ཀུན་དགའ་ཚེ་དབང་གི་རྣམ་ཐར་མདོར་བསྡུས་དང་ནད་སྨན་སྤྲོད་པའི་ཉམས་ཡིག
ཀུན་དགའ་ཚེ་དབང་གི་རྣམ་ཐར་དང་ཉམས་ཡིག
$$ ༄༅། །བླ་མ་ཀུན་དགའ་ཚེ་དབང་རིན་པོ་ཆེའི་མཛད་རྣམ་མདོར་བསྡུས་བཞུགས་སོ། ། ༄༅། །བསིལ་ལྡན་རྭ་བའི་ལྗོངས་ཆོལ་གསུམ་ཆོས་ལྡན་གྱི་ཡུལ་གྲུའི་ནང་ཚན། མདོ་ཁམས་སྒང་དྲུག་དང་ཆུ་བཞི་ཤོད་ཆེན་བཅུ་གསུམ་གྱིས་མཛེས་པ་ལས། རྔུལ་ཟླ་ཟལ་མོའི་སྒང་དབྱི་ཤོད་རི་བོ་ཆེའི་ས་ཡི་ཆར། ཡོན་ཏན་གནས་མཆོག་གཟེ་རྒྱལ་ཙཱ་རི་ཏྲ་ཡིས་ཉེ་བར་སྐྱོང་བའི་ཡུལ། རྡོ་ཤུལ་སྟོད་མའི་ཕྱོགས་གཏོགས་གངས་གཞུང་གང་ཆུང་ཕུ་ཞེས་པའི་ས་ཆར། འགྲོ་ཕན་སྨན་པའི་བརྒྱུད་པ་བར་མ་ཆད་པར་བྱུང་ཞིང་དམ་པའི་ཆོས་ལ་བློ་གཏད་བྱེད་པའི་རིགས་རུས་དྲི་མ་མེད་པ་གི་ལི་ཚང་ཞེས་པར་ཡབ་གི་ལི་པདྨ་དང༌། ཡུམ་ཚེ་གཡང་གཉིས་ཀྱི་སྲས་སུ་རབ་བྱུང་བཅོ་ལྔ་པའི་ཤིང་བྱི་སྤྱི་ལོ་ ༡༩༢༤ ལོར་སྐུ་བལྟམས། ཆབ་མདོའི་འཕགས་པ་ལྷས་དྭགས་པོའི་རྣམ་སྤྲུལ་ཡིན་པས་འགྲོ་ཕན་རྒྱ་ཆེར་འབྱུང་བར་ལུང་བསྟན།
རྡོ་ཤུལ་སྤྱིའི་མ་དགོན་སྒོ་ཆེན་བདུད་འདུལ་སྔགས་གླིང་གི་གྲྭ་སར་ཞུགས་ཤིང་བླ་མ་ནམ་མཁའ་ཚེ་དབང་ལ་གཙུག་ཕུད་ཕུལ། མཚན་ཀུན་དགའ་ཚེ་དབང་དུ་གསོལ། སྐུ་ནར་སོན་རིམ་བཞིན་བོད་ཡིག་འབྲི་ཀློག་སོགས་ལ་སྦྱངས། ལྷག་པར་དུ་རྗེ་འདི་ཉིད་གསོ་རིག་མཁས་པའི་དབང་ཕྱུག་ཞིག་ཏེ་སྐུ་ན་ཆུང་དུས་ནས་རང་ཡུལ་སྨན་པ་ཐག་ལུག་བུ་ནོར་མདུན་ནས་རྩ་ཆུ་དང་སྔོ་སྨན་ངོས་འཛིན་སྐོར་བསླབས། དེ་ནས་འཛི་སྒར་ཀོང་སྤྲུལ་འཇམ་མགོན་བློ་གྲོས་རབ་འཕེལ་མདུན་ནས་ཟིན་ཏིག་སྐོར་སོགས་ནད་པར་སྨན་སྤྲོད་པའི་ཞལ་ཁྲིད་ཞིབ་རྒྱས་གསན་པ་མ་ཟད་བཀའ་རྙིང་གི་ཟབ་ཆོས་དུ་མ་གསན། ཚ་བ་སྒང་སྐེ་དགོན་པའི་སྤྲུལ་སྐུ་རི་ཆེ་ཞབས་དྲུང་གསུམ་པའི་སྲས་ཡོངས་གྲགས་སུ་སྲས་སྤྲུལ་ཞུ་བ་ཁོང་གི་སྐུ་མདུན་ནས་རྒྱུད་བཞི་རྒྱས་བཤད་དང༌། སྒོ་ཆེན་མཁན་པོ་འབུམ་སྐྱབས་ནོར་བུའམ་འབུམ་དགའི་མདུན་ནས་རྩིས་དཀར་ནག་དང་སྡོམ་གསུམ། སྤྱོད་འཇུག་སོགས་ཐ་སྙད་དང་ནང་རིག་པའི་གཞུང་ལུགས་དུ་མ་གསན་སྦྱང་གནད་སྨིན་དུ་མཛད། གནམ་སྤྲུལ་བཟོད་པ་རབ་བརྟན་སྐུ་མདུན་ནས་གནམ་ལྕགས་ཆོས་སྐོར་ཡོངས་རྫོགས་གསན་ཞིང༌། འཇམ་མགོན་བློ་རབ་སྐུ་མདུན་ནས་རིན་ཆེན་གཏེར་མཛོད་ཆེན་མོ་དང་རཏྣའི་ཕུར་པ།
སྙིང་ཐིག་སྐོར་སྨིན་ཁྲིད་གསན་བཞེས་མཛད། ཁྱད་པར་དུ་རིགས་བདག་སྲས་སྤྲུལ་མདུན་ཡུན་རིང་བཞུགས་ཏེ་རིན་ཆེན་གཏེར་མཛོད་ཆེན་མོའི་དབང་དང༌། རྫོགས་པ་ཆེན་པོ་ཀློང་ཆེན་སྙིང་ཐིག་གི་གདམས་ཟབ་རྣམས་དང༌། མཚན་བཅས་མཚན་མེད་ཀྱི་རྫོགས་རིམ་སྐོར་ཁྲིད་སྦྱང་མཐར་ཕྱིན་པ་མཛད་ཅིང་ཐུགས་ཀྱི་སྲས་སུ་གྱུར། དཔལ་སྤུང་སི་ཏུ་པདྨ་དབང་མཆོག་རྒྱལ་པོའི་མདུན་ནས་འགྲོ་མགོན་བཀའ་བརྒྱུད་པའི་གདམས་ཟབ་གཙོར་གྱུར་པའི་ཐུན་མིན་མན་ངག་ཀྱང་ཐོབ་པ་སོགས་མདོར་ན་མཁས་གྲུབ་དུ་མའི་ཞབས་རྡུལ་སྤྱི་བོར་བླངས་ཤིང་གདམས་ཟབ་བདུད་རྩིའི་སྙིང་པོ་སྤྱི་རབས་གདུལ་བྱའི་དཔལ་དུ་བསྐྲུན། དེ་ནས་མདོ་ཁམས་སྡེ་དགེ་རྫོང་གསར་བཀྲ་ཤིས་ལྷ་རྩེའི་ཆོས་གྲྭར་ཕེབས་ཏེ་འཇམ་དབྱངས་མཁྱེན་བརྩེ་ཆོས་ཀྱི་བློ་གྲོས་མཆོག་གི་སྐུ་དྲུང་དུ་བཅར་ནས་ཆོས་གྲྭ་བཀྲ་ཤིས་ལྷ་རྩེར་ཡུན་རིང་བཞུགས་ཏེ། བཀའ་རྙིང་ས་གསུམ་གྱི་གདམས་ཟབ་རྒྱ་ཆེར་གསན། དེ་ནས་དབུས་ཀྱི་ལྷ་གདན་ཕྱོགས་སུ་ཕེབས་སྐབས་བཀའ་བློན་རཀ་ཀ་ཤག་ཚང་ལ་གནས་ཚང་གཡར་པོ་ཞུས་པས་གནང༌། དེའི་ཕྱི་ཉིན་རཀ་ཀ་ཤག་རྒྱུད་སྨན་རྩིས་ཁང་ལྕགས་རི་འགྲོ་ཕན་རིག་བྱེད་གླིང་སྨན་གྱི་སློབ་གྲྭར་བཞུགས། སྨན་རྩིས་མཁས་དབང་མཁྱེན་རབ་ནོར་བུ་དང་མཇལ་ཞིང་ཁོང་གི་སྐུ་མདུན་ནས་རྒྱུད་བཞི་དང་དེའི་འགྲེལ་པ།
བཻ་སྔོན། བྱང་ཟུར་གཉིས་ཀྱི་རྒྱུད་འགྲེལ། གཡུ་ཐོག་པའི་རྒྱུད་བཞི་ཆ་ལག་བཅོ་བརྒྱད། དར་མོ་སྨན་རམ་པའི་མན་ངག་བཀའ་རྒྱ་མ་སོགས་ལ་ལོ་ངོ་གསུམ་གྱི་རིང་བཞུགས་ཏེ་སྦྱང་བརྩོན་གནང༌། དེ་ནས་བཀྲ་ཤིས་ལྷུན་པོ་དང༌། གཙང་ས་སྐྱ། རྒྱང་རྩེ། ལྷོ་བྲག་སོགས་ནས་འབྲུག་ཡུལ་རྒྱུད་འབྲུག་གི་གནས་ཆེན་ཁག་དང༌། རྒྱ་གར་གྱི་གནས་ཆེན་ཁག ། བལ་ཡུལ་མཆོད་རྟེན་རྣམ་གསུམ་སོགས་སུ་གནས་མཇལ་ཏུ་ཕེབས་པ་དང༌།
དེ་ནས་ཆབ་མདོ་རྫ་ཆུ་རྒྱུད་ཀྱི་སྨན་པ་མཁས་ཆེན་འཇུ་མི་ཕམ་གྱི་དངོས་སློབ་བྲག་འགོ་དཔོན་ལྷའི་མདུན་ནས་སྨན་གྱི་ལག་ལེན་ཞིབ་ཕྲ་དང༌། སྔོ་སྨན་སྐོར་དང་གསང་སྨན་ངོས་འཛིན་ཁྱད་པར་དུ་འཕགས་པ་འཇམ་མགོན་མི་ཕམ་པའི་ཞལ་ཁྲིད་ཐུན་མོང་མ་ཡིན་པར་གྲགས་པ་རྣམས་ཡོངས་སུ་གསན། དེ་ནས་ཆབ་མདོར་ཕེབས་ཀརྨ་པ་དང་སྐྱབས་མགོན་རྒྱལ་དབང་མཆོག་མཇལ་ཞིང༌། ཐུགས་རྗེ་ཆེན་པོ་སྤྱན་རས་གཟིགས་ཀྱི་དབང༌། ཡི་དམ་འཇིགས་བྱེད་ལྷ་བཅུ་གསུམ་པའི་དབང་ཆེན་རྣམས་ཐོབ། དེ་དག་ཀྱང་སྒྲུབ་པ་སྙིང་པོར་གཞོལ་ཏེ་ཉམས་བཞེས་མཛད་པས། ཡི་དམ་ལྷག་པའི་ལྷ་རབ་འབྱམས་ཀྱིས་ཞལ་གཟིགས། ཁྱད་པར་གངས་ཆུང་ཕུར་སྦྲ་ཆུང་ཕུབ་སྟེ་ཡི་དམ་རཏ་གླིང་ཕུར་པ་བསྙེན་སྒྲུབ་གཞོལ་བའི་ཚེ་ཕུར་ཁྲོམ་འཕར་བ་དང༌། ཡོངས་དགེའི་གྲོ་ལོད་བསྙེན་པའི་ཚེ་རཀྟ་ཕྱུར་བ་དང༌། འཆི་མེད་འཕགས་མ་སྙིང་ཐིག་བསྙེན་སྒྲུབ་གནང་ཚེ་བུ་མོ་ལོ་ཆུང་ཞིག་གིས།
དུང་གི་མཆོད་རྟེན་ཞིག་དངོས་སུ་སྤྲད་པ་སོགས་གྲུབ་པའི་མཚན་མ་བརྙེས། མདོར་ན་ཡི་དམ་རྩ་བ་གསུམ་གཙོ་བོར་བྱས་པའི་ལྷག་པའི་ལྷ་རབ་འབྱམས་ལ་གནས་ཆེན་གངས་བྲག་རྣམས་སུ་ལོ་ཟླ་ཞག་སོགས་སྒྲུབ་པ་མཛད་པས། དེ་དང་དེ་དག་གི་གྲུབ་པའི་མཚན་མ་བརྙེས་ཏེ་མཆོག་ཐུན་ལ་དབང་འབྱོར། ལྷ་དང་སྲུང་མ་རྟག་ཏུ་འགོ་བས། སྨན་བསྡུ་སྒྲུབ་ཀྱི་སྐབས་སྨན་རྫས་རྙེད་དཀའ་བ་རྣམས་སྨན་སྲུང་ཞང་བློན་སོགས་ཀྱིས་རྩོལ་མེད་དུ་འབུལ་དུ་ཡོང་བ་ཀུན་གྱིས་མཐོང་ཐོས་མྱོང་གསུམ་དུ་ཡོད། སྨན་བཅོས་ཀྱི་ཕན་འབྲས་ཤིན་ཏུ་བཟང་བས་རི་བོ་ཆེ་དང་ཁྱུང་པོ་སྟེང་ཆེན་ནང་ཆེན་སོགས་ཉེ་འཁོར་མང་ཚོགས་ཀྱི་ཁྲོད་དུ་དམ་པ་ཁོང་ལ་སྙན་གྲགས་དང་བག་ཆགས་ཟབ་མོ་མངའ་བ་མ་ཟད། ཁྱུང་པོ། རྡོ་ཤུལ། ནང་ཆེན། དགེ་རི་སོགས་ནས་སློབ་ཚོགས་ཀྱང་མང་དུ་འདུས་པས་དེ་དག་ལ།
ཕྱི་ལྟར་ན་སྨན་གྱི་སློབ་སྦྱོང་དང༌། ནང་ལྟར་དགེ་སྒྲུབ་སྡིག་སྤང་སོགས་ཐུན་མོང་བློ་སྦྱོང་དང་སྔོན་འགྲོ་བསགས་སྦྱང་ནས་ཐུན་མིན་བསྐྱེད་རྫོགས་ཀྱི་བར་གང་ཟག་གི་ཉམས་ཚོད་དང་བསྟུན་ཏེ་གནང༌། ཁོང་གི་གཞན་ཕན་གྱི་མཛད་པ་བཟང་པོས་ཡིད་འཕྲོག་ཏེ་རྡོ་ཤུལ་སྟོད་སྨད་དང་སྟེང་ཆེན། ནང་ཆེན་ཕྱོགས་སོགས་ཡུལ་གྲུ་སོ་སོ་ནས་ཡོང་བའི་སློབ་ཚོགས་ཀྱང་མང་དུ་འདུས་པ་མ་ཟད། དེ་དག་ལས་སྦྱང་འབྲས་ལེགས་པར་མཐར་སོན་པའི་སྨན་པ་བརྒྱད་ཅུ་གྱ་ལྔ་ཙམ་བྱུང་བ་དེ་དག་ཀྱང་གཞན་ཕན་སྨན་བརྒྱུད་ཀྱི་འགྲོ་དོན་ཕྱོགས་མཐར་ཁྱབ་བཞིན་པ་དང༌། དམ་པ་ཁོང་གི་མཁྱེན་དཔྱོད་དང་སྐུ་ཚེ་ཧྲིལ་པོར་སྨན་བཅོས་གནང་བའི་ཉམས་མྱོང་ཁག་ཟིན་བྲིས་སུ་བཀོད་པ། ཉེར་མཁོ་བདུད་རྩིའི་བུམ་བཟང་ཞེས་བྱ་བའི་ཉམས་ཡིག་ཁྱད་དུ་འཕགས་པ་ཕྱིས་འབྱུང་གདུལ་བྱའི་བགོ་སྐལ་དུ་བསྩལ་བ་དེ། རི་བོ་ཆེ་རྫོང་སྨན་ཁང་དང་འཕྲོད་བསྟེན་ཅུས་ཀྱིས་བོད་སྨན་པ་རྣམས་ལ་སློབ་གཞིར་འགྲེམ་སྤེལ་བྱས་པ་དང༌། གཞུང་དམངས་གཉིས་ནས་བསྔགས་བརྗོད་ཀྱི་མེ་ཏོག་འཐོར་བ་བཅས་མདོར་ན་དགོན་འདི་དང་ཁྱད་པར་ཡུལ་འདིར་གཙོས་པའི་ཉམ་ཐག་མགོན་མེད་ཀྱི་ནད་པ་དབུལ་ཕོངས་སོགས་ལ། བཀའ་དྲིན་དང་ཐུགས་རྗེ་ཚད་མེད་པའི་མཛད་པ་བཟང་པོ་གནང༌།
དགུང་གྲངས་དོན་གསུམ་པ་མེ་བྱི་ལོ་ ༡༩༩༦ ལོར་བོད་ཟླ་བརྒྱད་པའི་ཚེས་བཅོ་བརྒྱད་ཉིན་གློ་བུར་དུ་སྐུ་བསྙུན་པའི་ཚུལ་བསྟན་ཏེ་ཚེས་བཅུ་དགུ་ཉིན་དགོངས་པ་ཆོས་དབྱིངས་སུ་ཐིམ། ཐུགས་དམ་ཉིན་གསུམ་རིང་བཞུགས། དེ་ནས་ཐུགས་དམ་གྲོལ་རྗེས་གདུང་ཆས་གསོལ་ཏེ་དགུང་ཞག་ཞེ་དགུའི་རིང་གྲྭ་ཚང་ཡོངས་ནས་སྨིན་གླིང་རྡོར་སེམས་དང༌། སྨན་བླའི་མདོ་ཆོག་འཇམ་མགོན་མི་ཕམ་གསུང་བཅས་ཀྱི་སྒོ་ནས་མཆོད་འབུལ་རྒྱ་ཆེར་ཕུལ་བ་སོགས་གཤེགས་རྗེས་ཀྱི་བྱ་བ་རྣམས་གྲྭ་ཚང་ཡོངས་ནས་ཐུགས་འགན་བཞེས་ཏེ་འཐུས་ཚང་ཞུས། རྗེ་དེའི་ཡང་སྤྲུལ་འཁྲུལ་བྲལ་ཟླ་བ་གཞོན་ནུ་མཆོག་གི་འཛུམ་ཞལ་ཁྱུང་པོ་རྨེ་རུ་ཕྱོགས་ནས་གསལ། དེ་ཡང་གཞན་ཕན་མཛད་པ་བཟང་པོའི་འོད་དཀར་ཕྱོགས་ནས་ཕྱོགས་སུ་འཕྲོ་བའི་རྟེན་འབྲེལ་གྱི་ཐོག་མར་ཨ་འཛོམས་འབྲུག་ཆེན་པདྨ་ཕྲིན་ལས་མཆོག་གིས་གནམ་ལྕགས་རྩ་གསུམ་གླིང་པའི་ཐུགས་སྤྲུལ་སྐུ་འཕྲེང་དྲུག་པ་འཕགས་པ་རྒྱ་མཚོའི་སྲས་དེ་ཉིད། ཀུན་དགའ་ཚེ་དབང་མཆོག་གིས་ཡང་སྲིད་དུ་ངོས་འཛིན་གནང་ནས་མཚན་འགྱུར་མེད་བསྟན་པ་རྣམ་རྒྱལ་ཞེས་གསོལ་ཏེ་བསྟན་དང་འགྲོ་བའི་དོན་དུ་འཚོ་ཞིང་གཞེས་པ་ལགས་སོ།། །། ༄༅། །ནད་སྨན་སྤྲོད་པའི་ཉམས་ཡིག་ལག་ལེན་ཅུང་ཟད་བཅས་ཀྱི་ཉམས་མྱོང་ བདུད་རྩིའི་བུམ་བཟང་བཞུགས་སོ། ། ༄༅། །སྨན་བླ་དྲང་སྲོང་རིག་འཛིན་ལ། ། མི་ཕྱེད་སྙིང་ནས་རབ་བཏུད་ནས། །
སྲིད་པའི་རིམས་ནད་དྲུང་འབྱིན་ཕྱིར། ། ཉམས་ཀྱི་ཡིག་ཆུང་འདི་ན་སྤྲོ། ། དེ་ལ་རྟགས་དང་བཅོས་ཐབས་གཉིས་ཀྱིས་བསྟན། ། ཐོག་མར་རྟགས་ལ་ནད་ཀྱི་བྱུང་ཚུལ་དང༌། ། རྒྱུ་རྐྱེན་ཞུགས་ཚུལ་བལྟ་རེག་དྲི་བ་ཡིས། ། ནད་ངོས་བཟུང་སྟེ་ཟས་སྤྱོད་སྨན་དཔྱད་ཀྱི། ། སྤྱི་ཆིང་འགྲོ་ཚུལ་ཤེས་པསར་དགོས་པ་ལ། ། དེའང་རྒྱུ་རྐྱེན་ཡུལ་དུས་སློང་རྐྱེན་ན་ལུགས་གཉེན་པོ་རྣམས་ནི་རྩ་རྒྱུད་དུ་མདོར་དྲིལ་ཏེ་གསུངས་པ་གལ་ཆེ་ཞེས་ཟིན་ཏིག་ལས་གསུངས་པ་ལྟར། ༈ དེ་ལ་འདིར་རྩ་བ་ཐུགས་ཀྱི་བརྗོད་བྱ་ཐམས་ཅད་དཔེ་དོན་མྱ་ངན་མེད་པའི་ལྗོན་ཤིང་གི་ཚུལ་དུ་རྡེའུ་འགྲིམ་པ་ལ། གནས་ལུགས་ནད་གཞིའི་རྩ་བ།
ངོས་འཛིན་རྟགས་ཀྱི་རྩ་བ། གསོ་བྱེད་ཐབས་ཀྱི་རྩ་བ་དང་གསུམ་ལས། དང་པོ་ཆུ་དང་ཆབ་རོམ་གྱི་ཚུལ་དུ་གནས་པ་གནས་ལུགས་ནད་གཞྀའི་རྩ་བ། རྩ་བ་དེ་ལས་གྱེས་པའི་སྡོང་པོ་གཉིས་ཡོད་པ་ནི། རྣམ་པར་མ་གྱུར་པ་ལུས་ཆུ་ལྟར་གྱུར་པའི་སྡོང་པོ། རྣམ་པར་གྱུར་པ་ལུས་ཆབ་རོམ་ལྟར་དུ་གནས་པའི་སྡོང་པོ་གཉིས་སོ། ། རྣམ་པར་མ་གྱུར་པའི་སྡོང་པོ་དེ་ལ་གྱེས་པའི་ཡལ་ག་གསུམ་ཡོད་པ་ནི། ནད་རླུང་མཁྲིས་བད་ཀན་གསུམ་གྱི་ཡལ་ག ། ལུས་ཟུངས་བདུན་གྱི་ཡལ་ག ། དྲི་མ་གསུམ་གྱི་ཡལ་གའོ། །
ནད་ཀྱི་ཡལ་ག་ལས་ལོ་མ་བཅོ་ལྔ་ཡོད་པ་ནི། རླུང་སྲོག་འཛིན་སྤྱི་བོར་གནས་པའི་ལོ་མ། གྱེན་རྒྱུ་བྲང་ལ་གནས་པའི་ལོ་མ། ཁྱབ་བྱེད་སྙིང་ལ་གནས་པའི་ལོ་མ། མེ་མཉམ་ཕོ་བ་ལ་གནས་པའི་ལོ་མ། ཐུར་སེལ་གཞང་ལ་གནས་པའི་ལོ་མ་སྟེ་རླུང་ལྔ། མཁྲིས་པ་འཇུ་བྱེད་ཞུ་དང་མ་ཞུའི་བར་ན་གནས་པའི་ལོ་མ། མདངས་བསྒྱུར་མཆིན་པ་ལ་གནས་པའི་ལོ་མ། སྒྲུབ་བྱེད་སྙིང་ལ་གནས་པའི་ལོ་མ། མཐོང་བྱེད་མིག་ལ་གནས་པའི་ལོ་མ།
མདོག་གསལ་པགས་པ་ལ་གནས་པའི་ལོ་མ་སྟེ་མཁྲིས་པ་ལྔ། བད་ཀན་རྟེན་བྱེད་བྲང་ལ་གནས་པའི་ལོ་མ། མྱག་བྱེད་ཕོ་བ་ལ་གནས་པའི་ལོ་མ། མྱོང་བྱེད་ལྕེ་ལ་གནས་པའི་ལོ་མ། ཚིམ་བྱེད་མགོ་ལ་གནས་པའི་ལོ་མ། འབྱོར་བྱེད་ཚིག་མིག་ཀུན་ལ་གནས་པའི་ལོ་མ་བཅས་བད་ཀན་ཏེ་ཁྱོན་བཅོ་ལྔའོ། ། གཉིས་པ་ལུས་ཟུངས་ཀྱི་ཡལ་ག་རྒྱས་པའི་ལོ་མ་བདུན་ཡོད་པ་ནི། ཁ་ཟས་བཟའ་བཏུང་གི་དྭངས་མའི་ལོ་མ། དེའི་དྭངས་མ་ཁྲག་གི་ལོ་མ། དེའི་དྭངས་མ་ཤ་ཡི་ལོ་མ།
དེའི་དྭངས་མ་ཚིལ་གྱི་ལོ་མ། དེའི་དྭངས་མ་རུས་པའི་ལོ་མ། དེའི་དྭངས་མ་རྐང་གི་ལོ་མ། དེའི་དྭངས་མ་ཁུ་བ་དཀར་དམར་གྱི་ལོ་མ་བཅས་ལུས་ཟུང་བདུན་ནོ། ། གསུམ་པ་དྲི་མའི་ཡལ་ག་ལ་ལོ་མ་གསུམ་ཡོད་པ་ནི། དྲི་མ་གཤང་བའི་ལོ་མ། དྲི་མ་གཅི་བའི་ལོ་མ། དྲི་མ་རྔུལ་བའི་ལོ་མ་དང་གསུམ་མོ། ། ད་ནི་གཉིས་པ་ཆབ་རོམ་ལྟར་ལུས་རྣམ་པར་གྱུར་པའི་སྡོང་པོ་ལ་ཡལ་ག་དགུ་ཡོད་པ་ནི། ནད་རྣམས་སྐྱེད་པར་བྱེད་པ་རྒྱུའི་ཡལ་ག །
དེ་ལ་ལྷན་ཅིག་སྐྱེས་པ་རྐྱེན་གྱི་ཡལ་ག ། རྒྱུ་རྐྱེན་ལྡན་པའི་ནད་ཉིད་འཇུག་པའི་སྒོ་དྲུག་གི་ཡལ་ག ། ཞུགས་ནས་ལུས་ཀྱི་སྟོད་སྨད་བར་དུ་གནས་པའི་ཡལ་ག ། རྒྱུ་བར་བྱེད་པ་ལམ་གྱི་ཡལ་ག ། ན་སོ་ཡུལ་དུས་ཀྱི་དབང་གིས་ནད་འཕེལ་ཞིང་སྨིན་པའི་ཡལ་ག ། འབྲས་བུ་སྲོག་གཅོད་པ་ནད་དགུ་ཡི་ཡལ་ག ། བཅོས་ཉེས་སོགས་ཀྱི་རྐྱེན་ལས་ནད་གཞན་དུ་ལོག་པ་ལྡོག་རྒྱུ་བཅུ་གཉིས་ཀྱི་ཡལ་ག ། མདོ་དོན་དྲིལ་ན་ཚ་གྲང་གཉིས་སུ་འདུ་བའི་ཡལ་ག་བཅས་ཁྱོན་དགུའོ། ། དང་པོ་རྒྱུའི་ཡལ་ག་ལ་ལོ་མ་གསུམ་ཡོད་པ་ནི། རྒྱུ་འདོད་ཆགས་ཀྱིས་རླུང་བསྐྱེད་པའི་ལོ་མ།
ཞེ་སྡང་གིས་མཁྲིས་པ་བསྐྱེད་པའི་ལོ་མ། གཏི་མུག་གིས་བད་ཀན་བསྐྱེད་པའི་ལོ་མ་དང་གསུམ་མོ། ། གཉིས་པ་ལྷན་ཅིག་སྐྱེས་པ་རྐྱེན་གྱི་ཡལ་ག་ལ་ལོ་མ་བཞི་ཡོད་པ་ནི། དུས་དམན་ལྷག་ལོག་པའི་ལོ་མ། གདོན་གློ་བུར་བའི་ལོ་མ། ཁ་ཟས་བསིལ་དྲོད་མ་སྙོམས་པའི་ལོ་མ། སྤྱོད་ལམ་དྲག་དལ་མ་སྙོམས་པའི་ལོ་མ་དང་བཞིའོ། ། གསུམ་པ་འཇུག་སྒོའི་ཡལ་ག་ལ་ལོ་མ་དྲུག་ཡོད་པ་ནི། ནད་པགས་ལ་གྲམ་པའི་ལོ་མ། ཤ་ལ་རྒྱས་པའི་ལོ་མ།
རྩ་ལ་རྒྱུ་བའི་ལོ་མ། རུས་ལ་ཞེན་པའི་ལོ་མ། དོན་ལ་བབ་པའི་ལོ་མ། སྣོད་ལ་ལྷུང་བའི་ལོ་མ་བཅས་དྲུག་ཡོད། བཞི་པ་གནས་ཀྱི་ཡལ་ག་ལ་ལོ་མ་གསུམ་ཡོད་པ་ནི། བད་ཀན་ཀླད་པ་ལ་བརྟེན་སྟོད་ལ་གནས་པའི་ལོ་མ། མཁྲིས་པ་མཆིན་མཁྲིས་ལ་བརྟེན་བར་ན་གནས་པའི་ལོ་མ། རླུང་ནི་དཔྱི་སྐེད་ལ་བརྟེན་སྨད་ན་གནས་པའི་ལོ་མ་བཅས་གསུམ་མོ། ། ལྔ་པ་རྒྱུ་ལམ་གྱི་ཡལ་ག་ལོ་མ་བཅོ་ལྔ་ཡོད་པ་ནི། རླུང་ལུས་ཟུངས་རྣམས་ཀྱི་ནང་ནས་རུས་པ་ལ་རྒྱུ་བའི་ལོ་མ།
རླུང་དབང་པོ་རྣམས་ཀྱི་ནང་ནས་རྣ་བ་ལ་རྒྱུ་བའི་ལོ་མ། རླུང་སྙིགས་མ་རྣམས་ཀྱི་ནང་ནས་རེག་བྱའི་སྒོ་བ་སྤུ་ལ་རྒྱུ་བའི་ལོ་མ། རླུང་དོན་རྣམས་ཀྱི་ནང་ནས་སྙིང་དང་སྲོག་རྩར་རྒྱུ་བའི་ལོ་མ། རླུང་སྣོད་རྣམས་ཀྱི་ནང་ནས་ལོང་དུ་རྒྱུ་བའི་ལོ་མ་སྟེ་རླུང་གི་རྒྱུ་ལམ་ལྔ། མཁྲིས་པ་ལུས་ཟུངས་རྣམས་ཀྱི་ནང་ནས་ཁྲག་ལ་རྒྱུ་བའི་ལོ་མ། མཁྲིས་པ་དྲི་མ་རྣམས་ཀྱི་ནང་ནས་རྒྱུས་པ་ལ་རྒྱུ་བའི་ལོ་མ། མཁྲིས་པ་དབང་པོ་རྣམས་ཀྱི་ནང་ནས་མིག་ལ་རྒྱུ་བའི་ལོ་མ། མཁྲིས་པ་དོན་རྣམས་ཀྱི་ནང་ནས་མཆིན་པ་ལ་རྒྱུ་བའི་ལོ་མ། མཁྲིས་པ་སྣོད་རྣམས་ཀྱི་ནང་ནས་མཁྲིས་སྣོད་དང་རྒྱུ་མར་རྒྱུ་བའི་ལོ་མ་སྟེ་མཁྲིས་པའི་རྒྱུ་ལམ་ལྔ། བད་ཀན་ལུས་ཟུངས་རྣམས་ཀྱི་ནང་ནས་དྭངས་མ་ཤ་ཚིལ་རྐང་དང་ཁུ་བར་རྒྱུ་བའི་ལོ་མ།
བད་ཀན་སྙྀགས་མ་རྣམས་ཀྱི་ནང་ནས་བཤང་གཅི་ལ་རྒྱུ་བའི་ལོ་མ། བད་ཀན་དབང་པོ་རྣམས་ཀྱི་ནང་ནས་སྣ་ལྕེ་ལ་རྒྱུ་བའི་ལོ་མ། བད་ཀན་དོན་རྣམས་ཀྱི་ནང་ནས་ཕོ་མཚེར་མཁལ་མར་རྒྱུ་བའི་ལོ་མ། བད་ཀན་སྣོད་རྣམས་ཀྱི་ནང་ནས་ཕོ་བ་དང་ལྒང་པར་རྒྱུ་བའི་ལོ་མ་སྟེ་བད་ཀན་གྱི་རྒྱུ་ལམ་ལྔ་དང་ཁྱོན་བཅོ་ལྔའོ། ། དྲུག་པ་ནད་སྨིན་པར་བྱེད་པ་ན་སོ་ཡུལ་དུས་ཀྱི་ཡལ་ག་ལོ་མ་དགུ་ཡོད་པ་ནི། རྒས་པ་རླུང་གི་མི་ཡིན་པའི་ལོ་མ། དར་མ་མཁྲིས་པའི་མི་ཡིན་པའི་ལོ་མ། བྱིས་པ་བད་ཀན་གྱི་མི་ཡིན་པའི་ལོ་མ་བཅས་ན་སོའི་དབྱེ་བ་གསུམ། ངད་ཅན་གྲང་བ་རླུང་གི་ཡུལ་ཡིན་པའི་ལོ་མ། སྐམ་ས་ཚ་གདུང་ཆེ་བ་མཁྲིས་པའི་ཡུལ་ཡིན་པའི་ལོ་མ།
རླན་ཅན་སྣུམ་བག་ལྡན་པ་བད་ཀན་གྱི་ཡུལ་ཡིན་པའི་ལོ་མ་བཅས་ཡུལ་གྱི་དབྱེ་བ་གསུམ། རླུང་ནད་དབྱར་དུས་དང་དགོང་དང་ཐོ་རངས་ལྡང་བའི་ལོ་མ། མཁྲིས་པ་སྟོན་གྱི་དུས་དང་ཉིན་གུང་མཚན་གུང་ལྡང་བའི་ལོ་མ། བད་ཀན་དཔྱིད་ཀྱི་དུས་དང་སྲོད་དང་སྔ་དྲོར་ལྡང་བའི་ལོ་མ་བཅས་དུས་ཀྱི་དབྱེ་བ་གསུམ་བཅས་ཁྱོན་དགུའོ། ། བདུན་པ་འབྲས་བུ་སྲོག་གཅོད་པ་ནད་དགུའི་ཡལ་ག་ལ་ལོ་མ་དགུ་ཡོད་པ་ནི། ལུས་ཟུངས་ཟད་ནས་སྨན་དཔྱད་མི་གཏུབ་པའི་ལོ་མ། འབྱུང་པོའི་གདོན་གྱིས་རྣམ་པར་འཚེ་བས་ཚེ་སྲོག་ཟིན་པའི་ལོ་མ། དུས་ལས་འདས་ཏེ་རླུང་ནད་སྲོག་རྟེན་ཆད་པའི་ལོ་མ། ཚ་བ་ལ་འདས་པའི་ལོ་མ། གྲང་བ་གཏིང་དུ་མཁར་བའི་ལོ་མ།
ཚེ་དང་ལས་དང་བསོད་ནམས་གསུམ་ཟད་པའི་ལོ་མ། ཚ་གྲང་གི་འདུ་བ་གཅིག་འཆོས་ན་གཅིག་སྐྱེ་བ་ལྟ་བུ་འདུ་བ་གཤེད་དུ་བབ་པའི་ལོ་མ་སྟེ། སྨན་དཔྱད་སོགས་ལོག་པའི་སྦྱོར་བ་མཚུངས་པས་ནད་ཀྱི་སྟོབས་བསྐྱེད་ནས་སྲོག་ལ་རྒོལ་བའི་ལོ་མ། ནད་སྲོག་གི་གནད་ཏུ་བབ་པའི་ལོ་མ་སྟེ་དགུའོ། ། བརྒྱད་པ་ལྡོག་རྒྱུའི་ཡལ་ག་ལ་ལོ་མ་བཅུ་གཉིས་ཡོད་པ་ནི། རླུང་ཞི་ནས་མཁྲིས་པར་ལྡོག་པའི་ལོ་མ། རླུང་ཞི་ནས་བད་ཀན་དུ་ལྡོག་པའི་ལོ་མ། མཁྲིས་པ་ཞི་ནས་རླུང་དུ་ལྡོག་པའི་ལོ་མ། མཁྲིས་པ་ཞི་ནས་བད་ཀན་དུ་ལྡོག་པའི་ལོ་མ། བད་ཀན་ཞི་ནས་རླུང་དུ་ལྡོག་པའི་ལོ་མ།
བད་ཀན་ཞི་ནས་མཁྲིས་པར་ལྡོག་པའི་ལོ་མ། ཡང་རླུང་མ་ཞི་ནས་མཁྲིས་པར་ལྡོག་པའི་ལོ་མ། རླུང་མ་ཞི་ནས་བད་ཀན་དུ་ལྡོག་པའི་ལོ་མ། མཁྲིས་པ་མ་ཞི་ནས་རླུང་དུ་ལྡོག་པའི་ལོ་མ། མཁྲིས་པ་མ་ཞི་ནས་བད་ཀན་དུ་ལྡོག་པའི་ལོ་མ། བད་ཀན་མ་ཞི་ནས་རླུང་དུ་ལྡཽག་པའི་ལོ་མ། བད་ཀན་མ་ཞི་ནས་མཁྲིས་པར་ལྡོག་པའི་ལོ་མ་བཅས་བཅུ་གཉིས་སོ། ། དགུ་པ་མདོ་དོན་དྲིལ་བའི་ཡལ་ག་ལ་ལོ་མ་གཉིས་ཡོད་པ་ནི། རླུང་དང་བད་ཀན་གཉིས་ཀྱི་ངོ་བོ་གྲང་བ་ཆུ་ཡིན་པའི་ལོ་མ། ཁྲག་དང་མཁྲིས་པ་ཚ་བ་མེ་ཡིན་པའི་ལོ་མ་གཉིས་སོ། །
སྲིན་དང་ཆུ་སེར་གཉིས་ཚ་གྲང་ཐུན་མོང་འགྱུར་བ་ཅན་ཡིན་པས་སྒེར་ཐུབ་ཀྱི་ལོ་མ་མེད་དོ། ། ལྗོན་ཤིང་སྔ་མའི་ཚུལ་རྫོགས་སོ། ༈ །ད་ནི་གཉིས་པ་མེ་དང་དུ་བའི་ཚུལ་དུ་གནས་པ་ངོས་འཛིན་རྟག་གི་རྩ་བ་སྡོང་པོ་གསུམ་ཡོད་པ་ནི། མིག་གིས་བལྟ་བའི་སྡོང་པོ། སོར་མོས་རེག་པའི་སྡོང་པོ། ངག་གི་དྲི་བའི་སྡོང་པོ་དང་གསུམ། དང་པོ་བལྟ་བའི་སྡོང་པོ་ལས་གྱེས་པའི་ཡལ་ག་གཉིས་ནི། ལྕེ་ལ་ལྟ་བའི་ཡལ་ག་དང་ཆུ་ལ་ལྟ་བའི་ཡལ་ག་གཉིས། ལྕེ་ལ་བལྟ་བའི་ཡལ་ག་ལ་ལོ་མ་གསུམ་ནི། རླུང་གི་ལྕེ་ནི་དམར་ཞིང་སྐམ་ལ་རྩུབ་པའི་ལོ་མ།
མཁྲིས་པའི་ལྕེ་ནི་བད་ཀན་གྱི་དྲེག་པ་སྐྱ་སེར་མཐུག་པོས་གཡོག་པའི་ལོ་མ། བད་ཀན་གྱི་ལྕེ་ནི་སྐྱ་གླེགས་མདངས་མེད་འཇམ་ལ་རློན་པའི་ལོ་མ་དང་གསུམ་མོ། ། ཆུ་ལ་བལྟ་བའི་ཡལ་ག་ལ་ལོ་མ་གསུམ་ནི། རླུང་གི་ཆུ་ནི་ཆུ་འདྲ་ལྦུ་བ་ཆེ་བའི་ལོ་མ། མཁྲིས་པའི་ཆུ་དམར་སེར་རླངས་ཆེ་དྲི་མ་དུག་པའི་ལོ་མ། བད་ཀན་གྱི་ཆུ་ནི་དཀར་ལ་དྲི་རླངས་ཆུང་བའི་ལོ་མ་བཅས་གསུམ་མོ། ། གཉིས་པ་རེག་པའི་སྡོང་པོ་ལ་ཡལ་ག་གསུམ་ནི། རླུང་གི་རྩ་ལ་རེག་པའི་ཡལ་ག ། མཁྲིས་པའི་རྩ་ལ་རེག་པའི་ཡལ་ག ། བད་ཀན་གྱི་རྩ་ལ་རེག་པའི་ཡལ་ག་དང་གསུམ།
རླུང་གི་རྩ་ལ་རེག་པའི་ཡལ་ག་ལས་གྱེས་པའི་ལོ་མ་གཅིག་ནི། རླུང་གི་རྩ་ནི་རྐྱལ་སྟོང་སྐབས་སུ་སྡོད་པའི་ལོ་མའོ། ། མཁྲིས་པའི་རྩའི་ཡལ་ག་ལས་གྱེས་པའི་ལོ་མ་གཅིག་ནི། མཁྲིས་པའི་རྩ་ནི་མགྱོགས་རྒྱས་གྲིམ་པར་འཕར་བའི་ལོ་མའོ། ། བད་ཀན་གྱི་རྩའི་ཡལ་ག་ལས་གྱེས་པའི་ལོ་མ་གཅིག་ནི། བད་ཀན་གྱི་རྩ་ནི་བྱིང་རྒུད་དར་བར་འཕར་བའི་ལོ་མའོ། ། གསུམ་པ་ངག་གིས་དྲི་བའི་སྡོང་པོ་ལ་ཡལ་ག་གསུམ་ཡོད་པ་ནི། རླུང་ནད་དྲི་བའི་ཡལ་ག ། མཁྲིས་ནད་དྲི་བའི་ཡལ་ག ། བད་ཀན་གྱི་ནད་དྲི་བའི་ཡལ་ག་དང་གསུམ།
དང་པོ་རླུང་ནད་དྲི་བའི་ཡལ་ག་ལ་གྱེས་པའི་ལོ་མ་བཅུ་གཅིག་ཡོད་པ་ནི། ཡང་ལ་རྩུབ་པའི་ཟས་སྤྱོད་རྣམས་ཀྱི་རྒྱུས་རླུང་སློང་བའི་ལོ་མ། རླུང་དེའི་རྐྱེན་གྱིས་གཡལ་འདར་བྱེད་པའི་ལོ་མ། བྱ་རྨྱང་བྱེད་པའི་ལོ་མ། གྲང་ཤུམ་བྱེད་པའི་ལོ་མ། དཔྱི་དང་རྐེད་པ་རུས་ཚིགས་མ་ལུས་པ་ན་བའི་ལོ་མ། གཟེར་བ་ངེས་མེད་དུ་འཕོ་བའི་ལོ་མ། སྟོང་སྐྱུག་བྱེད་པའི་ལོ་མ། དབང་པོ་ལྔ་མི་གསལ་བའི་ལོ་མ། ཤེས་པ་འཚུབས་པའི་ལོ་མ།
བཀྲེས་དུས་ན་བའི་ལོ་མ། སྣུམ་བཅུད་ཀྱིས་ཕན་པར་ངེས་པའི་ལོ་མ་བཅས་སོ། ། མཁྲིས་ནད་དྲི་བའི་ཡལ་ག་ལོ་མ་བདུན་ཡོད་པ་ནི། རྒྱུ་རྣོ་ཞིང་ཚ་བ་ཟས་སྤྱོད་ཀྱིས་མཁྲིས་པ་སློང་བའི་ལོ་མ། མཁྲིས་པ་དེའི་རྐྱེན་གྱིས་ཁ་ཁ་བའི་ལོ་མ། མགོ་ན་བའི་ལོ་མ། ཤ་དྲོད་སྔར་བས་ཚ་བའི་ལོ་མ། ལུས་སྟོད་གཟེར་བའི་ལོ་མ། ཟས་སྐོམ་ཞུ་དུས་ན་བའི་ལོ་མ། བསིལ་བས་ཕན་པར་ངེས་པའི་ལོ་མ་བཅས་སོ། །
བད་ཀན་དྲི་བའི་ཡལ་ག་ལོ་མ་བཅུ་གཅིག་ཡོད་པ་ནི། ལྕི་ལ་སྣུམ་པའི་ཟས་དང་སྤྱོད་ལམ་གྱིས་བད་ཀན་སློང་བའི་ལོ་མ། བད་ཀན་དེའི་རྐྱེན་གྱིས་དྭང་ག་མི་བདེ་བའི་ལོ་མ། ཁ་ཟས་འཇུ་དཀའ་བའི་ལོ་མ། ཡང་ཡང་སྐྱུགས་ཤིང་ཕོ་བས་ཟས་མི་ལེན་པའི་ལོ་མ། ཁ་མངར་བའི་ལོ་མ། ཕོ་བ་འཚིངས་པའི་ལོ་མ། སྒྲེགས་པ་བྱེད་པའི་ལོ་མ། ལུས་སེམས་ལྕི་བའི་ལོ་མ། ལུས་ཕྱི་ནང་གཉིས་ཀ་གྲང་བའི་ལོ་མ།
ཁ་ཟས་ཟོས་རྗེས་མི་བདེ་བའི་ལོ་མ། ཟས་སྤྱོད་གཉིས་ཀ་དྲོ་ན་ངེས་པར་འཕྲོད་པའི་ལོ་མ་བཅས་སོ། ༈ །ལྗོན་ཤིང་བར་མའི་ཚུལ་རྫོགས་སོ། ། ད་ནི་གསུམ་པ་ཉི་མ་དང་བ་མོའི་ཚུལ་དུ་གནས་པ་གསོ་བྱེད་ཐབས་ཀྱི་རྩ་བ་དེ་ལའང་གྱེས་པའི་སྡོང་པོ་བཞི་ཡོད་པ་ནི། འཚོ་བ་ཟས་ཀྱི་སྡོང་པོ། བྱ་བ་སྤྱོད་ལམ་གྱི་སྡོང་པོ། སྦྱོར་བ་སྨན་གྱི་སྡོང་པོ། ཆ་བྱད་དཔྱད་ཀྱི་སྡོང་པོ་བཞི། དང་པོ་འཚོ་བ་ཟས་ཀྱི་སྡོང་པོ་ལས་གྱེས་པའི་ཡལ་ག་དྲུག་ཡོད་པ་ནི། རླུང་ནད་ཟས་ཀྱི་ཡལ་ག །
རླུང་ནད་སྐོམ་གྱི་ཡལ་ག ། མཁྲིས་ནད་ཟས་ཀྱི་ཡལ་ག ། མཁྲིས་ནད་སྐོམ་གྱི་ཡལ་ག ། བད་ཀན་ནད་ཟས་ཀྱི་ཡལ་ག ། བད་ཀན་ནད་སྐོམ་གྱི་ཡལ་ག་དང་དྲུག་གོ ། དང་པོ་རླུང་ནད་ཟས་ཀྱི་ཡལ་ག་ལས་གྱེས་པའི་ལོ་མ་བཅུ་ཡོད་པ་ནི། རྟ་ཤའི་ལོ་མ། བོང་བུའི་ཤའི་ལོ་མ། འཕྱི་ཤའི་ལོ་མ། ལོ་ཤའི་ལོ་མ།
ཤ་ཆེན་གྱི་ལོ་མ། འབྲུ་མར་གྱི་ལོ་མ། ལོ་མར་གྱི་ལོ་མ། བུར་སྨུག་གི་ལོ་མ། སྒོག་སྐྱའི་ལོ་མ། བཙོང་སྒོག་གི་ལོ་མ་བཅས་བཅུའོ། ། རླུང་ནད་སྐོམ་གྱི་ཡལ་ག་ལ་ལོ་མ་བཞི་ཡོད་པ་ནི། བཞོས་ཐོག་འོ་མའི་ལོ་མ། ལྕ་བ་ར་མཉེའི་ཟན་ཆང་གི་ལོ་མ། བུར་ཆང་གི་ལོ་མ།
རུས་ཆང་གི་ལོ་མ་བཅས་བཞི། མཁྲིས་ནད་ཟས་ཀྱི་ཡལ་ག་ལ་ལོ་མ་ལྔ་ཡོད་པ་ནི། བ་རའི་མར་གསར་གྱི་ལོ་མ། རི་དྭགས་ཤ་གསར་གྱི་ལོ་མ། ར་ཤའི་ལོ་མ། སྐོམ་ཤའི་ལོ་མ། ནས་སྔོན་ཆག་ཚེའི་ལོ་མ་བཅས་ལྔའོ། ། མཁྲིས་ནད་སྐོམ་གྱི་ཡལ་ག་ལོ་མ་བདུན་ཡོད་པ་ནི། བ་རའི་ཞོའི་ལོ་མ། བ་རའི་དར་བའི་ལོ་མ།
རྐྱབ་ཚོད་ཀྱི་ལོ་མ། ཁུར་ཚོད་ཀྱི་ལོ་མ། ཆབ་ཚའི་ལོ་མ། གངས་ལས་བླངས་པའི་ཆུ་བསིལ་གྱི་ལོ་མ། ཆུ་བཀོལ་གྲང་གི་ལོ་མ་བཅས་བདུན་ནོ། ། བད་ཀན་སྐྱ་བོའི་ནད་ཟས་ཀྱི་ཡལ་ག་ལ་ལོ་མ་དྲུག་ཡོད་པ་ནི། ལུག་ཤའི་ལོ་མ། གཡག་རྒོད་ཀྱི་ཤའི་ལོ་མ། གཅན་གཟན་གྱི་ཤའི་ལོ་མ། ཉ་ཤའི་ལོ་མ།
སྦྲང་རྩིའི་ལོ་མ། སྐམ་སའི་འབྲུ་རྙིང་གི་ཟན་དྲོན་པོའི་ལོ་མ་བཅས་དྲུག་གོ ། བད་ཀན་ནད་སྐོམ་གྱི་ཡལ་ག་ལ་ལོ་མ་གསུམ་ཡོད་པ་ནི། འབྲིའི་ཞོ་དར་གྱི་ལོ་མ། གར་ཆང་ནར་སོན་གྱི་ལོ་མ། ཆུ་བསྐོལ་གྱི་ལོ་མ་བཅས་གསུམ་མོ། ། གཉིས་པ་སྤྱོད་ལམ་གྱི་སྡོང་པོ་ལས་གྱེས་པའི་ཡལ་ག་གསུམ་ནི། རླུང་གི་གནས་དང་སྤྱོད་ལམ་གྱི་ཡལ་ག ། མཁྲིས་པའི་གནས་དང་སྤྱོད་ལམ་གྱི་ཡལ་ག ། བད་ཀན་གྱི་གནས་དང་སྤྱོད་ལམ་གྱི་ཡལ་ག་དང་གསུམ་མོ། །
དང་པོ་རླུང་གི་སྤྱོད་ལམ་གྱི་ཡལ་ག་ལ་ལོ་མ་གཉིས་ནི། གནས་དྲོ་སར་སྡོད་པའི་ལོ་མ། ཡིད་དུ་འོང་བའི་གྲོགས་བསྟེན་པའི་ལོ་མའོ། ། མཁྲིས་པའི་སྤྱོད་ལམ་གྱི་ཡལ་ག་ལ་ལོ་མ་གཉིས་ནི། གནས་བསིལ་སར་འདུག་པའི་ལོ་མ། སྤྱོད་ལམ་དལ་བར་སྡོད་པའི་ལོ་མའོ། ། བད་ཀན་སྤྱོད་ལམ་གྱི་ཡལ་ག་ལ་ལོ་མ་གཉིས་ནི། རྩོལ་བས་བཅག་པའི་ལོ་མ། གནས་དྲོ་སར་བསྟེན་པའི་ལོ་མའོ། ། གསུམ་པ་སྦྱོར་བ་སྨན་གྱི་སྡོང་པོ་ལ་ཡལ་ག་བཅོ་ལྔ་ཡོད་པ་ནི།
སྤྱིར་སྨན་ལ་རོ་དང་ནུས་པའི་དབང་གིས་རླུང་སྨན་རོའི་ཡལ་ག ། རླུང་སྨན་ནུས་པའི་ཡལ་ག ། མཁྲིས་སྨན་རོའི་ཡལ་ག ། མཁྲིས་སྨན་ནུས་པའི་ཡལ་ག ། བད་ཀན་གྱི་སྨན་རོའི་ཡལ་ག ། བད་ཀན་གྱི་སྨན་ནུས་པའི་ཡལ་ག ། རོ་ནུས་དེ་དང་སྦྱར་ཐབས་ཀྱི་དབང་གིས་ཞི་སྦྱང་གཉིས་སུ་དབྱེ་བ་ལས། རླུང་ཞི་བྱེད་ཁུ་བའི་ཡལ་ག ། རླུང་ཞི་བྱེད་སྨན་མར་གྱི་ཡལ་ག ། མཁྲིས་པ་ཞི་བྱེད་ཐང་གི་ཡལ་ག །
མཁྲིས་པ་ཞི་བྱེད་ཅུར་ནིས་ཀྱི་ཡལ་ག ། བད་ཀན་ཞི་བྱེད་རིལ་བུའི་ཡལ་ག ། བད་ཀན་ཞི་བྱེད་ཏྲེས་སམ་གྱི་ཡལ་ག ། རླུང་སྦྱོང་བྱེད་འཇམ་རྩིའི་ཡལ་ག ། མཁྲིས་པ་སྦྱོང་བྱེད་བཤལ་གྱི་ཡལ་ག ། བད་ཀན་སྦྱོང་བྱེད་སྐྱུགས་ཀྱི་ཡལ་ག་དང་བཅོ་ལྔའོ། ། རླུང་སྨན་རོའི་ཡལ་ག་ལ་ལོ་མ་གསུམ་ཡོད་པ་ནི། རོ་མངར་བའི་ལོ་མ། རོ་སྐྱུར་བའི་ལོ་མ། རོ་ལན་ཚྭ་བའི་ལོ་མ་དང་གསུམ་མོ། །
རླུང་སྨན་ནུས་པའི་ཡལ་ག་ལ་ལོ་མ་གསུམ་ཡོད་པ་ནི། ནུས་པ་སྣུམ་པའི་ལོ་མ། ནུས་པ་ལྕི་བའི་ལོ་མ། ནུས་པ་འཇམ་པའི་ལོ་མ་དང་གསུམ་མོ། ། མཁྲིས་སྨན་རོའི་ཡལ་ག་ལ་ལོ་མ་གསུམ་ཡོད་པ་ནི། རོ་མངར་བའི་ལོ་མ། རོ་ཁ་བའི་ལོ་མ། རོ་བསྐ་བའི་ལོ་མ་དང་གསུམ་མོ། ། མཁྲིས་སྨན་ནུས་པའི་ཡལ་ག་ལ་ལོ་མ་གསུམ་ཡོད་པ་ནི། ནུས་པ་བསིལ་བའི་ལོ་མ།
ཡོན་ཏན་ནམ་ནུས་པ་སླ་བའི་ལོ་མ། ནུས་པ་བརྟུལ་བའི་ལོ་མ་དང་གསུམ་མོ། ། བད་ཀན་སྨན་རོའི་ཡལ་ག་ལ་ལོ་མ་གསུམ་ཡོད་པ་ནི། རོ་ཚ་བའི་ལོ་མ། རོ་སྐྱུར་བའི་ལོ་མ། རོ་བསྐ་བའི་ལོ་མ་དང་གསུམ་མོ། ། བད་ཀན་སྨན་གྱི་ནུས་པའི་ཡལ་ག་ལ་ལོ་མ་གསུམ་ཡོད་པ་ནི། ནུས་པ་རྣོ་བའི་ལོ་མ། ནུས་པ་རྩུབ་པའི་ལོ་མ། ནུས་པ་ཡང་བའི་ལོ་མ་དང་གསུམ་མོ། །
རླུང་ཞི་བྱེད་ཁུ་བའི་ཡལ་ག་ལ་ལོ་མ་གསུམ་ཡོད་པ་ནི། སྲེ་ལོང་སོགས་རུས་ཁུའི་ལོ་མ། བཅུད་བཞིའི་ཁུ་བའི་ལོ་མ། ལུག་མགོ་རྙིང་བའི་མགོ་ཁྲོལ་གྱི་ལོ་མ་དང་གསུམ་མོ། ། རླུང་ཞི་བྱེད་སྨན་མར་གྱི་ཡལ་ག་ལ་ལོ་མ་ལྔ་ནི། ཛཱ་ཏའི་གཙོར་བྱས་སྨན་མར་གྱི་ལོ་མ། སྒོག་སྐྱ་གཙོར་བྱས་སྨན་མར་གྱི་ལོ་མ། འབྲས་གསུམ་གཙོར་བྱས་སྨན་མར་གྱི་ལོ་མ། རྩ་བ་ལྔ་ཡི་གཙོར་བྱས་སྨན་མར་གྱི་ལོ་མ། སྨན་ཆེན་གཙོར་བྱས་སྨན་མར་གྱི་ལོ་མ་དང་ལྔའོ། །
མཁྲིས་པ་ཞི་བྱེད་ཐང་གི་ཡལ་ག་ལ་ལོ་མ་བཞི་ནི། མ་ནུའི་གཙོར་བྱས་ཐང་གི་ལོ་མ། སླེ་ཏྲེས་གཙོར་བྱས་ཐང་གི་ལོ་མ། ཏིག་ཏ་གཙོར་བྱས་ཐང་གི་ལོ་མ། འབྲས་གསུམ་གཙོར་བྱས་ཐང་གི་ལོ་མ་དང་བཞིའོ། ། མཁྲིས་པ་ཞི་བྱེད་ཅུར་ནིས་སམ་ཕྱེ་མའི་ཡལ་ག་ལ་ལོ་མ་བཞི་ནི། ག་པུར་གཙོར་བྱས་ཕྱེ་མའི་ལོ་མ། ཙནྡན་གཙོར་བྱས་ཕྱེ་མའི་ལོ་མ། གུར་གུམ་གཙོར་བྱས་ཕྱེ་མའི་ལོ་མ། ཅུ་གང་གཙོར་བྱས་ཕྱེ་མའི་ལོ་མ་དང་བཞིའོ། །
བད་ཀན་ཞི་བྱེད་རིལ་བུའི་ཡལ་ག་ལ་ལོ་མ་གཉིས་ནི། བཙན་དུག་གཙོར་བྱས་རིལ་བུའི་ལོ་མ། ཚྭ་སྣ་རྣམས་ཀྱི་རིལ་བུའི་ལོ་མ་དང་གཉིས་སོ། ། བད་ཀན་ཞི་བྱེད་ཕྱེ་མའམ་ཏྲེས་སམ་གྱི་ཡལ་ག་ལ་ལོ་མ་ལྔ་ནི། སེ་འབྲུ་གཙོར་བྱས་ཏྲེས་སམ་གྱི་ལོ་མ། ད་ལི་གཙོར་བྱས་ཏྲེས་སམ་གྱི་ལོ་མ། རྒོད་མ་ཁའི་ཏྲེས་སམ་གྱི་ལོ་མ། ཚྭ་བསྲེག་སྦྱོར་བའི་ཏྲེས་སམ་གྱི་ལོ་མ། ཅོང་ཞི་བསྲེག་ཐལ་བྱས་པའི་ཏྲེས་སམ་གྱི་ལོ་མ་བཅས་ལྔའོ། ། རླུང་སྦྱོང་བྱེད་འཇམ་རྩིའི་ཡལ་ག་ལ་ལོ་མ་གསུམ་ནི།
སླེ་འཇམ་གྱི་ལོ་མ། བཀྲུ་འཇམ་གྱི་ལོ་མ། བཀྲུ་མ་སླེན་གྱི་ལོ་མ་དང་གསུམ་མོ། ། མཁྲིས་པ་སྦྱོང་བྱེད་བཤལ་གྱི་ཡལ་ག་ལ་ལོ་མ་བཞི་ནི། སྤྱི་བཤལ་གྱི་ལོ་མ། སྒོས་བཤལ་གྱི་ལོ་མ། དྲག་བཤལ་གྱི་ལོ་མ། འཇམ་བཤལ་གྱི་ལོ་མ་དང་བཞིའོ། ། བད་ཀན་སྦྱོང་བྱེད་སྐྱུགས་ཀྱི་ཡལ་ག་ལ་ལོ་མ་གཉིས་ནི། དྲག་སྐྱུགས་ཀྱི་ལོ་མ།
འཇམ་སྐྱུགས་ཀྱི་ལོ་མ་གཉིས་སོ། ། བཞི་པ་ཆ་བྱད་དཔྱད་ཀྱི་སྡོང་པོ་ལས་གྱེས་པའི་ཡལ་ག་གསུམ་ནི། རླུང་དཔྱད་ཀྱི་ཡལ་ག ། མཁྲིས་དཔྱད་ཀྱི་ཡལ་ག ། བད་ཀན་དཔྱད་ཀྱི་ཡལ་ག་གསུམ། རླུང་དཔྱད་ཀྱི་ཡལ་གའི་ལོ་མ་གཉིས་ནི། སྐུ་མཉེ་བྱ་བའི་ལོ་མ། ཧོར་གྱི་མེ་བཙའི་ལོ་མའོ། ། མཁྲིས་པ་དཔྱད་ཀྱི་ཡལ་ག་ལ་ལོ་མ་གསུམ་ནི། རྔུལ་དབྱུང་བྱ་བའི་ལོ་མ།
གཏར་ཁ་བྱ་བའི་ལོ་མ། བསིལ་ཆུའི་འཁྲུལ་འཁོར་བསྐོར་བའི་ལོ་མ་དང་གསུམ་མོ། ། བད་ཀན་དཔྱད་ཀྱི་ཡལ་ག་ལ་ལོ་མ་གཉིས་ཡོད་པ་ནི། དྲོད་དུག་བྱ་བའི་ལོ་མ། མེ་བཙའ་བྱ་བའི་ལོ་མ་བཅས་སོ། ། དེ་དག་གིས་ལྗོན་ཤིང་ཕྱི་མའི་ཚུལ་རྫོགས་སོ། ། ད་ནི་རྡེལ་གྲངས་དེ་དག་ལྷག་ཆད་མེད་པར་གཏན་ལ་འབེབ་ཅིང་ཞར་བྱུང་དགོས་པ་དང་ཉིང་དགོས་མེ་འབྲས་ཀྱི་དཔེ་བསྟན་སྐབས་འདིའི་མཇུག་བསྡུས་ཏེ། དུམ་བུ་ཕྱི་མ་གསུམ་ལ་རིམ་བཞིན་འཇུག་པར་གདམས་པ་དང་བཅས་རྩིས་ཀྱི་ལེའུའོ། ། དོན་ནི། གནད་ལུགས་ནད་གཞི་ངོས་འཛིན་རྟགས།
གསོ་བྱེད་ཐབས་སྟེ་རྩ་བ་གསུམ། རྩ་བ་སྔ་མ་ལ་རྣམ་པར་གྱུར་མ་གྱུར་གཉིས། བར་མ་ལ་བལྟ་རེག་དྲི་བ་གསུམ། ཕྱི་མ་ལ་ཟས་སྤྱོད། སྨན་དཔྱད་བཞི་སྟེ་སྡོང་པོ་དགུ་རུ་དོན་དྲིལ་བའོ། ། སྡོང་པོ་དང་པོ་ལ་ནད་ཟུངས་དྲི་མའི་ཡལ་ག་གསུམ། རྣམ་པར་གྱུར་པའི་སྡོང་པོ་ལ་རྒྱུ་རྐྱེན་འཇུག་སྒོ་གནས་པ་རྒྱུ་ལམ་ལྡང་དུས་འབྲས་བུ་ལྡོག་རྒྱུ་མདོ་དྲིལ་ཏེ་དགུ། བལྟ་སྡོང་ལྕེ་ཆུ་གཉིས། རེག་པ་རྩ་ལ་མི་འདྲ་བ་གསུམ། དྲི་སྡོང་ལ་ཉེས་གསུམ་སོ་སོར་སློང་རྐྱེན་ན་ལུགས་གོམས་པའི་དྲི་བ་གསུམ།
ཟས་སྡོང་ལ་ཉེས་གསུམ། སོ་སོར་ཟས་སྐོམ་གྱི་ཡལ་ག་གཉིས་གཉིས་ཏེ་དྲུག ། སྤྱོད་སྡོང་ལ་ཉེས་གསུམ་དབྱེ་བ་གསུམ། སྨན་སྡོང་ལ་ཉེས་གསུམ་སོ་སོའི་རོ་ནུས་དབྱེ་བ་དྲུག ། དེ་སྟེང་སྦྱར་ཐབས་ལ་ཞི་བྱེད་གཉིས་རེ་སྦྱར་བས་དྲུག ། སྦྱོང་གསུམ་དཔྱད་སྡོང་ལ་ཉེས་གསུམ་སོ་སོར་དཔྱད་གསུམ་བྱ་སྟེ་ཐམས་ཅད་བསྡོམས་པས་ཡལ་ག་བཞི་བཅུ་རྩ་བདུན་ནོ། ། ཡལ་ག་དེ་རྣམས་ལས་གྱེས་པའི་ལོ་འདབ་ནི། སྡོང་པོ་དང་པོ་ལ་ནད་ལ་བཅོ་ལྔ། ཟུངས་བདུན་དྲི་མ་གསུམ་སྟེ་ལུས་ཀྱི་ཡན་ལག་ཉི་ཤུ་རྩ་ལྔའི་གྲངས་ཀྱི་ལོ་མ་དང༌། རྣམ་པར་གྱུར་པ་ནད་སྡོང་ལ་ནད་ཀྱི་ཟིན་ཏིག །
དེ་གནད་འདུས་པའི་ལོ་མ་དྲུག་ཅུ་རེ་གསུམ་ཡོད་པ་ནི་ལྗོན་ཤིང་སྔ་མ་ལའོ། ། བལྟ་སྡོང་ལ་དྲུག ། རེག་སྡོང་ལ་གསུམ། དྲི་བ་ལ་ཉེར་དགུ་ཡོད་པ་ནི་ལྗོན་ཤིང་བར་མ་ལའོ། ། རླུང་ཟས་བཅུ་བཞི། མཁྲིས་ཟས་བཅུ་གཉིས། བད་ཀན་ཟས་སྐོམ་དགུ་བཅས་ཟས་སྡོང་ལོ་མ་ལ་སོ་ལྔ། སྤྱོད་སྡོང་ལ་ལོ་མ་དྲུག ། སྨན་སྡོང་ལ་རོ་ནུས་ཀྱི་ལོ་མ་དགུ་དགུ་སྟེ་ལོ་མ་བཅོ་བརྒྱད་སྦྱར་ཐབས་ཁུ་བར་གསུམ། སྨན་མར་ལྔ་ཐང་དང་ཕྱེ་མ་ལ་བཞི་རེ་བཞི་རེ་སྟེ་བརྒྱད།
རིལ་བུ་ལ་གཉིས། ཏྲེས་སམ་ལྔ། རླུང་འཇམ་རྩི་མཁྲིས་པ་བཤལ། བད་ཀན་སྐྱུགས་པས་མི་འདའ་བའི་བཅོས་ཐབས་ལོ་མ་དགུ་སྟེ། ཁྱོན་སྨན་སྡོང་ལ་ལོ་མ་ལྔ་བཅུ་ཐམ་པ། དཔྱད་སྡོང་ལ་བདུན་ཏེ་དེ་དག་ནི་ལྗོན་ཤིང་ཕྱི་མ་ལའོ། ། དེ་ལྟར་ནད་གཞི་ལ་ལོ་འདབ་གྱ་བརྒྱད། ངོས་འཛིན་པས་སོ་བརྒྱད། གསོ་ཐབས་ལ་གོ་བརྒྱད་དེ་ཁྱོན་བསྡོམ་པས་ཉིས་བརྒྱ་དང་ཉེར་བཞི་ཡོད་པ་ཡིན་ནོ། ། དེ་ལྟར་གསོ་རིག་ཉམས་སུ་བླངས་པ་ལས་ལུས་མི་ན་བར་གནས་པ་དང༌།
ན་བ་གསོ་བའི་ཚུལ་ལ་མཁས་པར་གྱུར་ནས་རང་གཞན་གྱི་དོན་ལ་འབད་པའི་རྒྱུས་གནས་སྐབས་སུ་ཐུན་མོང་གི་བདེ་བ་དང༌། མཐར་ཐུག་གི་ཐུན་མིན་གྱི་བདེ་བ་འགྲུབ་པ་སྟེ། མཚོན་བྱེད་རྣམ་པར་མ་གྱུར་པའི་སྡོང་པོའི་ཟུངས་བདུན་གྱི་ལོ་འདབ་ཀྱི་རྩེར་མེ་ཏོག་ཤིན་ཏུ་མཛེས་པ་གསར་པ་ཁ་བྱེ་མ་ཐག་པ་གཉིས་དང༌། རོ་བཅུད་ཕུན་སུམ་ཚོགས་པའི་འབྲས་བུ་གསུམ་གྱིས་མཛེས་པར་བྱས་པ་ལས། དང་པོ་ནད་མེད་བདེ་བར་གནས་པའི་མེ་ཏོག ། ཚེ་རིང་པོར་འཚོ་བའི་མེ་ཏོག་གཉིས་སོ། ། གཉིས་པ་འབྲས་བུ་ནི། ལྷ་དང་མིའི་ཆོས་ལུགས་ཀྱི་ཆེ་བ་ཐོབ་པའི་འབྲས་བུ། ཟང་ཟིང་དང་འཕགས་ནོར་གྱིས་འབྱོར་བའི་འབྲས་བུ། གནས་སྐབས་དང་མཐར་ཐུག་རྣམ་གྲོལ་གྱི་བདེ་བ་འགྲུབ་པའི་འབྲས་བུ་དང་གསུམ་སྟེ།
དེ་ལྟར་མེ་འབྲས་ལྔས་མཚོན་པའི་དགོས་པ་ནི་གསོ་རིགས་ལ་ཡོད་པ་དེ་འཛིན་པའི་འཚོ་བྱེད་པ་རྣམས་ལ་ཡོན་ཏན་གྱི་ཁྱད་པར་འདི་ལྟ་བུ་གྲུབ་པ་ཉིད་དོ། ༈ །རྩ་དཔྱད་མདོར་བསྡུས་ཅུང་ཟད་འབྲི། རྩ་བལྟ་བའི་མན་ངག་ཉམས་ཀྱི་ཡིག་ཆུང་ནི། ནད་པ་ཟས་སྤྱོད་མ་འཁྲུགས་པའི་ངལ་གསོས་པ་ལ་དེ་དང་མཚུངས་པར་སྨན་པས་རི་རྩེ་ཉི་ཤར་གྱི་དུས་སུའམ་གློ་བུར་དུ་ཡང་རུང་སྟེ། སྐྱེས་པའི་ལག་པ་གཡོན། བུད་མེད་ཀྱི་གཡས་པར་ཐོག་མར་བལྟའོ། ། དེ་ཡང་ནད་པའི་མཁྲིག་གཉེར་ནས་དེ་ཉིད་ཀྱི་ཚོན་གང་ཐུར་དུ་མཇལ་བའི་སར། སྨན་པའི་སོར་མོ་གསུམ་གྱིས་རྩའི་རེག་བྱ་ཚོར་བར་རིམ་གྱིས་མནན་ལ་བལྟ། སྐྱེས་པ་ལ་སྨན་པའི་ལག་གཡས་པའི་མཛུབ་མོས་ཡར་ཟུར་གྱི་མགོ་རུ་སྙིང༌། མར་ཟུར་དུ་རྒྱུ་མ།
གུང་མོའི་ཡར་ཟུར་དུ་མཚེར་པ། མར་ཟུར་ལ་ཕོ་བ། སྲིན་ལག་གི་ཡར་ཟུར་ལ་མཁལ་མ་གཡོན། མར་ཟུར་ལ་སྣོད་བསམ་སེའུ། སྨན་པའི་ལག་གཡོན་མཛུབ་མོའི་ཡར་ཟུར་ལ་གློ་བ། མར་ཟུར་དུ་ལོང་ཁ། གུང་མོའི་ཡར་ཟུར་མཆིན་པ། མར་ཟུར་མཁྲིས་པ། སྲིན་ལག་གི་ཡར་ཟུར་མཁལ་མ་གཡས། མར་ཟུར་ལ་ལྒང་པའི་རྩ་རྒྱུའོ། །
དེ་ཉིད་ཇི་ལྟར་རྒྱུ་ན་ཚོང་འདུས་རྒྱ་སྲང་འདྲ་བའི་རྩ་སོགས་ལྦུབ་ལྟ་བུའི་ནང་དུ། ཚོང་དཔོན་དང་འདྲ་བའི་སྣོད་ཀྱི་རླུང་ཁྲག་དེ་རླུང་ཁྱབ་བྱེད་ཀྱིས་བསྐྱོད་ནས། ལག་མགོ་དང་དོན་སྣོད་ཀྱི་བར་བྱིང་དུ་རྒྱུ་བར་བྱེད་ལ། དེའང་ཕྱིར་རྒྱུ་བ་ན་དོན་རྣམ་པ་ལྔའི་རླུང་ཁྲག་རྒྱུ། སོར་མོ་གསུམ་གྱི་ཡར་ཟུར་ལ་མངོན། ནང་དུ་འཇུག་པ་ན། སྣོད་དྲུག་གི་རླུང་ཁྲག་རྒྱུ། སོར་མོ་གསུམ་གྱི་མར་ཟུར་དུ་མངོན། དེ་ལྟར་སོར་མོ་གསུམ་གསུམ་དྲུག་པོའི་འོག་ཏུ་དོན་སྣོད་བཅུ་གཉིས་ཀྱི་རྩ་རྒྱུ་སྟེ། དེ་སྐད་དུ།
ཡར་ཟུར་དོན་ལྔ་ཕྱིར་རྒྱུ་གདགས་ཀྱི་རྩ། མར་ཟུར་སྣོད་དྲུག་ནད་རྒྱུ་སྲིབ་ཀྱི་རྩ། ཞེས་དང་དོན་སྣོད་དེར་མི་རྒྱུ་བས་འགལ་ཞེ་ན། རླུང་ཁྲག་ཀུན་ཏུ་རྒྱུ་བས་ཚོང་དཔོན་བཞིན། ། བཅུ་གཉིས་འདྲེས་པ་ཕ་ཙེའི་རེ་སོ་འདྲ། ། ཞེས་སོ། ། དེ་ནས་ནད་ངོས་བཟུང་བ་ནི། སྨན་པའི་དབུགས་འབྱིན་འཇུག་གནས་གསུམ་ཐ་མལ་དུ་གནས་པའི་ཕྱིར་རྒྱུ་བ་ལ་གཉིས། ནང་དུ་འཇུག་པ་ལ་གཉིས། བར་དུ་གཅིག་སྟེ་ལྔ་འཕར་ན་ནད་མེད་པའི་རྩ་ཡིན།
དེ་ལས་མང་བ་དྲུག་དང་བདུན་བརྒྱད་དང་དགུ་ཙམ་དུ་འཕར་ན། ཚ་བ་དང༌། རབ་ཏུ་ཚ་བ་དང༌། ཚ་བ་ལ་འདས་པ་གསུམ་གྱི་རྩའོ། ། དེ་ལས་ཉུང་བ་ནི། བཞི་དང་གསུམ། གཉིས་ཙམ་དུ་འཕར་ན་གྲང་བ་དང༌། རབ་ཏུ་གྲང་བ་དང༌། གྲང་བ་གཏིང་འཁར་བ་གསུམ་གྱི་རྩའོ། ། མན་ངག་ཏུ་མགྱོགས་བུལ་ཇི་ལྟར་འདུག་ཀྱང་རུང༌།
རིམ་གྱིས་ཤེད་ཇེ་ཆེར་མནན་པས་མཁྲང་བ་དང་གྲིམ་པའི་ཆ་འདུག་ན་ཚ་བའི་ནད། སྟོང་པ་དང་ལྷོད་པའི་ཆ་འདུག་ན་གྲང་བའོ། ། དེ་ལ་གྲང་མང་མྱུར་དུ་འཕར་ཡང་རྩ་སྦུབས་སྟོང་ན་རྟགས་ཚ་ལ་ངོ་བོ་གྲང་བ། གྲང་ཉུང་དུ་འཕར་ཡང་གཏིང་མཁྲང་ན་རྟགས་གྲང་ཡང་ངོ་བོ་ཚ་བའོ། ། དེ་ཡང་རྐྱལ་སྟོང་སྐབས་སུ་སྡོད་ན་རླུང༌། མགྱོགས་རྒྱས་གྲིམ་པར་འཕར་ན་ཁྲག་མཁྲིས། བྱིང་གུད་དལ་བ་བད་ཀན། འདྲེས་ན་ལྡན་འདུས། འདར་ཞིང་རྒྱུ་དཀའ་ན་ཆུ་སེར། འཁྱིག་ཅིང་ལེབ་མོར་འཕར་ན་སྲིན།
རྩུབ་ལ་ཐུང་བ་གག་ལྷོག ། གུང་མོའི་འོག་གི་རྩ་གཡས་གཡོན་དུ་མི་གསལ་ན་བད་སྨུག ། ཕྲ་བྱིང་གཏིང་ན་དམ་ན་དམུ་འོར། རུས་པ་ལ་ཐུག་པར་མངོན་པ་སྐྲན། རེག་བྱ་ཚ་ཞིང་འདར་སྤུན་རྣག ། བརྟག་དཀའ་སྣ་ཚོགས་སྟོན་པ་འགྱུར་ལྡོག་མང་བ་གདོན་ཡིན་ནོ། ། དེ་རྣམས་དོན་སྣོད་གང་ལ་བབ་པ་ནི། མཛུབ་མོ་གཉིས་ཀྱིས་གློ་སྙིང་སྟོད་ཀྱི་ནད། གུང་མོ་གཉིས་ཀྱིས་ཕོ་མཆིན་བར་གྱི་ནད། སྲིན་མཛུབ་གཉིས་ཀྱིས་མཁལ་རྐེད་སྨད་ཀྱི་ནད་དུ་བརྟག་པར་བྱའོ། །
བཅོས་སྐྱེད་བྱུང་མ་བྱུང་བརྟག་པ་ནི། རྩ་ཕྲ་བ་སྦོམ་དུ་སོང༌། ཐུང་བ་རིང་དུ་སོང༌། བྱིང་བ་སྟེང་དུ་ཐོན། གྲིམ་པ་ལྷོད་དུ་སོང་བ་སོགས་བཅོས་སྐྱེད་བྱུང་བའི་རྩ་ཡིན་ལ། མིན་ན་དེ་ལས་ལྡོག་པའོ། ། བླ་རྩ་ནི། ལག་པའི་མཁྲིག་མའི་མར་ཟུར་གྱི་ཆུ་རྒྱུས་གསེབ་ཏུ་བལྟ་སྟེ། དེ་ཡང་ལན་གྲངས་བརྒྱའི་བར་དུ་ཆེ་ཆུང་སྟོད་སྨད། དྲག་དལ་བྱིང་རྒྱས།
སྡོད་འཐེན་ཐང་ལྷོད་མེད་པར་འཕར་ན་ལོ་བརྒྱ་འཚོ་ལ། གོང་གི་སྐྱོན་དེ་རྣམས་གྲངས་གང་གི་བར་དུ་བྱུང་བའི་ལོ་དུས་མི་དགེའོ། ། མི་འཚོ་བའི་རྩ་ནི། དར་ལྕེ་རླུང་གིས་བསྐྱོད་པ་ལྟར་དྲག་དལ་ངེས་མེད་དུ་འཕར་བ་དང༌། ཁྲའི་མཇུག་རྩེ་འདྲ་བ་དང༌། ཐིག་ཟག་གི་ཆུ་ཞུགས་འདྲ་བ་དང༌། ནད་གློ་བུར་སྟོབས་ཆེ་བ་ལ་རྩ་ལྡོག་པའམ། རྩ་རྒྱུད་ཕྲ་བ། ཟུང་ཟད་རྩ་རྒྱས་ཤིང་འབྲུབ་པ་ཕལ་ཆེར་འཆི། གློ་བའི་རྩ་ཚད་འཁྲུགས།
ཤ་དུག ། བད་མཁྲིས་ཕོ་བར་འདྲིལ་བ་དང་བཞི་ལ། ནད་མེད་པའི་རྩ་བྱུང་ན་མི་འཚོ། ཡང་ན་རྩ་རྒྱུད་གྲངས་ངེས་པ་ཅན་དུ་སྡོད་པའམ། མཁལ་རྩ་གློ་བུར་དུ་སྡོད་ན་མི་འཚོ། ངེས་པ་ཅན་གྱི་རྟགས་ནི། སྙིང་གི་རྩ་མ་ཚང་ཞིང་ལྕེ་གཞུང་ནག་མིག་འབུར་ཚུགས་སུ་བལྟ་བ་ཞག་གཅིག་ནས་འཆི། གློ་རྩ་མ་ཚང་ཞིང་སྣ་རྡོག་ཞོམ། སྣའི་ནང་གི་སྤུ་གྲ་གྱེན་དུ་ལོག་ན་ཞག་གསུམ་ནས་འཆི། མཆིན་རྩ་མ་ཚང་ཞིང་མིག་འབྲས་གྱེན་དུ་ལོག །
སྨིན་མ་འཁྱིལ་ན་ཞག་གཉིས་ནས་འཆི། མཚེར་རྩ་མ་ཚང་ཞིང༌། མ་མཆུ་ཐུར་དུ་འཕྱང༌། ལྷན་སྣ་ནང་དུ་རྡེབ་ན་ཞག་ལྔ་ནས་འཆི། མཁལ་རྩ་མ་ཚང་ཞིང་རྣ་བའི་ཨུརྟ་ཆད་ན་ཞག་བརྒྱད་ནས་གཤིན་རྗེས་འཁྲིད། འདི་དག་ཐམས་ཅད་གཞི་རྩ་ཇི་ལྟར་ཡོད་གོང་དུ་རྩད་བཅད་ནས་ཁ་དམར་གདག་པར་བྱའོ། ། ནད་མེད་རྩ་བཞི་བཞི་ལ། ཕོ་མོ་བྱང་ཆུབ་སེམས་ཀྱི་རྩ། ཚ་གྲང་གི་རྩར་འཁྲུལ་པ་དང༌། སྦྲུམ་མའི་རྩའང་ཚ་བར་འཁྲུལ་པ་ཡོད་ཅིང༌།
གོང་བརྒལ་དང་སྡོད་འཐེན་ལ་སོགས་པ་ཡོད་པ་དེ་དག་འཆི་རྩར་འཁྲུལ་ཉེན་ཡོད་པའི་ཕྱིར་རོ། ༈ །ཆུ་དཔྱད་ཀྱི་ལག་ལེན་ནི། ནད་པས་ཧ་ཅང་ཚད་ལས་འདས་པའི་བསིལ་དྲོད་ཀྱི་ཟས་སྐོམ་དང༌། ནད་གཞི་འཁྲུགས་པའི་སྤྱཽད་ལམ་སྤངས། སྲོད་དུས་ཀྱི་ཟས་ཆུ་དོར། ནམ་སྨད་ཀྱི་ནད་ཆུ་དེ་ཉིད། འཁར་གཞོང་ལྕགས་དཀར་དཀར་ཡོལ་ལ་སོགས་པ་ཆུ་མདོག་མི་འགྱུར་པའི་སྣོད་ཀྱི་ནང་དུ་བལྟ་སྟེ། བུངས། ལྦུ་བ། རླངས་པ།
ཁ་དོག ། དྲི་རོ། ལྡོག་ལུགས། གར་སླ། ཀུ་ཡ། སྤྲིས་མ་རྣམས་ལས་ཤེས་པར་བྱའོ། ། དེའང་བུངས་ཆུང་བ་ཚ་བ། ཆེ་བ་གྲང་བ། ལྦུ་བ་སྔོ་ལ་ཆེ་བ་རླུང༌། ཕྲ་སེར་སང་རྐྱེན་པ་མཁྲིས་པ།
མཆིལ་མ་འདྲ་བ་བད་ཀན། དབུས་ནས་འཐོར་ཞིང་མཐར་བྱེར་བའི་ནད། འདྲེས་ན་ལྡན་འདུས་སོ། ། རླངས་པ་ཆེ་ན་ཚ་བ་ཆུང་ན་གྲང་བ། རེས་འཇོག་འཐབ་པའོ། ། ཁ་དོག་སྔོ་བ་རླུང༌། སེར་བ་མཁྲིས་པ། དཀར་བ་བད་ཀན། དམར་བ་ཁྲག ། རྒྱ་བཤལ་ཆུ་སེར།
ནག་གམ་འཇའ་ཚོན་འདྲ་ན་དུག ། འདྲེས་པ་ལྡན་འདུས། སྨུག་དུག ། བད་ཀན་སྨུག་པོ། དྲི་མ་ཆེ་ན་ཚ་བ། ཆུང་ངམ་མེད་ན་གྲང་བ། ཟས་གང་མནམ་དེ་ཉིད་མ་ཞུ་བ། རོ་སྐྱུར་བ་ཁ་བསྐ་ཚ་བ། རོ་མེད་དམ་མངར་བ་གྲང་བ། གར་བ་ཚ་ཆུ།
སླ་བ་གྲང་བ། ཚ་ལོག་བྱེད་པ་ཚ་བ། གྲང་ནས་ལོག་པ་གྲང་བ། ཐོག་མར་ཀུ་ཡ་ལྡོག་པ་ཚ་གྲང་འཐབ་པ། ཚ་ཆུ་ཡིན་པ་ལ་ལྡོག་བུལ་བ། གྲང་ཆུ་ཡིན་པ་ལ་ལྡོག་རྐྱེན་ན་གབ་ཚད་ཡིན། ཚ་བ་བྱེར་བ། གྲང་བ་འབྱམས་པ། གདོན་ཤས་ཆེ་བ་གསུམ་མི་ལྡོག་གོ ། ཀུ་ཡ་མཐུག་ན་ཚ་བ།
སྲབ་ན་གྲང་བ། དེ་ཡང་ཁ་དོག་ཆུ་མདོག་ཏུ་བཤད་པ་ལྟར་ལ། སྤུ་རྩེ་གཏུབ་འདྲ་རླུང༌། བལ་འདབ་འདྲ་བ་ཁྲག་མཁྲིས། སྤྲིན་འདྲ་གློ་ནད། རྣག་འདྲ་དེ་ཉིད། བྱེ་མ་འདྲ་ན་མཁལ་ནད། ཆུའི་སྟེང་འོག་བར་གསུམ་གང་དུ་འདུག་པའི་དབང་གིས་སྟོད་སྨད་བར་གྱི་ནད་ཤེས་པར་བྱའོ། ། སྤྲིས་མ་མཐུག་ན་ཚ་བ། སྲབ་ན་གྲང་བ།
དུམ་བུར་ཆད་པ་སྐྲན། གཟུགས་གང་ཤར་དེའི་རིགས་ཀྱི་གདོན་ཚ་ཆུ་ཧ་ཅང་སྤྲིས་མ་མཐུག་ན་ལུས་ཟུང་ཞུ། གྲང་ཆུ་སྤྲིས་མ་མཐུག་ན་མར་ཚིལ་མ་ཞུ། ཁ་ཞག་མཐུག་པོ་ཤིང་བུས་བླངས་ནས་མར་བསྲེགས་པས་བསུར་དྲི་མནམ་ན་ཞག་རྒོད་ཅེས་བྱ་སྟེ། སྐྱོན་མེད་དོ། ། དེ་རྣམས་མན་ངག་ཏུ་ནི། ཆུ་མདོག་དམར་སེར་འདུག་ཀྱང་ཀུ་ཡ་མེད་ཅིང་དྲི་དང་རོ་ཆུང་བའམ། མེད་ལ་ལྦུ་བ་ཆེ་བ་དང༌། སེན་མོ་སྣུམ་མེད་ཀྱི་སྟེང་དུ་ཐིགས་པ་གཅིག་བླུག་པས་ཆིལ་གྱིས་འགྲོ་ན་ཕྱི་རྟགས་ཚ་ལ་ངོ་བོ་གྲང་བའོ། ། ཡང་ཁ་དོག་དཀར་རམ་སྔོ་ཡང་ཀུ་ཡ་མཐུག་ཅིང༌།
དྲི་དང་རོ་བཟང༌། ལྦུ་བ་སངས་སླ་སེན་མོའི་སྟེང་དུ་སྲན་མ་ལྟར་འདྲིལ་ན། རྟགས་གྲང་ངོ་བོ་ཚ་བའོ། ། ཁ་དོག་ཇི་ལྟར་འདུག་ཀྱང་རོ་ཚ་སྐྱུར། ཚ་བསྐ་གང་འདུག་ཚ་ཆུ། ཁ་དོག་ཇི་ལྟར་འདུག་ཀྱང་རོ་མངར་བའམ་མེད་ན་གྲང་ཆུ། དཀྲུག་པ་ལྦུ་བ་ཆེ་ཞིང་ཚེགས་སྒྲ་དང་བཅས་ན་ཚ་ཆུ། ཚེགས་སྒྲ་མེད་དམ་ཆུང་ན་གྲང་ཆུ་ཡིན། གསང་བའི་རྟགས་བསླུ་བ་མེད་པའོ། ། མི་འཚོ་བའི་ཆུ་ནི།
སྤྱིར་ཚ་གྲང་གི་ཆུ་གང་ཡང་བཅོས་པས་མི་འགྱུར་བ་ཕལ་ཆེར་འཆིའོ། ། ཁྱད་པར་ཤ་ཚོགས་ཆད་འདྲ་ཆུ་རྩ་ཆད་འདྲ། འོ་མ་ཤི་འདྲ། སྣག་ཚ་ཆད་འདྲ། མཚལ་ཆད་འདྲ་བ་རྣམས་རླུང་མཁྲིས་བད་ཀན་དུག་དང་ཁྲག་གི་ནད་ཀྱིས་འཆི། མཁལ་མའི་ནད་མེད་པར་ཆུ་ཁོང་ནས་ལྡོག་བྱུང་ན་ཡང་མི་འཚོ་བས་སྤང་བླང་གི་ཁ་དམར་གདགས་པར་བྱ་ཞིང༌། དང་པོའི་ཆུ་མདོག་ལས་བཅོས་པའི་མཐུན་ཕྱོགས་སུ་གྱུར་པ་ནི་འཚོའོ། ༈ །དེ་ཡང་བལྟ་རེག་དྲི་བ་གསུམ་ལ་དོན་བཅུ་གཉིས་རེ་སྟོན་ཏེ། བལྟ་བ་ལྕེ་ཆུ་མིག་དང་ཁྲག ། ཁ་དོག་ལུད་པ་འཁྲུ་དང་སྐྱུག །
བ་སྤུ་སྐྲང་བ་རྣག་དང་ནི། སོ་སེན་མདོག་དང་བཅུ་གཉིས་སོ། ། ལྕེ་དམར་ལ་སྐམ་པ་རླུང༌། སེར་ལ་གཡོག་མཐུག་པ་མཁྲིས་པ། སྐྱ་གླེགས་འཇམ་ལ་རློན་པ་བད་ཀད་ནོ། ། ཆུ་སྔོ་ལ་ལྦུ་བ་ཆེ་བ་རླུང༌། དམར་སེར་ཀུ་ཡ་མཐུག་པ་མཁྲིས་ཚད། དཀར་ལ་དྲི་རླང་ཆུང་བ་བད་ཀན། མིག་ཧར་བ་རླུང༌། དམར་སེར་ཁྲག་མཁྲིས།
དཀར་བ་བད་ཀན། གྱེན་ལོག་འཆི་ལྟས་སོ། ། ཁྲག་དམར་ནག་ལྦུ་བ་ཆེ་བ་རླུང༌། སེར་པོ་ཆུ་སེར་འདྲ་བ་མཁྲིས་པ། སྐྱ་བོ་ཚི་ཆེ་བ་བད་ཀན་ནོ། ། ཁ་དོག་སྔོ་སྐྱ་རླུང༌། དམར་སེར་སྣུམ་པ་ཁྲག་མཁྲིས། སྐྱ་སོབ་བད་ཀན་ནོ། ། ལུད་པ་སྐྱ་བོ་རླུང༌། དམར་སེར་དུད་ཁུ་ཁྲག་མཁྲིས།
འབྱར་བག་བད་ཀན་ནོ། ། འཁྲུ་བ་འུར་འཁྲོག་རླུང༌། དམར་པོ་དྲི་ང་བ་ཁྲག་མཁྲིས། ལྦུ་བ་བད་སྣབ་ཙམ་པ་བད་ཀན་ནོ། ། སྐྱུགས་པ་སྟོང་སྐྱུགས་རླུང༌། དམར་སེར་ཁྲག་མཁྲིས། སྐྱ་སོབ་བད་ཀན་ནོ། ། རྣག་སླ་ཞིང་དྲི་ཆུང་སྔོ་བ་རླུང༌། དམར་སེར་དྲི་ཆེ་བ་མཁྲིས་པ། དཀར་པོ་དྲི་ཆུང་བ་བད་ཀན་ནོ། །
སོ་སེན་སྐྱ་བ་རླུང༌། སེར་བ་མཁྲིས་པ། སྨུག་པ་བད་ཀན་ནོ། རུས་པ་ཆག་པ་གྲུམ་པ་སོགས་ཀྱི་མདོག་ལ་དམར་སྨུག་དཀར་དྭངས་སྐྱོན་མེད། སྐྱ་སེར་སྔོ་ནག་གཡའ་ཆགས་པ། སྣུམ་ཞག་མེད་པ་རྣམས་སྐྱོན་ཅན་ནོ། ། དྲེག་པ་ལ། རྩ་དྲོད། གསང་སྒོ། སྐྲན་རྡེའུ།
དམུ་ཆུ། སྐྲངས་པ། རྣག ། ཟུག་རྔུ། ཆག་པ། ཐོན་པའི་བུད་པ། གསང་དང་བཅུ་གཉིས་པའོ། ། རྩ་རྐྱལ་སྟོང་རླུང༌། གྲིམ་མགྱོགས་ཚ་བ། བྱིང་གུད།
བད་ཀན་ནོ། ། དྲི་ཆེ་བ་ཁྲག་མཁྲིས། ཆུང་བ་བད་ཀན། མི་སྙོམས་པ་རླུང༌། གསང་སྒོ་ཚིགས་པ་དང་པོ་སོགས། རླུང་མཁྲིས་བད་ཀན་གྱི་གསང༌། མནན་མི་བཟོད་པ་ཤེས་སོ། ། སྐྲན་ནི། ཕྱི་སྐྲན་མིག་གིས་མཐོང༌། བར་སྐྲན་ལག་པས་ཟིན།
ནང་སྐྲན་ཟས་ལ་འཁྲེན་ནོ། ། རྡེའུ་ནི། ལྒང་པའི་ནང་དུ་སྤུ་ལ་སོགས་པ་འདྲིལ་ཞིང་ཆུ་ལམ་རྩ་སྒོ་འགགས་པའོ། ། དམུ་ཆུ་ཕྱི་ཆུ་སྐྲངས་ཆེ། བར་ཆུ་སྐྲངས་ཆུང༌། ནང་ཆུ་སྐྲངས་མེད་པར་གསུངས་ཀྱང་དཔྱད་དོ། ། སྐྲངས་པ་སྐྱེ་འབྲི་ཆེ་ཞིང་རྣག་མི་ཁུག་པ་རླུང༌། དམར་ཞིང་ཟུག་ཆེ་རྣག་ཁུག་སླ་བ་མཁྲིས་པ། དཀར་པོ་དྲི་ཆུང་རྣག་ཁུག་དཀའ་བ་བད་ཀན་ནོ། ། རྣག་མ་སྨིན་པའི་སྐྲང་པོ་སྲ་ཞིང་མཁྲིག །
སྨིན་པ་མེར་མེར་བྱེད་ཅིང་སྟོང་ལྷོད་པགས་པ་ལ་ཤུ་བ་ལ་སོགས་འབྱུང་ངོ༌། ། མདའ་མདེའུ་ཟུག་རྔུ་གང་དུ་ཡོད་པ་མཐེ་མོས་མནན་པས་མི་བཟོད་པའོ། ། རུས་པ་ལ་ཆག་ལུགས་ལ་སྨྱུག་ཁ་དང་འདུམ་ཆགས་སོགས་སོ། ། ཐོན་པ་ཚིག་ཡིན་ན་གང་འབུར་བ་ནས་མནན། ཆག་ན་རུས་པ་རང་འགྲིགས་སུ་བཏང་ལ་ཆིངས་སུ་བཅིང་ངོ༌། ། གསང་ལ་རང་གསང༌། མདའ་གསང་རྣག་གསང་སོགས་བྱང་ཁོག་ཡུལ་ཐིག་དང་བསྟུན་ཅིང༌། ལག་པས་རེག་སྟེ་བརྟག་པར་བྱའོ། ། དེ་བཞིན་དྲི་བ་ལ། རྒྱུ༡་ཡང༌།
རྩུབ། ཚ། རྣོ། སྣུམ་པ། ལྕི་སྣུམ་བསིལ། རྐྱེན༢་སེམས་ལས་དྲག་ཤུལ། ཡུན་༣་ཇི་ཙམ་ལོན་པ། ཡུལ༤་ངད་ཅན་གྲང་བ་སོགས། ལྡང་དུས་༥་དགོང་དང་ཐོ་རེངས་སོགས། ༦གོམས་པ་སྣུམ་བཅུད་དྲོ་བ་སོགས།
ལུས༧་སྟོབས་ཆེ་བ་གསོ་སླ་བ་སོགས། མེ་དྲོད་མི་སྙོམ་པ་རླུང༌། ཆེ་བ་མཁྲིས་པ་ཆུང་བ་བད་ཀན་ནོ། ། སྐོམ༩་དད་ཆེ་བ་ཚ་བ། མི་སྙོམས་པ་རླུང༌། ཆུང་བ་བད་ཀན་ནོ། ། གཉིད༡༠་ཆུང་བ་རླུང༌། ཟ་ཟི་མཁྲིས་པ། ཆེ་བ་བད་ཀན་ཅན། གཟེར༡༡་ལྡང་དུས་བད་ཀན་འཕོ་བ་རླུང༌།
མི་འཕོ་བ་མཁྲིས་པ། དྲན་པ་མི་གསལ་བ་རླུང༌། ཟ་ཟི་མཁྲིས་པ། མི་གསལ་བ་བད་ཀན་ཏེ་བཅུ་གཉིས་སྒོ་ནས་ཤེས་པར་བྱའོ། ། དཔེ་རྩ་བའི་དགོངས་དོན་དང་བལྟ་རེག་དྲི་བའི་དོན་ཅུང་ཟད་བསྟན་ཟིན་ནས། ༈ ནད་སྨན་སྤྲོད་པའི་ཉམས་ཡིག་ཅུང་ཟད་བྲི་བ་ལ། ༈ ཐོག་མར་ནད་ཐམས་ཅད་ཀྱི་སྔོན་འགྲོ་མཇུག་སྡུད་བྱེད་པ་རླུང་ཡིན་ཕྱིར་སྔོན་དུ་བྲི་བ་ལ། ནད་རྟགས་ནི་རྩ་སྟོང་ཞིང་ཆུ་སྔོ་ལ་ལྦུ་བ་ཆེ། གཉིད་མི་འོང༌། མགོ་ཡུ་འཁོར།
སྙིང་དང་རོ་སྟོད་དཔྱི་རྐེད་ན། གཟེར་འཕོ་ལེན་བྱེད། ལྦུ་སོབ་ལུ། འདར་གཡེང་བྱེད་པ་རླུང་ཡིན་པས། དེ་ལ་སྨན་ཤིང་ཀུན་ཉེར་ལྔ། ཛཱ་ཏི་བཅུ་བཞི། ཨ་གར་སོ་ལྔ་སོགས་ཨ་གར་རིགས་འཕྲོད། རླུང་གསང་མགོ་དཀྱིལ། བྲང་གཞུང༌། གཉའ་ལྟག །
རྐང་ལག་དཀྱིལ་བཞི་སོགས་ལ་ཕྱེ་འཕུར་བྱུག ། གོ་སྙོད་འཕུར་དང༌། ཛཱ་ཏི་མར་སྦྱར་བྱུག ། ཤ་གསར་ཆང་བཟང་སོགས་བཏང༌། ༈ དེ་ཡང་ཁྲག་དང་བསྡོང་ན་ཁྲག་རླུང་ཡིན་པས་དབུག་འཚང༌། རོ་སྟོད་གཟེར་ཤིན་ཏུ་ཆེ། སྐབས་རེ་བདེ་ལ་སྐབས་རེར་ཐུ་བ་རེས་མོས་བྱེད། འདི་ལ་གོང་གསལ་རླུང་གི་སྨན་འདི་རྣམས་མི་འཕྲོད་པས་འཚང་ཆེ་བ་དང་གཟེར་ཆེ་ན། ཀོ་བྱི་བདུན་པ། རྡོ་རྗེ་རབ་འཇོམས།
ཁྲག་རླུང་སྨད་དུད་འཐེན། ལུས་བྱིངས་གཟེར་མིག་ངེས་མེད་ལ། ཨ་གར་སོ་ལྔ་དང་བཅོ་ལྔ། ཀོ་བྱི་བཅུ་གསུམ། ཀོ་བྱི་ལྔ་ཐང༌། གསེར་ཐང་བཅོ་བརྒྱད། གེ་སར་བཅོ་བརྒྱད། ཆམ་པ་དང་བསྡོང་ན་ཀོ་བྱི་ལྔ་ཐང་ཟབ། སྤྲིན་བྲལ་ཟླ་ཟེར་ཁྲག་རླུང་གིས་མགོ་གཟེར་ན་གོང་གི་སྨན་རྣམས་ཐོད་རུས་བཅུ་པའི་ཐང་གིས་ཕུལ། གདོན་གྲིབ་དང་བསྡོངས་ན།
འབྲོང་རྩེ་ཨར་བརྒྱད། ཨ་གར་སོ་ལྔ་གཉིས་ཟབ། རྡོ་རྗེ་རབ་འཇོམས་ཀྱང་ཟབ། ཀོ་བྱི་བཅོ་ལྔ་དང་ཨ་གར་ཉི་ཤུ་གདོན་གྲིབ་ཤིན་ཏུ་ཆེ་བ་ལ་ཟབ། བརླ་རྐང་དཔྱི་སྐེད་ན་སྲོལ་ཡོད་པས་ཨ་གར་བཅོ་ལྔ་ཅུང་ཙམ་བཏང་ན་སྟོད་སྨད་སྤྱི་སྨན་ཡིན་པས་ཕན་པ་ལས་སྐྱོན་མེད། ཕྱེ་འཕུར་བྱུག་ན་ཕན། དེ་མིན་རྐང་ནད་ཀྱི་སྨན་དང་བྱུག་པའི་སྐོར་གཏན་ནས་མི་རུང༌། ཁྲག་རླུང་སྨད་དུ་བབ་ཚེ་འབམ་ལ་འགྱུར་བའང་སྲིད། འབམ་ཡིན་པའི་རྟགས་ནི། ནད་སྟོད་ནས་རིམ་བཞིན་སྨད་དུ་བབ་པའམ།
སྟོད་སྨད་རེས་མོས་བྱས་ནས་ན། ཁྲག་རླུང་བཅོས་བྱས་པས་འབམ་དུ་འགྱུར་བ་ཡིན། དང་པོའི་དུས་སྨན་བཟི་ཡོད་མི་གཏོང་བ་གནད་ཡིན། འབམ་ནད་འབྱུང་བའི་རྒྱུ་རྐྱེན་ནི། འགྲོ་སྡོད་ཆེ་བ་དང༌། ཆང་རག་ཇ་ཁྲེབ་སོགས་འཐུང་ཆེ་བས་ཐོག་མར་སྟོད་ནས་སྨད་ལ་བབ་པ་ཡིན། འབམ་རྟགས་ནི་སོ་རྐན་རྒྱས་མིག་དམར། མཆུ་སྔོ་ནག་ཏུ་སྐྲངས། སོ་དང་མུར་འགྲམ། བྲང་དང་རོ་སྟོད་ན་བ་འདི་རྣམས་སྨད་དུ་བབ་དུས།
དེ་ལ་སྨན་བཟི་ཅན་མི་གཏོང་བ་གདམས་ངག་ཡིན། བབ་སྨན་ནི། གོང་གི་ཁྲག་རླུང་གི་སྨན་རྣམས་དང༌། ལ་ཕྱིའི་འབམ་ཐང༌། ལུ་བ་མང་ཞིང་རོ་སྟོད་གཟེར་ན། ། ཙནྡན་བཅོ་བརྒྱད། སྨུག་པོ་ཆེ་ན། གླང་ཆེན་བཅོ་བརྒྱད། ཐང་ཆེན་ཉེར་ལྔ། ཕོ་མཆིན་མ་བདེ་ན།
མན་བསིལ་དང༌། སྐྱུ་རུ་ཉེར་ལྔ། མཁལ་སྐེད་མ་བདེ་ན། གོ་ཡུ་དགུ་སྦྱོར། ཨ་རུ་ཉེར་ལྔ་པ་དང༌། བཅུ་པ། བཅོ་བརྒྱད་གཟི་མེད་བཅས་བཏང༌། སྤྱི་ལ་ཡུངས་དཀར་ཉེར་ལྔ་ཟབ། ཆམ་པས་འབམ་དཀྲུགས་ན། ཨ་གར་བཅོ་ལྔ།
བསིལ་བཅུད་བཅོ་ལྔ། བཅོ་བརྒྱད། ཀོ་བྱི་ལྔ་ཐང་སོགས་བཏང༌། ཆམ་པས་སྲིན་དཀྲུགས་ན་གུར་གུམ་བཅུ་གསུམ། ཚངས་པ་དབུགས་སེལ་འཐེན་བྱེད་འདི་རྣམས་ཀྱིས་འབམ་གཞི་ལ་མི་གནོད། འབམ་གྱི་དངོས་གཞི་ནི། རྩ་དང་ཆུ་རྒྱུས་ལ་གཟེར་ཤིན་ཏུ་ཆེ། རྐང་པ་གཡས་གཡོན་གང་རེད་ས་ལ་བཙུགས་མི་ཕོད་པ་འོང་བའི་དུས་སུ་ཁོང་སྨན་ནི་སྔོན་གྱི་སོ་ལྔ། གླང་ཆེན་བཅོ་བརྒྱད་གཉིས་སྔ་དྲོ་དང་ཉིན་གུང༌། ནུབ་མོ་བོང་ཁྲག་ཉེར་ལྔ།
ཟུག་གཟེར་ཤིན་ཏུ་ཆེ་ན་སྤོས་ཁྱུང་བཟི་ཆུང་ཅན་བཏང་བས་གཟེར་ཆེན་དེ་ཆགས། སྐྲངས་པ། གློག་སྐྱི་གོག ། ཞ་ལུགས་ལ་འཕར་ལྡང་མེད་པའི་དུས་སུ། ལ་ཕུག་གཏོང་རན་རྟགས་ཡིན་ཀྱང་འདྀའི་དུས་གནད་འགགས་ཤིན་ཏུ་ཆེ། གཟི་སྨན་བཏང་བས་ཆུ་རྟགས་ལྦུ་བ་གཡུང་ན་ཆུ་རྟགས་ནང་ལ་ཕུག་གྲི་གཞོག་གཅིག་གཉིས་འཕེན། དེས་ཆུ་དྭངས་ཞད་དང་ལྦུ་བ་ཆེ་ན་བཏང་རན་པ་ཡིན་པས། ཤ་གསར་སྤར་མོ་དོའི་ནང་དུ། ལ་ཕུག་དཀར་ཧྲུག་སྤར་མོ་གང་བཏབ་པའི་སྐྱོ་ཐང་སྤྱི་རྒྱུག་ལྟར་བྱས་ནས་ཕོར་ཆུང་དོ་འཐུང༌། ཡང་དེའི་ཕྱིར་ནང་ཐུ་ཞད་མེད་ན་ཤ་སྤར་མོ་དོའི་ནང་ཐུག་པ་སྔོན་ལྟར་བྱེད་ནས་ཕོར་ཆུང་དོ་འཐུང༌།
ཡང་དེའི་ཕྱིར་ནང་ཐུ་མེད་ན་ལ་ཕུག་འཕྲོད་རྟགས་ཡིན་པས་དེ་མུས་ཞག་གཉིས་གསུམ་དུ་འཐུང༌། དེ་མཚམས་མ་སྐྱོན་ན་ལ་ཕུག་ཤུན་པ་བཤུས་ནས་ལ་བརྡར་བྱས་པ་རས་དཀར་ནང་ནས་ཁུ་བ་ཕོར་གང་ཙམ་བཙིར། དེ་དཀྲུགས་ནས་ལྦུ་བ་ལན་ཉི་ཤུ་ཙམ་ཕར་བཅད། ལྦུ་བ་བཅད་ཚར་བའི་ལ་ཁུ་མང་ཉུང་ཁྱིམ་བྱའི་སྒོང་ཤུན་དོ་ཙམ་དཀར་ཡོལ་དུ་བླུགས། སྣོད་གང་བྱུང་ཞིག་གི་ནང་དུ། དབྱར་ཡིན་ན་བྱེ་མ། དགུན་ཡིན་ན་ནས་སོགས་ཀྱི་ནང་དུ་བཞག ། དེ་ནི་ཁེངས་རུལ་མི་འགྲོ་བའི་གནད་ཡིན། ཁ་བཀབ་ནས་ཞག་གཅིག་བཞག ། ཕྱིར་ནང་ཉི་དྲོས་དཀར་ཡོལ་ཆུ་ཚན་དུ་བསྲོས་ཏེ་དྲོད་འཐུང་བདེ་དུས་གཏོང༌།
སྔ་དྲོའི་སྐོར་ལ་ཁ་ཟས་འཛེམ། དེའི་ཕྱིར་ནང་ལ་ཕུག་བཙག་སྙིགས་དེའི་ནང་དུ་དམར་པོ་ལྔའི་འབྱར་གྱི་ཕྱེ་མ་བཏབ། ཆུ་ཅུང་ཟད་བླུག ། ཆུ་མ་དགོས་ན་བཟང༌། གར་སླ་ཞོ་ཙམ་བྱས་ནས་མེའི་ཐོག་ཏུ་དྲོད་བརྒྱབ་ནས་རྐང་པའི་སྐྲངས་དང༌། གཟེར་གང་ཡོད་ཁྱབ་པར་བྱུགས། དེ་སྟེང་རས་ཀྱིས་དཀྲིས་ནས་དེ་ནུབ་བཞག ། ལ་ཕུག་ཁུ་བ་འཐུང་ལུགས་དང༌། འབྱར་སོགས་འདི་ལྟར་ཞག་བདུན་ཙམ་བྱ། སྐྲངས་ཞི་དཀའ་བ་དང་གཟེར་མ་ཆགས་ན།
རྡོ་འབྱར་ཚན་མོ་བྱུག་པ་རེག་པ་བདེ་སྐྱེད། བྱ་ཁྱུང་དམར་པོ་དང་སྔོན་པོ། ལ་ཕུག་ཁུ་བར་བཏབ་ནས་བྱུགས། དེ་རྣམས་ཀྱིས་སྐྲངས་གཟེར་གཏན་མེད་དུ་སོང་དུས། ཕྱིར་མི་ལྡོག་པའི་བྱུགས་པ་སྣུམ་ནག་གམ་མར་རྙིང་གང་རུང་བསྲེས་ནས་ཡུན་རིང་བྱུག་དགོས་པས་མཐའ་ལ་གནད་ཆེ། འདི་རྣམས་ཀྱི་ཚེ་སྤོས་ཁྱུང་དང་སེང་ལྡེང་ཉེར་ལྔ་འཐུང༌། ཤིན་ཏུ་བདེ་ནས་ནད་ལྷག་མེད་བྱུང་ཚེ་ངར་གདོང་ལ་བབ་ན་ཆུ་སེར་གདོང་རྩ། སྒྱི་ཁུག་ལ་བབ་ན་བྱིན་གཞུག་ལོང་རྩ་གང་རེད་གཏར་དགོས་ཀྱང་གཏར་དགོས་མིན་ལྷ་རྗེ་ཉམས་ཅན་ཞིག་ལ་འདྲི་རྟོག་ནན་ཏན་བྱས་ཤིང་ཅིས་ཀྱང་གཏར་རྒྱུ་བྱས་ན་དཀར་ཡོལ་ཕོར་པ་འབྲིང་ཚད་ཀྱི་ཕྱེད་ཙམ་ལས་གཏར་མི་ཉན། ཁྲག་མང་སོང་ན། སྐྲངས་པ་ཆུ་སོགས་དང༌།
རླུང་གིས་ཟིན། ལུས་སྟོབས་ཞན། རྒས་མགྱོགས་ལྷགས་པ་མི་ཐུབ། ཟས་མི་འཇུ་བ་སོགས་ཀྱི་ཉེས་པ་བསྐྱེད་པས་ནན་ཏན་གལ་ཆེ། ཁྲག་གཏར་མི་གཏར་གང་ལའང༌། ལུམ་དང་ཆུ་ཚན་བསྟེན་པས་ཕན་ཆེ། ཆུ་གཞི་ཡོད་ན་ལུམ་མི་འཕྲོད་པས་ཆུ་ཚན་བསྟེན་དགོས། འབམ་འདི་མགོ་སྔ་མའི་གཞུག་ལ་ནད་ལྷག་བྱུང་ན། མཁྲིས་ཤས་ཆེ་བར་ཏིག་བརྒྱད། འབྲིང་ན་གསེར་མདོག་ལྔ་པ།
ཆུང་ན་རིལ་དཀར་པད་སྡོང༌། བད་ཀན་ཤས་ཆེ་ན་སྨུག་པོ་གཡུལ་རྒྱལ། བདེ་བྱེད། ཀུན་ཕན་གཉིས་རེས་མོས་བབ་བསྟུན་དགོས། བདུད་རྩི་སུམ་སྦྱོར་ཡང་འཕྲོད། གྲང་ཁམས་དཀྲུག་ན། ཨ་རུ་ཉེར་ལྔ། བསམ་འཕེལ་ནོར་སྦྱོར། ཨ་རུ་བཅུ་པ། གོ་ཡུ་དགུ་སྦྱོར་འདི་རྣམས་ཀྱིས་ཕན།
ནད་གཞི་ལ་མི་གནོད། ཟས་མ་ཞུ་བ་དང་སྐྲན་དུག་ལྟར་ན། བདེ་བྱེད་ཀུན་ཕན། ཞི་བྱེད་དྲུག་པ། གསེར་མདོག་ལྔ་པ། གསེར་ཞི་ཁ་སྤྲོད། རུ་རྟ་དྲུག་པ་ཤིན་ཏུ་ཟབ། འདི་རྣམས་ཀྱིས་འབམ་གཞི་ལ་མི་གནོད། གྲུམ་བུའི་ནད་རྟགས་ནི་ལག་པ། གཉའ་ལྟག །
སྒལ་ཚིགས་རྣམས་གཟེར་ན། དེ་འབམ་དུ་བསྒྱུར་དགོས་པས། བབ་སྨན་སྟེང་དུ་བོང་ཁྲག་ཉེར་ལྔ་བཏང་ན་དེ་འབམ་དུ་འགྱུར་འགྲོ་བས་བཅོས་བདེ། དེ་ལས་གྲུམ་བུའི་སྨན་གཞན་རྣམས་མི་བཏང༌། རྩ་དཀར་དང་བསྡོང་ན། ལག་པ་དང་རྐང་པ་རྣམས་སྦྲིད་ཅིང་ན་བ་དེ་ལ་རྩ་དཀར་གྱི་བཅོས་གཞན་མི་བྱེད་པར། ཨ་གར་ཉི་ཤུ་དང༌། བསམ་འཕེལ་ནོར་སྦྱོར་གཉིས་བཏང་བས་འབམ་དུ་འགྱུར་འགྲོ་བས་བཅོས་བདེ། དྲེག་དང་བསྡོངས་ན། རྐང་པའི་མཐེ་བོང་སྐྲང་གཟེར་ཤིན་ཏུ་ཆེ།
དེ་ལ་སྤོས་ཁྱུང༌། དངུལ་ཆུ་བཅོ་བརྒྱད་བཟི་ཅན་བཏང༌། དེ་གཟེར་ཆག་ནས་ལ་བཅོས་བྱས་པས་འཐུས། འབམ་འདི་སྐྲངས་གཞི་ལ་འགྱུར་འགྲོ་བ་མང་བས། དེ་དུས་ཆུ་འབམ་ལ་སྒྱུར་ཅི་ཐུབ་བྱེད་དགོས། ། ཆུ་གསོག་ལ་འགྱུར་བའི་རྟགས་ནི། ཆུ་ལྦུ་བ་སོབ། རྩ་དལ་ཞིང་ཕྲ། དབུགས་ཁ་རྒོད། ཐོད་པ་སྣ་གཤོངས་བྲང་ཚང་རའི་མདོ་རྐང་ལྡེབ་བཅས་སྐྲང་འོང་ན།
སྐྲངས་པ་ཆུ་གསོག་དང་པོའི་རྟགས་ཡིན་པས། ཆུ་གསོག་འབམ་དུ་བསྒྱུར་བའི་སྨན་ནི་ཆུ་རྟགས་སེར་ན། གླང་ཆེན་ཆུ་བསྒྱུར། གུར་གུམ་ཆུ་བསྒྱུར་གཏོང༌། ཆུ་མདོག་ལྟར་བྱུང་ཚེ། གླང་ཆེན་ཆུ་བསྒྱུར། ད་ལི་བཅུ་དྲུག་རྣམས་བཏང་ན། ཆུ་གཞི་འབམ་དུ་འགྱུར་འགྲོ་བས་གཟབ། འབམ་གྱིས་རྐང་ཟུག་ཆེ་བྱུང་ན་བཏང་སྙོམས་སུ་གཏོང་ཤེས་དགོས། ཆུ་གསོག་འབམ་དུ་འགྱུར་རྟགས་ནི།
ཆུ་གསང་གི་སྐྲངས་པ་རྣམས་ཞི་དབུགས་ལྷོད། རྐང་པ་ཁོ་ནར་སྐྲངས་ཤིང་ཟུག་གཟེར་ཤིན་ཏུ་ཆེ། འབམ་འགའ་རེ་སྔོ་ཁྲ་དང༌། དམར་ཐིག་སོགས་འོང༌། མདོག་མི་འགྱུར་བའང་ཡོད། དེ་དུས་ལ་ཕུག་ཅུང་ཟད་བཏང་སྔ་ན་ལེགས། ༈ སྙིང་སྲོག་ལ་རླུང་ཞུགས་པའི་རྟགས་ནི། ཚིག་པ་ཟ། གཉིད་མི་འོང༌། དོན་མེད་པར་སེམས་སྡུག །
དེ་ལ་གདོན་ཅན་དང་གདོན་མེད་གཉིས་ཡོད། གདོན་ཅན་རིགས་ལ་རིམ་གྲོ་བྱ། སྨན་ནི་རྡོ་རྗེ་རབ་འཇོམས། སྲོག་རླུང་འཇོམས་རྡོར། རྒོད་པོ་གཟེར་འཇོམས། སེམས་ཀྱི་བདེ་སྐྱིད་སོགས་དང༌། སྐབས་རེ་རྒ་ལོ་ཡང་བཏང་བས་ཕན་པ་བཅས་རླུང་གི་བཅོས་ཡིན། ༈ མཁྲིས་པའི་བཅོས་ཚུལ་ལ། ནད་རྟགས་ནི་ཆུ་མདོག་སེར། རྩ་གྲིམས།
ཁ་ཁ། མགོ་ན། ལུས་བྱིངས་ཞིང་ཉོབ། ཞེན་པ་ལོག ། དེ་ལ་ཐང་ཆེན་ཉེར་ལྔ། ཏིག་བརྒྱད། གཡའ་ཀྱི་ཉེར་ལྔ་སོགས་གཏོང༌། ཕོ་བར་བབ་ན་མཁྲིས་ཁུ་སྐྱུགས། ཕོ་བ་གཟེར། དེ་ལ་བྲག་ཞུན་དགུ་པ།
བདུད་རྩི་སླེབ་ཆོག་དང་བྲག་ཁྱུང་གཉིས་བཟི་ཆུང་ཅན་ཟབ་ཆེ། རྒྱུ་མར་བབ་ནས་སེར་པོ་སྦྱོང་བ་ལ། མཁྲིས་ཕྱེ་བདུན་པ། བྲག་ཞུན་དགུ་པ་ཟབ། གྲང་མཁྲིས་ཀྱི་ཞེ་ལོག ། ཟས་མི་ཞུ་བ་ལ་གསེར་མདོག་ལྔ་པ་གཡའ་ཀྱི་བདུན་པ། སེ་འབྲུ་པདྨ་འདབ་བརྒྱད། གསེར་ཞི་སོགས་གཏོང༌། མཁྲིས་སྲིན་གྱིས་སྲིན་ཚང་གཟེར་བ་ལ་སོགས་ལ། གར་ནག་བཅོ་ལྔ།
ཐེངས་ཆོག་ཡིན། གུར་ཁྱུང༌། གསེར་མདོག་བཅོ་ལྔ་བཟི་བཅས་ཟབ། ༈ བད་ཀན་སྐྱ་བོ་ལ། བདེ་སྙོམས། ཕག་གྲུ། སེ་འབྲུའི་རིགས་ཟབ། བད་ཀན་སྨུག་པོས་བྲང་ཚ། ཆུ་སྐྱུར་སྐྱུགས། ཕོ་མཆིན་རོ་བརྒྱབ་ན།
དང་པོ་དྲོད་ཅན་གཏོང་མི་ཉན། ཐང་ཆེན་ཉེར་ལྔ་སྡུད་ཐང་ཉེར་ལྔ། སྨུག་པོ་གཡུ་རྒྱལ། ཁྲག་སྟོབས་ཆེ་ན། སྐྱུ་རུ་ཉེར་ལྔ། ཁྲག་ནད་ཀུན་སེལ། གྷི་དགུ། གླང་ཆེན་བཅོ་བརྒྱད་བདུད་རྩི་སུམ་སྦྱོར། མན་བསིལ་བཅས་གཏོང༌། དེས་ཆུ་དམར་སྨུག་དེ་དྭངས།
ཟས་མི་འཇུ་སྐྲན་དུག་ལྟར་བྱུང་ན། སྨུག་པོ་འཐབ་པའི་སྐབས་ཡིན་པས། གཡུ་དྲིལ། རུ་རྟ་དྲུག་པ། ཟླ་ཤེལ་སོགས་སྨན་དྲོད་སྙོམས་པ་གཏོང༌། ༈ མཁྲིས་པ་ཕོ་ཁར་འདྲིལ་ནས་ཕོ་ཐོག་རང་ཡང་མིན་ཡང་དང་ག་མི་བདེ། ཟས་སྐོམ་མི་ལེན་བད་རྟགས་ཀྱང་ཡོད་པ་དེ་བད་ཀན་སེར་པོ་ཡིན་པས་སེ་འབྲུ་པདྨ་འདབ་བརྒྱད། བདུད་ཏིག་སོགས་བད་མཁྲིས་སྨན་ལྟག་པ་སྤྲད། སྨུག་པོ་གྲང་རྐྱེན་ལ། བཅོ་ལྔ་དྲག་སྦྱོར།
ཅོང་ཞི་འཕྲུལ་ཐལ། རྡོ་ཐལ་སོགས་ཟབ། སེ་འབྲུའི་རིགས་ཀྱང་འཕྲོད། ༈ བད་ཀན་གྲེ་ཐོགས་ཀྱི་རྟགས། བྲང་རྒྱབ་དང་ཁྲག་མིག་གཟེར། སྐབས་སུ་གྲེ་བའི་ནང་སྤུ་ཡོད་པ་འདྲ་བ་དང༌། ཕྲེང་ལྡོག་ལྟ་བུར་ཡར་འགྲོ་ཕྱིར་འགྲོ་བྱེད་པ་འབྱུང༌། ན་ལུགས་མ་ངེས་པ་སྣ་ཚོགས་པ་འབྱུང་སྟེ་ལ་ལ་མཆིལ་མ་མིད་དཀའ་མིད་པ་ན་བ། འགའ་ཞིག་མཆིལ་མ་ལྕེ་སྟེང་དུ་དཀྲི་བ། མཆིལ་མ་མདོག་འགྱུར་ཞིང་རྣག་ཆུ་སྔོ་སྨུག་འོང༌།
མཆིལ་མ་སྲ་སྐམ་ཁབ་མགོ་འདྲ་བ་དང༌། ལ་ལར་ལྕེ་དང་མིད་པ་ལ་འབྲུམ་ཕྲན་འོང༌། འགའ་ཞིག་གྲེ་བ་འགགས་ཤིང་ལྕེ་ཆུང་རྒྱས་ལ་ཕྲག་མིག་ཟེར། ། ལ་ལར་ལྕེ་དང་མིད་པ་ཡ་རྐན་རྣམས་ལ་ཤ་བཀྲའི་འཛེར་པ་འབྱུང་སྲིད། མིད་པ་ལྕེ། རོ་སྟོད་སོགས་ལ་འབྲུམ་ཕྲན་འབྱུང༌། ལྕེ་དང་མིད་པར་སྤུ་ཡིས་དཀྲིས་སྙམ་དང་རོ་སྟོད་ལ་ཚ་ཤར་འོང༌། ལ་ལ་ཟས་ཟོས་ན་མིད་པ་དཀྱུས་པ་ཡོང༌། རོ་སྟོད་ན། གྱེན་དུ་འགྲོ་ན་དང་ག་ཞན།
ཡིད་འཚུབ་སྙིང་མི་དགའ་ཚབ་ཆེན་ཤ་སྐམ་ཁམ་སྐྱུགས་བྱེད། མཆིན་སྲོག་སྐེ་གསུམ་སྦྲེལ་ནས་ན། ཤ་འགུལ། ལུས་ཀྱི་འགུལ་སྐྱོད་དཀའ། ནད་རྟགས་མང་ན་ནད་ཚབ་ཆེ། ཉུང་ན་ཆུང༌། གང་ལའང་གྲིབ་རིགས་ཤིན་ཏུ་འཛེམ། སྤུ་ཡི་དཀྲིས་འདྲ་རླུང་ཤས་ཆེ། སྐེ་འགགས་གྲེ་འབྱར་བག ། གྲེ་འཛེར་ཕལ་ཆེར་གཉན་སྲིན་ཡིན།
ཕོ་བར་བབ་ན་ཕོ་གཅོང་སོགས་བད་ཀན་ལྟར་ཡིན། གང་ཡང་རིམ་པས་འགོ་མ་ལྕི། བཅོས་ཐབས་ནི། རླུང་ཤས་ཆེ་ན་སྤང་རྒྱན་བཅུ་སྟེང་འབྲོང་ཁྲག་དྲུག་པ་བསྣན་པའི་སྤང་འབྲོང༌། དེ་སྟེང་ཨར་བརྒྱད་བསྣན། ཁྲག་ཤས་ཆེ་ན་སྤང་རྒྱན་བཅོ་ལྔའི་སྟེང་སྒ་ལོ་སྨན་དམར་བསྡེབས། གཉན་སྲིན་ཤས་ཆེ་ན་སྤང་འབྲོང་སྟེང༌། ཁྱུང་ལྔ་བསྣན་པའི་སྤང་འབྲོང་ཉེར་ལྔ་ཟབ། གྲ་མ་ཟུག་པ་ལྟར་སྐྲང་ན་སོ་ཕག་མེར་བསྲེག་ཆུར་འཕང་བ་སྤང་ཁྱུང་སྟེང་དུ་ཞད་ཙམ་བསྣན་པས། སྨན་ནད་ལྷང་བ་མན་ངག་གོ །
གྲང་འགགས་ལ་རྡོ་ཐལ་ཉེར་བདུན། སྤང་འབྲོང་སྟེང་སེ་འབྲུ་ལྔ་པ་བསྣན་པ་ཟབ། ཕོ་བར་བྱུང་ན། སྤང་འབྲོང་སྟེང་པྲི་ཡང་ཀུ་སེ་འབྲུ་བསྣན་པ་མན་ངག་དང་མཁའ་འགྲོ་བཅུ་སྐོར་སོགས་སྦྱར། ལྟོ་སྦྱོང་ལན་མང་དུ་བྱ། སེ་འབྲུའི་རིགས་ལ་རྡོ་ཞུན་སྦྱོར་བ་བསྡེབས་པ་འབྲི་གུང་གཅེས་བཏུས་ལྟར་བྱ། རྗེས་གཅོད་མེ་གདབ་བོ། ། ཡང་ན་དང་པོ་མན་ངག་བསིལ་སྦྱོར་ཞག་ཤས་བསྟེན། ལུ་བ་མང་ན་སྤང་རྒྱན་བཅོ་ལྔ་ཅོང་ཞིའི་ཁུ་བས་དབུལ། དེ་རྗེས་ཅོང་ཞི་རྒོད་བཏུལ་གྱིས་གཞི་བཟུང་ལ།
སྒ་པི་ཕོ་དབྱི་མོང་ཙི་ཏྲ་སྟེ་ཚ་བ་ལྔ། རྒྱ་རྒྱམ་ཁ་གསུམ། ཛ་སུག་ཀོ་གསུམ། སྔོའི་ཚ་བ་གསུམ། སེ་འབྲུ་བྱི་ཏང་ག་རུ་རྟ་ལ་ཕུག་རྣམས་སྦྱར་བའི་ཕྱེ་མ་ཆུ་བསྐོལ་གྱིས་ཕུལ། དེ་ནས་མ་ཞུ་བཅོས་སྐོར་ལ། མ་ཞུ་གསར་པ་ལ་ཞི་དྲུག ། བཅོ་ལྔ་དྲག་སྦྱོར། དཀར་པོ་དྲུག་སྦྱོར། རྙིང་པ་ལ་རུ་རྟ་དྲུག་པ།
གཡུ་དྲིལ་ཟླ་ཤེལ། རྣམ་རྒྱལ་རིལ་བུ། ཡུན་ལོན་ན་རིན་ཆེན་རིགས། དབང་རིལ་རྟ་རི་མ་སོགས་དུག་བཅོས་བྱ་དགོས། མ་ཞུ་བ་འདི་གཅོང་སྡེ་དྲུག་གི་རྩ་བ་ཡིན་པས་ཐོག་མ་ནས་བཤད་རྒྱུད་ནས་གསུངས་པ་ལྟར་སྤང་བླང་གལ་ཆེའོ། ། སྐྲན་ནི་མ་ཞུ་བས་སྐྱེད། ཡུན་ལོན་པ་ལ་སྐྲན་ཟེར། གསར་པ་ལ་ཚ་ཤས་ཆེ། རྙིང་ནས་གྲང་ཤས་ཆེ། ནད་རྟགས་ནི།
སྐྲན་གར་ཡོད་དུ་ཟུག་བྱེད་ཅིང་དེའི་དྲེག་པ་ཆག ། ལྟོ་སྟོང་ལ་ལག་པས་མྱང་བས་གསལ། ཚ་སྐྲན་འཕྲུལ་འཁོར་བྱ། གྲང་སྐྲན་ལ་བཅོ་ལྔ་དྲག་སྦྱོར། ཅོང་ཞི་འཕྲུལ་ཐལ། ཚ་བསྲེག་སྦྱོར་བ་རྣམས་དང༌། དེ་རྗེས་ཚ་ལའི་འཕྲུལ་བཤལ་བཏང༌། ༈ བད་ཀན་སྐྱ་རྦབ་འོར། དམུ་ཆུ་གསུམ་ཕ་ཚོ་ལྟ་བུར་གཅིག་གིས་ཁོངས་སུ་གཅིག་གཏོགས་ལ། ཐོག་མར་ཕོ་བའི་མེ་ཞན་པ་དང༌།
ལུས་རྒས་པ། ས་ཆུ་སོགས་མ་འཕྲོད་པས་སློང་བས། སྐྱ་རྦབ་ནི་ཕལ་ཆེར་བབ་པས་ལུ་སྐྱུགས་བྱེད་ཅིང་མིག་ལྤགས་རྐང་བོལ་སོགས་གཡོ། འདི་ལ་ཆུ་མདོག་སེར་ན་འབོལ་སྨན་བདུན་པ། དཱ་ལི་བཅུ་དགུ། ཙནྡན་བཅོ་ལྔ། བདུད་རྩི་འཆི་སོས་སོགས་བཏང༌། དེས་ཕན་ན་དྭངས་མ་ཆུ་འདྲེན་དང༌། སེ་འབྲུ་ཀུན་ཕན་གྱིས་གཞུག་བཅད། ཆུ་སེར་བ་དང༌།
ཚ་ཤས་ཆེར་སོང་ན་དམུ་ཆུ་དང་འོར་སོགས་ཡིན་པས། འབོལ་སྨན་བདུན་པ། བོང་དཀར་བཅུ་པ། གླང་ཆེན་གངྒཱ་ཆུར་བསྒྱུར། གུར་གུམ་ཆུ་བསྒྱུར་བདེ་བྱེད། ཆུ་བསྒྱུར། ཆུ་རྩི་ཉེར་ལྔ་སོགས་བཏང་བས་གྲང་ཆུར་བསྒྱུར། རྟགས་ནི། སྐྲངས་ཞི། ཆུ་དྭངས་པ་བྱུང་ན་བདེ་བྱེད་ཀུན་ཕན་དྭངས་མ་ཆུ་འདྲེན།
ཆུ་སྨན་བདེ་བའི་འཁོར་ལོ་སོགས་གཏོང༌། འོན་ཀྱང་འདི་ལ་དྲོད་ཆེ་རིགས་མི་འཕྲོད་པ་ཤེས་དགོས་སོ། ༈ །ཚ་བ་དང་རིམས་གཉིས་ཀྱང་བཅོས་ལུགས་གཅིག་གིས་འཐུས་ལ། རིམས་དང༌། ཚ་བ་སོགས་ལུས་གྲང་ཤུམ་བྱེད། མགོ་དང་ཉྭ་བཞི་འདར། དེ་ལ་ནོར་བུ་བདུན་ཐང༌། སྟོང་ནག་ཕུར་ཐང༌། བསིལ་བཅུད་བཅོ་ལྔ། སྤྲིན་ཟླ།
འཕྲུལ་ཐང༌། དེས་གྲང་ཤུམ་བྱེད། གཟེར་གཅིག་ཏུ་འདུས། རྩ་ཆུ་སོགས་སྨིན་རྟགས་བྱུང་ན། བེ་དོའི་རིགས། གཙོ་བརྒྱད། གཙོ་ཁྱུང༌། དྷཱརྨ་རཱ་ཛ་རྣམས་འཕྲོད། གཉན་རིམས་ཤིན་ཏུ་ཆེ་ན། དེང་སང་དུས་དབང་གིས་ཤིན་ཏུ་མང་ཞིང་ནད་རྟགས་དང་ན་ལུགས་སྣ་ཚོགས་པ་འབྱུང་གསུངས་པ་ནི།
དང་པོ་ལུས་ལ་ཕོག་པའི་རྟགས། ། བ་སྤུ་གཡོ་ཞིང་གྲང་ཤུམ་བྱེད། ། མགོ་ན་ཕྲུམ་སེར་ཁྱེར་ཞིང་ལུས་པོ་འདར། ། གླལ་མང་ཚག་ཚིགས་ན་ལ་མགོ་བོ་འཁོར། ། མེ་ཉི་སྙོགས་ཤིང་སྙིང་མི་དགའ། ། རྩ་ཡང་ཕྲ་གྲིམ་ཆུ་མདོག་སྔོ། ། ཚ་ཤར་འོང་ཞིང་རྨི་ལམ་རྙོགས། ། རིག་པ་ཕྲ་འཁྲུལ་གདན་མི་ནོན། ། བར་དུ་ནད་རྒྱས་ཚིག་ཁ་ཁོལ། ། མགོ་གཟེར་སྲིན་ཚག་ཆུ་ལྟར་ཁོལ། །
རིག་པ་འཁྲུལ་ལ་རྩ་དྲག་འཕར། ། ཆུ་དམར་རོ་སྟོད་བརྫང་ཞིང་གཟེར། ། པགས་པ་ཚ་ལ་ཕྲུམ་སེར་ཆེ། ། ནད་རྟགས་མི་འདྲ་སྣ་ཚོགས་སྟོན། ། ཚད་པའི་གཟེར་གྱིས་སྒྱུ་ལུས་བཤིག ། རྩིབ་ལོག་གཟེར་ཞིང་ཁ་ཡང་ཁ། ། རྣ་བ་འོན་ལ་སྨྱོ་འབོག་འབྱུང༌། ། ཐ་མ་རིག་པ་འཕྱོ་ལ་ཤེས་པ་འཐིབ། ། ཨན་སྟོང་ལ་སོགས་ཚིག་བཞི་ན། ། སྔ་དྲོ་གཟེར་ལ་ཕྱི་དྲོ་འཐིབ། །
ཉིན་ཕྱེད་རྔུལ་ལ་ཐོ་རངས་སྐྱུགས། ། ལུས་པོ་ཆུ་ལྟར་ཁོལ་ཞིང་གཟེར། ། ཡན་ལག་འཁྱུགས་ལ་གླལ་བ་འོངས། ། ལུས་གཡེང་ས་ལ་འདུག་མི་བཟོད། ། མགོ་འཁོར་རྣ་བ་འོན་ལ་གླལ་བ་འོངས། ། རྒྱབ་ཀྱི་ཨན་སྟོང་དང་པོ་སྐྲངས། ། སོག་སྟེང་སྒལ་འདབ་སྦོས་ཤིང་གཟེར། ། ཤ་བཀྲ་སྔོ་ཞིང་ཤ་མདོག་འགྱུར། ། ལྕེ་སྟེང་འབྲུམ་པ་དཀར་པོ་འོངས། ། འོག་ཏུ་འབྲུམ་པ་ནག་པོ་འབྱུང༌། །
རོ་འཛིན་སེར་ནག་སྦྲེལ་བ་འོངས། ན་མ་ཐག་ཏུ་གཟེར་བ་འོངས། ། གཟེར་མ་ཐག་ཏུ་ལུད་པ་འོངས། ། ལུ་མ་ཐག་ཏུ་དུད་ཁུ་འབྱུང༌། ། ཁྱད་པར་མི་འདྲ་སྣ་དགུ་འབྱུང༌། ། ནད་རིགས་གཞན་དང་མི་འདྲ་བའི། ། ནད་སྣ་འདྲ་མིན་སྣ་ཚོགས་འབྱུང༌། ། ཁྱད་པར་མགོ་ན་རྩིབ་གཡོན་གཟེར། ། མདུན་རྒྱབ་སྟོད་སྨད་གཡས་གཡོན་གཟེར། ། སྨད་ནས་འོང་ཞིང་སྟོད་དུ་འགྲོ། །
གར་མཁན་ལག་པའི་ཕྱག་རྒྱ་འདྲ། ། ཞེས་དང༌། ཡང༌། ནག་པོ་སུམ་འདྲིལ་ཐོག་གི་མདའ། ། མགོ་ལ་ཕོག་ན་ཐོད་པ་ལིང་གིས་འཕར། ། མིག་ལ་ཕོག་ན་མིག་འབྲས་ཐང་ལ་ལྷུང༌། ལྕེ་ལ་ཕོག་ན་པདྨ་ལྟར་དུ་གས། ། སྙིང་ལ་ཕོག་ན་དྲན་མེད་ཉིད་དུ་འཆི། ། རྒྱུ་མར་ཕོག་ན་སྦོས་འགས་གླང་ཐབས་འདྲ། ། ཡན་ལག་བཞི་ལ་ཕོག་ན་ཚིག་རྣམས་འཐོར། །
རྩ་ནི་དར་ལྕེ་རླུང་གིས་བསྐྱོད་པ་འདྲ། ། རྟགས་ནི་ཚངས་བུག་ཟིལ་པ་ཕྲོམ་ཕྲོམ་བྱེད། ། བཟློག་མེད་དེ་ཡིས་ཕལ་ཆེར་འཆི་བར་འགྱུར། ། ཞེས་གསུངས་པས། ལར་ནད་འདི་རྩ་ཆུ་མི་རྟག་འགྱུར་ལྡོག་ཆེན་པོ་ཡོད་པས། སྨན་སྤྱི་འཇོམས་ཐང་ནག་མ་དང༌། གམ་ཕྱེ་ནད་ངན་སྤྱི་འཇོམས། གཙོ་ཁྱུང་འདིས་གཉན་གྱིས་མགོ་བོ་གནོན་དགོས། བདུད་རྩི་བུམ་པ་ལས། དང་པོ་གཉན་གྱི་རི་བོ་བསྙིལ། །
བར་དུ་ཚད་པའི་མེ་དཔུང་བསད། ། ཐ་མ་རླུང་གི་བྱ་རར་སྒྲིམ། ། ནད་རོ་སྦྱང་ཞིང་ལུས་ཟུང་གསོ། ། རྒྱུད་བཞིའི་ལུགས་ལ། བསྡུ་བསད་སྦྱོང་གསུམ་རིམ་བཞིན་བྱེད་དགོས་ཀྱང༌། ནད་ངན་འདི་ལ་བསྡུ་བསད་ལྷན་ཅིག་མ་བྱས་ན་སྨིན་དུས་བསྒུག་ལོང་ཆེར་མེད་པས། སྨན་གོང་བཤད་རྣམས་དང༌། གྷི་དགུ་ཁྱུང་ནག ། གཙོ་ཁྱུང་གཡུ་རལ་མ། རྣམ་ནོར་ཕུར་གསུམ།
སྤྲུ་ནག་ཉེར་དགུ། ཕུར་ནག་དགུ་ཐང༌། ཁྱུང་ཆེན་ཉེར་ལྔ། ཁྱུང་ལྔ་མདོག་བཞི། སྤྲུ་ནག་སྔོ་རིལ། ཨར་རྒོད། དྷརྨ་རཱ་ཛ། ཁྱད་པར་དུ་འཕགས་པ་འབྲི་ལུགས་སྨན་ནག་ཆེན་མོ། པརྞ་ཤ་བ་རིའི་རིལ་བུ་གཏོང༌། ཡང་གཉན་རིམས་འདི་དོན་སྣོད་རྣམས་ལ་བབ་པའི་བཅོས་ཐབས་ནི།
མགོ་གཟེར་ལ་མགོ་ཐང་བཅུ་གསུམ། སྙིང་ལ་བབ་ན་ཨ་གར་བརྒྱད་པ། གློ་བར་བབ་ན་ཙནྡན་བརྒྱད་པ། མཆིན་པར་གི་ཝཾ་དགུ་པ། མཁྲིས་པར་ཏིག་བརྒྱད། མཚེར་པར་ཀོ་ལ་བཅུ་གཅིག ། ཕོ་བར་ཞི་དྲུག ། རྒྱུ་མར་མཁྲིས་ཕྱེ་བདུན་པ། མཁལ་མར་བབ་ན་ཨ་རུ་བཅུ་པ་བཅས་དོན་སྣོད་སོ་སོའི་གཉེན་པོ་རྣམས། རྣམ་ནོར་ཕུར་གསུམ།
གི་དགུ་ཁྱུང་ནག ། གཙོ་ཁྱུང་གསུམ་གང་རུང་གི་སྟེང་དུ་མནན་ལ་ལྟག་པ་སྤྲད་དགོས། མཐར་སྲོ་མ་རྟ་རི་དང་དྲག་པོ་བཅུ་གསུམ་གྱི་ནད་རོ་སྦྱང་ཞིང་ཟས་གསར་བཅུད་ཀྱིས་ལུས་ཟུང་གསོ་དགོས། འབྲུམ་བཅོས་ཀུན་མཁྱེན་ཆོས་འབྱུང་གིས་མཛད་པའི་ཕན་བདེ་མྱུར་སྟེར་འདི་ཤིན་ཏུ་ཟབ། ནད་རྟགས་ནི་རིམ་རྒོད་ཕོག་པ་དང་འདྲ། ཤ་མདངས་དམར་ལ་འཐུག ། ལུས་ཐམས་ཅད་བརྩེ། གློ་སྙིང་བརྡུང༌། མཁྲིས་པ་སྐྱུགས་པ་འོང༌། སྐྱ་ནད་ཀྱི་སྐབས་ཡིན་པས།
སྤུ་སྒོ་དབྱེ་བའི་ཐང་སླེ་ཏྲེས་བདུན་པའམ། སླེ་ཏྲེས་བཅུ་དྲུག་པའི་གདུས་ཐང་དྲོན་མོ་གཏོང༌། འདིས་ཀྱང་མ་ཐོན་ངག་ལ་ཉན། འབྲུམ་པ་རྫོགས་ནས་གོང་བཤད་གཉན་རིམས་སྨན་རྣམས་ལྟག་པ་སྤྲད། རྒྱས་པར་ལྷན་ཐབས་སོགས་ལ་གཟིགས། བླ་གཉན་བྱུང་ན་སོ་སོའི་བཅོས་ཐབས་འཕྲུལ། ། གཉན་རིམས་ལྕེ་ཐོག་ཏུ་བབ་པའི་གག་པ་ལ། གག་པའི་ཕན་པ་ཀུན་ལྡན། རྣམ་རྒྱལ་དགུ་པ། སྤྱང་ལྕེ་བརྒྱད་པ་དང་དགུ་པ།
ཤུ་དག་བཞི་པ། ཁྱུང་ལྔ་གཙོ་ཁྱུང་རྣམས་ཟབ། གཉན་སྨན་གཞུང་སྨན་རྣམས་ཀྱང་ཟབ། ༈ སིབ་བུའི་ནད་རྟགས་གོང་དང་མཚུངས། ཐོག་མར་མ་ནུ་བཞི་ཐང༌། ཚ་ཤས་ཆེ་བར་སླེ་ཏྲེས་བཞི་ཐང་བསྟེན། ཁོང་སྨན་བདུད་རྩི་ལོ་མ། ཤུག་ཚེར། གླ་གུལ། ཤུ་དག །
ཤིང་ཀུན་དངུལ་ཆུ་རྒོད་བཏུལ་བརྒྱད་སྦྱོར། ཆུ་བསྐོལ་གྱིས་ཕུལ། ༈ འབྲུམ་པ་ཐོན་སྐབས་གོང་གི་གཉན་སྨན་རྣམས་གཏོང༌། ནད་སྟོབས་ཆེ་ན་སྲོ་མ་རྟ་རིས་སྦྱངས། འདི་ལ་རྗེས་འགྲུལ་རྐྱེན་ཟས་སྤྱོད་སོགས་ཟླ་གཅིག་བར་གཟབ་དགོས། ༈ གཉན་ཤ་ལ་བབ་པའི་ལྷོག་པ་ལ་ཐོག་མར་སྐྱེར་ཤུན་གྱི་ཐང་གཏོང༌། མཐའ་སྐོར་དུ་དཀར་གསུམ་བྱུགས། ཁྱུང་ལྔ། ཝ་རྟ་མཉམ་སྦྱོར། དམར་ཆེན་རྡོ་རྗེ་ཕ་ལམ་གྱིས་གསོད།
ཡང་སྔོན་མོ་ལྷོག་ཟན་མེ་ཏོག་གསུམ་པ་རེས་རེས་ཀྱང་ཕན། ཁྱུང་རྒོད་མཉམ་སྦྱོར་གྱི་ཁོང་སྲུང་གཏོང༌། དེས་མ་ཐུབ་ན་གཉན་བཤལ་སྲོ་མ་རྟ་རི་མ་ཁྱུང་བཤལ་གཏོང༌། གཉན་སྐྲང་ཆུང་ངུ་ལ་བྱང་བུལ་ཆུས་བཀྲུས་པས་ཕན་ནོ། ༈ །མིག་ནད་སྐོར་ལ། དམར་པོ་ཚ་བ་ཁྲག ། མིག་ཟུར་ཟ་བ་སྲིན། མཆི་ཟག་ཚ་བ་རླུང༌། ན་ཚ་མེད་ནས་འགྲིམ་པ་བད་ཀན་ཡིན། ཁྲག་རྐྱེན་ལ།
ཙནྡན་བཅོ་བརྒྱད་སོགས་ཁྲག་སྨན། རླུང་ལ་ཨ་གར་རིགས་སོགས། སྲིན་ལ་གུར་གུམ་བཅུ་གསུམ། བད་ཀན་ལ་བདུད་རྩི་སུམ་སྦྱོར། ཉི་ཟླའི་འཁོར་ལོ་དང༌། གསལ་བྱེད་སོ་གསུམ་སོགས་ནི་མིག་སྤྱི་ལ་ཤིན་ཏུ་ཟབ་བོ། ། རླུང་ལ་ཛཱ་ཏི་དང་གོ་སྙོད་བཏབ་པའི་ཟན་དྲོན་གྱིས་གསོས་བྱེད་པ་ལས་ཁོང་སྨན་གྱིས་ཕན་དཀའོ། ༈ །རྣ་སྐྱག་སྐྱ་སེང་འུར་སྒྲ་ཅན་རླུང་ཡིན་པས་ཤིང་ཀུན་ཉེར་ལྔའམ། ཨུག་ཆོས་བཅུ་པའི་ཕྱེ་མ་རས་ཐུམ་མར་ཁུར་བཙོས་པ་བཙིར་ལ་རྣ་ཁུང་དགག ། རྣ་སྐྱག་སྣུམ་ཞད་ཅན་སྲིན་ཡིན་པས་གུར་ཁྱུང་རྩེ་གསུམ་སོགས་སྲིན་བཅོས་བྱ།
རྣག་ཟག་ན་ལ་ཕུག་ཁུ་བ་དང་ར་གཅིན་བྱུགས། ཟུགས་བྱེད་ཅིང་འོན་ན་ཨ་རུ་དང་རུ་རྟ་གཉིས་ཀྱི་ཕྱེ་ཐུམ་མར་བཙོས་བཙིར། ༈ སྣ་ནད་འགགས་འཚང་སོགས་སྣ་ནད་སྤྱི་ནི་གཞན་དུ་གསལ་བ་ལྟར་བྱ། སྣ་ཁྲག་སོགས་ཁྲག་གཅོད་ལ། ཁྲག་གཅོད་གི་ཝཾ་བཅུ་གསུམ། ཁྲག་གཅོད་གུར་གུམ་བརྒྱད་པ། བི་ཇིའི་མཚལ་ལུད་ཁ་སྡོམ་སོགས་ཟབ། ཁ་ཡི་ནད་དང༌། རྙིལ་ནད་སོགས་གཞན་ལ་ལྟོས། སྐད་འགགས་དང་གྲེ་བ་ཚ་སྐམ་ལ་ལི་ཁྱུང་ཟབ།
འབྲོང་སྤང་ཡང་འཕྲོད། ལར་དབང་པོ་ལྔ་ཡི་ནད་རྣམས་ལ་དོན་ལྔ་སོ་སོར་བཅོས་པ་གལ་ཤིན་ཏུ་ཆེའོ། ༈ །སྙིང་གི་ནད་ཁྲག་རླུང་སྐབས་ལྟར་རོ། ། བཙན་དུག་སྨན་གློ་ནད་བཅོས་སྐོར་ཆམ་པ་ཁྲག་འཁྲུགས་སོགས་ཀྱི་ནད་མཇུག་གློ་བུར་ཞེན་པ་ཡིན་པས། གཙོ་བོ་ཉེར་ལྔ་དང༌། ཙནྡན་བཅོ་ལྔས་ཚད་པ་གཅོག ། གློ་ཚད་གོང་གི་གཉན་ལེར་ལྟོས། གློ་རྣག་ཡོད་རྟགས་ཆུ་གར་ཞིང་ཀུ་ཡ་སྤྲིན་དང་རྣག་ལྟར་རེད་ན་དཀར་པོ་ཡར་འདྲེན། ཟང་ཐལ་ཉེར་ལྔ་དང་བསེ་རུ་ཉེར་ལྔ་ཟབ། རླུང་དང་གཉན་མེད་ན།
ག་པུར་ཉེར་ལྔ། དཔའ་བོ་བཅུ་བཞི། མཐར་ལུད་པ་སྐྱ་སོབ་ཅན་དང༌། རླུང་རྟགས་བྱུང་ན་ཨ་གར་རིགས་བཏང༌། ཤ་གསར་དང་བ་འོས་ལུས་ཟུངས་གསོ། ཅུ་གང་ཉེར་ལྔ་ཡུན་དུ་བསྟེན། བད་ཀློ་ལ་རྒུན་འབྲུམ་བདུན་པ། སྤང་རྒྱན་བཅོ་ལྔ། གློ་རླུང་ལ་བདུད་རྩི་འཆི་སོས། ། ཨ་གར་རིགས།
འཁྲུགས་གློ་ཀུན་སེལ་རྣམས་ཟབ། མཆིན་ནད་སྐོར་ལ། ཆུ་མདོག་དམར་སྨུག ། ཀན་རྩ་འབུར་བའམ་ཡང་ན་ཞན། མིག་དམར། གདོང་སྨུག ། རྩིབ་ལོག་གཡས་གཟེར། ཆང་རག་འཐུང་ཆེ་བ་དང༌། སྨུག་པོ་ཁྲག་རུལ་མཆིན་པར་ལྷག་པ་སོགས་ཀྱིས་འོང༌། ནད་ཞེན་ཤོར་ན་དཀའ་བས་ཐང་ཆེན་ཉེར་ལྔས་བསྡུས་ལ།
གུར་གུམ་མཆོག་བདུན། གི་དགུ་སོགས་གླང་ཆེན་རིགས། ཟླ་ཤེལ། མང་སྦྱོར་སོགས་ཀྱིས་བཅོས་ནས་མཆིན་རྩ་གཏར། མཆིན་ནད་ལུ་ཆུང་བྱེད་ནས་ལུད་པ་སྐྱ་སོབ་འབྱུང༌། དེ་ལ་ཉི་ཟླ་ཁ་སྦྱོར་ཟབ། ༈ མཚེར་ནད་སྦོས་གཟེར་བྱེད། མཆུ་སྔོ་ནག་ཏུ་སྐྲངས། ཤུ་ཐོར་འོང༌། ཤིག་མང༌།
དེ་ལ་ཀོ་ལ་བཅོ་བརྒྱད། ཞི་དྲུག་ཨ་རུ་བདུན་པ་བསྲེས་པ་ཟབ། ཟ་ཕྲུག་བྱུང་ན་དེ་སྟེང་སྤོས་དཀར་བཅུ་པ་སྡེབ། ༈ མཁལ་ནད་བཅོས་སྐོར། དང་པོ་ཁྲག་ནད་སྨད་དུ་བབ་པའི་རྒྱུ་ཡིན། གྲང་ཁྲག ། རྩ་འགྲམ། གཉན་འགྲམ་སོགས་འབོད་པ། ཆུ་དམར་པོ་སྙིགས་མ་ཅན་མཁལ་སྐེད་གཟེར་བ་དེ་ཡིན་པས། ཨ་རུ་བཅུ་པ་དང༌།
ཉེར་ལྔ་བཅོ་བརྒྱད་སོགས་བཏང༌། ཨར་ཁྱུང་སར་ཁྱུང་སོགས་ཀྱིས་གཉན་ཚད་གཅོག ། དེས་ཆུ་དྭངས། གཟེར་ཆགས་ན་ཉི་དཀྱིལ། གོ་ཡུ་དགུ་སྦྱོར། སེ་འབྲུའི་རིགས་སོགས་བཏང་བས་འཐུས། ༈ འགྲམ་ལ། ཆུ་ལམ་ཚ། རྒྱུ་ཞབས་གཟེར། ཆུ་ལམ་ནས་འོ་རུལ་ལྟ་བུའི་སྙིགས་མ་ཟགས་པ་དེ།
སེར་ཤས་ཆེ་ན་ཁྲག་དང་གཉན། སྔོ་ཤས་ཆེ་ན་རླུང་དང་གྲང་བ་ཡིན། རེས་འགའ་གཅིན་ནང་ཁྲག་རང་འོང་བ་ཡོད། འདི་ལ་གཉན་དང་གདོན་ཆེ་བས། ཐོག་མར་དྲོད་སྨན་འགྲོ་མི་ཉན། མན་ངག་གམ་ཕྱེ་དམར་པོ། ཨར་ཁྱུང༌། པད་རག ། ཆོས་ཉིད་དམར་པོ་བཅས་ཡུན་དུ་བསྟེན། དེས་ཆུ་དྭངས་ན།
གོ་ཡུ་དགུ་སྦྱོར། ཉི་དཀྱིལ། བསམ་ནོར་སོགས་གཏོང༌། ཤིན་ཏུ་ཟུག་ཟེར་ཆེ་ན། ཉི་ཟླ་གྱེན་བཟློག ། སུག་སྨེལ་བཅུ་པ། ཨ་རུ་ཟག་གཅོད་བཅས་གཏོང༌། ༈ འབྲས་བུ་སྐྲངས་པ་དང༌། ཕོ་རྟགས་འགྲེང་ནས་སྐྲངས་པ་སོགས་འདིའི་ཁོངས་སུ་གཏོགས་པས། བྲེ་ག་བཅུ་གསུམ།
རྩ་ཐག་བཅུ་དྲུག་སོགས་གཏོང༌། ན་སོ་རྒས་པ་ལ་མེ་བཙའ། གཞོན་པ་ལ་གཏར་ག་བྱེད་པ་སོགས་གང་བབ་ཤེས་དགོས། ༈ མཁྲིས་ནད་གོང་སོང་ཕོ་ནད་བད་ཀན་ལྟར། ༈ ལོང་ནད་རླུང་དང་རྒྱུ་ནད་མཁྲིས་པ་ལྟར་བཅོས། ༈ ལྒང་པ་བསམ་སེའུའི་ནད་མཁལ་བཅོས་ཀྱིས་འཐུས་ཤིང༌། དེ་ལའང་ཚ་གྲང་ཕྱེ་ནས་བཅོས་དགོས། ༈ གཅིན་འགགས་ནི་བད་ཀན་གྱི་བེ་སྣབས་རྩ་སྦུབ་ཏུ་འཁར་བ་དང༌། རླུང་གི་ལྒང་པ་ཁ་ལོག་པ་དང༌། གྲང་བས་ཆུ་རྒྱུའི་ལམ་འགགས་པ་སོགས་ཡོད།
མོ་ནད་རིམས་ཀྱིས་ཆུ་འགགས་པའང་མཐོང༌། བད་ཀན་རླུང་གིས་འགགས་པ་ལ། སུག་སྨེལ་བཅུ་པ། ཚྭ་སྦྱོར་ཆེན་མོ། གཡེར་དྲུག་ཆུ་འདྲེན་སོགས་ཟབ། རིམས་ཚད་ཀྱིས་འགགས་ན། གུ་གུལ་བཅུ་གཅིག ། མོ་ནད་ཀྱིས་འགགས་པ་རྡོ་རྗེ་ཅན་སྦྱོར་གཏོང༌། གཅིན་སྙི་ལ་འགྲམ་བཅོས་ཀྱིས་འཐུས། ༈ རྐང་པའི་དྲེགས་ནད་ཁྲག་ནད་ཆུ་སེར་རྩ་ལ་བབ་པ་ཡིན།
རྐང་པའི་མཐེ་བོང་དང་ལག་པའི་གྲུ་མོ་སོགས་གཟེར་ཆེ། བོང་ཁྲག་ཉེར་ལྔ། སྤོས་ཁྱུང༌།

སྤོས་བཅུ། ཀླུ་བདུད། ཁྱུང་ལྔ། གྲང་ཤས་ཆེ་ན། སེང་ལྡེང་ཉེར་ལྔ། མཛོ་གཅིན་ལྕི་བ་སོགས་ཀྱིས་འབྱར་བྱས་པས་ཞི། གཏར་མེ་སོགས་མཐོང་རྒྱུད་ལྟར་བྱ། ༈ ཆུ་སེར་ནི། ཟ་ཕྲུག་བྱེད་པའི་རིགས་ཡིན། སྨན་གོང་གི་དྲེགས་སྨན་ལས་མི་དགོས། བྱ་ཁྱུང་པ་རིག་པ་བདེ་སྐྱིད།
བྱ་ཁྱུང་ཤེལ་རལ་ཅན་སོགས་བྱུག་པས་འཐུས། ༈ རྩ་དཀར་འདི་ལ་བརྡབ་འགྲམ་དང༌། རླུང་དང་གྲིབ་སོགས་ཀྱི་རྐྱེན་ལས། དཔུང་སོག ། གྲུ་མོ། གཉའ་བ་སོགས་ན་ལ། བྱུགས་པ་རྩ་དཀར་ཀུན་སེལ་རྡོ་བྱུག་སོགས་བྱེད་ལ། ཁོང་སྨན། བསམ་འཕེལ་ནོར་བུ། རཏྣ་བསམ་འཕེལ།
བྱུར་དམར་ཉེར་ལྔ། ཨ་གར་ཉི་ཤུ་སོགས་ཟབ། གསེར་ཚུགས། རྭ་ཚུགས། སེང་ལྡེང་གི་ཚུགས་སོགས་ཟབ། གཏར་ག་མི་འཕྲོད། ༈ སྐོམ་ནད་ནི་ཁྲག་དང་སྨུག་པོ། རླུང་སོགས་ཤས་ཆེ་བའི་སྨན་དང༌། སོ་ཕག་སུམ་ཐང༌། ཙནྡན་བཅོ་བརྒྱད་སྤང་རྒྱན་བཅོ་ལྔ་ཟབ།
༈ སྐྱེག་བུ་ནི། ཚ་བའི་རྗེས་སུ་རླུང་ཁྲག་ཞུགས་པའམ། བད་ཀན་གྱིས་གྱེན་རྒྱུའི་རླུང་དཀྲུག་པས་འོང༌། འདི་ཡུན་རིང་ན་ཕོ་ཐོག་ཏུ་འགྱུར་བའང་ཡོད་པས། དཀར་ནག་མཚམས་བསྲེག ། རླུང་ལ་ཨ་གར་སོ་ལྔ། བད་ཀན་ལ་གོ་གྲེ་བཅོ་བརྒྱད། ཚད་གཞུག་ལ་ཨ་གར་སོ་ལྔ་སོགས་ཟབ། ༈ གླང་ཐབས་ནི་ཕོ་ལོང་གི་སྲིན་འབུ་ཁ་ཟས་མ་འཕྲོད་པས་སློང་བ་ཞིག་ཡིན་འདི་ལ་གཉན་གླང་དང༌། སྲིན་གླང༌།
མ་ཞུ་དུག་ཐབས་སྨུག་པོའི་གླང་ཐབས་གསུམ་ཡོད། རྟགས་ནི། གཉན་གླང་ཕོ་བ་གྲིས་དཀྲུག་པ་ལྟར་གཟེར། སྲིན་གླང་ཕོ་བ་ལྷོད་འབྱར་བྱེད་ནས་ན། སྨུག་པོ་གླང་ཐབས་ཀྱིས་སྦོས་ནས་རྔུལ་ཆུ་འཛག་ཞིང་ན། བཅོས་ཐབས། གཉན་གླང་ལ། འཆི་མེད་སྲིན་སེལ། ཕན་པ་ཀུན་ལྡན། རུ་ཁྱུང་སོགས་གཏོང༌།
སྲིན་གླང་ལའང་དེས་ཕན། སྨུག་པོའི་གླང་ཐབས་ལ། གཡུ་དྲིལ། ཟླ་ཤེལ། རུ་རྟ་དྲུག་པ་ཟབ། གླང་ཐབས་སྤྱི་ལ། དམར་པོ་སྤྱི་འཇོམས་ཀྱི་སྦྱོང་ཡང་ཟབ། སྐྱུགས་ན་བུ་རམ་སེན་མོ་ཙམ་གཏོང༌། དེ་རྗེས་སྨན་བཏང་བས་མི་སྐྱུགས། ཅིས་ཀྱང་མ་ཕན་ན་ནི་རུ་ཧས་དྲངས།
སྨུག་གླང་ལ་ལོང་རྩ་གཏར། སྲིན་གླང་ལ་མེ་བཙའ་བཞག ། གཉན་གླང་སྨན་གྱིས་བཅོས་དགོས་པས་ཤེས་པར་བྱའོ། ༈ །འཁྲུ་སྐྱུག་བཅོས་སྐོར། ཚ་འཁྲུ་དམར་སེར། གྲང་འཁྲུ་སྐྱ་བོ་ཟས་མདོག་འབྱུང༌། ཚ་འཁྲུ་ལ་མཁྲིས་ཕྱེ་བདུན་པ། ཨིནྡྲ་བཞི་ཐང་སོགས་ཟབ། གྲང་འཁྲུ་ལ་ད་ཏྲིག་བདུན་དགུ། གུ་ལིང་འབྲས་ཀྱི་རིལ་བུ་རྣམས་ཟབ་ཀྱང་གཅོད་སྔ་མི་རུང་བ་ཚོད་ཟིན་དགོས།
སྐྱུགས་པ་རྣམས་ལ། ཤིང་མངར་དྲུག་པ། འབྲས་ཡོས་གསུམ་པ་སོགས་ཀྱིས་བཅད། གང་ལ་ཡང་དང་པོ་མི་བཞག་པས་འཐུས་པ་ལགས། དེ་ལ་སོགས་པ་ཕྲན་བུའི་ནད་བཅོས་སྣ་ཚོགས་གཞན་དུ་བལྟ་བར་བྱའོ། ༈ །བྱིས་པའི་རྣ་རྩ་དཔྱད་ལུགས་དུ་མ་ཡང༌། ། བླུན་རྨོངས་རྣམས་ཀྱི་ཁ་ནས་ཅི་ཐོན་འབྲི། ། ཤེས་རློམ་འགའ་ཡང་དེ་ཡི་རྗེས་སུ་འབྲང༌། ། རྣ་བ་གཡས་གཡོན་གསུམ་ལས་མང་བའི་རྩ། ། བྱིས་པ་ཀུན་ལ་མེད་པ་མྱོང་བས་གྲུབ། །
རྩ་ལ་ཡལ་ག་ཡོད་མེད་ཁྱད་ཙམ་མཆིས། ། རྣ་རྩ་བལྟ་ཐབས་བྲང་ཏིའི་ལུགས་ལས་ཀྱང༌། ། གཡས་གཡོན་གསུམ་རེ་དྲུག་ལས་བཤད་པ་མེད། ། བྱིས་པ་ཕོ་མོ་སྙིང་རྩ་གོ་ལྡོག་དང༌། ། ཕོ་ལ་གཡོན་གྱི་དང་པོ་སྙིང་རྩ་དང༌། ། གཉིས་པ་མཚེར་རྩ་གསུམ་པ་མཁལ་གཡོན་རྩ། ། གཡས་ཀྱི་དང་པོ་གློ་རྩ་གཉིས་པ་ནི། ། མཆིན་རྩ་གསུམ་པ་མཁལ་མ་གཡས་ཀྱི་རྩ། ། ཞག་རེ་རྩ་རེ་ཟུག་པ་བཤད་ན་ཡང༌། ། མ་ངེས་བཅུ་གཉིས་ཟླ་ཕྱེད་ཚུན་ལ་ཡང༌། །
འགའ་རེ་ལ་ཡང་མི་རྫོགས་པ་ནི་མཐོང༌། ། རྩོག་གྲིབ་བསལ་ཕྱིར་ནུབ་མོ་བསང་ཁྲུས་བྱེད། ། ཉི་ཤར་རྣ་བ་ཆུས་སྦང་དར་གྱིས་དབྱི། ། རྣ་མདུན་ཉི་ཤར་བསྟན་ཏེ་རྒྱབ་ནས་བལྟ། ། སྤྱི་ལ་རྩ་ཡི་ཁ་དོག་ནི། ། ནག་ལ་རྒྱས་པ་ཚ་བའི་རྩ། ། སྐྱ་ལ་ཞན་པ་གྲང་བའི་རྩ། ། ཤ་མདོག་སེར་ན་སེར་ནད་ཡིན། ། རྩ་གསུམ་སྐམ་ན་མྱུར་དུ་འཆི། ། དམར་ཞིང་གསལ་ན་ནད་མེད་རྩ། །
རྩ་རྣམས་ཀུན་གྱི་རྩ་བ་རུ། ། སྤུན་སྤུན་ནག་ནོག་དོན་རྩ་ཡིན། ། རྩ་ཡི་མགོ་རྣམས་འཛིང་ན་གདོན། ། ནག་པོ་གྲུ་བཞི་གྲུ་གསུམ་ནི། ། རྩ་སྐེད་ཕ་ལ་རྩ་སྨད་མ། ། སྐེད་པ་བྱིས་པ་རང་ལ་ངན། ། ལྷག་པར་གློ་རྩ་ཕ་ལ་ངན། ། མཆིན་རྩ་མ་དང་སྙིང་རྩ་རང༌། ། གྲུ་བཞི་གྲུ་གསུམ་གང་བྱུང་ན། ། རྣ་བ་ལག་པ་གཡས་གཡོན་གྱི། །
དང་པོའི་རྩ་གཉིས་གུག་ན་འཆི། ། བར་མ་གཉིས་ནི་གུག་ན་ངན། ། གསོ་བར་དཀའ་བ་གཞུང་ནས་བཤད། ། མཐའ་གཉིས་གུག་ན་ནད་གཞི་ཡོད། ། ཡལ་དང་ཆད་དང་འཆི་བ་ཡིན། ། ཁྱད་པར་སྙིང་རྩ་དག་ལའོ། ། ཟངས་རེ་ཆང་མཚོའི་བསྐོར་བ་ལས། ། བརྒལ་ནས་ཆང་མཚོར་སོང་ན་འཆི། ། སྙིང་རྩ་ཚེ་ཡི་དམུ་ཐག་དང༌། ། ལྷ་ས་བྱིས་པ་རང་རྩ་ཡིན། །
སྨྱུག་ཕུང་རྒྱས་པ་འདྲ་ན་བཟང༌། ། རྒན་གྱི་ཚེ་ཕུག་ཐོན་པ་ཡིན། ། བྱིས་པ་ཚེ་ནི་རིང་བར་བཤད། ། གློ་རྩ་སྐྱེས་པ་ཕོ་ཡི་ས། ། མི་ཕྱུག་རྐང་བྲན་ཨེ་འཕེལ་དཔྱད། ། ལྗོན་ཤིང་ལོ་འདབ་རྒྱས་འདྲ་དང༌། ། ཤུག་ཕུང་རྒྱས་པ་འདྲ་བ་དང༌། ། དར་སྐུད་དམར་པོ་བརྐྱང་འདྲ་བཟང༌། ། ལེ་འུ་སྲུང་མདའ་ཚུགས་པ་ཡིན། ། བུ་སྐྱེས་མི་སེར་ཐོན་པ་ཡིན། །
ཕོ་ཡི་མདའ་གྲལ་དམ་པ་ཡིན། ། རྟ་ལུགས་ནོར་ཕྱུགས་འཕེལ་ངོ་ཡིན། ། མཆིན་རྩ་མ་དང་བུ་མོའི་ས། ། བ་དན་ཕྱར་འདྲ་དར་སྐུད་གཤིབ། ། རིན་ཆེན་ཕྲེང་བ་བརྒྱུས་འདྲ་བཟང༌། ། མཚེར་རྩ་རྐང་བཞི་ཕྱུགས་ཀྱི་རྩ། ། གྲུ་བཞི་བོང་བ་གང་འདྲ་ནི། ། ནོར་ཕྱུགས་ར་བ་གང་བ་ཡིན། ། ཤུག་ཕུང་ཡུངས་དཀར་ཕུང་པོ་འདྲ། ། ནོར་ཕྱུག་རྐང་བྲན་འཕེལ་ངོ་ཡིན། །
མཁལ་རྩ་བྲན་དང་སྒོ་ཁྱིའི་ས། ། མདའ་སྨྱུག་བཀུགས་པ་འདྲ་ན་བཟང༌། ། ས་ཡི་རྟེན་ཕུར་ཚུགས་པ་ཡིན། ། སྨྱུག་ཕྲན་རྒྱས་འདྲ་དར་དཔྱང་འདྲ། ། རྩེ་མོ་གྱེན་ལ་འགུག་ན་བཟང༌། ། གཡོག་བྱེད་དགྲ་འཁོར་ཁུག་པ་ཡིན། ། སྙིང་རྩ་ལྷ་མཚུན་དགྲ་ལྷའི་ས། ། མཚུན་གྱི་ལག་པ་བརྐྱངས་པ་ནི། ། ནག་ལ་ཐུར་དུ་གུག་པ་དང༌། ། བྱ་ཕོའི་མཇུག་སྒྲོ་འདྲ་བ་ནི། །
ཕ་ཁུ་རྒན་རབས་དག་ལ་ངན། ། བློ་རྩ་སྐྱེས་པ་ཕོ་ཡི་ས། ། ནག་ལ་ཐུར་དུ་གུག་པ་དང༌། ། བ་སྤུ་ལང་ལིང་ཡོད་པ་ན། ། ས་ཡི་རྟེན་ཕུར་བུད་པ་ཡིན། ། ས་ཤོར་ཡུལ་བུད་འོང་བ་ཡིན། ། ཝ་ནི་དཀར་པོ་དཀྱིལ་སྟོང་ན། ། སྲུང་མདའ་མཐུར་དུ་ཆགས་པ་ཡིན། ། ཕོ་ཡི་མདའ་གྲལ་ཞིག་པ་ཡིན། ། མ་ཡི་པང་ནས་བུ་ཡལ་ངོ༌། །
གཡང་གི་ར་བ་སྟོང་ངེས་ཡིན། ། མཆིན་རྩ་མ་བུའི་རྩེ་ས་ཡིན། ཁྲག་གི་རྒྱ་མཚོ་མ་སྐམ་དགོས། ། སེར་ན་རྩ་མགོ་འཛིན་ན་སྐམ། ། ནག་ལ་ཟུར་ཡུ་མདའ་ཟུག་འདྲ། ། སྦྲུལ་ནག་ཐུར་དུ་རྒྱུག་འདྲ་དང༌། ། ལྕགས་ཀྱུ་བཀུག་པ་འདྲ་བ་དང༌། ། སྲིན་བྱས་འབུ་རོ་ཁྱེར་འདྲ་ངན། ། མཚེར་རྩ་རྐང་བཞི་ཕྱུགས་ཀྱི་རྩ། ། ཆུ་སེར་གནས་མལ་མ་བཅས་དགོས། །
མཚེར་རྩ་ནག་ལ་རྒྱས་པ་དང༌། ། དམར་ནག་ལོང་ག་ཁྲག་གཡོས་འདྲ། ། ཆུ་སེར་གནས་མལ་བཅས་པ་ཡིན། ། དམར་ནག་རི་བའི་སྡོང་བུ་འདྲ། ། ཕྱུགས་ཀྱི་ནད་དང་གོད་ཁ་འོངས། ། མཁལ་རྩ་འོག་རྟ་ཆུང་མ་བྲན། ། སྒོ་ཁྱིའི་ས་རུ་བཤད་པ་ཡིན། ། དེ་ཡི་དཀྱིལ་དུ་ཝ་དེད་ན། ། བཙན་དུ་རེ་བའི་ས་ཕུག་ན། ། ཁྲོ་ཆུའི་སླ་ང་བྱི་བས་ཕུག །
བྲན་གྱི་སྡེ་སྲིད་གཅོད་ངོ་ཡིན། རྣ་བ་ལག་པ་གཉིས་ཀའི་རྩ། ། དམར་ལ་གསལ་ན་ནད་མེད་ཡིན། ། སྦོམ་ཕྲ་མེད་པར་སྙོམས་པ་ནི། ། འཕྲལ་ཟུག་ཆེ་ཡང་ཕུག་སྐྱོན་མེད། ། ལོ་བརྒྱད་བར་དུ་རྣ་རྩ་བརྟགས། ། གསང་བའི་ལ་ཉེ་བརྟག་པ་ནི། ། ནུ་མ་མ་འཐུང་གོང་རོལ་དུ། ། སྣོད་གཙང་གཉིས་སུ་ཆུ་བླུགས་ནས། ། ནུ་ཞོ་བག་རེ་སོ་སོར་བཞོས། །
ཆུ་དང་འོ་མ་འདྲེས་ན་འཚོ། ། ཁ་ལ་ལིང་ངེར་ལྡང་ན་འཚོ། ། མ་འདྲེས་ཕྲམ་ཕྲམ་འདུག་ན་འཆི། ། ཞབས་སུ་ཧྲིལ་གྱིས་སོང་ན་ན། ཁ་ཞབ་ཀ་བ་བཙུགས་པ་ན། ། འདྲེ་གདོན་ཡིན་པས་རིམ་གྲོ་བྱ། ། གཡས་པ་ཕོ་འདྲེ་གཡོན་མོ་འདྲེ། ། གཅྀག་འདྲེས་གཅིག་ནི་མ་འདྲེས་ན། ། རིམ་འགྲོ་སོགས་ཀྱི་བསླུ་བ་ཡོད། ། གཉིས་ཀ་མ་འདྲེས་གཏིང་སོང་སྤངས། །
གཅིག་འདྲེས་གཅིག་མ་འདྲེས་པའམ། ། གཅིག་ཁ་གཅིག་ཞབས་འཚོ་བ་དཀའ། ། ཕྱི་ཚུལ་རྟགས་རྣམས་བརྟག་པ་འདི་ལྟར་འདོད། མགོ་བོ་དུང་གི་གཞོང་པ་མ་རལ་དགོས། ། མཚོག་ཁུང་གཡུ་ཡི་རྒྱ་མཚོ་མ་སྐམ་དགོས། ། ལྟག་པ་དུང་གི་ཁ་རུ་མ་བྱེ་དགོས། ། དཔྲལ་བ་ལྷ་ཡི་དམུ་ཐག་མ་ཆད་དགོས། ། མིག་འབྲས་ཟར་མའི་མེ་ཏོག་མ་སད་དགོས། ། དྲི་འཛིན་ཟངས་ཀྱི་སྦུ་གུ་མ་ཆད་དགོས། ། རོ་འཛིན་དར་དཀར་དྲི་མ་མ་ཆགས་དགོས། །
མཇིང་པ་མེ་ཏོག་ཡུ་བ་མ་ཡོ་དགོས། ། དྲན་པའི་བྱ་ར་དོང་དུ་མ་ལྷུང་དགོས། ། བྲང་ཁ་གཤིན་རྗེའི་ཁྲི་ལ་མ་བཏབ་དགོས། ། ལྟོ་བ་སྲིད་པའི་འཁོར་ལོ་མ་སྐམ་དགོས། ། ལག་མཐིལ་གཙོ་བོའི་འདུན་ས་མ་སྟོང་དགོས། ། རྐང་མཐིལ་གཡུ་ཡི་སྒྲོམ་བུ་མ་ཆག་དགོས། ། མགྱོགས་བྱེད་རླུང་གི་འཁོར་ལོ་མ་སྐམ་དགོས། ། སེར་མོ་བསེ་ཡི་བཀྲག་མདངས་མ་ཡལ་དགོས། ། གཞུངས་པ་ཤེལ་གྱི་ཕྲེང་ཐག་མ་ཆད་དགོས། ། ཀུན་གཞི་དར་དཀར་ཡོལ་བ་མ་རལ་དགོས། །
ཕྱི་ཚུགས་དབང་པོའི་རྟགས་རྣམས་མ་ངན་དགོས། ། ཡང་གཅིག་སྨན་པ་གཡུ་ཐོགས་པས། ། བྱིས་པའི་རྐྱེར་ཁ་མ་ཤེས་ན། ། བྱིས་པ་གསོ་བའི་སྨན་པ་མིན། ། གསུངས་པས། འཆང་ཁ་ནས་ནི་མཛུབ་མོ་ཡི། ། ངེས་ན་ཕར་ཟུག་རྩ་དེ་ནད། ། མེད་ན་མི་རྒྱས་ཡོད་ན་རྒྱས། ། རྒྱ་ཁབ་རྣོན་པོས་གཏར་ན་ཁྲག ། ཁེམ་མགོ་ཆུང་བ་གང་ཙམ་བྱུང༌། །
མིག་གི་ཡར་ལ་མི་ལྟའམ། ། འབུར་ཚུགས་བལྟ་ནས་འཁུན་པ་སོགས། ། རྒྱས་པ་རྒྱུད་ཀྱི་དགོངས་དོན་ལྟར། ། ཚ་གྲང་གང་ཡིན་གཉེན་པོ་བརྟེན། ། སྙིང་ཁ་མནན་པས་འཕར་བ་ན། ། བྲང་གཞུང་དཀར་ནག་མཚམས་དང་ནི། ། རྒྱབ་ཀྱི་ཚིགས་པ་དྲུག་དང་བདུན། ། བུ་ཡི་གཡོན་དང་བུ་མོའི་གཡས། ། ནུ་མ་ནས་ནི་རང་ཚོན་རེ། ། ཕྱོགས་བཞིའི་ལྷེན་སྣེ་འཆར་སྣ་དང༌། །
ལྷེན་གསུམ་ཁ་གསུམ་མེ་ཚུགས་བྱ། ། དོན་སྣོད་གངས་ལ་ནད་ཡོད་པ། ། བརྟགས་ནས་རང་རང་གསང་ལ་བསྲེག ། སྤྲ་ཚུགས་བྱེད་ན་སྲན་མ་ཕྱེད། ། ཙམ་གྱིས་པགས་པ་འཁུམ་ཙམ་ལས། ། མི་རུང་བྱིས་པའི་མེ་བཙའོ། ། སྤྲ་ཚུགས་ལས་ཀྱང་སྤོས་བཟང་ངོ༌། ། ཚུགས་བྱ་འདི་ནི་ལག་ལེན་ཡིན། ། བྱིས་རིམས་མེ་ལྟར་འབར་ཞིང་འཕར་རྩ་རྒྱུག ། ངུ་འཆག་རུ་འཐིབ་བ་སྤུ་ལོག །
སྐོམ་འདོད་སྐྱོང་ཞིང་ཁ་སྣ་ལག་པས་བསུབ། ། ཡང་བྱིས་པ་གློ་འཁུན་ནི། ཚ་སབ་དྲག་ཏུ་ལུ་ལ་འགོག་རྒྱུ་མེད། ། ལུས་པོ་ཚ་ལ་རྩ་ཡི་འཕར་སྒོ་དྲག ། གློ་བསྟུད་ཡོང་ཞིང་བྲང་དང་མ་ལ་འབྲད། ། རྗེས་ལ་སྐྱུག་ཉམས་བྱེད་ཙམ་མུ་ལ་འཁུན། ། འདི་ནི་བྱིས་པ་དག་ལ་ཕལ་ཆེར་འབྱུང༌། ། ལུད་མེད་གློ་ནི་ཐང་ཐང་པོ། ། རྣག་ཁྲག་འཛག་ཅིང་ཚད་རྟགས་ཆེ། ། འདི་ནི་མི་འགྱུར་རྟགས་སུ་འདོད། །
ཡང་བྱིས་པའི་སྙིང་ལ་ནད་ཡོད་ན་འཕར། གློར་ལུ། མཆིན་པས་འཁུན། ཕོ་བ་སྒྲེགས། མཚེར་སྦོས། ལོང་འཁྲོག ། རྒྱུ་མ་འཁྲུ། ལྒང་པར་ཆུ་སྲི། བཏང་དུས་ཟུག་ཆེ། རིམས་ཀྱིས་སྦྲིད་པ་མང༌།
ཀླད་པ་ན་ན་གཡལ་མང༌། ། ཕོ་མཆིན་ན་ན་སྐྱེག་བུ་བྱེད། འདི་ནི་ཤིན་ཏུ་ངེས་སོ། ། གསོ་ཐབས་ནི། བྱིས་རིམས་ལ། སླེ་ཏྲེས་བཞི་ཐང༌། ཏིག་ཏ་གཉིས་ཐང་གྲང་མོ་ཁ་ལ་བྱིན། སྤྱི་བཞུར་ཀ་ར་ཆུར་སྦང་བ་གཏོང༌། གུར་གུམ་བཞི་པ་ཀ་ར་སྦྱར་བ་གཏོང༌། ཚད་སྟོབས་ཆེ་ན་ག་པུར།
གློ་མང་ན་རྒུན་འབྲུམ་ཅུ་གང་ཆུར་བསིང་གཏོང༌། ཆང་རྙིང་བུར་གསུམ་གྱི་ཁུ་བ་གསུམ་ཀ་རས་སྦྱང༌། རྗེས་སུ་ཅུ་གང་བདེ་བྱེད་ཆེན་མོ་དང༌། ཁ་ཟས་བསིལ་བ་བསྟེན། དྲོད་བཅུད་འཇོམ། ཆམ་པ་གློ་འཁུན་ལ། མ་ནུ་བཞི་ཐང༌། བྱིས་པའི་གློ་ཚད་ཀུན་སེལ། གཉན་ཚད་ལ་འཁྲུ་སྨན་བཏང༌། ཡང་དཀར་པོ་བདུན་སྦྱོར།
ཅུ་གང་བརྒྱད་པ་ཤིན་ཏུ་ཟབ། རི་ཐང་མཚམས་སུ་ཨར་ནག ། སྒོག་ཐལ་བསྣན། དྲུག་བདུན་དཀར་ནག་མཚམས་སུ་མེ་བཙའ་གདབ། ཚབ་ཆེན་བཅོས་དཀའ་ན། ག་པུར་བདུན་སྦྱོར་ཟབ། ཡང་ན། སེར་པོ་གློ་གཅོད་གདོས་ཁུར། རྒུན་འབྲུམ་གསུམ་པ་བཏབ། གློ་ནམ་བྱུང་དུས་ཧུབ་རེ་བཏང་བར་བྱ།
གློ་བརྒྱལ་སེལ་བར་ཐེ་ཚོམ་མེད་དོ། ། རིམས་ཚད་སྤྱི་ལ། སྤྱི་འཇོམས་རིལ་བུ་ཟབ། གཞན་ཡང་ནད་རིགས་སོ་སོའི་བཅོས་ཐབས་གཞན་ནས་འབྱུང་བ་ལྟར། ན་ལུགས་རྣ་རྩ་ལ་བསྟུན་ནས་བཅོས་དགོས་སོ། ༈ །མོ་ནད་ཀྱི་རིགས་རྣམས་གྲངས་མང་ཡང༌། གསར་པ་ཁྲག་ཚབས་ཅན་དང༌། རྙིང་པ་རླུང་ཚབས་ཅན་གཉིས་ཡིན། ཁྲག་ཚབ་ནི་རོ་རྒྱབ་དང་མཆིན་དྲི་ན། རྒྱུ་ཞབས་ཚ་འབྲབ་བྱེད།
སྐེད་པ་མན་ཆད་ཁོལ་བ་ལྟར་ན། རྩ་རྒྱུད་ཚ་ཞིང་འབྲུམ་ཕྲན་འབྱུང༌། ཟླ་མཚན་འབྱམས་པའམ་འཁྱིལ་བ་སོགས་འབྱུང༌། མེ་ཉིས་དྲོས་ཚེ་ལྡང༌། རླུང་ཚབས་ནི། སེམས་མི་བདེ། སྨྱོ་འབོག་བརྗེད་ངས་ཆེ། རུས་པ་ཁོལ། སྙིང་འཕར། ཧུས་འདེབས།
མགོ་བོ་འཁོར། སྲོག་རྩ་རྒྱས་སྙམ་བྱེད། ཞར་བྱུང་མོ་ནད་ཚིགས་འགྲིམ་ཁྲག་འདྲིལ་གྱེན་ལོགས་རིགས་དང་གསུམ་ཤ་མ་འཐོགས་པ་བཅས་བཅོས་ཚུལ། ཚིགས་འགྲིམ་ཚིག་རྣམས་གཟེར་ཞིང་སྐྲངས། ཚིགས་ཁ་བྱེ་ཞིང་རྩ་ཆུ་སྲ་སྙི་བྱེད། ཁྲག་འདྲིལ་ཕོ་མཆིན་མདུན་རྒྱབ། བྲང་བཤུར་གཟེར། ཁ་ལྕེ་སྐམ་ཞིང་མིག་དམར་ལྡང་དུབ་བྱེད། རྩ་དམའ་ཞན་ཞར་བར་འཕར་འོངས། ཚ་བ་གྱེན་ལོག་ནི་བཙས་རྗེས་སུ་མིག་རུས་གཟེར་ལ།
རྒྱུ་མ་གཟེར་ཞིང་མིག་རྩ་དམར། རྩ་ནི་ཚད་པ་སྤྱི་དང་འདྲ། རླུང་གྱེན་ལོག་ནི་སྤྱི་གཙུག་དང་མགོ་ན། ཡི་ག་ལྡོག་ཡལ་ག་མང་རླུང་རྩའོ། ། ཁྲག་གྱེན་ལོག་ནི། ཟླ་མཚན་ཉུང༌། མིག་དམར། ཁ་སྐམ། སྙིང་སྲོག་གཟེར། མགོ་བོ་ན།
ཚད་པ་གྱེན་དུ་སོང་བའི་རྟགས་དང་མཐུན། ཤ་མ་ཚ་འཐོག་དང༌། གྲང་འཐོག་གཉིས་ལས། ཚ་འཐོགས་ནི་ལྡང་དུབ་བྱེད། མགོ་བོ་གཟེར། ཚ་དྲོད་འོང༌། རྔུལ་ཤུམ་འོང༌། གྲང་འཐོག་ལ། ཟུག་མེད་པའོ། ། བཅོས་ཐབས་ནི།
ཁྲག་ཚབ་ལ། སྨྱུག་རྩི་ཉེར་ལྔ་སོགས་གཞུང་སྨན་རྣམས་དང༌། རྒྱ་རུ་བཅུ་བཞི་ཁ་ཚར་ཅན། སྟོད་ཡུལ་དུ་ཙནྡན་བཅོ་བརྒྱད། མཚན་ཡུལ་ལ་གླང་ཆེན་བཅུ་གསུམ། གུར་གུམ་བཅུ་གསུམ་ཁ་ཚར་ཅན་གཏོང༌། རླུང་ཚབས་ལ། ཨ་གར་བཅོ་ལྔ་དང་སོ་ལྔ། འོལ་སེ་ཉེར་ལྔ། རྒྱ་རུ་བཅུ་བཞི་ཨར་བརྒྱད་སྡེབས།
གུར་གུམ་བཅུ་གསུམ་ཁ་ཚར་ཅན་ཟབ། ཚེག་འགྲིམ་སོགས་མོ་ནད་སྤྱི་ལ། གུར་གུམ་ཞེ་གཉིས་མ་དང༌། མོ་བཙུན་ཉེར་འཚོ་སོགས་ཟབ། ཁྲག་འདྲིལ་ལ། རྒྱ་རུའི་ཁ་བསྒྱུར་རམ་ཡང་ན་དཀར་པོ་དྲུག་སྦྱོར་སྟེང་དུ། སྟར་བུ་ཟི་ཚ་སྦྲུལ་ཤ་བསྡེབས་པས་བཤིགས། མ་ཐུབ་ན་གོང་གི་སྟེང༌། དུར་བྱེད། དུང་ཐལ།
སྟར་བུ། སྦྲུལ་ཤ་བསྡེབས་པས་བུང་བསྐྱེད་པའི་བཤལ་གྱིས་སྦྱངས། འབྱམས་ཏེ་མ་ཆད་ན། ཁྲག་གཅོད་སྤྱི་ལྟར་དགོས། ལར་མོ་ནད་ཀྱི་རིགས་རླུང་ཚབས་མ་གཏོགས་གཞན་ལ་གཏར་ཁ་དགོས། གྱེན་ལོག་གསུམ་ལས། དང་པོ་བྲང་ཚད་ལ། གཙོ་ཁྱུང་ངམ་གམ་དམར་ཞད་ཙམ་གཏོང༌། རྒྱུ་གཟེར་ལ་སྙག་ཆུང་ངམ་ཐང་ནག ། རྒྱུ་མར་ཁ་བསྒྱུར་ལ།
མ་ཐུབ་ན། གོང་སྨན་ལ་ག་པུར་སྦྱར། བཙས་མ་ཐག་རྨ་གསར་ལྟར་བཅོས། རླུང་གྱེན་ལོག་ལ། མ་ནུ་བཞི་ཐང་ཨར་བརྒྱད་བསྣན་པ་དང༌། ཨ་རུ་བཅུ་གསུམ་རླུང་ནད་སྤྱི་ཡི་བཅོས་ཚུལ་གང་དགོས་བྱས་ཆོག ། དྲུག་བདུན་དཀར་ནག་མཚམས་དང་ཨན་སྟོང་བསྲེགས། ཤ་གསར་ཆང་དང་རུས་ཁུ་སྨན་མར་སྐབས་བསྟུན་སྦྱར། ཁྲག་གྱེན་ལོག་ལ། ཁྲག་ཐང་བཅུ་པ་སོགས་དང༌།
ཕྱེ་མ་ཙནྡན་བཅོ་བརྒྱད། གླང་ཆེན་བཅུ་གསུམ་སོགས་ཁྲག་བཅོས་སྤྱི་ལྟར་དང༌། གཏར་ཁ་གྲངས་མང་དུ་བྱའོ། ། བང་ཁྲག་ལྐུག་ན། བཟུང་ཡུལ་དང་བསྟུན་ཏེ། གང་བབ་སྤྱི་སྨན་སྟེང༌། གཟེ་ལྕམ་སྡིག་གསུམ། སྤ་ཡག ། འབྲི་རྟ། གཡེར་མ་ཞད་ཙམ་སྟར་བུ་སྦྲུལ་ཤ་བུངས་བསྐྱེད་ལ་བཏང༌།
ཚ་ཤས་ཆེ་ན་ག་པུར་སྡེབ། དྲོད་མི་རུང༌། ཚད་པ་སྤྱི་བཞིན། སྦྲུམ་མ་གྲང་རླུང་གཙོར་བཅོས་དགོས་ཏེ། དཀར་པོ་དྲུག་སྦྱོར་སྟེང་དུ་གང་བབ་ཀྱི་གཉེན་པོ་སྐབས་དང་སྦྱར་ཆོག ། གཉན་ཚད་སྲིད་གསུམ་གློ་བུར་གྱི་ནད་བཅོས་དགོས་བྱུང་ཚེ་གཞུང་བཞིན་ནོ། ། ཟླ་གྲངས་རྫོགས་ཀྱང་སྐྱེ་མ་ནུས་པར། དྲུག་སྦྱོར་སྟེང་དུ་སྦྲུལ་ཤ་སོགས་བསྣན་པ་དང༌། མགྱོགས་ཐང་གཡེར་མའི་ཕྱེ་དང་མདེའུ་འབྱིན་དགུ་པ་བཏང་ན་འཕྲལ་དུ་བདེ་བ་སྟེར་རོ། ། ཤ་མ་ཚ་ཐོགས་ལ།
གཙོ་བརྒྱད་སྟེང་ག་པུར་རམ། ཕྱི་རྒྱུད་ག་པུར་ཉི་ཤུ་བཏང་བས་སེལ་ལོ། ། གྲང་འཐོགས་ལ། ཟུག་མེད་པ་འོང༌། དེ་ལ་དཀར་པོ་དྲུག་སྟེང་དུ། བུལ་ཏོག་སུམ་སྦྱོར། ཡང་ན་སྦྲུལ་ཤ་བསྣན་པས་སེལ་ལོ། ། གདོན་ནད་བཅོས་སྐོར་གཞུང་གཞན་དུ་གཟིགས། ༈ གཟའ་བཅོས་སྐོར་ལ། བསམ་འཕེལ་ནོར་བུ།
ཁྲག་སྦྱོར་ཉེར་ལྔ་ཟབ། གྲིབ་ཕོག་དུས་སྤོས་དཀར་གྱི་ཐང་བཏང་ན་བཅོས་སླ། ༈ ཀླུ་གདོན་གྱི་བཅོས་ལ་ཕྱག་རྡོར་རིལ་བུ་བསྡུ་སྒྲུབ་ཚད་ལྡན་བྱས་པ་དང༌། ཁྱུང་ལྔ་ཁ་ཚར་ཅན། རིན་ཆེན་སྦྱོར་བ་སོགས་ཟབ། སྤྱི་ལ། ཁོང་སྨན་སྤང་རྩི་བཅུ་གཉིས། ལྡུམ་ཆེན་དགུ་སྦྱོར། གཙོ་ཁྱུང་སོགས་ཟབ། བཅད་སྦྱོར་ལྔ་པའམ།
ཉེར་ལྔ་ཟབ། ༈ མགོ་ཆགས་ལ། བརྟག་པ་དང་པོ་གཅེས་བཏུས་གཞན་དུ་གསལ་བ་ལྟར་དགོས་ཤིང༌། བརྡབ་མ་ཐག་བརྒྱལ་བ་དང༌། ཚོན་ཀན་གྱི་རྩ་རྒྱུད་བཞིན་དང༌། རུས་སྐྱོན་ཡོད་ན་སྣ་ཆུ་དང༌། ཀླད་སྐྱོན་ཡོད་ན་ཁྲག་རྣག་ངེས་པར་འབྱུང་བ་དང༌། ཚབ་ཆེ་ན་མགོ་འཁོར་སོགས་འབྱུང༌། དང་པོ་ཞག་བདུན་ཚུན་ཆད་ཁོང་སྲུང་གཙོ་ཁྱུང་གཏོང༌། དེ་ནས་ལྗང་གུ་དྲུག་སྦྱོར།
སྟབ་སེང་ཐང་གིས་འཕུལ། འབྲི་གུང་འཚོ་མཛད་མང་སྦྱོར་ཆང་ཤ་ཁུ་སོགས་ཀྱིས་འཕུལ། ཡང་ན་འོད་ལྡན་བཅུ་གཅིག་མན་ངག་ལྡན་པ་ཆང་གར་མོས་འཕུལ། གཞན་ཡང་བདུད་རྩི་དཀར་སྦྱོར་དམར་སྦྱོར་ཟབ་གནད་བླ་མའི་ཞལ་གདམས། རུས་པ་མ་སྡོམ་མཐོ་དམའ་བྱུང་ན་མཐོ་བ་ངོས་ཀྱི་སྟེང་ནས་མེ་བཙའ་དང་ཏིལ་མེས་བསྲེགས་པས་སོར་ཆུད། མགོ་མ་འབྱོར་བར་དུ་ཁྲག་མི་གཏར་བ་ཟབ་གནད་དམ་པ་ཡིན་ནོ། ༈ །རྐང་ལག་སོགས་ཆག་གྲུམ་བྱུང་ན། གོང་གི་ལྗང་གུ་དྲུག་སྦྱོར། གོང་གི་རྡོ་རྩི་ལྟག་སྤྲོད་གོང་བཞིན་ཆོག ། ལེགས་པར་འབྱོར་ཚེ་གཏར་ག་དང་ཆུ་ཚན་སོགས་འཕྲོད།
༈ དཔུང་པ་བུད་ན། མི་གཅིག་གིས་རྒྱབ་ནས་དམ་པར་བཟུང༌། ལྷ་རྗེས་ལག་དཔུང་ནས་ཕྱིར་འཐེན་པས་ཀིམ་སྒྲ་གྲགས་ན་ཚུད་རྟགས་ཡིན་པས་མགུལ་དུ་བཅིངས་ལ་ཟས་སྤྱོད་གཟབ། ༈ ལག་བུད་ན། ཁོད་སྙཽམས་པ་ཞིག་གི་སྟེང་དུ་ཕྱིང་བ་བཏིང་ལ་ལག་པ་ཁ་སྦུབ་ནས་དྲང་པོར་བཞག་པས་རྐང་པས་བརྫིས་པས་ཚུད་ཡོང༌། ༈ རྐང་པ་བུད་ན་སྔར་ལྟར་བཙུད། པུས་མོ་བུད་ན་གོང་ལྟར་དང༌། ཐམས་ཅད་ལ་རྗེས་གཅོད་རྔབས་རུ་དང་ཆུ་ལུམ་བྱ། ༈ མ་ནེ་བུད་ན་སྣ་ནང་དུ་དུད་རྒན་བཏབ་པས་སྦྲིད་པ་བྱུང་ན་ཚུད་ངེས་སོ། ༈ །ཐུར་སེལ་གྱི་རླུང་ལོག་པ་དང༌།
གྲང་གཞི་སོགས་ཀྱི་གཞང་ལུགས་ན། སྦྲུལ་ཞགས་བཅུ་གཉིས་དང༌། བཅོ་བརྒྱད་པ་ཟབ། ༈ རྨ་དང་ཁྲག་ཤོར་སོགས་ལ་རྨ་ཆས་བཟོ་བའི་མདོ་ལྟར་གཅེས། ༈ སྦྱར་དུག་ལ། རིན་ཆེན་གྲང་སྦྱོར། དབང་རིལ་ཉེར་ལྔ་སོགས་ཟབ། བརྟགས་ཐབས་ནི་གཞན་ལ་ལྟོས། ཁ་ཟས་མ་འཕྲོད་པ་སོགས་དུག་ཏུ་གྱུར་སོང་ན། ནད་རྟགས་ཉེས་གསུམ་སྡོང་ཟླ་ལྟར་སྟོན།
རྩ་ཕྲ་ལ་གཏིང་ན་གྲིམ། ཆུ་དམར་སེར་རམ་སྨུག་ལ་ཀུ་ཡ་དུམ་བུར་ཆད། ཚབ་ཆེ་ན་བསྡུ་གསོ་བཤལ་གསུམ་དགོས་པ་གཞན་ལ་གཟིགས། སྤྱི་ལ་ཐང་ཆེན་ཉེར་ལྔ། མང་སྦྱོར་ཆེན་མོ་ཟབ། གི་ཝཾ་བཅོ་ལྔ་ཟབ། ༈ ཤ་དུག་ལ། སྟོང་ནག་ཐང་སེར་མ། གསེར་ཞི། ཞི་དྲུག་ཁ་ཚར་ཅན་ཐང་ཆེན་ཉེར་ལྔའང་ཟབ།
༈ ཁྱི་དུག་སོགས་དུག་རིགས་རྣམས་གཞུང་གཞན་ལ་གསལ། རེག་དུག་ལ་ར་ཁྲག་བཅོ་ལྔ། ༈ རེག་དུག་རེག་སྨན་སོགས་ཟབ། རྒྱུ་རྐྱེན་རྟགས་བཅོས་སོགས་མ་བྲིས། ༈ ཚེ་བསྲིང་རྒས་པ་གསོ་བ་ནི། སྤྱིར་བཤད་རྒྱུད་ནས་གསུངས་པའི་སྤྱོད་ལམ་རྣམས་དྲན་ཤེས་བཞིན་དུ་བསྟེན་ཅིང༌། མི་འཕྲོད་པའི་ཁ་ཟས་བསྲུང་བ་དང༌། ལུས་ངག་ཡིད་གསུམ་དམན་ལྷག་ལོག་པའི་སྦྱོར་བ་ལ་མི་འཇུག་ཅིང༌། རྟག་ཏུ་ཉམས་ལྡན་གྱི་ཟས་སྤྱོད་ཚུལ་བཞིན་དུ་བསྟེན་ན་ནད་གསར་པ་མི་སྐྱེ་ཞིང་སྐྱེས་པའང་རང་སར་ཞི་གསུང་པ་ལྟར་གལ་ཆེ། མན་རྒྱུད་ནས་གསུངས་པའི་རྩི་བཞི་དྭངས་མ་ལྔའི་བཅུད་ལེན།
འབའ་སམ་སྨན་མར། གོ་ཡུ་བདེ་བའི་དཔག་བསམ། འཇམ་དབྱངས་རིལ་བུ་དང་དབྱངས་ཅན་རིལ་བུ་བསྟན་ན་བློ་གྲོས་འཕེལ་བའི་བཅུད་ལེན་དུ་འགྱུར་རོ། ༈ །རོ་རྩ་སྟོབས་བསྐྱེད་སྐོར་ལ། ད་བྱིད་དགུ་སྦྱོར། ད་བྱིད་བཅུ་གསུམ་སོགས་གཞུང་སྨན་རྣམས་བསྟེན་ན་སྟོབས་བསྐྱེད་ཀྱི་སྨན་ཁྱད་པར་ཅན་དུ་གྲུབ་བོ། ༈ །ད་ནི་མཁོ་གལ་ཆེ་བའི་སྨན་ཁ་ཤས། དུག་འདོན་པ་ལ། ཐོག་མར་རིན་པོ་ཆེ་ནི། གཡུ་རྙིང་གཟི་དང་བྱི་རུ་མུ་ཏིག་སོགས་གང་ཡིན་ཁྲོབ་བརྡུང་བྱས་པའི་ལྗིད་མཉམ་ཚད་ཚྭ་ལ།
ཟེ་ཚྭ། ཟེ་ཚྭེའི་སུམ་ཆ་བེ་ལྗང་རེ་རལ། གངྒཱ་ཆུང༌། ལྟར་བུའི་ཁཎྜ་མང་ཙམ། ཨ་རུ་ར་རུས་པ་དང་བཅས་པ། མགྲོན་བུ་སྦེ་ཅན་གྱི་ཐལ་བ་ཚ་འདེབས་ཙམ། གླ་རྩི་དྲི་ཐོན་བཅས་ལོ་བརྒྱད་དྲི་ཆུར་བཏབ་པ་བྱི་རུ་མདོག་འགྱུར་ཙམ་དུ་བཙོ། དེ་རྗེས་ཆང་བཟང་བསྣན་ནས་བཙོ། དེ་རྗེས་ཆུ་གྲང་གིས་དག་པར་བཀྲུ། དེ་རྗེས་ཆུ་གཙང་ནང་དུ་ལན་གསུམ་བཙོ་ལ་བཤལ་ལོ།
༈ །དངུལ་ཆུ་བཙོ་བཀྲུ་ཆེན་མོའི་ལག་ལེན་གཞན་ན་གསལ། འདུལ་སྣོད་དཀར་ཡོལ་གྱི་གཏུན་དང་འདུལ་ཐོ་བྱུང་ན་ལེགས། ཀྵ་ར་སོགས་ཀྱི་སྐབས་སུ་དངུལ་ཆུ་ཕྲ་མོ་འཐོར་བ་ལ། ཆུ་ཚན་བླུགས་ལ་དཀྲུགས་ཏེ་དྭངས་བཅུག་ནས་ཡང་ཡང་བཤལ། རྗེས་སུ་ཆུ་ཟད་ནས་ཕྱོགས་གཅིག་ཏུ་འདྲིལ་ཡོང༌། གཉུགས་བསྲིང་ནས་དངུལ་ཆུ་ཕོར་རེ་ལ་ཆུ་ཕོར་རབ་ཉེར་ལྔ། འབྲིང་བཅོ་ལྔ། ཐ་མ་བདུན་གྱིས་བཤལ་ན་དངུལ་ཆུ་དེ་ཚོད་མི་གྲོན། བཙོ་བཀྲུ་ཆེ་འབྲིང་ཆུང་གསུམ་དུས་དངུལ་ཆུ་སྐ་བ་དང༌། སྣུམ་ནག་དང༌།
ཚིལ་ཞུན་སོགས་གཏིང་ནས་འཁར་བ་འདྲེས་ཏེ་ཆུ་ཚན་གྱི་མི་དྲོས་འབྱེད་དཀའ་བ་འབྱུང་དེ་ལ་ས་ཁུ་རྣམས་ཆུ་ཚན་གྱིས་བཤལ་ནས། སྣུམ་ཉུང་ངུར་ཟད་དུས། བལ་ཚི་མེད་ཀྱི་སྣུམ་ཞག་ཐམས་ཅད་ཕྱི། དངུལ་ཆུའང་བལ་དེས་དཀྲུག་པས་སྣུམ་བལ་གྱིས་ལེན་འོང༌། བལ་བཙིར་བས་དངུལ་ཆུ་རྡོག་ཆེ་བ་རྣམས་སྣོད་དུ་ལྷུང་སྟེ་འདྲིལ། དངུལ་ཞིབ་བལ་ལ་འབྱར་བ་རྣམས་བལ་དང་བཅས་པ་ས་སླང་ལྟ་བུར་དྲོད་ཐུམ་སྐམ་སྟེང་བླུག་ཐལ་བརྒྱབ་ནས་བལ་ཞིབ་ཏུ་བསེད་ལ་ལྕགས་སྣོད་སོགས་འཇམ་པོར་བླུགས་ཏེ་ཤུག་ཐལ་འོས་ཚོད་བཏབ་ལ་དལ་བུས་སོར་རྩེས་འཕུར། ཤུག་ཐལ་རྣམས་ཕུས་གཏོར་ན་ཤུལ་དུ་དངུལ་ཆུ་རྣམས་འགྲིལ་འོང༌། བཙོ་འབྲིང་སྐབས་དངུལ་ཆུ་རྫས་རོ་དང་འདྲེས་པ་ལྟ་བུ་ཕྱེ་དཀའ། ཡང་རས་ཚགས་ལ་དྲང་ནས་ཙ་ལོན་ལས། རྫས་རོ་འདུལ་མཉེ་མི་རུང་སྟེ་དངུལ་ཆུ་དང་མུ་ཟི་འདྲེས་ནས་ལེན་རྒྱུ་མེད་པར་སིབ་བེར་འགྲོ།
ཚག་རས་ལ་གོས་པ་ཆུ་ཚན་གྱིས་འཁྲུ་བ་སོགས་ཐབས་གང་དྲག་དགོས། ལྕགས་བརྒྱད་ཐལ་བཟོ་ལ། གསེར་གྱི་ལྗིད་ལས་སུམ་འགྱུར་མུ་ཟི། ཉིས་འགྱུར་ཚ་ལ་ཆུ་བཅད། རང་མཉམ་ཏིལ་ནག་བཅས་ཞིབ་བཏག་ཟར་ཆུས་སྦྲུས་པ་བྱུགས་ཏེ་ཆུ་ཚོད་༡༠་༢༠་ཙམ་བསྲེག ། དངུལ་རང་༡༠༠ མཉམ་ཚྭ་ལ་༡༠༠ ཉིས་འགྱུར་མུ་ཟི་༢༠༠ ཟར་ཁུའི་ཆུས་སྦྲུས་ལ་བྱུགས། མེ་དལ་བུས་ཆུ་ཚོད་ཉི་ཤུ་བསྲེགས་ན་འཚིགས། ཟངས་རང་དང་ལྗིད་མཉམ་ཚྭ་ལ་ཉིས་འགྱུར་མུ་ཟིའི་རྫས་ཀྱི་མེ་རན་པས་ཆུ་ཚོད་བརྒྱད་ཙམ་དུའོ། ། ལྕགས་ཕྱེ་རང་༡༠༠ མཉམ་ཨ་རུ་ར་༡༠༠ ཉིས་འགྱུར་ཚྭ་ལ་༢༠༠ སུམ་འགྱུར་༣༠༠ མུ་ཟི་བཅས་རྡོ་གཏུན་དུ་བསྣུར་ཏེ་འདམ་འཐག་བྱས་ནས་ཐེབ་ཀྱུ་བྱས་པ་སྐམ་ནས་སྲེག་སྣོད་བླུགས་ཏེ་ཆུ་ཚོད་ཉི་ཤུ་ཙམ་བསྲེགས་པས་གྲུབ་བོ། ། འཁར་བ་ར་གན་ཕྱེ་མར་བརྡར་ཏེ་ཉིས་འགྱུར་ཚྭ་ལ།
སུམ་འགྱུར་མུ་ཟི་བཅས་ཆང་སྐྱུར་གྱིས་འདམ་ཐག་ཐེབ་ཀྱུ་བྱས་ཏེ་ཆུ་ཚོད་བཅུ་ཙམ་བསྲེགས་པས་སོ། ། གཤའ་དཀར་ལྗིད་མཉམ་ཚྭ་ལ། སུམ་འགྱུར་མུ་ཟི་བཅས་ཀྱི་ཕྱེ་ཞིབ་ཨ་རུའི་ཁུ་བས་བྱུགས་ལ་ཚུ་ཚོད་བདུན་བརྒྱད་ཙམ་བསྲེགས་པས་སོ། ། ཞ་ཉེ་ལྗིད་མཉམ་ལྡོང་རོས། ཉིས་འགྱུར་ཙམ་མུ་ཟི་ར་འོས་བྱུགས། མེ་ཆུང་བས་ཆུ་ཚོད་བདུན་ཙམ་ནའོ། ། སྔོ་འཁྱོག་ཏི་ཚ། མཆན། བསྲེག་རྫས་བཤད་མ་ཐག་པ་དང་འདྲ། མེ་ཅུང་ཆེ་བས་ཆུ་ཚོད་དགུ་ཙམ་ལའོ། །
གསེར་གྱི་སྦྲང་གཤོག་ཙམ་བརྡུང༌། ཚ་ཆུར་བཙོ། སུག་པས་མཉེ་ཞིང་དྲི་མ་བྲལ་ནས་གཟོད་བསྲེག་གོ ། ལྕགས་འོམ་ཁུ་དང་ཚྭ། དངུལ་ཚ་དང་སེ་འབྲུའི་ཁུ་བའི་ནང༌། ཟངས་མཚུར་ནག་སྟར་བུ་དར་བ་གསུམ་ནང༌། རག་ཟངས་འདྲ། གཤའ་ཞ་ཉེ་གཉིས་དངུལ་འདྲ། ལི་གསེར་འདྲ། རང་རང་གཡའ་བཏོན་རྗེས་སུ་ཆུར་བཙོ་ཆང་གིས་བཤལ་ལོ། །
དེ་ལྟར་ལྕགས་བརྒྱད་བསྲེག་སྣོད་མེ་ཐབ་ཀྱི་རྫ་ཧ་ཤིག་འདྲེས་པའི་གྭའུ་གྲུ་བཞི་ཁ་ཆོད་ནང་དུ་སོང་བ་ཁ་མཉམ་པ་འཛེར་བཏབ་པའི་བུ་ག་ཡོད་པ་བྱས་ལ། གསེར་དངུལ་ཟངས་གཤའ་ཞ་ཉེ་ཏི་ཚ་སྦྲང་གཤོག་ཙམ་དུ་བརྡུང་ལ་ས་སྒམ་དང་མཚམས་པར་དྲས། རྫས་རྣམས་ཀ་སླ་ཞོ་ཙམ་བྱས་ཏེ་ཕྱི་ཀུན་ཏུ་ཁྱབ་ཅིང་རྫས་མ་ཆད་མ་ལྷག་པར་མཉམ་པར་བྱུགས་ཏེ་རིམ་སྐམ་བྱ། རྫས་ཀྱི་ཤུལ་དུའང་ཆུ་ཞད་ཙམ་སྦྱར་ཏེ་ཁུ་བ་སླ་མོའང་ཀུན་གྱི་ཕྱི་ནང་མཉམ་པར་བྱུགས་ཤིང་རྫས་མ་ལྷག་པར་བྱ། སྐམ་ནས་ས་སྒམ་ནང་དུ་སོལ་ཕྱེ་བཀྲམ་པ་སྒམ་དང་སྦྲང་གཤོག་ཕན་ཚུན་མི་ཐུག་པར་གཙང་བའམ། ཞབས་སུ་སོལ་ཕྱེ་ཁོད་གཅིག་བཏང་ནས་སྦྲང་གཤོགརྣམས་རས་དཀར་དྲི་མེད་ཀྱིས་དྲིལ་ནས་བཞག་ལ། སྟེང་འོག་གི་བར་གསེང་སོལ་ཕྱེ་ཅུང་ཙམ་གྱིས་བཀང་ནས་གཟེར་བཏབ། ཁ་སྲུབ་བསྡམ་པར་ས་སྒམ་གྱི་རྒྱུའི་འདག་པས་འཆར། དེ་སྐམ་གས་ཏེ་ཁ་འཕར་ན་སླར་རས་སམ་སྐུད་པ་འདག་སྦྱར་གྱིས་བཅད་དེ་མེ་དྲོད་ཆུང་ངུ་སོགས་ལ་སྐམ་ཐག་ཆོད་ནས་སོལ་མེར་བསྲེག ། སྦུད་པ་མ་ཆད་པར་དལ་འབུད་བྱས་པས་སྣོད་རྣམས་དམར་ལྟིམ་མེར་སོང་ནས་བརྩམ་སྟེ་གོང་གི་ཡུན་ལྟར་བསྲེག །
མེ་ཧ་ཅང་དྲག་ན་ཞུ་སྟེ་འདྲིལ། མེ་ཆུང་ན་ཡུན་རིང་ཡང་མི་ཚིག་པས་ཚོད་ཟིན་པར་བྱ། གསེར་ནི་རང་རྫས་གཞུང་བཤད་ལས་སུམ་འགྱུར་ཙམ་མཐུག་པོ་བྱུགས་ལ་མེ་ཤེད་ཤིན་ཏུ་ཆེ་བས་བར་མེད་ཀྱིས་བསྲེག་ཕྱིར་མུ་ཟིའི་དྲི་སངས་པ་ཚོས་ཚད་དུ་གསུངས་ཀྱང་སྒམ་ལ་དྲོད་ཡོད་ཚེ་ཁ་བདེ་ན་མུ་ཟིའི་དུ་བ་འཁྱིལ་བ་སྔོ་བསངས་འཐུལ་སྒྱུ་ཡོད་ཀྱང་རྫས་ཚིག་ཆེས་པ་མཐོང་ན། མུ་ཟིའི་དྲི་སངས་ཁོ་ན་ལ་མི་བལྟ་བར། མེ་སྙོམས་ཤིང་ཡུན་གོང་ལྟར་བརྟགས། ཚིག་ཡོད་སྙམ་པའི་དུས་ས་སྒམ་བླངས་ཤིང་གྲང་ནས་ཁ་ཕྱེ་ལ་སོལ་བ་རྣམས་ཐོག་མར་མཛུབ་མོ་སོགས་ཀྱི་ལག་ནན་མ་ཤོར་བར་ཡང་བའི་ཚུལ་གྱིས་ཆུས་བཀྲུ། རས་ཀྱིས་དཀྲིས་པ་བསྲེགས་ལེགས་ན་སོལ་ཕྱེ་དང་མ་འདྲེས་པ་ལེན་བདེ་བ་འོང༌། རས་ཚིགས་ཐལ་བ་དང་སོལ་ཕྱེ་དང་ལྕགས་བརྒྱད་ཐལ་བ་འདྲེས་ཀྱང་ཆུ་བླུགས་ནས་དཀྲུགས་ཏེ་དྭངས་པ་ལ་ཆུས་བཤལ་བས་སོལ་ཐལ་ཕྱིར་འགྲོ། ལྕགས་བརྒྱད་ཞབས་སུ་སྙིགས་འོང་བས་ཆུ་སིག་ཡང་ཡང་བྱ་བ་གལ་ཆེ། བསྲེག་དུས་དུ་བ་ཤོར་མི་ཉན།
ལྕགས་བརྒྱད་ཐལ་བ་མཛུབ་མོས་བཅག་ན་ཤོག་བུ་འདྲ་བྱུང་ན་ཚོད་ཟིན་པ་ཡིན། ཤོག་ཐལ་ལྟ་བུ་བྱུང་ན་ཚིག་ཆེས་པ་ཡྀན། ལྕགས་དང་འཁར་རག་རྣམས་ཕྱེ་མ་བྱས་ཏེ་རྫས་སྦྱར་ཐེབ་ཀྱུ་སྐམ་ནས་ས་སྒམ་གྲུ་བཞིའམ་གྲུ་གསུམ་འཇུང་དུ་བླུགས་ཏེ་བསྲེག ། རྫས་རོ་ཆུ་སིག་བྱ། ལྕགས་བརྒྱད་ཐལ་བ་རྣམས་སོས་བསྡད་པས་ཕྱེ་མར་འགྲོ་ཡང་བཏེགས་ཚེ་ལྗིད་ཚད་སྔར་འདུག་པ་ཡིན། ཁམས་བདུན་བསྲེག་རྫས་དང་བསྲེས་ཏེ་ཐེབ་ཀྱུ་བྱས་པ་གཞུང་ལྟར་ལ་ས་སྒམ་ནང་དུ་བླུགས་ན་ཕྱེ་མ་གང་བར་བྱ་ཞིང་ལྕགས་ཀྱི་དཀྲིས་ནས་ཕྱི་ནས་རྫས་ཤེད་ཐུབ་གཡོག་ལ་མི་འགས་པ་བྱ། བསྲེག་དུས་སོལ་མེ་ཤེད་ཆུང་ལ་དྲོད་རིམ་པས་འཕོག་ཡུན་རིང་བ་བྱེད། ཐབས་མཁས་མ་བྱས་ན་ཟེ་ཚྭ་འཕྱུར་ནས་ཕག་སྒྲ་བཅས་འཐོར་བས་གཟབ། ལྕགས་གཞན་རྣམས་ཕྱི་གཡོག་ཆེར་མེད་ཀྱང་ཐུབ་པར་སྣང༌། སྔོ་འཁྱོག་བརྡུང་མི་གཏུབ་པ་དེས་ལོ།
བལ་པོ་སོགས་སྟོད་ཀྱི་སྔོ་འཁྱོག་དཀར་ཤས་ཆེ་བ་བཟང༌། གཤའ་དངུལ་མདོག་ཅན་བཟང༌། འཚིགས་མི་འཚིགས་སྒྱུ་མར་བརྟག་པ་གལ་ཆེའོ། ༈ །དངུལ་ཆུ་འདུལ་ལུགས་བཅོ་ལྔ་ཙམ་བཤད་པ་གཞན་ལ་ལྟོས། མགྱོགས་འདུལ་ནི། ཞ་ཉེ་དང་དངུལ་ཆུ་ཆ་མཉམ། དེ་དང་གཤའ་དཀར་ཆ་མཉམ་པ་ལྕགས་སྣོད་དུ་མར་ཁུར་བཞུས་ལ་ལྕགས་ཐུར་གྱིས་དཀྲུག་ནས་འདྲེས་ངེས་དུས་སུ་ཕོག་ལ་རྡོ་གྲང་སྟེང་བླུག་པ་དངུལ་ཆུ་སྐག་སྟེ་ལག་པས་ཁྱོགས་པར་འགྱུར། དེ་ཀྵ་ར་ལྔའམ་གང་རུང་དང༌། སྟར་ཁུ་ཟེ་ཚྭ་རེ་རལ་རྣམས་ཀྱིས་ཁུ་བར་བསྐོལ་ནས་ཆུས་བཤལ་ལ། ལྗིད་མཉམ་མུ་ཟི་དང་སྦྱར་ཏེ་རྡོ་གཞོང་དུ་ཞིབ་འདུལ་ཕྱེ་མ་སྔོན་མོ་དེ་དངུལ་ཆུ་དང་སྦྱོར་དགོས་པའི་བསིལ་སྨན་རིགས་དང་བསྲེ།
དུག་གཏན་ནས་མེད་དོ། ། དྲག་འདུལ་ནི། མུ་དངུལ་ལྗིད་མཉམ་བཏེགས་ལྕགས་སྣོད་དུ་མུ་ཟི་བཞུས་པའི་ནང་དུ་དངུལ་ཆུ་བླུགས་ནས་མེ་ཤེད་ཆེ་བར་དལ་བུས་སྦར་ཏེ་ལྕགས་ཐུར་གྱིས་དཀྲུགས་པ་འདྲེས་ནས་གྲང་བཅུག་ན། ཡང་དྲོད་ཅུང་བབ་ལྕགས་སྣོད་ནས་བཀོག་སྟེ་རྡོ་གཏུན་དྲོད་ཕབ་པར་སྐམ་འདུལ་བྱས་པས་ཁྲ་ཚི་གི་བ་དང༌། མུ་ཟིའི་སེར་ལྗང་མངོན་པ་རྣམས་གཅིག་ཏུ་འདྲེས་ཏེ་སྔོན་ལྟར་འབྱུང་བ་སྟེ། སླར་ལྕགས་སྣོད་དུ་ཞུ་ཙམ་བྱས་ནས་དཀྲུགས་ཏེ། ཕོག་ལ་གྲང་ན་སྔོ་འཚེར་འབྱུང་བ་དེ་གར་བཞག ། དངུལ་ཁྱུང་སོགས་དང་ཆུ་སེར་གྲང་བའི་སྨན་རིགས་ལ་བསྲེ། འདི་སྐབས་མེ་ཆེ་མི་རུང༌། ཆུང་ན་ཡུན་རིང་ཡང་མི་སྐྱོན་ཚོད་ཟིན་ན་ཡུད་ཙམ་གྱིས་འགྲུབ་བོ། །
ཚུལ་འདི་བྱས་ན་ཤ་ལྟར་ཟོས་ཀྱང་དུག་གཏན་ནས་མི་འབྱུང་ངོ༌། ། དངུལ་ཆུ་དང་སྦྱར་བའི་སྨན་གཞན་ལས་ནུས་པ་བརྒྱའམ་འབུམ་གྱིས་འཕེལ་བར་གསུངས། བཅུད་ལེན་གྱི་དངུལ་ཆུ་ལ་བཙོ་བཀྲུ་ཆེན་མོ་བྱས་ན་རབ། དེ་མིན་ཀྱང་དུག་མེད་པར་བྱེད་པའི་ཐབས་ཀྱི་དམ་པ། ཀཱ་མ་དེ་བའི་མར་ནི། ཨ་རུ་གསེར་མདོག་འབྲིང་བ་གཉིས། ཛཱ་ཏི་བཟང་པོ་གཅིག ། མུ་ཟི་གསེར་འདྲ་ཞོ་གང༌། ལྡོང་རོས་ཞོ་ཕྱེད་བསགས་ལི་ཤི་བཟང་པོ་ཞོ་ཕྱེད་རྣམས་བསགས་ལ། ཛཱ་ལི་གཉིས་རྩམ་པ་རྩིང་པོ་ཙམ་དུ་བཏགས།
གཞན་རྣམས་ཞིབ་པར་བཏགས། དེ་ཀུན་བསྲེས་ནས་དར་དཀར་དྲི་མེད་ཞིང་དུ་སོར་བཅུ། ཀྱུས་མཐོ་དོ་ཡོད་པ་ལ་འབྲི་མར་སྲང་གཅིག་མར་ཁུ་བཙག་བཅད་གྲུང་པོ་བྱ། དབྱར་དུས་ཡིན་ན་མར་ཁུའི་བཞི་ཆ་ཙམ་ནང་སྨན་ཕྱེ་བཏབ་སྟེ་རས་དེའི་ཕྱི་ནང་ཀུན་ཏུ་ཁྱབ་པར་བྱུགས། རྩེ་ནས་སྐམ་པས་བཟུང་ལ་གཤམ་ནས་མེ་སྦར་མར་ལྷག་རིམ་པས་བསྣན། འོག་ཏུ་ཆུ་སྡེར་གང་བཟེད་དེ་ཞུན་ཐིག་གང་བབ་བསགས། དགུན་དུས་ཡིན་ན་མར་ཁུ་ལ་རས་དེ་དྲངས་ནས་མཐིལ་དུ་སྨན་ཕྱེ་མཉམ་ལ་ཁྱབ་པའི་ཚུལ་གྱིས་ལེགས་པར་བཀྲམ། སླར་ཡང་མར་བྱུགས་སྨན་བཀྲམ་རིམ་པས་སྨན་དང་མར་ཁུ་རྫོགས་པར་བྱའོ། ། སྣ་ནས་བསྒྲིལ་བ་མེ་སྦར་བ་སོགས་གོང་ལྟར་བྱའོ། ། ཞུན་མར་ཆུ་ནང་བབ་པ་བླངས་ནས་ག་བུར་ཐུན་གཅིག་བཏབ་ནས་འདྲེས་པར་སྦྱང་བས་མིག་ལ་བྱུགས་ལ་དངུལ་དུག་སྲུང༌།
མར་དེ་རྭའམ་ཤིང་གི་སྤར་བུར་ཚག་བྱ། དགོས་དུས་དངུལ་ཆུ་ཐིག་པ་རེ་ལ་ཀ་མ་དེ་མར་ཉིས་འགྱུར་བསྲེས་ལ་འདྲེས་པར་མཉེ། འདི་ཁོ་ནས་དུག་མེད་ཅིང༌། གཉན་ནད་གག་ལྷོག་གཟེར་གསུམ་འཇོམས། དུག་རིགས་ཐམས་ཅད་དང་ཁྱད་པར་དངུལ་ཆུ་ལ་སྦྱར་བའི་དུག་ཁོང་དུ་སོང་ཕྲལ་མར་དེ་ཐེབ་ཚིག་ཙམ་བཏང་ན་མོད་ལ་གྲོལ་ནུས། གཞན་ལུགས་ཀྱི་དངུལ་ཆུ་དུག་བཏོན་ཟིན་རྣམས་ཀ་མ་དེ་མར་དང་སྦྱར་ནས་བསྟེན་ན་བཅུད་ལེན་གྱི་མཆོག་ཏུ་འགྱུར། མིག་སོགས་དབང་པོར་མི་གནོད་པ་མར་འདིས་ནུས། དངུལ་ཆུ་དང་མར་དེ་སྦྱར་བ་གཉན་སྐྲངས་ལ་བྱུགས་ན་གཉན་གསོད་ཅིང་སྐྲངས་པ་རྣག་ཏུ་འགྱུར་བར་བྱེད། མཛེ་ལ་བྱུག་ན་མཛེ་ཐུབ། གཞན་ཡང་ལུས་ཀྱི་ཕྱི་ཡི་སྲིན་བུ་སྲུང་བ་སོགས་ཡོན་ཏན་ཆེས་མང་སྟེ་འདི་ནི་ཡིད་བཞིན་ནོར་བུ་ལྟ་བུའི་གདམས་པའོ།
༈ །གཉེན་དང་སྲིན་སོགས་གསོད་པའི་སྐབས་སུ་དངུལ་ཆུ་སྟར་བུས་བཤིག་པ་ཞེས་པ། དངུལ་ཞོ་གང༌། སྟར་ཞུན་ཞོ་དོའི་ནང་དུ་བླུགས་ལ། ཨོཾ་བྷ་ར་བྷ་ར་ཧིཿ བྷ་ར་ཀྲོ་དྷཱི་ཀཱ་ལིཿ དངུལ་ངར་སོདཿ མཚལ་ངར་སོདཿ དངུལ་དུག་ཡལ་ཡལཿ ཉལ་ཉལ་སྭཱ་ཧཱཿ ཞེས་བཟླས་པའི་སྔགས་མཆིལ་གྱིས་མཉེ་ཞིང་འདྲེས་པར་བྱ།
ཡང་ན་བ་ཆུས་མཉེ་ལ་སྔགས་མཆིལ་ལམ་སྔགས་བཏབ་སྟེ་འདྲེས་པར་བྱས་པ་ནི་དངུལ་ཆུ་སྟར་བུས་བཤིག་པ་ཞེས་བྱའོ། ༈ །མར་ཁུའི་རིགས་ནི་སྟེང་གི་བསྲེག་རྫ་བྱ་སྒོང་དབྱིབས་ཅན་དུ་རྫས་གང་ཡིན་བཅུག་པར་རྫ་སྨྱུག་སྦུབ་ཀྱི་བར་ཁྲིག་འདྲ་བ་བུ་ག་མང་བ་ཅན། བཟེད་རྫ་བསྲེག་རྫ་འདྲ་བ་དོང་དུ་སྦ། བར་མཚམས་འདག་པས་འཆར། སྟེང་རྫའི་རྒྱབ་ནས་མེ་འབུད་པ་སྤྱིའི་ལག་ལེན་ནོ། ། བྱེ་བྲག་མར་ཁུ་རིགས་བཅུ་གཉིས་བཤད། དྲི་ཆེན་སྐམ་པོ་དྲི་ཆུ་སོགས་བྲན་པ་བསྲེགས་པའི་ཞུན་བབ་བདུད་རྩི་མར་ཁུ། ཕུག་རོན། ཁྱིམ་བྱ་མཆིལ་པ་སོགས་ཀྱི་བྲུན་ཞུན་བབ་བྱ་ཡི་མར་ཁུ། རི་ཕྱུགས་ལྕི་བ་ལས་ཕྱུགས་ཀྱི་མར་ཁུ་འོམ་བུའི་རྩ་བ་ལས་ཤིང་སྣའི་མར་ཁུ་སོགས་སོ། །
ཙནྡན་དཀར་དམར་སུག་དམར་སོགས་ཕབ་ཙནྡན་མར་ཁུ། སེང་ལྡེང་གི་དེ་བཞིན་ཤུག་ཤིང་ངམ་ཤུགས་ལོ་རློན་པ་ལས་ཤུག་པའི་མར་ཁུ་བྱའོ། ། རུས་སྣའི་མར་ཁུ་རྣམས་ཀྱིས་ཞ་རེངས་དང་རྩ་དང་ལྤགས་ནད་ཟ་ཕྲུག་བྱུང་བ་སོགས་སེལ་བའི་ནུས་པ་སོ་སོར་ཡོད་དོ། ༈ །ཐར་ནུ་ནི་རི་གཟེར་པ་འབོལ་བྱང་བལྟས་མཐོང་བ་སུམ་ལྡན་ན་སྟོན་དུས་བརྐོ་རྩ་བ་སྦོམ་པ་དང་འཛེར་ལག་རྩུབ་པ་ཅན་སྤང༌། རྩ་བ་ཕྲ་ཞིང་རྐང་གཅིག་འཇམ་ལ་རིང་བ། བཟང་ཞིང་རྩ་བ་མ་སྣད་ཞོ་མ་བོ་གཏིང་ཐོན་བརྐོ་དགོས། ས་དྲེགས་ཆུས་བཀྲུས་ནས་རྐང་ཕྱི་ལྤགས་འདོར་དགོས། ཐར་ནུ་དུམ་བུར་གཤག་ལ་གཏུབ། འདུལ་ཐབས་བདུན་ཡོད། འོ་མར་བཙོས་པ་འཇམ་འདུལ་བད་ཀན་ཅན་ལ་བསྔགས།
རྣོ་འདུལ་ཆང་དུ་བཙོས་པ་སྐྲན་ལ་བསྔགས། བཟང་འདུལ་ཆང་ལ་ཤ་ཆེན་བཏབ་བཅོས་དུག་དང་གག་ལྷོག་ལ་བསྔགས། དྲག་འདུལ་དགེ་སློང་ངམ་ལོ་བརྒྱད་ཆུར་བཙོས་སྲིན་དང་གཉན་ལ་བསྔགས། མྱུར་འདུལ་བ་ཆུར་བཙོས་པ་མཛེ་དང་དྲེག་གྲུམ་ཆུ་སེར་རྐང་འབམ་སྦྱོང༌། ངར་འདུལ་ར་ཤ་ཡི་ཁུ་བར་བཙོས་པ་དུག་དང་ཕོ་ལོང་སྲིན་ལ་བསྔགས། རྒྱས་འདུལ་ཨ་རུའི་ཁུ་བར་བཙོས་པ་ཁྲག་མཁྲིས་འདུས་ནད་སེལ། དེ་བདུན་པོ་གང་ལའང་དུག་སེལ་ལེན་ར་ཤ་དུམ་གཅིག་འཕེན་ཅིང༌། འཚོད་བྱེད་ཁུ་བ་འཚོད་བྱའི་བརྒྱད་འགྱུར་གྱི་ཆུར་མ་ཚིག་མ་མཁྲེགས་པར་འདུལ་ཞིང་ཁུ་བ་ཕྱེད་སྐམ་དུས། ར་ཤ་བཏོན་ལ་ས་འོག་སྦ་ཞིང་སྲོག་ཆགས་ཀྱི་ཁར་མི་འགྲོ་བར་བྱ། ཁུ་བ་ཐག་ལ་རང་ཐིམ་བྱ་ཞིང་སྐམ་ནས་གང་ལ་ཡང་རྣོ་འཇམ་མྱུར་རོ། །
འདུལ་བདུན་ཆ་མཉམ་ལྡན་པར་ཁ་བསྒྱུར་སྨན་སྦྱར་སྦྱོར་རུང་གཞན་སྨན་རིགས་འདུལ་ཐབས་གཞུང་ལྟརརོ། ༈ །སྨན་ནག་སྐབས། ཐལ་སྨན་ལྔ་པོ་དུས་གཅིག་བསྲེག་ན། སླ་ང་ཆེ་བའི་ཕྱོགས་བཞི་དབུས་ལྔར་ཕག་བྲུན་སོགས་སྨན་ལྔ་སོ་སོར་བཞག་པའི་སྟེང་དུ་རྫ་ཕོར་ལྔས་བཀབ་ལ་བར་མཚམས་རྣམས་ཚྭ་འདམ་གྱིས་བཀབ། དེ་སྲིད་པའི་བྱེ་མའམ་མི་ཐུབ་པའི་འདམ་གྱིས་གཡོགས། རློན་པ་དེ་གར་ཐབ་ལ་བཙུགས་ནས་མེ་བུས། མཐིལ་དམར་པོ་དང་སྐྱ་ཧར་སོང་ནས་ཕོག་ལ་གྲང་བཅུག ། འདག་ཞལ་རྣམས་དལ་བུས་བསིལ། བསྲེགས་ཐལ་བླངས་ནུས་བསྲེགས་མགྱོགས་ཁྱད་དགོས་རིགས་དེ་ལྟར་བྱ་ཆོག ༈ རེག་དུག་སོགས་ཀྱི་བསྲེགས་སྨན་རྣམས་གཞན་དུ་གསལ།
༈ ཁཎྜ་དགོས་རིགས་ལ། རྩ་བ་ལོ་སྡོང་གང་ཡང་ས་དྲེག་རྡུལ་སོགས་ཀྱིས་མ་གོས་པར་བཀྲུ། ཕྲུམ་ཕྲུམ་བརྡུང་ལ་ཆུ་གཙང་ནང་དུ་བཙོས་ནས་ཁུ་བ་ཐོན་ངེས་དུས་སྣོད་གཙང་མར་ཚགས་སུ་བཙག་ལ་བསྐོལ། སྐྱ་བས་བར་མེད་དུ་དཀྲུགས་ཤིང༌། སྐྱོ་མ་སྦུ་ཅན་དུ་སོང་སྐབས་རྡོ་འཁྱག་སྟེང་ཐིག་ཅིག་བླུགས་པས་རིལ་བུ་དྲིལ་གཏུབ་ན་ཕོག ། མཐའ་ཡི་དྲེག་པ་རྣམས་མི་གཏོང༌། གཞན་རྣམས་གྲོད་པུ་སོགས་སུ་བླུགས་ནས་ཚགས་བྱའོ། ༈ །གི་ཝཾ་ཚབ། དེང་སྐབས་ས་གི་ཞེས་པ་ན་ཁྲོན་ལས་བྱུང་པའི་སེར་པོ་གཏིབ་པ་ལྕགས་འོད་བྱུང་བ་དེ་དང་བྲག་ཞུན་གྱི་ཁཎྜ། འདམ་སྐྱེས་ལུག་རུ་སེར་པོ་སོགས་གར་བདེར་བྱའོ། །
ཡང་ན་ཚད་ལྡན་མན་ངག་ཟུར་མཁར་པའི་བཞེད་པའི་གི་བཟོ་ནི། གོང་བཤད་ཀྱི་ས་གི་སེར་པོ་༥༠༠ ལ་ལུག་རུ་སེར་པོ། བྲག་ཞུན་ཁཎྜ། གུར་གུམ་དང་སྐྱེར་པའི་ཁཎྜ་བཅས་ཞིབ་པར་བཏགས་ལ། གླང་བྲེ་དམར་མིག་དམར་གྱིས་མཁྲིས་པ། ཡང་ན་མི་དོམ་གཉིས་ཀྱི་གཙོས་མཁྲིས་སྣ་ཚོགས་ཚད་བསགས་ཏེ་སྦྲུས་ལ་བསིལ་སྐམ་བགྱིས་པས་རིམས་ཚད་མཆིན་དུག་དང་རྩ་ཁ་བསྡམ་པ་སོགས་གི་ཝཾ་དངོས་དང་མཚུངས་པར་སོམ་ཉི་བྲལ་བའོ། ། གི་ཝཾ་སྔོན་བཟོ་ལྟར་ན། ས་གི་བཟང་པོ་རྡོ་ལས་བྱུང་བའི་ཅི་མང་ལ་གཞི་བྱས་ཏེ་ཁ་ཆེ་དང༌། མ་རྙེད་ན་གུར་གུམ་གང་རུང༌། གསེར་མེ།
སྐྱེར་པའི་ཁཎྜ། སུམ་ཏིག་དེ་རྣམས་ཁུ་བ་ལེགས་པར་བཏོན་ལ་ཚགས་སུ་དྲང༌། གོང་གི་ས་གི་ས་རྡོ་མ་འདྲེས་པ་ཞིབ་བཏགས་རྣམས་བསྲེས་ནས། གླང་ཆེན་མཁྲིས་པ་རྙེད་ན་བཟང༌། མ་རྙེད་ན་བ་དང་གླང་ཐུག་མཁྲིས་པ་རན་ཙམ་བཏབ་ནས་ལེགས་པར་དཀྲུགས། མེ་འཇམ་དུ་དལ་སྐམ་བྱས་པས། གི་ཝཾ་གི་ནུས་པ་དང་ལྡན་པ་དེ་ཁོ་བོ་ཅག་གི་ལག་ལེན་མའོ། ། མན་ངག་ཀུན་གྱིས་ཤེས་ན་མཁས་པ་གང་ན་ཡོད་པའི་དཔེ་བཞིན་ཉར་ཚགས་དམ་པར་བྱའོ། །། ༈ དཔྱད་ལྔའི་ནང་ཚན་གཏར་ག་བརྡེག་ཐབས་ནི། གཏར་རུང་བའི་ནད་གཞི།
འགྲམ་འཁྲུགས། རིམས། སྐྲངས་པ། རྨ་དང༌། དྲེག་ནད། སུརྻ། མེ་དབལ། ཆུ་སེར་ལ་སོགས། ཚ་བ་ཁྲག་མཁྲིས་ལས་གྱུར་པའི་ནད་རྣམས་ལ་གཏར་རུང༌། མི་རུང་བའི་ནད་གཞི་ནི།
གདོན་ཅན། ཟུང་ཟད། སྦྲུམ་མ། སྐྱ་རྦབ་གཅོང་ཅན་མེ་དྲོད་ཉམས་པ་སོགས་མདོར་ན་བད་རླུང་གྲང་བ་ལས་གྱུར་པའི་ནད་ལ་གཏར་མི་རུང༌། འོན་ཀྱང་ངན་ཁྲག་ཟུང་ཁྲག་མ་བྱེ་བ་དང༌། རིམས་མ་སྨིན་པ་དང༌། སྟོང་ཚད་དང༌། དུག་མ་སོད་པ་གཉན་ཚད། ལུས་ཟུངས་ཟད་པ་རྣམས་ནི་ཚ་བ་ལས་གྱུར་པ་ཡིན་ཡང་གཏར་མི་རུང༌། བད་རླུང་དང་ཁྲག་མཁྲིས་བསྡོང་ན་གཏར།
ཁྲག་རླུང་ཤེད་ཆེ་ན་གཏར་ནས་ལུས་ཟུངས་གསོ། དེ་ནས་སྔོན་འགྲོ་ཞག་གསུམ་གོང་ནས་དབྱེ་ཐང་གཏོང༌། ནད་ཁྲག་འབྱེད་པ་ལ་འབྲས་བུ་གསུམ་ཐང༌། རླུང་ཚད་འབྱེད་པ་ལ་སླེ་ཏྲེས། བད་ཁྲག་འབྱེད་པ་སླེ་ཏྲེས་མ་ནུ། འཐབ་དང་འདུས་ནད་འབྱེད་པ་ལ་སྐྱུ་རུ་ར། ཁྲག་མཁྲིས་འབྱེད་པ་ལ་བ་ལེ་ཀ་སླེ་ཏྲེས། ནད་ཁྲག་རྩར་དྲང་པ་ལ་པི་པི་ལིང༌། མྱུར་དུ་སྨིན་བྱེད་སླེ་ཏྲེས་ཐང་གཏོང༌། ཐང་མ་བཏང་བར་ཟུངས་ཁྲག་འཆོར།
ནད་ཁྲག་མི་ཐོན་ཟུངས་འཛད་ནད་རོ་ལུས་གསུངས་པ་ལྟར་གལ་ཆེ། དེ་ལྟར་གོང་དུ་སོང་ནས་ད་ནི་གཏར་དམིགས་ཉུང་བསྡུས་བསྟན་པ་ནི། མགོའི་སྤྱི་གཙུག་མ་ཡོ་བ་ནས་ཚོན་གསུམ་གཞལ་བ་སྡུད་སྒོ་ཟེར་མདུན་གྱི་སྐྲ་མཚམས་ནས་གྱེན་དུ་སོར་བཞི་བཅལ་བ་ན་མཚོགས་གསང་ཞེས་བྱ་སྟེ་བད་མཁྲིས་འདོམ་པའི་རྩ་ཡིན། ལྟག་ཟུར་གཡས་གཡོན་གཉིས་ནས་མར་ལ་འཕར་རྩ་ཟུག་པ་ནི། ལྟག་རྩ་ནག་པོ་ཡིན་པ་མཁལ་རྩ་ཡིན། ཟ་འགྲམ་གཡས་གཡོན་གཉིས་ན་འཕྲེད་ཀྱི་འཁྱུགས་རྩ་འཕར་བ་གཉིས་བད་ཀན་གྱི་རྩ་རིང་ཞེས་བྱ་སྟེ་བད་མཁྲིས་འདོམ་རྩ་ཡིན། མིག་ཟུར་གཡས་གཡོན་གཉིས་ནས་གྱེན་དུ་རྒྱུ་བའི་རྩ་ནི་མིག་རྩ་འགྲེང་བུ་ཞེས་མཆིན་རྩ་ཡིན། དཔྲལ་བའི་དཀྱིལ་དྲང་པོར་གྱེན་དུ་རྒྱུ་བའི་རྩ་ནི་དུང་རྩ་ཞེས་གློ་རྩ་ཡིན། མིག་གི་ནང་ཟུར་ཁུག་གཉིས་ན་མིག་གི་རྩེ་ཆུང་གཉིས་རེ་མཆིན་རྩའོ། ། དེ་ཁུག་པར་བོང་བའི་རྣ་རྩེའང་མཆིན་རྩའོ། །
སྣ་ཕུག་གཉིས་ཀྱི་ཕུགས་སུ་རྔུལ་རྩ་ནག་པོ་ཞེས་དོན་སྣོད་ཐམས་ཅད་འདུས་པའི་རྩའོ། ། ལྕེ་རྩ་ནི་མཆིན་རྩའོ། ། མ་མཆུའི་འཕར་རྩ་ནི་མཚེར་རྩའོ། ། འགྲམ་པའི་ཟུར་ནས་འཕར་བའི་རྩ་ནི་སྙིང་རྩའོ། ། རྩེའུ་ཆུང་ནི་གློ་རྩའོ། ། དེ་ལས་གྱེས་པའི་རྩ་ནི་རྩེ་ནག་ཞེས་གློ་རྩའོ། ། རྩེའུ་ཆུང་གི་མདུན་ངོས་ནས་མར་རྒྱུ་བའི་རྩ་ནི་རྩེ་འདྲ་ཞེས་སྙིང་རྩ་ཡིན། ཨོལ་གོང་གི་སྟེང་ནས་མར་རྒྱུ་བའི་སྙིང་རྩ་མེ་རུ་ཡིན། དེ་ནས་ལག་པའི་རྩ་ལ། དཔུང་པའི་སྙིང་སྟེང་ནས་མར་ལ་རྒྱུ་བ་ནི་དཔུང་རྩ་ཞེས་གློ་རྩ།
གྲུ་མོའི་ནང་ཟུར་ནས་སོར་བཞི་ཡར་ལ་བཅལ་བ་གྲུ་མགོ་མཆིན་རྩ་ཡིན། ལག་པའི་ཁུག་ཟུར་ན་སྣོད་ཀ་ཞེས་བྱ། ཨ་སོ་ལི་ཀ་ཞེས་ཀྱང་བྱ་སྟེ་ཕོ་བའི་རྩ་ཡིན། ཁུག་དྲང་པོ་ན་སྙིང་གི་ཨ་སོ་ལི་ཀ་ཞེས་བྱ། ཁ་ཅིག་གློ་སྙིང་འདོམ་རྩའང་ཟེར་ཁུག་གི་མར་ཟུར་ན་གློ་བའི་ཨ་སོ་ལི་ཀ་ཞེས་གློ་བའི་རྩ་ཡིན། སྣོད་ཀ་ཞབས་ཀྱི་འདོམ་རྩ་ཁ་བྲག་ཏུ་གནས་ཏེ་བད་མཁྲིས་ཀྱི་འདོམ་རྩའོ། ། མཆིན་རྩ་ལས་ནང་དུ་གནས་པ་ནི་མཁྲིས་པའི་གསེར་མདུང་སྟེ། མཁྲིས་རྩ་ཡིན་གྲུ་མོའི་གྱེན་སོར་བཞི་གཞལ་མཚམས་མཆིན་པའི་རུ་ཐུང་ཞེས་བྱ་སྟེ་མཆིན་སྤང་ཆེན་མོའི་རྩ་ཡིན། དེ་ནས་ཡར་སོར་བཞི་བཅལ་བ་ན་ཤ་རུ་མོན་རུ་ཞེས་བྱ་སྟེ་སྤང་ཆུང་དང་གྲ་ལྕེ་འདོམ་པའི་རྩ་ཡིན། དེ་ནས་སོར་བཞི་ན་ཕྲན་བུ་ཞེས་དགྲ་ལྕེའི་རྩ་ཡིན།
མཁྲིག་མའི་རྒྱབ་ཚིག་ཐོག་ལ་ཉེ་བ་ནི་རྒྱབ་རྩ་དྲུག་འདུས་ཞེས་བྱ། ཐེབ་ཆེན་ཞབས་ནས་འཕར་རྩ་སོར་བཞི་བཅལ་བ་ན་སྐྱོར་གོང་ཞེས་གློ་བུའི་རྩ་ཡིན། དེ་ནས་སོར་བཞི་ན་གོང་རྩ་ཞེས་གློ་སྟོད་བུ་ལ་ཉེ་བའི་རྩ་ཡིན། དེ་ནས་སོར་བཞི་ན་སྒང་རྩ་ཞེས་རྒྱབ་ཕྱོགས་གློ་མར་ཉེ་བའི་རྩ་ཡིན། དེ་ནས་ལག་པའི་རྒྱབ་ནས་མར་གྱེས་པ་ནི། གློ་མའི་རྩ་ཡིན། ལག་པའི་ཐལ་གོང་གུང་མོའི་སྟེང་ནས་མཆིན་པ་ཕོ་དོང་གི་རྩའོ། ། མཐེབ་ཆེན་གྱི་སྟེང་ནས་ཡར་སོང་བ་མཐེབ་སྐྱོར་ཞེས་གློ་བུའི་རྩའོ། ། སྐད་འགགས་སེལ། མཛུབ་མོའི་སྟེང་ནས་ཟུར་ལ་སོང་བ་ནི་མཛུབ་སྐྱོར་ཞེས་གློ་བུའི་རྩའོ། །
སྐད་ལ་ཕན། གུང་མོའི་སྟེང་ནས་ཟུར་ལ་སོང་བ་ནི་སྲིན་སྐྱོར་ཞེས་ཕོ་མཚེར་རྩ་ཡིན། མཐེའུ་ཆུང་སྟེང་ནས་ཟུར་ལ་སོང་བ་ནི་མཐེའུ་ཆུང་སྐྱོར་ཞེས་མཁལ་རྩ་ཡིན། དེ་ནས་རྐང་པའི་གཏར་རྩ་བསྟན་པ་ནི། དཔུང་ཚིགས་ནང་ཟུར་མཐོ་གང་གྱེན་ལ་བཅལ་བའི་ནང་མན་ཆོད། ཆག་གང་གྱེན་ལ་བཅལ་བ་ན་ཡན་ཆོད་ཀྱི་བར་གྱི་རྩ་བོ་ཆེའི་གདབ་པ་སྣོད་ཀུན་གྱི་རྩའོ། ། ལྷམ་སྒྲོག་འཆིང་བའི་རྩའང་སྣོད་ཀུན་གྱི་རྩའོ། ། དེ་ནས་གྱེན་ནས་ངར་གདོང་ནག་པོ་ཞེས་བྱ་སྟེ་མཁལ་མའི་གཞི་ཆེ་བའི་རྩའོ། ། ལོང་བུའི་ནང་ལོག་གི་རྩ་ནི་ལོང་བུ་དཔྱང་ཞེས་ལོང་རྩ་ཡིན། སྒབ་ཁུང་བྱིན་པའི་སྟེང་ནས་མར་རྩ་གསུམ་ཡོད་པ་ནི་སྒབ་རྩ་ནག་པོ་སྨད་གསུམ་ཞེས་བྱ།
དེའི་དབུས་མའི་ལྷམ་སྒྲོག་འཆིང་བའི་འགོ་བྱིན་སྙིང་གི་མཆིན་རྩ་ཡིན། རྟིང་པའི་དྲེག་མཚམས་ནས་གྱེན་ལ་མཛུབ་གང་བཅལ་བ་ན་བྱིན་མཇུག་ཅེས་བྱ་སྟེ་མཁལ་རྩ་ཡིན། ལོང་བུའི་ཕྱི་ལོག་ནས་ཚུར་ལ་འཁྱུད་པ་ནི་ལོང་བུའི་ཕྱི་གྲ་ཞེས་མཁལ་རྩ་ཡིན། བོལ་གྱི་ཡོབ་གོང་ན་མར་རྒྱུག་པ་ནི་ཡོབ་གོང་ཞེས་མཁལ་རྩ་ཡིན། བོལ་གོང་ནས་འཕྲེད་ལ་རྒྱུག་པ་ནི་བལ་གྱི་རྩ་འཕྲེད་ཐག་པ་འདྲ། ཞེས་དེའང་མཁལ་རྩའོ། རྐང་པའི་རྒྱུ་མའི་ནང་དུ་བཀུག་ན་རྒྱུ་མ་ཀོང་དུ་གཉེར་མ་གསུམ་འབྱུང་སྟེ། གཉེར་མ་དབུས་མའི་འགོ་རུ་རྒྱུ་མ་ཁུང་གི་རྩ་ནག་ཅེས་བྱ་སྟེ་མཆིན་པའི་རྩ་ཡིན། གདབ་ཐབས་གཉིས་ལག་ལེན་ནི་ཐོག་མར་པགས་པ་དང༌། དེ་ནས་རྩར་གདབ་པའོ། །
མཛོ་སྣ་ནི་ལག་པས་དགག་སྟེ་འཕྲེད་དུ་ཐལ་མར་ཕུག་ནས་རྨ་ཁ་ནས་ཁྲག་དབྱུང་ངོ༌། ། མདུང་ཐབས་ནི། གཡོན་གྱི་རྩ་བགགས་ལ་ལག་གཡས་ཀྱིས་མདུང་ཐབས་སུ་བརྒྱབ་ལ་གཤོག ། དོལ་ཆོད་ནི་གཙག་བུ་བསྙལ་ཏེ་མཛོ་སྣ་བཞིན་ཏལ་གྱིས་བཏང་ལ་སོ་གྱེན་ལ་བསྟན་ཏེ་བཅད་པའམ། རྩ་ཕྲན་ལྟ་བུ་འདྲུད་ནས་བཅད་པའོ། ། གློ་ཕུག་ནི་གཡས་གཡོན་ཕུག་པའོ། ། ཕོ་བའི་གོང་ཨ་སོ་ལི་ཀ་འཕར་རྩ་ཡོད་པས་མ་བསྙལ་གོང་དུ་ཐད་ལ་གདབ། གྲུ་མགོ་ལའང་སྙིང་རྩ་གདབ། གྲུ་མགོ་ལའང་སྙིང་རྩ་གཟབ། གློ་བའི་སྐྱོར་གོང་ལ་གཤོངས་གཤོངས་པོར་བལྟ་རྩ་ཡོད་པས་གཟབ།
ཕོ་གདུང་ལ་གུང་སྲིན་བར་ན་རྨེན་བུའི་གནད་ལ་གཟབ། ཡོབ་གོང་ལ་སྙིང་རྩ་ཡོད་པས་གཟབ། སྒབ་རྩའི་སྐབས་བྱིན་སྙིང་ལ་གཟབ། མིག་རྩ་འགྲེང་བུ་ནི་སྐྲ་མཚམས་སུ་སྟོད་ལ་གདབ། དེ་དམས་ན་མིག་ཅེ་རེ་ལོང་དུ་འགྲོ་བས་གཟབ། སྙིང་རྩ་མོ་རུ་ལ་གཉིས་ལེན་བྱས་ཏེ་པགས་པ་ཕྲལ། རྩ་མངོན་པ་དང་རྒྱ་ཁབ་བཀུག་པས་རྩ་ཡར་བསླང་ལ་མདུང་ཐབས་ཀྱིས་བཀལ་ལ་གདབ་བོ། ། རྒྱུ་མ་ཁུག་གི་རྩ་ནག་ལ་གཙག་བུར་སོར་གཅིག་གཏིང་དུ་བརྒྱབ་ལ་ཁྲག་ནག་པོ་བཏོན་ལ་མེ་བཙས་བསྲེག་གོ ། དེ་ལྟར་གཏར་དམིགས་མདོར་བསྡུས་ལས་གཞན་རྣམས་གཞུང་ལ་གསལ་བ་ལྟོས། ༈ དཔྱད་ལྔ་ཡི་ནང་ཚན་གཉིས་པ་མེ་བཙའ་ནི།
མེ་གདབ་རུང་བའི་ནད་གཞི་ནི། མ་ཞུ་བ། མེ་དྲོད་ཉམས་པ། སྐྱ་རྦབ། དམུ་སྐྲན། གྲང་མཁྲིས་སོགས་མགོ་ནད་དང༌། ཡན་ལག་སོགས་ཆུ་སེར་གྱི་ནད། འབྲས་ལྷོག ། སྟོང་ཚད། སྨྱོ་བྱེད།
བརྗེད་བྱེད། རྩ་ནད་སོགས། ཚ་རྗེས་ཕལ་ཆེར་ལ་གདབ་དགོས། མདོར་ན་བད་རླུང་ལས་གྱུར་པའི་གྲང་བ་དང༌། རྩ་ནད་ཆུ་སེར་རྣམས་བསྲེག་དགོས་ཏེ། འོན་ཀྱང་གཉན་ནད་འཛུམ་བུ་ལྟག་དགྱེ་དང༌། མཁྲིས་པ་རྩར་རྒྱུག་ནད་ལ་འབྲོས་འཕྲང་བསྡམ་པ་སོགས་ཚ་བ་ཡིན་ཡང་མེས་བསྲེགས་པ་གནད་ཡིན་ནོ། ། མེ་གདབ་མི་རུང་བའི་ནད་གཞི་ནི། མཁྲིས་ཚད། ཁྲག་ནད་ཐམས་ཅད་དང༌།
དབང་པོ་རྣམས་ཀྱི་སྒོ་དང༌། ཕོ་མོའི་སྲིད་རྩ་རྣམས་སུ་མེ་གདབ་པ་སྤང་བར་བྱའོ། ། དེ་ཡང་མེ་དམིགས་ལ་ཡང་གཉིས་ཏེ། ནད་ཀྱིས་ཚུར་བསྟན་པ་དང༌། སྨན་པས་ཕར་བཙལ་བའོ། ། ནད་ཀྱིས་ཚུར་བསྟན་པ་ནི། རྐང་ལག་ཚིགས་དམིགས་སོགས་གཟེར་མིག་གང་ཡོད་པ་དང༌། མནན་ན་ཕན་སྙམ་བྱེད་པ་དང༌། མཐེབ་རྗེས་འོང་བ། རྩ་འཁྱུག་པ་དང༌།
རྩ་ནད་གར་ལངས་ན་དེའི་དམིགས་སུ་གདབ་པར་བྱའོ། ། སྨན་པས་ཕར་བཙལ་བ་དོན་སྣོད་རྣམས་ཀྱི་གསང་ཡིན་ཀྱང༌། སྤྱི་རྣམས་གཞུང་རྣམས་སུ་གསལ་བས་མ་སྨོས། འདིར་ཉུང་བསྡུས་ལ་ཚིགས་པ་དྲུག་པའི་ཕན་ཚུན་སོར་བཞི་རེ་གཞལ་པར་རྩ་ཧྲེང་ཡོད་པ་དེའི་ནང་ལྡེབ་ལ་མེ་བཙའ་བཞག་པས་ཁྲག་རླུང་གི་མགོ་བོ་ན་བ་དང་རྩ་དཀར་ལ་ཕན། བཅོ་བརྒྱད་པའི་གཡས་གཡོན་དུ་སོར་གསུམ་རེ་གཞལ་བ་དང༌། བཅོ་བརྒྱད་པ་རང་སྟོ་ཁ་གསུམ་དུ་བཞག་པས། རླུང་གྲང་བ། སྐེད་པ་ན་བ། མཁལ་རྩ་བྲལ་བ་རྣམས་ལ་ཕན། ཚིགས་པ་ལྔ་པ།
དྲུག་པ། བདུན་པ་གསུམ། མདུན་གྱི་དཀར་ནག་མཚམས་སུ་མེ་བཙའ་རེ་བཞག་པས་ཁྲག་མཁྲིས། བྲང་ཚ་བ་དང༌། སྟོད་ན་བ་སོགས་ལ་ཕན། སྟོད་འཚངས་ལ་དེ་སྟེང་སྒོ་སྟོང་ཙ་ར་ཁུང་དུའང་གཅིག་བཞག་པས་ཕན། ལྷེན་རྩེ་དབུས་སུ་བཞག་ནས་རྒྱ་གྲམ་སོར་གསུམ་བསྲེགས་པས་མཁྲིས་པ་བད་ཀན་མཆིན་སྐྲན་རླུང་རྣམས་ལ་ཕན། མེ་མཉམ་གསང་གི་གཡས་གཡོན་ཚོན་རེར་ཚུགས་རེ་བཞག་པས་ཁྲག་རླུང་དང་ཁྲག་སྐྲན་ལ་ཕན། པུས་མོར་ཚིགས་ཆུ་འཁོར་ན་མེ་ལོང་རུ་བཞིར་ཚུགས་རེ་བཞག་པ་ཁྲག་རླུང་དང་ཆུ་སེར་སོགས་སེལ་ཞིང་བརྐྱང་བསྐུམ་མི་ཐུབ་པ་ལ་ཕན། ཞེས་སོགས་ཆ་ཚང་གཞུང་ལ་གཟིགས།
ཡང་གལ་ཆེ་མགོ་ཡི་གསང་གི་ལག་ལེན་ནི། རུས་ཀླད་ཤ་ལྤགས་རྩ་ཡི་གནས་ཚུལ་བཤད། ། བློ་དམན་དོན་དུ་ལག་ལེན་མདོར་བསྡུས་ཙམ། ། ཞལ་ཁྲིད་ལག་ལེན་ཉམས་སུ་བླངས་པ་ནི། ། ལྤགས་རྒྱ་བཞི་དང་རྒྱ་རྩ་བཞི། ། རུས་རྒྱ་བཞི་དང་རི་ཆུ་གཉིས། ། བྱ་རོག་མིག་གཉིས་མིག་གསང་གཉིས། ། སྡུད་སྒོ་ཕྱི་ནང་རྣམ་པ་བཞི། ། ཕྱི་ནང་བད་རླུང་གསང་རྣམས་བཅས། ། དཔྲལ་བ་ལྟག་པ་སྲད་བུས་ཐིག་གིས་བསྐོར། །
སྡུད་སྒོ་དཔྲལ་བའི་བར་དེར་གཞུང་ཐིག་གདབ། ། གཙུགས་ནས་རྣ་གོང་གཡས་གཡོན་ཕྲད་ཐིག་གདབ། ། གཙུག་གི་རྒྱ་གྲམ་ཚངས་པའི་བུ་ག་ཞེས། ། དཔྲལ་ཐིག་རྣ་གོང་སྐོར་ཐིག་འཛོམས་པའི་ས། ། འདི་དག་ཤིན་ཏུ་གཉན་པའི་སྒོ་བཞི་ཡིན། ། ལྤགས་རྒྱ་བཞི་ཡང་འདི་ལ་ཟེར་བ་ཡིན། ། ལྟག་པའི་ཆུ་བའི་ཟུར་ནས་རྣ་བུག་ཐད། ། ཚོན་རེ་བཅལ་བ་ཕྱི་ཡི་ལྗོན་ཤིང་དང༌། ། རྣ་བ་ནང་དུ་ཚོན་གང་ནང་ལྗོན་ཤིང༌། ། རྩ་རྒྱ་བཞི་ཞེས་ཟེར་བ་ལྗོན་ཤིང་བཞི། །
མཚོག་གསང་གཡས་གཡོན་ཚོན་རེ་བྱ་རོག་མིག ། དེ་ནས་གྱེན་དུ་ཚོན་གང་མིག་གསང་ཡིན། ། གཙུག་ནས་ལྟག་པར་སོར་བཞི་རེ་ཆུ་ཕྱི། ། དེ་ནས་ཐུར་ལ་ཚོན་གང་རེ་ཆུ་ནང༌། ། མིག་གསང་གཉིས་ནས་ཕྱི་ལ་ཚོན་རེ་དང༌། ། རེ་ཆུ་ཕྱི་ནས་ཕྱི་ལ་ཚོན་རེ་ནི། ། འདི་ལ་རུས་རྒྱ་བཞི་ཞེས་ཟེར་བ་ཡིན། ། སྡུད་སྒོ་གཡས་གཡོན་ཚོན་རེ་སྡུད་སྒོའི་ནང༌། ། དེ་ནས་གཡས་གཡོན་ཚོན་རེ་སྡུད་སྒོའི་ཕྱི། ། གཙུག་ནས་མཚོགས་མའི་བར་དེར་སྲང་བའི་ཚད། །
བཀུག་པ་ཕྱེད་ཆ་སླེབ་པ་བད་རླུང་གསང༌། ། གཙུག་ནས་ལྟག་པ་དེ་བཞིན་བད་རླུང་གསང༌། ། རླུང་གི་མགོ་འཁོར་འགྱེལ་བུབ་ནད་ལ་གདབ། ། འདི་གསུམ་བད་རླུང་མགོ་འཁོར་ནད་ལ་གདབ། ། སྡུད་སྒོ་ནང་ནས་ཕུན་གང་ཕྱི་ནང་མཚམས། ། འདི་གཉིས་བད་རླུང་གསང་དུ་བཤད་པ་ཡིན། ། ཕུན་ནི་ཚོན་ཕྱེད་དོན་ལ་སོར་གཅིག་ཡིན། ། གཙུག་ནས་མདུན་རྒྱབ་གཡས་གཡོན་ཚོན་རེའི་ས། ། ཤིན་ཏུ་གཉེན་པའི་རྩ་ནི་རེ་ཐག་བཞི། ། འདི་བཞི་རུས་པའི་སྲུབ་ནི་ཡིན་པར་བཤད། །
སྡུད་སྒོ་གསུམ་ནི་ལྟག་པ་སྤྱི་བོ་འཚོགས་མ་གསུམ། ། བཞི་ནི་རྣ་གོང་གཉིས་དང་ལྟག་པ་མཚོགས་མ་བཞི། ། འདི་རྣམས་ཤིན་ཏུ་གཉན་པས་རྡོ་དབྱུག་ཕོག་མི་རུང་ངོ༌། ༈ །སྨན་མར་སྐབས། དང་པོ་འབའ་སམ་སྨན་མར་བཀོལ་ཚུལ་ནི། ཨ་རུ་ར་ཞོ་སུམ་ཅུ། བ་རུ་ར་ཞོ་ཉི་ཤུ། སྐྱུ་རུ་ཞོ་བཅུ་བཅས། རྩ་བ་ལྔ་རེ་རེ་ཨ་རུ་ར་དང་མཉམ་བཀྱག་དགོས། སྲམ་ཤ་ཅི་སྙེད་དང༌།
སྦལ་གཙང་ཤ་ཅི་རིགས་སྦྱར་བ་ཆུར་བཀོལ་ལ་ཁུ་བ་བསགས། ཕྱེ་མར་ཨ་གར་སོ་ལྔ་སོགས་གང་འཕྲོད་རིགས་པས་དཔྱད། ཆུ་བྲེ་གསུམ། འོ་མ་བྲེ་གསུམ། ཆུ་བཅུད་འོ་མར། འོ་བཅུད་མར་ལ་གདུས་ཞེས་སོ། ། གོང་གི་སྨན་འབྲས་བུ་གསུམ་དང༌། རྩ་བ་ལྔ་དང༌། ཕྱེ་མ་རྣམས་མཉམ་དུ་བསྲེས་པར། སྨན་ཞོ་གཅིག་ལྟ་བུ་ལ།
མར་ཞོ་བཅུ་དྲུག་འགྱུར་ཞེས་ཐུགས་རིགས་དཔྱད་དགོས། ཁ་ཚར་གང་འཕྲོད་གཞུང་དང་བསྟུན། འབྲོང་ལུགས་སོ། ། ཡང་སྨན་མར་བཀོལ་ཚུལ་མི་ཕམ་ཕྱག་རྒྱུན་ནི། དང་པོ་སྨན་མར་བཀོལ་བའི་གཞི་སྨན་རྣམས་གཙང་མར་བསྡུ། དེའི་རྩ་བའི་སྨན་རྣམས་ཕྲམ་ཕྲུམ་བརྡུང་ནས་འབྲུ་ཙམ་བྱ། སྣོད་ལ་གཞལ་ཏེ། དེ་ཡང་དཀར་ཕོར་གང་ལྟ་བུ་ལ་མཚོན་ན། ལན་གསུམ་བཞི་བར་ཁུ་བ་ལོན་ངེས་སུ་ཡང་ཡང་སྣོད་རྫ་མ་ལྟ་བུ་གཡའ་རྒྱུ་མེད་པ་ཞིག་ཏུ་ཁུ་བ་བཏོན་པ་དེར་བསགས། དེ་ལྟར་བཞུར་བའི་སྙིགས་མ་རོ་བྲོ་བ་མེད་པ་ཞིག་བྱུང་ན་སྨན་རོ་དོར།
སྨན་ཁུ་བསགས་རྒྱུ་དེ་སྔ་མའི་གཞལ་ཕོར་དེའི་གསུམ་ལས་མི་མང་བར་ཐག་བཅུག་པར་དཀར་ཕོར་གསུམ་དུ་ངེས་པར་བྱ། དེ་ཡང་དང་པོ་དཀར་ཕོར་གསུམ་བཀོལ་སྣོད་དུ་གཞལ། དེ་ལ་ཐུར་མས་ཚད་ནས་སྨན་ཁུ་སླེབས་མཚམས་སུ་རི་མོ་བྱ། དེ་ནས་རི་མོའི་མཚམས་ལ་མ་ཐུག་བར་བཅུག་པས་ཚོད་ཤེས་སླ། དེའི་ནང་འོ་མ་བསྐོལ་བ་འོ་རློན་བཞོས་དྲོན་ཚེ། དཀར་ཕོར་བརྒྱད་བླུགས་གསུངས་ཀྱང༌། འོ་མ་རུལ་འགྲོ་བས་འོ་མ་ཆུར་བསྲེས་ལ་དང་པོ་ཞོ་ལྟ་བུར་མ་རེད་བར་དུ་ཐག་བཅུག ། འོ་སྨན་གཉིས་ལྷན་དུ་བསྲེས་ལ། ཐུན་ཚད་གཞལ་བའི་ཕྱེད་ཙམ་མ་ཐུག་བར་དུ། བསྐོལ་ཚེ་དཀྲུགས་བྲད་བར་མ་ཆད་པར་བྱ།
འོ་སྨན་བཀོལ་ཐག་དེ་ལ། ཟུར་དུ་མར་རྙིང་པ་མ་རུལ་བའི་རྒྱུ་ལེགས་པར་མར་ཁུ་བཙག་ཐག་ཆོད་པ་མ་ཚིག་པ། གོང་གི་དཀར་ཕོར་དེའི་བརྒྱད་ཚ་མེར་བླུགས་ནས་མེ་དལ་བུས་གཉུག་བསྲིངས་སྟེ་ཆུ་ཚོད་བར་དུ་དྭངས་སྙིགས་ཕྱེ་ནས། སྙིགས་མ་མཛུབ་མོའི་དྲིལ་གཏུབ་ཅིང་མར་ཁུ་མེར་བཏབ་ན་ཚག་སྒྲ་མེད་པ་དང༌། མཛུབ་མོ་ཅུང་ཚ་ཞིང༌། མ་ཚིགས་པར་བྱུག་ན། ཕོག་ནས་ཁོལ་ཞི་བ་དང༌། སྙིགས་མ་དོར། དྭངས་མ་རྫ་སྣོད་གཞན་དུ་བཞུར་ནས་བཞག ། དེའི་མཐའ་ནས་སྐག་ཤོམ་གྱི།
སྐྱ་ཤར་ཆགས་དུས། ཁ་ཚར་གྱི་སྨན་ཕྱེད་ཞིབ་བཏགས་ཚགས་ལ། རྩ་བའི་སྨན་བྲེ་བརྒྱད་ལ། ཁ་ཚར་གྱི་སྨན་བྲེ་ཕྱེད་རེའི་ཚད་ཙམ་དུ་བཏབ་པ་སྟེ། འདིར་རྩ་བའི་སྨན་དཀར་ཕོར་གང་ལ་ཆ་བཅུ་དྲུག་བགོས་པའི་ཆ་གཅིག་གི་ཚོད་ཙམ་བཏབ། མར་ཁུ་བྲེ་གང་ལ། སྨན་རྟ་བུ་རམ་ལུག་རིལ་ཙམ་ཁྲོབ་བརྡུང་བྱས་པ། སྨན་མར་ཁུ་བ་དཀར་ཡོལ་གང་ལ་བུར་གོར་བཞི་ཆ་ཙམ་བློས་དཔྱད་པ་དང༌། ཀ་ར་སྦྲང་རྣམས་གང་འོས་ནད་ཁམས་དང་གཞུང་ལ་བསྟུན་ནས་བཏག་སྟེ་ཅུང་ཟད་དཀྲུགས་ལ་སྐག་བཅུག ། མི་ཕམ་རིན་པོ་ཆེས།
མར་ཁུ་དཀྲུགས་མི་ཐུབ་པར་མ་གྱུར་བར། རྒྱུན་ཆད་མེད་པར་དཀྲུགས་དགོས་གསུངས། ཡུན་རིང་ནས་ལྦུ་སོབ་འབྱུང་ཞིང་དཀར་འཇམ་ཁ་བ་བསྒོངས་པ་ལྟ་བུ་ཡོང་བ་དེ་སྨན་མར་གྱི་ལག་ལེན་རྣམས་ཡིན་གསུངས། བསྟེན་དུས་ཀྱང་དབྱར་ལ་མི་འཕྲོད། སྟོན་རྒྱབ་དགུན་ཁ་སོགས་ལེགས་ཞེས་གསུངས་སོ། ༈ །རྒྱུན་དུ་ཉེར་མཁོའི་སྨན་སྦྱོར་ལ། ཨ་གར་བརྒྱད་པ། ཨ་གར་བཅོ་ལྔ། ཨ་གར་སོ་ལྔ། འབྲོང་ཚལ་ཨར་བརྒྱད།
སེམས་ཀྱི་བདེ་སྐྱིད། ཀོ་བྱི་བདུན་པ། ཀོ་བྱི་བཅུ་གསུམ། གེ་སར་ཉེར་ལྔ། ཏིག་ཏ་བརྒྱད་པ། གི་ཝཾ་དགུ་པ། མཁྲིས་ལས་རྣམ་རྒྱལ། མཁྲིས་ཕྱེ་བདུན་པ། བྲག་ཞུན་དགུ་པ། གསེར་མདོག་ལྔ་པ།
པདྨ་འདབ་བརྒྱད། ཙནྡན་བཅོ་བརྒྱད། སྒ་ལོ། ཐང་ཆེན་ཉེར་ལྔ། ༈ བདུད་རྩི་སུམ་སྦྱོར། ཅོང་ཞི་དགུ་པ། ཅོང་ཞི་ཅུར་ནིས། ཞི་བྱེད་དྲུག་པ། བདེ་བྱེད་སྙོམས་ལྡན། རུ་རྟ་དྲུག་པ།
གཡུ་དྲིལ་བཅུ་གསུམ། དཔའ་བོ་ཉེར་ལྔ། འཕྲུལ་ཐལ། སེ་འབྲུ་ཉི་ཤུ། རིལ་དཀར། སྐྱུ་རུ་ཉེར་ལྔ། ཟླ་ཤེལ། མན་བསིལ། ཀོ་ལ་བཅོ་ལྔ། ནོར་བུ་བདུན་ཐང༌།
གཙོ་བརྒྱད། སྤྲིན་ཟླ། གཙོ་ཁྱུང༌། ཁྱུང་སྔོན་དགུ་པ། སྤང་རྩི་བཅུ་གསུམ། སླེབ་ཆོག ། སྨན་ནག ། སྤྲུ་ནག་སོ་གཉིས། བྲག་ཁྱུང༌། སྔོ་རིལ།
རྟ་ཟི་དམར་པོ། རྒྱལ་བློན་བཅུ་བདུན། རྣམ་རྒྱལ་དགུ་པ། ༈ ཨ་བྷི་དྲུག་ཐང༌། འབོལ་སྨན་བདུན་པ། དྭ་ལི་བཅུ་དྲུག ། བདེ་བྱེད་འབྲིང་པོ། ཆུ་རྩི་ཉེར་ལྔ། ཀུན་ཕན། གླང་ཆེན་ཆུ་བསྒྱུར།
ཆུ་འདྲེན། བོང་དཀར་བཅུ་པ། ལྕགས་ཕྱེ་བཅོ་ལྔ། ༈ སྤོས་རིང༌། ལུག་མུར་བདུན་པ། འཁྲུགས་གློ་ཀུན་སེལ། སྤང་རྒྱན་བཅོ་ལྔ། གཙོ་བོ་ཉེར་ལྔ། སྤང་རྒྱན་ཉེར་ལྔ། ག་བུར་ཉེར་ལྔ།
ཙནྡན་བཅོ་ལྔ། ཅུ་གང་ཉེར་ལྔ། བློན་པོ་སུམ་སྦྱོར། གུར་གུམ་བཅུ་གསུམ། གུར་གུམ་མཆོག་བདུན། ཀོ་ལ་བཅུ་དགུ། ཨ་རུ་བཅུ་པ། ཨ་རུ་ཉི་ཤུ། ཨ་རུ་ཉེར་ལྔ། གོ་ཡུ་དགུ་སྦྱོར།
སར་ཁྱུང༌། ཉི་ཟླ་གྱེན་ལྡོག ། ཉི་དཀྱིལ། རྩ་ཐག་བཅུ་དྲུག ། སྤྱི་འཇོམས། ཕན་པ་ཀུན་ལྡན། བེ་ཁྲག་ཉེར་ལྔ། སེ་འབྲུ་དགུ་པ། རྡོ་ཐལ་ཉེར་ལྔ། ༈ མགོ་ཐང་བཅུ་གསུམ།
གསེར་མདོག་བཅུ་གཅིག ། ཙ་རྩི་རྡོ་སྦྱོར། ཚངས་པ་དབུགས་སེལ་སྲིན་བདུག ། གར་ཁྱུང༌། ༈ ཁྱུང་ལྔ། སྤོས་དཀར་བཅུ་པ། སྤོས་ཁྱུང༌། བོང་ཁྲག་ཉེར་ལྔ། སེང་ལྡེང་ཉེར་ལྔ། ཆོས་ཉིད་དགུ་པ།
གསེར་ཐང་བཅོ་བརྒྱད། ཀླུ་བདུད་བཅོ་བརྒྱད། བསམ་འཕེལ་ནོར་བུ། ད་ལི་བཅུ་དྲུག ། ར་མྱེ་བཅུ་གསུམ། སྟར་བུ་བཅུ་དགུ། རྒྱ་རུ་བཅུ་བཞི། སྨྱུག་རྩི་ཉེར་ལྔ། རིན་ཆེན་ཕ་ལམ། སེར་མོ་བཅུ་གསུམ་པ།
འདབ་ཆགས་བཞི་པ། ༈ རྨ་སྨན། མགོ་སྨན་གསུམ་པ། རྩ་དཀར་བྱུགས་པ། འགྱུར་བྱུགས། སྟབ་སེང་འབམ་སྦྱར། རེག་སྨན། བོར་བྱུགས་གཉན་འབྱར། རླུང་བྱུགས། གདོན་བྱུགས་ཉེར་ལྔ།
གདོན་བདུག་ཉེར་ལྔ། རྫས་སྲུང་ཉེར་ལྔ། རྟ་དུག་སྨན། ༈ ཨོཾ་ཨཱཿཐ། འདིར་ཉེར་མཁོའི་སྨན་བཏུ་དགོས་རིགས་ལ་ཟླ་བ་གསུམ་པའི་ནང༌། བདུད་རྩི་ལོ་མ་བྱ་མ་གྲགས་གོང་བཏུས་པ། ཁམ་བུའི་མེ་ཏོག་ཆུ་སྨན་སྐོར་ལ། པུཥྤ། ཨ་ལཀྟ། ནི་ལི།
མདོག་ཅན་གཉིས་བྱ་མ་གྲགས་གོང༌། མདངས་མེད་པྲི་ཡང་ཀུ། སྒ་ཏིག ། ལྷ་ལུང༌། ཆབ་འདྲེན་བྱི་རུའི་ཕྲེང་ལྡན་རྣམས་ཉི་མ་མ་ལྡོག་གོང༌། གཞན་ཡང་རྟག་ངུ༌། སྲད་དཀར། ཆུ་མ་རྩི། སྔོ་སྤྱི་བཞུར། རྐྱལ་བ་ཆུ་ཐུབ་སོགས།
ཟླ་བ་བཞི་པའི་ནང༌། སེ་རྒོད་བར་ཤུན། སྐྱེར་ཤུན། ཀཎྜ་ཀ་རི། ད་ལིས། འོམ་བུའི་ལོ་མ་སོགས། ཟླ་བ་ལྔ་པའི་ནང༌། རིམས་དེ་ཝ། དུག་ཉུང་ལོ་མ། འཛིམ་པ།
བ་ཤ་ཀ པྲི་ཡང་ཀུ། པརྤ་ཏ། སྙག་ལོ། རྐྱང་ཤོག ། འདི་སྐྱུགས་སྨན་ཚེ་ཁ་འབུས་དགོས། འདམ་བུ་ཀ་ར། དབྱི་མོང༌། སུར་དཀར། རེ་ལྕགས་མེ་ཏོག །
སེ་བའི་མེ་ཏོག ། སྟོང་ཟིལ། རྩ་མཁྲིས། འབུ་སུ་ཧཾ། ༈ ཟླ་དྲུག་པའི་ནང༌། སྤང་ཙི། ལྕགས་ཏིག ། བྱ་རྒོད་སྤོས། སྲོལ་གོང་པ། ཨུཏྤལ།
བོང་དཀར། གཡའ་ཀྱི་མ། ལུག་རུ་སེར་པོ། སྨུག་པོ། ལྕགས་ཀྱུ། སེར་ཅན། བྲག་ལྕམ། བྲེ་དགུ། འཇམ་དབྱངས་རྟག་ངུའི་རྩ་ལོ། ར་དུག་མེ་ཏོག །
ཨ་ཀྲོང༌། ལུག་མིག ། བྱི་ཚེར། མཚེར་ལྡུམ། ཟངས་རྩི། ཨ་བི་ཥ། མདེལ་འབྱིན། རྟ་ལྤགས། ཁྲག་གཅོད་སོག་ལེ་ཁ། མཛོ་མོ་ཤིང༌།
གུར་ཏིག ། ཀླུ་བདུད་རྡོ་རྗེ། ཚེར་སྔོན། འབུ་སུ་ཧང༌། རྩ་ཨ་ཝ། ཕུར་མོང་ལོ་མ་རྒྱས་དུས་ཁཎྜ། གླང་སྣ་དམར་པོ། ཟླ་བ་བདུན་པའི་ནང༌། ཧོང་ལེན། ཀྱི་ལྕེ།
སུམ་ཏིག ། གཟེར་འཇོམས། འུག་ལག་ནག ། མིང་ཅན་རྩ་ལོ། ཏང་ཀུན། ཤུག་ཚེར། བྱེའུ་ལ་ཕུག ། སྲོ་ལོ་དཀར་པོའི་རྩ་ལོ། སརྫི་ཀ ཕ་བ་དགོ་གོ །
ཟླ་བ་བདུན་པའི་མཇུག་ཙམ་དུ། འོལ་མོ་སེ། སྤང་རྒྱན་དཀར་པོ། སྔོན་པོ། ལུག་ཤོ། ནད་མ་འབྱར་མ། སྒང་ཐོག ། སྐྱི་བ། ལྕམ་པ། གོ་སྙོད།
ཕང་མ། བྱི་རུག ། བྲེ་ག་རྣམས་ཀྱི་འབྲས་བུ། ཚར་བོང༌། སྤ་ཡག་རྩ་ལོ། ཨུག་ཆོས་རྩ་འབྲས། ཐང་ཕྲོམ་ནག་པོ། དྲེས་འབྲུ། དྭ་བ། རེ་རལ་རྩ་བ།
ཧ་ལོ་རྩ་ལོ། གླ་སྒང་རྩ་ལོ། བོང་ང་དམར་སེར་རྩ་ལོ། ཟླ་བ་བརྒྱད་པའི་མཇུག་དང་དགུ་པའི་མགོ་ལ། ལུག་མུར། ག་དུར། རུ་རྟ། ལྕ་བ། ར་མྱེ། ཉེ་ཤིང༌།
མྱང་རྩི་སྤྲས། ཁུར་རྩ། ཆུར་རྩ། ལྕུམ་རྩ། ཤྭ་རྩ། སྙ་ལོའི་རྩ་བ། ཆུ་མ་རྩི། དབང་ལག ། བོང་ང་དམར་སེར་གསུམ། སྤང་སྤོས།
སྟར་ཁན། སྲོ་ལོ། དམར་པོ། སྤྲུ་ནག ། རེ་ལྕགས། སྤང་རྩི། ཁྲོམ་བུ་རྣམས་ཀྱི་རྩ་བ་ཁོ་ནའོ། ། ཟླ་བ་དགུ་པའི་ནང་ཐར་ནུ་མཐོང་བ་སུམ་ལྡན་གྱི་རྩ་བ་གལ་ཆེའོ། ། གཞན་ཡང་བཙལ་དགོས་རིགས་ལ། ཅོང་ཞི།
ཅུ་གང༌། གོ་ཐལ། བྲག་ཞུན། ཐང་ཁྲག ། སྨྱུག་རྩི། ཟེ་ཚྭ། སྤང་ཚན་དམར་པོ། མཚུར་སེར་ནག ། རྡོ་རྒྱུས། རྡོ་དྲེག །
ཧ་ཤིག ། ཆར་ཉུང༌། རྩ་རྨ་བྱ། ཆུ་སྦལ་སྔོན་པོ། གྲི་ཤ། གྲི་སྙིང༌། གྲི་ཁྲག ། གྲི་ཚིལ། གྲི་རུས། རི་བོང་སྙིང༌།
ཝ་གློ། སྤྱང་ལྕེ། སྦྲུལ་ཤ། རྒོད་དང་གོ་བོའི་གྲེ་བ། སྤྱང་ཀིའི་ཕོ་བ་སོགས། ༈ ལྷ་ལུང་ཁུག་ཏུ་རྩེ་སྐྱ་རལ་པ་ཅན། ༈ འཛིང་དུ་བ་སྤུ། འབྲུག་རུས། མུ་ཟི་སེར། ༈ ཧོར་སྨད་ཕྱོགས་སུ།
མ་ནུ། འུ་སུ། ཡུངས་དཀར། བེ་ཁྲག ། འབྲུ་ཤིང་ཤུན་པ། འབྲས་བུ། གཟེ་མ། འབྲི་རྟ་ས་འཛིན། གཡེར་མ། སྒོག་སྐྱ།
སེང་ལྡེང༌། སྦྲང་རྩི། ཧ་བོ། རེ་རལ། སྟབ་སེང༌། ཡུ་གུ་ཤིང་ཁཎྜ། ལྕང་ར་ལས་མིང་ཅན་ནག་པོ། ལང་ཐང་རྩེ། ཕུར་ནག ། རབ་བརྟན་དུ།
གསེར་མེ། ཝ་རལ། སྒ་ཏིག ། གངྒཱ་ཆུང༌། ༈ ལྷོ་ཁོག་ནས། རྒྱམ་བྱེ། སྟག་ཤ ། གང་ཐང་ཕྲོམ་སོགས་དང༌། མུ་ཟི་ནག་པོ། རྡོ་སྨན་སྦལ་རྒྱབ།
མདུང་རྩེ་དཀར་སྨུག ། ཁབ་ལེན། ཕ་བོང་ལོང་བུ། ༈ འབྲི་སྤོ་བོ། ཅོང་ཞི་དམར་པོ་དང༌། མཚལ་རྡོ། ༈ རྫ་རྒྱུད་ནས། འབྲོང་སྙིང༌། འབྲོང་ཁྲག ། གཙོད་ཁྲག །
རྩི་དམར་རྐང་གཅིག ། ཤིང་མངར། ཟི་ལིང་ནས་འབྱུང༌། ༈ ཆབ་མདོ་ནས། བ་བླ། ལྡོང་རོས། རྒུན་འབྲུམ། བསེ་ཡབ། སེ་འབྲུ། མེ་ཏོག །
ཧ་ལོ། རམ་སོགས་དང༌། སྐག་ཞུན་ཀྱང་ཡོད། ༈ དར་མདོ་ཧོར་སོགས་ནས། སྒ་སྐྱ། ཕོ་རིལ། གཤའ་དཀར་ནག ། དངུལ་ཆུ། མཚལ། སུ་རུ་པཉྩ།
དོམ་མཁྲིས། འབྲི་མོག ། ཕག་བྲུན། ཕག་ཁྲག ། ཕག་ཚིལ། ༈ བྱུགས་པ་རྒྱན་འཁོར་ནང་རྫས་འཛོམ་དཀའ་གྲས། ཁྱི་རྒྱ་བོའི་ཚིལ། བྱ་རྒོད་ཚིལ། དྲི་ཆེན། རྨ་བྱའི་མདངས།
རྒྱ་སྤོས། བྲག་སྤོས། གསེར་དངུལ་ཟངས་ལྕགས། གཤའ། འཁར། ཁྲོ། མུ་ཏིག ། བྱི་རུ། མུ་མེན། སྦུར་ལེན།
གཡུ། དུང་མགྲོན་ཤེལ་སོགས། བདུག་པ་རྒྱན་འཁོར་ནང༌། ཉ་མཁྲིས། རྟ་བོན། ཁྱི་རྒྱ་བོ་མིག་བཞིའི་སྙིང་སྤུ། འདོག་པ་རྒྱན་འཁོར་ནང༌། གླ་བ། སྲན་མ། མཁན་དམར་ཟོ་ཤེ
འུག་པ་དང་ར་མིག ། བྱ་རྒོད་མིག ། ཀེ་ཤིང༌། ལྕགས་ཤང་ཕྱེ་མ། རྦབ་རྡོ། དུར་རྡོ། ཐོག་རྡོ། ཐོག་ཤིང༌། ཐོག་རུས། གྲི་ལྕགས།
སྦྲུལ་དང་སྲེ་མོའི་པགས་པ་བཅས་སོ། ། གསོ་བྱ་གསོ་ཚུལ་མ་ལོག་གནད་འབེབས་པའི། ། རྣམ་དཔྱོད་བློ་དང་རྟག་ཏུ་མི་འབྲལ་ཤོག ། བདག་ཀྱང་མ་འོངས་སྐྱེ་བའི་ཕྲེང་བ་ཀུན། ། དམ་པའི་རྟེན་ཐོབ་གཞན་ཕན་རྩེ་གཅིག་ཏུ། ། བསྒྲུབ་ལ་སྙིང་སྟོབས་ནུས་པ་ཕུལ་ཕྱིན་ཏེ། ། རྒྱལ་སྲས་སྤྱོད་པ་ཕ་མཐར་སོན་པར་ཤོག ། རྗེ་བཙུན་གཡུ་ཐོག་བྱང་ཟུར་སྔོན་བྱོན་དང༌། ། ཕྱིས་བྱོན་མཁས་པ་སྡེ་སྲིད་དེལ་དམར་དང༌། ། མི་ཕམ་མཁྱེན་ནོར་རྣམས་ཀྱི་ཕྱག་ལེན་ནས། །
རང་གི་ལག་ལེན་ཉམས་མྱོང་བདུད་རྩི་ནི། ། ཁུང་དག་བུམ་བཟང་ཕན་ཐོག་ཆེ་བ་རྣམས། ། ནོར་འཁྲུལ་མེད་པར་ཕྱོགས་གཅིག་འདི་ན་བཀོད།། །། ཅེས་གངས་གཟེ་སྨན་པ་ཀུན་དགའ་ཚེ་དབང་གིས་སྨན་པ་གསར་བུ་རྣམས་ལ་ཕན་པའི་བློས་ཤིང་གླང་ཟླ་བ་བཞི་པའི་ཚེས་དགུ་འཕྲོད་སྦྱོར་མེ་གཉིས་ཉིན་དབུ་བརྩམས་ཏེ། ཟླ་བ་དགུ་པའི་ཚེས་བཅུ་དགུ་འཕྲོད་སྦྱོར་མེ་རླུང་ཉིན་ལེགས་པར་གྲུབ་པ་དོན་ལྡན་དུ་གྱུར་ཅིག། །། ༄༅། །གསོ་རིག་རྒྱ་མཚོ་ལྟ་བུའི་ནང་ནས་ཉམས་མྱོང་ངེས་རྙེད་ཆུ་ཐིགས་ལོན་པ་ བདུད་རྩིའི་བུམ་བཟང་བཞུགས་སོ། ། ༄༅། །དུས་གསུམ་རྒྱལ་བའི་ཐུགས་རྗེ་ལས། ། བཻཌཱུརྻ་ཞེས་གྲགས་འབར་བའི། ། གཞན་ཕན་ཕྲིན་ལས་གདུགས་དཀར་པོས། ། ས་གསུམ་དགེ་མཛད་མགོན་དེ་རྒྱལ། །
དཔལ་སྟུག་ཀུན་གྱི་སྐུ་གསུང་ཐུགས་རྡོ་རྗེ། ། གསང་གསུམ་ཟ་མ་ཏོག་ཏུ་ཡོངས་བསྟི་བའི། ། སངས་རྒྱས་རྣམ་ཐར་གཙང་མའི་ཕྲིན་ལས་ཀྱིས། ། འགྲོ་བ་སྨིན་མཛད་སྨན་གྱི་བླ་མར་འདུད། ། བསྐལ་མང་གོམས་པའི་ཐུགས་བསྐྱེད་སྨོན་ལམ་ལས། ། མཁྱེན་བརྩེའི་གཟི་བྱིན་འབར་བའི་འོད་རླབས་ཀྱིས། ། གསོ་རིག་ཉིན་མོའི་སྣང་བ་འབྱེད་མཛད་པ། ། ཡོན་ཏན་མགོན་པོའི་བཀའ་དྲིན་སྲིད་འདིར་ལྷག ། རྒྱུ་འབྲས་ཟུག་རྔུས་མནར་བའི་ཉམས་ཐག་འགྲོ། ། ཕན་པས་སྐྱོངས་ལ་མི་སྐྱོའི་སྙིང་སྟོབས་ཅན། །
འཕགས་བོད་གཉིས་སུ་དངོས་བརྒྱུད་དྲང་སྲོང་གི ། ཞབས་རྡུལ་ཚེ་རབས་སྤྱི་བོའི་རྒྱན་དུ་མཆོད། ། སྨན་གྱི་བྱིན་རླབས་སྣོད་བཅུད་དངོས་རྫས་ཀུན། ། བདུད་རྩི་སྨན་གྱི་རང་བཞིན་འབའ་ཞིག་པའི། ། རྣམ་གྲངས་མཆོག་དམན་ཁྱད་པར་དབྱེ་བའི་ཚུལ། ། བཞེད་གཞུང་ཉམས་མེད་སྙིང་པོར་བསྡུ་ལ་སྤྲོ། ། སྐབས་དོན་ནི། དེ་ཡང་ཐོག་མར་ཉེས་གསུམ་གསོ་བའི་སྐོར་ལ། དང་པོ་རླུང་ནད་ཀྱི་སྨན་སྐོར། ཤིང་ཀུན་ཉེར་ལྔའི་སྦྱོར་བ་ནི། །
ཤིང་ཀུན་ཤ་ཆེན་ལི་ཤི་ཛཱ་ཏི་དང༌། ། ཤིང་ཚྭ་སྒ་པི་ཕོ་དང་གུ་གུལ་གཉིས། ། སེ་འབྲུ་སྒོག་ཐལ་སུག་སྨེལ་ཨ་རུའི་མཇུག ། བི་ཥ་གོ་སྙོད་ཨ་གར་ཚིལ་ཆེན་དང༌། ། རུ་རྟ་མ་ནུ་སླེ་ཏྲེས་རྒྱ་སྐྱེགས་དང༌། ། དྲི་ཆེན་ ནུས་བསྲེགས་ཐལ་ ཤུ་དག་རྒྱམ་ཚྭ་བཅས་པ་རྣམས། ། ཤིང་ཀུན་གཙོར་བྱས་ཉེར་ལྔས་ཕྱིར་རླུང་སེལ། ། ཤ་ཆེན་གཙོར་བྱས་ཉེར་ལྔས་ནང་རླུང་སེལ། ། ལི་ཤི་གཙོར་བྱས་ཉེར་ལྔས་གསང་རླུང་སེལ། ། འདོན་བཞིའི་རྟ་ལ་བསྐྱོན་ནས་ཐོ་རངས་བཏང༌། །
ཤ་ལྤགས་རྩ་རྒྱས་ཞུགས་པ་ཕྱི་ཡི་རླུང༌། ། དོན་ལྔ་སྣོད་དྲུག་ལ་ཞུགས་ནང་གི་རླུང༌། ། སྲོག་རྒྱུ་འཛིན་པ་ལ་སོགས་གསང་བའི་རླུང༌། ། སྟོད་སྨད་བར་གསུམ་ཞུགས་པའི་རླུང་ལ་སོགས། ། རླུང་རིགས་སྨན་སྦྱོར་གཅིག་གིས་འཇོམས་པར་བྱེད། ། སྨན་རྒྱལ་གཉིས་པ་གཡུ་ཐོག་མགོན་པོའི་ལུགས། ། ཨ་གར་སོ་ལྔའི་སྦྱོར་བ་ནི། ། ལྕི་སྣུམ་བསིལ་བའི་ཨ་གར་རིགས་གསུམ་དང༌། ། ཁྱད་པར་བསིལ་ལ་བརྟུལ་བའི་ཙན་དན་གཉིས། ། འདུ་བ་ཆ་སྙོམས་བཟང་དྲུག་འབྲས་བུ་གསུམ། །
སྦྱོར་བ་འདི་ལ་རབ་ཏུ་གཅེས་པའི་གཙོ། ། བློན་འབངས་འཁོར་གྱིས་བསྐོར་བའི་ཉི་ཤུ་གཅིག ། མ་ནུ་ ༠༤༥ ཀནྜ་ཀ་རི་ ༠༢༥ སླེ་ཏྲེས་ ༠༧༥ དང༌། ། ཏིག་ཏ་ ༠༢༥ ཧོང་ལེན་ ༠༣༠ སྒ་སྐྱ་ ༠༡༥ བ་ཤ་ཀ ༠༢༥ ། གུ་གུལ་དཀར་ ༠༣༥ ནག་ ༠༣༥ གླ་རྩི་ ༠༡༠ ཀོ་བྱི་ལ་ ༠༣༥ ། ། ཤ་ཆེན་ ༠༡༥ འཛིན་པ་ ༠༥༠ ཚེར་སྔོན་ ༠༤༥ སྙིང་ཞོ་ཤ ༠༢༠ ། ནཱ་ག་གེ་སར་ ༠༢༥ རུ་རྟ་ ༠༢༠ ཨ་བྱག་གཉིས་སོ་སོར་ ༠༤༥ སེ་འབྲུ་ ༠༢༠ སྲོ་ལོ་དཀར་པོ་ ༠༣༠ ཀ་ར་སྦྱར། སྦྱོར་བ་འདི་ལ་ཨ་གར་སོ་ལྔ་ཞེས། །
ཚང་ཞིང་འདུས་པ་ལ་ཚད་དུ་སྦྱར་བའི་ཕྱེ། ། ཚངས་པ་ཆེན་པོའི་ཚེ་ཡི་རིགས་བྱེད་ལས། ། རིགས་ལྡན་དྲང་སྲོང་ཞལ་ནས་སྙན་ཁུང་བརྒྱུད། ། གོང་སྨན་བླ་མའི་ཞལ་ལུང་བདུད་རྩིའི་བཅུད། ། མི་བརྗེད་སྙིང་ལ་སོན་པའི་འཚོ་ཐབས་ལས། ། གློ་སྐམ་ཐེང་པོ་གྲུམ་བུ་ཝརྟ་དང༌། ། སྟོད་ཚད་སྨད་གྲང་སྟོད་སྨད་གོ་ལོག་དང༌། ། བླ་གཉན་འཐོར་ནད་གཉེན་པོ་བཅོས་མི་ལེན། ། མ་སྨིན་སྟོང་ཚད་འོག་འགྲིམས་རྐུན་བུའི་ནད། ། གང་ལ་གང་འཚམས་རྟ་ཡིས་བསྒྱུར་བྱས་ན། །
དམན་ལྷག་ལོག་པའི་ནད་ཀུན་འབྱུང་མི་སྲིད། ། གོང་བཤད་ནད་ལ་ཐེང་པས་ཆོག་པ་ཡིན། ཨ་གར་བཅོ་ལྔ་ནི། ། ཨ་ག་རུ་དང་ཛཱ་ཏི་སྙིང་ཞོ་ཤ ། ཅུ་གང་སྤོས་དཀར་རུ་རྟ་ཨ་རུ་ར། ། ནཱ་ག་གེ་སར་མ་ནུ་བཞི་ཐང་དང༌། ། ཙནྡན་དམར་པོ་བ་རུ་སྐྱུ་རུ་ར། ། སྦྱར་བས་སྨན་མཆོག་ཨ་གར་བཅོ་ལྔ་པ། ། འགྲམ་འཁྲུགས་སྨྱོ་ལྐུག་ནུ་མཆིན་གཟེར་བ་སོགས། ། ཁྲག་རླུང་སྟོད་འཚང་ནད་ལ་ཐེངས་མཆོག་ཡིན། །
ཀོ་བྱི་བདུན་པ། ཀོ་བྱི་ཤ་ཕོ་རུ་རྟ་ཨ་དཀར་ནག ། ཅུ་གང་གུར་གུམ་ཨ་རུ་གསེར་མདོག་དང༌། ། སྤོས་དཀར་ཀ་ར་སྦྱར་བའི་ཀོ་བྱི་བདུན། ། ངན་ཁྲག་སྟོད་དུ་རྒྱས་པའི་ནད་རིགས་དང༌། ། དབུགས་འཐིམ་དབུགས་འདྲིལ་ནད་ཆེན་སྟོད་བརྒྱང་དང༌། ། འགྲམ་འཁྲུགས་རླུང་གིས་བུས་པའི་ནད་ལ་བསྔགས། ། ཕྱི་རྒྱུད་ཨ་གར་བརྒྱད་པ་ནི། ཨ་ག་རུ་ནག་པོ་ ༢༠༠ དང་ཛཱ་ཏི་ ༠༡༠ སྙིང་ཞོ་ཤ་ ༠༡༠ ཅུ་གང་ ༠༡༠ སྤོས་དཀར་ ༠༡༠ རུ་རྟ་ ༠༡༠ ཨ་རུ་ར་ ༠༡༠ ནཱ་ག་གེ་སར་ ༠༡༠ ཀ་ར་སུམ་སྦྱོར་སྦྱར། ཨ་གར་བརྒྱད་པས་སྙིང་ལ་མཚོན་ཕོག་དང༌།
འགྲམ་འཁྲུགས་སྨྱོ་ལྐུག་ནུ་མཆིན་གཟེར་བ་འཇོམས། ། སྙིང་ནད་ཅིས་ཀྱང་མ་ཐུབ་ན། ། ཨ་གར་རྡོ་རྗེའི་རི་བོ་ནི། ། ཨ་གར་སྙིང་ཞོ་ཛཱ་ཏི་ཅུ་ གང་ གུར་ལི། ། འབྲས་གསུམ་མ་ནུ་རུ་རྟ་ཁ་རུ་ཚྭ། ། ཤིང་ཀུན་གུ་གུལ་ཤ་ཆེན་ཙན་དན་གཉིས། ། གི་ཝཾ་ཧོང་ལེན་བོང་དཀར་སྟག་ཤ་དང༌། ། གླ་རྩི་རེ་ཀོན་ཚེར་སྔོན་བྲག་ཞུན་དང༌། ། བ་ཤ་སླེ་ཏྲེས་སྒང་ཐོག་འཛིན་པ་རྣམས། ། གཙོ་བོ་ཆ་བསྐྱེད་གི་ཝཾ་ཡན་མང་ཞིང༌།
དེ་མན་ཆུ་ཉུང་སྦྱོར་བ་ཚད་ལྡན་ སྨན་ཆེན་དང་དངུལ་ཆུ་གྲང་འདུལ་སོགས་ཕྲི་བསྣན་གང་དགོས་ནད་བབས་དང་བསྟུན། མཆན། པ། ཀོ་བྱི་སྙིང་སྣ་སྦྱོར་བསྣན་བཅས་པ་ཡི། ། ཨ་གར་རྡོ་རྗེའི་རི་བོ་ཞེས་བྱ་བ། ། ངན་ཁྲག་སྟོད་རྒྱས་རླུང་ཁྲག་འཐབ་པ་དང༌། ། དབུགས་འཐུམ་དབུགས་བརྒྱང་འགྲམ་འཁྲུགས་རླུང་གིས་འབུད། ། དེ་ལ་སོགས་པའི་ནད་རིགས་མཚོ་རླབས་བཞིན། ། གྱེན་དུ་ཕྱུར་བར་འཇོམས་པའི་དཔའ་བོ་འདི། ། སྔོན་མེད་མ་ཏིའི་བློ་མཚོ་ལས་བྱུང་བ། །
ཕན་བདེའི་འོད་སྟོང་དྲྭ་བ་འགྱེད་པ་འདི། ། ཡོན་ཏན་གླིང་བཞིའི་ཁྲོད་དུ་རྣམ་པར་གྲགས། ། ལི་ཤི་ཛཱ་ཏི་སྙིང་ཞོ་ཤ་དང་ནི། ། གོ་ཡུ་ཨ་གར་ཤ་ཆེན་ཤིང་ཀུན་སྦྱར། ། སྙིང་ལ་རླུང་ཞུགས་ཡིད་མི་བདེ་བ་སེལ། ། ཨ་གར་ཀོ་བྱི་ལ་དང་ཨ་རུ་ར། རུ་རྟ་སྤོས་དཀར་ཚེར་སྔོན་གུར་གུམ་དང༌། ། ཏང་ཀུན་བཅས་ལ་འཆི་མེད་ཨ་གར་བརྒྱད། སྤྱིར་ཤ་ཆེན་བཟང༌། སྲིན་ལ་བྱི་ཏང༌།
གཉན་ལ་གླ་རྩི། ཁྲག་ལ་བ་ཤ་ཀ་དང་ཧོང་ལེན། མཆན། ཟེར། སྦྱོར་བ་གང་འོས་སྟོད་འཚང་འཕྲལ་དུ་སེལ། ། སྟོད་ཀྱི་རླུང་ཁྲག་འཁྲུགས་པ་ལས་གྱུར་པའི། ། ནད་རིགས་ཀུན་སེལ་བདུད་རྩི་ལྟ་བུའོ། ། ཨ་གར་འབྲས་གསུམ་ཛཱ་ཏི་སྙིང་ཞོ་ཤ ། ལི་ཤི་རུ་རྟ་བདེ་བྱེད་བརྒྱད་པ་ཞེས། ། རྟེན་སྙིང་འབུམ་གྱིས་སྔགས་ལ་རྒྱུན་ཏུ་བཟའ། །
རླུང་ལྔའི་ནད་དུ་གྱུར་ཚད་འདིས་སེལ་ཞིང༌། འདུ་བ་ལོག་སྙོམས་ཤིན་ཏུ་ཡིད་བདེ་འགྱུར། ། རླུང་འཁྲུགས་ངོས་མ་ཟིན་པའི་ནད་ཀུན་སེལ། ། ཨ་ག་རུ་དང་སྙིང་ཞོ་རུ་རྟ་དང༌། ། ཨ་རུ་སྐྱུ་རུ་གུར་གུམ་ཤ་ཆེན་བཅས། ། སྟོད་དུ་རླུང་འཁྱིལ་སེལ་བ་རྣམ་བདུན་ཡིན། ། འགག་སེལ་འཁྱིལ་སེར་གཅིག་སྦྱར་སྨན་བཅུ་གསུམ། ། ཁོང་པར་མི་བདེ་སྨན་གཞན་མི་ཕན་པའི། ། ནད་རིགས་དུ་མ་འདི་ཡིས་བདེ་བར་གསོ། ། སྙིང་ནད་གསོ་དཀའི་སྨན་མཆོག་ཁྱད་པར་ཅན། །
བཙན་དུག་བཟང་པོ་འབྲི་ཚིལ་མ། ། མྱོས་བྱེད་ཉིང་ཁུའི་ནང་དུ་སྦང༌། ། བཞིའམ་དྲུག་འགྱུར་ཨ་རུ་ཤ ། ལྷན་གཅིག་འདྲེས་ངེས་འདམ་ཐག་བྱ། ། ཨ་གར་ཛཱ་ཏི་ལི་ཤི་དང༌། ། སྙིང་ཞོ་སུག་སྨེལ་གོ་ཡུ་དང༌། ། ཤུ་དག་གླ་རྩི་རུ་རྟ་རྩ་བའི་སྨན། ། འདི་ཡིས་སྙིང་ནད་དྲུང་ནས་འབྱིན། ། དེ་སྟེང་རླུང་ནད་ཤིང་ཀུན་དང༌། ཁ་རུ་ཚྭ་དང་ཤ་ཆེན་དང༌། །
སྒ་སྐྱ་བསྣན་ན་ལྷག་པར་འཕྲོད། ། སྲིན་ལ་བྱི་ཏང་མ་རུ་རྩེ། ། ཁྲག་མཁྲིས་ཚ་བར་སྐྱུ་རུ་ར། ། ཙན་དན་དམར་པོ་བྲག་ཞུན་དང༌། ། གུར་གུམ་བསྣན་ལ་བཏང་བར་བྱ། ༈ །སྟོང་ནག་མན་ངག་ཐང་རྒྱལ་བདེ་བྱེད་ཁྱད་འཕགས་ནི་འདི་ལྟ་སྟེ། ནོར་བདུན་སྟེང་དམར་གསུམ་ཙན་དན་གཉིས། བ་ཤ་ཀ་སེང་ལྡེང་མཛོ་མོ་ཤིང༌། ། ཧོང་ལེན། གྲི་ཤ །
གུ་གུལ། ཀོ་བྱི། སྙིང་ཞོ་ཤ ། ལི་ཤི། ནཱ་ག་གེ་སར། ཛཱ་ཏི་ཞད་ཙམ། ཁྲག་སྨན་གཞོན་ནུ། ཁྲག་ཕྲོག་པའམཁང་ཐོག་སྐྱེས། མཆན། བུང་བསྐྱེད།
ཁྲག་རླུང་འཁྲུགས་པ། གྲིབ་རིགས་ཀུན་དང༌། རྒྱལ་གདོན་གྱིས་སྲོག་རླུང་ལ་ཆེར་བསྔགས། དེ་སྟེང་ཨར་ནག ། གྲི་སྙིང༌། ནེ་ཙོའི་སྙིང་དང༌། ཤ་རྒྱལ། ཏེ་ལོ། པུ་ཤུད། སྲེ་མོང་གསུམ་མོ། །
གསུམ་སྤྱི་བཞིན་སྐབས་དང་སྦྱར་བས། གི་ཝཾ་ཨ་གར་འབྲས་གསུམ་ཙན་དན་གཉིས། ཅུ་གུར་ཨུཏྤལ་གསེར་མེ་བ་ལེ་ཀ མ་ནུ་འུ་སུ་པྲི་ཡང་ཀུ། ། ཏིག་ཏ་རེ་ཀོན་ཀནྜ་ཀ་རི་དང༌། ། སླེ་ཏྲེས་རུ་རྟ་སྤོས་དཀར་སྙིང་ཞོ་ཤ ། ཚེར་སྔོན་བ་ཤ་ཀ་དང་ཀ་ར་སྦྱར། ། གླང་ཆེན་མེ་ཏོག་ཉེར་ལྔ་ཞེས་བྱ་བས། ། སྟོད་ནད་སྨད་དུ་འབེབས་པའི་དམ་པའོ། ། འབམ་གྱི་རིགས་ལ་ཐེངས་ཆོག་བདུད་རྩི་ཡིན། །
ཙན་དན་དཀར་དམར་གུར་གུམ་ཧོང་ལེན་དང༌། ། བ་ཤ་ཀ་དང་ཀོ་བྱི་རུ་རྟ་དང༌། ། སྤོས་དཀར་ཨ་གར་ཨ་རུ་བྱི་ཏང་ཀ ། མ་རུ་རྩེ་དང་ཏིག་ཏ་བཅུ་གསུམ་སྦྱར། ། ཡ་མ་ནག་པོའི་རླུང་ཁྲག་སྟོད་རྒྱས་སེལ། ཡང་སྙིང་རླུང་ལ། ཨ་གར་བརྒྱད་སྟེང༌། གྲི་ཤ ། འབྲོང་སྙིང༌། རི་བོང་སྙིང༌།
རུས་བཅུད་གསུམ་གྱིས་ཕུལ། ༈ མཁྲིས་ནད་བཅོས་སྐོར་ལ། དང་པོ་ཏིག་ཏ། ༡༠༠ གསེར་གྱི་མེ་ཏོག ༠༨༠ བོང་དཀར། ༠༨༠ རུ་རྟ། ༠༥༠ རྩ་མཁྲིས། ༠༨༠ ཧོང་ལེན། ༠༥༠ པརྤ་ཏ། ༠༤༠ སྐྱེར་ཤུན།
༠༧༠ ཀ་ འདི་སྟེང་གཡའ་ཀྱི་བསྣན་པས་མན་ངག་ཟབ་ ར་སྦྱར་བའི་ཏིག་ཏ་བརྒྱད་པས། མཁྲིས་ཚད་མིག་སེར་ཤ་མདངས་སེར་བ་འཇོམས། ཏིག་ཏ་ཉི་ཤུ་རྩ་ལྔའི་སྦྱོར་བ་ནི། ཏིག་ཏ་རིགས་གསུམ་གསེར་མེ་དུག་མོ་ཉུང༌། རྒུན་འབྲུམ་གྱི་ལྕེ་བོང་དཀར་ཛཱ་ཏི་དང༌། ། ཨ་རུ་རུ་རྟ་ཅུ་གང་ཨ་ཀྲོང་དང༌། ། ཤུ་དག་བ་ཤ་ཀ་དང་སེ་འབྲུ་དང༌། ། གུར་གུམ་སུག་སྨེལ་པི་ལིང་རྒྱ་སྐྱེགས་དང༌། ། དོམ་མཁྲིས་ལི་ཤི་སེང་ཕྲོམ་དཀར་པོ་དང༌། ། ཤུག་ཚེར་ཀ་ར་སྦྱར་བའི་ཉི་ཤུ་ལྔ། །
དོན་སྣོད་མཁྲིས་པར་བབས་པའི་སྤྱི་སྨན་ཡིན། ཏིག་ཏ་སྟོབས་ཆེན་བཅོ་བརྒྱད་ནི། ཏིག་ཏ་གི་ཝཾ་དོམ་མཁྲིས་གསེར་མེ་དང༌། ། དུག་ཉུང་སྐྱེར་ཤུན་རྩ་མཁྲིས་གཡའ་ཀྱི་མ། ། གུར་གུམ་སྐྱུ་རུ་ཧོང་ལེན་བ་ཤ་ཀ ། གུ་གུལ་ཤུ་དག་ཕག་བྲུན་ཐལ་བ་དང༌། ། རུ་རྟ་བྱི་ཏང་ཀ་དང་མ་རུ་རྩེ། ། ཏིག་ཏ་སྟོབས་ཆེན་བཅོ་བརྒྱད་ཅེས་བྱ་བས། ། མཁྲིས་སྲིན་གདོན་བསྐྱེད་རྩ་ནད་ཀུན་ཏུ་རྒྱུ། ། མེ་ལྟར་ཚ་འབར་ཟུག་རྔུ་དྲག་པོ་ཅན། །
གསོད་པའི་གཉེན་པོ་འདི་མིན་གཞན་དུ་དཀའ། ། གཞན་ཡང་རིམས་ནད་མཁྲིས་པ་རྩར་རྒྱུག་དང༌། ། གཉན་ནད་རྩ་བྱེར་མཁྲིས་ལྡན་མ་ངེས་ནད། ། ཀྵ་ཡ་ལ་སོགས་མཁྲིས་པའི་ནད་རིགས་ལ། ། ཐེངས་པས་ཆོག་པ་མི་ཕམ་པ་ཡིས་སོ། ། གྲང་མཁྲིས་སྐབས། གསེར་ཞི། ག་པུར་ནག་པོ། སེ་བའི་མེ་ཏོག་གཏོང་བ་ཕྱག་ལེན་ནོ། ། ཙན་དན་བཅོ་བརྒྱད་སྦྱོར་བ་ནི།
ཙན་དན་གི་ཝཾ་བཟང་པོ་དྲུག ། ཨ་རུ་གསེར་མདོག་སུམ་ཅུ་ཏིག ། རུ་རྟ་རྒྱ་སྐྱེགས་པྲི་ཡང་ཀུ། ། ཧོང་ལེན་རེ་སྐོན་བ་ཤ་ཀ ། བཙོད་དང་འབྲི་མོག་ཀ་ར་སྦྱར། ། བྲག་ཞུན་ཐང་གིས་ཕུལ་ལ་བཏང༌། ། ཕན་ཡོན་འཁྲུ་སྐྱུགས་འདྲིལ་བ་དང༌། ། རྩིབ་ལོག་རོ་སྟོད་གཟེར་བ་དང༌། ། སྙིང་རླུང་རྒྱུ་བ་ངན་པ་དང༌། ། རྩ་ཚད་རྩ་འདྲུལ་ཤ་འཕྲིག་དང༌། །
མགོ་བོ་ན་ཞིང་མིག་མི་གསལ། ཁ་ལྕེ་སྐམ་ཞིང་གྲེ་བ་ཚ། ། མཆིན་མཁྲིས་ཕོ་བ་རྒྱུ་མ་ལ། ། རྨུགས་ཤིང་ཚ་བ་བྱེར་པ་དེངས། ། མེ་དབལ་ཆུ་ཡིས་གསོད་དང་མཚུངས། ། གུ་གུལ་ཅུ་གང་ཨུཏྤལ་བ་ལེ་ཀ ། ཏིག་ཏ་བྲག་ཞུན་ཨ་རུ་མཚེ་ལྡུམ་ཀ་ར་སྦྱར། ། གུར་གུམ་མཆོག་བདུན་མཆིན་ནད་གསར་རྙིང་དང༌། ། མཆིན་པ་སྣད་འགྲམ་ཁྲག་རྒྱས་མིག་སེར་སེལ། ། གི་ཝཾ་གུར་གུམ་ཨུཏྤལ་བ་ལེ་ཀ །
ཏིག་ཏ་བྲག་ཞུན་རུ་རྟ་བ་ཤ་ཀ ། གསེར་གྱི་མེ་ཏོག་ཀ་ར་གི་ཝཾ་དགུ། །

མཆིན་པ་སྣད་འགྲམ་མཆིན་ཁྲག་རྒྱས་པ་སེལ། ཞེས་སོ། ། དེའང་གུར་གུམ་མཆོག་བདུན་དང་ཏིག་ཏ་བརྒྱད་པ་བསྲེས་པ་གུར་ཏིག ། གི་ཝཾ་དགུ་པ་དང་ཏིག་ཏ་བརྒྱད་པ་བསྲེས་པ་གི་ཏིག ། བདུད་རྩི་སུམ་སྦྱོར་དང་ཏིག་བརྒྱད་བསྡེབ་པས་བདུད་ཏིག་སོགས་མཆིན་མཁྲིས་ཁྲག་མཁྲིས་བད་མཁྲིས་སོགས་ལ་ཟབ་པར་གསུངས། ༈ གསེར་མདོག་ལྔ་པའི་སྦྱོར་བ་ནི། གསེར་མདོག་ ༡༣༠ སེ་འབྲུ་ ༠༣༠ གསེར་མེ་ཏོག ༠༤༣ ། བྲག་ཞུན་ ༠༣༧ ཕག་རིལ་ཐལ་བ་ ༡༣༠ ལྔ། ། ཀ་ར་སྦྱར་བ་ཆུ་བསྐོལ་ཕུལ། ། མ་ཞུ་མིག་སེར་མཁྲིས་ནད་དང༌། །
མཁྲིས་པ་སྣོད་ལྷུང་ཤ་མདངས་སེར། ། ཚ་གྲང་མཁྲིས་པའི་ནད་ཡུལ་འབྱིན། ། ཅེས་སོ། ། ཚེ་བྷྲཱུྃ་ལུགས་ཀྱི་གར་ནག་བཅོ་ལྔ་ནི། གར་ནག་ ༡༠༠ གུ་གུལ་ ༠༥༠ གླ་རྩི་ ༠༥༡ སྔོ་སྒ་ ༠༥༠ དང༌། ། བྱི་ཏང་ ༠༥༠ ལང་ཐང་མ་རུ་པར་པ་ཏ། ། ཏིག་ཏ་གསེར་མེ་བོང་དཀར་རྩ་མཁྲིས་དང༌། ། རུ་རྟ་ཧོང་ལེན་སྐྱེར་ཤུན་སྦྱར་བ་ཡིས། ། བད་མཁྲིས་མགོ་ན་ཁྲག་མཁྲིས་སྲིན་བསྡོང་བའི། ། མགོ་བོ་གཟེར་ལ་སླེབས་ཆོག་བདུད་རྩིར་མཚུངས།
ཞེས་སོ། ། ཨ་རུ་གསེར་མདོག་སེ་འབྲུ་དང༌། ། སྐྱུ་རུ་དུག་ཉུང་གསེར་མེ་ཏོག ། ཛཱ་ ཟི་ར་དཀར་པོ ་གོར་བྲག་ཞུན་གུར་གུམ་དང༌། ། རུ་རྟ་སེ་བའི་མེ་ཏོག་རྣམས། ། ཀ་ར་སྦྱར་བ་ཆུ་བསྐོལ་ཕུལ། ། གསེར་མདོག་བཅུ་པའི་སྦྱོར་བ་འདིས། ། བད་མཁྲིས་མིག་སེར་སེལ་བའི་མཆོག ། བྲག་ཞུན་གླ་རྩི་གུར་གུམ་སུག་སྨེལ་དང༌། ། དོམ་མཁྲིས་བོང་ང་འཇིབ་རྩི་ཨ་རུ་ར། །
ག་དུར་ཀ་ར་ཆ་མཉམ་བྲག་ཞུན་དགུ། ། ཕོ་བའི་ཁྲག་མཁྲིས་ཚད་པ་སེལ་བར་བྱེད། ། དོམ་མཁྲིས་གསེར་གྱི་མེ་ཏོག་དུག་མོ་ཉུང༌། ། གླ་སྒང་བོང་ང་དཀར་པོ་བ་ལེ་ཀ ། རེ་སྐོན་ཀ་ར་སྦྱར་བའི་མཁྲིས་ཕྱེ་བདུན། ། རྒྱུ་ལོང་ནད་འགྲམ་ཁྲག་མཁྲིས་ཚ་འཁྲུ་གཅོད། ། མཁྲིས་པར་ཨ་རུའི་གསེར་བཤལ་ནི། ། གསེར་མདོག་བཟང་པོ་སུམ་ཆ་སྟེ། ། གཅིག་ནི་བ་ཆུ་ཕུལ་གང་དུ། ། བཙོས་པ་ཆུ་དེ་བསྟིམས་ནས་བཏོན། །
གཅིག་ནི་བག་ཟན་ནང་དུ་བཏུམ། ། སླ་ངར་དུ་བ་མ་ཤོར་བསྲེགས། ། ཟན་ཚིག་ཨ་རུ་མ་ཚིག་ཚད། གཅིག་ནི་བཅོ་ལྔའི་ཟླ་བའི་དུས། ། འཁར་གཞོང་ནང་བཞག་ནམ་ལངས་བསྡུ། ཁ་བསྒྱུར་ཐར་ནུ་དུར་བྱིད་གཉིས། ། ཞོ་རེ་བྲ་བའི་རིལ་མ་ཙམ། ། རྒྱ་ཚྭ་སྲང་གསུམ་ཐར་ནུ་བདུན། ། སྲོད་ལ་སློང་བྱེད་ཐུན་གཅིག་བཏང༌། ། ནམ་གུང་འཁྲུ་བྱེད་ཐུན་གཅིག་བཏང༌། །
ཐོ་རངས་སྦྱོང་བྱེད་ཐུན་གཅིག་བཏང༌། ། ཚད་ནི་སུམ་ཆ་སུམ་གཉིས་དང༌། ། ཕྱེད་བཅས་བཏང་བ་ཐུན་ཚད་ལགས། ། བཙོ་བསྲེགས་རྗེན་གསུམ་སྦྱོར་བ་ནི། ། མཁྲིས་ནད་དུག་དང་སྨུག་པོ་ལ། ། འདི་ལས་ལྷག་པའི་སྦྱོང་གཞན་མེད། ། ཅེས་སོ། ༈ །བད་ཀན་སྐྱ་བོའི་སྨན་སྐོར། བདེ་བྱེད་སྙོམ་ལྡན་ཞེས་བྱའི་སྨན་མཆོག་ནི། སེ་འབྲུ།
༠༦ བཟང་དྲུག ། ཅུ་གུར་གཉིས། ༠༡༨ ལི་སུག་ཛཱ་ཀོ་བཞི་རེ། ༠༡༠ ཨ་རུ། ༠༣ ཤིང་ཚ། ༠༤༢ ད་ལི། ༠༦༠ ཚ་བ་གསུམ་ ༠༠༦ དང༌། ། གངས་ཀྱི་ཐིག་ ༠༦༠ ཚྭ་ལ་ ༠༦༠ ལ་ཕུག་ཐལ་བ། ༠༡༠ མ་ནུ་པ་ རུ་རྟ་ ཏྲ་དང༌། ༠༡༠ པུཥ་དཀར་ དངོས།
༠༡༠ ཧོང་ལེན་དང་ཏིག་ཏ། ༠༡༠ ཅོང་ཞི། ༢༠༠ རྣམས་ཞིབ་པར་བཏགས་པའི་ཕྱེ། ། སྨན་རྟ་གཙོ་བོ་བཞི་འགྱུར་སྦྱར་ནས་ནི། ། ཐོ་རངས་དུས་སུ་སིང་པོ་གསར་འཇམ་ཕུལ། ། ཤ་གསར་ཆང་འཇམ་མལ་གོས་དྲོ་བར་བྱ། ། སྨན་ཡུན་བསྲིང་ཞིང་བཏང་བའི་ཕན་ཡོན་ནི། ། བད་ཀན་སྐྱ་སྨུག་ལ་སོགས་བད་ཀན་རིགས། ། ཀྵ་ཡ་མིག་སེར་ལ་སོགས་མཁྲིས་པའི་རིགས། ། ལྷན་དང་ལྕགས་དྲེགས་མ་ཞུ་བ་རྣམས་དང༌། །
དུག་རོ་ལ་སོགས་ཕོ་བ་མཆིན་པའི་ནད། ། སྨུག་པོ་གབ་འགྱིངས་ཆུ་སེར་ལྤགས་ནད་རིགས། ། ཟ་ཕྲུག་སྐྱིགས་བུ་ལ་སོགས་གོང་བཤད་ནད། ། ཕྱི་ཡི་ནད་རྣམས་སྦྲུལ་ལྤགས་བཤུས་པ་ལྟར། ། ནང་གི་ནད་རྣམས་བ་མོར་ཉི་ཤར་འདྲ། ། ཀུན་ལ་ཕན་པའི་སྨན་མཆོག་དམ་པ་ཡིན། ། ཕག་མོ་གྲུབ་པའི་སྦྱོར་བ་ནི། བདུད་རྩི་ ཅོང་ཞི་བཟང་པོ་ནས་ཙམ་བརྡུངས་ལ་སླ་ངར་བརྔོས་རྗེས་ཆང་གར་མ་བྲེ་ཕྱེད་བླུག་ལ་ཁུ་བ་རང་ཐིམ་དྲོད་འཇམ་ཙམ་ལ་ཕོག ། ཅོང་ཞི་ཕུལ་གང་གཞིར་བྱས་ལ། ། ཧ་ལའི་ཁ་འཛིན་རྣམ་པར་རྒྱལ་བ།
༡༠༠ ། མཆིན་པའི་ཁ་འཛིན་གུར་གུམ། ༠༡༠ ཤིང་ཚྭ། ༠༡༠ མཁལ་མའི་ཁ་འཛིན་མདངས་བསྐྱེད་སུག་སྨེལ། ༠༡༠ ཕོ་བའི་ཁ་འཛིན་དྲོད་བསྐྱེད་སེ་འབྲུ། ༠༢༠ གྲང་བའི་ཁ་འཛིན་ན་ལེ་ཤམ་པི་ལིང༌། ༠༡༠ རླུང་གི་ཁ་འཛིན་སྒ་སྐྱ་མཐེབ་ཙམ། རླུང་ཁྲག་ཁ་འཛིན་ཤ་ཕོ་རུ་རྟ། སྤྱི་ཡི་ཁ་འཛིན་རྒྱ་ཚྭ་ཤྭ་ཙམ། འདུ་བ་ཆ་སྙོམས་བྲག་ཞུན་ཉིད་བཅས། །
བུར་དཀར་རྟ་ལ་བསྐྱོན་པའི་ཕྱེ་མས། ། མ་ཞུ་བ་དང་བད་ཀན་སྐྱ་སྨུག ། ལྷན་དང་ལྕགས་དྲེགས་མཆིན་པའི་ནད་གཞི། ། སྐྲན་དང་དུག་རོ་རྩ་ལ་ཞེན་དང༌། ཁོང་སྒྲེག་བད་ཀན་ཕོ་བ་འཁྲེན་པ། ། ཡར་ལ་སྐྱུགས་དང་མར་ལ་འཇོམས་པ། ། ཁྱད་པར་བད་ཀན་སྨུག་པོའི་ནད་ལ། ། རྡོ་ཚན་ཁ་བ་བབས་ལྟར་འཇོམས་ཤིང༌། ། སྟོབས་འཕེལ་ལུས་ཀྱི་གཟི་མདངས་རྒྱས་བྱེད། ། གོང་སྨོས་ཀུན་ལ་བ་མོར་ཉི་བཞིན།
སེལ་བྱེད་མན་ངག་ཀུན་གྱི་ཡང་སྙིང༌། དབང་གསལ་རྒས་སྲ་བཅུད་ལེན་མཆོག་ཡིན། ། བདུད་རྩི་ཆང་གི་གཉེན་པོ་བྱེད་ན། ། བག་མེད་འཐུང་ཡང་འདི་ཉིད་ཐུན་རེའི། ། མོད་ལ་འཐུང་ཞིང་མྱོས་པར་མི་འགྱུར། ། སྨན་ནུས་འཛིན་ཕྱིར་གསང་བའི་སྨན་མཆོག ། ཀརྴ་པ་ནི་སྦྲུམ་མ་འཇུག་ཅིང༌། ། སོ་སྐྱེས་བརྗོད་དཀའ་གདམས་པའི་ནུས་མཐུ། ལྕེ་བརྒྱས་བསྐལ་པ་སྟོང་ཕྲག་དུ་མས། ། སྨྲས་ཀྱང་ཟད་པར་ནུས་པ་མ་ཡིན། །
ཐམས་ཅད་མཁྱེན་ཉིད་བརྗོད་པའི་གནས་ཡིན། དེ་སྟེང་ཁ་ཆེ་ཨུཏྤལ་སྐྱུ་རུ། པྲི་ཡང་ཀུ་དང་བ་ཤ་ཀ་བསྣན། ། བད་སྨུག་ནད་ལ་བདུད་རྩིར་མཚུངས་སོ། ། ཞེས་སོ། ། ཅོང་ཞི་འོ་མར་འདམ་ཐག་གྲིབ་སྐམ་བྱ། ། གི་ཝཾ་བཟང་དྲུག་ཨུཏྤལ་ཙན་དན་གཉིས། ། གླ་རྩི་གསེར་གྱི་མེ་ཏོག་དུག་མོ་ཉུང༌། ། ཏིག་ཏ་བོང་དཀར་ཨ་རུ་བ་ཤ་ཀ ། རུ་རྟ་པི་པི་ལིང་དང་ཀ་ར་སྦྱར། །
ཅོང་ཞི་བསིལ་སྦྱོར་དུག་དང་སྨུག་པོ་དང༌། ། གབ་ཚད་ཚད་རྙིང་མ་ལུས་སེལ་བར་བྱེད། སེ་འབྲུ། ༡༠༠ ༠༨༠ ཤིང་ཚ། ༠༡༠ སུག་སྨེལ། ༠༨༠ པི་པི་ལིང༌། ༠༨༠ བུར་དཀར་སྦྱར་བའི་སེ་འབྲུ་བཞི་པ་སྟེ། ། ཕོ་བའི་གཞི་འཛིན་མེ་དྲོད་གསོ་བར་བྱེད། ། ནད་གཞི་ཅི་ལས་གྱུར་ཀྱང་དང་ག་འབྱེད། ། དེ་སྟེང་དོང་གྲྭ་བསྣན་པས་ཚད་ལྡན་སྦྱོར། །
སེ་འབྲུ་ལྔ་པས་བད་ཀན་ཟས་མི་འཇུ། ། ཕོ་བའི་གྲང་སྐྲན་སྐྱུགས་དང་ཡི་ག་འཆུས། ། སྙིང་རླུང་མཁལ་སྐེད་ནད་ལ་མཆོག་ཏུ་ཕན། ། ཡང་ན་གུར་གུམ་བསྣན་པས་སེ་འབྲུ་ལྔ། ། ཚ་གྲང་འཐབ་ ཚ་ན་གུར་གུམ་གྲང་ན་དོང་གྲ་ཞོ་རེ་བསྣན། པའི་ཁ་འཛིན་མེ་དྲོད་གསོ། ༈ །བད་ཀན་སྨུག་པོའི་ནད་སྐོར་ལ། ། གླང་ཆེན་རྒྱ་མཚོ་མཐའ་ཡས་ནི། ། གླང་ཆེན་བཅུ་གསུམ་སྟེང་དུ་ཀོ་བྱི་ལ། ། དུག་ཉུང་ལི་ཤི་ཧོང་ལེན་ཅུ་གང་དང༌། །
ཙན་དན་དཀར་དམར་འབྲི་མོག་བཙོད་ཚོས་དང༌། ། ག་དུར་སྙིང་ཞོ་ཀ་ར་སྦྱར་བ་ཡིས། ། གླང་ཆེན་རྒྱ་མཚོ་མཐའ་ཡས་ཞེས་བྱ་འདིས། ། འདུས་ནད་སྨུག་པོ་བྱེར་རྒྱས་ཚ་སྲིན་བསྡོངས། ། དུག་སྨུག་མཆིན་མཁྲིས་སྐྲན་དང་ཁྲག་གཟེར་འཕྱོ། ། སྟོད་སྨད་གོ་ལོག་དྲི་ཆུ་ཁྲག་ཏུ་འགྱུར། ། སྲིན་རིགས་ལོང་བུབ་མཁས་པ་ཕུག་རྡུགས་ལ། ། འདི་ལས་ཟབ་པ་འཛམ་གླིང་ཁམས་ན་མེད། ། གཡུ་ཐོག་མགོན་ལ་ཡེ་ཤེས་མཁའ་འགྲོས་གནང༌། ། མན་ངག་གསང་སྨན་གཞན་ལ་མ་སྤེལ་ཅིག །
སྤྱི་འཇོམས་སྨན་དམར་ཆེན་མོ་ནི། ཁྱུང་དྲུག ། བསིལ་གསུམ། མི་ཐོད། འབྲུག་རུས། སྲོ་ལོ། སྤང་རྒྱན། ཙན་དན་དམར། ལུག་མུར། ཤོ་མང་གཉིས།
སྤ་ཡག ། ཨར་ནག ། སྙིང་ཞོ། གྲི་ཤ ། ཏིག་ཏ། ཤུན་ཁན། གསེར་མེ། སྐྱེར་ཤུན། གི་ཝཾ། བསིལ་སྨྱུག །
རྨ་བྱ། རེ་རལ། འོམ་བུ། སྙ་ལོ། དུག་ཉུང༌། བ་ཤ ། ཧོང་ལེན། བོང་དཀར། སུག་སྨེལ། མཁལ་ཞོ།
བྲག་ཞུན། སྤྲུ་སྐྱ། ཕུར་ནག ། སྤང་ལྕེ། ཀྱི་ལྕེ་ནག་པོ། དམར་གསུམ། ཞུ་མཁན། ཆུ་རྩ། རེ་ལྕག ། ཐར་ནུ་ཅུང་ཙམ།
དེ་རྣམས་ཕྱེ་མ་མཚལ་གྱི་མདོག་བསྒྱུར། གཉན་དང་ཚད་པ་ཁྲག་མཁྲིས་དུག་དང་སྨུག་པོ། སྟོད་སྨད་དོན་སྣོད་གར་བབ་འདི་ཡིན་པས། ། མན་ངག་གམ་ཕྱེ་དམར་པོ་འབྲོང་སྨན་ལུགས། ། ཐང་ནི་ནོར་བུ་བདུན་སྟེང༌། དམར་གསུམ། ཙན་དན་གཉིས། མཛོ་ཤིང་ཐུན་ཆེར། ཆུ་རྩ། འུ་སུ།
བ་ཤ ། ཧོང་ལེན། ཏིག་ཏ་དེ་རྣམས་བྱ། ། ཟླ་ཤེལ་བསྡུས་པ། ཅོང་ཞི། ལྕགས་ཕྱེ་དང༌། མ་ནུ་འུ་སུ་སྟར་བུ་སྦྱར་བ་ཡི། ། བད་སྨུག་ནད་ལ་ཟབ་ཅིང་སྐྱ་རྦབ་སེལ། ༈ །ཐང་ཆེན་ཉེར་ལྔ་ནི། ཁ་ཆེ་གུར་གུམ་ཐང་གི་གཙོ་བོ་ལ། །
ཨ་བར་སྐྱུར་གསུམ་མ་ནུ་ མ་ནུ་དངོས་ པ་ཏྲ་དང༌། ། མ་ནུ་པུཥྐར་ ཁམས་རུས་ ཧོང་ལེན་ཏིག་ཏ་དང༌། ། ཀྱི་ལྕེ་བོང་དཀར་འུ་སུ་པརྤ་ཏ། ། རྒྱལ་བའི་ ལུག་མིག་ སྤྱན་ཅན་འཁྲི་ འོམ་བུ ་ཤིང་པ་ དངོས་སམ་གསེར་མེ་གང་རུང་ ཏོ་ལ། ། ལྡུམ་བུ་རེ་རལ་ཕག་ཁྲག་གངྒཱ་ཆུང༌། ། ཨུཏྤལ་ ཚེར་མ་དར་འཇོམས་ བ་ལེ་ཀ་དང་པྲི་ཡང་ཀུ། བྲག་ཞུན་སུག་སྨེལ་སེ་འབྲུ་བསེ་ཡབ་རྣམས། ། སྦྱར་བས་ཐང་ཆེན་ཉི་ཤུ་རྩ་ལྔ་པས། ། དུག་དང་སྨུག་པོ་ཚད་རྙིང་བྱེར་བ་སྡུད། ། འདུ་བ་ཚ་གྲང་ཆ་སྙོམས་དང་ག་འབྱེད། །
རླུང་མི་སྐྱེད་ཅིང་བད་མཁྲིས་གཉིས་ཀ་སེལ། ། དེས་ན་སྦྱོར་བ་ཀུན་གྱི་རྒྱལ་པོ་བཤད། ། ཅེས་སོ། ༈ །བྱེར་སྡུད་སྨན་སྐོར། འབྲས་གསུམ་བསིལ་གསུམ་བྲག་ཞུན་ཨ་ག་རུ། ། མ་ནུ་བྲ་ག་སླེ་ཏྲེས་སྒ་སྐྱ་དང༌། ། རེ་རལ་གསེར་མེ་སྐྱེར་ཤུན་བ་ཤ་ཀ ། ཏིག་ཏ་ཀྱི་ལྕེ་འབྲི་ཏ་ས་འཛིན་དང༌། ། ཤིང་མངར་ལྕམ་པ་ཚོས་བཙོད་ཞུ་མཁན་དང༌། ། སེ་རྒོད་ཕག་ཁྲག་ལྕུམ་རྩ་སྤ་འབྲུ་བཅས། །
སྡུད་ཐང་ཉེར་ལྔ་ནོར་བུའི་ཞགས་པ་འདིས། ། དུག་དང་ཚ་བ་ཁྲག་མཁྲིས་ཚད་སྨུག་འབམ། ། ལ་སོགས་ནད་ཀྱི་རིགས་སུ་གྱུར་ཏོ་ཅོག ། སྟོད་སྨད་དོན་སྣོད་ཕྱི་ནང་རྩ་ཡན་ལག ། གང་དུ་བྱེར་ཀྱང་ངེས་པར་སྡུད་པར་བྱེད། ། འདི་ཡི་ཕན་ཡོན་ལག་ཏུ་བླང་པས་གསལ། ༈ །སྐྱུ་རུ་ཉེར་ལྔའི་འཕྲུལ་འཁོར་ཅན་ནི། སྐྱུ་རུ་བ་ཤ་བ་ལེ་སྤྲི་ཡང་ཀུ། ། འུ་སུ་ཧོང་ལེན་བྲག་ཞུན་ཨུཏྤལ་སྔོ། སྤང་རྩི་གུར་གུམ་གི་ཝཾ་ཙན་དན་གཉིས། །
བཙོད་ཚོས་སྤུ་ཤེལ་འབྲི་མོག་ལི་ག་དུར། ། ཏིག་ཏ་ཨ་བར་གསེར་མེ་རུ་རྟ་དང༌། ། མ་ནུ་ཀནྜ་སླེ་ཏྲེས་སྟར་བུ་སྟེ། ། ཀ་ར་སྦྱར་བའི་སྐྱུ་རུ་ཉེར་ལྔ་འདིས། ཁྲག་ཤེད་མ་ལུས་གཅོད་པའི་སྤྱི་སྨན་ཡིན། ། གཏར་དགོས་གཏར་མི་རུང་ལ་སྨན་འདི་བསྟེན། ། གཏར་མི་དགོས་པ་དྲང་སྲོང་ཕྱག་ལེན་ཡིན། ། ཕན་ཡོན་བརྗོད་འདས་བྱེ་བྲག་ཁ་བསྒྱུར་མཚུངས། ། སྤྱི་ཡི་ཕན་ཡོན་མདོ་ཙམ་བརྗོད་པ་ནི། ། སྟོད་གཟེར་ཁྲག་འཁྲུགས་ཚ་བ་སྟོད་རྒྱས་དང༌། །
སྨུག་པོ་ཁྲག་རྒྱས་མཆིན་དྲི་རོ་སྟོད་རྒྱས། ། བྲང་ཚ་ཆུ་སྐྱུར་མཁྲིས་པ་རྒྱ་བརྒྱལ་དང༌། ། ཁྲག་རུལ་དུད་ཁུ་སྐྱུགས་དང་ཕོ་མཆིན་ན། ། རོ་རྒྱབ་རྩིབ་གཟེར་ཁྲག་མཁྲིས་ཕོ་བར་ལྷུངས། ། སྨུག་པོ་རྒྱས་གབ་འཁྲུགས་དང་གནས་ཞེན་དང༌། བྱེར་འཐབ་སྙིང་སོགས་འདུས་ནད་སྨུག་པོའི་རིགས། ། འཇོམས་པའི་མཆོག་ཡིན་ཁྱད་པར་ཁ་བསྒྱུར་ནི། ། གྱེན་བརྡོལ་ཁྲག་སྐྱུགས་སྣ་ཁྲག་ལུད་རིགས་ལ། ། མཁན་སྐྱ་དོམ་མཁྲིས་སྲན་མ་སརྫི་ཀ སྐྱེར་པ་རྡོ་དྲེག་མཚལ་དཀར་མཚེ་ཡི་ཐལ། །
སྤྲུ་མའི་འབུ་བསྡེབ་བ་ཤ་གུར་གུམ་དང༌། ། རྒྱ་སྐྱེགས་སྤུ་ཤེལ་ཙན་དམར་བསྐྱེད་པས་གཅོད། ། ཐུར་རྡོལ་ཁྲག་འཁྲུ་དེ་སྟེང་རེ་སྐོན་དང༌། ། ད་ཏྲིག་བྱ་རྐང་མོན་ཆ་རམ་པ་བསྡེབ། ། རླུང་ཤས་ཆེ་ན་ཨ་གར་ཛཱ་ཏི་དང༌། ། ཤ་ཆེན་གུར་གུམ་རུས་བཅུད་གསུམ་གྱིས་ཕུལ། ། གློ་འཁྲུགས་ཆེ་ལ་ཅུ་གང་ཤིང་མངར་དང༌། ། ཨ་ཀྲོང་སྲོ་ལོ་རྒུན་འབྲུམ་བསྡེབས་པ་དང༌། ། སྟར་བུ་ག་དུར་རུ་རྟ་འབྲི་མོག་བསྐྱེད། ། མཁྲིས་ཤས་ཆེ་ན་དུག་ཉུང་གཡའ་ཀྱི་བསྡེབས། །
ཏིག་ཏ་ཨ་རུ་གསེར་མདོག་བསྐྱེད་པ་གཅེས། ། སྨུག་ཚད་ཆེ་ལ་བསེ་ཡབ་རེ་སྐོན་དང༌། ། ཙནྡན་དཀར་བསྡེབས་གི་གུར་སྤང་རྩི་བསྐྱེད། ། བད་གྲང་ཆེ་ལ་སེ་འབྲུ་བཞི་པ་དང༌། ། རྒྱམ་ཚྭ་སྒ་བསྡེབས་སྐྱུ་རུ་འུ་སུ་བསྐྱེད། ། ཕོ་བར་འགྱིངས་ཤིང་དངས་མར་སྐྱུགས་པ་ལ། ། སེ་འབྲུ་བཞི་པ་དང་ནི་ལ་ལ་ཕུད། ། ནཱ་ག་པུཥྤ་གེ་སར་སྒ་ཤིང་མངར། ། བུར་དཀར་བསྡེབས་ཤིང་གི་ཝཾ་གསེར་མེ་དང༌། ། བ་ལེ་པྲི་ཡང་འུ་སུ་བསྐྱེད་པར་བྱ། །
ཚ་གྲང་འཐབ་ལ་སེ་འབྲུ་སུག་སྨེལ་དང༌། ། པི་ལིང་བྱི་ཏང་ཀ་དང་རེ་སྐོན་པ། ། གོ་བྲུན་བསྡེབས་ཤིང་སྐྱུ་རུ་པྲི་ཡང་ཀུ། ། འུ་སུ་བ་ཤ་རུ་རྟ་སྤུ་ཤེལ་བསྐྱེད། ། སྨུག་སྐྲན་འགྱིང་ན་རེ་ལྕག་ཚྭ་ལ་དང༌། ། སྦྲུལ་ཤ་རྒྱ་ཚྭ་བྱང་བ་དུང་འགྲོན་ཐལ། ། བསྡེབས་ཤིང་སྟར་བུ་རུ་རྟ་སྦྱར་བ་བསྐྱེད། ། སྟོད་གཟེར་ཆེ་ལ་ལི་ཤི་གེ་སར་གསུམ། ། གུ་གུལ་ཨ་བྱག་གླ་རྩི་ཚེར་སྔོན་བསྡེབས། ཨུཏྤལ་རུ་རྟ་མ་ནུ་འབྲས་གསུམ་བསྐྱེད། །
སྲོག་སྙིང་གཟེར་ཞིང་འཕྱོས་ན་ཛཱ་ཏི་དང༌། ། ཨར་ནག་གུ་གུལ་ལི་ཤི་སྒ་སྐྱ་དང༌། སྤོས་དཀར་གེ་སར་རི་བོང་ཙིཏྟ་དང༌། ། ཤིང་ཀུན་ཞོ་ཤ་བསྡེབས་ཤིང་འབྲས་གསུམ་བསྐྱེད། ། དེ་ལྟར་སྨན་ནོ་ཅོག་གི་ཡང་སྙིང་བཅུད། ། སྐྱུ་རུ་ཉེར་ལྔའི་འཕྲུལ་འཁོར་ཚེ་ཡིས་གསོས། ། འཆི་མེད་བདུད་རྩི་མཁའ་འགྲོའི་ལུང་བསྟན་སྨན། ། དྲང་སྲོང་སྙིང་ནོར་རིག་པའི་རྩལ་གྱིས་གཏེར། ། ནད་དོ་ཅོག་གི་འདུས་ཆེན་སྨུག་པོའི་གཤེད། ། ཉེས་གསུམ་ལས་གྱུར་ཚ་གྲང་གང་ཡང་རུང༌། །
དོན་སྣོད་ཕྱི་ནང་དབང་པོའི་ནད་ཀྱི་རིགས། ། བརྒྱས་བཤད་སྟོང་ལྷག་བཅོས་དགོས་བརྒྱ་རྩ་སོགས། ། ནད་གདོན་ཆེ་ཕྲ་སྤྱི་དང་བྱེ་བྲག་ཀུན། ། སྐྱུ་རུའི་འཕྲུལ་འཁོར་རིག་པས་བསྐོར་ཤེས་ན། ། མི་སེལ་འཆི་བའི་དུས་ལ་བབས་ལས་མིན། ། ཅེས་པ་མཁའ་འགྲོའི་ལུང་བསྟན་རྒྱུད་འཛིན་བུ། ། ཨ་ཙར་ཀ་རུ་ཎ་ཡི་ཕྱག་ལེན་ཡིན། ༈ །ཁྲག་ནད་ཀུན་སེལ་ཞེས་བྱའི་སྨན་མཆོག་ནི། གི་ཝཾ་གུར་གུམ་ཨུཏྤལ་བ་ལེ་ཀ ། ཏིག་ཏ་བྲག་ཞུན་རུ་རྟ་བ་ཤ་ཀ །
གསེར་མེ་ཅོང་ཞི་འབྲི་མོག་མ་ནུ་དང༌། ། ཅུ་གང་སྐྱུ་རུ་ཤིང་མངར་རེ་སྐོན་དང༌། ། ཙནྡན་དམར་པོ་མཛོ་མོ་ཤིང་དང་ནི། ། ཧོང་ལེན་སྟར་བུ་ཀ་ར་ཆ་བསྐྱེད་པ། ། གི་ཝཾ་དགུ་སྟེང་ཁྲག་འཁྲུགས་ཀུན་སེལ་སྨན། ། བསྣན་འདིས་མཆིན་པ་ནད་འགྲམ་མཆིན་ཁྲག་རྒྱས། ། མཆིན་ཚད་བད་ཀན་སྨུག་པོ་རྒྱས་པ་སོགས། ། ཁྲག་འཁྲུགས་ཁྲག་ནད་མཚོ་རླབས་ལྟར་ཕྱུར་བ། ། ཐམས་ཅད་ཞི་བྱེད་འཇོམས་པས་ནད་མི་དཀྲུགས། ། གཏར་དགོས་ནད་ལ་གཏར་ཁའི་གོ་ཆོད་འགྱུར། །
འདི་སྟེང་ཞུ་མཁན་ཚོས་བཙོད་སླེ་ཏྲེས་དང༌། ཀནྜ་ཀ་ར་པྲི་ཡང་ཀུ་དང་ནི། སྲོ་ལོ་དམར་པོ་དང་བཅས་ཉི་ཤུ་བདུན། ། ཁྲག་མཁྲིས་འཁྲུགས་དང་ཁྲག་ནད་རོལ་དུ་ལྷག ། སྟོད་འབམ་གློ་རྡོལ་སྨུག་པོའི་ཚ་བ་སོགས། མདོར་ན་ཁྲག་ལ་བརྟེན་པའི་ནད་རིགས་ལ། ། སླེབས་ཆོག་བདུད་རྩི་མངོན་གསུམ་འདི་ལྡན་ན། ཁྲག་གཙོས་གདུག་པའི་ནད་རྣམས་ཤིན་ཏུ་སླ། ། དེ་སྟེང་ཨ་རུ་བ་རུ་ཨ་ག་རུ། ། ལི་ཤི་བསྣན་ན་ཤིན་ཏུ་འཇམ་ཞིང་འཕྲོད། །
ཉེས་པ་གསུམ་ཀ་གང་ཡང་སེལ་བར་བྱེད། ༈ །ཟླ་ཤེལ་རིལ་བུ་སྤྱི་དང་ཁྱད་པར་སྦྱོར་ཚུལ་བདུད་རྩིའི་མྱུ་གུ་ཞེས་བྱ་ནི། དེ་ནས་སྨན་དངོས་ཀྱི་སྦྱོར་བ་ལ། ཅོང་ཞི་འདམ་ཐག་སྲང་བཅུའི་ཚེ། གི་ཝཾ་སླད་མེད། ༠༣༥ ཅུ་གང༌། གུར་གུམ། ལི་ཤི། ཛཱ་ཏི། སུག་སྨེལ།
ཀ་ཀོ་ལ་བཅས་བཟང་པོ་དྲུག་སོ་སོ་ནས། ༠༡༥ ཙནྡན་དཀར་པོ། ༠༡༥ ཙནྡན་དམར་པོ། ༠༢༡ གསེར་མེ། ༠༢༠ རྒྱ་གར་དུག་མོ་ཉུང༌། ༠༤༡ སུམ་ཅུ་ཏིག་ཏ། ༠༢༠ འཛོམ་ན་རྒྱ་གར་བོང་དཀར་དང་མ་རྙེད་ན་སྔོ་བོང་དཀར། ༠༣༡ བ་ཤ་ཀ ༠༣༡ རྒྱ་གར་རུ་རྟ། ༠༤༡ ལྕགས་ཕྱེ ་༠༠༡ སྐྱུ་རུ་ར།
༠༣༠ སེ་འབྲུ། ༢༢༠ བྲག་ཞུན། ༠༥༡ པྲི་ཡང་ཀུ། ༠༥༡ གངས་ཐིག ༠༤༢ གུ་གུལ་ནག་པོ། ༢༣༡ ཆུ་རྩ། ༢༤༤ མ་ནུ། ༠༧༧ ཀོ་བྱི་ལ། ༠༢༣ ཧོང་ལེན། ༠༨༠ ལུག་རུ་སྨུག་པོ།
རྒྱ་གར་དང་བོད་ཀྱི་ཨུཏྤལ་འདྲེས་པ། ༠༧༢ གླ་རྩི་ཟོལ་མེད། ༠༠༦ དྲི་ཆེན། ༠༠༤ མི་ཡི་སོག་ཐལ། ༠༡༠ ཨ་རུ་ར། ༡༠༡ པི་པི་ལིང༌། ༠༢༠ དོམ་མཁྲིས་སླད་མེད། ༠༢༠ དངུལ་ཆུ་འདུལ་མ། ༢༠༠ བཅས་སྨན་སྣ་སུམ་ཅུ་རྩ་བདུན་པོ་ཞིབ་པར་བཏགས་ལ་དར་ཚགས་སུ་དྲངས། ། དེ་ནས་ཨ་རུ་རའི་ཕྱེ་མས་ལྕགས་གཡའ་བབས་པའི་ཁུ་བ་ནག་པོ་བླུག་ལ་དྲོད་ཅུང་ཟད་ཕབ་སྟེ་ཞག་གསུམ་ལྔ་ནམ་ཟླ་དང་བསྟུན་ལ་ཁེབ་དང་བཅས་བསྙལ།
དེ་ནས་འདམ་ཐག་ཐེམ་པར་བྱ། འབྱོར་ན་ཕབ་གཏའ། རིན་ཆེན། ཚ་སྦྱོར། གྲང་སྦྱོར། མང་སྦྱོར། སྔ་མ་རྣམས་ཀྱིས་ཚད་ལྡན་སྦྱར་བའི་ཟླ་ཤེལ་སོགས་དཀར་ཡོལ་གཙང་མར་ཆུ་གཙང་གིས་སྦྱར་ལ་བཏབ། དེ་ནས་ཁ་ཅིག་གིས་རིང་བསྲེལ། ཟོལ་མེད་ཀྱང་བཏང་ལུགས་འདུག་པ་ཕུན་སུམ་ཚོགས་པའི་ཡན་ལག་ཡིན་ཅིང་ཕབ་བཏབ། མ་འབྱོར་ནའང་འགལ་བ་མེད།
དམིགས་གསལ་དུག་ལ་གླ་རྩི་དང་བསེ་རུ་དཀར་པོ་ཐལ་ཚན་དུ་རྩི་ཧྲོག་བསྲེགས་ནས་ཆུ་འདུར་བྱས་པའི་ཁུ་བ་དང༌། ཚད་པ་དང༌། རུས་ཆགས་ལ་སྤྱི་ཞུར་ཁུ་བས་འདམ་ཐག་བྱ་བ་གཅེས། གང་ལྟར་གར་སླ་གཏོར་ཟན་རྩམ་དུ་དྲིལ། དར་རས་ཀྱི་ལྡིང་ཁྲི་ལྟ་བུ་ཅུང་ཟད་བཀོད། རྗེས་ཐོག་དར་རས་ནག་པོའི་ཁུག་མར་རིལ་ཆགས་བྱ། ཅུང་ཟད་སྐམ་པ་དང་ལྷུང་བཟེད་ལྟ་བུའི་སྣོད་དུ་རིལ་ཆགས་ལེགས་པར་བྱ་ཞིང༌། སྨན་བླའི་གཟུངས་དང་རྟེན་སྙིང་བརྗོད་ལ་རབ་ཏུ་གནས་ཤིང་ཤིས་པ་བརྗོད། སྐམ་ནས་རླུང་མི་འཆོར་བའི་སྣོད་དུ་བཅང་བར་བྱ། ཕན་ཡོན་ནི།
དྷརྨ་སྭཱ་མིས། དུག་དང་སྨུག་པོ་ཁྲག་ཏུ་འཁྲུ་སྐྱུགས་དང༌། ། གབ་ཚད་ཚད་རྙིང་འགྲམ་འཁྲུགས་འཐབས་པ་དང༌། ། མ་ཞུ་གླང་ཐབ་སྲིན་དང་ཆུ་སེར་སྐྲན། ། ལྡན་འདུས་ནད་རྣམས་འཇོམས་པའི་རྡོ་རྗེ་སྟེ། ། ཞེས་གསུངས་པའི་ཡོན་ཏན་རྣམས་ལྡན་ཅིང༌། ཁྱད་པར་འདུས་ནད་སྨུག་པོའི་རིགས་ལ་ལྷག་པར་ཟབ། དེའང་ཕོ་བར་ཐོག་མར་མ་ནུ་བཞི་ཐང་དྲོད་འཇོམས་ལན་གཉིས་གསུམ་བཏང་ནས་བསྡུས་ཏེ། སེ་འབྲུ་ལྔ་པ་དང་ལྟག་པ་སྤྲད། ཕོ་བ་འཁྲོག་པ་དང་འཁྲུ་སྙམ་བྱེད་ན་ལུས་ཟུང་བཟང་ངན་དང་བསྟུན་ཏེ་རིལ་བུ་རིམ་གྱིས་བསྐྱེད་པས་རང་བཤལ་བྱུང་ན་གཞི་མེད་དུ་དངས། །
རྒྱུ་མར་བབས་ཚེ་གསེར་མདོག་ལྔ་པ་དང་ལྟག་སྤྲད་གཏོང༌། སྨུག་པོ་བྱེར་བའི་རིགས་ལ་ཐང་ཆེན་ཉེར་ལྔ་དང་ལྟག་སྤྲད་གཏོང༌། སྨུག་པོ་བྱེར་རྒྱས་འགྱིང་འདྲིལ་གང་ལའང་སེ་འབྲུ་ཀུན་ཕན་སྦྱོར་བ་ཚད་ལྡན་བྱས་པ་དང་ལྟག་སྤྲད་དུ་བཏང་བས་ལྷག་པར་ཟབ་བོ། ༈ །ཟླ་ཤེལ་བདུད་རྩི་རིལ་བུའི་སྦྱོར་བ་ནི། རྒྱལ་པོ་ཅོང་ཞི་བཙུན་མོ་བྲག་ཞུན་ཆ་གཉིས། བློན་པོ་རྣམས་ཆ་རེ་རེ། འཁོར་འབངས་རྣམས་ཆ་ཕྱེད་རེ་སྦྱོར་བ་སྟེ། དེའང་ཅོང་གཞི་འདམ་འཐག་སྲང་བཞིའི་ཚད། བྲག་ཞུན་ལྷད་མེད་སྲང་དོ། ཨ་རུ་ར།
རྒྱ་གར་རུ་རྟ་མ་རྙེད་ན་ཁམས་རུས། ཧོང་ལེན། ཨུཏྤལ། མ་ནུ། པྲི་ཡང་ཀུ། བ་ཤ་ཀ ། ལྕགས་ཕྱེ་དུག་ཕྲལ་རྣམས་སྲང་གང་རེ། བཟང་པོ་དྲུག་ཨ་གར་ནག་པོ། ཏིག་ཏ། པི་པི་ལིང༌།
བ་རུ་ར། སླེ་ཏྲེས། དངུལ་ཆུ་འདུལ་མ། རྒྱམ་ཚྭ། མིང་ཅན་ནག་པོ། གླ་རྩི། གུ་གུལ་ནག་པོ། ད་ལིའི་མེ་ཏོག ། སྲད་ནག ། ཉི་དགའ།
ལི་ག་དུར། དཔའ་བོ་དཀར་པོ། བྱིའུ་ལ་ཕུག ། སྤོས་དཀར། ཐལ་རྡོར། སོ་མ་ར་ཛ་རྣམས་སོ་སོ་ནས་ཞོ་ལྔ་ཞིབ་པར་བཏགས། ཨ་རུ་ར་དང་གླ་རྩི་གཉིས་ཟུར་དུ་སོ་སོར་ཕྱེས་ལ་འདུར། སེ་འབྲུ་དང་སྐྱུ་རུ་ར་སྲང་དོ་རེ་སྟར་ཁན་སྲང་གང་སྤྱི་ཞུར་ཞོ་ལྔ་བཅས་ཐང་ཙམ་བརྡུང་ནས་ཁུ་བ་ཡང་ཡང་ཕབ། སྙིགས་མ་ལ་སྨན་གྱི་རོ་མེད་པར་ཡོང་ཚེ་སྙིགས་དོར་བའི་ཁུ་དྭངས་ནང་གོང་གི་ཨ་རུ་རའི་ཕྱེ་མ་བཏབ་དྲོད་ཅུང་ཟད་ཕོག་པར་བྱས་ནས་ལྕགས་སྣོད་དུ་ཞག་གསུམ་བཞི་བསྙལ། དེ་ནས་སྨན་ཕྱེ་བྱིངས་བཏབ་ལ་འདམ་ཐག་ཉི་མ་ཕྱེད་ཙམ་དུ་བྱས་ལ་ཞག་གཅིག་བསྙལ་བའི་ཕྱིར་ནང་རྡོ་གཞོང་དུ་བླུགས་ལ་གླ་རྩི་ཕྱེ་མ་ཆུ་ཉུང་ཙམ་ལ་སྦྱར་བ་དང༌།
ཕབ་གཏའ་ཡོད་ནའང་བླུག་ལ་འདམ་འཐག་ལེགས་པར་བྱས་ཏེ་རིལ་བུ་དྲིལ། རབ་གནས་ཤིས་བརྗོད་བྱས་ཏེ་ཟ་མ་ཏོག་བཟང་པོར་བཅང༌། དགོས་དུས་ལྔ་བདུན་དགུ་སོགས་ནད་སྟོབས་དང་སྦྱར་ནས་བཏང་བར་གསུངས། འདི་ཡི་ཕན་ཡོན་ནི། བཞི་བརྒྱ་རྩ་བཞིའི་ནད་རྣམས་མ་ལུས་པ། ། འདི་ཡིས་མི་སེལ་བ་ནི་ག་ལ་ཡོད། ཁྱད་པར་ཁྲག་མཁྲིས་བད་ཀན་སྨུག་པོ་དང༌། རྨུ་འོར་སྐྱ་རྦབ་དྲེག་གྲུམ་ཚ་བ་རྙིང༌། རྩ་དཀར་ཆུ་སེར་དངོས་དང་སྦྱར་དུག་རྣམས། སེལ་བྱེད་འཆི་མེད་བདུད་རྩི་མངོན་སུམ་མོ། །
ཅེས་གསུངས་པ་ཆེ་བརྗོད་ཙམ་མ་ཡིན་པར་དོན་ལ་གནས་པའི་ཕན་ཐོགས་ཆེ་ཞིང༌། ཟླ་ཤེལ་ཆེན་མོ་ལས་ཀྱང་རྣོ་ལ་ཟབ་པ་དང༌། བད་ཀན་ཆུ་བཞི། སྨུག་པོ་དང་འདྲེས་པའི་ཚད་རིམས་གསར་རྙིང་རྣམས་ལ་ཤིན་ཏུ་ཟབ་པ་ལག་བླང་མའོ། ༈ །རྗེ་གཡུ་ཐོག་པ་ཆེན་པོའི་ཡེ་ཤེས་ཀྱི་སྐུ་ཡི་རྗེས་སུ་བཟུང་བ་ཀུན་གཟིགས་འཇམ་དབྱངས་མཁྱེན་བརྩེའི་དབང་པོའི་དགོངས་པའི་རྒྱ་མཚོ་ལས་རྡོལ་བའི། ། སྨན་སྦྱོར་རཏྣ་གསར་པའི་དོ་ཤལ་ལས། ། བཻཌཱུརྻ་རིན་ཐང་དང་བྲལ་བ་སྟེ་རྒྱལ་བ་རྣམས་ཀྱི་ཐུགས་རྗེ་གདུལ་བྱའི་དུས་ལས་ཡོལ་མེད་དུ་འཇུག་པས་འདི་ཡང་དོན་ཆེན་པོ་དང་ལྡན་པར་ངེས་པ་རྙེད་དེ་གཞན་ཕན་གྱི་བཙས་སུ་བཀོད་པའང༌། སྨན་སྦྱོར་ཟླ་བ་གསར་བའི་བདུད་རྩི་ཡིས། ལུས་ཅན་ཉེས་པའི་ཚ་གདུང་རབ་བཅིལ་ནས། བདེན་དོན་ཀུན་དགའི་མྱུ་གུ་ཅི་ཡང་འཕེལ།
འཆི་མེད་རྟག་པ་དམ་པའི་དཔལ་སྟེར་ཤོག ། ཅེས་པའང་མདོ་སྨད་ནོར་འཛིན་ཡངས་པའི་ཁྱོན་དུ་གཙུག་ལག་ཟུང་གི་ཕྲིན་ལས་གཞན་དྲིང་མི་འཇོག་པར་སྐྱོང་བ། མི་རྗེ་སྤྱི་ཁྱབ་ཆེན་པོ་ཚེ་རིང་དཔལ་ལྡན་དབང་གི་རྒྱལ་པོའི་འཕོངས་པ་རྣམས་ལ་རིང་འཚོའི་སྦྱིན་པ་བསྩལ་བའི་ཐུགས་བསྐྱེད་ཁྱད་པར་དུ་འཕགས་པས། སྨན་སྦྱོར་ཕྱག་ལེན་བསྟར་གནང་བའི་ཆ་རྐྱེན་དུ་ལྔ་རིགས་སྨྲ་བ་གུ་ཎ་ས་མུ་དྲས་ཉག་སྨད་རི་རྒྱལ་དགའ་ལྡན་ཀུན་ཁྱབ་རྫོང་དུ་བྲིས་པ་དགེའོ། ༈ །ཟླ་ཤེལ་བདུད་རྩི་མ་ཞེས་བྱ་བ་ནད་བརྒྱ་སྨན་གཅིག་ངོ་མཚར་ཅན་མི་ཕམ་རྣམ་པར་རྒྱལ་བའི་ཁྱད་ཆོས་ལས། མཆིན་ནད་གཙོར་གྱུར་ནད་རིགས་ཀུན་འཇོམས་ནི། ལྕགས་ཕྱེ་ཨ་རུའི་བཞུས་པ་ ༡༠༠ བྲག་ཞུན་ ༠༥༠ ཁ་གུར་རམ་བལ་གུར་ ༠༥༠ པྲི་ཡང་ཀུ་ ༠༥༠ ཅོང་ཞི་འདམ་ཐག་ ༠༥༠ མ་ནུ་ ༠༥༠ རུ་རྟ་ ༠༥༠ དང་བདུན་ནོ། ། འདི་ལ་ཟླ་ཤེལ་ཆོས་སྨན་ཐུན་རེ་འདེབས་པ་ཞལ་ཤེས། དུག་དང་སྨུག་པོ་གློ་ཚད་གཟེར་གྱི་རིགས། ། མདོར་ན་ཚ་གྲང་ནད་རིགས་གང་ལ་ཡང༌། །
བརྟག་པ་མི་དགོས་བཏང་བས་ཆོག་པ་ཡིན། ། བདུད་རྩི་མངོན་སུམ་འདི་ཉིད་ལག་ཏུ་ལོང༌། ། དྷཱིཿ་ཡིས་ཌཱཀྐི་བསྒྲུབ་པའི་དུས་སུ་བྲིས། ། གཞན་ཡང་འདི་ཡི་ཡོན་ཏན་ནི། ། ནད་རྙིང་རྩི་ལྟར་ཞེན་པ་དང༌། ། ཟུངས་བདུན་སྐྱོན་བྲལ་འདུ་བ་སྙོམས། ། མིག་གསལ་ཡིད་བདེ་གདོན་ཀུན་ཞི། ། རྒྱུན་དུ་བསྟེན་ན་བཅུད་ལེན་འགྲུབ། ། ལུས་ཀྱི་ནད་རོ་གྱུར་ཏོ་ཅོག ། གང་ལ་བཏང་ཡང་ངེས་པར་ཕན། །
དྲང་སྲོང་རིག་འཛིན་ཐུགས་རྗེའི་མཐུས། ། སྨན་གཞན་རྡུགས་ཀྱང་འདི་ཡིས་འདུལ། ། འདི་ལ་ཡོན་ཏན་ཚད་མེད་ཀྱང༌། ། བཤད་ཀྱང་ཕལ་པ་ཡིད་ཆེས་དཀའ། ། ཚིག་ཆུང་དོན་ཆེ་གཞན་ལས་འཕགས། ། བདེན་རྫུན་ལག་ཏུ་ལེན་བགྱིས་ན། ། ངོ་མཚར་མཐོང་བའི་ལམ་དུ་གསལ། ། རྫས་ཀྱི་ནོར་བུ་སྔགས་ཀྱི་བྱིན་རླབས་ནས། ། དད་པས་བསྟན་ན་ལྷ་ཡི་བདུད་རྩི་མཆོག ། མི་ཡི་ལག་ན་མངོན་སུམ་ཐོགས་པ་འདྲ། །
དེ་ཕྱིར་འདི་ཉིད་གཅིག་པུས་འགྲོ་དོན་གྱིས། ། ཡན་ལག་བརྒྱད་ཀྱིས་བསྡུས་པའི་གསོ་རིག་ཅེས། ། དགོས་པ་སྨན་མཆོག་གཅིག་གིས་འགྲུབ་པ་འདི། ། འཇམ་དཔལ་རྡོ་རྗེས་སྐལ་བཟང་གདུལ་བྱའི་ཆེད། ། ལེགས་པར་བཀོད་པ་དུས་གསུམ་དགེ་གྱུར་ཅིག ༈ །རྒ་ལོ་པ་ཡི་སྨན་དམར་ནི། འབྲི་མོག་སུམ་གཉིས་ཅོང་ཞི་ཆ། ། ཁྲག་གི་ནད་ལ་བ་ཤ་ཀ ། གཟེར་ལ་མ་ནུ་རུ་རྟ་བསྡེབ། ། བད་ཁྲག་ནད་ལ་མཆོག་ཏུ་བསྔགས། །
སྐྱུ་རུ་ཁ་ཚར་བསྡེབ་པའང་ཟབ། ། ཅེས་སོ། ༈ །མན་ངག་བསིལ་སྦྱོར་ཞེས་བྱ་ནི། ཙནྡན་དཀར་པོ་ ༠༡༠ དམར་པོ ༠༡༠ བཟང་པོ་དྲུག་སོ་སོར་ ༠༠༥ ཨ་གར་ནག་པོ་ ༠༡༠ ཨུཏྤལ་ ༠༡༠ རུ་རྟ ༠༡༠ ཨ་རུ་ ༠༡༠ བ་རུ་ ༠༡༠ བ་ཤ་ཀ་ ༠༡༠ གསེར་མེ་ ༠༢༠ པི་པི་ལིང་ ༠༣༠ ཏིག་ཏ་ ༠༠༡ དུག་ཉུང་ ༠༡༠ བོང་དཀར་ ༠༡༠ ་ སེ་འབྲུ་ ༠༡༠ སྐྱུ་རུ་ ༠༡༠ གླ་རྩི་དྲི་ཐོན་ཙམ། གཅོང་ནད་ཀུན་ཞི་ཅོང་མཛོ་འོས་འདམ་ཐག་ཅོང་ཞི་ཀུན་དང་བུང་མཉམ་ཞི་སྨན་གྱི་རྒྱལ། ། རྩི་བཞིན་བཏགས་ཏེ་གུར་གུམ་གི་ཝཾ་གཉིས་ཀྱི་སེར་པོ་འོང་བ་གསེར་འོད་འབར་བར་འགྱུར། ། ཆང་ངམ་སིང་པོ་དག་གིས་ཕུལ་ལ་གཏོང༌། ། མན་ངག་བསིལ་སྦྱོར་ཞེས་བྱའི་སྨན་མཆོག་འདིས། ། དུག་སྨུག་མཁྲིས་པ་མཆིན་པར་ཞེན་པ་དང༌། ། གབ་ཚད་ཚད་རྙིང་རྩི་ལྟར་ཞེན་པ་དང༌། །
འཁྲུགས་དང་ཁྲག་རླུང་སྟོད་དུ་འཚང་བ་དང༌། མདོར་ན་མཆིན་མཁྲིས་བར་གྱི་བད་མཁྲིས་སོགས། འདི་ནི་སྟོད་སྨད་ཀུན་ལ་ཐཻངས་ཆོག་ཡིན། ། གནད་ཀྱི་གདམས་པ་བླ་མའི་ཞལ་ལས་བྱུང༌། ། ཞེས་ཅོང་ཞི་མཛོ་འོར་འདམ་ཐག་ཆ་གཉིས་སེ་འབྲུ་ཨ་རུ་སྐྱུ་རུ་གསུམ་སྨན་གཞན་ལས་མང་ཙམ་བྱ་གསུངས། ༈ བདུད་རྩི་སུམ་སྦྱོར་ནི། རྡོ་ཡི་ཚིལ་བུ་ཆ་གསུམ་ལ། ། འཇིབ་རྩི་ཆ་གཉིས་མ་ནུ་གཅིག ། བདུད་རྩི་གསུམ་སྦྱོར་ཞེས་བྱ་སྟེ། ། ཞིབ་བཏགས་གར་ཆང་རྟ་ལ་བསྐྱོན། །
སྟོད་དུ་བད་ཁྲག་རྒྱས་པ་དང༌། ། སྨད་དུ་མཆིན་ཁྲག་ལྷུང་བ་དང༌། ། མགོ་དང་ཡན་ལག་ལ་སོགས་ཀྱི། ། རུས་ཆག་ལུགས་སུ་འཛུད་པ་དང༌། ། བད་མཁྲིས་ཟག་ཁུ་གཅོད་པའི་མཆོག ། ཅེས་སོ། ༈ །སྨུག་པོ་གཡུལ་ལས་རྣམ་རྒྱལ་ནི། སྟོད་ལུགས་ཅོང་ཞི་ཉེར་གཅིག་ཅེས་གྲགས་པ། ཅོང་ཞི་ ༠༠༤ སེ་འབྲུ་ ༡༠༠ སུག་སྨེལ་ ༠༥༠ པི་པི་ལིང་ ༠༣༠ མ་ནུ་ ༠༣༠ འུ་སུ་ ༠༠༤ ཨུཏྤལ་ ༠༠༤ པྲི་ཡང་ཀུ་ ༠༣༠ བསེ་ཡབ་ ༠༨༠ སྟར་བུ་ ༡༠༠ སྐྱུ་རུ་ ༠༧༠ བ་ཤ་ཀ་ ༠༠༤ ཨ་རུ་ ༠༧༠ གསེར་མེ་ ༠༥༠ དུག་ཉུང་ ༠༣༠ བོང་ང་དཀར་ ༠༢༠ གི་ཝཾ་ ༠༥༠ ཏིག་ཏ་ ༠༥༠ རུ་རྟ་ ༠༨༠ ཙནྡན་དམར ༠༨༠ བྲག་ཞུན་ ༡༠༠ ལ་སོགས་སྦྱར་ཐབས་མཐོང་བརྒྱུད་དམ། ། ཞལ་ཤེས་བཞིན་ཏུ་མ་ནོར་བསྟེན་གྱུར་ན། །
བྲང་ཚ་ཆུ་སྐྱུར་མཁྲིས་པ་རྒྱ་བཤལ་སྐྱུགས། ཕོ་མཆིན་རོ་རྒྱབ་སྦྲགས་ཤིང་ཚིགས་པ་ན། ། ཁྲག་མཁྲིས་ཕོ་བར་ལྷུང་ངམ་སྟོད་དུ་གཟེར། ། སྨུག་པོ་རྒྱས་དང་གབ་ཅིང་འཁྲུགས་པ་དང༌། ། རང་གཞན་གནས་སུ་ཞེན་ཅིང་རྙིང་པ་སོགས། ། འདུས་ནད་སྨུག་པོའི་རིགས་ཀྱི་སྨན་གཅིག་ཡིན། ༈ །ཅོང་ཞི་ཉེར་ལྔའི་སྦྱོར་བ་ནི། ། ཅོང་ཞི་བཟང་པོ་དྲུག་དང་ཙནྡན་གཉིས། ། གི་ཝཾ་རུ་རྟ་གླ་རྩི་པི་པི་ལིང༌། ། ཨ་རུ་སྐྱུ་རུ་ལྕགས་ཕྱེ་གསེར་མེ་ཏོག །
ཏིག་ཏ་ཨུཏྤལ་སྔོན་པོ་དུག་མོ་ཉུང༌། ། མ་ནུ་འུ་སུ་བསེ་ཡབ་སྟར་བུ་དང༌། ། བ་ཤ་བོང་དཀར་ཨ་ག་རུ་དང་སྦྱར། ། རིལ་བུ་ལེགས་དྲིལ་ཆུ་བསྐོལ་ཕུལ་ལ་བཏང༌། ། སྨན་མཆོག་འདི་ཡིས་ཕན་ཡོན་བསྟན་པ་ནི། ། བད་ཀན་སྐྱ་སྨུག་སེར་གསུམ་མ་ཞུ་བ། ། ཚ་བ་བྱེར་བ་རྣམས་ལ་མཆོག་ཏུ་ཕན། ། ཟབ་དང་རྣོ་བ་ཕྱག་ལེན་མཛོད་དང་གསལ། ། ཅེས་སོ། ༈ །གླང་ཆེན་བཅོ་བརྒྱད་སྦྱོར་བ་ནི།
རྒྱུད་ཀྱི་གི་ཝཾ་དགུ་སྟེང་དུ། མ་ནུ། ༠༡༠ འུ་སུ་ ༠༡༠ སྐྱུ་རུ་ར་ ༠༡༧ ཅུ་གང་ ༠༢༤ ལི་ཤི་ ༠༡༠ ཨ་དཀར་ནག་ ༠༡༠ ཙནྡན་དམར་ ༠༡༠ རེ་སྐོན་ ༠༡༠ སྦྱར་བ་ཡིས། སྨུག་པོ་ཀུན་སེལ་འབམ་ནད་འཇོམས་ཞེས་གསུངས། གི་ཝཾ་ ༠༧༠ ཙནྡན་དཀར་ ༠༡༣ དམར་ ༠༡༨ ཨར་ནག་ ༠༥༠ སུམ་ཏིག་ ༠༥༠ ཤ་ཆེན་ ༠༠༥ རེ་སྐོན་པ་ ༠༡༠ སྐྱུ་རུ་ ༠༡༧ ཨུཏྤལ་ ༠༡༠ གསེར་གྱི་མེ་ཏོག་དང་ ༠༠༡ མ་ནུ་ ༠༡༠ འུ་སུ་ ༠༡༠ པྲི་ཡང་ ༠༡༠ བྲག་ཞུན་ ༠༣༠ རུ་རྟ་ ༠༡༠ ཅུ་གང་ ༠༣༤ གུར་གུམ་ ༠༥༠ སྦྱོར་བ་ཡིས། གླང་ཆེན་མེ་ཏོག་བཅོ་བརྒྱད་ཅེས་གྲགས་པ། ༈ །མཆིན་ཁྲག་སྨུག་པོ་རྒྱས་པ་སེལ་བའི་མཆོག ། རུ་རྟ་སྐྱུ་རུ་སེ་འབྲུ་བ་ཤ་ཀ ། སུག་སྨེལ་པི་པི་ལིང་དྲུག་སྟེང་ཉིད་དུ། ། པྲི་ཡང་འུ་སུ་ཨུཏྤལ་རེ་སྐོན་པ། །
སྒ་དང་གོ་ཐལ་བྱི་ཏང་བཅུ་གསུམ་པོ། ། འདི་ནི་བར་སྨན་རྒྱལ་པོའི་སྦྱོར་བ་སྟེ། ། གཡུ་དྲིལ་བཅུ་གསུམ་སྨུག་པོ་སྤྱི་སྨན་ཡིན། ། ཁྱད་པར་ཚ་གྲང་འཐབ་པའི་གཉེན་པོའོ། ༈ །སྨུག་པོ་སྤྱི་སྨན་ཨ་རུ་བྲག་ཞུན་དང༌། ཅུ་གང་གུར་གུམ་སེ་འབྲུ་པི་པི་ལིང༌། ། ཨུཏྤལ་བསེ་ཡབ་སྟར་བུ་འུ་སུ་དང༌། ། མ་ནུ་པ་ཏྲ་ཆ་མཉམ་སྦྱར་བ་ཡི། ། སྨུག་པོ་མ་ལུས་འཇོམས་པའི་སྤྱི་སྨན་ཡིན། ། ཅོང་ཞི་ཆ་མཉམ་ཨ་རུ་བྲག་ཞུན་དང༌། །
མ་ནུ་ཤིང་ཚ་པྲི་ཡང་ཆ་གཉིས་པ། ། ཀ་ར་སྦྱོར་བ་ཆུ་ཚན་ཕུལ་བས་བཏང༌། ། ཁྲག་རུལ་དུད་ཁུ་སྐྱུགས་དང་ཟས་མི་འཇུ། ། ཁྱད་པར་ལུས་སྟོབས་ཆུང་ལ་མཆོག་ཏུ་བསྔགས། ཕོ་ནད་ཚ་གྲང་མ་ལུས་པ། ། སྤྱི་འཇོམས་བདེ་བའི་མྱུ་གུ་ནི། ། ཨ་རུ་གསེར་མདོག་བྲག་ཞུན་མཉམ། ། དེ་གཉིས་དང་ནི་སྟར་ཞུན་མཉམ། ། པི་ལིང་གུར་གུམ་ཨུཏྤལ་མཉམ། ། སླེ་ཏྲེས་སྐྱུ་རུ་བ་ཤ་ཀ །
རུ་རྟ་རྒྱམ་ཚྭ་མ་ནུ་དང༌། ། ཅོང་ཞི་ལྕགས་ཕྱེ་དཱ་ལི་དང༌། ། སྦྲུལ་ལྕགས་སྦྲུལ་གྱི་ཤ་རྣམས་ཐུན་བཟང་རེ། ། རིལ་བུ་སྲན་ཚད་ཆུ་བསྐོལ་ཕུལ། ། ཁྲག་མཁྲིས་ཕོ་བར་ལྷུང་བ་དང༌། ། སྨུག་པོའི་ཁྲག་སྐྲན་འདྲིལ་བ་དང༌། ། མེ་ཉམས་མ་ཞུ་གསར་རྙིང་སོགས། ། ཕོ་ནད་ཚ་གྲང་མཐའ་དག་སེལ། ། ཞེས་སོ། ༈ །ཀ་རུ་ཁ་སྦྱོར་ཞེས་པ་ནི།
དཀར་པོ་དྲུག་སྦྱོར་དང་རུ་རྟ་དྲུག་པ་དང་ལྟག་པ་སྤྲད་པའོ། ། འགའ་ཞིག་གིས་ཞི་རུ་ཁ་སྦྱོར་བྱེད་པར་སྣང༌། གླང་ཆེན་བཅུ་གསུམ་སྦྱོར་བ་ནི། གི་ཝཾ་དགུ་སྟེང་འུ་སུ་པྲི་ཡང་ཀུ། ། སྐྱུ་རུ་མ་ནུ་གླང་ཆེན་བཅུ་གསུམ་སྟེ། ། གྱེན་ཐུར་གཉིས་སུ་སྨུག་པོའི་མཚོ་རྡོལ་ནས། ། ཟླ་རེ་ཟླ་གཉིས་ཁྲག་ལམ་མ་ཆོད་ཅིང༌། ། སྨན་དཔྱད་གཞན་གྱི་གསོ་བར་མ་ནུས་ན། ། ཆུ་གྲང་གིས་ཕུལ་སྨན་ཐུན་ལྔ་ཡི་ཆོག ། ཅེས་གླེང༌།
༈ བཅོ་ལྔ་དྲག་པོའི་སྦྱོར་བ་ནི། ཅོང་ཞི་བསླད་མེད་ཕུལ་དོ་དང༌། ། ལན་ཚྭ་བསླད་མེད་ཕུལ་གང་གཉིས། ། སླ་ངའི་ནང་དུ་ལེགས་པར་བརྔོས། ། ཚོས་ཚད་འབྲུ་གསུམ་ནས་དང་སྦྱར། ། ཆང་རྒན་ཉིང་ཁུའི་ཁ་ཕྲུ་འདེབས། ། རླངས་པ་མི་འཆོར་བཀབ་པར་བྱ། ། སུ་དཀར་གཞོན་ནུ་ཆག་པ་དོ། ། བྲག་སྐྱེས་དབྱི་མོང་སྤར་བ་དོ། ། དེ་གཉིས་དུ་བ་མ་ཤོར་བསྲེགས། །
འདི་བཞི་རྩ་བའི་སྨན་ནག་ཡིན། ། པི་ལིང་ཕོ་རིལ་བདུན་ནམ་དགུ། ། ཛཱ་ཏི་ཕ་ལ་བཞི་གཤག་གཅིག ། རྒྱ་ཚྭ་རྒྱམ་ཚྭ་སྲན་མ་ཙམ། ། ཁ་རུ་ཚྭ་ནི་ནས་འབྲུ་ཙམ། ། བཅའ་སྒ་སྐྱེས་པའི་སེན་མོ་ཙམ། ། འུ་སུ་ཐུན་ཚད་ཁྱད་པར་མེད། ། མ་ནུ་ལུག་གི་རིལ་མ་ཙམ། ། ཟེ་ཚྭ་ཐུར་མགོ་སུམ་རུ་གཅིག ། མང་སྦྱོར་བཅོ་ལྔ་དྲག་པོ་ཞེས། །
འབྲིང་སྦྱར་རྩ་བའི་སྨན་བཞིའི་སྟེང༌། ། ཛཱ་ཏི་འུ་སུ་ཟེ་ཚྭ་དང༌། ། ཚྭ་སྨན་གསུམ་དང་བོང་ང་དཀར། ། པི་པི་ལིང་བཅས་གོང་ཚད་བྱ། ། ཉུང་སྦྱོར་རྩ་བའི་སྨན་བཞིའི་སྟེང༌། ། དྲོད་སྨན་རྡོག་བདུན་སྦྱར་བའོ། ། གོང་སྨན་སྟེང་དུ་དུག་མཁྲིས་ཀྱི། ཁ་གནོན་དཔའ་བོ་དཀར་པོ་སྡེབ་སྲོལ་བཅས། ། ཐལ་སྨན་རྒྱལ་བློན་འབངས་གསུམ་གྱིས། ། ཕན་ཡོན་བསམ་གྱི་མི་ཁྱབ་སྟེ། །
ཁྱད་པར་ཕོ་གཅོང་ནད་ལ་ཤིས། ། བད་ཀན་སྨུག་པོ་ཁྲག་སྐྱུགས་དང༌། ། རྒྱུ་ནད་རྟག་ཏུ་འཁྲུ་བ་དང༌། ། སྒྲེགས་པ་མང་ཞིང་ཟས་མི་འཇུ། ། ཕོ་བ་སྟོང་སྡེབ་བྱེད་པ་དང༌། ། ཕོ་ལོག་ཕོ་བ་སྤུ་བྱི་དང༌། ། ཕོ་སུལ་ལྕགས་ཀྱི་དྲེག་ཆགས་དང༌། ། ཕོ་བ་དུག་ཐབ་མཆིན་ནད་དང༌། ། མཆིན་པ་རྒྱས་དང་འཕྱང་བ་དང༌། ། མཆིན་ཆུ་བླུགས་དང་སྒྲེགས་པ་བཅས། །
རྒྱུ་གཟེར་གྲང་བ་དུག་ཐབ་རིགས། ། འགྲིལ་བཅས་གྲུ་གུ་བསྒོང་པ་དང༌། ། མདོར་ན་ཕོ་ལོང་རྒྱུ་གཅོང་ལ། ། སྨན་སྦྱོར་འདི་ལས་ལྷག་པ་མེད། ། རྣོ་བ་སྤུ་གྲིས་གཅོད་དང་མཚུངས། ། སྨན་ནག་ཐུགས་ཀྱི་དཀྱིལ་དུ་ཆོངས། ། མཉམ་མེད་དྭགས་པོའི་དགོངས་པ་ཡིན། ། སོ་ནམ་ཀུན་གྱི་སྤྱི་ནོར་ལགས། ༈ །ཅོང་ཞི་འཕྲུལ་ཐལ་སྦྱོར་བ་ནི། ། ཕོ་ཅོང་རྟ་སོ་སྲང་གང་ལ། །
ཨ་རུ་གསེར་མདོག་ཚྭ་ལ་དང༌། ། རྒྱམ་ཚྭ་བོང་དཀར་ ལ་བོང་དཀར་དངོས་དགོས་ པི་པི་ལིང༌། ། འདི་ལྔ་ཞོ་ནི་རེ་རེ་ལ། ། མུ་ཟི་ལྷད་མེད་ཞོ་ཕྱེད་སྦྱར། ། འདི་རྣམས་ཐང་ཙམ་བརྡུང་བར་བྱ། ། འདི་ནི་འཕྲུལ་ཐལ་ཆུང་ངུ་ཡིན། ། མ་ཞུ་བད་ཀན་ལྷེན་ཚད་དང༌། ། ལྕགས་དྲེག་རྡོ་དུག་དབྱིག་དུག་སོགས། ། བད་མཁྲིས་དང་ནི་སྨུག་པོའི་སྐྲན། ། ཕོ་ནད་ཚ་གྲང་མེད་པ་འཇོམས། །
དེ་སྟེང་བཟང་དྲུག་རྒྱམ་ཚྭ་པྲི་ཡང་ཀུ། ། བསྣན་པས་ཅོང་ཞི་ཐལ་སྨན་འབྲིང་པོ་སྟེ། ། མ་ཞུ་ལ་སོགས་སྟོབས་རྒྱས་ནད་ཚད་འཇོམས། ཆེན་པོ་གོང་སྟེང་ཨ་རུ་ཚ་བ་ལྔ། ། རྒྱ་ཚྭ་རྒྱམ་ཚྭ་ཐལ་ཚྭ་ཁ་རུ་ཚྭ། ། མཛེ་ཚྭ་ཟེ་ཚྭ་ལན་ཚྭ་འགྲོན་བུ་དང༌། ། བྱ་རྒོད་གྲེ་བ་སྲམ་དང་ཆུ་བྱ་དང༌། ། ཉ་རུས་ཀུན་གྱིས་ཉིས་འགྱུར་ཅོང་ཞི་སྦྱར། ། གོང་བཞིན་བསྲེགས་ཐལ་གྲང་སྐྲན་ཐལ་བར་བརླག ། ཞི་སའི་ཀོང་ རྫ་སྣོད་དཀར་པོ་ བུར་བླུགས་ལ་འདམ་གྱིས་སྦྱར། །
སོལ་བའི་མེ་དབུས་བཅུག་ལ་ཚོས་པར་བྱ། ། མུ་ཟི་དྲི་སངས་ཚོས་པའི་ཚད་ཡིན་ནོ། ། ཐལ་བ་ཞིབ་པར་བཏགས་ལ་ཀ་ར་སྦྱར། ། ལག་ལེན་མཐོང་རྒྱུད་གཞན་ནས་ལོངས། ། སྦྱོར་བ་འདི་ཡི་ཕན་ཡོན་ནི། ། མ་ཞུ་ལྷེན་དང་ལྕགས་དྲེག་དང༌། ། ཕོ་མཆིན་མེ་ཉམས་དབྱིག་དུག་དང༌། ། བད་ཀན་སྐྱ་སྨུག་སྐྲན་ལ་སོགས། ། མཆིན་པའི་ཁྲག་སྐྲན་རྙིང་པ་དང༌། ། ཕོ་ནད་ཚ་གྲང་མེད་པ་འཇོམས། །
ནད་ཚབས་ཤིན་ཏུ་ཆེ་བ་ལ། ། དང་པོའི་འཕྲུལ་ཐལ་འབྲིང་བ་བསྟེན། ། ནད་རྣམས་བརྐོ་ཞིང་བཤིག་པར་བྱེད། ། ཞིག་ནས་ནད་རོ་བཤལ་གྱིས་སྦྱངས། ། འདི་ཡང་དྷརྨཱ་སྭ་མའི་ལུགས། ༈ །བད་ཀན་ཚྭ་ལའི་འཕྲུལ་བཤལ་ནི། ། ཚྭ་ལ་ཐུན་བདུན་དན་རོག་ལེགས་པ་བདུན། ། བུལ་ཏོག་ཐུན་གསུམ་དུར་བྱེད་མཐེབ་ཙམ་གཅིག ། རྒྱམ་ཚྭ་སྦྲུལ་ཤ་པི་ལིང་དུང་ཐལ་རྣམས། ། ཐུན་རེ་སྟར་བུའི་ཆུ་ཡི་འདམ་ཐག་བྱ།
རིལ་བུ་སྲན་མ་འཕོས་པ་ཙམ་དུ་དྲིལ། ། བདུན་དགུ་ལ་སོགས་ལུས་ཟུང་ནད་སྟོབས་སྦྱར། ། སྔོན་འགྲོ་རྗེས་གཅོད་ལྟོར་སྦྱོང་སྤྱི་དང་མཐུན། ། ཕན་ཡོན་མ་ཞུ་ལྷེན་དང་ལྕགས་དྲེག་དང༌། ། མཆིན་ཁྲག་ཕོ་བར་ལྷུང་དང་ཕོ་རླུང་སྦོས། ། འོར་དང་གྲང་སྐྲན་རིགས་རྣམས་གང་ལ་ཡང༌། ། ཚ་ལའི་འཕྲུ་བཤལ་གདམས་པ་འདི་ཉིད་མཆོག ། ཅེས་སོ། ༈ །བད་ཀན་མགུལ་འགག་སྨན་སྐོར་ལས། སྤང་རྒྱན་དཀར་པོ་ ༠༣༠ ཨར་ནག་ ༠༠༨ སྙིང་ཞོ་ཤ་ ༠༡༠ ཙནྡན་དཀར་པོ་ ༠༡༠ ཛཱ་ཏི་ ༠༡༠ ཅུ་གང་ ༠༡༠ སྲོ་ལོ་ ༠༡༠ གུར་གུམ་ ༠༡༡ འབྲས་གསུམ་ཨར་ ༠༡༠ བར་ ༠༡༠ སྐྱུར་ ༠༡༠ སླེ་ཏྲེས་ ༠༡༡ ཏིག་ཏ་ ༠༦༦ ལི་ཤི་ ༠༠༦ ཤིང་མངར་ ༠༦༦
༈ སྤང་རྒྱན་བཅོ་ལྔ་འདིས། ། གློ་ནད་གྲེ་བར་བབས་དང་མིག་མི་གསལ། ། བད་ཀན་སྟོད་བརྒྱང་མིད་འཆུས་སེལ་བའི་མཆོག ། སྤང་རྒྱན་ཉེར་ལྔའི་སྦྱོར་བ་ནི། སྤང་རྒྱན་དཀར་པོ་ཙནྡན་གཉིས། ། ཨ་རུ་སླེ་ཏྲེ་བ་ལེ་ཀ ། ཀནྜ་ཀ་རི་འབྲས་བུ་གསུམ། ། ཏིག་ཏ་ཧོང་ལེན་སྐྲ་བཟང་དང༌། ། བ་ཤ་ཀ་དང་གུར་གུམ་དང༌། ། ཤིང་མངར་སྲོ་ལོ་ཀྱི་ལྕེ་གཉིས། །
བོང་དཀར་སྟོང་ཟིལ་ཁྲག་རྐང་སེར། ། གང་ཆུང་རྩི་དམར་ དམར་པོ་ཁྲག་རྐང་ རྐང་གཅིག་དང༌། ། བྲག་སྤོས་དམར་པོ་ སྤ་ཡག་རྩ་བ་ ཡར་འདྲེན་རྣམས། ། གཙོ་བོ་ཆ་གསུམ་འཁོར་ཆ་རེ། ། མཁྲིས་པ་ཆེ་ན་ལྕི་འབྲུ་དང༌། ། ཟ་བ་གཡའ་ཀྱི་ཟངས་རྩི་བསྡེབ། ། རླུང་ལ་ཛཱ་ཏི་རུ་རྟ་བསྣན། ། བད་ཀན་སྟར་བུ་འུ་སུ་སྦྱར། ། ཚ་བ་འགྲམ་འཁྲུགས་རིམས་དུག་དང༌། ། ཁྲག་ནད་གྲེ་བ་འགགས་ལ་མཆོག །
གཏར་ག་མི་དགོས་ཁྱད་ཆོས་ཡིན། ། སྨན་མཆོག་མཁའ་འགྲོ་བཅུ་ཡི་སྦྱོར་བ་ནི། ཅོང་ཞི་གསེར་མདོག་ཤིང་མངར་བྲག་ཞུན་དང༌། ། སྒ་སྐྱ་སེ་འབྲུ་སུག་སྨེལ་པི་པི་ལིང༌། ། བྱི་ཏང་རྒྱམ་ཚྭ་བུར་དཀར་རྟ་ལ་སྦྱར། ། བོང་ང་ནས་ཙམ་གསང་སྨན་ཞལ་ཤེས་ཡིན། ། རྒོད་གཡག་ཁྲག་ཕུལ་མགུལ་འགགས་འཇོམས་པའི་མཆོག ༈ །ཡང་ཅིག་མཁའ་འགྲོ་བཅུ་ཡི་སྦྱོར་བ་ནི། ། འདི་ན་མཁའ་འགྲོའི་གསང་སྨན་ཁྱད་པར་ཅན། ། དོམ་མཁྲིས་གླ་རྩི་རྒྱ་ཚྭ་གསེར་མདོག་དང༌། །
བཟང་དྲུག་གཡག་རྒོད་རཀྟ་ཆང་སྦྱར་ཕུལ། ། ཐུན་གཉིས་ཀྱིས་ཀྱང་ནད་ལས་གྲོལ་ལོ་སྐད། ། སྦྱར་ཐབས་བཏང་ཐབས་མན་ངག་གོང་དུ་བསྟན། མན་ངག་གུད་སྦས་ནི། སྨན་ཀུན་བུངས་མཉམ་ཐུན་གསུམ་བཅད། ། གཅིག་གཡག་རོག་དར་མའི་ཁྲག་ཕོར་གང་གིས་ཕུལ། གཅིག་ཆང་རྒན་ཉིང་ཁུས་ཕུལ། ། གཅིག་ཆུ་བསྐོལ་ཚ་མོས་ཕུལ་བ་མན་ངག་ཟབ་བོ། །༔ མིད་འཆུས་སྤྱི་སྨན་རྡོ་ཐལ་བཟང་པོ་དྲུག ། གསེར་མདོག་གླ་རྩི་དོམ་མཁྲིས་རྒྱ་ཚྭ་དང༌། །
ད་ལི་མ་ནུ་འུ་སུ་སྐྱུ་རུ་ར། ། ཧོང་ལེན་བ་ཤ་ཀ་དང་ཙནྡན་དམར། ། ཏིག་ཏ་གསེར་གྱི་མེ་ཏོག་དུག་མོ་ཉུང༌། ། ཅོང་ཞི་བུལ་ཏོག་གངས་ཏིག་ཚྭ་ལ་དང༌། ། བྲག་ཞུན་གི་ཝཾ་རྒྱམ་ཚྭ་པི་པི་ལིང༌། ། སེ་འབྲུ་སྦྲང་སྦྱར་རིལ་བུ་སྲན་འཕོས་དྲིལ། ། ཐོ་རངས་བཏང་བས་མིད་འཆུས་ཕོ་བར་བབས། ། གྲེ་ཐོག་ཕོ་ཐོག་སྤུ་ཐོག་ཚ་འགག་རྣམས། ། འདི་ཡི་མི་སེལ་ནད་ནི་ཡོད་མ་ཡིན། ། ཉང་རལ་གཏེར་མ་ཕྱག་ལེན་མྱོང་བས་གྲུབ། །
ཅེས་སོ། ༈ །བེ་ཁྲག་ ཉང་གཏེར་ ཉེར་ལྔ་བེ་ཁྲག་བྱ་ཁྱུང་ལྔ། ། བཟང་དྲུག་རྒྱ་རུ་བསེ་རུ་ཤ་བའི་རྭ། ། རྒྱ་ཚྭ་རྒྱམ་ཚྭ་ཁ་རུ་ཚྭ་དང་ནི། ། ཚ་བ་གསུམ་དང་ཅོང་ཞི་སྤང་རྒྱན་དཀར། ། བྱ་རྒོད་གོ་བོ་ལ་སོགས་ཨོལ་མདུད་ནི། ། ཚོགས་ཚད་ལེགས་སྦྱོར་རྒོད་གཡག་ཁྲག་རྟར་བསྐྱོན། ། མགུལ་འགགས་གྲེ་ཐོག་ཕོ་ནད་ངེས་པར་འཇོམས། ། བད་ཀན་མགུལ་འགག་ཕོ་ཐོག་སོགས་ཀྱི་སྐབས་ཐང་ནི། ༈ ནོར་བུ་བདུན་སྟེང་འུ་སུ་པྲི་ཡང་ཀུ། །
དམར་གསུམ་སྙིང་སྨན་ ལི་ཤི་ཨར་ནག་སྙིང་ཞོ་ གསུམ། ཛཱ་ཏི་གྲི་ཤ་གུ་གུལ་འབྲོང་སྙིང་བ་ཤ་ཀ་ཏིག་ཏ་མི་རུས། སྐེ་དང་གོ་ཡུ་བཟུང་ན་སྲོ་ལོ་སྤང་རྒྱན་རིགས་གསུམ་སྤང་ལྕེ། ། ཙནྡན་དམར་པོ་གསང་སྨན་གཉིས་ནི་ སྲོ་ལོ་དང་ཁུར་རྩ་གཉིས་ཀྱི་ཁཎྜ་ ཐུན་ཆེན་བཏང༌། ལུག་མུར་སྐྱོར་ཐུན་བཅས་བཏང༌། ། སྐྱུགས་ན་རྟ་སྤངས་སྔོ་ལེབ་ཐང་བཏང༌། ༈ །ཕྱེ་མ་གླང་ཆེན་བཅུ་གསུམ་ནི། ། གི་ཝཾ་དགུ་སྟེང་མ་ནུ་འུ་སུ་དང༌། སྟར་བུ་པྲི་ཡང་ཀུ་བསྣན་གླང་ཆེན་བཅུ་གསུམ་ཞེས། ། སྨུག་པོ་ཁྲག་ཚད་རྒྱས་པར་བདུད་རྩི་འདྲ། །
དེའི་སྟེང་རེ་སྐོན། ཅོང་ཞི་མཛོ་ཤིང༌། དམར་གསུམ། འབྲས་གསུམ། བསིལ་སྨྱུག ། རེ་རལ། འོམ་བུ། ཡུངས་བ་སྐྱེར་ཤུན་བསྡེབ། ༈ མིད་འཆུས་ནད་ལ་འབྲོང་ཁྲག་དྲུག་པ་ནི། གསེར་མདོག་གླ་རྩི་གུ་གུལ་དང༌། །
ལི་ཤི་དོམ་མཁྲིས་འབྲོང་ཁྲག་དྲུག ། བད་ཀན་མིད་འཆུས་ནད་ལ་བདུད་རྩི་ཡིན། ། བརྒྱད་པ་དེ་སྟེང་ཅོང་ཞི་སྤང་རྒྱན་དཀར། ། བསྣན་པ་ཡིན་ཅེས་སྒྲ་འཛིན་ཐོས་སྙམ་སེམས། ། འབྲོང་ཁྲག་ཨ་རུ་གསེར་མདོག་དོམ་གྱི་མཁྲིས། ། གླ་རྩི་གུར་གུམ་པི་ལིང་ཕོ་བ་རིལ། ། གུ་གུལ་དཀར་ནག་སྦྱར་བའི་འབྲོང་ཁྲག་བརྒྱད། ། ཞེས་སོ། ༈ །གོ་གྲེ་མ་ནུ་འབྲི་རྟ་ས་འཛིན་དང༌། ། ཡུ་མོ་ཨོལ་ཀྲོང་ད་ལི་ཅུ་གང་དང༌། །
གུར་གུམ་ལི་ཤི་ཤིང་མངར་སྤང་རྒྱན་དཀར། ། རུ་རྟ་ཨ་རུ་རྒུན་འབྲུམ་ཙནྡན་དམར། ། སེ་འབྲུ་ཨུཏྤལ་པི་ལིང་ཀ་ར་སྦྱར། ། གོ་གྲེ་བཅུ་བདུན་བད་ཀན་སྐེ་ནད་དང༌། ། ཕོ་བའི་ནད་སེལ་ལག་བླངས་ཤིན་ཏུ་ཟབ། ༈ །ཡང་ཅིག་མན་ངག་གོ་གྲེ་བཅུ་གསུམ་ནི། གོ་གྲེ་མ་ནུ་དཱ་ལི་དང༌། ། འུ་སུ་ཀོ་ལ་སུག་སྨེལ་དང༌། ། གུར་གུམ་གསེར་མེ་རེ་སྐོན་པ། ། པྲི་ཡང་དངུལ་ཆུ་མཚལ་སྦལ་རྒྱབ། །
ལེགས་སྦྱར་ཕྱི་མས་བད་ཀན་མགུལ་འགག་ནད། ། མིད་འཆུས་མིད་འབྱར་སྐེ་ནད་མ་ལུས་སེལ། ཅེས་སོ། ། སེ་འབྲུ་ཉེར་ལྔའི་སྦྱོར་བ་ནི། ། སེ་འབྲུ་བཟང་པོ་དྲུག་དང་ཚ་བ་གསུམ། ། རྒྱ་ཚྭ་རྒྱམ་ཚྭ་ཟེ་ཚྭ་འགྲོན་ཐལ་དང༌། ། ཀ་བེད་ཤིང་ཚ་མ་ནུ་ན་ལེ་ཤམ། ། ཁ་རུ་ཚྭ་དང་ཏིག་ཏ་འབྲས་བུ་གསུམ། ། ཧོང་ལེན་རུ་རྟ་ཀ་རའི་རྟ་ལ་བསྐྱོན། ། ཕྱེ་མ་ཆུ་བསྐོལ་དག་གིས་ཕུལ་བས་ན། །
མ་ཞུ་བད་ཀན་ཕོ་བའི་མེ་དྲོད་ཉམས། ། གྲང་བའི་ནད་ལ་མེ་དཔུང་དག་དང་མཚུངས། ། ཞེས་སོ། ། སེ་འབྲུ་དར་གདུག་གཞུང་དུ་གསལ། ། འདི་ལ་འདྲ་མིན་འདུག་པ་འདི་ལྟ་སྟེ། ། ཕོ་བའི་གཞི་འཛིན་ རྒྱུད་ཀྱི་སེ་འབྲུ་བཞི་པ་ སེ་འབྲུ་དར་གདུགས་ གུར་གུམ ་ཅན། ། ཨ་ རུ་ ལི་ཤི་ཅོང་ཞི་པའི་སྔགས་ཀྱི་རང་སྒྲ་ལ། ། འུ་སུ་ཀ་ཀོ་ལ་ཕོ་ཕོ་རིལ་བར་སྐྱུགས་སོགས་ཕོ་རལ་ཞི། ། ཁྱད་འཕགས་འདི་འདྲ་གཞན་ལ་འདུག་གམ་ལྟོས། ། ན་ལེ་ཤམ་བསྡེབ་ལྷག་པར་མེ་དྲོད་སྐྱེད། །
རྒྱ་ཚྭ་རྒྱམ་ཚྭ་ཁ་རུ་ཚྭ་དང་བསྡེབ། ཁྱད་པར་མ་ཞུ་འཇུ་བར་བྱེད་པ་ཡིན། ། ཐལ་སྨན་ ཐལ་སྨན་ལུགས་མང་ཡང༌། དུང་མགྲོན་གཉིས་ཧར་བསྲེགས། ཤ་རུ་རྩི་ཧྲོག་ཚ་བསྲེགས། དངུལ་ཆུའི་ཐལ་བ་སོགས་ལ་བསྡེབ། བསྡེབ་པའི་སྐྲན་རྣམས་ཐལ་བར་རློག ༈ །ཞི་བྱེད་དྲུག་པའི་སྦྱོར་བ་ནི། ། མ་ནུ་སྒ་སྐྱ་ཨ་རུ་ལྕུམ་རྩ་དང༌། ། ཅོང་ཞི་བུལ་ཏོག་རིམ་བཞིན་ཆ་རེ་བསྐྱེད། །
མ་ཞུ་ཕོ་སྦོས་གླང་ཐབ་དང༌། ། ཐུར་སེར་རླུང་ལོག་བུ་ཤ་འཐོག ། གཤང་འགགས་སོགས་ལ་ཕན་ཞེས་བཤད། ༈ །དཀར་པོ་དྲུག་གི་སྦྱོར་བ་ནི། བྱང་གི་བུལ་ཏོག་རྙིང་པ་དང༌། ། ཚད་ནི་བཞི་གསུམ་དག་དང་སྦྱར། ། ཅོང་ཞི་ལ་ནི་བཞི་ཆ་སྟེ། ། བྱ་རྒོད་ཐལ་བ་ཅོང་ཞིའི་ཕྱེད། ། མ་ནུ་ཚ་ལ་སྒ་སྐྱ་གསུམ། ། གོ་ཐལ་ཕྱེད་ཕྱེད་རེ་བཏང་ལ། །
རྒྱམ་ཚྭ་ཟེག་ཙམ་ཅི་འབྱོར་བཏང༌། ། བསེ་རུ་དག་དང་བསྲེས་པ་ན། ། ཚད་པ་རྙིང་པ་ཐམས་ཅད་དང༌། ། ཁ་ཟས་དུག་ཐབ་ནད་ལ་བསྔགས། ། གི་ཝཾ་གཙོ་ཆེར་བཏང་གྱུར་ན། ། ཚད་པ་གསར་པ་ཀུན་ལ་ཕན། ། ཀ་ར་དཀར་པོའི་མགོ་བསྡུས་ལ། ། ཆུ་བསྐོལ་ཚ་མོའི་ཕུལ་ལ་བཏང༌། ། མ་ཞུ་བ་དང་མིག་ལ་སྐྱ་རིབ་འབྱུང༌། ། མེ་དྲོད་ཉམས་དང་བད་ཀན་སྨུག་པོ་ལ། །
ཐེངས་པས་ཆོག་པའི་སྨན་མཆོག་རྒྱལ་པོའོ། ། དུང་རུ་བཅོ་བརྒྱད་སྨན་བཞིའི་འདབ་འཕར་འཕྲི། ། གསུངས་པས་སྦྱར་ཚེ་རེས་ཆད་རེས་ལྷག་གིས། ། ཀུན་ཀྱང་མགོ་རྨོངས་འདི་ན་འཁྲུལ་མེད་བྲི། ། ཅོང་ཞི་བུལ་ཏོག་རྒོད་བྲུན་གོ་བོའི་ཐལ། ། སྒ་དང་ཚ་ལ་རྒྱམ་ཚྭ་སེ་འབྲུ་དང༌། ། སུག་སྨེལ་པི་ལིང་མ་ནུ་གུར་གུམ་དང༌། ། རུ་རྟ་སྐྱུ་རུ་ཨ་རུ་བ་ཤ་ཀ ། ལྕུམ་རྩ་དེ་སྟེང་དུག་ལ་བསེ་རུ་དང༌། ། ཚད་པར་གི་ཝཾ་བུང་ཆེར་བསྡེབས་པ་ཡང༌། །
དུང་རུ་བཅོ་བརྒྱད་ཅེས་བྱའི་སྨན་མཆོག་འདིས། ། སྨུག་པོ་གྲང་ཅན་དུག་ཐབ་ཡུལ་ནས་འདོན། ། ཞེས་ཚེ་དཔལ་གྱིས་སོ། ༈ །རྣམ་རྒྱལ་རིལ་བུ་ཞེས་བྱ་བ། ། ཨ་བར་སྐྱུར་གསུམ་སྤྱི་བཞུར་དང༌། ། ཅོང་ཞི་བྲག་ཞུན་ཀོ་བྱི་ལ། ། དོམ་མཁྲིས་གངས་ཏིག་གླ་བའི་རྩི། ། བཟང་དྲུག་དང་བཅས་ཞིབ་པར་བཏགས། ། སེ་འབྲུ་ཁུ་བས་རིལ་བུ་དྲིལ། ། མན་ངག་གནད་དང་ལྡན་གྱུར་ན། །
དུག་རིགས་ཕོ་མཆིན་ནད་ལ་བསྔགས། ། ཅེས་སོ། ། བད་ཀན་སྐྱ་རྦབ་འོར་དམུ་ཆུ་སོགས་སྐྲང་རིགས་སྨན་སྐོར་ལ། དེ་ཡང་འཇམ་མགོན་བླ་མ་རྗེས། གསང་སྨན་རྣམས་ངོས་འཛིན་མ་འཁྲུལ་བར་དུས་སུ་བཏུ་གསུངས་པ་ལྟར། འབྲི་ལུགས་ར་མོ་ཆེ་སྨན་གཉིས་ཆབ་འདྲེན་རྣམས་ཆ་མཉམ་གྱིས། ཁཎྚ་བཟོ་བ་ཤིན་ཏུ་ཟབ་ཚུལ་གསུང་རྒྱུན་ལྟར་ངོས་འཛིན་ནི། ཐོ་ཀར་སྨུག་པོ་ཞེས་པ་སྤྱི་ཁྱབ་ཏུ་ཆབ་འདྲེན་གཡའ་སྤང་མཚམས་སུ་སྐྱེ་བའི་མེ་ཏོག་མཐིང་ག་དང༌། རྒྱ་ཁ་ཤར་བ་གཉིས་རིགས་གཅིག་པས་ཟླ་བ་དྲུག་པར་བཏུས་པ་དང་གཅིག ། མདངས་མེད་མུ་ཟི་ཞེས་པ་དང༌། །
སྲད་ནག་འབྲུག་མ་གྲགས་གོང་ངམ་བྱ་རྗེ་མ་སླེབས་གོང་བཏུས་པ་དང་གཉིས། ཡང་སྔོན་མ་དང་དབྱིབས་འདྲ་བ་ལ་བོང་ཚད་དེ་ལས་ཤིན་ཏུ་ཐུང་བའི་དབྱིབས་བྱིའུ་སྲད་ཆུང་བ་དང་གསུམ། སྤང་དུ་སྐྱེ་བའི་ཆུ་དེ་བ་དང་བཞི། སྒ་ཏིག་ནག་པོ་ཟླ་བ་ལྔ་པར་བཏུས་པ་དང་ལྔ། བྱུ་རུའི་ཕྲེང་ལྡན་ཞེས་པ་ཞིང་གི་མུ་འགྲམ་ལ་སོགས་སྐྱེ་བའི་རྐང་རིང་པོ་མེ་ཏོག་དང་གོང་བུ་སྲད་མ་ཇི་ལྟ་བར་ཡོད་པ་དང་དྲུག ། སྲད་དཀར་ཉི་མ་མ་ལྡོག་གོང་བཏུས་པ་དང་བདུན། བྱིའུ་སྲིན་ནམ་རྐྱལ་པ་ཆུ་ཐུབ་གྲགས་པ་རྒོད་གཡུང་གཉིས་ལས་ལག་ལེན་སྐབས་གཡུང་བ་དེ་ཕྱག་རྒྱུན་ལེགས་པ་དང་བརྒྱད། ཆུ་མ་རྩི་དང་དགུ། ཆབ་འདྲེན་ཨ་ལག་རྟ་ཞེས་པ་མེ་ཏོག་རྒྱ་ཁ་ཅན་སྲན་མ་ཇི་ལྟ་བ་སྟོན་དུས་འབྲས་བུའི་མཐའ་ལ་ཚེར་མ་ཡོད་པ་བཅས་ཆབ་འདྲེན་བཅུ་པོའི་ཁཎྜ་ཚུལ་བཞིན་བྱས་པ་ཆུ་ཐག་ཆོད་ཁར་ཁ་ཚར་གསང་བ་སྦུག་འདྲེན་དུ་ཡོད་པ་རྣམས་བཏབ་ནས་ལེགས་པར་དཀྲུགས། ཆུ་ཐག་ཆོད་པ་དང་སྣོད་དུ་བཅངས་ལ།
སླར་ཚ་གྲང་ལྡན་འདུས་གང་ཡིན་གྱི་ཆུ་སྨན་སྟེང་དུ་བསྣན་ནས་བཏང་ཞེས་དར་ཕུག་ཨེམ་ཆིས་གསུངས་པ་དང༌། འཆི་མེད་ནོར་ཕྲེང་ལྷན་ཐབས་ལས། ཨ་ལག་རྟ་ནི། ཡུ་མོ་མདེལ་འབྱིན་ལྟ་བུ་བྲག་ལོག་ལ་སྐྱེ་བའི་མེ་ཏོག་སྐྱེས་པ་དོང་རལ་བཏགས་པ་འདྲ། མུ་ཟི་མདངས་མེད། བྱི་རུའི་ཕྲེང་ལྡན་ནི་སྲད་མ་ནག་ཆུང་ན་ཁར་སྐྱེ་བའི་མེ་ཏོག་དང་གོང་བུ་སྲད་མ་དང་འདྲ་ཞིང་རྐང་རིང་བ་དེ་གསུམ་ཞལ་རྒྱུན་གྱི་སྨན་མཆོག་དང༌། གཞན་ཡང་ཆུ་མ་རྩི་ཡོངས་གྲགས་ཟླ་བ་དྲུག་པར་བཏུ། སྲད་ནག་ཁུ་བྱུག་མ་སླེབས་གོང་བཏུ། པྲི་ཡང་ཀུ་བྱ་མ་གྲགས་གོང་བཏུ། གླང་སྣ་དམར་པོ་མེ་ཏོག་ཤར་མ་ཐག་བཏུ།
ཨུཏྤལ་ཟླ་བ་ལྔ་པར་བཏུ། ཉི་དགའ་ཟླ་བ་དྲུག་པར་བཏུ། གུར་གུམ་ནི་བལ་གུར་དང༌། སྐྱུ་རུ་ར་འབྲས་བུ་དོར། ཅེས་སོགས་གསུངས་པས་འཕྲོས་དོན་ལགས། ༈ སྐྱ་རྦབ་ནད་ལ་ལྕགས་ཕྱེ་བཅོ་ལྔ་ནི། ལྕགས་ཕྱེ་ ལྕགས་ཕྱེ་དང་ཨ་རུ་གཉིས་སྐམ་བཏགས་རྩི་བཞིན་ལྕགས་འོད་མེད་ངེས་ཀྱིས་ཆོག ། ཨ་རུ་ར་དང་ཚ་བ་གསུམ། ། ད་ལི་ཤིང་ཚ་སེ་འབྲུ་སུག་སྨེལ་དང༌། ། གསེར་བྱེ་གཟེ་མ་ལྕམ་པ་སྡིག་སྲིན་རྣམས། །
གཙོ་བོ་ལྕགས་ཕྱེ་ཐུན་གཉིས་ཚད་དུ་སྦྱར། ། ཚ་ཆུ་ཤས་ཆེ་འབྲས་གསུམ་གཟེ་ལྕམ་བསྐྱེད། ། གྲང་ཆུ་ཆེ་ན་ཚ་བ་གསུམ་པོ་བསྐྱེད། ། ཆུ་སྨན་གཞིར་བཞག་བཞི་ཆ་མཉམ་པར་གཅེས། ། སྐྱ་རྦབ་འོར་གྱི་དུས་སུ་ཆུ་སྨན་ཕྲི། ། ཆུ་ཡོད་འདྲེན་ཅིང་ཆུ་མེད་སྐེམ་པར་བྱེད། ། གླང་ཆེན་གངྒཱ་ཆུ་བསྒྱུར་འདྲ་མིན་ནི། ། གི་ཝཾ་དགུ་སྟེང་འབྲས་གསུམ་སྲད་ དཀར་ནག་ གཟེ་མ། ། ལྕམ་པ་སྡིག་སྲིན་འུ་སུ་སྦྱར་བ་ལ། ། གླང་ཆེན་གང་གའི་ཆུ་བསྒྱུར་ཞེས་བྱ་སྟེ། །
ལུད་པ་མང་ན་མཚལ་དང་ཅུ་གང་དང༌། ། ཙནྡན་བསྣན་པས་སྨུག་པོ་བྱེར་ཆུ་དང༌། ། དུག་ནད་རུས་ཞེན་དམུ་ཆུ་མཆིན་རྒྱས་ནད། ། རྐང་འབམ་དབུགས་ཐུང་ནད་ཀུན་འཇོམས་པར་བྱེད། ། ཅེས་དང༌། ༈ གླང་ཆེན་དགུ་སྟེང་སྐྱུ་རུ་སྲད་དཀར་དང༌། ། གླང་སྣ་གཟེ་ལྕམ་གསེར་བྱེ་འབུ་སྐྱོགས་དང༌། ། འུ་སུ་བསྣན་པ་གླང་ཆེན་ཆུ་བསྒྱུར་འདིས། ། ཆུ་ནད་རིགས་ཀུན་སེལ་བྱེད་མཆོག་ཏུའོ། ། ཞེས་དང༌།
༈ གླང་ཆེན་ གི་ཝང་ འུ་ སུ་ སྐྱུ་ རུ་ མ་ནུ་པྲི་ཡང་ཀུ། ། རྒྱ་ཚྭ་གསེར་བྱེ་སྡིག་སྲིན་གཟེ་ལྕམ་གཉིས། ། སྤོས་དཀར་སྦྱར་བས་གླང་ཆེན་བཅུ་གསུམ་ཞེས། ། སྨན་གྱི་ཆ་ཚད་གི་ཝཾ་མདོག་གྱུར་ལ། ། ཆུ་སྨན་རྣམས་དང་སྐྱུ་རུ་བུངས་ཆེར་བསྐྱེད། ། ཆུ་བསྐོལ་ངད་ཡལ་ཕུལ་བས་ཚ་ཆུའི་རིགས། ། ཀུན་སེལ་མཁས་པའི་མན་ངག་ཞལ་རྒྱུན་ལགས། ། ཞེས་དང༌། ༈ ཟུར་མཁར་ཁྱད་ཆོས་གླང་ཆེན་ཆུ་བསྒྱུར་ནི། གླང་ཆེན་ཁ་ཆེ་གུར་གུམ་གཉིས། །
ཙནྡན་དཀར་དམར་བ་ལེ་གསུམ། ། གསེར་མདོག་བ་རུ་སྐྱུ་རུ་གསུམ། ། ཨུཏྤལ་གསེར་མེ་པྲི་ཡང་ཀུ། ། འུ་སུ་ཏིག་ཏ་བྲག་ཞུན་གསུམ། ། ཅུ་གང་རྒྱ་མཚལ་རུ་རྟ་གསུམ། ། བསེ་རུ་གླ་རྩི་བོང་དཀར་བ་ཤ་ཀ ། གླང་སྣ་སྲད་དཀར་ལྕམ་པ་གསུམ། ། དུག་ནད་རུས་ལ་ཞེན་པ་དང༌། ། སྨུག་པོ་རྩ་ལ་ཞེན་པ་དང༌། ། ཚ་ཆུ་ཚ་གྲང་སྦོས་པ་དང༌། །
ཁྱད་པར་རྐང་འབམ་ནད་ལ་བསྔགས། ། ཞེས་དང༌། ཕྱེ་མ་གུར་གུམ་ ༠༥༠ དང་ནི་པྲི་ཡང་ཀུ། ༠༡༦ ཨུཏྤལ་ ༠༢༣ གསེར་གྱི་མེ་ཏོག ༠༠༨ བོང་ང་དཀར། ༠༠༤ བ་ཤ་ཀ་ ༠༤༥ དང་སྐྱུ་རུ་ར་ ༠༡༡ སྦྱར་བ། གུར་གུམ་བདུན་ནམ་འབོལ་སྨན་བདུན་པ་སྟེ། ། ཆུ་མདོག་ལྗང་ན་པི་ལིང་ཨ་རུ་བསྣན། ། སེར་ན་ཀྱི་ལྕེ་དུག་ཉུང་བསྣན། ། དཀར་ན་རུ་རྟ་བ་ལུ་བསྣན། །
ཤ་ལྤགས་བར་གྱི་ཆུ་ལྷག་ལ། ། ཉི་དགའ་འུ་སུ་པཉྩ་བསྣན་པར་བྱ། ། ཆུ་བསྐོལ་ཨ་བྷི་དྲུག་ཐང་གང་རུང་ཕུལ། ། ཚ་ཆུའི་རྟགས་ཆེ་ཡུན་རིང་བསྟེན། ། དེ་ཡི་དྲི་ཆུ་བུངས་ཆེ་ཕོ་བ་བདེ། ། ཚ་བའི་ཆུ་དེ་ལྡན་ནམ་གྲང་ཆུར་བསྒྱུར། ། མ་འགྱུར་སྲིད་ཀྱང་ཚ་ཆུའི་རླབས་འདིས་ཆོག ། ལྡན་ནམ་གྲང་ཆུ་ལ་ཡང་ཞག་འགའི་བར། ། ཐོག་མར་སྨན་འདི་བཏང་ཕན་མྱོང་བས་གྲུབ། ། ཁ་ཚར་ གོང་གསལ་ བཏང་པས་གུར་ཀུམ་ཆུ་འབེབས་སོ།
༈ །ད་ལི་བཅུ་དྲུག་སྦྱོར་བ་ནི། སེ་འབྲུ་ཤིང་ཚ་པི་པི་ལིང༌། ། སུལ་སྨེལ་གུར་གུམ་རྣམ་པ་ལྔ། ། ལུས་སྤྱིའི་འདུ་བ་སྙོམས་པར་བྱེད། ། ཤ་ཕོ་རུ་རྟ་ལི་ཤི་དང༌། ཨར་ནག་ཛཱ་ཏི་སྙིང་ཞོ་ཤས། ། ཐོར་བའི་རླུང་རྣམས་སེལ་བར་བྱེད། ། རྒུན་འབྲུམ་ཤིང་མངར་ཅུ་གང་དང༌། ། ག་དུར་གློ་བའི་ནད་རྣམས་སེལ། ། ད་ལི་སྡིག་སྲིན་སྦྱོར་བ་ཡིས། །
ཆུ་སེར་སྐྱ་རྦབ་ནད་རྣམས་འཇོམས། ། སྦྲང་དང་བུར་དཀར་རྟར་བསྐྱོན་པས། ། སྨན་ནུས་མྱུར་དུ་འབྱིན་པར་བྱེད། ། ཀུན་གྱི་ཕན་ཡོན་བསྟན་པ་ནི། ། མ་ཞུ་གླང་ཐབ་ཕོ་བ་སྦོས། ། ཚ་གྲང་འཐབ་པའི་ནད་རྣམས་དང༌། ། སྟོད་འཚང་བད་རླུང་མགོ་འཁོར་དང༌། ། གློ་ལུ་སྐད་འགག་ལུས་པོ་སྐྲང༌། ། སྐྱ་རྦབ་ས་ཆུ་མ་ཐུབ་ལ། ། སླེབ་པས་ཆོག་པ་ཁོ་བོས་མཐོང༌།
༈ །ཅུ་གང་བདེ་བྱེད་ཆེ་འབྲིང་ཆུང་གསུམ་ འབྲི་ལུགས་ནི། བསིལ་གསུམ་ཨུཏྤལ་སེ་འབྲུ་པི་པི་ལིང༌། ། ཤིང་ཚ་ཀ་ར་བཞི་འགྱུར་ཅུ་གང་བདུན། ། ཚ་གྲང་ཆ་མཉམ་དང་ག་འབྱེད་པར་བྱེད། ། གོང་སྟེང་སྐྱུ་རུ་བུངས་མཉམ་བདེ་བྱེད་ཆུང༌། ། དེ་སྟེང་གསེར་བྱེ་སྡིག་སྲིན་ཉི་དགའ་བ། ། འུ་སུ་ཤིང་མངར་ བཀྲ་འབུམ་གཅེས་བསྡུས་ལས་པྲི་ཡང་ཀུ་ཤིང་མངར་མན་མཛད་འདུག ། གཟེ་མ་དེ་ཀུན་དང༌། ། སྐྱུ་རུ་བུངས་མཉམ་བདེ་བྱེད་འབྲིང་པོ་ཡིན། ། དེ་སྟེང་དུང་འདྲ་ འབུ་སྐྱོགས་ འཁོར་ལོས་ སྔོན་མོ་ཆབ་འདྲེན་སྲད་དཀར་ བསྒྱུར། །
ཨ་བྷི་བུངས་མཉམ་ཆེན་པོ་ཡིན། ། ཕྱེ་མ་འུ་སྐྱུར་ལྷ་མོ་ཡིན། ། ཐང་གི་ཕུལ་བཏང་ཚ་གྲང་མཉམ། ། རྩ་སྦུག་འགག་ལས་སྦྱང་བྱེར་འཛག ། ལྷན་པ་ལ་སོགས་ཆུ་རིགས་ཀུན། ། གསང་བའི་ལམ་དུ་འདྲེན་པའི་མཆོག ། འབྲི་གུང་ལུགས་ཏེ་བཀྲ་འབུམ་གཅེས་བསྡུས་ལས། གྲང་བས་བརླན་ཅིང་ཟུག་རྔུས་གཟེར་བ་ན། པཉྩ་ པི་ལིང་ རྣོན་པོ་གསུམ་ རྒྱ་ཚྭ་སྡིག་སྲིན་གསེར་བྱེ་ གྱིས་མྱུར་དུ་འབིགས། ། ཚ་བའི་གཟེར་གྱིས་གདུང་བའི་ཉམས་ཐག་ལ། །
སྨན་གྱི་ལྷ་མོ་བུ་དང་ སྐྱུ་རུ་ལྕམ་པ་འུ་སུ་ མཐུན་གྲུབ་བྱ། ། མཚོ་མོ་ཡུལ་དུ་འདྲོངས་པ་ཐག་ཆོད་དོ། ། ཤིང་མངར་འུ་སུ་ལྕམ་པ་དང༌། ། སྲད་དཀར་སྐྱུ་རུ་གླང་སྣ་དྲུག ། འདི་ལ་ཨ་བྷི་དྲུག་སྦྱོར་ཟེར། ། ཚ་ཆུ་རྩ་ལམ་འབྱེད་པའི་མཆོག ། སྨན་ནག་ཆུ་སྨན་ནི། རླུང་གི་ཕག་ནག་སྙིགས་མ་ཕུལ་གང་ལ། ། གྲོགས་བཞི་ སྲད་དཀར། ཧོང་ལེན།
དེ་བ། སྤྱི་བཞུར། ཕུལ་ཕྱེད་སོ་སོར་ནུས་ལྡན་བསྲེགས། ། གཉན་རིམས་ཕོ་བར་བབས་ལ་བདུད་རྩི་ཡིན། ། དམུ་ཆུ་བཅོས་པའི་ཐབས་བསྟན་པ། ནད་རིགས་ཇི་ལྟར་གསུངས་ན་ཡང༌། ། སྙིང་པོ་ཆིག་ཆོག་རྒྱལ་པོ་ནི། ། དུར་བྱེད་ཁཎྜ་མཐེབ་ཚིག་ཙམ། ། སྒ་ཏིག་ཁཎྜ་དེ་ཉིས་འགྱུར། ། བ་ཆུའི་ཁཎྜ་དུར་བྱེད་མཉམ། །
ཨ་རུ་གསེར་མདོག་སྲན་མ་ཙམ། ། བོད་ཀྱི་གུར་གུམ་ཐུན་ཆུང་གཅིག ། འདི་རྣམས་ཞིབ་བཏགས་ཆང་དང་སྦྱར། ། རིལ་བུ་ལུག་རིལ་ཙམ་རེ་དྲིལ། ། ལྔ་བདུན་དགུ་སོགས་ཧུབ་རེས་ཕུལ། ། རྒྱ་མཚོ་ལྟ་བུར་འདྲོངས་པར་ཐེ་ཚོམ་མེད། ། དཔྱད་སོགས་མི་དགོས་མཁས་པའི་ལུགས། ། གདམས་ངག་སྲོག་གི་མན་ངག་ཁྱད་ཆོས་ཡིན། ། ཆིག་རྒྱུད་མ་གཏོགས་མི་སྤེལ་བཀའ་རྒྱ་ཅན། ། ཐམས་ཅད་མཁྱེན་པ་མཚུངས་མེད་གུ་ཎ་ལ། །
རྩ་རི་རུ་རྟ་ཡེ་ཤེས་མཁའ་འགྲོས་ཕུལ། ། དྡྷརྨ་སྭཱ་མིའི་ཁྱད་ཆོས་འདི་ཁོ་ན། ། ཉམས་ཡིག་བ་ཆུའི་འཕྲུལ་སྦྱོང་ནི། ། དམར་ཟལ་བ་ཆུའི་ཁཎྜ་བྱ། ། རྩི་བཅུད་ལྡན་པ་དང་གའི་འཁོར་ལོ་ནི། ། རྣམ་པ་བདུན་དུ་བཏང་བར་བྱ། ། དན་དྲ་རོག་པོ་ལྔ་ཉིད་ལ། ། མེ་ཏཽག་གླང་སྣ་ལྕམ་པ་དང༌། ། ཏྲི་བྱི་རྟ་རྣམས་བཏབ་ལ་བཏང༌། ། ལྕགས་ནི་བ་ཆུ་དག་གིས་བྱེད། །
ལན་གཅིག་ལན་གཉིས་སྦྱོང་བར་བྱ། ། རྩ་དལ་མིག་སྤྲིན་དཀར་བ་དང༌། ། སྐོམ་དད་ཆེ་ཞིང་སྐྲང་མགོ་ཆག ། ཆུ་སོགས་མང་དུ་འབྱུང་བའི་དུས། ། ཚ་ཆུའི་ཚད་མགོ་ཆོག་རྟགས་ཡིན། ། འདི་རྣམས་ནམ་བྱུང་དུས་སུ་ནི། ། བཅུད་ལེན་ཁ་ཟས་ཡན་ལ་གཏད། ། འདི་ནི་མཁས་པའི་མན་ངག་ཡིན། ། མི་མཁས་རྨོངས་པའི་ལྷ་རྗེ་ཡིས། ། རྙིང་སྐྱུར་རུལ་གསུམ་བཅུད་རྣམས་དང༌། །
རྒྱ་ཚྭའི་སྦྱོར་སྡེ་བཏང་བ་ཡིས། ། འཆི་བདག་ཁ་རུ་ཚུད་སྙམ་པ། ། བླ་མ་ བྲང་ཏི་ཆོས་རྒྱལ་བཀྲ་ཤིས་དང༌། གོང་སྨན་དཀོན་མཆོག་དགེ་ལེགས། རྣམ་གཉིས་གསུང་ན་རེ། ། གོང་སྨན་ཉི་མ་ཤར་བ་ན། ། འཆི་བདག་དམུ་ཆུ་གསོ་བ་ལ། ། འདི་ལས་ཟབ་པ་ཡོད་མ་ཡིན། ། དེ་སྐད་བླ་མ་གོང་མས་གསུངས། ། ཆུ་སྨན་བདེ་བའི་འཁོར་ལོ་ནི། །
གསེར་བྱེ་འུ་སུ་བྱང་པ་དང༌། ། སྡིག་སྲིན་གཟེ་མ་སྐྱུ་རུ་ར། ། ཨ་ཤྭ་དྭངས་མ་གནས་འཇོག་དང༌། ། གླང་སྣ་བྱིའུ་སྲན་སྲད་དཀར་རྣམས། ། ཆ་མཉམ་ཞིབ་པར་སྲན་ཙམ་དྲིལ། ། ལྔ་བདུན་ཚ་གྲང་རྟ་ཡིས་བསྒྱུར། ། སྐོམ་དུ་དར་བ་བསྟན་པར་བྱ། ། རྐྱང་པ་ལྡན་དུས་ཕྱི་ནང་ནད། ། ཆུ་རིགས་ཚ་གྲང་མཐའ་དག་འཇོམས། ། ཕྱིས་ནས་མི་ལྡོག་སྣ་དགག་ནི། །
སྒྲོག་རུས་གཤང་དང་རྨེན་སྣའི་རྩེར། ། ལྟེ་བར་བཞི་སྒྲོམ་ཚིག་དང་པོ། ། བཅུ་གསུམ་བཅོ་བརྒྱད་ལ་སོགས་པ། ། ཆུ་གསང་རྣམས་ནི་མེ་ཡིས་སྡོམས། ། ཞེས་སོ། ། འབུ་སྐྱོགས་བདུན་པ་དུང་འདྲ་ཉི་ཤུ་གཅིག ། གླ་རྩི་ཆང་སྦྱར་ནང་འཚོད་དུག་ཕྱུང་དང༌། ། སྡིག་སྲིན་ཟངས་དྲེག་ཆུ་རྩི་ལྕམ་འབྲུ་བཞི། ། ཞོ་ཕྱེད་རེ་དང་ཐར་ཁན་ཞོ་དོ་དང༌། ། བྱང་པ་བར་གཤོག་བླངས་བཅས་སྨན་སྣ་དགུ། །
ཆུ་ཕོར་གང་བསྡུས་ཁཎྜའི་རིལ་བུ་དྲིལ། ། ནད་སྟོབས་སྦྱར་བཏང་ཚ་ཆུའི་རིགས་དག་གི ། ཆུ་སྦྱོང་བླ་མེད་གྲང་ཆུར་སྤང་ཞེས་གསུང༌། ། སེ་འབྲུ་བཞི་སྟེང་གསེར་བྱེ་དང༌། སྡིག་སྲིན་འུ་སུ་ལྕམ་པའི་འབྲས་བུ་བསྣན། སྐྱུ་རུ་ར་ནི་ཀུན་དང་མགོ་སྙོམས་སྦྱར། ། ཆུ་རིགས་བཅོ་ལྔ་འདྲེན་ཅིང་སྐམ་པར་བྱེད། ། དྭངས་མ་ཆུ་འདྲེན་ཞེས་བྱའི་གདམས་ངག་གོ ། ཚ་གྲང་སྐེམ་བྱེད་བྱུག་པའི་སྦྱོར་བ་ནི། ། སྨན་ཆེན་ཆུ་རྩ་བུལ་ཏོག་ཀྱི་ལྕེ་དང༌། །
བྲག་ཞུན་རེ་ལྕག་དུད་པ་ཆ་གཅིག་ལ། ། རྒྱ་ཞུན་སྒ་ཏིག་གང་རྙེད་ཞིབ་བཏགས་ལ། ། ལ་ཕུག་ཁུ་བ་སྦྱར་བྱུག་ཉི་མར་བསྲོ། ། དམུ་ཆུ་དྲེག་གྲུམ་ཆུ་སེར་རྩ་དཀར་གཟའ། ། རེངས་འཁུམ་ཀུན་དང་ཁྱད་པར་སྐྱ་རྦབ་དང༌། ། འོར་ནད་མ་ལུས་འཇོམས་པའི་བྱུག་སྨན་ནོ། ། ཞེས་སོ། ༈ །ད་ནི་ཚ་བའི་སྨན་གྱི་སྡེ་ཚན་ནི། མ་ནུ་བཞི་ཐང་ནི། མ་ནུ་༢༠ ཀནྜ་ཀ་རི་ ༡༠༠ སླེ་ཏྲེ་ ༢༠༠ སྒ་སྐྱ་ ༠༥༠ ཐང་གིས་རིམས་ཚད་སྨིན་པར་བྱེད།
བད་ཀན་སྐྱ་སྨུག་སྟོངས་ཚད་ཁྲག་གཟེར་སེལ། ། ནོར་བུ་བདུན་ཐང་དེ་སྟེང་འབྲས་གསུམ་པོ་ཆ་མཉམ་བསྡེབ་ ༣༠༠ བསྡུས་གྲང་ཐང་གིས་ཁྲག་རླུང་འཁྲུགས་གསུམ་ལ། ། ཆུ་དྭངས་ནོར་བུ་ཆུ་གཏིང་བཞག་པ་བཞིན། ། ནད་རྣམས་མ་ལུས་རང་སར་དྭངས་པར་འགྱུར། ། གཙོ་བརྒྱད་བདུན་ཐང་བསྲེས་པའི་སྤྲིན་ཟླ་ཟེར། ། རྗེའུ་གཙོ་བོ་བརྒྱད་ཀྱི་སྦྱོར་བ་ནི། བསིལ་གྱི་གཙོ་བོ་གི་ཝཾ་ཙནྡན་དཀར། ། རྩི་ཡི་གཙོ་བོ་ཅུ་གང་གུར་གུམ་གཉིས། ། ཐང་གི་གཙོ་བོ་ཏིག་ཏ་བ་ཤ་ཀ ། སྔོ་ཡི་གཙོ་བོ་ཧོང་ལེན་བོང་ང་དཀར། །
ཀ་ར་དཀར་པོ་བཞི་འགྱུར་རྟ་ལ་བསྐྱོན། ། དོན་སྣོད་གློ་མཆིན་ཁྲག་མཁྲིས་འཁྲུགས་རིམ་ཀྱི། ། ཚད་པ་གསར་རྙིང་མ་ལུས་སེལ་བར་བྱེད། ། ཅེས་སོ། ཤིན་ཏུ་ཟབ་པའི་ཕུར་ཐང་བཅུ་གཅིག་ནི། སྔོ་སྐྱ་བོ་ སྤྲུ་བའམ་སྔོན་མོ་འབྲོག་དུས་ ཐུན་ལྔ། གུ་གུལ། གླ་རྩི། ཤུ་དག ། རུ་རྟ།
དྲེས་འབྲས། ཕུར་ནག་ཐུན་གསུམ། ཕུར་ཁྲ་མཁན་ཕུར་བཅས་སྦྱར་བའི་ཐང་འདིས། ཚད་པའི་ནད་རིགས་སྲིན་དང་གག་པ། གཟེར་ཐུང་མོ་ནད་གདོན་རྣམས་ལ་འཕྲོད་ཆེ་ཞིང༌། གལ་ཏེ་གཏན་ནས་མ་འཕྲོད་ཀྱང༌། སྨན་ཉེས་གཏན་ནས་མེད་པར་སྙིང་དུ་འཆང་བར་བྱ། མགོ་གཟེར་ལ་མགོ་ཐང་གསུམ་ཐོག་ཟངས་རྩི་ནག་པོའི་ཁནྜ་ཟབ། ལྕེ་ལ་སྤྱང་ལྕེ་སྐྱེར་ཤུན་གྲོས་འདབས་ཟབ། སྙིང་ལ་སྙིང་སྨན་གསུམ་དང་གྲི་ཤ་ཟབ། །
གཞན་ལ་ཁ་བསྒྱུར་རིག་པས་འཕྲུལ་ཤེས་པར་བྱ། གཙོ་བརྒྱད་དང་ཨར་བརྒྱད་བསྡེབ་པས་བསིལ་བཅུད་བཅོ་ལྔ། གཙོ་བརྒྱད་ནོར་བདུན་ཐང་བསྡེབ་པ་སྤྲིན་བྲལ་ཟླ་ཟེར་ཅེས་སོ། ༈ །བེ་དོ་བཅུ་གཅིག་སྦྱོར་བ་ནི། བེ་དོ་ སྤང་རྩི་ བོང་དཀར་པར་པ་ཏ། ། ཀྱི་ལྕེ་ཧོང་ལེན་རྩ་མཁྲིས་དང༌། ། རྒོད་སྤོས་ལྕགས་ཀྱུ་སྟག་ཤ་དང༌། ། ཨ་བྱག་གཟེར་འཇོམས་རེ་སྐོན་སྦྱར། ། བཅུ་གཅིག་འཚོགས་པའི་སྨན་མཆོག་ནི། ། ཚད་པའི་ནད་རྣམས་ཐམས་ཅད་ལ།
འདི་ལས་ལྷག་པའི་སྨན་གཞན་མེད། ། དེ་སྟེང་འཛིན་པ་བསྡེབ་པ་ཡང༌། ། བེ་དོ་བཅུ་གཅིག་གྲགས་པ་འདིས། ། རིམས་ཚད་གག་ལྷོག་རྒྱུ་གཟེར་དང༌། ། མགོ་འཁོར་རྒྱ་ནད་མིག་སེར་དང༌། ། འབྲུམ་བུ་བེ་གེ་རྣམས་ལ་མཆོག ། འཁྲུགས་ཚད་ཁྲག་མཁྲིས་འགྲམ་ཚད་དང༌། ། དུག་ཚད་མགོ་ཚད་རྒྱས་ཚད་དང༌། ཤུ་བ་ལིང་ཏོག་རྣམས་ལ་ཕན། ། སྟེང་འཁྲུགས་རླུང་འགྲམ་དབྱིག་དུག་དང༌། །
གྲང་རིམས་རྣམས་ལ་བཏང་མི་རུང༌། ། དོན་སྣོད་དྲེག་གྲུམ་ཚད་པ་རྣམས། ། རང་རང་ཁ་འཛིན་མན་ངག་གནད། ། གཏེར་སྟོན་དཀོན་མཆོག་སྐྱབས་ཀྱི་ལུགས། ། ཟུར་ལུགས་སྤང་རྩི་བཅུ་གསུམ་ནི། ། སྤང་རྩི་བོང་དཀར་སྟག་ཤ་པར་པ་ཏ། ། འཛིན་པ་རྣམས་ནི་ཐུན་ཚད་ཆ་མཉམ་ལ། ། བསིལ་གསུམ་ཙནྡན་དཀར་དམར་བྲག་ཞུན་དང༌། ། གླ་བ་གུ་གུལ་རྣམས་ནི་དྲི་ཐོན་ཙམ། ། རིམས་ཚད་སྟོབས་ཆེན་འཇོམས་པའི་གཉེན་པོ་ཡིན། །
གཉན་ཚད་མ་ལུས་སྡུད་གསོད་བྱེད་པའི་མཆོག ། ཟུར་ལུགས་སྤང་རྩི་བཅུ་གསུམ་སྦྱོར་བར་གྲགས། ། གཙོ་བརྒྱད་ཁྱུང་ལྔ་བསྡེབ་པས་རིམ་ཚད་སེལ། གཙོ་བརྒྱད་སྟེང་ཙནྡན་དམར་པོ་དང༌། ། ཤིང་མངར་རུ་རྟ་སྐྱུ་རུ་ར་སྦྱོར་བས། ། འཁྲུགས་ཚད་སེལ་བྱེད་དགོངས་པ་ཡང་དག་ལགས། ། གཉན་རིམས་སོགས་ཀྱི་སྨན་སྐོར། དང་པོ་ཐང་གི་སྦྱོར་བ་ལ། བདུད་རྩི་བུམ་ཆེན་གྱི་སྡུད་པ་ནོར་བུ་སྦྱར་ལེན་ནི། ཨ་རུ།
ཚོས། རྒྱ་སྐག ། འབྲི་མོག ། ཕག་བྲུན། ཚྭ་ལ། སྟག་ཤ་བ། སླེ་ཏྲེས། གླ་རྩི། སྤང་རྩི། གུ་གུལ།
ཞུ་མཁན་བཅས་བཅུ་པོས་མ་སྨིན་སྨིན་པར་བྱེད། བྱེར་བ་སྡུད། དོན་སྣོད་ཡར་མར་རྫོང་སྒོ་བཀག་ཅིང་འདི་ལ་བསྐོལ་ཐང་ཐང་ནག་མ་ཞེས་ཟེར། དེ་སྟེང་གྲི་ཤ་བསྣན་པས་གླང་ཐབ་མ་གཏོགས་ནད་ཐམས་ཅད་ལ་ཕན་པ་ལག་བླངས། ཨ་རུ་བ་རུ་སྐྱུ་རུ། མ་ནུ། ཀཎྜ་ཀ་རི་དང༌། སྒ་སྐྱའི་ཐང་གིས་རིམས་ཚད་སྡུད་པར་བྱེད་ཅིང་གཉན་ཚད་གསར་རྙིང་འཁྲུགས་སོགས་ལ་ཕན་ངེས་དེའང་གློ་བུར་ཐོག་བབ་བྱུང་བའི་རིམས་དང་གཉན་ཚད་ལ། གོང་སྟེང་ཀླུ་དུག་ཕུར་ནག་སྨན་བཞི་ སྟོང་ཟིལ་གུ་གུལ། པར་པ་ཏ་ནག་པོ།
ཟངས་རྩི་ནག་པོ། གཡུ་ཐོག་ལྡུམ་བཞི་ གངྒཱ་ཆུང་ལྕགས་ཏིག ། འཛིན་པ་སྟོང་ཟིལ། མགོ་ཐང་གསུམ་ མི་ཐོད། འབྲུག་རུས། ཏིག་ཏ། ལྷོག་པའི་མེ་ཏོག་གསུམ་ ཀྱི་ལྕེ། སྤང་རྩི། སྤང་རྒྱན་དཀར་པོ། ཨིནྜ་བཞི་ དུག་ཉུང༌།
བོང་དཀར། བ་ལེ་ཀ ག་དུར། བཅས་བསྣན། ཡང་ཅིག་ལ་གངས་ཐིག་དོམ་མཁྲིས་བཞེད་དོ། ། འདིའི་སྐབས་གངྒཱ་ཆུང་ནི་འཛིན་ལོ་མ་བྱེད། ཡང་གཅིག་ལ་གང་ཐིག ། གྲི་ཤ ། དངུལ་ཆུ། ཨ་ག་རུ།
གངྒཱ་ཆུང་བཞེད། འཛིན་ལོ་བོང་ང་དང་མང་དགོས། སྙ་ལོ། ལྕགས་ཀྱུ། མིང་ཅན། དཀར་མོ་ལུག་དུག ། དེ་རྣམས་ཐང་དུ་བཏང་བ་ཚན་མོར་གཏོང༌། ནད་དྲེག་ཤིན་ཏུ་ཐུ་ན་ཐང་གི་སྨན་ཐམས་ཅད་འཛིན་པ་དང་ཆ་མཉམ་བྱས་པའི་ཐང་ཡང་ཡང་གཏོང༌། ༈ གམ་ཕྱེ་ནད་ངན་སྤྱི་འཇོམས་ནི་གཙོ་བརྒྱད་སྟེང་དུ་ཨུཏྤལ་བ་ལེ་ཀ་བྲག་ཞུན་རུ་རྟ་གསེར་མེ་བསྣན་པས་གི་ཝཾ་དགུ་ཚང༌། རྩ་མཁྲིས་པར་པ་ཏ་སྐྱེར་ཤུན་བསྣན་པས་ཏིག་ཏ་བརྒྱད་ཚད།
དོམ་མཁྲིས་དུག་ཉུང་གླ་སྒང་རེ་སྐོན་བསྣན་པས་མཁྲིས་ཕྱེ་བདུན་ཚང༌། ཁྱུང་ལྔ་བསྣན་ཞིང་འཛིན་པ་བོང་ང་མང་ཆེ་དགོས། ཕག་བྲུན་བསྲེགས་ཐལ། སྨན་བཞི། ལྡུམ་བཞི་ཨིནྡྲ་བཞི་ཐང༌། གཡུ་ཐོག་ལྡུམ་བཞི། མི་ཐོད་གསུམ་པ། གག་པའི་མེ་ཏོག་གསུམ་སྟེ། སྤང་རྩི། ཀྱི་ལྕེ།
ཝརྟ། གཉན་ཐུབ་གསུམ། དཀར་མོ་ལུག་དུག་སྤྱང་ལྕེ་ཝརྟ་ཆེ་དགོས་པར་བཤད་ཀྱང་ད་ལྟའི་སྐབས་ཝརྟ་ཆེ་ན་མི་ལེགས་པས་ཞད་ཙམ་དགོས། གུ་གུལ་ཤུགས་ཚེར། ཨིནྡྲ་བཞི། སྙ་ལོ་དེ་རྣམས་གཅིག་ཏུ་བསྲེ། ནད་ངན་སྤྱི་འཇོམས་ཡིན་པས་བཟི་ཤིན་ཏུ་ཆེ། དེས་མི་ཐུབ་པའི་ནད་གང་ཡང་མེད། ནད་ཐམས་ཅད་ལ་ནག་པོ་སུམ་འདྲིལ་འདི་དང་མ་བསྡོངས་པའི་ནད་མི་སྲིད། ནད་གཞི་ཐམས་ཅད་སྤྱི་བཅོས་ཀྱི་སྨན་ཡིན།
སིབ་འབྲུམ་པ་ཐམས་ཅད་ལ་ཕན། ནད་ངན་ཀྱི་སྨན་འདི་དང་པོ་ནས་ཡུན་བསྲིངས། ན་ལུགས་སྣ་ཚོགས་ཇི་ལྟར་བྱུང་རུང་སྨན་འདི་ཟ་དགོས། ཉིན་ཕྱེད་གི་ཁྱུང་ཐུན་ཆེ་བ་རེ་ཟ། གམ་ཕྱེ་ཆུ་ཚན་དང་ཐང་གཉིས་ལན་རེས་བྱས་ནས་བཟི་ཡལ་མ་བཅུག་ན་ཕན་ཆེ་བས་ལན་མང་བསྐྱར། ཐང་ནི་ཕུར་ནག་གླ་ནག་གུ་གུལ་ནག ། སྟག་ཤ་མིང་ཅན་ལྕགས་ཀྱུ་ནག ། བཙོད་མདུད་ཕག་བྲུན་ཤུ་དག་ནག ། གཉན་སྲིན་གདུག་པའི་ཚོགས་ཐམས་ཅད། ། ཐང་སྦྱོར་འདི་ཡིས་རྒྱུན་ལམ་གཅོད། །
ཅེས་སོ། གི་ཝཾ་དགུ་སྟེང་ཁྱུང་ལྔ་ཕག་བྲུན་དང༌། ། གུ་གུལ་ཕུར་ནག་སྦྱར་བའི་བཅུ་བདུན་པ། ། གི་དགུ་ཁྱུང་ནག་ཅེས་གྲགས་དུས་ངན་གྱི། ། གཉན་ཚད་མཁྲིས་པ་རྩར་རྒྱུག་ལ་སོགས་པ། ། ཀུན་ལ་ཟབ་ཁྱད་ལག་ལེན་མྱོང་གྲུབ་བོ། ༈ །སྤྲུ་ནག་ཉེར་དགུའི་སྦྱོར་བ་ནི། སྤྲུ་ནག་ ༢༠༠ འཛིན་ ར་དུག་པ ་པ་ ༡༠༠ བདུད་རྩི་ འཛིན་དཀར་ ལོ་མ་ ༡༠༠ སྨན་ འབྲི་ཚལ་མ་ ཆེན། ༡༠༠ ། གར་ནག་ ༠༥༠ ཕུར་ཁཎ་ ༠༥༠ ནིམ་པ་ ༠༥༠ སུམ་ཅུ་ཏིག
༠༥༠ ། ཙནྡན་ ༠༥༠ གི་ཝཾ་ ༠༥༠ ཅུ་གང་ ༠༥༠ གུར་གུམ་ ༠༥༠ ། ག་དུར་ ༠༥༠ དེ་བ་ ༠༥༠ བྲག་ཞུན་ ༠༥༠ པརྤ་ཏ་ ༠༥༠ ། ། བོང་དཀར་ ༠༥༠ གླ་རྩི་ ༠༥༠ གུ་གུལ་ ༠༥༠ སྟག་ཤ་ ༠༥༠ ཨ་གར་ ༠༥༠ གྲི་ཤ་ ༠༢༠ ཤུ་དག་ ༠༢༠ མུ་ཟི་སེར་ ༠༢༠ ། ། ཨ་བྱག་ཚེར་སྔོན་ ༠༥༠ མིང་ཅན་ནག་པོ་ ༠༥༠ ལི་ཤི་ ༠༥༠ གསེར་མེ ༠༥༠ སྤྲུ་ནག་ཉེར་དགུའམ། ། ཆིག་རྒྱུད་བོང་དཀར་དང༌། ཧོང་ལེན། སྤྱི་བཞུར་ བཅས་པའི་སུམ་ཅུ་རྩ་གཉིས་པོ། ། འཆི་བདག་གཡུལ་ལས་རྒྱལ་བའི་ཕ་ལམ་སྟེ། ། སླེ་ཏྲེས་ཐང་ངམ་ཆུ་ཚན་ཚ་མོས་ཕུལ། །
སྦྱོར་ཚད་རང་རང་ནད་ཀྱི་ཁ་བསྒྱུར་སོགས། ། ཟབ་མོ་ཆིག་བརྒྱུད་གདམས་པའི་ངག་ལ་ཉོན། ། བལ་ནད་རྒྱུ་གཟེར་གག་ལྷོག་འབྲུམ་ནག་དང༌། ། མཁྲིས་པ་རྩར་རྒྱུག་གཟེར་ཐུང་སུམ་འབྲེལ་སོགས། ། དུས་ངན་གཉན་རིམས་པར་པ་ཏ་ཞེས་པ། ། བཅོས་དཀའ་འགྲོ་སྲོག་མྱུར་དུ་ལེན་བྱེད་པའི། ། གཉན་ཚད་རླུང་གསུམ་འཐབ་པའི་ནད་ཀྱི་རིགས། ། མི་བྱེར་བསྡུ་གསོད་མ་ལུས་བྱེད་པའི་མཆོག ། བྱིས་པ་རྒན་པོ་ཟུང་ཟད་མ་གཏོགས་པ། ། སྨན་སྦྱོར་ལོག་པའི་ཉེས་པ་འདིར་མི་འབྱུང༌། །
དེ་ཕྱིར་ནད་བརྒྱ་སྨན་གཅིག་བཟུང་ཡང་རུང༌། ། ཞེས་སོ། ༈ །ཁྱུང་ཆེན་ཉེར་ལྔའི་སྦྱོར་བ་ནི། སྨན་ཆེན་ ༠༡༠ གླ་རྩི་ ༠༠༣ རུ་རྟ་དང་ ༠༡༠ ། ། ཤུ་དག་ ༠༡༠ ཨ་རུ་ར་ ༠༡༠ དང་ལྔ། ། རྒྱལ་པོ་ཁྱུང་ལྔས་གདན་ས་གནོན། ། ཆུ་རྩ་ཐར་ནུ་ཁྲོམ་བུ་དང༌། ། དུར་བྱིད་དན་རོག་རྣམ་པ་ལྔ། ། དམག་དཔོན་ཁྱུང་ལྔས་དགྲ་རྣམས་འདེད། ། བོད་ཀྱི་སྡིག་པ་རྒྱ་སྐག་དང༌། །
དོམ་མཁྲིས་སྤང་སྤོས་ཤིང་ཀུན་ལྔ། ། བཙུན་མོ་ཁྱུང་ལྔས་འཇམ་བསྡེབ་བཙལ། ། གི་ཝཾ་ཙནྡན་དཀར་དམར་དང༌། ། མཚལ་དཀར་རྒྱ་ཚྭ་རྣམ་པ་ལྔ། ། བློན་ཆེན་ཁྱུང་ལྔས་ཁ་ལོ་བསྒྱུར། ། ཛཱ་ཏི་ཤ་ཆེན་བ་ཤ་ཀ ། འཛིན་པ་ནག་པོ་གུ་གུལ་ལྔ། ། འབངས་ཀྱི་ཁྱུང་ལྔས་ལསཀུན་བསྒྲུབ། ། ཐུན་ཚད་སྨན་ཆེན་ཞོ་ཕྱེད་དོ། ། ཨ་རུ་ར་ནི་ཞོ་དོ་སྦྱར། །
གླ་རྩི་ཐུན་ཆུང་གཞན་ཞོ་དོ། ། ལོ་བརྒྱད་དྲི་ཆུས་འདམ་བཏགས་བྱ། ། རིལ་བུ་ཆེ་ཆུང་སྲན་མ་ཙམ། ། ཐུན་ཚད་ན་སོ་ལུས་སྟོབས་སྦྱར། ། ནད་རིགས་གཞི་བརྒྱ་རྩ་བཞི་དང༌། ། གདོན་རིགས་སུམ་བརྒྱ་དྲུག་ཅུ་དང༌། ། ཁྱད་པར་མཛེ་ནད་གཟའ་ཀླུའི་གདོན། ། གག་ལྷོག་གཟེར་གསུམ་གཉན་ཡ་མ། ། ཀུན་ལ་ཕན་པ་ཁྱུང་ཆེན་ཡིན། ༈ །གུང་བའི་པྲ་ཐང་ཁྱད་འཕགས་ནི། །
སྔོ་ཡི་རྒྱལ་པོ་ བདུད་རྩི་གང་ཤམ་པ་ གཉེན་འདུལ་བ། ། མ་གི་ཏ་ གླ་རྩི་ དང་སྤུར་དུག་ སྟག་ཤ་ སེར། ཨ་རུ་ར། ། ར་རློན་ བོང་ང་ གཡུལ་ངོར་དར་ཐོད་ཅན། ཚེར་སྔོན། ། ཁ་སྐོང་ཅུ་གུར་གི་གསུམ་བསྣན། ། སྟོབས་ཅན་ཟུངས་བཟང་ཕལ་ཆེར་ལ། ། སྔོ་བཞི་ ཏིག་ཏ། ཧོང་ལེན། བ་ཤ །
བོང་དཀར། དག་ཀྱང་བསྣན་པའོ། ། གཉན་ཚད་རིམས་སོགས་ཀུན་ལ་བསྔགས། ། ཞེས་སོགས་ཕན་ཡོན་རྒྱས་པ་གཞུང་དུ་གསལ། ༈ །གཙོ་བརྒྱད་གཡུ་རལ་སྦྱོར་བ་ནི། གཙོ་བརྒྱད་སྟེང་དུ་ཨ་རུ་བ་ལེ་ཀ ། གུ་གུལ་སྨན་ཆེན་དངུལ་ཆུ་བཅས་པ་ཡིས། ། ཚ་བ་ཁྲག་མཁྲིས་འགྲམ་འཁྲུགས་རིམས་ནད་དང༌། ། ས་གསུམ་ནད་གདོན་ཞེ་སྡང་འབྱུང་པོའི་ཚོགས། ། སྐད་ཅིག་ཉིད་ལ་འཇོམས་པའི་དཔའ་བོ་སྟེ། །
རིག་བྱེད་རྒྱལ་པོ་གཞན་ན་ཡོད་མིན་པའི། ། རིན་ཆེན་སྲོག་སྦྱིན་ཡིན་ཞེས་སྙིང་ལ་ཆོངས། ༈ །ཁྱུང་ལྔ་མདོག་བཞི་བྱེད་པའི་སྐབས། སྨན་ཆེན་ ༢༠༠ ཨ་རུ་ ༢༠༠ རུ་རྟ་ ༠༥༠ ཤུ་དག་ ༠༢༠ གླ་རྩི་ ༠༡༡ ཨ་རུ་སྨན་ཆེན་ལོ་བརྒྱད་དྲི་ཆུས་བྲན། ། ཉིན་གཅིག་འདམ་ཐག་ཁ་དོག་སྨུག་པོ་ཡོང༌། ། རུ་རྟ་བཏབ་ནས་ཉིན་གཅིག་ནག་པོར་འགྱུར། ། དེ་རྗེས་དངུལ་ཆུ་ཚ་འདུལ་ ༠༥༠ འདེབས། ། ཉིན་གཅིག་འདམ་ཐག་བྱས་པས་སྨུག་ནག་འགྱུར། ། ཤུ་དག་བཏབ་ནས་འདམ་ཐག་སྔོ་སངས་འོང༌། ། ཁ་ཚར་བཟང་དྲུག་ཆུ་སེར་སྨན་གསུམ་རྣམས། །
ཐུན་བཟང་ལྔ་ཡི་ཚད་ཙམ་ཞིབ་བཏགས་བཏབ། ། གུ་གུལ་བཟང་པོ་ཞོ་གང་ཆུ་སྐྱོགས་གང༌། ། བསྐོལ་ནས་ཕྱེད་བསྡུས་བྲན་ཏེ་འདམ་ཐག་ནི། ། ཉིན་གཅིག་བྱས་པའི་རམ་གྱི་མདོག་ཐོན་དུས། གླ་རྩི་ཆུ་སྦངས་ཡུད་ཙམ་དཀྲུགས་ལ་བསྣུར། ། ཇ་ཡུན་གཅིག་ཙམ་འཐག་ནས་རིལ་བུ་དྲིལ། ། འཇམ་མགོན་དྷརྨ་ཀཱ་རའི་ཕྱག་ལེན་ལུགས་འདིས་ནད་རིགས་གང་ལའང་ཕན་ཞིང་ཁྱད་པར་གཉན་རིམས་སྲིན་གླང་ཐབས། རྨ་ཐོར། མཁལ་རྐེད་རྐང་ནད། གག་ལྷོག །
ཆུ་སེར་སོགས་དང་སྙིགས་དུས་ངོས་བཟུང་དཀའ་བའི་ནད་རིགས་གང་ལའང་སྨན་གནད་ཐོན་ཙམ་ལན་འགའ་རེ་བཏང་བས་ཕན་པ་མྱོང་གྲུབ་མའོ། ། ༈ འབྲི་ལུགས་སྨན་ནག་འཕྲུལ་འཁོར་ཆེན་མོའི་ཕྱག་ལེན་ཆུ་འབེབས་སུ་བཀོད་པ། ཨོཾ་ཨ་ཐཱ། དཔལ་ལྡན་རྒྱུད་དང་དྭགས་པོའི་དགོངས་པ་དཔལ་འབྲི་གུང་པའི་ལུགས་ཀྱི་སྨན་ནག་འཕྲུལ་འཁོར་ཆེན་མོ་ལ། གཙོ་བོ་ག་པུར་ནག་པོ་ ཕག་བྲུན་ པུཥྐར་མུ་ལ་ ཁམས་རུས་ ཏིག་ཏ། ཨ་རུ་ར། གྲོགས་ལ་སྲད་དཀར། ཧོང་ལེན། སྔོ་དེ་བ། ཤིང་སྤྱི་བཞུར།
ལྕུམ་རྩ། ཆུ་རྩ། ཤོ་རྩ། སྙ་ལོའི་རྩ་བ་སྟེ། གཙོ་གྲོགས་དགུ་པོ་སོ་སོར་པོ་ནུས་བསྲེགས་བཅས་སྨན་སྣ་བཅུ་གཉིས་རྩ་བའི་སྨན་སྟེང་ཁ་བསྒྱུར། དེ་བ། གསེར་མེ། པརྤ་ཏ། ག་དུར། ཨ་རུ་ར་སྟེ་དེ་བ་ལྔ།
མི་ཐོད་རྙིང་པ། འབྲུག་རུས། ཏིག་ཏ། གཡའ་ཀྱི། ཨ་བྱག་གཟེར་འཇོམས་ ཚེར་སྔོན་འདྲེས་པ་ མགོ་ཐང་ལྔ། དུག་ཉུང༌། བོང་དཀར། ག་དུར། བ་ལེ་ཀ་སྟེ་ཨིནྜ་བཞི། དོམ་མཁྲིས།
གསེར་མེ། དུག་ཉུང༌། གླ་སྒང༌། བོང་དཀར། བ་ལེ་ཀ ། རེ་སྐོན་ཏེ་མཁྲིས་ཕྱེ་བདུན། མ་ནུ། ཀཎྜ་ཀ་རི། སླེ་ཏྲེས། སྒ་སྐྱ་སྟེ་མ་ནུ་བཞི།
ཚོས། བཙོད། ཤུག་པ་ཚེར་ཅན་ཏེ་དམར་པོ་གསུམ། གསོ་དཀའི་ནད་ཀུན་གྱི་གཉེན་པོ། དངུལ་ཆུ་གྲང་འདུལ། ཧོང་ལེན། བ་ཤ་ཀ ། བོང་དཀར། ཏིག་ཏ་སྟེ་ཁྲག་མཁྲིས་གཉེན་པོ་བཞི། གླ་རྩི།
ཤུ་དག་ནག་པོ། གི་ཝཾ་སྟེ་འབྲུམ་པའི་གཉེན་སྨན་བཞི་དང༌། གསང་སྨན། རྟ་བོན། ཨ་རུ་ར། འཛིན་པ། ཀྱི་ལྕེ། ཧོང་ལེན་སྟེ་ཆམས་པའི་གཉེན་པོ་བཞི། གླ་རྩི། གུ་གུལ།
རྟ་བོན་གྱི་ཐལ་བ་སྟེ་ཉྭ་ལྷོག་གི་གཉེན་པོ་གསུམ། སྟག་ཤ ། གུ་གུལ། འཛིན་པ་བཅུ་བདུན་གག་པའི་གཉེན་པོ་གསུམ། གླ་རྩི། གུ་གུལ། འཛིན་པ་སྟེ་གཉན་ཚད་སྤྱིའི་སྨན་གསུམ་བཅས། སྤྱིར་སྨན་སྣ་དྲུག་ཅུ་རྩ་གསུམ། སྔོ་དེ་བ་སོགས་ལྡབ་འཕར་ཉི་ཤུ་ཕྲི་བས་བཞི་བཅུ་རྩ་གསུམ། དེ་སྟེང་ཀྱི་ལྕེ།
སྤང་རྩི་སྤང་རྒྱན་དཀར་པོ་སྟེ་ལྷོག་པའི་གཉེན་པོ་གསུམ། མིང་ཅན་ནག་པོ། རྒོད་སྤོས་ནག་པོ་སྤྲུ་མ་ནག་པོ་སྟེ་ཁྱད་པར་གྱི་སྨན་གསུམ་བསྣན་པས་ལྔ་བཅུ་ཐམ་པ། ཀྱི་ལྕེ་གོང་དུ་སོང་བ་འཕྲི་བས། བཞི་བཅུ་རྩ་དགུའོ། ། ཡང་གཞུང་དུ། བྲག་ཞུན། བོང་དཀར། འཇིབ་རྩི། གསེར་མེ་ཏོག་བསྣན་པས་ཕོ་བར་ཁྲག་མཁྲིས་ལྷུང་བ་སེལ།
ཞེས་པ་བོང་དཀར། གོང་དུ་སོང་བའི་འཕྲོས་སྨན་གསུམ་བཅས་ང་གཉིས། དེ་ལྟ་བུའི་སྨན་རྣམས་ལས་ག་པུར་ནག་པོ། གནམ་མ་མཐོང་བར་ནུས་བསྲེགས་ཐལ། སྲང་བཅུ་དྲུག ། ཁམས་རུས་སྲང་བཞི། སུམ་ཅུ་ཏིག་དང་ལྕགས་ཏིག་འདྲེས་པ་སྲང་དོ། ཨ་རུ་སྲང་གང༌། ཐལ་སྨན་བརྒྱད་བསྲེགས་ཐལ་བ་ངོ་མ་སོགས་གཞན་ཐམས་ཅད་སྲང་རེ་བརྩི་དགོས་པས་སྲང་བཞི་རེ་བསྲེགས་ན་སྲང་གང་ཡར་མཐོ་ཙམ་འབྱུང་བར་སྣང༌། ལྡབ་འཕར་རིགས་ཕལ་ཆེར་མང་པོ་གཏོང་མ་དགོས་ཀྱང་ཕྱག་ལེན་ལ་ཅུང་ཟད་རེ་བཏང་སྲོལ་ལྟར་ཞོ་ལྔ་རེ་ཙམ་དང་ཁྱད་པར་ཐལ་སྨན་དུ་ཡོད་པའི་དེ་བ་ལྟ་བུ་ནི་ཟུར་དུ་མ་བསྲེགས་པའང་སྲང་རེ་བཏང་ན་ལེགས།
བདུད་རྩི་ལོ་མ་སུམ་ཆ་གཉིས་དང༌། འཛིན་པ་ནུས་ལྡན་སུམ་ཆ་གཅིག་གིས་རྩིས་བྱས་ཏེ་གཉིས་ཀ་བསྡོམས་པས་ཆ་མང་ཉུང་སྣ་ཚོགས་བཤད་ཀྱང་སྨན་གནད་ཐོན་པ་རེ། གླ་རྩི་དྲི་ཐོན་ཙམ་བཅས་ཞིབ་བཏགས། བྲག་ཞུན་ཁཎྜ་སྲང་གང༌། ཕུར་མོང་ནག་པོའི་ལོ་མ་རྒྱས་དུས་ཀྱི་ཁཎྜ་སྲང་གང༌། བ་དམར་ཟལ་གྱི་ཆུ་སྨན་གྱི་ཚོད་དང་སྦྱར་བ་བཅས་ཀྱིས་འདམ་ཐག་ཉིན་གཉིས་བྱས་ཏེ་རིལ་བུ་སྲན་འཕོས་ཙམ་དུ་དྲིལ་ཅུང་ཟད་སྐམ་ནས་རིལ་ཆགས་ཐིམ་པར་བྱས་ལ་བྱིན་གྱིས་བརླབས། རླུང་མི་འཆོར་བའི་སྣོད་དུ་བསིལ་སྨན་གྱི་དྲི་དང་བཅས་ཏེ་ཆགས་བྱ། འདི་ནི་ཚད་པ་གསར་རྙིང་བྱེར་གསུམ་གག་ལྷོག་ཆམ་གསུམ་འབྲུམ་རིགས་རྒྱུ་གཟེར་དམར་བཤལ་གཙོར་གྱུར་གཉན་རིགས་བཅོ་བརྒྱད་ལ་ཕན་ཞིང་གཞན་ཡང་དམུ་ཆུ་སོགས་ཁོངས་ནད་རིགས་ཐམས་ཅད་ཀྱིས་མཚོན་ནད་རིགས་ཐམས་ཅད་ལ་ཕན་པས་འཆི་མེད་སྨན་ནག་འཕྲུལ་འཁོར་སྤྱི་སྨན་ཆེན་མོ་ངོ་མཚར་སྲོག་གཏེར་ཞེས་ཡོངས་སུ་གྲགས། སྨན་དམར་གམ་ཕྱི་དྷརྨ་རཱ་ཛ་ནི། ཅུ་གུར་ལི་དང་ཙནྡན་དཀར་དམར་གཉིས། །
གི་ཝཾ་མཚལ་དང་དོམ་མཁྲིས་གསེར་མེ་ཏོག ། དམར་པོ་གསུམ་དང་རུ་རྟ་སྐྱུ་རུ་ར། ། ཧོང་ལེན་བ་ཤ་ཀ་དང་བོང་ང་དཀར། ། ཨ་གར་ནག་དང་ག་དུར་སྙིང་ཞོ་ཤ ། ཨ་རུ་ར་དང་མོ་སྨན་དཔའ་བོ་དང༌། ། ཨུཏྤལ་ཏིག་ཏ་བྲག་ཞུན་བ་ལེ་ཀ ། ཤུ་དག་གུ་གུལ་གླ་རྩི་ཞད་ཙམ་སྦྱར། ། འདི་དག་སྦྱོར་བ་ཞིབ་བཏགས་ཆུ་ཡིས་འཕུལ། ། སྤྱི་བོའི་གཙུག་ནས་རྐང་མཐིལ་ཡན་བར་གྱི། ། གཟེར་ཐུང་སླེབ་ཆོག་གཡུ་ཐོག་མགོན་པོས་གསུངས།
༈ །ཉྭ་གས་སྐེ་སྐྲང་ལ་སོགས་སྨན་སྐོར་ལ། ། རྒྱ་ནག་རྒྱལ་པོའི་སྦྱོར་བ་ནི། རྒྱལ་པོ་ཉུངས་དཀར་ཞོ་དོ་ལ། ། བློན་པོ་སྨན་ཆེན་ཞོ་གང་ འདི་ལ་མན་ངག་སྨན་དམར་གསུམ། ཤུག་ཚེར། གླ་རྩི་བསྣན་ཅེས་ཆོས་ཉིད་དམར་པོར་གྲགས། སྦྱར། ། ཞིབ་ཏུ་འཐག་པ་ཤིན་ཏུ་གཅེས། ། རིལ་བུ་བྲ་བའི་རིལ་མ་ཙམ། ། ནད་སྟོབས་ཆེ་ཆུང་དག་དང་བསྟུན། །
སྨན་མཆོག་འདི་ཡི་ཕན་ཡོན་ནི། ། འཇང་གི་ཤ་སེར་མིག་སེར་དང༌། ། རྒྱ་ཡི་འཛུམ་བུ་ལྟག་དགྱེ་དང༌། ། བོད་ཀྱི་གཉན་ལྷོག་བདུན་དྲུག་དང༌། ། གག་པ་ལྷོག་པ་ཆམས་པ་དང༌། ། བཙན་དུག་མ་མོའི་དལ་ཡམ་སོགས། ། ཐམས་ཅད་སེལ་བར་ཐེ་ཚོམ་མེད། ༈ །ཟུར་མཁར་བ་ཡི་སྤྲུ་ནག་སྔོ་རིལ་ནི། ། སྤྲུ་ནག་གླ་རྩི་མུ་ཟི་སེར། ། གུ་གུལ་ཤུ་དག་སྨན་ཆེན་དང༌། །
ཨ་བྱག་ཐར་ནུ་ཨ་རུ་ར། ། ལྡོང་རོས་མཚུར་སེར་ཡུང་བ་རྣམས། ། བྲག་ཞུན་ཆུ་ཡིས་འདམ་འཐག་བྱ། ། རྩ་བའི་སྨན་སྣ་བཅུ་གསུམ་ཡིན། ། དེ་ལ་ཁ་ཚར་བཏབ་པ་ནི། ། གི་ཝཾ་ཁ་ཆེ་སྒོག་གཅིག་དང༌། ། ཤིང་ཀུན་བ་བླ་མུ་ཟི་ནག ། བྲག་ཞུན་ཆུ་ཡིས་འདམ་ཐག་བྱ། གསང་སྨན་ ལྕགས་ཀྱུ། སྤང་སྤོས།
ཤུག་ཚེར། སྦྱར་ཚད་ཞལ་ལས་ སྤྲུ་ནག་རྩ་བའི་སྨན་བཅུ་གསུམ་ཆ་མཉམ་དེས་སྨན་གཅིག་གིས་ཉེས་འགྱུར་ཡོང་བ་ཁ་ཚར་རྣམས་ཅུང་ཟད་བཏབ་ལ་བྲག་ཞུན་ཆུས་འདམ་འཐག་བྱ། ཤེས། རིལ་བུ་བྱས་པའི་ཕན་ཡོན་གྱིས། ། གཉན་ལྷོག་གག་ལྷོག་རྨ་རྙིང་སྐྲང༌། ། སྟོད་ཟེར་སྟོད་འཚང་སྨད་གཟེར་དང༌། ། གཉན་ཚད་ཁྲག་དང་མཁྲིས་པ་དང༌། ། སྦོས་དང་མ་ཞུ་གླང་ཐབས་དང༌། ། སྐྱུགས་དང་ཉྭ་ལོག་གློ་བུར་འཁྲུ། ། འཛུམ་བུ་ལྟག་དགྱེ་འབྲུམ་ནག་དང༌། །
ཐོར་རིགས་དམར་བཤལ་ལུད་པ་དམར། ། སེར་དང་དུད་ཁུ་ཡོང་བ་དང༌། ། རྒྱུན་སྐྱུགས་འདྲིལ་དང་སྤྱིར་དུག་ནད། ། ནད་རིགས་ཀུན་ལ་ཕན་པ་ཡིན། ། རིལ་བུ་བྲ་རིལ་ཙམ་བཏང་ཚད་ཉེར་ལྔ་སོགས་ཆུ་གྲང་གིས་འཕུལ་རྒས་གཞོན་བརྟག ། གློ་བུར་དྲག་པོའི་ནད་དག་ལ། ། སུམ་ཅུ་རྩ་ལྔ་ཙམ་རེ་བཏང༌། ། རྟ་ལ་བདུན་རེ་ཟན་བཏུམ་བྱིན། ། ཞེས་སོ། ༈ །པར་ཎ་ཤ་བ་རིའི་རིལ་བུ་ལ།
སྨན་ཆེན། གླ་རྩི། ཤུ་དག ། ཨ་རུ་གསེར་མདོག ། རུ་རྟ། ཤ་ཆེན། དྲི་ཆེན། གི་ཝཾ། ཅུ་གང༌། བྱི་ཏང་ཀ
ལི་ཤི། སུག་སྨེལ། སྡིག་སྲིན། སྟག་ཤ ། བུ་རམ། ཤིང་ཀུན། གུ་གུལ། ཐར་ནུ། མ་ནུ། འདི་རྣམས་ཞིབ་པར་བཏགས་ལ་དགེ་སློང་གཙང་མའི་དྲི་ཆུས་རིལ་བུ་སྲན་མ་ཙམ་དྲིལ་ལ་སྤྱིར་དུ་ནད་རིམས་གང་ལ་བཏང་ཀྱང་ཆོག །

བྱེ་བྲག་ཚད་ནད་གཉན་ནད་མགོ་གཟེར་དང༌། ། གག་ལྷོག་རིམས་དུག་རྨ་ངན་སྐྲང་འབུར་རིགས། ཆམས་པ་ཚ་བའི་ནད་ལ་ཕན་པ་ཡིན། ཐུན་ཚད་རིལ་བུ་གཅིག་ལྷག་གཏོང་མི་ཉན། ཆུ་བསྐོལ་དྲོད་འཇམ་གྱིས་ཕུལ། ༈ གཉན་ཚད་རྨ་ཐོར་རྟ་ཡི་སྨན། ཨར་རྒོད་ཞེས་པའི་རིལ་བུ་ལ། མོ་བྱུང་རྡོ་བ་དཀར་རྩེ་སྟེང༌། རིན་ཆེན་བཞི་པའི་ཤེས་རབ་ནང༌། སྨན་ཆེན་ ༡༠༠ དྲི་གླང་ ༠༡༠ ཞིབ་བཏུལ་མྱོས་བྱེད་བཅུད་ཀྱིས་བརླན། རྒྱ་ཟབ་ཕུབ་མ་བསྲེགས་བྱེད་སྦར། །
ཕྱི་འབང་སྒྲོ་ཡི་དྲི་བཞིན་གཡོབ། ། དྲོད་བྱུང་གཟུགས་མེད་སྒྲིབ་ཤིང་གིས་དཀྲུག ། མདངས་ལྔའི་བསྟེག་བྱེད་ཀྱིས་གཡབ་མོས་དུག་ཕྱུང༌། བརྡ་ཡིག་སྔགས་ཀྱི་རྒྱས་གདབ། ཟླུམ་པོ་བྲ་རིལ་བཞིན་དུ་བཅོས། ། ཁྱུ་མཆོག་གཉན་རྒོད་དགྲར་ལངས་པའི། ། སླར་སྐྱེས་མཛོད་དུ་སྦས་ནས་ཉར་ཚག་བྱ། ། རྨ་གསར་སྦྲུམ་མ་དག་ལ་སྤངས། ། དེ་སྟེང་ནད་ལ་བདུད་རྩི་འདྲ། ། སྲོ་མ་རྟ་རིའི་བཤལ་སྨན་ནི། །
ཨ་རུ་སྨན་ཆེན་ཤུ་དག་ནག ། ཆུ་རྩ་འཇིབ་རྩི་གུ་གུལ་དང༌། ། སྟག་ཤ་ཐར་ནུ་བོང་ང་དཀར། ། ཀྱི་ལྕེ་དཀར་པོ་སུག་སྨེལ་རྣམས། ། ཐུན་ཚད་ཞལ་ཤེས་ལྟར་སྦྱར་བ། ། གློ་ཚད་གཟེར་ཐུང་དམར་བཤལ་སྐབས། སྨན་བུངས་དང་མཉམ་པའི་ཐར་ནུའི་ཁཎྜ་དང༌། འདམ་འཐག་གི་ཁུ་བ་ལྕགས་ཀྱི་དྲི་ཆུར་འཚོད་པའི་ཁུ་བ་བྱ། ཞིབ་པར་བཏགས་ལ་ལོ་བརྒྱད་ཆུས། ། འདམ་འཐགས་ལེགས་པར་བྱས་པའི་རྗེས། །
རིལ་བུ་སྲན་མ་འབྲིང་བ་ཙམ། ། ནད་ཚོད་ནད་ཀྱི་སྟོབས་དང་སྦྱར། ༈ །སྨན་མཆོག་སྲོ་མ་རྟ་རི་འདིས། ། སྟོད་དུ་བབ་པའི་ཚད་རིམས་དང༌། ། སྨད་དུ་བབ་པའི་རྒྱུ་གཟེར་དང༌། ། ལྷོག་པ་དང་ནི་གག་པ་དང༌། ། ཁྱད་པར་གཉན་ཚད་རིམས་ལ་བསྔགས། ། ཆམས་པའི་ནད་ལ་བདུད་རྩིར་མཚུངས། ། ཁོང་དུ་གསུམ་གསུམ་བཏང་བ་ཡིས། ། རྡོ་རྗེའི་གོ་ཁྲབ་ལུས་ལ་ཐེབས། །
སྨིན་ལོང་མེད་པའི་ཚད་པ་ལ། ། ཉིན་ཞག་དགུ་ནས་དུས་སུ་སྨིན། ། ཅེས་སོ། ༈ །གཉེན་སྦྱོང་དྲག་པོ་བཅུ་གསུམ་ནི། གི་ཝཾ་༢ གུར་གུམ་༡ ཅུ་གང་༡་གསུམ། གྲི་ཤ་༡་ ཤོག་ཤིང་༡ ཤུ་དག་༡་གསུམ། གླ་བ་༡ གུ་གུལ་༡ སྨན་ཆེན་༡་གསུམ། དུར་བྱིད་༡ ཐར་ནུ་༡ ཆུ་རྩ་༡་གསུམ། ། ཨ་རུ་ར་དང་༥་བཅུ་གསུམ་མོ། ། གཉན་ཚད་གདུག་པ་གསོད་སྦྱོང་བྱེད། །
དེ་ཕྱིར་འདི་ཉིད་གཅེས་པར་ཟུངས། ༈ །མགོ་གཟེར་མགོ་ཐང་གསུམ་པའི་སྟེང༌། ། གུར་གུམ་གཡའ་ཀྱི་ཨ་བྱག་འཛིན་པ་དཀར། ། བོང་དཀར་དོམ་མཁྲིས་གངས་ཐིག་གསེར་མེ་ཏོག ། ཐང་ཕྲོམ་དཀར་པོ་རྡོ་དྲེག་སྦྱོར་བ་འདི། ། མན་ངག་གུར་གུམ་བཅུ་གསུམ་ཞེས་གྲགས་པ། ། ཁྲག་མཁྲིས་མགོ་ནད་ཡ་མ་དཀར་ནག་དང༌། ། ཀླད་པའི་ཚད་རིགས་མཐའ་དག་འཇོམས་ཞེས་བཤད། ༈ །འབྲུམ་བཅོས་སྐབས་ཀྱི་སླེ་ཏྲེ་བདུན་ཐང་ནི། ། སླེ་ཏྲེ་འབྲས་བུ་གསུམ་དང་ལི་ག་དུར། །
ཏིག་ཏ་བ་ཤ་ཀ་སྦྱར་བདུན་ཐང་གི ། བདུན་པོ་དེ་སྟེང་རྩོད་ཚོས་ཞུ་མཁན། ། ལུག་ཆུང་སྒང་ཐོག་ལུག་ཤོ་ཕག་རིལ་ཕུལ། ། བ་སྤུའི་སྒོ་འབྱེད་འབྲུམ་པ་ཕྱི་རུ་འདྲེན། ། ཕྱི་འཕུལ་ཐོར་བ་སྔ་མས་འབུར་བའི་ཚེ། ། བསིལ་ལྔ་ ཙནྡན་དཀར་པོ། གུར་གུམ། ཅུ་གང༌། གི་ཝཾ། གླ་རྩི།
རྡོ་སྨན་བཞི་ སྦལ། མདུང༌། གངས། མཚལ། དང་འཇུ་བྱེད་ ཚ་ལ་བཏུལ་མ་ གཅིག ། གཉན་འཇོམས་ དངུལ་ཆུ་མུ་ཟིས་བཤིག་པ་ ཁོག་སྲུང་ སྟག་ཤ་ གསང་སྨན་ འཛིན་པ་ ཁྱད་འཕགས་ ཨ་རུ་ར་ གཅིག ། བཅོ་ལྔའི་འབྲུམ་བུ་གཡུལ་ལས་རྒྱལ། ། འབྲུམ་གཅོད་སླར་ཡང་ཕྱི་རུ་དྲངས་པ་ནི། ། ཚ་འཛིམ་ ར་དུག་པའི་རྩ་བ་ དཀར་པོ་རུས་ཐང་གིས་འཕུལ། ༈ །དངོས་གཞིའི་སྨན་ནི་གཉན་ཚད་སྐབས་སུ།
སིབ་ཐང་ནི། སྐྱུ་རུ་ཧོང་ལེན་བ་ལེ་བ་ཤ་ཀའི། ། བཞི་ཐང་བསྟན་པས། ཐང་ནག་བཏང་བ་ཤིན་ཏུ་ཟབ། མ་ནུ་བཞི་ཐང་ཚད་པའི་སྐབས་སུ་འོང༌། ༈ །གཉན་རིམས་ལྕེ་འབབ་གག་པའི་སྨན་སྐོར་ལ། ཕན་པ་ཀུན་ གག་པའི་ ལྡན་སྦྱོར་བ་ནི། ། དཀར་པོ་ཆིག་ཐུབ་ཞོ་བཞི་ལ། ། གུ་གུལ་འཛིན་པ་ཨ་རུ་ར། ། ཡུང་བ་སྟག་ཤ་ཤུ་དག་དང༌། །
རྒྱ་ཚྭ་མེ་རུ་བྱི་ཏང་ཀ ། སྨན་ཆེན་རྣམས་ནི་ཆ་རེ་རེ། ། སྦྱོར་བས་རྣམ་རྒྱལ་དགུ་པ་ཟེར། ། སེར་པོ་རྟ་སྡུད་གཉིས་ཀྱང་ཚང༌། ། འདི་ནི་གག་ལྷོག་ཆམ་པ་སོགས། ། ལོག་འཁྲེབ་ཁོང་ཤོར་ཁྱི་ཆུ་ཐབ། ། ཡ་མ་ཁ་མེད་གཉེན་དང་ནི། ། ལྕེ་འབམ་འཇོམས་ཤིང་ཁྱད་པར་དུ། ། སྨན་བཏང་གཉིད་ལོག་རྣག་ཏུ་འགུགས། ། གག་པའི་སྐྲང་རོ་གཅོད་པའི་ཕྱིར། །
སྒ་སྐྱ་ཤུ་དག་མཚུར་ནག་དང༌། ། མེ་ཏོག་གསུམ་པ་མུ་ཟིའི་ཕྱེ། ། གྲེ་བར་འཕུལ་བཏབ་བདུད་རྩི་ཡིན། ༈ །སྤྱང་ལྕེ་བདུན་པའི་སྦྱོར་བ་ནི། ། སྤྱང་ལྕེ་སྐྱི་འབྲུ་སྒ་སྐྱ་དང༌། ། སྒོག་གཅིག་རྒྱ་ཚྭ་ཤུ་དག་ནག ། གཡེར་མ་ཞིབ་བཏགས་ལྕེ་སྟེང་བྱུག ། དར་དམར་གྱིས་བཀབ་ཡུན་རིང་བཞག ། ལྕེ་སྐྲང་འཇོམས་པ་ལག་ལེན་ཡིན། ། ཤུ་དག་རྒྱ་ཚྭ་སྦལ་ནག་ཤ །
ཐར་ནུ་སྦྱར་བཏང་གག་པ་གཅོད། ༈ །སྤྱང་ལྕེ་བཅུ་གསུམ་སྦྱོར་བ་ནི། ། སྤྱང་ལྕེ་ཤུ་དག་ཨ་རུ་ར། ། ཅུ་གང་འདྲེ་ གུ་གུལ་ འཇིགས་མ་གི་ཏ། ། གླ་རྩི་ སྤང་རྒྱན་སྤང་རྩི་ངང་པ་གསེར། ། སྒོང་ ཡུང་བ་རུ་རྟ་ལྡོང་རོས་དང༌། ། ཆིག་ཐུབ་ ཝརྟ་ ཕྱེ་རིལ་གང་རུང་བྱ། ༈ །སྦྱོར་བ་འདི་ཡི་ཕན་ཡོན་ནི། ། གཉན་ནད་གཟའ་དང་བསྡོངས་པ་དང༌། ། གག་པ་ལྷོག་པ་སྤུན་དགུ་དང༌། །
ཡ་མ་དཀར་ནག་ཨོལ་འགགས་ནད། ། དེ་རིགས་ཀུན་འཇོམས་བདུད་རྩི་འདྲ། ། འགྲོ་བ་སེམས་ཅན་ནད་གྲོལ་ཤོག ༈ །ཤ་གཉེན་ལྷོག་པའི་སྨན་སྐོར་ལ། དམར་ཆེན་རིལ་བུ་སྦྱོར་བ་ནི། ། དང་པོ་ཉུང་སྦྱོར་བདུད་རྩི་སུམ་སྦྱོར་ནི། གླང་ཆེན་སྨྱོན་པ་ ཐང་ཕྲོམ་དཀར་ ཆ་བཞི་ ནག་པོ་ གཅིག ། སྟག་ཤ་ཆ་གཉིས་ལན་ཚྭ་ཐུར་མགོ་གང༌། ། འབྲིང་སྦྱོར་བ་བླ་ཆ་ གླང་ཆེན་སྨྱོན་པ་སོགས་སྨན་བཞི་པོ་ གཉིས་དང༌། ། སྤང་སྤོས་དེ་བ་གཉིས་པོ་ཆ་ གཉིས་བསྡོམ ་རེ་སྦྱར།
༈ །མང་སྦྱོར་གླ་རྩི་གུ་གུལ་ཀྱི་ལྕེ་བ། ། ལྕགས་ཀྱུ་སྤང་རྒྱན་དཀར་པོ་ཆ་གཅིག་སྦྱར། ། གསེར་མདོག་དང་བཅས་ཞིབ་བཏགས་ཟར་ཁུའི་རྩི། ། སྲན་འཕོས་ཙམ་དྲིལ་མཚལ་གྱི་ན་བཟའ་གསོལ། ། ཟངས་ལྕགས་གྭའུའི་ནང་དུ་བཅང་བར་བྱ། ། རྨ་གསར་སྦྲུམ་མ་མཁྲིས་ནད་ཅན་མ་གཏོགས། ། བཞི་བརྒྱ་རྩ་བཞིའི་ནད་རྣམས་མ་ལུས་ གཉན་དང་ལྷོག་པ་ལ་བཟང༌། གྲང་རླུང་ལ་མི་བཏང༌། འཇོམས། ༈ །ལྷོག་པ་ཅིས་ཀྱང་མ་ཐུབ་ན། །
དངུལ་ཆུ་བཤིག་པ་སྲན་མ་ཙམ། ། སྨན་ཆེན་རུ་རྟ་ཨ་རུ་ར། ། གུ་གུལ་གླ་རྩི་སྦྱར་བ་བཏང༌། གཉན་ནད་ཐམས་ཅད་འཇོམས་པར་བྱེད། ། ཅེས་དང༌། བྲག་སྐྱེས་རྒྱ་རྩི་དུག་ལོ་དང༌། ། གནམ་གྱི་མ་མཐོང་བཏུས་ལ་བསྐམས། ། དེ་ཉིད་ལ་ནི་ཆ་གཅིག་བྱ། ། འཛིན་པའི་མྱུ་གུ་ཆ་གཅིག་བྱ། ། ཨ་རུ་རུ་རྟ་གུ་གུལ་གསུམ་བཞི་ཆ། །
ཤུ་དག་ཕུར་ནག་སྟག་ཤ་བ། ། ཆ་གསུམ་ལྡན་པ་འདི་ཉིད་ནི། ། སྔོན་མོ་ལྷོག་གཟན་ཅེས་བྱ་བ། ། ལྷོག་རིགས་ཐམས་ཅད་འཇོམས་པའི་གཤེད། ། བུ་མིན་གཞན་ལ་བཀའ་རྒྱས་གདབ། ། ཆིག་བརྒྱུད་སྙིང་ཁྲག་་རྒྱ། ༈ །བྱེ་རགས་ཁྱུང་བཤལ་འདི་ལྟ་སྟེ། ། ཨ་ ཨ་བྱག་གཟེར་འཇོམས་གང་རུང་ ཆུ་ རྩ་ ཤོ་ རྩ་ རེ་ ལྕག་ སྟག་ ཤ་ གཅིག་བསད། ། ཀུན་ཀྱང་ཁྱུང་ འདི་དང་མཉམ་པའི་ཁྱུང་ལྔ་བཏང་ གི་ཟོས་པ་ལ། ། རང་མཉམ་གཤོག་པ་མྱུར་བསྐྱོད་ནས། །
གག་ལྷོག་གཟེར་གསུམ་གདུག་པའི་སྦྲུལ། ། ཟོས་རོ་ཆུ་ཡིས་ནང་དུ་བསྒྱུར། ། གོང་མ་ལྔ་དག་ཁྱུང་ལ་མཉམ། ། དེ་དང་ཐུར་རྒྱུག་ ཐར་ནུ་ རྐྱེན་ དུར་བྱིད་ གཉིས་མཉམ། ། གུ་གུལ་ཆུ་ཡིས་འདམ་ཐག་བྱ། ། ཆུ་བསྐོལ་ངད་ཡལ་གྱིས་འཕུལ་བས། ། གག་ལྷོག་གཟེར་དང་གཉན་ཚད་ཀྱི། ། སྤྱི་ཁྲུས་ལག་ལེན་ཨེ་མ་ཧོ། ༈ །གློ་སྨན་ཙནྡན་བཅོ་བརྒྱད་ནི། ། ཙནྡན་དཀར་པོ་བྲག་ཞུན་ཨ་གར་ནག །
ལི་ཤི་སྐྱུ་རུ་ཨ་རུ་བ་རུ་ར། ། གསེར་གྱི་མེ་ཏོག་གུར་གུམ་སྲོ་ལོ་དཀར། ། གི་ཝཾ་ཅུ་གང་ག་དུར་སྤང་རྒྱན་དཀར། ། རྒུན་འབྲུམ་སྟར་བུ་ཤིང་མངར་རུ་རྟ་རྣམས། ། ཆ་མཉམ་ཞིབ་བཏགས་ཆུ་བསྐོལ་འཕུལ་ལ་གཏོང༌། ། གློ་ཚད་གསར་རྙིང་ཀུན་སེལ་དང་ག་འབྱེད། ། གློ་འཁྲུགས་རིམས་དུག་ཚད་པ་གསར་རྙིང་དང༌། ། གློ་མང་སུར་ཞིང་གློ་འགོག་དཀའ་བ་དང༌། ། ལུད་པ་དམར་སེར་དཀར་ནག་རྣག་ཁྲག་འགག ། བྱང་ཁོག་ཐིག་ཟག་གཟེར་ནད་མ་ལུས་སེལ། །
ཤིན་ཏུ་ཟབ་པའི་མན་ངག་ཞལ་གདམས་འདི། ། མང་པོར་སྤེལ་ན་བཀའ་ལས་འགལ་བར་འགྱུར། ། སྣོད་མིན་རྣམས་ལ་མང་དུ་བསྟན་པ་ན། ། མཁའ་འགྲོ་གདུག་ཅན་སེང་གེའི་གདོང་ཅན་དང༌། ། བསེ་ཁྲབ་བགེགས་འདུལ་ནག་པོའི་ཚོགས་སུ་རོལ། ༈ །ཡོངས་གྲགས་ཙནྡན་བཅོ་བརྒྱད་སྦྱོར་བ་ནི། ཙནྡན་གི་ཝཾ་སུམ་ཅུ་ཏིག ། གསེར་གྱི་མེ་ཏོག་དུག་མོ་ཉུང༌། ། རུ་རྟ་རྒྱ་སྐག་པྲི་ཡང་ཀུ། ། འབྲི་མོག་བཙོད་དང་བ་ཤ་ཀ །
ཨ་རུ་ར་དང་བཟང་པོ་དྲུག ། བྲག་ཞུན་དང་བཅས་ཕྱེ་མ་འདིས། ། སྲིན་དང་མཆིན་པ་མཆིན་དྲི་དང༌། ། རྩིབ་ལོག་རོ་སྟོད་གཟེར་བ་དང༌། སྙིང་རླུང་རྒྱུ་བ་ཞན་པ་དང༌། ། རྩ་ཆད་རྩ་འགྲིལ་ཤ་འགུལ་དང༌། ། མགོ་བོ་ན་ཞིང་མིག་མི་གསལ། ། ཁ་ལྕེ་སྐམ་ཞིང་གྲེ་བ་ཚ། ། ཕོ་བ་རྒྱུ་མ་ལ་སོགས་པར། ། རྨུགས་ཤིང་ཚ་དབལ་བྱེད་པ་སེལ།
༈ །གསལ་བྱེད་ཉི་ཟླའི་འཁོར་ལོ་ཞེས་བྱ་བ། ། འཛམ་གླིང་སྐྱེས་བུ་དམ་པའི་དཔལ་དུ་ཤར། ། མུན་པའི་གླིང་དུ་ཉི་མ་ཤར་བ་བཞིན། ། སྦྱོར་བ་འདི་ཡིས་སྟོང་གསུམ་མཐོང་བར་འགྱུར། ། ལྕགས་ཞུན་བརྡར་བའི་ཕྱེ་མ་སྲང་གང་ལ། ། གསེར་མདོག་སྲང་ཕྱེད་རྡོ་གཞོང་བཟང་པོའི་ནང༌། ། ཉིན་ཞག་ལྔ་བར་དྲོད་དང་མ་བྲལ་བར། ། ལྕགས་ཕྱེ་སྔོ་མཐིང་འོད་འཚེར་གྱུར་པའི་ཚེ། ། སླ་ངར་བླུགས་ལ་ཆུ་ཐག་ལན་གསུམ་བཅད། ། དྲོ་སར་དོང་བྲུས་དབྱར་དགུན་གསུམ་ལ་བསྙལ། །
དེ་ནས་འདོན་ལ་འདམ་ཐག་ཉིན་ཕྱེད་བྱ། ། གཡུ་རྙིང་བྱི་རུ་མུ་མེན་མུ་ཏིག་བཞི། ། སྦལ་རྒྱབ་མདུང་རྩེ་དམར་པོ་མཚལ་དཀར་རྣམས། ། གཞི་ནི་བཟང་དྲུག་ཐུན་བཟང་ཨུཏྤལ་སྔོ། ། ཞོ་ཕྱེད་གི་ཝཾ་དོམ་མཁྲིས་གླ་རྩི་དང༌། ། ནག་ཆུང་གསེར་མདོག་ལྕགས་སྦྲུལ་ཐུན་ལྔ་ལྔ། ། བསེ་རུ་ཙནྡན་དཀར་དམར་ཨ་ག་རུ། ། ཅོང་ཞི་བྲག་ཞུན་གངས་ཐིག་པྲི་ཡང་ཀུ། ། སེ་འབྲུ་པི་པི་ལིང་དང་ཐུན་ལྔ་དྲུག ། གསང་སྨན་ སྐྱུ་བར་ཤ་ ཞོ་གསུམ་ཐུན་གཉིས་ཏེ། །
སྦྲང་དཀར་ཞོ་ཕྱེད་ཀ་ར་ཞོ་གཉིས་རྣམས། ། སེ་འབྲུ་སྦངས་པའི་ཁུ་བ་ཞལ་སྐྱེམས་དྲངས། ། འདམ་ཐག་ཞག་གསུམ་བར་དུ་བརྩོན་པར་བྱ། ། རིལ་བུ་སྲན་འཕོས་ཙམ་དུ་སྙོམས་པར་དྲིལ། ། དར་སྔོན་བཏུམ་ལ་དལ་བུས་གཉུག་བསྲིངས་དཀྲུགས། ། དེ་ནས་དཀར་ཡོལ་ནང་བླུགས་སྐམ་ཐག་བཅད། ། བྱིན་འབེབས་ཤིས་པ་བརྗོད་ལ་མི་ཡལ་འཆང༌། ། ཕན་ཡོན་མཆིན་རྒྱས་མཆིན་རྒུད་མཆིན་བསྣད་དང༌། ། མཆིན་སྨུག་མཆིན་དུག་མཆིན་རླུང་མཆིན་སྐྲན་འཇོམས། ། མཆིན་ནད་སྐྱ་རིབ་སྔོ་རིབ་བར་འགྲིབ་དང༌། །
ནང་འགྲིབ་སྤོས་དང་ལིང་རོ་སྲོད་ལོང་སེལ། ། བྱང་ཁོག་རྣག་ཁྲག་དམུ་ཆུ་སྐམས་པ་དང༌། ། གློ་ཟིང་རྒྱུ་ལོང་དོན་ལྔ་སྣོད་དྲུག་གི ། ཚ་སྨུག་འགྱིང་འདྲིལ་འཐབ་པ་ཐམས་ཅད་སེལ། ། ལོང་བ་མིག་འབྱེད་སྟོང་གསུམ་གསལ་བར་འགྱུར། ། ནད་མེད་བསྟེན་ན་འདུ་བ་སྙོམས་པ་དང༌། ། འཕེལ་ཟད་འཁྲུགས་གསུམ་ཉེས་པ་མ་ལུས་སེལ། ། གནོད་བྱའི་ཁམས་འཕེལ་གནོད་བྱེད་ཆ་སྙོམས་ཤིང༌། ། དབང་པོ་ཀུན་གསལ་ལུས་སྟོབས་བསྐྱེད་པར་བྱེད། ། རྒས་པ་གཞོན་ནུར་བྱེད་པའི་གདམས་པ་མཆོག །
གནོད་བྱ་གནོད་བྱེད་འཁྲུགས་པ་མཐའ་དག་སེལ། ། འདི་ནི་མཁས་པའི་ཞལ་གདམས་མ་ནོར་བ། ། ཁ་ཆེ་མངོན་པར་དགའ་བས་བགྱིས་པའོ། ༈ །དྲང་སྲོང་མུ་ཁྱུད་འཛིན་གྱིས་གསལ་བྱེད་ནི། ། མིག་གི་གསལ་བྱེད་སུམ་ཅུ་རྩ་གསུམ་གྱིས། ། ནང་གི་དོན་སྣོད་དབང་པོའི་རྩ་ཁམས་ཀུན། ། སྟོབས་རྒྱས་འགྱུར་བས་མཐོང་བྱེད་དཀྱིལ་འཁོར་ཡང༌། ། ཉེས་ཆུ་འཛག་དྲི་མས་དབེན་པའི་ཕྱིར། ། སྦྱོར་བ་འདི་ལ་འབད་པ་དོན་ལྡན་འགྱུར། ། བཟང་པོ་དྲུག་གིས་དོན་སྣོད་སྤྱི་སྟོབས་རྒྱས། །
རྒྱ་རུ་བསེ་རུ་ཁ་ཤ་ཤ་བའི་རས། ། བྱང་ཁོག་སྟོད་ཀྱི་རྩ་སྤྱི་རྒྱས་པར་བྱེད། ། རག་རྡོ་ཏི་ཚ་སྦལ་རྒྱབ་གངས་ཐིག་བཞིས། ། མིག་གི་རྩ་གསོ་གསལ་བྱེད་དབང་སྟོབས་བསྐྱེད། ། ལྕགས་སྦྲུལ་གོ་སྙོད་ཨ་བ་མདུང་རྩེ་བཞིས། ། མགོ་ཡི་རྩ་གསོ་ཆུ་སེར་སྐེམ་པར་བྱེད། ། ཙནྡན་དཀར་དམར་སེང་ལྡེང་དབང་ལག་བཞིས། ། ཡན་ལག་བཞི་ཡི་རྩ་གསོ་མཉེན་པར་བྱེད། ། འབྲས་བུ་གསུམ་གྱིས་འདུ་བ་སྙོམས་ཤིང་སྨན། ། ལྕགས་ཕྱེས་ཕོ་བའི་ལྕགས་དྲེད་བཞུ་ཞིང་འགག །
གི་ཝཾ་ཚད་འཇོམས་དོམ་མཁྲིས་རྩ་ཁ་བསྡམ། ། གླ་རྩིས་གདོན་སྲུང་མིག་སྨིན་སངས་རྒྱས་སྐྱབས། ། གསལ་བྱེད་དཀར་པོ་ཆིག་ཐུབ་ རྡོ་མདུང་རྩེ་དཀར་པོ ་སྨན་ཀུན་གྱི། ། ཐུན་ལྡབ་སྟོབས་བསྐྱེད་ ཉིས་འགྱུར་ མེད་མི་རུང་བའི་རྫས། ། ཞལ་ཤེས་ལ་ཤིང་མངར་བོང་ཆེན་བསྣན ་རླུང་ཤས་ཆེ་ན་ཨ་གར་བསྣན། ། གསལ་བྱེད་སྦྱོར་བ་སུམ་ཅུ་རྩ་གསུམ་འདི། ། མིག་ནད་སུམ་ཅུ་རྩ་གསུམ་གཉེན་པོར་གསུངས། ། སྦྲང་དཀར་སྦྱར་བའི་ལྡེ་གུར་སྦྱར་བའམ། ། མངར་གསུམ་སྦྱར་བའི་རིལ་བུ། མིག་ནད་ཚ་འགྲིབ་ཤ་མཛེར་ཐོར་བ་དང༌། །
རབ་རིབ་མཆི་མ་འཛགས་པ་ལ་སོགས་པ། ། མདོར་ན་མིག་ནད་སྟོང་གི་གཉེན་པོ་ཡིན། ། མཁའ་ལྡིང་བྱ་རྒོད་ལྟ་བུའི་མིག་འཐོབ་འགྱུར། ༈ །རྣ་བའི་སྨན་སྐོར་ལ། ཨུག་ཆོས་འབྲས་བུ་གླ་རྩི་སྒོག་སྐྱ་དང༌། ། ལ་ཕུག་རུ་རྟ་སྦྱར་བའི་ཨུག་ཆོས་ལྔ། ། ཤིང་ཀུན་རྨ་བྱའི་སྒྲོ་གཞོབ་སྒ་སྐྱ་དང༌། ། རྒྱ་ཚྭ་གུར་གུམ་ཞིབ་བཏགས་ཨུག་ཆོས་བཅུ། ། ཚ་ན་རང་ཆུ་གྲང་ན་འབྲུ་མར་ཁུར། ། རྣ་བར་བཏིགས་པས་འོན་པ་སེལ་བའི་མཆོག །
གུར་ཁྱུང་མོ་ནད་སྐབས་སུ་གསལ། ། ཅེས་སོ། ༈ །སྣ་ནད་སྨན་སྐོར་སྣ་སྨན་ཉེས་སེལ་ནི། རྒྱ་མཚལ་ཙནྡན་དཀར་དམར་ཨ་ག་རུ། ། ཛཱ་ཏི་ལི་ཤི་ཀོ་ལ་ནཱ་གི་དང༌། གླ་རྩི་ཕུར་སླེབས་སྤང་སྤོས་བསེ་རུ་དཀར། ། བོང་དཀར་ཅུ་གང་གུར་གུམ་གི་ཝཾ་དང༌། ། འབྲས་གསུམ་འུ་སུ་སུག་སྨེལ་རུ་རྟ་དང༌། ། ཀ་ར་སྦྱར་བའི་སྣ་སྨན་སྲང་རེ་དང༌། ། སྣ་ཐ་སྲང་དོ་རེ་བསྡེབ་དྲི་འཛིན་གསུར། །
ཡ་མ་དཀར་ནག་གྲེ་འཛེར་ལུ་བའི་ནད། ། ཀུན་སེལ་གཉེན་པོ་མིག་དབང་གསལ་བར་བྱེད། ༈ །བེ་ཇིའི་མཚལ་ལུད་ཁ་བསྡམ་ནི། མཚལ་ རང་བྱུང་ དཀར་དོམ་མཁྲིས་ནག་ཆུང་ སྲན་མའི་མེ་ཏོག ། གསེར་མདོག་ ཨ་རུ་ ས་འཛིན་ འབྲི་རྟ་ གུར་གུམ་ ཁ་གུར་ རྣམས། ། ཕྱེ་མ་དམར་གསུམ་ རྒྱ་འབྲི། བཙོད། ཁྲག་ཟག་ཐེམ་ཁ་བརྫང་དང་མཚུངས། ། མཚེ་ལྡུམ་ཁུར་མོང་རྩ་མཁྲིས་སྤྲུ་ལོ་དང༌། ། མཁན་ལོ་རམ་རོལ་སྐྱེར་ཤུན་ཁྲག་གཅོད་དང༌། །
ཀུན་བྱེད་རྒྱལ་པོ་ ཚོས་བཙོད་འབྲི་མོག་ ནག་ཆུང་ སྲན་ནག་མེ་ཏོག་ དང༌། ། གཟིག་ བྲུན་ཡིན་ནམ་དཔྱད་ དང་རྟ་སྦངས་བཙིར་བའི་ཁུ་བ་རྣམས། ། དོམ་མཁྲིས་མཁྲིས་ཆེན་བུ་རམ་དང༌། ། འགྲོན་བུ་ཟ་འོག་གཟིག་གི་སྤུ་བསྲེགས་དང༌། ། རྨ་བྱའི་མདོངས་བསྲེགས་སྔགས་བཏབ་ཁོང་དུ་གཏོང༌། ། བུ་ག་དགུ་ནས་ཇི་ལྟར་ཁྲག་འོང་ཡང༌། ། ངེས་པར་འཆད་ལ་ཐེ་ཚོམ་མི་དགོས་ཏེ། ། སྣ་ཁྲག་སྲིན་བལ་ལ་བརྐུས་ཕུགས་སུ་གཏེག ། སྨན་དྲི་ཚོར་བ་ཙམ་གྱིས་སྣ་ཁྲག་འཆད། ། རྨ་ལ་སྲིན་བལ་བཀུས་དཀྲིས་འཇག་པར་བསྡམ། །
ཐུན་མོང་མ་ཡིན་ཤིན་ཏུ་ཟབ་པའི་གནད། ༈ །སྔགས་ནི། ཨོཾ་ཁྲག་ཉག་ཨ་རཾ་རྦད༔ ཤ་ས་ན་མ་ན༔ ས་ན་བ་ཤ་ཧུང་ཀྲ་རཀྟ་རྦད༔ ཅེས་སོ། ། དོམ་མཁྲིས། སྐྱུ་རུ། གུ་གུལ། བ་ཤ་ཀ
སྲོ་ལོ། ཤིང་མངར། བསེ་རུ། ཧོང་ལེན། མཚལ། ཚོས། བཙོད། གི་ཝཾ། བྲག་ཞུན་རྣམས་ཆ་མཉམ་སྦྱར་བའི་གི་ཝཾ་བཅུ་གསུམ་གྱིས་ཁྲག་འཁྲུ་སྐྱུགས་དང༌། ཟླ་མཚན་དུས་མིན་འཛགས་པ་སོགས་བུ་ག་དགུ་ནས་ཁྲག་འབྱུང་བ་འཆད་ངེས་སོ།
༈ །ཁྲག་གཅོད་གུར་གུམ་བརྒྱད་པ། གུར་གུམ་ ༡༠༠ དོམ་མཁྲིས་ ༡༠༠ གསེར་མེ་ ༠༨༠ ཙནྡན་དམར་པོ་ ༠༧༠ རྒྱ་མཚལ་ ༠༥༠ གསེར་མེ་ ༠༥༠ འབྲི་རྟ་ས་འཛིན་ ༠༧༠ པུ་ཤེལ་རྩེ་ ༠༧༠ རྣམས་སྦྱར་བ་གང་འོས་འཕུལ། སྨུག་པོ་གྱེན་རྡོལ་ཐུར་དུ་རལ་བ་རྩ་ཆེན་མཚོན་གྱིས་བཅད་པ་སྣ་ཁྲག་རྡོལ་བ་སོགས་ཁྲག་ཤོར་ཐམས་ཅད་གཅོད་པའི་མན་ངག་གོ ༈ །ལི་ཤི་དྲུག་པ་ནི། ལི་ཤི་ཅུ་གང་ཤིང་མངར་སྤང་རྒྱན་དཀར། རུ་རྟ་ཨ་རུ་ར་དང་ཀ་ར་སྦྱར། ། ལི་ཤི་དྲུག་པ་ལོ་བརྒྱད་དྲི་ཆུས་འཕུལ། གློ་ནད་གྲེ་བ་ཚ་སྐམ་སྐད་འགགས་སེལ། ། དེ་སྟེང་ཁྱུང་ལྔ་བསྣན་པས་ལི་ཁྱུང་ཟེར། འབྲོང་སྤང་བསྡེབ་པ་གོང་དུ་སོང༌།
སྙིང་སྨན་ནི་གོང་གི་ཁྲག་རླུང་སྐབས་སུ་སོང༌། ༈ །གློ་སྨན་ཙནྡན་བཅོ་ལྔ་ནི། གཙོ་བོ་ཙནྡན་དམར་པོ་སུམ་ཆ་ལ། ། གུར་གུམ་དེ་ཡི་ཚད་དུ་སྦྱར་བ་དང༌། ། རུ་རྟ་སྟར་བུ་སུམ་ཆ་ཨ་རུ་ར། ། སྤ་ཡག་སྲོ་ལོ་རྒུན་འབྲུམ་ཤིང་མངར་དང༌། ། ཅུ་གང་སྤོས་དཀར་སྐྱུ་རུ་འབྲི་མོག་དང༌། ། ཧོང་ལེན་ཨུག་ཆོས་ཙནྡན་བཅོ་ལྔ་ཞེས། ། གློ་ཚད་གསར་རྙིང་གློ་རྣག་ཁྲག་རྒྱས་དང༌། ། གློ་འཁྲུགས་ལུ་བ་ལང་དང་སྐྲང་འོར་ལ། །
འདི་ཉིད་ཟབ་ཅིང་མན་ངག་ཁ་བསྒྱུར་ནི། ། རྩི་དམར་ག་དུར་ཙནྡན་དཀར་པོ་དང༌། ཨ་ཀྲོང་དོམ་མཁྲིས་ལ་སོགས་ཁ་ཚར་ནི། ། གང་ལ་གང་དགོས་རིག་པའི་མདའ་ཡིས་དཔྱད། ༈ །གཙོ་བརྒྱད་ནོར་བུ་བདུན་ཐང་ཚུལ་བཞིན་སྟེང༌། སྟར་བུ་རྒུན་འབྲུམ་ཤིང་མངར་ལི་ག་དུར། ། སྤང་རྒྱན་དཀར་པོ་སྤ་ཡག་རྩ་བ་དང༌། ། ཨ་ཀྲོང་ཝ་ཡི་གློ་བ་ཟི་ར་དཀར། ། བདུད་རྩི་ལོ་མ་སྦྱར་བ་ཉི་ཤུ་ལྔ། ། ཚད་པ་ཆེ་ཆུང་གློ་དང་རུས་ལ་ཞན། །
གློ་ཆེན་འགོག་དཀའ་དབུགས་ཐུང་གྱེར་མི་ཕེར། ། གློ་རྙིང་བརྒྱལ་ཞིང་འཚང་ནས་དབུགས་སྡུད་དཀའ། ། མགུལ་ན་གློ་སྐྱུགས་བྱེད་ཅིང་ཉལ་མི་བདེ། ། ལུད་པ་མང་དུ་ལུ་ཞིང་སྣ་ཆུ་འགགས། ། རོ་སྟོད་ཚ་ཞིང་ལྕི་ལ་གྱོང་ཞིང་ཁེངས། ། ཚད་གཟེར་ཚ་སུབ་བད་ཁྲག་རྒྱས་ལ་སོགས། ། གློ་ནད་བརྒྱ་ལ་སྨན་འདི་སླེབས་པས་ཆོག ༈ །གློ་སྨན་དཀར་པོ་ཡར་འདྲེན་ནི། སྲོ་ལོ་དཀར་དང་སྤང་རྒྱན་དཀར། ། ཟི་ར་དཀར་དང་རྣམ་པ་གསུམ། །
དེ་སྟེང་ཙནྡན་དཀར་དམར་གཉིས། ། ཅུ་གང་གི་ཝཾ་གུར་གུམ་དང༌། ། ཨུཏྤལ་ཤིང་མངར་ཨ་ཀྲོང་དང༌། ། སྤ་ཡག་ རྩ་བ་ སྟར་བུ་ སྨན་ཀུན་སུམ་ཆ་གཅིག་པ་ཡིན། སྦྱར་བ་ཡིས། ། གློ་བའི་རྩ་སྦུབ་རྣག་རྣམས་སེལ། ༈ །ཟངས་ཐལ་ཉེར་ལྔའི་སྦྱོར་བ་ནི། ཟངས་ཐལ་བསེ་རུ་གི་ཝཾ་མཚལ། ། གྭ་དོར་རྒྱ་རུ་བཟང་པོ་དྲུག ། ཏིག་ཏ་ཧོང་ལེན་བ་ཤ་ཀ །
ཙནྡན་ཨུཏྤལ་གེ་སར་གསུམ། ། ཨུག་ཆོས་ག་དུར་བ་ལེ་ཀ ། སྲོ་ལོ་ཤིང་མངར་རྒུན་འབྲུམ་སྦྱར། ། གློ་ཚད་ནད་རིགས་ཐམས་ཅད་དང༌། ། ཁྱད་པར་དབུགས་འཚང་གློ་ནད་སེལ། ༈ །བསེ་རུ་ཉེར་ལྔའི་སྦྱོར་བ་ནི། ། བསེ་རུ་གྭ་དོར་ ཤྭ་བའི་བོག་རྭ་ འབྲས་གསུམ་གཙོ་བོ་ལ། ། སེ་འབྲུ་བཞི་དང་ཙནྡན་དཀར་དམར་གཉིས། ། དེ་སྟེང་ཅུ་གང་གུར་གུམ་ལི་ཤི་དང༌། ། སླེ་ཏྲེས་ཀ་ཀོ་ལ་དང་བ་ལུ་ཀ །
དོམ་མཁྲིས་ ག་དུར་རུ་རྟ་སྟར་བུ་བྱ་རོག་ནོར་བུ་དང༌། ། གླང་ཆེན་བྱ་རྐང་རྒྱ་སྐག་ཧོང་ལེན་སྦྱར། ། སྲོ་ལོ་ཐང་གིས་ཕུལ་བའི་ཡོན་ཏན་ནི། ། གློ་ནད་ཀུན་སེལ་ ཟངས་ཐལ་དང་དངུལ་དུག་ཕྲ་བསྣན་རྣག་སྐམ་མཆོག་ འདྲེན་སྐམ་བྱེད་པའི་མཆོག ། རྒུན་འབྲུམ་ཅུ་གང་གུར་གུམ་ཤིང་མངར་དང༌། ། གླ་སྒང་ཤིང་ཚ་སེ་འབྲུ་ཀ་ར་སྦྱར། ། གློ་བའི་ནད་དང་དབུགས་མི་བདེ་བ་སེལ། ། སྤང་རྒྱན་བཅོ་ལྔ་གོང་དུ་སོང༌། ༈ །གློ་སྨན་བདུད་རྩི་འཆི་སོས་ནི། ། ཙནྡན་ཅུ་གང་གི་ཝཾ་གུར་གུམ་དང༌། །
རྒུན་འབྲུམ་ཤིང་མངར་སྟར་བུ་ཨ་ཀྲོང་དང༌། ། ག་དུར་སེ་འབྲུ་སྲོ་ལོ་ཟི་ར་དཀར། ། རུ་རྟ་ཤིང་ཚ་ཧོང་ལེན་སྤ་ཡག་རྩ། ། ཨུཏྤལ་འབྲི་རྟ་ས་འཛིན་སྦྱར་བའི་ཕྱེས། ། གློ་གསར་གློ་རྙིང་གློ་ལུ་དང༌། ། སྐྱ་སོབ་རྣག་ཏུ་ལུ་བ་དང༌། ། ཀུན་ལ་བདུད་རྩི་ཉིད་དང་མཚུངས། ༈ །སྤང་རྩི་འབྲས་གསུམ་ཚོས་གསུམ་བ་ཤ་ཀ ། འབྲི་མོག་བྲེ་ག་ཧོང་ལེན་སྲོ་ལོ་དཀར། ། ག་དུར་སྦྱར་བའི་འཁྲུགས་གློ་ཀུན་སེལ་ཞེས། །
གློ་མཆིན་མཁལ་རྩ་འགྲམ་དང་འཁྲུགས་ཤིང་གཟེར། ། ཁྲག་ཚད་གསར་རྙིང་མ་ལུས་རོལ་དུ་གསོད། ། ཅེས་དང༌། ༈ ཙནྡན་བརྒྱད་པ་དང་ཨར་བརྒྱད་བསྲེས་པ་རྨ་བྱ་མཇིང་བསྣོལ་ཏེ་གློ་སྙིང་གཟེར་བ་ལ་ཕན། ༈ མཆིན་ནད་སེལ་བའི་སྨན་སྐོར་ནི། གཡུ་རྙིང་ཉེར་ལྔའི་སྦྱོར་བ་ནི། ལྷ་ལུང་མཁས་པའི་གཡུ་རྙིང་ཉེར་ལྔ་ནི། གཡུ་རྙིང་མུ་ཏིག་བྱི་རུ་མཚལ་དཀར་བཞི། རིན་ཆེན་རྣམས་ཟིན་ཏིག་གཞུང་ལྟར་དུག་འདོན་དགོས། ། གསེར་མདོག་ལྕགས་ཕྱེ་སྐྱུ་རུ་བྲག་ཞུན་བཞི། །
ཙནྡན་དཀར་དམར་བ་ལེ་སྟག་ཤ་བཞི། ། རུ་རྟ་བོང་དཀར་གེ་སར་རྡོ་དྲེག་བཞི། ། བསེ་རུ་ཨ་གར་འཕུར་སླེབ་གི་ཝཾ་བཞི། ། ཛཱ་ཏི་ལི་ཤི་ཅུ་གང་གུར་གུམ་བཞི། ། གླ་རྩི་སྦྱར་བ་ཉེར་ལྔ་དེ་སྟེང་དུ། ། ཆོས་སྨན་སུག་སྨེལ་སྦྱར་བའི་ཉེར་བདུན་པ། ། ཞིབ་བཏགས་སྤྱི་བཞུར་ཁུ་བས་འདམ་འཐག་བྱ། ། རིལ་བུ་དྲིལ་བ་བསྐོལ་གྲང་ཕུལ་བ་ཡིས། ། ལེ་བརྒན་རྒྱས་དང་ལྡན་འདུས་དུག་འཐབ་དང༌། ། ཆུ་ཤོར་རྒུན་བུ་འོར་ལྷུང་ཁ་ལུད་དང༌། །
གཞུང་རེངས་མཆིན་འབྲུམ་ནག་པོ་ཧལ་སྐེམས་དང༌། ། མཆིན་དྲི་དཀར་ནག་མཆིན་གནད་རྩ་བྱེར་འཇོམས། ། རྗེས་སུ་མཆིན་རྩ་ཕོ་མདུད་གཏར་བར་བྱ། ༈ །གླང་ཆེན་བཅོ་བརྒྱད་སྟེང་གླ་རྩི་བསྣན་པས། ། མཆིན་པ་ཁྲག་གིས་གཟེར་བ་ལ་ཕན་པ་མྱོང་གྲུབ་བོ། ། མཆིན་མཁྲིས་གཉིས་ལྡན་ལ་གྷི་དགུ་དང་ཏིག་བརྒྱད་སྦྱར་བ་གསེར་བྱ་མཇིང་བསྣོལ་ཟེར། ཟླ་ཤེལ་དང་གླང་ཆེན་རིགས་སོགས་སྨུག་པོའི་སྐབས་སུ་ཡོད། ༈ མཚེར་ནད་སྨན་སྐོར་ནི། ། ཨ་རུ་ར་དང་ལི་ཤི་གསེར་མེ་ཏོག ། སྤང་སྤོས་ནཱ་ག་གེ་སར་པི་པི་ལིང༌། །
ཀ་ཀོ་ལ་སོགས་སྦྱར་བའི་ཨ་རུ་བདུན། ། མཚེར་པ་སྣད་འགྲམ་ཚ་རྒྱས་སྦོས་གཟེར་འཇོམས། ༈ །བྱང་ལུགས་ཀོ་ལ་བཅུ་དགུ་ནི། ཀོ་ལ་ཅུ་གང་བ་ཤ་ཀ ། གུར་གུམ་ཏིག་ཏ་གསེར་མེ་ཏོག ། ནཱ་ག་གེ་སར་ཨ་རུ་ར། ། འོམ་བུ་རྒྱ་སྐྱེགས་འབྲི་མོག་དང༌། ། སུག་སྨེལ་རུ་རྟ་བོང་ང་དཀར། ། བྲེ་ག་བྲག་ཞུན་འཇམ་འབྲས་དང༌། ། སྐྱུ་རུ་སྤང་སྤོས་ཞིབ་བཏགས་པ། །
རྣམ་གྲངས་བཅུ་གསུམ་སྦྱོར་བ་འདིས། ། མཚེར་ནད་ཚ་གྲངས་མེད་པ་སེལ། ༈ །མཁལ་ནད་གསོ་བའི་སྨན་སྐོར་ནི། ། སློབ་དཔོན་པདྨ་སམ་བྷ་ཝས། ཆུ་སྨན་ གཙོ་བོ་དངུལ་ཆུ་ རལ་གྲི་ཁྱུང་གི་ ཁྱུང་ལྔ་ཚད་ལྡན་ མཆུ། ། སོ་མ་ཐལ་རྡོ་རྭ་གཡས་གཡོན། ། སེང་ལྡེང་སྤོས་དཀར་སྡེར་མོ་ལ། ། བཟང་པོ་དྲུག་གི་གཤོག་པ་སྟེ། ། ས་བཅུད་ མུ་ཟི་སེར་ འདྲེ་ གུ་གུལ་ནག་པོ་ འཇིགས་སྤྱན་མིག་གོ ། ཡོངས་རྫོགས་དངུལ་ཁྱུང་མེ་དབལ་ཅན། །
གཉན་ལྷོག་ས་གདོན་ཟས་སུ་ཟ། ། གཟའ་དང་སྡེ་བརྒྱད་ཨར་ལ་གཏད། ། བཞི་བརྒྱ་རྩ་བཞིའི་གཡུལ་ངོ་བཟློག ། ཅེས་སོ། ༈ །ཨ་རུ་ར་དང་གུར་གུམ་སུག་སྨེལ་དང༌། ། བྲག་ཞུན་ཏིག་ཏ་མཁལ་མ་ཞོ་ཤ་དང༌། ། སེང་ཕྲོམ་བཙོད་དང་རྒྱ་སྐྱེགས་ཤུགས་ཚེར་ཅན། ། ཀ་ར་སྦྱར་བའི་ཨ་རུ་བཅུ་པ་སྟེ། ། མཁལ་མ་སྣད་འགྲམ་ཆུ་སྲི་སྐེད་པ་འཁོར། ། བཤལ་འབྲས་མཁལ་ཚད་མ་ལུས་སེལ་བར་བྱེད། །
དེ་སྟེང་འབྲས་སྣ་གསུམ་དང་གསེར་སྡིག་གཉིས། ། ཨརྫ་ཀ་དང་གླ་རྩི་སྨན་ཆེན་རྣམས། ། སྦྱར་བས་ཨ་རུ་བཅོ་བརྒྱད་པ་ཞེས་བྱ། ། ཕན་ཡོན་མཁལ་རྩ་འགྲམ་བྱེར་དང༌། ། ཚ་བས་གྲང་བ་སྨད་བྱེར་དང༌། ། ཁྲག་ཚབ་སྐེད་པ་འཁོར་བ་དང༌། ། སྨུག་པོ་མཁལ་མར་བབས་པ་དང༌། ། ཆུ་སེར་གྲུམ་བུའི་ནད་རྣམས་ཀུན། ། སེལ་བྱེད་འདི་ནི་དྲང་སྲོང་ལུགས། ། ཨ་རུ་བཅུ་པ་དང་ཁྱུང་ལྔ་བསྡེབས་པས་ཨར་ཁྱུང་ཞེས་གཉེན་མཁལ་མར་བབས་པའི་རིགས་ལ་ཕན་ཅེས་སོ།
༈ །གཙོ་བོ་བྱ་ཁྱུང་ལྔ་པའི་ལུས་པོ་ལ། མདོག་ལྡན ་རྒྱ་ལྕམ་ཧ་ལོ ། ༠༢༠ ཉ་ཕྱིས་ ༠༢༠ གུ་གུལ་ ༠༢༠ མཆུ་རུ་བསྐྱོན། ། ཞུ་མཁན་ ༠༢༦ ཚོས་ ༠༤༠ བཙོད་ ༠༡༤ གཤོག་སྒྲོ་རྒྱས་པ། ། གུར་གུམ་ ༠༡༢ དོམ་མཁྲིས་ ༡༠༠ རྒྱ་སྣག་ ༠༥༠ མཇུག་མ་བཏགས། ། མཚལ་དང་ ༠༦༤ སུག་སྨེལ་ ༠༢༥ མཁལ་ཞོ་ དཀར་པོ ་ ༠༢༦ སྡེར་ལྡན་འདི། ། ས་རིས་བྱ་ཁྱུང་འཛག་བསྡོམ་ཞེས་བྱ་སྟེ། ། ཕལ་ཆེར་ཆུ་བསྐོལ་གྲང་རླུང་མྱོས་ཁུས་འཕུལ། ། མཁལ་མའི་ཚ་གྲང་ནད་རིགས་ཡིན་ཅོག་དང༌། ། སྲིན་གླང་ལ་སོགས་གཉན་རིགས་ཀུན་ལ་བསྔགས། །
ཁྱད་པར་ས་བོན་འཛག་པ་གཅོད་པ་སྟེ། ། སྨན་ནད་ཐོན་ངེས་ལན་འགའ་བསྟེན་པ་ཡིས། ། དྭངས་མ་འཛག་གཅོད་མིན་ཀྱང་ན་ཟུག་གཅོག ། ༈ །ཛཱ་དངུལ་རྒྱལ་པོའི་སྦྱོར་བ་ནི། ། བུག་པ་མེད་པའི་ཛཱ་ཏི་གཅིག ། ཁོང་པ་བྲུས་པ་དེའི་ནང་དུ། ། མུ་ཟི་གསེར་འདྲ་ཞོ་བཞི་དང༌། ། དངུལ་ཆུ་ཞོ་དྲུག་སྟེང་དུ་ནི། ། ཛཱ་ཏིའི་ཕྱེ་མ་གང་ཤོང་བླུགས། ། དེ་ཉིད་ཐང་ཕྲོམ་འབྲུ་ཡི་ཕྱེ། །
འདམ་འཐག་བྱས་པ་ལེགས་པར་དྲིལ། ། དེ་ཡང་བག་ཟན་སླ་མོས་དྲིལ། ། མར་ནག་ཁོལ་མའི་ནང་དུ་བཙོ། ། བག་ཟན་ནག་པོར་སོང་བ་དང༌། ། མར་ནག་ཁོལ་ཐག་ཆོད་པའི་ཚེ། ། ཛཱ་ཏི་མུ་ཟི་དངུལ་ཆུ་གསུམ། ། འདམ་འཐག་ལེགས་པར་བྱས་པ་ལ། ། ལ་ལ་ཕུད་དང་ཀ་ཀོ་ལ། ། སུག་སྨེལ་ཟི་ར་དཀར་ནག་གཉིས། ། བྲེ་ག་ཟེ་ཚྭ་ཁ་རུ་ཚྭ། །
སྦྱར་བ་འདམ་བཏགས་བུ་རམ་གྱིས། ། རིལ་བུ་སྲན་འཕོས་ཙམ་དུ་དྲིལ། ། ལྔ་ལྔ་གར་ཆང་བཟང་པོ་དང༌། ། ཨ་རག་གིས་འཕུལ་ངོ་མཚར་སྨན། ། ཐིག་ལེ་འཛག་པ་ངེས་པར་གཅོད། ༈ །སེ་འབྲུ་ཉི་མའི་དཀྱིལ་འཁོར་ནི། ། སེ་འབྲུ་ལྕ་བ་སུག་སྨེལ་ར་མཉེ་བ། ། ཤིང་ཚ་ཉེ་ཤིང་བ་སྤྲུ་པི་པི་ལིང༌། ། གཟེ་མ་གུར་གུམ་སྦྲང་གིས་རིལ་བུ་དྲིལ། ། འཕུལ་བྱེད་ཆུ་བསྐོལ་ལམ་ནི་སྐབས་འགར་ཆང༌། །
མ་ཞུ་གྲང་སྐྲན་སྐྱ་རྦབ་འོར་དམུ་ཆུ། ། མཁལ་མའི་དྲོད་ཤོར་ས་བོན་ཉམས་འཛགས་དང༌། ། ཆུ་སྲི་མཁལ་སྐེད་ལྒང་པ་ཆུ་སེར་ཟུག ། ཟ་ཕྲུག་ཆུ་ཐོར་རླུང་འཚུབས་བརླན་གྲང་སྦོས། ། གྲང་སྙམ་གྲང་སྲིན་གྲང་བའི་གྲུམ་བུ་སོགས། ། གྲང་ནད་ཀུན་ལ་དུས་མཐའི་མེ་ལྟ་བུ། ། ཁྱད་པར་ཕོ་བའི་མེ་དྲོད་ཆུ་ལམ་འབྱེད། ། དྭངས་མ་གནས་འཇོག་ཆུ་སེར་རང་སར་སྐེམ། ། ལུས་སྟོབས་བསྐྱེད་ཅིང་ཚེ་རིང་བཅུད་ལེན་འགྱུར། ༈ །མཁལ་མའི་ནད་གསོ་གོ་ཡུ་དགུ་སྦྱོར་ནི། །
གཙོ་བོ་མཁལ་མ་གོ་ཡུ་བཟང་པོ་གཅིག ། ཞོ་ཤ་བྲག་ཞུན་གླ་རྩི་འབྲས་སྣ་གསུམ། ། སུག་སྨེལ་བྲེ་ག་རྣམས་ཏེ་བུ་རམ་སྦྱར། ། མཁལ་མའི་ནད་སེལ་ཉམས་རྟོགས་རྒྱས་པར་བྱེད། ། ཚ་བ་སྟོབས་ལྡན་གུར་གུམ་ཤུག་ཚེར་བསྣན། ། ཀ་ར་སྦྱར་ཚེ་ཚོས་གསུམ་ཐང་གིས་འཕུལ། ། གྲང་བར་ཚ་བ་གསུམ་དང་ཚྭ་སྣ་གསུམ། ། ཨ་རག་གར་ཆང་འཕུལ་བཏང་མེ་དྲོད་བསྐྱེད། ། ཆུ་སྲི་རྒྱ་ཚྭ་སྡིག་སྲིན་གསེར་བྱེ་བསྡེབས། ། ལྕམ་འབྲས་ཐང་གི་འཕུལ་བས་དགོས་དགུ་འགྲུབ། །
ཅེས་སོ། ༈ །སེ་འབྲུ་བཅོ་ལྔའི་སྦྱོར་བ་ནི། སེ་འབྲུ་ལྔ་དང་ཁྱུང་ལྔ་དང༌། ། རྩ་བ་ལྔ་སྦྱར་བཅོ་ལྔ་འདིས། ། མཁལ་མར་གྲང་གཉན་རྩ་དཀར་དང༌། ། གྲུམ་བུ་ཝརྟ་མཁལ་གཅོང་སེལ། ། ཅེས་འདུག ༈ །འགྲམ་ལ་ཆོས་ཉིད་དམར་པོའི་སྦྱོར་བ་ནི། ། གཙོ་བོ་ཡུངས་དཀར་ཆ་གཉིས་ལ། ། བི་ཥ་ནག་པོ་ཆ་གཅིག་བསྡེབས། །
གྲོགས་སུ་ནཱ་གི་དེ་དང་མཚུངས། ། མགྲིན་བཟང་ བོང་ཐུག་ རཀྟ་བི་ཥ་མཉམ། ། ཆུ་སེར་སྨན་གསུམ་ཆ་ཕྱེད་རེ། ། དངུལ་ཆུ་གླ་རྩི་ཞད་ཙམ་སྦྱར། ། བྲག་ཞུན་ཆུས་སྦྲུས་བྲ་རིལ་ཙམ། ། སེང་ལྡེང་ཁུ་བས་ཕུལ་ལ་བཏང༌། ། ཕན་ཡོན་མོ་ནད་རྩ་བྱེར་དང༌། ། ཆུ་སེར་རུས་ལ་ཞན་པ་དང༌། ། གཟའ་ཀླུ་གཉན་གྱི་གནོད་པ་དང༌། ། དྲེག་དང་གྲུམ་བུ་དཀར་ནག་དང༌། །
རྐང་འབམ་མཁལ་ནད་སྲིན་ཐོར་རིགས། ། མཛེ་ནད་ཆུ་སེར་མཐའ་དག་སེལ། ། ཟབ་རྒྱའི་ནང་ནས་བཀའ་རྒྱ་མ། ། ཡང་གསང་ཟླ་བྲལ་གདམས་པའོ། ། ཞེས་གསུངས། ༈ མན་ངག་གམ་ཕྱེ་དམར་པོ་ནི། བཙོད་ཚིག་སུམ་འགྱུར་ཡུང་བ་ ༢༠༠ གཉིས། ། དེ་ཕྱེད་བོང་ང་འབྲི་ཚིལ་མ། ། གླ་རྩི་ ༠༥༠ གུ་གུལ་ ༠༥༠ ཤུ་དག་ཅན ༠༥༠ ། ། ཤུག་ཚེར་ ༠༥༠ རྒྱ་སྐྱེགས་ ༠༥༠ བྲག་ཞུན་ ༠༥༠ དེ་ཡི་ཕྱེད། །
རིམས་ཚད་རྒྱུ་ལོང་ལ་བབས་དང༌། ། གཉན་ཚད་ཁྲག་དང་བསྡོང་བ་དང༌། ། དྲེག་གྲུམ་གཉན་དང་བསྡོང་བ་དང༌། ཆུ་སེར་མཁལ་འགྲམ་དཔྱི་མིག་གཟེར། ། མ་ལུས་སེལ་བྱེད་ཁྱད་ཆོས་ཡིན། ༈ །མཁལ་ནད་སྤྱི་འཇོམས་ཨ་རུ་སོ་ལྔ་ནི། ཨ་རུ་བཅུ་སྟེང་བ་རུ་སྐྱུ་རུ་ར། ། ཨ་འབྲས་ས་འབྲས་འཇམ་འབྲས་རུ་རྟ་དང༌། ། གསེར་བྱེ་སྡིག་སྲིན་ལྕམ་པ་བ་སྤྲུ་དང༌། ། ཤུ་དག་གླ་རྩི་སྨན་ཆེན་གཟེ་མ་དང༌། །
ར་མཉེ་བ་ཤ་ཀ་དང་སླེ་ཏྲེས་དང༌། ། བྲག་ཞུན་ཆུ་སེར་སྨན་གསུམ་བོང་ཁྲག་མཚལ། ། ཡུངས་དཀར་བྲག་རྩ་ཀ་ར་ བྲག་མའི་རྩ་བའང་བཞེད། བྲག་ཚ་བྱས་ན་ཟེ་ཚྭ་ སྦྱར་བཞིན་བཏང༌། ། རིལ་བུ་སྲན་ཆུང་ཙམ་དུ་དྲིལ་བྱས་ལ། ། གཅིག་གསུམ་ལྔ་བདུན་ནད་སྟོབས་སྦྱར་བཏང་བས། ། ཕན་ཡོན་མཁལ་རྩ་འགྲམ་འཁྲུགས་ཚ་བ་དང༌། ། སྐེད་པ་འཁོར་གཟེར་ཞྭ་སྟེ་འཕྱིས་གཟེར་དང༌། ། དྲེག་གྲུམ་ཆུ་སེར་དཀར་ནག་ཚ་འཁྲུགས་དང༌། ། གྲང་འགྲམ་དྲི་ཆུ་སྲི་བསྡམ་རྣག་འཛག་འཇོམས། །
རོ་རྐྱང་ལས་བྱུང་བྱང་སེམས་དཀར་དམར་གཉིས། ། ཉེས་གསུམ་དུཿཁ་ཐུར་དུ་བབ་པ་ན། ། ཉི་ཟླ་གྱེན་དུ་བཟློག་པའི་གདམས་པ་བཤད། ༈ །བ་ཤ་ ༠༣༠ ཏིག་ཏ་ ༠༢༠ ཧོང་ལེན་ ༠༢༠ བོང་ང་དཀར། ༠༢༠ ། ཙནྡན་དམར་ ༠༢༠ བཅས་པས་ཁྲག་འཁྲུགས་སེལ་བར་བྱེད། ། སེ་འབྲུ་ ༠༢༠ སུག་སྨེལ་ ༠༢༠ སྨད་ཀྱི་གྲང་བ་སེལ། ། གུར་གུམ་ ༠༡༠ དོམ་མཁྲིས་ ༠༡༠ ཡུང་བས་ ༠༡༠ རྩ་ཁ་བསྡམ། ། རྒྱ་ཤུག་ ༠༡༠ བཙོད་ཚོས་ ༠༡༠ མཁལ་རྩ་འགྲམ་བྱེར་སེལ། པུཥ་པུ་ར་བ་ ༠༣༠ ཀུན་དང་མགོ་མཉམ་སྦྱར། །
ཞིབ་བཏགས་དམར་གསུམ་བ་ཡི་ཁུ་བས་འཕུལ། ། ཕན་ཡོན་ཟབ་ཁྱད་ལག་ཏུ་ལོང་དང་གསལ། ༈ །སུག་སྨེལ་སྒ་དང་རྒྱམ་ཚྭ་པི་པི་ལིང༌། ། གླ་རྩི་སྡིག་སྲིན་ལྕམ་པ་འབྲས་སྣ་གསུམ། ། བུར་དཀར་སྦྱར་བའི་སུག་སྨེལ་བཅུ་པ་སྟེ། ། མཁལ་མའི་གྲང་ནད་རྡེལ་ནད་ཆུ་འགགས་སེལ། ༈ །ཨ་རུ་ཟག་གཅོད་སྦྱོར་བ་ནི། དང་པོ་དབྱངས་ལས་སྐྱེས་པའི་གསེར་མདོག་ཨ་རུ་ཅན། ། ཕྱོགས་ལས་རྣམ་རྒྱལ་སྨན་པའི་ཡིད་བཞིན་ནོར། ། ལང་ཀའི་བདག་པོའི་ཟས་ཀྱི་དྭངས་མ་ ཤ་ཆེན་ ནི། །
ཚད་ལྡན་ཡང་ན་ གྲང་བ་ཆེ་ན་མཉམ་སྦྱོར། ཚ་ཤས་ཆེ་ན་ཨ་རུ་ཆ་གཉིས། མཉམ་སྦྱོར་ལེགས་སྦྱར་བ། ། དཔའ་བོའི་ཆང་བཏུང་བ་རྩི་ཞུན་མར་ཁུ་གང་འོས་ཕུལ། ། དེ་ཡིས་གྲང་འཛག་དང་ནི་དྭངས་མ་འཕེལ། ། ཚེ་སྟོབས་བསོད་ནམས་གཟི་བརྗིད་རྒྱས་པར་བྱེད། ༈ །དར་ཕུག་བྲེ་ག་བཅུ་གསུམ་པ། བྲེ་ག་ ༠༣༠ སྨད་འབྲས་གསུམ་ ༠༣༠ དམར་པོ་གསུམ་ ༠༢༠ ཤུག་ཚེར་ ༠༡༠ ཨ་རུ་ ༠༡༠ གསེར་མདོག་གསེར་མེ་ཏོག་ ༠༡༠ སུག་སྨེལ་ ༠༢༠ མཁལ་མ་ཞོ་ཤ་ ༠༡༠ བ་ཤ་ཀ་ ༠༢༠ བུར་དཀར་སྦྱར་བའི་བྲེ་ག་བཅུ་གསུམ་པ། ། སྨད་ནད་མཁལ་ཚད་འགྲམ་དང་འོར་ལྷུང་དང༌། ། ཚ་གྲང་གང་གིས་འབྲས་བུ་སྐྲང་པའི་ནད། །
མ་ལུས་སེལ་བྱེད་ཁོ་བོའི་མྱོང་བས་གྲུབ། ༈ །རྩ་ཐག་བཅུ་གསུམ་སྦྱོར་བ་ནི། དྲེས་འབྲུ་བཙོད་སྐག་ཞུ་མཁན་སྡིག་སྲིན་དང༌། ། ཐང་ཕྲོམ་བ་ཤ་མཁལ་ཞོ་འབྲས་སྣ་གསུམ། ། གསེར་བྱེ་རྒྱ་ཚྭ་སྦྱར་བས་བཅུ་གསུམ་ཞེས། ། ཚ་གྲང་གང་ཡིན་འབྲས་བུ་སྐྲང་པའི་ནད། ། མ་ལུས་སེལ་བ་ཁོ་བོས་མྱོང་གྲུབ་ཡིན། ༈ །ཆུ་འགག་གི་སྨན་སྐོར་ནི། གཡེར་དྲུག་ནི། གཡེར་མ་གཟེ་མ་ལྕམ་པ་དང༌། །
སྐྱུ་རུ་རྒྱ་ཚ་སྡིག་སྲིན་བསྡེབས། ། གཅིན་འགག་ནད་སེལ་མྱོང་བས་གྲུབ། ། དེ་སྟེང་གསེར་བྱེ་ཤིང་མངར་གཉིས། ། བསྣན་ན་ལྷག་པར་ཤིན་ཏུ་ཟབ། ། སུག་སྨེལ་བཅུ་པ་གོང་དུ་ཡོད། ༈ །གུ་གུལ་བཅུ་གཅིག་སྦྱོར་བ་ནི། གུ་གུལ་ཅོག་སྒོང་ཙམ་པ་གཅིག ། སིནྡྷུ་རའང་དེ་དང་མཉམ། ། ལྡོང་རོས་དུར་བྱིད་ཆུ་རྩ་གསུམ། ། ཉིས་འགྱུར་བྲ་བའི་རིལ་མ་ཙམ། །
བོང་དུག་སྲན་མ་ཙམ་པ་གཅིག ། གསེར་མདོག་གཅིག་དང་ཤུ་དག་གཉིས། ། ཡུང་བ་ཅུ་གང་གླ་རྩི་དྲི་ཐོན་ཙམ། ། ཞིབ་བཏགས་ཐུན་ཚད་ལེགས་པར་བྱེད། ། ཕུལ་བྱེད་ཚ་གྲང་འབྱུང་བར་བསྟུན། ། གསོན་འདྲེ་གདོན་གྱིས་མི་ཚུགས་སོ། ། ལྷོག་པ་རང་གི་བཤལ་དུ་འདོན། ། རྩ་ཆུ་བསྡམ་པའི་ཐེམ་པ་ལྷོད། ། ཕོ་ལོང་སྦོས་པ་རང་སར་ཞི། ། མཁྲིས་པ་ཡུལ་ནས་འདོན་པར་བྱེད། །
རྒྱུ་གཟེར་ལ་ནི་ཐེངས་པའི་ཆོག ། ཚ་སྲིན་གྲང་སྲིན་གཉིས་ཀ་སེལ། ༈ །ཆུ་འགག་ཚ་སྦྱོར་ཆེན་མོ་ཞེས་བྱ་བ། ཟེ་ཚྭ་རྒྱ་ཚྭས་སྣ་དྲངས་ཚྭ་སྣ་ཚོགས། ། གསེར་གྱི་བྱེ་མ་སྡིག་སྲིན་འབྲས་སྣ་གསུམ། ། ཉི་དགའ་གླ་རྩི་སུག་སྨེལ་ཚ་བ་གསུམ། ། སྤོས་དཀར་འབུ་སྐྱོགས་བུར་དཀར་ཆང་སྦྱར་གཏོང༌། གསང་སྨན་ཆུ་སྦུར་བསྣན་ན་ཆེས་ལེགས། ། ཆུ་འགག་ཀུན་སེལ་ལྷག་པར་རྡེའུ་བཤིག ། ས་སྟེང་ཆུ་འགག་སྨན་གྱི་རྒྱལ་པོ་ཡིན།
༈ །རྐང་འབམ་སྨན་སྐོར་གསེར་ཐང་བཅོ་བརྒྱད་ནི། ཨ་རུ་གསེར་མདོག་བ་རུ་ར། ། སླེ་ཏྲེས་སེང་ལྡེང་སྐྱུ་རུ་ར། ། ཀོ་བྱི་ཨར་ནག་ཛཱ་ཏི་དང༌། ། ལི་ཤི་ཚེར་སྔོན་རུ་རྟ་གསུམ། ། གུ་གུལ་དཀར་ནག་སྐབས་དང་སྦྱར། ། ཙནྡན་མཛོ་ཤིང་ཚོས་གཙོད་དང༌། ། མ་ནུ་སྒ་སྐྱ་ཀཎྜ་ཀ ། སྟོད་དུ་ཁ་ལྕེ་སྐམ་པའི་དུས། ། སོ་ཕག་འུ་སུ་སྟབས་སེང་སྦྱར། །
སྨད་དུ་དྲི་ཆུ་སྲི་བའི་དུས། ། གསེར་བྱེ་གཟེ་ལྕམ་སྡིག་སྲིན་རྣམས། ། སྐབས་དང་སྦྱར་བ་མན་ངག་ཡིན། ། འབམ་རིགས་ལ་སོགས་ཁྲག་མཁྲིས་ནད། ། སྟོད་གཟེར་དབུགས་ཐུང་རྔམས་པ་རྒོད། ། འདུ་བ་འཁྲུགས་པའི་ནད་རྣམས་ལ། ། བདུད་རྩི་ལྟ་བུ་ཨེ་མ་ཧོ། ༈ །འབམ་འབེབ་པར་བདུན་ཐང་སྟེང་ཙནྡན་དཀར་པོ་བཙོད་འབྲི་མོག་གསུམ། སྙིང་ཞོ་རྡོག་གཅིག་གཟེར་འཇོམས་ཐུན་གཉིས་བསྣན་པས། རཏྣ་བརྒྱད་སྦྱོར་རམ་ཆུ་བར་གསང་སྨན།
ལབ་ཕྱི་འབམ་ཐང་ཞེས་ཁྲག་རླུང་སྟོད་གཟེར་ཀུན་ལ་བསྔགས། འདི་ཡི་སྦྱོར་ཚད་མ་ནུ་སླེ་ཏྲེས་ཆ་མཉམ། ཀཎྜ་ཀ་རི་ཉིས་འགྱུར་སྒ་སྐྱ་ཚྭ་འདེབས་ཙམ། འབྲས་གསུམ་ནང་སྐྱུ་རུ་ར་ཆ་མཐོ། ། དམར་གསུམ་ཅུང་ཟད་བསྣན་ཞེས་འདུག ༈ །གི་ཝཾ་ཅུ་ གང་ གུར་ གུམ ་ཙནྡན་དཀར་དམར་གཉིས། ། ཏིག་ཏ་རེ་སྐོན་བ་ཤ་ཨ་ག་རུ། ། མ་ནུ་འུ་སུ་པྲི་ཡང་སྐྱུ་རུ་ར། ། ཨུཏྤལ་གསེར་མེ་རུ་རྟ་བྲག་ཞུན་དང༌། ། བ་ལེ་ཀ་སྦྱར་གླང་ཆེན་བཅོ་བརྒྱད་པས། །
རྐང་འབམ་ལ་སོགས་སྟོད་ནད་སྨད་དུ་འབེབས། ། དེ་ཕྱིར་འདི་མེད་རྐང་འབམ་གསོ་མི་ནུས། ། འདི་ལྡན་འཚོ་བྱེད་སྙིང་ལ་ཉི་ཤར་མཚུངས། ། གཞན་ཡང་མཆིན་ཁྲག་མཁྲིས་པ་སྨུག་པོའི་ནད། ། ཁྲག་ཚབས་ཚ་བ་གསར་རྙིང་རྒོད། ། བཅོས་རྡུགས་བད་ཁྲག་འདུས་པའི་གཉེན་པོ་མཆོག ༈ །དངུལ་ཆུ་མུ་ཟི་སེང་ལྡེང་ཁཎྜ་དང༌། ། བཟང་པོ་དྲུག་དང་ཆུ་སེར་སྨན་གསུམ་པོ། ། ཁྱུང་ལྔ་གུ་གུལ་སྦྱོར་བསྣན་བཅས་པ་ནི། ། སྐྱུ་རུ་ཀླུ་བདུད་ དངུལ་ཆུ་བཅོ་བརྒྱད་ཅེས་གྲགས་ཀླུ་གདོན་དང༌། །
ཆུ་སེར་མཛེ་དང་དྲེགས་གྲུམ་ཕོ་འབྲས་སྲིན། ། གཡན་པ་ཟ་ཀོང་ལ་སོགས་ནད་རིགས་ལ། ། ཐེངས་མཆོག་སྦྱོར་བ་ཚ་གྲང་རྟ་ ནི་ཚ་ན་གི་ཝཾ་གྲང་ན་པི་ལིང་ཡིན་ ཡིས་བསྒྱུར། ། ཆེས་ཟབ་ཡང་གསང་སྙིང་གི་ནོར་བུའོ། ༈ །ཨ་གར་བཅུ་དགུ་ནི། ཨ་གར་ལི་ཤི་ཀོ་བྱི་སྙིང་ཞོ་ཤ ། ཛཱ་ཏི་ཧོང་ལེན་གེ་སར་གུ་གུལ་ དཀར་ནག་ གཉིས། ། གཟེར་སྨན་གསུམ་ ཨ་བྱག་ཚེར་སྔོན་མིང་ཅན་གསུམ། དང་ཀླུ་བདུད་པུ་ཤེལ་རྩེ། ། མ་ནུ་རུ་རྟ་སྨན་ཆེན་སྐྱུ་རུ་ར། །
ཨ་རུ་སྦྱར་བས་ཨ་གར་བཅུ་དགུ་འདིས། ། ཁྲག་རླུང་སྟོད་རྒྱས་སྨུག་པོ་སྟོད་ཞུགས་དང༌། ། སྟོད་གཟེར་གཉན་ཚད་རླུང་གསུམ་འདྲེས་པ་དང༌། ། ཁྱད་པར་འབམ་ནད་སྟོད་དུ་ཕྱུར་བ་དང༌། ། མེ་སྟེང་ཆུ་བླུགས་བཞིན་དུ་འཕྲལ་ཟུག་གཅོག ། ཡུན་དུ་བསྟེན་ན་སྟོད་འབམ་སྨད་དུ་འབབས། ། གཉན་མེད་སྨན་ཆེན་ཚབ་ཏུ་ཙན་དམར་བཏང༌། ། མ་ནུ་བཞི་སྟེང་ཀོ་བྱི་རྡོག་གཅིག་བསྣན། ། ལྔ་ཐང་བཏང་བས་རླུང་ཁྲག་སྟོད་འཚང་བཟློག ། ཅེས་སོ།
༈ །ཡུངས་ཀར་ཉེར་ལྔ་ནི། ཡུངས་ཀར་ཨར་ནག་ཙན་དཀར་བཟང་པོ་དྲུག ། སེ་འབྲུ་ད་ལི་རུ་རྟ་པྲི་ཡང་ཀུ། ། ཤིང་མངར་མ་ནུ་པ་ཏྲ་སྤོས་དཀར་དང༌། ། ཐལ་རྡོར་སོ་ར་གླ་རྩི་ཤུ་དགས་དང༌། ། སྤང་སྤོས་པི་ལིང་ཤིང་ཚ་སྟར་བུ་དང༌། ། གསེར་མེ་གི་ཝཾ་མངར་གསུམ་འདམ་བུ་དཀར། ། ཐོ་རངས་ཆུ་བསྐོལ་སུམ་འཐག་ལྟོ་སྟོང་དབུལ། ། ཉི་ཤར་བར་དུ་ཁ་ཟས་འཛེམས་པ་གཅེས། ། རླུང་འབམ་དཀར་པོ་བད་འབམ་ཁྲ་བོ་དང༌། །
མཁྲིས་འབམ་ནག་པོ་ཆུ་སེར་ནག་པོ་ཡི། ། འབམ་རིགས་ཀུན་ལ་སྨན་མཆོག་འདི་ཉིད་བསྔགས། ། ཞེས་སོ། ༈ །དྲེག་གྲུམ་སྨན་སྐོར། བོང་ཁྲག་ཉེར་ལྔ་ནི། ཙནྡན་དཀར་དམར་གི་ཝཾ་བཟང་པོ་དྲུག ། ཆུ་སེར་སྨན་གསུམ་གེ་སར་རྣམ་པ་གཉིས། ། ཏིག་ཏ་སླེ་ཏྲེས་སྤྱི་བཞུར་འབྲས་བུ་གསུམ། ། གླ་རྩི་སྤང་རྒྱན་བེ་དོ་བ་ཤ་ཀ ། བོང་ཁྲག་ཀ་ར་སྦྱར་བས་ཉི་ཤུ་ལྔ། །
གུང་གཉིས་སེང་ལྡེང་ཁུ་བས་ཕུལ་ལ་བཏང༌། ། སྐབས་སུ་སེ་འབྲུ་ལྔ་པ་བསྣན་པ་ཡིས། ། དྭངས་མ་གནས་འཇོག་ཆུ་སེར་རང་སར་སྐེམ། ། དྲེག་ནད་མ་ལུས་འཇོམས་ཞེས་བྱང་པའི་ལུགས། ༈ །སེང་ལྡེང་ཉེར་ལྔ་སེང་ལྡེང་འབྲས་བུ་གསུམ། ། རྩ་བ་ལྔ་དང་ཆུ་སེར་སྨན་གསུམ་དང༌། ། སླེ་ཏྲེས་པི་ལིང་ལྕགས་ཕྱེ་གསེར་ཞུན་དང༌། ། སྨན་ཆེན་གླ་རྩི་ཤུ་དག་རུ་རྟ་དང༌། ། བསེ་རུ་ཉ་ཕྱེས་སྲད་དཀར་ཀྱི་ལྕེ་དང༌། ། སེ་རྒོད་བར་ཤུན་སྦྲང་སྦྱར་ཉི་ཤུ་ལྔ། །
ཞ་རེངས་གཟའ་ཕོག་རྩ་འགྲམ་རྩ་དཀར་དང༌། ། གྲུམ་བུ་ཆུ་སེར་ཐིག་ནག་འབམ་གྱི་གཤེད། ། དྲང་སྲོང་དྷརྨ་སྭ་མའི་ཁྱད་ནོར་ལགས། ༈ །སྤོས་དཀར་ཐལ་ཀ་རྡོ་རྗེ་སོ་མ་རཱ། ། རུ་རྟ་བ་ཤ་ཀ་དང་འབྲས་བུ་གསུམ། ། སླེ་ཏྲེས་བྲག་ཞུན་སྦྱར་བས་སྤོས་དཀར་བཅུ། ། དྲེག་གྲུམ་ཆུ་སེར་ཀོ་ལེར་འཁྲུགས་པ་སེལ། ། དེ་སྟེང་ཁྱུང་ལྔ་བསྣན་པས་སྤོས་ཆུང་ཟེར། ༈ །ཀླུ་བདུད་བི་ཥ་ཐལ་ཀ་རྡོར། ། སྟོང་ཟིལ་བྲག་ཞུན་ཤུ་དག་སླེ་ཏྲེས་དང༌། །
ཨ་རུ་དབང་ལག་བ་རུ་སྤོས་དཀར་གླ། ། སོ་མ་རཱ་ཛ་སེང་ལྡེང་གུ་གུལ་ནག ། བ་ཤ་རུ་རྟ་སྐྱུ་རུ་བོང་ང་བཅས། ། ཀླུ་བདུད་བཅོ་བརྒྱད་ཆུ་ཁོལ་ཚ་མོས་འཕུལ། ། མཛེ་དང་གཡན་པ་གླང་ཤུ་དྲེག་ནད་དང༌། ། ཟ་རྐོང་ཕོ་འབྲས་གཉན་སྲིན་ཡ་མ་དང༌། ། ཆུ་སེར་ཚ་བའི་ནད་རིགས་ཡིན་ནོ་ཅོག ། ཁྱད་པར་ཐིག་ནག་འབམ་དང་གྲུམ་བུ་འཇོམས། ། ཞེས་སོ། ༈ །རྩ་དཀར་སྨན་སྐོར་བསམ་འཕེལ་ནོར་བུ་ནི། །
སྨན་གྱི་རྒྱལ་པོ་བཟང་པོ་དྲུག ། ཤིང་གི་རྒྱལ་པོ་དྲི་ལྡན་ ཙནྡན་དཀར་དམར་ཨ་ག་རུ་ གསུམ། ། སྲོག་ཆགས་རྩི་ཡི་རྒྱལ་པོ་ གླ་རྩི་གི་ཝཾ་ གཉིས། ། གངས་ཀྱི་རྭ་དང་ཆུ་ བསེ་རུ་མུ་ཏིག་གམ་ཉ་ཕྱིས་ཚབ་ ཡི་རུས། ། འབྲུ་རྒྱལ་ ཨ་བར་སྐྱུར་ གསུམ་དང་སྤོད་རྒྱལ་ སྒ་དམར་པི་ལིང་ གཉིས། ། ཟི་ར་ དཀར་ནག་ གཉིས་དང་ཆུ་སྨན་ རྒྱ་ཚ་སྡིག་སྲིན་གཉིས་ གཉིས། ། གསེར་ ཤིང་མངར་ ཟངས་ ཤིང་ཚ་ ལྕུག་མ་རུ་ འབྲི་རྟ་ས་འཛིན་ རྟ་ དངོས་ དང༌། ། ཉི་དགའ་ ལྕམ་པ་ སྦྱར་བ་ཉི་ཤུ་དྲུག ། འབྲུ་བཅུད་ སྦྲང་རྩི་ དྭངས་མའི་རྟ་ལ་སྐྱོན། ། མཚམས་ཉིད་ཙམ་དུ་བཏང་བར་བྱ། །
ཡང་ན་གུང་གཉིས་ཆུ་བསྐོལ་འཕུལ། ། རེངས་འཁུམ་རྩ་ལ་བྱེར་རྙིང་དང༌། ། མཁལ་ཚད་རྩ་ཚད་རྩ་འགྲམ་དང༌། ། སྨན་པས་བཅོས་སྡུག་ནད་ལ་བསྔགས། ། དྲང་སྲོང་གཟའ་ཡི་ནད་རྣམས་འཇོམས། ། མཆོག་ཏུ་རྩ་ནད་ཅན་ལ་ཤིས། ། སུརྻའི་ནད་རྣམས་མ་ལུས་སེལ། ། རྒྱུན་ཤེས་བུ་ཡི་བཀོད་པ་ཡིན། ། མིང་ཡང་བསམ་འཕེལ་ནོར་བུ་ཟེར། ༈ །གུར་གུམ་༡་མེ་ཏོག་བཀྲ་བའི་གནས་བཟང་ གཙོ་བོ་གུར་གུམ་བཟང་པོ་ དུ།
ཙནྡན་དཀར་༢དམར་༣་ལྗོན་པའི་བསིལ་གྲིབ་ན། ། ཡིད་འོང་ལྷ་ཡི་བུ་༤་དང་བུ་མོ་༥་ ཅོང་ཞི་བྲག་ཞུན་ གཉིས། ། རིན་ཆེན་བྱི་རུ༦་མུ་ཏིག༧་མུ་མེན་དང་༨། ། ཀུན་ཏུ་དགའ་བ་ལི་ཤིའི་༩་དྲི་བསུང་འཕྲོ། ། གཉིས་མེད་མཉམ་པར་རོལ་བའི་ཐིག་ལེ་ རྒྱ་མཚལ་༡༠ ཅོག་ལ་མ་ འཛིན། ། དབང་ཕྱུག་ཡོན་ཏན་བརྒྱད་ལ་འདོད་རྒུར་རོལ། ། རྒུ་དྲུས་༡༡ བཙོད་༡༢ རེ་སྐོན་༡༣ ག་དུར་༡༤ རྒྱ་ཚྭ་༡༥ སེ་འབྲུ་༡༦ པི་ལིང་༡༧ ཨ་གར་༡༨ བརྒྱད་དོ། ། ལས་བཞིའི་ཕྲིན་ལས་དངོས་གྲུབ་དཔལ་དུ་ཤར། ། དོམ་མཁྲིས་༡༩ སིནྡྷུ་ར་༢༠ ཧ་ཤིག༢༡ ཁབ་ལེན་༢༢ རྣམས་སོ། ། མཐོ་རིས་དཔལགྱི་འབྱོར་བ་བདུན་དང་ལྡན། །
ཨ་རུ་༢༣ བ་རུ་༢༤ སྐྱུ་རུ་༢༥ ཤུ་དག་༢༦ མཁན་ཆུང་༢༧ ཧ་རི་ནུ་ཀ་༢༨ སྔོ་རྟག་ངུ་༢༩ བཅས་སོ། ། ཡེ་ཤེས་དྲུག་གི་འགྲོ་དྲུག་གནས་སུ་འདྲེན། ། གི་ཝཾ་༣༠ གླ་རྩི་༣༡ བྱང་བ་དུག་བཏོན་༣༢ གསེར་བྱེ་༣༣ སྤོས་དཀར་༣༤ སུག་སྨེལ་༣༥ ནད་མེད་དགའ་བདེའི་རོ་ལ་རྟག་ཏུ་རོལ། ། ཤིང་མངར་རོ་༣༦ འགྱུར་མེད་ཐིག་ལེ་གཅིག་གི་ངང་དུ་གནས། ། བསེ་རུ་༣༧ དེ་ལྟར་བྱང་ཆུབ་ཕྱོགས་ཆོས་གྲངས་ལྡན་སྨན། ། ཞིབ་བཏགས་རིལ་བུ་ཚད་དང་ལྡན་པར་དྲིལ། ། ཐོ་རངས་མངར་གསུམ་ཏིང་ཁྲོལ་སྦྱར་ལ་བཏང༌། ། གང་གིས་བསྟན་པ་དེ་ཡི་ལུས་ལ་ནི། ། གཟའ་ཀླུ་རྒྱལ་བསེན་ལ་སོགས་འབྱུང་པོ་དང༌། ། ཉེས་དང་རྨ་དུག་མཚོན་དང་ལྷན་སྐྱེས་ཀྱི། །
ཤིན་ཏུ་གསོ་དཀའི་རྨ་རིགས་བརྒྱལ་ལྐུག་སྨྱོ་ འབོག ། ། ཞ་རེངས་མདོག་མི་སྡུག་དང་དབང་པོ་ཉམས། ། མི་བཟད་རེག་པའི་སྡུག་བསྔལ་ཞེན་གྱུར་ན། ། འདི་མིན་ཞི་བའི་ཐབས་གཞན་ག་ལ་ཡོད། ། སྟོབས་དང་དབང་པོ་ཁ་དོག་ཚེ་དང་དཔལ། ། ནད་མེད་ལང་ཚོ་བློ་གྲོས་བདེ་བ་སྐྱེད། ། གཞན་ཡང་བཅོས་རྡུགས་རྩ་ལ་བབ་པའི་ནད། ། འདི་ལ་ཁ་བསྒྱུར་སྦྱར་རམ་ལྟག་སྤྲད་བཏང༌། ། རྩ་དཀར་ལ་སོགས་བཅོས་གཞན་རྡུགས་པ་ཡིས། ། ས་སྟེང་ནད་ཀུན་འདི་ཡི་མི་འཇོམས་སུ། །
དྲང་སྲོང་རིག་པ་འཛིན་པའི་བྱིན་རླབས་ལས། ། ཡེ་ཤེས་བདུད་རྩིའི་རེག་པ་མངོན་སུམ་པ། ། རྨི་ལམ་བརྡ་ལ་རྐྱེན་བྱས་མ་ཏི་ཡི། ། བློ་གྲོས་ཆུ་གཏེར་ལས་བྱུང་བདུད་རྩིའོ། ༈ །ས་འཛིན་ཉེར་ལྔའི་སྦྱོར་བ་ནི། ། འབྲི་ཏ་ས་འཛིན་འབྲས་བུ་གསུམ། ། གསེར་བྱེ་སྡིག་སྲིན་ལྕམ་པ་གསུམ། ། ཙནྡན་གཉིས་དང་ཨ་གར་གསུམ། ། བསེ་རུ་གི་ཝཾ་གླ་རྩི་གསུམ། ། པི་ལིང་རུ་རྟ་ཉ་སྐྱོགས་གསུམ། །
ཤིང་ཚ་ཟི་ར་དཀར་ནག་གཉིས། ། བཟང་པོ་དྲུག་དང་ཀ་ར་སྦྱར། ། རྩ་དཀར་ནད་ལ་མཆོག་ཏུ་བསྔགས། ། རྩ་ཆད་མཐུད་ཅིང་རྒྱུས་ནད་མཉེན་པར་བྱེད། ། གཡུ་ཐོག་མཁས་པའི་ཁྱད་ཆོས་ཡིན། ། ཞེས་སོ། ༈ །བྱུག་པ་རྩ་དཀར་ཀུན་སེལ་ནི། ། སྤང་སྤོས་ཤུ་དག་གོ་སྙོད་རྡོ་རྒྱུས་དང༌། ། གཡེར་མ་བུལ་ཏོག་ཤིང་མངར་རྣམས། ། ཞིབ་བཏགས་མར་རམ་ཕག་ཚིལ་གྱིས། །
ལྷན་ཅིག་སྦྱར་བྱུགས་རྩ་གས་དང༌། ། རྩ་འཆུས་རྩ་རེངས་རྩ་འཁུམ་དང༌། ། རྩ་མདུད་གཞོགས་ཞ་བཤལ་འདར་སོགས། ། ཀུན་ལ་ཕན་པ་མྱོང་བས་གྲུབ། ། ནད་ཚབས་ཆེ་ན་དེ་སྟེང་དུ། ། བཙན་དུག་བྱང་བ་དུད་པ་བསྣན། ། ཕན་ཡོན་གོང་བཤད་ཁེལ་བས་ཆོག ༈ །ཨ་གར་ཉི་ཤུའི་སྦྱོར་བ་ནི། ། ཨ་གར་བརྒྱད་སྟེང་ཙནྡན་གི་ཝཾ་དང༌། ། ལི་ཤི་བསེ་ཡབ་གུར་གུམ་མ་ནུ་དང༌། །
བསེ་རུ་ཉ་ཕྱིས་ཀོ་བྱི་རི་བོང་སྙིང༌། ། ས་འཛིན་སྐྱུ་རུ་སྦྱར་བའི་ཉི་ཤུ་པ། ། རླུང་ཁྲག་འཐབ་དང་གཟའ་ནད་རྩ་དཀར་དང༌། སྲོག་རྩར་རླུང་ཞུགས་སྨྱོ་ལྐུག་ཡན་ལག་སྦྲིད། ། རླུང་བུས་ཚ་བ་བྱེར་སོགས་ནད་རིགས་ལ། ། མན་ངག་འདི་ནི་བདུད་རྩི་ལྟ་བུའོ། ༈ །སོ་ཕག་བསྡུས་ཁུར་འུ་སུ་ཀ་ར་བཏབ། ། མཁུརབསྐང་ཁ་ལྕེ་སྐམ་པ་སེལ། སྐྱིགས་བུ་ལ། རླུང་ཅན་རིགས་ལ་ཨ་གར་སོ་ལྔ་གོང་དུ་སོང༌།
བད་རྐྱེན་ལ་གོ་གྲེ་མ་ནུ་འབྲི་ཏ་ས་འཛིན་དང༌། ། ཡུ་མོ་ཨོལ་ཀྲོང་ད་ལི་ཅུ་གང་དང༌། ། གུར་གུམ་ལི་ཤི་ཤིང་མངར་སྤང་རྒྱན་དཀར། ། རུ་རྟ་ཨ་རུ་རྒུན་འབྲུམ་ཙནྡན་དམར། ། སེ་འབྲུ་ཨུཏྤལ་པི་ལིང་ཀ་ར་སྦྱར། ། གོ་གྲེ་བཅུ་བདུན་བད་ཀན་རྐེ་ནད་དང༌། ། ཕོ་བའི་ནད་སེལ་ལག་བླངས་ཤིན་ཏུ་ཟབ། ༈ །གླང་ཐབས་སྨན་སྐོར་ཕན་པ་ཀུན་ལྡན་ནི། ། རྩ་བ་ ཐང་ཕྲོམ་ དཀར་པོ་རིལ་མ་ཙམ། ། འབྲས་བུ་བཏང་ན་ཉི་ཤུ་གཅིག །
སེ་འབྲུ་སུག་སྨེལ་རྒྱ་ཚྭ་དང༌། ། གླ་རྩི་ཤིང་ཀུན་བྱི་ཏང་ཀ ། གཡའ་ཀྱི་མ་ནུ་ཤ་ཕོ་ར། ། ཁ་ཆེ་གུར་གུམ་ཕོ་བ་རིས། ། སྡིག་སྲིན་རྒྱམ་ཚྭ་ཨ་རུ་ར། ། བོང་དཀར་ཐར་ནུ་དུར་བྱིད་རྣམས། ། ཞིབ་བཏགས་བུར་དཀར་རིལ་བུ་ནི། ། ཆེ་ཆུང་བྲ་བའི་རིལ་མ་ཙམ། ། ལྔ་བདུན་དགུ་དང་བཅུ་གཅིག་སོགས། ། ན་ཚོད་ནད་སྟོབས་སྦྱར་ལ་བཏང༌། །
མཆིན་མཚེར་ལས་བྱུང་དོན་གླང་དང༌། ། ཕོ་གླང་རྒྱུ་མའི་སྣོད་གླང་དང༌། ། གཉན་གླང་དང་ནི་སྲིན་གླང་དང༌། ། ཕྱི་ནང་རྩ་ཡི་གླང་ཐབས་སོགས། ། ཀུན་ལ་ལྟོ་རུ་སོང་ཙམ་གྱིས། ། ཟུག་གཟེར་ཆོག་པ་ཐེ་ཚོམ་མེད། ། ཟ་ཟི་ཆ་ཆོལ་སྐྱོན་ལང་ན། ། མར་གསར་རྡོར་ལྡན་ཐུག་པ་གཏོང༌། ། ཡང་ན་པི་ལིང་ཐང་བཏང་འཇོམས། ༈ །འཆི་མེད་སྲིན་སེལ་སྦྱོར་བ་ནི། །
གཏུམ་པོ་ བོང་ང ་ཁྱུང་ནི་ཆ་གཅིག་ལ། ། ཨ་མྲྀ་ཏ་ ཨ་རུ་གསེར་མདོག་ ནི་ཆ་ལྔ་སྟེ། ། ཨ་ རུ་རྟ་ མ་ལྡན་པ་ཆ་གསུམ་སྦྱར། ། ཙ་ལ་ ཤུ་དག་ ཞེས་བྱ་ཆ་གཉིས་ལ། ། ཀཏྤུ་ར་ གླ་རྩི་ནི་ ཕྱེད་དུ་འདོད། ། སྲིན་དགྲ་སྟོང་སེལ་ བྱི་ཏང་ཀ་ འདུ་འཇོམས་ནི། ། སྦྱོར་བ་འདི་དང་བོང་མཉམ་སྦྱོར། ། མགོ་སྲིན་སོ་སྲིན་ཁོང་སྲིན་དང༌། ། གཞང་སྲིན་ལྤགས་སྲིན་ལ་སོགས་པ། ། ཚ་སྲིན་གྲང་སྲིན་བརྟག་མི་དགོས། །
སྲིན་གྱི་གྲོང་ཁྱེར་ཀུན་འཇོམས་ཤིང༌། ། མཆོག་ཏུ་གཉན་སྲིན་གླང་ཐབས་སེལ། ༈ །རུ་རྟ་སེ་འབྲུ་བ་ཤ་ཀ ། སུག་སྨེལ་པི་པི་ལིང་དྲུག་སྟེང་ཉིད་དུ། ། པྲི་ཡང་འུ་སུ་ཨུཏྤལ་རེ་སྐོན་པ། ། སྒ་དང་གོ་ཐལ་བྱི་ཏང་བཅུ་གསུམ་པོ། ། འདི་ནི་བལ་སྨན་རྒྱལ་པོའི་སྦྱོར་བ་སྟེ། ༈ །གཡུ་དྲིལ་བཅུ་གསུམ་སྨུག་པོའི་སྤྱི་སྨན་ཡིན། ། ཁྱད་པར་ཚ་གྲང་འཐབ་པའི་གཉེན་པོའོ། ། དེ་སྟེང་ཙནྡན་བྲག་ཞུན་ཨ་རུ་ར། །
གི་ཝཾ་མ་ནུ་སྦྱར་བའི་ཕྱེ་མ་ལ། ། གཡུ་དྲིལ་བཅོ་བརྒྱད་ཅེས་གྲགས་སྨུག་པོ་འཐབ། ། བྱེར་འཁྲུགས་མི་ནད་དུག་ཐབས་སྲིན་ཚབས་དང༌། ། མཆིན་ཁྲག་ཚ་གྲང་འཐབ་ལ་བདུད་རྩི་འདྲ། ༈ །རུ་རྟ་དྲུག་དང་ཁྱུང་ལྔ་བསྡེབས་པས་རུ་ཁྱུང་ཞེས་ལག་བླང་མའོ། ༈ །འཁྲུ་བའི་སྨན་སྐོར་མཁྲིས་ཕྱེ་བདུན་པ་ནི། ། དོམ་མཁྲིས་གསེར་གྱི་མེ་ཏོག་དུག་མོ་ཉུང༌། ། གླ་སྒང་བོང་ང་དཀར་པོ་བ་ལེ་ཀ ། རེ་སྐོན་ཀ་ར་སྦྱར་བའི་མཁྲིས་ཕྱེ་བདུན། ། རྒྱུ་ལོང་སྣད་འགྲམ་ཁྲག་མཁྲིས་ཚ་འཁྲུ་གཅོད། །
བྲག་ཞུན་དགུ་ནང་ཨ་རུ་གླ་རྩི་ཕྲི། ། ཁྱུང་ལྔ་བསྡེབས་པས་བྲག་ཁྱུང་ཞེས་བྱ་བས། ། གཉན་རིམས་ཕོ་བར་བབས་པའི་ནད་ལ་བསྔགས། དུག་ཉུང་བོང་དཀར་ག་དུར་བ་ལེ་ཀ ། ཨིནྡྲ་བཞི་ཐང་རྒྱུ་ལོང་སྣོད་ཚད་སེལ། ། ད་ཏྲིག་སྨག་དང་ཐ་རམ་ལོ་བཙན་སྤོད། ། བཙོད་ཁྲག་ལུག་མུར་ད་ཏྲིག་བདུན་པ་སྟེ། ། ཚ་གྲང་རྟས་བསྒྱུར་འཁྲུ་བ་གཅོད་པའི་མཆོག ། འཇམ་འབྲས་ ༠༡༠ སྲ་འབྲས་བསིལ་གསུམ་ཨ་རུ་ར། ། ཛཱ་ཏི་ལ་ལ་ཕུད་དང་པི་པི་ལིང༌། །
བཅའ་སྒ་ཨུཏྤལ་བཙོད་དང་ཙི་ཏྲ་ཀ ། ཀ་བེད་མོན་ཀྵ་ར་དང་ད་ཏྲིག་དང༌། ། སེ་འབྲུ་ཚད་ལྡན་ སྲང་གསུམ་ བུ་རམ་རིལ་བུ་དང༌། ། གུ་ལིང་འབྲས་ཀྱི་རིལ་བུ་བད་རླུང་རྒྱས། ། སྟོད་ཚ་སྨད་གྲང་འཁྲུ་བ་གསར་རྙིང་གཅོད། ༈ །སྐྱུགས་ནད་ལ་ཤིང་མངར་དྲུག་པ་ནི། ། ཤིང་མངར་འབྲས་དང་བསེ་ཡབ་བྱི་ཏང་ཀ ། གོ་སྙོད་འུ་སུ་ཚ་གྲང་རྟ་ཡིས་བསྒྱུར། ། ཤིང་མངར་དྲུག་པ་སྐྱུགས་པ་གཅོད་པའི་མཆོག ། འཁྲུ་སྐྱུགས་རིགས་ལ་བྲག་སྐྱ་ཧ་བོ།
གུར་གུམ། ཅོང་ཞྀ། འབྲས་ཀྱི་ཕྱེ་མ་སྦྱར་བས་འཁྲུ་སྐྱུགས་གཉིས་ཀ་སེལ། ༈ །བྱིས་པ་གསོ་སྐོར་སླེ་ཏྲེས་བཞི་ཐང་ནི། མ་ནུ་བཞི་ཐང་སླེ་ཏྲེས་བུང་བསྐྱེད་བཏང༌། ། ཅུ་གུར་ལི་གསུམ་ག་དུར་བོང་ང་དཀར། ། གློ་མང་དེ་སྟེང་ཤིང་མངར་སྲོ་ལོ་དཀར། ། འཁྲུགས་རིམས་ཧོང་ལེན་ཙནྡན་དཀར་པོ་བསྣན། ། ཁྱད་པར་རིམས་སོགས་བྱིས་པའི་སྨན་གྱི་མཆོག ། རིག་ལྡན་ཆེན་པོས་གཅིག་ཤེས་ཀུན་གྲོལ་གསུངས། །
བསིལ་གསུམ་ཙནྡན་དཀར་དམར་ལི་ག་དུར། ། དེ་ཉིད་གཞིར་བཞག་གཉན་ཚད་སེལ་བ་ལ། ། གླ་བ་གུ་གུལ་འཛིན་པ་ཨ་རུ་ར། ། དེ་བཞིན་གློ་ཚད་སེལ་བར་བྱེད་པ་ལ། ། རུ་རྟ་མཚལ་དང་ཤིང་མངར་སྲོ་ལོ་སྦྱར། ། རླུང་ཚད་འཇོམས་པའི་རི་ཐངས་མཚམས་ཀྱི་ནི། ། ཨ་གར་ཛཱ་ཏི་སླེ་ཏྲེས་སྒོག་ཐལ་སྦྱར། ། བྱིས་པའི་དུས་སུ་གསུང་ཡང་ཀུན་ལ་བསྔགས། ། ཐོག་མཐའ་བར་གྱི་ཟས་སྤྱོད་བསྟེན་མཁས་བྱ། ། ཐེངས་པོ་གློ་ནད་རྙིང་པ་རླུང་ལྡན་ལ། །
བློན་པོ་གསུམ་སྟེང་ཤིང་མངར་རྒུན་འབྲུམ་དང༌། ། སྲོ་ལོ་སྦྱར་བའི་དྲོད་འཇམ་ཡང་ཡང་གཏོང༌། ། སྤྱི་འཇོམས་རིལ་བུ་ལ། བཟང་དྲུག ། གླ་རྩི། ལྡོང་རོས། ཤིང་ཀུན། ག་པུར། རུ་རྟ། མུ་ཟི་སེར་པོ།
འདྲེ་འཇིགས། ཤུ་དག ། སྒོག་པ། སྨན་ཆེན། གི་ཝཾ། དོམ་མཁྲིས། གླ་རྩི། ག་པུར་བཞི་པོའི་རིལ་བུ་དྲིལ་དགོས། ཚད་པའི་རིགས་སུ་གྱུར་པ་དང༌། ། གློ་ཚད་མཆིན་ཚད་མཚེར་ཚད་དང༌། །
དོན་སྣོད་ཚད་པ་མ་ལུས་སེལ། ། ཁྱད་པར་བྱིས་པའི་ཚད་རིམས་ཀུན་ལ་བསྔགས། ། ནད་བརྒྱ་ཀུན་སེལ་རིལ་བུའོ། ༈ །རིམས་འཁྲུ་ཚ་འཁྲུ་ལ། ཨིནྡྲ་བཞི་སྟེང་གི་ཝཾ་ཅུ་གང་སྦྱར། ། ཡང་ན་མཁྲིས་ཕྱེ་བདུན་པའམ། ། བོང་དཀར་དུག་ཉུང་དོམ་མཁྲིས་བཏང༌། ། གྲང་འཁྲུར་སེ་འབྲུ་བཞི་སྟེང་གུར་གུམ་བསྣན། ། མ་ཆོད་ད་ཏྲིག་སྦྱོར་བའི་གཅོད་སྨན་བཏང༌། ༈ །ཚ་སྐྱུགས་ལ།
བློན་པོ་སུམ་སྟེང་ཀ་ར་སྦྱར། ། གྲང་སྐྱུགས་ཛཱ་ཏི་སུག་སྨེལ་དང༌། ། ད་ཏྲིག་སྲ་འབྲས་བུ་རམ་སྦྱར། ། བྱིས་པ་ཁ་ལང་ཁ་ལ་རྨ་འབྲུམ་འབྱུང༌། དེ་ལ་གོང་གི་རིམས་ཚད་སེལ་ལམ། གཙོ་ཁྱུང་ཟབ་བསྡུས་བྱས་པའི་ཁོང་སྨན་བསྟེན། ། ལྟེ་བ་ཆད་པའི་ལྐོག་དུམ་ཁར་དྲུད་ཕན། ། དེ་མེད་ར་ཕོ་རོག་པོའི་ཁྲག་བྱུག་གམ། ། སྐྱ་གའི་སྒྲོ་གཞོབ་ར་དཀར་འོ་མས་བཀྲུས། ། ཁ་ཡི་རྨ་ལ་བྱུགས་པས་ཕན་པ་ཡིན། །
སྐྱེས་འཕྲལ་ལྟེ་བ་བཅད་ཁྲག་ཁར་བྱུགས་པས། ། ཁ་ནད་གཏན་ནས་མི་འབྱུང་ཟབ། ཆུང་ནད་ཟས་མི་འདོད་ཅིང་ས་དམར་ཟ། ། ཤ་མདོག་སེར་ཞིང་སྐམ་ལ་རིད་པ་འབྱུང༌། ། དེ་ལ་བསིལ་གསུམ་སུག་སྨེལ་པི་ལིང་དང༌། ། ཙནྡན་དམར་པོ་ཀ་ར་སྦྱར་བ་ལ། ། རྡོ་དྲེག་ལྕགས་སེལ་གཉིས་པོ་ཐུན་ལོག་བསྣན། ༈ །བའམ་བོང་བུའི་འོ་མས་ཕུལ་བཏང་མཆོག ། མོ་ནད་སེལ་བའི་སྨན་སྐོར་ལས། སྨྱུག་རྩི་ལི་ཤི་ཤིང་ཀུན་དང༌། །
རྒྱ་སྐག་བཙོད་དང་འབྲི་མོག་དམར། ། སྡིག་སྲིན་ཞུ་མཁན་གསེར་ཕྱེ་དང༌། ། འབྲས་བུ་གསུམ་དང་གི་ཝཾ་དང༌། ། སླེ་ཏྲེས་དོམ་མཁྲིས་ཙནྡན་དམར། ། གུར་གུམ་སུག་སྨེལ་ཅུ་གང་དང༌། ། ཛཱ་ཏི་ཅོང་ཞི་ཀ་ཀོ་ལ། ། རྩ་བ་གསུམ་ རང་མྱེ། ཉེ་ཤིང་ལྕི་བ་ དང་བུ་རམ་སྦྱར། ། མོ་ནད་རིགས་གྱུར་ཐམས་ཅད་ལ། ། ཐེངས་ཆོག་སྨྱུགས་རྩི་ཉེར་ལྔ་ཡིན།
༈ །རྒྱ་རུ་བསེ་རུ་ཤ་རུ་གསུམ། ། གུར་གུམ་དོམ་མཁྲིས་མཚལ་དཀར་གསུམ། ། ཙནྡན་ཛཱ་ཏི་སུག་སྨེལ་གསུམ། ། རྒྱ་སྐྱེགས་བཙོད་དང་ཤུག་ཚེར་གསུམ། ། སེ་འབྲུ་བ་སྤྲུ་བཅུ་གཉིས་པ། ། ཕྱེ་མ་སུ་རིའི་རྟ་ལ་བསྐྱོན། ། ཁྲག་ཚབས་སྐེད་རུས་རྒྱུ་ཞབས་གཟེར། ། དབུགས་སྣ་ཐུང་ཞིང་སྟོད་གཟེར་སོགས། ། མངལ་སྐྱོན་ཁྲག་ཚབས་མ་ལུས་སེལ། ༈ །རྒྱ་རུ་བཅུ་བཞིའི་སྟེང་ཨ་གར་བཅོ་ལྔ་བསྣན་པས་རླུང་ཚབས་སྙིང་སྲོག་གཟེར་བ་འཇོམས། །
ཨ་རུ་བཅོ་བརྒྱད་བསྡེབས་པས་མཁལ་སྐེད་གཟེར་བ་འཇོམས། ། སྤོས་དཀར་བཅུ་པ་བསྡེབས་པས་རྐང་ལག་དང་ཚིགས་མིག་ལ་བབ་པ་འཇོམས། ། མོ་ནད་གྲང་བའི་རིགས་དང་ཁྱད་པར་རྩ་ཆུ་འགག་པ་ལ་སུག་སྨེལ་དང་རྣོན་པོ་གསུམ་བསྡེབས། ། ཁྲག་ཚབས་སྟོད་ལ་ཕྱུར་ནས་སྙིང་སྲོག་གཟེར་བ་ལ་སྒ་ལོ་སྨན་དམར་དང་ལྟག་པ་སྤྲད་ལ་གཏོང་བ་སོགས་རིག་པས་འཕྲུལ་ཤེས་ན་མོ་ནད་སྤྱི་འཇོམས་བླ་ན་མེད་པ་ཡིན་གསུངས། ། སྤོས་དཀར་བཅུ་པ་དང་ཨ་རུ་བཅུ་པ་བསྡེབས་པས་རྒྱ་སྟག་མཇིང་བསྣོལ་ཏེ་ཆུ་སེར་དང་མོ་ནད་མཁལ་མར་བབ་པ་ལ་ཕན། ༈ །མོ་ནད་སེལ་བའི་ཙནྡན་བཅོ་བརྒྱད་ནི། ། ཙནྡན་དཀར་དམར་བསིལ་གསུམ་བསེ་རུ་དང༌། ། ཨ་གར་མ་ནུ་འུ་སུ་སྤོས་དཀར་དང༌། ། གོ་སྙོད་ཅོང་ཞི་ དམར་པོ་ སྤང་རྒྱན་དཀར། ། ཤིང་མངར་ག་དུར་རུ་རྟ་བྲག་ཞུན་དང༌། །
ཨ་རུ་ར་དང་སྦྱར་བའི་བཅོ་བརྒྱད་འདིས། ། མོ་ནད་ཁྲག་འཁྲུགས་སྟོད་རྒྱས་སྙིང་ནད་སེལ། ། གུར་གུམ་ལི་ཤི་གི་ཝཾ་བསེ་རུ་མཚལ། ། ཙནྡན་གླ་རྩི་འཇམ་འབྲས་བོང་ང་དཀར། ། རུ་རྟ་འབྲས་བུ་གསུམ་དང་ཀ་ར་སྦྱར། ༈ །གུར་གུམ་བཅུ་གསུམ་མཆིན་རྒུད་སྦྱར་དུག་དང༌། ། མཁལ་མ་སྣད་འགྲམ་ཆུ་སྲི་ཚ་སྦོས་དང༌། ། ཡ་མ་ནག་པོའི་སྲིན་ནད་སེལ་བར་བྱེད། ། དེ་སྟེང་ཁྱུང་ལྔ་བསྡེབས་པས་གུར་ཁྱུང་གྲགས། ། ལར་གུར་གུམ་བཅུ་གསུམ་སྟེང་དུ་དམར་གསུམ།
ཁྱུང་ལྔ་རྩེ་གསུམ། ཆུ་སྨན་གསུམ། བ་སྤྲུ། འཕང་མ། འོལ་མོ་སེ། བྲག་ཞུན། ཅོང་ཞི་དམར་པོ། མ་ནུ། ཆུ་སེར་སྨན་གསུམ་སྙིང་ཞོ་ཤ ། ཛཱ་ཏི།
ཨར་ནག ། དཔའ་ཡུངས། འཕུར་སླེབ། རྒྱ་ཚྭ་བསྣན་པའི་མང་སྦྱོར་ཁྲག་ཚབས་རླུང་ཚབས། སྲིན་ཚབས། ཚག་འགྲིབ། དུག་སྡང༌། སྲོག་རླུང་ཐམས་ཅད་ལ་ཕན་ནོ། ། དགེ་ལེགས་ཡོན་ཏན་ཀུན་འབྱུང་གངས་ཅན་ལྗོངས། ། མཁས་མཆོག་མི་དགུ་བཀའ་དྲིན་འཁོར་མེད་པས། །
དྲང་སྲོང་བརྒྱུད་པར་བཅས་ལ་གུས་བཏུད་ནས། ། འགྲོ་བའི་ཟུག་རྔུ་ཞི་བར་བྱིན་གྱིས་རློབས། ༈ །རུ་རྟ་དྲུག་དང་ཚ་བསྲེག་འཕང་མའི་འབྲུ། ། གཙོ་བོ་སྨན་གསུམ་ཨ་ག་རུ། ། ཚྭ་སྣ་གསུམ་དང་ཛཱ་ཏི་སྙིང་ཞོ་ཤ ། མཛེ་ཚྭ་སྟར་བུ་ཧ་ཤིག་དང༌། ། ཅོང་ཞི་བྲག་ཞུན་ཀྱི་ལྕེ་པྲི་ཡང་ཀུ། ། བྱ་རོག་ནོར་བུ་སྒ་སྐྱ་སྙུགས་མའི་རྩི། ། སྡིག་སྲིན་མགྲོན་ཐལ་གཡེར་མ་མུ་ཏྲ་དང༌། ། གསེར་གྱི་ཉི་དགའ་བ་སྤྲུ་དར་ཡ་ཀན། །
ཀ་ར་སྦྱར་བ་ཆུ་བསྐོལ་ལམ། ཡང་ན་སྐྱེས་པ་དར་མའི་བྱང་སེམས་བཅས། ། རིལ་བུ་དྲིལ་ནས་དམ་ཚིག་ལྡན་པས་ཟབ། ། མོ་ནད་ཁྲག་མཁྲིས་སྐྲན་དང་དམུ་རྫིང་དང༌། ། རྒྱུ་ཞབས་ཕོ་བ་མི་བདེ་མིག་མི་གསལ། ། ནད་ཆེན་སྟོབས་གཞུང་ལུས་སྦྲིད་ཁོལ་བུར་ན། ། བུ་བཙའ་སྐྲན་དུ་ཁྲག་མཁར་འཚིང་སྒྲེགས་དང༌། ། ཡན་ལག་མི་བདེ་དབུགས་འཚང་མལ་མི་བརྟེན། ། འཕྱོ་འདར་སྨྱོ་ལྐུགས་ཆུ་ནད་ལྡན་འདུས་སོགས། ། གཙོ་བོ་མོ་ནད་གསུམ་ཅུ་རྩ་གཉིས་དང༌། །
ཕལ་པའི་ནད་བརྒྱད་བསྡོམ་པའི་བཞི་བཅུ་གཉིས། ། དེ་སོགས་མོ་ནད་མཐའ་དག་འཇོམས་པར་བྱེད། ། ཁྲག་ཚབས་རླུང་ཚབས་གཉིས་ལ་སྨོས་ཅི་དགོས། ། ཁྱད་པར་སྐྲན་ཆུའི་གཡུལ་ལས་རྣམ་པར་རྒྱལ། ། གསོ་གཞུང་མི་འགལ་ཉམས་ཀྱི་ཡིག་ཆུང་འདི། ། ལག་ཏུ་ལོངས་ལ་བྱམས་པའི་འགྲོ་དོན་གྱིས། ༈ །འོལ་མོ་སེ་ཉེར་ལྔ་ནི། འོལ་སེ་ཆ་གཅིག་གཞན་རྣམས་ཕྱེད། ། སེ་འབྲུ་ཤིང་ཚ་ཕོ་རིལ་རྒྱམ་ཚྭ་དང༌། ཨ་རུ་མ་ནུ་འུ་སུ་སྐྱུ་རུ་དང༌། །
རྒྱ་ཚྭ་སྒ་དང་བུ་དཀར་རྒྱ་མཚལ་དང༌། ། དོམ་མཁྲིས་རྒྱ་སྐག་བཙོད་དང་འབྲི་མོག་དང༌། ། ཕང་མའི་འབྲུ་དང་རེ་སྐོན་བ་ཤ་ཀ ། ཨ་ག་རུ་དང་ཛཱ་ཏི་ཙནྡན་དམར། ། ཟེ་ཚྭ་སྟར་བུ་སྦྲུལ་ཤ་བ་སྤྲུ་དང༌། ། བུ་རམ་སྦྱར་བའི་འོལ་སེ་ཉེར་ལྔ་སྟེ། ། མོ་ནད་ཁྲག་ཚབས་རླུང་ཚབས་སྲིན་ཚབས་དང༌། ། སྐེད་པ་རྐང་དང་རུས་ཚིག་ཁོལ་ཞིང་ན། ། རྒྱུ་ཞབས་མཆིན་མཁྲིས་རོ་སྟོད་ཁོལ་ཞིང་ན། ། ལྷག་པར་རོ་སྟོད་ཁྲག་མིག་ཁོལ་བ་དང༌། །
སྙིང་སྲོག་རོ་སྟོད་གཟེར་འཁྱིམ་རྣ་བ་འོན། ། འདོམས་སྐྲངས་ཚང་ར་རྒྱུ་ཞབས་མཚན་མ་གཟེར། ། རྐང་བོལ་ཡན་ཆད་རུས་པ་ཁོལ་ཞིང་ན། ། ཀུན་སེལ་མན་ངག་འཛམ་གླིང་ནོར་ཕྱེད་གྲགས། ། གྱེན་ལོག་རི་གསུམ་སེར་པོ་སྨན་རྣམས་གོང་དུ་གསལ། ༈ །ཁྲག་བཤིག་རིན་ཆེན་ཕལ་ལམ་ནི། ། སྐྱུ་རུ་ཨ་རུ་ཚ་ལ་བ་རུ་ར། ། སྟར་བུ་ཧོང་ལེན་རྒྱ་སྐྱེགས་པྲི་ཡང་ཀུ། ། ཞུ་མཁན་མཛོ་ཚེར་འབྲི་མོག་ཙནྡན་དམར། ། ཏིག་ཏ་བ་ལེ་བ་ཤ་འོལ་མོ་སེ། །
མཛེ་ཚྭ་རྒྱ་རུ་མདེའུ་འབྱིན་འུ་སུ་མཚལ། ། གུར་གུམ་རུ་རྟ་གཡེར་ཤིང་གཟེ་ལྕམ་དང༌། ། མ་ནུ་གི་ཝཾ་ཅོང་ཞི་དམར་པོ་རྣམས། ། ཞིབ་བཏགས་ཕྱེ་མ་བྲ་བོའི་ཐང་གིས་འཕུལ། ། ཟླ་མཚན་གྱེན་ལོག་ཁྲག་ནད་སྟོད་རྒྱས་དང༌། ། མཚོན་ཕོག་བརྡབ་ཁྲག་སྟོད་དུ་འཁར་བ་དང༌། ། སྟོད་ཚད་ཁྲག་ཏུ་རྒྱས་པ་རྩ་སྦུབས་སོགས། ། དམར་ནག་རྩ་མཁྲིས་ཁྲག་ཆགས་འགགས་འཕྱུར་འཐམ། ། མེ་ལྟར་འབར་བའི་ཁྲག་ནད་ཚ་བར་འགྱུར། ། ཟླ་མཚན་འགག་འཁྱིལ་ཁྲག་ཞེན་རྒྱུ་ཞབས་གཟེར། །
ཁྲག་འདྲིལ་རྒྱུ་མ་སྐྲང་པས་བསྡམ་པ་དང༌། ། སྟོད་སྨད་ཚ་གྲང་ལ་སོགས་ཁྲག་གི་ནད། ། ཀུན་འཇོམས་ཁྱད་པར་ཁྲག་མཁར་ཆགས་པ་བཤིག ། ཁྲག་རྒན་ཐུར་དུ་འཐེན་པའི་གོང་ནོན་ཡིན། ། ཚབས་ཆེ་ཁྲག་བཤལ་རྩ་བཤལ་འཇམ་སྦྱོང་བསྟེན། ༈ །མདེའུ་འབྱིན་དགུ་པ་ནི། མདེའུ་འབྱིན་ཉི་དགའ་བ་སྤྲུ་གཟེ་མ་དང༌། ། ཐར་ནུ་ཅོང་ཞི་མིང་ཅན་རྒྱ་རུ་དང༌། ། ལུག་ཐུག་རྭ་སྦྱར་འཕྲལ་དུ་བུ་འབྱིན་བྱེད། ༈ །མདེའུ་འབྱིན་ཉེར་ལྔ་ནི།
མདེའུ་འབྱིན་ ༡༣༠ རྒྱ་རུ་ ༠༥༠ ལུག་གི་རྭ་ ༠༤༠ བང་རྨིག་ ༠༤༠ གནའ་རུ་ ༠༤༠ ཤྭ་རུའི་ཐལ་ ༠༥༠ བ་སྤྲུ་ ༡༠༠ ར་མྱེ་ ༠༨༠ གཟེ་མ་ ༡༠༠ ལྕམ་པ་ ༠༧༠ ཐང་ཕྲོམ་དཀར་པོའི་འབྲས་བུ་ ༠༤༠ གསེར་བྱེ་ ༠༣༠ རྒྱ་ཚྭ་ ༠༣༠ ཟངས་རྩི་ ༠༧༠ སྦྲུལ་ཤ་ ༠༤༠ བྱ་མ་བྱིའུ་ཤ་ ༠༣༥ སྤྲེའུའི་ཤ་རུས་ ༠༥༠ སྡིག་སྲིན་ ༠༣༠ སྲམ་གྱི་མཆིན་པ་ ༠༢༠ རྒྱ་མ་བུའི་ཁྲག་ ༠༢༠ ལྕོག་ལ་ ༠༣༠ དུར་བྱིད་ ༠༤༥ རེ་ལྕག་ ༠༤༠ གླ་རྩི་ ༠༠༡ བུ་དང་ཤ་ཐོག་འབྱིན། ༈ །གཟའ་གདོན་བཅོས་སྐོར། ཁྲག་སྦྱོར་ཉེར་ལྔ་ནི། ཨ་ག་རུ་དང་ཛཱ་ཏི་སྙིང་ཞོ་ཤ ། ཅུ་གང་སྤོས་དཀར་རུ་རྟ་ཨ་རུ་ར། ན་ག་གེ་སར་ལི་ཤི་མ་ནུ་སྒ། ། གུ་གུལ་གླ་རྩི་ཤུ་དག་སྤང་སྤོས་དང༌། ། གྲི་སྙིང་སྦྲུལ་དང་པུ་ཤུད་ཏེ་ལོའི་ཤ ། གཟའ་དུག་དཀར་ནག་པྲི་ཡང་ཀུ། ། འུ་སུ་དཀར་ནག་མུ་ཟི་འཛིན་པ་སྦྱར། །
ཁྲག་སྦྱོར་ཉེར་ལྔ་གཟའ་གདོན་སྤྱི་འཇོམས་ཡིན། ། རྒྱུན་དུ་བཏང་ན་བཟང་དྲུག་ཚང་བར་གཅེས། ། མེ་གཟའ་ག་པུར་གི་ཝཾ་སྟོང་ཟིལ་བསྡེབ། ། རླུང་གཟའ་ཤིང་ཀུན་གྲི་ཤ་དྲོད་སྨན་བསྡེབ། ། ནད་རྙིང་རྣམས་དང་ཆུ་གཟའ་སྐྲང་པ་ལ། ། ཆུ་སེར་སྨན་གསུམ་སྨན་ཆེན་སྒ་ཏིག་བསྡེབ། ། ས་གཟའ་དང་ནི་གྲང་རླུང་ཆེ་བ་ལ། ། སེ་འབྲུ་ཚ་བ་གསུམ་དང་བཅའ་སྒ་བསྡེབ། ། མིག་འགྲིབ་གུར་གུམ་བྲག་ཞུན་ལྕགས་ཕྱེ་བསྡེབ། ། ཡན་ལག་ཞ་ན་ཨ་བ་རྡོ་རྒྱུས་བསྡེབ། །
ལྐུག་པར་འུ་སུ་ལྕམ་པ་གཡེར་མ་དང༌། ། ལག་ཏུ་དམར་པོ་བསྡེབ་བཏང་སྔགས་སྲུང་བྱ། ལྦུ་སོབ་སྐྱུགས་ན་མར་ཁུ་འོ་དྲོན་འཕུལ། ཁོང་སྲུང་སྨན་ནི་སྲིན་བྱའི་ཀླད་པ་དང༌། ། ཟངས་རྡོ་སྤོས་དཀར་གུ་གུལ་ལི་ཁྲི་དང༌། ། གཟའ་དུག་ཤིང་ཀུན་རྒྱ་སྣག་ གམ་མཚལ་ རྒྱ་སྐག་སྦྱར། ཞིབ་བཏགས་རིལ་བུ་ཤྭ་བའི་རིལ་མ་ཙམ། ། ནང་མོ་རེ་ལ་རེ་རེ་ཁོང་དུ་གཏོང༌། ། ཞག་ནི་ཉེར་བརྒྱད་ལ་སོགས་ཇི་ཙམ་བར། ། ནད་ལས་གྲོལ་བའི་ཚད་དང་སྦྱར་ཏེ་གཏོང༌། །
ལོ་གཅིག་ཁོང་སྲུང་ནག་པོ་དགུ་སྦྱོར་འདི། ། བཏང་ན་ཁོ་ནས་གཟའ་ནད་ངེས་པར་འཇོམས། ། འདི་ལས་ཟབ་པའི་སྨན་གཞན་མེད་ཅེས་བཤད། ༈ །དེ་ཚེ་དུད་པ་བཏང་བའི་རྫས་དགུ་ནི། ། ཤིང་ཀུན་མུ་ཟི་ནག་པོ་གུ་གུལ་ནག ། བོང་ང་ནག་པོ་རྒྱ་སྐྱེགས་ཐང་ཕྲོམ་འབྲུ། ། ར་དུག་རྟ་བོན་མཚལ་བཅས་ཞིབ་བཏགས་བདུག ། ནང་རེ་བཞིན་དུ་ཁོང་སྲུང་རིལ་བུ་བཏང༌། ། དེ་རྗེས་དུ་བའི་བདུག་པའི་གཉིས་སྦྲགས་ཏེ། ། ནང་མ་བདུན་བྱས་གཟའ་ནད་ཕལ་ཆེར་ཆོད། །
འདི་ལས་ཟབ་པའི་གཟའ་བཅོས་གཞན་ན་མེད། ། འདིའི་མ་ཕན་སྔོན་ལས་ནད་ཡིན་པས། ། བཅོས་གཞན་གང་གིས་ཕན་པ་དཀའ་ཞེས་བཤད། ༈ །རྨ་བཅོས་སྐོར་ལ་ལྡུམ་ཆེན་དགུ་སྦྱོར་ནི། ། སྟག་ཤ་ཧོང་ལེན་རྒུ་དྲུས་རྟ་ལྤགས་པ། ། ཕུར་མོང་ཡུ་གུ་ཤིང་དང་བྲག་སྤོས་པ། ། ཨ་བ་འབྲི་རྟ་ས་འཛིན་སྨན་སྣ་དགུ། ། དོམ་མཁྲིས་སྦྱོར་བ་ཁོང་བཏང་བྱུག་ཀྱང་རུང༌། ། རྨ་སྨན་འདི་ནི་ཁོག་པའི་སྙིང་འདྲའོ། ༈ །བཅད་འབྱོར་ཉེར་ལྔའི་སྦྱོར་བ་ནི། །
དེ་ཡང་གསང་བ་སྒཽ་འབྱེད་ལས། ། ཕག་གདོང་བཅད་འབྱོར་ཡུ་གུ་ཤིང༌། ། འུག་པ་བཅད་འབྱོར་སྟག་ཤ་བ། ། གླ་བ་བཅད་འབྱོར་རྒུ་དྲུས་པ། ། ཕྱི་བ་བཅད་འབྱོར་བྲག་ལྕམ་པ། ། སྤྲེའུ་བཅད་འབྱོར་བོང་དཀར་བ། ། སྦྲུལ་ནག་བཅད་འབྱོར་སྲད་སེར་བ། ། ཐང་དཀར་བཅད་འབྱོར་ཡུ་མོ་ཟ། ། ཤ་བ་བཅད་འབྱོར་སྲོལ་གོང་པ། ། ཅོ་ག་བཅད་འབྱོར་འབུ་སུ་ཧང༌། །
གོང་མོ་བཅད་འབྱོར་གབ་སྐྱེས་པ། ། བྱ་ཝཾ་བཅད་འབྱོར་མ་ཏང་པ། ། སྤྱང་ཐང་བཅད་འབྱོར་རྩ་ཨ་བ། ། ངང་པ་བཅད་འབྱོར་ཁུར་མང་པ། ། དོམ་ནག་བཅད་འབྱོར་ལྡུམ་ནག་པ། ། སྟག་མ་བཅད་འབྱོར་གུར་ཏིག་པ། ། ཐང་སྨུག་བཅད་འབྱོར་གཟིག་མཇུག་པ། ། ཉ་མོ་བཅད་འབྱོར་ཆུ་ལོ་པ། ། བྱ་རོག་བཅད་འབྱོར་ཆུ་ཚན་པ། ། མི་རྒོད་བཅད་འབྱོར་ལྕགས་གཅོད་པ། །
བཅད་འབྱོར་ཉི་ཤུ་འཚོགས་པ་འདིས། ། རྨས་མ་ཐག་ཏུ་སྨན་བཏབ་པས། ། དེ་མ་ཐག་ཏུ་འཚོ་བས་ན། ། ལྷ་མིན་དམག་ལ་ཉམ་མི་ང༌། ། ལུས་གནས་སྣ་རེ་སྨས་པ་ན། ། མཐུ་ནུས་སྣ་རེ་གཙོ་སྦྱར་བས། ། སྨན་སྦྱོར་ཉི་ཤུའི་གཙོ་བོ་ཡིན། ། དེ་སྟེང་བྱ་ཁྱུང་ལྔ་སྦྱར་བས། ། ཉེར་ལྔས་གྲགས་པ་ལུགས་གཅིག་ཡིན། ། ཡུ་གུ་ཤིང་དང་རྟ་ལྤགས་པ། །
བྲག་སྤོས་བྲག་ལྕམ་རྒུ་དྲུས་ལྔ། ། རེག་འབྱོར་ལྔ་པ་ཞེས་སུ་གྲགས། ། དོམ་མཁྲིས་ཀྱིས་ནི་རྣོ་བཏོན་པས། ། འཐུང་ངམ་བྱུག་པ་བྱས་ཀྱང་རུང༌། ། རྨ་རིགས་མཐའ་དག་འདྲུབ་པའི་མཆོག ། ལུས་དང་ཡན་ལག་མགོ་བོ་སོགས། ། ཆགས་གས་བརྡབ་གྲུམ་བྱུང་བ་ན། ། འབྲི་གུང་འཚོ་མཛད་མན་ངག་བྲི། ། མཚན་མོ་འོད་ལྡན་ ཅོང་ཞི་ ཆ་དྲུག་འོང་བ་ལ། ། ཉིན་བྱེད་སྨན་ མཚལ་ གྱིས་ཁ་ལོ་བསྒྱུར་བར་བྱ། །
རྩ་སྐྱོན་ཅན་ལ་སྒོ་འབྱེད་ཨ་ཝ་བསྟེན། ། རུས་སྦྱོར་ཀླད་པ་སྡོམ་པའི་སྦལ་རྒྱབ་བསྣན། ། རུས་ཚད་ཆུ་སེར་སྐེམ་པའི་མདུང་རྩེ་བསྣན། ། ཀླད་རུས་རྩ་ནད་སེལ་བའི་ཁབ་ལེན་བསྣན། ། ཀླད་པའི་རྒྱ་གསང་ག་བྱེད་གངས་ཐིག་བསྣན། ། ཀླད་གསོ་ཆུ་སེར་སྐམ་པའི་ཕ་ཝཾ་ གྲུ་བཞི་ བསྣན། ། ཀླད་པའི་ཆུ་སེར་ཡུར་འདྲེན་དར་ཡ་ སྟག་ཤ་ ཀན། ། རྣག་ཁྲག་འདྲེན་པའི་འབྲི་རྟ་ས་འཛིན་དང༌། ། རྩ་ཆད་མཐུད་པའི་སྨན་ལ་གོང་བུ་ འབུ་སུ་ཧཾ་ ཅན། ། མ་ཏང་ ལྡུམ་ཞོ་འདིང་ མཆིན་བུའི་རུས་པ་སྦྱོར་བའི་སྨན། །
ཚེར་སྔོན་རུས་ཆག་གསོ་ཞིང་ལྷ་བ་འདེགས། ། སྟབ་སེང་རུས་ཆག་སྨན་ལ་མཆོག་ཏུ་བསྔགས། ། ལི་ཁྲིའི་འོད་འཕྲོ་ གུར་གུམ་ སྲོག་གི་མེ་ཏོག་ དོམ་མཁྲིས་གི་ཝཾ་ གཉིས། ། རྩ་ལ་བྱུག་པའི་ཆུ་སེར་ཁྲག་ངན་བསྡོམ། ། རི་དྭགས་ལྟེ་བས་རྨ་ཡི་གཉན་རྣམས་སྲུང༌། ། འབྲུག་གི་རུས་པས་ཚད་པ་སེལ་བར་བྱེད། ། སྤོས་དཀར་ཆུ་སེར་སྦྱོང་ཞིང་སྐེམ་པར་བྱེད། ། ཀླད་ཚད་གཡུ་བཟང་ཉ་ལྕིབས་མུ་ཏིག་མཚོན། ། རྡོ་སྨན་ཀུན་ལ་འཇུ་རྩི་དར་སྨན་ ཚྭ་ལ་ཟེ་ཚྭ་ བཅོས། ། ཞིབ་བཏགས་གར་ཆང་སྨིན་པའི་རྟ་ལ་བསྐྱོན། །
ཁོང་དུ་བསྟེན་པས་མེ་ལྟར་མཆེད་ནས་ནི། ། གྲས་དབུག་མི་དགོས་རྩ་མཐུད་གཞོམ་པ་གསོ། ། གས་པ་སྦྱོར་ཞིང་ཆག་པ་རུས་མདུད་འགྲིགས། ། རྡེབ་པ་འདེགས་ཤིང་གྲུམ་པ་ལུགས་སུ་ཆུད། ། ཀླད་རྒྱ་རལ་ཚེམ་ཀླད་རྩ་ཆད་པ་མཐུད། ། ཀླད་མདོག་སྔོན་པོ་སོང་ན་རང་མདོག་དཀར། ། ཀླད་སྐྱེར་ཁ་ལྐུགས་པ་ཡང་དབྱེ་ན་འབྱེད། ། རུས་འཛེར་ཕྱིར་འབུད་ཤའུ་ཟབ་ལམ་འཚོ། ། མིག་འགྲིབ་པ་ལ་མཆོག་ཏུ་བསྔགས་པ་ཡིན། ། འདི་ལས་གཞན་ན་གབ་སྐུང་ཡོད་རེ་ཀན། །
འདི་ཕྱིའི་སྐྱབས་གནས་དཀོན་མཆོག་དཔང་པོར་བྱེད། ། དེ་ཕྱིར་ཐུགས་ཀྱི་དཀྱིལ་དུ་སྦས་པར་ཞུ། ༈ །ལྗང་གུ་དྲུག་སྦྱོར་ནི། ཧོང་ལེན་ཀྱི་ལྕེ་ཡུག་ཤིང་བ་ཤ་ཀ ། བཙོད་དང་སྤང་རྩི་དྲུག་སྟེང་གསང་སྨན། ཚར་མ་དར་བཏུམ་མཐིང་ཤུན། བསྡེབ། ། གཉན་ལ་གུ་གུལ་གླ་རྩི་ཤུ་ སྟབ་སེང་ཐང་གིས་འཕུལ། དག་བསྡེབ། ། རུས་ཆག་ལ་ཟབ།
༈ །འབྲི་གུང་འཚོ་མཛད་ལུགས་ཀྱི་རྡོ་རྩི་མང་སྦྱོར་ནི། སྔོ་ཡི་རྒྱལ་པོ་བདུད་རྩི་ ཐེངས་པོས་ དར་ཡ་ཀན། ། སྲོལ་གོང་སྟབ་སེང་ཨ་ཝ་ཚེར་སྔོན་ཅན། ། ས་འཛིན་སྒཱ་སྡིག་མདའ་ རུས་ དང་ཡོན་ཏན་ རུས་སྨན་གསུམ་ ཆེ། རུས་ཆག་སྦྱོར་ཞིང་རྨ་འདྲུབ་ལྷ་བ་འཛིན། ། རྣག་ཁྲག་ཆུ་སེར་འདྲེན་སྐེམ་རུས་ཚད་སེལ། ། སློབ་དཔོན་རྗེ་ཡིས་གཙོ་བོ་སྦལ་རྒྱབ་སྨུག ། མདུང་རྩེ་ཅོག་ལ་གྲུ་བཞི་བྱིའུ་མགོ ། ཁབ་ལེན་མུ་ཏིག་མེ་དང་ ཅོང་ཞི་དཀར་དམར་ ཟླ་བའི་ཆ། ། ཆུ་སེར་འདྲེན་སྐེམ་རུས་སྦྱོར་ཀླད་པ་བསྡོམ། །
ལྷ་བ་འཛིན་ཞིང་མིག་ནད་ཤའུས་གསོ། ། བཙུན་མོ་སྲོག་གི་མེ་ཏོག་ དོམ་མཁྲིས་ ལི་ཁྲིའི་ གུར་གུམ་ མདངས། ། ཀླུ་དུག་ཁོང་གནས་འཐུང་ཆུ་བསིལ་ཟེར་ཆེ། ། རྩ་སྡོམ་རུལ་གཅོད་གཉན་སྲུང་ཤའུ་བསྐྱེད། ། རུས་ཆག་སྦྱོར་ཞིང་ཆུ་སེར་སྐེམ་སྦྱོར་བྱེད། ། ལན་ཚྭ་རྣམ་གཉིས་རྨ་འདྲུབ་རྡོ་རྣམས་འཇུ། ། ཕྱེ་མ་མྱོས་བྱེད་སྨིན་པའི་བཅུད་ཀྱིས་འཕུལ། ། ཡང་ན་ཆིག་ཐུབ་སྔོན་པོའི་ཁུ་བ་མཆོག ། གྲས་བཅོས་ལ་སོགས་རྩུབ་པའི་དཔྱད་རིགས་རྣམས། ། མི་དགོས་སྨན་གྱི་སྦྱོར་བ་གཅིག་པུ་རང༌། །
བསྟེན་པས་ཆོག་པའི་མན་ངག་མཆོག །། ཆང་ཞིམ་པོ་དང་ཤ་ཁུ་སོགས་ཀྱི་འཕུལ། འོད་ལྡན་བཅུ་གཅིག་ནི། མཚན་མོ་འོད་ལྡན། དང་རྒྱ་མཚལ། མདོག་ལྡན། ཨ་བ། ཚེར་སྔོན། བྲེ་གུ་གསེར་ཐིག ། གྲུ་བཞི།
མདུང་རྩེ། སྦལ་རྒྱབ། གངས་ཐིག ། ཚྭ་ལ་ཆུ་བཅད་ཅི་མང༌། མེད་ན་ཟེ་ཚྭས་རུང༌། དེ་སྟེང་ཐར་ནུའི་མྱུ་གུ་མན་ངག་བཞིན་དང་མེད་ན་ཁྲོན་ལོ་དེ་བཞིན་བསྣན་པ་ཆང་གར་མོས་ཕུལ། ༈ །གཞང་ལུགས་སྨན་སྐོར་སྦྲུལ་ཞགས་བཅུ་གཉིས་ནི། ཨ་རུ་སྨན་ནག་སེ་འབྲུ་ཤུ་དག་དང༌། གླ་རྩི་འོམ་བུ་དྭ་ལི་གཟེ་མ་དང༌། ། ཛཱ་ཏི་སུག་སྨེལ་ཀ་པེད་སྦྲུལ་ཞགས་པ། །
སྦྲུལ་ཞགས་བཅུ་གཉིས་སྦྱོར་བ་སྟོབས་ལྡན་འདིས། ། ཚ་གྲང་རླུང་གསུམ་འཁྲུགས་འབྱམས་ཆམ་ལུགས་སེལ། ། དེ་སྟེང་དངུལ་ཆུ་གོ་ཡུ་དང༌། ། ལྕ་བ་ར་མྱེ་ཉེ་ཤིང་དང༌། ། བ་སྤྲུ་བསྡེབ་པའི་བཅོ་བརྒྱད་པས། ། གྲང་བ་སྤྱི་དང་གྲང་གཟེར་དང༌། ། ཁྱད་པར་ཆམ་ལུགས་རང་མལ་གཞུགས། ༈ །སྦྱར་དུག་སྨན་སྐོར་དབང་རིལ་ཉེར་ལྔའི་སྦྱོར་བ་ནི། དབང་རིལ་བསེ་རུ་གུར་གུམ་གཉིས། ། ཉུངས་ཁཎ་ཁྱུང་སྐྱུགས་ལི་པུ་གཉིས། །
ཅོང་ཞི་གླ་རྩི་རྒྱ་བོང་རུ། ། གསེར་བྱེ་ཉི་དགའ་སྡིག་སྲིན་དཀར། ། ཨ་རུ་གསེར་མདོག་བ་རུ་ར། ། སྐྱུ་རུ་ཙནྡན་དཀར་པོ་དང༌། ། བ་ཤ་ཀ་དང་ལྡུམ་རེ་རལ། ། ཨ་འབྲས་སྲ་འབྲས་འཇམ་འབྲས་གསུམ། ། མཚལ་དཀར་མཁལ་ཞོ་དཀར་པོ་དང༌། ། གོ་ཡུ་སྦྱར་བའི་ཉི་ཤུ་ལྔ། ། དུག་འདོན་ངར་འདོགས་རིལ་དྲིལ་ཡོད། ། ལག་ལེན་མ་འཆུག་ཚད་སྦྱར་བས། །
ཕན་ཡོན་དུག་ནད་གསར་རྙིང་དང༌། ། ཚད་པ་རྙིང་པ་རྣམས་ལ་ནི། ། སྡུད་དང་གསོད་དང་འཇོམས་པར་བྱེད། ། འདི་ལས་ཟབ་པ་གཞན་ན་མེད། ། དུག་རིགས་སྤྱི་དང་ཁྱད་པར་དུ། ། སྨུག་པོ་དུག་ཐབས་གསོ་དཀའ་བ། ། རྒྱུན་རིང་བསྟེན་ན་ཕན་པ་ཆེ། ། མཁས་དབང་རྣམས་ཀྱིས་མྱོང་གྲུབ་གསུང༌། ། རིན་ཆེན་སྦྱོར་བ་རྣམས་གཞུང་གཞན་ནས་ལོངས། ༈ །གྱུར་དུག་སྨན་སྐོར་གི་ཝཾ་བཅོ་ལྔ་ནི།
གི་ཝཾ་ཨུཏྤལ་བསིལ་གསུམ་དུག་མོ་ཉུང༌། ། ཚྭ་ལ་ཧོང་ལེན་སྤོས་དཀར་སོ་མ་ར། ། ཨ་རུ་དོམ་མཁྲིས་བྲག་ཞུན་བོང་ང་དཀར། ། ཙནྡན་ཏིག་ཏ་བྲག་ཞུན་ཅུ་གང་དང༌། ། གུར་གུམ་པི་ལིང་དཀར་སྦྱར་ལྟག་པ་སྤྲད། ། དེ་རྗེས་གང་དང་ཉེ་བས་གནས་ནས་སྦྱོང༌། ། ཞེས་སོ། ༈ །དུག་སྨན་མང་སྦྱོར་ཆེན་མོ་ནི། ཨ་རུ་བྲག་ཞུན་གསེར་གྱི་མེ་ཏོག་དང༌། ཁྱུང་སྡེར་དཔའ་བོ་སེར་པོ་བྱ་འཕུར་སླེབས། །
རུ་རྟ་བོང་ང་དམར་སེར་དཀར་པོ་དང༌། ། དུག་ཉུང་ཧོང་ལེན་གཡའ་ཀྱི་གང་ག་ཆུང༌། ། རེ་རལ་བྲག་སྤོས་འོམ་བུ་པྲི་ཡང་ཀུ། ། མུ་མེན་བྱི་རུ་གཡུ་དང་མུ་ཏིག་དང༌། ། མཚལ་དང་གླ་རྩི་གི་ཝཾ་བ་ཤ་ཀ ། ཏིག་ཏ་གངས་ཏིག་ཟི་ར་བ་ལེ་ཀ ། བསེ་རུ་ཙན་གཉིས་ཆུ་སེར་སྨན་གསུམ་དང༌། ། གེ་སར་གསུམ་དང་བཟང་དྲུག་བྱ་ཚན་གསུམ། ། སེ་འབྲུ་ཀ་ར་དཀར་པོའི་རྟ་དང་སྦྱོར། ། སྦྱར་དུག་གྱུར་དུག་རང་བཞིན་དངོས་ཀྱི་དུག །
མཐོང་བའི་དུག་དང་རེག་པ་ཉི་ཟེར་དུག ། ཁ་རླངས་དུག་སོགས་དུག་རིགས་མ་ལུས་པ། ། གཏན་ནས་འཇོམས་ཤིང་གབ་ཚད་རྙིང་ཚད་རྣམས། ། གཏིང་འདོན་བྱེད་པའི་མན་ངག་ཁྱད་པར་འཕགས། ༈ །ཤ་དུག་སྨན་སྐོར་ལ། ཐང་སེར་བདུད་རྩིའི་སྦྱོར་བ་མཆོག ། རྒྱལ་པོ་ཆིག་ཐུབ་ཆེན་པོ་ བསིལ་སྨྱུག་པ་ ལ། རྒྱལ་བུ་རྨ་བྱའི་ རྨ་བྱ ་མདངས་འཁོར་ཅན། ། བཙུན་མོ་བྱི་རུའི་རྣ་རྒྱན་ བྱིའུ་ལ་ཕུད་དཀར་དམར་ ཅན། ། བཙུན་མོ་གསེར་ ཡུང་བ ་མདངས་གཡུ་ རེ་རལ་ མདངས་གཉིས། །
བློན་པོ་གསེར་ སྐྱེར་པ་ ཤིང་གཡུ་ འོམ་བུ་ ཤིང་གཉིས། ། དམག་དཔོན་ཤེལ་གྱི་ སྤང་རྒྱན་དཀར་པོ་ གོ་ཁྲབ་ཅན། ། དཔའ་བོ་གསེར་ སྒ་ཆུང་ མདོངས་གཡུ་ ལུག་རུ་སྨུག་པོ་ གདོང་གཉིས། ། ཕྱི་དཔུང་རྣམ་པར་ ཨ་རུ ་རྒྱལ་བ་བཅས། ། སྨན་སེར་བདུད་རྩི་སྦྱོར་བ་འདི། ། ཡུལ་དུས་མང་ཚོགས་ནད་སྟོབས་དཔག ། ཐང་དང་ཕྱེ་མ་གང་འཕྲོད་སྦྱོར། ། འདི་ཡི་ཕན་ཡོན་བསྟན་པ་ནི། ། ཚད་པའི་ནད་རིགས་སྤྱིར་ཡང་འཕྲོད། ། མཆོག་ཏུ་དུག་ནད་མཁྲིས་ཚད་སེལ། །
ཁྱད་པར་གྱུར་དུག་སྦྱར་དུག་རིགས། ། ཤ་ནད་ཤ་དུག་གསར་རྙིང་ལ། ། སླེབ་པས་ཆོག་པའི་ཆིག་རྒྱུད་ཡིན། ། མ་ཚད་གསང་སྨན་རྣམ་གཉིས་བསྐྱེད། ། གྲེ་བ་འགགས་ལ་དམག་དཔོན་བསྐྱེད། ། ནད་རོ་སྦྱངས་ན་ཐར་ནུ་ལྕུམ་རྩ་བསྡེབ། ། བདུད་རྩི་ལྟ་བུའི་སྨན་སྦྱོར་འདིས། ། ཟུག་རྔུའི་ནད་ཀྱིས་གདུང་བ་ཡིས། ། ཉམས་ཐག་འགྲོ་བ་ཐམས་ཅད་ལ། ། འཆི་མེད་བདུད་རྩིའི་གསོས་སུ་ཤོག །
དགེའོ། །༔ གུ་ཧྱ༔ གསེར་ཞི་གོང་དུ་གསལ། ཞི་དྲུག་ཁ་ཚར་ཅན་ངག་ལ་ཉོན། རེག་དུག་སྨན་སྐོར་ར་ཁྲག་བཅོ་ལྔ་ནི། ར་ཁྲག་ག་པུར་ཕྱི་མ་རྒྱུད་ཀྱི་ནི། གུར་གུམ་བཅུ་གསུམ་ལེགས་པར་ཚད་དུ་སྦྱར། རེག་དུག་སྨན་མཆོག་ར་ཁྲག་བཅོ་ལྔ་ཞེས། རེག་དུག་བསྲེགས་སྨན་ལ། ཟེ་ཚྭ་ ༠༧༠ རྒྱ་མཚུར་ ༠༨༠ ལྕོག་ལ་ ༠༡༣ དངུལ་ཆུ་ ༡༠༠ རེ་རེ་བཞིན་འདུལ་སྦྱང་སོ་སོ་བྱས་ལ།
གོ་རིམ་བཞིན་དུ་རིམ་པར་བརྩེགས། དེ་ཐོག་དཀར་ཡོལ་མཐིང་ཡངས་པ་གཅིག་སྦུབ། རྫ་ས་ལེགས་པ་ཆུ་ཡིས་བརྣག་པ་ཁ་མཚམས་ཞབས་ཕྱིར་གཡོགས། བྱེ་ཞིབ་ཀྱིས་དཀར་ཡོལ་ཞབས་ཕྱིན་འགེང་པ་བླུགས། ། འགྲིམ་འགྲུལ་མེད་པའི་ས་རུ་ཐབ་སུམ་ཚུགས་བཟོས་ནས་དེ་ཐོག་བཙུག ། དཀར་ཡོལ་ཐོག་རྡོ་ཁྱེར་ཕྱེད་དོ་ཙམ་གྱིས་མནན། ཐབ་ནང་དུ་གླང་མའམ་གོམ་པའི་མེ་བཏང༌། ། དང་པོ་མེ་ཆུང་བར་དུ་ཇེ་ཆེར། ཚོས་ཚད། སྒྲ་བྱུང་མཚམས་མེ་རྒྱས་ནས་སླ་ངའི་མཐིལ་དཀར་ཡོལ་འོག་སྐྱ་ཧ་རེ་མ་སོང་བར་མེ་བཏང༌།
དེ་མ་ཐག་སླ་ང་ཡང་དུ་ཕོག་གྲང་དུས་སླ་ང་སྦུབ། དཀར་ཡོལ་ཡར་བསྐྱག་ནས་ནང་དུ་དམར་སེར་ཆགས་པ་རིམ་པར་དཀྲུག ། ཆེ་བ་ཁའམ་མ་རྙེད་ན་ར་ཁྲག་གི་སྦྲུས་ལ་རིལ་བུ་དྲིལ། རིལ་བུ་སྲན་ཆེན་ཙམ་དུ་སླར་བུ་ནང་དུ་གཡུགས་ནས་སྐམ་དགོས། ༈ །ཚེ་བསྲིང་རྒས་གསོའི་ལས། རྩི་བཞི་དྭངས་མ་ལྔ་ཡི་བཅུད་བླངས་པ། ། ས་ཡི་དྭངས་མ་བྲག་ཞུན་ཤ་ཡི་གསོས། ། རྡོ་ཡི་དྭངས་མ་ཅོང་ཞི་རུས་པའི་གསོ། ། ཤིང་གི་དྭངས་མ་བུ་རམ་སྟོབས་ཀྱིས་གསོས། ། མེ་ཏོག་དྭངས་མ་སྦྲང་རྩི་མདངས་ཀྱིས་གསོས། །
རྩི་ཡི་དྭངས་མ་མར་དཀར་བཅུད་ཀྱིས་གསོས། ། ཤུག་འབྲུ་བ་ལུ་མཚེ་དང་མཁན་པ་བཞི། ། དགུན་མི་སྐམ་པ་ཚེ་ཡི་གསོས་སུ་འགྱུར། ། འདི་དགུའི་བཅུད་ལོང་སྲོག་གཅོད་ནད་དགུ་གྲོལ། ། རྒས་པོའི་རྟགས་ནུབ་བཅུ་དྲུག་ལྟ་བུའི་ལུས། ། སེང་གེའི་རྩལ་ལ་གླང་པོ་ལྟ་བུའི་སྟོབས། ། རྨ་བྱའི་མདངས་ལྡན་མགྱོགས་པ་ཅང་ཤེས་རྟ། ། ཚེ་སྲོག་ཉི་ཟླ་གཉིས་དང་མཉམ་པར་གྱུར། ། དེ་ཡི་སྦྱར་ཐབས་ཆེན་པོ་ཆུང་ངུ་གཉིས། ། དང་པོ་ཅོང་ཞི་བྲེ་གང་ཞོ་གཅིག་ཆུར། །
གདུས་པའི་ཁུ་བ་བཙགས་ནས་འདོན། ། བདུད་རྩི་བཞི་དང་བྲག་ཞུན་བྲེ་ཕྱེད་ཕྱེད། ། གུད་གུད་གདུས་པའི་ཁུ་བ་ཁྱོར་བ་རེ། ། འོ་མ་མར་སྲང་སུམ་ཅུ་ཆུ་བཅད་ལ། ། བུ་རམ་བྲེ་རེ་སྦྱར་བ་ཐོད་བཟང་བླུགས། ། བཻ་རོ་ཙ་ན་ཨོཾ། བཛྲ་སཏྭ་ཧཱུྂ། རཏྣ་སཾ་བྷ་ཏྲྃ། ཨ་མི་ཏ་བྷ་ཧྲཱིཿ ཀརྨ་བཛྲ་ཨཱཿ
རིགས་ལྔ་ཡབ་ཡུམ་བྱང་སེམས་འཕྲོ་འདུ་བྱས། ཟླ་བ་ཡར་ངོའི་ཚེས་གཅིག་ནང་བར་བཟའ། ། དྲོ་གོང་རྒྱུན་བསྟེན་རྔུལ་མ་བྱུང་ཙམ་བཞག ། ཆུང་བ་ཅོང་ཞི་ཕུལ་གང་སྤང་མེར་བསྲེགས། ། ཆུ་ནང་བཏང་སྟེ་འོ་མ་བྲེ་གང་དང༌། ། མར་སྲང་གསུམ་བཙོས་ལུག་ཞོ་ཙམ་གྱུར་ལས། བྲག་ཞུན་བཞི་ཡི་བདུད་རྩི་བཞི་ཁྱོར་རེ། ། སྦྲང་ཕུལ་སུམ་ཆ་བུར་སྲང་གསུམ་དང་སྦྱར། ། དལ་ཙམ་བཙོས་ཏེ་སྣོད་བཟང་བཅངས་ལ་བསྟེན། ༈ །འབའ་སམ་སྨན་དམར་འབྲས་གསུམ་ཨ་རུ་ར། །
སུམ་ཅུ་བ་རུ་ཉི་ཤུ་སྐྱུ་རུ་ར། ། བཅུ་དང་རྩ་བ་ལྔ་པོ་ཆ་གཉིས་བཅས། ། ཁྲམ་ཁྲུམ་བརྡུང་ལ་གདུས་ཐང་བྲེ་གསུམ་ལ། ། འོ་མ་བྲེ་བཞི་མར་ཉག་བརྒྱད། ། སྡེབ་སྐོལ་ཆུ་ཚོད་མར་ཁུ་བཅས། ། བུར་སྦྲང་ཁ་ཚར་སྨན་སོགས་འདེབས། ། མ་སྐམ་བར་དུ་དཀྲུགས་པ་སོགས། ། འདི་ནི་ཕྱག་ཆེན་རྣམ་དག་ཡྀན། ༈ །གོ་ཡུ་བདེ་བསམ་སྐུ་མདུན་ཕྱག་ལེན་ནི། གོ་ཡུ་ ༢༠༠ ཅུ་གང་ ༠༣༠ གུར་གུམ་ ༠༤༠ ལི་ཤི་ ༠༦༠ སུག་སྨེལ་ ༠༦༠ ཛཱ་ཏི་ ༠༦༠ ཀོ་ལ་ ༠༦༠ ཨ་རུ་ ༠༡༠ སྐྱུ་རུ་ ༠༡༠ སྡིག་སྲིན་ ༠༡༠ བ་རུ་ ༠༡༠ རྒྱ་ཚྭ་ ༠༠༥ གསེར་བྱེ་ ༠༠༥ འཇམ་འབྲས་ ༠༡༠ ཨ་འབྲས་ ༠༡༠ མཁལ་ཞོ་ ༡༠༠ སེ་འབྲུ་ ༠༤༠ སྒ་དམར།
༠༠༤ དམར་པོ་འཇམ་རིལ་ཅན་གཙོ་བོ་དང་གཞན་དམར་སྐྱ་གཉིས་བཅས། གླ་རྩི་ ༠༠༦ ད་ལི་ ༠༢༠ ཅོང་ཞི་འདམ་བཏགས་ ༠༢༠ བྲག་ཞུན་ ༡༠༠ བ་སྤྲུ་ ༡༠༠ ར་མྱེ་ ༡༠༠ ཉེ་ཤིང་ ༡༠༠ ལྕ་བ་ ༡༠༠ གཟེ་མ་ ༡༠༠ སྲམ་ཤ་ ༡༠༠ གཙང་ཤ་ ༡༠༠ ལུག་མུར་ ༠༢༠ བྲེ་ག་ ༠༥༠ དབང་ལག་ ༢༠༠ དབྱར་རྩ་དགུན་འབུ་ ༡༠༠ དངུལ་ཆུ་གྲང་འདུལ་ ༠༠༥ ལྕམ་འབྲུ་ ༠༥༠ པི་ལིང་ ༠༣༠ ཕོ་རིལ་ ༠༣༠ མར། ཀ་ར། བུ་རམ། སྦྲང་བཅས་སོ། ། ཤ་རྣམས་དུག་འདོན་ཚད་ལྡན་དགོས། ༈ རོ་རྩའི་སྨན་སྐོར་ལ། མདའ་འཕུར་གྲགས་པའི་ད་བྱིད་བཅུ་གསུམ་ནི། ། ད་བྱིད་སྨུག་པོ་ ༠༥༠ དབང་ལག་ ༠༥༠ འབྲས་དཀར་ ༠༡༠ ་དང༌། གསང་བའི་ དཔལ་ལུགས་རྒྱ་མཆིལ་མགོ་དམར་ཤ །

སྡེ་ཉིད་ལུགས་མི་དབང་འཁྲུས། ཤ་ཆེན་ ༠༡༠ ནས་ཟན་ཤ་ ༠༡༠ ཁྱིམ་བྱ་ ༠༢༠ དབྱར་རྩ་དགུན་འབུ་ལ་སོགས་བསྣན། ། ཆ་མཉམ་རྩི་བཞིན་བཏགས་ལ་སྦྲང་རྩི་དང༌། ། སྦྱར་བ་ཐོ་རངས་དུས་བཏང་རོ་རྩ་ནི། ། ལུས་ཀྱི་སྟོབས་བསྐྱེད་ཀུན་གྱི་མཆོག་ཡིན་ཞེས། ། བོད་སྨན་མདའ་འཕུར་གྲགས་པའི་ཉམས་མྱོང་ལུགས། ། སྦྱར་ཚད་དུག་འདོན་ལ་སོགས་ཞལ་ལས་ཤེས། ། ལག་ལེན་ཤ་རྣམས་ཞིབ་བཏགས་གླ་བའི་རྩི། ། སེ་བ་གཉིས་ཙམ་ཆུ་སྦང་ཤ་རྣམས་བཏབ། ། མེ་ཉོར་ནང་བཞག་ཚར་ཤིང་ཐུར་མས་དཀྲུགས། ། ཆུ་ཐིམ་དུག་ཐོན་ཆུ་འདྲེག་མེད་པར་བྱ། །
རྣོ་འདོན་གཙང་གཡཻེར་རྒྱ་ཚྭ་སེ་འབྲུ་བསྡེབས། ༈ །ད་བྱིད་གསང་བ་དགུ་སྦྱོར་ནི། ། ཆུ་དང་ མགོ་ཁོག་སྟོད་ཆེ་བ་ཉ་སྦལ་ཤའོ་ རྡོ་དང་ མདུང་རྩེ་ ཤ་དང་ གངས་སྦལ་ གསུམ། ། བྱ་དང་ ཁྱིམ་བྱ་ མཁར་དང་ རྒྱ་མཆིལ་མགོ་དམར་ ཀླུ་དང་ གཙང་པའི་ཤ་ གསུམ། ། གཡའ་དང་ གོང་མོ་ སྨན་དང་ ཨ་རུ་ སྔོ་དང་ བྲེ་ག་ གསུམ། ། ད་བྱིད་གསང་བ་དགུ་སྦྱོར་འདི། ། འདབ་ཆགས་ཐ་མའི་མར་ལ་སྦྱར། ། གང་གིས་ཟོས་པར་གྱུར་པ་དེའི། ། སྟོབས་ནི་གླང་པོ་ཆེ་དང་མཉམ། ། མདངས་ནི་རྨ་བྱ་ལྟ་བུར་འགྱུར། །
ཚེ་ནི་ཉི་ཟླ་དག་དང་མཉམ། ། བང་ནི་རྟ་དམར་མགྱོགས་པའོ། ། འདོད་ཆགས་མེ་ལྟར་འབར་བ་སོགས། ། སྨན་འདིའི་ནུས་པ་བསམ་མི་ཁྱབ། ༈ །འཕགས་མ་དབྱངས་ཅན་རིལ་བུ་ནི། ། རེས་གཟའ་ཕུར་བུ་ཤར་བའི་ཉིན། ། ཨ་སྐྱུར་པི་ལིང་ཤིང་མངར་དང༌། ། སྒྲོན་ཤིང་གོ་སྙོད་དུག་མོ་ཉུང༌། ། ལུག་རུ་གསུམ་དང་སྤང་རྒྱན་དཀར། ། སྨན་སྣ་བཅུ་གཅིག་ཆ་མཉམ་ལ། །
ཞིབ་པར་བཏགས་ལ་ཚགས་སུ་བྱ། ། ཀ་ར་སྦྲང་རྩིས་རིལ་བུ་དྲིལ། ། ཞག་གརསུམ་ཟོས་པ་དིག་པ་དང༌། ། ལྐུག་པ་གླེན་པ་དག་ཀྱང་འཚོ། ། བཅུ་གཅིག་སྐད་བཟང་མགྲིན་པ་བདེ། ། ཉི་ཤུ་མི་བརྗེད་གཟུངས་ཐོབ་གྱུར། ། སྦྱར་ཐབས་ལག་ལེན་མ་འཁྲུལ་བ། ། འདི་ལ་འཕྲི་བསྣན་མ་བྱེད་ཅིག ། ཀུན་ལ་དགེ་བའི་བཀྲ་ཤིས་ཤོག ། ངོ་མཚར་སྤྲུལ་ཞིང་ལྟ་ན་སྡུག་པ་ནས། །
མ་རྒན་ནད་པར་རྗེས་ཆགས་ཐུགས་རྗེ་ཡིས། རིག་པའི་ཡེ་ཤེས་མི་ཡི་ཚུལ་བཟུང་བ། ། བསིལ་ལྡན་སྨན་གྱི་སྟོན་པ་རིམ་བྱོན་གྱི། ། མྱོང་ཞེས་མན་ངག་རྒྱས་བསྡུས་བར་གསུམ་གྱི། ། ནད་རིགས་བྱེ་བྲག་བཅོས་པའི་ཉམས་ཡིག་ཙམ། ། ཡིད་འཛིན་ཆེད་དུ་གང་ཕན་འདི་ན་བཀོད། ། འགྲོ་ཕན་སྨན་བླ་དངོས་དང་མཚུངས་པར་ཤོག ། འཚོ་བྱེད་ཀྱི་གྲལ་ས་འཛིན་པ་བདག་ཀྱང་སྔར་ནས་སྔོན་བྱོན་འཚོ་མཛད་དམ་པ་རྣམས་ཀྱི་ཐུགས་རྗེས་བསྐྱངས་པའི་མཐུ་ལས་སྐྱེ་བོ་རྣམས་ལ་ཕན་པའི་ལྷག་བསམ་བཅངས་ཏེ་མི་ལོ་བཅུ་ཕྲག་དྲུག་ལྷག་རིང་འབད་པས་བསགས་པའི་ཉམས་མྱོང་ཕྲན་བུ་ཐོབ་པ་ཐོ་འགོད་བགྱིས་ན་གསར་བུ་རྣམས་ལ་སྨན་པར་བསམ་བཞིན། དེ་མུར་ལུས་པ་ལ་མྱོང་བ་ཅན་གྱི་སྨན་པ་རྒན་པ་དང་གསར་སློབ་མང་པོས་བསྐུལ་མ་ཡང་ཡང་བྱུང་བ་དང༌། རི་བོ་ཆེ་རྫོང་དང་སྨན་ཁང་གིས་ཀྱང་མཛུབ་སྟོན་བསྐུལ་ལྕག་གནང་བར་བརྟེན།
མདོ་སྟོད་དབྱི་ཤོད་ཀྱི་ས་ཡི་ཆར་གཟེ་མ་ཡོ་གྭ་པའི་ཉེ་འགྲམ་གངས་གཞུང་བྱ་བར་ཀུན་དགའ་ཚེ་དབང་གིས་བགྲང་བྱ་རེ་གཉིས་པ་ཤིང་མོ་གླང་ལོའི་ཟླ་བ་བཞི་པར། སྤྱི་ལོ་༡༩༨༥ མྱོང་བ་ཕྱོགས་བསྡེབ་སུག་བྲིས་སུ་བཀོད་པ་འདིས་ལུས་ཅན་ཀུན་མི་བཟད་ནད་ཀྱི་གདུང་བ་ལས་གྲོལ་བའི་རྒྱུར་གྱུར་ཅིག། །། "b "_ "Z སརྦ་མངྒ་ལཾ། དགེའོ། ། དགེའོ། ། དགེའོ།། །། "d
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
