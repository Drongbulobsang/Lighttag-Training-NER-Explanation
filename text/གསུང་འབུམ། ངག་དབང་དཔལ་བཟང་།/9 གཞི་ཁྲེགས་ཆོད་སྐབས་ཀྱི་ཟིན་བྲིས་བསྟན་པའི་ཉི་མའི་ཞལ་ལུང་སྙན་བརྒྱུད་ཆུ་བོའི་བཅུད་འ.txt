གསུང་འབུམ། ངག་དབང་དཔལ་བཟང་།
པོད ༩
གཞི་ཁྲེགས་ཆོད་སྐབས་ཀྱི་ཟིན་བྲིས་བསྟན་པའི་ཉི་མའི་ཞལ་ལུང་སྙན་བརྒྱུད་ཆུ་བོའི་བཅུད་འདུས།
གཞི་ཁྲེགས་ཆོད་སྐབས་ཀྱི་ཟིན་བྲིས་བསྟན་པའི་ཉི་མའི་ཞལ་ལུང་སྙན་བརྒྱུད་ཆུ་བོའི་བཅུད་འདུས་ཞེས་བྱ་བ་བཞུགས་སོ། ། ༼༢༽རིགས་ཀྱི་བདག་པོ་དཔལ་ལྡན་བླ་མ་དམ་པའི་ཞབས་ལ་ཕྱག་འཚལ་ལོ། ། དེ་ལ་འདིར་སྔོན་འགྲོའི་སྐབས་སུ་སྡུག་བསྔལ་ཤེས་པར་བྱ། ཀུན་འབྱུང་སྤང་བར་བྱ། འགོགས་པ་མངོན་དུ་བྱ། ལམ་རྒྱུད་ལ་བརྟེན་པར་བྱ། ཞེས་གསུངས་པའི་དོན། དལ་འབྱོར་རྙེད་དཀའ། འཆི་བ་མི་རྟག་པ་གཉིས་ཀྱིས་ཚེ་འདིའི་བློ་ལྡོག ། ལས་རྒྱུ་འབྲས་དང༌།
འཁོར་བའི་སྡུག་བསྔལ་མཐོག་བ་གཉིས་ཀྱིས་ཚེ་ཕྱི་མའི་ཕུན་ཚོགས་ལས་༼༣༽བློ་ལོག་པ་ན་སྡུག་བསྔལ་བདེན་པ་ཤེས་པ་ཡིན་ཅིང༌། ལས་རྒྱུ་འབྲས་ཀྱི་ཁྲིད་ཀྱིས་ཀུན་འབྱུག་སྤང་དགོས་པ་དང་དེ་སྤོང་ཚུལ་བཅས་ཤེས་ནས། དེའི་གཉེན་པོ་འགོག་པ་མངོན་དུ་བྱེད་པ་ཡིན་ཀྱང༌། དེའི་རྒྱུ་ལམ་རྒྱུད་ལ་བརྟེན་པ་ལས་འོང་དགོས་པར་ཤེས་ཤིང་ཐར་པ་ཡོན་ཏན་ཅན་དུ་ཤེས་ཏེ། དེ་སྒྲུབ་པ་ལ་ལམ་རྐྱེན་མཚན་ཉིད་དང་ལྡན་པའི་དགེ་བའི་བཤེས་གཉེན་མཉེས་པ་གསུམ་གྱི་སྒོ་ནས་བསྟེན་ཏེ་ཐུགས་རྗེས་བཟུང་༼༤༽ཞིང་གདམས་པ་ཕྱིན་ཅི་མ་ལོག་པར་གནང་བ་ལ་བརྟེན་ནས་སྐྱབས་འགྲོ་ནས་བཟུང་སྟེ་བླ་མའི་རྣལ་འབྱོར་བར་དང༌། མ་ཧཱ་ཨ་ནུ་གཉིས་ཀྱི་བསྐྱེད་རྫོགས་ཐུན་མོང་མ་ཡི་པ་རྣམས་སྐབས་འདིའི་ཐུན་མོང་གི་སྔོན་འགྲོ་ཡིན་ལ། ཐུན་མིན་སྔོན་འགྲོ་སྒོ་གསུམ་འཁོར་འདས་རུ་ཤན་འབྱེད་ཚུལ་སོགས་སྐབས་འདིའི་བཤད་བྱ་མ་ཡིན་ཅིང༌། འདིུ་ན་གྱིས་ལམ་རྒྱུད་ལ་བརྟེན་པ་དེ་སོང་ནས། ད་ནི་རང་འབྲས་འགོག་པ་མངོན་དུ་བྱ་བ་ལ། བརྟགས་འགོག་དང༌།
བརྟགས་མིན་འགོག་པ་གཉིས། དང་པོ་ནི། རྫོགས་པ་ཆེན་པོའི་སྐབས་ཀྱི་ལྟ་བ་རྟོགས། སྒོམ་པ་གོམས། སྤྱོད་པས་ལ་དོར་ནས། འབྲས་བུའི་ཡིན་ལུགས་ཇི་ལྟ་བ་བཟིན་མངོན་དུ་གྱུར་ཏེ་གཟུང་འཛིན་གྱི་འཆིང་བ་ཐམས་ཅད་ཟད་པ་ན་ཡིན་ལ། གཉིས་པ་ནི། རིག་པའི་གཤིས་དངུལ་ཆུ་རྡུལ་དང་མ་འདྲེས་པ་བཞིན་དུ་དྲི་མས་གཤིས་ཀྱི་རང་བཞིན་ལ་ཅུང་ཟད་ཙམ་ཡང་མ་གོས་པར་གནས་པ་དེ་ཡིན། དེ་ལྟ་བུའི་འགོག་༼༥༽བདེན་གྱི་རང་བཞིན་རྫོགས་པ་ཆེན་པོའི་དངོས་གཞིའི་ཁྲིད་འཆད་པར་བྱེད་པ་ལ། ཐོག་མར་བསམ་པ་འདི་ལྟར་ནམ་མཁའི་མཐར་ཁྱབ་ཀྱི་སེམས་ཅན་ཐམས་ཅད་དང༌།
ཁྱད་པར་དུ་ལྷན་ཅིག་སྐྱེས་པའི་ལྷ། མཉམ་པར་འོག་བའི་བདུད། དམ་ཆོས་བྱང་ཆུབ་སྒྲུབ་པ་ལ་བར་དུ་གཅོད་པའི་བགེགས་ཐམས་ཅད་རག་གནས་ཀྱི་ཡེ་ཤེས། རག་བཞག་གི་ཆོས་སྐུ། རང་རིག་ཟུང་འཇུག་དོན་གྱི་བླ་མ་ཁྱབ་བདག་དཔལ་གདོད་མའི་མགོན་པོའི་གོ་འཕག་ལ་འགོད་པར་བྱ། དེའི་ཆེད་དུ་དང་ཁྱད་པར་གསག་སྔགས་དག་སྣང་གི་ལམ་ཡིན་པས་ཐ་མལ་མ་དག་པའི་འཛིན་པ་དོར་ནས་སྒོན་འཁོར་ཆོས་སོགས་རྡོགས་པ་ཆེན་པོའི་ཐུན་མིན་ཆོས་སྐུའི་རང་སྣང་གི་ཕུན་སུམ་ཚོགས་པ་སྔ་གསལ་བཏབ་སྟེ། གང་ཞིག་བཤད་པར་བྱ་བ་ལེ་ལོ་ཅན་འབད་མེད་དུ་གྲོལ་བ་དང༌། བརྩོན་འགྲུས་ཅན་འབད་བཅས་སུ་གྲོལ་བར་བྱེད་པ་ཀ་དག་ཁྲེགས་ཆོད་དང༌། ལྷུན་གྲུབ་ཐོད་རྒལ་གྱི་ཁྲིད་གཉིས་༼༦༽དང་པོ་ཁྲེགས་ཆོད་ལ་ཁྲེགས་ཆོད་ཟེར་བའི་དོན་མན་ངག་བཞག་ཐབས་བཞི་ལྟ་བུའི་སྒོ་ནས་ཀ་དག་གི་རང་ངོ་བསྐྱང་བ་ན་འཁྲུལ་པ་ཐམས་ཅད་རྩ་དྲེས་མའི་ཐག་པ་མེས་ཚིག་བ་བཞིན་དུ་གཟུང་འཛིན་གྱི་རྟོག་པ་ཐམས་ཅད་ཁྲེགས་ཀྱིས་སམ་ཐད་ཀར་རམ་དུམ་བུ་དུམ་བུར་གཅོད་པར་བྱེད་པས་ན་ཁྲེགས་ཆོད། ཐོད་རྒལ་ཟེར་བའི་དོན་གཅིག་ཆར་བ་སྟེ་རང་བཞིན་གཤིས་ཀྱི་སྐུ་གསུམ་ལམ་སྣང་དུ་གཅིག་ཆར་དུ་བྱེད་པའོ། །
དེ་ཡང་སྐུ་གསུམ་པོ་ལམ་ལ་སྦྱར་ན། ཆོས་ཉིད་མངོན་སུ་ཉམས་གོང་འཕེལ་གཉིས་ལ་སྤྲུལ་སྐུ། རིག་པ་ཚད་ཕེབས་ལ་ལོངས་སྐུ། ཆོས་ཉིད་ཟད་པ་ལ་ཆོས་སྐུ། གང་ཟག་གཅིག་གི་ཉམས་ལེན་ལ་སྦྱར་ན། ཆོས་ཉིད་མངོན་སུམ་ཉམས་གོང་འཕེལ་གཉིས་ལ་ཡུལ་ཡུལ་ཅན་གཙོ་བོ་མ་དག་པའི་ཆར་ཆ་ཤས་ཆེ་བས་ན་སྤྲུལ་སྐུའི་སྣང་བ། རིག་པ་ཚད་ཕེབས་ལ་དབྱིངས་སྣང་དང་པོ་མཐོང་བ་ནས་བཟུང་སྐུ་ཐིག་སྣང་བ་ལམ་དུ་ཁྱེར་ཞིང་ལྔ་ལྡན་ལོངས་སྐུའི་སྣག་བ་བར་དོར་༼༧༽འཆར་བ་ཐམས་ཅད་ད་ལྟ་རང་དུས་འདི་ན་ཚད་ལ་ཕེབས་པས་ན་ལོངས་སྐུ་སྟེ་ལྷུན་གྲུབ་དག་པ་རབ་འབྱམས་ཀྱི་སྣང་བས་མ་དག་གཟུང་འཛིན་གྱི་འཆར་སྒོ་དབྱིངས་སུ་ནུབ་སྟེ། ནང་རང་བྱུང་གི་ཡེ་ཤེས་སྐུ་ཐིག་གཞལ་ཡས་སུ་སྨིན་ནས་དག་པ་གཤིས་ཀྱི་གནས་ལུགས་མངོན་དུ་གྱུར་པའི་སྟོབས་ཀྱིས་ཕྱི་རོལ་ན་ཐང་སྐུ་བྲིས་པ་ལྟར་མ་ཡིན་པར་ནང་ཉོན་ཡིད་རྟོག་པ་དང་བཅས་པ་ལ་སོགས་པས་ང་བདག་གཟུངའཛིན་གྱི་འཆིང་བ་ཐམས་ཅད་དག་ཅིང་དབྱིངས་དང་རིག་པ་ཐིག་ལེར་ཤར་བ་ན། ལུས་གླང་པོ་ཆེ་འདམ་དུ་བྱིང་ནས་ཐོན་པ་ལཏྲ་རི་བྲག་ལ་ཟང་ཐལ་དུ་འགྲོ། གཤེད་མ་བརྒྱས་བསྐོར་ཀྱང་ཉམ་ག་བ་མེད་པ་སོགས་ལམ་རྟགས་འཆད་འགྱུར་རྣམས་རྫོགས་པ་ཡིན་གསུངས།
ཆོས་ཉིད་ཟད་པ་ན་དེ་ལྟར་ཚད་ཕེབས་ཀྱི་སྣང་བ་དེ་དག་ཟད་པའི་མགོ་བརྩམ་པ་ནས་མཐར་མ་རྫོགས་པའི་བར་ཆོས་སྐུའི་སྣང་བ་ཡིན། དེ་ལ་ཁྲེགས་ཆོད་ལ་འབད་མེད་དུ་གྲོལ་བ་དང༌། ཐོད་རྒལ་ལ་འབད་བཅས་སུ་༼༨༽གྲོལ་བ་ཟེར་བའི་རྒྱུ་མཚན་ཁྲེགས་ཆོད་སྐབས་རིག་པ་བཞག་ཐབས་ཀྱི་སྒོ་ནས་རྐྱང་འདེད་བྱེད་པ་ལས་ཐོད་རྒལ་ལྟར་བཞུགས་སྟངས་དང་གཟིགས་སྟངས་སོགས་རླུང་རིག་གནད་དུ་གཅུན་པའི་རྩོལ་བ་ལ་ལྟོས་མི་དགོས་པས་ན་དེ་ལྟར་དང༌། ཕྱི་མ་ལ་དེ་ལྟར་དགོས་པས་ན་འབད་བཅས་སུ་གྲོལ་བ་ཞེས་གསུངས། སྦྱིར་རྫོགས་ཆེན་སྐབས་ཀྱི་གདུལ་བྱ་དེ་ཐེག་པ་འོག་མ་རྣམས་ལ་ལྟོས་ན་དབང་པོ་རྣོན་པོའི་ཡང་རྣོན་པོ་ཡིན་མོད། རག་ལུགས་ལའག་དབང་པོ་རྣོ་རྟུལ་གཉིས་བཞག་པའི་སྔ་མ་རིག་པ་རང་སྣང་གི་བློ་ཅན་དང༌། ཕྱི་མ་ལ་དམིགས་པ་ཡུལ་གྱི་ལྦོ་ཅན་ཞེས་འཇོག་ལ། འདི་གཉིས་སྔ་མ་ལྟ་ཐོག་ནས་སྒོམ་པ་འཚོལ་བ་ནི། གང་ཟག་ཤིན་ཏུ་དབང་པོ་རྣོན་པོ་གཅིག་ཆར་བའི་རིགས་ཅན། སློབ་དཔོན་དགའ་རབ་རྡོ་རྗེ་དང་སྤང་མི་ཕམ་མགོན་པོ་ལྟ་བུ།
བླ་མ་བྱིན་རླབས་ཚད་ལྡན། སློབ་མ་མོས་གུས་ཚད་ལྡན། བརྒྱུད་པལའི་གདམས་ངག་ཚད་ལྡན་དེ། ཚད་ལྡན་གསུ་དང་༼༩༽འབྲེལ་བའི་གང་ཟག་རེ་གཉིས་ལ་སྲིད་མཐའ་མ་བཀག་པར་མར་སྡོད་སྐབས་སོ་སྐྱེ་ཡིན་ཀྱང་ཡར་ལྡག་བ་ན་སངས་རྒྱས་སམ་ས་བརྒྱད་པའམ་ས་དང་པོ་པ་ལས་མི་དམའ་བར་ལྟ་སྒོམ་ཆིག་ཆོད་དུ་སོང༌། ཡེངས་ཡུལ་ཆོས་ཉིད་དུ་གྲོལ། རིན་པོ་ཆེ་གསཻར་གླིང་དུ་ཕྱིན་པ་ན་ས་རྡོ་ཕལ་པ་བཙལ་ཀྱང་མི་རྙེད་པ་བཞིན་འཁྲུལ་པབཙལ་གྱིས་མི་རྙེད་པ་ཞིག་ཡོང་གསུངས། གལ་ཏེ་སྟབས་མ་ལེགས་ན་ཀུན་མཁྱེན་ཆེན་པོས། ལྟ་སྒོམ་ཡིན་སྙམ་ལ་ལུས་པ་སྟོང་ལྟ་ཧད་པོ། སྟོང་སྒོམ་མུན་རྡོ་ཞེས་བཀའ་བཀྱོན་གནང་ས་དེ་ཡིན་པས་ཁེ་ཉེན་ཤིན་ཏུ་ཆེ། ཕྱི་མ་སྒོམ་ཐོག་ནས་ལྟ་བ་ཚོལ་བ་ལམ་རིམ་གྱིས་པས་རྗེས་སུ་གཟུང་བྱ་སྟེ།
དེ་ཡང་དང་པོ་མཚན་བཅས་དག་མཚན་མེད་ཀྱི་སྒོ་ནས་བསམ་གཏན་བཞི་པའམ་དང་པོའི་ཉེར་བསྡོགས་མི་ལྕོག་མེད་པ་ལྟ་བུ་ཞིག་གྲུབ་པ་ན་གནས་ཆ་དེའི་སྟེང་ནས་ལྷག་མཐོང་གི་རིག་པ་ངོ་སྤྲོད་ན་འདི་ལ་ནི་གེགས་དང་གོལ་ས་ཆུང་ཞིང་ཞི་ལྷག་༼༡༠༽ཟུང་དུ་འཇུག་པའི་གནད་ཚང་པར་རྫོགས་པ་ཡིན་ལ། འོ་ན་སྐབས་འདིར་གང་ལྟར་འཆད་ཟེར་ན། འཆད་ཚུལ་གྱི་དབང་དུ་ན་ལམ་གཅིག་ཆར་བ་ལྟར་འད་ཀྱང༌། སྒོམ་ཚུལ་གྱི་དབང་དུ་ན་རིམ་གྱིས་པ་ལྟར་ཡིན། འོ་ན་སྐབས་འདིར་རྒྱུད་དོན་མན་ངག་འཆད་པའི་སྐབས་ཡིན་ན་འཆད་ཚུལ་དང་སྒོམ་ཚུལ་སོ་སོར་བྱེད་པ་ཅི་ལྟར་ཡིན་ཞེ་ན་ཡང་གསང་བླ་ན་མེད་པ་འདི་ནི་སྐལ་པ་ལྡན་པའི་གང་ཟག་དབང་རྣོན་གཅིག་ཆར་བའི་རིགས་ཅན་གྱི་སྐལ་པ་གཙོ་བོར་སྟོན་པས་དེ་ལྟར་མ་བྱས་ན་བསྟན་ཚོད་དང་འགལ་ལ། འོ་ན་ཀྱང་ལུགས་འདིར་དབང་པོ་རྣོ་རྟུལ་སྔ་མ་ལྟར་བཞེད་པ་མངོན་སུམ་གྲུབ་ལ་དེའི་ཚེ་སྒོམ་ཚུལ་ཀྱང་དེ་ལྟར་དགོས་ན་དེང་སང་དབང་རྣོན་ཆོས་ཀྱི་རྗེས་འབྲང་རེ་གཉིས་ལས་དཀོན་ཞིང༌། ཕལ་ཆར་དད་པའི་རྗེས་སུ་འབྲང་བ་ཤ་སྟག་ཏུ་ངེས་པས་དེ་ལྟར་བྱས་སོ། དེ་ལ་རྫོགས་པ་ཆེན་པོ་གྲུབ་མཐའི་ཡང་རྩེ་ཡིན་པའི་གནད་དང་ཐེག་པ་གཞན་རྣམས་དེ་ལས་དམའ་བའི་༼༡༡༽རྒྱུ་མཚན་གང་ཡིན་སྙམ་ན། ཐེག་པ་འོག་མ་རྣམས་སེམས་ལམ་དུ་བྱེད་པ་དང་རྫོགས་པ་ཆེན་པོ་སེམས་ལས་འདས་པའི་ཡེ་ཤེས་ལམ་དུ་བྱེད་པའི་ཆ་ནས་འཇོག་ལ། དེ་ཡང་གསང་སྙིང་ལས།
ཇི་སྲིད་སེམས་ཀྱི་འཇུག་པའི་བར། རྟོག་འདུལ་དམ་ཚིག་དེ་སྙེད་སྤྲོ། ཞེས་གསུངས་ལ། དེ་ཡང་ཐེག་པ་ཐུན་མོང་བའི་དབང་དུ་བྱས་ན། མི་རྟག་པས་རྟག་འཛིན་འདུལ། ལས་རྒྱུ་འབྲས་ཀྱིས་ལས་འབྲས་ལ་རྨོང་པ་འདུལ། འཁོར་བའི་སྡུག་བསྔལ་གྱིས་འཁོར་བ་བདེ་བར་འཛིན་པ་འདུལ། སྐྱབས་འགྲོས་སྐྱབས་ལོག་པར་འཛིན་པ་འདུལ། བྱང་སེམས་ཀྱིས་བདག་དོན་ལ་ཞེན་པ་འདུལ། བསྐྱེད་རིམ་གྱིས་ཐ་མལ་སྣང་ཞེན་གྱི་རྟོག་པ་དུལ།
རྫོགས་རིམ་ཐུན་མོང་བས་རྒྱ་ནོམ་ལྷར་ཞེན་གྱི་རྟོག་པ་འདུལ་བ་སྟེ་རྟོག་པས་རྟོག་པ་འདུལ་བའི་ལམ་འདི་རྣམས་རྩོལ་བ་ལ་ལྟོས་ལཔའི་ལམ་ཡིན་ཞིང༌། རྫོགས་པ་ཆེན་པོ་རྩོལ་མེད་ཀྱི་ལམ་སེམས་ལས་འདས་པའི་༼༡༢༽ཡེ་ཤཻས་ངོ་སྤྲོད་པའི་སྟོབས་ཀྱིས་རིག་པའི་ཀློང་དུ་བཟང་ངན་གྱི་རྟོག་ཚོགས་ཐམས་ཅད་ཡེ་ཤེས་ཀྱི་ཀློང་དུ་ཆད། ཡེ་ཤེས་ཀྱི་ཀློང་དུ་གྲོལ། ཡེ་ཤེས་ཀྱི་ཀློང་དུ་ཞིག་ན་རྩོལབ་ལ་མ་ལྟོས་པར་བཞག་ཐབས་བཞི་ལྟ་བུ་ཞིག་གི་ཉམས་སུ་བླངས་པས་འབད་མེད་དུ་གྲོལ་བས་ལམ་ཁྱད་པར་འཕགས་པ་ཞིག་ཡིན་ནོ། རྫོགས་པ་ཆེན་པོ་དེ་ལ་རྒྱུད་ཀྱི་ལྡང་ཚད་ཀྱི་དབང་དུ་བྱས་ན། སློབ་དཔོན་ཆེན་པོ་དགའ་རབ་རྡོ་རྗེས་རྒྱུད་འབུམ་ཕྲག་དྲུག་ཅུ་རྩ་བཞིར་བཀའ་བསྡུ་མཛད་ནས། དེ་ལ་སློབ་དཔོན་འཇམ་དཔལ་བཤེས་གནེན་གྱིས་ཕྱི་སེམས་སྡེ། ནང་ཀློང་སྡེ། གསང་བ་མན་ངག་གི་སྡེ་གསུམ་དུ་ཕྱེ་བར་མཛད་པ་ཡིན་ཏེ། ཨ་ཏི་བཀོད་པ་ཆེན་པོ་ལས།
ཡིད་ཅན་རྣམས་ལ་སེམས་ཀྱི་སྡེ། ། ནམ་མཁའ་ཅན་ལ་ཀློང་གི་སྡེ། ། རིམ་རྩོལ་བྲལ་ལ་མན་ངག་གོ། ། ཞེས་གསུངས་ལ། སློབ་དཔོན་ཆེན་པོ་ཤྲཱི་སིདྷས་ཕྱི་མ་ལའང་སྐོར་ཚོ་ཆེན་པོ་བཞིར་ཕྱེ་ནས་བཞག་པ་ཡིན་ཏེ། ཕྱི་སྐོར་ལས་༼༡༣༽དང་འདྲ་སྟེ་ཐ་སྙད་རྒྱ་ཆེར་བསྟན། ། ནང་སྐོར་མིག་དང་འདྲ་སྟེ་མཐོང་བ་བརྡ་ཡི་ཆོས། ། གསང་སྐོར་སྙིང་དང་འདྲ་སྟེ་དྲན་བྱེད་གཟུངས་ཀྱི་ཆོས། ། འདི་ནི་ལུས་དབང་ཡོངས་སུ་རྫོགས་པའི་སྐེཡས་བུ་བཞིན། ། ཞེས་གསུངས་པའི་ཕྱིར།
དེ་ལ་ལུང་དོན་དང་པོ་ནི། སེམས་སྡེའི་སྐབས་སྣང་བ་སེམས་སུ་ངོ་སྤྲོད། སེམས་སྟོང་པར་ངོ་སྤྲད། སྟོང་པ་རིག་པར་ངོ་སྤྲད། རིག་སྟོངཟུང་འཇུག་ཏུ་ངོ་སྤྲད་པ་ཡིན་ལ། དེ་ཡང་སྣང་བ་སེམས་སུ་ངོ་སྤྲོད་ཚུལ་ལ་རྩལ་དང་རོལ་པ་རྒྱན་གསུམ་གྱིས་སྣང་བ་སེམས་སུ་ངོ་སྤྲོད་ཅིང༌། དང་པོ་རྩལ་ཞེས་པའི་དོན་ཡེ་ཤེས་ཀྱི་རང་རྩལ་རིག་ཙམ་འགྱུ་ཙམ་འདི་གས་གཞི་བྱས་ཏེ། རྩལ་འདི་ལ་བརྟེན་ནས་འཁྲུལ་གཞིའམ་བརྩམ་གཞི་བྱས་ཏེ། དེ་ལ་ཉོན་ཡིད་དང་སྒོ་སྔ་སོགས་འབྱུང་བ་ནི་རོལ་པ་ཡིན་ལ། དེ་ལས་ཕྱི་ནང་གི་རི་བྲག་ཁང་ཁྱིམ་སོགས་གནས་ལུས་ཀྱི་བཀོད་པ་འདི་རྣམས་ལ་རྒྱན་ཞེས་གསུངས་ཤིང༌།
མདོར་ན་༼༡༤༽རྒྱན་དང་རོལ་པ་གཉིས་རྩལ་རིག་ཙམ་འགྱུ་ཙམ་འདི་ལས་བྱུང་ཞིང་དེ་ཡང་སེམས་ཉིད་ཀུན་བྱེད་རྒྱལ་པོ་འདི་ལས་བྱུང་བས་ན་སྣང་བ་སེམས་སུ་ངོ་སྤྲད་ཚུལ་དེ་ལྟར་ཡིན་ལ། གནད་ནི་འདི་ཡིན་ཏེ་འདི་སྐབས་ཀྱི་ཡེ་ཤེས་ཀུན་བྱེད་རྒྱལ་པོ་དེ་ཡང་སེམས་ཀྱི་གསལ་རིག་ཙམ་ལས་རྫོགས་ཆེན་སྐབས་ཀྱི་རང་བྱུང་གི་རིག་པ་དངོས་ནི་མ་ཡིན་ཀྱང་སེམས་ལ་གསལ་བ་དང་སྟོང་པའི་ཆ་གཉིས་ཡོད་པ་དེ་མི་ཕྱེད་པས་ན་དེ་ལྟར་བཏགས་པ་ཡིན་ལ། འོ་ན་མ་ཧཱ་ཨ་ནུ་སོགས་ལ་འཕགས་པའི་དོན། འཆད་མཁན་སྟོན་པ་ཁྱད་འཕགས་ཀུན་ཏུ་བཟང་པོ། འཆད་བྱའི་ཆོས་ཕུན་ཙུམ་ཚོགས་པ་ཆོད་སྐུའི་བསྟན་པ་ཡིན་པའི་ཕྱིར་དང༌། དགོས་པ་ཁྱད་པར་ཅན་རྫོགས་པ་ཆེན་པོ་ལ་དངོས་སུ་ཁ་དྲངས་པའི་ཐབས་ཡིན་པའི་ཕྱིར་དང༌། དབུ་མའི་སྐབས་རེ་རེ་ནས་དཔྱད་པའི་དཔྱད་སྟོང་ལ་ངེས་ཤེས་ཀྱིས་མོས་པ་ལམ་དུ་བྱེད་པ་ཙམ་ཡང་མ་ཡིན། སྔགས་ཀྱི་སྐབས་ཀྱི་ཐབས་རྩོལ་བ་རླུང་དང་ཐག་ལེའི་༼༡༥༽རྒྱན་དང་རོལ་པ་གིས་རྩལ་རིག་ཙམ་འརྒྱུ་ཙམ་འདི་ལས་བྱུང་ཞིང་དེ་ཡང་སེམས་ཉིད་ཀུན་བྱེད་རྒྱལ་པོ་འདི་ལས་བྱུང་བས་ན་སྣང་བ་སེམས་སུ་ངོ་སྤྲད་ཚུལ་དེ་ལྟར་ཡིན་ལ། གནད་ནི་འདི་ཡིན་ཏེ་འདི་སྐབས་ཀྱི་ཡེ་ཤེས་ཀུན་བྱེད་རྒྱལ་པོ་དེ་ཡང་སེམས་ཀྱི་གསལ་རིག་ཙམ་ལས་རྫོགས་ཆེན་སྐབས་ཀྱི་རང་བྱུང་གི་རིག་པ་དངོས་ནི་མ་ཡིན་ཀྱང་སེམས་ལ་གསལ་བ་དང་སྟོང་པའི་ཆ་གཉིས་ཡོད་པ་དེ་མི་ཕྱེད་པས་ན་དེ་ལྟར་བཏགས་པ་ཡིན་ལ། འོ་ན་མ་ཧཱ་ཨ་ནུ་སོགས་ལ་འཔགས་པའི་དོན།
དགོས་པ་ཁྱད་པར་ཅན་རྫོགས་པ་ཆེན་པོ་ལ་དངོས་སུ་ཁ་དྲངས་པའི་ཐབས་ཡིན་པའི་ཕྱིར་དང༌། དབུ་མའི་སྐབས་རེ་རེ་ནས་དཔྱད་པའི་དཔྱད་སྟོང་ལ་ངེས་ཤེས་ཀྱིས་མོས་པ་ལམ་དུ་བྱེད་པ་ཙམ་ཡང་མ་ཡིན། སྔགས་ཀྱི་སྐབས་ཀྱི་ཐབས་རྩོལ་བ་རླུང་དང་ཐིག་ལེའི་༼༡༥༽རྫོགས་རིམ་ལ་གནད་དུ་བསྣུན་པའི་ལམ་དེ་ལྟ་བུ་ལ་བརྟེན་མི་དགོས་པར་གྲོལ་ལམ་ལྟ་བས་ཕྱེ་བ་སྟེ་ལྟ་བ་ཁོ་ནའི་ཐོག་ནས་རང་ལམ་དུ་བསྟན་པའི་ཡེ་ཤེས་ངོ་སྤྲོད་པར་བྱེད་པའི་ཐབས་ཕུན་སུམ་ཚོགས་པ་སོགས་ཀྱིས་ཁྱད་པར་འཔགས་པ་ཡིན་ནོ། ཀློང་སྡེའི་སྐབས་སུ་གསལ་རིག་གི་སེམས་དེ་ཡང་སྟོང་ཉིད་དུ་གཏན་ལ་ཕབ་མོད། ད་དུང་སྟོང་འཛིན་ཤས་ཆེ་ཞིང༌། ཀློང་སྡེའི་སྐབས་སུ་སེམས་གསལ་རིག་དེ་སྟོང་པར་གཏན་ལ་ཕབ་ཚུལ་ཡང༌། སྤྱིར་ཀློང་སྡེ་ལ་ལྟ་སྒོམ་སྤྱོད་པ་འབྲས་བུའི་ཀློང་གསུམ་མམ། ཡང་ན་ཀློང་དཀར་པོ་རང་གནད་དང་མཐུན་པ། ནག་པོ་མན་ངག་སྡེ་དང་མཐུན་པ། ཁྲ་བོ་སེམས་སྡེ་དང་འདྲེས་པ་གསུམ་སྟེ་རང་ལམ་གྱི་འཆད་ཚུལ་དེ་ལྟ་བུའི་སྒོ་ནས་འཆད་པ་ཡིན་ལ།
གནད་བསྡུ་ན། སེམས་སྡེའི་སྐབས་སེམས་ལས་ལོག་སུ་སྤང་བྱ་མེད་པར་ཤཻས་པས་སྤང་བྱའི་མཐའ་ལས་གྲོལ་ཀྱང་གཉེནོ་་གསལ་རིག་ཏུ་འཛིན་པའི་༼༡༦༽མཐའ་ལས་མ་གྲོལ། ཀློང་སྡེའི་སྐབས་སུ་སེམས་གསལ་རིག་དེ་ཡང་སྟོང་པར་གཏན་ལ་ཕབ་ནས་སྤང་གཉེན་གཉིས་ཀའི་མཐའ་ལས་གྲོལ་ཀྱང་ད་དུང་སྟོང་པའི་ཞེན་པ་ལྡོག་མ་ནུས་པས་གནད་ཀྱི་མེ་བཙའ་ལྟ་བུའི་སེམས་ལས་འདས་པའི་ཡེ་ཤེས་ངོ་སྤྲོད་པའི་གནད་ཁྱད་པར་བ་མེད་ལ། ཡང་གསང་བླ་ན་མེད་པ་འདི་ནི་སྤང་གཉིས་ཀཱི་མཐའ་ལས་གྲོལ་བར་མ་ཟད་གནད་ཀྱི་མེ་བཙའ་ལྟ་བུའི་གཤིས་ཀྱི་ཡིན་ལུགས་ཇི་ལྟ་བ་བཞིན་ངོ་བོ་རང་བཞིན་ཞུགས་རྗེ་གསུམ་མེ་དང་ཚ་བའམ་ཆུ་དང་བརླན་བཟིན་དུ་གཟོད་མ་ཉིད་ནས་ཟུང་དུ་འཇུག་པ་ཡིན་པས་གསར་དུ་འཇུག་རྒྱུ་མེད་ཅིང་བློས་འཆོས་པ་མ་ཧཡིན་པའི་གདོད་མའི་བབས་ཇི་ལྟ་བ་བཞིན་གཏན་ལ་པེབས་པས་གྲུབ་མཐའ་འོག་མ་མ་ཟད་དེ་གཉིས་ལས་ཀྱང་ཁྱད་པར་འཕགས་ལ། ལུང་དོན་གཉིས་པའི་དོན་ནི། སྤྱིར་སྐོར་ཚོ་བཞི་པོ་ཐམས་ཅད་ཀྱིས་དངོས་སམ་བརྒྱུད་ནས་ཀ་དག་གི་གནས་ལུགས་ཤིག་གཏན་ལ་པེབས་པ་ལ་ཁྱད་པར་༼༡༧༽མེད་ཀྱང༌། རྐང་པ་དང་པོའི་དོན་ཕྱི་སྐོར་དུ་གདོད་མ་གཞི་ཡི་གནས་ལུགས་རྒྱ་ཆེར་བཤད་པ་ལས། ལ་བརྡ་དོན་རྟག་གསུ་གྱིས་མཚོན་ཚུལ་ལམ་སྣག་བཞིའི་འཆར་ཚུལ་བར་དོ་དུས་ཀྱི་སྒྲོན་མའི་འཆར་ཚུལ། འབྲས་བུ་ལྷུན་གྲུབ་རིན་པོ་ཆེའི་སྦུབས་སུ་གྲོལ་ཚུལ་དང་བཅས་པ་མ་བཤད། རྐང་པ་གཉིས་པའི་དོན་ལམ་བརྡ་དོན་རྟགས་གསུ་གྱིས་མཚོན་ཚུལ་ཙམ་བཤད་ཀྱང༌།
དེ་ལས་གཞན་རྣས་མ་བཤད། བསང་སྐོར་སྙིང་དང་འདྲ་བ་ཞེས་པ་ལམ་རྣལ་འབྱོར་པའི་ཅོག་བཞག་བཞིའི་སྒོམ་ཚུལ་ཙམ་བཤད་ཀྱང༌། གཞན་རྣམས་མ་བཤད་ལ། ཡང་གསང་བླ་ན་མེད་པ་འདི་ནིལུས་དབང་ཡོངས་སུ་རྫོགས་པའི་སྐྱེས་བུ་བཞིན་དུ། གདོད་མ་བཞིའི་གནས་ལུགས། བརྡ་དོན་རྟགས་གསུམ་གྱིས་མཚོན་ཚུལ། ལམ་སྣང་བ་བཞིའི་འཆར་ཚུལ། བར་དོ་དུས་ཀྱི་སྒྲོན་མའི་འཆར་ཚུལ། འབྲས་བུ་ལྷུན་གྲུབ་རིན་པོ་ཆེའི་སྦུབས་སུ་གྲོལ་ཚུལ་དང་༼༡༨༽བཅས་བཤད་པར་མ་ཟད་ལམ་གྱི་གདམས་པ་ཡོངས་སུ་རྫོགས་པ་གང་ཟག་གཅིག་གིས་ཉམས་སུ་བླང་བྱའི་ལམ་གྱི་ལུས་ཡོངས་སུ་རྫོགས་པ་བསྟན་པ་སྟེ་སྒོན་མཁན་སྟོན་པ་ཟད་ནས་ཆོས་སྐུ་ཀུན་ཏུ་བཟང་པོ། བསྟན་རྒྱུའི་ཆོས་ཟད་ནས་ཐེག་བརྒྱད་ལས་འདས་པའི་ཨ་ཏི་ཡོག །
དེ་ལ་ཡང་ཕྱི་ནང་གསང་གསུ་ལས་གསང་བ། དེ་ལའང་བཞི་ལས་ཡང་གསང་བླ་ན་མེད་པ་གདམས་པ་ཐམས་ཅད་ཀྱི་རྒྱལ་པོ་འདི་ལ་རྒྱུད་ཀྱི་ལྡང་ཚད་ཀྱི་དབང་དུ་བྱས་ན། རྒྱུད་བཅུ་བདུན་སྔགས་སྲུང་ཁྲོས་མའི་རྒྱུད་དང་བཅོ་བརྒྱད། ཀློང་གསལ་འབར་མའི་རྒྱུད་དང་བཅུ་དགུ་སྟེ། དེ་དག་གི་དགོངས་ཉམས་གཅིག་ཏུ་དྲིལ་བ་སྙིང་ཐིག་མ་བུ་བཞི་ལས། ཀློང་གསལ་འབར་མའི་རྒྱུད་གཙོ་བོར་བྱས་པ་པདྨའི་མཁའ་འགྲོ་སྙིང་ཐིག རྒྱུད་བཅུ་བདུན་སྔགས་སྲུང་ཁྲོས་མའི་རྒྱུད་དང་བཅས་པའི་དགོངས་པ་གཅིག་ཏུ་དྲིལ་བ་བི་མའི་གསང་བ་སྙིང་ཐིག་སྟེ་སྙིང་ཐིག་མ་གཉིས། པདྨའི་༼༡༩༽མཁའ་འགྲོ་སྙིང་ཐིག་ལ་ཟབ་པ་ཀུ་ས་ལའི་སྐོར་དང༌། བི་མའི་གསང་བ་སྙིང་ཐིག་ལ་རྒྱ་ཆེ་པ་པཎྜིཏའི་སྐོར་ཟེར་བ་ཡིན། ཀུན་མཁྱེན་ཆེན་པོས་པདྨའི་མཁའ་འགྲོ་སྙིང་ཐིག་གི་ཡང་ཐིག་མཁའ་འགྲོ་སྙིང་ཐིག །
བི་མའི་གསང་བ་སྙིང་ཐིག་གི་ཡང་ཐིག་བླ་མ་ཡངཐིག ། དེ་གཉིས་ཀྱི་གནད་གཅིག་ཏུ་བསྡུས་པ་ཟབ་མོ་ཡང་ཐིག་སྟེ། དེ་ཉིད་ལས་མཁའ་འགྲོ་ཡང་ཐིག་གསང་བའི་དེ་དང་བཅས། ཞེས་གསུངས་པའི་ཕྱིར། དེ་ལྟར་སྙིང་ཐིག་མ་བུ་བཞིས་ཅི་བསྟན་ན། དང་པོ་དལ་འབྱོར་རྙེད་དཀའ་ནས་བཟུང་སྟེ་རྣལ་འབྱོར་པའི་སྐྱེ་ཤི་བར་དོ་གསུ་གྱི་དརོད་ཚད་བསྟན་པའི་བར་ནས་ཐ་མ་རྣལ་འབྱོར་པ་ལ་དགྲ་བྱུང་ན་སྲུང་མ་ལས་ལ་རྦད་པའི་ཐབས་རལ་གྲི་ངར་མ་ལྟ་བུ་ནག་མོ་ཁྲོས་མའི་རྒྱུད་ལས་ལེའུ་བཅུ་གསུམ་པ་བསམ་གྲུབ་ལེའུ་ལས་ཁོལ་དུ་ཕྱུང་བ་འབོད་རྦད་བསད་པ་གསུམ་གྱི་ལས་མཐའ་བཅད་གདམས་པའི་གནད་ཆ་ལག་དང་བཅས་པ་མ་ཚང་བ་མེད་༼༢༠༽པར་བསྟན་པ་རྫགོས་པ་ཅེན་པོ་ཀློག་ཆེན་སྙིངཐིག་གི་དངོས་གཞིའི་ཁྲིད་འཆད་པར་བྱེད་པ་ལ། དེ་ཡང་སྔ་མའི་ཕྱག་སྲོལ་ཐོད་རྒལ་སྔོན་ལ་ཆད་ནས་ཤེས་རབ་རང་བྱུང་གི་སྒྲོན་མ་ཁྲེགས་ཆོད་ཀཡི་རིག་པ་རྗེས་ལ་ཐབས་དང་ཐབས་བྱུང་གི་རིམ་པས་ཆར་ཚུལ་བསྟན་ཏེ། དེ་ཡང་འཆར་གཞི་ཡུལ་གྱི་གནད། འཆར་བྱེད་སྒོའི་གནད། ཇི་ལྟར་འཆར་བ་རླུང་རིག་གི་གནད་འདི་གཉིས་སོ་སོར་ཕྱེ་བས་བཞིའམ་གཅིག་ཏུ་བསྡུས་པས་གསུམ་པོ་འདི་ལ་བརྟེན་ནས་དབྱིངས་དང་ཐིག་ལེའི་རཝ་བ་ན་རིག་པ་རྡོ་རྗེ་ལུ་གུ་རྒྱུད་ལ་གཟིར་བའི་ཐབས་དེ་ལ་བརྟེན་ནས་ཐབས་བྱུང་ཤེས་རབ་རང་བྱུང་གི་སྒྲོན་མ་འདྲེན་རྒྱུ་ཡོད་པའི་གོ་བ་ཆགས་པ་ཙམ་ལ་གཞི་བྱས་ཏེ་སྒོམ་པས་ཅི་ཞིག་ན་ཁྲེགས་ཆོས་ཤེས་རབ་རང་བྱུང་གི་སྒྲོན་མ་ངོ་འཕྲོད་པར་འགྱུར་བ་ཡིན་མོད།
ད་ནི་སྙིགས་དུས་ཚེ་ཐུང་ནད་མང་དད་པ་དང་བརྩོན་འགྲུས་ཞན་པའི་སྟོབས་ཀྱིས་དེང་སང་ནི་ཕྱག་ལེན་ལ་དེ་ཙམ་མི་ནུས་པས་དང་པོ་ཁྲེགས་ཆོད་ཀྱི་རིག་པ་ངོ་སྤྲོད། ༼༢༡༽དེའི་རྗེས་ལ་ཐོད་རྒལ་བོགས་འདོན་གི་ཙལ་དུ་འཆད་པ་ཡིན་ལ། ད་ནི་རྫོགས་ཆེན་ཞེས་པའི་དོན་འཆད་དེ། དེ་ཡང་གཞི་རྫོགས་པ་ཆེན་པོ། ལམ་རྫགོས་པ་ཆེན་པོ། འབྲས་བུ་རྫོགས་པ་ཆེན་པོ་གསུམ་ཡིན་ལ། དང་པོ་གཞི་རྫོགས་པ་ཅེན་པོ་ཞེས་པའི་དོན། ཤེས་རྒྱུད་ཀྱིས་བསྡུས་པའི་སེམས་ཅན་རྐང་གཉིས་རྐང་བཞི་རྐང་མང་ལ་སོགས་པ་འགྲོ་བ་ཞིག་ལ་གཞིའམ་བབས་སམ་གཤིས་སམ་ཡིན་ལུགས་འདུག་ཚུལ་ཆོས་ཉིད་དང་ལྔ་པོ་དོན་གཅིག ། ཡང་ན་ངོ་བོ་སྟོག་པའི་ཡེ་ཤེས། རང་བཞིན་གསལ་བའི་ཡེ་ཤེས།
ཐུགས་རྗེ་ཀུན་ཁྱབ་ཀྱི་ཡེ་ཤེས་ཏེ་དེ་གསུ་དབྱེར་མེད་པ་དེ་གཞི། ངོ་བོ་ཞེས་པ་དབྱིབས་ཁ་དོག་དང་བྲལ་བའི་སྟོང་པ། སྟོང་བཞིན་སུ་གོ་མཁན་ཚོར་མཁན་ཐ་མལ་གྱི་ཤེས་པ་རྗེན་པ་དེ་རང་བཞིན་གསལ་བའི་ཡེ་ཤེས། ཐུགས་རྗེ་ཀུན་ཁྱབ་ནི་ཕྱི་གསལ་ལྟར་ན་སེམས་ཀྱི་རྣམ་པར་རྟོག་པའི་འཆར་སྒོ་ཇི་སྙེད་ཡོད་པ་དེ་ཡིན། ནང་གསལ་གཉུག་མའི་སྒོ་༼༢༢༽གསུམ་པོ་དེ་གཟོད་ནས་དབྱེ་བ་མེད་པ་ལ་གསར་དུ་ཟུང་དུ་འཇུག་རྒྱུ་མེད་པ་ཟུང་འཇུག་བློས་བྱས་ལས་འདས་པ་འདི་ཡིན། དེ་ཡན་གཞི་རྫོགས་པ་ཆེན་པོ་ཡིན། ལམ་རྫོགས་པ་ཆེན་པོ་ནི། རང་ལམ་ལ་སྨིན་པ་དང་གྲོལ་བའི་འུག་སྒོ་གཉིས་སུ་ངེས་ཤིང༌། དང་པོ་སྨི་བྱེད་ཀྱི་དབང་ལ་སྒོན་འགྲོ་དང་སྦྱར་ན། སྐྱབས་འགྲོའིསྐབས་སུ་སོ་ཐར་རིགས་བདུན་གྱི་སྡོམ་པ་ནོས།
སེམས་བསྐྱེད་སྐབས་སུ་བྱང་ཆུབ་སེམས་སྡོམ་བླངས། རྡོར་སེམས་སྐབས་སུ་སྔགས་ཀྱི་རྡོ་རྗེ་སློབ་དཔོན་ལས་གསང་སྔགས་ཀྱི་འཇུག་སྒོའམ། སྡོམ་ཆོག་དབང་ཞུ་ཤིང༌། བྱིན་རླབས་བླ་མ་སྒྲུབ་པ་འདིའི་བསྐྱེད་རྫོགས་ཐུན་མོང་བའི་ལམ་སྔོན་དུ་འགྲོ་ཞིང༌། འདི་ནས་སྡོམ་གསུ་རིམ་བཞིན་རྫོགས་པར་མཛད་པའི་ཕྱག་ལེན་བརྒྱུད་པ་འདིར་འཆིས་ཤིང་སྤྱིར་མ་ཧཱ་ཨ་ནུ་མན་ཆད་ཀྱི་དབང་ཐོབ་པས་འདིའི་དབང་གོ་མི་ཆོད་ལ། གོང་མའི་དབང་ཐོབ་པས་འོག་མའི་དབང་ངོ་ཚོད་པ་ནི་མཐོ་དམན་གྱིས་ཀྱང་ཡིན་ལ། ༼༢༣༽འོག་མའི་དབང་བཞི་པ་ཁོ་ན་ལ་འདིར་སྤྲོས་བཅས་སྤྲོས་མེད་ཤིན་ཏུ་སྤྲོས་མེད་རབ་ཏུ་སྤྲོས་མེད་བཞིར་ཕྱེས་པ་ཡིན། འོ་ན་དབག་བཞི་པ་ཁོ་ན་ལས་གཞན་གསུམ་པོ་མ་བསྟན་པས་རང་སྐབས་ཀྱི་སྨིན་བྱེད་དུ་མི་འགྲོ་སྙམ་ན་མ་ཡིན་ཏེ། སྤྲོས་བཅས་སྤྲོས་མེད་སོགས་རེ་རེ་ལའག་སྦྱང་བྱ་སྒོ་གསུམ་བྱ་བ་དང་བཅས་པ། སྦྱོང་བྱེད་དབང་བཞི་པོ་རིམ་པར་བསྐུར་བས།
སྦྱང་འབྲས་སྐུ་གསུམ་ཕྲིན་ལས་དང་བཅས་པ་ཐོབ་རུག་གི་ནུས་པ་དབང་བཞི་པ་ཁོ་ན་ལས་ཕྱེ་བའི་དབང་རེ་རེ་ལའང་ཡོད་པའི་ཕྱིར་རོ། དེ་སྤྱི་ཁྱབ་ཀྱི་གོ་བའང་ཡིན། རང་ལམ་གྱི་གནས་ཀྱང་སྟོན་པས་ན་དབང་བཞིའི་དག་བྱེད་དག་འབྲས་སོགས་གནད་བསྡུ་ན་ནི་འདི་ཡིན་ཏེ། སྦྱོང་བྱེད་དབང་བཞི་པོ་དེས་རིམ་པ་བཞོན་བུམ་དབང་གིས་ལུས་དག༌། སད་པའི་གནས་སྐབས་ཀྱི་བག་ཆགས་སྦྱངས། ལམ་བསྐྱེད་རིམ་སྒོམ་པ་ལ་དབང༌། འབྲས་བུ་སྤྲུལ་སྐུ་ཐོབ་པའི་ནུས་པ་བཞག དེ་བཞིན་༼༢༤༽གཉིས་པས་ངག་དང་རྨི་ལམ་གྱི་གནས་སྐབས་སྦྱངས། རླུང་གི་རྫོགས་རིམ་སྒོམ་པ་ལ་དབང༌། འབྲས་བུ་ལོངས་སྐུ་ཐོབ།
གསུམ་པས་ཡིད་དང་གཉིས་འཐུག་གི་གནས་སྐབས་སྦྱངས། ལམ་ཐིག་ལེའི་རྫོགས་རིམ་སྒོམ་པ་ལ་དབང༌། འབྲས་བུ་ཆོས་སྐུ་ཐོབ། བཞི་པ་སྒོ་གསུམ་ཆ་མཉམ་མམ་ཕོ་མོ་སྙོམས་འཇུག་གི་སྒྲིབ་པ་སྦྱངས། གནས་སྐབས་ལམ་མཚན་མེད་ཀྱི་རྫོགས་རིམ་སྒོམ་པ་ལ་དབང༌། མཐར་ཐུག་ངོ་བོ་ཉིད་སྐུ་ཐོབ་རུང་གི་ནུས་པ་རྒྱུད་ལ་བཞག་པ་སྟེ་དེ་ལྟ་བུའི་དག་བྱ་དག་བྱེད་སྦྱར་བའི་བསྐུར་ཐོབ་དང་ལྡན་པ་ལ་ནི་དབང་ཞེས་བྱའོ། སྐབས་འདར་སྙིང་ཐིག་མ་བུ་བཞིའི་དབང་བསྐུར་ཐོབ་པ་ནི་འཇུག་སྒོ་ཡང་ཡིན། སྨིན་བྱེད་ཀྱང་ཡིན། སྡོམ་ཆོག་ཀྱང་ཡིན་ནོ། དབང་ཐོབ་པ་ཙམ་གྱིས་མི་ཆོག་དམ་ཚིག་བསྲུང་དགོས།
དེའི་རྒྱུ་མཚན་ཡང་ཕྱག་ན་རྡོ་རྗེ་མངོན་པར་དབང་བསྐུར་བའི་རྒྱུད་ལས། དབང་སྲོག་རྒྱུད་ལ་འཛིན་པ་དམ་ཚིག་སྟེ། ༼༢༥༽ཉམས་ན་ས་བོན་མེ་ཡིས་ཚིག་པ་བཞིན། ཞེས་གསུངས་སོ། འོ་ན་དམ་ཚིག་གི་རིམ་པ་ནི་དུ་ཞིག ངོ་བོ་ནི་གང༌། གྲངས་ངེས་པ་ནི་ཇི་ཞིག་སྙམ་ན། སྤྱིར་སྔགས་ཀྱི་དམ་ཚིག་ས་མ་ཡ་འབུམ་སྡེར་གསུངས་ཀྱང་མདོར་བསྡུ་ན་སྒོ་གསུམ་རྡོ་རྗེ་གསུམ་དུ་ཤེས་པ་འདི་ལ་གནད་འདུས་པར་གསུངས་ལ། རྫོགས་པ་ཆེན་པོས་ཐུན་མོང་བ་ལྟར་རྩ་བ་བླ་མའི་སྐུ་གསུང་ཐགས་ལ་དབྱེ་བའི་ཉེར་བདུན། ུན་ལག་གི་དམ་ཚིག་ཉེར་ལྔ་རྣམས་ནི་གཞན་དུ་གསལ་ཞིང༌།
རྫོགས་པ་ཆེན་པོའི་ཐུན་མོང་མ་ཡན་པའི་ལུགས་ལ་སྲུང་དུ་མེད་པ་གཅིག་ཆར་བའི་དམ་ཚིག་མེད་པ་ཕྱལ་བ་གཉིས་ཁྲེགས་ཆོད་ཀྱི་དམ་ཚིག་ཡིན་ལ། དང་པོ་མེད་པ་ཞེས་པའི་དོན་ཀ་དག་གི་རིག་པ་གོ་མྱོང་རྟོགས་གསུམ་གང་རུང་དང་ལྡན་པའི་གང་ཟག་གིས་དམ་ཚིག་འདའ་ཉམས་ཀྱི་མཁན་པོ་མེད་པར་རྟོགས་པ་དེ་ཡིན། ཕྱལ་བ་ནི་གཉུག་མའི་སྒོ་གསུམ་ངོ་བོ་རང་བཞིན་ཐུགས་རྗེ་གསུམ་ཅོག་བཞག་༼༢༦༽བཞིའི་དགོངས་པས་བསྐྱང་བ་ལ་སྔགས་ཀྱི་དམ་ཚིག་ས་མ་ཡ་འབུམ་སྡེ་ཆུ་བརྒྱ་ཟམ་འོག་ཏུ་འདུས་པ་བཞིན་འདུ་བས་ན་ཕྱལ་འབམ་ཁྱབ་པ་དོན་གཅིག གཉིས་པ་ཐོད་རྒལ་གྱི་དམ་ཚིག་ནི། གཅིག་འཆར་བའི་གང་ཟག་གི་སྣང་སྲིད་འཁོར་འདས་གཉིས་བསྡུས་ཀྱི་ཆོས་ཐམས་ཅད་རིག་པས་དབང་བསྒྱུར་བས་ན་གཅིག་པུ་སྟེ་རྫོགས་ཆེན་རིག་པ་རྩལ་གྱི་དབང་ཐོབ་པས་རིག་རྩལ་ལ་མངའ་དབངའབྱོར་བའི་མཚན་གཞི་ཨོ་རྒྱན་པདྨ་ལྟ་བུ་ཡིཧན། ལྷུན་གྲུབ་ནི་རྡོགས་ཆེན་རྟོགས་པའི་གང་ཟག་དེས་འཁྲུལ་པའི་རྟོག་པ་ཐམས་ཅད་ཟད་པའི་སྟོབས་ཀྱིས་གཞན་གནོད་གཞི་བཅས་སྤགས་པས་སོ་ཐར་རྫོགས། དེ་ལྟར་མ་རྟོགས་པའི་སེམས་ཅན་རྣམས་ལ་དམིགས་པ་མེད་པའི་སྙིང་རྗེས་ཀུན་ནས་བསླངས་ཏེ་གཞན་ཕན་གཞི་བཅས་སྒྲུབ་པས་བྱང་སེམས་སྡོམ་པ་རྫོགས། དེ་ཡང་ཇི་སྐད་དུ་ཤ་བ་རིས། རྟོགས་པའི་རང་སྤྱོད་རྩིས་མེད་ངང་དེ་ནས། རྨོངས་པའི་འགྲོ་བ་ཉམ་ཐག་མངོན་གྱུར་ཚེ།
༼༢༧༽མི་བཟོད་སྙིང་རྗེའི་ཤུགས་ཀྱིས་མཆི་མ་འབྱུང༌། ། བདག་གཞན་བཟློག་ནས་ཕན་པ་ཉིད་ལ་སྤྱོད། ། ཅེས་གསུངས་བཞིན་ནོ། རིག་པ་དག་མཉམ་ཆེན་པོའི་ངོ་བོ་ལ་གསང་སྔགས་རྡོ་རྗེ་ཐེག་པའི་སྡོམ་པ་མ་ལུས་པ་འདུས་ཤིང་དེ་ཉིད་དེའི་ངོ་བོ་ཡིན་པས་ན་གསང་སྔགས་ཀྱི་སྡོམ་པའི་ངོབོ་་ལྷུན་གྱི་གྲུབ་པ་ཡིན་ནོ། དེ་ལྟ་བུའི་དམ་ཚིག་གིས་གཞི་བྱས་ཏེ་རྫོགས་པ་ཆེན་པོའི་རིག་པ་དང་རིག་གདངས་གཉིས་ངོ་སྤྲོད་ནས་སྒོམ་པ་ལམ་རྫོགས་ཆེན་ཡིན། འབྲས་བུ་རྫོགས་པ་ཆེན་པོ་ནི། ལྟ་བ་རྟོགས། སྒོམ་པ་གོམས། སྤྱོད་པས་ལ་དོར་ནས་འབྲས་བུ་ཡིན་ལུགས་ཇི་ལྟ་བ་བཞིན་མངོན་དུ་གྱུར་ནས་འཁྲུལ་པ་བག་ཆགས་དང་བཅས་པ་དག་ནས་གཉུག་མའི་སྒོ་གསུམ་པོ་ངོ་བོ་རང་བཞིན་ཐུགས་རྗེ་གསུམ་སྐུ་གསུམ་དུ་སྨིན་པ་དེ་འབྲས་བུ་རྫོགས་ཆེན་ཡིན། དེ་ལྟ་བུའི་སྐུ་གསུམ་པོ་ནང་གསལ་སྐུ་གསུམ་ཡིན་ལ།
ནང་གསལ་སྐུ་གསུམ་པོ་དེ་ཕྱིར། ༼༢༨༽ཤར་བ་ཕྱི་གསལ་ཐུན་མོག་གི་སྐུ་གསུམ་ཡིན། སྐུ་གསུམ་པོ་དེ་རེ་རེ་ལའང་ཡོན་ཏན་གྱི་རྟེན་བྱེད་པའི་ཆ་ནས་སྐུ། བརྡ་སྤྲོད་པའི་ཆ་ནས་གསུང་ནང་གསལ་མཁྱེན་པ་མ་འགགས་པའི་ཆ་ནས་ཐུགས་ཏེ་འབྲས་བུ་རྫོགས་ཆེན་ཡིན། འདི་གཞིའི་སྐབས་དང་སྦྱར་ན་གཉུག་མའི་སྒོ་གསུམ་བསྒྲུབ་བྱ། ངོ་བོ་ཡེ་དག་གི་སངས་རྒྱས། རང་བཞིན་རྣམ་དག་གི་སངས་རྒྱས་ཀློང་སྡེ་མན་ཆད་ཀྱི་ཆོས་སྐད་དང༌། གཞི་ལྷུན་གྲུབ་ཀྱི་སངས་རྒྱས་དེ་ཡང་གསང་བླ་མེད་ཀྱི་ཆོས་སྐད་ཐུན་མིན་ཡིན། དེ་ཡན་གྱིས། སེམས་ཅན་རྣམས་ནི་སངས་རྒྱས་ཉིད།
ཅེས་པའི་དོན་དང༌། འོ་ན་སངས་རྒྱས་དངོས་མིན་པ་ཅི་ཡིན་སྙམ་ན། འོན་ཀྱང་གློ་བུར་དྲི་མས་བསྒྲིབས། ཞེས་པས་བསྟན་ཏེ། རྒྱས་པར་ན་ཕུང་པོ་ལྔ༌། གཉིས་སུ་བསྡུ་ན་གཟུང་འཛིན་གཉིས། གཅིག་ཏུ་བསྡུ་ན་སེམས་རྣམ་རྟོག་གི་འགྱུ་བ་བྲེང་བྲེང་པོ་འདི་ཡིན། འདིས་བསྒྲིབ་དུས་གཞི་ཟེར་བ་ཡིན། དེ་ལྟ་བུའི་༼༢༩༽གཞི་ལམ་འབྲས་བུ་གསུམ་གྱི་བདག་ཉིད་རྫོགས་པ་ཆེན་པོའི་འདི་ལ་གཞི་རྟོགས་བྱ། ལམ་རྟོགས་བྱེད།
འབྲས་བུ་ཐོབ་བྱ་ཡིན་ལ། རྟོགས་བྱ་ཡང་ཡིན་ལ། ཤེས་བྱ་ཡང་ཡིན། གཏན་ལ་འབེབས་བྱ་ཡང་ཡིན་པས་ན་གཞི། རྟོགས་བྱེད་སེམས་ཤེས་རབ་ཀྱི་ངོ་བོར་སྐྱེས་པས་མིག་གིས་གཟུགས་ལ་བལྟས་པ་ལྟ་བུ་འདི་ལྟ་བ་ཡིན། དེ་ལྟ་བུའི་རྫོགས་པ་ཆེན་པོ་འདི་ཁྲིད་ཚུལ་སྔར་བཤད་པ་ལྟར་གཉིས་ལས་རིག་པ་རང་སྣང་གི་བློ་ཅན་ལྟར་ཡིན་ལ། དེ་ལ་ཡང་དཔྱད་པ་སྔོན་དུ་མ་བྱས་པར་ཚད་ལྡན་གསུམ་དང་འབྲེལ་བའི་གླེན་གཏམ་ཚིག་གཅིག་གིས་ངོ་སྤྲད་པ་ལྟར་བྱས་ན་ཡང་ཆོག་མོད། གོང་དུ་བཤད་པ་ལྟར་ལེགས་ནེས་ཀྱི་ཁེ་ཉེན་ཆེ་བས་འདིར་ནི་དཔྱད་པ་སྔོན་དུ་འགྲོ་བའི་ཁྲིད་ཚུལ་ལྟར་འཆད་པ་ཡིན་ལ། འདི་ལ་གསུམ། སྔོན་འགྲོ་སེམས་ཀྱི་ཁང་བུ་བཤིག་པ།
དངོས་གཞི་རིག་པར་རང་ངོ་སྤྲོད་པ། རྗེས་ཉམས་ཀྱི་སྐྱོང་ཚུལ་བསྟན་པའོ། ། ༼༣༠༽དང་པོ་ལ་བཞི། སེམས་ཀྱི་རྩད་བཅད་པ། སེམས་ཀྱི་མཚང་བཙལ་བ། ཐུན་མོང་བ་སེམས་ཀྱི་བྱུང་གནས་འགྲོ་གསུ་ལ་བརྟགས་པ། ཐུན་མོང་མ་ཡིན་པ་ཡུལ་ཅན་སེམས་ཀྱི་གཤིས་ལུགས་ལ་བརྟགས་ཏེ་གནས་ལུགས་འོད་གསལ་ཆེན་པོ་གཏན་ལ་ཕབ་པོ། དེ་ཡང་གོ་བདེ་བའི་དབང་དུ་བྱས་ན། ལྟ་བའི་ཁྲིད། སྒོམ་པའི་ཁྲིད།
སྤྱོད་པའི་ཁྲིད། གནས་སྐབས་ལམ་གྱི་འབྲས་བུའི་ཁྲིད་དང་བཞི། དང་པོ་ལ་གཉིས་ཡིད་དཔྱོད་ཀྱི་ལྟ་བ་དང༌། ཆོས་ཉིད་ཀྱི་ལྟ་བའོ། དང་པོ་ལ་སེམས་ཀྱི་རྩད་བཅས་པ་ནི། ལུས་གནད་ཆོས་བདུན། ངང་གནད་རླུང་རོ་བསལ་སེམས་གནད་ཀུན་སློང་བཅོས། བླ་མ་ལ་གསོལ་བ་འདེབས་པ་སོགས་ཐུན་གྱི་སྔོན་འགྲོའི་སྔོན་འགྲོ་སོགས་སྔོན་དུ་སོང་ནས། དེ་རྗེས་འཁོར་འདས་ཀྱི་རྩ་བ་སེམས་སུ་རྩད་བཅས། སེམས་གཞི་མེད་རྩ་བྲལ་དུ་གཏན་ལ་ཕབ་ནས་སེམས་ཀྱི་ཆོས་ཉིད་ཤེས་དགོས་པ་ཡིན་པས།
དང་པོ་སྒོ་གསུམ་༼༣༡༽ཚོགས་པ་དང་བཅས་པ་ལ་ང་དང་བདག་ཅེས་བཏགས་པ་མ་གཏོགས་དེ་ལས་གཞན་དུ་བཏགས་པའི་ཡུལ་མེད་པ་ཡིན་པས་སྒོ་གསུ་པོ་འདི་ལ་བརྟགས་ན། དང་པོ་ལུས་ཞེས་བྱ་བ་འབྲལ་ཞིང་ཤུལ་དུ་ལུས་པས་ན་ལུས་ཏེ། སྔ་མའི་ལུས་གཟུགས་ཕུང་གི་རང་བཞིན་འདི་དོར་ནས་བར་དོའི་ཡིད་ལུས་ཀྱི་ཚོགས་པ་གྲུབ་པའི་སྐད་ཅིག་གཉིས་པ་ལ་རྒྱུ་དགེ་བ་དང༌། རྐྱེན་ཕ་མའི་ཁུ་ཁྲག་འདུ་འཕྲོད་འཇོམས་པའི་དབང་གིས་ཟླ་དགུ་ངོ་བཅུར་འགྱུར་བའི་གནས་སྐབས་ལྔ་ཉམས་སུ་མྱོང་ནས་ཕྱིར་བཙས་པ་ནས་བྱིས་པ་དང༌། གཞོན་པ་དང༌། དར་ལ་བབ་པ་དང༌། རྒས་པའི་བར་འགྱུར་ནས་འཆི་བའི་བར་དེ་ལྟར་འབྲལ་ཞིང་ཤུལ་དུ་ལུས་པས་ན་ལུས་དང༌། ངག་ཅེས་པ་ནི་དང་པོ་ཕྱིར་བཙས་ཤིང་ངུ་བའི་གནས་སྐབས་དེ་ནས་བཟུང་ངག་བརྗོད་འདོད་ཀྱི་རྟོག་པ་གཡོས་སྟོབས་ཀྱིས་ལས་རླུང་དྲངས་ནས་རྩ་ཁམས་ཀྱི་ཡི་གེ་གཡོས་ཤིང་ལྕེ་རྐན་གྱི་རྩོལ་བ་འཕྲོད་པའི་སྟོབས་ཀྱིས་༼༣༢༽གྲགས་པ་འདི་ངག་ཡིན། སེམས་ཞེས་པ་མི་དྲན་དགུ་དྲན་སྐད་ཅིག་ཀྱང་སྡོད་རྒྱུ་མེད་པ་དེ་ཡིན་ལ། དེ་ཡང་སེམས་དང་ཡིད་དང་རྣམ་ཤེས་གསུམ་སེམས་ཙམ་སྐབས་སུ་སམས་ཞེས་པ་ཡིད་ཤེས་དང༌།
ཡིད་ཅེས་པ་ཉོན་ཡི་དང༌། རྣམ་ཤེས་ཞེས་པ་ཀུན་གཞིའི་རྣམ་ཤེས་ལ་བཞེད་ཀྱང་འདིར་ནི་གཅིག་ཏུ་བཞེད་ལ། འོན་ཀྱང་ལྡོག་པས་ཕྱེ་ན་ཕྱི་རོལ་གྱི་རྣམ་པ་ནང་དུ་སེམས་པས་ན་སེམས། རྒྱལ་པོ་ཡུལ་ལ་གཡོ་བ་ལྟར་ཡུལ་ལ་ཕར་གཡོ་བས་ན་ཡིས། ཡུལ་གྱི་རྣམས་པ་ཤེས་པས་ན་རྣ་ཤེས་ཀྱང་ཟེར། དེ་གསུ་པོ་འཁོར་འདས་དགེ་སྡིག་གི་རྩ་བའམ་གཙོ་བོ་ཇི་ལྟར་ཡིན་པའི་ཚུལ་བསམ་དགོས་ལ། དེ་ཡང་འཁོར་འདས་དགེ་སྡིག་གི་ལས་དེ་ལ་གཉིས། སྲིད་པ་སྒྲུབ་པའི་ལས་དང༌། ཞི་བར་སྦྱོར་བའི་ལས་སོ། དང་པོ་ལ་གསུམ།
བསོད་ནམས་མ་ཡིན་པ་དང༌། ཟག་བཅས་བསོད་ནམས་ཀྱི་ལས་དང༌། མི་གཡོ་བ་གསུམ་སྟེ། དང་པོ་བསོད་ནམས་༼༣༣༽མ་ཡིན་པའི་ལས་ཇི་ལྟར་གསོག་ན། སེམས་འདི་ཡུལ་སྡུག་པ་དང་འཕྲད་པའི་སྟོབས་ཀྱིས་ཆགས། མི་སྡུག་པའི་ཡུལ་དང་འཕྲད་པའི་སྟོབས་ཀྱིས་སྡང༌། བཏང་སྙོམས་ཀྱི་ཡུལ་ལ་དམིགས་ནས་རྨོངས་པའི་མི་དགེ་བ་བཅུ་གསོག་པ་ཡང་ཆུ་དྭངས་པ་ཚོན་དང་འཕྲད་པ་བཞིན་ཡུལ་རྐྱེན་གྱིས་དེ་དང་དེའི་རྣམ་པར་བསྒྱུར་བས་ན་མི་དགེ་བའི་ལས་དང༌། དད་པའི་སྟོབས་འཔེལ་བའི་སྒོ་ནས་མི་དགེ་བ་བཅུ་སྤོང་གི་ཚུལ་ཁྲིམས་དང༌། ཡུལ་གོང་མ་ལ་དམིགས་ནས་མཆོད་པ་དང༌། འོག་མ་ལ་སྙིང་རྗེ་བས་སྦྱིན་པ་ལས་བྱུང་བའི་བསོད་ནམས་དང༌།
བསམ་གཏན་དང་གཟུགས་མེད་པའི་ཏིང་ངེ་འཛིན་བསྒོམ་པས་མི་གཡོ་བའི་ལས་གསོག་པ་ལ་ལུས་ངག་གཉིས་ཀྱིས་གྲོགས་བྱས་ཏེ་སེམས་ཞེན་པ་དང་བཅས་ཏེ་སྒྲུབ་ཤིང་བསགས་པས་མ་དག་ལས་སྣང་ལོག་པའི་སྣང་བ་མེད་པ་ལ་ཡོད་པར་ཞེན་པ་འདི་དབང་མེད་འཁོར་བར་འཁོར་བའི་རྩ་བ་ཡིན་པར་ཐག་ཆོད་༼༣༤༽དགོས་པ་ཡིན། དེ་ནི་སྲིད་པ་སྒྲུབ་པའི་ལས་ཀྱི་རྩ་བ་སེམས་ཡིན་པར་བསྟན་པའོ། གཉིས་པ་ཞི་བར་སྦྱོར་བའི་ལས་ནི། འདི་ལ་ཐེག་པ་ཆུཡང་དུ་དང་ཆེན་པོ་གཉིས་ལས། དང་པོ་ཆུང་ངུའི་དབང་དུ་བྱས་ན། རང་ལམ་གྱི་བརྟན་མཁས་ཕན་འདོགས་ཀྱི་ཡོན་ཏན་གསུམ་མམ། ལྔ་ཕྲུག་ནེར་གཅིག་གིས་བདག་ཉིད་ཀྱི་ཡོན་ཏན་དང་ལྡན་པའི་དགེ་བའི་བཤེས་གཉེན་ལས་འཁོར་བའི་ཉེས་དམིགས་དང༌། ཐར་པ་མྱང་འདས་ཀྱི་ཕན་ཡོན་རྟོགས་ཏེ་ངེས་འབྱུང་བཅོས་མིན་གྱི་ཀུན་ནས་བསླངས་ཏེ་སེམས་ཞེན་པ་དང་བཅས་ཐར་པ་ཉན་རང་གི་གོ་འཔང་དོན་དུ་གཉེར་བའི་སྒོ་ནས་དད་པའི་དགེ་འདུན་གྲགས་ཚང་བའི་མདུན་ནས་སོ་སོར་ཐར་པའི་སྡོམ་པ་ཐོབ་སྐབས་སུ་རྣམ་པར་རིག་བྱེད་ཀྱི་རང་བཞིན་ཡིན་ཡང༌། གནས་སྐབས་སུ་རྣམ་པར་རིག་བྱེད་མ་ཡིན་པའི་ངོ་བོ་གནས་ཏེ་སྐྱོན་མེད་ཚངས་པར་སྤྱོད་པའི་རང་བཞིན་གྱི་བསླབ་པའི་གནས་ངེས་འབྱུང་སྲུང་སེམས་ཀྱི་ངོ་བོར་༼༣༥༽སྐྱེས་པས་ཚུལ་ཁྲིམས་སྲུང༌། བསམ་གཏན་དང་གཟུགས་མེད་པའི་ཏིང་ངེ་འཛིན་ལ་གོམས་པར་སྦྱངས་ཤིང༌།
སེམས་ཤེས་རབ་ཀྱི་ངོ་བོར་སྐྱེས་པས་བེམ་པོ་དང་ཤེས་པའི་རང་བཞིན་ལ་བདག་མེད་པར་རྟོགས་པིའི་ཤེས་རབ་སྟེ་བསླབ་པ་གསུམ་ཉམས་སུ་བླང་བའང་ལུས་ངག་གཉིས་ཀྱི་གྲོགས་བྱེད་པ་ཙམ་ལས་སེམས་ཞེན་པ་དང་བཅས་པ་འདིས་གཙོ་བོར་སྒྲུབ་པ་ཡིན་ནོ། གཉིས་པ་ཐེག་ཆེན་གྱི་དབང་དུ་བྱས་ན། བླ་མ་དགེ་བའི་གཤེས་གཉེན་མཚན་ཉིད་བཅུ་དང་དལན་པ་ལྟ་བུའི་བླ་མ་མཁས་པ་ཞིག་ལས་སྲིད་པ་འཁོར་བའི་ཉེས་དམིགས་དང། ཞི་བ་མྱང་འདས་ཀྱི་མཐའ་ལ་ཡོན་ཏན་ཆེར་མེད་པར་ཤེས་ནས་ཞེན་པ་ལྡོག་སྟེ་མཐའ་གཉིས་སྤངས་པ་སངས་རྒྱས་ཀྱི་གོ་འཕང་དོན་དུ་གཉེར་བའི་སེམས་ཞེན་པ་དང་བཅས་པའི་སྒོ་ནས་བྱང་ཆུབ་ཀྱི་སེམས་དང༌། གཏོང་སེམས་སོགས་ལ་གོམས་པ་རིམ་ལྡན་དུ་འཕེལ་ནས་སྦྱིན་སོགས་བྱང་ཆུབ་ཀྱི་སྤྲོད་པ་རྫོགས་༼༣༦༽སྨིན་སྦྱང་བ་རྒྱ་མཚོ་ལྟ་བུ་ལ་བསླབ་པའང་སེམས་ཡིན་པར་ཐག་ཆོད་དགོས་པ་ཡིན། དེ་གཉི་ཀར་མ་ཟད་རྡོ་རྗེ་ཐེག་པའི་སྐབས་རང་ལམ་གྱི། སྟོན་པ་མཛདོད་ལྡན་ཆུ་བོ་རྫོགས། སོགས་དེ་ལྟ་བུའི་མཚན་ཉྀད་དང་ལྡན་པའི་དྲུང་ནས། སྔགས་ཀྱི་འཇུག་སྒོའམ་སྡོམ་ཆོག་དབང་གིས་སྨི་པར་བྱས་ཏེ་དམ་ཚིག་རྣམ་པར་དག་པ་སྲུང་ཞིང༌། བསྐྱེད་པའི་རིམ་པ་ལའང་ལུས་གནད་དང༌།
ངག་གིས་གསང་སྔགས་བཟླས་པ་ཙམ་གྱི་གྲོགས་ལ་བརྟེན་ནས་སེམས་དམིགས་པའི་འཇུ་འདུལ་ཁོ་ན་ལས་ཐུན་མོང་བའི་ལས་རབ་འབྱམས་འགྲུབ་པའང་སེམས་ཁོ་ན་ལ་རགས་ལས་ཤིང་ཁྱད་པར་དུ་རྫོགས་པའི་རིམ་པ་ལ་གནས་པའི་ལུས་བྱེད་བཅིང་དང༌། གང་རླུང་གནད་ཙམ་གྱིས་གྲོགས་བྱེད་ནས་སེམས་དམིགས་པའི་འཇུ་འདུལ་ཁོ་ན་ལ་བརྟེན་ནས་མཆོག་གི་དངོས་གྲུབ་ལ་སྦྱོར་དགོས་པ་མ་གཏོགས་ལུས་བྱེད་བཅིང་དང་ངག་རླུང་གནས་ཁོ་ནས་མཆོག་མཐུན་གྱི་ལས་གང་ཡང་༼༣༧༽མི་འགྲུབ་པ་འདིའི་བ་སེམས་ལ་རག་ལས་པར་ཐག་ཆོད་གོས་པ་ཡིན། དེ་ནི་ཞི་བར་སྦྱོར་བའི་ལས་བཤད་ཟིན་ཏོ། དེ་ཡན་གྱི་རིགས་པས་སྒྲུབ་པ་སོང་ནས། ད་ནི་ལུང་གིས་སྒྲུབ་པ་ལ། སེམས་ཀྱིས་འཆིང་བར་བྱེད་ཅིང་གྲོལ་བར་བྱེད། ལུས་བེམ་འདི་ལ་ཉེས་པ་གང་ཡང་མེད། ཅེས་དང༌། དགེའམ་འོན་ཏེ་མི་དགེ་བའི། ལས་ནི་སེམས་ཀྱིས་བསགས་པ་ཡིན།
ཞེས་དང༌། ཡིད་གཙོ་ཡིད་ནི་རབ་ཏུ་མགྱོགས་པ་སྟེ། ཆོས་རྣམས་ཀུན་གྱི་སྣ་ལ་ཡིད་འགྲོའོ། ཞེས་དང༌། སེམས་དག་པས་ནི་ལུས་དག་པར་འགྱུར་གྱི། ལུས་འཆའ་བས་ནི་སེམས་མ་ཡིན་ནོ། ཞེས་དང༌། སེམས་འདུལ་བ་ནི་བདེ་བ་སྟེ། སེམས་འདུལ་བ་ནི་ལེགས་པ་ཡིན། ཞེས་སོགས་མདོ་དང༌།
བསྟན་བཅོས་ལས་ཀྱང༌། མགོན་པོ་ཀླུས། ཁྱོད་ཀྱིས་ཐུགས་དུལ་མཛོད་ཅིག་བཅོ་ལྡན་གྱིས། སེམས་ནི་ཆོས་ཀྱི་རྩ་བ་ལགས་པར་གསུངས། ཞེས་དང་༼༣༨༽ཞི་བ་ལྷས། སེམས་ཀྱི་གསང་འདི་མ་ཤེས་ན། བདེ་ཐོབ་སྡུག་བསྔལ་གཞོམ་འདོད་ཀྱང༌། དེ་དག་དོན་མེད་གྱི་ནར་འཁྱམས། ཞེས་སོགས་མང་ངོ༌། དེུ་ན་གྱིས་སེམས་རྩད་བཅད་པ་སོང་ནས།
ད་ནི་སེམས་ཀྱི་མཚང་བཙལ་བ་ནི། མཚང་ཞེས་པ་སྐྱོན་གྱི་དོན་ཡིན། སྐྱོན་གང་ལ་འཛིན་ན། ལུས་ངག་ཡིད་གསུམ་མམ་སྒོ་གསུ་པོ་འདི་ཡིན་ལ། དེ་ཡང་དང་པོ་སྐྱོན་གང་ལ་འཛིན་པའི་སྒོ་གསུ་པོ་གཅིག་ཐ་དད་གང་ཡིན་བརྟགས་དགོས། བརྟགས་ཚུལ་ནི། སྒོ་གསུམ་པོ་གཅིག་ཡིན་སྙམ་ན་མ་ཡིན་ཏེ། ལུས་ལ་དབྱིབས་དང་ཁ་་ཀོག་རིང་ཐུང་མཐོ་དམན་སྣ་ཚོགས་པ་ཡིན་པས་ཡིད་ཀྱང་དེ་ལྟར་ཡོད་དགོས་ལ། ཡང་ན་སྒྲ་བཟང་ངན་ཆེ་ཆུང་སྙན་མི་སྙན་སོགས་ཡོད་པ་ཡིན་པས་ཡིད་ཀྱང་དེ་ལྟར་ཡིན་དོགས་ལ། ཡང་ན་སེམས་ལ་དབྱིབས་ཁ་དོག་སོགས་གང་ཡང་མེད་ལ།
མ་ཟད་བལྟ་བྱ་སོགས་ལས་འདས་ཤིང་རེག་སྣོམ་གྱི་ཡུལ་མ་ཡིན་པས་ལུས་ངག་༼༣༩༽ཀྱང་དེ་བཞིན་འགྱུར་དགོས་ན་མ་ཡིན་པས་གཅིག་མ་ཡིན་ལ། འོ་ན་ཐ་དད་པའི་ཚུལ་དུ་ཡོད་སྙམ་ན། རྟག་པ་གཅིག་པུ་རག་དབང་ཅན་ནམ་ཡང་ན་མི་རྟག་དུ་མ་གཞན་དབང་ཅན་ཡིན་པར་བརྟག་དགོས། དང་པོ་རྟག་པ་གཅིག་པུ་རང་དབང་ཅན་ཡིན་སྙམ་ན། འདི་ལྟར་འདི་ནས་ཕ་རོལ་ཏུ་འགྲོ་ཞིང་གཞན་ནས་འདིར་འོང་བ་པོ་གཅིག་ཡིན་སྙམ་ནས་རིལ་རིལ་པོ་རྟག་པ་ཞི་ལ་ཞེན་པ་ཡིན། དེ་གཅིག་པུ་ཡང་ཡིན་ཟ་འགྲོ་འཆག་འདུག་འགྲེང་དང་བདེ་སྒྲུབ་སྡུག་བསྔལ་སྤོང་བའི་ཁ་འཛི་ལ་རང་དབང་བ་ཞིག་ཡིན་སྙམ་ཀྱང་མ་ཡིན་ཏེ། དང་པོ་ལུས་ཀྱི་དབང་དུ་ན། ལུས་འདི་རྟག་པ་མ་ཡིན་ཏེ། ལས་བཟང་ངན་གྱི་དབང་གི་བཟང་ངན་བར་མའི་ལུས་སྣ་ཚོགས་པ་ཞིག་བླངས་ཏེ་རིམ་པར་ཞིག་ཅིང་མི་རྟག་སྟེ་འགྱུར་བས་ནས་རགས་པ་འགྱུར་བའི་མི་རྟག་པ་ཡིན་ལ། པྲ་བ་ཆོས་ཉིད་ཀྱི་དབང་དུ་ན།
སེ་གོལ་གཅིག་བརྡབས་པའི་ཡུན་ལ་ཆ་དྲུག་ཅུར་ཕྱེ་བའི་ཆ་༼༤༠༽རེ་བཞིན་སྐད་ཅིག་སཀད་ཅིག་གིས་འགྱུར་བས་མི་རྟག་སྟེ་སྐད་ཅིག་སྔ་མའི་གནས་སྐབས་ན་ཕྱི་མ་མེད་ཅིང་མི་རྟག ཕྱི་མི་གནས་སྐབས་ན་སྔ་མ་མེད་པས་མི་རྟག གཅིག་པུའང་མ་ཡིན་ཏེ། ལུས་གཅིག་པུ་ལ་རུས་མགོ་སུམ་བརྒྱ་དྲུག་ཅུ། སྐྲ་ཉི་ཁྲི་ཆིག་སྟོང༌། བ་སྤུ་བྱེ་བ་ཕྲག་ཕྱེད་བཞི་སོགས་ཆ་ཤས་དུ་མ་ཡིན་པས་ན་གཅིག་པུ་མ་ཡིན། རང་དབང་ཅན་ཡང་མ་ཡིན་ཏེ་ཐོག་མེད་ནས་ད་བར་མཛེས་མི་མཛེས་བདེ་སྡུག་རིགས་དྲུག་གི་སྐྱེ་བ་མཐོ་དམན་སོགས་ལས་ཀྱི་གཞན་དབང་ཁོ་ན་ལ་ལྟོས་པས་ན་གཞན་དབང་ཅན་ཡིན་པར་ཐག་ཆོད་དགོས། འོ་ན་ལུས་འདི་དེ་ལྟར་ཡིན་ཀྱང་ངག་འདི་དེ་ལྟར་ཡིན་སྙམ་ན་མ་ཡིན་ཏེ། དང་པོ་རགས་པ་འགྱུར་བའི་མི་རྟག་པ་ལ་བསམ་ན་ཐོག་མེད་ནས་སྐྱེ་བ་བསམ་གྱིས་མི་ཁྱབ་པར་བླངས་པ་བཞིན་ལན་གྲངས་དེ་སྙེད་ཀྱི་རིགས་དྲུག་གི་སྒྲ་སྐད་སོ་སོ་བར་འགྱུར་བས་མི་རྟག་པ་ཡིན་ལ། པྲ་བའི་དབང་དུ་བྱས་ན་སྐད་ཅིག་རེ་རེ་བཞིན་༼༤༡༽འགྱུར་ཞིང་སྔ་མའི་གནས་སྐབས་ན་ཕྱི་མ་མེད།
ཕྱི་མའི་གནས་སྐབས་ན་སྒ་མ་མེད་པས་མི་རྟག གཅིག་པུ་ཡང་མ་ཡིན་ཏེ་ཆ་དུ་མ་དང་བཅས་པ་ཡིན་ལ། ཡི་གེའི་སགར་བརྗོད་པ་དུ་མ་ལྟར་ཆ་དེ་སྙེད་སོགས་སུ་འགྱུར་ཞིང༌། རང་དབང་ཅན་ཡང་མ་ཡིན་ཏེ། ཡིད་ཀྱིས་བརྗོད་འདོད་ཀྱི་རྟོག་པ་དང༌། ལུས་ཀྱི་ལྕེ་རྐན་གྱི་རྩོལ་བ་སོགས་གཞན་ལ་ལྟོས་པ་ལས་འབྱུང་བས་ནའོ། འོ་ན་ཡིད་འདི་རྟག་པ་སོགས་ཡི་སྙམ་ན་མ་ཡིན་ཏེ། སྐྱེ་བ་རིམ་གྱིས་བླངས་པའི་ས་མཐུན་གྱི་རྟོག་པའི་རིམ་པའག་སྣ་ཚོགས་སུ་འགྱུར་ཞིང༌། ཡུལ་རྐྱེན་གྱིས་ཆགས་སོགས་ཀྱི་ངོ་བོར་ཡང་མ་ངེས་པར་སྐྱེ་བ་དང༌། རྒན་གཞོན་གྱི་རི་པར་བློ་ཡང་གནས་སྐབས་ཐ་དད་འགྱུར་བས་ན་རགས་པ་འགྱུར་བའི་མི་རྟག
ཕྲ་བ་ཆོས་ཉིད་ཀྱི་མི་རྟག་པ་སྐད་ཅིག་གིས་འགྱུར་བ་ཅན་ཡིན་པས་ན་རྟག་པ་མ་ཡིན། གཅིག་པུའང་མ་ཡིན་ཏེ་སྡེ་ཚན་གྱི་སྒོ་ནས་དགེ་མི་དགེ་ལུང་མ་བསྟན་གསུམ། ཆ་༼༤༢༽༼༤༣༽མཐོང་དགོས་ཀྱང་ལུས་ཀྱང་རིལ་པོ་ཞིག་མི་རྙེད་ལ། འོ་ན་ཡན་ལག་ལྔ་འདི་ལུས་ཡིན་སྙམ་ན་མ་ཡིན་ཏེ། ཡན་ལག་ཅེས་བྱ་ཡང་ལུས་དང་མཚུངས་པར་བཏགས་པ་མིང་ཙམ་གྱིས་བཞག་པ་ལས་རང་དབང་ཚུགས་ཐུབ་ཅིག་མེད་མོད། ལྷུ་དང་ཚིགས་ཀྱི་ཚོགས་པ་ཙམ་ལ་བཏགས་པ་ཡིན་ཅིང༌། དེ་ཡང་འབྱུང་བཞིའི་རྡུལ་ཕྲན་འདུས་པའི་གོང་བུ་ཙམ་དང༌། དེ་ཡང་དཔྱད་ན་ཕྱོགས་བཅུར་དབྱེ་ཞིང་ད་མེད་དུ་གཏན་ལ་ཕབ་པས་རགས་པའི་དངོས་པོ་ཡན་གར་བ་ཞིག་མེད་པར་མ་ཟད་དུས་གསུམ་དུ་ཕྱེ་བའི་རིགས་པས་བརྟགས་ན་མི་རྙེད་པས་བདེན་པར་གྲུབ་པ་རྡུལ་ཕྲན་ཕྲ་བའི་དངོས་ཙམ་ཡང་མི་རྙེད་ལ། ངག་ཅེས་བྱ་བ་ཡང་ལུས་ཀྱི་ལྕེ་རྐན་ཚོགས་པའི་རྐྱེན་ཙམ་ལས་བྱུང་བ་ཡིན་ན་ཁྱད་གཞི་ལུས་ཞེས་འཛུགས་ས་ཞིག་མི་རྙེད་ན་ཁྱད་པར་གྱི་ཆོས་ངག་ཅེས་བྱ་བ་ཞིག་མི་རྙེད་པས་དོན་གྱིས་མ་གྲུབ་པར་མ་ཟད་བརྟགས་ན་དུས་གསུམ་དང་ཕྱོགས་བཅུར་མི་རྙེད་པས་༼༤༤༽མ་གྲུབ། ཡིད་ཅེས་བྱ་བ་འདི་ཡང་སྐད་ཅིག་མའི་ཕྲེང་བ་ཙམ་ཞིག་ལས་ལོགས་སུ་འཛིན་རྒྱུ་མེད་པས་གཅིག་དང་དུ་མ་གང་དུའང་རྣམ་པར་ཤེས་པའི་ཚོགས་དེ་དག་མ་གྲུབ་ལ།
སྐད་ཅིག་རང་ངོ་ཡང་དུས་གསུམ་གྱི་རིགས་པས་དཔྱད་ན་ཁྱད་པར་གྱི་ཆོས་ཡོད་རྒྱུའི་སེམས་མི་རྙེད་པར་མ་ཟད་གང་ལ་ཡོད་པའི་ཁྱད་གཞི་དུས་གསུམ་པོ་ཡང་མ་གྲུབ་པས་ན། མཐར་སྒོ་གསུམ་ཚོགས་པ་དང་བཅས་པ་འདི་བརྟགས་ན་གང་ཡང་མེད་པས་སྒོ་གསུམ་སྟོད་པ་ཉིད་ཡིན། སྟོང་པ་སྟོང་ས་ན་མི་སྡོད་པར་མ་བརྟགས་ཉམས་དགའ་བ་ཙམ་དུ་སྟོག་རྟེན་འབྱུང་འགག་པ་མེད་པ་འདི་སྟོང་པ་ཉིད་སྒོ་གསུམ་མོ། ། དེ་གཉིས་སྣང་བཞིན་དུ་སྟོང་པ། སྟོང་བཞིན་སྣང་བ་བྲག་ཅ་དང་ཆུ་ཟླ་བཞིན་ནམ། མེ་ལོང་དང་གཟུགས་བརྙན་བཞིན་དུ་ཡིན་པ་ལ་ངེས་ཤེས་གཏིང་ཁེལ་བ་ཞིག་བྱུང་ན་ཆོས་ཉིད་ཡིཛ་དཔྱོད་ཀྱིས་ངེས་པི་ལྟ་བ། ཞེས་བརྗོད་པ་ཡིན། འདེ་ཡན་ཁྲིད་རྐང་གཅིག་ཡིན། འདི་སྐབས་སུ་སྒོ་གསུམ་པོ་ ༼༤༥༽། གཅིག་དང་དུ་མ་དང་ཚ་དང་དུས་གསུམ་གྱི་རིགས་པས་ཚོས་ཀྱི་བདག་མེད་གཏན་ལ་ཕབ་པའི་རིག་པ་འདིའི་ཤུགས་ཀྱས་གང་ཟག་གི་བདག་མེད་རྟོགས་པར་མ་ཟད་ཐེག་པ་ཆེན་པོའི་སྤང་བྱའི་གཙོ་བོ་ཤེས་སྒྲིབ་ལ་བྱེད་པའི་གནད་ཀྱི་ཡིན་ནོ། །
ལར་ཡིད་དཔྱོད་ལྟན་བ་རང་རྐང་ལའང་ལྟ་སྒོམ་སྤྱོད་གསུམ་ལས། དང་པོ་ལྟ་བ་ནི་མིག་དང་འདྲ་སྟེ་མིག་གི་གཟུགས་ལ་བལྟས་པ་བཞིན་སེམས་ཤེས་རབ་ཀྱི་ངོ་བོར་སྐྱས་པས་གཅིག་ཐ་དད་མེད་པར་བརྟགས་པས་རང་བཞིན་མེད་པར་མཐོང་བ་དེ་ཡིན། སྒོམ་པ་ནི་མིག་གི་མཐོག་བས་མི་ཕན་རྐག་པས་བགྲོད་དགོས་པ་བཞིན་སེམས་ཞི་གནས་ཀྱི་ཏིང་ངེ་འཛིན་དང་བསྲེས་པའི་སྒོ་ནས་སྒོམ་པ་དེ་ཡིན། སྤྱོད་པ་ནི་སྒོ་པའི་བོགས་དབྱུང་བ་སྟེ་གཞོན་པ་དང་ལབཅས་བགྲོད་པས་སླ་བ་བཞིན་ཕར་ཕྱིན་དྲུག་གི་སྤྱོད་པས་ལམ་ལ་བོགས་དབྱུང་བས་ན་ཡིན། ལར་ཕར་ཕྱིན་ཐེག་པའི་སྐབས་སུ་ས་རྣམས་ཀྱི་ས་ ༼༤༦༽ སེམས་ཀྱི་དྲི་མ་སྦྱང་བ་ཙམ་ལས་ཡེ་ཤེས་ལམ་དུ་བྱེད་པའི་ལམ་མེད་པར་མ་ཟད། ཤུལ་དུ་ལྷག་པའི་སེམས་སྤོང་བའི་ལམ་དེད་ལ། འདི་ནས་སྔགས་ལ་འཇུག་དགོས་པའི་གནད་སེམས་སྤོང་བའི་ཡེ་ཤེས་མངོན་དུ་བྱེད་པ་སྔགས་ལ་རགས་ལས་པས་སངས་རྒྱས་མཐར་ཐུག་སྔགས་ལམ་ལས་མེད་པའི་གནད་དེ་ལ་ཐུག་གསུངས། གསུམ་པ་ཐུན་མོང་བ་སེམས་ཀྱི་བྱུང་གནས་འགྲོ་གསུམ་ལ་བརྟག་པ་ནི། དང་པོ་སྔར་རྩད་བཅད་མཚང་བཙལ་སྐབས་སུ་འཁོར་འདས་ཀྱི་རྩ་བ་སེམས་སུ་ཐག་བཅད། སེམས་རྒ་གཅིག་རང་དབང་ཅན་མིགན་པར་དུ་མ་གཞན་དབང་ཅན་དུ་གཏན་ལ་ཕབ་ནས།
དེ་ཡང་བདེན་སྟོང་དུ་དུས་གསུམ་དང་ཕྱོགས་ཆའི་རིགས་པས་ཕབ་ཟིན་ཀྱང༌། ད་དུང་སེམས་སྐྱེ་བ་དང་ཡུན་རིང་དུ་མི་གནས་པས་ཆགས་སོགས་གནས་སྐབས་འགྱུར་བ་དང༌། འགག་ཡུན་གྱི་བར་དུ་གནས་པའི་འགྲོ་གསུམ་པོ་ ༼༤༧༽། ངོས་ཞིག་འཛིན་དགོས་པ་ཡིན། དེ་ཡང་བྱུང་ས། གནས་ས། འགག་ས་གསུམ་ཡུལ། བྱུང་མཁན། གནས་མཁན། འགྲོ་མཁན་གསུམ་ཡུལ་ཅན།
སྣང་སེམས་སམ་གཟུང་འཛིན་ནམ་ཡུལ་ཡུལ་ཅན་ཞེས་ཀྱང་ཟེར། དེ་ལ་གཉིས། ཡུལ་ལ་བརྟག་པ་དང༌། ཡུལ་ཅན་ལ་བརྟག་པའོ། ། དང་པོ་ཡུལ་ལ་བརྟག་པ་ལ་གཉིས། སྤྱིར་བརཏག་པ་དང༌། བྱེ་བྲག་ཏུ་བརྒ་པའོ། ། དང་པོ་ནི། སྣོད་བཅུད་འབྱུང་བའི་རྒྱུ་འབྱུང་བ་ལྔ་ཡིན་ན། འབྱུང་བ་ལྔ་པོ་དེ་ཡོད་མེད་བརྟག་དགོས།
དེ་ཡང་ནམ་མཁའ་ཞེས་པ་སྔགས་ལས་ཟོར་རྩེ་ཐུར་དུ་སྦུབས་པ་ལྟར་སྒོམ་པར་གསུངས་ཀྱང༌། དེ་སྒོམ་ཚུལ་ཙམ་ལས་དོན་དུ་ནམ་མཁའ་ཞེས་པ་མིང་གིས་བཏགས་པ་ཙམ་ལས་རང་ངོས་ནས་གཞལ་ན་ད་ལྟ་སྣང་བ་དཀར་ལམ་མེ་བ་འདི་ནི་སྣང་བའི་རྡུལ་ལཡིན། མིག་བཙུམ་ན་ནག་ལམ་མེ་བར་ཡོད་པ་འདི་ནི་མུན་པའི་རྡུལ་ཡིན་ཏེ་དེ་གཉིས་ནམ་མཁའ་མ་ཡིན། ༼༤༨༽གྱེན་དུ་བལྟས་པས་སྔོན་པོར་མཐོང་རྒྱུ་འདི་ནི་རྒྱན་གྱི་ནམ་མཁའ་ཞེས་བཏགས་པ་ལས་དངོས་མ་ཡིན། འོ་ན་གང་ཡིན་སྙཀ་ན་སྟོང་པ་སྒོ་ཕྱེ་བ་ཙམ་ལས་གང་ཡང་མེད། དེ་སྟེང་རླུག་ནི་སྔགས་ལས་རྡོ་རྗེ་རྒྱ་གྲམ་དངོས་སུ་སྒོམ་ཚུལ་གསུངས་ཀྱང༌། དོན་དུ་རྡུལ་རྫས་ཁ་དོག་ལྗང་གུ་ཅན་ཞིག་ཡོད་མོད། དེ་ཡང་ཆ་དང་རྡུལ་ཕྲན། རྡུལ་ཕྲན་ཆ་མེད། ཆ་མེད་བདེན་སྟོང་དུ་གཏན་ལ་ཕབ་པས་གང་ཡང་མེད།
དེ་སྟེང་ས་གཞི་ལ་དཔྱད་ན་དེ་ཡང་གོང་གི་རིགས་པས་དུམ་བུ་ཆ་ཤས་སུ་དཔྱད་པས་མི་རྙེད། དེ་སྟེང་རི་རྒྱལ་མཆོག་རབ་ཆུ་མཚམས་ནས་ཡར་དཔག་ཚད་བརྒྱད་ཀྲི་མར་དཔག་ཚད་བརྒྱད་ཁྲི་ཡོད་པ་ཤར་དངུལ་ལྷོ་བཻ་ཌཱུརྻ་སོགས་དེ་ཡང་བརྟགས་ན། རྡུལ་ཕྲན་མ་མེད་དེ་ཡང་བདེན་སྟོང་དུ་གཏན་ལ་ཕབ་པས་མེད། རྟེན་འབྲེལ་གྱི་རིགས་པས་བརྟགས་ན་ཕན་ཚུན་ལྟོས་དབང་གིས་བཞག་པ་ཙམ་ལས་དོན་རང་ངོས་ནས་ དེ་ཉིད་དཀར་པོ་དཀར་པོ་དང་སེར་པོ་སེར་པོ་སོགས་སུ་གྲུབ་ན་ ༼༤༩༽དཀར་པོ་ཡིན་ཚད་དེ་ཡིན་དགོས་ལ། གཞན་རྣམས་ཀྱང་འགྲེ་ན་དེ་ཡང་མིན། དཀར་པོ་ཞེས་པའང་བཏགས་པ་ཙམ་ལས་མེད་ལ། གདགས་གཞི་རྡུལ་རྫས་ཀྱང་སྔར་གྱི་རིགས་པས་དཔྱད་ན་མེད་པས། ཕྱི་འབྱུང་བ་ལྔ་ལའང་སེམས་སྐྱེ་བའི་ཡུལ་མེད། ནང་སེམས་ཅན་ལས་སྐྱེ་སྙམ་ན་མ་ཡིན་ཏེ། ལུས་ཞེས་པ་ལྡེབ་དང༌།
ལྡེབ་ལྷུ། ལྷུ་ཤ་རུས། ཤ་རུས་དུམ་བུ། དུམ་བུ་ཆ་ཤས། ཆ་ཤས་རྡུལ་ཕྲན། རྡུལ་ཕྲན་རང་བཞིན་མེད་པར་གཏན་ལ་ཕབ་པས། སེམས་ཅན་ཞེས་པའི་གདགས་གཞི་ལུས་མི་རྙེད། ངག་ཅེས་པ་ཁྱད་གཞི་ལུས་ཀྱི་ཁྱད་ཆོས་ཡིན་པས་ཁྱད་གཞི་མ་གྲུབ་པས་ཁེགས་ཤིང༌། ཡིད་ཅེས་པ་ཡང་འདས་པ་འགག་པས་མེད། མ་འོངས་པ་ལམ་སྐྱེས་ཤིང་ལམ་ཐོབཔས་མེད།
ད་ལྟ་བའང་དུས་གསུམ་དུ་ཕྱེས་ནས་གཞལ་ན་མ་གྲུབ་པས་རང་བཞིན་མེད། སྐྱེ་བའི་རྒྱུ། ཤར་བའི་ཡུལ། བྱུང་བའི་ས་མེད་པར་ཐག་ཚོད་དགོས། ༼༥༠༽གཉིས་པ་ལའང་གཉིས། ཡུལ་དང་དབང་པོ་ལ་བརྟགས་པ་དང༌། དེ་གཉིས་ཀྱི་བར་ལ་བརྟག་པའོ། ། དང་པོ་ཡུལ་ལ་བརྟགས་ན། མིག་གི་ཡུལ་གཟུགས་དུམ་བུ་ཆ་ཤས་སོགས་ཀྱིས་བརྟགས་ན་མེད། སྒྲ་ཡག་རྡུལ་རྫས་འདུས་པ་སྔར་གྱི་རིགས་པས་བརྟགས་ན་མེད།
དྲི་དང་རོ་རྣམས་ཀྱང་མེད། རེག་ཀྱང་དེ་བཞིན་དུ་སྟོང་པ་ཡིན་པས་གཞལ་བྱ་ཡུལ་ལྔ་མེད་ན་དེས་བཞག་པའི་ཡུལ་ཆོས་ཁམས་ཀྱང་མ་གྲུབ་པས་གཞལ་བྱ་ཡུལ་དྲུག་མེད། དེ་མེད་ན་དག་རྐྱེན་མིག་གི་དབང་པོ་སོགས་གཟུགས་ཅན་པ་ལྔ་ཡང་དེའི་རིགས་པས་མ་གྲུབ། དེ་ལྔ་མ་གྲུབ་པས་དེ་ལྔ་འགག་མ་ཐག་པ་གོ་སྐབས་ཕྱེ་ཤུལ་གྱི་ཡིད་དབང་མེད་དེ་དེ་ལྔ་མེད་པའི་ཕྱིར། གཉིས་པ་བར་ལ་བརྟགས་ན། དེ་གཉིས་ཀྱི་བར་ན་སྣང་མུན་གྱི་རྡུལ་གཉིས་ལས་གཞན་མེད་པས། དེ་གཉིས་རྡུལ་ཕྲན་ཆ་མེད་རིགས་པས་བདེན་མེད་སྟོང་པར་ངེས་པས་མ་གྲུབ་སྟེ། ཞི་བ་ལྷས། ཉིན་མོངས་རྣམས་ནི་ ༼༥༡༽། ཡུལ་ན་མི་གནས་དབང་ཚོགས་ལ་མིན་བར་ནའང་མིན། །
དེ་ལས་གཞན་དུའང་མིན་ན་དེ་དག་གར་གནས་འགྲོ་བ་ཀུན་གནོད་བྱེད། ། འདི་ནི་སྒྱུ་འདྲ་དེ་ཕྱིར་སྙིང་ལ་འཇིགས་སྤོངས་ཤེས་ཕྱིར་བརྩོན་པ་བསྟེན། ། ཞེས་སོ། ། འདི་ལྟར་བརྟག་ཚུལ་འདི་ཉན་རང་དང་ཡང་ཐུན་མོང་བ་ཡིན་ཀྱང༌། ཉན་རང་གི་ཡུལ་ཤེས་ཀྱི་ཆ་མེད་གཉིས་པོ་སྣོད་བཅུད་རྩོམ་གཞིར་མེད་ན་ཀུན་རྫོབ་རྒྱུན་ཆད་པར་དོགས་ནས་བཞག་པ་ཡིན། དེ་རྣམས་ཀྱི་སྟོང་ཉིད་ལ་གཞིག་པའི་ཆ་མེད་ཟེར། བྱང་ཆུབ་སེམས་དཔས་དེ་ཡང་རིགས་པ་སྔ་མའི་ཚུལ་གྱིས་རང་བཞིན་མེད་པར་གཏན་ལ་ཕབ་ནས་སྟོང་རྟེན་འབྱུང་འགལ་མེད་དུ་སྒྲུབ་པས་བརྩམ་གཞི་ཡན་གར་ན་མི་དགོས་པ་ནི་ལྟ་བ་མཐོ་དམན་གྱི་ཁྱད་ཡིན་ནོ། ། འདི་ལ་གཞལ་བའི་ཆ་མེད་ཟེར། དེ་ཡན་གྱིས་སྐྱེ་བའི་ཡུལ་ལ་དཔྱད་པ་སོང་ནས། ད་སྐྱེ་མཁན་དཔྱད་པ་ལ།
སེམས་ཞིག་ཡོད་ན་རྒྱལ་རིགས་ཀྱི་གཟུགས་དང༌། རྗེ་རིགས་ ༼༥༢༽དང༌། དམངས་རིགས་དང༌། བྲམ་ཟེའི་རིགས་དང༌། གདོལ་པའི་རིགས་སུ་ཡོད་དེ་བརྟག ། དེ་བཞིན་ཕོ་དང་མོ་དང་མ་ནིང་གི་གཟུགས་ཡོད་མེད་དཔྱད་ན་གང་ཡང་མེད་དེ། གསངསྙིང་ལས། སེམས་ནི་ཕོ་མོ་ན་ནིང་མིན། ། རིགས་རྒྱུད་མ་ཡིན་མཚན་མེད་མིན། ། ཞེས་གསུངས་པ་བཞིན་ནོ།
གཞན་ཡང་ལྷ་དང་ཀླུ་དང་གནོད་སྦྱིན་དྲི་ཟ་སོགས་ཀྱི་གཟུགས་མེད། ད་དུང་ཡོད་བསམ་ན། ཡོད་ན་དབྱིབས་ཁ་དོགས་གཉིས་སུ་ཡོད་དགོས་པས་ཟླུམ་པོ་གྲུབ་བཞི་ཟླ་གམ་ངོས་མཉམ་མི་མཉམ་མཐོ་དམན་སོགས་ཨེ་ཡོད་བལྟ། དེ་བཞིན་དུ་དཀར་སེར་དམར་ལྗང་མཐིང་ག་སོགས་ཁ་དོག་ཨེ་ཡོད་བལྟ། ད་དུང་ཡོད་བསམ་ན། མིག་གི་ཡུལ་དུ་མཐོང་རྒྱུ། རྣ་བས་གོ་རྒྱུ། སྣས་སྣོམ་རྒྱུ། ལྕེས་མྱོང་རྒྱུ། ལུས་ཀྱིས་རེག་རྒྱུ་སོགས་ཨེ་ཡོད་བལྟས་ན་མེད།
དེར་མ་ཟད་བློའི་ཆོས་ཁམས་དོན་སྤྱི་ཙམ་དུ་བློ་ལ་འཆར་རྒྱུ་ཡང་མེད་པ་དེས་ན་སེམས་སྟོང་པ་ཡིན། འོན་ཀྱང་ ༼༥༣༽སྟོང་བཞིན་དུ་མ་བརྟག་མ་དཔྱད་པའི་ངོར་བྱུང་མཁན་དང་འགག་མཁན་ལྟར་སྣང་ཡང་སྣང་དུས་ནས་སྨིག་རྒྱུ་དང་མིག་ཡོར་བཞིན་མེད་པ་གསལ་སྣང་གི་རང་བཞིན་སྣང་ཙམ་བཏགས་ཙམ་དུན་སྣང་བ་དང༌། སྣང་དུས་ཉིད་ནས་སྣང་བ་དག་སྟོང་པ་དབྱེ་བསལ་མེད་པ་སྣང་སྟོང་ཟུང་འཇུག་གི་ཚུགས་མ་ཤོར་བར་བྱ། རྟེན་འབྲེལ་བྱ་བྱེད་རུངས་བ་ཆུ་ཟླ་དང་གཟུགས་བརྙན་ཙམ་དུ་ངེས་ཤེས་འདྲེན་ཅིང་ཐུན་དག་ཐུན་མཚམས་མེད་པར་དཔྱད་དགོས། སྣང་སྟོག་གཉིས་གཅིག་གྲོགས་གཅིག་གིས་བྱེད་པ་སྣང་བས་ཡོད་མཐའ་སེལ། སྟོང་པས་མེད་མཐའ་སེལ་ཞིང༌། རྟེན་འབྲེལ་སྟོང་ཉིད་ཀྱི་གྲོགས་སུ་ཤར་ཞིང་སྟོང་ཉིད་རྟེན་འབྲེལ་གྱི་གྲོགས་སུ་ཤར་ཏེ་གཟོད་ནས་དབཡེ་བསལ་མེད་པར་རྟོགས་པ་འདི་ཆོས་ཅན་ལྟ་བ་ཡང་ཡིན་ཏེ། ཀུན་རྫོབ་རྒྱུ་འབྲས་ལྟ་བ་རྟེན་འབྱུང་བསླུ་བ་མེད་པར་ཐག་ཆོད་པའི་ཕྱིར། དཔྱད་ནས་མ་རྙེད་པའི་སྟོང་ཆ་ལ་འཇོག་པ་ཡིད་དཔྱོད་ཆོས་ཉིད་ཀྱི་ལྟ་བའི་ལྟ་བ་ཟེར། ༼༥༤༽ཐལ་འགྱུར་ལས།
ལྟ་བ་གསུམ་དུ་དྲིལ་བ་སྐབས་སོ་སོར་སྔར་སྨོས་པ་བཞིན་ཆོས་ཅན་ལྟ་བའི་ལྟ་བ་དག་འདི་གཉིས་མཚན་ཉིད་ཐེག་པའི་སྐབས་དང༌། རང་རིག་ལྟ་བའི་ལྟ་བ་སྔགས་ཀྱི་དཔེའི་འོད་གསལ་གྱིས་མཚོན་པའི་དོན་གྱི་འོད་གསལ་ལམ་རྫོགས་ཆེན་རང་སྐབས་ཀྱི་མངོན་སུམ་རང་རིག་གི་ལྟ་བ་ཡིན། དེ་ལྟར་བྱུང་མཁན་མེད་པར་གཏན་ལ་ཕབ་པ་འདིེས་གནས་ས་གནས་མཁན་སོགས་དཔྱད་མི་དགོས། གལ་སྲིད་དགོས་ཀྱང་དཔྱད་པ་ཁ་སྤོ་བ་ཙམ་ལས་མན་ངག་ཟུར་པ་བསྣོན་བཏབ་མི་དགོས་ལ། དེ་ལྟ་བུའི་བྱུང་གནས་འགྲོ་གསུམ་པོ་མེད་པར་དཔྱོད་པའི་རིག་པ་འདི་ལྟ་བ་ལ་ཁ་དྲངས་བྱེད་ཙམ་ལས་རྣམ་རྟོག་ གི་ཡོ་ལང༌། རྣམ་རྟོག་གི་བཀྱེ་བསྡུ། རྣམ་རྟོག་གི་བྱེད་རྩོལ་ཁོ་ན་ལ་རག་ལས་པ་ཅན་ཡིན་པས་དེའི་རྫེས་སུ་འབྲང་བའི་ལྟ་སྒོམ་སྤྱོད་པ་གསུམ་ཡང་རྣམ་པར་རྟོག་པའི་ལམ་ཁོ་ན་ཡིན་ལ། སེམས་དེ་ཡང་སྡེ་ཚན་དུ་བསྡུ་ན། སེམས་རྣམ་ཤེས་རྣམ་རྟོག་ ༼༥༥༽། འགརཡུ་བ་འཛིན་པ་སྟེ་ལྔ་པོ་རིགས་བསྡུ་ན་དགེ་མི་དགེ་བ་མའི་སེམས་གསུམ།
བར་མའི་སེམས་དེ་ཡང་བསྡུ་ན་མི་དགེ་བའི་ཁར་འཇོག་དགོས་ཏེ། ཟག་བཅས་ཀྱི་ཚོར་བ་བཏང་སྙོམས་པ་ཐམས་ཅད་ཀྱང་འདིས་བསྐྱེད་པས་ན་འཁོར་བ་འབྱུང་བའི་རྒྱུ་ཡིན་ན་ཀུན་འབྱུང་ཡིན་དགོས་པའི་ཕྱིར། དེ་ལྟར་ན་གཉིས་ཡིན་ལ། མི་དགེ་བའི་རྟོག་པ་འདི་ཡང་རྒྱས་པར་ཕྱེ་ན། འཁོར་བ་རྒྱུ་འབྲས་གཉིས་ལས། རྒྱུ་ཉོན་མོངས་པ་བརྒྱད་ཁྲི་བཞི་སྟོང༌། བསྡུ་ན་དུག་ལྔ་དུག་གསུམ། དེ་ཡག་བསྡུན་ཚུལ་མིན་ཡིད་བྱེད་ཀྱི་རྟོག་པ་སེམས་རྣམ་རྟོག་གི་རྒྱུ་བ་བྲེང་བྲེང་པོ་འདི་ལ་འདུས་ཤིང༌། རང་འབྲས་རིགས་དྲུག་སྣོད་བཅུད་ཀྱི་སྣང་བས་བསྡུས་པའི་མེད་སྣང་འཁྲུལ་པ་འདི་ཡིན། དགེ་བའི་ཏོག་པ་བསྡུ་ན་དད་པ་ངེས་འབྱུང་བྱང་སེམས་གསུམ་ལ་སྐྱེས་བཡ་གསུམ་གྱི་ལམ་དུ་འདུ།
དེ་ལས་མྱང་འདས་རྒྱུ་འབྲས་གཉིས་ཀ་ཡང་སེམས་ཀྱི་བྱེད་རྩོལ་ཁོ་ན་ཡིན་ཏེ། བྱང་ཆུབ་གསུམ་གྱི་རྒྱུ་ ༼༥༦༽ལམ་བདེན་བདག་མེད་རྟོགས་པའི་ཤེས་རབ་འཁོར་ཚུལ་ཁྲིམས་དང་ཏིང་ངེ་འཛིན་ཀྱང་སེམས་ཡིན། འབྲས་བུ་བྱང་ཆུབ་གསུམ་ཡང་སེམས་ཀྱི་བྱེད་རྩོལ་ལ་ལྟོས་ཤིང༌། བདེན་གཉིས་སུ་བསྡུ་ན་བྱང་ཆུབ་ཆེན་པོ་སངས་རྒྱས་ཀྱི་གོ་འཕང་དོན་དམ་བདེན་པ་དང༌། དེ་མིན་ཀུ་ཛོབ་ཀྱི་བདེན་པ་ཡིན། ཀུན་རྫོབ་ཙམ་བྱང་སེམས་ཀྱི་རྗེས་ཐོབ་བདེན་མེད་ཀྱི་སྣང་བ་ཡིན། མདོར་ན་འཁོར་འདས་གཉིས་སམ། བདེན་གཉིས་ཀྱི་རྣམ་བཞག་ཐམས་ཅད་རྣམ་པར་རྟོག་པ་ཁོ་ནའི་བྱེད་ཙོལ་ཙམ་དུ་འདུས་པ་ཡིན་ནོ། ། འདི་ཡན་གྱི་ཐུན་མོང་བ་སེམས་ཀྱི་བྱུང་གནས་འགྲོ་གསུམ་ལ་བརཏག་པ་སོང་ནས། ད་ནི་སེམས་སོགས་ལྔ་པོ་ནི།
ནམ་མཁའི་སྤྲིན། ཆུའི་རླབས། ཉི་མའི་ཟེར། མེའི་དུ་བ་དང༌། ལུས་ཀྱི་ཡན་ལག་སྟེ་ལྔ་དང་མཚུངས་པ་ཉིད་ཡིན་ལ། འདི་ནི་ཐུན་མོང་ཐུན་མིན་གྱི་མཚམས་སྦྱོར་བྱད་ཡིན། བཞི་པ་ཐུན་མོང་མ་ཡིན་པ་ཡུལ་ཅན་སེམས་ཀྱི་གཤིས་ལུགས་ལ་ ༼༥༧༽། བརྟགས་ཏེ་གནས་ལུགས་འོད་གསལ་ཆེན་པོ་གཏན་ལ་འབེབས་པར་བྱེད་པ་དང༌། དེ་ལྟར་གཏན་ལ་ཕབ་པའལི་ཡེ་ཤེས་ངོ་སྤྲོད་པ་གཉིས་ལས། དང་པོ་ལྟ་བའི་ཁྲིད་ལ།
ཆོས་ཉིད་ཀྱི་ལྟ་བའམ། རང་རིག་གི་ལྟ་བའམ། མངོན་གསུམ་གྱི་ལྟ་བའམ། མཉམ་བཞག་ཡེ་ཤེས་ཀྱི་ལྟ་བ་ཡིན། ཁར་སང་གི་སྐབས་ཀྱི་དཔྱད་སྟོང་གིས་གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་སྟོང་པར་གཏན་ལ་ཕབ་པའི་དཔྱད་སྟོང་གི་ཤེས་རབ་དེའི་ངོར་མར་མེའི་མེདུན་ན་མུན་པ་མི་གནས་པ་བཞིན་དུ་དཔྱད་ན་བདེན་གྲུབ་ཅུང་ཟད་ཙམ་ཡད་མི་རྙེད་ལ། མ་བརྟགས་ཉམས་དགའ་ཙམ་དུ་རྟན་འབྲེལ་གྱི་སྣང་བ་སྒྱུ་མ་དང་རྨི་ལམ་བཞིན་དུ་གོ་མ་འགག་པར་སྟོང་རྟེན་འབྱུང་དབྱེ་བསལ་མེད་པ་ཙམ་དུ་གོ་བ་བློ་ལ་ཆགས་ཀྱང༌། དེ་ཡང་རྣམ་རྟོག་གི་གོམས་རྗེས་བཟང་ངན་ཙམ་ལས་སེམས་གཟུང་འཛིན་གྱི་རྟོག་པ་ཡིན་པ་ལ་ཁྱད་མེད། དེས་ཀྱང་འཆིང་བའི་རྒྱུ་བྱེད། རྟོག་པ་ ༼༥༨༽བཟང་ངན་གང་གིས་འཆིངས་ཀྱང་ཁྱད་མེད། འཆིང་བ་ཐམས་ཅད་ལས་གྲོལ་བར་བྱེད་པ་ཡེ་ཤེས་ཁོ་ན་ལ་རག་ལས་པས་ད་ནི་གཟུང་འཛིན་ཐམས་ཅད་དང་བྲལ་བའི་ཡེ་ཤེས་ཞིག་ཚོལ་དགོས།
དེ་ཚོལ་ལབ་སེམས་ཀྱི་བབ་གཤིས་ཡིན་ལུགས་འདུག་ཚུལ་ཆོས་ཉིད་དང་ལྔ་པོ་ནི་མིང་གི་རྣམ་གྲངས་ཏེ། དེ་ཡང་སྤྲིན་དང༌། ཉི་ཟེར་དང༌། ཆུ་རླབས་དང༌། དུ་བ་དང༌། ལུགས་ཀྱི་ཡན་ལག་དང་ལྔ་པོ་འདི་ལས་ལྡོག་ཕྱིགས་ནམ་མཁའ་དང༌། ཉི་མ་རང་གི་ངོ་བཽ། ཆུ་དང༌། མེ་དང༌། ལུས་རང་གི་ངོ་བོ་ལྟར་ཡིན་ལུགས་སོགས་ལྔ་པོ་རྟོགས་དགོས།
རྟོགས་པའལི་ཐབས་གཏན་ལ་འབེབས་པ་ཡིན་པས། དེ་ཡང་བཞག་པ་ལས་དཔྱད་པས་མི་འོང་སྟེ། དཔེར་ན་ཆུ་མ་རྙོགས་ན་དྭངས་ཤིང་གཟུགས་བརྙན་འཆར་བ་ལས་དྭངས་ཐབས་སུ་དབྱུག་པས་བསྒུལ་ན་སླར་ཡང་ཉོག་པར་འགྱུར་བ་ལས་མེད་པ་བཞིན། ཀློང་ཆེན་པའི་རྫོགས་པ་ཆེན་པོ་སེམས་ཉིད་རང་གྲོལ་ལས། མ་བཅོས་མ་བཅོས་རང་གི་ ༼༥༩༽། སེམས་མ་བཅོས། ། མ་འཛིན་མ་འཛིན་རང་གི་སེམས་མ་འཛིན། ། བཅོས་ཤིང་བཅོས་ཤིང་སེམས་ཀྱི་རྙོགས་ལངས་པས། བཅོས་མའི་སེམས་ཀྱིས་སྙིང་པོའི་དོན་ལ་བསྒྲིབས། ། ཞེས་གསུངས་པ་ལྟར་ཡིན།
དེ་བས་ན་སེམས་རྣམ་པར་རྟོག་པའི་བྱེད་རྩོལ་བཅོས་མའི་ཐབས་ཀྱིས་ཉོག་པར་བྱས་པས་ཡེ་ཤེས་མི་འཆར་བས་མ་བཅོས་པར་འཇོག་དགོས། དེ་ལྟར་འཇོག་པ་ལ་ལུས་གནད་གྲོལ་ལམ་ཆོས་བདུན་ལྷོད་ཆ་ཅན་ནམ་སྐྱིལ་ཀྲུང་དྲང་པོ་ཟུག་རྔུ་མེད་པ་ཞིག་བཅས་ནས། ངག་གནད་རླུང་རང་བབས་སུ་བཞག ། སེམས་གནད་བཅའ་བཅོས་མེད་པར་ཅོག་གེར་བཞག་ལྷུག་པར་བཞག ། གཟུང་འཛིན་གང་ཡང་ཡིད་ལ་མི་ལེན་པར་བཞག ། བཅོས་མི་ཉན་འཛིན་མི་ཉན་སྙམ་པའི་རྣམ་རྟོག་ཀྱང་དོར་ནས་འཇོག་དགོས། རྒྱུ་མཚན་མ་ཧཱ་ཨ་ནུ་གཉིས་སྐབས་རླུང་དང་ཐིག་ལེའི་རྫོགས་རིམ་ལ་གནད་དུ་བསྣུན་པའི་ཐབས་ལམ་གྱིས་འཆར་དགོས་ཀྱང་གྲོལ་ལམ་ལ་དེ་འདྲ་མེད་ ༼༦༠༽པས་བཞག་ཐབས་ཀྱི་གནད་གསུམ་པོས་འཆར་དགོས་པ་ཡིན་ཏེ། སྐྱེ་མེད་རིན་པོ་ཆེའི་མཛོད་ལས། གང་ཡང་མི་རྟོག་ཅིར་ཡང་མི་འཛིན་པར། ། བཅའ་བཅོས་མེད་པ་རང་བཞིན་ལྷུག་པར་ཞོག །
མ་བཅོས་པ་དེ་སྐྱེ་མེད་རིན་ཆེན་མཛོད། ། དུས་གསུམ་རྒྱལ་བ་རྣམས་ཀྱི་གཤེགས་ཤུལ་ཡིན། ། ཞེས་སོ། ། གནས་གསུམ་པོ་དེའི་ཐབས་ཀྱི་བཞག་ཀྱང་སེམས་ཀྱི་འདུག་ཚུལ་གཏན་ལ་འབེབས་མ་ཤེསན་ན་རྟོག་ མེད་ཀྱི་ཤེས་པ་རིག་པའི་དྭངས་ཆ་ལྷང་ལ་འབུད་མ་ཐུབ་པས། ཤེས་པ་དམུན་པོ་ཐུ་རེ་གཉིས་ཅི་སོང་མ་ཤེས་པར་རྗེས་ཐོབ་ཏུ་བརྟག་ན་མཉམ་བཞག་དེ་སྐབས་བདེ་གསལ་མི་རྟོག་པའི་ཉམས་གསུམ་གྱིས་ཀྱང་བརྒྱན་པ་དེ་ནི་ཀུན་གཞིན་ཡིན། དེ་དང་མ་འདྲེས་པར་གནད་གསུམ་པོ་དེ་ལྟར་བཞག་པས། དཔལ་ས་ར་ཧས། མ་ཡེངས་སེམས་ཀྱས་རང་གི་རང་ལ་ལྟོས། ། ཞེས་གསུངས་པ་ལྟར་ཡིད་དཔྱོད་ཀྱི་ལྟ་བ་འདི་མིག་གིས་གཟུགས་ལ་བལྟས་པ་ལྟར་ཡིན་དེས་མི་པན་ད་རེས་མཉམ་བཞག་ ༼༦༡༽ཡེ་ཤེ་ཀྱི་ལྟ་བ་འདི་མིག་གིས་ལྟག་འབེམ་ལ་བལྟས་པ་ལྟར་འདུག་མཁན་ཁོ་རང་ཅི་འདྲ་ཡིན་ཁ་ནང་ལ་ལོག་ནས་བལྟ་དགོས། དེ་ཡང་ཁ་ནང་ལ་ལོག་ཙམ་བྱས་པའི་མཚམ་ས་དེ་ནས་མ་རྙེད།
ཁ་ནང་ལ་ལོག་ཙམ་པའི་མཚམས་དེ་ལན་ཐ་མལ་གྱི་ཤེས་པ་རྗེན་པ་གོ་མཁན་ཚོར་མཁན་གྱི་སྣང་བ་འདི་ཡང་མ་འགག་བཞིན་མགོ་ནས་ཞྭ་བླངས་པའམ་ཁྲ་ཚང་ནང་ནས་བཏོན་པ་ལྟར་ཤེས་པ་དྭངས་སེང་ངེ་བ་ཞིག་རྙེད་དགོས། ལར་ལྟ་བའི་དུས་འདི་ན་རིག་པའི་གསལ་ཆ་ནས་ངོ་སྤྲོད་ལ་སྒོམ་པའི་དུནས་ན་ཆེད་རྩོལ་གྱིས་འཆོང་བ་ཡང་མ་ཡིན་པར་རང་བབས་ཀྱི་གནས་ཆ་གཙོར་འདོརནབྱེད་པ་ཡིན་གསུངས། ལུས་གནད་སོགས་སྔ་མ་བཞིན་ལ་སྔར་གྱི་རྙེད་པའལི་སེམས་དེ་ཡང་དཔྱད་དགོས་ཏེ། དེ་འདས་པའི་སེམས་ཞིག་ཡིན་མིན་བརྟགས་ན་འདས་པ་རག་ཡལ་རྗེས་མེད་ཡིན་པས་ད་ལྟ་ན་མེད། མ་འོངས་མ་མོ་གཤམ་གྱི་བུའི་སྐྱེ་མཆེད་ལ་བརྟགས་པ་དང་མཚུངས་པས་མ་སྐྱེས་ ༼༦༢༽ཤིང་མ་ཐོབ་ལ། སེམས་ཡིན་ན་ད་ལྟ་བ་ཡིན་དགོས། ད་ལྟ་བའི་སེམས་འདི་རིགས་བསྡུ་ན་དགེ་བའི་སེམས་དད་པ་ངེས་འབྱུང་བྱང་ཆུབ་ཀྱི་སེམས་གསུམ་དུ་འདུས། མི་དགེ་བའི་རྟོག་པ་ཆགས་སྡང་རྨོང་གསུམ་དུ་འདུ་བས་དེ་རྣམས་ཡིན་མིན་དུ་བརྟགས་ན་མིན། སེམས་ཕྲ་བ་རང་བཞིན་ལུང་མ་བསྟན་ལྟ་བུའི་རྟོག་པ་དགེ་མི་དགེ་གང་དུའང་སྐྱེ་གོ་མཆོད་པའི་རྨུགས་ཐིབ་རྟོག་མེད་ཀྱི་ཤེས་པ་རང་ག་མ་བརྒྱལ་བ་དང༌། གཉིད་འཐུག་པོ་དང༌།
ར་རོ་བ་དང༌། ཁ་ཧང་པ་དང༌། ཧོན་སོང་བ་ལྟ་བུ་མགོ་ལ་རྡོ་ཕོག་པ་ལྟར་ཅིར་སོང་མ་གོ་བ་ལྟ་བུའི་དམུན་པ་ཡང་མ་ཡིན། དེ་མིན་པའི་ཤེས་པ་ཞིག་ཡོད་ཚེ་ཤེས་ཚུལ་ལ་བརྟགས་ན་ཡུལ་ཡོད་དེ་ཤེས་སམ་མེད་དེ་ཤེས། ཡུལ་ཡོད་དེ་ཤེས་ན་སེམས་ཡིན་ལ། ཡུལ་མེད་དེ་ཤེས་ན་ཤེས་ཚུལ་ཅི་འདྲ་ཞིག་བརྟགས་ན། ཡུལ་མེད་ཀྱི་ཤེས་པ་གཟུང་འཛིན་དང་བྲལ་བ་ཡུལ་གྱིས་བསླད་མ་ཞུགས། འཛིན་པའི་གདོན་གྱིས་མ་རློམས་པའི་གསལ་ ༼༦༣༽། བའི་ཆ་ནས་ཤེས་པའང་ཡིན་ལ། འཛིན་མེད་ཀྱི་ཆ་ནས་སེམས་ཀྱང་མིན་པས་ཡེ་ཤེས།
གོ་མཁན་དང་ཚོར་མཁན་གྱི་སྣང་བ་མ་འགག་པར་སྣང་བ། སྣང་ཚུལ་ཡུལ་རྗེས་སུ་ཕར་མི་འབྲང་ཞིང༌། མེ་ལོང་ལ་གཟུགས་བརྙན་ཤར་བ་ཞིན་རང་གཤིས་སམ་རང་དོན་ཚུར་མ་འདྲེས་པར་རིག་པའི་དྭངས་ཆའམ་གསལ་ཙ་ལལ་སྣང་བ་སྟེ། མུ་ཏིག་ཕྲེང་བ་ལས། ཡེ་ནས་གནས་པའི་ཡེ་ཞེས་བྱ། ། ཡུལ་རྣམས་ཤེས་པས་ཤེས་ཞེས་བྱ། ། ཞེས་གསུངས། དེ་ལྟ་བཡའི་ཏིག་པ་དེ་ཡང་བརྟགས་ན། དང་པོ་སྐྱེ་བ་ཡོད་མེད། བར་དུ་གནས་པ་ཡོད་མེད། །
ཡུལ་རྣམས་ཤེས་པས་ཤེས་ཞེས་བྱ། ། ཞེས་གསུངས། དེ་ལྟ་བུའི་རིག་པ་དེ་ཡང་བརྟགས་ན། དང་པོ་སྐྱེ་བ་ཡོད་མེད། བར་དུ་གསནས་པ་ཡོད་མེད། ཐ་མ་འགྲོ་ཡོད་མེད་ཐག་ཆོད་དགོས། ཐེག་མཆོག་མཛོད་ལས་ཤན་འབྱེད་བཅུ་དྲུག ། ཆོས་དབྱིངས་མཛོད་ལས་ཤན་འབྱེད་བཅུ་གསུམ་གསུངས་ཀྱང༌། འདིར་མན་ངག་གི་གནད་དུ་བསྡུ་ན་ལྟ་བའི་སྐབས་ཤན་འབྱེད་གསུམ་ལས་ཀུན་གཞི་དང་ཆོས་སྐུའི་ཤན་འབྱེད་སོང༌། གཉིས་པ་ཡིད་དང་ཤེས་རབ་ཀྱི་ཤན་ ༼༦༤༽འབྱེད་དམ་སེམས་དག་རིག་པའི་ཤན་འབྱེད་ནི།
དེ་ཡང་རྟོག་པ་རིགས་བསྡུ་ན། མི་དགི་བའི་རྟོག་པ་ཆགས་སྡང་རྨོངས་གསུམ་དང༌། དགེ་བའི་རྟོག་པ་དད་པ་དང་ངེས་འབྱུང་དང་བྱང་སེམས་གསུམ་ལ་འདུས་ཤིང༌། དང་པོ་འདོད་ཆགས་ཤིག་སྐྱེ་ན་ཡུལ་ལ་མ་བརྟེན་པར་སྐྱེ་མི་ནུས་ཏེ་ཡུལ་མེད་ཀྱི་ཤེས་པ་ཞིག་ཨེ་སྐྱེ་བལྟས་ཀྱང་མི་སྐྱེ། དེ་བཞིན་དུ་ངེ་སྡང་དང་གཏི་མུག་དང་ཡུལ་ཡིད་དུ་མི་འོང་བ་སོགས་ལ་ལབརྟེན་ཏེ་སྐྱེ་བ་ལས་མི་སྐྱེ། དད་པ་དང་ངེས་འབྱུང་བྱང་སེམས་སོགས་ནི་བླ་མ་དང་དཀོན་མཆོག་གི་ཡོན་ཏན་སོགས་ཡུལ་ཞིག་ལ་བརྟེན་ནས་སྐྱེ་བ་ལས་ཨེ་སྐྱེ་བལྟས་ཀྱང་སྐྱེ་མི་ཤེས་པས་ན། དོན་དུ་གཟུང་འཛིན་དང་བཅས་པའི་ཤེས་པ་ཞིག་ཡིན་ཕྱིན་ཡུལ་ལ་ལྟོས་པ་ཅན་ཡིན་དགོས་ལ། རིག་པ་ནི་བཟང་རྟོག་དེ་དག་གི་ངོ་བོར་སྐྱེ་ཨེ་ཤེས་བལྟས་ཀྱང་སྐྱེ་མི་ཤེས་པས་ན་ཡུལ་མེད་གཟུང་འཛིན་དང་བྲལ་བ་ཡིན་པར་ཐག་ཆོད་དགོས། དེ་ན་འིག་ནས་འཆད་འགྱུར་གྱི་བཟང་རྟོག་དགེ་བས་ཕན་ ༼༦༥༽། མ་བཏགས།
ངན་རྟོག་མི་དགེ་བས་གནོད་མ་བསྐྱལ་བའི་དགེ་སྡིག་རྒྱུ་འབྲས་ལས་འདས་པར་ཐག་ཆོད་པ་སྟེ་ངོ་མཚར་བའི་ཚིག་ཆེན་བརྒྱད་ཀྱི་གནད་ཀྱང་འདི་ལ་ཐུག་གསུངས། གསུམ་པ་ཀུན་རྫོབ་དང་དོན་དམ་པའི་ཤན་འབྱེད་ནི། དེ་ཡང་ཀུན་ནས་ཉོན་མོངས་པ་དང་རྣམ་པར་བྱང་བ་གཉིས་ཀ་དགེ་མི་དགེ་བར་མའི་རྟོག་པ་གསུམ་དུ་འདུས་ཤིང༌། བར་མའི་རྟོག་པ་ཡང་སྔར་གྱི་རྒྱུ་མཚན་གྱིས་མི་དགེ་བའི་ཁར་འདུས་པས་ན་ཆགས་ཁྲོ་སོགས་ལྔ་པོ་རང་ཡུལ་ངན་པ་ལྔས་རྒྱུ་བྱས། བདག་རྐྱེན་དབང་པོ་ལྔས་རྐྱེན་བྱས་ནས་སྔར་མེད་གསར་དུ་སྐྱེ་ཞིང་རག་རྒྱུད་ལ་བཏང་བཤིག་བྱས་ཀྱང་ཆོག་ལ། རྣམ་བྱང་དད་སོགས་ལྔ་པོ་ཡང་རང་ཡུལ་ཡིན་ཏན་གྱི་རྒྱུ་མཚན་ཤེས་པ་སོགས་ཡུལ་ལྔས་རྒྱུ་བྱས། བདག་རྐྱེན་དབང་པོས་མཚམས་སྦྱར་ནས་སྔར་མེད་གསར་དུ་སྐྱེ་ཞིང་རང་རྒྱུད་ལ་བཏང་བཤིག་བྱེད་ན་ཡང་བྱེད་རྒྱུ་ཡོད་པས་ན་འདུས་བྱས་མི་རྟག་པ་འགྱུར་བཅས་རྫུན་པ་ ༼༦༦༽རྗེས་མེད་སྟོང་ ཡལ་ཡིན་པས་ན་ཀུན་རྫོབ་ཡིན་ལ། འོ་ན་རིག་པ་དེ་ཡོད་པ་ཞིག་ངོ་སྤྲད་དམ་མེད་པ་ཞིག་ངོ་སྤྲད་སྙམ་ན། མེད་པ་ངོ་སྤྲད་རྒྱུ་མེད་པས་ཡོད་པ་སྟེ། སེམས་ཀྱི་བབས་གཤིས་ཡིན་ལུགས་འདུག་ཚུལ་སོགས་ཡིན་པ་དེ་བླ་མའི་མན་ངག་གིས་ངོ་སྤྲོད་པ་ཡིན་པ་ཤེས་དགོས།
ངོ་སྤྲོད་རྒྱུའི་རིག་པ་དེ་ཀུན་རྫོབ་ལྟར་སྐྱེ་འཇིག་སོགས་ཡོད་མེད་བརྟགས་ན་མེད་པས་རིག་པ་དེ་ཀུན་ཉོན་དང་རྣམ་བྱང་གི་ཡུལ་གྱི་རྒྱུས་མ་བསྐྱེད། དབང་པོའི་རྐྱེན་གྱིས་མ་བསྒྱུར་བས་ན་འདུས་མ་བྱས་རྟག་པ་འགྱུར་མེད་དོན་དམ་བདེན་པ་ཡིན། སེམས་ཡུལ་དང་དབང་པོས་བསྐྱེད། རིག་པ་ཡུལ་མེད་རྒྱུ་རྐྱེན་ལས་འདས་པས་ན་ཆ་མེད་ཀུན་འགྲོ་སོགས་ཡིན། དེ་ཡང་གཞུང་གི་ལུགས་ལ་བདེན་པ་གཉིས་སམ། མན་ངག་གི་ལུགས་ལ་སེམས་དང་ངོ་བོའི་ཁྱད་པར་གཉིས་པོ་དེ་གཅིག་ཐ་དད་བརྟག་དགོས། ཅི་ལྟར་བརྟག་ན་སེམས་དང་ངོ་བོ་གཉིས་གཅིག་ན་ངོ་བོ་འགྱུར་མེད་ཡིན་པ་ ༼༦༧༽། བཞིན་རྣམ་རྟོག་ཀྱང་འགྱུར་མེད་ཡིན་དགོས། ཡང་ན་སེམས་འགྱུར་བཅས་ཡིན་པ་བཞིན་ངོ་བོ་ཡང་འགྱུར་བཅས་ཡིན་དགོས་ན་མིན་པས་གཅིག་ཡིན་པ་ཁེགས། འོ་ན་ཐ་དད་ཡིན་སྙམ་ནམ་བརྟག་མ་དཔྱད་ཙམ་གྱིས་ངོ་བོ་ཐ་དད་ཡིན་ཀྱང༌།
དཔྱད་ན་ཐ་དད་རྒྱུའི་ཆོས་མ་གྲུབ་སྟེ་སེམས་བྱུང་གནས་འགྲོ་གསུམ་གང་ཡང་མེད་པར་གཏན་ལ་ཕབ་ཟིན་ལ། རིག་པ་ཡང་བྱུང་གནས་འགྲོ་གསུམ་སྐྱེ་འགག་གནས་གསུམ་དང་བྲལ་ཞིང་ཡོད་མེད་སྣང་སྟོང་གི་མཐའ་དང་བྲལ་བའི་ཕྱིར་ན་མ་གྲུབ། དེའི་ཕྱིར་ན་ཐ་དད་རྒྱུའི་ཆོས་ཤིག་མ་གྲུབ་པས་གཤིས་ལ་དགེ་སྡིག་རྒྱུ་འདྦྲས་ཕན་གནོད་ལས་འདས་ཤིང་རིག་པ་དེའི་ངོ་ན་གནས་ཚེ་ནལ་འབྱོར་པ་ཆགས་ལམ་གྱིས་འགྲོ་བ་དང༌། ཁྲོ་ལམ་གྱིས་འགྲོ་བ་སོགས་ཡོད་ཀྱང༌། རྟོག་པ་ལ་འཕྲོ་མཐུད་མེད་ཅིང་རྩྭ་དྲེས་མའི་ཐག་པ་མེས་ཚིག་པ་བཞིན་དུ་དུམ་བུ་དུམ་བུར་ཞིག་ཅིང་ཆད་དེ་རྣམ་རྟོག་ལ་ཞེན་པ་མེད་པས་ན་ཡོབ་ཉིས་ནོན་ལ་ལྷུང་དོགས་མེད་པ་ ༼༦༨༽བཞིན་དུ་ལས་མི་གསོག ། ངོ་བོའི་ཚུག་ཤོར་ནས་རྩལ་འཁྲུལ་པི་རྣམ་རྟོག་གི་ཐོག་ཏུ་སོན་པ་ན་དགེ་སྡིག་རྒྱུ་འབྲས་ཕན་གནོད་ཡོད་པས་དྲན་ཤེས་བག་ཡོད་ཀྱི་སྒོ་ནས་སྤྱོད་པ་ངང་པའི་རྒྱལ་པོ་ཡུལ་འཁོར་སྲུང་བཞིན་དུ་དགེ་སྡིག་རྒྱུ་འབྲས་ཕྲ་བ་ནས་འཛེམ་དགོས། ལྟ་ཕྱོགས་སུ་སྤྱོད་པ་མ་ཤོར་བ་དགོས་ཞེས་སྔ་མའི་གསུངས་རྒྱུན་རྣམས་སུ་ཡོད་པ་དེ་ཡིན། དེ་བས་ན་ལྟ་བ་དཔའ་དགོས། སྤྱོད་པ་སྡར་དགོས་ཞེས་གསུངས། དེ་ཡན་གྱིས་མུ་རྫོབ་དང་དོན་དམ་ པའི་ཤན་འབྱེད་སོང༌།
ད་ནི་ངོ་བོ་དང་རྣམ་རྟོག་གཉིས་གཅིག་ལ་གཅིག་ལྟོས་སམ་མི་བལྟོས་བརྟག་ན་ངོ་བོ་རྣམ་རྟོག་ལ་མི་ལྟོས་ཏེ། རྣམ་རྟོག་དེ་རྣམས་ཀྱིས་ངོ་བོ་ཨེ་སྐྱེ་བལྟས་ཀྱང་སྐྱེ་མི་ཤེས་པའི་རང་བཞིན་ཡིན། རྣམ་རྟོག་ངོ་བོ་མེད་ན་མི་འབྱུང་བས་ལྟོས་དགོས། དཔེར་ན་ནམ་མཁའ་སྤྲིན་ལ་མི་ལྟོས་ཀྱང༌། སྤྲིན་ནམ་མཁའ་ལ་ལྟོས་དགོས་པ་སོགས་གོང་གི་དཔེ་དོན་བཅུ་པོ་འདིར་སྦྱར་ནས་འཆད་དགོས། རིག་པ་དེ་རྣམ་རྟོག་ལ་ ༼༦༩༽། མི་ལྟོས་ན་སྔར་རིག་པ་ཞིག་ཡོད་ཅེས་བརྗོད་ཚར་བས་དེ་ཡོད་པར་སེམས་གང་གི་ཤེས། རྣམ་པར་རྟོག་པའི་སེམས་ཀྱིས་མི་ཤེས་ཏེ། འདས་པ་འགག་པས་མི་ཤེས། མ་འོངས་པ་མོ་གཤམ་གྱི་བུ་བཞིན་མ་སྐྱེས་ཞིང་མ་ཐོབ་པས་མ་ཤེས།
དེའི་ཤུལ་ན་ད་ལྟ་བ་ལས་མེད་ན་ད་ལྟ་བའང་རང་གྲུབ་ཙམ་ནས་ཡུལ་གཅོད་མི་ནུས་པས་སྐད་ཅིག་དང་པོས་མི་ཤེས། གཉིས་པ་ན་འགགས་ཟིན་པས་ན་འདས་པ་དང་མཚུངས་ཤིང་སེམས་སྐད་ཅིག་མའི་ཕྲེང་བ་ཡིན་པས་རིགས་པའི་ཚུལ་དེས་ན་ཤེས་མི་ནུས་ལ། དེས་ན་དོན་དམ་བློ་ཡི་སྤྱོད་ཡུལ་མིན། ། ཞེས་གསུངས། ལར་འོག་མའི་ལུང་གོང་མ་ལ་འཐེན་རྒྱུ་ཡོད་ལ། གོང་མའི་ལུང་འོག་མར་སྦྱར་རྒྱུ་མེད་གསུངས། རྣམ་རྟོག་གིས་མ་ཤེས་ན་དེ་ཤེས་མཁན་ཚོལ་དགོས་པས་སེམས་ཀྱིས་མི་ཤེས་དུས་རིག་པ་རང་གིས་རང་ཤེས་དགོས་ལ། དེ་ཡང་ཡུལ་ཡོད་དེ་ཤེས་ན་སེམས་དང་ཁྱད་མེད་པས་གཟུང་འཛིན་ཅན་གྱི་ ༼༧༠༽སེམས་ལས་མ་འདས། ཡུལ་དང་ཡུལ་ཅན་དེད་བཞིན་དུ་ཤེས་ན་རང་གིས་རང་ལ་བྱ་བྱེད་ལས་གསུམ་འགས་བས་ཤེས་མི་ལོ། འོན་ཀྱང་དཔྱད་པས་ཐག་ཆོད་དེ་རང་གི་རང་ཤེས་ཡིན་སྙམ་ན།
རང་གིས་རང་ཤེས་པའི་དཔེ་དོན་ལུང་གསུམ་དང་ལུང་ལའང་མདོ་སྔགས་ཀྱི་ལུང་གཉིས་ཡོད་པ་ཤེས་དགོས། དེ་ཡན་གྱིས་ཤན་འབྱེད་སོང་ནས། ད་ནི་ལ་བཟླ་བ་ལ། ལ་བཟླ་ཞེས་པ་ཐག་ཆོད་མིང༌། ཞེས་པས་ཐག་ཆོད་པ་སྟེ། བཟང་ངན་སྤང་བླང་རེ་དོགས་ཆགས་སྡང་གི་ཞཻན་པ་ཐམས་ཅད་ཡེ་ཤེས་ཆིན་པོ་གཅིག་གི་ཀློང་དུ་རོ་མཉམ་པར་རྟོགས་པས་ཐག་ཆོད་པ་ལ་ལ་བཟླ་ཞེས་བྱ་སྟེ། དེ་ཡང་དང་པོ་ལ་བཟླ་རྒྱུའམ་ཐག་ཆོད་རྒྱུའི་བཟང་ངན་གྱི་ཞེན་པ་དེ་ངོས་འཛིན་དགོས། དེ་ཡང་གཞུང་གི་ལུགས་ལ་ཀུན་རྫོབ་དང་དོན་དམ་མམ། མན་ངག་གི་ལུགས་ལ་ངོ་བོ་སེམས་གཉིས་ལ་བཟང་ངན་གྱི་ཞེན་པ་ཡོད་པ་དེ་ངོས་འཛིན་དགོས། ངོས་འཛིན་པ་ལ་དང་པོ་རང་རྒྱུད་ལ་བརྟགས་ན་སྔར་དང་ ༼༧༡༽།
ད་ལྟའི་སྐབས་སུ་ཀུན་རྫོབ་ལ་ངན་པར་ཞེན། དོན་དམ་ལ་བཟང་པར་ཞེན་པ་འདི་གཉིས་ཀ་ཞེན་ལྟ་ཡིན་པ་ལ་ཁྱད་མེད་པས། ད་ལྟའི་རིག་པ་ལ་བཟང་པོར་ཞེན་པ་དེ་མི་ནག་མགོ་གསུམ་གྱི་མགོ་དབུས་མ་གླང་མགོ་དང་འདྲ། ཀུན་རྫོབ་ལ་དགེ་སྡིག་གཉིས་ལས་དགེ་རྟོག་དད་པ་སོགས་ལ་བཟང་པོར་ཞེན་པ་དེ་གཡས་སྟག་མགོ་དང་འདྲ། མི་དགེ་བའི་རྟོག་པ་ཁོང་ཁྲོ་སོགས་ལ་ངན་པར་ཞེན་པ་དེ་གཡོན་ཕག་མགོ་དང་འདྲ། དེ་ལྟར་བརྟགས་པས་བཟང་ངན་གྱི་ཞེན་པ་ཡོད་པར་ཤེས་པ་དེ་ཆོས་ཅན་ལྟ་བའི་ལྟ་བ་ཡངདག་པ་ཡིན། བཟང་ཞེན་ངན་ཞེན་སྤང་བླང་རེ་དོགས་ཆགས་སྡང་གི་ཞེན་པ་ཐམས་ཅད་རོ་མཉམ་པར་ཐག་ཆོད་པ་སྟེ་ལ་བཟླ་ནུས་པ་ནི་ཆོས་ཉིད་ལྟ་བའི་ལྟ་བ་ཡང་དག་པ་ཡིན། བཟང་ངན་གྱི་ཞེན་པ་ཡོད་པར་མ་ཤེས། མེད་པར་ཡང་མ་རྟོགས་པར་ཅི་ཡང་མེད་པར་འཁོར་འདས་མེད། རྒྱུ་འབྲས་མེད་ཟེར་བ་དེ་ལྟ་བ་ལོག་པ་ཡིན་པར་ཐག་ ༼༧༢༽ཆོད་ཅིང་ཤེས་དགོས།
ཀུན་རྫོབ་དང་དོན་དམ་པའི་བཟང་ངན་གྱི་ཞེན་པ་ཡོད་པར་ཤེས་པ་དེ་གནས་ལུགས་རང་ངོས་ནས་བཟང་ངན་མེད་ལུགས་དང༌། ཀུན་རྫོབ་འཁྲུལ་བའི་ངོས་ནས་བཟང་ངན་ཡོད་ལུགས་ཤིག་ཤེས་དགོས། དང་པོ་བཟང་ངན་མེད་ལུགས་ལ་དཔར་དོན་གཉིས་ལས། དང་པོ་ནི། རྒྱ་མཚོའི་རླབས་ལ་བསམ་ན་རླབས་ཐམས་ཅད་རྒྱ་མཚོའི་རྣམ་འགྱུར་ཡིན་པས་ན་རྒྱ་མཚོ་ལས་སོགས་སུ་ངན་པ་ཞིག་གང་ཡང་མེད། ཚུར་དེད་ན་རྒྱ་མཆོ་རང་གི་ངོ་བོ་ལས་གཉན་དུ་འཕྱོས་མེད་པར་རང་གི་ཀློང་དུ་གཅིག་པའི་དཔེ་དེ་བཞིན་དུ་ཀུན་རྫོབ་འཁྲུལ་པའི་ཆོས་ཐམས་ཅད་ཕར་ཡེ་ཤེས་ཆེན་པོ་གཅིག་གི་ཆོ་རོལ། རྣལ་རོལ། རྣམ་འགྱུར་ཡིན་པས་ན་ངན་པ་མེད། ཚར་དེན་ན་ཐམས་ཅད་ཡེ་ཤེས་ཆེན་པོ་གཅིག་གི་ཀློང་ལས་མི་འདའ་ཞིང་གཅིག་པས་ན་བཟང་ངན་རང་ངོས་ནས་མེད་པར་ཕར་དེད་ཚུར་དེད་འདིའི་ཐོག་ནས་ཤེས་དགོས། དཔེར་ན་རླབས་རྒྱ་མཆོར་ ༼༧༣༽།
ཕར་ཐི་ནས་རླུང་གིས་བསྐྱོད་པ་ན་རླབས་ཆུང་ཉེ་རེ་རེ་དེད་ནས་ཇེ་ཆེར་རླབས་སུ་འགྲོ་བ་ལས་སོགན་ན་མེད་པ་ལྟར་དེ་བཞིན་དུ་སེམས་དང་ཡེ་ཤེས་གཉིས་པོ་དེ་གནས་སྐབས་རྒྱབ་གྱེས་པ་ན་རིག་ཙམ་འགྱུ་ཙམ་རླབས་ཆུང་དང་འདྲ་བ་དེ་ལས་རླུང་གིས་སྤུར་ནསརྣམ་པར་རྟོག་པ་ཕྲ་རགས་ལྡང་བ་ཚོགས་བདུན་དང་འདུག་པ་ཀུན་གཞི་ཡིན། དེ་ལྟར་ཐག་ཆོད་རྒྱུ་གང་ཡིན་སྙམ་ན། བདེན་གཉིས་སམ། འཁོར་འདས་གཉིས་སམ། གནས་སྣང་གཉིས་སམ། འབྲས་བུ་བདེ་སྡུག་གཉིས་སམ་ཐམས་ཅད་ཡེ་ཤེས་ཆེན་པོ་གཅིག་གི་ཀློང་དུ་བཟང་ངན་མེད་པ་ཐག་ཆོད་དགོས། དེ་ལྟར་བརྟགས་པས་གནས་ལུགས་ངོས་ན་བཟང་ངན་མེད་པར་ཐག་ཆོད་པ་དེ་མངོན་སུམ་གྱི་ལྟ་བ་ཡང་དག་པ་ཡིན། རྗེས་ཐོབ་ལ་རྗེས་ཤེས་དག་རྗེས་ཐོབ་གཉིས་ལས། རྗེས་ཤེས་ནི་རིག་པ་རང་གི་ངོ་བོའི་ཐོག་ན་གནས་སྐབས་ཟ་ཉལ་འགྲོ་འདུག་སོགས་སྤྱོད་ལམ་སྐབས་མིག་གིས་མཐོང་བཞིན་ཆུལ་མི་ ༼༧༤༽མཆོང་བ་བཞིན་མི་དགེ་བ་བསག་ཐབས་མེད། རྗེས་ཐོབ་ལ་གལ་ཏེ་རྣལ་འབྱོར་པ་རྩལ་འཁྲུལ་པའི་ངོས་ན་འབྱམས་ཚེ་དགེ་སྡིག་རྒྱུ་འབྲས་ལཕན་གནོད་ཡོད་པར་ཤེས་པ་དེ་འཇིག་རྟེན་པའི་ཡང་དག་པའི་ལྟ་བ་ཡིན།
གལ་ཏེ་རྒལ་འབྱོར་པ་ལལ་རྒམ་རྟོག་ཤར་ཀྱང་ལས་མི་གསོག་པའི་ཚོུལ་འོག་ནས་གྲོལ་ཚུལ་ཆེན་པ་བཞིའི་སྐབས་སུ་འཆད་པར་འགྱུར་རོ། ། ཆོས་དབྱིངས་མཛོད་ལས། ཁམས་གསུམ་འཁོར་བར་འཁྱམས་རུང་མ་འཁྱམས་རུང༌། ། འབྲས་བཡ་སངས་རྒྱས་ཐོབ་རུང་མ་ཐོབ་རུང༌། ། ཀུན་བཟང་ཀློང་དུ་འཁོར་འདས་རྒྱུ་འབྲས་མེད། ། ཅེས་གསུངས་པ་ལྟར་ཡིན། དེ་རིག་པའི་བྱེ་བྲག་ཏུ་འགྱུར་ཚུལ་བློས་བྱས་བཅོས་མའི་ལྟ་སྒོམ་སྤྱོད་པ་གསུམ་དང༌། གནས་ལུགས་མ་བཅོས་པའི་ལྟ་སྒོམ་སྤྱོད་པ་གསུམ་པོ་ཤན་འབྱེད་ཀྱིས་ཕྱེས། ལ་བཟླས་ཕར་དེད་ཚུར་དེད་བྱས་ནས་བཟང་ངན་མེད་པར་ལ་བཟླ་དགོས། དང་པོ་བློས་བྱས་ཀྱི་ལྟ་བའམ་ཡིད་སྤྱོད་ཀྱི་ལྟ་བ་ནི།
སྟོང་རྟེན་འབྱུང་དབྱེ་བསལ་མེད་ ༼༧༥༽། པའི་ལྟ་བ་ཡིན༌། མངོན་སུམ་གྱི་ལྟ་བའམ་ཆོས་ཉིད་ཀྱི་ལྟ་བ་ནི་རིག་པའི་ངོ་བོ་མཐོང་བ་དེ་ཡིན། ཡིད་དཔྱོད་ཀྱི་ལྟ་བ་དེ་གནས་ལུགས་ལ་རྗེས་དཔག་ཆུ་ཟླས་ཟླ་གཟུགས་དཔག་པ་བཞིན་བློ་ངོའི་དོན་སྤྱི་ཙམ་གྱིས་རང་མཚན་དཔག་པ་ཡིན་པས་མངོན་སུམ་མེད་ལ། མངོན་སུམ་གྱི་ལྟ་བ་འདིས་རྗེས་དཔག་ལ་མ་ལྟོས་པར་གནས་ལུགས་མངོན་སུམ་དུ་མཐོང་བ་ཡིན་པས་ལྟ་བ་གཉིས་ལ་བཟང་ངན་ཡོད་ཀྱང༌། ཡོད་པར་ཞེན་ན་བཟང་ངན་གང་ལ་ཞེན་ཀྱང་འཆིང་བའི་རྒྱུ་ཡིན་པས་བཟང་ངན་མེད་པ་རྒྱ་མཚོའི་རླབས་སོགས་བཞིན་དུ་རྣམ་རོལ་དང་རྣམ་འགྱུར་དང་རྩལ་དང་རོལ་བ་ཡིན་པས་བཟང་ངན་མེད་ཅིང༌།

ཚུར་དེད་ན་ཡང་ཡེ་ཤེས་ཆེན་པོ་གཅིག་གི་ཀློང་ལས་མི་འདའ་བས་བཟང་ངན་མེད་པར་ཐག་ཆོད་དགོས། བསྒོམ་པ་ལ་ཡང༌། བཅོས་མ་སེམས་ཀྱི་སྒོམ་སམ། འདུས་བྱས་བསྒོམ་པ་ནི་བཅོས་མ་གློ་བུར་བ་ཡིན་ཏེ། བསྒོམ་རྒྱུའི་དོན་ལ་དྲན་པ་དང་ཤེས་བཞིན་བག་ཡོད་སོགས་ ༼༧༦༽དྲན་པའི་ཆ་དུ་མ་ཞིག་གིས་སྒོམ་པ་ཡིན། གནས་ལུགས་ཀྱི་རྒྱུན་སྐྱོང་བའི་དྲན་པ་ནི་གནས་ལུགས་རག་དང་ངོ་བོ་གཅིག་པ་ཆོས་ཉིད་རང་བབས་ཀྱི་དྲན་པ་མིང་ལྔར་བཏགས་ཀྱང་དོན་གཅིག་ཏུ་འདུ་བ་བློ་ལས་འདས་པའི་འདུས་མ་བྱས་ཀྱི་བསྒོམ་པ་ཡིན། དེ་གཉིས་ཀྱང་བློ་ཡིན་མིན་བཟང་ངན་ཡོད་ཀྱང༌། ཞེན་ན་འཆིང་བ་སོགས་སྔར་གྱི་ཚུལ་དེའི་བཟང་ངན་མེད་པར་ལ་བཟླ་དགོས། ད་ནི་སྤྱོད་པ་ལ་བློས་བྱས་བཅོས་མའི་ལྟ་སྒོམ་གྱི་རྗེས་སུ་འགྲོ་བའི་ཐུན་མོང་གི་སྤྱོད་པ་དེ་དང་རྣལ་འབྱོར་པའི་སྤྱོད་པའི་ངོ་བོའི་ངང་མ་ཤོར་བའི་གནས་ལུགས་མ་བཅོས་པའི་ལྟ་སྒོམ་གྱི་རྗེས་སུ་འགྲོ་བའི་ཐུན་མོང་མ་ཡིན་པའི་སྤྱོད་པ་གཉིས་ལ་བཟང་ངན་ཡོད་ཀྱང༌། ཞེན་ན་འཆིང་བས་བཟང་ངན་མེད་པ་ཐག་ཆོད་དེ་ལ་བཟླ་དགོས། དེ་ཡན་གྱི་ཆོས་ཉིད་ཀྱི་ལྟ་བའི་ཁྲིད་རྫོགས།
དེ་ནས་སྒོམ་པའི་ཁྲིད་ལ། བློས་བྱས་སེམས་ཀྱི་སྒོམ་པ་དག་གནས་ལུགས་མ་བཅོས་པའི་སྒོམ་པ་གཉིས་ཤན་འབྱེད་དགོས། དང་པོ་བཅོས་མའི་ ༼༧༧༽། གཟུང་དྲན་འཇུར་དྲན་འདུས་བྱས་གློ་བུར་དྲན་པ་ནི་ཤ་ཟུང་གི་ཤ་གཟུང་བ་བཞིན་དུ་སེམས་དེས་ཡུལ་དེ་བཟུང་ནས་ཕྱི་མའི་ཡུལ་དེའི་རྒྱུན་མ་རྗེད་པར་བཟུང་སྟེ་དྲན་ཤེས་བག་ཡོད་སོགས་དྲན་པའི་ཆ་དུ་མ་འདུས་ནས་སྒོམ་བ་འདུས་བྱས་གློ་བུར་བའི་དྲན་པའམ་སྒོམ་པ་ཞེས་ཟེར། ཅི་ལྟར་ཡིན་ན་དལ་འབྱོར་རྙེད་དཀའ་ནས་འཆི་བ་མི་རྟག་ལས་འབྲས་སོགས་ནས་རྡོ་རྗེ་ཐེག་པའི་བསྐྱེད་རྫོགས་ཀྱི་བར་ཐམས་ཅད་བཟུང་དྲན་འཇུར་དྲན་གྱིས་བཟུང་ནས་སྔ་མའི་དམིགས་རྣམས་མ་བརྗེད་པའི་དྲན་པས་རྒྱུན་སྐྱོང་བ་ལས་ཆོས་ཉིད་རང་བབས་ཀྱི་བསམ་གཏན་མེད་ལ། གཉིས་པ་གནས་ལུགས་མ་བཅོས་པའི་སྒོམ་པ་ནི། བཟུང་དྲན་འཇུར་དྲན་ཞིག་གིས་བཟུང་པབའི་བཅོས་མ་གློ་བུར་བའི་སྒོམ་པ་ལྟར་ཨེ་སྐྱེ་བལྟས་ཀྱང་སྐྱེ་མི་ཤེས་ལ། དགོས་ཀྱང་མི་དགོས། རིག་པ་མངོན་སུམ་རྟོགས་པ་ནས་བཟུང་མེ་ཡིན་ན་ཚ་བ་དང༌། ཆུ་ཡིན་ཙམ་ནས་བརླན་པ་བཞིན་དུ་ཆོས་ཉིད་རང་བབས་ཀཡི་དྲན་པ་ ༼༧༨༽རིག་པ་དང་ངོ་བོ་གཅིག་པར་ཡོད་པ་ལས་བློས་བཅོས་སྒོམ་ལྟར་འཛིན་མི་དགོས་པར་ཐག་ཆོད་དགོས།
དེ་ལྟར་བརྟགས་པས་སྔར་གྱི་ཆོས་ཉིད་རང་བབས་ཀྱི་བསམ་གཏན་བཟུང་དྲན་འཇུར་དྲན་གང་གིས་ཀྱང་བཟུང་མི་དགོས་པ་དེའི་སྟེང་ནས་སྒོམ་པ་བཤད་དགོས། དེ་ལྟ་བུའི་སྒོམ་པ་དེ་ལ་རྫོགས་ཆེན་རང་ལུགས་ཀྱི་མིང་བཏགས་ན་ཆོས་ཉིད་ཀྱི་དྲན་པ། གཉུགས་མའི་དྲན་པ། བློ་འདས་ཀྱི་དྲན་པ། དྲན་མཆོག་རྒྱལ་པོ། རྩོལ་བྲལ་རག་བཞག་གི་དྲན་པ་ཞེས་མིང་ལྔར་བཏགས་ཀྱང༌། དོན་ཆོས་ཉིད་རང་ལབབས་ཀྱི་བསམ་གཏན་དང་གཅིག ། གཞུང་སྤྱི་ཁྱབ་ལྟར་ན་མ་དག་ཤིང་རྡེལ་དང༌། དག་པ་ལྷ་སྐུ་ལ་སེམས་འཛིན་པ་རྣམས་བྱིས་པ་ཉེར་སྤྱོད་ཀྱི་བསམ་གཏན། སྟོང་ཉིད་ལ་དཔཡོད་པ་དོན་རབ་འབྱེད་པའི་བསམ་གཏན།
དེ་བཞིན་གཤིགས་པ་དགྱེས་པའལི་བསམ་གཏན་གསུམ་ལས་ཕྱི་མ་ཡིན། གོང་མའི་ཆོས་སྐད་ལྟར་ན་ལྷ་དང་མིའི་སེམས་འཛིན། བྱང་ཆུབ་སེམས་དཔའི་བསམ་གཏན། ༼༧༩༽། དེ་བཞིན་གཤེགས་པའི་དགོངས་པ་དང་གསུམ་ལས་ཕྱི་མ་སྟེ་དོན་གཅིག ། ད་ནི་ཆོས་ཉིད་རང་བབས་ཀྱི་བསམ་གཏན་དེའི་སྟེང་ནས་སྒོམ་པ་འཆད་པ་ལས། ཁྲེགས་ཆོད་ཐོད་རྒལ་ཐུན་མོང་བའི་སྒོམ་པ་ཅོག་བཞག་ཆེན་པོ་བཞི་དང༌། ཐུན་མོང་མ་ཡིན་པ་ཁྲེགས་ཆོད་རང་གི་སྒོམ་པ་མི་གཡོ་གསུམ་ལྡན་བཤད་པ་གཉིས་ལས། དང་པོ་ལྟ་བ་རི་བོ་ཅོག་བཞག་ནི། རི་རབ་ཀྱི་རྩེ་ནས་བལྟས་ན་རི་ཕྲན་ཐམས་ཅད་ཤུགས་ལ་ཐོང་བ་ལྟར་རྫོགས་པ་ཆེན་པོའི་ཐུན་མོང་བ་སེམས་ཀྱི་བྱུང་གནས་འགྲོ་གསུམ་ལ་བརྟགས་པ།
ཐུན་མིན་མངོན་སུམ་རང་རིག་གི་ལྟ་བ་གཉིས་ཀྱིས་རྩོལ་བཅས་ཀྱི་རི་པ་བརྒྱད་པོའི་ལྟ་བ་འདི་བློས་བྱས་ལས་མ་འདས་པས་དེ་དག་ལ་འགྲམ་ཆུ་མི་ལྡང་བར་རྫོགས་པ་ཆིན་པོ་རང་གི་ལྟ་བ་གནས་ལུགས་མ་བཅོས་པའི་རྒྱུན་སྐྱོང་བ་ནི་ལྟ་བ་རི་བོ་ཅོག་བཞག་ཡིན། སྒོམ་བ་རྒྱ་མཚོ་ཅོག་བཞག་ནི། དཔེར་ན་རྒྱ་མཚོ་ཆེན་པོ་དྭངས་ལ་མི་གཡོ་བ་ལྟར་རྫོགས་ཆེན་རང་ལམ་ལ་ ༼༨༠༽འཕྲོ་བ་མི་དགག ། གནས་པ་མི་སྒྲུབ་པར་གཟུང་དྲན་འཇུཎ་དྲན་གྱི་ཡུལ་ལས་འདས་པའི་འཕྲོ་གནས་གཉིས་མེད་དུ་རིག་པ་དྭངས་ལ་མི་གཡོ་བར་འཇོག་པ་སྒོམ་པ་རྒྱ་མཚོ་ཅོག་བཞག་ཡིན། སྤྱོད་པ་སྣང་བ་ཅོག་བཞག་ནི། ཐོད་རྒལ་གྱི་བཞུགས་སྟངས་དང་གཟིགས་སྟངས་ཀྱིས་དབྱིངས་དང་ཐིག་ལེའི་ར་བ་ན་རིག་པ་རྡོ་རྗེ་ལུ་གུ་རྒྱུད་བཞག་ནས་ཡུལ་ལ་དཔྱད་ར་མི་བྱེད་པར་ནང་ཤེས་རབ་རང་བྱུང་གི་སྒྲོན་མ་ལ་མཉམ་པར་འཇོག་དགོས། ཐོད་རྒལ་ལ་དང་པོ་འཆར་དགོས། སྒོམ་དུས་མ་ཞེན་དགོས། ཐ་མ་ཟད་དགོས་གསུངས་པའི་གནད་ཀྱང་འདི་ཁོ་ན་ཡིན། ཁྲེགས་ཆོད་སྐབས་འདིར་དབང་པོ་སྒོ་ལང་ཡུལ་ལ་དཔྱད་ར་མེད་པ་བུ་ཆུང་ལྷ་ཁང་དུ་ཕྱིན་པ་ལྟ་བུའི་རིག་པ་དྭངས་ལ་མི་གཡོ་བར་འཇོག །
འབྲས་བུ་མ་བཅོས་ཅོག་བཞག་ནི། གཞི་མ་བཅོས་པས་ན་ལམ་ཡང་མ་བཅོས་པར་འཇོག་དགོས་རྟོགས་བྱའི་གཞི་མ་བཅོས་པ་ལ་བློས་བཅོས་ཏེ་སྒོམ་ན་ཡུལ་ང་མི་མཐུན་པའི་སྒོམ་པར་འགྱུར་ ༼༨༡༽ ། བས་ན་ལོག་ཤེས་ཏེ་ཡུལ་གྱི་གནས་ལུགས་ལས་ལོག་པའི་ཕྱིར་རོ། ། དེ་བས་ལམ་ཡང་མ་བཅོས་པར་སྐྱོངོ་་ལས་ཐོབ་པའི་འབྲས་བུ་ཡང་མ་བཅོས་པ་ཐོབ་པར་འགྱུར་བས་གཞི་ལམ་འབྲས་གསུམ་མ་བཅོས་པ་ཡིན་པར་ཐག་ཆོད་དེ་གནས་ལུགས་མ་བཅོས་པའི་རྒྱུན་སྐྱོང་བ་ཡིན། ད་ནི་ཁྲེགས་ཆོད་རང་གི་དགོངས་པམི་གཡོ་གསུམ་ལྡན་གྱི་སྒོམ་པ་འཆད་པ་ལ། དང་པོ་ལུས་མི་གཡོ་བ་ཆོས་བདུན་རི་རྒྱལ་ལྟ་བུ་གྲོ་ལམ་ཆོས་བདུན་ལྷོད་ཆ་ཅན་ནམ་སྐྱིལ་ཀྲུང་དྲང་པོ་ཟུག་རྔུ་མེད་པ་ཞིག་བཅས་ནས་འདུག་དགོས། དགོས་པ་ལུས་དྲང་ན་རྩ་དྲང༌། རྩ་དྲང་ན་རླུང་དྲང༌། རླུང་དྲང་ན་སེམས་ལས་སུ་རུང་བའི་དགོས་པ་ཡོད་དོ། ། གཉིས་པ་དབང་པོ་མི་གཡོ་བ་མཚོལ་གཟའ་སྐར་ཤར་བ་བཞིན་འཇོག་གོས།
དེ་ཡང་དབང་པོ་སྒོ་ལྔས་ཕྱི་ཡུལ་ལ་དཔྱད་ར་ཡང་མི་བྱེད། ནང་དུ་མི་བསྡུ་བར་དྭངས་བཏོན་ཏེ་འཇོག ། ཁྱད་པར་དུ་མིག་འོད་གསལ་འཆར་བའི་སྒོ་ཡིན་པས་མིག་ ༼༨༢༽བཙུམ་པའམ་ཚམ་ཚོམ་མི་བྱེད་པར་ཐད་ཀའི་ནམ་མཁའ་ལ་རྟེན་མེད་དུ་འཇོག་པ་དེ་ཡིན། འདི་ཡི་བཞག་ཐབས་ལེགས་ན་རིག་རྩལ་ཆོས་རྣམ་འབྱེད་ཀྱི་ཤེས་རབ་སྤྱན་དང་མངོན་ཤེས་རྫུ་འཕྲུལ་སོགས་ཡོན་ཏན་མཐའ་ཡས་པ་རྣམས་དབང་ཤེས་དྭངས་པའི་རྩལ་ཁོ་ན་ལས་སྣང་བ་རྫོགས་ཆེན་གྱི་ཁྱད་ཆོས་ཡིན། དེང་སང་གི་རྟོགས་ལྡན་པ་རྣམས་ལོ་གྲངས་ཀྱིས་བཅད་དེ་སྡུག་རུས་བྱེད་སྐད་པ་དག་རིག་རྩལ་ཆོས་རབ་རྣམ་འབྱེད་ཀྱི་ཤེས་རབ་རྡྱལ་ཆ་ཙམ་ཡང་མེད་པ་ནི་དབང་པོ་ནང་དུ་སྡུད་ཆེ་བའི་སྐྱོན་ཡིན་གསུངས། དཔལ་སྤྲུལ་རིན་པོ་ཆེའི་ཞལ་ནས་ཀྱང༌། ཇི་ལྟར་མཁྱེན་ཅིང་ཇི་སྙེད་མི་གཟིགས་པའི། ། འཕགས་པ་ཡོད་ན་རྒྱལ་བའི་དགོངས་པ་མིན། ། ཞེས་གསུངས་པ་ལྟར་ཡིན། ད་ནི་གསུམ་པ་སེམས་ཉིད་མི་གཡོ་བ་ནམ་མཁའ་སྤྲིན་དང་བྲལ་བ་ལྟ་བུའི་སྒོམ་པ་འཆད་པ་ནི།
རིག་པ་ལ་གནས་ཆ་དང་དྭངས་ཆ་གཉིས་ལས་དྭངས་ཆ་སྐྱོང་དགོས། གནས་ཆ་སྐྱོག་ན་སེམས་ཀྱི་༼༨༣༽། ཉམས་ཟོ་བ་ལ་ཟོ་དྲེག་ཆགས་པ་བཞིན་ཆགས་ཏེ་དེའི་ཉམས་ཞེན་གྱི་ངོ་བོ་སྒྲིབ་འགྲོ་བ་ཡིན། འགྲོ་ཚུལ་ནི་རིག་པའི་དྲི་མ་གསུམ་དུག་གསུམ་ཡིན་ལ། དེ་དང་ཆ་མཐུན་པ་བདེ་གསལ་མི་རྟོག་པ་གསུམ་ཡིན་ཏེ་བདེ་ཉམས་འདོད་ཆགས་དང་མཐུན། གསལ་ཉམས་ཞེ་སྡང་དང་མཐུན། མི་རྟོག་པ་གཏི་མུག་དག་མཐུན་ཞིང་བྱེད་ལས་བདེ་ཉམས་ལ་ཞེན་པས་འདོད་ཁམས་སུ་གོལ། གསལ་ཉམས་ལ་ཞེན་པས་གཟུགས་ཀྱི་ཁམས་སུ་གོལ། མི་རྟོག་པ་ལ་ཞེན་པས་གཟུགས་མེད་དུ་གོལ་བས་དེའི་ཕྱིར་གནས་ཆ་ཕར་བཞག་ནས་དྭངས་ཆ་སྐྱོང་དགོས་པའི་རྒྱུ་མཚན་དེ་ཡིན། མན་ངག་སྡེ་མ་གཏོགས་པའི་སེམས་སྡེ་སོགས་འོག་མ་རྣམས་ལ་གནས་ཆ་དེའི་སྟེང་ནས་སྒོམ་པ་འཆད་པ་ཡིན།
མན་ངག་སྡེའི་རིག་པའི་དྭངས་ཆ་སྐྱོང་བ་རང་སྐབས་ཀྱི་ཁྱད་ཆོས་ཡིན་པ་ཀུན་མཁྱེན་ཆེན་པོའི་དགོངས་པ་ཡིན། དེ་ཡང་དྭངས་ཆ་ཇི་ལྟར་འདོན་ན། ལུས་འདུག་སྟངས་དང་མིག་གི་ལྟ་སྟངས་ ༼༨༤༽སྟོད། སེམས་རྣམ་རྟོག་འཚུབས་སྐབས་ཁ་ནས་ཧ་སྒྲ་དྲག་པོ་འདོན་ཅིང་རིག་པའི་དྭངས་ཆ་ལྷང་ལ་འབུད་ཐུབ་པར་སྐྱོང་དགོས། དཔེར་ན་མི་གཅེར་བུའི་རྒྱབ་ན་གོས་མི་ཆགས་པའམ་མེ་ཚན་ཁར་སྦྲང་མ་མི་ཆགས་པ་བཞིན་བདེ་གསལ་མི་རྟོག་གསུམ་གྱི་ཉམས་མི་ཆགས་པའི་ཐབས་སུ་རིག་པ་གཅེར་བུར་འབུད་པ་དང་མཚུངས་པར་དྭངས་ཆ་འདོན་དགོས། དེ་ཡང་རྫོགས་ཆེན་སྒོམ་སྐབས་འདིར་རླུང་ཁ་ནས་དལ་བུར་རྒྱུ་བཅག་ཀྱང་སྐབས་སུ་ཕྱི་འཛིན་ཅུང་ཟད་རེ་བྱ། དེའི་དགོས་པ་ནི་རླུང་གི་རྒྱུ་ལམ་སྣ་ཡིན་པས་རང་ལམ་ནས་འཇུག་ན་རྣམ་རྟོག་སྤུར་བ་དེའི་ཕྱིར་རླུང་ལམ་ལོག་ཏུ་ཕུད་ནས་ཁ་ནང་དུ་རྒྱུ་བཅུག་པས་རླུང་རང་མལ་དུ་གློ་བ་ན་གནས། རྩལ་གྱི་སེམས་རིག་པའི་མ་ལ་ཐིམ་ནས་རིག་པ་འོད་གསལ་སྒྲིབ་གཡོགས་དང་བྲལ་བར་འཆར་བསམ་སྒོམ་ན་མ་སྒོམ་སྒོམ་ན་མི་གཡོ་གསུམ་ལྡན་གྱི་གནད་འདི་ལས་མ་འཕྱུག་པར་བྱའོ། ། དེ་ཡན་གྱི་སྒོ་བ་རྫོགས། ད་ནི་བོགས་འདོན་སྤྱོད་པ་འཆད་དེ།
༼༨༥༽། བོགས་སྤྱོད་པས་དབྱུང་དགོས་པའི་ཕྱིར། དེ་ཡང་ཐུན་མོང་དང་ཐུན་མིན་གཉིས་ལས། དང་པོ་ཉན་ཐོས་དག་མཐུན་པའི་མཐུན་འཇུག་ཐབས་ཀྱི་སྤྱོད་པའམ་གྲོལ་ལམ་བག་ཡོད་ཀྱི་སྤྱོད་པ་དང༌། ཐབས་ལམ་བརྟུལ་ཞུགས་ཀྱི་སྤྱོད་པ་གཉིས་ལས། ཕྱི་ན་ནི་མ་ཧཱ་ཨ་ནུ་གཉིས་ཀྱི་སྤྱོད་པ་གཙོ་བོར་བཤད་པ་ཡིན་ལ། དེ་ལ་ཡང་ལས་དང་པོ་པའི་སྤྱོད་པ་དང༌། རྣལ་འབྱོར་པའལི་སྤྱོད་པ་དང༌། རྣལ་འབྱོར་དབང་ཕྱུག་གི་སྤྱོད་པ་དང༌། གྲུབ་ཐོབ་ཀྱི་སྤྱོད་པ་དང༌།
ཐམས་ཅད་མཁྱེན་པའི་སྤྱོད་པ་སྟེ་གནས་སྐབས་ལྔར་གསུངས་ཀྱང༌། སྤྱོད་པ་དུས་ཚོད་དང་འབྲེལ་བར་སྤྱོད་དགོས་པ་ནི་སྐབས་འདིར་མི་འཆད་ལ། འདིར་ནི་དང་པོ་འཆད་དེ། དེ་ཡང་རྒྱུ་འབྲས་ངེས་པའི་ཤན་འབྱེད་ནི། རྩལ་རྣམ་པར་རྟོག་པ་འདིའི་ཐོག་ཏུ་སོན་པ་ན་དགེ་སྡིག་རྒྱུ་འབྲས་ཕན་གནོད་སྤྱོད་པས་ལས་འབྲས་ཕྲ་བ་ནས་འཛེམ་ཞིང་བླང་དོར་ཚུལ་བཞིན་དུ་བྱེད་དེ། ལྟ་ཕྱོགས་སུ་སྤྱོད་པ་མ་ཤོར་ན་ནི་ཐབས་ཀྱི་སྤྱོད་པ་དག་པ་ཞེས་ ༼༨༦༽བྱ་བ་ཡིན། དོན་དམ་པར་རིག་པ་རང་གི་ངོ་བོ་ན་དགེ་སྡིག་རྒྱུ་འབྲས་ཕན་གནོད་ལས་འདས་པར་ཤེས་ནས་སྤྱོད་ཕྱོགས་སུ་ལྟ་བ་མ་ཤོར་བྱ་བ་ཤེས་རབ་ཀྱི་ལྟ་བ་དག་པ་སྟེ་ལྟ་སྤྱོད་ཟུང་དུ་འཇུག་པ་ཞིག་དགོས། སྤྱོད་པ་དེ་ལའང་ལས་འབྲས་ཕྲ་བ་ནས་འཛེམ་ཞིང་བག་ཡོད་པར་བྱ་བ་དང༌། རང་གི་ཁས་བླངས་པའི་སྡོམ་པ་ཚུལ་བཞིན་སྲུང་བ་དང༌། བསོད་ནམས་དང་ཡེ་ཤེས་ཀྱི་ཚོགས་ཆུང་རིམ་ནས་བསགས་པ་དང༌།
བླ་མར་མོས་གུས་སོགས་བྱ་བ་སྟེ། ཏིལླི་པས། བུ་སྣང་བ་རྟེན་ཅིང་འབྲེལ་འབྱུང་འདི། ། དོན་སྐྱེ་བ་མེད་པར་མ་རྟོགས་པར། ། ཚོགས་གཉིས་ཤིང་རྟའི་འཕང་ལོ་དང༌། ། འབྲས་བར་མ་བྱེད་ནཱ་རོ་པ། ། ཞེས་དང༌། བིརླ་པས། ཀུན་རྫོབ་སངས་རྒྱས་མིེ་འི་གདེང་ཆེན་ལྡན་གྱུར་ཀྱང༌། ། བསོད་ནམས་ཚོགས་ཆེན་མི་གཅོག་ཅི་ནུས་འབད་པར་བྱ། །
ཞེས་གསུངས་པ་ལྟར་རོ། ། དཔེར་ན་ཤ་ངན་པ་སྤོད་ལེགས་པོ་ཞིག་དང་སྦྲེལ་ན་ཟས་ཀྱི་གོ་ཆོད་པ་ལྟར་རང་གི་རྟོགས་པའི་རང་ངོ་མཐོང་བ་དེ་ ༼༨༧༽། བསོད་ནམས་དང་ཡེ་ཤེས་ཀྱི་ཚོགས་གཉིས་ཀྱིས་བརྒྱན་ན་ཐམས་ཅད་མཁྱེན་པའི་རྒྱུར་འགྲོ་ཞིང་གོ་ཆོད་པ་ཡིན་ནོ། ། རྫོགས་ཆེན་ཐུན་མིན་གྱི་སྤྱོད་པ་བླ་མ་སངས་རྒྱས་དངོས་སུ་མཐོང་བའི་མོས་གུས་ལ་གནད་དུ་ཁྱེར་བས་དོན་བརྒྱུད་ཀྱི་དགོངས་པ་འཕོ་ཞིང་ལྟ་སྒོམ་སྤྱོད་པའི་བོགས་དབྱུང་བ་ཡིན་ནོ། ། ཀུན་མཁྱེན་ཆེན་པོས། ལྟ་ན་ཟོལ་མ་གདིང་དང་མི་ལྡན་ན། ། གཡོམ་རྒྱུག་སྤྲོས་བྲལ་འདིས་ཀྱང་རག་སེམས་བསླུ། ། སྒོམ་པ་ཟོལ་མ་བོགས་དང་མི་ལྡན་པའི། ། མི་རྟོག་རྟིང་པོ་འདིས་ཀྱང་རང་སེམས་བསླུ། ། སྤྱོད་པ་ཟོལ་མ་བག་དང་མི་ལྡན་པའི། །
སྨྱོ་སྤྱོད་རྩིང་པོ་འདིས་ཀྱང་རང་སེམས་བསླུ། ། ཞེས་གསུངས་པ་ལྟར་ཚོགས་གཉིས་ཆུང་རིམ་ནས་མ་བསགས་ན་མི་རྟོག་རྟིང་པོ་ན་ནིང་ཡང་སྒོམ། ད་ལོ་སྒོམ། སང་ཕོད་ཀྱང་སྒོམ། སྒོམ་ལ་བོགས་སྐད་ཅིགས་ཀྱང་དབྱུང་རྒྱུ་མེད་པ་དེ་འདྲ་ལ་ལྟ་སྤྱོད་ཟུང་དུ་འཇུག་པ་གལ་ཆེ། དེང་སང་ལྟ་བ་མཐོ་སྐད་ཀྱིས་སྤྱོད་པ་རྩོས་དེ་དུ་བོར་ནས་ ༼༨༨༽སངས་རྒྱས་བཅོམ་ལྡན་འདས་ཀྱི་བཀའ་བསླུ་བ་མེད་པ་ཁྱད་དུ་གསོད་པ་དག་ནི་བསྟན་པ་འཇིག་པའི་ཆོམ་ཀུན་མི་བཟད་པ་ཆོས་འདི་པ་ལས་ཕྱིར་རོལ་ཏུ་གྱུར་པ་སྟེ། དཔུང་བཟང་གིས་ཞུས་པའི་མདོ་ལས། གང་ལ་ལ་དག་ལས་མེད་ལ་ལས་ཀྱི་རྣམ་པར་སྨིན་པའང་མེད་དེ་བྱིས་པ་རྣམས་དྲངས་པའི་ཚུལ་ཙམ་དུ་ཟད་དོ་ཞེས་མི་དགེ་བའི་ཚོགས་ལ་མང་དུ་བསྟེན་པ་དེ་དག་ནི་ཆོས་འདི་པ་ལམ་ཡིན་པ་ལ་འདི་པར་ཁས་འཆེ་བ་འཇིག་རྟེན་རྒྱང་འཕེན་པའི་ལུགས་ལ་བསྟེན་པ་བདུད་ཀྱིས་བསླུས་པ་ཡིན་པར་རིག་པར་བྱའོ། ། ཞེས་དང༌། ས་ར་ཧས།
དངོས་པོར་འཛིན་པ་ཕྱུགས་དང་འདྲ། དངོས་མེད་འཛིན་པ་དེ་བས་བླུན། ། ཞེས་དང༌། མགོན་པོ་ཀླུས། ཡོད་པ་པ་ནི་བདེ་འགྲོར་འགྲོ། ། མེད་པ་པ་ནི་ངན་འགྲོར་འགྲོ། ། གཉིས་ལ་མི་བརྟེན་ཐར་པ་ལགས། ། ཞེས་དང༌། སྟོང་པ་ཉིད་ལ་ལྟ་ཉེས་ན། ། ཤེས་རབ་ཆུང་རྣམས་ཕུང་བ་ར་འགྲྱུར། །
ཇི་ལྟར་སྦྲུལ་ལ་བཟུང་ཉིེས་དང༌། ། རིགས་སྔགས་ཉེས་པར་བསྒྲུབས་པ་ ༼༨༩༽། བཞིགན། ། དེ་ཕྱིར་ཞན་པས་ཆོས་འདི་ནི། ། གཏིང་དཔོག་དཀའ་བར་མཁྱེན་གྱུར་ནས། ། ཐུབ་པའི་ཐུགས་ནི་ཆོས་བསྟན་ལས། ། རབ་ཏུ་ལོག་པར་གྱུར་པ་ཡིན། ། ཅེས་དང༌། སྡོམ་པ་གསུམ་བསྟན་པ་ལས། མ་འོངས་པ་ན་ཕན་ཚུན་སྟོང་པ་སྟོང་པ་ཞེས་བརྗོད་པས་ཡོངས་སུ་རྟོགས་སོ་ཞེས་ཆིག་ཏུ་སྨྲ་བ་འབྱུང་སྟེ།
དེའི་ཚེ་ཡང་དག་པ་ཇི་ལྟ་བ་བཞིན་རྟོགས་ཤིང་མི་འགལ་བའི་སྤྱོད་པ་དང་ལྡན་པར་འགྱུར་བའི་དགེ་སློང་ནི་ཉིས་སྟོང་གི་དགེ་འདུན་གྱི་ནང་ན་གཅིག་ཀྱང་དཀོན་པར་འགྱུར་རོ། ། ཞེས་དང༌། ཨོ་རྒྱན་ཆེན་པོས་ཀྱང༌། རྒྱལ་པོ་ཆེན་པོ་ངའི་གསང་སྔགས་འདི་ལྟ་བ་གཙོ་ཅེ་ལྟ་བའི་ཕྱོགས་སུ་སྤྱོད་པ་མ་ཤོར་བ་མཛོད། དེ་ཤོར་ན་དགེ་སྟོང་སྡིག་སྟོང་ནག་པོ་ཁ་འབྱམས་བདུད་ཀྱི་ལྟ་ལབར་འགྲོ་ཞེས་གསུངས། གང་ཞི་དངོས་པོར་ཞེན་པའི་གཉེན་པོ་བདག་མེད་པར་སྒོམ་ནས་དེ་ལ་ཞེན་ན་གཉེན་པོ་མེད་པའི་ལས་སུ་གསུངས་ན་གང་ཟག་རྫོགས་པ་ཆེན་པོར་མ་སོང་བར་ཆོས་རྫོགས་པ་ ༼༩༠༽ ཆེན་པོའི་ལྟ་བ་ཁ་ལྟར་གོལ་ཏེ་རྒྱུ་འབྲས་ཁྱད་དུ་གསོད་པ་དག་ནི་མནར་མེད་པའི་གསང་ས་མི་བཟད་པར་འཕྱན་ཏེ་བསྐལ་མང་གི་མཐའ་སྒུག་ཅིང་འབར་བའི་མེས་ཚིག་པའི་ཟུག་རྔུ་མི་བཟད་པ་ཆེན་པོ་རིན་གྱིས་ཉོས་པའོ། ། དེ་བས་ན་ལྟ་སྤྱོད་ཟུང་དུ་འཇུག་ཅིང་ཚོགས་གཉིས་ཕྱོགས་རིས་སུ་མ་གོལ་བར་སྤྱོད་པའི་རྒྱུ་ལས་སྐུན་གཉིས་དམ་པ་བྱུང་བ་ནི་རྒྱུ་འབྲས་རྗེས་སུ་འགྲོ་བའི་རྟེན་འབྲེལ་བསླུ་ལབ་མེད་པའོ། ། བཞི་པ་ལ་གནས་སྐབས་ལམ་གྱི་འབྲས་བུ་གཙོ་བོར་བཤད་པ་དང༌། ཞར་ལ་མཐར་ཐུག་གི་འབྲས་བུ་བཤད་པའོ། ། དང་པོ་ནི རྟགས་སྒོ་གསུམ་ལ་འཆར།
ཚད་རྨི་ལམ་གྱི་བཟུང་ཞེས་གསུངས་པ་བཞིན་ལྟ་བ་རྟོགས་སྒོམ་པ་གོམས་སྤྱོད་པས་ལལ་དོར་བའི་འབྲས་བུ་ནི། རང་གི་སེམས་ནི་ཡོངས་སུ་འདུལ། ། འདི་ནི་སངས་རྒྱས་བསྟན་པ་ཡིན། ། ཅེས་གསུངས་པས་སེམས་ལ་གཅིག་ཕན་དགོས། དེའི་ཚུལ་རིག་པའི་ཡེ་ཤེས་ཉི་མ་ལྟ་བཡ་ངོ་བོ་ཤེས་པས་ལྷན་སྐྱེས་ཀྱི་མ་རིག་པ་རྒྱང་ ༼༩༡༽། བསྲིང༌། ཐུན་མོང་གི་ལྟ་བ་འདིས་ཀུན་བརྟགས་ཀྱི་མ་རིག་པ་རྒྱག་བསྲིངས་ཏེ་རིག་པའི་ཡེ་ཤེས་ལ་ཇེ་གོམས་ཇེ་གོམས་ལ་སོང་ལབས་མ་རིག་བ་རྒྱང་ཇེ་རིང་ཇེ་རིང་ལ་སོང་ནས་གཉེན་པོ་སྐྱེ་རིམ་བཞིན་དུ་དེས་བསྐྱེད་པའི་སྤང་བྱ་འདོད་ཆགས་ཞེ་སྡང་སོགས་ཉོན་མོངས་པ་རྣམས་ཇེ་འགྲིབ་ཇེ་འགྲིབ་ལ་སོང༌། དེ་སོང་བས་དེས་བསྐྱེད་པའི་ལུས་ངག་གི་མི་དགེ་བའི་འཇུག་པ་ཇེ་སྲབ་དེ་སྲབ་ལ་སོང༌། དེ་ལྟར་ཐུན་མོང་དང་ཐུན་མོང་མིན་པའི་ལྟ་བ་གཉིས་པོ་དགོས་ཚུལ། ཟབ་མོ་ཡང་ཏིག་གི་ཁྲིད་ཡིག་སངས་རྒྱས་མཉམ་སྒྱོར་ལས།
སེམས་དང་རིག་པ་གཉིས་པོ་བྱུང་གནས་འགྲོ་གསུམ་མེད་པར་ཤེས་པ་དེ་ངོ་བོ་ཤེས་པ་ཡིན། དེ་ཀུན་བརྟགས་དང་འགལ། ལྷན་སྐྱེས་ཀྱི་མ་རིག་པ་དང་མི་འགལ། རང་བཞིན་ཤེས་པ་རིག་པར་རང་གི་ངོ་བོ་ཤེས་པ་སོ་སོ་རང་རིག་པ་དེ་ལྷན་སྐྱེས་ཀྱི་མ་རིག་པ་དང་འགལ། ཀུན་བརྟགས་དང་དེ་དངོས་སུ་མི་འགལ་དེས་ན་དེ་གཉིས་ཀས་ཀུན་བརྟགས་དང་ལྷན་སྐྱེས་གཉིས་ཀ་སྤོང་བའི་ ༼༩༢༽ལམ་བདེན་ཡིན་ནོ། མ་ཧཱ་ཨ་ནུ་གཉིས་ལྟར་ཐབས་ཀྱིས་རླུང་སེམས་དབུ་མར་བཙུད་དེ་ཞུགས་གནས་ཐིམ་པའི་རྟགས་གསུམ་ཀ་རྫོགས་སྟོབས་ཀྱིས་རླུང་སེམས་ཀྱིས་བསླད་པ་དང་བྲལ་བའི་འོད་གསལ་རྩལ་འདོན་དུ་བྱས་པ་མེད་ཀྱང༌། བཞག་ཐབས་མི་གཡོ་གསུམ་ལྡན་གྱི་སྒོ་ནས་གཙོ་བོར་སེ་ཤེས་ལམ་དུ་བྱས་པའི་ཤུགས་ལ་སེམས་ཀྱང་གྲོལ་ཚུལ་བཞིའི་སྒོ་ནས་ལམ་དུ་ཁྱེར་ཏེ་ འདིར་རླུང་སེམས་ཀྱིས་བསླད་པ་དང་བྲལ་བའི་འོད་གསལ་རྩལ་འདོན་དུ་འཆད་པ་མེད་པས་གཉིས་ཀ་འགྲོགས་ནས་འགྲོ་བ་ཡང་ནམ་ཞིག་གྲི་ཟད་གདར་ཟད་ལ་སོང་ནས་སེམས་ཟད་འགྲོ་ལ། འོན་ཀྱང་ཡེ་ཤེས་ཀྱི་རྩལ་སེམས་ཀྱིས་དགེ་བའི་ཆོས་བྱང་ཆུ་ཕྱོགས་ཀྱི་ཆོས་སུམ་ཅུ་རྩ་བདུན་པོ་མདོ་ལམ་ལྟར་རྫོགས་པ་ཡིན་ལ། མ་ཧཱ་ཨ་ནུ་གཉིས་སྐབས་ཚོགས་ལམ་མན་ཆད་ལ་སེམས་ཀྱི་རྩལ་བྱང་ཕྱོགས་སོགས་རྫོགས་པ་ལས་མཐོང་ལམ་ལ་དེའི་དོད་ཙམ་བརྩི་བ་ལས་རླུང་སེམས་དང་བྲལ་བའི་འོད་གསལ་ ༼༩༣༽། རྩལ་འདོན་དུ་འཆད་པ་མེད་ལ།
འདིར་སེམས་དང་ངོ་བོ་འགྲོགས་ནས་ཉམས་སུ་ལེན་པས་དོད་ཐུབ་ཙམ་མིན་པར་ཡོད་དོ། ། དེ་ཡང་རིགས་བསྡུ་ན་དད་པ་དང་ངེས་འབྱུང་དང་བྱང་སེམས་བདག་མེས་རྟོགས་པའི་ཤེས་རབ་བཞི་པོ་འབྱུང་སྟེ། ཀུན་མཁྱེན་ཆེན་པོའི་སེམས་ཉིད་རང་གྲོལ་ལས། དེ་ཉིད་གོམས་པས་ཡིན་ཏན་ཉམས་རྣམས་འབྱུང༌། ། དག་སྣང་མོས་གུས་ཕྱོགས་མེད་འཆར་བ་དང༌། ། བྱམས་དང་སྙིང་རྗེ་རྒྱུན་ཆད་མེད་པ་དང༌། ། ཞེས་སོགས་གསུངས་པ་ལྟར་ཡིན། དེ་བཞི་ཡང་ཚུར་བསྡུ་ན་སྐྱིད་ཀྱི་ལུ་གུ་མིང་སྲིང་གཉིས་ཟེར་བ་ལྟར་སྙིར་རྗེ་དང་ཤེས་རབ་མིང་སྲིང་གཉིས་ལ་འདུས། དང་པོ་སྙིང་རྗེ་འབྱུང་བའི་ཚུལ་ནི། ཤ་བ་རིས།
རྟོག་པའི་རང་སྤྱོད་རྩིས་མེད་ངང་དེ་ནས། ། རྨོངས་པའི་འགྲོ་བ་ནམ་ཐག་མངོན་གྱུར་ཚེ། ། མི་བཟོད་སྙིང་རྗེའི་ཤུགས་ཀྱིས་མཆི་མ་འཁྲུགས། ། རང་གཞན་བཟློག་ནས་ཕན་པ་ཉིད་ལ་སྤྱོད། ། ཅེས་གསུངས་པ་ ༼༩༤༽ལྟར། ད་ལྟའི་སེམས་ཅན་རྣམས་ནི་རང་གི་རིག་པ་འདི་བཞིན་ངོ་བོ་ཡེ་དག་གི་སངས་རྒྱས། རང་བཞིན་རྣམ་དག་གི་སངས་རྒྱས། གཞི་ལྷུན་གྲུབ་ཀྱི་སངས་རྒྱས་ཡིན་པ་ལ་ཡིན་པར་ངོ་མ་ཤེས་པ་མ་རིག་པའི་དབང་གིས་འཁོར་བ་འདིར་དབང་མེད་དུ་འཁྱམས་པའི་སེམས་ཅན་རྣམས་ལ་བརྩེ་བའི་སྙིང་རྗེ་ཆེན་པོ་བཅོས་མེད་དུ་ངམ་ངམ་ཤུགས་ཀྱིས་སྐྱེ་བ་རྫོགས་པ་ཆེན་པོའི་ཁྱད་ཆོས་ཡིན་ནོ། ། འདིར་ཞལ་རྒྱུན་དུ་ཕྱི་ཁ་བཅད་པ་ལ་བཅོས་མེད་དུ་སྐྱེ་ཞེས་ཟེར་ཡང༌། ནང་ཁ་སུམ་པ་ལ་ཅུང་ཟད་བཅོས་དགོས་གསུངས།
དེ་ལྟར་བྱས་པས་སེམས་ཀྱིས་སྒོམ་པ་དང་མི་འདྲ་བར་རྟོགས་པའི་རྩལ་རྒྱས་པ་ན་རང་ཤུགས་བཅོས་མིན་དུ་སྐྱེ་ཡོང་གསུངས། རིག་པའི་ཡེ་ཤེས་ཉི་མ་ལྟ་བུའི་རྩལ་ཆོས་རབ་རྣམ་འབྱེད་ཀྱི་ཤེས་རབ་འདི་རྡོལ་ཏེ་དེ་ལ་མིང་བཏགས་ན་རིག་པ་རྡེ་རྗེ་ལུ་གུ་རྒྱུད་དང༌། རིག་གདངས་རྡོ་རྗེ་ལུ་གུ་རྒྱུད། རིག་རྩལ་རྡོ་རྗེ་ལུ་གུ་རྒྱུད་གསུམ་ཡོད་པའི་ཕྱི་མ་ཡིན། རིག་པ་ ༼༩༥༽། རྡེ་རྗེ་ལུ་གུ་རྒྱུད་ཟེར་བའི་སྐབས་སུ་ནང་ཤེས་རབ་རང་བྱུང་གི་སྒྲོན་མ་རིག་པའི་ངོ་བོ་འདི་ཡིན། རིག་གདངས་རྡོ་རྗེ་ལུ་གུ་རྒྱུད་ཟེར་བའི་དོན་རྩ་རླུང་ཐིག་ལེའི་གནད་གཅུན་པ་དང་བཞུགས་སྟངས་དག་གཟིགས་སྟངས་ཀྱི་གནད་བརྟེན་ཏེ་གྲོལ་བར་གསུངས་པ་རིག་གདངས་རྡོ་རྗེ་ལུ་གུ་རྒྱུད་གསེར་གྱི་སྐུད་པའམ་རྟ་རྔ་ལ་མདུད་པ་རྒྱབ་པ་བཞིན་དབྱིངས་ཛག་ཐིག་ལེའི་ར་བར་ལྡིང་ཞིང་མཐར་ཐུག་སངས་རྒྱས་གཟུགས་ཀྱི་སྐུར་སྨིན་རྒྱུ་ཞིག་བཤད་རྒྱུ་ཡོད་པ་དེ་ཡིན། ད་རེས་ཀྱི་སྐབས་འདི་ན་འཆད་རྒྱུ་རིག་རྩལ་རྡོ་རྗེ་ལུ་གུ་རྒྱུད་དཔེར་ན་ཉི་མ་ཡོད་ན་ཟེར་ཡདོ་བ་བཞིན་རིག་རྩལ་ཆོས་རབ་རྣམ་འབྱེད་ཀྱི་ཤེས་རབ་དང་ལྡན་པ་དང་པོ་འཇིག་རྟན་པའི་གཏམ་རྒྱུད་ངོ་མཚར་ཅན་ཤེས་ན་ནས་བཟུང་སྟེ་མཐར་འཁོར་འདས་བདེན་པ་གཉིས་ཀྱི་གནས་ལུགས་ཤ་མོང་གི་སུ་ལུ་བཞིན་དུ་མ་འདྲེས་པར་གཟིགས་པ་ཞིག་ཡོངས་གསུངས། དེ་ལྟར་མ་ཡོང་ཕྱིན་ཇི་ལྟར་མཁྱེན་ཀྱང་སོགས་ལྟར་ཡིན། མདོར་བསྡུ་ན་སྒོམ་ ༼༩༦༽དཀར་ཕྱོགས་པ་དགེ་བ་ལ་དགའ་ཞིང་སྙིང་རྗེའི་རླན་དང་ལྡན་པ་ཞིགས་ཡིན་ཕྱིན་སུ་ལའང་རྟོགས་པ་འབུལ་རྒྱུ་མེད།
དོགས་པ་བཅད་རྒྱུ་མེད། རྟོགས་འབུལ་རང་ལ་བྱེད་པས་ཡོང༌། དེ་ལྟར་མ་ཡིན་པར་དང་པོ་ལྟ་བ་འཕྱུགས་ནས། དེ་འཕྱུག་པས་སྒོམ་པ་འཕྱུག ། དེ་འཕྱུག་པས་སྤྱོད་པ་འཕྱུག་ནས་ལྟ་སྒོམ་སྤྱོད་གསུམ་འཕྱག ། དེ་འཕྱུག་པས་མ་རིག་པ་དང་མི་འགལ། དེ་མ་འགལ་བས་དེའི་རྩལ་ཉིན་མོངས་པ་མི་ལྡོག ། དེ་མ་ལྡོག་པས་དེས་བསྐྱེད་པའི་ལུས་ངག་གི་མི་དགེ་བའི་ལས་མི་ལྡོག ། དེ་མ་ལྡོག་པའི་སེམས་ཀྱི་དགེ་བའི་ཆོས་བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་བདུན་སོགས་གནས་སྐབས་ལམ་གྱི་འབྲས་བུ་ཡང་འབྱུང་བ་མེད་པས་ཁོ་ཉིན་མཚན་ཁོར་ཡུག་ལ་སོང་ཟེར་ཡང་འཇིག་རྟེན་གྱི་བསམ་གཏན་ཙམ་ལས་མི་འཕགས། དགེ་བ་ལ་མི་དགའ་བའི་ནག་ཕྱོགས་པ་སྡིག་པ་ལ་མོས་པ་དད་པ་དང་ངེས་འབྱུང་བྱང་སེམས་རིག་རྩལ་ཆོས་རབ་རྣམ་འབྱེད་ཀྱི་ཤེས་རབ་ཕར་ཞོག་ ༼༩༧༽།
ཁ་ནང་རྡོ་བཅུག་ཀྱང་ཧག་མི་ཟེར་བའི་བླུན་པོ་དེ་འདྲ་ཞིག་ཡིན་ཚེ་སྒོམ་མིན་པའི་རྟགས་ཡིན་ནོ། ། གཉིས་པ་ཚད་རྨི་ལམ་གྱིས་བཟུང་བ་ནི། ཀུན་མཁྱེན་ཆེན་པོས། རབ་ལ་འཆར་དང་འབྲིང་ལ་ཆད། ། ཐ་མ་རྨི་ལམ་དགེ་བར་འགྱུར། ། ཞེས་གསུངས། སྤྱིར་རྫོགས་ཆེན་གྱི་གདུལ་བྱ་ལཡིན་ན་དབང་རྣོན་ཡིན་དགོས་པས། དེ་ལ་ཡང་ནང་གསེས་རྣོ་འབྲིང་རྟུལ་པལོ་གསུམ་ལས་འཁྲུལ་པ་འོད་གསལ་དུ་སྦ་བའི་ཐབས་གྲིམ་ལྷོད་རན་ཙམ་མ་བྱས་པར་གྲིམ་ཆེ་ན་གཉིད་མི་འགུགས། ལྷོད་ཆེ་ནའང་འཁྲུལ་འབྱམས་སུ་འགྲོབའི་གྲིམ་ལྷོད་ཚོད་ཟིན་པར་བྱ། དེ་ལྟར་བྱས་པས་རབ་ལ་རྨི་ལམ་འོད་གསལ་དུ་འཆར།
འབྲིང་ལ་རྨི་ལམ་རྒྱུན་ཆད་དེ་ཅི་རྨིས་མེད། ཐ་མ་ལའང་རྨི་ལམ་ཟིན་མ་ཐུབ་པས་རྒྱུན་ཆད་མ་ནུས་ཀྱང་རྨི་ལམ་དགར་བར་རྨིས་ཏེ་བླ་མ་མཇལ་བ་དང༌། གདམས་ངག་ཉན་པ་དང༌། སངས་རྒྱས་ཀྱི་ཞལ་མཐོང་བ་སོགས་འོང༌། ལམ་གྱི་དབང་དུ་བྱས་ན་ཀུན་མཁྱེན་ཆེན་པོས་ཉིན་ ༼༩༨༽མཚན་འཁོར་ཡུག་ཏུ་འགྲོ་བ་ཆོས་ཟད་ཀྱི་མཐལ་ལས་མེད་གསུངས་པས། ལས་དང་པོ་པ་ཉིན་མོ་མི་དགེ་བ་ལ་འཇུག་པ་ཆུང་བས་མཚན་མོ་རྨི་ལམ་དགེ་བར་རྨི། དེ་ཡང་གོམས་པས་རྨི་ལམ་ངོས་ཟིན། དེ་ནས་ཆརར་གོམས་པས་རྨི་ལམ་རྒྱུན་ཆད། དེ་ནས་རྨི་ལམ་འོད་གསལ་དུ་འཆར། མཐར་ཉིན་མཚན་འཁོར་ཡུག་ཏུ་འགྲོ།
གཞུང་གི་བཤད་ཆོད་ལ་ཉིན་མཚན་འཁོར་ཡུག་གི་རྣལ་འབྱོར་པ་ལ་རྨི་ལམ་མེད་པར་གསུངས་ཀྱང༌། མདོ་ལུགས་ལ་ས་བཅུའི་རྒྱུན་མཐལ་སོགས་ལ་རྨི་ལམ་གྱི་ལྟས་ཡོད་པར་གསུངས་པས་ཆོད་ཟད་ཀྱི་མཐའ་ནའང་རྨི་ལ་ཡོད་གསུངས། ད་ནི་ཞར་ལ་མཐར་ཐུག་གི་འབྲས་བུ་བསྟན་པ་ནི། ཉིན་མཚན་འཁོར་ཡུག་ཏུ་སོང་བའི་རྣལ་འབྱོར་པ་དེའི་ལུས་ངག་ཡིད་གསུམ་གྱི་དགེ་མི་དགརའི་བྱ་བ་དགུ་ཕྲུགས་སུ་བཏང་ནས་སྒོམ་པས་རབ་ལོ་གསུམ། འབྲིང་ལྔ། ཐ་མའང་བདུན་ལས་མི་འགྱངས་པར་ངོ་བོ་སྟོང་པ་ཆོས་སྐུར་སྨིན། རང་བཞིན་གསལ་བ་ལོངས་ ༼༩༩༽། སྐུར་སྨིན། ཐུགས་རྗེ་ཀུ་ཁྱབ་སྤྲུལ་སྐུར་སྨིན་ནས་ནང་གསལ་རྫོགས་ཆེན་རང་གི་ཐུན་མིན་གྱི་སྐུ་གསུམ་མངོན་དུ་བྱེད་པའི་གདངས་སུ་ཕྱི་གསལ་མདོ་སྔགས་ཐུན་མོང་བའི་སྐུ་དང་ཞིང་ཁམས་ཀྱི་བཀོད་པ་སྣང་སྟེ་སངས་རྒྱས་པ་ཡིན་ནོ། ། འདི་སྐབས་སུ་སྐུ་དང་ཞིང་ཁམས་སོགས་ཀྱི་སྣང་བ་རང་སྣང་དང་གཞན་སྣང་གང་ཡིན་སོགས་དང༌།
ཕྱེད་སྤྲུལ་ལོངས་སྐུ་སོགས་ལ་དཔྱད་པ་ཡོད་ཀྱང་འདིར་མི་སྤྲོའོ། ། ཕྱིན་ཆད་རྣམ་བཞག་རྒྱས་པ་ཚོལ་བར་འདོད་པའི་སྙིང་ཐིག་རང་གི་གདུལ་བྱ་དབང་པོ་རྣོན་པོ་སྲིད་ན་ཀུན་མཁྱེན་ཅེན་པོའི་གསུང་གི་གསང་བ་ཟབ་མོ་བརྟོལ་ནས་ཡིད་ཆེས་པར་བྱ་བ་ཁོ་ནའོ། ། དབང་རབ་ཚེ་འདིར་གྲོལ་བ་ཞེས་པ་ཀ་དག་ཁྲེགས་ཆོད་ཀྱིས་ལུས་རྡུལ་ཕྲན་དུ་དེངས། སེམས་ཆོས་ཉིད་དུ་དེངས་པ་ལ་ཟེར་བ་ཡིན། འཇའ་ལུས་འཕོ་སྐུ་ཟརར་བ་ཐོད་རྒལ་གྱི་ཁྱད་ཆོས་ཡིན། ཁྲེགས་ཆོད་ཀྱིས་ལུས་རྡུལ་ཕྲན་དང་སེམས་ཆོས་ཉིད་དུ་དེངས་ཚུལ་རིག་པའི་ ༼༡༠༠༽ཡེ་ཤེས་ཉི་མ་ལྟ་བཡ་དེ་གོམས་པའི་སྟོབས་ཀྱིས་མ་རིག་པ་སྤངས། དེ་སྤངས་པས་ཉོན་མོངས་པ་སྤངས། དེ་སྤངས་པས་ལས་སྤངས། དེ་སྤངས་པས་དེས་བསྐྱེད་པའི་ཕུང་ཁམས་སྐྱེ་མཆེད་ཕྱི་ནང་གཟུང་འཛིན་གྱི་རང་ངོ་འཁྲུལ་པའི་སྣང་བ་ཐམས་ཅད་ཆ་བ་རོམ་ཆུར་ཞུ་བ་བཞིན་ཆོས་ཉིད་དུ་དེངས་ཏེ་ཤེས་རྒྱུད་ཀྱིས་མ་ཟིན་པའི་སྐྲ་དང་སེན་མོ་ཙམ་ལྷག་མར་འཇོག་ལ། དེ་ཡང་སྤང་བྱ་ཐམས་ཅད་ཀྱི་རྩ་བ་མ་རིག་པ་གཉིས་ལ་ཐུག །
དེའི་དངོས་གཉེན་མཐར་ཐུག་པ་རིག་པ་སེམས་ཀྱི་ཡིན་ལུགས་འདི་ལས་གཞན་ན་ཀུན་ཏུ་བཟང་པོ་ཀྱག་བསྟན་རྒྱུ་མེད་པས། དེས་ན་ཆོས་ཉིད་ཟད་པའི་མཐའ་ན་ཡེ་ཤེས་དེས་སྒྲིབ་གཉིས་བག་ཆགས་དག་བས་པ་སྤངས། དེས་མ་སྤངས་ན་ཤེས་བྱའི་ཁམས་ན་གཉེས་པོ་གཞན་བཙལ་ཀྱག་མི་རྙེད་པས་མཐར་ཐུག་མཆོག་དབང་གོང་མ་གསུམ་བསྐུར་ཟིན། བཞི་པའི་ཟབ་གསལ་གཉིས་མེད་ཀྱི་ཡེ་ཤེས་འདི་ལས་གཞན་ན་མེད་པས་གཉེན་པོ་མཐར་ཐུག་གི་ ༼༡༠༡༽། ཡེ་ཤེས་འདི་སྐབས་ཀྱི་བསྟན་བྱ་དེ་ཡིན། དེ་ཡན་དབང་རབ་ཚེ་འདིར་གྲོལ་ཚུལ་ཡིན། ད་ནི་འབྲིང་བར་དོར་གྲོལ་ཚུལ་བཤད་དེ། དེ་ཡང་རྣལ་འབྱིར་བ་ཉིན་སྣང་ཙམ་ཆོད། མཚན་སྣང་མ་ཆོད་པས་ཚེ་འདིའི་འིད་གསལ་ཉིས་མ་སྟ་བཡས་སྐྱེལ་མ་བྱེད། བར་དོའི་འོད་གསལ་ཟླ་བ་ལྟ་བཡས་བསུ་མ་བྱས་ཏེ།
དེ་གཉིས་ཀྱི་བར་ན་འཁྲུལ་བའི་མུན་པ་མེད་པར་ཀ་དག་དང་པོའི་གཞི་ཐོག་ཏུ་གྲོལ་ནས་ཚིགས་ལ་སྔ་ཕྱི་ཡོད་ཀྱག་དོན་ལ་སྔ་ཕྱི་མེད་པར་རྒྱལ་བ་སྐུ་གསུམ་གྱི་ཞིང་ཁམས་གཞི་དང་མཀོད་པ་ཚད་མེད་པ་བཀོད་དེ་སངས་རྒྱས་པ་ཡིན་ནོ། ། རྒྱུ་མཚན་རྟེན་ཀུན་གཞི་ལོག་པས་བརྟེན་པ་མ་རིག་བག་ཆགས་དང་བཅས་པ་ལོག་ནས་སྒྲིབ་པ་ཐབས་ཅད་སྤངས་པ་ཡིན། དེ་ཡང་ཡིན་ཏེ་རིག་རྩལ་ཆོས་རབ་རྣམ་འབྱེད་ཀྱི་ཤེས་རབ་དེས་ལབར་དོ་ན་ཀ་དག་གི་རང་ངོ་ཤེས་བས་བསོད་ནམས་ཀྱི་ཚོགས་རྫོགས། ཡེ་ཤེས་རང་གི་ངོ་བོས་ཡེ་ཤེས་ཀྱི་ཚོགས་རྫོགས་པ་ཡིན་ཏེ་ཤེས་རབ་དེའི་རང་གི་ངོ་བོ་ཐེག་ཆེན་ཟག་ ༼༡༠༢༽མེད་ཀྱི་དགི་བ་གང་ཞིག་དེ་ཡིན་རྣམ་མཁྱེན་རང་གི་དངོས་རྒྱུའི་བསོད་ནམས་ཀྱི་ཚོགས་ཡིན་པའི་ཕྱིར། ཁྱབ་སྟེ་རྒྱུན་མཐའི་ཡེ་ཤེས་བཞིན་ནོ། ། དེ་ལྟར་ཡང་སྒྲོན་མ་འབར་བ་ལས། གཞི་ཉིད་འབྲས་བཡར་སྨིན་བྱེད་ཤེས་རབ་སྟེ། ། ཤེས་རབ་ཆོས་ཀྱི་སྐུ་རུ་སྨིན། ། གསུངས་པ་ལྟར་ཡིན། དེ་ཡང་བཤད་ན་ཤེས་རབ་དེས་རིག་པ་ངོ་ཤེས་པི་སྟོབས་ཀྱིས་རིག་པ་དེ་ཀུན་གཞི་འཁྲུལ་པ་དང་བཅས་པའི་སྟེང་དུ་སླར་མི་ལྡོག་པར་བྱས་ཤིང་མཐར་རྩལ་གྱི་ཤེས་རབ་ཀྱང་ཆོས་སྐུར་ཐིམ་དགོས་ཏེ།
དཔེར་ན་རྩི་ཤིང་ནགས་ཚལ་ཐམས་ཅད་མེས་བསྲེགས་ཚར་བ་ན་མེ་རང་ཡང་ལྡོག་པ་བཞིན་དུ་རིག་པ་རང་ངོ་ཤེས་པས་འཁྲུལ་པ་བག་ཆགས་དང་བཅས་པ་སྤང་ཚར་བ་རྩལ་གྱི་ཤེས་རབ་ཡང་གོང་དུ་བཤད་པ་ལྟ་མཐར་ཕྱིན་འབྲལ་བུའི་གཞི་ལ་གྲོལ་ཞིང་དབྱིངས་སུ་འཁྱིལ་བ་ཡིན་ཏེ། སྡུད་པ་ལས། ཉི་མ་སྒྲ་གཅན་གཟའ་བྲལ་ལྷང་ངེར་འདུག་པ་དང༌། ། མེ་བཏག་རྩྭ་དང་ཤིང་དང་ནགས་ཚལ་བསྲེགས་ ༼༡༠༣༽། པ་བཞིན། ། ཞེས་སོ། ། དེ་ལྟར་ཡང་ཉི་ཟླ་ཁ་སྦྱོར་ལས། དབུགས་ཆད་པ་དང་མ་རིག་པ་འགག་པ་དུས་མཉམ། མ་རིག་པ་འགག་པ་དང་ཡེ་ཤེས་འཆར་བ་དུས་མཉམ། ཡེ་ཤེས་འཆར་བ་དང་སྤང་བྱ་སྤངས་པ་དུས་མཉམ།
སྤང་བྱ་སྤངས་པ་དང་སངས་རྒྱས་པ་དུས་མཉམ་ཞེས་གསུངས་པ་ལྟར་ཡིན། དེ་ནི་སེམས་དང་ཡེ་ཤེས་མཐར་ཐུག་རྒྱབ་གྱེས་ཚུལ་ཡིན། དབང་པོ་ཐ་མ་ཉིན་སྣང་ཙམ་ཡང་མ་ཆོད་པ་དག་ཀྱང་ཚེ་འདིར་དམ་ཚིག་རྣམ་པར་དག་པ་ལ་གཞི་བྱས། རྣམ་སྨིན་སྲིད་པ་བར་དོ་ན་རྫོགས་པ་ཆེན་པོའི་ཆོས་དང་བླ་མའི་བྱིན་རླབས་ལས་རྣམ་གྲོ་ལ་དབུགས་ཆེན་འབྱིན་པའི་ཞིང་ཁམས་སྔ་གང་རུང་དུ་གཉིད་སད་པ་བཞིན་དབུགས་དབྱུང་ནས་ས་དང་ལམ་གྱི་བགྲོད་པ་མཐར་ཕྱིན་པའམ་ཕ་མ་ཆོས་ལྡན་གྱི་མངལ་དུ་ཞགས་ནས་ལོ་ཉི་ཤུའམ་སུམ་ཅུ་ལསལམི་འགྱང་བར་རྫོགས་པ་ཆེན་པོ་སྟོན་པའི་བླ་མ་དང་ཆོས་ལ་འཕྲད་ནས་སྐྱེ་འཆི་བར་དོ་གསུམ་གང་རུང་དུ་སངས་རྒྱས་པ་ ༼༡༠༤༽ཡིན་ནོ། ། དེས་གནས་སྐབས་ལམ་གྱི་འབྲས་བུ་བཤད་ཟིན་ཏོ། ། ད་ནི་དེ་ལྟར་གཏན་ལ་ཕབ་པའི་ཡེ་ཤེས་ངོ་སྤྲོད་པའམ་རྩ་བའི་ས་བཅད་གཉིས་པ་དངོས་གཞི་རིག་པ་རང་ངོ་སྤྲོད་པར་བྱེད་པ་ལ། ཤན་འབྱེད་ལ་བཟླ་རང་གྲོལ་མངོན་སུམ་དུ་བསྟན་པ་གསུམ་ལ་ཕྱི་མ་སྟེ་འདི་དང་དོན་གཅིག ། དེ་ལ་དགའ་རབ་རྡོ་རྗེས་ཚིག་གསུམ་གནད་དུ་བརྡེག་པ་ལས། ངོ་རང་ཐོག་ཏུ་སྤྲོད་པ། ཐག་གཅིག་ཐོག་ཏུ་བཅད་པ།
གདེངས་གྲོལ་ཐོག་ཏུ་བཅའ་བ་གསུམ་གྱིས་ངོ་སྤྲད་པར་གསུངས་པ་འདིར་ཡང་དེ་ལྟར་ངོ་སྤྲད་དགོས། དེའི་དང་པོ་ལ་གསུམ། སྤྲད་བྱ་ངོས་བཟུང་བ། སྤྲད་ཚུལ་ཤན་འབྱེད་པ། རིག་པ་ཆོས་སྐུར་ངོ་སྤྲད་པ་གསུམ། དང་པོ་ནི། སྤྱིར་ངོ་སྤྲད་ཅེས་པ་དབང་བཞི་པའི་སྐབས་ཀྱི་དབང་དོན་ངོ་སྤྲད་པ་ཡིན་ཀྱང་མན་ངག་གི་ལུགས་འདིར་དོན་ངོ་སྤྲོད་པ་ཤན་འབྱེད་ཀྱི་སྐབས་ནས་སོང་ཟིན་ལ། འོན་ཀྱང་སེམས་ངོ་ཞེས་པ་ཙམ་ལས་མིག་མ་བཏགས་པས་འདིར་ནི་ ༼༡༠༥༽། མིང་བཏགས་པ་ཡིན། དེའི་ཚུལ་སྤྲད་བྱ་ངོས་བཟུང་བ་ནི།
ཐུན་མོང་དུ་སེམས་ཅན་གྱི་རྒྱུད་ལ་རིག་པ་བདེ་བར་གཤེགས་པའི་སྙིང་པོ་སྐུ་དང་ཡེ་ཤེས་ཡོན་ཏན་ལྷུན་གྲུབ་ཏུ་ཞུགས་པ་དེ་ཡིན། འདིར་ནི་ཆོས་སྐད་ཐུན་མོང་མིན་པའི་དབང་དུ་བྱས་ན་ངོ་བོ་རང་བཞིན་ཐུགས་རྗེ་གསུམ་དུ་བཞུགས་པ་དེ་ཡིན། དེ་ལ་ངོ་བོ་སྟོང་པ་ཞེས་པ་དཔྱད་ན་རིག་པའི་ཡེ་ཤེས་དབྱིབས་དང་ཁ་དོག་ངོ་བོ་ངོས་ལབཟུང་སྐྱེ་འགག་མཚན་དང་བྲལ་བའི་སྟོང་སང་ངེ་བ་དེ་ཡིན། སྟོང་བཞིན་དུ་ཐ་མལ་གྱི་ཤེས་པ་རྗེན་ལ་བུད་པའི་མཁན་ཚོར་མཁན་གྱི་ཤེས་པ་རྦི་ལི་མ་དེ་རང་བཞིན་གསལ་བའི་ཡེ་ཤེས་ཡིན། དེ་ལྟར་ངོ་བོ་སྟོང་བའི་ཡེ་ཤེས་ཀྱས་རྟག་པའི་མཐའ་བསལ། རང་བཞིན་གསལ་བའི་ཡེ་ཤེས་ཀྱིས་ཆད་པའི་མཐལ་ལས་གྲོལ་ཞིང༌། མེ་ཡིན་ན་ཚ་བ་དང༌། ཆུ་ཡིན་ན་བརླན་པ་བཞིན་དུ་ངོ་བོ་སྟོང་པ་དང་རང་བཞིན་གསལ་བའི་ཡེ་ཤེས་གཉིས་དབྱེར་མི་ཕྱེད་པའི་ཅ་དེ་ནང་གསལ་ཐུགས་རྗེ་ཀུན་ཁྱབ་སྟེ་ ༼༡༠༦༽གཉིས་ཡིན་དང་གཉིས་མིན་གྱི་མཐའ་བསལ་བའོ། ། དེ་ལྟ་བུའི་ངོ་བོ་རང་བཞིན་ཐུགས་རྗེ་གསུམ་གྱི་བདག་ཉིད་དེ་ངོ་སྤྲད་བྱ་ཡིན། གཉིས་པ་སྤྲད་ཚུལ་ཤན་འབྱེད་པ་ནི།
ཁར་སང་གི་ཐུན་མོང་དང་ཐུན་མིན་གྱི་ལྟ་བའི་དཔྱད་འཇོག་སྐབས་ངོ་མ་ཤེས་པར་འདུག་མཁན་གྱི་ཤེས་པ་རྨོངས་ཆ་ཅན་དེ་ཀུན་གཞི་ཡིན་དེ་མིན་པའི་ཤེས་པ་དྭངས་ཆ་ཅན་ཐ་མལ་གྱི་ཤེས་བ་རྗེན་ལ་བུད་པ་དེ་རིག་པ་ཆོས་སྐུ་ཡིན། ལར་འཁོར་འདས་ཀྱི་རྩ་བ་ཀུན་གཞི་དང་ཆོས་སྐུ་གཉིས་ལ་ཐུག་པས་ན་ཤན་འབྱེད་ཐམས་ཅད་ཀྱི་རྩ་བ་ཡག་འདི་གཉིས་ཁོ་ན་ལ་ཐུག་པའོ། ། དཔེར་ན་ཤིང་སྡོང་པོའི་རྩ་བ་ནས་ཤན་ཕྱེད་ན་ཡལ་ག་དང་ལོ་མ་ཤུགས་ལ་ཤན་ཕྱེ་བ་བཞིན་ཡིན་ནོ། ། མན་ངག་གི་སྐབས་འདིར་དེའི་སྟེང་དུ་སེམས་དག་རིག་པའི་ཤན་འབྱེད་དང༌། ཀུན་རྫོབ་དང་དོན་དམ་པའི་ཤན་འབྱེད་ནས་གནས་སྐབས་ལམ་གྱི་འབྲས་བུའི་བར་ཤན་འབྱེད་བཤད་པའི་གནད་ཐམས་ཅད་འདིར་ཡང་དྲན་པར་བྱ་དགོས་པ་ནི་སྤྲད་ཚུལ་ཤན་འབྱེད་པ་ཡིན། ༼༡༠༧༽། གསུམ་པ་ལ་གཉིས། རིག་པ་ཆོས་སྐུར་ངོ་སྤྲོད་པ་དང༌། རིག་རྩལ་ཆོས་སྐུའི་རོལ་པར་ངོ་སྤྲོད་པའོ། ། དང་པོ་ནི།
གཅིག་ཏུ་ངོ་སྤྲད་ན། ཐ་མལ་གྱི་རིག་པ་རྗེན་པར་བུད་པ་དེ་ཉིད་ཆོས་སྐུ་ཐིག་ལེ་ཉག་གཅིག་གམ་མ་ཧཱ་ཡོ་གའི་སྐབས་སུ་ལྷག་པའི་ཆོས་སྐུ་ཆེན་པོའང་འདི་ཡིན་པར་ངོ་སྤྲད་པའོ། ། གཉིས་སུ་ངོ་སྤྲད་ན། སྟོང་ཆ་ནས་ཀ་དག་སྟོང་པ་ཆེན་པོའི་ཡེ་ཤེས་དང༌། སྣང་ཆ་ནས་ལྷུན་གྲུབ་སྣང་བའི་ཡེ་ཤེས་གཉིས་སུ་ངོ་སྤྲོད་པའོ། ། གསུམ་དུ་ངོ་སྤྲད་ན། ཡེ་ཤེས་དེ་སྒྲིབ་བཅས་གཞིའི་ཆོས་ཀུ་ཡིན། དེ་ཉིད་ལམ་རྣལ་འབྱོར་བས་ལྟ་བས་ངོ་ཤེས་ནས་སྒོམ་པས་ཅི་རིགས་སུ་བསྐྱངས་པ་དེ་ལམ་གྱི་ཆོས་སྐུ་ཡིན། ལྟ་བ་རྟོགས་སྒོམ་པ་གོམས་སྤྱོད་པ་ལ་དོར་ནས་འབྲས་བུའི་ཡིན་ལུགས་སྒྲིབ་པ་དང་བྲལ་བའི་ངོ་བོ་ཡེ་དག་ལ་གློ་བུར་འཕྲལ་དག་གིས་ཀྱད་པར་དུ་བྱས་པ་དེ་འབྲས་བུའི་ཆོས་སྐུ་ཡིན། ཀུན་མཁྱེན་ཆེན་པོས།
གཞི་ཡེ་སངས་རྒྱས་པ་ལ་རྟོགས་པས་ཡང་སངས་རྒྱས་པ་ཞེས་ ༼༡༠༨༽བྱའོ་གསུངས། སྐུ་གསུམ་དུ་ངོ་སྤྲད་ན། ངོ་བོ་སྟོང་བའི་ཡེ་ཤེས་སངས་རྒྱས་ཆོས་སྐུ། རང་བཞིན་གསལ་བའི་ཡེ་ཤེས་དེ་ལོངས་སྐུ། རང་བཞིན་གསལ་བའི་ཡེ་ཤེས་དང་ངོ་བོ་གཉིས་དབྱེར་མི་ཕྱེད་པའི་ཆ་དེ་ནང་གསལ་ཐུགས་རྗེ་ཀུན་ཁྱབ་སྤྲུལ་པའི་སྐུར་ངོ་སྤྲོད་པའོ། ། གཉིས་པ་རིག་རྩལ་ཆོས་སྐུའི་རོལ་པར་ངོ་སྤྲད་པ་ལ། དང་པོ་ངོ་རང་ཐོག་ཏུ་སྤྲད་པ་ནི། རང་གི་གནས་ལུས་ལོངས་སྤྱོད་ལ་ངོ་སྤྲོད་པ་སྟེ་རིག་པའི་ཡེ་ཤེས་ཀྱི་རྩལ་རོལ་པ་འཆར་ཚུལ་ཆེ་བའི་རྒྱན་གཞི་སྣང་ལྷུན་གྲུབ་ཀྱི་སྣང་བ་ཡིན་པས་ཕྱི་སྣོད་འཇིག་རྟེན་འདི་གཞལ་ཡས་ཁང་ཡིན། རྒྱུ་མཚན་ཀུན་ཏུ་བཟང་པོའི་ཐུགས་ཡེ་ཤེས་ཆེན་པོའི་རྩལ་ལས་ཞིང་ཁམས་གཞལ་ཡས་སོགས་སུ་ཤར་བ་དང༌། ད་ལྟའི་ནང་གི་རིག་པ་ཡེ་ཤེས་ཀྱི་རྩལ་ཕྱི་སྣོད་འཇིག་རྟེན་གྱི་སྣང་བ་གཉིས་ཤར་ཚུལ་ལ་བཟང་ངན་མེད་པས་ན་དེ་ལྟར་དང༌།
ཡང་རིག་པའི་ཡེ་ཤེས་ཀྱི་རྩལ་སོགས་སུ་སྣང་བའི་རག་གི་ལུས་འདི་སྣང་སྟོང་སྐུ་རྡོ་རྗེ་ཡིན། ༼༡༠༩༽། དེ་ཡང་སངས་རྒྱས་རྡོ་རྗེ་འཆང་གི་ཐུགས་ཡེ་ཤེས་ཆེན་པོའི་རྩལ་སོགས་ལས་ཡེ་ཤེས་ཀྱི་སྐུར་སྣང་བ་གཉིས་ལ་བཟང་ངན་གང་ཡང་མེད་པས་ན་གཅིག་ཏུ་ཐག་ཆོད་དགོས་པ་ཡིན། ཡང་རང་གི་ལུས་ཀྱི་རྩ་འཁོར་ན་ངོ་བོ་སྟོང་པའི་ཡེ་ཤེས་ཀྱི་གདངས་དབྱངས་ཡིག་བཅུ་དྲུག་དང༌། རང་བཞིན་གསལ་བའི་ཡེ་ཤེས་ཀྱི་གདངས་གསལ་བྱེད་སུམ་ཅུ་རྩ་བཞི་འདིའི་གདངས་བརྗོད་འདོད་ཀྱི་རྟོག་པ་གཡོས་པས་ན་དག་པ་དང་མ་དག་པའི་བརྗོད་པ་སྣ་ཚོགས་སུ་གྲགས་པ་འདི་རིག་པའི་ཡེ་ཤེས་ཀྱི་རྩལ་ལས་ཤར་བ་ཡིན་པ་དང༌། སངས་རྒྱས་རྡོ་རྗེ་འཆང་གི་དག་པའི་རྩ་རླུང་ལ་བརྟེན་ནས་ངོ་བོ་རང་བཞིན་ཐུགས་རྗེ་གསུམ་གཡོས་པ་ལས་ཡེ་ཤེས་བརྗོད་པ་སྒྲ་ཆིགས་སུ་ཤར་ཞིང་ཆོས་སྒོ་བསམ་གྱི་མི་ཁྱབ་པ་སྟོན་བྱེད་འདི་གཉིས་རྩལ་སོགས་ཡིན་པ་ལ་བཟང་ངན་གང་ཡང་མེད་པས་ན་གྲགས་པ་ངག་འདི་གྲགས་སྟོང་གསུང་རྡོ་རྗེ་ཡིན། རིག་པའི་ཡེ་ཤེས་རྩལ་སོགས་ལས་སེམས་ལྟར་འཕྲོ་བ་ ༼༡༡༠༽འདི་དང༌། སངས་རྒྱས་ཀྱི་ཐུགས་ཡེ་ཤེས་ཆེན་པོ་གཉིས་འཆར་ཚུལ་ལ་བཟང་ངན་མེད་པས་ན་གསལ་སྟོང་ཐུགས་རྡེ་རྗེ་ཡིན། དེ་བཞིན་དུ་འཁོར་འདས་གཉིས་ཀའི་སྣང་བ་ཐམས་ཅད་ཡེ་ཤེས་ཆེན་པོ་གཅིག་གི་རྩལ་རོལ་པར་འཆར་ཚུལ་སོགས་ཡིན་པ་ལ་ཁྱད་པར་མེད་པས་སྣང་སྲིད་དག་པ་རབ་འབྱམས་ཡིན། དེ་ཡིན་པས་མི་ཕན་ཤེས་དགོས།
ཤེས་ཚུལ་གོང་དུ་བཤད་ཟིན་པ་དེ་དག་གིས་རྟོགས་དགོས། དེ་ལྟ་བུ་དེ་ལ་སྣང་སྲིད་གཞིར་བཞུགས་ཀྱི་དཀྱིལ་འཁོར་ཞེས་ཟེར་ཏེ། དེ་རྟོགས་པ་ལ་སྣང་སྲིད་གཞིར་བཞེངས་ཀྱི་དཀྱིལ་འཁོར་ཞེས་རྫོགས་པ་ཆེན་པོའི་ཁྱད་ཆོས་ཡིན། དེ་ལྟར་ཡང་པྲ་ཛྙཱ་ར་སྨིས། ཇེ་ལྟར་སྣང་བ་དེ་ཡང་ཝ་ལེ་བ། ། ཚིག་གིས་མ་བསྐྱེད་ལྷ་སྔགས་ལྷུན་གྱིས་གྲུབ། ། ཅེས་གསུངས་པ་བཞིན་ཡིན། གནད་དོན་མདོར་བསྡུ་ན། རང་དང་གཞན་གྱི་གནས་ལུས་ལོངས་སྤྱོད་རྣམས་རྟོགས་རུང་མ་རྟོགས་རུང་རིག་པའི་ཡེ་ཤེས་ཆོན་པོ་གཅིག་གི་འཆར་ཚུལ་རོལ་པ་ ༼༡༡༡༽། སོགས་ཡིན་ལ་་འདྲ་བས་ཕྱི་སྣོད་འཇིག་རྟེན་གྱི་བཀོད་པ་ཞིང་ཁམས་གཞལ་ཡས་ཁང་དང༌།
ལུས་ངག་ཡིད་གསུམ་སྐུ་གསུང་ཐུགས་རྡོ་རྗེ་དངོས་ཡིན་པས་ན་རིག་རྩལ་ཆོས་སྐུའི་རོལ་པ་ཡིན། མྱ་ངན་ལས་འདས་པ་དག་པ་ཡེ་ཤེས་ཀྱི་ལྷ་ཐམས་ཅད་ཀྱང་རིགས་བསྡུ་ན་རིགས་བརྒྱ་རིགས་ལྔ་རིགས་གསུམ་རིགས་གཅིག་སྟེ་ཆོས་ཉིད་དོན་གྱི་ལྷ་རིག་པའི་ཡེ་ཤེས་གཅིག་ལ་རྫོགས་པས་རྒྱལ་བ་ཐམས་ཅད་ཡེ་ཤེས་ཀློག་དུ་གཅིག ། ཅེས་གསུངས། ཡེ་ཤེས་ཆེན་པོ་གཅིག་གི་རྩལ་རོལ་པ་འཆར་ཚུལ་ཆེ་བའི་རྒྱན་གཞི་སྣང་ལྷུན་གྲུབ་ཀྱི་སྣང་བ་ཡིན་པ་ལ་ཁྱད་མེད་པས་མྱ་ངན་ལས་འདས་པའི་ཆོས་ཐམས་ཅད་ཀྱག་རིག་རྩལ་ཆོས་སྐུའི་རོལ་པ་ཡིན་པར་ངོ་སྤྲོད་པའོ། དེ་ཡན་གྱིས་ངོ་རང་ཐོག་ཏུ་སྤྲད་པ་སོང༌། གཉིས་པ་ཐག་གཅིག་ཐོག་ཏུ་བཅད་པ་ནི། ཐབས་འདི་ནི་མན་ངག་གཞན་ལ་འགྲམ་ཆུ་མི་ལྡང་བའི་ཆེད་ཡིན། དེ་ཡང་ཐག་ཇི་ལྟར་བཅད་ལམ་དང་ ༼༡༡༢༽འབྲས་བུའི་ཆོས་ཐམས་ཅད་ཏིག་པ་ལལས་ལོགས་ན་མེད་པར་ཐག་བཅད་པ་སྟེ། དེ་ཡང་རྒྱས་པར་བཤད་ན་དུས་དེ་རིང་ནས་བཟུང་སྟེ་གསང་སྔགས་རྡོ་རྗེ་ཐེག་པའི་འཇུག་སྒོ་སོམ་ཆོག་དབང་ཞུས་ཚད་ཐམས་ཅད་ཀྱང་རིག་པ་འདི་ལས་ལོཏས་ན་མེད་པར་ཐག་བཅད་དགོས་ཏེ། དབང་ཐམས་ཅད་ཀྱི་མཐར་ཐུག་བཞི་པའི་ཡེ་ཤེས་རྨ་བྱ་དང་ཤེས་རྡེའི་དཔེས་མཚོན་པ་ཙམ་མ་ཡིན་པར་བླ་མའི་མན་ངག་གིས་མཚོན་ནས་ངོ་སྤྲད་པ་འདི་ཚིག་དབང་རིན་པོ་ཆེ་སྟེ་དབང་ཐམས་ཅད་ཀྱི་མཐར་ཐུག་ཀྱང་འདི་ཡིན།
རིག་པ་རང་གི་ངོ་བོ་དོན་དམ་པ་ཆོག་གིས་མཚོན་ཏེ་རིག་པ་ཆོས་སྐུར་ངོ་སྤྲོད་པ་ཚིག་དབང་ཡིན། རིག་རྩལ་ཆོས་སྐུར་ངོ་སྤྲོད་པ་རིག་པའི་རྩལ་དབང་ཡིན་ལ། ལྷུན་གྲུབ་ཐོད་རྒལ་གྱི་ལྔ་ཚན་ལྔཱམ་བདུན་དུ་ངོ་སྤྲད་པ་ཡིན། དམ་ཚིག་ཐམས་ཅད་རིག་པ་འདི་ལས་ལོགས་ན་མེད་པར་ཐག་ཆོད་དགོས་ཏེ་རིག་པ་རང་གི་ངོ་བོ་ལས་ཉམས་པ་མེད་ན་དམ་ཚིག་ཐམས་ཅད་ཀྱི་གནད་ ༼༡༡༣༽། འདུས་པ་ཡིན། འོག་མའི་སྐབས་སུ་སྒོ་གསུམ་རྡོ་རྗེ་གསུམ་དུ་ཤེས་ན་དམ་ཚིག་ཐམས་ཅད་འདིར་འདུས་པར་གསུངས་པ་བསྐྱེད་རི་ཙམ་ལ་སྦྱར་བ་ཡིན་ཀྱང༌། འདིར་ནི་དེ་དང་མི་འདྲ་བར་གཉུག་མའི་སྒོ་གསུམ་པོ་རྡོ་རྗེ་གསུམ་དུ་ཤེས་པ་སྟེ། ངོ་བོ་སྟོང་པའི་ཡེ་ཤེས་དེ་ཡོན་ཏན་གྱི་རྟེན་བྱེད་པའི་ཆ་ནས་སྐུ་རྡོ་རྗེ། རང་བཞིན་གསལ་བའི་ཡེ་ཤེས་བརྡ་སྤྲོད་པའམ་གོ་བར་བྱེད་པའི་ཆ་ནས་གསུང་རྡོ་རྗེ། ནང་གསལ་ཐུགས་རྗེ་ཀུན་ཁྱབ་དབྱིངས་དང་ཡེ་ཤེས་གཉིས་སུ་མེད་པ་ཐུགས་རྡོ་རྗེ།
དེས་ན་གཉུག་མའི་སྒོ་གསུམ་པོ་རྡོ་རྗེ་གསུམ་པོ་ཤེས་པ་ལས་ཉམས་པ་མེད་ན་དམ་ཚིག་ཐམཙ་ཅད་འདིར་འདུས་པ་ཡིན་ཚུལ་གོང་དུ་ཡང་བཤད་ཟིན་ཏོ། ། ལྟ་བ་ཐམས་ཅད་ཀྱང་རིག་པ་འདི་ལས་ལོགས་ན་མེད་པའི་ཚུལ་གཞི་དབུ་མ་ཆེན་པོའང་རིག་པ་འདི་ལས་ལོགས་སུ་མེད་དེ་ངོ་བོ་སྟོང་པས་རྟག་མཐའ་སེལ། རང་བཞིན་གསལ་བས་ཆད་མཐའ་སྤངས། ཐུགས་རྗེ་ཀུན་ཁྱབ་ཀྱིས་གཉིས་དང་གཉིས་མིན་གྱི་ ༼༡༡༤༽མཐའ་སྤངས་པས་མཐའ་བྲལ་དབུ་མ་ཆེན་པོ་འོག་མའི་ཆོས་ཉིད་ཡིད་དཔྱོད་ཀྱི་ངེས་པ་དང་མི་འདྲ་བར་གནས་ལུགས་མཐར་ཐུག་པ་མཐོང་བ་ཡིན་པས་འདི་ལས་མེད་པར་ཐག་བཅད། ལམ་ཕྱག་རྒུ་ཆེན་པོའང་འདི་ཡིན་ཏེ། རྒྱལ་པོའི་བཀའ་རྟགས་ཀྱི་ཕྱག་རྒྱས་བཏབ་པ་བཞིན་དུ་གཉུག་མ་ལྷན་སྐྱེས་ཡེ་ཤེས་ཀྱིས་སྣང་སྲིད་འཁོར་འདས་ཀྱི་ཆོས་ཐམས་ཅད་ལ་རྒྱས་བཏབ་པས་ན་འདི་ལ་ལོགས་ན་མེད་པར་ངོ་རང་ཐོག་ཏུ་སྤྲོད་པའི་སྐབས་སུ་བཤད་པ་ལྟར་ཡིན། འབྲས་བུ་རྫོགས་པ་ཆེན་པོ་ནི་སྐབས་ཀྱི་བསྟན་བྱའི་ངོ་བོ་ཡིན། ལར་རྫོག་ཆེན་ཞེས་པས་ཅི་རྫོགས་ན། ཐལ་འགྱུར་ལས། གཅིག་རྫལོགས་སེམས་ཀྱི་བྱེད་པ་རྫོགས། །
གཉིས་རྫོགས་འཁོར་འདས་ཆོས་རྣམས་རྫོགས། ། ཞེས་གསུངས་པ་ལྟར་རིག་པ་རྟོགས་མི་རྟོགས་ཀྱི་རྩལ་ལས་འཁོར་འདས་གཉིས་སུ་ཤར་ཡང་ཁོ་རང་གི་ཀློང་དུ་རྫོགས་པས་ན་རྫོགས་པ་ཆེན་པོའི་ཡེ་ཤེས་ཀྱང་འདི་རང་ཡིན་པར་ཐག་བཅད་ ༼༡༡༥༽ ། དགོས། ཐུན་མོང་སྤྱིའི་སྐྱབས་གནས་དཀོན་མཆོག་གསུམ་པོ་ཡང་རིག་པ་འདི་ལས་ལོགས་ན་མེད་པར་ཐག་ཆོད་དགོས་ཏེ། སངས་རྒྱས་ཀྱི་ཐུགས་རྣམ་པར་མི་རྟོག་པའི་ཡེ་ཤེས་ཀྱང་འདི་ཡིན། ཆོས་ལ་འགོག་ལམ་གཉིས་ལས་ལམ་བདེན་བྱུང་གནས་འགྲོ་གསུམ་ལ་དཔྱད་པ་ཡིན། འགོག་བདེན་ནི་རིག་པ་རང་གི་ངོ་བོ་ཡིན་ཏེ་ངོ་བོ་ཡེ་དག་གང་ཞིག་གོམས་པའི་ཁྱད་པར་དུ་བྱས་པས་གློ་བུར་གྱི་སྤང་བྱ་ཅི་རིགས་སྤངས་ནས་མཐར་ཚང་བར་བྲལ་བའི་བྲལ་ཆ་ཡིན་པའི་ཕྱིར་དེས་ན་ཆོས་ཀྱང་ལོགས་ན་མེད། དགེ་འདུན་ཞེས་པ་རིག་པ་དང་གྲོལ་བའི་ཡེ་ཤེས་ཏེ་དེ་ཡང་རིག་པ་ནི་རང་གི་ངོ་བོ་རིག་བྱ་རིག་བྱེད་གཉིས་སུ་མེད་པའི་ངོ་བོ་རྟོགས་པས་རིག་པ་ཡང་ཡིན། རིག་པའི་གཤིས་ལ་དྲི་མ་ཞུགས་མ་མྱོང་ཞིང་རིག་པ་རང་ངོ་ཤེས་པས་མ་རིག་པ་གཟུང་འཛིན་དང་བཅས་པའི་འཆིང་བ་ལས་གྲོལ་བས་ན་གྲོལ་བ་སྟེ། རྒྱལ་པོ་ཨིནྡྲ་བྷུ་ཏིའི་གྲུབ་པ་སྡེ་བདུན་ལས།
༼༡༡༦༽དག་ཐོབ་བྲལ་བའི་སེམས་སངས་རྒྱས། ། མི་འགྱུར་དྲི་མེད་ཆོས་དང་ནི། ། ཡོན་ཏན་ལྷུན་རྫོགས་དགེ་འདུན་ཉིད། ། ཡིན་ཕྱིར་རང་གི་སེམས་ཉིད་མཆོག ། ཅེས་གསུངས་པ་ལྟར་ཡིན། ད་ནི་གསང་སྔགས་ནང་གི་སྐྱབས་ཡུལ་རྩ་བ་གསུམ་ཡང་རིག་པ་འདི་ལས་ལོགས་ན་མེད་པར་ཐག་ཆོད་དགོས། ཆོད་ཚུལ་བྱིན་རླབས་ཀྱི་རྩ་བ་བླ་མ་ལ་ཡང་ནང་གསེས་གཉིས་ལས་མཚོན་བྱ་དོན་གྱི་བླ་མའམ་རང་རིག་ཡེ་ཤེས་ཀྱི་བླ་མ་ཡང་རིག་པ་འདི་ལས་ལོགས་ན་མེད། ཡེ་ཤེས་དེའི་རྩལ་རོལ་པ་འཆར་ཚུལ་ཆེ་བའི་རྒྱན་གཞི་སྣང་ལྷུན་གྲུབ་ཀྱི་སྣང་བ་མཚོན་བྱེད་རྟགས་ཀྱི་བླ་མ་ཡང་རིག་པ་འདི་ལས་ལོགས་ན་མེད་པར་ཐག་ཆོད་དགོས། དངོས་གྲུབ་ཀྱི་རྩ་བ་ཡི་དམ་ཡང་ལོགས་ན་མེད་དེ། ཡི་དམ་གྱི་ལྷ་ལའང་ནང་གསེས་གཉིས་ལས་ཆོས་ཉིད་དོན་གྱི་ལྷ་རིག་པ་རང་གི་ངོ་བོ་དང༌།
དེའི་རྩལ་སོགས་ལས་སྣང་བའི་ཆོས་ཅན་རྟགས་ཀྱི་ལྷ་ཞི་བ་དང་ཁྲོ་བོའི་རོལ་པ་ཇི་སྙེད་སྣང་བའང་ལོགས་ན་མེད་པར་ཐག་ཆོད། ༼༡༡༧༽། ཕྲིན་ལས་ཀྱི་རྩ་བ་མཁའ་འགྲོ་མ་ཡང་རིགས་པ་ཡིན་ཏེ། ཡང་དག་གསང་འགྲེལ་ལས། ཆོས་ཉིད་ཀྱི་མཁའ་ལ་རིག་པའི་ཡེ་ཤེས་ཀྱི་རྩལ་ཤར་གྲོལ་འགག་མེད་དུ་འགྲོ་བས་ན་མཁའ་འགྲོ་བས་ན་མཁའ་འགྲོ་མ་སྟེ་ངོ་བོ་དང་དེའི་རྩལ་ལས་སྣང་བའི་དོན་ནམ་རྟགས་ཀྱི་གནས་ཡུལ་གྱི་དཔའ་བོ་དང་མཁའ་འགྲོ་མ་རྣམས་ཀྱང་རིག་པ་འདི་ལས་ལོགས་ན་མེད་པར་ཐག་ཆོད་དགོས། སྐུ་གསུམ་པོ་ཡང་རིག་པ་ཉིད་ལས་ལོགས་ན་མེད་པར་གོང་དུ་བཤད་ཟིན་པ་རྣམས་འདིདར་ཡང་དྲན་པར་བྱ་དགོས། སེམས་བསྐྱེད་ཀྱི་ངོ་བོ་དོན་དམ་པའི་སེམས་བསྐྱེད་ཀྱང་རིག་པ་འདི་ཡིན། འདིའི་རྩལ་སྣང་རྣམ་པར་རྟོག་པའི་རོལ་པ་ཇི་སྙེད་པ་ཐམས་ཅད་ཀྱང་ཀུ་རྫོབ་བྱང་ཆུབ་ཀྱི་སེམས་ཡིན་པར་ཐག་བཅད། ལམ་ཕར་ཕྱིར་དྲུག་མཚན་ཉིད་པའང་འདི་ཡིན་ཏེ། ཕ་རོལ་ནི་སངས་རྒྱས་ཡིན་ལ།
དེར་ཕྱིན་པར་བྱེད་པའི་དངོས་རྒྱུ་མཚན་ཉིད་པའང་རིག་པའི་ངོ་བོ་མཐོང་བ་ཕར་ཕྱིན་གྱི་སྦྱིན་སོགས་ཡིན། རིག་པ་རང་གི་ ༼༡༡༨༽ངོ་བོ་ལ་ཕར་ཕྱིན་བརྩི་ཚུལ་ཞིག་ནི་ཡེ་ཤེས་བླ་མའི་ཐོད་རྒལ་རིག་པའི་རྩལ་དབང་བསྐུར་བའི་སྐབས་ན་ཡོད་པས་འདིར་མི་སྤྲོའོ། ། བསྐྱེད་རིམ་སྒོམ་པ་ཐམས་ཅད་ཀྱང་རིག་པའི་ཡེས་ཤེས་འདིའི་རྩལ་རོལ་པ་འཆར་ཚུལ་སོགས་ལས་ལོགས་ན་མེད་པར་ཐག་ཆོད་དགོས། དེས་ནི་ཐག་གཅིག་ཐོག་ཏུ་བཅད་པ་སོང༌། གསུམ་པ་ཐུན་མིན་གྱི་སྤྱོད་པ་གདེངས་གྲོལ་ཐོག་ཏུ་བཅའ་བ་ནི། གང་ཟག་དབང་པོ་རབ་ཏུ་གྱུར་པ་རིག་པ་ཆོས་སྐུར་རྟོགས། ཡེངས་ཡུལ་ཆོས་ཉིད་དུ་གྲོལ། གསེར་གླིང་དུ་ཕྱིན་ནས་ས་རྡོ་ཕལ་པ་བཙལ་གྱིས་མི་རྙེད་པ་བཞིན་དུ་འཁྲུལ་པ་བཙལ་ཀྱང་མི་རྙེད་པ་ཞིག་འོང་བ་དེ་དུས་འདི་མི་དགོས། དབང་འབྲིང་ལ་གཉིས་སུ་ཕྱེ་བའི་རབ་ལ་བར་སྣང་ལ་སེར་བུ་མི་ཆགས་པ་བཞིན་ཡིན་པས་དེ་ལ་འདི་མི་དགོས། ཐ་མ་ལ་དཔེར་ན་ཁང་སྟོང་དུ་རྐུན་མ་འཇུག་པ་བཞིན་རྐུན་མ་ལ་ཐོབ་རྒྱུ་དང་ཁང་སྟོང་ལ་ཤོར་རྒྱུ་མེད་པ་བཞིན་རྣམ་རྟོག་གི་ཕན་གནོད་དག་ཐོབ་ཤོར་མེད་པ་དེ་ལ་མི་དགོས།
༼༡༡༩༽། ཐ་མའི་རབ་ལ་རྐུན་བུ་འཇུག་པ་དང་ངོ་ཤེས་པ་བཞིན་རྣམ་རྟོག་སྐྱེ་བ་དང་ངོ་ཤེས་པས་གྲོལ་བ་རྣམས་དུས་མཉམ་པས་དེ་ལ་མི་དགོས། རྒྱུ་མཚན་གང་ཡིན་མཉམ་ན་དེ་རྣམས་གྲོལ་སའི་རིག་པ་ངོ་ཤེས་པའི་གནད་ཀྱིས་ཡིན། སྔམ་བཞི་པོ་ལྟར་མི་གྲོལ་བ་དེ་ལ་གདེངས་གྲོལ་ཐོག་ཏུ་བཅའ་བ་འདི་དགོས། གདེངས་ཞེས་པ་རིག་པ་བརྟན་ཆ་ཐོབ་སྟེ་རྣམ་རྟོག་གིས་གཡོ་མི་ནུས་པ་ན་ཡིན། དེ་ལ་དང་པོ་གྲོལ་སའི་རིག་པ་ངོས་བཟུང་སྟེ་ཉོན་མོངས་པ་ལམ་དུ་ཁྱེར་དགོས། དེའི་ཚུལ་ནི་ཉོན་མོངས་པའམ་འཁྲུལ་པ་དེ་གྲོལ་ས་དེའི་ངང་དུ་ཟིག་ཆད་དག་ཐིམ་པ་རྣམས་དོན་གཅིག་ཡིན། ངོ་བོའམ་རིག་པ་ནི་དྲི་མ་གཤིས་ལ་མ་ཞུགས་པས་བཅིང་གྲོལ་ལས་འདས་པས་ན་རག་ངོས་ནས་གྲོལ་རྒྱུ་འཁྲུལ་རྒྱུ་མེད། གྲོལ་བ་དང་འཁྲུལ་པ་ནི་རྶཙལ་རྣམ་པར་རྟོག་པའི་ཐོག་ནས་འཇོག་དགོས། དེ་ཡང་གྲོལ་ཚུལ་རྣམ་འབྱོར་པ་ཆགས་ལམ་གྱིས་འགྲོ་བ་དང་ཁྲོ་ལམ་གྱིས་འགྲོ་བ་ཡོད་ཀྱང་དེ་ཕན་འཕྲོ་ ༼༡༢༠༽མཐུད་མེད་པར་ཞིག་ཅིང་ཆད་འགྲོ་བས་ནས་གྲོལ་བ་ཞེས་བྱ།
རྩལ་གྱི་རྣམ་རྟོག་གཅིག་རྗེས་གཉིས་མཐུད་རྒྱ་ཡན་དུ་ཤོར་བ་ལ་འཁྲུལ་པ་ཞེས་བྱ། གྲོལ་འཁྲུལ་གཉིས་ཀ་རྩལ་རྣམ་རྟོག་འདིའི་སྟེང་ནས་བརྩི་བ་མ་གཏོགས་གྲོལ་སའི་རིག་པ་ལ་གྲོལ་འཁྲུལ་མེད་པ་ཤེས་དགོས། ད་གྲོལ་འཁྲུལ་གྱི་ངོ་བོ་རྣམ་རྟོག་རང་གྲོལ་དུ་ལམ་དུ་ཁྱེར་བ་ལ་གཞུང་ནས་བཤད་ཚུལ་དང༌། ལམ་རྣལ་འབྱོར་པས་ཉམས་སུ་ལེན་ཚུལ་གཉིས་ལས། དང་པོ་ལ། ཡེ་གྲོལ། རང་གྲོལ། ཤར་གྲོལ། མཐའ་གྲོལ། གཅིག་གྲོལ་ཏེ་གྲོལ་ཚུལ་དྲུག་ཡོད་ཀྱང་བཞིར་བསྡུ་ན་ཐ་མ་གཉིས་གོང་མར་འདུའོ། །
དང་པོ་ཡེ་གྲོལ་ཞེས་པ་གྲོལ་སའི་རིག་པ་ལ་རྣམ་རྟོག་གིས་ཕན་གནོད་མེད་པར་རྒན་པོའི་མདུན་དུ་བྱིས་པའི་རྩེད་མོ་མཐོང་བ་བཞིན་དུ་གནས་པ་མི་སྒྲུབ་འཕྲོ་བ་མི་འགག ། འཕྲོ་གནས་གཉིས་མེད་དུ་རྣམ་རྟོག་ལམ་དུ་ཁྱེར་བ་ཡེ་གྲོལ་ཡིན། རང་གྲོལ་ནི་དེ་ལྟར་ལམ་དུ་ཁྱེར་བས་རྣམ་རྟོག་རང་གིས་ ༼༡༢༡༽། རང་གྲོལ་བ་སྦྲུུལ་གྱི་མདུད་པ་རང་གྲོལ་ལ་འགྲོ་བ་བཞིན་ཡིན། རྣམ་རྟོག་རང་གིས་རང་གིས་རང་གྲོལ་བ་མིན་པ་སྒོམ་གྱིས་རྣམ་རྟོག་མེད་པ་བྱས་པ་ཡིན་ན་དབུ་མའི་སྐབས་ཀྱི་སྟོང་ཉིད་དངོས་པོའི་འཇིག་རྒྱུར་ཐལ་བ་འདི་ལའང་མཚུངས་པའི་སྐྱོན་ཡོད་པ་དེས་ན། མུ་ཏིག་ཕྲེང་བ་ལས། རྡོ་ཡིས་རྡོ་ཉིད་གཅོག་པ་དང༌། ། ལྕགས་ཀྱིས་ལྕགས་ཉིད་གཅོད་པ་བཞིན། ། རང་གི་གཉེན་པོ་རང་ཉིད་ཆེ། ། རིགས་མི་མཐུན་པས་འཇོམས་པ་མིན། །
ཞེས་གསུངས་པ་བཞིན་གནད་དེ་ཤེས་དགོས། གསུམ་པ་ཤར་གྲོལ་ནི་རྣམ་རྟོག་ཤར་བ་དང་གྲོལ་བ་དུས་མཉམ་པ་དཔེར་ན་ཆུ་ལ་རི་མོ་བྲིས་པ་ན་བྲི་འཇིག་དུས་མཉམ་པ་བཞིན་གྲོལ་བ་ཡིན། སྤྱིར་སྐད་ཅིག་མ་ཡིན་པ་ཙམ་གྱིས་རང་གྲོལ་གོ་ཆོད་དམ་སྙཀ་ན་མ་ཡིན་ཏེ། སེམས་ཅན་ཐམས་ཅད་ཀྱི་རྣམ་རྟོག་སྐད་ཅིག་གཉིས་པ་ན་མི་སྡོད་པ་ཆོས་ཉིད་ཡིན་ཀྱང༌། དེ་རྣམས་གྲོལ་སའི་རིག་པངོས་མ་ཟིན། གྲོལ་ཚུལ་གྱི་གནད་མ་ ༼༡༢༢༽ཐིངས་པས་ན་མི་གྲོལ་བ་ཡིན། འདིར་གནད་དེ་རྣམས་ཡོད་པས་གྲོལ་གོ་ཆོད་པ་ཡིན། བཞི་པ་ཅེར་གྲོལ་ལནི། ལྟ་སྟངས་ཀྱི་སྒོ་ནས་མིང་བཏགས་པ་སྟེ་དབང་པོ་འབྲིང་གི་གྲོལ་ཚུལ་ལྟར་མ་གྲོལ་ན། དང་པོ་རྣམ་རྟོག་བྱུང་གནས་འགྲོ་གསུམ་དཔྱད་དབྱིབས་ཁ་དོག་ངོ་བོ་ངོས་བཟུག་ཡོད་མེད་ལྟ།
མ་རྙེད་པ་ན་དཔྱད་སྟོང་གི་ངེས་ཤེས་ཙམ་ལ་བློ་མི་འཇོག་པར་གྲོལ་སའི་རིག་པ་ངོས་བཟུང༌། ལྟ་སྟངས་རྟེན་མེད་ཀྱི་ནམ་མཁའ་ལ་ཅེར་གྱིས་བལྟས་པས་དགེ་སྡིག་གི་རྣམ་པར་རྟོག་པ་ཆུ་ལ་ཆུ་བུར་ཐིམ་པ་བཞིན་གྲོལ་འགྲོ་བ་ཡིན། མུ་ཏིག་ཕྲེང་བ་ལས། ཐོག་བབས་ཆེན་པོའི་ལྟ་སྟངས་ཀྱིས། ། སངས་རྒྱས་སེམས་ཅན་གཉིས་ཀ་གྲོལ། ། ཞེས་གསུངས་པ་བཞིན་སངས་རྒྱས་ཞེས་པ་དགེ་རྟོག་དང༌། སེམས་ཅན་ཞེས་པ་མི་དགེ་བའི་རྟོག་པ་ཡིན། དེ་གཉིས་གྲོལ་བ་ལ་དེ་ལྟར་བྱའོ། ད་ནི་གཉིས་པ་ཉམས་སུ་བླང་བའི་སྐབས་ན་ངོ་ཤེས་པ་རྩལ་རྫོགས་པ་ ༼༡༢༣༽། རང་གྲོལ་དུ་བརྟན་པ་ཐོབ་པ་གསུམ་ལ་འདུས་ཏེ་སྐབས་སུ་རྣམ་རྟོག་ཅི་སྐྱེས་བལྟས་ནས་ཤར་བ་ངོ་ཤེས་དགོས།
མ་ཤེས་ན་འོག་རྒྱུའི་འཕྲང་ལས་མི་གྲོལ། དེ་ཡང་སྐྱེས་ཙམ་ནས་འབུར་འཇོམས་བྱས་པས་མི་ཡོང་རྩལ་མ་རྫོགས་ན་རྐྱེན་ངན་མི་ཁྱགས་པས་རྩལ་རྫོགས་དགོས། རྩལ་རྫོགས་ནས་ལས་བསགས་ཤོར་ན་སོ་སོའི་སྐྱེ་བོ་ཐ་མལ་པ་དང་ཁྱད་མེད་པས་ལས་མ་བསགས་གོང་རང་གྲོལ་དུ་འགྲོ་དགོས། གྲོལ་མ་ཐུབ་ན་བརྟན་པ་མ་ཐོབ་པའི་རྟགས་ཡིན། དེའི་ཐབས་གྲོལ་སའི་རིག་པ་ཆོས་སྐུ་རྗེ་པ་དེ་ངོས་བཟུང་ནས་རྣམ་རྟོག་ལ་རིག་པ་ཕར་འགེལ་ན་མི་ཁྱོགས་པ་ལྟར་ནམ་མཁའ་ལ་སྤྲིན་དེངས་པ་བཞིན་ནམ་ཆུ་ལ་ལན་ཚྭ་ཐིམ་པ་བཞིན་གྲོལ་འགྲོ་བ་ཡོད། ཡང་ན་རྣམ་རྟོག་ངོ་བོའི་སྟེང་དུ་ཚུར་ལེན་པ་ལྟར་བྱས་ལ་ཆུ་ལ་ཆུ་བུར་ཐིམ་པ་བཞིན་གྲོལ་འགྲོ་བ་ཞིག་ཀྱང་ཡོད་པས་གང་ཟག་གི་ཁམས་དང་བསྟུན་དགོས་གསུངས། རྫོགས་ཆེན་སྐབས་འདིར་སྤྱིར་ཉོན་མོངས་ ༼༡༢༤༽སྤོང་དགོས་ཀྱང་སྤོང་ཚུལ་ཉན་ཐོས་ལྟར་ཆེད་དུ་མི་སྤོང༌། བྱང་སེམས་ལྟར་ཆེད་དུ་མི་བསྒྱུར། གསང་སྔགས་ལྟར་ལམ་དུ་ཡང་བྱེད་མི་དགོས་པར་གྲོལ་སའི་རིག་པ་ཆོས་སྐུ་ཆེན་པོ་གཅིག་པུ་འདི་སྐྱོང་སྟོབས་ཀྱིས་ཉོན་མོངས་ཐམས་ཅད་རང་གྲོལ་ལ་འགྲོ་བ་འདི་ཉོན་མོངས་ལམ་དུ་ཁྱེར་བའི་གྲོལ་ཚུལ་ཆེན་པོ་བཞིའི་གནད་ཐུན་མོང་མ་ཡིན་པའི་སྤྱོད་པ་གདེངས་གྲོལ་ཐོག་ཏུ་བཅའ་བ་སོང་ཟིན་ཏོ། ། ད་ནི་གསུམ་པ་རྗེས་ཉམས་ཀྱི་སྐྱོངས་ཚུལ་བསྟན་པ་ནི།
གུ་རུ་རིན་པོ་ཆེས། ཕྱི་ལྟར་གཟུང་བའི་ཡུལ་སྣང་དག་པ་དང་༔ ནང་ལྟར་འཛིན་པའི་སེམས་ཉིད་གྲོལ་བ་དང་༔ སོགས་གསུངས་པ་ལྟར། རྗེས་ཉམས་ཀྱི་སྐྱོང་ཚུལ་འདི་མེད་ན་ཕྱི་བཟུང་བའི་ཡུལ་མི་དག ། ནང་འཛིན་པའི་སེམས་མི་གྲོལ། གསང་བ་འོད་གསལ་ངོས་མི་ཞིན་པའི་གནད་འདི་ལ་ཐུག་པས། སྔོན་གྱི་དམ་པ་གོང་མ་རྣམས་ཀྱིས། གོ་བ་ལྷན་པ་འདྲ་སྟེ་གོག་ནས་འགྲོ། ། ཉམས་ན་བུན་འདྲ་སྟེ་ཡལ་ནས་འགྲོ། །
རྟོགས་ ༼༡༢༥༽། པ་ནམ་མཁའ་བཟིན་དུ་འགྱུར་བ་མེད། ། ཅེས་གསུངས་པ་བཞིན། དེས་ན་གནས་ལུགས་རྟོགས་པ་ལལ་འཕོ་འགྱུར་མེད་གསུངས་པ་བཞིན། ཉམས་ཞེན་གྱིས་རྟོགས་པ་ལ་སྒྲིབ་འགྲོ་བས། ཀུན་མཁྱེན་ཆེན་པོས། ཉམས་དང་རྟོགས་པའི་ལ་ཤན་མ་ཕྱེད་པས། ། གོམས་པའི་ཉམས་ལ་རྟོགས་པར་འཛིན་པ་འཁྲུལ། ། རྟོགས་ན་དུས་ཀུན་ནམ་ཡང་འཕོ་འགྱུར་མེད། ། དེ་ཉིད་གོམས་པས་ཡོན་ཏན་ཉམས་རྣམས་འབྱུང༌། །
སྙིང་ནས་མི་རྟག་བློ་སྣ་ཐུང་བ་དང༌། ། ཞེས་སོགས་གསུངས་པ་ལྟར་ཡིན་པས་ཉམས་རྟོགས་ཤན་འབྱེད་པ་དང༌། ཉམས་རྟོགས་ལ་བཟླ་བ་དང༌། རང་གྲོལ་དུ་ལམ་དུ་ཁྱེར་བ་གསུམ་ལས་ཤན་འབྱེད་དང་ལ་བཟླ་བ་གཉིས་པོ་ལྟ་བ་ཡིན། ཉམས་རྟོགས་རང་གྲོལ་དུ་འཁྱེར་བས་སྒོམ་པ་དང་སྤྱོད་པ་ཐུན་མོང་བ་བསྟན་པ་ཡིན་ནོ། ། དེ་ལ་དང་པོ་ཤན་འབྱེད་པ་ནི། ལར་ཉམས་ཞེས་པ་ལ་ལུས་ངག་ཡིད་གསུམ་གྱི་ཉམས་གསུམ་པོ་དེ་རེ་རེ་ལ་ ༼༡༢༦༽བཟང་ངན་གཉིས་རེ་ཡོད་པས། དང་པོ་ལུས་ཉམས་བཟང་པོ་ནི་སེམས་གོམས་པའི་སྟོབས་ཀྱིས་སྔོན་གྱི་ལས་བཟང་པོ་དང༌། རླུང་སེམས་བཟང་པོ་འདུ་ཚུལ་གྱི་རྐྱེན་ལས་ལུས་བདེ་བ་དང༌། ཡང་བ་དང༌།
འོད་ཟེར་སྣ་ཚོགས་འགྱེད་པའི་གསལ་བ་དང༌། རྫུ་འཕྲུལ་སྣ་ཚོགས་སྟོན་པའི་ཉམས་བཟང་པོ་རྣམས་ཡིན་ལ། ངན་པ་ནི་སྔོན་གྱི་ལས་ངན་པ་དང༌། རླུང་སེམས་ངན་པ་འདུས་པའི་སྟོབས་ཀྱིས་ལུས་དན་ཀྱིས་མནར་བ་དང༌། གདོན་གྱི་ཟིན་པ་དང༌། གྲིབ་ཀྱིས་ནོན་པ་དང༌། མྱ་ངན་གྱིས་ཟིན་པ་སོགས་མི་འདོད་པ་དུ་མ་འབྱུང་བ་ནི་ཉམས་ངན་པའོ། ། དེ་ལྟ་བུའི་ལུས་ཉམས་བཟང་ངན་གཉིས་ལ་ཆགས་སྡང་གི་ཞེན་པས་རྟོགས་པ་ལ་སྒྲིབ་འགྲོ་བ་ཡིན། འདི་འོག་མའི་སྐབས་སུའང་ཤེས་པར་བྱའོ། ། དེ་བཞིན་དུ་ངག་ལའང་ཉམས་བཟང་ངན་གཉིས་ལས་བཟང་པོ་ནི།
སྔོན་གྱི་ལས་བཟང་པོ་དང་ད་ལྟའི་རླུང་སེམས་བཟང་པོ་འདུ་བའི་རྐྱེན་གྱིས་རིགས་དྲུག་སོ་སོའི་ ༼༡༢༧༽ ། སྐད་ཤེས་པ་དང༌། ཚིག་བཅད་སྣ་ཚོགས་ཐར་ཐོར་རྡོལ་བ་དང༌། ངག་བདེ་ཞིང་གསལ་བ་སོགས་འབྱུང༌། དེའི་ལྡོག་ཕྱོགས་ངག་དབ་དིབ་སྨྲ་བ་དང༌། ལྕེ་དིག་པ་དང༌། ལྐུག་པ་དང༌། རབ་རིབ་ཏུ་སྨྲ་བ་སོགས་ཡིན། གསུམ་པ་སེམས་ཀྱི་ཉམས་ལ་སྣང་ཉམས་དང་ཤེས་ཉམས་གཉིས་ལས། སྣང་ཉམས་ཞེས་པ་རྟོགས་པ་ལ་སྣང་བའི་དབང་གིས་བཞག་པ་ཡིན།
དེ་ཡང་བཟང་ངན་གཉིས་ལས། བཟང་པོ་ནི་ལས་རླུང་དང་བག་ཆགས་བཟང་པོ་འདུ་ཚུལ་གྱིས་བླ་མ་དང་མཁའ་འགྲོས་ལུང་བསྟན་པ་ཡི་དམ་ལྷའི་ཞལ་མཇལ་བ་སོགས་འབྱུང་བ་ཡིན། གཞན་ཡང་སྐུ་དང་ཐིག་ལེ་ཕྱག་མཚན་མཆོད་རྟེན་བརྡ་ཡིག་ལ་སོགས་པ་ཤར་བ་བཟང་པོ་ཡིན། ལྡོག་ཕྱོགས་འདྲེ་རྒྱལ་པོ་བཙན་མ་མོ་སོགས་སྔར་མཐོང་མ་མྱོང་བ་བད་ཀན་ཅན་ལ་རབ་རིབ་སྣང་བ་བཞིན་དུ་སྣང་བའོ། ། ཤེས་ཉམས་ལ། དང་པོ་ཤེས་ཉམས་ཞེས་པའི་དོན་ཤེས་པ་ ༼༡༢༨༽དེ་དང་དེར་གྱུར་བ་ཡིན། དེ་ལའང་བཟང་ངན་གཉིས་ལས། ཐོད་རྒལ་སྐབས་ཤེས་ཉམས་འདག་བྱའི་དྲི་མ་ཅན་བར་ཆད་བདུད་ཀྱི་རྟགས་དང༌། མི་འགྱུར་བ་ཉམས་ཀྱི་རྟགས་གཉིས་ཡོད་ཀྱང་འདིར་དེ་མི་འཆད་ལ། སྐབས་འདིར་ཤེས་ཉམས་ཞེས་པ་ཐུགས་རྗེ་ཀུན་གྱི་གདངས་གོམས་པའི་སྟོབས་ཀྱིས་གོང་མའི་སེམས་ཐོབ་པ་དང་འགྲོགས་པའི་རླུང་ལུས་ཞུགས་པས་ཕོ་མོ་སྙོམས་འཇུག་གི་བདེ་བ་ལྟ་བུའང་མ་ཡིན་ལ་མེ་ཏོག་དང་སྐྱེད་ཚལ་གྱི་དགའ་བ་ཙམ་ཡང་མིན་པ་ལུས་སེམས་ཤིན་སྦྱང་གི་བདེ་བ་དཔེར་ན་འོ་མའི་ཆུ་རྒྱུན་དྲོན་མོས་བཀྲུས་པ་བཞིན་དུ་བདེ་ཞིང་ལུས་བསམ་གཏན་གྱི་གདན་ལས་འགུལ་མི་བྲ་ཞིང་སེམས་ཏིང་ངེ་འཛིན་ལས་ལྡང་མི་བྲ་བ་ལྟ་བུར་འཆར།
དེར་ཞེན་པས་འདོད་ཁམས་སུ་གོལ་བ་ཡིན། རང་བཞིན་གསལ་བའི་ཡེ་ཤེས་ཀྱི་གདངས་ལས་གསལ་བའི་ཉམས་ཁང་པ་ཕྱི་ནང་རི་བྲག་ཟང་ཐལ་དུ་མཐོང༌། ཉིན་སྣང་དང་མཚན་སྣང་གཉིས་ཁྱད་མེད་པར་ ༼༡༢༩༽། སྣང་སེམས་གསལ་དྭངས་ཕྱེད་པ་ཞིག་འཆར་ཡོང་བས་དེ་གསལ་བའི་ཉམས་ཡིན། དེ་ལ་ཞེན་པས་གཟུགས་ཁམས་སུ་གོལ། ངོ་བོ་སྟོང་པའི་གདངས་ལས་མི་རྟོག་པའི་ཉམས་ནམ་མཁའ་གཡའ་དག་པ་སྤྲིན་དང་བྲལ་བ་ལྟར་རྟོག་པ་ཨེ་སྐྱེས་བལྟས་ཀྱག་མི་སྐྱེ་བར་སེམས་དང་སེམས་བྱུང་གི་རྒྱུ་བ་འགག་པ་དེ་དུས་མི་རྟོག་པའི་ཉམས་སྐྱེས་པ་ཡིན། དེར་ཞེན་པས་གཟུགས་མེད་ཁམས་སུ་གོལ། ཤེས་ཉམས་ངན་པ་ནི། ཆགས་སྡང་རྨོངས་གསུམ་གྱི་རྟོག་པ་གཉེན་པོས་མནན་ཀྱང་ནོན་དཀའ་བར་སྔར་དེ་འདྲ་ཨེ་ཡོད་དམ་སྙམ་པ་དེ་འདྲ་སྐྱེ་ཡོང༌། དེ་ཤེས་ཉམས་ངན་པ་ཡིན།
འདིར་ནི་དཔེར་ན་གཅོད་པ་གཉན་སར་སོང་བ་ལྷ་འདྲེས་བསླག་བ་ལྟར་སྔར་གྱི་ཉོན་མོངས་རགས་པའི་བག་ཆགས་ཡོད་པ་རྣམས་སྒོམ་པའི་སྟོབས་ཀྱིས་བསླང་ཡོང་ལབ་ཡིན་པས། དེ་རས་ལམ་དུ་ཁྱེར་ནུས་ན་དེ་ཐོད་པ་བོར་ཆོག་ཟེར་བ་ཡིན། ད་མདོར་བསྡུ་ན། མ་དག་འཁོར་བའི་འཁྲུལ་སྣང་ནས་རྒྱུན་མཐའི་ ༼༡༣༠༽རྗེས་ཐོབ་བར་གྱི་སྣང་བ་ཐམས་ཅད་ཉམས་བཟང་ངན་དང་རྟོག་པའི་གོམས་རྗེས་བཟང་ངན་ཙམ་ཡིན་པས་ཉམས་དང་རྟོགས་པའི་ཤན་འབྱེད་དགོས། དེ་མ་འབྱེད་ན་ཉམས་བཟང་ངན་ལ་ཆགས་སྡང་གི་ཞེན་པས་ངོ་བོ་སྒྲིབ་འགྲོ་བས་ཤན་འབྱེད་དགོས། གཉིས་པ་ཉམས་རྟོགས་ལ་བཟླ་བ་ནི། ཉམས་བཟང་པོ་ཤར་ན་ཞེན་རྒྱུ་མེད། ངན་པ་ཤར་ན་སྡངས་རྒྱུ་མེད། ཕར་དེད་ན་ཡེ་ཤེས་ཆེན་པོ་གཅིག་གི་རྣམ་རོལ་འཆར་ཚུལ་སོགས་ཡིན་པར་ཁྱད་མེད་ཅིང༌། ཚུར་དེད་ནའང་དཔེར་ན་རྦ་རླབས་རྒྱ་མཚོ་ལས་གཞན་དུ་འདའ་བ་མེད་ཅིང་རྒྱ་མཚོ་དང་རླབས་གཉིས་ཆར་གཅིག་པ་བཞིན་རྩལ་བཟང་ངན་ཐམས་ཅད་ཡེ་ཤེས་ཆེན་པོ་གཅིག་གི་ཀློང་ལས་འདའ་བ་མེད་ཅིང་རྩལ་དང་འཆར་གཞི་གཉིས་པོ་ཡེ་ཤེས་གཅིག་གི་རང་བཞིནདུ་གཅིག་པ་ཡིན་པར་ལ་བཟླ་དགོས་པ་ཡིན།
ད་ནི་ཉམས་རྟོགས་རང་གྲོལ་དུ་ལམ་དུ་ཁྱེར་ཚུལ། དེ་ལྟར་ཁྱེར་དགོས་པའི་རྒྱུ་མཚན། གུ་རུ་རིན་པོ་ཆེས། ཕུག་ཆུ་ ༼༡༣༡༽། དྲག་པོ་བརྡབ་ཀྱིན་བཟང༌། ། རྣལ་འབྱོར་སྒོམ་པ་བཤིག་ཀྱིན་བཟང༌། ། ཞེས་དང༌། སྒོམ་དུ་མེད་དེ་རྩལ་སྦྱོང་སྒྲུབ་ཏུ་ཡོད། ། ཅེས་གསུངས་པ་བཞིན་ཉམས་རྟོགས་རང་གྲོལ་དུ་ལམ་དུ་ཁྱེར་བ་ལ། ལུས་ཀྱི་བཅའ་བཤིག །
མིག་གི་ལྟ་སྟངས། ངག་གི་བརྗོད་པ། ཡིད་ཀྱི་སྒོམ་བློ་བོར་བ་དང་བཞི་པོ་ནི་དབེན་པའི་གནས་སུ་རྣལ་འབྱོར་པས་དུས་མཉམ་དུ་ཡོད་གོས། མཉམ་མེད་ཇོ་བོས། ཀ་ར་ཡུལ་ལ་བཅིངས་པ་ཡིས། ། རྟོག་པའི་འགྱུ་བ་གཅོད་པར་བྱེད། ། ལྟ་སྟངས་སྔ་ཕྱི་བརྗེ་བ་ཡིས། ། བྱིང་རྒོད་ཐུན་སྐྱན་སེལ་བར་བྱེད། ། གཉེན་པོའི་རྩོལ་བ་བཤིག་པ་ཡིས། ། གཉུག་མ་རང་ལ་འཁོར་བར་བྱེད། །
ཅེས་གསུུངས་པས་ཉམས་རྟོགས་ལ་བཟླ་ཤན་འབྱེད་ཟིན་ནས། ལུས་ཀྱི་བཅའ་བཤིག་སྟག་མོའི་མཆོང་སྟབས་དང༌། གྱད་ཀྱི་འདུག་སྟངས་རྐང་གཡས་སྔོན་དུ་འདོར་བ་ཁྲ་བོའི་འདོར་སྟབས། རྐང་གཡོན་སྔོན་དུ་འདོར་བ་ཁྲོ་མོའི་འདོར་ ༼༡༣༢༽སྟབས་བྱེད་པ་ལུས་ཀྱི་བཅའ་བཤིག་ཡིན། ཐུན་མགོར་བྱིང་རྒོད་བྱུང་ན་ཟས་གོས་གནས་མལ་གྲོགས་སོགས་ཀྱི་གྲིབ་ཡིན། ཐུན་མཐར་བྱུང་ན་ཐུན་ཡུན་རིང་བའི་སྐྱོན་ཡིན་པསམིག་ལྟ་སྟངས་གྱེན་ལ་བཟློག ། སྐྲ་ཁུང་ཕྱེས། ལུས་གཟེངས་བསྟོད། རྒོད་པ་དང་འགྱོད་པའི་སྐབས་རྣམ་རྟོག་སྣ་ཚོགས་འགྱུ་དས་སྐར་ཁུངབཀག ། ཞྭ་གྱོན།
འདུག་སྟངས་གཟིགས་སྟངས་ཉམས་སྨད་མིག་སྣ་རྩེར་ཕབ་པས་དེ་དང་དེའི་སྐྱོན་སེལ་བ་ཡིན། ངག་གི་བརྗོད་པ་ནི། ཁྲོ་བོའི་གད་རྒྱངས་ཧ་ཧ་དང༌། ཁྲོ་མོའི་གད་རྒྱངས་ཧི་ཧི་སོགས་བརྗོད། གཞན་ཡང་ཧཱུཾ་དང་ཧྲཱིཿསོགས་བརྗོད་པ་དང༌། ཁྱད་པར་དུ་ཕ་ཐབས་ཀྱི་ཡི་གེ་དང༌། ཊ་ཤེས་རབ་ཀྱི་ཡི་གེ་ཟུང་དུ་འཇུག་པ་བརྗོད་དགོས། ཨ་བུའི་ཞལ་ནས། ཐོལ་བྱུང་བློ་རྡེག་ཕཊ་གཅིག་རྒྱབ། ། ཐབས་ཤེས་ཡི་གེ་གློ་བཡར་འབེབས། །
ཞེས་གསུངས་པས་ཉམས་བཟང་ངན་གྱི་ཞེན་པ་གང་སྐྱེས་པ་དེའི་ངོར་ཕཊ་རྡེག་སྟེ་ཅེར་གྱིས་ལྟ་ཞིང་རིག་པ་རང་ངོ་ ༼༡༣༣༽། ཁྱེར་དགོས། དེ་ཡན་གྱིས་དབང་རབ་ཚེ་འདིར་གྲོལ་བའི་གདམས་པ་བཤད་ཟིན་ཏོ། ། ད་ནི་གཉིས་པ་འབྲིང་བར་དོར་གྲོལ་ངའི་གདམས་པ་བཤད་དེ། དེ་ཡང་ཤེས་བྱ་སྦུབས་འཇུག་གི་གདམས་པས་རྨི་ལམ་འོད་གསལ་དུ་སྦ་བ་ནི། གང་ཟག་དབང་པོ་རབ་ལྟ་སྒོམ་ཆིག་ཆོད་དུ་སོང༌། ཡེངས་ཡུལ་ཆོས་ཉིད་དུ་གྲོལ་བ་ལ་འདི་མི་དགོས། འབྲིང་ཉིན་མཚན་འཁོར་ཡུག་ཅན་ལ་འདི་མི་དགོས། གང་ལ་དགོས་ན་ཉིན་སྣང་ཙམ་ཆོད་མཚན་སྣང་མ་ཆོད་པའི་གང་ཟག་ལ་དགོས་ཏེ། དེ་ཡང་ཉལ་བ་ན་ལུས་གནད་ཡིད་གནད་གཉིས་ལས།
ལུས་གནད་ནི་གན་རྐྱལ་དུ་ཉལ་ན་སྙིང་གའི་རྩ་འཁོར་གྱི་གནད་ཀྱིས་འདོད་ཆགས་ཀྱི་རྟོག་པ་རྒྱས། གཞོག་གཡོན་པ་ས་ལལ་བསྟན་ན་ཞེ་སྡང་གི་རྟོག་པ་རྒྱས། ཁ་སྦུབས་སུ་ཉལ་ན་གཏི་མུག་གི་རྟོག་པ་རྒྱས་པས། དེས་ན་གཞོག་གཡས་པ་སར་ཕབ། ལག་གཡས་པས་འགྲམ་པ་བཏེག ། ལག་གཡོན་རྐང་པ་གཤིབས་ ༼༡༣༤༽པའི་བརླ་སྟེང་དུ་བཞག ། མགོ་ཤར་དུ་བསྟན། ཁ་བྱང་དུ་འཁོར། རྒྱབ་ལྷོར་བསྟན། རྐང་པ་ནུབ་ཏུ་བསྟན་ནས་ཉལ་དགོས།
དེའི་དགོས་པ་སྤྱིར་སྙིང་རྩེ་ཐུར་དུ་བསྟན་པ་ཕོ་ལ་གཡས་དང་མོ་ལ་གཡོན་ཕྱོགས་འཁོར་ཚུལ་གྱིས་ཡོད་པ་ཉལ་སྟབས་གཅིག་པུ་འདིའི་སྟོབས་ཀྱིས་དོན་དམ་གྱི་རྩ་ཀ་ཏེ་ཤེལ་གྱི་སྦུ་གུ་ཅན་རྒུ་གཡེར་ཁ་ཕྱེ་མ་རག་པ་ལྟ་བུ་ཡོད་པ་གྱེན་དུ་འཁོར་བས་ཁ་ཅུང་ཕྱེ་བས་འོད་གསལ་འཆར་བ་ཡིན་ལ། དེ་ལས་འོད་གསལ་འཆར་བའི་གནད་རྩ་དེ་ཡེ་ཤེས་ཀྱི་རྩ་ཡིན་ལ། དེ་ལ་དོན་དམ་པའི་ཡེ་ཤེས་ཀྱི་ཐིག་ལོ་གནས་པའི་རྩ་ཁ་ཕྱེ་བས་ན་དེ་ལས་འོད་གསལ་འཆར་བའི་གནད་དེ་ཡིན་ནོ། ། དེ་ཡང་སངས་རྒྱས་བྱང་སེམས་རྣམས་ལ་རྩ་དེ་གྱེན་དུ་བསྟན་ཅིང་ཁ་ཕྱེ་བས་མངོན་ཤེས་དང་རྫུ་འཕྲུལ་སྣ་ཚོགས་འཆར་ཞིང༌། མཐོ་རིས་གསུམ་ལ་རྩ་དེ་ཐད་ཀར་འཁོར་ནས་ཡོད་པས་བློ་རྣོ་ཞིང་རིག་པ་གསལ་བ་ཡིན་ནོ། ། ངན་སོང་གསུམ་ལ་རྩ་རྩེ་ཐུར་དུ་བསྟན་ནས་ཁ་ཟུམ་པས་ ༼༡༣༥༽། སྐྱོང་སྟེ་གྲོལ་ས་ངོས་བཟུང༌། རྣལ་འབྱོར་པ་དབེན་པ་མ་ཡིན་པ་གྲོང་ཡུལ་དང་ཚོགས་པར་གནས་སྐབས་སམ་མིན་ཀྱང་སྒོམ་ལ་བདག་པོ་སྤྲད་འདུག་རྒྱུའི་འཛིན་པ་དེ་བཤིག་ལ་ཐོངས། ཁྲོལ་ལ་ཐོངས། ཕྱེས་ལ་ཐོངས་བསམ་ཙ་ན་སྒོམ་ལ་བཤིག་རྒྱུ་མེད་ཀྱང་ཉམས་བཟང་ངན་གྱི་ཞེན་པ་ཐམས་ཅད་ཞིག་སྟེ་རིག་པའི་དྭངས་ཆ་ལྷང་ལ་འབཡད་འོང་བས་དེ་དུས་གནས་ཆ་གཙོ་བོར་མོ་སྐྱོང་བར་དྭངས་ཆ་སྐྱོང་དགོས།
ད་ནི་རང་གྲོལ་དུ་ལམ་དུ་ཁྱེར་མི་ཐུབ་ན་ཅི་འགྱུར་བསམ་ན་ཉམས་བཟང་ངན་ལ་ཞེན་པས་ངོ་བོ་སྒྲིབ་འགྲོ་བ་མ་ཟད་བར་ཆད་དུ་ཡང་འགྱུར་ཏེ། ཡེ་ཤེས་ཀྱི་མཁའ་འགྲོ་མ་རྣམས་དངོས་སུ་འཇིགས་རྟེན་དུ་མི་རྒྱུ་ཡང་དེའི་འཁོར་གྱི་འཇིག་རྟེན་གྱི་མཁའ་འགྲོ་མ་རྣམས་འཇིག་རྟེན་དུ་རྒྱུ་ཞིང་རྣལ་འབྱོར་པའི་དྲོད་ཉུལ་ཏེ་རྣལ་འབྱོར་པ་ལ་ཞལ་སྟོན། ལུང་བསྟན་རིགས་ཡོན་ཏན་གྱི་སྒོ་ནས་ཆེ་བ་བཏོན་ཏེ་གཏེར་ཁ་དང་དངོས་གྲུབ་སྣ་ཚོགས་ཡོད་པར་ལུང་བསྟན། དེའི་དུས་ན་རྣལ་འབྱོར་པ་ ༼༡༣༦༽ཡང་ང་དེ་དང་དེའོ་སྙམ་ནས་ང་རྒྱལ་ཞིང་སྒྲུབ་པ་ལས་གཡེལ་བ་ནི། ཤེར་ཕྱིར་ལས། མིང་གི་གཞི་ལ་འཇུག་པ་བདུད་ལས་ཡིན་པར་གསུངས་ཤིང༌། དེ་དུས་ཉམས་རྟོགས་རང་གྲོལ་དུ་ལམ་དུ་ཁྱེར་མ་ནུས་ནས་ཉམས་བཟང་ངན་ཙམ་ལ་ཞེན་ན་བདག་མཁའ་འགྲོ་མའི་དབང་དུ་འགྱུར་བ་ཞེས་བྱ་བ་ཡིན་པས། བར་ཆད་སྣ་ཚོགས་འབྱུང༌། མཁའ་འགྲོ་མའི་ལུང་བསྟན་ལ་སོགས་པ་ཐམས་ཅད་རང་སྣང་དུ་ངོ་ཤེས་ཤིང་དགོངས་པས་གཟིར་ན་མཁའ་འགྲོ་མ་བདག་གི་དབང་དུ་འགྱུར་བ་ཞེས་བྱ་བ་ཡིན་པས་ལམ་རྟགས་ཀྱི་ཡོན་ཏན་དང་དངོས་གྲུབ་སྣ་ཆོགས་འབྱུང་བ་ཡིན་ཏེ། ཇོ་བོའི་ཞལ་ནས།
མཁའ་འགྲོའི་ལུང་བསྟན་བདུད་བྱུང་ན། ། རེ་དོགས་མི་བྱ་ཟིལ་གྱིས་མནན། ། ཉམས་མྱོང་ཞེན་པའི་བདུད་བྱུང་ན། ། ཞེན་མེད་ལྟ་བས་ཟིལ་གྱིས་མནན། ། འགྲོ་དོན་གཡེང་བའི་བདུད་བྱུང་ན། ། གཞན་དོན་མི་བྱ་ཟིལ་གྱིས་མནན། ། ཞེས་གསུངས་པ་བཞིན་ཉམས་རྟོགས་རང་གྲོལ་དུ་ལམ་དུ་ ༼༡༣༧༽། བློ་རྟུལ་ཞིང་དབང་པོ་མི་གསལ་བ་ཡིན་ནོ། ། སེམས་གནད་ལྟ་བ་ནས་ཡར་ནང་ཁྲོལ་གང་ཡང་མི་དམིགས་པར་སྟོང་པའི་དཀྱིལ་ནས་ཀུན་རྫོབ་ཀྱི་རྩ་དབུ་མའི་ནང་ན་གནས་པའི་དོན་དམ་པའི་རྩ་ཀ་ཏི་ཤེལ་གྱི་སྦུ་གུ་ཅན་ཤེལ་གྱི་ཀ་བ་བཙུགས་པ་བཞིན་དུ་སྤྱི་བོར་ཁ་ཟུམ་པ་དེའི་ཀ་ཏི་ཤེལ་གྱི་སྦུ་གུ་ཅན་གྱི་དཀྱིལ་ནས་ཡེ་ཤེས་ཀྱི་རྟེན་འོད་ལྔའི་ཐིག་ལེ་གཞིའི་ཨ་ཡིག་དཀར་པོ་བཅོ་ལྡའི་ཟླ་བ་ལྟ་བུ་སྒོམ་དེ་ལ་སེམས་ཅུང་ཟིན་པ་ན་གཞིའི་ཨ་དེ་ལས་ཆུ་ལས་ཆུ་བུར་རྡོལ་བ་ཞིན་དུ་ཨ་ཡིག་ཉེར་གཅིག་རིམ་པར་ཆད་དེ་སྤྱི་བོའི་བར་ཤེལ་གྱི་དོང་རྩེ་ཤེལ་སྦུགས་སུ་བཅུག་པ་བཞིན་ཁྲིག་གིས་གང་བར་སྒོམ། ཨ་ཡིག་དེ་རྣམས་ལས་འོད་ཟེར་དཔག་ཏུ་མེད་པ་འཕྲོས་དབུ་མ་ལས་ཐལ་ཏེ་ལུས་ཀྱི་ནང་ཐམས་ཅད་དར་དམར་གྱི་ཕྲུ་མ་ཕུས་བཏབ་པ་བཞིན་གསལ་ལམ་མེར་སྒོམ།
མཐར་དེ་ལས་ཀྱང་ཐལ་ཏེ་ཕྱི་ནང་སྣོད་བཅུད་ཐམས་ཅད་ད་ལྟ་ཉིན་མོའི་སྣང་བ་བཞིན་ཁྲ་ལམ་མེར་སོང་བ་སྒོམ། དེ་ནས་ ༼༡༣༨༽ ཅུང་གཉིད་དུ་ཡར་བའི་མགོ་རྩོམ་པ་ནས་འོད་རྣམས་ཨ་ཡིག་རྣམས་ལ་བསྡུས། ཨ་ཡིག་རྣམས་གཅིག་ལ་གཅིག་ཐིམ་སྟེ་གཞིའི་ཨ་ལ་ཐིམ། དེ་ཡང་སེམས་ཡུལ་ལ་ཆེད་དུ་འཛིན་པའང་མེད། ཕྱོགས་ཙམ་བློ་ཡུལ་ན་ཡོད་ཀྱང་ཡོད་པ་ཞིག་ཏུ་བྱས་ནས་གྲིམ་ལྷོད་ཚོད་ཟིན་པར་བྱ། གྲིམ་ལྷོད་ཚོད་མ་ཟིན་ནས་གྲིམ་ཆེ་ན་གཉིད་མི་འགུགས། ལྷོད་ཆེ་ན་འཁྲུལ་འབྱམས་ལ་འགྲོ་ལབས་ཆོད་ཟིན་པར་བྱ། དེ་ལྟར་བྱས་པས། རབ་ལ་འཆར་དག་འབྲིང་ལ་ཆད། ། ཐ་མའང་རྨི་ལམ་དགེ་བར་འགྱུར། །
ཞེས་གསུངས་པ་བཞིན་སྔར་གྱི་སྐབས་ཀྱི་ནག་ཐུམ་མེར་འགྲོ་ཡང་འོད་གསལ་དུ་སྦྱངས་པའི་ཐབས་དེ་ལས་མེད་ལ། ཤེས་པ་ཕྱི་རོལ་དུ་གཡེང་བ་ཡང་གཉིད་ཀྱིས་ནང་དུ་བསྡུས་ནས་དེའི་བར་དེ་ནས་འོད་གསལ་ཟིན་དགོས་པ་ཡིན། ཇི་ལྟར་ཟིན་ན་འོད་གསལ་ཡང་ཟིན་མཐོང་སྣང་ཡང་རང་གི་ཁང་མིག་ཙམ་དང༌། ཡུལ་གྲུ་ར་ཙམ་སྣང་ཞིང་མཐོང་ཡུལ་ལ་དཔྱད་ར་ཡང་འཇུག་པའི་ ༼༡༣༩༽ ། སྐབས་ན་གཉིད་སྲབ་མོའི་འོད་གསལ་ཟེར། ཇེ་ཞིག་ན་མཐོང་སྣང་ཡང་རྒྱ་ཇེ་ཆེ་འཛམ་བུའི་གླིང་དང་སྟོང་གསུམ་ཙམ་མཐོང༌། ཡུལ་ལ་དཔྱད་ར་ཡང་མི་བྱེད་པའི་སྐབས་ན་ཨ་བུའི་ཞལ་ནས་ཁྲོ་ཁ་ལོག་པའི་ཞབས་ན་མར་མེ་བཅུག་པ་བཞིན་ཡིན་གསུངས། དེ་ནི་གཉིད་འཐུག་གི་འོད་གསལ་ལམ་དོན་གྱི་འོད་གསལ་ཡང་ཟེར། འབྲིང་ལ་རྨི་ལམ་རྒྱུན་ཆད་དེ་ཅི་རྨིས་ཆ་མེད། ཐ་མ་ཉིན་མོ་དགེ་བའི་བག་ཆགས་ཤས་ཆེ་བས་སྡིག་པའི་བག་ཆགས་སྲབ་སྟེ་བླ་མ་མཇལ་བ་ཆོས་ཉན་པ་ལྟ་སྒོམ་སྤྱོད་པའི་ཉམས་ལེན་སྐྱོང་བ་སོགས་རྨིས།
འབྲིང་ཐ་གཉིས་ཀ་ཡང་ཇེ་ཞིག་ནས་ནར་སོན་ཏེ་འོད་གསལ་ཟིན་པ་ལས་དེ་ཁོ་ནའི་ཐོག་ཏུ་གནས་པ་མ་ངེས་སོ། ། དེ་ལྟར་འོད་གསལ་ངོས་ཟིན་པ་ལ་དགོས་པ་ཅི་ཞིག་སྙམ་ན། དེའི་དགོས་པ་ནི་གཉིད་དང་འཆི་ལབ་གཉིས་ཕྲ་རགས་ཙམ་མ་གཏོགས་ཐིམ་རིམ་རྫོགས་པ་དང་འོད་གསལ་འཆར་བ་ལ་ཁྱད་པར་མེད་པས་དེས་ན་ཐབས་འདིས་ད་ལྟ་རྨི་ལམ་དོན་གྱི་འོད་ ༼༡༤༠༽གསལ་འཆར་བ་ངོས་ཟིན་ཅིང་འཆི་བའི་གནས་སྐབས་ན་གོམས་པ་འདིའི་ཤུགས་ཁོ་ནས་བར་དོ་གཉིས་ཀྱི་མཚམས་ན་འཁྲུལ་པའི་མུན་པ་མེད་པར་དོན་གྱི་འོད་གསལ་ངོས་ཟིན་ཏེ་ཀ་དག་དང་པོའི་གཞི་ལ་གྲོལ་བ་ཡིན་པས་དེའི་གནད་ཀྱིས་སོ། ། དེ་ཡང་འཆི་བའི་གནས་སྐབས་ཇི་ལྟར་འཆར་ན། འཆི་བའི་སྐབས་ན་འབྱུང་ལྔའི་ཐིམ་རིམ་དང༌། དབང་ལྔའི་ཐིམ་རིམ་རྫོགས་ནས་རླུང་གི་གནས་གློ་བ་ནས་དབུགས་འཕངས་ཏེ་མིད་པ་དཀར་ནག་གི་ལམ་བརྒྱུད་ཁ་ནས་ཧ་ཞེས་པར་སོང་བ་དང་ཧུ་ཞེས་ཚུར་མི་འདུ་བ་ན་ཕྱི་དབུགས་ཆད་པ་ཡིན། དེའི་སྐད་ཅིག་དང་པོ་ལ་སྤྱི་བོ་ནས་ཕ་ལས་ཐོབ་པའི་ཐིག་ལེ་དཀར་ཆ་དབུ་མར་ཐར་དུ་བབས་པས་ཕྱི་རྟགས་སུ་ནམ་མཁའ་སྤྲིན་དང་བྲལ་བ་ལ་ཟླ་འོད་ཀྱིས་ཁྱབ་པ་བཞིན་དཀར་ལམ་འཆར། ནང་རྟགས་སུ་ཞེ་སྡང་གི་རྟོག་པ་སོ་གསུམ་འགག ། གསང་བའི་རྟགས་སུ་སེམས་ཅན་ལ་གསལ་ཉམས་ཙམ་དང༌། རྣལ་འབྱོར་པ་ལ་དེས་བརྒྱན་པའི་འོད་གསལ་འཆར་བ་དེ་ངོས་ ༼༡༤༡༽།
བཟུང་ལ་མཉམ་པར་བཞག ། དེ་ནས་སྐད་ཅིག་གཉིས་པ་ ལ་མ་ལས་ཐོབ་པའི་རཀྟ་དམར་མ་གྱེན་དུ་དབུ་མར་འཕྱུར་བས་ཕྱི་རྟགས་སུ་སྤྲིན་མེད་ཀྱི་ནམ་མཁའ་ལ་ཉི་འོད་ཀྱིས་ཁྱབ་པ་བཞིན་དམར་ལམ་འཆར། ནང་རྟགས་སུ་འདོད་ཆགས་ཀྱི་རྟོག་པ་བཞི་བཅུ་འགག ། གསང་བའི་རྟགས་སུ་སེམས་ཅན་ལ་དེ་ཉམས་ཙམ་དང༌། རྣལ་འབྱོར་པ་ལ་དེས་བརྒྱན་པའི་འོད་གསལ་འཆར་བ་ཡིན་ནོ། ། དེའི་སྐད་ཅིག་གསུམ་པ་ལ་ཐིག་ལེ་དཀར་དམར་གཉིས་སྙིང་གར་ཞལ་འཛོམས་པའི་དབུས་སུ་ཤེས་པ་འཐུམས་ཏེ། ཕྱི་རྟགས་སུ་ནམ་མཁའ་སྤྲིན་དང་བྲལ་བ་ལ་སྨག་གིས་ཁྱབ་པབཞིན་ནག་ལམ་འཆར། ནང་རྟགས་སུ་གཏི་མུག་གི་རྟོག་པབདུན་འགག ། གསང་རྟགས་སུ་སེམས་ཅན་ལ་མི་རྟོག་པའི་ཉམས་དང་རྣལ་འབྱོར་པ་ལ་དེས་བརྒྱན་པའི་འོད་གསལ་འཆར། དེའི་འཕྲོ་ནས་ཐིག་ལེ་དཀར་དམར་གཉིས་ཁ་བྱེ་བས་ནང་དབུགས་ཆད་དེ།
ཞེ་སྡང་གི་རྟོག་པ་སོ་གསུམ་ཁར་གཏི་མུག་གི་ ༼༡༤༢༽རྟོག་པ་བདུན་བཞག་པས་བཞི་བཅུ་དག་འདོད་ཆགས་ཀྱི་རྟོག་པ་བཞི་བཅུ་བསྣན་པས་རང་བཞིན་བརྒྱད་ཅུའི་རྟོག་ཆོགས་ཆོས་དབྱིངས་སུ་ཐིམ་སྟེ་འོད་གསལ་ངོས་ཟིན་པས་རྣལ་འབྱོར་པ་རྣམས་རྟེན་ཀུན་གཞི་ལོག་པས་བརྟེན་པ་བག་ཆགས་ལོག་སྟེ་གྲོལ་བ་ཡིན་ནོ། ། མ་ཧཱ་ཡོ་གའི་སྐབས་སུ་དེ་བཞིན་ཉིད་ཀྱི་ཏིང་ངེ་འཛིན་གྱིས་སྦྱངས་བྱ་འཆི་སྲིད་ཆོས་སྐུའི་འོད་གསལ་ལྡོག་པ་ཅན་ཟེར་བ་དེ་ཡིན། ལྡོག་པ་ཅན་ཅི་ལ་ཟེར་ན། སེམས་ཅན་ལ་འོད་གསལ་དེ་ཤར་ཏེ་རང་བཞིན་བརྒྱད་ཅུའི་རྟོག་པ་འགག་ཀྱང་འོད་གསལ་ངོས་མ་ཟིན་ཏེ་འོད་གསལ་ལུགས་ལདོག་ཏུ་རིམ་གྱིས་མཆེད་ནས་འཁྲུལ་པ་ཡིན། དེའི་སྐད་ཅིག་བཞི་པ་ན་སྟོན་ནམ་སློང་བྱེད་ཀྱི་རྐྱེན་གསུམ་དང་བྲལ་བ་སྟེ། གསུམ་ནི་སྐྱ་རེངས་དང་ཉི་མ་དང་ཟླ་བའི་སྣང་བ་སྟེ་དེ་དང་བྲལ་བའི་ནམ་མཁའ་ལྟ་བུའི་ཀ་དག་དང་པོའི་འོད་གསལ་འཆར་བ་ངོས་འཛིན་པའི་གནད་ལ་གཉིས། གཉིད་དང་འཆི་བ་གཉིས་ལ་ཕྲ་རགས་ཙམ་ལས་ ༼༡༤༣༽། ཁྱད་མེད་པས་རྨི་ལམ་འོད་གསལ་དུ་སྦ་བའི་གནད་འདི་ཡང་དགོས་པ་ཡིན། ད་ལྟའི་གཉིད་དང་འཆི་བའི་འོད་གསལ་ངོས་མ་ཟིན་པའི་འཁྲུལ་ཚུལ་འདི་དང༌། དང་པོའི་གཞི་ཐོག་ནས་འཁྲུལ་ཚུལ་གཉིས་ཕྱོགས་འདྲ་སྟེ།
མུ་ཏིག་ཕྲེང་བ་ལས། ལ་ལ་ནི་ངོ་ལས་འཁྲུལ་ལོ། ། ལ་ལ་ནི་ཉམས་ལས་འཁྲུལ་ལོ། ། ལ་ལ་ནི་རྩལ་ལས་འཁྲུལ་ལོ་ཞེས་གསུངས་པས། འཁྲུལ་ཚུལ་ཕྱི་ནང་གསང་བའི་ཕྲ་རགས་གསུམ་དུ་བྱས་ཏེ་རྒྱུད་ནས་གབ་པའི་ཚུལ་དུ་བསྟན་པ། དེང་དུས་ཀྱི་རྫོགས་ཆེན་པ་རྣམས་གང་ཟག་གསུམ་གྱི་འཁྲུལ་ཚུལ་ལྟ་བུ་ཞིག་ཏུ་རྟོག་པ་དང༌། ལ་ལས་རྟོག་དཔྱོད་ཙམ་དུའང་མ་ཞུགས་པའི་རྙིང་མ་བ་རྣམས་ནི་ཁ་ཧོན་མཐོ་བ་ཙམ་དུ་ཟད་དོ། ། གནད་ནི་འདི་ཡིན་ཏེ། རྒྱུད་ཀྱི་བསྟན་ཚོད་ལ། ལ་ལ་ནི་རྩལ་ལས་འཁྲུལ་ལོ་ཞེས་པ་ལྷུན་གྲུབ་ཀྱི་རྩལ་ལ་འཛིན་པ་ཞུགས་ནས་འཁྲུལ་པ་ཙམ་ལས་དེ་ཕན་མ་གསུངས་ལ།
ལ་ལ་ནི་ ༼༡༤༤༽ཉམས་ལས་འཁྲུལ་ལོ་ཞེས་གསུངས་ངོ་བོ་རང་བཞིན་ཐུགས་རྗེ་གསུམ་གྱི་རྩལ་བདེ་གསལ་མི་རྟོག་པའི་ཉམས་གསུམ་ལ་ཞེན་པའམ་དེ་ལ་འཛིན་པ་ཞུགས་པས་འཁྲུལ་པར་གསུངས་ཀྱང་དེ་ཕན་མ་གསུངས་ལ། ལ་ལ་ནི་ངོ་ལས་འཁྲུལ་པར་གསུངས་པ་རིག་པ་རྩལ་གྱི་ཤེས་རབ་དེ་ངོ་མ་ཤེས་ཤིང་སེམས་ཕྲ་བ་དེ་ཤེས་རབ་ཀྱི་ངོ་བོར་ཡང་མ་སྐྱེས་པའི་ལུང་མ་བསྟན་དེ་ལས་འཁྲུལ་ཏེ་འཁྲུལ་གཞི་ཐམས་ཅད་ཀྱི་རྩ་བ་འདི་ལ་ཐུག་པ་ཡིན་ནོ། ། དེ་གསུམ་གང་ཟག་གཅིག་གི་འཁྲུལ་ཚུལ་ལ་སྐབས་ཀྱི་རིག་པས་ཕྱེ་བ་ལས་ཐ་དད་པ་མ་ཡིན་ཀྱང༌། གྲོལ་བའི་དབང་དུ་ན་གང་ཟག་སོ་སོར་བྱས་ཀྱང་འགལ་བ་མེད་དོ། ། ཀ་དག་ཁྲེགསཆོད་ལ་གྲོལ་ས་འདི་ལས་ཟུར་བ་ཞིག་བཤད་རྒྱུ་མེད་ལ། ཐོད་རྒལ་སྐབས་སུ་ད་དུང་འདི་ལས་ལོགས་སུ་ལྷུན་གྲུབ་ཀྱི་སྣང་བ་དང༌། ཟུང་འཇུག་གི་སྣང་བ་དང༌། ཡེ་ཤེས་བཞི་སྦྱོར་གྱི་སྣང་བ་དང༌། གཞི་སྣང་ཆེན་པོའི་སྣང་བ་སྟེ་ལྷུན་གྲུབ་སྒོ་བརྒྱད་ཀྱི་ ༼༡༤༥༽། སྣང་བ་འཆར་བ་སྟེ་བཞིའི་སྟེང་ཀ་དག་གི་གྲོལ་ས་འདི་དང་ལྔར་ཕྱེ་བ་ཡོད་ཀྱང་སྐབས་ཐ་དད་པས་འདིར་མི་སྤྲོའོ། །
དེ་དག་ཏུ་གྲོལ་བའི་གནད་མཐར་ཐུག་པ་ནི་འགའ་ཞིག་སྔར་བཤད་ཟིན་ལ། དོན་སེམས་ཤེས་རབ་ཀྱི་ངོ་བོར་སྐྱེས་པས་ཀ་དག་གི་རིག་པ་རང་ངོ་ཤེས་པ་དང༌། རྩལ་རང་སྣང་དུ་ངོ་ཤེས་པ་གཉིས་ལ་ཐུག་པ་ནི་གནད་བརྒྱ་འགག་གཅིག་གྲོལ་ལབ་ཞེས་བྱ་བ་ཡིན་ནོ། ། དེས་རང་སྐབས་ཀྱི་དབང་འབྲིང་བར་དོར་གྲོལ་བའི་གདམས་པ་ལབཤད་ཟིན་ཏོ། ། ཁྲིད་རྐང་གཅིག ། ད་ནི་ཐ་མ་རྣམ་སྨིན་སྲིད་པ་བར་དོར་གྲོལ་བའི་གདམས་པ་འཕོ་བར་བཤད་དེ། འཕོ་བ་མི་དགོས་པ་ཉིན་མཚན་འཁོར་ཡུག་གི་རྣལ་འབྱོར་པ་དང༌། ཉིན་སྣང་ཙམ་ཆོད་པ་མཚན་སྣང་མ་ཆོད་པའི་གང་ཟག་ལའང་འདི་མི་དགོས་ཏེ། དེ་གཉིས་ཚེ་འདིའི་འོད་གསལ་དང༌། བར་དོའི་འོད་གསལ་གཉིས་ཀྱི་བར་ན་མུན་པ་མེད་པར་གྲོལ་འགྲོ་བ་ཡིན་ནོ། །
གང་ལ་དགོས་ན་ཐུན་རེ་གཉིས་ཆོད་ལ། ༼༡༤༦༽ ཉིན་སྣང་ཙམ་ཆོད་མ་ནུས་པ་ལ་འདི་དགོས། དེ་ལ་གཉིས་ལས། དང་པོ་ཁྲེགས་ཆོད་ཀྱི་འཕོ་བ་ནི། འདི་ལ་རབ་ཆོས་སྐུ་ལྟ་བ་རྒྱས་འདེབས་ཀྱི་འཕོ་བ་ཡང་ཟེར། ཁྲེགས་ཆོད་རང་སྐབས་གྲོང་འཕོ་གྲོང་འཇུག་གི་འཕོ་བ་ཡང་ཟེར། གཉིས་པ་ནི་ལྷུན་གྲུབ་ཐོད་རྒལ་གི་འོད་གསལ་སྦུབས་འཇུག་གི་འཕོ་བ་དང་གཉིས་སོ། ། དང་པོ་སྦྱང་བའི་གནས་སྐབས་ན་ཐུ་་མཚམས་ཀྱི་ཆེ་དབུ་མ་ཤེལ་སྦུབས་ལྟ་བུའི་དབུས་སུ་རིག་པའི་ངོ་བོ་ཨ་ཡིག་དཀར་པོ་ཞིག་བསམ་ནས་ཨ་ཡིག་བརྗོད་པས་ཇེ་མཐོ་ཇེ་མཐོར་སོང་ནས།

ཨ་ཡིག་ཉེས་གཅིག་པ་བརྗོད་པ་དང་མཉམ་དུ་དབུ་མ་ནས་རྒྱངས་ཀྱིས་བུད་ནས་ཕྱི་རོལ་དཔེའི་ནམ་མཁའ་དང་ནང་རིག་པ་དོན་གྱི་ནམ་མཁའ་གཉིས་ཕྲུག་གིས་འདྲེས་ནས་རིག་པ་སྤྲོ་བསྡུ་དང་བྲལ་བར་མཉམ་པར་བཞག ། དེ་ལྟར་ཡང་ཡང་བསྐྱར། འཆི་བའི་གནས་སྐབས་ན་ དེ་ལྟར་འཕོ་སྙམ་པའི་འདུ་ཤེས་བཞག ། གཉིས་པ་ཁྲེགས་ཆོད་ཀྱི་རིག་པ་སྤྱི་གཙུག་ ༼༡༤༧༽། ནས་འཕོ་ཡང་འདིར་རྒྱང་ཞགས་ཆུའི་སྒྲོན་མ་ནས་འཕོ་སྟེ། དེ་ཡང་རྒྱུ་མཚན་ཀ་ཏི་ཤེལ་གྱི་སྦུ་གུ་ཅན་གྱི་རྩ་དེའི་རྩེར་དར་དཀར་སྣལ་མ་ལྟ་བུའི་ཐག་འབྲིལ་བཞིན་དུ་སྙརང་རྩེ་ནས་ཐོན་ཏེ་རྐྱང་མའི་ལམ་བརྒྱུད་ཕར་མགྲིན་པའི་ནང་དུ་ཟུང་ནས་དབང་པོ་ཐམས་ཅད་ཀྱི་སྒོ་ཐམས་ཅད་དེ་སྤྱི་གཙུག་དང་བཅས་པར་ཟུག་ཀྱང་རྩ་བ་རྒྱང་ཞགས་ཆུའི་སྒྲོན་མར་ཟུག་པའི་གནད་ཀྱིས་ཡིན། དབྱིངས་རྣམ་དག་གི་སྒྲོན་མ་ཐིག་ལེ་སྟོང་པའི་སྒྲོན་མ་རིག་པ་རྡོ་རྗེ་ལུ་གུ་རྒྱུད་དངོས་སུ་འཆར་ན་དེ་ལྟར་འཕོ་བ་ཡིན་ཀྱང་མི་འཆར་ན་བསྐྱད་རིམ་གསལ་བ་ལྟར་དབྱིངས་རྣམ་དག་སྒྲོན་མ་སོགས་བློས་དེ་འདྲ་གསལ་ཏེ་རིག་པ་ཨ་ཡིག་དཀར་པོའི་རང་བཞིན་དུ་གྱུར་པ་རྩ་ཀ་ཏིའི་ལམ་དེ་ནས་ཨ་ཡིག་དེ་རྒྱུད་མིག་ནས་དབྱིངས་དང་ཐིག་ལེའི་ར་བར་འཕོ་ཞིང་ཤེས་པ་སྤྲ་བསྡུ་དང་བྲལ་བར་མཉམ་པར་བཞག ། དེ་ལྟར་ཡང་ཡང་བསྐྱར། དེ་གཉིས་ལེགས་པར་གོམས་ནས་ཀ་དག་དང་པོའམ་ལྷུན་གྲུབ་ ༼༡༤༨༽ཐོད་རྒལ་གྱི་གྲོལ་ས་བཞི་གང་རུང་དུ་གྲོལ། དེ་གཉིས་རྩལ་ལེགས་པར་མ་འབྱོངས་ན་རྣམ་སྨིན་སྲིད་པ་བར་དོར་ཁ་འཁྱམས་པས་རྣམ་ཤེས་རླུང་ཞིན་གྱི་གདམས་པ་དེ་ལ་དགོས། འདིས་འཕོ་ས་རྣམ་གྲོལ་དབུགས་ཆེན་འབྱིན་པའི་ཞིང་ཁམས་སྔ་གང་རུང་ཡིན།
དེ་ལ་བགྲང་བའི་རང་བཞིན་སྤྲུལ་པ་དང༌། གནས་པའི་རང་བཞིན་སྤྲུལ་པ་གཉིས་ཡོད། དང་པོ་མཚན་ཉིད་ཐེག་པའི་སྐབས་ཀྱི་ལོངས་སྐུ་ཆེན་པོའི་ཞིང་ཁམས་དང༌། སྤྲུལ་སྐུ་རིགས་ལྔའི་ཞིང་ཁམས་རྣམས་ཡིན། འདི་ལ་དབྱེ་བའི་གྲངས་ཙམ་བགྲང་བའི་རང་བཞིན་སྤྲུལ་པ་ཞེས་བྱ། སྐབས་འདིའི་འཕོ་བ་ནི་གནས་པའི་རང་བཞིན་སྤྲུལ་པ་སྟེ་སྙིང་གའི་དབུས་ན་ཏིག་པ་ཡེ་ཤེས་ལྔ་ལྡན་གྱི་གདངས་ཕྱོགས་བཞི་དབུས་དང་ལྔར་རྣམ་གྲོལ་དབུགས་ཆེན་འབྱིན་པའི་ཞིང་ཁམས་ལྔ་ཡོད། དེ་ལ་གནས་པའི་རང་བཞིན་སྤྲུལ་པ་ཟེར། འོག་མིན་ཀྱང་ཟེར་ཏེ་སེམས་རྣམ་པར་རྟོག་པའི་ཡུལ་མིན་པས་ནའོ། ། དཔག་ཚད་དང་རྒྱང་གྲགས་ཀྱི་ ༼༡༤༩༽། ངེས་པས་བཤད་པ་ཡང་འཁྲུལ་པ་དང་རྒྱང་བསྲིང་བའི་དོན་ལས་རང་གི་སེམས་ཉིད་ལས་ལོགས་ན་མེད་པར་ཐག་བཅད་དེ་རྒྱན་དང་བཀོད་པ་ཐམས་ཅད་ཀྱང་གསལ་ལ་འཕོ་དགོས།
འཕོ་ཚུལ་ད་ལྟའི་བར་དོའི་རླུང་རིག་སེམས་གསུམ་ཧཱུཾ་ཞེས་བརྗོད་པ་ཙམ་གྱིས་ཧཱུཾ་ཡིག་མཐིང་ནག་ཁྲུ་གང་བའམ་མཐོ་གང་བ་ཞིག་སྐར་མདའ་འཆད་པ་བཞིན་རྣམ་གྲོལ་དབུགས་ཆེན་འབྱིན་པའི་ཞིང་ཁམས་ལྔ་གང་རུང་དུ་འཕོ་བའི་འདུན་པ་བྱས་ལ་ཧཱུཾ་བརྗོད། དེས་འཕོ་ནུས་པའི་རྒྱུ་མཚན་རང་གི་སེམས་ཉིད་ཀྱི་གདངས་ཙམ་ཡིན་པས་དེ་ལས་དེ་བྱུང་འབྲེལ་དུ་གྲུབ་པས་ན་དེར་འཕོ་ནུས་པ་ཡིན། དེས་ཁྲིད་རྐང་གཅིག་རྫོགས་སོ། ། དེ་ནི་རྗེས་བོགས་འདོན་ནམ་མཁའ་སུམ་ཕྲུག་འཆད་དེ། དེ་ཡང་ཕྱི་དཔེའི་ནམ་མཁའ། ནང་སེམས་ཉིད་སྟོང་པའི་ནམ་མཁའ། གསང་བ་འོད་གསལ་སྙིང་པོའི་ནམ་མཁའ་དང་གསུམ་ཡིན། འདིའི་ནམ་མཁའ་སུམ་ཕྲུག་གི་ ༼༡༥༠༽དགོངས་པ། བལ་པོ་ཀཱ་མ་ལ་ཤཱི་ལས། ཀུན་མཁྱེན་ཆེན་པོ་ལ་སྙན་བརྒྱུད་དུ་དངོས་སུ་གནང་བ་སྟེ།
འདྀའི་དགོས་པ་ནི། ངོ་མ་འཕྲོད་པ་འཕྲོད་པར་བྱེད་པས་ངོ་སྤྲོད་ཀྱི་གནད་ཀྱང་ཚང༌། འཕྲོད་པ་རྣམས་ལ་ཁྲེགས་ཆོད་ཀྱི་ཉམས་སུ་མེན་པ་ལ་བོགས་འདོན་སྤྱོད་པའི་ཁྲིད་ཀྱང་འདིན་ཡིན། མཚན་སྟོད་ཐམས་ཅད་ལ་འདི་བཞིན་ཉམས་སུ་བླངས་པས་མཚན་སྨད་ཉལ་བའི་ཚེ་ན་འོད་གསལ་ཟིགན་སླ་བས་འཁྲུལ་པ་འོད་གསལ་དུ་སྦ་བའི་གནད་ཀྱང་ཚང༌། མ་ཟད་རབ་ཆོས་སྐུ་ལྟ་བ་རྒྱས་འདེབས་ཀྱི་འཕོ་བ་ཡང་དབྱིངས་རིག་བསྲེ་བའི་གནད་འདི་ཁོ་ན་ཡིན་པས་གདམས་ངག་ཐམས་ཅད་ཀྱི་གནད་འདི་ཁོ་ན་ལ་འདུས་པ་ཡིན། དེ་ཡང་རྒྱས་པར་བཤད་ན། ཕྱི་དཔེའི་ནམ་མཁའ་ཀ་དག་ཁྲེགས་ཆོད་ཀྱི་སྐབས་ན་ད་ལྟ་བཤད་པའི་རྡུལ་དང་སྤེིན་ན་བུན་སོགས་སློང་བྱེད་ཀྱི་རྐྱེན་དང་བྲལ་བ་འདིས་ནང་ཀ་དག་གི་རིག་པ་མཚོན་པར་བྱེད་པ་ཡིན་པས་ན་མཚོན་བྱེད་དཔེའི་ནམ་མཁའ་ཟེར། ལྷུན་གྲུབ་ཐོད་རྒལ་གྱི་ ༼༡༥༡༽། ནམ་མཁའ་སུམ་ཕྲུག་བྱེད་སྐབས་མིག་ཚམ་ཚོམ་མི་བྱེད་པར་བལྟས་པས་ནམ་མཁའ་ཁ་དོག་སྔོ་སྐྱ་ཤིན་ཏུ་གསལ་བ་རི་རྩེ་སོགས་སུ་ཁྲིད་ཀྱང་འགེབས་རྒྱུ་དང༌། འགེབས་བྱེད་ལྟར་ཁྲིད་རྒྱུ་ཡོད་པ་དེ་ནང་ངོ་བོ་སྟོང་པའི་གདངས་མཐིང་ག་ཁྱབ་པ་ཆེན་པོའམ་དབྱིངས་རྣམ་དག་གི་སྒྲོན་མའམ་ཕྱི་དཔེའི་ནམ་མཁའ་ཡང་ཟེར།
ནང་སེམས་ཉིད་སྟོང་པའི་ནམ་མཁའ་ཁྲེགས་ཆོད་སྐབས་ཕྱི་དཔེའི་ནམ་མཁའ་དང་གསང་བ་འོད་གསམ་སྙིང་པོའི་ནམ་མཁའ་གཉིས་དབྱིངས་རིག་འདྲེས་པས་སེམས་དང་སེམས་བྱུང་ཐམས་ཅད་འགག་སོང་བའི་སྟོང་ཆ་དེ་ཡིན། ལྷུན་གྲུབ་ཐོད་རྒལ་སྐབས་འདེ་ན་སྙིང་ནས་མིག་ཏུ་འབྲེལ་བའི་དོན་དམ་རྩར་དོན་དམ་པའི་ཐིག་ལེའམ་ཡེ་ཤེས་ཁོ་ན་རྒྱུ་བས་སེམས་སེམས་བྱུང་གི་རྟོག་པ་གང་ཡང་མི་རྒྱུ་བ་རྩ་བ་ཕྲ་ལ་རྩེ་མོ་གཡེར་བ་དཔེ་ན་མེན་གྱི་རྭ་ལྟ་བུ་མིག་རྒྱང་ཞགས་ཆུའི་སྒྲོན་མ་དུང་ཆེན་གྱི་ཚིག་ལྟར་ཕྱི་མ་ནང་གི་ཚུལ་དུ་ཟུག་ཡོད་པ་ ༼༡༥༢༽བཞུགས་སྟངས་དག་གཟིགས་སྟངས་ཀྱིས་མ་གཅུན་ན་ནང་གི་རྩ་དེ་ཁ་ཟུམ་སྟེ་ཕྱི་ཀུན་རྫོབ་ཀྱི་རྩ་ཁ་བྱེ་བས་ཐ་མལ་པའི་སྣང་བ་གཟུང་སྟེ་ཐོད་རྒལ་མི་འཆར་བཞུགས་གཅིགས་ཀྱི་གནད་བསྟེན་པས་དོན་དམ་གྱི་རྩ་ཁ་བྱེ་ཞིང་ཕྱི་རོལ་ཀུན་རྫོབ་པའི་རྩ་བག་ལ་ཞ་སྟེ་ཐོད་རྒལ་གྱི་སྣང་བ་འཆར་ཞིག་མ་དག་པའི་སྣང་བ་མི་འཛིན། དེའི་རྩ་དེ་ལ་སེམས་ཉིད་སྟོང་པའི་ནམ་མཁའ་ཟེར། གསང་བ་འོད་གསལ་སྙིང་པོའི་ནམ་མཁའ་ནི། ཕྱི་དཔེའི་ནམ་མཁའ་དང་དབྱིངས་རིག་བསྲེ་བའི་སྐབས་སུ་གསལ་དྭངས་ཕྱེད་པའི་ཤེས་པ་སྦི་ལེ་མ་ཞིག་ཡོད་པ་དེ་ཁྲེགས་ཆོད་ཀྱི་གསང་བའི་ནམ་མཁའ་ཡིན། ཐོད་རྒལ་སྐབས་ན་ཙིཏྟ་ཤ་ཡི་སྒྲོན་མ་ན་ཀ་ཏི་ཤེས་གྱི་སྦུ་གུ་ལ་བསྟེན་པའི་ནང་ཤེས་རབ་ རང་བྱུང་གི་སྒྲོན་མའི་གནས་སྐུ་དང་ཐི་ལེའི་རྣམ་པ་བསམ་གྱིས་མི་ཁྱབ་པ་ཞིག་བཞུགས་པ་དར་དཀར་སྣལ་མ་ལྟ་བུའི་རྩའི་ལམ་བརྒྱུད་དེ་དབྱིངས་རྣམ་དག་གི་སྒྲོན་མ་ན་ཤར་རྒྱུད་དེ་གསུམ་པོ་ ༼༡༥༣༽། ཕྲུག་གིས་འདྲེས་པ་ཐོད་རྒལ་ནམ་མཁའ་སུམ་ཕྲུག་ཡིན། དུས་ནམ་གྱི་ཚེ་དགོས་ན། སྤྱིར་དུས་གནད་ལ་ཟླ་བ་ལྔ་པའི་བཅོ་ལྔ་ནས་བཅུ་གཅིག་པའི་བཅོ་ལྔའི་བར་ཕྱི་ནང་གི་འབྱུང་བ་བཅུད་དུ་སྨིན་པས་དེ་དུས་ཉམས་ལེན་གནད་དུ་འཆུན་པ་ལ་ཟབ་པས། རྒྱ་གར་གྱི་རིག་འཛིན་དང་བོད་ཀྱི་རིག་འཛིན་གོང་མ་རྣམས་ཀྱིས་སྐུ་ཆོངས་ཡང་མི་བགྲོལ་བར་ཉིན་མཚན་འཁོར་ཡུག་གི་རྣལ་འབྱོར་ལ་བརྩོན་པ་ཡིན།
ནམ་མཁའ་སུམ་ཕྲུག་གི་སྐབས་འདིར་ཟླ་བ་དྲུག་པ་ནས་བཅུ་པའི་མཇུག་ཚུན་ཆད་ནས་ཉིན་མཚན་གྱི་ཆ་དབྱེ་བ་མེད་པར་མིག་ལ་གནོད་པས་ཉི་ཟླ་ལ་རྒྱབ་ཕྱོགས་ཏེ་སྒོམ་དགོས། གནས་ནི་ནམ་མཁའ་ལ་ཡར་བལྟ་དགོས་པ་ལྟ་བུ་མ་ཡིན་པར་ནམ་མཁའ་ཁ་ཞབས་སུ་ཚུད་ཅིང་མཐོང་སྣང་རྒྱ་ཆེ་ལ་མདུན་ནས་རྩིག་པ་དང་རིབ་མ་སོགས་ཀྱིས་མཆོད་པ་དེ་ལྟ་བཡ་ཞིག་དགོས། ལྟ་སྟངས་ཀྱི་གནད་ནི་མིག་ཚམ་ཚོམ་དང་རྫི་མ་རྡེབ་པ་དང༌། ༼༡༥༤༽མིག་ཤེད་ཕྱུང་སྟེ་ནམ་མཁའ་ལ་གཅེར་བ་མིན་པ་ལྷོད་དེ་བལྟ། དེ་ལག་ལེན་དུ་འདེབས་པ་ལ། ལུས་གནད་སྐྱིལ་ཀྲུང་དྲང་པོ་ཟུག་རྔུ་མེད་པའམ་ངལ་བསོའི་འདུག་སྟངས་བྱ་སྟེ། ངལ་བསོའི་འདུག་སྟངས་གཅིག་པཡ་འདིས་ལུས་ཀྱི་རྩ་སྟོང་ཕྲག་བདུན་ཅུ་རྩ་གཉིས་རང་མལ་དུ་འཆིང་ཞིང༌། རིག་པ་དྭངས་སྙིགས་ཕྱེ་བའི་གནད་ཁྱད་པར་ཅན་ཡོད་པས་འདུག་སྟངས་དེ་ལྟ་བཡས་རྒྱས་པར་སྔོན་འགྲོ་ནས་བླ་མའི་རྣལ་འབྱོར་དབང་བཞི་བླང་བ་ཐུགས་ཡིད་བསྲེ་བའི་བར་བྱ། བསྡུ་ན་བླ་མའི་རྣལ་འབྱོར་བསྡུ་སྟེ་བླ་མ་ལ་གསོལ་བ་དུང་དུང་ལན་གསུམ་དུ་བཏབ་ནས་དབང་བཞི་བླངས་ནས་ཐུགས་ཡིད་བསྲེས་ལ་ཅུང་མཉམ་པར་བཞག ། དེའི་རྗེས་སུ་རིག་པ་མིག་ལ་གཏད།
མིག་ནམ་མཁའ་ལ་གཏད། ལུས་སྐྱེས་བུའི་བརྒྱངས་སྟབས་སུ་འཕངས། ཁ་ནས་ཧ་སྒྲ་དྲག་ཏུ་བཏོན་ལ་དབྱིངས་རིག་བསྲེས་ལ་རིག་པ་སྤྲོ་བསྡུ་དང་བྲལ་བར་མཉམ་པར་བཞག ། ལས་དང་པོ་པས་ཐུན་གྱི་སུམ་ཆ་ཙམ་དང༌། ༼༡༥༥ ༡༥༦༽། ཅུང་ཟད་གོམས་པ་ན་ཐུན་ཚང་བར་འབད། ལུས་བརྒྱངས་པ་ལ་ས་རྡོ་སོགས་གནོད་པ་མེད་ལ་ཁོད་ཡངས་པ་ཞིག་ཏུ་ལག་ལེན་ལ་འདེབས་དགོས། ཐུན་མཚམས་སུ་འཆི་བའི་ཚེ་ནའང་ཐབས་འདི་ལྟ་བུའི་སྒོ་ནས་དབྱིངས་རིག་བསྲེ་སྟེ་འཕོ་དགོས་པའི་འདུན་པ་ཡང་ཡང་བྱ། དེ་ལྟར་དུས་ཐམས་ཅད་དུ་ཉམས་སུ་བླང་ངོ། ། སྨུག་ནག་ཁྲོས་མའི་རྒྱལ་མོ་རག་གདོང་མ། །
བཀའ་འདི་སྲུང་མ་འཁོར་དང་བཅས་ལ་གཏད། ། ལུང་དང་མི་ལྡན་བན་འདྲེས་འདི་ཁྱེར་ན། ། དེཡི་སྙིང་ཁྲག་རོལ་པའི་མངོན་སྤྱོད་གྱིས། ། སྐལ་ལྡན་སྙིང་གི་བཡ་དང་འཕྲད་གཡིས་ལ། ། བཀའ་འདི་བྱིན་ལ་ལམ་གྱི་སྟོང་གྲོགས་མཛོད། ། ཟབ་པ་ཁྲེགས་ཆོད་ཀྱི་སྐོར་རྫོགས་སོ། ། ས་མ་ཡ༌། ། ཅེས་པའང་མཆོག་སྤྲུལ་འགྱུར་མེད་རྡོ་རྗེ་ལ་སྙན་བརྒྱུད་ཀྱི་ཁྲིད་རྒྱས་པར་འབུལ་བའི་སྐབས་ཀྱི་ཟིན་བྲིས་པདྨ་ལས་འབྲེལ་རྩལ་གྱིས་བགྱིས་པའོ། ། སརྦ་མངྒ་ལཾ།། ༼༡༥༧༽།
ཀུན་མཁྱེན་རོང་ཟོམ་པ་ཆེན་པོས། མདོ་སྔགས་ཀྱིས་སངས་རྒྱས་ལ་བཟང་ངན་གསུངས་པ་ལྟ་བུ་ཞིག་དེང་སང་གི་མཁས་པ་རྣམས་ཀྱི་སྙན་ལ་མི་མཛེས་པ་ལྟར་བྱེད་ཀྱང༌། དགོངས་པ་ཞིབ་ཏུ་བཙལ་ན། མདོ་སྔགས་གཉིས་སོ་སོ་ལ་སངས་རྒྱས་ཀྱང་མཚན་ཉིད་པ་རེ་རེ་ཁས་བླངས་ནས་སངས་རྒྱས་ལ་བཟང་ངན་དབྱེར་བྱས་ན་མི་འཐད་པ་བདེན་མོད། མ་ཡིན་ཏེ་རྒྱུད་བླ་མ་ལས། རྗེས་ཐོབ་དེ་བཞིན་གཤེགས་རྣམས་དང༌། ། སེམས་ཅན་ཡང་དག་སྒྲོལ་བ་ལ། ། འཇིག་རྟེན་ན་ནི་མཉམ་པ་ཉིད། ། ཅེས་སོགས་ཀྱི་སྐབས་སུ་བསྟན་པ་བཞིན་ས་བཅུའི་རྒྱུན་མཐའ་ལ་སངས་རྒྱས་དང་འདྲ་བར་སེམས་ཅན་སྒྲོལ་བ་ལ་འཇིག་རྟེན་ངོས་ནས་མཉམ་པ་ལྟར་གསུངས་ལ། མདོ་ལམ་རང་རྐང་གི་འབྲས་བུ་ལ་མཐར་ཐུག་པ་ས་བཅུའི་རྒྱུན་མཐའ་ཁོ་ན་ཡིན་ཞིང༌།
རྡོར་ཏིང་མངོན་དུ་བྱེད་པ་ལ་འོད་ཟེར་ཆེན་པོའི་དབང་བསྐུར་ཐོབ་ ༼༡༥༨༽དགོས་པ་མདོ་ཡིམངོན་བསྟན་ཡིན་ལ། དབང་ཞུ་བ་སྔགས་ཀྱི་སྒོས་ཆོས་ཡིན་པ་མཐོང་བ་མངོན་སུམ་གྱིས་གྲུབ་པས་ན་མདོ་སྔགས་གཉིས་ཀྱི་མཚམས་སྦྱོར་བྱད་ཡིན་ལ། ས་བཅུ་པ་དེ་འཇིག་རྟེན་ནས་སངས་རྒྱས་དང་མཛད་པ་ཚུར་སྟོག་ཚུལ་ལ་འདྲ་ན་ཡང་དེ་གཉིས་ཀྱི་འཕྲོ་ལས། རྒྱ་མཚོ་བ་གླང་རྨིག་རྗེས་ཀྱི། ། ཁྱད་པར་གང་ཡིན་སངས་རྒྱས་དང༌། ། བྱང་ཆུབ་སེམ་དཔའི་ཁྱད་དེ་གཉིས། ། ཅེས་པས་ཁྱད་པར་ཡོད་པར་བསྟན་པས་ཤེས་སོ། ། འོ་ན་སངས་རྒྱས་དང་ཞེས་པའི་ཚིག་གིས་རྒྱུན་མཐའ་ལས་ལོགས་སུ་མདོ་ལམ་རང་རྐང་ལའང་སངས་རྒྱས་ཡོད་པར་གསུངས་སོ་ཞེས་ན་མ་ཡིན་ཏེ། འོར་ཟེར་ཆེན་པོའི་དབང་བསྐུར་ཞུ་ནས་སྔགས་ལ་ཞུགས་ཏེ་སེམས་སྤང་བའི་ལམ་བརྟེན་ནས་གདོད་རྣམ་པ་ཐམས་ཅད་མཁྱེན་པའི་ཡེ་ཤེས་ཚོལ་ཏེ་སངས་རྒྱས་པ་ཚིག་ཟུར་གྱིས་བསྟན་པ་ཙམ་ཡིན་ནོ། ། དེ་མིརན་པ་སངས་རྒྱས་ལོངས་སྤྱོད་རྫོགས་པར་བཞེངས་ཏེ་སངས་རྒྱས་པ་མདོ་ཡི་དངོས་ ༼༡༥༩ ༡༦༠༽
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
