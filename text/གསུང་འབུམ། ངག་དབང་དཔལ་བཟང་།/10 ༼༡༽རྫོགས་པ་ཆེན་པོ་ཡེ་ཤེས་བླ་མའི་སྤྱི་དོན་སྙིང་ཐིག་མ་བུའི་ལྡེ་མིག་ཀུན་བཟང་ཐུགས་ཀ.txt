གསུང་འབུམ། ངག་དབང་དཔལ་བཟང་།
པོད ༡༠
༼༡༽རྫོགས་པ་ཆེན་པོ་ཡེ་ཤེས་བླ་མའི་སྤྱི་དོན་སྙིང་ཐིག་མ་བུའི་ལྡེ་མིག་ཀུན་བཟང་ཐུགས་ཀྱི་ཊིཀྐ།
༼༡༽རྫོགས་པ་ཆེན་པོ་ཡེ་ཤེས་བླ་མའི་སྤྱི་དོན་སྙིང་ཐིག་མ་བུའི་ལྡེ་མིག་ཀུན་བཟང་ཐུགས་ཀྱི་ཊིཀྐ་ཞེས་བྱ་བ་བཞུགས་སོ། ། ༼༢༽བཅོམ་ལྡན་འདས་གབ་པ་མངོན་དུ་འབྱིན་པའི་བདག་ཉིད་དཔལ་རྡོ་རྗེ་སེམས་དཔའ་དང་གཉིས་སུ་མེད་པ་མཚུངས་མེད་བླ་མ་དམ་པའི་ཞབས་ཀྱི་པདྨོར་རྣམ་པ་ཀུན་ཏུ་ཕྱག་འཚལ་ལོ། ། སྐུ་དང་ཡེ་ཤེས་འདུ་འབྲལ་མེད་པའི་ཀློང༌། ། ཁྱད་ཆོས་དྲུག་གིས་མངོན་པར་སངས་རྒྱས་ཤིང༌། ། རྒྱལ་བ་རྒྱ་མཚོ་སྤྲོ་དང་བསྡུ་བའི་གཞི། ། ཀུན་བཟང་བཙུན་མོར་བཅས་ལ་ཕྱག་འཚལ་ལོ། ། གདོད་མའི་ཆོས་དབྱིངས་སྤྲོས་དང་བྲལ་བ་ལས། ། ཐུགས་རྗེ་རང་བྱུང་ཡེ་ཤེས་གཡོས་པ་ལས། ། བྱིན་རླབས་སངས་རྒྱས་འབུམ་ཕྲག་བརྗོད་མི་ལངས། ། རིངས་ལྔ་ལོངས་སྤྱོད་རྫོགས་ལ་ཕྱག་འཚལ་ལོ། །
དེ་ལྟར་སྣང་བའི་ལོངས་སྐུའི་ངོ་བོ་ལས། ། ཐུགས་ཡིད་རང་བྱུང་ཡེ་ཤེས་སྤྱིར་གསལ་བ། ། རིགས་དང་དཀྱིལ་འཁོར་ཀུན་གྱི་ཁྱབ་བདག་མཆོག ། སྤྲུལ་སྐུ་རྡོ་རྗེ་སེམས་དཔར་ཕྱག་འཚལ་ལོ། ། སྟོན་པ་ཉིད་དང་རྣམ་དབྱེར་མེད་པ་ཉིད། ། ས་བཅུའི་དབང་ཕྱུག་རྒྱལ་ཚབ་མི་ཕམ་པ། ། འབུམ་ཕྲག་དྲུག་ཅུའི་བཀའ་ཡི་བསྡུ་བ་མཛད། ། དགའ་རབ་རྡོ་རྗེའི་ཞབས་ལ་ཕྱག་འཚལ་ལོ། ། སྤྲུལ་པའི་གང་ཟག་བརྡ་ཐབས་བསྟན་ཙམ་གྱིས། ། ཟག་པ་རང་ཟད་གདོད་མའི་ས་ལ་གཤེགས། །
འཇམ་དཔལ་བཤེས་གཉེན་ཤྲཱི་སེང་ཡེ་ཤེས་མདོ། ། དྲི་མེད་བཤེས་གཉེན་༼༣༽རྣམས་ལ་ཕྱག་འཚལ་ལོ། ། སྤྲུལ་པའི་གང་ཟག་ལམ་དབང་མོས་པས་གཅོད། ། ཐ་མལ་ལུས་ལ་ཡེ་ཤེས་རྒྱས་པ་ཅན། ། སྙན་རྒྱུད་བླ་མའི་ཚོགས་ལ་ཕྱག་འཚལ་ལོ། ། འཕོ་ཆེན་སྐུ་བརྙེས་པཎ་ཆེན་བི་མ་ལ། ། ཐེག་མཆོག་སྙིང་པོའི་བསྟན་པ་སྤེལ་བའི་ཕྱིར། ། བསམ་བཞིན་སྤྲུལ་པའི་ཟློས་གར་ཉེར་བཟུང་བ། ། ཀུན་མཁྱེན་བླ་མའི་ཞབས་ལ་ཕྱག་འཚལ་ལོ། ། སྙིང་ཐིག་གསང་བ་ཆེན་པོའི་མན་ངག་གནད། །
རྒྱལ་བའི་དགོངས་པ་ཇི་བཞིན་ལེགས་འདོམས་པ། ། རྩ་བའི་བླ་མ་བདེ་གཤེགས་ཆོས་ཀྱི་རྗེ། ། བསྟན་པའི་ཉི་མའི་ཞབས་ལ་ཕྱག་འཚལ་ལོ། ། དབང་པོ་རབ་རྣམས་ཚེ་འདིར་གྲོལ་བའི་ཕྱིར། ། ཤིན་ཏུ་གསང་བ་བཅུ་བདུན་རྒྱུད་དང་ནི། ། དེ་ལ་བརྟེན་པའི་མན་ངག་བརྒྱ་བཅུ་དགུའི། ། གནད་ལས་སྙིང་པོར་གྱུར་པ་གསང་བའི་གནས། ། ཐལ་འགྱུར་རྒྱུད་དང་མུ་ཏིག་ཕྲེང་བ་ལས། ། ཚིག་དོན་བཅུ་གཅིག་ཆིང་གིས་བཅིང་བའི་གནས། ། མ་ལུས་ནོར་འཁྲུལ་མེད་པའི་སྙན་རྒྱུད་རྣམས། །
མོས་པའི་ཡིད་ཀྱིས་འདི་ན་གསལ་བར་བྱ། ། གང་གི་ཚེ་ཆོས་ཀྱི་སྐུའི་བདུད་རྩི་བརྙེས་ནས་ལོངས་སྤྱོད་རྫོགས་པ་དང༌། སྤྲུལ་པའི་སྐུ་མངོན་དུ་གྱུར་ཏེ། ཆོས་ཀྱི་ཚུལ་རྒྱ་༼༤༽མཚོ་གསུངས་པ་དག་ཀྱང༌། སྟོན་པ་དང་བསྟན་པའི་དབང་གིས་རྣམས་གསུམ་དུ་རིགས་བསྡུ་བའི་རྣམ་པར་བཞག་པ་ནི། གནས་ཕུན་སུམ་ཚོགས་པ་ཆོས་ཉིད་འདོལ་བའི་གཞི། སུས་ཀྱང་མངོན་པར་འདུས་མ་བྱས་པའི་ཡོན་ཏན་བཀོད་པ་ལས་རང་སྣང་བ་ལྷུན་གྲུབ་རིན་པོ་ཆེའི་ཞིང་ཁམས་ན། སྟོན་པ་ཕུན་སུམ་ཚོགས་པ་མངའ་དབང་རྫོགས་པའི་རྒྱལ་བ་ཀུན་ཏུ་བཟང་པོ། ། འཁོར་ཡེ་ཤེས་རྒྱ་མཚོའི་ཚོགས་དང་ལྷན་ཅིག སྐུ་དང་ཡེ་ཤེས་འདུ་འབྲལ་མེད་པའི་དགོངས་པ་ལ་བཞུགས་ཏེ།
བསྟན་པ་རྒྱུ་འབྲས་བྱ་རྩོལ་ལས་འདས་པའི་ཆོས་ཀྱི་སྐུའི་རང་བཞིན། ཆོས་ཉིད་བྱ་རྩོལ་ལས་དའས་པའི་དུས་ནང་གསལ་ཕྲ་བའི་ཡེ་ཤེས་སུ་གདོད་མའི་དབྱིངས་ན་བཞུགས་སོ། ། དེའི་ངང་ངམ་བྱིན་རླབས་ལས་རང་སྣང་སྟུག་པོ་བཀོད་པའི་ཞིང་ཁམས། ཕྱི་གསལ་འོད་ལྔས་བརྒྱན་པ་ན་རིགས་ལྔ་སོ་སོའི་སྟོན་པར་རང་སྣང་དཀྱིལ་འཁོར་གྱི་རོལ་པར་ཤར་བ་ན། བསྟན་པ་ཆོས་ཉིད་འོད་གསལ་རྫོགས་པ་ཆེན་པོ། རང་སྣང་ལྷུན་གྲུབ་ཀྱི་དུས་སུ་ན། རང་ཆས་ཡེ་ཤེས་ཆེན་པོར་བཞུགས་ཏེ། ལས་དག་པའི་གདུལ་བྱ་རྣམས་ཀྱི་སྤྱོད་ཡུལ་ལས་འདས་པར་རང་སྣ་བའོ། ། དེ་ཉིད་ཀྱི་རྩལ་ལམ་བྱིན་རླབས་ལས་མཚན་རྫོགས་རྡོ་རྗེ་འཆང་གི་ཞིང་ཁམས་འོག་མིན་སྟུག་པོ་བཀོད་པར། སྟོན་པ་རྡོ་རྗེ་འཆང་སྟོན་ཡོན་ཏན་རྫོགས་པའི་སྐུ་༼༥༽ཡི་རྣམ་པར་བཞེངས་ཏེ།
འཁོར་ཕུན་སུམ་ཚོགས་པ་རིག་པ་འཛིན་པ་དང༌། མཁའ་འགྲོ་མ་དང་གྲུབ་པ་དང༌། རང་སྣང་ཡོངས་སུ་བཀོད་པའི་ཚོགས་བསམ་གྱིས་མི་ཁྱབ་པའི་དུས་ན་ཆོས་ཕུན་སུམ་ཚོགས་པ་འབྲས་བུ་རྡོ་རྗེ་ཐེག་པ་རྒྱུད་སྡེའི་རྒྱ་མཚོ་ཉིད་གསུང་བར་མཛད་པ་དང༌། གནས་ཕུན་སུམ་ཚོགས་པ་འགྲོ་དྲུག་རང་སྣང་ལ་སྣང་བ་སོ་སོ་ན། སྟོན་པ་ཕུན་སུམ་ཚོགས་པ་སྤྲུལ་པའི་སྐུ་གང་ལ་གང་འདུལ་དུ་མའི་རྣམ་པས་དེད་དཔོན་རྣམ་པར་ཤར་ཏེ། ལས་དང་སྨོན་ལམ་དག་པའི་དུས་ན། ཆོས་ཕུན་ཚོགས་པ་མདོ་སྡེ་དང༌། འདུལ་བ་དང༌། མངོན་པའི་ཐེག་པ་སྣ་ཚོགས་སུ་སྟོན་པར་སྣང་བའོ། ། དེ་ལ་རྒྱུ་མཚན་ཉིད་ཀྱི་ཐེག་པ་གསུམ་ནི།
འབྲས་བུའི་ཐེག་པར་འཇུག་པའི་རྒྱུ་དང་ཐབས་སུ་བརྟན་ཞིང༌། རྡོ་རྗེའི་ཐེག་པ་ཡོངས་སུ་རྫོགས་པའི་རྩེ་མོའམ་འབྲས་བུ་དམ་པ་ནི་རང་བཞིན་རྫོགས་པ་ཆེན་པོ་བླ་ན་མེད་པའི་ཐེག་པ་ཡིན་ཅིང༌། དེ་ལྟར་སྐུ་གསུམ་གྱི་བསྟན་པ་རྒྱ་མཚོ་ལྟ་བུ་དེ་རྣམས་གདལ་བྱའི་བློ་དང་མཚམས་པར་གོང་ནས་གོང་དུ་སྐས་ཀྱི་རིམ་པ་བགྲོད་དགོས་པ་བཞིན་གསུང་ཞིང་དེ་ལ་ཐེག་པ་རིམ་པ་དགུར་དབྱེ་བ་ཡང༌། ཀློང་གསལ་ལས། རིམ་དགུ་སོ་སོའི་འདོད་པ་ལ། ཡི་དཔྱོད་འཛིན་པ་ཉིད་དུ་འདོད། ཅེས། དེའི་རྗེས་སུ་འབྲང་ནས། སློབ་དཔོན་ཆེན་པོ་པདྨ་སཾ་༼༦༽བྷ་བའི་བཀའ་སྲོལ། མན་ངག་ལྟ་བའི་ཕྲེང་བ་དང༌།
གསང་སྔགས་ལམ་རིམ། གསང་སྔགས་བཀའ་ཡི་ཐ་རམ་བང་མཛོད། མཁའ་འགྲོ་སྙིང་ཐིག་རྣམས་ལས་རིམ་དགུའི་རྣམ་བཞག་མང་དུ་བྱུང་ལ་ཨ་ཏི་བཀོད་པ་ཆེན་པོ་ལས། ། ཆུང་བའི་རིམ་པ་རྣམ་གསུམ་སྟེ། ། དེ་ཡི་བློ་དང་མཐུན་པའི་ཆོས། ། རྟོག་པས་སྦག་ལ་ཉན་ཐོས་སོ། ། འདུ་ཤེས་ཅན་ལ་རང་རྒྱལ་ཏེ། ། རྟོག་འཇུག་ཅན་ལ་བྱང་སེམས་སོ། ། འབྲིང་པོ་གསུམ་ལ་བསྟན་པ་ནི། ། རབ་ཏུ་དམན་ལ་བྱ་བ་སྟེ། །
དམན་པ་རྣམས་ལ་སྤྱོད་པའོ། ། རྣམ་ཤེས་ཅན་ལ་རྣལ་འབྱོར་ཉིད། ། ཆེན་པོ་རིམ་ལྡན་གསུམ་དག་ལ། ། སེམས་ཡས་ས་ལ་བསྐྱེད་པ་སྟེ། ། སེམས་བཅུད་ཅན་ལ་རྫོགས་པའོ། ། མཆོག་གསང་རབ་ལ་རྫོགས་པ་ཆེ། ། ཞེས་པའི་རྗེས་སུ་འབྲང་ནས་པཎྚི་ཏ་ཆེན་པོ་བི་མ་ལའི་བཀའ་སྲོལ་གསང་བ་སྙིང་ཐིག་ཆེན་པོར་རིན་དགུའི་རྣམ་བཞག་གསུང༌། སློབ་དཔོན་རྣམ་པ་གཉིས་འཕོ་ཆེན་གྱི་སྐུ་བརྙེས་པ་ལགས་པས། འཕོ་ཆེན་གྱི་སྐུ་དེ། མཐར་ལམ་པ་ཡིན་པ་དང༌།
མི་སློབ་ཟུང་འཇུག་གི་སྐུ་ཡིན་མིན་ལ་དོགས་པ་སྣ་ཚོགས་སློང་གི་འདུག་ཀྱང༌། འཕོ་ཆེན་པོ་མི་སློབ་པའི་ས་ཡིན་ལུགས་འོག་ནས་ཀ་དག་དང་ཐོད་རྒལ་གྱི་ལམ་གྱིས་ངེས་ཚིག་འཆད་པའི་སྐབས་བཞིན། ལམ་བདེན་ཐམས་ཅད་ཀྱི་རྩེ་མོར་གྱུར་༼༧༽པ་ཡིན་པའི་ཕྱིར་དང༌། དེ་ལ་ཁྱད་པར་དུ་གོམས་པ་བསྲིང་བའི་ཕྱིར་དང༌། འཕོ་ཆེན་དེ་རྫོགས་ཆེན་རང་ལུགས་ཀྱིས་ཕྱི་ནང་གི་རྡོས་བཅས་དང༌། ཉོན་མོངས་དང་ཤེས་བྱའི་སྒྲིབ་པའི་ལྷག་མ་མ་ལུས་པ་ཟད་པ་ཡིན་པར་ལུང་རིག་གཉིས་ཀས་འགྲུབ་པའི་སངས་རྒྱས་ཡིན་ཀྱང༌། གདུལ་བྱ་དྲང་བའི་ཕྱིར་རྡོ་རྗེ་འཆང་གི་གསུང་ལ་བརྟེན་པའི་ཚུལ་ཐེག་པ་རིམ་པ་དགུ་དབྱེ་བ་དེ་རྫོགས་ཆེན་རང་གི་ཐུན་མོང་མ་ཡིན་པའི་ཆོས་སྐད་དུ། མཁའ་འགྲོ་ཡང་ཏིག་ལས། སེམས་དང་ཡེ་ཤེས་ལམ་ད་རྣམ་པ་གཉིས། ། ཆོས་དང་སྤྲུལ་སྐུའི་བསྟན་པར་རབ་ཕྱེ་བས། །
ཞེས་མདོར་བསྟན་ཞིང༌། དེའི་དོན་རྒྱས་པར་འགྲེལ་བར་བཞེད་ནས་ཆོས་དབྱིངས་རིན་པོ་ཆེའི་མཛོད་ཀྱི་རང་འགྲེལ་ལུང་གི་གཏེར་མཛོད་ལས། རིམ་པ་བརྒྱད་པོ་རྣམ་ནི་སེམས་ལམ་དུ་བྱེད་པས་བླང་དོར་བྱ་བརྩོལ་དང་བཅས་པས་ལམ་དུ་བྱེད་ཅིང༌། སེམས་དྲི་མ་དང་བྲལ་ན་ཡེ་ཤེས་སུ་འདོད་པ་བཞིན་ཨ་ཏིའི་ཡང་འོག་མ་དག་སྙིང་ཐིག་མ་རྟོགས་པ་མཚུངས་པར་དེའི་ཕྱོགས་སུ་བསླན་ཏེ། སེམས་འབའ་ཞིག་ལ་བྱང་ཆུབ་ཀྱི་གཞི་ལམ་འབྲས་བུར་སྟོགས་འཆའོ། ། འདིའི་ཁྱད་པར་ནི་ཁོ་བོས་བྱས་པའི་བསྟན་བཅོས། གྲུབ་མཐའ་རིན་པོ་ཆེའི་མཛོད་དང༌། ཐེག་མཆོག་རིན་པོ་ཆེའི་མཛོད་དང༌། འོད་གསལ་རིན་པོ་ཆེའི་མཛོད་དུ་ཤེས་པར་བྱའོ། ། ༼༨༽ཞེས་གསུང་པ་འདི་རྣམས་མདོ་སྔགས་གཉིས་ཀ་དབྱེ་བའི་སྐབས་སུ་ཤིན་ཏུ་གནད་གལ་པོ་ཡིན་ཀྱང༌།
དེང་སང་རང་སྡེའི་རིགས་པར་སྨྲ་བ་རྣམས་ཀྱིས། དོན་གཅིག་ན་ཡང་མ་རྨོངས་པ། ཞེས་ཚུལ་གསུམ་པའི་སྒྲོན་མེའི་ལུང་དེ་ཁ་འདོན་མཛད་གྱིན། མཚན་ཉིད་ཐོག་པ་བཀའ་བར་པ་ཡན་དུ། སྒྲ་གཅན་འཛིན་གྱིས་ཡུམ་ལ་བསྟོད་སའི། སོ་སོ་རང་རིག་ཡེ་ཤེས་སྤྱོད་ཡུལ་བ། ཞེས་དང༌། བརྒྱད་སྟོང་པའི། སོ་སོ་ལ་སེམས་མ་མཆིས་ཏེ། སེམས་ཀྱི་རང་བཞིན་འོད་གསལ་བའོ།
ཞེས་དང༌། ཚད་མ་ལས། སེམས་ཀྱི་རང་བཞིན་འོད་གསལ་བ། དྲི་མ་རྣམས་ནི་གློ་བུར་བ། ཞེས་པའི་ལུང་དེ་རྣམས་སྐྱབས་སུ་ཁྱེར། མདོ་སྔགས་གཉིས་ཀ་ལ་ཁྱད་པར་མེད་པར་སོ་སོ་རང་རིག་པའི་ཡེ་ཤེས་ཞིག་ཡོད་པ་ལ་ཁྱད་པར་མེད་པར་འདོད་ནས། འདི་རང་རེའི་ཁྱད་ཆོས་སུ་མངོན་པར་རློམ་ཀྱང་འདི་ཤིན་ཏུ་བསལ་བར་འོས་པའི་ལོག་རྟོག་ཡིན་པས། དེ་བསལ་བ་ལ་གསུམ། ཤེས་བྱེད་ཀྱི་ལུང་འགོད། དེའི་དོན་རྒྱས་པར་བཤད།
སོ་སོ་རང་རིག་ཡེ་ཤེས་དང་རང་བྱུང་གི་ཡེ་ཤེས་བ་ཉེས་གཅིག་ཏུ་འཁྲུལ་ས་བྱེ་བྲག་ཏུ་དགག་པའོ། ། དང་པོ་ནི། སྤྱིར་གསང་སྔགས་རྡོ་རྗེའི་ཐེག་པ་ཡེ་ཤེས་ལམ་དུ་བྱེད་པ་ཡིན་པར་གསུང་ཀྱང་གོང་མ་རྫོགས་ཆེན་བཞིན་ཡེ་ཤེས་རྫོགས་པར་མ་བསྟན་ཞིང༌། ཆོས་དབྱིངས་༼༩༽མཛོད་ལས། འདི་དག་ཀྱང་ཨ་ཏི་ཉག་གཅིག་ལས་གཞན་གཉིས་ཡོངས་སུ་མ་རྫོགས་པས་མཐར་ཐུག་པ་མ་ཡིན་ཏེ། སེམས་ཅན་གྱི་བློ་རིམ་འཁྲིད་པ་ཙམ་གྱིས་ཕྱིར་རོ། ། ཞེས་དང༌། ཀུན་བྱེད་རྒྱལ་པོ་ལས། ཆོས་གཅིག་བྱང་ཆུབ་སེམས་པ་ལྷར་བཅོས་པས། རྟེན་འཛིན་གསུམ་དང་ཆོ་ག་རྣམ་པ་ལྔས།
རང་རྒྱུད་དག་པའི་རྡོ་རྗེ་ཕུང་པོ་ལ། བསྙོན་བསྒྲུབ་རྣམ་པ་བཞི་ཡི་ལྷ་བསྒོམ་ནས། སྣང་ལ་རང་བཞིན་མེད་པར་ནི། བཙལ་ཞིང་བསྒྲུབ་ནས་རང་སེམས་ལྷར་བཅོས་པས། དེས་ཀྱང་རང་སེམས་བྱར་མེད་མཐོང་བ་མེད། ལ་སོངས་པ་བརྒྱས་རྡོ་རྗེ་འཆང་དབང་པོར་མཛད་ནས་གསུངས་སོ། ། དེ་གཉིས་སུ་མ་ཟད་ཨ་ཏི་ལ། སེམས་སྡོ་དང༌། ཀློང་སྡེ་གཉིས་ཀས་སེམས་ཀྱི་ཆ་གསལ་བ་དང་སྟོང་པ་ཙམ་ལ་དམིགས་ནས་ཡིད་དཔྱོད་ཀྱིས་ཡིན་ནོ་བའི་མནོ་བསམ་གྱིས་རྟོག་པའི་ཆ་ཙམ་ལས་གྲོགས་ཆོད་ཀྱི་རྟང་ཐལ་ལྗོན་པའི་རིག་གསལ་སལ་ངོ་མ་འཕྲོད་པས་ན། གྲོན་མ་སྣང་བྱེད་ལས།
ལྟ་བ་རྣམ་པ་གཉིས་ཡིན་ཏེ། ཆོས་ཅན་ལྟ་དང་ཆོས་ཉིད་ལྟ། ཨ་ནུ་མན་ཆད་རང་འདོད་པས། ཆོས་ཅན་དོན་ལ་བལྟས་བལྟས་ནས། ཆས་ཉིད་དོན་ལ་རྡུལ་རོག་མེད། ཨ་ཏི་རྣམ་པ་ཁ་ཅིག་གིས། འདི་ཉིད་ཕྱོགས་ཙམ་མཐོང་བ་མེད། ཅེས་སོ། ། སྣང་བྱེད་སྒྲོན་མ་ལས། ༼༡༠༽ཤེས་རབ་ཀྱིས་བརྟགས་པ་ཕུང་པོའི་གཏིང་ཡང་མི་སྟོད་ན་རིག་པ་ནི་ལྟ་ཅི་སྨྲོས།
དེའི་ཕྱིར་ན་འཁོར་བར་འཆིང་བའི་སྒོ་ནས་མུ་སྟེགས་རྟག་ཆད་དང༌། ཐོག་པ་རིམ་དགུའི་ལྟ་བ་ལ་ཁྱད་པར་རྒྱུ་མཚན་ཙམ་ཡང་མེད་དོ། ། ཞེས་སོ། ། ལྷུན་གྲུབ་ཀྱི་ཐོད་སྒལ་གྱི་ལམ་སྣང་བ་བཞི་ཆར་ཚུལ་ཇི་ལྟ་བ་ནི། ཐིག་ལེ་ཕྱི་སྐོར། ནང་སྐོར། གསང་སྐོར་གསུམ་ན་ལ་གསུང་བས་མི་མཐོང་སྟེ། དེ་ཉིད་ལས་རྫོགས་པ་ཆེན་པོ་ཐིག་ལེའི་སྐོར། ། ཕྱི་དང་ནང་དག་གསང་བས་ཀྱང༌། ། འདི་ཉིད་དོན་ལ་རེག་པ་མེད། །
དེ་ཕྱིར་གསང་ཆེན་མན་ངག་འདི། ། ལྟ་ཉིད་ཤིན་ཏུ་གསང་བའོ། ། བྱས་པ་མེད་པའི་ལྟ་བ་ལ། ། ལྟ་བྱེད་མོད་པའི་མིག་གིས་མཐོང༌། ། ཞེས་དང༌། ཡང་དེ་ཉིད་ལས། ཡུལ་ལ་སྣང་བས་དེ་ཉིད་ཤར། ། དེ་ཕྱིར་ལྟ་བ་མིག་དང་འབྲེལ། ། ཞེས་དང༌། ཐལ་འགྱུར་ལས།
ཆོས་ཉིད་དབང་པོས་མངོན་མཐོང་བས། ལྟ་བ་ཞེས་ནི་དེ་ལ་བྱ། ། ཞེས་ལྟ་བའི་ཡུལ་ལ་ཀློང་སྡེ་མན་ཆད། ཀློང་གསལ་ལས། རིམ་དགུ་སོ་སོའི་འདོད་པ་ལ། ། ཡིད་དཔྱོད་འཛིན་པ་ཉིད་དུ་འདོད། ། ཅེས་པས། སེམས་ཤེས་རབ་ཀྱིས་མངོན་སུམ་ཞིག་ལས། དབང་པོ་མིག་གི་མངོན་སུམ་གྱིས་ལྟ་བར་མི་འདོད་ལ། འདིར་ནི།
གདོད་མོ་གཞིའི་གནས་ལུགས་མན་ངག་གི་ངེས་པར་བྱས་ནས། ༼༡༡༽མིག་འདི་ལ་ཀུན་རྫོགས་དང་དོན་དམ་གྱི་རྟེན་བརྟེན་པའི་རྩ་ཕྱི་མ་ནང་གཉིས་ཡོད་པའི་ནང་མ་དེ། བཞུགས་སྟངས་དང་ལྟ་སྟངས་གིས་གཅུན་པ་འདོད་རྩ་དག་པས་ལྷུན་གྲུབ་ཀྱི་སྣང་བ་འཛིན་ཞིང་ཡིད་དཔྱོད་ལ་མ་ལྟས་པར་རིག་གདངས་དབང་པོའི་མངོན་སུམ་དུ་གཏན་ལ་ཕེབས་ཀྱི་ཁྱད་པར་ཡོད་པ་ནི། པཎྚི་ཏ་ཆེན་པོ་བི་མ་ལའི་སྣང་བྱེད་སྒྲོན་མ་ལས་དང་པོ་ཁྲིགས་ཆོད་དང་ཐོད་སྒལ་གཉིས་ངེས་ཚིག་གི་སྒོ་ནས་ངོས་བཟུང་ཞིང༌། དེ་ལ་མངོན་སུམ་གཉིས་འགྲོ་ཚུལ་གྱིས། ཁྲོགས་ཆོད་ནི་ཅིག་ཆར་བའི་དོན་ཡིན་ཏེ། འབད་པ་མེད་པར་རང་གིས་རང་གྲོལ་བར་བསྟན་པ་ཡིན་ཏེ། འདི་ནི་སྔོན་སྦྱང་བའི་གང་ཟག་གི་སྤྱོད་ཡུལ་ལོ། ། ཞེས་སྦྱང་པ་སྔོན་སོང་གིས་གང་ཟག་གིས་ལྟ་བ་སྒོམ་ཆིག་ཆོད་ལ་སོང༌། རྣམ་རྟོག་རང་གྲོལ་དུ་འགྲོ་བ་ལ་གསུངས་སོ། །
ཐོད་སྒལ་ཞེས་བྱ་བ་ནི། ། མངོན་སུམ་མཐོང་བས་ཐོད་སྒལ་ཞེས་བྱའོ། ། དེའི་ཕྱིར་གཞན་དག་གི་ལྟ་བའི་དོན་སོ་ཤེས་རབ་ཀྱིས་མངོན་སུམ་དུ་ཡོད་ཅིང་སྣ་བ་ཡིན་གྱི་དབང་པོ་ལ་ལྟ་བ་ག་ལ་སྲིད་ཅེས་སྟོན་པ་ཡིན་ནོ། ། འདིར་ནི་ལྟ་བའི་དོན་མཐར་ཐུག་པ་ནི་མིག་གིས་ལྟ་བ་ཡིན་ཏེ། ལྟ་བ་ཞེས་བྱའོ། ། ཐིག་ལེ་ནི་སྟོང་པ་ཆོས་ཀྱི་དབྱིངས་སོ། ། ༼༡༢༽ཉག་གཅིག་ནི་ཆ་ཕྲ་བ་སྟེ་གབ་པའོ། ། ཐིག་ལེ་དོན་དེ་གཏན་ལ་ཕབ་ཅིང་བསྟན་པ་ལ་གཞན་ནས་གབ་ཅིང་བསྒྲིབ་པས། མིང་བསྟན་ཡང་ངོ་སྤྲོད་ལ་བསྟན་ཏེ། འདི་ལྟར་ལྟ་བའི་མིག་མེད་དོ། །
འདི་ལྟ་བའི་དོན་དེ་ལ་དབང་པོའི་མངོན་སུམ་དུ་མེད་ན། ད་རོས་ཕུང་པོ་དང༌། ཁམས་དང༌། སྐྱེ་མཆདོ་རྣམས་ཟད་པར་བྱ་ཅིང༌། སྣང་བ་འདི་ཟད་པར་བྱེད་ཅིང༌། ཉོན་མོངས་པ་རྣམས་ཟད་པར་བྱེད་པའི་དོན་དུ་བསྟན་པ་ཡིན་པས། ཤེས་རབ་ཀྱིས་ནི་འདི་དག་ཟད་པར་མི་ནུས་པ་མངོན་དུ་གསལ། འདི་དག་མ་ཟད་ཀྱང་སངས་རྒྱས་སོ་ཞེ་ན། རིགས་དྲུག་སྤྱི་དང་ཁྱད་པར་ཅུང་ཟད་ཀྱང་མི་སྙེད་དོ། ། དེའི་ཕྱིར་སྣང་བ་མངོན་སུམ་སོ་འདི་ལ།
རིག་པ་མངོན་སུམ་གྱི་ཟད་པར་མ་བྱས་ན། ཤེས་རབ་ཀྱིས་ཟད་པར་ནུས་པ་ག་ལ་སྲིད། འདི་ལྟར་འདོད་པ་ནི་ཡིད་དཔྱོད་ཀྱི་ཤེས་པ་སྟེ། འདི་ནི་ཡང་དག་པ་མ་ཡིན་ནོ། ། དེའི་ཕྱིར་ཐོད་སྒལ་གྱི་ལྟ་བས་རིག་པའི་ཡེ་ཤེས་རིམ་གྱིས་རྟོགས་པར་བྱས་ནས། འདི་ལྟར་སྣང་བ་རང་ཟད་དུ་གཏོང་བ་ནི། འཁོར་འདས་རུ་ཤན། མན་ངག་གིས་ཉམས་མྱོང༌། རྟགས་ཚད་གྱི་ཡི་གེས་གཏན་ལ་ཕབས་ནས་ལྷག་མེད་དུ། འབྱུང་བ་རང་ས་དྭངས་པ།
ལུས་འཛིན་རང་འགགས། ཤ་ཁྲག་རང་ཀ་མ་མི་སྣང༌། ཕྱི་འབྱུང་བ་ང་འགགས་པ་རྡོའི་སྣང་བ་རག་པ་མི་སྣང་བས་ལྷག་མ་༼༡༣༽མེད་པའོ། ། ཞེས། འདི་ལ་འཕྲས་དོན་ཅུང་ཟད་བརྗོད་ན། འདིར་ཡང་གསང་བླ་ན་མེད་པའི་ཁྱད་པར་ཐོད་སྒལ་གྱིས་ཕྱེས་ནས། དེ་དབང་པོའི་མངོན་སུམ་དུ་བླ་མས་ངོ་སྤྲད་ནས་རིག་པ་རྒྱ་མཚོ་ཅོག་བཞག་ལ་རིག་པ་དང་རིག་གདངས་ལ་བཞག་ཚུལ་གཉིས་ཀྱི་གནད་སྔ་མའི་ཟབ་ཀྱང༌། འདི་ཕྱི་མ་བཞིན། ཐབས་སྣང་བའི་འདོལ་དེ་ལ་གོམས་དུས། ལུས་གནད་རིག་པ་མིག་ལ་བཅུག །
ཡུལ་གྱི་གནད་ནམ་མཁའ་ལ་གཏད། རིག་པའི་གནད་ལུ་གུ་རྒྱུད་ལ་བལྟའོ། ། དེས་དགོས་པ་གནད་གསུམ་གྱི་གོམས་པས་ཕྱི་རུ་དབྱིངས་དང་ཐིག་ལེ་སྟོང་སྒྲོན་རིག་གདངས་དང་བཅས་པ་ཤར་བས་དབྱིངས་དང་ཐིག་ལེའི་རྭ་བར་རིག་པ་མི་གཡོ་བར་རླུང་རིག་གི་གནད་ངེས་པས་སྣང་བ་མཐོང་བ་སེམས་ཀྱི་འབིམ་བྱས་པས་སེམས་ཀྱི་གནས་ཆ་རྙེད། དེའི་སྟོབས་ཀྱིས་ནང་གི་ཤེས་པ་མི་རྟོག་པ་རིག་པ་ལས་སེམས་གནས་པའི་བསམ་གཏན་རྙེད་པས་ཐབས་བྱུང་ཤེས་རབ་རང་བྱུང་གི་སྒྲོན་མ་རང་ལས་ངོ་ཤེས་པའི་གནད་ཡོད་པས། དབྱིངས་ཀྱི་རྭ་བར་ལུ་གུ་རྒྱུད་འགུལ་འཕྲིག་མེད་པར་བཞག་ནས་ལྟ་བ་འདི། འདིའི་ལུགས་ཀྱི་གཏད་སོའི་འབེམ། མངོན་སུམ་རང་ངོ་ལ་ལྟ་བ་དབྱིངས་རིག་གཉིས་མེད་ཀྱི་དགོངས་པ་ཞེས་བྱ་བ་ལགས་པས་དེ་ལྟར་ན་སྣང་བ་བཞི་རིམ་གྱི་རྫོགས་ནས། ༼༡༤༽ཚེ་འདི་ཉིད་ལ་ལྷག་མེད་དུ་སངས་རྒྱས་པར་འགྱུར་རོ། ། ལྷག་བཅས་ལྷག་མེད་འདི་ལ་འོག་མ་དང་ཁྱད་པར་ཅི་ཡོད་སྙམས་ན། ཉན་ཐོས་ཀྱིས་སྔོན་གྱིས་ལས་དང་ཉོན་མོངས་པའི་འཕང་བའི།
ད་ལྟའི་ལམ་བདེན་གྱི་རྟེན་དེའི་ཕུང་པོ་སྡུག་བསྔལ་བདེན་པའི་ལྷག་མ་འགོག་པའི་དབྱིངས་སུ་ཟད་མ་ཟད་ཀྱི་འཇོག ། ཐེག་ཆེན་རང་རྒྱུད་པ་མན་ཆད་ཀྱིས། སངས་རྒྱས་ཆོས་སྐུ་ལྷག་མེད་དང༌། གཟུགས་སྐུ་ལྷག་བཅས་སུ་བཞེད། ཐལ་འགྱུར་བས་འཕགས་པའི་མཉམ་བཞག་ལ་བདེན་སྣང་གི་ལྷག་མ་མེད་པ་དང༌། རྗེས་ཐོབ་ལ་ལྷག་མ་ཡོད་མེད་ལ་བཞེད། མ་ཧཱ་ཡོ་ག་བས་རྣམ་སྨིན་རིག་འཛིན་ལྷག་མེད་འདོད་ལ། ཚེ་དབང་རིག་འཛིན་ལྷག་བཅས་སུ་བཞེད། འདིར་ནི་ལྷག་མེད་ནི་ལམ་ཉམས་སུ་བླངས་པའི་སྟོབས་ཀྱིས་དངོས་པོ་གཤིས་ཀྱི་ཡིན་ཚུལ་ཇི་ལྟ་བ་བཞིན་མངོན་དུ་གྱུར་དུས་ལུས་ཀྱི་རྡོས་བཅས་ཙམ་དག་པར་མ་ཟད། སེམས་ཀྱི་ཉོན་མོངས་དང་རྟོག་པ་ཕྲ་བ།
ཕྱི་འབྱུང་བ་མ་དག་པའི་རྡོས་བཅས་ཐམས་ཅད་དག་ནས། མ་དག་པ་སེམས་འཁྲུལ་པ་ཕུལ་དང་བཅས་པ་དག་ནས་དབྱིངས་དང་ཡེ་ཤེས་གཉིས་སུ་མེད་པའི་དགོངས་པར་བཞུགས་པར་གསུངས་སོ། ། ཞེས་བི་མ་ལས་བཞེད་ལ། པདྨ་སཾ་བྷ་ཝས། བར་དོའི་གྲོལ་ཚད་ཡོད་པའི་ལུས་ཏེ་སྤང་མ་སྤང་གིས་ལྷག་༼༡༥༽བཅས་ལྷག་མེད་དུ་གསུང་བས་གནད་གཅིག་གོ ། དེས་ན་ཚེ་འདིར་གྲོལ་བ་དང༌། ཀུན་ཏུ་བཟད་པོ་གཉིས་ལྷག་མེད་དང༌། བར་དོར་གྲོལ་བ་དང༌། རིག་འཛིན་སྤྲུལ་པའི་ཞིང་དུ་གྲོལ་བ་གཉིས་ལྷག་བཅས་ཀྱི་གྲོལ་ལུགས་ཡིན་ནོ། ། མིག་གིས་བཏགས་ཚུལ་ལ་ཡང༌།
བི་མ་ལས། འོག་མ་དག་གི་འབྲས་བུ་ལས་ཚད་ཅན་དང༌། ཚད་མེད་གཉིས་ལས་འགྲོ་ས་མེད་དོ། ། ཚད་ཅན་ནི། ཇི་ལྟར་བསྒོམ་ཤིང་གྲུབ་པའི་མཐའ་འབྲས་བུ་སྐུ་གསུམ་དུ་འདོད་པ་སྟེ། དེ་ཡང་ཆོས་སྐུའི་སྐབས་སུ་མཐར་ཐུག་གི་འབྲས་བུར་འདོད་དེ། འདི་ནི་སངས་རྒྱས་ཀྱི་ཡོན་ཏན་འཆར་ཚུལ་ལམ། རྩམ་གྱིས་སངས་རྒྱས་པར་འདོད་པ་ཡིན་ནོ། ། འདི་ལྟར་འབྲས་བུ་འདོད་པ་ནི་སྣང་བ་ལ་སྟོང་པ་ཁས་བླངས་ནས། འབྲས་བུ་ལ་མཚན་མར་འདོད་པ་ཡིན་ནོ། །
སྐུ་ཡོད་ཕན་ཆད་ལུས་ཡོད་པས་འབྲས་བུ་མ་ཡིན་ནོ། ། ཚད་མེད་ནི་འདི་ལྟར་ཉམས་སུ་བླང་བླངས་པས། སྐུ་གསུམ་གྱི་སྣང་བ་འདི་ཉིད་ལ་གཏན་ལ་ཕེབས་ནས། ཆོས་ཉིད་ཟད་སའི་ས་ལ་བསྐྱལ་བས། ལུས་སུ་འཛིན་པའི་ཞེན་པ་ལས་གྲོལ་བའི་དུས་ན། འདི་ལྟར་རང་གི་སྣང་བ་ལའང་མི་སྣང་བས་སྐུ་གསུམ་གྱི་ཞེན་པ་རང་སར་དག་སྟེ་མཐར་ཐུག་གི་ཆོས་སྐུའི་སྣང་བ་འཆར་བའམ། དེ་ཉིད་དུ་འཛིན་པའམ། ༼༡༦༽སྣང་བའི་མངོན་ཞེན་རང་ལོག་པ་ནི། ལུས་མེད་ལུས་ཏེ་ཅེས་ཆོས་སྐུའི་ཞེན་པ་ལས་བློ་ལྡན། ལུས་ཏེ་ཞིག་འབྱུང་སྟེ་སྤྲུལ་སྐུའི་ཞེན་པ་ལས་ལྡོག །
ལུས་ཀྱི་མཆོག་ཅེས་ལོངས་སྐུའི་ཞེན་པ་ལས་ལོག་པས་ལུས་ཀྱི་མཐའ་རྟོགས་པའི་རྣལ་འབྱོར་པ་ཞེས་པ་སྟེ། ལུས་ཀྱི་ཞེན་པ་ཐམས་ཅད་དང་བྲལ་བའོ། ། ཞེས་སོ། ། ལུང་དངོས་ནི། བི་མ་ལའི་ཟངས་ཡིག་ཅན་སྤྲོས་གཅོད་དུམ་བུ་བཅུ་དྲུག་པ་ལས། མུ་སྟེགས་ཉན་ཐོས་ལ་སོགས་དང༌། ། གསང་སྔགས་ཕྱི་ནང་རིམ་དགུའི་འདོད་པ་དང༌། ། འདི་ཉིད་ཕྱོགས་འགའ་འདི་ཉིད་ཐམས་ཅད་ལ། ། ཁྱད་པར་ཅུང་ཟད་ཙམ་ཡང་ཡོད་མ་ཡིན། ། དེ་ཅིའི་ཕྱིར་ཞེ་ན།
མུ་སྟེགས་པ་རྣམས་ཀྱིས་རིག་པའི་དོན་ལ་རེག་པ་མེད་ཐེག་པ་རིམ་དགུ་ལ་སོགས་པ་འདི་ཡི་མན་ངག་གི་ཕྱོགས་འགས་ཀྱང་རིག་པ་ཉིད་ལ་རྡུལ་ཙཾ་མ་རེག་པས་སོ། ། དཔེར་ན་གསེར་གྱི་སྒྲོགས་གིས་བཅིངས་པ་དང༌། ཐག་པའི་སྒྲོགས་གི་བཅིངས་པ་གཉིས་འཆིང་བའི་སྒོ་ནས་ཁྱད་པར་རྡུལ་ཙམ་ཡང་མེད་དོ། ། དེའི་ཕྱིར་ན་འདི་དག་གཞུང་དུ་བཀོད་པ་ལ་དགོས་པ་མེད་དམ་ཞེ་ན། ཕྱིའི་སྒྲོ་འདོད་ཆགས་གཅོད་པ་ཙམ་ཡིན་ཏེ། དེ་དག་དཔེར་ན་གསེར་གཏན་ལ་འབེབས་པ་ལ་གསེར་མ་ཡིན་པ་ཐམས་ཅད་ཚིག་གིས་གཏན་ལ་དབབ་ནས་གསེར་དུ་བསྒྲུབ་པ་ལྟ་བུ་སྟེ། ཚིག་༼༡༧༽མཐའ་ཡས་པས་དོན་ཆོད་པ་མ་ཡིན་ནོ། ། འདི་ནི་དཔེར་ན་གསེར་རང་དུ་གཏན་ལ་ཕབས་ཟིན་པ་དེའི་སྒྲོ་འདོད་ཆགས་ཆོད་པ་ལྟ་བུའོ། ། དེའི་ཕྱིར་ན་འདོད་པ་གསེར་འདོད་པ་མ་གཞན་དག་གསེར་མ་ཡིན་དུ་སྒྲོ་འདོད་ཆགས་གཅོད་པའོ། ། ཨོ་མ་ཞོ་རིགས་ཀྱི་བུ་ཉོན་ཅིག །
གཞན་དག་ལྟ་བ་ནི་ཡིད་ལྟ་ཞེས་བྱའོ། ། དེ་ཅིའི་ཕྱིར་ཞེ་ན། རིག་པ་འདི་ཉིད་མངོན་དུ་མ་མཐོང་ཞིང༌། བལྟར་མེད་པས་ཡིད་ཀྱིས་འདི་ཁོ་ན་ཡིན་པར་འདུག་སྙམས་པ་ནི་ཡིད་དཔྱོད་དོ། ། དེ་དག་གི་བསྒོམ་པ་ནི་ཞེ་འདོད་ཅིས་བྱའོ། ། དེ་ཅིའི་ཕྱིར་ཞེ་ན། རིག་པའི་སྣང་བ་གོང་ནས་གོང་དུ་འཕེལ་བ་ནི་མ་མཐོང༌། སེམས་གནས་པ་ཅིག་ལ་ཆགས་ནས་བདེ་བར་འདུས་སྙམས་པ་ཡིན་ཏེ། སེམས་གནས་པ་ལ་བེད་མི་དགོས་སོ། ། སེམས་རྒྱུན་དུ་ཆགས་པ་ཡིན་གྱིས།
དེ་དག་གི་སྤྱོད་པ་ནི་ཅ་ཅོ་ཞེས་བྱའོ། ། དེ་ཅིའི་ཕྱིར་ཞེ་ན། དེ་དག་གིས་གཉིས་སུ་མེད་པར་ནི་མ་ཤེས། འདི་ལྟར་བྱས་ན་ཤེས་པ་ལ་ཕན་པར་འདུག་སྙམས་པ་ཙམ་མོ། ། དེ་དག་གི་འབྲས་བུ་ནི་དུས་ཅན་ཞེས་བྱ་སྟེ། དེ་ཅིའི་ཕྱིར་ཞེ་ན། འདི་ཉིད་སྐུ་གསུམ་རང་ཟད་ནི་མ་ཤེས། དུས་འདི་ཙམ་ན་ཐོབ་ནས་འོང་སྙམས་པ་དང་བཅས་པའོ། ། དེའི་ཕྱིར་ན་དེ་དག་གི་སངས་རྒྱས་པ་ལ་རྡུལ་བརྒྱར་གཤགས་པའི་ཆ་ཙམ་ཡང་༼༡༨༽མ་རོག་གོ ། སྟོང་པར་འདོད་ན་ནམ་མཁའ་ཡིན་ནམ།
ནམ་མཁའ་ལས་ལྷག་པའི་སྟོང་པ་ནི་གང་དུ་བཙལ་ཀྱང་མི་སྙེད། གསལ་བར་འདོད་ན་ཡིན་ནམ། དེ་ལས་ལྷག་པའི་གསལ་བ་ནི་གང་ནས་མི་སྙེད། ཤེས་པར་འདོད་ན་ཐ་མལ་འདི་ཉིད་ཡིན་ནམ། འདི་མིན་པའི་ཤེས་པ་གང་ན་ཡང་མེད། དྲན་མེད་འདོད་ན། བོམ་པོའམ། དེ་ལས་གཞན་མི་རྙེད་དོ། ། དེའི་ཕྱིར་ན་སངས་རྒྱས་ཞེས་བྱ་བ་འདི་ཡིན་བྱ་བར་གཏན་ལ་ཕེབས་ཤིང་མ་མཐོང༌། ལྟ་བ་བྱ་བ་འདི་ལ་ཟོར་བྱ་བ་ཡང་གཏན་ལ་མ་ཕེབས་ཤིང་བསྟན་དུ་མེད།
དེ་བཞིན་དུ་བསྒོམ་པ་དང༌། སྤྱོད་པ་ལ་འདི་ཡིན་ཡང་མེད། ཐམས་ཅད་ཡིད་དཔྱོད་ཙམ་ལས་མེད་པས་འདི་དག་ལ་བསྐལ་པ་སྟོང་དུ་བསྒོམ་བསྒྲུབ་བྱས་ཀྱང་སངས་རྒྱས་ཐོབ་རོ་ཀན། ཞེས་སོ། ། གཉིས་པོ་དེའི་དོན་རྒྱ་ཆེར་བཤད་པ་ནི། ། ཟབ་པ་དང་རྒྱ་ཆེ་བའི་ལམ་གཉིས་ཉམས་སུ་ལེན་པ་ལ། གྲུབ་མཐར་རིན་པོ་ཆེའི་མཛོད་ལས། དེ་ཡང་གཞི་འོད་གསལ་བའི་སྙིང་པོ་དང་དེ་ལ་བརྟེན་པའི་ཆོས་རྣམས་གཏན་ལ་འབེབས་པར་དོན་གཅིག་ཀྱང་མཚན་ཉིད་ཀྱི་ཇི་ལྟ་བ་བཞིན་གཞི་ལམ་འབྲས་བུ་གཏན་ལ་འབེབས་པ་ལ་རྨོངས་པས། སྔགས་ཀྱིས་མ་རྨོངས་པར་ཤེས་པའི་ཁྱད་པར་ཡོད་པས། འདི་ལྟར་ཟབ་པ་དང་རྒྱ་ཆེ་བ་དག་འཇལ་༼༡༩༽བ་ན།
མཚན་ཉིད་ཀྱིས་གཏན་ཚིག་གི་སྒོ་ནས་གཞི་བཞག་སྟེ་རྗེས་དཔག་ངེས་པའི་ཚད་མས་གཞལ་པའི་ཚད་མས་གཞལ་པའི་དོན་དམ་གྱི་བདེན་པ་ནི་བློས་བྱས་པ་ཞི་དང༌། དེའི་ངང་ལ་འབད་པས་འཇོག་པའི་ཞི་ལྷག་ཙམ་དང༌། དུས་བསྐལ་པ་མང་པོ་ན་ཐོབ་པ་ལ་ཕྱོགས་པའི་འབྲས་བུ་ལ་དམིགས་པའི་ཟབ་པ་ཙམ་དང༌། རྒྱ་ཆེ་བའང་ཁམས་ལ་བརྟེན་པའི་ཕུང་ཁམས་དང་སྐྱེ་མཆེད་ལ་སོགས་པའི་ཀུན་རྫོབ་ཀྱི་བདེན་པ་གཏན་ལ་ཕབ་ནས་བླང་དོར་འབའ་ཞིག་ཏུ་བྱེད་པ་ཙམ་ལས་མེད་དོ། ། སྔགས་ནི་གཏན་ཚིག་ལ་མ་ལྟོས་པར། ལུས་ངག་རྩ་རླུང་ཐིག་ལེ་ལ་སོགས་པའི་གནད་བསྣུན་པ་ཙམ་གྱིས། བློས་མ་བྱས་པའི་ཡེ་ཤེས་རྣམ་པར་མི་རྟོག་པའི་ཆོས་སྐུའི་སྙིང་པོ་གཞིར་གཏན་ལ་ཕེབས་ནས། དེའི་ངང་དུ་རང་བཞིན་གྱིས་བློས་གནས་པས་ཚེ་གཅིག་ལ་སོགས་པ་ན། དབྱངས་དེ་དོན་དམ་པའི་བདེན་པ་རྟོགས་ནས་བྱང་ཆུབ་མངོན་དུ་བྱེད་པས་ལམ་ཟབ་མོ་མངོན་སུམ་དུ་སྐྱེ་བ་ཉིད་དང༌། རྒྱ་ཆེ་བའང༌།
དབྱིངས་འདོལ་གྱི་དཀྱིལ་འཁོར་དུ་གྲུབ་པ་ཡོ་ནས་གཞིའི་རྒྱུད་དུ་གཏན་ལ་ཕེབས་ནས། དེ་ལ་བརྟེན་པའི་ཀུན་རྫོབ་པའི་རྣམ་པ་ཕུང་ཁམས་སྐྱེ་མཆེད་ཐམས་ཅད་སྤང་བླང་མེད་པར་ལྷ་དང་གཞལ་ཡས་ཁང་དང་ཞིང་གི་བཀོད་པར་གཏན་ལ་ཕེབས་པའི། ལམ་གྱི་རྒྱུད་རྣམས་སྟོས་སུ་ལེན་པ་བསྟན་པས། གང་ཡང་ལམ་༼༢༠༽དུ་གྱུར་པའི་ཆོས་སྟོན་པ་འབྲས་བུའི་རྒྱུད་གཏན་ལ་འབེབས་པའི་ཕྱིར། ཟབ་པ་དང་རྒྱ་ཆེ་པའི་དོན་ལ་རྨོངས་པ་མེད་པ་ཡིན་ནོ། ། ཞེས་ཟབ་རྒྱས་ཀྱི་ལམ་གཉིས་ལ་བློས་བྱས་སེམས་ཀྱི་ལམ་དང༌། དེས་མ་བྱས་པ་ཡེ་ཤེས་ཀྱི་ལམ་གྱི་ཁྱད་པར་དང༌། གཞན་ཡང་མང་ངོ༌། ཡང་དེ་ཉིད་ལས། ཨ་ཏི་ཡོ་ག་འགོ་མ་ལས་ཁྱད་པར་འཕགས་པའི་ཚུལ་ལས་ཡེ་ནས་གནས་པ་རང་བྱུང་གི་ཡེ་ཤེས་སུ་བཅོས་བསྒྱུར་མེད་པ་གཞིར་འདོད་པ་ལས།
ཐེག་པ་འོག་མ་དག་ཐམས་ཅད་བཅས་བསླད་ཀྱི་རྩོལ་བསྒྲུབ་ཀྱིས་བླང་དོར་བྱས་པས་རེ་དགོས་ཀྱིས་བསྒྲིབས་པས་རང་བྱུང་གི་ཡེ་ཤེས་བསྒྲིབས་ཏེ་རྣལ་མའི་དོན་ལ་རེག་པའི་དུས་སྐབས་མེད་དོ། ། ཞེས་སོ། ། ཐེག་མཆོག་རིན་པོ་ཆེའི་མཛོད་དུ། སེམས་དང་ཡེ་ཤེས་ཀྱི་དབྱེ་བ་རྒྱས་པར་གསུངས་ནས། སེམས་དང་སེམས་ཉིད་འབྱེད་པར་མི་ཤེས་པའི་བླུན་པོས་ཀྱང་སྡེ་སྣོད་ཤེས་པར་རློམ་པ་རྣམས་མངོན་པའི་རྒྱལ་ཅན་དུ་ཟད་དོ། ། དེ་ལྟར་སེམས་དང་ཡེ་ཤེས་ལོགས་པར་ཕྱེ་ནས། ཐུན་མོངས་པ་དམིགས་བཅས་ཀྱི་ཐེག་པར་སེམས་ལ་གཞི་ལམ་འབྲས་བུ་བྱེད་ཀྱང༌། དེ་ཐམས་ཅད་དོན་ཐོག་ཏུ་མ་ཕེབས་པས། ཐོག་མ་འདིར་ཡེ་ཤེས་ལ་སངས་རྒྱས་ཀྱི་གཞི་ལམ་འབྲས་བུར་རྣམ་པར་འཇོག་པས། མྱུར་པོར་འཁོར་བ་ལས་གྲོལ་ལ།
གཞན་དག་འཁོར་བའི་རྩ་བ་ལ་བྱང་ཆུབ་རེ་བས་རིང་མ་ཞིག་ནའང་དེ་ཐོབ་དཀའ་སྟེ། གཞི་༼༢༡༽འཆའ་ལུགས་འཛོལ་བའི་ཕྱིར་རོ། ། ཀུན་ཏུ་བཟང་པོ་ཐུགས་ཀྱི་མེ་ལོང་ལས། སེམས་ལས་སངས་རྒྱས་འདོད་པ་ང་ལས་གོལ་བ་ཡིན། ཞེས། གོལ་ལུགས། རིག་པ་དང་ལུང་གཉིས་ཀས་གནོད་པ་ཅན་ཞིག་ཏེ། འདི་ལྟར་སེམས་ལས་སངས་རྒྱས་དང་ལམ་དང༌། གཞི་གསུམ་འཆའ་ན། འཆའ་གཞི་སེམས་དེ་ཉིད་གཟུང་འཛིན་དང་བཅས་པའི་ཕྱིར།
ཁྱོད་ཀྱིས་གཞི་ལམ་འབྲས་བུ་རིལ་པོར་གཟུང་འཛིན་དང་བཅས་པར་ཐལ་ལོ། ། འདོད་ན་སངས་རྒྱས་མི་འགྲུབ་པ་དང༌། གྲུབ་ཀྱང་ཕྱིན་ཅི་ལོག་ཏུ་ཐལ་ཏེ་གཟུང་འཛིན་ལས་མ་གྲོལ་བའི་ཕྱིར་རོ། ། ཡང་སེམས་བག་ཆགས་དང་ལས་སྣ་ཚོགས་སྡུད་པ་ལྟར་གཞི་ལམ་འབྲས་བུ་ཡང་དེར་ཐལ་ལ། འདོད་ན་འཁྲུལ་པར་ཐལ་བའི་སྐྱོན་ཡོད་དོ། ། ཚུར་རྒོལ་བས་འདི་སྐད་དུ། སེམས་མེད་ན་དེས་ཀྱང་སངས་རྒྱས་མི་རིགས་ལ། སངས་རྒྱས་དེ་དག་བྱ་སེམས་ཀྱི་ཁྱད་པར་དུ་ཁྱེད་ཀྱང་འདོད་པའི་ཕྱིར་རོ། ། ཞེ་ན། ལན་སྨྲས་པ།
སེམས་མེད་པ་དང་ཡོད་པས་སངས་རྒྱས་མ་ཡིན་གྱི་ཆོས་སྐུའི་ཡེ་ཤེས་ཡོད་མེད་ཀྱིས་དེ་ལྟར་བྱུང་བའོ། ། སེམས་ཀྱི་འཁྲུལ་པ་སངས་པས་སངས་རྒྱས་ཁྱད་པར་དུ་བྱས་པ་བདེན་དུ་ཆུག་ཀྱང༌། ད་དུང་གཞི་ལྷུན་གྲུབ་ཀྱི་སངས་རྒྱས་ཀྱི་སངས་རྒྱས་ཀྱིས་མ་ངེས་པས་བདེན་པོ་དངོས་ཀྱང་མ་ཡིན་ལ། དག་བྱར་སངས་ཀྱང་སངས་བའི་དག་བྱ་དེ་མ་ཡིན་པས་སངས་རྒྱས་སེམས་ལས་བྱུང་བ་མ་ཡིན་ནོ། ། ༼༢༢༽འདིར་ལུང་གིས་ཀྱང་གནོད་དེ། ཐུན་མོང་གི་ལུང༌། དབུ་མ་འཇུག་པ་ལས་ཀྱང༌། སེམས་འགགས་པ་དེ་སྐུ་ཡི་མངོན་སུམ་མཛད། ཅེས་དང༌། རྡོ་རྗེ་རྩེ་མོ་ལས།
རྣམ་པར་ཤེས་པའི་ཁམས་ལྔ་དག་པ་ནི་ཡེ་ཤེས་ལྔའི་རང་བཞིན་ནོ། ། ཞེས་གནས་འགྱུར་བཤད་དེ། སེམས་དངོས་ལས་སངས་རྒྱས་འགྲུབ་ན་དག་བྱ་དང་གནས་འགྱུར་བཤད་པ་དོན་མེད་དོ། ། བླ་ན་མེད་པ་རིག་པ་རང་ཤར་གྱི་ལེའུ་བརྒྱད་བཅུ་རྩ་དྲུག་པའི་ཕྱིར་སྒོལ་བ་སུན་ཕྱུང་བའི་ལེའུ་ལས་ལ་ལ་དག་གི་འདོད་པ་ནི། སེམས་ལ་འབྲས་བུ་ཚོལ་བར་འདོད། སོགས་དྲི་བ་དང་ལན་རྒྱས་པར་གསུངས་སོ། ། ཡང་ཚིག་དོན་རིན་པོ་ཆེའི་མཛོད་ལས། དང་པོ་ལ་ཁྱད་པར་ནི་སེམས་གང་ཡིན་འཁོར་བའི་ཆོས་ཏེ་ལས་དང་བག་ཆགས་ཀྱི་རང་བཞིན་དྲི་མར་སྐྱེ་བའི་སྐྱོན་དེ་རིག་པ་ལྡན་དུས་སེམས་ཅན་ཞེས་བཏགས་ཤིང༌། སེམས་དེས་འགྲོ་དྲུག་སོ་སོའི་འཁྲུལ་བར་བྱེད་ལ། རིག་པ་དེ་སེམས་དང་བྲལ་དུས་གློ་བུར་དྲི་བྲལ་གྱི་སངས་རྒྱས་ཞེས་བྱའོ། །
ཡེ་ཤེས་གང་ཡིན་མྱ་ངན་ལས་འདས་པའི་ཆོས་ཏེ་ལས་དང་བག་ཆགས་བསྲེགས་པས་མེ་དང་འདྲ་ཞིང་ཀུན་ཏུ་རྟོགས་པ་ཐམས་ཅད་བྲལ་བ་སྟོང་གསལ་ནམ་མཁའི་རང་བཞིན་ཅན་ཏེ། སེམས་དང་ཡེ་ཤེས་གཉིས་མ་ཕྱེད་ན་སྣང་བ་ཡུལ་གྱི་རྩ་བ་མི་ཆེད་པས་སེམས་ཀྱི་ཡུལ་འཁྲུལ་སྣང་འཁོར་སྣང་འཁོར་བ་ལས་མི་ཐར་པའི་སྐྱོན་ཡོད་དོ། ། ཞེས་སོ། ། འདི་ལ་ཐོག་༼༢༣༽མཆོག་མཛོད་ལས་ཐུན་མོངས་གི་ཐོག་པས་ལྟ་སྒོམ་སྤྱོད་པ་གང་བྱེད་ཀྱང་སེམས་ལས་འདའ་མི་ནུས་ལ། འདིར་ནི་སེམས་དང་མ་འདྲེས་པའི་རིག་པ་མངོན་སུམ་གྱི་གནད་ཀྱི་ཁྱད་པར་ཆེའོ། ། ཞེས་སོ། ། གསུམ་པ་འོག་ཡ་དག་གི་སོ་སོ་རང་རིག་པའི་ཡེ་ཤེས་ཞེས་གསུངས་པས། དེ་དང་རང་བྱུང་གི་ཡེ་ཤེས་གཅིག་ཡིན་པར་འདོད་པའི་འཁྲུལ་པ་དགག་པ་ནི། ཐེག་མཆོག་རིན་པོ་ཆེའི་མཛོད་ལས། ངོ་བོ་ཡུལ་ཡུལ་ཅན་གཟུང་འཛིན་དུ་སྐྱེ་བའི་ཤེས་པ་གང་ཞིག །
མ་རིག་པ་ཁྱབ་བྱེད་དུ་ཡོད་པ། ངེས་ཚིག་གཟུང་འཛིན་དུ་སྐྱེ་བས་ཡུལ་ཡུལ་ཅན་དུ་སེམས་པས་སེམས་ཞེས་བྱའོ། ། གོང་མ་གཉིས་ཀྱི་སེམས་ཀྱང་ཏིང་ངེ་འཛིན་རྩེ་གཅིག་ལ་ཆགས་པའི་གཟུང་འཛིན་ནོ། ། འདོད་པ་ན་ཀུན་རྟོག་རག་པའོ། ། དབྱེ་བ་དག་པ་དང་མ་དག་པ་གཉིས་སོ། ། དག་པ་ལ་སེམས་ཉིད་དག་པ་དང༌། སེམས་དག་པ་གཉིས་ལས། སེམས་ཉིད་དག་པ་ནི། སེམས་སེམས་བྱུང་དང༌། དངོས་པོ་མཚན་མར་འཛིན་པས་སྟོང་པའི་ཆོས་ཉིད་དེ་བཞིན་ཉིད་སོ་སོ་རང་རིག་པ་སྟེ།
སྒྲ་གཅན་འཛིན་གྱིས་ཡུམ་ལ་བསྟོད་པ་ལས། སྒྲ་བསམ་སོགས། ཞེས་འབྱུང་བ་བཞིན་ནོ། ། འོ་ན་དེ་ལ་ཡེ་ཤེས་སུ་མི་བཞེད་དམ་སྙམས་ན། དེ་བཏགས་པ་བ་ལས་མཚན་ཉིད་པ་མ་ཡིན་ཏེ། ཡང་སྔར་གྱི་ལུང་དེའི་འཕྲོད་༼༢༤༽འདི་དག་གི་ཀྱང་རང་བྱུང་གི་ཡེ་ཤེས་ཀྱི་དོན་སྤྱི་འཛིན་པ་ལས་དངོས་སུ་དམིགས་པར་མི་ནུས་པས། འཁོར་བའི་ཆར་གཏོགས་པའི་སེམས་སུ་སྡུད་པའོ། ། ཞེས་སོ། ། སེམས་དག་པ་ནི། ལམ་དུས་ཀྱི་སེམས་རྟོག་པས་མ་བསླད་པ་ཐར་པའི་རྒྱུར་ཏིང་ངེ་འཛིན་དུ་སྐྱེ་བ་དང༌།
རྟོག་བཅས་སྙིང་སོགས་ཐར་པའི་རྒྱུ་རྣམས་ཏེ། རིན་ཆེན་ཕྲེང་བ་ལས། སྟོང་ཉིད་སྙིང་རྗེའི་སྙིང་པོ་ཅན། བྱང་ཆུབ་སྒྲུབ་པ་ཁ་ཅིག་ལའོ། ། ཞེས་དང༌། མ་ཆགས་སོགས་སོ། ། དེ་ན་སེམས་རྟོག་མེད་ལ་ཡེ་ཤེས་དང༌། རྟོག་བཅས་ལ་སེམས་ཞེས་སེམས་དེ་ལྟར་བཞེད་པ་ལས། རིག་པའི་ཡེ་ཤེས་མེད་པར་མ་གསུང་སྟེ། ཐེག་མཆོག་མཛོད་ལས།
འདིར་སེམས་ལམ་དུ་བྱས་ཏེ་སངས་རྒྱས་འདོད་པའི་གཞུང་ཆེན་དབུ་མ་པ་ལ་སོགས་པའི་ལུགས་ཀྱི་སེམས་དང་སེམས་ཉིད་གཉིས་སུ་ཕྱེ་ནས། སེམས་ཚོགས་བརྒྱད་དམ་བདུན་ནམ་དྲུག་གི་རང་བཞིན་སྤང་བྱ་སེམས་ཉིད་རང་བཞིན་གྱིས་དག་པ་བླང་བྱར་རྟོགས་ནས་ལམ་བསྒོམ་པ་ལ་འཇུག་པར་བྱེད་དོ། ། ཞེས་སོ། ། སྒྱུ་མ་ངལ་བསོ་ལས། སྟོང་པར་བློས་གཞལ་བའི་སྟོང་པ་དེས་སེམས་ཉིད་ཀྱི་རང་ངོའི་སྟོང་པ་གཤིས་ཀྱི་དོན་དམ་རྟོགས་ཏེ། གཤིས་ཀྱི་ངོ་བོ་མཚན་མཚོན་ལས་འདས་པ། རྟོག་པ་མེད་པ་ཡིན་ལ། བློས་གཞལ་དེ་ཡིད་དཔྱོད་འཛིན་པའི་ཕོ་ཚེད་སྦོམ་ཡོར་པོ་རྒྱུས་མེད་པའི་༼༢༥༽ཡུལ་ཡིད་མ་འཇལ་བའམ། ལོང་བ་བཤད་རོལ་ཅན་གྱིས་གཟུགས་ཀྱི་དབྱེ་བ་མཇལ་བ་བཞིན་ནོ། ། དེས་ན་སེམས་ཀྱི་སྟོང་པར་དཔྱད་ཀྱང་རང་གི་ཀུན་རྟོག་པའི་ཆ་ཙམ་ལས་སྟོང་པ་རྣལ་མ་མེད་པའི་ཕྱིར་རོ། །
ཞེས་སོ། ། འདི་ལ་ཟབ་མོ་ཡང་ཏིག་ལས། ཐེག་པ་ཐུན་མོངས་པས། རྟོག་བཅས་རྟོག་མེད་ལ་སེམས་དང་ཡེ་ཤེས་སུ་ཕྱེ་བ་ཙམ་ལས་གསལ་པོ་མེད་ཀྱང༌། འདིར་ནི་ཁྱད་པར་གསལ་བར་ཕྱེ་ནས་བསྟན་ན་ཞེས་སེམས་དང་ཡེ་ཤེས་ཀྱི་དབྱེ་བ་རྒྱས་པར་གསུངས་སོ། ། ཡང་ཚིག་དོན་རིན་པོ་ཆེའི་མཛོད་ལས། འདི་སེམས་རང་ངོ་ཤེས་ན་ཡེ་ཤེས་ཡིན། ད་ལྟའི་སྣང་བ་འདི་ཡེ་ཤེས་ཀྱི་འོད་གསལ་ཡིན་བྱ་བ་དང༌། སེམས་རྟོགས་ན་ཡེ་ཤེས་མིན་ཞེས་བྱ་བའི་ཚིག་ལ་འཁྲུལ་ནས་སེམས་མི་རྟོག་པའི་ཆ་སྐྱང་པ་དེ་ཡེ་ཤེས་སུ་སོགས་ཤིན་ཏུ་མང་སྟེ་འདི་ཡང་ནོར་ས་ཆེས་ཆེ་བ། བསལ་བའི་སྐྱོན་མཐའ་ཡས་ཀྱང་རེ་ཞིང་ཆེ་ལོང་ཙམ་བརྗོད་ན།
སེམས་འཛིན་པ་དང་བཅས་པའི་ཕྱིར་ཡེ་ཤེས་ཀྱང་དེར་ཐལ་བ་དང༌། སེམས་དྲི་བཅས་ཡིན་པའི་ཕྱིར་ཡེ་ཤེས་ཀྱང་དེར་ཐལ་བ་དང༌། སེམས་སྤང་བྱ་འཁོར་བའི་ཆོས་ལ་སྣང་བའི་ཕྱིར་ཡེ་ཤེས་ཀྱང་དེར་ཐལ་བ་སྟེ། བདེན་གཉིས་ལས། སེམས་དང་སེམས་བྱུང་ཁམས་གསུམ་པའི། སྒྲ་བཏགས་རྣམ་པ་ཅན་༼༢༦༽རྟོག་ཡིན། ཞེས་སོ། ། ཡང་སྣང་བ་འདི་འཁྲུལ་པར་སྣང་བས་འདོལ་འཁྲུལ་སྣང་དུ་ཐལ་བ་དང༌། སྣང་བ་སེམས་ཅན་ཕལ་དང་མཐུན་སྣང་དུ་ཡོད་པའི་ཕྱིར་འདོལ་མཐུན་སྣང་དུ་གྲུབ་པར་ཐལ་ཏེ། རྣལ་འབྱོར་པ་བཞིན་དུ་གྲོལ་བར་ཐལ་ལོ། །
དེ་ཡང་སྣང་བ་རིགས་འདྲ་བ་ལས་ཐུན་མོངས་པ་ཅིག་འདིར་མི་བཞེད་ཀྱང༌། གཞན་དང་སྒོ་བསྟུན་པ་ཡིན་ནོ། ། ཡང་སྣང་བ་དང་སེམས་ལ་སྐྱེ་ཤི་འཕོ་འགྱུར་སྣང་བའི་ཕྱིར། ཡེ་ཤེས་དང་དེའི་སྣང་བ་ཡང་དེར་ཐལ་བ་ལ་སོགས་པའི་སྐྱོན་མང་པོ་དམིགས་པས། རྨོངས་པ་གཏི་མུག་པ་ཉིད་ཀྱི་ཕྱོགས་ལ་བརྟེན་པར་མི་བྱའོ། ། ཞེས་སོ། ། ཡང་དེ་ཉིདལས། སེམས་ལ་གཞི་བྱས་ཏེ་སངས་རྒྱས་ཀྱི་འབྲས་བུ་འདོད་ན་རྒྱུ་འབྲས་སམ་གཞི་འབྲས་འཇོལ་བས་ཕྱིན་ཅི་ལོག་ཏུ་འགྱུར་རོ་ཞེས་བསྟན་པ་ནི། རང་ཤར་ལས། ལ་ལ་དག་གི་འདོད་པ་ནི། །
སེམས་ལ་འབྲས་བུ་འཚོལ་བར་འདོད། ། དེ་ལས་གློག་པ་འདི་ལྟ་སྟེ། ། སེམས་ཀྱི་དངོས་པོ་ཅི་ཙམ་ལགས། ། དྲི་ལན་རྒྱས་པར་བཏབ་པ་ནི། ། སེམས་ལ་དངོས་པོ་མེད་པའི་ཕྱིར། ། འོ་ན་སེམས་ཀྱི་མཚན་ཉིད་ཅི། ། དྲི་ལན་རྒྱས་པར་བཏབ་པ་ནི། ། ཆོས་ཉིད་གཟུང་འཛིན་ག་ལ་ཡོད། ། དཔེར་ན་ནམ་མཁའི་མན་ཉིད་བཞིན། ། གཟུང་ངད་འཛིན་པ་མེད་པའི་ཕྱིར། །
དེ་ལ་བཟློག་པའི་ཚིག་སྨྲས་པ། ། ༼༢༧༽སེམས་ལ་གཟུང་འཛིན་ཡོད་དང་མེད། ། དྲི་ལན་རྒྱས་པར་བསྟབ་པ་ནི། ། སེམས་ལ་གཟུང་དང་འཛིན་ཡོད་ཀྱང༌། ། ཆོས་ཉིད་གཟུང་འཛིན་མེད་པའི་ཕྱིར། ། དེ་ལས་བཟློག་པ་ཡང་སྨྲ་བ། ། གོང་གི་དམ་བཅའ་ཉམས་པར་འགྱུར། ། སེམས་དང་ཆོས་ཉིད་གཅིག་པའི་ཕྱིར། ། སེམས་ལ་གཟུང་འཛིན་བྱུང་གྱུར་ན། ། སངས་རྒྱས་འབད་པས་སྙེད་པར་འགྱུར། །
སེམས་ལ་གཟུང་འཛིན་ཡོད་པའི་ཕྱིར། ། དྲི་ལན་བཟློག་སྟེ་སྨྲས་པ་ནི། ། གལ་ཏེ་སེམས་མེད་སངས་རྒྱས་ཉིད། ། ཁྱེད་ཀྱི་སྙེད་དམ་གང་གི་ཕྱིར། ། དེ་ལ་དྲི་ལན་རྒྱས་བཏབ་པ། ། སེམས་ལ་འབྲས་བུ་མི་འཚོལ་ཏེ། ། སེམས་ལ་སྣ་ཚོགས་འབྱུང་བའི་ཕྱིར། ། ཞེས་སོ། ། ཡང་དེ་ཉིད་ལས། དེ་ཡང་སེམས་གློ་བུར་གྱི་སྒྲིབས་པ་ཡིན་པས་སངས་རྒྱས་ཀྱི་རྟེན་དང་རྒྱུར་མི་རུང་བ་དང༌། །
ཡེ་ཤེས་ཡེ་ནས་ཡོད་པས་སངས་རྒྱས་ཀྱི་རང་བཞིན་ཡིན་པ་གཉིས་གཅིག་ཏུ་བྱེད་པ་ནི་ཧ་ཅང་སྟེ། ཉི་མ་དང་སྤྲིན་ཕུང་གཅིག་ཏུ་འཛིན་པ་བཞིན་ནོ། ། ཞེས་སོ། ། དེ་ལ་འདི་སྙམས་ཏེ། རྒྱུ་ཡི་ཐེག་པ་སེམས་ལམ་བྱེད་ཡིན་ན། དེ་ཡིན་ལུགས་སྒྲུབ་དགོས་པ་ལས། འདིར་ནི་སེམས་ལ་ལམ་བྱས་པས་འབྲས་བུ་ཅི་བཞིན་མི་ཐོབ་པ་རྒྱུ་འབྲས་ཕྱིན་ཅི་ལོག་ཏུ་ཡིན་པར་སྒྲུབས་ནས་དགག་པ་མང་པོས་ཅི་བྱ་སྙམས་ན། སེམས་ལམ་བྱེད་དེ་ལ་དགག་༼༢༨༽པ་དང་སྒྲུབ་པ་གཉིས་ཀྱིས་སྒྲོ་འདོགས་གཅོད་དགོས་ཏེ། དཔེར་ན་གསེར་དང་ར་གན་གཅིག་ཏུ་འཛིན་པའི་སྒྲོ་འདོགས་གཅོད་པ་ལ་ར་གན་གྱི་སྐྱོན་ཐམས་ཅད་བརྗོད་ནས་དེ་གསེར་ལ་མི་ལྡན་པར་དགག་པ་བཞིན། སེམས་ཀྱི་ཆོས་ཡེ་ཤེས་ལ་མི་ལྡན་པར་དགག་པ་དང༌།
ཡེ་ཤེས་ལ་ལྡན་པའི་ཆོས་སེམས་ལ་མི་ལྡན་པར་དགག་པ་དགོས་པའི་རྒྱུ་མཚན་གཉིས་པོ་དེའི་ཕྱིར་དགག་པ་བརྗོད་པ་ཡིན་པ་རིགས་པར་བྱའོ། ། སེམས་ལམ་བྱེད་ཡིན་ལུགས་སྒྲུབ་པ་མཁྲོ་ཡང་ཏིག་ལས་གསུང་པ་འོག་ནས་འཆད་དོ། ། ཡང་རང་ཤར་ལས། སེམས་ལ་འབྲས་བུ་མི་འདོད་དེ། རིག་པའི་ཡེ་ཤེས་ཡོད་པའི་ཕྱིར། ཞེས། དེང་སང་གི་རྟོག་གེ་བ་རྣམས་ཀྱིས་གོ་བ་ལེན་ལུགས་ནི། སྤྱིར་སྟོང་པ་ཉིད་ཀྱི་དོན་ཚོགས་ལམ་པས་གོ སྦྱོར་ལམ་པས་མྱོང༌། མཐོང་ལམ་པས་རྟོགས་ཞེས་པ་ཙམ་གྱིས་རྟོགས་པའི་ཚིག་གིས་འཁྲུལ་གཞི་བྱས་ནས།
རྟོགས་ན་མངོན་སུམ་ཡིན་པས་ཁྱབ་དགོས་པས། སྟོང་པ་ཉིད་ལ་མངོན་སུམ་པའི་བློ་དེ་ཡེ་ཤེས་ལས་འོས་མེད་སྙམས་ནས་ཡིན་ཀྱང༌། དེ་ནི་ཇི་ལྟར་མིན་བཤད་ན་ཡེ་ཤེས་ཀྱི་མིང་ཙམ་ནི། མངོན་པའི་ཡོངས་ཤེས་སྡོམ་པའི་སྐབས་ནས། བདེན་བཞི་མི་རྟག་བཅུ་དྲུག་གི་ཤེས་པ་ལ་ཡེ་ཤེས་སུ་བཏགས་པ་ལེའུའི་མཚན་གྱིས་ཤེས་ལ། དེ་བཞིན་དུ་ཐོག་༼༢༩༽ས་གོང་འོག་ཐམས་ཅད་ནས་ཡེ་ཤེས་ཀྱི་མིང་གིས་སྨྲོས་པ་མང་ན་དེ་ཐམས་ཅད་དོན་གཅིག་ཡིན་མི་དགོས་པ་བཞིན། རྒྱུའི་སྐབས་ཀྱི་ཡེ་ཤེས་དེ། ཀུན་མཁྱེན་གྱིས་ཟབ་མོ་ཡང་ཏིག་ལས་གོང་དུ་དྲང་བ་བཞིན། སེམས་རྟོག་བཅས་དབུ་མའི་གཏན་ཚིག་ལ་བརྟེན་ནས་ལས་དང་པོ་བའི་དུས་སུ་སྟོང་ཉིད་དོན་སྤྱིའི་ཚུལ་གྱིས་ངེས་པ་དྲང་ནས། དེ་བསྒོམ་པ་ལ།
ཡིད་བཞིན་རིན་པོ་ཆེའི་མཛོད་ལས། ཡུལ་སྐྱེ་མེད་དུ་ངེས་པ་ལ་བློ་རྩི་མེད་དུ་འཇོག་པར་གསུང་བས། སྟོང་ཉིད་ངེས་པའི་ལྷག་མཐོང་དེ། སེམས་རྩེ་གཅིག་པའི་ཞི་གནས་དང་བསྲེས་ཏེ་བསྒོལ་པས་ནི་ཞིག་ན་ཏིང་ངེ་འཛིན་གྱི་སྟོབས་གྱིས་ཡུལ་ལ་དབང་མེད་དུ་གཡེང་བའི་སེམས་རྟོག་བཅས་རྣམས་རིམ་གྱིས་ཞི་ནས་སྟོང་ཉིད་ལ་རྩེ་གཅིག་ཏུ་དམིགས་ནུས་ཤིང༌། ཅི་ཞིག་ན་སྟོང་པ་ཉིད་དང༌། དེ་ལ་དམིགས་པའི་བློ་གཉིས་ཀྱི་བར་ན་སྣང་བ་གཞན་གང་ཡང་མེད་པ་ན་སྟོང་ཉིད་རྟོགས་པར་འཇག་ཚུལ་ལས་གཞན་མི་སྙེད་པས། དེ་ཙམ་གྱི་བློ་དེ་ལ་སོ་སོ་རང་རིག་ཡེ་ཤེས་ཞེས་བརྗོད་པ་ཡིན། དེས་ན་དེའི་ཡུལ་དུ་གྱུར་པའི་ཆོས་ཐམས་ཅད་ཀྱི་ཆོས་ཉིད་སྟོང་པ་ཉིད་སྟོང་པ་ཉིད་འཕགས་བཞི་བསྐྱོད་པའི་ཡུམ་དང༌། དེ་རྟོགས་པའི་བློ་མེད་པར་དགག་པར་མིན་གྱི། གང་ཡིན་ན་དེ་ལྟའི་བློ་དང༌།
རང་བྱུང་གི་ཡེ་ཤེས་གཉིས་༼༣༠༽གཅིག་པར་འཁྲུལ་པ་བཀག་པའོ། ། འོ་ན་འདིར་ཡང་སེམས་དང་ཡེ་ཤེས་གཉིས། ཆོས་ཅན་དང་ཆོས་ཉིད་ལགས་ན་རང་བྱུང་གི་ཡེ་ཤེས་རྟོགས་པ་ཡོད་ན་ཅི་སྐྱོན་སྙམས་ན། གོང་དུ་བཱི་མ་ལའི་སྣང་བྱེད་སྒྲོན་མ་དྲང་བ་བཞིན་འོག་མ་དག་མིང་ཙམ་ཡོད་ཀྱང༌། དོན་ཇི་བཞིན་གབ་པ་དང༌། དེའི་ངོ་སྤྲོད་མེད་པའི་ཕྱིར་ཞེས་རྒྱུ་མཚན་གཉིས་པོ་དེའི་ཕྱིར་ཡེ་ཤེས་ཇི་བཞིན་པ་ནི་རྟོགས་པ་མེད། ཡོད་ན། གབ་པ་མངོན་བྱུང་སྔགས་ཀྱི་ཐེག་པར་འགྱུར་དགོས་པའི་ཕྱིར་དང༌། ངོ་སྤྲོད་སྨིན་ལམ་གྱི་དབང་དང༌། དེའི་གྲོལ་ལམ་གཉིས་པོ་རེ་རེ་ནས་མདོ་ཕྱོགས་ལ་སྒྲུབ་འོས་པའི་ཕྱིར་དང༌།
དེ་གཉིས་ཀ་སྒྲུབ་མི་ནུས་ཀྱང༌། ཡེ་ཤེས་ཅི་བཞིན་པ་ཡོད་ན་རྒྱུའི་ཐེག་པ་ཡན་ཆད་བསྟན་པ་ལ་དགོས་ནུས་གཉིས་ཀ་མེད་པར་ཁས་བླང་དགོས་པའི་ཕྱིར། རྒྱུའི་ཐེག་པ་ལ་ཞི་ལྷགགཉིས་ཀའི་ལམ་ལས་ལྷག་པའི་ཡེ་ཤེས་ལམ་དུ་བྱེད་ལུགས་གཞི་ལམ་འབྲས་བུ་རེ་རེ་ནས་རིགས་པས་གྲུབ་པར་སྟོན་འོས་པའི་ཕྱིར་རོ། ། དེ་དག་གི་ཐད་ནས། བདེ་གཤེགས་སྙིང་པོའི་ཚིག་གི་གོ་སྙམ་ལས་གཞན་མ་དམིགས་པའི་ཕྱིར་རོ། ། དེ་ནི་མདོ་སྔགས་གོང་འོག་མཚམས་སྦྱར་བའི་དགོས་པ་ལས། བཀའ་ཐ་མའི་སྐབས་དེ་ན་བདེ་གཤེགས་སྙིང་པོ་རྟོགས་པའི་ཡེ་ཤེས་ལམ་དུ་བྱེད་ལུགས་ཞིག་ཚན་ལས་གྲུབ་པ་ཞིག་འཇོག་༼༣༡༽དགོས་ཀྱང་དེ་ནི་ཤིན་ཏུ་དཀའ་བར་སྣང་ངོ༌། ། ཡང་ཚིག་དོན་མཛོད་ལས། དེའང་རྨོངས་པ་ཕལ་བ་དག་གིས་སྣང་བ་རང་གི་སེམས་ཡིན། སྣང་ཆོས་སྐུ་ཡིན།
ཡེ་ཤེས་སེམས་ཡིན་ཟོར་ཏེ་དེ་ནི་མགོ་འཕོགས་ཡིན། མི་ཆུ་ཡིན། སྣང་བ་མུན་པ་ཡིན། ཞེས་ཅི་རུང་རུང་་སྨྲ་བའི་སྨྱོན་པ་རྣམས་དང་ཁྱད་པར་མེད་པ་ལས། དེ་དག་ལ་རློམ་སེམས་སླར་ཆེ་བས་གཏི་མུག་པར་མཐོང་སྟེ། སྣང་བ་སེམས་ཡིན་ན་སེམས་ལ་ཁ་དགོས་ཡོད་པར་ཐལ། ཁྱོད་མེད་དུས་ཁྱོད་ཀྱིསེམས་ཕྱོགས་འདིར་ཡོད་པར་ཐལ། སྣང་བ་ཡོད་པའི་ཕྱིར། ཡང་གཅིག་སྐྱེ་བས་ཀུན་སྐྱེ་ལ། གཅིག་ཤི་བས་ཀུན་ཤི་བར་ཐལ་བ་དང༌།
སྐྱེ་བོ་བྱི་བས་བུམ་པ་གཅིག་མཐོང་དུས་རིལ་སེམས་གཅིག་ཡིན་པ་བཞིན་སྐྱེ་བོ་ཐམས་ཅད་སེམས་གཅིག་ཏུ་ཐལ་ལོ། ། སེམས་ཅན་གྱིས་སངས་རྒྱས་མཐོང་དུས་སངས་རྒྱས་དེ་འཁྲུལ་པར་སེམས་ཅན་གྱི་སེམས་ཡིན་པའི་ཕྱིར། སེམས་ཅན་དེ་སངས་རྒྱས་སུ་ཐལ་ཏེ། སངས་རྒྱས་སེམས་ཅན་དེའི་སེམས་ཡིན་པའི་ཕྱིར། སེམས་སྐད་ཅིག་ལ་འགྱུ་བ་ལང་མ་ལིང་དུ་བྱེད་པ་ལྟར་སྣང་བ་འདི་ཡང་མ་ལིང་དུ་བྱེད་པ་ལྟར་སྣང་བ་འདི་ཡང་སྐད་ཅིག་ལང་མ་ལིང་དུ་འགྱུར་བར་ཐལ་བ་ལ་སོགས་པ་ཤིན་ཏུ་མང་ངོ༌། ། སྣང་བ་ཆོས་སྐུ་ཡིན་ན། སྣང་བ་འདི་སྣང་མི་སྣང་ལས་འདས་པར་ཐལ་ཏེ། ཆོས་སྐུ་སྣང་མི་སྣང་ལས་འདས་པའི་ཕྱིར་དང༌། ཆོས་སྐུ་འཁྲུལ་༼༣༢༽སྣང་དུ་ཐལ་བ་དང༌། ཆོས་སྐུ་དང་པོ་དང་མཚན་མར་འཛིན་པར་ཐལ་བ་དང༌།
སྣང་བ་འདི་འཁྲུལ་སྣང་དངས་མཚན་དུ་འཛིན་པའི་ཕྱིར། སྣང་བ་འདི་འཁྲུལ་རོང་སྣང་མི་སྲིད་པར་ཐལ་ཏེ། ཆོས་སྐུ་འཁྲུལ་ངོར་སྣང་མི་སྲིད་པའི་ཕྱིར་ཏེ། དོན་དམ་ཡིན་པའི་ཕྱིར་རོ། ། ཡེ་ཤེས་སེམས་ཡིན་པ་བཀག་ཟིན་ཏེ། ཞེས་སོ། ། དེ་ནི་སེམས་ལམ་བྱེད་ཇི་ལྟར་ཡིན་པ་སྒྲུབ་པ་ནི། གྲུབ་མཐའ་མཛོད་ལས། གཉིས་པ་ཤེས་ནས་ཇི་ལྟར་ཉམས་སུ་བླང་ཚུལ་ནི། སྦྱར་བ་བྱང་ཆུབ་ཏུ་སེམས་བསྐྱེད་ནས།
ཆོས་ཐམས་ཅད་གང་དུའང་མ་གྲུབ་པར་ལྟ་བའི་ཐག་བཅད་པའི་ངང་དེར་སེམས་སྤྲོ་བསྡུ་དང་བྲལ་བར་བསྒོམ་པ་ཀླུ་སྒྲུབ་ཀྱིས། གང་བློ་ཡོད་དང་མེད་པ་ལས། རྣམ་པར་འདས་ཤིང་མི་དམིགས་པ། དེ་དག་ཟབ་མོ་དམིགས་མེད་པའི། སྐྱོན་གྱི་དོན་ལ་རྣམ་པར་བསྒོམ། ཞེས་པའི་ངང་ལ་ཅི་གནས་ཀྱི་བར་བཞག་ནས་བསྔོ་བ་བྱ་བ་ནི་དོན་དམ་གྱི་ཉམས་སུ་བླང་ཚུལ་ལོ། ། ཀུན་རྫོབ་ཉམས་སུ་བླངས་ཚུལ་ནི། དེ་ལས་ལངས་པའི་རྗེས་ཐོབ་ཏུ་ཆོས་ཐམས་ཅད་རྒྱུ་མའི་དེས་བརྒྱད་དུ་ཤེས་ནས་བསོད་ནམས་ཀྱི་ཚོགས་བསགས་གོ ། དེ་ལྟར་མཉམ་རྗེས་ཐབས་དང་ཤེས་རབ་ཡེ་ཤེས་དང་བསོད་ནམས་ཀྱི་ཚོགས་བསགས་པའི་མཐར་ཆོས་སྐུ་དང་གཟུགས་དམ་པ་གཉིས་ཐོབ་བོ། ། རིན་ཆེན་ཕྲེང་བ་ལས།
སངས་རྒྱས་རྣམས་ཀྱི་གཟུགས་ཀྱི་སྐུ། བགོམས་ཚོགས་ལས་༼༣༣༽བྱུང་བ་ཡིན། ཆོས་ཀྱི་སྐུ་ནི་མདོར་བསྡུས་ན། ། རྒྱལ་པོ་ཡེ་ཤེས་ཚོགས་ལས་འཁྲུངས། ། ཞེས་གཞི་ནས་འབྲས་བུའི་བར་སེམས་ཐ་གནས་བགྲོད་པར་གསུངས་སོ། ། ཞེས་འདི་ཙམ་གྱིས་མཚོན་མེད། རྒྱས་པར་མཁྲོ་ཡང་ཏིག་ལས། དེ་ཡང་ལས་ལམ་གསུམ་གྱི་སོགས་ཚུལ་ལ་གསུམ་ལས། དེའང་སྦྱིན་པ་བཏང༌། ཚུལ་ཁྲིམས་སྲུང༌།
བཟོད་པ་སྒོམ་པ་ལ་སོགས་པའི་ཀུན་གཞིའི་སྟེང་དུ་ནུས་པ་བཞག་ནས། ཇི་ཞིག་ན། སྦྱིན་པས་ལོང་སྤྱོད་ཆེ། ཚུལ་ཁྲིམས་ཀྱིས་བདེ་འགྲོའི་ལུས་ཐོབ། བཟོད་པས་ནད་མེད་ཅིང་ཡིད་དུ་འོང་བའི་ལུས་གྲུབ་པ་ལ་སོགས་པའོ། ། མི་དགེ་བ་ཡང་དེ་དང་ཚུལ་མཐུན་ཏེ། མི་དགེ་བ་སྔ་མས་རྒྱུ་བྱས་ནས། ཕྱི་མར་སྡུལ་སྨིན་པའོ། ། མི་གཡོ་བའི་ལས་ནི་ཁམས་གོང་མ་གཉིས་ཀྱི་ཏིང་ངེ་འཛིན་བསྒོམ་པ་ལས་བྱུང་བ་སྟེ། དེ་ཉིད་ཇི་ལྟར་གོམ་པ་བཞིན་བསམ་གཏན་གཟུགས་མེད་ཀྱི་གནས་སུ་སྐྱེ་བ་ལས་ཁམས་གཞན་དུ་མི་འཕོ་བའི་ཕྱིར་མི་གཡོ་བའི་ལས་སོ། །
འདིར་དེའི་དོན་ངེས་པར་བྱ་བ་ལ་གསུམ་སྟེ། བསམ་གཏན་བཞི་ཡི་སེམས་ཅི་ལྟར་སྐྱེ་བའི་ཚུལ། གོལ་མ་གོལ་གྱི་ཁྱད་པར་བཤད། ཡང་དག་པའི་ལམ་དུ་འགྲོ་ཚུལ་བསྟན་པའོ། ། དང་པོ་ནི། བསམ་གཏན་གྱི་ཁང་པར་སྟན་བདེ་བ་མ་འདུག་སྟེ། ཆོས་བདུན་དང་ལྡན་པས་བསམ་གཏན་དང་༼༣༤༽སོ་བསྒོམ་པ་མ། ཉེར་བསྡོགས་ནི། དེ་ལྟར་གྱི་ཤེས་པ་བཅོས་བསླད་མེད་པ་གསལ་ལ་འཛིན་པ་མེད་པའི་ངང་ལ་མཉམ་པར་བཞག་པས། ཇི་ཞིག་ན་གསལ་ལ་མི་རྟོག་པ་མྱོང་བའི་དྲན་འཛིན་གྱི་རྟོག་པ་ཕྲ་མོ་དང༌།
གསལ་སྟོང་དུ་ཤེས་པའི་དཔྱོད་པ་ཙམ་ལས་རྣམ་རྟོག་གཞན་གང་ཡང་མེད་པའི་སེམས་སྟོང་གསལ་སྔར་མེད་ལྷག་གིས་གསར་དུ་ཤར་བས་ཆུང་ངུ༌། དེ་གོམས་པས་འབྲིང༌། བསྟན་པ་ཐོབ་པས་ཆེན་པོ་སྐྱེས་པ་ནི་བསམ་གཏན་དང་པོའི་དངོས་གཞི་སྟེ། དེ་ཉིད་ཀྱི་གསལ་ཆ་ལས་དྭངས་ཆ། དྭངས་ཆ་ལས་ཡུལ་ཐམས་ཅད་སྒྲིབ་གཡོག་གི་བར་དུ་མ་ཆོད་པ་བཞིན། ཕ་རོལ་མཐོང་བའི་སྤྱན་དང་སྔོན་དང་ཕྱི་མའི་གནས་ལོགས་པ་ཤེས་པའི་མངོན་པར་ཤེས་པ་འཆར་རོ། ། དེ་ཉིད་ཆུང་ངུར་གོམས་པ་ལ་ཤི་ན་བསམ་གཏན་དང་པོ་ཚངས་རིས་སུ་སྐྱེའོ། ། འབྲིང་དུ་གོམས་པས་ཚངས་པ་ཆེན་པོའི་འཁོར་ཡིན་པས་ཚངས་པ་ཀུན་འཁོར་རམ། བློན་ལྟ་བུ་ཡིན་པས་ཚངས་པ་མདུན་ན་འདོན་དུ་སྐྱེའོ། ། ཆེར་གོམས་པས་ཚངས་ཆེན་དུའོ། །
བསམ་གཏན་གཉིས་པ་ནི། དང་པོ་བརྟན་པའི་རྒྱུ་ལས་སྐྱེ་བས་བསམ་གཏན་དང་པོ་ཐོབ་པས་ཚངས་པ་ཀུན་མཁོར་རམ། བློན་ལྟ་བུ་ཡིན་པས་ཚངས་པ་མདུན་ན་འདོན་དུ་སྐྱེའོ། ། ཆེར་གོམས་པས་ཚངས་ཆེན་དུའོ། ། བསམ་གཏན་གཉིས་པ་ནི། དང་པོ་བརྟན་པའི་རྒྱུ་ལས་སྐྱེ་བས་བསམ་གཏན་དང་པོ་ཐོབ་པ་དེ་ལ་སྔ་མ་བཞིན་མཉམ་པར་འཇག་པ་ནི་གཉིས་པའི་ཉེར་བསྡོགས་སོ། ། དེའང་ཅི་ཞིག་ལྟར་ན་གསལ་སྟོང་གི་ངང་ལ་འཇོག་པའི་དྲན་རྟོག་ཕྲ་མོ་དེ་ཡང་མེད་པར་སྟོང་གསལ་ཙམ་༼༣༥༽ཉམས་སུ་མྱོང་བའི་འཛིན་པའམ། དཔྱོད་པ་ཙམ་དང་ལྡན་པའི་ཏིང་ངེ་འཛིན་སྔར་མེད་གསར་དུ་ལྷག་གིས་སྐྱེ་བ་ནི་གཉིས་པའི་དངོས་གཞིའོ། ། དེ་ཉིད་ཆུང་ངུར་གོམས་དུས་ཚེའི་དུས་བྱས་ན་བསམ་གཏན་གཉིས་པ་འོད་ཆུང༌། འབྲིང་གིས་ཚད་མེད་འོད།
ཆེན་པོས་འདོལ་དུ་སྐྱེའོ། ། བསམ་གཏན་གསུམ་པ་ལའང་གཉིས་ལས། ཉེར་བསྡོགས་ནི་བསམ་གཏན་གཉིས་པའི་དངོས་གཞི་བསམ་གཏན་པ་དེ་ཉིད་ཀྱི་ངང་ལ་མཉམ་པར་བཞག་པས། ཡང་རྟོག་དཔྱོད་གང་ཡང་མེད་པའི་གསལ་སྟོང་འཛིན་མེད་ཀྱི་ཏིང་ངེ་འཛིན་སྔར་མེད་པ་ལྷག་གིས་སྐྱེས་པ་ནི་གསུམ་པའི་དངོས་གཞིའོ། ། དེ་ཉིད་ཆུང་ངུར་ཐོབ་པས་བསམ་གཏན་གསུམ་པའི་དགེ་ཆུང༌། འབྲིང་གིས་ཚད་མེད་དགེ། ཆེན་པོས་དགེ་རྒྱས་སོ། ། བསམ་གཏན་བཞི་ས་ལ། སོ་སོའི་སྐྱེ་བོའི་གནས་གསུམ། འཕགས་པའི་གནས་ལྔ་ཡོད་པས།
དང་པོ་སོ་སྐྱེའི་བསམ་གཏན་བཞི་པ་ནི། ཉེར་བསྡོགས་བསམ་གཏན་གསུམ་པའི་དངོས་གཞི་བརྟན་པའི་དོན་བསྒོམ་པས། ཡང་ཏིང་ངེ་འཛིན་ལས་སྐྱེས་པའི་བདེ་གསལ་མི་རྟོག་པའི་དགའ་བདེ་སྔོན་དང་མི་འདྲ་བ་ལྷག་གི་སྐྱེས་པ་ནི་བཞི་པའི་དངོས་གཞིའོ། ། དེ་ལ་གོམ་པ་ཆུང་ངུས་སྤྲིན་མེད། འབྲིང་གིས་བསོད་ནམས་སྐྱེས། ཆེན་པོས་འབྲས་བུ་ཆེར་སྐྱེའོ། ། གཉིས་པ་གོལ་མ་གོལ་གྱི་ཁྱད་པར་བཤད་པ་ནི། འབྲས་བུ་ཆེ་བའི་སེམས་༼༣༦༽བསམ་གཏན་གྱི་དགའ་བདེ་ཁྱད་པར་ཅན་སྐྱེས་པའི་ངང་ལ་རྩེ་གཅིག་ཏུ་གནས་པའི་ཚེ་ཞི་གནས་རྐྱང་པ་གཅིག་པུ་ལ་གོམས་པས་གཟུགས་མེད་དུ་སྐྱེས་བ། ལྷག་མཐོང་རྣམ་པར་མི་རྟོག་པས་འཕགས་པའི་གནས་གཞན་གཙང་མ་རིབ་ཀྱི་ལྷ་ལྔར་སྐྱེས་ཏེ་གྲོལ་བ་ཐོབ་པ་ཡིན་ནོ། ། འདི་ལས་ཅུང་ཟད་འཕྲོས་ན།
ཞི་ལྷག་རེ་རེ་ལ་ཡང་ཇི་ལྟ་ཇི་སྙེད་གཉིས་ཀ་ལ་དམིགས་པ་ཡོད་པའི་ཕྱེར་ཞི་ལྷག་གཉིས་དམིགས་ཡུལ་གྱི་སྒོ་ནས་གསར་མི་འབྱེད་ཅིང༌། སྟོང་ཉིད་རྟོགས་པའི་ཞི་གནས་ཀྱང་ཡོད་ལ། དེ་ལ་རྟོགས་པའི་ལྷག་མཐོང་ཡང་ཡོད་དོ། ། དེ་ཡང་སེམས་ཕྱི་རོལ་གྱི་ཡུལ་ལ་རྒྱུག་པ་ཞི་ནས་ནང་དུ་དམིགས་པ་ལ་གནས་པས་ན་ཞི་གནས་ཞེས་བྱ་ལ། ལྷག་པ་སྟེ་ཁྱད་པར་དུ་མཐོང་བས་ལྷག་མཐོང་ཞེས་བྱའོ། ། གཞན་ཡང་སེམས་མི་རྟོག་པར་གནས་པ་ལ་རིག་པའི་གསལ་ཆའི་ངར་མེད་པ་ཞི་གནས་དང༌། ཡོད་པ་ལྷག་མཐོང་དུ་འདོད་ཀྱང་ཁྱད་པར་དེ་ནི་ཏིང་ངེ་འཛིན་བྱིང་བ་ཡོད་མེད་ཀྱི་ཁྱད་པར་ཙམ་ཡིན་པའི་ཕྱིར། ཞི་གནས་ཀྱི་ཏིང་ངེ་འཛིན་ཐམས་ཅད་ལ་ཡང་བྱིང་བ་སངས་པ་ངེས་པར་དགོས་ལ། བྱིང་བ་དང་བྲལ་བའི་ཏིང་ངེ་འཛིན་ཐམས་ཅད་ལ་སེམས་ཀྱི་གསལ་ཆ་ངེས་པར་ཡོད་པའི་ཕྱིར་རོ། ། དེའི་གོ་རིམ་ཀྱང༌།
བདག་མེད་གོ་བ་དང༌། ཡིད་འགྱུར་ཐོབ་པ་ཙམ་ལ་ཞི་གནས་སྔོན་དུ་འགྲོ་མི་དགོས་ཀྱང་༼༣༧༽ལྷག་མཐོང་སྒོམ་བྱུང་གི་མྱོང་བ་བསྐྱེད་པ་ལ་དེ་སྔོན་དུ་དགོས་པ་དེའི་ཕྱིར། ཞི་གནས་དེ་སྔོན་དུ་བཏང་ནས་དཔྱད་བསྒོམ་གྱི་ལྷག་མཐོང་སྒོམ་བྱུང་བསྐྱེད་དགོས་པས་སྔོན་དུ་ཞི་གནས་བསྒྲུབ་ནས། དེའི་འོག་ཏུ་ལྷག་མཐོང་སྒྲུབ་པ་ལས་མ་འདས་སོ། ། དང་པོ་ལྷག་མཐོང་བསྐྱེད་ཀྱང་དེའི་སྐྱོང་ལུགས་ཞི་གནས་ཀྱི་སྐྱོང་ཚུལ་ལས་མེད་དོ། ། གཉིས་པོའི་དགོས་པ་ནི། ཞི་གནས་བསྒོམས་པས་སེམས་བརྟན་པོ་རྙེད་པ་ནི་སྣང་བ་དང་འདྲ་ལ། ཤེས་རབ་ཀྱི་དེ་ཁོ་ན་ཉིད་ལ་དཔྱོད་པ་ནི་མིག་དང་འདྲ་བར་ཤེས་པར་བྱ་ཡི། ཞི་གནས་ནི། སེམས་མི་གཡོ་བར་རྩེ་གཅིག་ཏུ་གནས་པ་ཡིན་ལ།
ལྷག་མཐོང་ནི་ཡུལ་ལ་དཔྱོད་པ་ཡིན་པས་གཅིག་གིས་གཅིག་ལ་གནོད་པ་ཡིན་སྙམས་མི་བཟུང་ངོ༌། ། དེ་ཡང་ཞི་གནས་ཀྱི་སྟོབས་ཀྱིས་རླུང་མེད་པའི་མར་མེ་བཞིན་དུ་རྣམ་པར་རྟོག་པའི་རླུང་རྣམས་ཀྱིས་སེམས་གཡོ་བར་མི་འགྱུར་རོ། ། ལྷག་མཐོང་གིས་ནི་ལྟ་བ་ངན་པའི་དྲྭ་བ་མཐའ་དག་སྤང་བས། དེ་ལྟར་སེམས་བྱིང་རྒོད་ཀྱི་མི་བཉམས་པ་མེད་པའི་ཞི་གནས་ཀྱིས་མཉམ་པར་བཞག་པ་དང་ལྡན་པའི་ཤེས་རབ་ཀྱི་བརྟགས་ན་ཡང་དག་པའི་དོན་ཤེས་པར་འགྱུར་བ་ལ་དགོངས་ནས། བཅོམ་ལྡན་འདས་ཀྱིས་ཀྱང་མཉམ་པར་བཞག་༼༣༨༽པ་དང་ལྡན་པའི་ཤེས་རབ་ཀྱིས་བརྟགས་ན་ཡང་དག་པའི་དོན་ཤེས་པར་འགྱུར་བ་ལ་དགོངས་ནས། བཅོམ་ལྡན་འདས་ཀྱིས་ཀྱང་མཉམ་པར་བཞག་པས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། ། ཞེས་ཞི་གནས་གྲུབ་ནས་དཔྱོད་པས་གཡོ་བའི་སྐྱོན་ལྡོག་པར་མ་ཟད། བྱམས་པ་དང་སྙིང་རྗེ་བྱང་ཆུབ་སེམས་ལ་བློ་སྦྱང་བ་སོགས་ཐམས་ཅད་ལ་དམིགས་པ་ལ་གཡེང་བའི་སྐྱོན་ཐམས་ཅད་ལོག་ནས། རང་གི་དམིགས་པ་ལས་གཞན་དུ་མི་གཡེང་བས་དགེ་བ་གང་བྱེད་ཐམས་ཅད་སྟོབས་ཆེ་ཞིང༌། ཞི་གནས་མ་གྲུབ་ན་ནི་དེ་ལྟར་མ་ཡིན་ནོ། །
དེ་ལྟར་གྲུབ་ནས་དཔྱད་པས་མི་གནོད་དེ། སེམས་ལ་གནས་པའི་རྩི་འབྱར་ཆེ་བ་དང༌། སེམས་དབང་མེད་དུ་ཡུལ་ལ་ཕྱིར་ཁྲིད་པའི་གཡོ་བ་མེད་ཀྱང༌། སྤྱིར་གཡོ་བ་ཙམ་ལྡོག་མི་དགོས་སོ། ། ཏིང་ངེ་འཛིན་ལ་སེམས་རིང་དུ་ཟིན་ན། སེམས་ཟིན་པའི་མཐུས་རླུང་སྐྱེ་ལ། དེ་སྐྱེ་བ་ན་ལུས་སེམས་ལ་དགའ་བདེ་སྐྱེ་བ་ཆོས་ཉིད་ཡིན་པས་སྟོང་ཉིད་རྟོང་པ་དང༌། དེ་ལ་བློ་ཁ་མ་ཕྱོགས་པའི་ཏིང་འཛིན་ལ་བདེ་གསལ་མི་རྟོག་གསུམ་པོ་སྐྱེ་བ་ཡིན་ནོ། ། དེ་ལྟར་བསྒོམ་པ་ལ་བྱིང་སྒོད་བྲལ་དགོས་པས། བྱིང་བ་གཏི་མུག་གི་ཆར་གཏོགས།
སེམས་ཀྱིས་དམིགས་པ་འཛིན་པའི་འཛིན་སྟངས་ལྷོད་ནས། དམིགས་པ་གསལ་བའམ། དམ་པར་མེད་༼༣༩༽འཛིན་པས་དྭངས་ཆ་ཡོད་ཀྱང་དམིགས་པའི་འཛིན་སྟངས་གསལ་བ་མེད་ན་བྱིང་བར་འགྲོ། རྒོད་པ་འདོད་ཆགས་ཀྱི་ཆར་གཏོགས། སེམས་རྣམ་པར་མ་ཞི་ཞིང་འཕྲོ་བ་ཡུལ་ལ་སྲེད་པའི་རྣམ་པས་འཇུག་པའོ། ། དེ་དག་ལ་གཉེན་པོ་འདོད་པའི་ཉེས་དམིགས་དྲན་ནས་ནང་དུ་དམིགས་པ་ལ་གཏད་ནས། ཡུལ་མི་གསལ་བ་དང༌། བློའི་འཛིན་སྟངས་དམའ་རུ་སོང་བ་བཀག་ནས་དམིགས་པ་གསལ་བ་དང༌། འཛིན་སྟངས་ཀྱི་གྲིམ་ཆ་གཉིས་ཀ་དགོས་སོ། ། སྔ་མའི་འཕྲོས་ལས།
དེ་ཡང་འབྲས་བུ་ཆེ་བའི་ཏིང་ངེ་འཛིན་དེའི་ངང་ལས། ཞི་གནས་ཀྱི་སེམས་གང་ལའང་མི་རྟོག་པའི་ངང་མ་གོམ་པས། ཇི་ཞིག་ན་ཆོས་ཐམས་ཅད་སྟོན་ཀའི་ནམ་མཁའ་སྤྲིན་མེད་པ་ལྟར་གང་དུའང་མ་གྲུབ་ལ་རིག་པ་གསལ་ཙམ་མ་འགགས་པའི་ཏིང་ངེ་འཛིན་སྔོན་དང་མི་འདྲ་བ་སྐྱེས་པ་ནི་ནམ་མཁའ་མཐའ་ཡས་སྐྱེ་མཆེད་ཀྱི་སེམས་ཐོབ་པའོ། ། ད་ལྟ་སེམས་དེ་ཐོབ་པའི་ངང་ལ་ཚེའི་དུས་བྱས་ན་དེར་སྐྱེའོ། ། དེ་ནས་ཡང་དེ་ཉིད་ཀྱི་ངང་ལ་གོམས་པས་ཇི་ཞིག་ན་ནམ་མཁའ་ལྟུའི་གསལ་དངས་དེ་ཡང་མེད་པར་ནང་དུ་སེམས་རྩེ་གཅིག་པའི་རྣམ་པར་ཤེས་པར་ཤེས་པ་རྣམ་རྟོག་ཞི་བ་ཙམ་གྱིས་ཏིང་ངེ་འཛིན་སྔར་དང་མི་འདྲ་བ་སྐྱེ་བ་ནི་རྣམ་ཤེས་ མཐྱས་ཀྱི་སེམས་ཐོབ་པའོ། ། དེའི་ངང་ལ་ཚེ་འཕོས་ན་དེར་སྐྱེའོ། ། དེ་ནས་དེའི་ངང་༼༤༠༽མ་གོམས་པས་ཇི་ཞིག་ནང་དུ་སྤྲོས་པ་ཞི་བ་ཙམ་གྱི་ཚོར་བ་ཕྲ་མོའི་ཤེས་པ་དེ་ཡང་ནུབ་སྟེ། ཅི་ཡང་མེད་པའི་ཤེས་པ་རྩེ་གཅིག་པའི་ཞི་གནས་ཀྱི་སེམས་སྔོན་དང་མི་འདྲ་བ་སྐྱེ་བ་ནི་ཅི་ཡང་མེད་པའི་སྐྱེ་མཆེད་དོ། ། དེ་ལ་གོམས་པས་དེར་སྐྱེའོ། ། དེ་ནས་དེའི་ངང་ལ་གོམས་པས་ཇི་ཞིག་ན་ཅི་ཡང་མེད་པ་ཙམ་དུ་འཛིན་པའི་སེམས་དེ་ཡང་མེད་གང་དུའང་མ་གྲུབ་པའི་ཞི་གནས་རྐྱང་པ་ཅིག་ལ་སོང་ནས་སྔོན་དང་མི་འདྲ་བའི་གནས་ཆ་འཐུག་པོ་གང་ཡང་མི་རྟོག་པ་སྐྱེ་བ་ནི་ཡོད་མིན་མེད་མིན་གྱི་སྐྱེ་བ་མཆེད་ཅེས་བྱ་སྟེ།
དེ་ཉིད་གོམ་པ་ཀུན་ཐབས་དང་མི་ལྡན་ན་དེར་སྐྱེའོ། ། དེ་ནི་སྲིད་རྩེའི་སེམས་ཐོབ་པ་ཞེས་བྱའོ། ། རྩེ་གཅིག་ཏུ་དམིགས་པ་དེས་ཐོབ་པའི་མཉམ་བཞག་གི་སེམས་དེ་ལ་ཞི་གནས་སུ་ངོས་ཟིན་དགོས། རྟེན་དེ་ལ་ཚོར་བ་དང་འདུ་ཤེས་བསྟག་པས་འཇིག་རྟེན་པའི་ཚོར་བ་དང་འདུ་ཤེས་འགོགས་པའི་ཏིང་ངེ་འཛིན་ཐོབ་པ་ཞེས་བྱ་སྟེ། བསམ་གཏན་བཞི། གཟུགས་མེད་བཞི་སྟེ་མཐར་གྱིས་གནས་པའི་སྙོམ་པར་འཇུག་པ་དགུའོ། ། དེ་ཡང་འཕགས་པ་རྣམས་ནི་སེམས་དེ་དག་མངོན་དུ་བྱས་ཏེ་བསྒོམ་ཀྱང་དེར་མི་སྐྱེའོ། ། འོ་ན་སོ་སོའི་སྐྱེ་བོ་རྣམས་དེ་དག་ཏུ་སྐྱེ་བ་ཅིས་ལན་ཞེ་ན། རང་རང་གི་བསམ་གཏན་དང་གཟུགས་མེད་བསྒོམ་དུས་རགས་པའི་སེམས་ཀྱིས་ཏིང་ངེ་འཛིན་ལ་རགས་པ་༼༤༡༽ཞེས་བྱ་སྟེ། ཞེ་སྡང་སོགས་རགས་པ་མེད་པས་འོག་མར་མི་སྐྱེ་ལ།
གོང་མ་ལ་ཞི་བ་སྟེ་ཡོན་ཏན་ཅན་དུ་ཤེས་པས་བླང་བྱ་འཛིན་ཅིང་ཆགས་པར་བྱས་ཏེ་བསྒོམ་པས་གོང་མ་གོང་མར་སྐྱེའོ། ། འོ་ན་དེ་ལྟུའི་ཏིང་ངེ་འཛིན་ཡོད་ཀྱང་ཡང་འཁོར་བར་འཁྱམས་པ་ཅིས་ལན་ན། རང་ངོ་མ་ཤེས་ཤིང་བདག་རྟོག་བག་ལ་ཉལ་བའི་ཆ་ཀུན་གཞི་ལ་ཡོད་པར་བཞིན་མེད་པར་ཤེས་པའི་ཤེས་རབ་ཀྱིས་མ་རྟོགས་པས་ཡང་དང་ཡང་དུ་ཏིང་ངེ་འཛིན་དེ་ལྟ་བུ་སྐྱེས་ཀྱང་འཁོར་བར་འཁྱམས་སོ། ། ངོ་བོ་དང་རང་བཞིན་ཤེས་པ་གཉིས་མེད་པའི་ཕྱིར་རོ། ། དེ་སྐད་དུ་འཕགས་པ་ཀླུ་སྒྲུབ་ཀྱི་ཞལ་ནས་ཚངས་རིས་ལ་སོགས་བསམ་གཏན་ལྷུན་གྲུབ་ཀྱང༌། ། བདག་རྟོག་བག་ལ་ཉལ་བ་མ་སྤང་བས། ། ཤི་ནས་དམྱལ་བར་སྐྱེ་བ་ཆ་མེད་དམ། ། ཞེས་སོ། ། ཡང་དེ་ཉིད་བསམ་གཏན་ཡིན་པས་སེམས་ཀྱི་རྣམ་རྟོག་དང་དངོས་ལ་འཛིན་པ་ཆུང་ཞིང་སྤྱན་དང་མངོན་ཤེས་སྐྱེ་བས། ཉོན་མོངས་པ་མངོན་གྱུར་མགོ་ནོན་པ་ལས།
ཡང་དག་པའི་ལྷག་མཐོང་མེད་པས་འཁོར་བ་ན་འཁོར་སྟེ། སྡུད་པ་ལས། བསམ་གཏན་གྱིས་ནི་འདོད་པའི་ཡོན་ཏན་སྨད་པར་འདོར། ། རིགས་དང་མངོན་པར་ཤེས་དང་ཏིང་འཛིན་མངོན་པར་བསྒྲུབ། ། ཤེས་རབ་ཀྱིས་ནི་ཆོས་ཀྱི་རང་བཞིན་ཡོངས་ཤེས་ན། ། ཁམསགསུམ་མ་ལུས་པ་ལས་ཡང་དག་འདའ་བར་འགྱུར་༼༤༢༽ཞེས་སོ། ། གཉིས་པ་མ་གོལ་པའི་བསམ་གཏན་ལ། དེ་ལྟར་འབྲས་བུ་ཆེ་བའི་སེམས་ཏིང་ངེ་འཛིན་གྱི་དགའ་བདེས་བརླུན་པ་ལ་གནས་པའི་ཚེ་ཉན་རང་བྱང་ཆུབ་སེམས་དཔའི་གང་གི་ལམ་ལ་ཞུགས་པའི་ཐབས་ཀྱིས་ཟིན་པའི་ཏིང་ངེ་འཛིན་གསལ་ལ་མི་རྟོག་པའི་ངང་ལ་བཞག་པས། ཇི་ཞིག་ན་རང་རང་གི་མཐོང་ལམ་རྣམ་པར་མི་རྟོག་པའི་ཡེ་ཤེས་སྔར་མ་མཐོང་བ་མངོན་སུམ་གྱིས་མཐོང་སྟེ། རབ་ཏུ་དགའ་བའི་ཏིང་ངེ་འཛིན་གྱི་སེམས་སྔོན་བས་འཕགས་པ་ཐོབ་ཀྱང་འཕགས་པའི་ཡེ་ཤེས་གོང་མ་ལ་ལྟོས་ན་ཆུང་ངུར་སྣང་བས་མི་ཆེ་བའི་ལྷའི་སེམས་སྐྱེའོ། །
བྱང་ཆུབ་སེམས་དཔའི་ས་དང་པོ་རབ་ཏུ་དགའ་བའོ། ། དེ་ལྟ་བུའི་སེམས་ལ་གོམས་པས། ཡང་གསལ་ལ་མི་རྟོག་པའི་སེམས་འཕགས་ལམ་བརྒྱད་ཀྱི་རྣམ་པ་ཅན་སྔོན་འདས་འཕགས་སྐྱེ་བས་ཉོན་མོངས་དང་ཉེ་བའི་ཉོན་མོངས་པའི་གདུང་བ་དང་བྲལ་བས་མི་གདུང་བའི་སེམས་སོ། ། དེའང་གོམ་ལམ་ཆུང་ངུ་གསུམ་སྟེ། བྱང་ཆུབ་སེམས་དཔའི་ས་གཉིས་པ་དྲི་མ་མེད་པ། གསུམ་པ་འོད་བྱེད་པོ། བཞི་པ་འོད་འཕྲོ་བ་གསུམ་ཐོབ་བོ། ། དེ་ནས་ཡང་དེ་ཉིད་ལ་གོམ་པས་འཕགས་པའི་ཡེ་ཤེས་མཆོག་གཙོ་བོ་ཡུལ་དུ་ཕྱིན་པ་སྔར་མེད་གསར་དུ་ཐོབ་པ་ནི་གྱ་ནོམ་སྣང་བ་སྟེ་གོམ་ལམ་འབྲིང་གསུམ་མོ། བྱང་ཆུབ་སེམས་དཔའི་ས་ལྔ་པ་ལ་སྦྱང་དཀའ་བ། དྲུག་པ་མངོན་དུ་གྱུར་པ།
བདུན་པ་རིང་དུ་སོང་བའོ། ། ༼༤༣༽དེ་ནས་ཡང་དེ་ཉིད་ལ་གོམ་པས་སྔར་བས་འཕགས་པའི་ཡེ་ཤེས་ཤིན་ཏུ་རྣམ་པར་དག་པ་མཐོང་བས་ཤིན་ཏུ་མཐོང་བ་སྟེ་སྒོམ་ལམ་ཆེན་པོ་གསུམ་མོ། བྱང་ཆུབ་སེམས་དཔའི་ས་བརྒྱད་པ་མི་གཡོ་བ། དགུ་པ་ལོགས་པའི་བློ་གྲོས། བཅུ་པ་ཆོས་ཀྱི་སྤྲིན་ནོ། ། དེ་ནས་དེ་ཉིད་ལ་གོམས་པ་མཐར་ཕྱིན་པས་རང་རང་གི་ཉོན་མོངས་དང་ཤེས་བྱའི་སྒྲིབས་པ་རྣམ་པར་ག་ནས་ཕུང་པོ་ལྷག་མ་དང་བཅས་པ་དང༌། ཕུང་པོའི་ལུས་དེ་ཉིད་ཀྱང་མེད་པར་མྱ་ངན་ལས་འདས་པའི་སེམས་ཐོབ་པ་ནི་འོག་མིན་ཏེ། སྒྲིབས་པ་མེད་པ་དགྲ་བཅས་པའི་ས་ཐོབ་པའོ། ། བྱང་ཆུབ་སེམས་དཔའི་རྣམས་མངོན་པར་བྱང་ཆུབ་པའི་ཡེ་ཤེས་འོག་མིན་དུ་ལོངས་སྤྱོད་རྫོགས་པའི་སྐུ་ཐོབ་ནས། འཛམ་བུ་གླིང་བྱེ་བ་ཕྲག་བརྒྱར་སྤྲུལ་པ་བྱེ་བ་ཕྲག་བརྒྱས་སེམས་ཅན་གྱི་དོན་བྱེད་པར་འདོད་དོ། །
དེ་ཡང་ཉན་རང་འཕགས་པ་ཁ་ཅིག་ནི་གཙང་མ་རིས་ཀྱི་ལྷ་དེ་དག་ཏུ་སྐྱེ་བ་བཟུང་ནས་དགྲ་བཅོམ་པ་ཐོབ་པ་ཡང་ཡོད་ལ། ཁ་ཅིག་འདོད་པའི་རྟེན་ལས་དེ་དག་གི་སེམས་མངོན་དུ་བྱས་ནས་དགྲ་བཅོམ་པ་ཐོབ་པའོ། ། བྱང་ཆུབ་སེམས་དཔའ་ནི། འདོད་པའི་རྟེན་ཁོ་ན་ལ་ལས་དེ་དག་གི་སེམས་མངོན་དུ་བྱས་ནས་རང་སྣང་རྣམ་པར་དག་པས་སངས་རྒྱས་པའི་ས་དེ་ཉིད་འོག་མིན་ཏུ་བྱས་ཏེ། སེམས་ཅན་གྱི་དོན་ལ། བྱང་ཆུབ་སེམས་དཔའི་ས་ཐོབ་པ་༼༤༤༽ཆེན་པོ་རྣམས་ལ་ལོངས་སྐུ་དང༌། མ་དག་པའི་སྐྱེ་བོ་ལ་སྤྲུལ་སྐུའི་དོན་བྱེད་པར་འདོད་པའོ། ། གསུམ་པ་ཡང་དག་པའི་ལམ་དུ་འགྲོ་ཚུལ་བསྟན་པ་ནི། ། དེ་ལྟར་བསམ་གཏན་བཞི་དང༌། གཟུགས་མེད་བཞི་དང༌།
འགོག་པའི་སེམས་རྩེ་གཅིག་པ་སྟེ་དགུ་པོ་ནི། ཐབས་ཁྱད་པར་ཅན་གྱིས་མ་ཟིན་ན་འཁོར་བའི་སེམས་ཏེ། ཡང་ཁམས་གསུམ་སུ་འཁོར་བ་ལས་གཞན་མེད་དོ། ། ཟིན་ན་ཐར་པའི་ལམ་ཆུང་འབྲིང་ཆེ་གསུམ་དུ་འགྲོའོ། ། དེ་ཡང་རང་དོན་དུ་འཁོར་བ་ལས་གྲོལ་བར་འདོད་པའི་གང་ཟག་གིས་བདག་པའི་གང་ཟག་གིས་བདག་མེད་དང༌། དེའི་སྟེང་དུ་ཕྱི་གཟུང་བ་རང་བཞིན་མེད་པར་རྟོགས་པའི་ཤེས་རབ་ཀྱིས་ཟིན་ན། སྟན་རང་གི་ལམ་དུ་ཞུགས་ཏེ་ཐེག་དམན་གྱི་བྱང་ཆུབ་མངོན་དུ་བྱེད་པའི་རྒྱུར་འགྱུར་རོ། ། ཡང་སེམས་ཅན་ཐམས་ཅད་འཁོར་བ་ལས་གྲོལ་བར་འདོད་པའི་ཐབས་སྙིང་ཆེན་པོ་དང༌། གང་ཟག་གི་བདག་དང་ང་ང་ཡིར་འཛིན་པ་ཆ་དང་བཅས་པ་དང༌། ཆོས་ཀྱི་བདག་ཕྱི་གཟུང་ཡུལ་སྨི་ལམ་སྒྱུ་མ་ལྟར་སྣང་ལ་རང་བཞིན་གྱི་སམ་གྲུབ་པ་དང༌།
ནང་འཛིན་བྱེད་ཀྱི་ཤེས་པ་དུས་གསུམ་རྩ་བྲལ་དུ་ཤེས་པའི་ཤེས་རབ་དང་ལྡན་ན་བླ་ན་མེད་པའི་བྱང་ཆུབ་ཀྱི་རྒྱུ་བྱེད་དོ། དེའང་འདོད་པ་དང་བསམ་གཏན་བཞི་པའི་འབྲས་བུ་ཆད་དུ་ཚོགས་ལམ་ཆུང་འབྲིང་ཆེན་པོ་གསུམ་དུ་དྲན་པ་ཉེར་བཞག་བཞི། ཡང་དག་པའི་སྤོང་བ་བཞི་༼༤༥༽རྫུ་འཕྲུལ་གྱི་སྐང་པ་བཞི་རྫོགས་པར་བྱེད་ཅིང༌། གཟུགས་མེད་བཞིའི་སེམས་ཀྱི་རྟེན་ལ་སྦྱོར་ལམ་མངོན་དུ་བྱེད་དེ། དེ་ཡང་དྲོད་རྩེ་མོ་གཉིས་སུ་དབང་པོ་ལྔ། བཟོད་པ་ཆོས་མཆོག་གཉིས་སུ་སྟོབས་ལྔ་རྫོགས་པར་བྱེད་དོ། ། དེ་ནས་མི་ཆེ་བའི་སེམས་ཀྱི་རྟེན་ལ་རང་རང་གི་མཐོང་ལ་དུ་བྱང་ཆུབ་ཀྱི་ཡན་ལག་བདུན་མངོན་དུ་བྱེད་ཅིང༌། མི་གདུང་བ། གྱ་ནོམ་སྣང༌། ཤིན་ཏུ་མཐོང་བའི་སེམས་ཀྱི་རྟེན་གསུམ་ལ་སྒོམ་ལམ་དུ་འཕགས་པའི་ལམ་ཡན་ལག་བརྒྱད་མངོན་དུ་བྱས་པའི་མཐར།
འོག་མིན་གྱི་སེམས་ལ་རང་རང་གི་དགྲ་བཅོམ་པའི་འབྲས་བུ་སངས་རྒྱས་མངོན་དུ་བྱས་ཏེ། སྟོབས་བཅུ། མི་འཇིགས་བཞི། ཆོས་མ་འདྲེས་པ་བཅོ་བརྒྱད། བྱམས་པ་ཆེན་པོ། སྙིང་རྗེ་ཆེན་པོ་མངོན་དུ་གྱུར་ཏེ་སངས་རྒྱས་བྱང་ཆུབ་རིག་པ་གསུམ་བརྙེས་པར་འདོད་དོ། ། འདི་དག་ནི་སེམས་ལམ་དུ་བྱེད་པ་རྣམས་ཀྱི་ས་མཚམས་དང༌། ཏིང་ངེ་འཛིན་གྱི་གནད་གལ་པོ་ཆེ་སྟེ། འདིར་རྡོ་རྗེ་སྙིང་པོའི་ཐེག་པར་ཐེག་པ་ཐམས་ཅད་ཀྱི་དོན་རྫོགས་པར་འཆད་པས་མཐོ་དམན་གྱི་ཁྱད་པར་ཤེས་པའི་དོན་དུ་བརྟན་པའོ། ། ཞེས་གསུངས།
དེ་ཡང་བཱི་མ་ལའི་རིན་ཆེན་ཟངས་ཡིག་ཅན་སྣང་བྱེད་སྒྲོན་མ་ལས། འདི་ཀུན་ནི་ཤེས་བྱའི་ཆོས་ཙམ་ཡིན་གྱི་ཉམས་སུ་བླངས་བརླབ་ནི་མ་ཡིན་ཏེ། ཚིག་བརྒྱ་སྟོང་དུ་མས་འིཁྲུལ་པ་གཏན་ནས་ཆོད་པ་༼༤༦༽ལ་ཡིན་ཏེ། ཚིག་རང་གིས་རང་ནི་ཆོད་པ་ཡིན་ནོ། ། ཚིག་གི་དོན་གོ་བས་ཚན་པ་ཡང་མ་ཡིན་ཏེ། དོན་དུ་གོ་བ་སྙམ་བྱེད་དེ། གང་ལ་སྙམས་བྱེད་ཡོད་པ་འཁྲུལ་པ་དངོས་ཡིན་པས་སྙམས་བྱེད་པས་དོན་རང་ཐོག་ཏུ་གོ་བ་ནི་མ་མཐོང་བར་དུ་འོང་མི་སྲིད་དོ། ། ཞེས་སོ། ། དེ་དག་གིས་སེམས་དང་ཡེ་ཤེས་ལམ་འབྱེད་ཀྱི་རིམ་པ་གསལ་བར་བྱས་ནས། དེ་ནི་ཡེ་ཤེས་ལམ་འབྱེད་ཁྱད་པར་ཅི་རྫོགས་པ་ཆེན་པོ་ཉིད་འཆད་པ་ལ། །
རྒྱུད་ཀྱི་ལུས་དྲིལ་བ་གློང་གཞི་ཡིན་པ་དང༌། ། གློང་གཞི་དེ་ལས་ལུས་འཕྲོས་པས། དེས་ན་གློང་གཞི་མདོར་བསམ་གཏན་པ་དང༌། དེའི་དོན་རྒྱས་པར་དབྱེ་བ་གཉིས་ལས། དང་པོ་ལ་མདོར་བསྟན་དང༌། རྒྱས་བཤད་གཉིས། དང་པོ་ནི། རྒྱལ་བ་དགོངས་པའི་བརྒྱུད་པའི་གླིང་གཞི་ནི། དྷརྟུ་དང་སྲ་ཀ་རའི་སྒྲས་ཆོས་ཉིད་དེ་གཤེས་སམ་གནས་ལུགས་ལ་འཇུག་པས་སེམས་ཀྱི་གནས་ལུགས་ཏེ། དེ་ཡང་ངོ་བོ་སྟོང་པ་ཤེས་བྱ་སྤྱིའི་གནས་ལུགས་དང༌།
རང་བཞིན་གསལ་བ་ནི་ཡུལ་ཅན་སེམས་ཀྱི་གནས་ལུགས་ཏེ། ཀུན་རྫོབ་ལ་སྒྲིབ་པའི་ཀུན་རྫོབ་མ་རིག་པ་ཡིན་ལ། རྫུན་པའི་ཀུན་རྫོབ་གནས་སྣང་མི་མཐུན་པས་རྫུན་པ་དང༌། ཐུན་རྐྱེན་གྱིས་བསྐྱོད་པའི་ཀུན་རྫོབ་སྐད་ཅིག་སྔ་དུས་ལྟ་བུའི་གནས་ལུགས་ཡིན་པས། དེ་ལྟར་གནས་ལུགས་དེ་ངོ་བོ་༼༤༧༽དང་རང་བཞིན་ཤེས་པས་དབྱིངས་རང་སྣང་དག་པའི་འོག་མིན་ཆེན་པོ་ན། དབྱིངས་ཞིང་ཁམས། ཡེ་ཤེས་ཐུགས་རིག་པ་ཀུན་ཏུ་བཟང་པོ་སྟོན་པ། ཡོན་ཏན་རྒྱལ་ཚབ་རིགས་ལྔ་འཁོར་ཏེ། གནས་སྟོན་པ་འཁོར་གསུམ་པོ་ཚོགས་པའི་དགོངས་པ་ཆོས། དུས་རྩལ་སྣང་འཁྲུལ་པའི་དུས་གསུམ་ལས་འདས་པ་མཉམ་པ་ཉིད་ཀྱི་དུས་སོ། །
དེས་རིག་འཛིན་ལ་བརྡས་བརྒྱད་དེ། ཆོས་སྐུའི་དབྱིངས་དེ་སྟིང་ཁམས་ཤར། རིག་པ་སྟོན་པར་ཤར། འཁོར་གཟུགས་ཀྱི་རྒྱལ་པོ་སོགས་རྒྱལ་ཚབ་རིགས་ལྔ་ནི། ཐུགས་རིག་པ་དེའི་ལྡོག་ཆ་ཆོས་དབྱིངས་ཡེ་ཤེས་དེའི་གདངས་འོད་དཀར་པོ་སོགས་སུ་ཤར་བ། མ་རྟོགས་སེམས་ཅན་གྱིས་གཟུགས་ལྟར་ཤར་དག་ཡུམ་ལྔ་སོགས་འཁོར་རང་སྣང་དང་ཕྱོགས་ཡུལ་པའི་ལོངས་སྐུའི་འཁོར་གཞན་སྣང་གི་རིག་འཛིན་བསམ་གྱིས་མི་ཁྱབ་པའང་ཡོད་དོ། ། ཆོས་རྫོགས་པ་ཆེན་པོ་དུས་བཞི་མཉམ་པ་ཉིད་ཀྱི་དུས་སུ་རྟག་ཏུ་གསུངས་པའི་ཕྱིར། འདིའི་ཆོས་ནི། དགོངས་བརྒྱུད་ཀྱི་གནས་དང༌། སྟོན་པ་དང༌།
སྟོན་པ་དང་འཁོར་གསུམ་པོ་དེ་ཡིན་ལ། གནས་དང་སྟོན་པའི་ཞལ་ཕྱག་གདན་ཁྲི་དང་དུས་ཀྱི་སྒོ་ནས་གང་མཚན་པའི་ཕྱིར་རོ། ། དུས་༼༤༨༽ནི་འདྲའོ། ། གང་རྟག་རྙན་ཁུང་གི་བརྒྱད་པ་ནི། དཔེར་ན་གནས་ཕུན་སུམ་ཚོགས་པ་ཡར་སྟོད་སྐྱམས་ཀྱི་ཕུ། སྟོན་པ་ཕུན་སུམ་ཚོགས་པ་རིག་འཛིན་ཀུ་མ་རཱ་ཛས། ཆོས་ཀུན་ཏུ་བཟང་པོའི་དགོངས་པ་སྡེ་གསུམ་རྫོགས་པ་ཆེན་པོ། འཁོར་ཕུན་སུམ་ཚོགས་པ་བདག་ཉིད་ངག་གི་དབང་པོ་ལ། དུས་ཕུན་ཚོགས་པ་རྟ་མོ་ཟླ་བ་བཅུ་གཉིས་པའི་ཚེས་ཉེར་ལྔ་ལ་སྟོན་འཁོར་ལྷན་ཅིག་ཏུ་འཛོམ་པར་གསུངས་སོ། ། དེས་ན་རྒྱལ་བ་དགོངས་པའི་བརྒྱད་པས་རྒྱལ་བའི་ཞེ་ཕུག་ངེས་པ་དང༌།
རིག་འཛིན་བརྡ་བརྒྱུད་ཀྱིས་རྒྱལ་བའི་དགོངས་པ་རྣལ་མར་ངེས་པ་དང༌། གང་ཟག་ལ་སྙན་ཁུང་དུ་བརྒྱུད་པས་རྒྱ་བོད་འབྲེལ་བའི་མན་ངག་ཟམ་མ་ཆད་པ་རྟོགས་པའི་དགོས་པ་ཡོད་དོ། ། གཉིས་པ་ཞིང་འདིར་ གིས་ཞི་བ་བསྙེས་པའི་ཚུལ་ནི། ཁ་ཅིག་ཐོག་མགོན་པོ་ལས་རྒྱུད་ཐ་དད་པའི་སེམས་ཅན་གྱིས་སེམས་བསྐྱེད་པར་འདོད་ཀྱང༌། དེ་མི་འཐད་དེ་སྒྱུ་འཕྲུལ་རྡོ་རྗེ་ལས། དང་པོའི་རྒྱལ་བ་ས་རྒྱལ་བ། ། བདེའི་ཆེ་དང་འཇམ་པ་ཆེ། ། ཞེས་སོགས་གསུངས་སོ། ། དེའི་ཕྱིར་ཐོག་མའི་མགོན་པོས་ཞིང་འདིར་གདུལ་བྱར་དགོངས་ནས་རྣམ་པར་འཕྲུལ་བས་སེམས་བསྐྱེད་པའི་ཚུལ་བསྟན་པ་དེ་ཡང༌། བསྐལ་པ་བཟང་པོ་འདི་ལ་ལྟོས་ནས།
བསྐལ་པ་དཔག་ཏུ་མེད་པའི་སྔོན་རོལ་ན་ཞིང་ཁམས་རང་བཞིན་རྣམ་པར་བཀོད་པ་རྡོས་བྱ་བར། སངས་རྒྱས་མི་ཏོག་མཛེས་པ་ཆེན་པོ་༼༤༩༽ལ་གསེར་གྱི་ཅིག་ཕུལ་ནས་ཐུགས་དང་པོ་བྱང་ཆུབ་མཆོག་ཏུ་སེམས་བསྐྱེད་དོ། ། དེ་ནས་སྐྱེ་བ་གཉིས་ན་བྱང་ཕྱོགས་རླུང་གི་གཡོ་བ་བཀོད་པ་ཞེས་བྱ་བར་ཁྱིམ་བདག་ལོགས་སྦྱིན་གྱི་སྲས་ནོར་བུའི་ཕྲེང་བ་ཞེས་བྱ་བར་གྱུར་ནས་སངས་རྒྱས་འཁོར་ལོ་དམིགས་པར་སྤྱོད་པའི་ཉེ་དྲུང་དུ་འཁོད་དེ་ཆོས་ཉན་ཏེ། དེ་ནས་ཤི་འཕོས་ནས་བདེ་བས་མྱོས་པའི་གླིང་དུ་གློག་གི་འོད་ཅེས་བྱ་བའི་སྲས་སུ་འཁྲུངས་བས་བྲམ་ཟེའི་ཁྱེའུ་ལེགས་བྱིན་ཞེས་བྱའོ། ། དེའི་ཚེ་སངས་རྒྱས་དགེ་བའི་བློ་གྲོས་ལ་ལོ་ལྔའི་བར་དུ་ཆོས་ཉན་ཅིང་ལོ་བདུན་དུ་ཏིང་ངེ་འཛིན་རྩེ་གཅིག་ལ་མཉམ་པར་བཞག་ནས་ལོ་བདུན་ཅུ་རྩ་ལྔ་ན་ནོར་བུ་གསུམ་འདུ་འབྲལ་མེད་པའི་དགོངས་པས། ཐུགས་རིག་པ་རང་བྱུང་གི་རྒྱལ་པོ་ཡེ་ཤེས་ཀྱི་རླུང་གིས་གཡས་ཏེ། ངོ་བོ་རྒྱུ་བྱས། རིམ་བཞིན་གྱི་ཡུལ་བྱས། ཐུགས་རྗེ་ཡེ་ཤེས་ཀྱི་རླུང་གིས་ཡུལ་དཔྱོད་པའི་སྐྱོན་བྱས་ཏེ། ཤར་བ་ལས།
སྐད་ཅིག་མ་གཅིག་ལ། ངོ་བོ་ཡེ་ནས་སྟོང་པ་ཆོས་སྐུ། རང་བཞིན་འོད་དུ་གསལ་བའི་ལོངས་སྐུ་ཐུགས་རྗེ་ཀུན་ལ་ཁྱབ་པའི་སྤྲུལ་སྐུར་རྟོགས་པས། སྐུ་གསུམ་འདུ་འབྲལ་པ་ད་པའི་༼༥༠༽དགོངས་པ་གཞི་ཐོག་དེ་ཉིད་དུ་བྱང་ཆུབ་ནས། རྒྱུ་འཕྲུལ་དྲྭ་བ་ལས། སྐད་ཅིག་གཅིག་གིས་བྱེ་བྲག་བྱེད། ། སྐད་ཅིག་གཅིག་གིས་རྫོགས་སངས་རྒྱས། ཞེས་པའི་དོན་མངོན་དུ་གྱུར་པས་འདོད་མའི་སངས་རྒྱས་ཉིད་དུ་ལྷུན་གྱི་གྲུབ་དང་སེམས་ཅན་ཀུན་གྱི་ལམ་སྲོལ་གཏོད་པའི་འབྱུང་གནས་ཆེན་པོར་གདོད་མའི་གཞི་ཐོག་ཉིད་དུ་ཡེ་ཅི་བཞིན་པར་སྐུ་གསུམ་འདུ་འབྲལ་མེད་པའི་དགོངས་པ་ལ་དུས་གསུམ་འཕོ་འགྱུར་མེད་པར་བཞུགས་སོ། ། དེ་ཡང་ཐོག་པ་ཐུན་མོངས་བ་དང་སྒོ་བསྟུན་ནས། འདིར་གཞི་འབྲས་གཉིས་སྦྱར་ནས་འཆད་ན།
འདིའི་དུས་ན་གནས་ཕུན་སུམ་ཚོགས་པ་ཆོས་ཀྱི་དབྱིངས་སྤྲས་པ་དང་བྲལ་བ་ན། སྟོན་པ་ཕུན་སུམ་ཚོགས་པ་རང་ཤེས་རིག་གི་རྒྱལ་པོ་ཐུགས་རྗེའི་ཆ་ཙམ་ལས་ཕྱིར་ལ་འཕྲོས་པར་སྒོ་ལྔའི་ཤེས་པ་ལྟར་ཐིམ་ལ་མ་རྨུག་པར་རང་རང་གསལ་དུ་ཐམས་ཅད་མཁྱེན་པའི་ཡེ་ཤེས་གཞི་གནས་ཀྱི་ཐུགས་རྗེར་བཞུགས་པ་ལས་ཡེ་ཤེས་རིན་པོ་ཆེའི་སྦུབས་ན་རང་སྣང་སྐུ་དང་ ངང་གིས་འོད་གསལ་བ་ལས་འཁོར་ཕུན་སུམ་ཚོགས་པར་བརྡ་བཏགས་པ་སྟེ་གང་ལ་ཡང་མ་ཕྱེ་མི་འབྱེད་པ་མེད་པའི་ཆོས་ཉིད་ཀློང་ཡང་ཡང་ཆོས་ཕུན་སུམ་ཚོགས་པ་ཞི་བ་ཆེན་པོ་ཉིད་ཀྱི་དགོངས་པ་རོལ་ཞིང༌། དུས་ཕུན་སུམ་ཚོགས་པ་ཆེས་ཉིད་ལ་འགྱུར་བ་མེད་པའི་༼༥༡༽རང་བཞིན་གདོད་མའི་གཞི་སྣང་ཆེན་པོ་ཉིད་དུ་དུས་གསུམ་མ་གྲུབ་པ་མཉམ་པ་ཉིད་ཀྱི་དུས་སུ། ། སྤྲོས་མཚན་གྱི་དུས་ཤེས་ཡང་རང་བཞིན་གྱིས་དག་པའི་ངང་དེར་བཞུགས་སོ། ། དེ་རྣམས་གང་གིས་ངེས་ན། ཡེ་ཤེས་རིན་པོ་ཆེ་གསང་བའི་རྒྱུད་ལས། ཆོས་ཀྱི་ཕོ་བྲང་ན་རང་བྱུང་རིག་པའི་རྒྱལ་པོ་འཁོར་ཡེ་ཤེས་རྒྱ་མཚོའི་ཚོགས་ལ་ཁམས་སུ་དང་ཐེག་པའི་སྣང་བ་རང་ཆས་སུ་བསྟན་པས་ཆོས་ཟད་པའི་ངང་དུ་ཐིམ་མོ། ། དགོངས་པ་ལ་བསྐལ་པ་ཆེན་པོ་གཅིག་གི་བར་ལ་མཉམ་པར་བཞག་གོ་ཞེས་སོ། ། ཐོག་མཆོག་མཛོད་ལས། ལྷུན་གྲུབ་ཀྱི་སྣང་བའི་རྩལ་ལས་ཡེ་ཤེས་ལྔའི་ཞིང་ན་ལོངས་སྐུའི་སྣང་བ་ཚད་མེད་པ་ཡང་ཐད་ཀ་ན་རང་གསོལ་ལོ། །
ཡོན་ཏན་གྱི་རྩལ་ལས་ཕྱོགས་མཚམས་ན་རང་བཞིན་སྤྲུལ་པ་སྐུའི་སྣང་བ་པག་ཏུ་མེད་པ་རང་ཏར་རོ། ། ཐུགས་རྗེའི་རྩལ་ལས་འོག་གི་སེམས་ཅན་དུ་སྣང་བ་ཡང་ཚད་མེད་པར་རང་ཤར་རོ། ། ཞེས་པ་འདི་ཡིད་ལ་འཆར་བར་བྱས་ན། དེ་ཡང་གནས་དང༌། སྟོན་པ་དང༌། འཁོར་དང༌། ཆོས་ཁམས་གསུམ་དང་ཐེག་པའི་སྣང་བ་འབྱེད་པ་མེད་པར་ཞེས་རྣམ་རྟོག་རགས་པ་ནི་མ་ཤར་རང་ལ་རང་ཆས་སུ་ཞེས་རྩལ་དཔྱོད་བྱེད་ཀྱི་ཤེས་རབ་ཀྱིས་རང་ལ་ཡོད་པ་བསྟན་པས་ཞེས་རང་ངོ་ཤེས་མ་རིག་པ་ལྡོག་ནས་དུས་བཞི་༼༥༢༽མཉམ་པ་ཉིད་ཀྱི་ངང་དུ་ཐིམ་མོ། ། འདི་དག་གི་སྐབས་ངན་དགོས་པ་འདི་ཡོད་དེ། དེ་ལྟར་ཀུན་ཏུ་བཟང་པོ་ཁྱད་པར་གྱི་ཆོས་དྲུག་གིས་གྲོལ་བའི་སྐབས་ན། ཐབས་སྙིང་རྗེ་དང༌།
བྱང་ཆུག་ཏུ་སེམས་བསྐྱེད་པ། ཕར་ཕྱིན་གྱི་ཚོགས། བདག་ཡོད་གཉིས་རྟོགས་གི་ཤེས་རབ་གང་ཡང་མེད་པར་སངས་རྒྱས་མཚན་ཉིད་པ་ཇི་ལྟར་རུང་ངམ་སྙམས་ན། དེ་དག་མེད་པའི་དོགས་པ་མི་དགོས་ཏེ། འདིའི་གཞི་སྣང་ལྷུན་གྲུབ་ཀྱི་རོལ་པར་ཤར་ཞིང༌། དེ་རང་ངོ་ཤེས་དུས་གྲོལ་བ་ལས། ཐབས་ཀྱི་ཆ་སྙིང་རྗེ་ཆེན་པོ་ནི། བཱི་མ་སྙིང་ཐིག་ལས། སྙིང་རྗེ་ཆེན་པོས་སངས་རྒྱས་ཀྱི་འབྲས་བུ་མངོན་དུ་མཛད་དོ། ། ཞེས་དང༌།
མཁྲོ་སྙིང་ཐིག་ལས། རང་ཤེས་རིག་པའི་རྒྱལ་པོ་ཐྱེའི་ཆ་ཙམ་གཞི་ཐུགས་རྗེར་བཞུགས་པ་ལས་ཡེ་ཤེས་རིན་ཆེན་སྦུབས་ན་རང་སྣང་སྐུ་དང་ཡེ་ཤེས་སུ་ངང་གིས་འདོལ་བས་ཞེས་གཞི་གནས་ཀྱི་སྙིང་རྗེ་ཆེན་པོ་དང༌། དེའི་གདང་ཕྱིར་ཤར་དུས་ལྷུན་གྲུབ་སྒོ་བརྒྱད་ཀྱི་སྐབས་ཐུགས་རྗེ་ལ། གདུལ་བྱ་ཡུལ་ལྟར་ཤར་བ་རིགས་དྲུག་གི་སྣང་བ། འདུལ་བྱེད་སྟོན་པ་ལྟར་ཤར་བ་ལས། འཆར་གཞི་སྟོན་པ་ཀུན་བཟང་གི་ཐུགས་རིག་པའི་ཡེ་ཤེས་ཀྱི་རྩལ་ཐུགས་རྗེ་ཆེན་པོ་ལས་ཐུབ་པ་དྲུག་རང་བྱོན་པ་ནི། སྒྱུ་འཕྲུལ་ལས། རིག་པའི་སྐྱེས་བུ་ཞེས་ཐུབ་པ་དྲུག་རིག་པའི་སྐྱེས་བུའི་འཇོག་བྱེད་གཙོ་བོའི་༼༥༣༽ཐུགས་རྗེ་ལ་འཇོག་པ་བཞིན་ནོ། ། དེ་རྣམས་ཇི་ལྟར་འཆར་དགོས་ན། ཀུན་ཏུ་བཟང་པོས་ངོ་བོ་ཤེས་པ་དང་རང་བཞིན་ཤེས་པས་རང་ངོར་མ།
རིག་པ་ལོག་ནས། རྩལ་རང་སྣང་གི་འཁོར་བ་སྤྲུལ་པའི་སྟོན་པས་མཛད་པ་བཅུ་གཉིས་དང་ཕྱོགས་མཚུངས་པ་བསྟན་ནས་འདུལ་བ་ནི། མཁྲོ་སྙིང་ཐིག་ལས། རིགས་ལྔའི་སྐུ་མངོན་པར་བྱུང་བ་དེའི་ཚེ་ལྗགས་ཀྱི་དབང་པོ་ལསའོད་གསེར་དཔག་ཏུ་མེད་པ་འཕྲོས་པ་ཐམས་ཅད་ལས་གསུང་རང་བྱུང་གི་མི་གོ་དྲུག་གི་སྒྲ་རང་བྱུང་སྟེ། སེམས་ཅན་ཐམས་ཅད་བླ་ན་མེད་པའི་བྱང་ཆུབ་ལ་འགོད་དོ། ། ཞེས་ལན་གསུམ་དུ་བྱུང་བ་ཉིད་ཐུགས་ཡེ་ཤེས་རྣམ་པར་དག་པ་ལས། རང་བྱུང་གི་ཡེ་ཤེས་རང་ཤེས་རིག་པའི་རྒྱལ་པོ་ཀུན་ཏུ་བཟང་པོ་ཉིད་དུ་རང་བྱུང་ནས་རང་བཞིན་གྱིས་དམིགས་མེད་པའི་ཐུགས་རྗེ་ཕྱོགས་བཅུར་འཕྲོས་སོ། ། ཞེས་སོ། ། རང་བཞིན་གྱི་ཐུགས་རྗེ་ལས་རང་སྣང་གི་འགྲོ་བ་དྲུག་གི་འཁྲུལ་པ་སྟོང་སྟེ་སངས་རྒྱས་ཀྱི་ས་ལ་བཀོད་པ་ཁྱད་པར་ཅན་གྱི་བྱང་ཆུབ་ཀྱི་སེམས་དེ་ལས་སྤྲུལ་སྐུ་ཐུབ་ས་དྲུག་གིས་ཆོས་བསྟན་ནས་རང་ངོའི་མ་དག་པའི་སྣང་བ་སྟོང་ནས་འཁོར་བ་དང་པོ་དཀྲུགས་ཀྱི་མཛད་པ་དེ་ཕྱེ་གསལ་དུ་བཞེངས་ནས་སེམས་ཅན་རང་ཀ་མ་ལ་ཕྲིས་འཇུག་པ་ཡང་རྒྱུ་མཚན་དེའི་ཕྱིར། ཐལ་འགྱུར་ལས།
འདི་མེད་འཁོར་འདས་སྡེ་ཆད་པས། ། མཁྱེན་པས་རིག་ཅིང་གསལ་༼༥༤༽བའོ། ། ཞེས་སོ། ། དེའང་རྩལ་དཔྱོད་བྱེད་ཀྱི་ཤེས་རབ་དེས་ངོ་བོ་དང་རང་བཞིན་ཤེས་པའི་ཤེས་རབ་ནི། རིག་པས་ཡུལ་ཤེས་པ་ན། ཡིད་དང་ཤེས་རབ་གཉིས་ཀས་དོན་རིག་པར་གཅིག་ནའང༌། ཆའི་འདྲེས་པའི་དབྱེ་བ་ལ་གཉིས་ལས། དང་པོ་ཡིད་ནི་སེམས་ཀྱི་རྩལ་རྟོག་པས་ཡུལ་ཕྱིར་འབྲང་ནས་ཞིན་ཅིང་རྟོག་པའོ། ། དེ་ལ་ཡིད་ཀྱི་ངོ་བོ་རྟོག་པ་རང་ཀར་འགྱུས་པའོ། ། ངེས་ཚིག་ནི།
ཡུལ་ཡིད་ལ་བྱེད་པས་ཡིད་དོ། ། དབྱེ་ན་དྲུག་གོ ། ཡིད་ཤེས་ཡུལ་རིག་ཙམ། ཉོན་ཡིད་ཆགས་སྡང་སྐྱེད་པ་གཉིས་སོ། ། བྱེད་ལས་ལས་དང་བག་ཆགས་བསགས་ནས་འཁོར་བ་མངོན་པར་འདུ་བྱེད་དོ། ། འབྲས་བུ་སྡུལ་ལོ། ། སྒྲ་འཇུག་པའི་རྒྱུ་མཚན་ཡུལ་ཐོག་ཏུ་དཔྱོད་ཅིང་འགྱུ་བའི་ཆ་ནས་ཡིད་དོ། ། ཀུན་ཏུ་བཟང་པོ་ལ་དེ་འདྲའི་ཡིད་རགས་པ་དེ་ནི་ཤར་མ་ཟིན་པས་མེད་ལ། ཤེས་རབ་དཔྱོད་བྱེད་ཙམ་ཞིག་ཡོད་སྟེ། དེ་ཡང་ཤེས་རབ་ནི་ཐུགས་རྗེའི་རྩལ་ཤར་གྲོལ་གཉིས་མེད་ཀྱི་ཤེས་པ་ཡིན།
ཡུལ་རིག་ཀྱང་ཡུལ་ཕྱིར་མ་འབྲང་བས་རིག་གདངས་མི་རྟོག་པའོ། ། མེ་ལོང་དུ་གཟུགས་བསྙན་ལྟར་རྟོག་དཔྱོད་མེད་པས། རྣམ་པ་སྣང་ཡང་གང་སྣང་གི་རྣམ་པར་མི་རྟོག་པའི་ཕྱིར། རྣམ་པར་མི་རྟོག་པའི་ཤེས་རབ་དམ་པ་ཞེས་བྱ་སྟེ། དེ་ཡང་ངོ་བོ་ཡུལ་ངེས་ཀྱང་རྣམ་པར་མི་རྟོག་པའོ།

ངེས་ཚིག་ནི་༼༥༥༽ཡུལ་གྱི་རྣམ་པ་ཡིན་པ་སྐད་ཅིག་གིས་ཤེས་ཀྱང༌། དེ་ལ་རྟོག་དཔྱོད་ཅང་ཞིབ་གྱིས་ཚུལ་གྱིས་མི་རྟོག་པ་ཡུལ་ཤེས་པ་ཐམས་ཅད་ཀྱི་ནང་ནས་རབ་ཏུ་གྱུར་པའོ། ། དབྱེ་ན། ཆོས་ཅན་ཤེས་པའི་ཤེས་རབ་དང༌། ཆོས་ཉིད་ཤེས་པའི་ཤེས་རབ་གཉིས་སམ། ཐོས་བསམ་སྒོམ་པའི་ཤེས་རབ་གསུམ་མོ། ། དེས་ན་འོག་མ་དག་གི་ཤེས་རབ་ཡིད་ཡུལ་ཕྱིར་འབྲང་བའི་ཤེས་ཤེས་པ་རྟོག་དཔྱོད་རྩིང་ཞིབ་ཀྱི་སེམས་དེ་ཡིད་ལ། ཀུན་ཏུ་བཟང་པོ་ལ་དེ་མ་ཤར་བས་མེད་ལ། ཡོད་རྒྱུ་ཐུགས་རྗེའི་གདངས་ཏེ། ངོ་བོ་དང་རང་བཞིན་ཤེས་པར་བྱེད་པ་ཤེས་རབ་དེ་ཡིན་པས། དེ་རང་སྣང་རང་བཞིན་མེད་པར་ངེས་པ་དང་མཉམ་དུ།
ཀུན་མཁྱེན་ཆེན་པོས། ཡེས་ཤེས་སུ་རང་ཤར་བས་མཁྱེན་པ་གཞན་ནས་བཙལ་མི་དགོས་པའི་གནད་གསུང་བས། རྣམ་པ་ཐམས་ཅད་མཁྱེན་པའི་དགོངས་པར་རང་ལ་ཤར་ཤེས་རབ་མ་ལ་ཐིམ། རིག་པའི་རང་འགྲོས་ས་ཐམས་ཅད་བདེན་མེད་དུ་ཡེ་ཤེས་རྒྱུ་མའི་རོལ་པར་འཆར་དུས། ཡེ་ཤེས་ཀྱི་རྩལ་གྱི་ཤེས་རབ་ལ། འཁོར་གསུམ་དུ་མི་འཛིན་པ་སྦྱིན་པ། མི་གནས་པ་ཚུལ་ཁྲིམས། མི་བསྲུང་བ་བཟོད་པ། མི་བརྩོན་པ་བརྩོན་འགྲུས། མི་སེམས་པ་བསམ་གཏན།
མི་དམིགས་པ་ཤེས་རབ་བོ། ། དེ་ཡང་རྫོགས་ཆེན་གྱི་ཁྲོགས་ཆོད་དང་ཐོད་སྒལ་གྱི་ངོ་སྤྲོད་འདོབས་༼༥༦༽དུས་ཀྱི་ངོ་བོ་དང༌། རང་བཞིན་ཤེས་རབ་དེ་འདི་ཡིན་པས། དེས་ན་ལམ་གྱི་རྣལ་འབྱོར་པས། ཐོས་ཀྱང་མི་རྟོག ། བསམ་ཀྱང་མི་རྟོག ། བསྒོམ་ཀྱང་མི་རྟོག་སྟེ། སྐད་ཅིག་རྗེས་མཐུད་མེད་པའི་ཕྱིར་རོ། ། དེས་ན་སྔོན་བྱུང་སྟོན་པའི་རྣམ་ཐར། རྗེས་འཇུག་གང་ཟག་གི་ཉམས་ལེན་གསུངས་པའི་དོན་ལ་གོ་བ་རྣལ་མ་ཅིག་ཆགས་ན་མདོ་སྔགས་གཉིས་ཀའི་ལམ་གནད་ཞིག་གླིང་གཞིའི་སྐབས་འདི་ན་རེ་རེ་ནས་སྦྱར་ནས་འཆད་རྒྱུ་མང་དུ་སྣང་ཀྱང་ཡི་གེས་འཇིགས་ནས་མ་སྤྲོས་སོ། །
སྒྲ་འཇུག་པའི་འཐད་པ་ནི། གཞན་ཡུལ་ཤེས་པའི་རབ་རྣམ་པར་མི་རྟོག་པས། ཤེས་པས་ཤེས་པ་ཡིན་པའི་ཕྱིར་ཤེས་རབ་བོ། ། དེའང་བློ་མེད་ཀྱི་རྒྱུ་དང་མན་ངག་ཏུ་རེས་འགའ་རྟོག་པས་འཁོར་བ་འཇུག་པ་སྤང་བྱར་གསུངས། རེ་འགའ་དགོངས་པའི་ཀློང་ཆེན་དུ་གསུང་པ་རྣམས་མིང་མཚུངས་ཀྱང་དོན་མི་མཚུངས་པ། ཡིད་ཡུལ་ཕྱིར་འགྱུར་བའི་རྟོག་པ་ལ་ཤེས་རབ་ཀྱི་མིང་བརྟགས་པ་ལ་ཤེས་རབ་ཀྱི་མིང་བརྟགས་ཀྱང་དོན་ལ་སྤང་བྱར་ངོས་ཟིན། རང་གྲོལ་རང་ཤར་རོལ་པ་དགོངས་པ། རྟོག་པ་མི་སྤང་ལམ་ཁྱེར་དུ་བཤད་པ་ཐམས་ཅད། མིང་རྟོག་པ་དང་ཡིད་དུ་བཏད་ཀྱང་དོན་ཤེས་རབ་ཏུ་ངོས་བཟུང་དགོས་སོ། ། དེ་ཡང་འཆར་དུས་རིག་ཆ་དེ་ཤེས་རབ་ཏུ་ཡོད་ཀྱང་འགྱུར་ཆ་དེ་རླུང་དུ་བྱུང་བས་ཡིད་༼༥༧༽ཀྱི་རྟ་རྡུང་དང་བྲལ་དགོས་པའང་གནད་དེ་ལ་ཐུག་པས་རླུང་གི་གནད་གལ་ཆེ་བས་འོག་ནས་འཆད་དོ། །
ཤེས་རབ་ལ་རིག་ཆ་ཡོད་ཀྱང་འགྱུ་ཆ་མེད་པས་ཡིད་དང་དོན་མི་མཚུངས་སོ། ། བཱི་མ་ལས་བཞེད་པ། བདེན་འཛིན་གཟུང་རྟོག་ཤེས་སྒྲིབས་དང༌། བདེན་འཛིན་འཛིན་རྟོག་ཉོན་སྒྲིབས་གཉིས་སོ། ། ཀུན་ཏུ་བཟང་པོ་ལ་སྣང་རུང་ཏུ་མེད་ཀྱང༌། འབྱུང་རུང་དུ་ཡོད་པ། མ་རིག་པ་སྤང་བ་ནས་བོན་གཞོམ་པས་མྱུ་གུ་བཞིན་སྒྲིབས་པ་གཉིས་པོ་ལྷག་མ་མ་ལུས་པ་སྤང༌། རྩལ་དང་རང་ངོ་ཤེས་པའི་ཡེ་ཤེས་ཀྱིས་ཚོགས་གཉིས་པོ་རྫོགས་ཏེ། རྟེན་ཀུན་གཞི་ལོག་པས་བརྟེན་པ་འཁོར་བའི་ཆོས་ཆ་དང་བཅས་པ་ལོག ། གཤིས་ཀྱི་གནས་ལུགས་དེ་ཁོ་ན་ཉིད་ཇི་བཞིན་མངོན་དུ་གྱུར་པ་ལ་སངས་རྒྱས་མཚན་ཉིད་པར་འཇོག་གི །
འོག་མ་དག་གི་འཇོག་བྱེད་དང་མི་འདྲ་བའི་ཁྱད་ཡོད། དེས་ན་གཞི་ཐོག་ནས་གྲོལ་བ་དང༌། ཚེ་འདིར་གྲོལ་བ། རང་བཞིན་སྤྲུལ་པའི་ཞིང་དུ་གྲོལ་ཚད་རྣམས་གྲོལ་ལུགས་ཀྱི་གནད་དེ་ལ་ཐུག་པ་ཡིན་ནོ། ། དེ་ལྟར་ན་ནང་གསལ་ཡེ་ཤེས་རིག་འཛིན་སྦུབས་ན་ཕྱིར་རྒྱ་མ་རལ་བར་བཞུགས་པ་གདོད་མའི་ཀ་དག་འདོལ་རྡོ་རྗེ་སྙིང་པོའི་ཞིང་ཁམས་རང་བཞིན་གྱིས་དག་པ་ན་ལྷུན་གྱི་གྲུབ་པར་བཞུགས་སོ། ། ༼༥༨༽དེ་ནས་ལོངས་སྤྱོད་རྫོགས་པ་དང༌། སྤྲུལ་པའི་སྐུར་རིམ་གྱིས་རང་བྱོན་པ་ནི། ཨ་ཏི་བཀོད་པ་ཆེནཔོ་ལས། ང་ནི་མི་ཤིག་རྡོ་རྗེ་ལས། ། ཕྱི་རོལ་དམིགས་པ་གཅིག་ཀྱང་མེད། །
ནང་དུ་ཡིད་གཡོས་རིག་རིག་ཆས། ། འབྱོད་མེད་རྒྱུ་ལས་རླུང་གིས་འཕུལ། ། མི་རྟོག་རྩེ་གཅིག་པ་བོན་ལས། ། འཕེན་པའི་ཡེ་ཤེས་ཉིད་ཀྱིས་བསྐྱོད། ། མུན་དང་སྣང་མཚོམས་ལྷུམས་སུ་བཞུགས། ། ཐབས་ནི་ཕའི་ཆ་ཤེས་རབ་མ། ། ལྷུན་གྲུབ་སྟོང་པའི་ཡུལ་ལ་ཤར། ། དེ་ཡང་གཞི་རང་མལ་གྱི་ངོ་བོ་མི་ཤིག་པ་ལས་ཕྱི་རོལ་གྱི་དམིགས་པ་ཡུལ་ས་ཆུ་ལ་སོགས་པ་གཅིག་ཀྱང་མེད་ན་ཡང༌། ། ནང་དུ་ཡིད་གཡོས་པ་སངས་རྒྱས་ཀྱི་ཐུགས་གདུལ་བྱའི་ཡིད་དུ་གཡོས་པ་རིག་རིག་པོའི་ཆས། འབྱེད་པ་མེད་པའི་རྒྱུ་ལས་རླུང་གིས་ཀ་དག་གི་ངོ་བོ་ཕུལ་བས།
རིག་པའི་ངོ་བོ་མི་རྟོག་རྩེ་གཅིག་པའི་ས་ཐོག་མའི་ས་བོན་ལས། འཕེན་པའི་ཡེ་ཤེས་ཀྱི་རླུང་ཉིད་ཀྱིས་བསྐྱོད། འཁོར་བ་མུན་པ་དང་འདས་པ་སྣང་བའི་མཚམས་སུ་ཞུགས་པའི་འགགས་མེད་ཐབས་ནི་ཕའི་ཆ། ཤེས་རབ་རང་བཞིན་མེད་པ་མ་སྟེ། ལྷུན་གྲུབ་སྟོང་པ་ཆེན་པོའི་ཡུལ་ལ་ཤར་ཚུལ་ནི། གདོད་མའི་ཆོས་དབྱིངས་སྤྲོས་པའི་མཐའ་གང་དུའང་མ་གྲུབ་པའི་དབྱིངས་སུ་ཀུན་ཏུ་བཟང་པོ་རང་ངོ་ཤེས། རང་རྩལ་ནང་དབྱིངས་༼༥༩༽སུ་ཐིམ། བསྐལ་པ་ཆེན་པོ་ལ་སྐུ་གསུམ་འདུ་འབྲལ་མེད་པའི་དགོངས་པ་ལ་ནང་གསལ་དུ་བཞུགས་ཞིང༌། ཕྱིར་གསལ་དུ་གཟུགས་སྐུར་བཞེངས་ལའང་ཕྱི་རྒྱ་མ་རལ་ཞེས་གོ་དགོས་ཀྱི། གཉི་དུས་ཀྱི་ཕྱི་རྒྱ་དེ་མ་ཡིན་ནོ། །
དེ་གཉིས་པོའི་སྐབས་སུ་རྒྱ་ཞེས་པ་དེ་སེམས་དང་དངོས་པོ་གཉིས་གའི་རྒྱ་ནི་མ་ཡིན་དེ། གཞི་ལ་དེ་གཉིས་མ་ཤར་བའི་ཕྱིར་དང་འབྲས་བུ་དེ་ལ་དེ་གཉིས་སྤང་ཟིན་པའི་ཕྱིར། འོན་ཀྱང་ཕྱི་གསལ་དུ་མ་ཤར་བ་དང་མ་བཞེངས་པའི་ཆ་ལ་བཏགས་པ་ཞིང་ཡིན་ནོ། དེ་ནས་སླར་ཡང་ཕྱི་གསལ་དུ་བཞེངས་པར་བཞེད་དེ། ཐུགས་རྗེ་རང་བྱུང་གི་ཡེ་ཤེས་ཆེན་པོ་ཉིད་རྣམ་པར་གཡོས་པ་ལས། རྒྱལ་བ་ལོངས་སྤྱོད་རྫོགས་པའི་སྐུ་རྒྱན་དང་ཁ་དགོས་ཀྱི་འཁོར་རང་བྱུང་དུ་བྱོན་ནོ། ། འདིའི་དུས་སུ་ཐུགས་རྗེ་རང་བྱུང་གི་ཡེས་ཤེས་སུ་རང་བྱུང་བས་འོད་གསེར་གྱི་འཕྲོ་འདུ་ལས་མཛད་པ་སུམ་བཅུ་རྩ་དྲུག་གི་རྒྱུར་རང་བྱུང༌། རང་བཞིན་གནས་པ་འོད་ཀྱི་ཐིག་ལས་གནས་ཕན་སུམ་ཚོགས་པ་ཚངས་པ་རྔ་སྒྲའི་ཞིང་ཁམས་དྲུག་བཅུ་ཐམ་པར་གནས་པར་མཛད། དེ་ཉིད་ཀྱི་རང་བཞིན་གྱི་བྱིན་རླབས་ལས། སངས་རྒྱས་ཀྱི་སྐུ་འབུམ་ཕྲག་ཁྲག་ཁྲིག་དཔག་ཏུ་མེད་ཅིང་བརྗོད་གྱི་མི་ལང་བ་མཐོང་བ་རྣམ་པར་དག་པའི་སྤྱན་གྱི་དཀྱིལ་འཁོར་མ་སྣང་བ་ནི་༼༦༠༽ཐུགས་རྗེ་དང་ཐིག་ལེ་དང་རང་བཞིན་རྣམས་ཀྱི་རོལ་པ་ཕྱིར་ཤར་བ་ཡིན་ནོ། །
སྐུ་དེ་དག་ཀྱང་ཉིད་ཀྱི་འོད་ཀྱི་ཁ་དོག་ལས་རིགས་ལྔའི་སངས་རྒྱས་སུ་འདུས་ཤིང་རིགས་ལས་མངོན་པར་བྱུང་ངོ༌། ། ཞེས་རང་ཤེས་རིག་པའི་རྒྱལ་པོའི་ལྡོག་ཆ་ནས་ཡེ་ཤེས་ལྔར་དབྱེ་བའི་རང་འོད་ཁ་དོགས་ལྔ་སྣང་བས་སངས་རྒྱས་རྣམ་པར་བྱས་སོ། ། དེས་ན་གཞི་སེམས་ཅན་གྱི་སྐབས་ན་ཕུང་ལྔ་དུག་ལྔ་དབང་པོ་ལྔ་འབྱུང་བ་ལྔ། ལམ་ན་བསྐྱེད་རིམ་པས་རིགས་ལྔ། རྫོགས་རིམ་གྱིས་ལྔ་ཚན་ལྔའམ་བདུན་གྱིས། འབྲས་བུ་སངས་རྒྱས་ཀྱི་ཆོས་ལྔ་ཚན་ལྔར་དག་པའི་སྦྱང་འབྲས་ཐམས་ཅད་ཀྱི་གནད་དེས་མཚོན་དགོས་སོ། ། དེའི་ཚེ་ལྗགས་ཀྱི་དཀྱིལ་འཁོར་དཔག་ཏུ་མེད་པ་འཕྲོས་པ་ཐམས་ཅད་ལས་གསུང་རང་བྱུང་གི་ཡི་གེ་འ་ཨ་ཤ་ས་མ་ཧ་དྲུག་གི་སྒྲ་རང་བྱུང་ཏི་སེམས་ཅན་ཐམས་ཅད་བླ་ན་མེད་པའི་བྱང་ཆུབ་ལ་འགོད་དོ་ཞེས་ལན་གསུམ་དུ་བྱུང་བ་ཉིད་ཐུགས་རྣམ་པར་དག་པ་ལས། རང་བྱུང་གི་རང་ཤེས་རིག་གི་རྒྱལ་པོ་ཀུན་ཏུ་བཟང་པོ་ཉིད་དུ་རང་བཞིན་གྱི་དམིགས་པ་མེད་པའི་ཐུགས་རྗེས་ཕྱོགས་བཅུར་འཕྲོས་སོ། ། དེ་ནི་སྐུ་འཕྲོ་ཚུལ་གྱི་སྤྱི་དོན་བསྟན་ནས། ད་ནི་ཤར་བའི་བྱེ་བྲག་རིགས་ལྔ་དང་སྤྲུལ་པའི་ཞིང་ཁམས་བཀོད་པ་ངོས་བཟུང་བ་ནི།
དེ་ཉིད་ཀྱི་ངང་ལས་སངས་རྒྱས་རྣམ་པར་སྣང་མཛད་ཆེན་པོའི་སྐུ་མཚན་དང་དཔེ་༼༦༡༽བྱད་དུ་འབར་བ་ལས། རྡོ་རྗེ་མི་བསྐྱེད་པ་དང༌། རིན་ཆེན་འབྱུང་ལྡན་ལ་སོགས་པས་བསྐོར་བའྀ་དཀྱིལ་འཁོར་འབུམ་ཕྲག་སེམས་ཀྱི་མི་ཁྱབ་ཅིང་བཀོད་པ་རྣམས་ཆོས་ཉིད་ཀུན་ཏུ་བཟང་པོ་ཉིད་ཀྱི་ལོངས་སྤྱོད་དུ་འདུས་པ་དང༌། རྫོགས་པ་ཆེན་པོའི་སྐུར་འོད་འབར་བ་སྟེ་བློ་འདས་རང་ངོའི་ཡོན་ཏན་རང་རྩལ་གྱིས་རྟོགས་ཚུལ་ཐ་དད་པ། དཔེར་ན་སྦྱང་བྱ་གཟུགས་ཀྱི་དག་པ་ཆོས་དབྱིངས་ཡེ་ཤེས་མངོན་དུ་གྱུར་པ་ཕྱི་གསལ་ཞལ་ཕྱག་གི་རྣམ་པར་བཞེངས་དུས་རྣམ་པར་སྣང་མཛད་དུ་ཤར་བ་ལ་འོད་འབར་རོ་གསུངས་པ་གཞན་རྣམ་དལ་འདྲེས་སོ། ། དེ་བཞིན་དུ་མི་བསྐྱོད་པ་དང༌། རིན་ཆེན་འབྱུང་ལྡན་དང་འོད་དཔག་མེད་དང༌། དོན་ཡོད་གྲུབ་པ་ལ་སོགས་པའི་སངས་རྒྱས་གྲངས་མེད་པ་སོ་སོའི་དཀྱིལ་འཁོར་དང་བཅས་པ་ཉིད་ཀྱི་ལོངས་སྤྱོད་ཆོས་སྐུའི་སྟོན་པ་ལ་འདུས་ཤིང་རྫོགས་པ་ཆེན་པོའི་སྐུར་འོད་འབར་རོ། ། དེ་ལྟ་ཆོས་སྐུའི་དགོངས་པ་ལ་ནང་གསལ་དུ་བཞུགས་པ་དང་ཕྱི་གསལ་དུ་བཞེངས་ནས་སྐུར་འོད་འབར་བའི་སར་གྱི་ཡན་ལག་བཅིས་སུ་བྱུང་བས་ཆོས་ཐམས་ཅད་ཀྱི་ལོངས་སྤྱོད་རྣམ་པར་དག་པ་ཉིད་ལ་ལོངས་སྤྱོད་ཅིང་རྫོགས་སོ། ། འབྲས་བུ་དབང་དུ་ཤ།
དེའི་ཚེ་ན་ཆོས་ཐམས་ཅད་ཀྱི་རང་བཞིན་དྲི་མ་མེད་ཅིང༌། དེ་ལྟར་སྣང་བའི་ལོངས་སྐུ་དེ་དག་ ཀྱང་ཆེས་སྐུ་རང་ངོ་རྣམ་དག་གི་ངོ་བོ་རྡུལ་དང་བྲལ་བ་རྙེད་དོ། ། ༼༦༢༽དེ་ནས་ཐུགས་ཡིད་དུ་བྱུང་བས་ཐུགས་ཡིད་ཅེས་བྱ་སྟེ། ཡུལ་གཅིག་དང་དུ་མ་ལ་དགོངས་པ་རང་བྱུང་རང་ཤར་བྱུང་ངོ༌། ། ཞེས་སྤྲུལ་སྐུ་འཕྲོ་ཚུལ་ཞིག་བསྟན་པའོ། ། འདི་ནི་སངས་རྒྱས་སེམས་ཅན་གཉིས་ཀའི་ཕུགས་ཡིད་ལ་འཕྲོ་ལུགས་ཀྱི་ཤན་འབྱེད་པར་བཞེད་ནས། ཆོས་དབྱིངས་རིག་འཛིན་མཛོད་ལས། རིག་པ་ཐུགས་རྗེའི་ངོ་བོ་ཟངས་ཐལ་ལྗོན་གྱིས་རང་གསལ་བ་མེ་ལོང་གཡའ་ག་ས་དང་འདྲ་བ་དེ་དང༌། འཆར་གཞི་ལས་ཐུགས་རྗེའི་རྩལ་སྣང་དེ་རྟོགས་པས། རྩལ་ལས་ཡུལ་ཐོག་ཏུ་ཤ་ར་ར་ཤར་ཟིན་ཤར་བདེའི་རྟོག་པ་གཉིས་གསལ་བ་དང་མ་འགགས་པའི་ཆ་ཕྲ་བ་ལས་གཅིག་ཏུ་འཁྲུལ་ཏེ།
རིག་པ་འཆར་བ་ལས་མ་བཟུང་ན་ཡེ་ཤེས། བཟུང་ན་རྟོག་པ་ཟེར་ནས་ཤར་བ་དེ་གློང་ཆའི་ལྟ་བ་ནི་ཕྱོགས་མ་མཐོང་བའི་སྟོབ་ལྡན་གླང་ཆེན་བསྒྱིང་པ་ཞེས་བྱ་བ་ཡིན་ནོ། ། ཞེས་སོ། ། དེ་ལྟར་འཆར་གཞིའི་ཐུགས་རྗེ་དང༌། ཤར་བའི་ཐུགས་རྗེ་གཉིས་རྟོགས་མ་རྟོགས་ལས་ཐུགས་ཡིད་དུ་དབྱེ་ཞིང༌། དེ་ལས་སྤྲུལ་སྐུ་འཕྲོ་བའི་ཚུལ་ཤེས་དགོས་སོ། ། སྤྲུལ་སྐུའི་ཤུགས་ལ་ལོངས་སྐུའི་ཞིང་ཁམས་རྒྱས་ཚུལ་ནི། སངས་རྒྱས་རྣམས་ནི་དེའི་ཚེ་ན་འོད་ཁྱིམ་རྣམ་པར་དག་པ་ཤིན་ཏུ་བཀོད་དམིགས་པའི་གནས་རྣམ་པར་དག་པའི་ཁང་བུ་བརྩེགས་པ་ན། སྟོན་པ་རྣམ་པར་༼༦༣༽དག་པ་རང་ཤེས་རིག་གི་རྒྱལ་པོ་རྣམ་པར་སྣང་མཛད་གངས་ཆེན་མཚོ་ཞེས་བྱ་བ། དཀྱིལ་འཁོར་ཐམས་ཅད་ཀྱི་མངའ་བདག་ཏུ་རང་བྱོན་ཏེ་རྫོགས་པ་ཆེན་པོའི་སྐུར་འོད་འབར་རོ། །
དེ་བཞིན་དུ་མི་བསྐྱོད་པ་དང༌། རིན་ཆེན་འབྱུང་ལྡན་དང༌། འོད་དཔག་མེད་དང༌། དོན་ཡོད་གྲུབ་པ་གང་ཆེན་མཚོ་ཞེས་བྱ་བ་སོ་སོའི་རིགས་ཀྱི་དཀྱིལ་འཁོར་ཐམས་ཅད་ཀྱི་མངའ་བདག་ཏུ་རང་བྱོན་རྫོགས་པ་ཆེན་པོ་འོད་འབར་རོ། ། རྫོགས་པ་ཆེན་པོའི་ངེས་ཚིག་ནི། ། ཆོས་དབྱིངས་མཛད་ལས། འདི་ལྟར་ཆོས་ཐམས་ཅད་ནི་ཡེ་ནས་སྟོང་པ་ཆེན་པོའི་ཆོས་སྐུ་དང༌། རང་སྣང་བ་ལོང་སྤྱོད་རྫོགས་པའི་སྐུ་དང༌། སྣ་ཚོགས་སུ་མ་འགགས་པར་རང་ཤར་སྤྲུལ་པའི་སྐུ་དང༌། དག་པའི་ཞིང་ན་སེམས་ཅན་གྱི་དེད་དཔོན་དམ་པ་བྱན་པ་རྣམས་ཀྱང༌།
སྐུ་གསུམ་གྱི་རང་བཞིན་ཏེ། རིག་པ་བྱང་ཆུབ་ཀྱི་སེམས་སུ་རང་རྫོགས་པའི་ཕྱིར་རོ། ། ཞེས་སོ། ། འདིའི་དུས་ན་སྐུ་གསུང་ཐུགས་རང་བྱུང་བྱས་པ་མེད་པའི་བསྟན་པ་རིན་པོ་ཆེའི་ངང་ལ། གཞན་དུ་མི་གཡོ། གང་ནས་ཀྱང་མི་འབྱུང༌། གར་ཡང་མི་གནས། ཡུལ་གཞན་མི་ལེན། རང་ལ་གནས་པ་མི་འདོར་ཞིང༌། ལས་ཀྱི་རླུང་གིས་བསྐྱོད་པ་ཉིད་དུ་རང་བྱུང་ངོ༌། །
དེའི་ཚེ་རིགས་ལྔའི་སངས་རྒྱས་དེ་དག་ནི་གདུལ་བྱ་མ་ཡིན། འདུལ་བྱེད་སྟོན་པ་ཉིད་དང་༼༦༤༽ངོ་བོ་གཅིག་པས་འདུལ་བྱེད་རིན་པོ་ཆེ་མཛེས་པའི་འཁོར་འབུམ་ཕྲག་གྲངས་མེད་པ་གཙོ་བོ་ལ་མངོན་པར་ཕྱོགས་པར་བསྐོར་བ་ལྟར། སྣང་ཐམས་ཅད་སྟོན་པ་ཉིད་ཀྱི་སྐུ་དང༌། གསུང་དང༌། ཐུགས་དང་ཡོན་ཏན་དང༌། ཕྲིས་ཉིད་ལས་འཕྲོ་ཞིང་འདུའོ། ། དེ་ལྟར་སྣང་བའི་སངས་རྒྱས་ཀྱི་ཞིང་ཁམས་ཆེན་པོ་དེ་ཉིད་སྟོན་པ་ཐུགས་རྗེ་ཆེན་པོ་ཉིད་ལས་གཞན་ལ་མི་སྣང་བའི་ཕྱིར། སྟོང་དང་འོག་དང་ཕྱོགས་བཅུའི་འཇིག་རྟེན་མ་ཡིན་ཞིང༌། ཐམས་ཅད་འོད་གསལ་གྱི་ཞིང་ཁམས་རྣམ་དག་སྟུག་པོ་བཀོད་པ་བདེ་བའི་ཞིང་སངས་རྒྱས་དཔག་ཏུ་མེད་ཅིང་བརྗོད་ཀྱིས་མི་ལང་བ་དག་ཏུ་རང་བྱུང་སྟེ། མངོན་སུམ་དུ་ལྷམ་མེ་རང་ངོར་ལྷན་ནོར་མ་བསྒྲིབ་པར་ལྷང་ངོར་སྣང་བ་ཐམས་ཅད་ཀྱང་རང་བྱུང་ཡེ་ཤེས་ཀྱི་ངང་རང་རིག་རང་གསལ་བ་ཉིད་ཚངས་པ་རྔ་སྒྲའི་ཞིང་ཁམས་ན།
སྐུའི་འོད་ལ་ཞུགས་ཤིང༌། གསུང་གི་ཟོར་ལ་རོལ་པ། ཉིད་ཀྱིས་ཐུགས་ཀྱི་དགོངས་པ་ལ་བཞུགས་པས་སྐུ་གསུམ་འདུ་འབྲལ་མེད་པའི་ངོ་བོ་ལས། གཞན་རྒྱུད་ཀྱི་བསྡུས་པ་ནི་མ་ཡིན་ནོ། ། དེ་ནི་གདུལ་བྱ་ལམ་སྦྱང་བ་དང་འབྲེལ་བའི་སྤྲུལ་སྐུ་ནི། དེ་ནས་རང་བྱུང་གི་ཡེ་ཤེས་ཐུགས་རྗེ་ཆེན་པོ་དེ་ཉིད་རང་གཡོས་པ་ལས། སྤྲུལ་པའི་སྐུ་ཉིད་དུ་རྣམ་པར་འཕྲུལ་ཏེ། སངས་རྒྱས་ཉིད་སེམས་ཅན་ཅི་ལྟར་འཁྲུལ་པའི་ཆ་ནས་ལང་ཏེ་ཅི་ལྟར་དོན་མཛད་ན། སངས་རྒྱས་༼༦༥༽གྱི་ཐུགས་རྗེས་འཇུག་པའི་ཡུལ་ཇི་ལྟར་འགྲུབ་པའི་ཚུལ། འདི་ནི་བསྐལ་བ་ཆེན་པོ་བདུན་གྱི་ག་རྒྱུ་མ་རིག་པ་འཁྲུལ་པ་བདག་ཏུ་འཛིན་བྱེད་ཀྱི་རྟོག་པ་ལས་རྒྱུ་འཁོར་བའི་ཡིད་ཀྱི་ཆོས་ཉིད་མ་དག་པས་རྐྱེན་བྱས།
སྔོན་གྱི་བག་ཆགས་ལ་མ་ལྟོས་པར་ཆ་མེད་པའི་ཉོན་མོངས་པས་གཞི་བྱས། ཡུལ་འོད་དང་འོད་ཁྱིམ་ལ་བདག་རྟོག་གི་ཆ་ཕྲ་མོ་ཁ་ཕྱིར་བལྟས་པ་ལས་བདག་པོའམ་རྐྱེན་ཞེས་དུས་གཡོ་པས་སྐྱོན་བྱས། ཡུལ་ལྷུན་གྲུབ་ཀྱི་ཡོན་ཏན་དུ་མ་ཤེས། ཡོན་ཏན་སྐྱོན་དུ་སོང་བ་ལས། དམིགས་པའི་སྐྱོན་སྐུ་དང་ཡེ་ཤེས་ལ་བདག་ཏུ་སྤྱད་པའི་རྒྱུའི་ཆ་ཙམ་པས་དམིགས་པ་སོ་སོའི་ཁ་དོག་གི་རྐྱེན་བྱས་སོ། ། དེ་ལྟར་ཆོས་ཀྱི་སྐུ་དང་ཡུལ་པའི་སྐུ་གཉིས། ལོངས་སྤྱོད་རྫོགས་པའི་སྐུ་ལ་དུས་མཚུངས་པར་ཆོས་སྐུ་སྤྲོས་པ་ཡོད་པའི་གནས་ལུགས་ལས། རང་བྱུང་གི་ཡེ་ཤེས་ཁ་ཕྱིར་འཁྱིལ་པ་ལས། དེ་ཉིད་མ་དག་པ་ལ་དུས་མཚུངས་པ་དེ་མ་ཐག་པའི་རྐྱེན་ཞེས་བྱའོ། ། འདི་དག་ངག་གི་དུས་རྣམས་ས་གཞི་མེད་པ་ལས་རང་གིས་རང་རྐྱེན་དུ་འཇུག་པ་ཉིད་ལ་རྐྱེན་ཞེས་གསུང་ལ།
དེ་དག་གིས་སངས་རྒྱས་ཀྱི་ཐུགས་རྗེ་འཇུག་པའི་ཡུལ་གྲུབ་ནས། འདིའི་དུས་ན་རྣམ་པ་ཐམས་ཅད་མཁྱེན་པའི་ཡེ་ཤེས་ཉིད་ཡོན་ཏན་གྱི་རྩལ་དུ་མར་སྣང་༼༦༦༽བ་ལས་ཐབས་ཞེས་རྟོགས་པ་རང་ཤར་དུ་ཤར་བས་ཕའི་རྒྱུ་བྱས། མཚན་ཉིད་འཛིན་པའི་ཡེ་ཤེས་ལྔ་ཡི་རྩལ་སངས་རྒྱས་ཀྱི་ཡོན་ཏན་དུ་ཤར་བ་དེ་སེམས་ཀྱི་མ་རིག་པས་ཡོན་ཏན་སྐྱོན་དུ་སོང་བ་ལས་ཤེས་རབ་ཅེས་ཤེས་རིག་ཕྱོགས་མེད་དུ་གསལ་བས་མའི་རྐྱེན་བྱས། རྒྱུ་རྐྱེན་འཛོམ་པ་ལས་ཆོས་ཉིད་ཀུན་ཏུ་བཟང་མོ་ཆོས་ཐམས་ཅད་ཀྱི་གཞི་མ་སྟོན་པ་སངས་རྒྱས་བཅོམ་ལྡན་འདས་ཀྱི་སྐུ་ཡོན་ཏན་སྣ་ཚོགས་སུ་རང་ཤར་བས་སངས་རྒྱས་ཀྱི་ཡོན་ཏན་གྱིས་བྱེད་ལས་བྱས་སོ། ། དཀྱིལ་འཁོར་ཀྱི་མངའ་བདག་དེ་ཉིད་ཀྱི་སྣང་ཆ་ལས་མཚན་དང་དཔེ་བྱད་ཕུན་སུམ་ཚོགས་པ་སྟོན་པ་རྡོ་རྗེ་འཆང་གི་སྐུ་སྟོན་ཐམས་ཅད་རྫོགས་པའི་ཁྱད་པར་དུ་བྱུང་བ་ནི་བསྐལ་བཟང་འདིའི་གདུལ་བྱ་ལ་དགོངས་ནས། འདུ་བ་ཁྱད་པར་ཅན་གྱི་རྟེན་མངོན་པར་སྒྲུབ་པ་ལས་བྱུང་བ་སྟེ། ལོངས་སྐུ་རང་སྣང་རྣམ་པར་དག་པ་དང་དེའི་སྣང་ཆ་ལས་མངོན་པར་གྲུབ་པའི་མཚན་རྫོགས་རྡོ་རྗེ་འཆང་གི་སྐུ་རིགས་ལྔའི་ཚོམ་བུ་འབུམ་ཕྲག་དཔག་ཏུ་མེད་པར་སྣང་བ་འདི་དག་བསོད་ནམས་རྣམ་པར་དག་པས། སྐུ་སྣང་ལ་རང་བཞིན་མེད་པ་ཆུ་ཟླ་ལྟ་བུ། ལས་ཀྱི་བསགས་པ་རྣམ་པར་དག་པས་རང་བྱུང་གི་ཡེ་ཤེས་ཐུགས་ཀྱི་ཤེས་རབ་ཀློང་རྡོལ་ནས་རྣམ་པ་ཐམས་ཅད་མཁྱེན་པ་ལ་ལོང་སྤྱོད་པའོ། ། དེ་ལྟར་འཆར་གཞིའི་༼༦༧༽ངོས་ནས་སྐུ་གཉིས་ལ་བཟང་ངན་མེད་དོ། །
དེ་ལྟར་སྣང་མཛད་རྡོ་རྗེ་འཆང་ཆེན་པོ་རང་བཞིན་གྱིས་ཡོན་ཏན་རྫོགས་པའི་སྐུར་རང་བྱོན་པ་ནི། འགྲོ་བའི་མོས་པ་སྣམ་པར་དག་པའི་མཐུ་དང༌། སེམས་ཅན་གྱི་རྒྱུད་ལ་ཕྲིན་ལས་སྣ་ཚོགས་པའི་འཇུག་པ་རྣམ་པར་དག་པ་ལས། ལྷུན་གྱི་གྲུབ་པར་རང་བྱུང་ངོ༌། ། དེ་ཡང་ལྷུན་གྲུབ་ཀྱི་སྣང་བ་ཕྱིར་ཤར་དུས་ཡེ་ཤེས་ལྔའི་གདངས་ཀྱི་འོད་ལྔ་ལ་ཡུལ་འཛིན་གྱི་ཤེས་པས་འཛིན་པ་ཞུགས་པས་འོད་གསལ་གྱི་གདངས་གི་འོད་དང་བཀྲག་མདངས་ཉམས་ཏེ་མོག་མོག་པོར་སོང་ནས་རང་བཞིན་གྱི་འོད་ལྔ་ནུབ་ནས་གཟུགས་བསྟན་གྱི་འོད་རྡུལ་ཕྲན་གྱི་ཆར་སྒྲུབ་པ་དང་འདུས་པ་ལས་སྤྲལ་སྐུའི་གདུལ་ཡུལ་དང་གདུལ་བྱའི་རྡེན་གྲུབ་བོ། ། མ་རིག་པ་ཕྲ་བའི་ཆ་ཙམ་དེས། འཁྲུལ་སྣང་ཆེ་ཆེར་བཀྲ་བ་ནི། དཔེར་ན་མྱ་ངམ་གྱི་ཐང་ན་བྱ་རོག་ལ་གཡག་ཙམ་དང༌། གཡག་ལ་རི་ཙལ་འཁྲུལ་བཞིན་ནོ། ། འོ་ན་རྫོགས་པ་ཆེན་པོས་སྣང་བ་རྡུལ་གྲུབ་ཏུ་ཁས་ལེན་ན་བྱེད་མོད་གཉིས་དང་ཁྱད་པར་ཅི་ཡོད་སྙམ་ན།
ཡོད་དེ། སྒྱུ་མ་ངལ་གསོ་ལས། རང་གི་སྣང་ཡུལ་འདི་༼༦༨༽རྡུལ་ཕྲན་ཆ་མེད་ལས་མདེ་ཡོད་སོ་དེ་ལྟར་སྣང་ཡང་དོན་ལ་མེད་པ་གསལ་སྣང་སྟེ། ངེས་པར་རྡུལ་ཕྲན་མིན་པར། ཆ་མེད་ནི་སྣང་མི་སྲིད་ལ། ཆ་མེད་ལས་མ་གཏོགས་པའི་རིག་པ་དེ་ཙམ་བྱེད་མེད་པའི་ཕྱིར། འཁྲུལ་སྣང་ཉག་གཅིག་ཡིན་ནོ། ། གསུངས་སོ། ། དེས་ན་གནས་ཚུལ་འོད་གསལ་གྱི་རང་གདངས་ཡིན་ཀྱང༌། སེམས་འཛིན་པའི་ངོར་རྡུལ་ཕྲན་དུ་སྣང་བས་གནས་སྣང་མི་མཐུན་པའི་འཁྲུལ་པའི་བག་ཆགས་བརྡས་པའི་གཟུགས་ཕྱི་ནང་གང་ཡང་མ་ཡིན་ཏེ།
ཕྱི་ཡིན་ན་དྲུག་གི་ཅིག་ཆར་སྦྱོར་བའི་རིགས་པས་ཁེགས་ལས། ནང་ཡིན་ན་ཚོགས་བརྒྱད་རེ་རེ་ནས་དཔྱད་ན། ཀུན་གཞི་ཡིན་ན་ཕྱི་རོལ་དུ་སྣང་མི་རིགས་ཏེ། ཁ་ནང་བལྟས་ཁོ་ནའི་རང་བཞིན་དུ་གནས་པའི་ཕྱིར། མིག་ཤེས་སོགས་ལྔ་ཡིན་ན་དེ་དག་ཕྱིར་ལྟས་ཡིན་ཀྱང༌། ཡུལ་འཛིན་བྱེད་དུ་དུས་དེར་སྐྱེ་བས་བློ་རྫས་གཅིག་པའི་རང་བཞིན་གཟུང་ཡུལ་ལ་ཡིན་པའི་ཕྱིར་རོ། ། ཡིད་ཤེས་དང་ཉོན་ཡིད་གཉིས་མ་ཡིན་ཏེ། དེ་གཉིས་དབང་པོ་གཟུགས་ཅན་པ་ལ་སྣང་མི་སྲིད་པའི་ཕྱིར། དེ་བཞིན་ཏུ་སེམས་བྱུང་རེ་རེ་ནས་མ་ཡིན་ནོ། ། དེས་ན་སྒྱུ་མ་ངལ་བསོ་ལས།
སྣང་ཡུལ་བག་ཆགས་བརྟན་པའི་༼༦༩༽རང་གཟུགས། སྒོ་ལྔའི་དབང་པོ་ལ་གཟུགས་བསྙན་གཉིས་པར་སྣང་བ། ཡིད་ཞེན་པས་ཕར་མ་བཟུང་ན་ཚུར་གོས་མི་སྲིད་དེ། ཡུལ་དང་རིག་པ་གཉིས་འབྲེལ་བ་མེད་པའི་ཕྱིར། གསུང་པ་གལ་ཆེ་བས་འདིར་འཕྲོས་སུ་བཤད་པ་ཡིན་པས། སྣང་བ་དང་སྣང་ཡུལ་གཉིས་ཀྱང་དེས་མཚོན་དོན། དེ་ལྟར་རང་སྣང་རྣམ་པར་དག་པ་བདེ་བའི་ཞིང་ཆོས་ཀྱི་སྐུའི་སྟོན་པ་ཚོལ་བུའི་དཀྱིལ་འཁོར་སྐུ་གསུམ་འདུ་འབྲེལ་མེད་པའི་དགོངས་པར་བཞུགས་པ་ཐམས་ཅད་ཀྱང་ཕུན་སུམ་ཚོགས་པ་ལྔའི་རང་བཞིན་དུ་ལོངས་སྤྱོད་རྫོགས་ཏེ། དང་པོ་ཆོས་སྐུའི་གནས་ཕུན་སུམ་ཚོགས་པ་ཆོས་ཀྱི་དབྱིངས་རྣམ་པར་དག་པ་དཔག་ཏུ་མེད་ཅིང་དམིགས་མ་ཚུད་པ་ན། སྟོན་པ་ཕུན་སུམ་ཚོགས་པ་ཀུན་ཏུ་བཟང་པོ་རིམ་བཞིན་གྱིས་མཛད་པ་མ་ལུས་པ་ལྷུན་གྲུབ་པར་མཛད་ཅིང༌། འཁོར་ཕུན་སུམ་ཚོགས་པ་ཉིད་ལས་མི་གཞན་པའི་སྐུ་དང་ཡེ་ཤེས་ཀྱི་སྣང་ཆར་ལོངས་སྤྱོད་རྫོགས་པ་དང༌།
དེའི་རྩལ་ལས་ལྷུན་གྲུབ་པའི་ འཆང་འབུམ་ཕྲག་གྲངས་མེད་པ་ལ་ཆོས་ཕུན་སུམ་ཚོགས་པ་རང་བཞིན་ཆོས་ཀྱི་རྡོ་རྗེ་སུས་ཀྱང་འདུས་མ་བྱས་པ་རང་བྱུང་འོད་གསལ་གྱི་དགོངས་པ་ཆེན་པོ། དུས་སུ་ཕུན་སུམ་ཚོགས་པ་ཆོས་ཉིད་༼༧༠༽ལ་མཐོང་བ་རྣམ་པར་དག་པའི་ཚེ་ཚིག་དང་ཡི་གེ་ལས་འདས་པར་རང་བྱུང་རང་ཤར་དུ་གསུངས་སོ། ། འདིའི་དུས་ན་སྐུའི་ཕྱིའི་མཛད་པ་བཞི་ནི། ངོ་བོ་མི་འགྱུར་བ་དང༌། གང་ནས་ཀྱང་མི་འོང་པ་དང༌། མཐར་གར་ཡང་མི་འགྲོ་བ་དང༌། ཕྱོགས་གང་ལ་ཡང་མི་གནས་པ་ཉིད་དོ། ། འགྲོ་འོང་སྐྱེ་འགགས་ལས་འདས་པའི་དོན་བསྟན་ནས། ནང་གི་བཞི་ནི་མངོན་དུ་མི་སྣང་བ་དང༌། ཅིར་ཡང་མི་མཛད་པ་དང༌།
ཡུལ་དུ་མི་འཕྲོ་བ་དང༌། གཉིས་སུ་མི་འདུ་བ་སྟེ། རྩོལ་རྟོག་ལས་འདས་པའི་དོན་བསྟན་ནས། གསང་བའི་བཞི་ནི། བསམ་གཏན་ལྷང་ངོ་བ་དང༌། རང་ངོར་ལྷན་ནེ་བ་དང༌། བསྒྲིབས་མེད་དུ་ལྷག་གེ་བ་དང༌། ཕྱི་ནང་མེད་པར་ཟང་ཐལ་མེ་བ་སྟེ། རང་ཐོག་གི་འདུག་ཚུལ་བསྟན་གསུང་གི་ཕྱིའི་མཛད་པ་བཞི་ནི། སྤྲུལ་སྐུས་བརྗོད་དུ་མེད་པ་དང༌།
གཞན་ལ་བསྟན་དུ་མེད་པ་དང༌། རང་གིས་བལྟར་མེད་པ་དང༌། མཚན་མ་ཅུང་ཟད་མེད་པ་སྟེ་ཡུལ་དང་མ་འབྲེལ་བའི་དོན་བསྟོན། ནང་གི་བཞི་ནི། བྱེད་པར་རང་བཞིན་དུ་དང༌། རང་ངོར་མ་བཅོས་པ་གཉུག་ལ་རླུང་ནད་ཅན་སྨན་པའི་ངག་ཉན་པས་ནད་ལས་རང་བཞིན་༼༧༡༽གྱིས་གྲོལ་བ་ལྟར་གྱེན་འདའ་དང༌། རྒྱུ་རྐྱེན་ལ་མ་ལྟོས་པས་ཡུལ་ཅན་མ་ཡིན་པ་དང༌། གཞི་གཅིག་གམ་དུ་མ་མེད་པ་སྟེ་འཆར་གཞིའི་དོན་སྟོན། གསང་བའི་བཞི་ནི། སྔ་ཕྱིའི་ཆ་མེད་པས་སོ་མ་དང༌།
རང་ལུགས་སམ་གཉུག་མ་དང༌།། ངན་འདོར་གྱིས་མ་བསླད་པས་རྣལ་མ་དང༌། རང་འདོར་གྱིས་མ་བཅོགས་སྟེ་རང་ངོའི་དོན་སྟོན། ཐུགས་ཀྱི་ཕྱིའི་མཛད་པ་བཞི་ནི། ཉོན་མོངས་ཡི་རྣམ་དག་པས་དྲི་མ་མེད་པའི་ཏིང་ངེ་འཛིན་དང༌། ཕྱོགས་ནའང་མེད་པས་སེང་གེ་རྣམ་པར་བསྒྱིང་པའི་ཏིང་ངེ་འཛིན་དང༌། ཅི་སྲིད་དུ་མེད་པས་དཔའ་བར་འགྲོ་བའི་ཏིང་ངེ་འཛིན་དང༌། ཡོན་ཏན་ཐམས་ཅད་ཀྱི་ཡིད་བཞིན་ནོར་བུའི་ཏིང་ངེ་འཛིན་ཏེ་ཉོན་མོངས་པས་མི་འཇིགས་གདེང་སྟོན་ནོ། ། ནང་གི་བཞི་ནི། ལྷུན་གྲུབ་ཀྱི་འཆར་གཞི་ལ་ལོངས་སྤྱོད་པ་རྒྱལ་ནོ་གྱི་རྩེ་མོ་རྣམ་པར་རོལ་པ་དང༌།
འཆར་ཚུལ་ལ་ལོངས་སྤྱོད་པ་གློག་གི་ཕྲེང་བ་དང༌། རྒྱུན་ཆད་མེད་པས་འཁོར་ལོ་ཆེན་པོ་དང་མངོན་སམུ་གསལ་བ་འོད་འབར་བའི་ཏིང་ངེ་འཛིན་ཏེ་ཆར་པ་དང་འཆར་གཞིའི་དོན་སྟོན། གསང་བའི་བཞི་ནི། རང་ངོ་ལ་ལྷ་ས་ཕྱག་རྒྱ་ཟིལ་གྱིས་གནོན་པ་དང༌། རང་ངོ་ལ་༼༧༢༽མཉམ་པ་འབར་ཆེན་མཉམས་པ་དང་ཡིད་ལས་འདས་པའི་རྣམ་པ་ཆོས་ཉིད་སྣ་ཚོགས་པ་དང༌། ཡུལ་ལས་འདས་པའི་ཤར་ཚུལ་རྣམ་པར་བཀོད་པ་རང་སྣང་རོལ་པ་ཞེས་བྱ་བའི་ཏིང་ངེ་འཛིན་ནོ། ། དེ་ལྟར་སྐུ་གསུང་ཐུགས་ཀྱི་ཆེ་བའི་ཡོན་ཏན་སུམ་ཅུ་རྩ་དྲུག་ནི་སྟོན་པ་ཀུན་ཏུ་བཟང་པོ་ཉིད་ཀྱི་རང་བཞིན་གྱི་མཛད་པ་ཞེས་བྱ་སྟེ། དེ་དག་རྣམས་ཀྱང་ངོ་བོའི་གནས་པ་ཙམ་ལས་སྐུའི་མཛད་པ་བཅུ་གཉིས་སུ་བྱུང་བས་ཆོས་ཀྱི་སྐུ་ཙལ་གྱིས་མཛད་པ་མ་ལུས་པ་རྫོགས་པར་མཛད། རང་བཞིན་གྱི་ཆ་ནས་གནས་པ་ཙམ་ལས་གསུང་གི་མཛད་པ་བཅུ་གཉིས་སུ་བྱུང་བས་ལོངས་སྐུ་འགགས་པ་མེད་པའི་ཆ་ཙམ་ལ་ལོངས་སྤྱོད་རྫོགས་པའི་མཚན་ཉིད་རྫོགས་པར་མཛད་དོ། ། ཐུགས་རྗེའི་རྩལ་འགགས་པ་མེད་པ་ཙམ་དུ་གནས་པ་ལས་ཐུགས་ཀྱི་མཛད་པ་བཅུ་གཉིས་མཉམ་བཞག་གི་དུས་ན་མ་ཕྱེ་མི་འབྱེད་དོ། །
རྗེས་ལ་སྣང་བ་རང་སྣང་བ་དང༌། གསལ་ལ་མི་རྡོག་པ་དང༌། ཡིད་ལ་བདག་ཏུ་མེད་པས་སྤྲུལ་སྐུའི་མཚན་ཉིད་རྫོགས་པར་མཛད་དོ། ། དེ་ལྟར་གདོད་མའི་གཞི་ལས་རང་སྣང་འོད་གསལ་གྱི་ཞིང་ཁམས་སུ་བཞེངས་ཏེ། སྐུ་གསུམ་གྱི་སྣང་བ་མ་ལུས་པ་རྫོགས་པར་མཛད་པ་ནི་ཞི་པ་ཆོས་༼༧༣༽ཀྱི་སྐུའི་གནས་ལུགས་སོ། ། དེ་ནི་ཐེག་པ་ཐམས་ཅད་ནས་སྤྲུལ་པའི་སྐུ་བཤད་པའི་སྤྲུལ་གཞིའི་ཁུངས་མཛད་དོ། ། དེ་ཉིད་ཀྱི་ཆོས་སྐུ་ལ་བྱ་བ་དང་བྱེད་པའི་ཡུལ་ལས་འདས་པས་རྩལ་དང་མཚོན་པའི་རིས་མེད་དོ། ། ལོངས་སྐུ་དང་སྤྲུལ་སྐུ་ལས་རྣམ་པར་འཕྲུལ་ཏེ། འགྲོ་བའི་གནས་དང་སྟོན་པའི་བྱོན་ཚུལ་ནི། དེ་ནས་ཟབ་པ་ནང་དབྱིངས་ལྷུན་གྲུབ་ཀྱི་འཆར་གཞི་ལོངས་སྐུའི་སྣང་ཆའི་རྩལ་ལས་རྒྱ་ཆེ་བ་ལོངས་སྤྱོད་རྫོགས་པའི་སྐུར་བྱོན་པ་ནི།
ཕུན་སུམ་ཚོགས་པ་ལྔའི་སྒོ་ནས་ཏེ། གནས་ཕུན་སུམ་ཚོགས་པ་རྣམ་དག་སྟུག་པོ་བཀོད་པར་སྟོན་པ་ཕུན་སུམ་ཚོགས་པ་རྣམ་པར་སྣང་མཛད་གང་ཆེན་མཚོའི་བྱང་ཆུབ་མཆོག་གི་ཕྱག་རྒྱ་འཁོར་ལོ་རིན་པོ་ཆེའི་ཁོང་གསེང་ལས་པདྨའི་སྡོང་པོ་ཆེན་པོའི་ཟི་བ་དང༌། ཁྲུམ་ཁྲུལ་དང་སྙིང་པོ་རྣམས་ཀྱི་སྟེང་ན་སྟོང་གསུམ་གྱི་འཇིག་རྟེན་ཉི་ཤུ་རྩ་ལྔ་བརྩེགས་མར་གནས་པའི་དབུས་སྙིང་པོ་ལ་གནས་པའི་བཅུ་གསུམ་པ་ན་གཞི་དང་སྙིང་པོ་མེ་ཏོག་གི་གྱན་པའི་འཇིག་རྟེན་གྱི་ཁམས་མི་མཇེད་ཞེས་བྱ་བ་གླིང་བཞི་རི་རབ་བྱེ་བ་ཕྲག་སངས་རྒྱས་ལེགས་པར་བཀོད་པའི་འདི་ཉིད་གནས་སོ། ། དེ་ལྟར་བརྩེགས་མའི་འཇིག་རྟེན་དེ་དག་ཀྱང་ཡས་མན་དུ་རྒྱ་ཐོབ་བརྩེགས་པ་ལྟ་བུ་ལ་༼༧༤༽ཕན་ཚུན་དུ་ཟ་འོག་གི་གུར་ཁྱིམ་བཀྲམ་པ་ལྟ་བུ་ན། སྟོན་པ་དང༌། བསྟན་པ་དང༌། འཁོར་དང༌། ཆོས་དང༌། དུས་ཕུན་སུམ་ཚོགས་པ་ལྔ་ལྔའི་རང་བཞིན་དཔག་ཏུ་མེད་པས་བརྒྱན་པའོ། ། ཞབས་ཀྱི་སྐྱིལ་མོ་ཀྲུང་མན་ཆད་ལ་ཞིང་ཁམས་ཆེན་པོ་བཅུ་དྲུག་གནས་པ་ནི།
ཡས་མན་དུ་རིན་པོ་ཆེའི་གདུགས་རྣམ་པར་བརྩེགས་པ་ལྟ་བུ་ལ། ཕན་ཚུན་དུ་འབྲས་བུའི་ཕུང་པོ་དཔག་ཏུ་མེད་པ་བཀྲམ་པ་ལྟ་བུ་གང་ལ་གང་འདུལ་གྱི་སྟོན་པ་དང་ཆོས་ཀྱིས་བརྒྱན་པའོ། ། བ་སྤུའི་བུ་ག་ཐམས་ཅད་ནས་སྤོས་ཆུའི་རྒྱུན་གང་ཆེན་མཚོ་བབས་པ་ཐམས་ཅད་ལས་འཇིག་རྟེན་གྱི་ཁམས་གང་ཆེན་ལ་མཚོའི་དབྱིབས་དང༌། རྣམ་པ་དཔག་ཏུ་མེད་པས་གྱན་པ་ན་རྣམ་པར་སྣང་མཛད་གང་ཆེན་མཚོ་བཞུགས་པ་ཐམས་ཅད་ལས་སྔ་མ་བཞིན་དུ་འཇིག་རྟེན་གྱི་ཁམས་གང་ཆེན་མཚོ་རྣམ་པར་བཀོད་པ་ན་ཡང་རྣམ་པར་སྣང་མཛད་གང་ཆེན་མཚོ་ལ་སྔ་མ་བཞིན་ཏུ་བཀོད་པ་སྟེ། འཇིག་རྟེན་དང་སྟོན་པས་ནམ་མཁའ་གར་ཁྱབ་པར་སྣང་བ་ནི་སེམས་ཅན་ཡང་དེ་ཙམ་དུ་ཁྱབ་པ་རྣམས་འདུལ་བའི་ཕྱིར་སྣང་བ་ཁོ་ནར་ཟད་དོ། ། དེ་བཞིན་དུ་ཤར་ཕྱོགས་སུ་རྡོ་རྗེ་མི་བསྐྱོད་པ་གང་ཆེན་མཚོའི་བདུད་འདུལ་གྱི་ཕྱག་རྒྱ་ལས་རྡོ་རྗེ་རིན་པོ་ཆེའི་ཁོང་གསེང་ལ་རྡོ་རྗེས་གྱན་འཔི་འཇིག་རྟེན་གྱི་༼༧༥༽ཁམས་ཉིད་ཤུ་རྩ་ལྔ་ནས་སྐུ་ལ་ཞིང་ཁམས་བསྟན་པ་སྔ་མ་བཞིན་དུ་ནམ་མཁའི་མཐའ་དང་མཉམ་པར་གནས་ཤིང༌། ལྷོའི་ཕྱོགས་སུ་རིན་ཆེན་འབྱུང་ལྡན་གང་ཆེན་མཚོའི་མཆོད་སྦྱིན་ལས་ནོར་བུ་རིན་པོ་ཆེའི་ཁོང་སེང་ལས་རིན་པོ་ཆེ་གྱན་པའི་ཞིང་ཁམས་བརྩེགས་ལ་ལ་སོགས་པ་སྔ་མ་བཞིན་བསམ་གྱིས་མི་ཁྱབ་ཅིང༌། ནུབ་ཕྱོགས་སུ་སྣང་བ་མཐའ་ཡས་གང་ཆེན་མཚོའི་མཉམ་བཞག་གི་སྟེང་ན་པདྨའི་ཁོང་སེང་ལ་པདྨ་རིན་པོ་ཆེའི་སྟེང་ན། པདྨ་བརྩེགས་པའི་འཇིག་རྟེན་གྱི་ཁམས་སྔ་མ་བཞིན་འབྱམས་ཀླས་ཤིང༌། བྱང་ཕྱོགས་སུ་དོན་ཡོད་གྲུབ་པ་གང་ཆེན་མཚོའི་སྐྱབས་སྦྱིན་ལས་རྡོ་རྗེ་རྒྱ་གྲམ་གྱི་ཁོང་སེང་ནས་པདྨའི་སྡོང་པོ་ལ།
ལས་རབ་གྲུབ་པའི་འཇིག་རྟེན་གྱི་ཁམས་ཉི་ཤུ་རྩ་ལྔ་སྔ་མ་བཞིན་གནས་པས་ནམ་མཁའི་མཐའ་ཀླས་པར་སེམས་ཅན་གྱིས་ཁམས་ཀྱིས་རྣམ་པར་ཁྱབ་པ་ཐམས་ཅད་དུ། དེ་བཞིན་གཤེགས་པ་དེ་དག་གིས་ཁྱབ་ཅིང་གང་ལ་གང་འདུལ་གྱི་སྟོན་པ་དང༌། འཁོར་དང༌། ཆོས་ལ་སོགས་པ་ཕྱི་མའི་མཐའི་མུ་ ཐུགས་པ་ཐམས་ཅད་དུ་གནས་པ་ནི་ཚངས་ཆེན་གྱི་བསྐལ་པ་ཆེན་པོ་གཅིག་སྟེ། དཔལ་ཀུན་ཏུ་བཟང་པོ་གཞི་ཐོག་ནས་བྱང་ཆུབ་པ་དེའི་གདུལ་ཞིང་ཆེན་པོ་༼༧༦༽གཅིག་ཏུ་ལྷུན་གྱི་གྲུབ་པས། སེམས་ཅན་ཐམས་ཅད་འཁོར་བ་ལས་མ་གྲོལ་བར་དུ་བཞུགས་ནས་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལས་འཇིག་རྟེན་དང་བསྐལ་པ་ཆེན་པོ་དེ་དག་ཏུ་གང་གིས་འདུལ་བའི་སངས་རྒྱས་ཀྱི་རྣམ་པ་དང༌། ཆོས་དང༌། དགེ་འདུན་དང༌། དྲང་སྲོང་དང༌། བྲམ་ཟེ་དང༌།
ཚངས་པ་དང༌། གྱ་བྱིན་ལ་སོགས་པའི་རྣམ་པར་སྤྲུལ་ནས་རང་བཞིན་ཤུགས་ཀྱིས་མཛད་པས་འཁོར་བ་སྟོང་པར་མཛད་པ་ནི། ཚངས་ཆེན་ལ་བརྟེན་ཞེས་བྱ་སྟེ། འདུལ་བྱེད་སྟོན་པས་ཁོལ་བུ་སེམས་ཅན་གྱི་དོན་བྱེད་པའོ། ། དེ་ལྟར་འཇིག་རྟེན་གྱི་ཁམས་དང་སྟོན་པ་ཉིད་གནས་པའི་ཡུལ་སེམས་ཅན་ཐམས་ཅད་ཐོག་པ་གསུམ་གྱིས་བཏུལ་ཏེ། མཐར་རྡོ་རྗེ་སྙིང་པོའི་ཐོག་པར་བཀོད་ནས་སེམས་ཅན་གཅིག་ཙམ་ཡང་མི་གནས་པར་སངས་རྒྱས་པ་ན་ཀུན་ཏུ་བཟང་པོའི་མཛད་པ་མཐར་ཕྱིན་ཏེ། ཚངས་ཆེན་གྱི་བསྐལ་པ་སྟོང་པ་ཞེས་བྱའོ། ། དེ་ལྟར་གང་ཆེན་མཚོའི་རིགས་ལྔའི་སངས་རྒྱས་དེ་དག་གིས་བསྟན་པ་ནི་གསང་པ་གཅོད་པ་བོན་གྱི་རྒྱུད་རང་བྱུང་གི་ཡི་གེ་ཆེན་པོ་སུས་ཀྱང་བཀོད་པ་མེད་པར་རང་སྣང་བ་ནི་ཐེག་པ་ཆེན་པོའི་ཆོས་ཀྱི་རྔ་སྒྲ་རྒྱུན་མི་འཆད་པའོ། ། དུས་ཕུན་སུམ་ཚོགས་པ་ནི་ཆོས་ཉིད་འགྱུར་བ་མེད་པའོ། ། འཁོར་ཕུན་སུམ་ཚོགས་པ་ནི་རིགས་ལྔའི་སངས་རྒྱས་དཔག་ཏུ་༼༧༧༽མེད་པ་རྣམས་སོ། །
དེ་ལྟར་བཞུགས་པའི་སྟོན་པ་གང་ཆེན་མཚོ་ཇི་སྙེད་པ་དེ་དག་གི་མཛད་པ་སུམ་ཅུ་རྩ་དྲུག་གི་ངོ་བོར་བཞུགས་ཏེ། དེ་ཡང་ལོངས་སྐུའི་དུས་ན་སྐུའི་ཕྱིའི་མཛད་པ་བཞི་ནི། སྐུ་སྣང་ལ་རང་བཞིན་མེད་པས་རྡོས་བཅས་རྣམ་པར་དག་པར་མཛད། ཡེ་ཤེས་ཀྱི་ཞལ་ཕྱག་ཏུ་རྫོགས་པས་སྐུ་རང་གི་ངོ་བོ་མཛད་པ་མ་ལུས་པ་རྫོགས་པར་མཛད། འོད་ཀྱི་ཞལ་ཕྱག་ཏུ་གསལ་བས་རང་སྣང་རང་གྲོལ་བར་མཛད། ཤེས་རབ་ཀྱི་ཞལ་ཕྱག་གི་རྣམ་པར་སྣང་བས་མཁྱེན་པ་ཡོངས་སུ་རྫོགས་པའི་མཛད་པ་མ་ལུས་པ་རྫོགས་པར་མཛད། ནང་གི་བཞི་ནི། མཚན་བཟང་པོ་སུམ་བཅུ་རྩ་གཉིས་འོད་ཟེར་གྱི་རྣམ་པར་བྱུང་བས་སྐུའི་ཡོན་ཏན་མ་ལུས་པ་རྫོགས་པར་མཛད། དཔེ་བྱད་བཟང་པོ་བརྒྱད་ཅུས་གྱན་པས་རྣམ་པར་དག་པའི་ཆོས་ཉིད་ཀྱི་མཛད་པ་མ་ལུས་པ་རྫོགས་པར་མཛད། སྐུ་ལས་འོད་གསེར་གྱི་ཚོགས་དཔག་ཏུ་མེད་པ་བྱུང་བས་སངས་རྒྱས་ཀྱི་ཁྱད་པར་གྱི་ཡོན་ཏན་མ་ལུས་པ་རྫོགས་པར་མཛད།
ཞལ་ཕྱོགས་ཀུན་ཏུ་ཐ་ལོར་བཞུགས་པས་ལོངས་སྤྱོད་པའི་མཚན་ཉིད་མ་ལུས་པ་རྫོགས་པར་མཛད་དོ། ། སྐུ་ཡི་གསང་བའི་མཛད་པ་བཞི་ནི། མདུན་དང་རྒྱབ་མེད་པར་བཞུགས་པས་སྣང་ཆ་༼༧༨༽མ་ལུས་པ་རྫོགས་པར་མཛད་ཞེས་མདུན་རྒྱབ་མེད་པ་སྟེ་ཡེ་ཤེས་ཀྱི་སྐུ་ཡིན། ནང་ནས་བལྟས་ན་ཕྱི་གསལ་བ་ཉིད་དུ་བཞུགས་པས་སྟོང་ཆའི་མཛད་པ་མ་ལུས་པ་རྫོགས་པར་མཛད་ཅིས་སྟོང་ཉིད་ཀ་དག་གི་མཛད་པ་དེ་ལྷུན་གྲུབ་ཀྱི་འཆར་ལུག་གོ ། ཕྱི་ནས་བལྟས་ན་ནང་གསལ་བ་ཉིད་དུ་བཞུགས་པ་གཉིས་སུ་མེད་པའི་ཡོན་ཏན་རྫོགས་པར་མཛད། རྩེ་མོ་ཕྱོང་ཀུན་ཏུ་ཟག་ཐལ་བར་བཞུགས་པས་མི་གནས་འགགས་པ་མེད་པའི་མཛད་པ་མ་ལུས་པ་རྫོགས་པར་མཛད་ཅེས་བློ་འདས་རང་སྣང་གི་མཛད་པའོ། ། གསུང་གི་ཕྱིའི་མཛད་པ་བཞི། རང་བྱུང་གི་ཡི་གི་དྲུག་ལྗགས་ཀྱི་དབང་པོ་ལས་འཕྲོས་པས་རྟག་ཏུ་མེད་པའི་ཆོས་ཉིད་ཀྱི་མཛད་པ་མ་ལུས་པ་རྫོགས་པར་མཛད་ཞེས་བདག་མེད་མཚོན་པའི་སྒྲ་ཐམས་ཅད་ཀྱི་གཞི་མར་བྱུང་ཚུལ་ལོ། ། དེ་ཡབ་ཀྱི་ཞལ་དུ་ཞུགས་པས་མཚན་མ་མེད་པའི་ཆོས་ལ་མེད་པའི་ཆོས་ལ་ལོངས་སྤྱོད་དོ་ཞེས་ཐབས་དང་དངོས་པོ་མཚོན་ནོ། ། དེ་ཡུམ་གྱི་མཁའ་ལས་ཐོན་པས་གཉིས་སུ་མེད་པའི་ཆོས་ཉིད་ལ་ལོངས་སྤྱོད་དོ་ཞེས་ཐམས་ཅད་བསྐྱེད་པའི་ཡུམ་སྟོང་པ་ཉིད་མཚོན་ནོ། །
དེ་རབ་ཏུ་འཕྲོ་ཞིང་འདུས་པ་ལས་ཆོས་ཐམས་ཅད་རང་བཞིན་མེད་པའི་མཛད་པ་མ་ལུས་པ་རྫོགས་པར་མཛད་ཅེས་གནད་ཐམས་ཅད་ལམ་དུ་སོང་ཞིང་༼༧༩༽གོལ་པ་རང་བཞིན་མེད་པར་རྫོགས། ནང་གི་བཞི་ནི། རང་གི་ངོ་བོ་བཤད་པ་ཆོས་ཐམས་ཅད་བརྗོད་དུ་མེད་པའི་རང་སྒྲ་ལ་དབང་བསྒྱུར་ཞེས། སྐུའི་རྣམ་འགྱུར་གྱི་གཞན་ལ་བརྗོད་མེད་ཀྱི་དོན་བྱེད་ཚུལ་ལོ། ། ཚིག་ཙམ་མ་ཡིན་པར་སྒྲ་བསམ་ལས་འདས་པའི་ཆོས་ཉིད་ལ་ལོངས་སྤྱོད་དོ་ཞེས་བརྗོད་ཚིག་ལ་རག་མི་ལས་པར་བསྟན། སྒྲ་ཐམས་ཅད་རང་སར་དག་པས་མངོན་པར་འདུ་མི་བྱེད་པའི་ཆོས་ཉིད་ལ་ལོངས་སྤྱོད་དོ་ཞེས་བརྗོད་གཞི་ལས་འདས་པར་བསྟན། ཁོ་དགོས་དཔག་ཏུ་མེད་པའི་འོད་ཞལ་གྱི་དཀྱིལ་འཁོར་ལས་འཕྲོས་པས་གདུལ་བྱ་འདུལ་བྱེད་ཀྱི་ཆོས་ལ་ལོངས་སྤྱོད་ཅེས་སྤྲུལ་སྐུའི་གཞན་དོན་དང་འབྲེལ་དགོད་དོ། ། གསུང་གི་གསང་བའི་མཛད་པ་བཞི་ནི། ཁུངས་བཙུན་པའི་གཞིར་སྨིན་པ་ནི། སྐུའི་སྦྱོར་བ་རྣམ་པར་དག་པས་རང་བྱུང་གི་ཆོས་ལ་ལོངས་སྤྱོད་དོ་ཞེས་རྐྱེན་བྲལ་ཀ་དག་གི་སྦྱོར་བ་ཐམས་ཅད་རང་བྱུང་གི་ཆ་ཆོས་སྐུར་སྣང་བའོ། །
གསུང་གི་སྦྱོར་བ་རྣམ་པར་དག་པས་ཟག་པ་མེད་པའི་ཆོས་ལ་ལོངས་སྤྱོད་དོ་ཞེས་བརྡ་སྤྲོད་གསུང་གི་སྦྱོར་བ་ཐམས་ཅད་ཉོན་མོངས་གི་གཞི་ལས་འདས་པའོ། ། ཐུགས་ཀྱི་སྦྱོར་བ་རྣམ་པར་དག་པས་ཐམས་ཅད་མཁྱེན་པ་ཉིད་ཀྱི་ཡེ་ཤེས་ལ་ལོངས་སྤྱོད་༼༨༠༽དོ་ཞེས་རང་ངོ་ལས་གཞན་དུ་སྣང་བ་མེད་དོ། ། ཞལ་གྱི་སྦྱོར་བ་རྣམ་པར་དག་པས་ཐམས་ཅད་མཁྱེན་པའི་ཆོས་རྣམས་ལ་ལོངས་སྤྱོད་དེ་ཞེས་ཞལ་ལས་འཕྲོས་པའི་ཡི་གེ་ལ་སོགས་རྣམས་རང་ངོ་ལས་གཞན་མེད། དེ་ནི་སྐྱེ་བ་མེད་པའི་ཆོས་ཉིད་ཀྱི་རང་སྒྲར་རང་བྱུང་བའོ་ཞེས་བྱུང་བ་དང་འབྱུང་བའི་གཞིའོ། ། ཐུགས་ཀྱི་ཕྱི་ཡི་མཛད་པ་བཞི་ནི། མངོན་པར་འདུ་བའི་བྱེད་པའི་ཏིང་ངེ་འཛིན་ལ་མཉམ་པར་བཞག་པས་ཞེས་མཉམ་བཞག་ནི་གཉིས་སྣང་གི་ཆོས་ལས་འདས་པས། བྱ་བ་དང་རྟོག་པའི་མཛད་པ་རྣམ་མཁྱེན་ཞེས་མཁྱེན་པའི་བྱེ་བྲག་ཐམས་ཅད་རང་ངོ་ན་གསལ་ལོ། ། ཡེ་ཤེས་ཀྱི་མཐོང་བ་རྣམ་པར་དག་པའི་ཏིང་ངེ་འཛིན་ལ་མཉམ་པར་བཞག་པས་ཞེས་སྣང་ཆ་ཐམས་ཅད་རྡུལ་ཕྲན་གྱི་གོང་བུ་ལས་འདས་པས། མཁྱེན་པ་ཡོངས་སུ་རྫོགས་པའི་མཛད་པ་ཡོངས་སུ་རྫོགས་པར་མཛད་ཞེས། མཁྱེན་ཡུལ་ཐམས་ཅད་རང་ངོ་ན་གསལ་བ་ལས་གཞན་མེད།
ཆོས་རྣམ་པར་དག་པའི་ཏིང་ངེ་འཛིན་ལ་མཉམ་པར་བཞག་པས་ཞེས་རང་སྣང་གི་འཆར་ཚུལ་ལ་ཤེས་བྱའི་ཆོས་རྣམས་འགགས་མི་སྲིད་པས་ཆོས་སྤྱི་དང་རང་གི་མཚན་ཉིད་མ་ལུས་པ་མཁྱེན་པར་མཛད། ཟག་པ་མེད་པའི་ཏིང་ངེ་འཛིན་ལ་མཉམ་༼༨༡༽པར་བཞག་པས་ཞེས་རང་སྣང་ལྷུན་གྲུབ་ཀྱི་འཆར་ཚུལ་ལ་གང་སྣང་བ་ཐམས་ཅད་རྣམ་དག་ཡེ་ཤེས་ཀྱི་ས་ལ་རྡོགས་པས། རྣམ་པར་དག་པའི་རོལ་པ་མ་ལུས་པ་རྫོགས་པར་མཛད། དེ་ནི་གནས་པའི་ཆ་ལས་བྱུང་བ་སྟེ་འཆར་གཞིའི་རང་ངོ་ལ་གནས་པ་ལ་གསུང༌། ནང་གི་བཞི་ནི། མེ་ལོང་ལྟ་བུའི་ཡེ་ཤེས་ཀྱི་མཁྱེན་ཆ་ནང་དུ་གསལ་བས་དེས་ཐམས་ཅད་ལ་ལོངས་སྤྱོད་དེ་ཞེས་འགྱུར་མེད་རང་རེག་གི་ངོ་བོ་ལས་འདའ་མི་སྲིད་དོ། ། མཉམ་པ་ཉིད་ཀྱི་སེམས་ཀྱི་མཁྱེན་ཆ་ནང་དུ་གསལ་བས་དོན་ཐམས་ཅད་ལ་ལོངས་སྤྱོད་དོ་ཞེས་སྣང་སྟོང་མཐའ་བྲལ་གཉིས་མེད་ཀྱི་དོན་ལས་འདའ་མི་སྲིད། སོ་སོར་རྟོགས་པའི་ཡེ་ཤེས་ཀྱི་མཁྱེན་ཆ་ནང་དུ་གསལ་བས་དབང་པོ་རྣམས་ལ་ལོངས་སྤྱོད་དོ་ཞེས་གང་ལྟར་སྣང་བའི་འཆར་གཟུགས་རྣམས་འགགས་མི་སྲིད་དོ། ། བྱ་བ་གྲུབ་པའི་ཡེ་ཤེས་ཀྱི་མཁྱེན་ཆ་ནང་དུ་གསལ་བས་ཆོས་ཐམས་ཅད་དང་བྲལ་བ་ལ་ལོངས་སྤྱོད་ཅེས་རྒྱུ་རྐྱེན་དང་བྲལ་བའི་གནད་ཀྱིས་ཆོས་ཐམས་ཅད་ཀྱི་རྟེན་གཞི་མེད་པ་ཁོ་ནའོ། ། དེ་དག་ནི་གསལ་བའི་ཆ་ལས་བྱུང་བའོ། །
ཡེ་ཤེས་ཀྱི་ཆ་ཐམས་ཅད་རང་རིག་གི་གསལ་ཆ་ལ་གསུང༌། གསང་བའི་བཞི་ནི། གསལ་༼༨༢༽སྟོང་དབྱེར་མེད་དུ་བཞུགས་པས་ཡུལ་ཤེས་གཉིས་མེད་དུ་གསལ་ཞེས་ངོ་བོའི་རང་གདངས་ཡིན་པས་སོ། ། སྣང་སྟོང་དབྱེར་མེད་དུ་བཞུགས་པས་འཁོར་འདས་གཉིས་མེད་དུ་གསལ་ཞེས་སྟོང་པ་རིག་པའི་སྙིང་པོ་ཅན་ཡིན་པས་རིག་པ་གསལ་བའི་སྙིང་པོ་ཅན་ནོ། ། རིག་སྟོང་དབྱེར་མེད་དུ་བཞུགས་པས་གཟུང་འཛིན་གཉིས་མེད་དུ་གསལ་ཞེས་བློ་འདས་ཆོས་སྐུའི་ངོ་བོ་རྒྱུ་རྐྱེན་དང་བྲལ་བའི་གནད་ཀྱིས་སོ། ། ལུས་སེམས་དབྱེར་མེད་དུ་བཞུགས་པ་གཟུང་འཛིན་གྱི་རྡོག་མཐའ་ཆོད་པའོ་ཞེས་འདིར་རྒྱུ་ཉོན་མོངས་གྱི་གདུང་བ་མེད་པས་ཡུལ་སེམས་ཀྱི་རྣམ་པ་ཐམས་ཅད་ལྷུན་གྲུབ་ཀྱི་ཟེར་གདངས་ལས་གཞན་ན་མེད་དོ། ། དེ་དག་ནི་རང་བཞིན་བཞུགས་ཚུལ་གྱི་ཆ་ནས་བྱུང་བའོ། ། དེ་ལྟར་བཅུ་གཉིས་ཀྱི་ལོངས་སྐུའི་ཐུགས་ཡེ་ཤེས་གཉིས་མེད་ཀྱི་དགོངས་པ་དྲན་བསམ་རང་རྒྱུད་དུ་ཞེན་པའི་རྡོག་པ་ལས་གྲོལ་བའོ། ། འདི་དག་ཀྱང་གཟུང་བའི་ཡུལ་དུ་ནི་མ་ཡིན་ལ་མཁྱེན་པའི་ཆ་སྟེ་དོན་རང་ངོའི་ཆ་ཙམ་ལས་དགོངས་པའོ། ། དེ་ནས་ལོངས་སྐུའི་སྣང་ཆ་ལས་སྤྲུལ་པའི་སྐུར་བྱོན་པ་ནི།
གནས་རིབ་བཅུ་གཉིས་སུ་སྟོན་པ་བཅུ་གཉིས་མངོན་པར་སྤྲུལ་ཏེ་བྱོན་པ་རྣམས་ཏེ། ཕུན་༼༨༣༽སུམ་ཚོགས་པ་ལྔ་ལྔའི་རང་བཞིན་ཅན་ནོ། ། འདི་དག་གི་དུས་ན་སྤྲུལ་སྐུའི་འདུལ་བྱའི་གནས་འཛམ་བུ་གླིང་འདིར། ཆོས་སྐུའི་བསྟན་པ་དངོས་རྫོགས་པ་ཆེན་པོའི་བྱིན་རླབས་ལས་རང་ཤར་བ་རིན་པོ་ཆེ་བརྒྱ་རྩ་གཅིག་གི་རྒྱུ་ལས་རང་འཁྲུངས་པའི་རྡོ་རྗེ་ཚེ་ལོ་དཔག་མེད་ནས་ད་ལྟའི་བར་གྱི་མི་རྣམས་ཀྱི་ཕྱག་གང་བ་དང༌། ལོངས་སྐུའི་བསྟན་པ་དངོས་བསྟན་པ་བུ་གཅིག་གི་བྱིན་རླབས་ལས་རང་ཤར་བ་རིན་པོ་ཆེ་བརྒྱ་རྩ་གཅིག་ལས་རང་འཁྲུངས་པའི་གླེགས་བམ་བོར་བ་ཞེངས་ཆོས་ཀྱི་རང་སྒྲ་གྲགས་པ་དང༌། སྤྲུལ་སྐུ་བཅུ་གཉིས་པོའི་བྱིན་བརླབས་ལྔས་རང་ཤར་བ་རིན་པོ་ཆེ་བརྒྱ་རྩ་གཅིག་གི་རྒྱུ་ལས་སུས་ཀྱང་མ་བྱས་པར་སྐུ་འགྲོ་བའི་ལུས་བོང་དང་མཉམ་པ་སྟེ། སྐུ་གསུང་ཐུགས་ཀྱི་སྤྲུལ་པ་དེ་གསུམ་ནི་སུས་ཀྱང་མ་བྱས་པར་མི་འཇིག་པ། བྱིན་བརླབས་ལས་རང་ཤར་བས་སྒྱུ་འཕྲུལ་དང་ཡོན་ཏན་དཔག་ཏུ་མེད། གང་དང་འཕྲད་པ་འབྱུང་བ་རང་དངོས་སུ་གྲོལ་བར་བྱེད་པའི་ཕྱིས་ཅན་དུ་བྱུང་བའོ། ། རྡོ་རྗེ་དེ་ནི་འགྲོ་བ་གང་དག་ནད་ཞི་འདོད་པ་རྣམས་ཀྱི་ནད་མེད་པ་ནས་འདོད་པ་ཐམས་ཅད་བསྐང་ཞིང༌།
ཐར་པ་ལ་སྦྱོར་བའོ། ། གླེགས་བམ་དེ་དང་འཕྲད་པ་༼༨༤༽དང་སྒྲ་ཐོས་པ་ཙམ་གྱིས་གྲོལ་བའོ། ། དེས་ན་འདི་གླེགས་བམ་ལ་བྲིས་ནས་འཆང་བའང་འབད་པ་མེད་པར་གྱོལ་བའི་ཕྲིས་ཡོད་དོ། ། སྐུ་དེ་ནི་གང་དང་འཕྲད་པའི་ལུས་འོད་གསལ་དུ་གྲོལ་བའི་ཕྲིས་བྱེད་པའོ། ། གཞན་ཡང་དེ་དག་གང་ན་བཞུགས་དང༌། ཁྱད་པར་དང་ཡོན་ཏན་རྣམས་ཞིབ་པར་ཐེག་མཆོག་མཛོད་ལས་ཤེས་དགོས་སོ། ། དེ་ལྟ་བུའི་སྤྲུལ་པ་གསུམ་གནས་པས་འཛམ་བུའི་གླིང་གཞན་ལས་ཆེས་འཕགས་པའོ། ། དེ་ལྟར་གནས་རིས་བཅུ་གཉིས་སུ་རྡོ་རྗེ་འཆང་ཉིད་ལོངས་སྐུ་ལས་སྤྲུལ་པའི་སྐུར་བྱོན་ཏེ་འགྲོ་བ་རྣམས་ཀྱི་ཕུང་པོ་ལྔ་དག་པར་བྱ་བའི་ཕྱིར། ཕུན་སུམ་ཚོགས་པ་ལྔའི་རང་བཞིན་དུ་ལན་བཅུ་གཉིས་སུ་སྣང་བར་མཛད་པའོ། ། ཞིབ་ཏུ་ཐེག་མཆོག་མཛོད་ལས་ཤེས་དགོས་སོ། །
དེའི་ཚེ་ འདི་དག་གི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་མཛད་པ་སུམ་ཅུ་རྩ་དྲུག་ལས། སྐུའི་ཕྱིའི་མཛད་པ་བཞི་ནི། སྡུག་བསྔལ་གྱི་ཆུ་བོ་བཞི་སྤོང་བ་ལ་དགོངས་ནས། བལྟམ་པ་དང༌། འཕོང་དང༌། སྒྱུ་རྩལ་འགྲན་པ་དང༌། མངོན་པར་འབྱུང་བ་དང༌། བསོད་སྙོམ་སྤྱོད་པ་རྣམས་སོ། ། ནང་གི་བཞི་ནི། འཁོར་དང་ལོངས་སྤྱོད་སྤང་བ་ལ་དགོངས་༼༨༥༽ནས།
རྟ་མཆོག་དང༌། ཤིང་རྡ་དོར་པ་དང༌། སྙིང་པོ་བྱང་ཆུབ་ཏུ་འགྲོ་བ་དང༌། འོད་ཟེར་བཀྱེ་བ་དང༌། མཚོན་ཆའི་ཆར་པ་མེ་ཏོག་ཏུ་བསྒྱུར་བ་རྣམས་སོ། ། གསང་བའི་བཞི་ནི། བསྟན་པའི་ཐ་མ་ཏིང་ངེ་འཛིན་གྱིས་འདུལ་བ་ལ་དགོངས་ནས། དཀའ་ཐུབ་མཛད་པ་དང༌། རི་བོ་གསེར་ལྷུན་དུ་ཏིང་ངེ་འཛིན་གྱི་སྒྲ་འབུམ་ཕྲག་བརྒྱ་ཉི་ཤུ་སྐད་ཅིག་ལ་མངོན་དུ་མཛད་པ་དང༌། རིན་པོ་ཆེ་ཟ་མ་ཏོག་གི་ཏིང་ངེ་འཛིན་ལ་རྟག་ཏུ་བཞུགས་པ་དང༌།
རྡོ་རྗེ་ལྟ་བུའི་ཏིང་ངེ་འཛིན་གྱིས་བྱང་ཆུབ་པ་རྣམས་སོ། ། གསུང་གི་ཕྱིའི་མཛད་པ་བཞིན་ནི། མོད་སྡེ། དབྱངས་བསྐད། ལུང་བསྟན། ཚིགས་སུ་བཅད་པའི་སྡེ་བཞིའོ། ། ནང་གི་བཞི་ནི། ཤིན་ཏུ་རྒྱས་པ། སྐྱེས་པ་རབ། གླེང་གཞི།
དེ་ལྟར་བྱུང་བ་བཞིའོ། ། གསང་བའི་བཞི་ནི། ཆེད་དུ་བརྗོད་པ། རྟོག་པ་བརྗོད་པ། གཏན་ལ་དབབ་པ། སྨད་དུ་བྱུང་བའི་སྡེའོ། ། ཐུགས་ཀྱི་ཕྱིའི་མཛད་པ་བཞི་ནི། དཔའ་བར་འགྲོ་བ། རིན་པོ་ཆེ་ཏོག ། རྣམ་པར་རོལ་པ།
ཟ་མ་ཏོག་གི་ཏིང་ངེ་འཛིན་ཏེ། གཟུགས་མེད་བཞི་ཡི་ཏིང་ངེ་འཛིན་དང༌། ནང་གི་བཞི་༼༨༦༽ནི། ཡུམ་ཀུན་ལ་འཇུག་པ། མངོན་པར་སྣང་བ། གཙུག་གི་ནོར་བུ། རྒྱལ་མཚན་རྩེ་མོ་ཡོངས་སུ་བཀོད་པའི་ཏིང་ངེ་འཛིན་ཏེ། གཟུགས་ཁམས་ཀྱི་འཕགས་པའི་གནས་ལྔའི་འོག་མིན་སའི་རྡེན་ལ་དང་པོ་རིན་པོ་ཆེ་ཟ་མ་ཏོག་གི་ཏིང་ངེ་འཛིན་སྔོན་དུ་སོང་བའི་ཕྱི་མ་བཞི་དང༌། གསང་བའི་བཞི་ནི། འགྱུ་བ་དག་པ།
ཟབ་མོ་སྣང་བ། རིན་ཆེན་སྒྲོན་མེ། མཆོག་ཏུ་ལེགས་པའི་ཏིང་ངེ་འཛིན་ཏེ་བསྟོན་བཞི་ཡི་ འཛིན་རྣམས་སོ། ། དེ་ལྟར་སྐུ་གསུམ་པོ་བསྡོལ་པའི་མཛད་པ་བརྒྱ་རྩ་བརྒྱད་དུ་སྣང་བ་ནི་རྡོ་རྗེ་འཆང་ཡོན་ཏན་རྫོགས་པའི་བདག་ཉིད་གཅིག་གི་མཛད་པ་ཞེས་བྱ་སྟེ་རྒྱལ་བ་དགོངས་པས་བརྒྱུད་པའི་རིམ་པ་སྟེ་དགོངས་པ་རྒྱུད་གཅིག་བསྡུས་པའོ། ། སླད་ནས་འབྱོན་འགྱུར་གྱི་འདྲེན་པ་རྣམས་ཀྱང་རྡོ་རྗེ་འཆིང་འདི་ཁོ་ནའི་རང་བཞིན་དུ་གཅིག་པ་ཡིན་ནོ། ། ཞར་ལ་རིག་འཛིན་བརྡ་བརྒྱུད་དང༌། གང་ཟག་སྙན་ཕུང་གི་བརྒྱུད་པའི་རིམ་པ་རྣམས་ལོ་རྒྱུས་ཆེན་མོ་ལས་རྟོགས་པར་བྱ་དགོས་སོ། ། དེ་ལྟར་ཐུན་མོངས་བ་དང་སྒོ་བསྟུན་པའི་ཕུན་སུམ་ཚོགས་པ་ལྔ་དང༌། གཉིས་པ་ཐུན་མོངས་མ་ཡིན་པའི་གླེང་གཞི་ནི། ཐལ་འགྱུར་༼༨༧༽ལས།
གཞན་ལས་ཁྱད་པར་འཕགས་དོན་དུ། ཐུན་མོངས་མིན་པ་ལུས་ལ་སྦྱར། ཞེས་འདིར་ནི་གཞི་ལམ་འབྲས་བུའི་དུས་གསུམ་པོ་ན་ཕུན་སུམ་ཚོགས་པ་ལྔ་ལྡན་དུ་ཡོད་པས། གཞི་འདུག་ཚུལ་གྱི་ཕུན་སུམ་ཚོགས་པ་ལྔ། ལམ་ཉམས་སུ་བླང་པའི་ཕུན་སུམ་ཚོགས་པ་ལྔ། མཐར་ཐུག་འབྲས་བུའི་ཕུན་སུམ་ཚོགས་པ་ལྔའོ། ། དང་པོ་ལ། གཞིའི་གནས་ཕུན་སུམ་ཚོགས་པ་ཆོས་དབྱིངས་སྤྲོས་པ་དང་བྲལ་བ། སྟོན་པ་ཕུན་སུམ་ཚོགས་པ་ནི་རང་བྱུང་གི་ཡེ་ཤེས་སོ། ། གཞིའི་འཁོར་ཕུན་སུམ་ཚོགས་པ་ནི་སྐུ་དང་ཡེ་ཤེས་སོ། །
གཞིའི་བསྟན་པ་ཕུན་སུམ་ཚོགས་པ་ནི། གནས་ལུགས་རྫོགས་པ་ཆེན་པོའི་དེ་བཞིན་ཉིད་དོ། ། གཞིའི་དུས་ཕུན་སུམ་ཚོགས་པ་ནི་ཐོག་མ་དང་ཐ་མ་མེད་པའོ། ། ལམ་ལ་གཉིས་ལས། གནས་པ་ལུས་ཀྱི་ཕུན་སུམ་ཚོགས་པ་ལྔ་དང༌། འཆར་བ་ཡུལ་གྱི་ལྔའོ། ། དང་པོ་ནི། ལུས་ཀྱི་གནས་ཕུན་སུམ་ཚོགས་པ་ནི། ཙིཏྟ་དང་དུང་ཁང་གི་གཞལ་ཡས་ཁང་ངོ༌། ། དེའི་སྟོན་པ་ནི་ངོ་བོ་ཀ་དག་རིག་པའི་སྙིང་པོ་ཅན།
དེའི་འཁོར་ནི་ལྷུན་གྲུབ་རང་གསལ་གྱི་ཚོམ་བུའོ། ། དེའི་བསྟན་པ་ནི་རྩ་རྟུང་ཐིག་ལེ་༼༨༨༽སྟོན་རང་གསལ་བའོ། ། དུས་ནི་ལུས་ཀྱི་རྟེན་འབྲེལ་ཚང་བའོ། ། གཉིས་པ་འཆར་བ་ཡུལ་གྱི་ཕུན་སུམ་ཚོགས་པ་ལྔ་ནི། གནས་ནི་ཕྱི་དབྱིངས་ནམ་མཁའ་སྟོང་པ་སྤྲིན་དང་བྲལ་བ་ལ། ནང་དབྱིངས་རྣམ་པར་དག་པའི་སྒྲོན་མ་ཤར་བའོ། ། དེའི་སྟོན་པ་ནི་རྡོ་རྗེ་ལུ་གུ་རྒྱུད་དོ། ། དེའི་འཁོར་ནི་སྐུ་དང་ཐིག་ལེའི་སྣང་བའོ། ། དེའི་བསྟན་པ་ནི་རང་རིག་གསལ་བ་རྣམ་པར་མི་རྡོག་པའོ། ། དེའི་དུས་ནི་ལྟ་སྟངས་དང་གཟིགས་སྟངས་འཛོམ་པ་ལའོ། །
གསུམ་པ་མཐར་ཐུག་འབྲས་བུའི་ཕུན་སུམ་ཚོགས་པ་ལྔ་ནི། གནས་ཕུན་སུམ་ཚོགས་པ་ནི། གདད་མའི་ཟད་པ་ཀ་དག་ཆོས་ཀྱི་དབྱིངས་ཆེན་པའོ། ། དེའི་སྟོན་པ་ཕུན་སུམ་ཚོགས་པ་ནི། རང་རིག་པའི་ཡེ་ཤེས་ཐམས་ཅད་མཁྱེན་པའོ། ། དེའི་འཁོར་ཕུན་སུམ་ཚོགས་པ་ནི། སྐུ་དང་ཡེ་ཤེས་སུ་སྣང་བའི་ཚོམ་བུ་ལ་ལོངས་སྤྱོད་པའོ། ། དེའི་བསྟན་པ་ཕུན་སུམ་ཚོགས་པ་ནི། ཟག་པ་མེད་པའི་བདེ་ཀློང་གཅིག་ཏུ་འཁྱིལ་པའོ། ། དེའི་དུས་ཕུན་སུམ་ཚོགས་པ་ནི།
སྐུ་གསུམ་འདུ་འབྲལ་མེད་པ་མཐར་ཐུག་པའི་རྟོགས་པ་མངོན་དུ་གྱུར་པ་ནའོ། ། གླེང་བསླང་ནི། དེ་ལྟ་བུའི་རྒྱུད་གཞི་ལམ་འབྲས་གསུམ་པོ་དེ་སྟོན་འཁོར་ལྡན་༼༨༩༽འཛོམས་པས་རང་དང་གཞན་གྱི་དོན་ལ་གླིང་བསླང་བའོ། ། དེ་ལྟར་གླིང་བསླང་གཉིས་ལ་བརྟེན་པའི་སྤྱིར་རྒྱུད་སྡེའི་དབྱེ་བ་བསམ་གྱིས་མི་ཁྱབ་པ་བཞུགས་པ་ལས། བྱེ་བྲག་འོད་གསལ་རྫོགས་པ་ཆེན་པོ་ལ་ཡང་ཡོངས་སུ་གྲགས་ཟིན་པའི་རྒྱུད་དང་མ་གྲགས་པའི་རྒྱུད་མཚན་ཐོག་པ་མང་པོ་བཞུགས་ཤིང༌། དེ་དག་ཕལ་མོ་ཆེ་དགའ་རབ་རྡོ་རྗེའི་བཀའི་བསྡུ་བ་མཛད་ནས་རྒྱུད་འབུམ་ཕྲག་དྲུག་བཅུ་རྩ་བཞིར་བསྡུས་པ་ཉིད། བློན་པོ་ཆེན་པོ་འཇམ་དཔལ་བཤེས་གཉེན་གྱི་སེམས་ཀློང་ལན་ངག་གི་སྡེ་གསུམ་དུ་དབྱེ་བའི་མན་ངག་ལ་དགེ་རྙེན་ཤྲི་སེང་ནས་ཕྱི་ནང་འཕང་བ་ཡང་གསང་གི་སྐོར་བཞིར་ཕྱེ་ནས་གསང་སྐོར་མ་རྒྱུད་ཀྱི་ལྡང་ཚད་ཀྱི་དབང་གིས་བཅུ་བདུན་རྒྱུད་དང་བཀའ་སྟག་ནག་མོ་ཁྲོས་མའི་རྒྱུད། ཀློང་གསལ་འབར་མའི་རྒྱུད་སྡེ་གྲགས་ཆེ་བ་དང༌། གཞན་ཡང་ཤིན་ཏུ་མང་ངོ༌། ། དེ་ཡང་རྒྱུད་ཀྱི་ངོ་བོ་དང༌།
རིག་པ་དང་དེ་གཏན་ལ་འབེབས་པའི་གནས་གསང་བ་ཆེན་པོ་བརྣན་བྲི་མི་བཏུབ་པ་ཐང་ཆོད་པའོ། ། ངེས་ཚིག་ནི། རིགས་མཚོན་པའི་ཕྱིར་ན་རྒྱུད་དེ། གང་དང་གང་གི་རིགས་སུ་སྐྱེ་བར་བྱེད་པས་ན་རྒྱུད། ཐང་ཆོད་ཅིང་བར་མ་ཆེད་ལ་བྲེང་ཆགས་པས་ན་རྒྱུད་དོ། ། ༼༩༠༽ཐུན་མོངས་ལ་དབྱེ་ན། རང་བཞིན་དོན་གྱི་རྒྱུད་དང༌། མཚོན་བྱེད་ཚིག་གི་རྒྱུད་དོ། ། དང་པོ་ནི། སེམས་ཉིད་རང་བཞིན་གྱི་འོད་གསལ་བ་རྣམ་པར་རྟོག་པའི་དྲི་མ་དང་བྲལ་བ་སྟེ།
ཀུན་ལ་རྟག་པར་གནས་པས་ཀྱང་རྒྱུད་ལ། སངས་རྒྱས་ཀྱི་རིགས་ཡིན་པས་ཀྱང་རྒྱུད་ལ། སངས་རྒྱས་པའི་མཚན་ཉིད་འཛིན་པས་ཀྱང་རྒྱུད་དུ་བཞག་གོ ། གཉིས་པ་ནི། དེ་ཉིད་མཚོན་པའི་གནས་མིང་ཚིག་ཡི་གེའི་རང་བཞིན་ལེའུ་ལ་སོགས་པས་བཅད་པ། བསྐྱེད་པའི་རིམ་པ་གཙོ་བ་ཐབས་དང༌། རྫོགས་རིམ་གཙོ་བོ་ཤེས་རབ་དང༌། ཆ་མཉམ་པ་གཉིས་ཡོད་ཟུང་འཇུག་དང༌། ཐམས་ཅད་ལས་འདས་པར་སྟོན་པ་རྫོགས་ཆེན་ནོ། ། ལྡང་ཚད་ལ།
རྒྱུད་ཀྱི་དངོས་པོ་བཅུ་སྟོན་པ་ཚང་ན་བསྐྱེད་རིམ་དང༌། ལྟ་བ་འབྲས་བུ་གཉིས། སྤྱོད་པ་བསྒོམ་པ་གཉིས། སེམས་དང་ཡེ་ཤེས་གཉིས། ཉམས་དང་གདམས་པ་གཉིས་ཏེ་བརྒྱད་པོ་གཙོ་བོར་སྟན་པ་རྫོགས་རིམ་གྱི་ལྡང་ཚད་ཡིན་ནོ། ། གཉིས་མེད་ཟུང་འཇུག་ལ་དེ་གཉིས་སྡོམ་པའི་བཅོ་བརྒྱད་པོ་ཚང་དགོས་ལ། རྫོགས་ཆེན་ནི་བསྐྱེད་རྫོགས་གཉིས་ལས་རྫོགས་རིམ། དེ་ལ་ཆུད་ རླུང་ཐིག་ལེའི་རིམ་པ་དང༌། ཆེན་པོ་འོད་གསལ་༼༩༡༽ཡེ་ཤེས་ཀྱི་རིམ་པ་སྟོན་པ་གཉིས་ལས་ཕྱི་ལ། དེ་ལ་འཇུག་གོ་དབང་དང་དེ་དག་གི་གཉིས།
ལམ་དང་ལ་བཟླ་གཉིས། འབྲས་བུ་དང་ལྔ་ཚང་ན་རྫོགས་ཆེན་གྱི་རྒྱུད་ཀྱི་ལྡང་ཚད་དོ། ། འཐད་པ་ནི། ཚིག་གི་གནད་ལ་བརྟེན་ནས་དོན་གྱི་གཉིས་ཕྱིན་ཅི་མ་ལོག་པ་གཏན་ལ་འབེབས་ཤིང་རྟོགས་པར་བྱེད་པས་ན་རྒྱུད་དོ། ། ཐུན་མིན་རྫོགས་ཆེན་རང་སྐད་དུ། དོན་དང་ཚིག་གི་གཉིས། དང་པོ་ལ། ཐབས་ཀྱི་རྒྱུད་དང༌། རང་བཞིན་གྱི་རྒྱུད་གཉིས། དང་པོ་ནི།
རིག་པ་དང༌། དེའི་དོན་ཉམས་སུ་ལེན་པའི་མན་ངག་གཉིས་སོ། ། དབྱེ་ན་མཚོན་བྱ་ཐབས་ཀྱི་རྒྱུད་དང་མཚོན་བྱེད་ཐབས་ཀྱི་རྒྱུད་གཉིས་ལས། དང་པོ་ལ། ངོ་བོ་ནི་འགྲོ་བ་ཀུན་ལ་ཁྱབ་པའི་རིག་པ་བྱང་ཆུབ་ཀྱི་སེམས་སོ། ། ངེས་ཚིག་ནི། དེ་ཉིད་མཚོན་བྱའི་དོན་དང་རྟོག་པའི་གཞི་ཡིན་པ་དང་གྲོལ་བའི་ཐབས་ཡིན་པས་མཚོན་བྱ་ཐབས་ཀྱི་རྒྱུད་ཅེས་བྱའོ། ། དབྱེ་ན་སྟོང་པ་དང་གསལ་བ་གཉིས་ལས། སྟོང་པ་ནི། རིག་པའི་ངོ་བོ་ཐམས་ཅད་ལ་དངོས་པོ་དང་མཚན་མའི་ཆོས་ཀྱི་སྟོང་པས་སྤྲོས་པའི་མཐའ་གྲོལ་ཆེན་པོར་ཡེ་ནས་གནས་པའོ། །
༼༩༢༽གསལ་བ་ནི། དེ་ཡང་སྟོང་པ་ཕྱང་ཆད་དུ་མ་སོང་བར་རང་འོད་ཡེ་ཤེས་ལྔའི་སྦྱང་བ་གསལ་བ། དྲོ་བ། བསིལ་བ། ཡང་བ། ཡངས་པའི་རང་བཞིན་སུམ་བརྩེགས་ཀྱི་འབྱུང་བ་ལྔར་ཡོད་ནས་ལྷུན་གྱི་གྲུབ་པ་དང༌། ཐུགས་རྗེའི་གདངས་མ་འགགས་རང་རྩལ་དུ་འཆར་བས་རིག་པ་ལ་ཡེ་ནས་ཁྱབ་པ། དེ་ཡང་རིག་པ་སྟོང་གསལ་ཡེ་ཤེས་ཆེན་པོས་འགྲོ་བ་ཀུན་ལ་ཁྱབ་པ་ནི་མཚོན་བྱ་ཐབས་རྒྱུད་དོ། ། འདིའི་སྟོང་པ་ཁྲེགས་ཆོད་ཀྱི་རིག་པ་དང༌། གསལ་བ་ཐོད་རྒལ་གྱི་འཆར་ཆ་ལ་གོ་བ་ལེན་དགོས་ཤིང༌།
དེ་ཡང་རིག་པ་བྱང་ཆུབ་ཀྱི་སེམས་ཀུན་བྱེད་རྒྱལ་པོ་ཞེས་སེམས་སྡེ་ཡན་ཆད་དུ་གསུངས་ཀྱང་ཇི་བཞིན་པ་ནི། ཡང་གསང་བླ་མེད་ཀྱི་སྐབས་འདི་ན་མ་གཏོགས་པར་བཤད་མེད་ཏེ་ཆོས་དབྱིངས་རིན་པོ་ཆེའི་མཛོད་ལས། ལྗོན་སང་སྤྲོས་བྲལ་ཀ་དག་གི་རང་ངོ་ཆོས་ཉིད་ཟད་པའི་ངོ་བོ་ལས། རང་བྱུང་གི་ཡེ་ཤེས་མིང་དུ་བརྗོད་པ་སྟེ། འོད་གསལ་གྱི་ཡེ་ཤེས། དོན་དམ་པའི་བདེན་པ། ཡེ་གྲོལ་གྱི་ཆོས་སྐུ། རིག་པ་བྱང་ཆུབ་ཀྱི་སེམས་ལ་ཅིར་མིང་བཏགས་ཀྱང༌། ངོ་བོ་ཟང་མ་ལྗོན་པ་ཀ་ནས་དག་པའི་རང་གསལ་འདི་༼༩༣༽ངོ་ཤེས་པར་བྱའོ། ། རྫོགས་པ་ཆེན་པོ་འདིའི་བརྗོད་བྱའི་ངོ་ཏེ་ཟང་མ་ནི་གནས་ལུགས་དེ་ཡིན་པས།
ཁྲིགས་ཆོད་ཅེས་བྱ། ལྷུན་གྲུབ་ཅེས་བྱ་ཡང༌། མིང་སོ་སོ་ལས་དོན་ཐིག་ལེ་ཉག་གཅིག་ཟང་མ་ལྗོན་པ་འདི་ཀ་ཡིན་པས་གནད་འདི་གསལ་བར་བཤད་དོ། ། སྙིང་ཐིག་གི་དགོངས་པའི་མཐར་ཐུག་འདི་ཉིད་ཁ་ན་ཡིན་ནོ། ། ཞེས་དང༌། ཁྱད་པར་ལྔས་འཕགས་ཚུལ་དང༌། ཡང་དེ་ཉིད་ལས། སེམས་ཀློང་ཕལ་ནས་ཡུལ་སྣང་དང་ཤེས་པ་ཐམས་ཅད་ཕྱོགས་གཅིག་མེད་ལ་མྱོང༌། ཡོད་ལ་མྱོང་པ་ལ་སོགས་པར་འཇལ་པས། སྤྱི་འབྱམས་གཤིས་ཤོར་གྱི་སྐྱོན་དང་གོལ་པ་ཆེའོ། །
ཡང་དེ་ཉིད་ལས། ཁྲེགས་ཆོད་དང་ཐོད་རྒལ་གང་ལའང་རྩ་བ་རིག་པ་ཟང་ཐལ་འདི་ལྗེན་ལ་འབུད་ཤེས་དགོས། དེ་མ་ཤེས་ན་ཅི་ལ་སྦྱར་ཀྱང་ཕན་མེད་གསུང་བས། དེང་སང་རང་རེའི་གྲལ་དུ་མེད་སྔགས་གཉིས་དང་རྒྱུད་རྣམས་རང་རང་གི་བསྟན་དོན་ཐད་ཀར་མི་བཤད་པར། འོག་ལ་རྣམས་ཡར་བཀྱགས་ནས་མོད་ལུགས་ལ་ཡེ་ཤེས་མཚན་ཉིད་པ་ཞིག་ཡོད་པར་བཤད། གོང་༼༩༤༽མ་རྫོགས་ཆེན་གྱི་ལྟ་བ་འདི་མར་འཐོན་ནས་རྒྱུད་ཐམས་ཅད་ལ་རྒྱས་འགེབ་བྱེད་པ་འདི་སངས་རྒྱས་ཀྱི་བསྟན་པ་རིན་པོ་ཆེ་ལ་ལོགས་པར་བྱ་བ་བྱས་པ་མ་ཡིན་པར་རིགས་ནས་འདིར་ཅུང་ཟད་སྨྲས་པ་སྐབས་སུ་བབས་ལས། དེ་ཡང་རིག་པ་ལྗོན་ཡང་དོན་ལ་སའི་བདེན་པ་ནི། རང་ཤར་ལས། རང་བཞིན་ལྷུན་གྲུབ་ཡེ་ཤེས་ནི། རྟག་ཆད་གཉིས་ཀྱི་མཐའ་ལས་འདས།
ཞེས་དང༌། རང་གྲོལ་ལས། མཐའ་བཞིའི་དྲི་མ་རང་སངས་ཉིད། ཞེས་སོ། ། མཁྲོ་སྙིང་ཏིག་ལས། སྣང་བ་ཉིད་ཀྱི་སྟོང་པས་རྟག་པའི་མཐར་མ་ལྷུང་བ་ཆུ་ཟླ་ལྟ་བུ། སྟོང་པ་ཉིད་ཀྱི་སྣང་བས་ཆད་པའི་མཐར་མ་ལྷུང་བ་གཟུགས་བསྙན་ལྟ་བུ། སྣང་བ་དང་སྟོང་པ་གཉིས་སུ་མེད་པ་ནམ་མཁའི་འཇའ་ཚོན་ལྟ་བུ། སྣང་སྟོང་ལ་སོགས་པའི་སྤྲོས་པ་གང་དུ་མ་གྲུབ་པས་དབང་པོའི་མངོན་སུམ་ལྟ་བུ་གདོད་མ་ནས་རང་གསལ་ཆེན་པོར་བཞུགས་སོ། ། ཞེས་རྟེན་འབྲེལ་ཡིན་པའི་གནད་ཀྱིས་མཐའ་གཉིས་སེལ་ཚུལ་དང༌།
དབང་པོའི་མངོན་སུམ་ལྟ་བུ་ཞེས་ཐ་སྙད་སྣང་ཙམ་པ་འདི་ལས་ཐ་སྙད་ཀྱི་རྣམ་བཞག་ཐམས་ཅད་འཐད་པར་བསྟན་ཏེ། དྲིས་ལན་ལས། དེང་སང་ནི་དགེ་བའི་༼༩༥༽བཤེས་གཉེན་ཕལ་དང་སྒོམ་ཆེན་པ་ཀུན་མཐུན་པར་སྟོང་རྐྱང་ཅི་ཡང་མེད་པར་གཞི་བྱེད་པ་ནི་སྙིང་པོའི་དོན་གྱི་དགོངས་པར་མི་མཐུན་ཏེ། ཞེས་སོ། ། དེ་ཡང་སྟོང་པ་ནི་ཡེ་མེད་དང༌། སྣང་བ་བདེན་གྲུབ་གཉིས་ཀ་ལ་རྡོན་འབྲེལ་མི་འཐད་ཞིང༌། སྒྱུ་མ་ངལ་བསོ་ལས། དེ་ཡང་སྟོང་པས་མེད་པར་འགྱུར་བ་ལ་ཡིན་ཏེ། སྟོང་པའི་རང་བཞིན་སྣང་བ་དང་དབྱེར་མེད་པས་སྟོང་པ་ལ་ཆོས་ཐམས་ཅད་འཐད་དོ། ། ཀླུས།
གང་ལ་སྟོང་པ་ཉིད་རུང་བ། ། དེ་ལ་ཐམས་ཅད་རུང་བར་འགྱུར། ། ཞེས། དེ་ལ་ཕན་ཚུན་གཅིག་གིས་གཅིག་སྟོང་པ་ཀ་བ་དང་བུམ་པའི་སྟོང་པ་དང༌། མི་ལྡན་པའི་སྟོང་པ་དངོས་པོ་སོ་དང་དངོས་པོ་མེད་དང༌། རང་མཚན་གྱི་སྟོང་པ་རི་བོང་གི་རྭ་དང༌། རང་བཞིན་གྱི་སྟོང་པ་གཟུགས་བསྙན་ལྟ་བུ་ལ་སོགས་པ་དབྱེ་ན་མང་ཡང༌། དེ་ཐམས་ཅད་རྡོག་གི་བས་ཀུན་བརྟགས་པ་ཙམ་ལས། འདིར་ནི་སྣང་སྲིད་འཁོར་འདས་ཀྱི་ཆོས་ཐམས་ཅད་རིག་ངོ་ན་སྣང་ཡང་གཤིས་ངོ་ན་མ་གྲུབ་པ་ཡེ་སྟོང་མཐའ་ལས་འདས་པའི་སྟོང་པར་རྟོགས་པར་བྱ། ཞེས་རང་བཞིན་མེད་པ་དང༌།
བྱ་བྱེད་འཐད་པ་གཉིས་ལ་རྟེན་འབྲེལ་གྱི་དོན་ཤིན་ཏུ་འཐད་པས། རྟེན་༼༩༦༽རྟེན་འབྲེལ་ཞེས་རྒྱུ་ལས་འབྲས་བུ་འབྱུང་བ་ཙམ་ཞིག་ལ་མི་ཟེར་བས། ཡུལ་དང་བློ་ལྟར་ཕན་ཚུན་གཅག་ལ་གཅིག་བརྟེན་ན་བཏགས་སྟེ། སྣང་བ་དེ་སྟོང་པ་ལ་ལྟོས་ནས་བཏགས་ཅིང༌། སྟོང་པ་ཡང་སྣང་བ་ལ་བརྟེན་ནས་ལྟོས་འཇོགས་བཞག་པ་ལ་རྟེན་འབྲེལ་ཡིན་ན་རང་བཞིན་མེད་པར་ངེས་པའི་གནད། སྣང་བ་དང་སྟོང་པ་རང་སྐྱེ་བར་ལྟོས་མེད་ཞིག་ཡིན་ན། ལྟོས་འཇོག་གི་རྟེན་འབྲེལ་མི་འཐད་ལ། དེ་མི་འཐད་ན་རང་བཞིན་མེད་པ་ཡང་མི་འགྲུབ་པའི་ཕྱིར་རོ། ། དེས་ན་གྲུབ་མཐའ་མཛོད་ལས། རང་བཞིན་མེད་པར་ངེས་པ་ལ།
རྟེན་འབྲེལ་ཆེན་མོ་དང༌། གཅིག་དུ་བྲལ་གྱི་གཏན་ཚིག་གཉིས་གསུང་བའི་དང་པོ་ནི། གང་རྟེན་ཅིང་འབྲེལ་བར་འབྱུང་བ་ཡིན་པ་སྟེ། བདེན་པའི་རང་བཞིན་གྱིས་སྟོང་སྟེ། དཔེར་ན་གཟུགས་བསྙན་བཞིན་ནོ་འདི་ལྟར་སྣང་བའང་རྟེན་འབྲེལ་ཡིན་པའི་ཕྱིར། ཞེས་དང༌། སོ་སོའི་སྐྱེ་བོ་དེ་དག་གིས་གཏན་ཚིག་གི་རྗེས་སུ་འབྲང་བའི་རིག་ཤེས་རྗེས་དཔག་གིས་ངེས་པར་བྱེད་དོ། ། ཞེས་དང༌། བདེན་པ་གཉིས་ཀྱི་དབྱེ་བ་དང་མཚན་ཉིད་རྣམ་པར་དག་པ་ནི། རྣམ་གྲངས་ཀྱི་དོན་དམ་པར་བལྟ་སྟེ།
དེའི་ངོར་རྣམ་༼༩༧༽པར་བཞག་པར་ཟད་ཀྱི། རྣམ་གྲངས་མིན་པའི་དོན་དམ་གྱི་ངོར་ནི་ཤེས་བརྗོད་སྤྲོས་པའི་ཡུལ་ལས་འདས་པའི་ཕྱིར་དབྱེ་བ་སོགས་ག་ལ་སྲིད། བདེན་པ་པོ་པོའི་རྣམ་བཞག་དང༌། གཅིག་དུ་བྲལ་ལ་སོགས་པའི་གཏན་ཚིག་ནི་ཡོད་པ་དང་མེད་པ་ལ་སོགས་པར་སྒྲ་འདོགས་པ་ལས་གྲོལ་བར་བྱ་བའི་ཕྱིར་སྤྲོས་པ་གཅོད་པར་ཟད་དོ། ། ཞེས། ཀུན་མཁྱེན་ཉིད་ཀྱིས་དབུ་མ་ཐལ་འགྱུར་སྐབས་ཀྱི་བཞེད་པ་ནི། ཀུན་རྫོབ་ནི། སེམས་འཁྲུལ་བའི་བག་ཆགས་ཀྱི་དབང་གིས་བཞག་པ་སྣང་ཙམ། བཏགས་པ་ཙམ། བརྡ་ཤེས་པའི་ཡན་ལག་ཏུ་མིང་ཙམ་དུ་བཞེད་དེ།
སྒྱུ་མ་ངལ་བསོར། ཆོས་ཀུན་འདི་ཞེས་བརྗོད་ཅིང་མཚོན་བྱས་ཀྱང༌། ནམ་མཁའི་མིང་དང་རི་བོང་རྭ་འདྲ་བར། དངོས་མེད་གཤིས་ལ་མ་གྲུབ་བཏགས་པ་ཙམ། ཞེས་དང༌། དེའི་འགྲོལ་པར། ཡུམ་ལས་ཆོས་ཐམས་ཅད་མིང་ཙམ་བརྡ་ཙམ་རྟོག་པ་ཙམ། གང་རྟོག་པ་དེ་ནི་ཡང་དག་པ་མ་ཡིན་ནོ། ། ཞེས་དང་ཆོས་ཐམས་ཅད་ཀྱི་རང་བཞིན་ལ་དཔྱད་ན། གང་དུའང་མ་གྲུབ་པའི་ཕྱིར་རོ། །
ཚིག་གི་མཚོན་ཡང་དོན་རང་མཚན་མ་ཡིན་པ་ཉིད་ཀྱིས། མིང་ཙམ་སྤུ་རིས་འཛིན་པ་ལས་༼༩༨༽དོན་དངོས་སུམི་འཇལ་ཏེ། ནམ་མཁའི་མྀང་དང་རི་བོང་གི་རྭ་ཞེས་བརྗོད་པ་ལྟ་བུའོ། ། ཞེས་དང༌། ངལ་བསོ་ལ། འོ་ན་སྣང་བ་འདི་སྐྱེ་སོགས་གྲུབ་མོད་སྙམས་ན། སྐྱེ་མོ་སྐྱེ་གྲུབ་མ་གྲུབ་སྣང་བ་ལ་བློས་ཡར་བཏགས་ཀྱི། གྲུབ་པ་ག་ལ་ཡོད་ཁྱོད་ཀྱི་གྲུབ་མཐའ་ཁས་བླང་བཀག་གི་དེའི་སྣང་ཙམ་བཀག་པ་མེད་དོ། ། ཞེས་སོ། ། བློ་གྲས་ཕར་བཏགས་ཀྱིས་བཞག་པ་མིང་ཙམ་གྱི་ཡོད་པ་ཞལ་གྱིས་བཞེས་སོ། །
ཆོས་དབྱིངས་རིན་པོ་ཆེའི་མཛོད་ལས། སྤྱིར་ཕྱི་ནང་གི་ཆོས་ལ་དབང་པོའི་རིམ་པས་འཛིན་སྟངས་དང༌། མཇལ་ལུགས་ཐ་དད་དེ། ཉན་ཐོས་བྱེ་བྲག་ཏུ་སྨྲ་བས་སྣོད་བཅུད་ཀྱི་གཟུགས་ལྟ་བུ་ རགས་པ་ཀུན་རྫོབ་དང༌། ཆ་མེད་དོན་དམ་དུ་འཛིན་ལ། སེམས་ཙམ་དྲི་བཅས་རྣམ་བདེན་པས་རང་གི་ཤེས་པའི་རྣམ་པར་འདོད་ལ། དབུ་མ་རང་རྒྱུད་པས་ཀུན་རྫོབ་ཏུ་རྟེན་འབྲེལ་རྒྱུ་འབྲས་ཕྱི་རོལ་ན་སྣང་ཙམ་གཟུགས་བསྙན་དང་འདྲ་བར་འདོད་པ་ལ། ཐལ་འགྱུར་བས་མེད་པ་གསལ་སྣང་ཆུ་ཟླ་དང་སྐྲ་ཤད་ལྟར་འདོད་ལ། རྫོགས་ཆེན་སེམས་ཕྱོགས་པས། རིག་པ་བྱང་ཆུབ་སེམས་ཀྱི་རོལ་པའི་རྩལ་ཤར་བ་ཚམ་དུ་འདོད་ལ།
ཀློང་སྡེ་བས། རིག་པའི་ཀླུང་ནས་རང་སྣང་༼༩༩༽བའི་རྒྱན་བཀོད་པ་ལས་རིག་པ་ཉིད་ཤར་བར་མི་འདོད་པས་རང་སྣང་ཙམ་དུ་འདོད་ལ། མན་ངག་གི་སྡེ་བས་རང་བྱུང་ཡེ་ཤེས་ལ་བསྒྲིབས་བྱེད་རང་སྣང་ལྷུན་གྲུབ་ཀྱི་སྒོ་ལས་རང་ཤར་བ། ཕྱི་ནང་བར་གསུམ་གང་ན་ཡང་མེད་པའི་རང་སྣང་བ་འདིར་ཡེ་ཤར་དུ་སྣང་ཙམ་དུ་འདོད་པས། ཞེས་སོ། ། མན་ངག་སྡེ་པ་རང་གི་ལུགས་ལ་ཐོག་མ་མེད་པའི་བག་ཆགས་བརྟན་པའི་ཡུལ་སྣང་སེམས་དང་གཞན་དུ་མ་གྲུབ་པའི་ཆ་གཟུགས་བསྙན་ཤར་བ་ལྟ་བུའོ། ། ཞེས་མཐར་གཏུགས་ན་རང་བཞིན་གྱི་འོད་ལྔ་ལ་འཛིན་པ་ཞུགས་པས་རང་བཞིན་གྱི་འོད་ལྔ་ནུབ་ནས་གཟུགས་བསྙན་གྱི་འོད་ལྔ་མོག་མོག་པོ་འཁྲུལ་ངོ་ལ་མེད་པ་གསལ་སྣང་དུ་འཁྲུལ་པའི་བག་ཆགས་བརྟན་པའི་སྟོང་གཟུགས་ལྟར་བཞེད། དང་པོ་བག་ཆགས་བརྟན་པའི་གཟུགས་བསྙན་དེ་སྣང་ཡུལ་དང༌། དེ་ལས་གཟུགས་བསྙན་ལྟར་སེམས་ལ་ཤར་བ་དེ་སྣང་བའི་གཟུང་རྟོག ། དེ་ལ་དཔྱོད་པ་ནི་འཛིན་རྟོག་ཏུ་བཞེད་དེ།
དེས་ན་སེམས་ཀྱི་ཡུལ་རྡུལ་ཕྲ་རབ་ཆ་མེད་པ་ནི་རགས་པ་མིན། དེ་ལས་མ་གཏོགས་རགས་པ་མེད་ཀྱང༌། གནས་ཚུལ་ཆ་མེད་ལ་སྣང་ཚུལ་རགས་པར་འཛིན་པའི་ཤེས་པ་ནི་༼༡༠༠༽ཡུལ་དང་བློའི་བར་ན་གཉིས་སུ་སྣང་བ་ནི་འཁྲུལ་ཤེས་ཏེ། ཆོས་དབྱིངས་མཛོད་ལས། གཉིས་སུ་མེད་པའི་ངོ་བོའི་འདུག་ཚུལ་ཏེ། གཉིས་སྣང་མ་འགགས་རྩལ་ལས་རོལ་པར་ཤར་ཞེས་སེམས་ཡིན་ན་གཉིས་སྣང་འཁྲུལ་པ་གནས་སྣང་མི་མཐུན་པའི་བློ་ཡིན་པས་རིག་པ་ངོ་མ་ཤེས་པས་མ་རིག་པའི་ཁྱབ་བྱེད་དང་བཅས་པའོ། ། དེ་ལ་འཁྲུལ་ཤེས་ལམ་གྱི་དགའ་བྱ་དང་ལོག་ཤེས་སམ། བདེན་འཛིན་རིག་པའི་དགག་བྱ་ཡིན་པས། དེ་ནི་སྒྱུ་མ་ངལ་བསོ་ལས། བྱིས་པ་རྟག་ཏུ་ཞེན་པའི་བློ་ཅན་རྣམས་ནི།
སྣང་ལ་ངོ་བོ་མེད་པའི་གཟུགས་དང་སྒྲ་དང༌། དྲི་དང་རོ་དང༌། རེ་བྱའི་ཡུལ་སྣང་འཁྲུལ་པོ་རྣམས་ལ་ཡིད་ཀྱི་རྣམ་པར་ཤེས་པ་ཞེན་ཅིང་ཆགས་པས་ཡུལ་ལ་སྲེད་ཅིང་བདག་དང་བདག་གིར་འཛིན་པས་བརྒྱུད་མར་འཁོར་བ་ནི་བྱིས་པ་རང་གི་རྩེད་མོའི་གཟུགས་ལ་དོན་རང་མཚན་པར་ཞེན་པ་བཞིན་ནོ། ། ཞེས། པའི་རྩེད་མོའི་གཟུགས་ལྟ་བུ། ཐ་སྙད་སྣང་ཙམ་པ་འདི་ལ། བྱིས་པས་ཡུལ་དེ་ན་རྟ་གྲུང་སོགས་རང་མཚན་པར་ཡོད་པར་ཞེན་པ་བཞིན་གཟུགས་སྒྲ་སོགས་བློ་གྲོས་བཞག་པ་ལ་མི་ལྟོས་པར་ཡུལ་ཐོག་དེ་ན་རང་མཚན་པར་ཡོད་པར་འཇིག་པའི་ཡུལ་གྱི་ཆ་དེ་ལ་བདེན་གྲུན་༼༡༠༡༽ཞེས་གསུངས་སོ། ། དེ་ཡང་ཆོས་དབྱིངས་མཛོད་ལས། སྣང་སྲིད་སྣོད་བཅུད་ཀྱི་འཁྲུལ་པ་ལ་མངོན་པར་ཞེན་པ་འདི་དག ། མེད་པ་གསལ་སྣང་གི་ཆོས་ལྔ་དོན་དུ་འཛིན་པའི་ཕྱིར།
སྒྱུ་མའི་སྣང་བ་ལ་བདེན་པར་ཞེན་པ་ལྟ་བུའོ། ། ཞེས་སོ། ། དགག་བྱ་བདེན་གྲུབ་ནི་ཤེས་བྱ་ལ་མེད་ཅིང༌། དེ་ལ་ཡོད་པར་ཞེན་པ་འགོགས་པ་ནི། མེད་པ་ལ་མེད་པར་ངེས་པ་བསྐྱེད་པ་ཡིན་ཏེ། གྲུབ་མཐའ་མཛོད་དུ་རང་རྒྱུད་གོང་མའི་སྐབས་ཀྱི་ལུང་འདི་མུ་ཏིག་ཕྲེང་བའི་ལུང་དང་ཤིན་ཏུ་འགྲིགས་པས་ཀུན་མཁྱེན་ཉིད་ཀྱི་རང་བཞེད་ཡིན་ཏེ། ཆོས་ཅན་དང་པོའི་བྱེ་བྲག་བཏང་སྙོམས་སུ་བྱས་ཏེ། རིགས་སྤྱི་དངོས་པོ་ཙམ་གཞིར་བྱས་ཏེ། སྣང་བའི་ཕྱོགས་གཅིག་ལ་འཇུག་པའི་མངོན་སུམ་མམ་རྗེས་དཔག་གི་ཚད་མས་ངེས་པ་ཡིན་ནོ། ། དེ་ལྟར་ན་རིགས་ཀྱི་དངོས་པོ་ཙམ་ལ་བདེན་པའི་དངོས་པོ་བཀག་སྟེ།
སྟོང་ཉིད་སྤྲོས་བྲལ་མཐར་ཐུག་དཔྱོད་པའི་རིག་པའི་གཞལ་བྱ་ངེས་པ་ནི། རིགས་ཀྱི་ཁྱད་པར་གཟུགས་དང་བདེ་བ་ལ་སོགས་པ་དངོས་པོའི་བྱེ་བྲག་མ་ལུས་པ་ལ་སྒྲོ་འདོགས་གཅོད་དོ། ། དེ་དག་གིས་སྟོང་ཉིད་ཀྱིས་ཁྱབ་བྱར་རྟོགས་པའི་༼༡༠༢༽དངོས་པོ་ཙམ་དམ་དོར་བར་རྟོགས་པའི་ཕྱིར་རོ། ། ཆོས་ཅན་དེ་ལ་དགག་བྱ་རྩི་འགོགས་ཅིང༌། དགག་བྱ་ནི་ཡོད་པར་མི་འདོད་དོ། ། འོན་ཀྱང་རྟགས་དང་རྗེས་དཔག་དོན་མེད་པར་མི་འགྱུར་ཏེ་དགག་བྱ་མེད་པ་ལ་མེད་པར་བྱེད་པའི་ཕྱིར་ཏེ། དེའང་བདེན་པའི་དངོས་པོ་མེད་པ་ལ་མེད་པར་ཤེས་པར་བྱེད་པས། དཔེར་ན་ཐོ་ཡོར་ཡིན་ཡང་མ་ཤེས་པས་མིར་བཟུང་དུས་མིར་འཛིན་བཀག་ནས་ཐོར་བསྒྲུབ་ཀྱང༌། མི་མ་ཡིན་པས་དགག་བྱ་མཚན་ཉིད་པ་མེད་པའི་ཕྱིར། ཐར་བསྒྲུབ་ཀྱང་མི་མཚན་ཉིད་པ་བལྟས་པ་མེད་པ་བཞིན་ནོ། །
ཞེ་གསུངས་སོ། ། དེ་སྒྲུབ་ཚུལ་སྒྱུ་མ་ངལ་བསོ་ལས། རྩ་བར་ཡུལ་བཀའ་པས་ནི་ཡུལ་ཅན་འགོགས་པ། ཞེས་དང༌། དེའི་འགྲེལ་པར། དེ་ལ་གཟུང་ཡུལ་སྣ་ཚོགས་སུ་སྣང་བའི་ཆོས་རྣམས་རྨི་ལམ་དུ་ཤེས་པ་ནི། དེ་ལ་དང་པོར་རྟོག་པའི་བློ་གཟུང་བར་སྐྱེ་བ་ཡང་རྨི་ལམ་དུ་ཤེས་ཏེ། དེའི་རྗེས་ལ་དཔྱོད་པའི་བློ་འཛིན་པའི་རྣམ་པར་བྱུང་བ་དེ་སྨི་ལམ་ལྟར་ཤར་བས། གཟུང་ཡུལ་བདེན་མེད་དུ་ཤེས་དུས་དེ་ལ་འཇལ་བྱེད་གཟུང་བ་འཛིན་པའི་བློ་བདེན་མེད་དུ་འཆར་བ་ ཡུལ་བཀག་སྟོབས་ཀྱིས་ལ་ཅན་ཤུགས་༼༡༠༣༽ལ་ཁེགས་པ་ཡིན་ནོ། ། དེ་ནས་འཛིན་པ་ལོག་པས་ཀྱང་གཟུང་བ་ལོག་པའི་ཚུལ་བཤད་ན་ཞེས་བྱུང་གནས་འགྲོ་གསུམ་གྱི་སྟོང་པས་གང་དུའང་མ་གྲུབ་པའི་ཤེས་པ་གཏད་ཡུལ་སྟོང་བར་ཤར་དུས།
ནང་གི་འཛིན་པ་རང་གྲོལ་བས། ཕྱིའི་སྣང་ཡུལ་སྣང་ལ་འཛིན་མེད་སྟོང་པའི་རང་སྣང་ལྟར་ཤར་བ་ནི། གཟུང་འཛིན་གཉིས་མེད་རིག་པ་བྱང་ཆུབ་ཀྱི་སེམས་ཞེས་བྱའོ། ། ཞེས་རྫོགས་ཆེན་ལ་སྦྱོར་ཚུལ་དང༌། དང་པོ་ཡུལ་བཀག་ཚུལ་ཡང༌། དེ་ཉིད་ལས། དེ་ལ་ཁ་ཅིས་ཆོས་དེ་ལ་མི་ལྡན་རྣམ་བཅད་ཀྱི་སྟོང་ལ། རང་གི་ངོ་བོ་མི་སྟོང་བར་འདོད་པ་ཡོད་དོ། ། ཉི་མ་མུན་པས་སྟོང་ལ། འོད་ཟེར་གྱི་མི་སྟོང་ཞེས་པ་ལྟ་བུ་ནི་ཉི་ཚེ་བའི་སྟོང་པ་སྟེ།
བདེན་ཞེན་ལས་རྣམ་དུའང་གྲོལ་བ་མི་སྲིད། འདི་ལྟར་ཉི་མ་རང་གི་ངོ་བོ་གཅིག་དང་དུ་མས་སྟོང་པས་འོད་གསེར་སྟོང་སྟེ། སྟོང་ལ་སྣང་བ་འདི་ནི་དབུ་མའི་དེ་ཁོ་ན་ཉིད་དུ་གསུངས་སོ། ། ཞེས། གཅིག་དུ་བྲལ་གྱི་རིགས་པ་གསུངས་སྟེ། གང་གིས་བདེན་གྲུབ་ཏུ་འདོད་ན་དེའི་ཚེ། དེ་རྣམས་བདེན་ན་རང་རང་གི་ཆ་རྣམས་དང༌། ཆ་ཅན་གཉིས་བདེན་པའི་༼༡༠༤༽ངོ་བོ་གཅིག་དང་ཐ་དད་གང་རླུང་ལས་མི་འདའ་བ་དང༌། བདེན་པའི་གཅིག་ཏུ་གྲུབ་ན་ཐ་དད་ཡེ་མེད་པའི་གཅིག་ཏུ་འགྱུར་བ་དང༌། བདེན་པའི་ཐ་དད་ཡིན་ན་འབྲེལ་མེད་དུ་འགྱུར་བའི་རིགས་པས་ཆོས་ཐམས་ཅད་ལ་བདེན་གྲུབ་རྣམ་པར་བསལ་ནས་འདུས་མ་བྱས་ཀྱང་བདེན་པ་མེད་པར་ཤེས་པར་བྱའོ། །
ཡང་དེ་ཉིད་ལས་དེ་ལ་དངོས་པོ་སྨྲ་བས་ཀུན་རྫོབ་ཏུ་གྲུབ་ལ། དོན་དེ་དུ་མ་གྲུབ་ཞེས་ཆ་གཉིས་སུ་འཛིན་པ་དེ་ཡང་ཆོས་རྣམས་ཀྱི་རང་དུས་ན་མ་གྲུབ་པས་འཐད་པ་མ་ཡིན་ཏེ་ཆ་གཉིས་སུ་བློ་གྲོས་རྟོག་པ་ཙམ་ལས་སྣང་བའི་སྟེང་ན་མེད་པར་མངོན་སུམ་དུ་གསལ་བའི་ཕྱིར་དང༌། གང་ཡང་མ་གྲུབ་པར་རྟོགས་པའི་དུས་ནས་དངོས་པོ་ཆུང་ངུ་ལ་སོང་བའི་ཕྱིར་ན། སེམས་ཀྱིས་དེ་ལྟར་དཔྱད་པའི་ཡིན་གྱིས། སེམས་ཀྱིས་སྟོང་པར་དཔྱོད་ཀྱང་རང་གི་ཀུན་སྟོན་པའི་ཆ་ལས། སྟོང་པ་རྣལ་མ་མེད་པའི་ཕྱིར། དབུ་མ་ཐལ་འགྱུར་བའི་ལུང་འདི་ཡིན་ཏེ། སྣང་བའི་དུས་ན་ཁས་ལེན་ཐམས་ཅད་དང་བྲལ་བ་དབུ་མའི་དེ་ཁོ་ན་ཉིད་དུ་ཤེས་པར་བྱའོ། ། ཞེས་གསུངས་ཏེ། སྣང་བའི་དུས་ན་ཞེས་ཐ་སྙད་དུ་མེད་པ་གསལ་སྣང་བཏགས་ཙམ་པ་འདི་ལ་བརྟེན་ནས་བཏགས་པའི་རྟགས་ཀྱིས་རང་བཞིན་མེད་པ་༼༡༠༥༽བྲག་ཆ་དང་བ་ལ།
ཟླ་བས། རང་རྒྱུད་པའི་ཐ་སྙད་དུ་རང་མཚན་གྱི་སྐྱེ་བ་འདོད་པ་ལ། རང་མཚན་གྱི་སྐྱེ་བ་བདེན་པ་གཉིས་ཀར་བཀག་ནས་རྐྱེན་འདི་པ་རྟེན་ནས་བཏགས་པ་རང་བཞིན་མེད་པ་ལ་བྱ་བྱེད་ཐམས་ཅད་འཐད་པར་གསུང་བ་བཞིན་འདིར་ཡང་སེམས་ཉིད་ངལ་བསོ་ལས། འདིར་གང་གསུང་ཞེ་ན། དེ་ཐམས་ཅད་ཀྱི་ལེགས་པའི་ཆ་སྣང་ལ་རང་བཞིན་མེད་པ་ཀུན་བཟུང་ལ། རང་རང་གི་བདེན་ཞེན་གྱིས་སྦྱར་བའི་གྲུབ་མཐའ་ངན་པ་རྣམས་འདོར་བ་ཡིན་ནོ། ། ཞེས་སོ། ། འདི་ལུགས་ལ་ཆོས་ཅན་མཐུན་སྣང་དུ་གྱུར་པ་མི་བཞེད་དོ། ། སྒྱུ་མ་ངལ་བསོ་ནས། འགྲོ་དྲུག་སོ་སོའི་སྣང་བ་བག་ཆགས་ཐ་དད་པའི་དབང་གིས་སྣང་ཞིང༌།
སྲིད་པ་གཅིག་ནས་གཅིག་ཏུ་བརྒྱུད་པ་སེམས་ཀྱི་རྟོགས་པ་བསོད་ནམས་ཆ་མཐུན་གྱིས་མཐོ་རིས་དང༌། མི་དགེ་བ་སོ་སོས་ངན་སོང་དུ་འཇུག་སྟེ། དེའི་ཚེ་སྣ་ཚོགས་ཀྱི་ཆོས་ལ་སྣང་ཞེན་གྱི་རིམ་པ་ཐ་དད་པ་ཡང་འདི་ལྟར་མི་མཁས་བདེན་པར་ཞེན་པས་བདེན་བདེན་འདྲ། བདེན་མེད་རྣལ་འབྱོར་པ་ལ་ཕྱོགས་ཕྱོགས་གཅིག ། མི་རྟག་རྟག་པར་འཛིན་ལ་རྟག་རྟག་འདྲ། ། རྟག་འཛིན་ངང་གིས་གྲོལ་ལ་སྟོང་གཟུགས་གཅིག ། ༼༡༠༦༽ཡངས་དག་རྒྱ་ཆད་མེད་པས་ཉམས་དགའ་འོ། ། ཞེས་ལས་སྣང་དང་རྩལ་གཟུགས་ཀྱི་རོལ་པ་རིགས་འདྲ་ཅིག་ལ་ཐུན་མོངས་པ་ནི་མེད་དོ། ། མདོར་ན་ཆོས་སུ་སྣང་ཐམས་ཅད་རང་སྣང་དུ་ཤར་བ་ཡིན་ལ། ཁྱད་པར་འཁྲུལ་སྣང་ཐམས་ཅད་རང་སེམས་ལ་བག་ཆགས་ཐ་དད་པའི་དབང་གིས་སྣང་བ་ལས།
ཕྱི་ནང་གང་དུའང་མ་གྲུབ་པའི་ཕྱིར། མེད་པ་གསལ་སྣང་ཁོ་ནའོ། ། གཉིསཔ་ལམ་གྱིས་དགག་པ་སྒྲིབས་པ་གཉིས་ནི་ཤེས་བྱ་ཙམ་དུ་ཡོད་དགོས་ཏེ། མེད་ན་སེམས་ཅད་ཐམས་ཅད་འབད་མེད་དུ་གྲོལ་དགོས་ན་དེའི་ཕྱིར་ལམ་གྱི་སྤང་བྱ་དང་གཉེན་པོ་རྣམས་ནི་ཐ་སྙད་སྣང་ཙལ་པ་འདིའི་ངོར་རྐྱེན་མེད་དུ་འཇོག་པས། དེ་ཡང་ཆོས་དབྱིངས་མཛོད་ལས། རིག་པའི་རྩལ་ལས་འཁོར་འདས་སུ་ཤར་བ་དེ་ཡང་ཐ་སྙད་ཙམ་ལས་ངོ་བོ་ལས་འཁོར་འདས་སུ་ཤར་བ་དང་ཤར་མཁན་ཐ་དད་པ་གྲུབ་པ་ཅུང་ཟད་ཀྱང་མེད་པས། ཞེས་དང༌། ཀུན་བྱེད་ལས། འགྲོ་དྲུག་མང་ཙམ་བཏད་པས་སྟེ། ཞེས་སོ། །
སེམས་དང་ཡེ་ཤེས་ཀྱི་དྲིས་ལན་ལས། བར་སེམས་སྤང་བྱ་ལས་འཛིན་པའི་རང་བཞིན་ངོ་བོ་མེད་པས་ཤེས་བྱའི་བསྒྲིབ་པ་སྤང་བར་བསྟན། ཞེས་བཀའ་བར་པ་མན་ཆད་ནས། ཐེག་ཆེན་༼༡༠༧༽པས་དོན་དུ་གཉེར་བྱ་རྣམ་མཁྱེན་དང༌། དེ་ལ་སྒྲིབས་པ་ཤེས་སྒྲིབས་གཅོ་བོར་ཡང༌། གཉེན་པོ་ཆོས་ཀྱི་བདག་མེད་གོམ་པ་གཙོ་བོར་གསུང་བས་འདིར་ཁྱད་པར་དུ། དེ་ཉིད་ལས། གཞི་དེ་ལྟ་བུའི་ངང་ལས་ཡིན་ལུགས་ངོ་ལ་ཤེས་པས་མ་རིག་པ་གྱུར་ཏེ། དེ་མ་ཤེས་པ་རྩ་བའི་མ་རིག་པ། དངོས་པོ་འཁྲུལ་པ་བསྐྱེད་པའི་གཞིའམ་ས་བོན་དོན་རྟེན་གཞིར་གྱུར་པ་ལས།
གཉིས་སུ་འཛིན་པའི་ཀུན་རྟོག་ལང་བ་ནི་ཀུན་ཏུ་བརྟགས་པའི་མ་རིག་པ་ཏེ། དེ་གཉིས་ལས་སེམས་ཅད་ཐ་མ་འབྲིང་དང་མཆོག་རྣམས་ཀྱི་སྣང་བ་མི་འདྲ་བ་ཐ་དད་པ་ཤར་ནས་ཀུན་གཞི་ལ་བག་ཆགས་སྣ་ཚོགས་བཞག་པའི་ནུས་པས་འཁོར་བ་མཐོ་དམན་དུ་ཟོ་ཆུན་ཁྱུད་མོ་བཞིན་དུ་འཁོར་རོ། ། ཞེས་སོ། ། ཟབ་མོ་ཡང་ཏིག་ལས། གཟུགས་བརྙན་གྱི་འོད་བྱེད་ཀྱི་རྣམ་པ་མེ་ལོང་ལ་སྣང་བ་ལྟ་བུ་དེ་མ་རིག་པས་ལྷན་སྐྱེས་ཀྱི་མ་རིག་པ་ཞེས་བྱའོ། ། ཀུན་ཏུ་བསྟགས་པ་ནི། རྟོག་པ་རགས་སུ་སྐྱེས་ཏེ། སྐད་ཅིག་མ་སྔ་ཕྱིའི་ཚུལ་ལོ། ། ཞེས་ཐེག་ཆེན་གྱི་ཡང་བྱ་རིགས་བསྡུས་ན་གཉིས་སུ་གྲངས་ངེས་པར། དབུས་མཐའ་ལས།
ཉོན་མོངས་༼༡༠༨༽པ་ཡི་སྒྲིབས་པ་དང༌། ཤེས་བྱའི་སྒྲིབས་པ་གཉིས་སུ་བསྟན། དེར་ནི་བསྒྲིབས་པ་ཐམས་ཅད་དོ། ། དེ་ཟད་ནས་ནི་གྲོལ་བར་འདོད། ། ཅེས་དང༌། དེ་གཉིས་ཀྱིས་གང་ལ་བསྒྲིབས་ན། རྒྱུད་བླ་མ་ལས། ཉོན་མོངས་ཤེས་བྱའི་བསྒྲིབས་པ་དེར། སྤྲིན་དང་འདྲ་བར་བརྗོད་པ་ཡིན། ། བསྒྲིབས་པ་གཉིས་དང་བྲལ་བ་ཡི། །
རྒྱུ་ནི་ཡེ་ཤེས་གཉིས་ཡིན་ཏེ། ། མི་རྟོག་པ་དང་དེ་ཡི་ནི། ། རྗེས་ཐོབ་དེ་ནི་ཡེ་ཤེས་འདོད། ། ཅེས་ཉོན་མོངས་པས་མཉམ་བཞག་དང༌། ཤེས་སྒྲིབས་ཀྱིས་རྗེས་ཐོབ་ཀྱི་ཇི་ལྟ་ཇི་སྙེད་གཉིས་ལ་བསྒྲིབས་པས་མཉམ་བཞག་དང༌། དེའི་རྗེས་ལས་བྱུང་བའི་ཡེ་ཤེས་གཉིས་ཀྱིས་ཡང་དགོས་པར་བསྟན་ནས། དེ་དག་གི་ངོས་འཛིན་སྐབས། དེ་ཉིད་ལས། སེར་སྣ་ལ་སོགས་རྣམ་རྟོག་གང༌། ། སོགས་ཐན་མཁྱེན་གྱིས།
སེམས་ཉིད་ངལ་བསོ་དང༌། གྲུབ་མཐའ་མཛད་གཉིས་ཀར། སེམས་རབ་ཏུ་མ་ཞི་བར་བྱེད་པ་མི་དགེ་བའམ། བསྒྲིབས་པ་ལུང་དུ་བསྟན་པའི་ངོ་བོ་སེར་སྣ་ལ་སོགས་པ་ནི་ཉོན་བསྒྲིབས་དང༌། འཁོར་གསུམ་ལ་བདེན་ཞེན་དང་མ་བྲལ་བ་གང་དགེ་བ་ཟག་བཅས་སམ་མ་བསྒྲིབས་ལུང་མ་བསྟན་གྱི་ངོ་བོ་གཟུང་འཛིན་གྱི་རྟོག་པ་༼༡༠༩༽ཡུལ་ཡུལ་ཅན་ནི་ཤེས་སྒྲིབ་པ་ཡིན། དེ་དག་ལས་ཉོན་བསྒྲིབས་ཀུན་བརྟགས་དང༌། ཤེས་སྒྲིབས་གཟུང་འཛིན་གྱི་རྟོག་པ་རགས་པ་རྣམས་མཐོང་སྤང་དང༌། ཉོན་བསྒྲིབས་ལྷན་སྐྱེས་དང༌། ཤེས་བསྒྲིབས་ཕྲ་བ་གཉིས་ནི་རྒོལ་བ་གཉིས་ནི་རྒོལ་སྤང་ཡིན་ཞེས་རེ་ཞིག་འོག་ལ་དག་དང་སྒོ་བསྟུན་ཏེ་གསུང་ལ། འདིར་ཁྱད་པར་བ་པཎྚི་ཏ་ཆེན་པོ་བཱི་མ་ལའི་སྒྲོན་མ་དགུ་སྐོར་ལས།
བྱང་ཆུབ་ཀྱི་སེམས་མ་རྟོགས་པའི་སྐྱོན་གཟུང་འཛིན་གཉིས་ཡིན་ཏེ། ནང་འཛིན་པའི་སེམས་ཀྱིས་གང་ཟག་ལ་བདག་ཏུ་བཟུང་བ་ནི་ཉོན་མོངས་པའི་བསྒྲིབས་པ་འབྱུང་སྟེ་འཛིན་རྟོག་གོ ། ཕྱི་གཟུང་བར་བྱ་བའི་ཡུལ་ལ་བདག་ཏུ་བཟུང་བ་ནི། ཤེས་བྱའི་སྒྲིབས་པ་འབྱུང་སྟེ་གཟུང་རྟོག་གོ ། གཟུང་འཛིན་གཉིས་ཀྱི་སྲིད་གསུམ་དུ་འཁྱམས་ཤིང༌། རིགས་དྲུག་ཏུ་འཁོར་རོ་ཞེས་གསུང་པའི་དོན། ཚིག་དོན་མཛོད་ལས། ཡིད་རང་ཡལ་ཆོས་དུ་མ་ལ་རྟོག་པའི་ཆ་ལས་མངོན་གྱུར་དབང་པོའི་ཡུལ་ལ་འཛིན་སྟང་དུ་འཇུག་གོ ། དོན་གྱི་རྟོག་པའི་ཡུལ་ཡོད་མེད་པ་གསལ་སྣང་རྡོ་རྗེ་གདན་ལྟ་བུ་ཤར་རྟོག་དུས་ན། དང་པོ།
རྟོག་པའི་ཤེས་པ་བཟུང་༼༡༡༠༽བར་སྐྱེ་བ་དེ་ཡིད་ཤེས། དེའི་རྫོབ་ལ་ཆགས་སྡང་བར་མ་གསུམ་གང་རུང་དུ་སྤྱོད་པར་སྐྱེས་པ་དེ་འཛིན་པའི་ཤེས་པ་ཉོན་ཡིད་དོ། ། ཞེས་དང༌། ངོ་བོ་མ་རིག་པ། རྣམ་པ་སེམས་རྟོབ་པ་ཡིད་ཅེས་བྱ་བ་སུམ་ལྡན་གྱི་ཚོགས་པ། དེ་ཡང་མ་རིག་པ་རྐྱང་པར་མེད་དེ། སེམས་ཞེས་བྱ་བ་བག་ཆགས་ཐམས་ཅད་སྡུད་པས་བརྒྱན་ནས་གནས་སོ། ། དེ་ལ་ཡིད་ཅེས་བྱ་བ་རྟོག་པ་དང་ལྷན་ཅིག་གནས་སོ། ། དེ་གསུམ་གཅིག་ཏུ་འདུས་པ་ལས་མ་རིག་པ་ཞེས་བྱ་སྟེ་འཁོར་བ་ཁོ་ནའོ། ། དེ་ལས་དུག་ལྔ་ཁོང་ཁྲོ་དང་དྲུག་བྱུང་ངོ༌། །
དེས་ན་མ་རེག་པ་ཉོན་མོངས་པ་སྟེ་རྡོ་རྗེ་སེམས་དཔའ་སྙིང་གི་མེ་ལོང་ལས། སྐྱེ་འགྲོ་སྲོག་གི་བསྡུས་པའི་སེམས་ཅན་ཐམས་ཅད་ལ་ཉོན་མོངས་པ་མ་རིག་པ་ཞེས་བྱ་བར་ཤེས་ཆེར་གནས་སོ། ། ཞེས་དང་ཐེག་མཆོག་མཛོད་ལས། དེ་ལ་གཟུང་འཛིན་གྱི་ཡིད་ཤེས་ནི་གཉིས་ཏེ། ཡུལ་དངོས་སྤྱིར་འཛིན་པ་ཡིད་ཤེས་དང༌། རྗེས་ལ་བྱེ་བྲག་ཏུ་འཛིན་པ་ཉོན་ཡིད་དེ་གཟུང་བ་དང་འཛིན་པའོ་ཞེས་སྤྱིར་གཟུང་རྟོག་ཤེས་སྒྲིབས་དང༌། བྱེ་བྲག་ཏུ་ཉོན་ཡིད་ཉོན་མོངས་སྒྲིབས་པ་དེ་ལ་མ་རིག་པ་ཁྱབ་བྱེད་དུ་ཡོད་པའི་ཕྲ་རྒྱས་གསལ་བ་མཐའ་༼༡༡༡༽ཡས་ས་དྲུག་ལྔ་དང༌། དེ་ལྔར་ནང་གི་དབྱེ་བས་ཉེར་ལྔ། དེ་ལ་ཡུལ་གཟུང་བའི་ཉོན་མོངས་པ། ཡུལ་ཅན་འཛིན་པའི་ཉོན་མོངས་པས་དབྱེ་བས་ལྔ་བཅུ།
རྩ་བའི་དེ་དང་ང་གཅིག ། སླར་ཡང་སྟོང་ཕྲག་བརྒྱད་ཅུ་རྩ་བཞིའི་བར་གྱིས་དབྱེ་བ་མང་ངོ༌། ། དེས་ན་ལྷན་སྐྱེས་དང༌། ཀུན་བརྟགས་པའི་མ་རིག་པའི་ངོ་བོ་ཡིད་ཤེས་པ་ཟུང་རྟོག་གི་འཛིན་པ་ཆོས་བདག་དང༌། ཡིད་ཤེས་བྱེ་བྲག་པ་ནང་འཛིན་པ་གང་ཟག་གི་བདག་གཉིས་སོ་སྔ་ལ། སྙིང་གི་མེ་ལོང་གིས་བསྟན་པ་བཞིན་འཛིན་པ་གཉིས་པ་ཉོན་མོངས་པ་ཅན་གྱི་མ་རིག་པ་ཡིན་པའི་ཕྱིར། ངོ་བོ་དང་རང་བཞིན་ཤེས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་མ་རིག་པ་ཡིན་པའི་ཕྱིར་དེས་ན་འཛིན་པའི་རྟོག་པ་གཉིས་པོ་ཉོན་སྒྲིབས་འགྲོ་ན། དེའི་ཕྲ་བ་ཤེས་སྒྲིབ་དུ་འཇོག་པ་ལས་འོས་ཅི་ཡོད། དེ་འདྲའི་ཕྲ་རགས་ལ་བཞག་ན་ཡང༌། གཟུང་འཛིན་གཉིས་པོ་འཁོར་བའི་རྩ་བ་ཡིན་པས་དེ་གཉིས་མ་སྤང་བར་བརྒྱས་མི་ཐོབ་པས་ན་སྒྲིབས་པ་རིགས་བསྡུས་ན་ཡང་དེ་གཉིས་ལས་མེད་པས་གཉིས་སུ་བཞག་པ་སྟེ།
༼༡༡༢༽མུ་ཏིག་ཕྲེང་བ་ལས། སེམས་དང་ཡེ་ཤེས་དབྱེ་བ་ནི། མཁས་པ་རྣམས་ཀྱིས་ཤེས་པར་བྱ། ། སེམས་ནི་བག་ཆགས་ཀུན་གྱི་གཞི། ། ལུས་ཅན་རྣམས་ཀྱི་དྲ་མ་ཡིན། ། གཟུང་བ་ཡུལ་ལ་འཛིན་པ་སེམས། ། སེམས་དེ་བྲལ་ན་བརྒྱས་བས། ལུས་ཅན་རྣམས་ཀྱི་དྲི་མ་ཟད། ། འགྲོ་བ་རྣམས་ནི་སེམས་དེས་འགྲོ། དེ་མིན་འགྲོ་བར་ནུས་མིན་ཏེ། །
དེ་ཕྱིར་འགྲོ་བ་འཁྲུལ་འཁོར་བཞིན། ། ཞེས་དང༌། སྒྱུ་མ་ངལ་བསོ་ལས། དེའང་གཟུང་བའི་སེམས་ལ་བཟུང་ཡུལ་མེད་པ་གསལ་སྣང་གཟུགས་སྒྲ་དྲི་རོ་རེག་ལྔར་སྣང་ལ་འཛིན་པའི་སེམས་ལས་ལས་དང་རྣམ་སྨིན་ཉོན་མོངས་པ་དཔག་ཏུ་མེད་པར་སྣང་སྟེ་ཡུལ་མེད་ཡུལ་དུ་འཛིན། སེམས་མེད་སེམས་དུ་འཛིན་པའི་འཁོར་བ་སེམས་ཅན་ལ་སྨི་ལམ་ལྟར་སྣང་བ་གཟུང་འཛིན་གཉིས་ཀྱིས་རྣམ་པར་ལས་བྱུང་བའོ། ། ཞེས། དེ་གཉིས་སྤང་བའི་ས་མཚམས་ནི། བླ་མ་ཡང་ཏིག་གི་གཉིས་ཀའི་ཡང་ཡིག་ལས། མཐོང་སྒོལ་ལམ་གྱུར་རིག་པ་ཚད་ཕེབ་དུ།

ཉོན་ཡིད་སྤང་ནས་འཁོར་བའི་མྱ་ངན་འདའ། དེ་ནས་ཆོས་ཉིད་ཟད་པའི་སྣང་བ་ནི། རབ་དག་པ་གསུམ་ཀུན་རྟོག་དྲི་མ་སྦྱངས། ༼༡༡༣༽ཞེས་རིག་པ་ཚད་ཕེབ་འདིས་མཐོང་ལམ་དང༌། མ་དག་པ་བདུན་རྫོགས་དགོས་པས། དེ་དག་གི་སྐབས་སུ་ཉོན་ཡིད་མངོན་གྱུར་ནས་ས་བོན་གྱི་ཆ་དང་བཅས་པ་སྤང༌། དེ་ཡོལ་ནས་ཆོས་ཉིད་ཟད་པས་དག་པ་གསུམ་རྫོགས་དགོས་པས། དེ་གསུམ་ན་ཤེས་སྒྲིབས་སྒོ་ལྔ་ཡི་དང་ཀུན་གཞི་དང་བཅས་གསུམ་སྤང་བ་ཡིན་ནོ། ། དེས་ན་ཚོགས་བརྒྱད་ལས་གཞན་པའི་སྤང་བྱ་མེད་པ་དང༌། དེ་དང་བྲལ་བའི་ཡེ་ཤེས་ལས་ཐོབ་བྱ་མེད་པའི་རྒྱུ་མཚན་གཉིས་པོ་དེའི་ཕྱིར། གཟུང་འཛིན་གཉིས་བསྒྲིབས་གཉིས་སུ་བཞག་པ་ཡིན་ནོ། །
ཆོས་དབྱིངས་མཛོད་ལས། ཆོས་སྐུ་རྒྱལ་པོའི་གཏན་སྲིད་ཟིན་ཏེ་རིག་པ་སེམས་དང་བྲལ་དུས་སེམས་ཀྱི་འཁྲུལ་སྣང་ཤར་ལ་བྲལ་ཏེ་སངས་རྒྱས་ཉག་གཅིག་ལ་འགྲོ་བ་མེད་དོ། ། ཞེས་སོ། ། དེ་ཚུལ་མཐོང་ལམ་དང༌། སྒྱུ་མ་ངལ་བསོ་ལས། ས་ལོ་བའི་རིག་པ་རང་གསལ་དུ་ངོ་ཤེས་པའི་ངང་ལ་གནས་དུས། ལུས་སེམས་བདེ་བའི་རང་དུས་དེ་ནམ་མཁའ་དང་འདྲ་བའི་འོད་གསལ། སྤྲོས་པའི་མཐའ་དང་བྲལ་བའི་དོན་མཐོང་བ། དེའི་ཚེ་ཆོས་སུ་སྣང་ངོ་ཅོག་སྤྲུལ་པ་ལྟར་ཤར་བས་ཆོས་སུ་འཛིན་པ་རང་གྲོལ་ཏེ། དུག་ལྔ་དང་༼༡༡༤༽རོ་དགོས་གང་ཡང་མེད་པས།
དེ་དག་གི་གཉེན་པོ་གཞི་ལམ་འབྲས་བུའི་ཆོས་སུ་འཛིན་པ་རང་ལྡོག་པས་ཕྱི་གཟུང་བ་དང་ནང་འཛིན་པའི་སྟེ། གཟུང་བ་གང་ཟག་གི་བདག་ལས་གྲོལ་བ་དང་དུས་མཉམ་དུ། གཉེན་པོ་ལམ་དུ་བླང་བྱར་འཛིན་པ་མེད་པའི་ཆོས་ཀྱི་བདག་མེད་ཀྱང་ཤུགས་ལས་རྟོགས་པའི་བྱང་ཆུབ་སེམས་དཔའི་ཞེས་བྱའོ། ། དབང་གང་ཟག་བདག་མེད་རྟོགས་པའི་ཤུགས་ལ་ཆོས་བདག་མེད་རྟོགས་པར་བསྟན་པ་མ་ཡིན། ཆོས་བདག་མེད་མཐར་ཐུག་པ་རིག་སྟེང་ལྗེན་པའི་ཡེ་ཤེས་རྟོགས་པའི་ཤུགས་ལ་གཟུང་འཛིན་རང་སྟེང་དུ་འགྲོ་ཚུལ་གསུང་བ་ཡིན་ནོ། ། དེས་ན་ཤེས་པ་དང་ཤེས་སྒྲིབས་གཞི་མཐུན་དུ་བཞེད་དོ། ། དེ་ཡང་རང་རྒྱུད་པ་དང་མི་འདྲ་སྟེ། གཟུང་འཛིན་གྱི་རྟོག་པའི་བདག་འཛིན་གཉིས་ལ་ཕྲ་རགས་ཡོད་པར་མི་བཞེད་པའི་ཕྱིར་རོ། ། ཐལ་འགྱུར་བ་དང་མི་འདྲ་སྟེ། བདེན་འཛིན་ཉོན་སྒྲིབས་དུ་འདོད་པ་མཚུངས་ཀྱང༌།
དེས་བཞག་པའི་བག་ཆགས་རང་གི་རིགས་འདྲ་ཕྱི་མ་བསྐྱེད་པའི་ས་བོན་དང༌། འཇུག་ཤེས་དྲུག་ལ་རང་ཡུལ་གཟུགས་བདེན་གྲུབ་ཏུ་སྣང་བའི་བདེན་སྣང་ཙམ་བསྐྱེད་༼༡༡༥༽ནུས་པ་ལ་ཉོན་མོངས་པའི་བག་ཆགས་སུ་བཞག་པ་གཉིས་ཀྱི་ཕྱི་མ། སེམས་ཀྱི་རྒྱུད་རྩོགས་པའི་འབག་པར་བྱས་པར་བྱས་པ་ལ་ཤེས་སྒྲིབས་སུ་བཞེད་དེ་མ་ཡིན་པར། སེམས་ཀྱིས་རང་བྱུང་གི་ཡེ་ཤེས་ལམ་བྱེད་ཀྱི་ཁྱད་པར་མཐར་ཐུག་པ་དེ་ཡིན་ནོ། ། དེ་ནི་རྫོགས་ཆེན་རང་གི་ཐུན་མོངས་མ་ཡིན་པའི་བཞེད་པ་བདེན་པ་གཉིས་རྣམ་པར་བཞག་ན། མུ་ཏིག་ཕྲེང་བ་ལས། ཐག་པ་ལ་ནི་སྦྲུལ་མོང་བཞིན། དེ་མ་ཡིན་ལ་དེར་བཟུང་བས། ཕྱི་ནང་སྣོད་བཅུད་གཉིས་སུ་ཆགས། དེ་ཡང་བརྟགས་ན་ཐག་པ་ཉིད་དུ་བདེན།
དཔེར་ན་ཐོ་ལ་བྱ་གནས་བཞིན། ། བདེན་པ་གཉིས་ཀྱི་རང་བཞིན་ནི། ། འཇིག་རྟེན་ཀུན་རྫོབ་ཙམ་དུ་སྟེ། ། ཡང་དག་ཉིད་ལ་འབྲེལ་བ་མེད། ། སྟོང་པ་ཉིད་ཀྱི་དབྱིངས་ལ་ནི། ། དེ་ཡི་ངོ་བོ་ཐམས་ཅད་གྲོལ། ༼༡༡༦༽ཞེས་འདི་ལྟར་སྣོད་བཅུད་དུ་སྣང་ཙམ་འདི་ཡང༌། ཡོད་མི་སྲིད་དེ། དཔེར་ན་ཐུག་པ་ལ་སྦྲུལ་དུ་འཁྲུལ་དུས་འཇིགས་བསྔང་བསྐྱེད་པའི་ཐག་པ་དེ་ཡང༌། འཁྲུལ་ངོར་སྦྲུལ་དུ་བདེན་བདེན་ལྟར་མཐོང་བས་ཀུན་རྫོབ་བསྡུ་བའི་རང་བཞིན་ཉིད།
ཁ་ཅིག་གིས་ཐག་པ་བསྟན་དུས་སྦྲུལ་འཛིན་ལོག་ནས་ཐག་པ་བདེན་པར་འདྲ་བ་དེ་དང༌། བརྟགས་ན་སྤུ་ཉག་མ་རེ་རེ་བ་དེ་ཡང་རྡུལ་ཕྲན་ཆ་མེད་པས་སྟོང་པ་ལྟར་འཁྲུལ་འཛིན་གྱི་བློ་སྐྱེ་བ་ལ། དམ་པ་རྣམས་ཀྱིས་སྟོང་པར་བསྟན་པས་རང་བཞིན་མེད་པར་རྟོགས་པ་སྦྲུལ་འཛིན་ཁོག་པ་ལྟར་བདེན་པ་ལོག་པས། བཟློག་བྱེད་དང་བཟློག་བྱ་དང་ཆོས་ཞེས་བྱ་བའང་བརྟགས་ན་ཅི་ཡང་གྲུབ་པ་མེད་པ་ནི། ཐག་པ་ཉིད་ཀྱང་མེད་པ་ལྟ་བུ་སྟེ། ཆོས་ཐམས་ཅད་མཐར་ཐད་མིང་མེད་ཆེན་པོར་ལ་བཟླ་བ་ནི། སྲིད་གསུམ་ཀ་དག་གི་དགོངས་པ་སྟེ་ཀུན་མཁྱེན་ཆེན་པོས་གསུང་བས། ཐག་པ་ལྟ་བུ་ནི་ཐ་སྙད་པའི་ཚད་མ་རང་གཡའི་ཡུལ་སྣོད་བཅུད་སྣང་ཙམ་པ་ཀུན་རྫོབ་དང༌། དེ་འཇོག་བྱེད་ཀྱི་ཚད་མ་བསྟན་ནས། སྦྲུལ་ལྟ་བུ་འཁྲུལ་ངོར་སྦྲུལ་དུ་བདེན་བདེན་ལྟར་མཐོང་བས།
ཞེས་རིགས་པའི་དགག་བྱར་༼༡༡༧༽གྱུར་པ་ཡུལ་བདེན་གྲུབ་དང༌། དེ་འཛིན་པའི་བློ་བདེན་འཛིན་གཉིས་བསྟན། ཁ་ཅིག་གིས་ཐག་པ་བསྟན་དུས་སྦྲུལ་འཛིན་ལོག་ནས་ཞེས་བདེན་འཛིན་གྱི་བློ་ལྡོག་པ་ལ། དང་པོ་ཡུལ་ལས་བདེན་གྲུབ་རིགས་པས་དགག་དགོས་པར་བསྟན་ཏེ། རྣམ་འགྲོལ་ལས། འདི་ཡུལ་སུན་ཕྱུང་མེད་པར་ནི། ། དེ་ནི་སྤོང་བར་ཡོང་མི་ནུས། ། ཞེས་ཇི་ལྟར་ཡུལ་ལ་བརྟགས་ན་སྤུ་ཉག་མ་རེ་རེ་བ་དེ་ཡང་རྡུལ་ཕྲན་ཆ་མེད་པས་སོགས། ཡུལ་བདེན་གྲུབ་ཏུ་ཡོད་ན་བདེན་པའི་གཅིག་དང་དུ་མའི་ཡོད་ཚུལ་ལས་ཡོད་ཚུལ་མི་རྙེད་པས། དེ་ལྟར་དོན་དེ་དཔྱོད་བྱེད་ཀྱི་ཤེས་རབ་ཀྱིས་བརྟགས་ན་ཡུལ་གྱི་ཡོད་ལུགས་མི་རྙེད་པས།
དེ་མ་རྙེད་པས་བདེན་འཛིན་གྱི་བློའི་འཛིན་སྟངས་ཁེགས་ནས། བདེན་མེད་དུ་ངེས་བློ་བསྐྱེད་ནུས་ཤིང༌། དེས་ན་བདེན་འཛིན་དང་བདེན་མེད་དུ་ངེས་པའི་བློ་གཉིས་ཡུལ་གྱི་འཛིན་སྟངས་གིས་གཙོ་བོ་ལ་འགལ་བ་གྲུབ་པར་ངེས་ན་བདེན་མེད་དུ་ངེས་པའི་བློ་དེས་བདེན་འཛིན་གྱི་བློ་ལ་གནོད་བྱ་གནོད་བྱེད་དུ་ཐ་སྙད་པའི་ཚད་ལས་ངེས་པ་རྙེད་དགོས་པའི་རྒྱུ་མཚན་དེའི་ཕྱིར། ཆོས་དབྱིངས་མཛོད་༼༡༡༨༽ལས། ལྷ་སྦྱིན་དགྲར་སྣང་བ་ན། རིང་རྒྱུ་ལས་དང་བག་ཆགས་ཉོ་རྒྱུ་མི་འཐད་པ་གློ་བུར་དུ་བྱས་པ་ལས་དགྲར་སྣང་བ་ལྟར། སྣོད་བཅུད་བདེ་སྡུག་གི་སྣང་བ་སྟེ། འདི་དག་ཏུ་སྐྱེན་གློ་བུར་ཤར་བས་མི་བདེན་པའི་སྟོང་གཟུགས་སྟེ། བདེན་ན་ནི་རྒྱུ་རྐྱེན་ལ་མི་ལྟོས་པར་འབྱུང་དགོས་པའི་ཕྱིར་རོ། ། ཞེས་སོ། །
དེས་ན་བདེན་གྲུབ་དང་བདེན་མེད་གཉིས་ཀས་ཁྱད་པར་དུ་མ་བྱས་པའི་ཡུལ་སྣང་ཙམ་པ་དེ་འཇལ་བྱེད་ཀྱི་ཐ་སྙད་པའི་ཚད་མ་ཡང་དེ་འདྲ་སྣང་ཙམ་པ་ལ་མི་བསྡུ་བ་ཞིག་ཞལ་གྱིས་བཞེས་ཏེ། ངལ་བསོ་ལས། གཞན་དག་ཡུལ་སྤང་བས་གྲོལ་བར་འདོད་ཀྱང༌། ཡུལ་དང་སེམས་སུ་སྣང་བ་ཙམ་གྱིས་མི་འཆིང་གི ། ཞེས་སོ། ། དོན་དམ་དཔྱོད་བྱེད་ཀྱི་རིག་ངོ་ན་མར་མེས་མུན་པ་མི་རྙེད་པ་བཞིན་དུ་མི་རྙེད་དོ། ། དེའི་ངོ་ན་སྣང་ཙམ་པ་ཞིག་རྙེད་རྒྱུ་ཡོད་ན་རིགས་པའི་དཔྱད་བཟོད་དུ་གྲུབ་པ་ཡང་ཡིན་དགོས་པས་མི་འཐད་དོ། ། དེས་ན་ཐ་སྙད་པའི་ཚད་མ་བདེན་འཛིན་བདེན་མེད་འཛིན་པའི་བློ་གཉིས་ཀའི་ཁྱད་པར་དུ་བྱས་པ་མ་ཡིན། ཐ་སྙད་ཀྱི་ཚད་མ་ཐ་སྙད་རང་ཉིད་ལ་བསྡུ་མི་བསྡུ་དང་འགལ་འབྲེལ་དང་དགག་སྒྲུབ་ཇི་སྙེད་པ་ཡིད་༼༡༡༩༽བཞིན་མཛོད་དུ་གསུང་པ་བཞིན་ནོ། ། བདེན་མེད་དུ་ངེས་པ་ཙམ་གྱིས་ཆོག་མི་འཛིན་པར་བཟློག་བྱ་ཟློག་བྱེད་ཀྱི་ཆོས་སོགས་བཞག་ཐབས་ཀྱི་མན་ངག་གིས་གཟུང་འཛིན་གཉིས་དང་བྲལ་བའི་ཆོས་ཟད་མིང་མེད་ཆེན་པོར་ལ་བཟླ་བ་སྟེ་ཐག་བཅད་ནས་ཀ་དག་གི་རིག་པ་ལྗེན་བང་གི་རང་ཞལ་མཐོང་བ་ནི།
ཤེས་རབ་ཀྱི་མངོན་སུམ་དང༌། ཐོད་སྒལ་གྱི་རིག་གདངས་དབང་པོའི་མངོན་སུམ་གཉིས་ཀྱིས་ཁྲེགས་ཆོད་དང་ཐོད་རྒལ་གྱི་ཡེ་ཤེས་གཉིས་རྟོགས་པ་ཡིན་ཏེ། བཱི་མ་ལས། དེ་ལྟར་སྣང་བའི་རྡོ་རྗེ་ལུ་གུ་རྒྱུད་རང་གི་ངོ་བོ་ལ་གཟུང་ཆ་དང་འཛིན་ཆ་གཉིས་སུ་གྲུབ་པ་ནི་ཅང་མེད་དོ། ། སྣང་ཆར་ཡོད་པ་ནི་མངོན་སུམ་བལྟར་ཡོད་པའི་གནད་ཡིན་ནོ། ། དེ་ཡང་སྣང་ཆར་སྣང་བ་དེ་ཡང་སྣང་བར་རང་ཤར་ཡིན། ཤར་བ་རང་ལ་ཤར་ནས་སྣང་བར་རང་སྣང་དུ་གྲོལ་བ་ཡིན། དེའི་ཚེ་ན་གཞི་རང་སྣང་དུ་སྣང་བར་འོང་སྟེ་དེའི་ཕྱིར། ཞེས་དང༌། སྣང་བྱེད་སྒྲོན་མ་ལས།
འདིར་ལྟ་བའི་དོན་དེ་ལ་དབང་པོའི་མངོན་སུམ་དུ་མེད་ན་ཞེས་སོགས་སྔར་དྲང་བ་དང༌། ཆོས་དབྱིངས་མཛོད་ལས། རིག་པ་གཡོ་བྱེད་དང་བྲལ་བས་ཡུལ་ལ་ཀུན་༼༡༢༠༽ཏུ་རྟོག་པའི་གཡོ་བ་དང་བྲལ་བའ་ཕྱིར་ཞེས། མངོན་སུམ་དང་མི་རྟོག་པའི་གནད་ལ་བརྟེན་ནས་རིག་པ་ངོ་ཤེས་པ་ཆོས་ཉིད་ཀྱི་ལྟ་བ་ཞེས་བྱ་སྟེ། ཐལ་འགྱུར་ལས་ཆོས་ཉིད་དབང་པོས་མངོན་མཐོང་བས། ལྟ་བ་ཞེས་ནི་དེ་ལ་བྱང༌། ཞེས་དང༌། སྣང་བྱེད་སྒྲོན་མེ་ལས། ལྟ་བ་རྣམ་པ་གཉིས་ཡིན་ཏེ། ཆོས་ཅན་ལྟ་དང་ཆོས་ཉིད་ལྟ།
ཨ་ནུ་མན་ཆ་རང་ལྟོད་པས། ཆོས་ཅན་དོན་ལ་བལྟས་ནས། ། ཆོས་ཉིད་དོན་ལ་རྡུལ་རེག་མེད། ། ཞེས་ཆོས་ཅན་སྤྱིའི་ལྟ་བ་ཨ་ནུ་བ་རྣམས་ཀྱི་ལྟ་བ་ཐམས་ཅད་ཡིད་དཔྱོད་ཀྱི་ལྟ་བ་ཡིན་ལ། ཨ་ཏི་ལ་ཡང་སེམས་ཀློང་གཉིས་ཀྱི་ཡང༌། ཨ་ཏི་རྣམ་པ་ཁ་ཅིག་གྱིས། ། འདི་ཉིད་ཕྱོགས་ཙལ་མཐོང་བ་མེད། ། ཅེས་དང༌། གསང་སྐོར་སྔ་ལ་གསུམ་ན་ཐོད་སྒལ་གྱི་ལྟ་བའི་གནད་མེད་པས། དེ་ཉིད་ལས།
རྫོགས་པ་ཆེན་པོ་ཐིག་ལེའི་སྐོར། ཕྱི་དང་ནང་དང་གསང་བས་ཀྱང༌། ། འདི་ཉིད་དོན་ལ་རེག་པ་མེད། ། དེ་ཕྱིར་གསང་ཆེན་མན་ངག་འདི། ། ལྟ་ཉིད་ཤིན་ཏུ་གསང་བའོ། ། བྱས་པ་མེད་པའི་ལྟ་བ་ལ། ། ལྟ་བྱེད་མེད་༼༡༢༡༽པའི་མིག་གིས་མཐོང་ངོ༌། ། ཞེས་མངོན་སུམ་གྱི་ལྟ་བ་ཡིན་པར་བསྟན་ནས། དེ་ལ་ལུས་ངག་ཡིད་གསུམ་གྱི་བྱ་བ་བཏང་ཚུལ། སྒོ་གསུམ་གྱི་གནད་གཟིར་ཚུལ།
ཡེ་ཤེས་གསུམ་གྱི་གསང་ལམ་མཚོའི་ཚུལ་ལོ། ། དེ་ལ་ཕྱི་མ་ནི། ཀློང་གསལ་ལས། གནད་གསུམ་སྔོན་དུ་མ་གཟིར་ན། མངོན་སུམ་རང་ཐོག་མི་ཕེབ་སྟེ། ཡིད་དཔྱོད་འཛིན་དང་ཁྱད་མེད་པས། ། གནད་གསུམ་བཙལ་བ་མཆོག་ཏུ་གཅེས། ཞེས་དང༌། དེ་ཉིད་ལས། དེ་ཡང་སྒོ་ཡུལ་རྡུང་ཉིད་དང༌། །
རྡུང་དང་རིག་པའི་གནད་ཉིད་བསྟུན། དེའི་དགོས་པའང༌། འདས་རྗེས་ལས། སྒོ་ཡུལ་རྡུང་གི་གནད་བསྟུན་པས། ཡུལ་ལ་ཡེ་ཤེས་མངོན་དུ་སྣང༌། ཞེས་དང༌། ཐལ་འགྱུར་ལས། ལྟ་བའི་ངོ་བོ་མཐོང་བ་ལ། ཡིད་དཔྱོད་ཚིག་གིས་འགྱུས་བ་མེད། ཅེས།
དེས་རྫོགས་ཚུལ་ནི། ཕྱི་ཚོགས་དྲུག་གིས་བསྡུས་པའི་ཡུལ་ཕྲ་རག་ལ་བལྟས་པས། སྣང་ལ་རང་བཞིན་མེད་པ་རྒྱ་མཚོའི་ནང་གི་གཟའ་སྐར་ཤར་བ་ལྟར་མཐོང་ཞིང་རྟོགས། ནང་ཆོས་ཉིད་སྟོང་༼༡༢༢༽པའི་ངོ་བོ་ལ་བལྟས་པས་ཐམས་ཅད་རང་བཞིན་མེད་པ་ནམ་མཁའ་དྲངས་པའི་དཀྱིལ་ལྟར་མཐོང་ཞིང་རྟོགས། གསང་བ་རིག་པ་ལ་བལྟས་པས་ཡིད་དཔྱོད་ཚིག་ཕྱིར་མ་ལུས་པ་དབང་པོས་མངོན་སུམ་རྟོགས་པ་སྟེ། ཀློང་གསལ་ལས། ཕྱི་ནང་གསང་བ་ཐམས་ཅད་ཀྱང༌། ངོ་བོ་ཉིད་ནི་མཐོང་ཞིང་རྟོགས། ། ཞེས་ཤེས་རབ་ཀྱི་དབང་པོ་དང༌། ། མིག་གི་དབང་པོས་མངོན་སུམ་རྟོགས་པའི་དོན་ནི།
སེང་གེ་རྩལ་རྫོགས་ལས། སངས་རྒྱས་ཀུན་གྱི་ལྟ་ཕུག་ནི། དབྱིངས་རིག་གཉིས་ལས་མ་འདས་སོ། ། ཞེས་དབྱིངས་རིག་དབྱེར་མེད་ཀྱི་དོན་ནི། མཉམ་བཞག་ཡེ་ཤེས་ཀྱི་ལྟ་བ་དང༌། རྒྱང་ཞགས་ཆུ་ཡི་སྒྲོན་མའི་རྩ་དར་དཀར་སྣལ་མ་ལྟ་བུ་ནས་ལམ་བྱུང་སྟེ། དབྱིངས་དང་ཐིག་ལེའི་ར་བར་ཤར་བ་ཡེ་ཤེས་གསུམ་གྱི་གསང་ལམ་མཚོན་ནས་རང་ལ་མངོན་སུམ་དུ་འཆར་བ་ནི། གཞི་ཉིད་འབྲས་བུ་སྨིན་པ་ཤེས་རབ་སྟེ། ཞེས་སོགས་དང༌། ཐལ་འགྱུར་ལས།
མཁྱེན་པས་རིག་ཅིང་གསལ་བའོ། ། ཞེས་དང༌། ཟབ་མོ་ཡང་ཏིག་ལས། ཤེས་རབ་ལ་རིག་ཆ་ཡོད་ཀྱང་འགྱུ་ཆ་མེད་པས་ཡིད་དང་དོན་མི་མཚུངས་སོ། ། གསུང་བས་༼༡༢༣༽གནད་ཁྱད་པར་བ་ཡོད་དོ། ། ཐེག་པ་འོག་ལ་དག་གི་སོ་སོ་རང་རིག་པ་ཞེས་ཡིད་རྟོག་བཅས་ཀྱི་དཔྱད་སྟོང་ངེས་པ་དང༌། དེ་རྟོག་མེད་དུ་འཇོག་པ་ཙལ་ལས་མེད་ན། འདིར་ནི། རིག་རྩལ་གྱི་རིག་ཆ་དང་དྭངས་ཆ་མ་འགགས་པའི་འགྱུ་ཆར་མ་ནོར་བའི་དེ་ལ་སོ་སོ་རང་རིག་སུ་བཏགས་པ་ཡིན་ཏེ། ཆོས་དབྱིངས་རིན་པོ་ཆེའི་མཛོད་ལས།
འདིར་ནི་བློ་གྲོས་བསམ་ན་སྤྲོས་པ་ཡིན་པས་དྲན་རྟོག་གྱི་ཡུལ་མ་ཡིན་ཏེ། རྟོག་པ་དང་རྫས་འགལ་བའི་ཕྱིར་རོ། བློ་གྲོས་བསམ་བརྗོད་མེད་པར་གནས་དུས་དོན་རང་ཐོག་ཏུ་ཕེབས་པས། རང་རིག་པའི་ཡུལ་ཏེ་རིག་པའི་ངོ་བོ་ཆོས་ཉིད་དོན་དམ་དུ་གནས་པ་འདི་དུས་དེར་མངོན་དུ་གྱུར་པའི་ཕྱིར་རོ། ། ཞེས་སོ། ། ཁྱུང་ཆེན་ལས། རང་བཞིན་ཡོངས་མེད་བརྟགས་དཀའི་སེམས་ལ་རེག་ནུས་ཞིང༌། མ་བསམ་འཁྲུལ་པ་ཞིག་པའི་ཡེ་ཤེས་ཉིད། ཅེས་སོ། ། ཡང་ཀུན་མཁྱེན་ཆེན་པོས།
ཡེ་ཤེས་སུ་རང་ཤར་བས་མཁྱེན་པ་གཞན་ལ་བཙལ་མི་དགོས་པའི་གནད་གསུང་བ་འདི་རྣམས་ལ་ཞིབ་ཏུ་མྱོང་ན་གོ་རྒྱུ་ཆེ་བས་ཕྱོགས་མཚོན་པ་ཡིན་ནོ། ། དེ་ཡང་བདེན་པ་གཉིས་ཕྱེ་ནས་༼༡༢༤༽རང་རང་གི་སྐབས་དོན་མ་འཚོར་བར་ངེས་དགོས་ཏེ། ཆོས་དབྱིངས་མཛོད་ལས། ཆོས་སྐུ་ཡེ་ཤེས་ཟང་ཐལ་གྱི་ངོ་བོ་ལྗོན་པར་གནས་པས་དོན་དམ་པའི་བདེན་པའི་ངང་ལ་ལྟོས་ན་རྒྱུ་འབྲས་དང་སྤང་བླང་དང་བྱ་བརྩལ་ལ་སོགས་པར་རང་བཞིན་བཅུ་མེད་པར་བསྟན་གྱི། ཀུན་གཞི་དང་དེའི་རྩལ་ལས་རྣམ་ཤེས་དུ་མ་ཤར་ནས་སྣ་ཚོགས་སུ་སྣང་བས་འཁོར་བའི་ཆོས་ཀུན་ཏུ་རྟོག་པ་དང་བཅས་པ་ལ་རྒྱུ་མེད་འབྲས་བུ་མེད་ལ་སོགས་པར་བརྗོད་ན། རྒྱང་འཕེན་པ་ལྟར་ཆད་པར་ལྟ་བར་འགྱུར་ཏེ། འཁོར་བ་ཀུན་རྫོབ་པའི་ཆོས་རྣམས་ནི་རྒྱུ་རྐྱེན་རྟེན་འབྲེལ་སྒྱུ་མ་ལྟ་བུའི་མཐུ་ལས་སྣང་བ་ཡིན་ནོ། ། ཞེས་པའི་དོན། རྒྱས་པར་སེམས་ཉིད་ངལ་བསོའི་རང་ལུགས་ཐུན་མོངས་མ་ཡིན་པ་ནི། འདི་ལྟར།
ངལ་བསོ་ལས། འདིར་མན་ངག་དང་མཐུན་པར་གསལ་བར་དབྱེ་ན། ཡུལ་ཆོས་དབྱིངས་ཙམ་ཞིག་དབྱེ་བའི་གཞི་ལས། སྣང་བའི་ཆ་འདི་དག་སྒྱུ་མ་དང༌། སྨིག་རྒྱུ་དང༌། ཆུ་ཟླ་ལ་སོགས་པ་དང་འདྲ་སྟེ་སྣང་ལ་རང་བཞིན་མེད་པས་ཀུན་རྫོབ་བདེན་པ་ཞེས་བྱ་སྟེ། ཐ་མལ་པས་སྣང་བ་བདེན་བདེན་ལྟར་མཐོང་ཡང༌། རྣལ་འབྱོར་བས་རྨི་ལམ་ཙལ་ལས་ངེས་པར་མ་མཐོང་བས་༼༡༢༥༽འལ་འོལ་སང་སེང་ཙམ་ལ་བརྟགས་པ་ན་སྣང་ཡང་བརྟགས་ན་མེད་པ་གཅིག་ཏུ་ཤེས་པས་ཀུན་རྫོབ་ཀྱི་བདེན་པ་ཞེས་བྱ་སྟེ། སྣང་བའི་སྐྱོན་གྱིས་མི་གནོད་པ་ཡིན་ནོ། ། དེ་འབྱོངས་པ་ན་སྣང་བ་འདི་དག་ལ་ཐོགས་པ་མེད་པར་འགྲོ་བ་སོགས་པའི་རྒྱུ་འཕྲུལ་འགྲུབ་ཅིང༌།
གང་གི་ཡང་ཁས་ལེན་མེད་པར་ཇི་ལྟར་སྣང་བ་དེ་ཉིད་རང་བཞིན་མེད་པས། ཐ་དད་པའི་བདེན་པ་མེད་པར་བློ་འབྱོངས་ཏེ། འཕགས་པའི་ཡེ་ཤེས་ཐོབ་པ་ན་ཞིང་ཁམས་ལ་སོགས་པ་སྣང་བར་གྱུར་ཀྱང་བདེན་ཞེན་མེད་པས་ཡང་དག་ཀུན་རྫོབ་ཅེས་བྱའོ། ། བློ་བདེན་ཞེན་དང་བཅས་པའི་སེམས་རྟོག་དང་སྣང་བ་ཐམས་ཅད་ལོག་པའི་ཀུན་རྫོབ། བདེན་ཞེན་མེད་པའི་འཆར་སྒོ་དང་སྣང་བ་ཐམས་ཅད་ཡང་དག་ཀུན་རྫོབ་ཅེས་འདོད་དེ། དོན་དམ་པའང༌། སེམས་ཉིད་རང་བཞིན་མེད་པའི་གནས་ལུགས་དང༌། ཆོས་ཐམས་ཅད་བདེན་ཞེན་མེད་པ། ཆུ་ཟླའི་རང་བཞིན་ཁོང་དུ་ཆུད་ནས་འཁྲུལ་པའི་སྣང་བ་གཞི་མེད་དུ་སྣང་བ་ཙམ་ལས་རང་བཞིན་མེད་པའི་ངོ་བོ་ཤེས་ཏེ། མེད་པ་དང་མེད་པ་ལ་སོགས་པའི་བློ་རྟོག་དབྱིངས་སུ་གྲོལ་བ་ན་དོན་དམ་པའི་གནས་ལུགས་རྟོགས་༼༡༢༦༽པ་ཞེས་བྱའོ། །
གཤིས་དེ་ལྟར་གནས་པ་དོན་དམ་དེ་ཉིད་རྟོགས་པས་དོན་དམ་རྟོགས་པའི་བློ་ཞེས་བྱའོ། ། ཡུམ་ལ་བསྟོད་པར། སྨྲ་བསམ་བརྗོད་མེད། སོགས། ཞེས་པ་ལྟར་སོ་སོ་རང་གི་རིག་པའི་ཡེ་ཤེས་དོན་དམ། དེ་རྟོགས་པས་དོན་དམ་བདེན་པ་རྟོགས་པར་བཞེད་དོ། ། དེའང་བདེན་པ་གཉིས་ར་ལྟ་བུར་ཐ་དད་པ་མེད་དེ། ཀུན་རྫོབ་ཀྱི་གནས་ལུགས་ཆུའི་ཟླ་བ་ལྟར་མཐོང་དུས། ཟླ་གཟུགས་སྣང་བའི་ཆ་ནས་ཀུན་རྫོབ། ཟླ་བར་བདེན་པ་མེད་པའི་ཆ་ནས་དོན་དམ།
དེ་གཉིས་རྫིང་བུའི་ཆུ་དེར་མེད་ལ་སྣང་བར་ངོ་བོ་གཅིག་པ་བཞིན་དུ་བདེན་པ་དབྱེར་མེད་དོ། ། དེ་ལྟར་རྟོགས་པའི་བློ་དེ་ལ་བདེན་གཉིས་རྟོགས་པ་ཞེས་བྱའོ། ། དེང་སང་ཚིག་འདས་འཁྲུལ་གཞི་བྱས་ནས་བདེན་གཉིས་དབྱེར་མེད་རྟོགས་པའི་བློ་པོ་སྐྱེ་ལ་ཡོད། དེ་ཁྱད་ཆོས་ཡིན་ཟེར་ཀྱང༌། དེ་ཚིག་དོན་གཉིས་ཀ་ལ་མ་བརྟགས་པ་ཡིན་ཏེ། ཚིག་ལའང་བློ་དེ་ལ་བདེན་པ་གཉིས་རྟོགས་པ་ཞེས་བྱའོ་གསུང་པ་ལས་དབྱེར་མེད་རྟོགས་པ་ཞེས་མི་སྣང༌། དོན་ལ་ཡང་མ་བརྟགས་ཏེ། བདེན་གཉིས་དབྱེར་མེད་ནི་སངས་རྒྱས་ཀྱིས་ཇི་ལྟར་བ་མཁྱེན་པས་དོན་དམ་མེད་གཟིགས་བཞིན་དུ། དེ་ལས་༼༡༢༧༽གཡོ་བ་མེད་བཞིན་དུ་ཇི་སྙེད་པ་ཀུན་རྫོབ་ཀྱི་དངོས་པོ་མ་འདྲེས་པར་གཟིགས་པ་གཉིས་མི་འགལ་སངས་རྒྱས་ཁོ་ནའི་ཁྱད་ཆོས་ཡིན་པ། དེ་སོ་སྐྱེ་ལ་ཡོད་པར་སྨྲ་ན་ཆོས་འགལ་བར་འགྱུར་རོ། །
དེས་ན་སྣང་བའི་ཆ་ཞེས་དང༌། བདེན་མེད་ཀྱི་ཆ་ཞེས་རྣམ་པ་གཉིས་ཡོད་རྒྱུ་དེ་བློ་གཅིག་གིས་དུས་ཅིག་ཆར་དུ་འཛིན་ཚུལ་ཞིག་རིགས་པ་དང་མཐུན་པར་སྒྲུབ་རིགས་སོ། ། འོ་ན་ཅི་ཞེ་ན། གཞན་གྱི་ལུགས་ལ། རྟེན་འབྲེལ་སྟོང་པར་གོ་བ་ལས་དང་པོ་སའི་དུས་དང༌། སྟོང་པ་རྟེན་འབྲེལ་དུ་གོ་བ་རྗེས་ནས་བུལ་འཛིན་གྱི་བློ་དེས་རྟགས་གཞན་ལ་མ་ལྟོས་པར་རང་བཞིན་མེད་པར་ངེས་པ་རིམ་གྱིས་སྐྱེ་བར་བཞེད་པ་དང་དོན་གཅིག་ཏུ་སོང་ཡོད་པས་ཀུན་མཁྱེན་གྱི་རང་ལགས་བདེན་གཉིས་དབྱེར་མེད་འཇལ་བའི་ལུང་གཏན་ནས་མིན་པ་ངེས་དགོས་སོ། ། དབུ་མ་ནས་སྣང་བ་དང་སྟོང་པ་གཞི་གཅིག་ལ་རིམ་གྱིས་མི་འགལ་བར་རྟེན་འབྲེལ་ཆེན་མོའི་རིགས་པས་སྒྲུབ་པ་ན། དེ་ངེས་པའི་ངོར་བདེན་ཞེན་གྱི་སྦྱར་བའི་ཁས་ལེན་ཀུན་བྲལ་བ་དེ་ལ་དོན་དལ་སྤྲོས་བྲལ་ལས། ཟུང་འཇུག་གམ་༼༡༢༨༽དབྱེར་མེད་ཀྱི་བརྡ་སྦྱར་བ་མ་མཐོང༌། སྔགས་ནས་ལྡ་རྟོགས་དབྱེར་མེད་དམ་ཟུང་འཇུག་ཞེས་གསུང་བ་དེ་འདིར་དབུ་མའི་སྐབས་ལ་ཤན་ཤོར་བ་འདྲ།
ཨ་བུ་རིན་པོ་ཆེའི་བདེན་གཉིས་ལྟ་ཁྲིད་དུ། དབྱེར་མེད་ཀྱི་ཐད་འདི་ན། སྒྱུ་འཕྲུལ་དང༌། རིག་པ་ལྔ་གཉིས་ཀའི་ལུང་རེ་དྲང་ཡོད་པ་དེ་ལ་དཔྱོད་རྒྱུ་ཆེའོ། ། སྣང་བའི་ཆོས་གཟུགས་སྒྲ་དྲི་རོ་རེག་བྱའི་ཡུལ་དགག་སྒྲུབ་ཀྱི་བློ་རྟོག་དང་བཅས་པ་འཁྲུལ་སྣང་སྒྱུ་མའི་དཔེ་བརྒྱད་ལྟར་སྣང་ལ་རང་བཞིན་མེད་པར་རྟོག་པ་རྣམས་ནི་སྲིད་པའི་དགོན་པ་ལས་ཐར་པའི་ལམ་སྣ་ཟིན་པ་ཞེས་བྱའོ། ། དེ་ཡང་བློས་དཔྱད་ན་དཔྱད་མི་བཟོད་པ་ཀུན་རྫོབ། དཔྱད་བཟོད་པ་དོན་དམ་པ་ཞེས་པའང་རྟོག་པའི་རི་མོ་སྟེ་ཀུན་རྫོབ་ཁོ་ནར་མངོན་ནོ། ། ཇི་ལྟ་བུ་ཞེ་ན། བློ་གྲོས་དཔྱད་བཟོད་དེ་བློ་གྲོས་བཏགས་པ་ལ་ལྟོས་སམ་མི་ལྟོས། མི་ལྟོས་ན་དཔྱད་བཟོད་པའི་ཐ་སྙད་དུ་བཞག་ཏུ་མེད་ལ།
ལྟོས་ན་བློ་ཁོ་ན་ཡིན་པས། དཔྱད་བཟོད་མི་བཟོད་གཉིས་པོ་དེ་རྣམ་པ་མ་གཅིག་ཀྱང་བློ་གྲོས་དཔྱད་པར་གཅིག་པས་བློ་ཡི་ཡུལ་ཁོ་ན་ཡིན་པའི་ཕྱིར་ཀུན་རྫོབ་ཡིན་ཏེ། དོན་དལ་བློ་ཡི། སོགས། ཞེས་༼༡༢༩༽པས་གསལ་ལོ། ། མདོར་དྲིལ་ན་བློའི་སྤྲོས་པ་ལ་སྣང་བ་རྣམས་ནི་ཀུན་རྫོབ་ཡིན་ལ། སྤྲོས་པ་ཆད་ཅིང་གཟུང་འཛིན་ཞིག་པའི་བློ་དང་བློ་སྣང་ཀུན་དོན་དམ་པ་ཞེས་རྣལ་འབྱོར་པ་ལ་གྲགས་ཏེ། བདེན་གཉིས་དབྱེར་མེད་པས་ཀུན་རྫོབ་ཀྱང་དོན་དམ་དུ་འོང་བའི་སྐབས་སྲིད་པའི་ཕྱིར་རོ། ། དེའང་ལྡོག་པ་ཐ་དད་ཀྱང་ངོ་བོ་གཅིག་པའི་གནད་ཀྱིས་སོ། ། གསུང་བ་འདི་རྣལ་འབྱོར་པའི་རྟོགས་པའི་ཅིས་ཟིན་པའི་དུས་ན་སྣང་བ་ཡང༌།
དག་ཀུན་རྫོབ་དེ་དང༌། འཕགས་པའི་རྗེས་ཀྱི་སྣང་བའི་ཡང་དག་ཀུན་རྫོབ་དེ། འོག་མ་དབུ་མ་པའི་དོན་དུ་འོང་བའི་སྐབས་སྲིད་ཅེས། ཡང༌། དག་ཀུན་རྫོབ་སྣལ་ལ་གཅིག་རྟོགས་པའི་དུས་རང་ན་ཡོད་མེད་རྟག་ཆད་ཀྱི་མཐའ་དང་བྲལ་བ་སྟོང་པ་རྟེན་འབྱུང་རང་བཞིན་མེད་པར་ངེས་པ་ནི། སོ་སོའི་སྐྱེ་བོའི་ཀུན་རྫོབ་ཤེས་པའི་ཤེས་རབ་ནི་བརྟགས་དཔྱད་ལ་རག་ལས་ལ། འཕགས་པས་ནི་རང་རིག་མངོན་སུམ་གྱིས་གཟིགས་སོ། ། སྤྱིར་དམྱལ་བ་མནར་མེད་ནས། ས་བཅུའི་རྗེས་ཐོབ་ལན་ཆད་ཀྱི་སྣང་བ་ཐམས་ཅད་ཀུན་རྫོབ་ཡིན། དེའང་ལོག་པ་དང༌།
ཡང་དག་ཀུན་རྫོབ་གཉིས་ལས་༼༡༣༠༽ལས་དང་པོ་བ་མན་ཆད་ལ་སྣང་བ་ལོག་པའི་ཀུན་རྫོབ། མོས་པ་སྤྱོད་པ་རྣམས་ལ་རྟོགས་པའི་རྩིས་ཟིན་པའི་དུས་ན་སྣང་བ་ཐམས་ཅད་ཡང་དག་ཀུན་རྫོབ། མ་ཟིན་པའི་དུས་ན་ལོག་པའི་ཀུན་རྫོབ། ས་ཐོབ་ནས་ཡིད་ལ་ནང་ཚད་ཡང་དག་ཀུན་རྫོབ། སྣང་ཙམ་མ་འགགས་པས་ཀུན་རྫོབ་ཡིན་ལ། དེ་ཉིད་རྫུན་པར་མངོན་སུམ་གྱིས་གཟིགས་པས་སོ། ། ས་དང་སོ་ནས་ས་བཅུའི་བར་གྱི་སྣང་བ་དེ་དག་ཀྱང་སྔར་དངོས་འཛིན་ལ་ཡུན་རིང་པོར་གོམ་པའི་བག་ཆགས་མ་སྤང་བས་བསྐྱེད་པ་སྟེ་གྲུ་རྩིའི་སྣོད་ཀྱི་དྲི་མ་དང་འདྲ། བག་ཆགས་རྩད་ནས་སྤང་བའི་སངས་རྒྱས་ལ་སྣང་བ་གང་ཡང་མེད་དེ་དོན་དམ་པ་སྤྲོས་བྲལ་འབའ་ཞིག་ཏུ་གནས་སོ། ། ཐ་མལ་གྱི་སྣོད་བཅུད་ལ་དངོས་པོར་ཞེན་པ་ནི་ལོག་པའི་ཀུན་རྫོབ་དེའི་གཉེན་པོ་དག་པའི་ལྷ་དང་གཞལ་ཡས་ཁང་སྒྱུ་མ་ལྟར་སྒོམ་པ་སོགས་ཡང་དག་ཀུན་རྫོབ་ཡིན་ནོ། ། དོན་དམ་པ་ཡང༌།
ངོ་བོ་ནི། ཆོས་དབྱིངས་སྤྲོས་པ་དང་བྲལ་བ་ཡིན་པས། དེའི་རང་ལྡོག་ནས་དབྱེ་བ་མེད་ཀྱང༌། དེ་ཉིད་འཇལ་བའི་བློ་ལྡོག་ནས་དབྱེ་ན། ཐོས་བསམ་གྱིས་སྒྲོ་འདོགས་གཅོད་པའི་དོན་དམ་དང༌། རྣལ་འབྱོར་པས་ཉམས་སུ་མྱོང་བའི་དོན་དམ་དང༌། སོ་སྐྱེའི་༼༡༣༡༽དོན་སྤྱི་རྗེས་དཔག་གི་དོན་དམ། འཕགས་པས་རང་རིག་མངོན་སུམ་གྱི་དོན་དམ་སྟེ། དེ་ཡང་རྣམ་གྲངས་དང༌། རྣམ་གྲངས་མ་ཡིན་པའི་དོན་དམ་ཞེས་དབྱེའོ། །
བདེན་པ་གཉིས་པོ་དེ་ལ་སྣང་ལུགས་གསུམ་ཡོད་དེ། སྣང་བ་རང་རྒྱུད་པར་སྣང་ཞིང་ཞེན་པ་དང་བཅས་པ་སོ་སོའི་སྐྱེ་བོའི་ས་སྟེ། དེ་ལ་ལོག་པའི་ཀུན་རྫོབ་ཟེར། སྣང་བ་རྫུན་པར་རྟོགས་ཤིང་ཞེན་པ་མེད་པ་འཕགས་པའི་ས་སྟེ། དེ་ལ་ཡང་དག་པའི་ཀུན་རྫོབ་གསུངས། སྣང་བ་དང་མི་སྣང་བ་གང་ཡང་མེད་ཅིང་ཞེན་མི་རྩིས་གདབ་དང་བྲལ་བ་སངས་རྒྱས་སྟེ། དེ་ལ་དོན་དམ་ཞེས་བྱའོ། ། དེ་ལ་དང་པོ་ལ་སྣང་ཞེན་གཉིས་ཀ་ཡོད་ལ། བར་མ་ལ་སྣང་ཙམ་ལས་ཞེན་པ་མེད། ཕྱི་མ་ལ་སྣང་ཞེན་གཉིས་ཀ་མེད་དོ། །
དེ་གསུམ་ཡང་ལོག་པའི་ཤེས་པ་དང༌། ཀུན་རྫོབ་ཤེས་པའི་ཤེས་པ་དང༌། དོན་དམ་ཤེས་པའི་ཤེས་པ་བཞག་ཀྱང་ཕྱི་མ་ལ། དོན་དམ་ཆོས་དབྱིངས་ཀྱི་རང་ལྡོག་ནས་ཤེས་མི་ཤེས་ཀྱི་ཐ་སྙད་མེད་ཀྱང༌། དེ་ཤེས་པའི་བློ་ལྡོག་ནས། དེ་ཉིད་ཁོང་དུ་ཆུད་པ་ལ་ཤེས་པའི། རྟོགས་པ་ཞེས་བྱར་བཏགས་སོ། ། དེ་ཡང་ལྡོག་པ་ཐ་དད་ཀྱང་༼༡༣༢༽ངོ་བོ་གཅིག་པར་ཁས་བླང་བ་ཡང་སྣང་ཙལ་བརྟགས་པ་ཙམ་དུ་ཡིན་གྱི། གྲུབ་མཐའི་བདེན་ཞེན་ལྟར་ཁས་བླང་ན་ཀུན་རྫོབ་སྣང་བ་ལྟར་དོན་དམ་སྣང་བའམ། དོན་དམ་མི་སྣང་བ་ལྟར་ཀུན་རྫོབ་མི་སྣང་བའི་སྐྱོན་ཡོད་པར་གསུངས་སོ། །
དེ་ལྟར་ན་གཅིག་དང་ཐ་དད་དུ་དབྱེ་བ་མེད་པའི་དབྱེར་མེད་དུ་བསྟན་པས་དོན་ལ་རང་བཞིན་མེད་པའོ་ཞེས་ཀུན་མཁྱེན་ཉིད་ཀྱིས་དབྱེར་མེད་པའི་དོན་ལ་དགོངས་པ་བླང་ཏེ། སྒྱུ་འཕྲུལ་གྱི་ལུང༌། ཀུན་རྫོབ་དོན་དམ་དབྱེར་མེད་དེ། ། བདེན་པའི་དཀྱིལ་འཁོར་ཆེན་པོ་རུ། ། ཞེས་དྲངས་ཏེ། དེ་ཡང་བདེན་གཉིས་སུ་འབྱེད་པའི་ཐ་དད་དེ་ཉིད། ངོ་བོ་གཅིག་ལ་ལྡོག་པ་ཐ་དད་དང༌། གཅིག་པ་བཀག་ཙམ་གྱི་ཐ་དད་དང༌། དོན་གཅིག་ལ་མིང་གི་རྣམ་གྲངས་པའི་ཐ་དད་པ་བཞི་ལས་གང་ཡིན་ན། ཐ་སྙད་ཙམ་དུ་མིང་གི་རྣམ་གྲངས་ཙམ་མ་ཡིན་ཏེ།
མཚན་ཉིད་དང་རྣམ་པ་ཐ་དད་པའི་ཕྱིར་རོ། ། ངོ་བོ་ཐ་དད་མ་ཡིན་ཏེ། ངོ་བོ་མེད་པའི་ཕྱིར་དང༌། ཐ་སྙད་ཙམ་དུ་དབྱེར་མེད་པའི་ཕྱིར་རོ། ། གཅིག་པ་བཀག་ཙམ་གྱི་ཐ་དད་མ་ཡིན་ཏེ། རང་བཞིན་སོ་སོ་བ་མེད་པའི་ཕྱིར་དང་༼༡༣༣༽གཞི་གཅིག་ལ་དབྱེ་དགོས་པའི་ཕྱིར་རོ། ། དེས་ན་ཐ་སྙད་ཙམ་དུ་ན་ཆུ་དང་ཆུ་ཟླ་ལྟར་རང་བཞིན་གཅིག་ལ་ལྡོག་པ་ཐ་དད་པ་ཡིན་ནོ། ། དོན་དམ་པར་གཅིག་ཐ་དད་གང་དུ་དབྱེ་རུ་མེད་དེ། བྱམས་ཞུས་ལས། འདུ་བྱེད་ཀྱི་མཚན་མ་ལས་བརྗོད་དུ་མེད་པའི་དབྱིངས་དེ་ཉིད་ཀྱང་མ་ཡིན་ལ་གཞན་ཡང་མ་ཡིན་ནོ། །
ཞེས་སོ། ། དེས་ན་བདེན་པ་གཉིས་སུ་གྲངས་ངེས་པ་ལ། མཐའ་གཞན་བཀག་པ་དང༌། དངོས་པོ་ལ་གནས་པ་དང༌། དགོས་པ་ལ་ལྟོས་པའི་གྲངས་ངེས་གསུམ་ལས། དང་པོ་ཡིན་ཏེ། སྤྲོས་པ་ལས་གྲོལ་མ་གྲོལ་དངོས་འགལ་དུ་ངེས་པས། བསྒྲུབ་ཕྱོགས་དང་དགག་ཕྱོགས་ཀྱི་ཕུང་གསུམ་ཁེགས་པ་དེ་གཉིས་སུ་གྲངས་ངེས་སོ། ། ཡང་ན་ཡུལ་གྱི་རྣམ་པ་ནི་ཡུལ་ཅན་ལ་ལྟོས་ནས་འཇོག་པས་ན། ཡུལ་ཅན་ནི་མཐར་མ་ཐུག་པ་འཁྲུལ་པའི་བློ་དང༌།
མཐར་ཐུག་པ་མ་འཁྲུལ་བའི་བློ་གཉིས་ལས་མི་འདའ་འོ། ། དེ་ལ་འཁོར་འདས་ཀྱི་ཆོས་རྣམས་ནི་འཁྲུལ་པ་དང༌། ཆོས་ཉིད་དེ་མ་འཁྲུལ་པའི་ཡུལ་ཡིན་པས་བློའི་དབང་གིས་ཡུལ་གཉིས་སུ་ངེས་ཏེ། རྒྱའི་དབང་གྱི་འབུར་གྱོང་བཞིན་ནོ། ། ཞེས་སོགས་ལྟ་ཁྲིད་དུ་རྒྱས་པར་༼༡༣༤༽གསུང་བ་དང༌། སྒྱུ་མ་ངལ་བསོ་ལས། སེམས་ཀྱིས་དེ་ལྟར་དཔྱད་པ་ཡིན་གྱིས། སེམས་ཀྱིས་སྟོང་པར་དཔྱད་ཀྱང་རང་གི་ཀུན་རྟོག་པའི་ཆ་ལས། སྟོང་པ་རྣལ་མ་མེད་པའི་ཕྱིར་དབུ་ལ་ཐལ་འགྱུར་བའི་ལུགས་ནི་འདི་ཡིན་ཏེ། སྣང་བའི་དུས་ན་ཁས་ལེན་ཐམས་ཅད་དང་བྲལ་བ་དབུ་མའི་དེ་ཁོ་ན་ཉིད་དུ་ཤེས་པར་བྱའོ། །
གསུང་བ་ལས། བདེན་པ་དབྱེར་མེད་དུ་རྟོགས་པ་ཐལ་འགྱུར་བའི་ལུགས་ཡིན་པར་མ་གསུངས་སོ། ། དེས་ན་དབུ་མའི་ལུགས་ལ་རང་བཞིན་མེད་པར་གསུང་ཀྱང་དོན་ལ་མེད་པ་སྟོང་སྟོང་པོ་ཞིག་ལ་འཛིན་པ་ནས་ཆེས་ཏེ། ཆོས་དབྱིངས་མཛོད་ལས། གཞན་དང་ངོ་སྤྲོད་ལུགས་མི་འདྲ་སྟེ། དབུ་མ་ལ་སོགས་ནས་གང་ཡང་བཀག་གྲུབ་པའི་ཆོས་ཉིད། ཆོས་ལ་སྤྱི་ཁྱབ་གཅིག་ལ་དམིགས་རྩེ་གཏད་ནས། སྐྱེ་འགགས་མེད་པ་ལ་སོགས་པ་མཇལ་བས། ཞེས་དང༌། དེ་ཉིད་ལས།
སྣང་བ་དང་སྣང་ཡུལ་ཕྱེ་སྟེ། ཕྱི་ནང་གང་ན་ཡང་མེད་པ་སྣང་བའི་གཟུགས་བརྙན་སྒྱུ་མའི་དཔེ་བརྒྱད་དུ་ཤེས་པས། ཆོས་དང་ཆོས་ཅན་ལ་སོགས་པར་བརྟགས་ཀྱང་མེད་པ་གསལ་སྣང་ཆེན་པོར་འདིའི་རང་ལུགས་ལ་འདོད་པ་ཡིན་པས་དེ་ལྟར་རྟོགས་པར་བྱའོ། ། འདི་ལྟར་འཆད་ཤེས་ན་ཡངས་པ་༼༡༣༥༽ཞིབ་པ། མ་འདྲེས་པ། འཁོར་འདས་ལ་སོགས་པའི་རྣམ་བཞག་བྱ་ཡོད་དོ། ། ཞེས་སོ། ། དེས་ན་མེད་པ་གསལ་སྣང་འདི་ལ་བློ་གྲོས་འཐད་པ་བཅུག་ནས་བཟུང་བས་བདེན་གྲུབ་ཀྱི་འཛིན་སྟངས་སུ་བཞེད་དོ། ། དེ་ཉིད་ལས། ཕར་བལྟས་སྐྱེ་འགྲོའི་སྣང་བ་མཚར་རེ་ཆེ།
མི་བདེན་བདེབ་པར་བཟུང་བས་བདེན་བདེན་འདྲ། མི་འཐད་འཐད་པར་བཟུང་བས་འཐད་འཐད་འདྲ། ཞེས་པའི་ཐད་ཀྱི་འགྲེལ་པར། དེ་ཁོ་ན་ཉིད་ལ་མི་ཤེས་པའི་བྱིས་པ་རྣམས་ཀྱིས་དོན་རང་མཚན་དུ་ཞེན་ནས་ཕྱི་ནང་གི་ཆོས་ལ་འཛིན་པ་ནི་མི་བདེན་པ་ལ་བདེན་པར་འཛིན། མི་འཐད་པ་ལ་འཐད་པར་འཛིན་པས་ཞེས་དང༌། ཡང་དེ་ཉིད་ལས། རང་བཞིན་རྫོགས་པ་ཆེན་པོ་འདིའོ་ལུགས་ཀྱིས་མཐའ་བྲལ་ལ་སོགས་པ་མཇལ་བའི་ཚུལ་ཕལ་ཆེར་དབུ་མ་ཐལ་འགྱུར་བ་དང་མཚུངས་པ་ལས། དབུ་མ་བས་སྟོང་སྟོང་པོ་ནམ་མཁའ་འདྲ་རྩིས་གཞིར་བྱེད་པ་སྟེ། འདིར་རིག་པ་ཀ་ནས་དག་པ་ལྗོན་སེང་ངོ་བོ་མ་གྲུབ་ལ་མི་འགགས་པ་དེ་ལ་གཞིར་བྱས་ནས། ཞེས་པ་ལས་བདེན་པ་དབྱེར་མེད་འཇལ་བའི་ཚད་མ་ཞེས་སྒྲོས་ཙམ་མེད་པ་དང༌།
དེ་ལྟར་དབུ་མ་༼༡༣༦༽ཐལ་འགྱུར་བ་བཞིན་གཅིག་དང་དུ་བྲལ་གྱི་གཏན་ཚིག་དང༌། རྟེན་འབྲེལ་ཆེན་མོའི་གཏན་ཚིག་གིས་ཕྱིའི་ཡུལ་དང་ནང་གི་ཡུལ་ཅན་གྱི་སེམས་རང་བཞིན་མེད་པར་གཏན་ལ་ཕབས་ནས། དེ་ནས་ཐལ་འགྱུར་གྱི་རྒྱུད་ལས་གསུང་བའི་གནད་ལ་མ་བརྟེན་པ་དང༌། བརྟེན་པའི་མཉམ་བཞག་ཡེ་ཤེས་ཀྱི་ལྟ་བས་རིག་པ་ཟང་ཐལ་ལྗེན་པར་གཏན་ལ་ཕེབས་ཏེ། ངོ་བོ་དང་རང་བཞིན་ཤེས་པའི་ལྟ་བས་གཏན་ལ་ཕབ་པའི་དོན་དེ་ཉིད་གོམས་པས་ཅི་ཞིག་ན་རིག་པ་ཚད་ལ་ཕེབས་པ་མཚན་ལུགས་ཇི་ལྟ་བ་བཞིན་རྟོགས་པ་དང་མཉམ་དུ་གཟུང་འཛིན་གྱི་རྟོག་པ་ཐམས་ཅད་སྦྲུལ་མདུད་རང་གྲོལ་དུ་ཞིག་པ་ནི། མུ་ཏིག་ཕྲེང་བ་ལས། རང་བཞིན་སྣང་བའི་ཆོས་རྣམས་ལ། དྲི་མ་མེད་པས་ཕྲ་རགས་ལོག ། གཟུང་འཛིན་མེད་པས་འཁྲུལ་པ་ལོག ། འགྱུ་བ་མེད་པས་ལས་རྡུང་ལོག །
ཟང་ཐལ་ཡིན་པས་དངོས་པོ་ལོག ། གསལ་བ་ཡིན་ཕྱིར་སྟོང་པ་ལོག ། ཡེ་ནས་རྫོགས་པས་བསྐྱེད་རིམ་ལོག ། ལ་སོགས་པ་མཐྱས་པར་གསུང་བར་གསུང་བས་འདིའི་དུས་ན་གཟུང་འཛིན་རང་ལོག་གི་ཆོས་སྐུ་ཁོང་ནས་ཤར། བདག་ཏུ་འཛིན་པའི་ཞེན་ཡུལ་དག་པ་ཞེས་བྱའོ། ། ༼༡༣༧༽འདི་ལ་སེམས་ལམ་བྱེད་པས། རྟོགས་བྱེད་སེམས་འདིས། རྟོགས་བྱེད་དོན་དམ་པའི་གནས་ལུགས་དེ་གོ་མྱོང་རྟོགས་པའི་རིམ་པས། དེ་ཁོ་ན་ཉིད་མངོན་སུམ་དུ་རྟོགས་དུས་ན་རྟོགས་བྱ་དེ་རྟོགས་པའི་སྟོབས་ཀྱིས་སེམས་ཀྱི་དྲི་མ་ཅི་རིགས་ཟད་པས་སེམས་དྲི་མ་དག་པ་ཅན་དེ་རྒྱུད་ལྡན་ལ་འཕགས་པའི་གང་ཟག་ཞེས་འཇོག་ལ། སངས་རྒྱས་ཀྱི་ས་ན་ཡང་དེ་བཞིན་དུ་བློ་དེས་ཡུལ་དེ་འཇལ་བ་ན་རྗེས་ཐོབ་སུ་ནམ་ཡང་ལྡང་བ་མེད་པར་བདེན་གཉིས་ཅིག་ཆར་དུ་མཁྱེན་པར་བཤད་པས་རྣམ་མཁྱེན་གྱི་ཡེ་ཤེས་སམ།
ཐམས་ཅད་མཁྱེན་པའི་ཡེ་ཤེས་བཏགས་ཀྱང༌། ཞེ་འདོད་ལ་སེམས་ཅིག་ལས་འགྲོ་བ་མེད་དོ། ། ཐུན་མིན་འདིར་ནི་ཚད་ཕེབས་ཚད་ཕེབས་ཕགས་པའི་བདེན་མཐོང་གི་ཚེ་སེམས་ཉིད་དོན་གྱི་ཡེ་ཤེས་གཉིས་སུ་མེད་པ་མཐོང་བའི་ཚེ་རྟོགས་བྱེད་གཉིས་སུ་མེད་པས་རྟོགས་དུས་སུ་དེ་དང་སེམས་དང་སེམས་བྱུང་གི་རྒྱུ་བ་མཐའ་དག་མ་ལོག་པས་ཡེ་ཤེས་རྟོགས་པས་འཕགས་པར་འཇོག་ཀྱང་ཡེ་ཤེས་འབའ་ཞིག་ལ་འཕགས་པར་མི་འཇོག ། སངས་རྒྱས་ཀྱི་ཚེ་ན་དོན་དམ་པ་སེམས་ཉིད་འོད་གསལ་དང་སངས་རྒྱས་ཐ་དད་མེད་པར་རྟོགས་བྱེད་གཉིས་སུ་མེད་པར་རྟོགས་དུས། རྟེན་ཀུན་གཞི་ལོག་༼༡༣༨༽པས་དེ་ལ་བརྟེན་པའི་སེམས་འཁྲུལ་སྣང་དང་བཅས་པ་གཉིད་སད་པས་སྨི་ལམ་གྱི་སེམས་དང་དེའི་སྣང་བ་དང་བཅས་པ་ལོག་པ་བཞིན་ཡེ་ཤེས་འབའ་ཞིག་པར་མངོན་དུ་གྱུར་ནས། སེམས་མ་རིག་པས་ཁྱབ། རིག་པ་ལ་རང་བབ་ཀྱི་བསྟོན་གྱི་ཁྱབ་པས་དེ་བཞིན་གཤེགས་པའི་དགོངས་པ་ཆོས་ཉིད་རང་བབ་ཀྱི་བསམ་གཏན་ཆེན་པོ་སྒྲིབས་བྱེད་མཐའ་དག་དང་བྲལ་བས། དེ་ལས་གཡོ་བ་མེད་པར་མཁྱེན་པ་རང་གསལ་བ་ན་ཁྱད་པར་དུ་འཕགས་པ་ནི། སེམས་ཉིད་ངལ་བསོ་ལས། གཞན་ཡང་སངས་རྒྱས་ས་དེའི་ཚེ་དོན་དམ་པའི་བདེན་པ་དང་སངས་རྒྱས་ཐ་དད་མེད་པས་རྟོགས་བྱ་རྟོགས་བྱདེ་གཉིས་སུ་གྱུར་བ་མེད་ལ།
འཕགས་པའི་བདེན་མཐོང་གི་ཚེའང་སེམས་ཉིད་དོན་གྱི་ཡེ་ཤེས་གཉིས་སུ་མེད་པར་མཐོང་བ་དེའི་ཚེ་ནི་རྟོགས་བྱེད་གཉིས་སུ་མེད་པས་ཀྱང་རྟོགས་པ་དང༌། མ་རྟོགས་ཞེས་རྩོད་པས་ངལ་བ་དོན་མེད་དོ། ། དོན་དམ་པའི་རྟོགས་བྱ་རྟོགས་བྱེད་མེད་ཅེས་བརྗོད་པས། གང་ཟག་གིས་དེ་མི་རྟོགས་པར་ཐལ་ལོ་ཞེས་པའང་དོན་ལ་མ་འབྲོལ་བས་བཞད་གང་དུ་གྱུར་པ་ཞིག་གོ ། མེ་འདི་ཚ་ཞིང་བསྲེག་གོ་ཞེས་བརྗོད་པས་སྐྱེས་བུས་བྱ་བ་མི་བྱེད་པར་ཐལ་ལོ་ཞེས་བརྗོད་པ་དང་འདྲ་བར་སེམས་སོ་༼༡༣༩༽ནམ་མཁའ་སེམས་པ་དང་རྟོགས་པ་ལ་སོགས་པ་སྤྲོས་པའི་མཐའ་ལས་འདས་ཀྱང༌། སྐྱེས་བུས་འཇལ་བ་ལྟར། དོན་དམ་སྤྲོས་བརྗོད་ལས་འདས་པ་ཉིད་རྣལ་འབྱོར་པས་འཇལ་བར་བྱེད་པ་ཡིན་ནོ། ། དབུ་མའི་སྐབས། འཕགས་པ་རྣམས་ཀྱིས། དོན་དམ་དང་མཐུན་པའི་བློ་སྐྱེ་བ་ལ་དེ་སྐད་བཏགས་ཏེ།
འཇུག་པ་ལས། སྟོང་པ་ཉིད་དང་རྗེས་སུ་མཐུན་པའི་བློ་སྐྱེ་བ་ནི་སྟོང་པ་ཉིད་རྟོགས་སོ་བརྗོད་ཀྱི། སྟོང་པ་ཉིད་ནི་རྟོགས་པ་མ་ཡིན་ནོ། ། ཞེས་དང༌། དཔེར་ན་ནམ་མཁའི་རང་བཞིན་གོ་འབྱེད་པར་རྟོགས་པས་ནམ་མཁའ་ཉིད་བློ་དང་དབྱེར་མེད་དུ་མ་གྱུར་པ་བཞིན། ཞེས་པ་དང༌། རྫོགས་ཆེན་གྱི་མཉམ་བཞག་ཡེ་ཤེས་ཀྱི་ལྟ་བས། སེམས་ཀྱི་དེ་ཁོ་ན་ཉིད་མཐོང་བ་ལ་ཁྱད་པར་ཡོད་དེ། པཉྩ་ཀྲ་མ་ལས་ཇི་ལྟར་ཆུ་ལ་ཆུ་བཞག་དང༌། ། ཇི་ལྟར་མར་ལ་མར་བཞག་ལྟར། །
རང་གིས་རང་གི་ཡེ་ཤེས་ནི། ། ལོགས་མཐོང་གང་ཡིན་འདིར་ཕྱག་ཡིན། ། ཞེས་རྣམ་པ་དང་དེའི་རྗེས་སུ་སྐྱེ་བའི་བློ་གཉིས་སུ་འབྱེད་མི་དགོས་པར། རང་གསལ་ལྗོན་པའི་ཡེ་ཤེས་གཟིགས་བྱ་གཟིགས་བྱེད་མེད་པའི་ཚུལ་གྱིས་རྟོགས་པ་ཡིན་པས། དེའི་ཚེ་བས་སྡུག་བསྔལ་ལས་གྲོལ་༼༡༤༠༽ཞིང་སེམས་ཀྱི་དམ་པ་འོད་གསལ་བ་མངོན་དུ་བྱེད་པ་འདི་ནི་འཐད་ དང་བཅས་པའོ། ། མདོར་ན་ཤེས་བྱ་སྤྱིའི་གནས་ལུགས་ཀྱང་བདེན་པ་གཉིས་སུ་གྲངས་ངེས། ཡུལ་ཅན་བྲུའི་གནས་ལུགས་ཀྱང་བདེན་པ་གཉིས་སུ་གྲངས་ངེས་པ། ཡང་དེ་ཉིད་ལས། གཞན་དག་ཡུལ་སྤང་བས་གྲོལ་བར་འདོད་པ་ཡིན་ཀྱང༌། ཡུལ་དང་སེམས་སྣང་བ་ཙལ་གྱིས་མི་འཆིང་གི །
དེ་ལ་ཞེན་ན་འཆིང་བས་ཞེན་འཛིན་སྤང་བར་གདམས་པ་ནི། ཏིལླི་པས། སྣང་བས་མི་འཆིང༌། སོགས་ནས། སྣང་ཙམ་ནི་དགག་སྒྲུབ་ཀྱི་ངོ་བོར་མེད་པས་ཞེན་འཛིན་མི་བྱའོ། ། ཞེས་རང་ལུགས་ཀྱི་ཐ་སྙད་ཀྱི་འཇོག་མཚོམས་གསལ་པོར་གསུང་ནས། དོན་དམ་ལ། ཆོས་དབྱིངས་མཛོད་ལས། ཐེག་པ་འོག་མ་དང་སེམས་ཀློང་ཁ་ཅིག་རྫོགས་པ་ཆེན་པོའི་དོན་གྱི་ངོ་བོ་ནི་མཐའ་དབུས་དང་གཏིང་མཐའ་མེད་པས་རིགས་ཡུལ་ལས་འདས་སོ་ཞེས། སྟོང་འབྱམས་མུ་མེད་གཅིག་ཏུ་འདོད་པ་ལས།
འདིར་རིག་པ་ཟང་ཐལ་ཆིང་ཆོད་ལྗོན་པར་བརྟན་པས་སེམས་དང་བློ་དང་དམིགས་ཡུལ་མེད་ལ། སོ་སོ་རང་གི་རིགས་ཡུལ་དུ་མཐོང་བ་ནི། སེམས་དང་ཡེ་ཤེས་ཕྱེད་པའི་གནད་ཀྱིས་རྟོགས་པ་སྟེ། ཐུགས་ཀྱི་མེ་ལོང་ལས། ལྟ་བ་༼༡༤༡༽མ་བཅོས་ཡེ་ཤེས་ཟང་ཐལ་དང༌། བསྒོམས་པ་མ་བཅོས་གསལ་བ་འཛིན་པ་མེད། སྤྱོད་པ་མ་བཅོས་རང་བྱུང་ལྷུག་པ་ཉིད། འབྲས་བུ་མ་བཅོས་རང་སྣང་རིག་པའི་ངང༌། སོགས་བདེན་གཉིས་ཀྱི་འཇོག་མཚམས་ཀྱི་གོ་བ་འདིའི་སྟོང་ནས་གཟོད་གཞི་ལམ་འབྲས་བུ་གསུམ་གྱི་རྣམ་བཞག་འཆད་འགྱུར་ལྟར་ངེས་པ་བཙལ་དགོས་སོ། ། སྒྱུ་མ་ངལ་བསོ་ལས།
རིག་སྟོང་ཟང་ཀའི་རྟོགས་པ་དེ་ཉིད་དོན་དམ་དབྱིངས་ཀྱི་བདེན་པ་མཐོང་བ་སྟེ། ཕྱི་ནས་གོམ་པའི་ཉམས་སྐྱེ་བ་ལས་རྟོགས་པའི་ངོ་བོ་དེ་ནས་ལྷག་ཏུ་རྟོགས་བྱར་མེད་དོ་ཟད་པའི་དགོངས་པ་མཐོང་བའི་ཕྱིར་རོ། ། ཞེས་གཞི་ལམ་འབྲས་བུ་གསུམ་པོ་རིག་པ་གསལ་སྟོང་འདི་གཅིག་པོའི་སྟེང་ནས་མཚོན་བྱ་བྱེ་བྲག་ལམ་རྒྱུད་དེས་ཡར་མར་གཉིས་ཀར་རྟོགས་བྱ་དང་ཐོབ་བྱར་འབྲེལ་བའི་དགོས་པས་དང་པོར་བསྟན་ཟིན་ནས། གཉིས་པ་རང་བཞིན་གྱི་རྒྱུད་ནི། གཞི་ལམ་འབྲས་བུའི་དོན་ཏེ། འདི་ལ་ངོ་བོ་ནི། སྟོང་པ་རིག་པའི་ངོ་བོ། གཞི་ལམ་འབྲས་བུ་བསྡུས་པའོ། ། ངེས་ཚིག་ནི། ཀུན་ལ་ཁྱབ་པ་དང་སངས་རྒྱས་སྒྲུབ་པའི་རང་བཞིན་ཡིན་པས་རང་བཞིན་གྱི་རྒྱུད་དོ། །
དབྱེ་ན་དུང་ཡིག་ཅན་ལས་༼༡༤༢༽གཞི་དང༌། སྙིང་པོ་དང༌། བཅུད་རང་བཞིན་གྱི་རྒྱུད་གསུམ་ལས། གཞི་རང་བཞིན་གྱི་རྒྱུད་ནི། ཐོག་མ་མའི་ཀ་དག་གི་རིག་པ། ངོ་བོ་རང་བཞིན་ཐུགས་རྗེ་གསུམ་མོ། ། དེ་ཡང་ངོ་བོ་ཀ་ནས་དག་པས་མ་རིག་པ་མིང་མེད་དེ། འཁྲུལ་པ་བཏགས་པ་ཙམ་དུ་འང་ཡོད་མ་མྱོང༌། རང་བཞིན་ལྷུན་གྱི་གྲུབ་པས་རིག་པ་འོད་དུ་གསལ། ཐུགས་རྗེ་ཀུན་ལ་ཁྱབ་པས་འཆར་བྱེད་གོ་མ་འགགས་ཤིང༌།
འཁོར་འདས་གང་ཡང་འབྱུང་བའི་ཕྱིར་དབྱིངས་སུ་གནས་པའོ། ། སྙིང་པོ་རང་བཞིན་གྱི་རྒྱུད་ནི། ཡེ་ཤེས་སུམ་བརྩེགས་སྙིང་གར་སྙིང་པོའི་ཚུལ་དུ་བྱུང་བ་གཞི་རང་བཞིན་རྒྱུད་དེའི་རྩལ་གཞི་སྣང་མིག་ནས་སྒྲོན་མ་བཞི་ཤར་བས། ལམ་སྣང་བ་བཞི་དངོས་སུ་མཐོང་བའོ། ། བཅུད་རང་བཞིན་གྱི་རྒྱུད་ནི། རིག་པའི་སྣང་བ་རྣམས་སུ་བླང་བའི་འབྲས་བུ་སྨིན་པའོ། ། དེ་ཡང་ངོ་བོ་སྟོང་པ་ཡིན་པས་མཚན་མ་རིས་ཅན་དུ་མ་སོང༌། རྟག་པ་མཐར་འཛིན་མ་ཡིན་པས་དངོས་སོ་རྫས་སུ་གྲུབ་པ་མེད། སྟོང་པ་རང་སྣང་དུ་ཤར་བས་ཆད་པ་བྱིང་ཆད་མ་ཡིན། སྟོང་གསལ་དབྱེར་མི་ཕྱེད་པ་དེ་ཉིད་རིག་པའི་བཅུད་ཡིན་པས།
དེ་ཡང་ཚད་དུ་སྨིན་པས་བཅུད་དུ་འདྲིལ་བ་ཞེས་བྱའོ། ། དེ་ཡང་སྐུ་རིག་༼༡༤༣༽ས་སྒྲོན་མ་སྟེ་ད་པ་མ་གསུམ་དང༌། གསལ་བ་གསུམ་ལ་སོགས་པ་སྐུ་གསུམ་ལ་སོགས་པ་སྐུ་གསུམ་ལམ་སྣང་གི་ཆོས་མཐར་ཕྱིན་པ་རྣམས་ཏེ་མཁྱེན་པ་ཕྱོགས་མེད་དུ་གསལ་བས་སྟོང་པ་ཕྱོགས་ཆད་མ་ཡིན། དངོས་པོ་མཚན་མར་མེད་པས་གསལ་བ་རིབ་ཅན་ལ་ཡིན། རང་རིག་དོན་དམ་ཡིན་པས་དེ་གསུམ་དབྱེར་མེད་པ་རྟག་ཆད་མུ་བཞི་ལས་གྲོལ་བས་སྐུ་དང་ཡེ་ཤེས་འདུ་འབྲལ་མེད་པའི་དགོངས་པ་ཞེས་བྱའོ། ། དེ་ལ་གསལ་བ་གསུམ་ནི། ཕྱི་ཡུལ་ལ་སྣང་བའི་དུས་ན། རིག་པ་ལས་སྐུ་གསལ། དབྱིངས་ལས་ཁ་དོགས་གསལ་ནམ་མཁའ་དབྱིངས་རིག་འདུ་འབྲལ་མེད་པར་གསལ་བའོ། ། གདེངས་གསུམ་ནི།
དེ་ལྟར་ཤར་བ་ལ་ཡིད་ཆེས་པ་ལྟ་བའི་གདེངས། སྣ་ཟིན་པ་ཡུམ་གྱི་གདེངས། འཁྲུལ་པ་འགགས་པ་ཐག་ཆོད་པའི་གདེངས་ངོ༌། ། མི་ལྡོག་པ་གསུམ་ནི། དེའི་ཚེ་འཁོར་བ་ཉིད་ཡེ་ནས་སངས་རྒྱས་སུ་ཤེས་པས། རིག་པ་ལ་རྒྱུ་མེད་པས་མི་ལྡོག ། རིག་པ་ནི་སྐུ་མངོན་པར་སྣང་བས་འཁྲུལ་སྣང་དག་སྣང་དུ་གྲོལ་བས་སྣང་བ་མི་ལྡོག ། ཆོས་ཉིད་དེ་སྣ་ཚོགས་སུ་སྣང་བས་དེ་ལ་རྟོགས་པའི་གདིང་རྙེད་ཕྱིར་མི་ལྡོག་པའོ། ། སྣང་བ་གསུམ་༼༡༤༤༽ནི། དབྱིངས་ལ་ཉིན་མཚན་མེད་པར་སྣང་བ་དང༌།
རིག་པ་གསལ་འགྲིབ་མེད་པར་སྣང་བ་ཆོས་ཉིད་ལ་འཕོ་འགྱུར་མེད་པར་སྣང་བའོ། ། དེ་ལྟར་གྲོལ་བས་འཁྲུལ་པའི་སྣང་བ་རང་དག་པས་འཁོར་རྒྱུ་མེད། དེ་ཉིད་དག་པའི་སྣང་བར་རང་ཤར་བས་འཁོར་རྐྱེན་རང་འགགས། འདིར་མ་ཆོད་ཀྱང་ཆོས་ཉིད་བར་དེའི་སྣང་བར་ཆོད་པས་འཁོར་བའི་འབྲས་བུ་རང་སལ་བའོ། ། དེའི་གནད་རིག་པ་ངོ་འཕྲོད་ཕན་ཆད་རང་བབ་ཀྱི་བསམ་གཏན་ལ་གནས་པས་བདེ་གསལ་མི་རྟོག་པའི་ཉམས་ཆེད་དུ་མ་བསྒྲུབས་ཀྱང་རང་བཞིན་གྱིས་འཆར་ཞིང༌། བར་དོ་ཡང་རང་བཞིན་གྱི་བསམ་གཏན་འཆར་བ་དེ་རིག་པ་ལ་རང་ཆས་སུ་ཡོད་པས་ཤར་བ་ཡིན་ནོ། ། སྟོང་པ་གསུམ་ནི། འདིའི་དུས་ན། རིག་པ་ལ་ཟླ་མེད་པས་འཁྲུལ་པ་སྟོང༌། བསམ་ལ་རྐྱེན་མེད་པས་རྣམ་རྟོག་གི་དྲི་མ་སྟོང༌།
འོད་ལ་འགྲོ་འོང་མེད་པས་འབྱུང་བའི་རྐྱེན་སྟོང་པ་སྟེ། དེ་ལྟར་ན་གཞི་དང་སྙིང་པོ་མེ་ཏོག་གི་རྒྱུད་ཅེས་སོ་སོར་བསྟན་ཡང༌། ལྡོག་པའི་དབྱེ་བ་ཙམ་ལས་ངོ་བོ་གཅིག་པའོ། ། འདི་གསུམ་རྒྱུད་དུ་ཅེས་འགྲོ་ན། དངོས་པོའི་གནས་ལུགས་ལ་གཞི་རྒྱུད་དུ་བསྟན་པ་ནི། དེ་རྟོགས་༼༡༤༥༽མ་རྟོགས་ལས་སངས་རྒྱས་དང་སེམས་ཅན་འཇོག་པས་སྤྱི་མོའི་རྒྱུད་ཅེས་འཐད་ལ། ཐབས་ཀྱི་རྒྱུད་ཀྱང་འདིའི་ཆ་ཡིན་ཏེ། དོན་དེ་ཉིད་མཚོན་བྱའི་གཞི་ཡིན་པས་མཚོན་བྱ་ཐབས་ཀྱི་རྒྱུད་དུ་བྱུང་སྟེ། གཞི་རིག་པ་ལ་མ་བསྟེན་པའི་སངས་རྒྱས་སེམས་ཅན་གང་ཡང་མེད་པས། དེ་གཉིས་ཀྱི་རྒྱུད་འཛིན་པས་ན་རྒྱུད་ལ།
དེ་ཁོང་དུ་ཆུད་པ་ལ་བརྟེན་ནས་རྟོགས་པ་ནི། དེའི་དགོས་པ་ཡིན་ལ། རྟོགས་ནས་གྲོལ་བ་ནི་དེའི་ཉིང་དགོས་འབྲས་བུ་ཡིན་ནོ། ། དེས་ན་རྫོགས་ཆེན་རང་སྣང་གི་གཞི་ལམ་འབྲས་བུ་འདི་བཞིན་དུ་འཆའ་ནས་ལན་ངག་སྙིང་ཐིག་གི་དགོངས་པ་ཚོལ་དགོས་སོ། ། གཉིསཔ་མཚོན་བྱེད་ཐབས་རྒྱུད་ནི། དེ་ལྟ་བུའི་དོན་དེ་མཚོན་བྱེད་བླ་མའི་མན་ངག་གིས་མ་མཚོན་ན་མི་རྟོགས་ལ། མཚོན་ན་རྟོགས་པས་མཚོན་ཚུལ་དེ་ལ་མཚོན་བྱེད་ཐབས་ཀྱིས་རྒྱུད་ཅེས་བྱ་སྟེ། ཐབས་དེ་གཅིག་ནས་གཅིག་ཏུ་བརྒྱུད་པས་ཐབས་མཚོན་བྱེད་ཅེས་བྱའོ། ། མཚོན་པས་རིག་པ་མཐོང་བ་དགོས་པ། གྲོལ་བ་ཉིང་དགོས་སོ། །
དོན་དེ་གང་དུའང་མ་གྲུབ་པའི་ཕྱིར་རྒྱུད་མེད་དོ་སྙམས་ན་མ་ཡིན་ཏེ། དེ་ལས་ལོག་པའི་རིག་པའི་རྒྱུད་མེད་པས་ན་དོན་གྱི་རྒྱུད་ཅེས་བཏགས་༼༡༤༦༽ནས་བཞག་པ་འཐད་པ་ཡིན་ནོ། ། སྙིང་པོར་བཞིན་གྱི་རྒྱུད་ནི་རིག་པ་སྟེ། རིག་པའི་ཆོས་ཉིད་མངོན་སུམ་དུ་མཐོང་བས་འདས་པའི་རྒྱུད་འཛིན་པས་རྒྱུད་ལ། བླ་མའི་མན་ངག་མེད་ན་མི་མཐོང་བས་འཁོར་བར་བརྒྱུད་པའི་ཕྱིར་ན་རྒྱུད་དོ། ། མ་ཏོག་རང་བཞིན་གྱི་རྒྱུད་ནི། སྒྲོན་མ་བཞི་པོ་སུས་མཐོང་ཞིང་རྟོགས་པ་ཆོས་ཉིད་མངོན་སུམ་གྱི་རིག་པ་ཡིན་པས་མེ་ཏོག་གི་རྒྱུད་ཡིན་ལ། དེ་ལ་མཐོང་བས་ལས་དང་ཉོན་མོངས་པའི་རིགས་སུ་བརྒྱུད་པས་ན་རྒྱུད་དོ། ། བཅུད་རང་བཞིན་གྱི་རྒྱུད་ནི། དེ་ཉིད་ཉམས་སུ་བླང་བ་ལས།
སྙིང་པོ་བཅུ་དང་འདྲིལ་བ་ཞེས་བྱ་སྟེ། ཡེ་ཤེས་ཀྱི་སྣང་བ་མཐོང་བས་ཁམས་གསུམ་དུ་མི་འཇུག་པའི་ཕྱིར་ན་རྒྱུད་དོ། ། དེ་ཡང་དབྱིངས་རིག་འདུ་འབྲལ་མེད་པའི་བཅུད་འདི་ནི། གསང་ཆེན་ངེས་པའི་རྒྱུད་བཅུ་བདུན་ལས། གཞན་ནས་མིང་ཙམ་བཤད་པ་ཡོད་ཀྱང་རྒྱས་པ་དང་གསལ་བར། མུ་ཏིག་ཕྲེང་བ་ལས། རང་བཞིན་རྒྱུད་ནི་འདི་ལྟ་སྟེ། གཞི་དང་སྙིང་པོ་བཅུད་ཉིད་དོ། ། ཞེས་སོགས་རྒྱས་པར་གསུངས་སོ། ། དེས་ན་བཤད་རྒྱུད་རྣམས་ཚིག་རླིང་ལ་གོ་དཀའ་བ་ཡིན་ལ།
མན་ངག་གི་རྒྱུད་རྣམས་ཚིག་གསལ་གོ་སླ་བས་༼༡༤༧༽རྫོགས་པ་ཆེན་པོ་རྒྱུད་རྣམས་མན་ངག་གི་རྒྱུད་ཅེས་བྱའོ། ། དབྱེ་ན་འབད་མེད་ཡེ་གྲོལ་དུ་བསྟན་པ་དང༌། འབད་བཅས་རིམ་པས་བསྟན་པ་གཉིས་ལས་དང་པོ་ནི། ཁྲེགས་པ་ཆོད་དོ་དབང་པོ་ཅིག་ཆར་བའི་རིམ་པས། ཡེ་གྲོལ་བསྐྱལ་གཞི་མེད་པ་ལ་སོགས་པའོ། ། གཉིས་པ་ནི། ལམ་ཐོད་རྒལ་ཏེ་དབང་པོ་རིམ་གྱིས་པ་རྣམས་རྩ་རྒྱུད་གི་གནང་བསྟུན་ནས་གྲོལ་བར་བྱེད་པ་སྔོན་འགྲོ་ནས་རྡུང་རིང་གི་གནད་བསྟུན་པས་སྣང་བ་བཞི་ཚད་དུ་ཕྱིན་ཏེ་གྲོལ་བར་བསྟན་པ་རྣམས་སོ། ། དེ་ཡང་སྟོན་པ་ཉིད་ཀྱིས་དངོས་སུ་སྩལ་བའི། མན་ངག ཁ་གཏམ།
ཁ་འཐོར། རྒྱུད་རང་གཞུང་གི་མན་ངག དེའི་དུམ་བུ་ལ་བརྟེན་པའི་མན་ངག་རྣམས་སོ། ། དེས་ན་རྒྱུད་རྣམས་ཀྱི་རྣམ་དབྱེ་སངས་རྒྱས་པར་དུང་ཡིག་ཅན་དང་ཐེག་མཆོག་རིན་པོ་ཆེའི་མཛོད་དུ་ཤེས་དགོས་སོ། ། དེ་ཡང་མྱུར་དུ་སངས་རྒྱས་འགྲུབ་པར་བྱེད་པས་ན། འབྲས་བུའི་ཐུས་ཀ་སྟེ། ཐེག་པའི་རྩེ་མོར་གྱུར་པའི་རྒྱུད་རྣམས་ཀྱི་བརྗོད་བྱའི་དོན་ལ། སྨིན་ལམ་དབང་དང༌། གྲོལ་ལམ་གདམས་པའི་རིམ་པ་གཉིས་ལས། དང་པོ་དང༌།
དེའི་སྐབས་ཀྱི་ཐོབ་པ་དམ་ཚིག་གི་རིམ་པ་༼༡༤༨༽གཉིས་ནི། ཟུར་དུ་བཤད་པར་སྤྲོ་བས་འདིར་ནི་གྲོལ་བྱེད་གདམས་པའི་རིམ་པའི་གནད་རྣམས་འཆད་པ་ལ་གསུམ། གཞི་དང་ལམ་དང་འབྲས་བུའོ། ། དང་པོ་ལས། ཁྲེགས་ཆོད་དང་ཐོད་རྒལ་གྱི་གཞི་ཐུན་མོངས་པ་དེས་བསྟན་པ་དང༌། ཐོད་རྒལ་གྱི་གཞི་བྱེ་བྲག་ཏུ་བཤད་པ་གཉིས། དང་པོ་ནི། དེ་ལ་འཁོར་འདས་གཉིས་འབྱུང་བའི་གཞི་རིག་པ་བྱང་ཆུབ་ཀྱི་སེམས་ཡེ་ནས་འོད་གསལ་བ་བདེ་གཤེགས་སྙིང་པོ་ནི། ངོ་བོ་སྟོང་པ་ནམ་མཁའ་ལྟ་བུ། རང་བཞིན་གསལ་བ་ཉིད་ཟླ་ལྟ་བུ།
ཐུགས་རྗེའི་འཆར་གཞིར་གནས་པ་མེ་ལོང་དངོས་པོའི་ངེས་ལྟར། དེ་ཡང་མེ་ལོང་གཡའ་དག་པའི་ངོས་དེར་གཟུགས་བརྙན་དཀར་ནག་གང་དུའང་མ་གྲུབ་ལ། གང་ལྟར་འཆར་བའི་གཞི་བྱེད་པ་སྟེ། རིག་པ་ཉིད་ནི་འཁོར་འདས་གང་གི་ཕྱོགས་སུ་མ་ལྷུང་ཞིང༌། གང་ལྟར་འཆར་བའི་གཞི་ལ། དེ་ལྟ་བུའི་ངང་ནས་སྐུ་དང་ཡེ་ཤེས་ཀྱི་ཆོས་ཐམས་ཅད་ཤར་ཆེན་པོར་དབྱིངས་དེའི་ཡོན་ཏན་དུ་ཡི་ནས་ཡོད་ཅིང༌། དེའི་ངང་ལས་གློ་བུར་འཁྲུལ་པའི་ཆ་རྣམས་རུང་དུ་མེད་ལ། འབྱུང་རུང་དུ་ཡོད་པས། འདི་ཉིད་འཁོར་འདས་གཉིས་ཀའི་འཕྲོ་གཞི་ཐོག་མའི་༼༡༤༩༽འོད་གསལ་སྙིང་པོ་ཞེས་བྱའོ། ། དེ་ལ་གཞི་རིག་པ་འཁོར་འདས་གང་གི་ཕྱོགས་སུ་མ་གྲུབ་པའི་གནད་དེས།
ལམ་རྣལ་འབྱོར་ལ་འཁོར་འདས་ཀྱི་སྣང་བ་ཤར་དུས་ཉིད་ནས། རིག་པ་ལ་མ་གོས་པའི་ཚུལ་འདིས་ནི། སྣང་ཡང་འཛིན་པས་ཆེད་དུ་མ་བསླད་ན་ཚུལ་འཁྲུལ་སྣང་གིས་གོས་མི་སྲིད་པ་ཡུལ་སྤང་ལེན་ལས་འདས་པ་རིག་པའི་རང་འགྲོས་ལ་མཁས་པའི་གནད་འདིར་སློང་བ་ཡིན་ནོ། ། དེ་ལས་འཁྲུལ་པ་ནི་ཇི་ལྟར་འབྱུང་ན། དེ་ལྟ་བུའི་ཐོག་མའི་དབྱིངས་འོད་གསལ་བའི་ངང་ལས། གཞི་སྣང་ཡུལ་དུ་ཤར་དུས། ལྷན་ཅིག་སྐྱེས་པའི་མ་རིག་པས་རང་བསྒྲིབས་ཏེ་རང་སྣང་དུ་མ་ཤེས་པས། ཀུན་བརྟགས་པའི་མ་རིག་པས་གཉིས་སུ་བཟུང་བའི་དབང་གིས་དཔྱོད་བྱེད་གཟུང་འཛིན་དུ་མཆེད་པས་འགྲོ་དྲུག་སོ་སོའི་འཁྲུལ་སྣང་རྨི་ལམ་དང་འདྲ་བའི་འཁོར་བའི་འཁྲུལ་སྣང་ཐམས་ཅད་འཁྲུལ་འཛིན་གྱི་བག་ཆགས་བརྟབ་པ་ལས་བྱུང་ལ། དེ་ཡང་འཁྲུལ་རྟོག་སྐད་ཅིག་མའི་རྒྱུན་འབྲེལ་བ་ལས་བྱུང་སྟེ། ཕུང་པོ་ཁམས་དང་སྐྱེ་མཆེད་ལ་སོགས་པའི་སྣང་བའི་རྩ་བ་ལས་དང་ཉོན་མོངས་༼༡༥༠༽པའི་རང་བཞིན་ཚུལ་བཞིན་མ་ཡིན་པའི་ཡིད་ལ་བྱེད་པ་སེམས་ལས་བྱུང་ངོ༌། །
དེ་ལ་འཁྲུལ་པའི་སྣང་བ་དེ་ཅི་འདྲ་ཞིག་ལ་འཇོག་སྙམས་ན། དཔེར་ན་རིགས་སྔགས་བཟླས་པས་ཤིང་བུ་རྟེའུ་རྟ་གླང་དུ་སྣང་དུས་ན་ཤིང་བུ་དང་རྟེའུ་མི་སྣང་བར་རྟ་གླང་སྣང་བ་དེ་འཛིན་ན་འཁྲུལ་པར་འཛིན་པར་འཛིན་པ་ལྟར། འཁོར་བའི་སྣང་བ་ཐམས་ཅད་དེ་དང་འདྲ་བར། རང་སྣང་འདི་ཡང་རྡུལ་ཕྲན་ཆ་མེད་ལས་ཡོད་ཡོད་ལྟར་སྣང་བས་དོན་ལ་མེད་པ་གསལ་སྣང་སྟེ་ཆ་མེད་ནི་སྣང་མི་སྲིད་ལ། ཆ་མེད་ལས་མ་གཏོགས་རགས་པ་རྩོམ་བྱེད་མེད་པའི་ཕྱིར་འཁྲུལ་པ་ཁོ་ནའོ། ། དེ་བཞིན་དུ་སྤང་ལེབ་དང་རྡོ་དང༌། ས་དང༌། ཆུ་ལ་སོགས་པ་ཁང་པ་མ་ཡིན་པ་དུ་མ་འདུས་པ་ལས། ཁང་པར་སྣང་ཡང་རྡུལ་ཕྲན་གྱི་ངོ་བོ་ལ་ལྟོས་ནས་སྣང་མི་རུང་བ་ལྟ་བུ་སྣང་བའི་ཕྱིར་འཁྲུལ་སྣང་དུ་འཇོག་གོ ། དེས་ན་མ་རིག་པས་རྒྱུ་བྱས།
ཡུལ་སྣང་བས་རྐྱེན་བྱས་ནས་འཁྲུལ་པའོ། ། དེ་དག་དབེབ་མཚོན་ན་དེ་ལ་འཁྲུལ་གཞིའི་རིག་པ་ནི་རང་བཞིན་སྒྱུ་མ་སྟེ་འཁྲུལ་པ་དངོས་སུ་མེད་ལ། དེའི་སྟོང་ནས་ལྷན་སྐྱེས་ཀྱི་མ་རིག་པ་ཡོད་པས་འཁྲུལ་པ་འབྱུང་རུང་དུ་ཡོད་པ་ནི། རྟ་༼༡༥༡༽གླང་སྣང་རུང་དུ་མེད་ལ་འབྱུང་རུང་དུ་ཡོད་པ་དཔེའི་སྔོན་རོལ་གྱི་ཤིང་བུ་ལྟ་བུའོ། ། རིག་པ་དབྱིངས་ལས་གཞི་སྣང་དུ་འཕགས་པའི་ཚེ་ཀུན་བརྟགས་པའི་མ་རིག་པ་གཟུང་འཛིན་གྱི་རྩ་བར་ཤར་བས། མ་དག་པའི་སྒྱུ་མ་སྦྱང་བྱའི་དྲི་མ་ཆགས་ཏེ། རིག་པ་ལ་འཁྲུལ་རྟོག་གིས་སྦགས་པས། འཁྲུལ་སྣང་དངོས་སུ་མེད་ལ། འཁྲུལ་རྟོག་དུ་ལྡན་པ། རིགས་སྔགས་ཀྱི་སྔགས་བགྲངས་བཞིན་པ་ལྟ་བུ་སྟེ།
རྟ་གླང་གི་དེས་གྲུབ་ངེས་སུ་བྱས་པ་ལྟ་བུའོ། ། དེ་ནས་རིག་ངོར་འཁྲུལ་སྣང་དངོས་སུ་སྣང་དུས་འདི་ཉིད་རིག་པ་གཟུང་འཛིན་གྱིས་བསླད་ནས་སྣང་དུ་ཤར་བ་རིགས་སྔགས་ལས་མིག་ཤེས་འཁྲུལ་ཏེ་ཤིང་བུ་རྟེའུ་ཉིད་རྟ་གླང་གི་རྣམ་པར་སྣང་བའི་རང་དུས་སྒྱུ་མ་དངོས་གྱི་དཔེར་གྲུབ་པ་ལྟ་བུའོ། ། དེ་ནས་རིག་པ་ལ་ལམ་བསྒོམ་པས་བདེན་ཞེན་སྲབ་པ་ནི་ཐབས་སྒྱུ་མ་སྟེ། སྒྱུ་མའི་རིག་སྔགས་འཇིག་བཞིན་པ་ལྟ་བུའོ། ། དེའི་མཐར་འཁྲུལ་རྟོག་ལོག་པས་འཁྲུལ་སྣང་འགགས་ཏེ་གདོད་མར་གྲོལ་བ་ནི། རིག་པ་དངོས་པོའི་གཤིས་ཐོག་དུ་རང༌། ཕེབས་པའི་དུས་དེ་ཡེ་ཤེས་སྒྱུ་མ་ཡིན་ལ་མ་རིག་གཟུང་འཛིན་༼༡༥༢༽གྱི་རིགས་སྔགས་ལོག་པས། འཁོར་བ་འཁྲུལ་སྣང་གི་རྟ་གླང་གི་སྣང་བ་ལོག་སྟེ། སྒྱུ་མ་ཞིག་པའི་ཤིང་བུ་རྟེའུ་ལྟར་རིག་པ་གཞིའི་གཟུགས་ཟང་ཀ་མ་རང་ངོར་སྣང་བས་སྐུ་དང་ཡེ་ཤེས་འཕོ་འགྱུར་མེད་པའི་དགོངས་པ་ལས་འགྱུར་བ་མེད་པ་ནི་དེས་སྒྱུ་མ་ཞིག་པའི་རང་དུས་ཤིང་བུ་དང་རྟེའུ་ལྟ་བུའོ། ། སྒྱུ་མ་ངལ་བསོ་ལས།
རིག་སྔགས་གྱིས་མིག་འཁྲུལ་ཏེ། ཤིང་རྡོ་རྟ་གླང་དུ་སྣང་བས་སེམས་འཁྲུལ་བར་བྱེད་པ་བཞིན་དུ་གཟུགས་སྒྲ་དྲི་རོ་རེག་ལ་སོགས་པར་སྣང་བས་སེམས་བསྲུ་བའི་ཕྱིར་འཁྲུལ་སྣང་འདི་སྒྱུ་མའི་རྣམ་པ་དང་འདྲ་བར་རྟོགས་པོ་ཞེས་པའི་སྔགས་གྱི་མིག་ཤེས་འཁྲུལ་ཏེ་གསུང་བ་ལ་གོ་རྒྱུ་ཆེའོ། ། སྲིད་པའི་འགྲོ་བའི་ཡིད་ཞུགས་པ་ལས་མཆོད་པ་སྲིད་རྩེ་ནས་རིམ་པ་དང་སྦྱར་ན། ད་ལྟ་ཡང་དབྱིངས་ཀྱི་རིགས་པ་ལུང་མ་བསྟན་དེ་གཡོས་པ་ལས་སེམས་ཅན་གློ་བུར་བའི་འཁྲུལ་པ་འབྱུང་བ་ཡོད་དོ། ། འདི་སེམས་ཅན་གསལ་སྐྱེ་འདྲ་ཡང༌། གསར་སྐྱེས་ནི་མ་ཡིན་ཏེ། རིག་པ་ལ་མཚུང་ལྡན་མ་རིག་པས་ལྷན་སྐྱེས་སུ་དབྱིངས་གྱི་ཆ་དེ་ལ་སྒྲིབས་པ་ཉིད། སྐྱོན་གློ་བུར་བས་གསལ་བར་བྱས་པ་ཙམ་ལས་དང་པོ་དོག་པ་ཕྱིས་འཁྲུལ་བ་མ་ཡིན་༼༡༥༣༽པ་དང་དབྱི་པ་ཞེས་འབྱུང་གཞིའི་སྒྲས་བརྗོད་པའི་ཕྱིར་རོ། ། རྡོ་རྗེའི་གནས་བཅུ་གཅིག་གི་ལུས་མདོར་བསྟན་པ་ནི། ཐལ་འགྱུར་ལས་སེམས་ཅན་འཁོར་བའི་ཐོག་མ་གང༌། །
འདས་པའི་ཐོག་མ་གང་གི་བཟུངས། ། སངས་རྒྱས་མ་འཁྲུལ་གནད་འདི་ཅི། ། སེམས་ཅན་འཁྲུལ་པ་ཅི་ལས་བྱུང༌། ། རང་རིག་ཡེ་ཤེས་གནས་པ་གང༌། ། དེ་ཉིད་ལམ་ཡང་གང་ལས་བྱུང༌། ། ཡེ་ཤེས་འཆར་བའི་སྒོ་ནི་ཅི། ། སྒྲོན་མའི་གནད་ནི་ཇི་ལྟ་བུ། ། དེ་ཡི་མཚན་ཉིད་ཇི་ལྟར་སྣང༌། ། ཡུལ་གྱི་གནད་ནི་གང་ལ་འཆར། ། དེ་རྟེན་ཁྱད་པར་གང་གིས་སྒྲུབ། །
བློ་རིམ་གནད་ནི་ཅི་ལྟ་བུ། ། ཉམས་སུ་ཇི་ལྟར་ལེན་པ་ལགས། ། དེ་ཡི་རྟགས་དང་ཚད་གནད་ཅི། ། བར་མོ་དེ་ཡི་སྣང་བ་ཅི། ། རང་སེམས་གྲོལ་བ་གང་དུ་གྲོལ། ། གྲོལ་ནས་ཐྱེས་ཅི་ལྟར་འབྱུང་ཞེས་དང༌། ། མུ་ཏིག་ཕྲེང་བ་ལས། ཇི་ལྟར་བརྗོད་བྱ་ཐམས་ཅད་ཀུན། བསྒྲང་བ་ཙམ་དུ་ཐད་མོ་ཀྱང༌། མདོ་ནི་ཟབ་མོའི་དོན་དུ་བསྡུས།
གནས་ལུགས་བསམ་གྱིས་མི་ཁྱབ་ཀྱང༌། ཡེ་ཤེས་རྣམ་པ་གསུམ་ཡིན་ནོ། ། འཁྲུལ་གཞི་རྣམ་པ་མང་བཤད་ཀྱང༌། ༼༡༥༤༽ལྷུན་གྲུབ་དང་ནི་ཐྱེས་སོ། ། གནས་པ་ཐུགས་ཏེ་ཙིཏྟའི་དཀྱིལ། ། ལམ་ནི་རྩ་བཞི་འགྱུ་བྱེད་རླུང༌། ། འཆར་བྱེད་སྒོ་ནི་མིག་སོགས་སོ། ། ནམ་མཁའ་རྐྱེན་བྲལ་ཡུལ་དུ་འདུས། ། ཉམས་སུ་ཇི་ལྟར་བླང་ཞེ་ན། ། ཁྲེགས་ཆོད་དང་ནི་ཐོད་རྒལ་ལོ། །
ཚད་ནི་གདེང་བཞིའི་རྣལ་འབྱོར་ཉིད། ། བར་དོ་ལ་བུ་གཉིས་སྦྱོར་རོ། ། གྲོལ་པ་ཉིད་ནི་ཐོག་མའོ། ། ཞེས་གཞི་དང་འཁྲུལ་ཚུལ་ཁྱབ་ཚུལ་དང༌། ། གནས་དང་ལམ་དང་སྒོ་དང་ཡུལ། ། ཉམས་ལེན་ཚད་དང་བར་མ་དོ། ། གྲོལ་པ་ཉིད་དང་བཅུ་གཅིག་གོ ། ཞེས་འདོལ་མཛོད་ནས་སྡོམ་དུ་བསྡུས་ཞིང༌། ། ཟབ་མོ་ཡང་ཏིག་ཚིག་དོན་སྙིང་པོ་ལས་རྒྱུད་ཐམས་ཅད་གྱི་སྡོམ་ཡིན་པར་གསུང་བས་ན་རྒྱུད་བདུན་པོའི་སྡོམ་ཡིན་པས་ན། དེ་ལྟར་འཆད་པ་ལ།
གཉིས་པ་གཞི་བདུན་གྱི་རྣམ་གྲངས་སྤྱིར་བསྟན་པ་དང༌། བླ་ན་མེད་པའི་གཞི་བྱེད་བྲག་ཏུ་བཤད་པའོ། ། དང་པོ་ལ་གཉིས། མཐར་འཛིན་གྱི་གཞི་བདུན་རྐྱེན་ཅན་དུ་བསྟན། ཀ་དག་དང་ལྷུན་གྲུབ་དབྱེར་མེད་གཞི་རང་གཞུང་དུ་འདོད་པའོ། ། དང་པོ་ནི། ངོ་བོ་ཀ་དག་གི་ཕྱོགས་རེ་ལ་བརྟགས་ནས་སོ་སོར་ཁས་བླང་ཀྱང༌། རིག་པའི་ངོ་བོ་ཚིག་དང་ཡི་གེ་དང་༼༡༥༥༽འདོད་ཚུལ་གང་དུ་ཡང་གྲུབ་པས་འདི་ཁོ་ནའོ། ། ཞེས་མཐའ་གཅིག་ཏུ་ཞེན་པའི་ཁས་ལེན་སྨྲ་བ་པོ་འདིར་མི་འདོད། འོན་ཀྱང་ཆ་མཐུན་པ་མ་བསྟན་ན་མི་རྟོགས་པའི་ཕྱིར་རོ་ཞིག་བརྗོད་ན་འདི་ལ་གང་ཟག་རྣམ་པ་གཉིས་གྱི་དབང་དུ་བྱས་ནས་གྲུབ་པའི་མཐའ་རྗེས་སུ་འཛིན་པ་དང༌།
ལམ་རྗེས་སུ་འཛིན་པ་གཉིས་ལས། གྲུབ་མཐའ་རྗེས་སུ་འཛིན་པས་གཞི་དྲུག་རྐྱེན་ཅན་དུ་བསྟན་པ་ནི་ཐལ་འགྱུར་དང༌། ཀློང་དྲུག་གི་རྒྱུད་གཉིས་ཀ་ནས་སྐྱོན་ཅན་དྲུག་དང༌། རྐྱེན་མེད་རང་གཞུང་གི་གཞི་ཀ་དག་ལྷུན་གྲུབ་དབྱེར་མེད་དུ་བཞེད་པས་གྲངས་བདུན་ལས་ལྷག་པར་མི་བཞེད། འོད་གསལ་མཛོད་ལས་རྐྱེན་ཅན་དྲུག་དང༌། སྐྱོན་མེད་གཅིག་དང་བདུན་དུ་བཞེད་པ་གཉིས་དབྱེ་བསྡུ་ཙམ་མ་གཏོགས་ཁྱད་པར་མེད་པས། སྐྱོན་ཅན་དྲུག་པོ་ནི་ཕྱོགས་པ་རེ་ལ་ཞེན་ནས་མཐར་འཛིན་གྱི་ལྟ་བར་ལྷུང་བ་ནི། དམུས་ལོང་དྲུག་གི་ལྷའི་གླང་པོ་ཆེ་ལ་ལག་པས་ཉུལ་ནས་དབྱིབས་དང་ཁ་དོག་འཇལ་བ་འདྲ་ལ། ལམ་རྗེས་སུ་འཛིན་པས་ཀ་དག་སྐྱོན་མེད་རང་གཞུང་དུ་འདོད་པ་མིག་དང་ལྡན་པས་གླང་པོ་ཆེའི་རང་བཞིན་༼༡༥༦༽འཇལ་བ་ལྟ་བུ་སྟེ། རྒྱུད་ལས།
འདི་ཀུན་བློ་ཡི་རིམ་པར་སྣང༌། རང་ངོ་ཀ་ནས་དག་པའོ། ། ཞེས་སོ། ། དེ་ལ་དང་པོ་གཞི་དྲུག་སྐྱོན་ཅན་དུ་གནས་པའི་མཚན་ཉིད་འོད་གསལ་མཛོད་ལྟར་བཤད་ན། དང་པོ་གཞི་ལྷུན་གྲུབ་ཏུ་འདོད་པ་ལ་འདོད་པ་བརྗོད་པ། དེ་དགག་པ། བཀག་པའི་དོན་བསྡུ་བ་དང་གསུམ་ལས། དང་པོ་ནི། ལྷུན་གྱི་གྲུབ་པའི་གནས་ལུགས་ནི། རྒྱ་གར་ཡང་མ་ཆད།
ཕྱོགས་གང་དུའང་མ་ལྷུང༌། ཡོན་ཏན་ཐམས་ཅད་ཡི་ནས་ལྷུན་གྲུབ་ཏུ་གནས་པའི་བདག་ཉིད་ཅེས་སོ། ། དེ་དགག་པ་ནི། ཡོན་ཏན་ཐམས་ཅད་ལྷུན་གྲུབ་ཏུ་ཡོད་ན། གློ་བུར་དྲི་བྲལ་གྱི་འབྲས་བུ་ཡང་དང་པོ་ཉིད་ནས་ཡོད་པར་ཐལ་ཏེ། ཡོན་ཏན་ཐམས་ཅད་ལྷུན་གྲུབ་ཏུ་ཡེ་ནས་གྲུབ་ཟིན་པའི་ཕྱིར་རོ། ། འདོད་ན་སུ་ཡང་གཞི་དེ་ལས་འཁྲུལ་མི་སྲིད་པར་ཐལ་བ་དང༌། འཁྲུལ་བ་འདི་དག་མི་རིགས་པ་དང་རྒྱུ་ལ་འབྲས་བུ་གནས་པར་ཐལ་བའི་ཕྱིར་དང༌། ཐམས་ཅད་ལྷུན་གྲུབ་ཡིན་ན་འཁོར་བ་ཡང་ལྷུན་གྲུབ་ཏུ་འགྱུར་བས་གྲོལ་བར་མི་རིག་པ་དང༌། རྒྱུ་འབྲས་ཐ་དད་པས་ལྷུན་གྲུབ་མ་ཡིན་པར་ཐལ་བའི་ཕྱིར་རོ། །
ཀློང་དྲུག་པའི་རྒྱུད་ལས་ཕྱོགས་སྔ་དང་དེ་དགག་པ་རྒྱས་པར་༼༡༥༧༽ལུང་གིས་སྒྲུབ་དགོས་པས་དེར་བལྟའོ། ། གསུམ་པ་བཀག་པའི་དོན་བསྡུ་བ་ནི། འདིར་དེ་ལྟར་མི་འདོད་དེ་ངོ་བོ་ཀ་ནས་དག་པས་འཁོར་བ་མ་གྲུབ། རང་བཞིན་རྣམ་པར་དག་པས་འདས་པ་མ་གྲུབ། གཉིས་མེད་བསམ་བརྗོད་ལས་འདས་པས་ཡེ་ནས་སྐྱོན་ལས་འདས་པའི་བདག་ཉིད་དུ་བཞུགས་པ་དེ་ལ་ལྷུན་གྲུབ་འཆར་གཞིར་མཚོན་པ་ཙམ་ལས་རང་མཚན་དུ་མ་ཡིན་ནོ། ། ཐེག་མཆོག་མཛོད་ན་དོན་བསྡུ་འདི་རྣམས་མི་སྣང་ཞིང་སྐྱོན་མེད་རང་གཞུང་དེས་ཐམས་ཅད་ཀྱི་དོན་བསྡུས་པ་ཡིན་ནོ། ། གཉིས་པ་གཞི་མ་ངེས་པར་འདོད་པ་ལ་སྔ་མ་བཞིན་དུ་གསུམ་ལས། དང་པོ་འདོད་པ་བརྗོད་པ་ནི། ངོ་བོ་གང་ཡང་མ་ཡིན་པས་རང་བཞིན་གཅིག་ཏུ་མ་ངེས། བློ་གྲོས་གང་ལྟར་བཏགས་ཙམ་དེ་སྣང་བའོ་ཞེ་ན་དེ་དགག་པ་ནི།
བློ་གྲོས་གང་བཏགས་ཡིན་ན་གཞི་དེ་ལ་འཁོར་བར་བཏགས་དུས་མྱང་འདས་སུ་མི་རུང་ལ། གཅིག་ཡིན་དུས་དུ་མར་མི་འཐད་པ་དང༌། ཕན་ཚུན་ངེས་པ་འཆོལ་བས་འཁྲུལ་གྲོལ་གོ་འཕོ་བར་ཐལ་བ་དང༌། ངེས་པ་མེད་ན་གྲོལ་ནས་འཁྲུལ་བར་ལྡོག་པར་ཐལ་བ་དང༌། མ་གྲོལ་བ་དེ་རང་དུས་དེ་ན་གྲོལ་ཟིན་དུ་ཐལ་བ་དང་༼༡༥༨༽ངེས་མ་ངེས་གཉིས་ཕན་ཚུན་གོ་འཕོ་བས་འཆོལ་བར་ཐལ་བ་དང༌། ལ་ངེས་ན་གཞིར་མི་རུང་སྟེ། ས་མི་ཟིན་པའི་སྐྱོན་དང་བཅས་པའི་ཕྱིར་རོ། ། དོན་བསྡུ་བ་ནི། འདིར་ནི་དེ་ལྟར་མི་འདོད་དེ། མིང་དོན་གང་དུའང་མི་འབྱེད་པས་ཡེ་ནས་མ་སྐྱེ་པའི་ཆོས་ཉིད་ལ་སྐྱེ་འགགས་གནས་པ་མེད་པར་གཏན་ལ་ཕབ་ནས་ཆོས་ཉིད་ནམ་མཁའ་ལྟ་བུ་ཕྱོགས་འཛིན་དུ་ངེས་པ་གང་ཡང་མེད་པར་འདོད་པ་ཡིན་ནོ། །
གསུམ་པ་གཞི་ངེས་པ་དོན་གྱི་དངོས་གཞིར་འདོད་པ་ལ་གསུམ། འདོད་པ་བརྗོད་པ་ནི། ངོ་བོ་འགྱུར་བ་མེད་པ་ནམ་མཁའ་ལྟ་བུ་སྣང་ཚུལ་བསྒྱུར་དུ་མི་བཏུབ་པ་མེ་དང་ཆུ་ལྟ་བུའོ་ཞེ་ན། དེ་དགག་པ་ནི། འགྱུར་མེད་ཁོ་ན་ཡིན་ན་བདག་རྟག་པར་འདོད་པ་དང་གཅིག་པར་ཐལ་བ་དང༌། འབད་པས་གྲོལ་བ་མི་སྲིད་པར་ཐལ་ཏེ་མ་དག་པའི་རིག་པ་དག་པར་བསྒྱུར་དུ་མི་བཏུབ་པའི་ཕྱིར་རོ། ། འདོད་ན་གཞི་དེ་རྟོགས་པ་དག་ལམ་བསྒོམ་པ་ལ་དགོས་པ་མེད་པར་ཐལ་བ་དང༌། གཞི་རྟོགསཔས་འཁྲུལ་བ་བཟློག་པར་མི་སྲིད་པར་ཐལ་ལོ། ། བཀག་པའི་དོན་བསྡུ་བ་ནི། འདིར་དེ་ལྟར་མི་འདོད་དོ། །
རྟོགས་ངོ་རང་དག་ལ་མ་རྟོག་ཀྱང་རང་བཞིན་གཉིས་༼༡༥༩༽སུ་མེད་པས་ཀ་ནས་དག་པའི་ཆོས་ཉིད་འཕོ་འགྱུར་མེད་ཅེས་བྱའོ། ། འབད་པས་མ་དག་ཅེས་ཁས་མི་ལེན་སྟེ། མཁྲོ་ཡང་ཏིག་ལས། འོ་ན་འཁོར་འདས་སུ་སྣང་བ་དེས་གཞི་ལ་ཕན་གནོད་མེད་པས་འཁྲུལ་པ་དག་པར་བྱ་མི་དགོ་སམ་ཞེ་ན། ངོ་བོ་ལ་ཕན་གནོད་མེད་ཀྱང་རྣམ་ལ་ཕན་གནོད་དུ་སྣང་བ་རྨི་ལམ་གྱི་རྣམ་པ་ལྟ་བུར་ཤར་བས། འཁོར་བའི་འཁྲུལ་སྣང་མེད་བཞིན་སྣང་བས་འགྲོ་བ་དྲུག་ཏུ་སྡུག་བསྔལ་བ་མྱ་ངན་ལས་འདས་པའི་སྣང་བ་མེད་བཞིན་སྣང་བའི་རང་བཞིན་གྱིས་སྦྱང་ཏེ། དེ་ཡང་གདོད་མའི་གཞི་ལ་མྱ་ངན་ལས་འདའ་དགོས་པ་ནི་འཁྲུལ་སྣང་བཟང་ངན་ཡིན་པའི་གནད་ཀྱིས་སོ། ། ཞེས་སོ། ། བཞི་པ་ནི། གཞི་ཅིར་ཡང་བསྒྱུར་དུ་བཏུབ་པ་འདོད་པ་ལ་གསུམ་ལས།
འདོད་པ་བརྗོད་པ་ནི། ངོ་བོ་ཕྱོགས་དང་རིས་སུ་མ་ཆད་པས་གནས་ཚུལ་གར་ཡང་བསྒྱུར་བཏུབ་པའོ་ཞེ་ན། དེ་དགག་པ་ནི། གནས་ལུགས་བསྒྱུར་དུ་བཏུབ་ན་གནས་ལུགས་མ་ཡིན་པར་ཐལ་པ་དང༌། འབྲས་བུ་གྲོལ་ཟིན་ཡང་སྒྱུར་ལྡོག་པའོ། ། རྒྱུ་འཁྲུལ་སྣང་སྤུ་མ་བརྗེས་པ་ཟང་ངེ་བའི་རང་དུས་དེ་གྲོལ་ཟིན་སྔར་འདས་༼༡༦༠༽དང་ཕན་ཚུན་གོ་བརྗོ་བར་ཐལ་ཏེ། གང་དུའང་བསྒྱུར་དུ་བཏུབ་པའི་ཕྱིར་རོ། ། འདོད་ན་དགོས་པ་མེད་པ་དང༌། ཡང་ཕྱིར་ལྡོག་པ་རྣམ་པར་གྲོལ་བ་མི་བདེན་པར་ཐལ་ཞིང་བེབ་པོ་དང་རིག་པ་ཡང་ཕན་ཚུན་བསྒྱུར་དུ་བཏུབ་པར་ཐལ་ལོ། ། དོན་བསྡུ་བ་ནི།
རང་ངོ་འཕོ་འགྱུར་མེད་པས་གཞན་དུ་མི་འགྱུར་ལ། འཁྲུལ་བ་གནས་སུ་དག་ནས་ངོ་བོ་རང་ས་ཟིན་རྣམས་བྱའོ། ། ལྔ་པ་གཞི་ཅིར་ཡང་ཁས་བླངས་དུ་བཏུབ་པར་འདོད་པ་ལ་གསུམ་ལས། འདོད་པ་བརྗོད་པ་ནི། དངོས་པོ་ཀུན་གྱི་ངོ་བོ་གཞི་མེད་ཕྱོགས་ཕན་དུ་ཤར་བས་ཅི་ཡང་ཁས་བླང་བའོ་ཞེ་ན། དེ་དགག་པ་ནི། གང་དུའང་ཁས་བླང་དུ་བཏུབ་ན། དངོས་པོ་ལ་ཐུགས་པ་མེད་པ་ལྟར་གཞི་ལ་ཐུག་མེད་དུ་འགྱུར་ལ་འདོད་ན་ཐུག་མེད་གྱི་མཐའ་མི་འགྲུབ་པར་ཐལ་བའི་སྐྱོན་དང༌། ཡོད་མེད་རྟག་ཆད་དུ་ཐལ་ནས་གནས་ལུགས་གྱི་གཞི་གཞིར་མི་རུང་བར་ཐལ་ལོ། ། དོན་བསྡུ་བ་ནི།
ཡོད་མེད་རྟག་ཆད་ལས་འདས་པས་ཁས་ལེན་གང་ཡང་མེད་ལ། མཚོན་ཚུལ་ཕྱོགས་རེ་ནས་གང་ཡང་མཚོན་དཔེར་སྟོན་པ་རྟེན་འབྱུང་རང་བཞིན་མེད་པ་བཞིན་ནོ། ། ༼༡༦༡༽དྲུག་པ་གཞི་སྣ་ཚོགས་སུ་ཁྲ་བོར་འདོད་པ་ལ་གསུམ་ལས། འདོད་པ་བརྗོད་པ་ནི། ངོ་བོ་ཀུན་ཏུ་རང་ཤར་བས། སྣང་ཚུལ་སྣ་ཚོགས་སྣང་བའོ་ཞེ་ན། དེ་དགག་པ་ནི། གཞི་སྣ་ཚོགས་ཡིན་པས་དུ་མར་འགྱུར་ལ། དག་པ་རྣམ་གྲོལ་གྱི་གཞིར་མི་རུང་བས་འབད་ཀྱང་ངལ་བ་དོན་མེད་པ་དང༌། དུ་མ་མཐྱས་ཐུགས་མེད་པས་ངེས་པ་རྙེད་དུས་དང་རྟོགས་དུས་མེད་པར་ཐལ་བ་དང༌།
སྣང་ཚུལ་འཕོ་འགྱུར་བྱེད་པ་ལྟར་གཞི་ཡང་འཕོ་འགྱུར་བྱེད་པར་ཐལ་བ་དང༌། འཕོ་འགྱུར་བྱེད་ན་གཞིར་མི་འཐད་པ་དང༌། རྟོག་ཚོགས་དུ་མ་སྐད་ཅིག་ལ་འགྱ་བ་ལྟར། གཞི་གྱ་གྱུ་ཉོན་མོངས་ཅན་དུ་ཐལ་ལོ། ། ཐེག་མཆོག་མཛོད་དུ་འདི་རྣམས་གྱི་སྐབས་སུ་རིགས་པའི་རྣམ་གྲངས་གཞན་ཡང་ཡོད་པས་དེར་ཤེས་པར་བྱའོ། ། དོན་བསྡུ་བ་ནི། འདིར་དེ་ལྟར་མི་འདོད་དེ་ངོ་བོ་གང་དུའང་མ་གྲུབ་པ་མཚན་གཞི་དང་བྲལ། རང་བཞིན་སྣང་ཐོག་ནས་གྲོལ་བས་མཚོན་བྱ་དང་བྲལ། གནས་ལུགས་སྤྲོས་པ་ལས་གྲོལ་བས་མཚན་ཉིད་དང་བྲལ་བ་ཏེ། མཚན་མཚོན་གཞི་གསུམ་གྱི་གདགས་སུ་མི་རྙེད་པས་སྣ་ཚོགས་འཆར་གཞི་༼༡༦༢༽ལ་འགགས་ཀྱང་ཡིན་ཚུལ་སྐྱེན་ལས་འདས་པའོ། །
ཐེག་མཆོག་མཛོད་ལས། འདི་ན་བདུན་པ་ལའང་འདོད་པ་བརྗོད་ནི་རིག་པ་རང་བྱུང་གི་ཡེ་ཤེས་ནི་ཡོད་མེད་གྱི་མཐའ་དང་བྲལ་བཅས་བས་ཡེ་ཤེས་ཙམ་དུའང་གྲུབ་པ་མེད་དོ། ། སྤྲོས་བྲལ་ཐིག་ལེ་ཆེན་པོའི་ཆ་ནས་གང་དུའང་མ་གྲུབ་པར་འདོད་པའོ། ། གཉིས་པ་དེ་དགག་པ་ནི། དེ་ལྟར་ཅིར་ཡང་མ་གྲུབ་པས་ཡེ་ཤེས་ཙམ་དུའང་མེད་ཀ་ནས་དག་པས་གང་དུའང་བཞག་རྒྱུ་མེད་པས་གནས་ལུགས་ཅི་ཡང་མེད་ན་འཁོར་འདས་འབྱུང་བའི་དབྱིངས་སུ་འགལ་ལ། ཡེ་ཤེས་མེད་ན་སངས་རྒྱས་དང་སེམས་ཅན་གྱི་རྣམ་གྲོལ་མེད་པས་གཞི་རྟོགས་ནས་གྲོལ་བ་ཡང་མི་རིགས་ལ། ཕྲ་བའི་འོད་ལྔ་མེད་ན་གཞི་སྣང་འཆར་ཤའི་རྒྱུ་མེད་པས་དེའི་ངང་ལས་གཞི་སྣང་མི་རིགས་པའི་ཕྱིར། མ་རྟོག་འཁྲུལ་བའི་སེམས་ཅན་མི་སྲིད་པའི་ཕྱིར་ཞེས་སོ། ། སྔ་མ་དྲུག་རྒྱུད་ལས་བསྟན་པ་དངོས་དང༌། འདི་རིགས་པས་ཁ་བསྐང་ཏེ་བདུན་དུ་བཞག་པ་ཡིན་སྙམས་སྟེ།
དེ་ལ་ཀློང་དྲུག་གི་ལུང་དྲང་ནས་ཅེས་པས་སྔར་གྱི་གཞི་དྲུག་དང་མཚུངས་སོ་ཞེས་གསུང་པའི་ཕྱིར་རོ། ། གཉིས་པ་ཀ་དག་ལྷུན་གྲུབ་དབྱེར་མེད་གྱི་གཞི་རང་གཞུང་༼༡༦༣༽དུ་འདོད་པ་ལ་དོན་དངོས་དང༌། དེ་ལ་རྩོད་པ་ཡང་བ་གཉིས་ལས། དང་པོ་ནི། ངོ་བོ་ཀ་དག་ལ་ལྷུན་གྲུབ་གཏིང་གསལ་དུ་ཡོད་པས་དབྱེར་མེད་གྱི་ཆའི་ངོ་བོ་ཀ་དག་གི་རིག་པ་དངོས་པོ་དང་མཚན་མར་མ་གྲུབ་ལ། རང་བཞིན་ལྷུན་གྲུབ་ཀྱི་འོད་གསལ་ཕྲ་བ་ནང་གསལ་དུ་གནས་པ་སྟེ། སྣང་བའི་ངོ་བོ་སྟོང་པ་སྟོང་པའི་རང་བཞིན་གསལ་བ། གསལ་བའི་སྙིང་པོ། རིག་པ་སྟེ་སྐུ་དང་ཡེ་ཤེས་འདུ་འབྲལ་མེད་པ་ཉླིའི་སྙིང་པོ་ལྟར་གནས་ཏེ། ངོ་བོ་ཀ་ནས་དག་ལ་རང་བཞིན་ལྷུན་གྲུབ་གྱི་དབྱེར་མེད་དུ་འདོད་དེ།
རང་ཤར་ལས། གཞི་ལ་རྣམ་པ་གཉིས་སུ་གསུང༌། ། ཀ་དག་ཆེན་པོའི་གཞི་དང་ནི། ། ལྷུན་གྲུབ་སྣ་ཚོགས་གཞི་རྒྱུ་འདོད་ཅེས་དང༌། ། ཀློང་དྲུག་ལས། ངོ་བོ་ཉིད་ལ་ཀ་དག་ལས། ། རང་བཞིན་དུ་ནི་ལྷུན་གྲུབ་བོ། ། ཞེས་སོ། ། གཉིས་པ་དེ་ལ་རྩོད་པ་སྤང་བ་ལ། གྲངས་དང་རང་ངོ་གཉིས་ལས།
དང་པོ་རྩོད་པ་དང་ལན་གཉིས་ལས། རྩོད་པ་ནི། གཞི་བརྒྱད་དུ་ཐལ་ཅེ་ན། ལན་ནི་ཀ་དག་དང་ལྷུན་གྲུབ་དབྱེར་མེད་དུ་འདོད་ཀྱི། དེ་ནི་གཞི་བདུན་དུ་འདུ་བས། དེ་ལས་ལོག་སུ་མི་འདོད་༼༡༦༤༽པའི་ཕྱིར་རོ། ། གཞི་བརྒྱད་དུ་ཐལ་བའི་སྐྱོན་མེད་དོ། ། ཡང་རང་ངོ་ཀ་ནས་དག་པའོ། ། ཞེས་པ་དང་མི་འགལ་ཏེ། ངོ་བོ་ཀ་དག་ཏུ་འདོད་པས་འབྲེལ་བ་ཡིན་ནོ། །
གཉིས་པ་རང་ངོ་ཀ་དག་དང་ལྷུན་གྲུབ་དབྱེར་མེད་ལ་རྩོད་པ་དང་ལན་གཉིས་ལས། དང་པོ་རྩོད་པ་འགོད་པ་ནི། ཀ་དག་དང་ལྷུན་གྲུབ་སོ་སོར་སྐྱོན་ཡོད་པས་རང་གི་ངོ་བོ་ཀ་དག་ཡིན་ན་འཁོར་བ་ཡོད་མ་མྱོང་བས་སེམས་ཅན་འཁྲུལ་བ་འབྱུང་མི་རིག་པར་ཐལ་ཞིང་རང་བཞིན་ལྷུན་གྲུབ་ཡིན་པས་སུ་ཡང་འབད་མེད་དུ་ཡེ་གྲོལ་བར་ཐལ་བ་དང༌། ཀ་དག་དང་ལྷུན་གྲུབ་གཞི་གཅིག་ལ་རྫས་འགལ་བར་ཐལ་ལོ་ཞེ་ན། ལན་ནི་ངོ་བོ་ཀ་ནས་དག་པས་སེམས་ཅན་འཁོར་བ་མེད་ཀྱང༌། ལྷུན་གྲུབ་ཀྱི་རྩལ་ལམ་རོལ་བ་ཙམ་ལས་དེ་ལྟར་སྣང་བ་མི་འགལ་ཏེ། གཉིད་དུ་འགྲོ་ཁ་དང་གཉིད་དུས་གྱི་ཤེས་པའི་རང་ངོ་ལ་རྨི་ལམ་མེད་ཀྱང༌། སྣང་ངོ་ལ་རྟ་གླང་དུ་སྣང་བ་མི་འགལ་བ་བཞིན་ནོ། ། ཡང་སེམས་ཅན་དུ་སྣང་བའང་སྒྱུ་མའི་རོལ་པ་ཙམ་ལས་དོན་གྱི་ངོ་བོ་ཙམ་ལས་དོན་གྱི་ངོ་བོ་ལ་མ་གྲུབ་པས་ཡེ་ནས་གྲོལ་ཟིན་ལ། ཀུན་རྫོབ་སྣང་ཚོད་དུ་མིག་སྔགས་ཀྱི་ནུས་པས་རྟ་གླང་དུ་སྣང་གྲོལ་བ་ལ་༼༡༦༥༽འབད་མེད་རང་སར་བཞག་པས་ངང་གིས་རང་གནས་ཤིང་ཐ་དང་རྟི་བུར་ལོག་པ་ལྟར།
དབྱིངས་སུ་གྲོལ་བར་སྣང་དུས་ནས་ལོག་པར་སྣང་བ་ལོག་པ་ཙམ་ལས་གྲོལ་གྲོལ་སོ་གསར་བྱུང་ཅི་ཡང་མེད་དེ་འཆིང་བ་ལ་གྲུབ་པའི་ཕྱིར། ཡང་སྣང་ངོ་ཀུན་རྗེས་ཀྱི་ཆ་ནས་ལྷུན་གྲུབ་ལ། སྟོང་ངོ་དོན་དམ་གྱི་ཆ་ནས་ཀ་དག་ཏུ་ཚིག་གི་བརྗོད་པ་ཙམ་ལས། དེ་གཉིས་རྗེས་ཐ་དད་དུ་མེད་པས་སོ་སོར་མི་འགྱུར་ཏེ། ངོ་བོ་གཅིག་ལ་ལྡོག་པ་ཐ་དད་པ་བྲམ་ཟེ་ཡིན་པས་མི་ཡིན་ལ། སྡོམ་ལྡན་ཡིན་པས་རབ་ཏུ་བྱུང་བ་ཡིན་པ་གཉིས་མི་འགལ་བ་བཞིན་ནོ། ། དོན་གཉིས་པ་བླ་ན་མེད་པའི་གཞི་བྱེ་བྲག་ཏུ་འབད་པ་ལ་གསུམ་སྟེ། ཐུན་མོང་དུ་མདོར་བསྟན། སོ་སོའི་ཆ་ནས་རྒྱས་པར་བཤད། དོན་བསྡུ་བའོ། །
དང་པོ་ནི། ཐོག་མའི་གཞི་ངོ་བོ་ཀ་ནས་དག་པ་ཤེལ་གོང་དྲི་མ་མེད་པ་ལྟར་དངོས་པོ་དང་མཚན་མར་མ་གྲུབ་པའི་རང་བཞིན་ལྷུན་གྲུབ་པའི་དཀར་པོའི་ནང་ན་ཕྲ་བའི་རང་འོད་གཏང་གསལ་དུ་ཡོད་ཀྱང་རྐྱེན་མེད་པས་ཕྱིར་མི་སྣང་བའི་ཕྱིར། ཕྱི་རྒྱ་མ་རོལ་བ་གཞོན་ནུ་བུམ་པ་སྐུའི་གནས་ལུགས་སུ་བཞུགས་པ་འདི་ཐ་སྙད་དུ་ཡེ་ཤེས་གཉིས་ལྡན་དང༌། ངོ་བོ་རང་བཞིན་༼༡༦༦༽ཐུགས་རྗེ་སུམ་ལྡན་དང༌། དེ་ལ་ཡང་ངང་དངོས་རང་བཞིན་བདག་ཉིད་སུམ་ལྡན་གྱི་མཚན་བཏགས་ཚུལ་ལྟར། འདིར་ནི་གཙོ་བོ་གཉིས་ལྡན་དང་ཡུལ་ལྡན་དུ་བཞུགས་པ་ལྟར། ངོ་བོ་ཀ་ནས་དག་པས་སྟོང་ལ། དངོས་པོ་མེད་ཀྱང་ཕྲ་བའི་རིག་པ་གདངས་ཀྱི་རང་འོད་ནི་མ་བཀག་རང་ཆས། རང་བཞིན་ལྷུན་གྱི་གྲུབ་པས་སྣང་བ་ཐམས་ཅད་གྱི་འཆར་གཞིར་གནས་ཀྱང༌། རང་ངོ་ཕྱི་གསལ་དུ་མཚན་མ་རིས་ཅན་གྱི་འོད་དང༌།
སྐུ་དང་ཁ་དོགས་ནི་མི་སྣང་བ་སྟེ། ཡེ་ཐོག་གཞི་ཀ་དག་ནི་སྨྲ་བསམ་བརྗོད་འདས་ཆེན་པོ་ཡོད་མེད་རྟག་ཆད་གྱི་མཐའ་ལས་འདས་སྟེ་ངོ་བོ་ཀ་ནས་དག་པས་ཡོད་པ་རྟག་པའི་མཐར་དང་བྲལ་ཏེ། དངོས་པོ་དང་མཚན་མའི་ཆོས་སུ་མ་གྲུབ། རང་བཞིན་ལྷུན་གྱི་གྲུབ་པས་མེད་པའི་མཐའ་ལས་འདས་ཏེ། འདོལ་སྟོང་པའི་ཆོས་ཉིད་རྣམ་དག ། རང་བཞིན་གདོད་མའི་སངས་རྒྱས། ཆོས་སྐུ་འགྱུར་མེད་གྱི་དགོངས་པ། འཁོར་འདས་གང་དུའང་མ་གྲུབ་པ་ཡེ་སྟོང་རང་བྱུང་གི་ཡེ་ཤེས་ཆེན་པོ་ངོ་བོ་ཀ་དག་གི་ཀློང་ན་རང་བཞིན་ལྷུན་གྲུབ་གྱི་ཡེ་ཤེས་ཡེ་གདངས་གཏིང་གསལ་ཕྲ་བའི་རང་འོད་ཡེ་ཤེས་དང་བཅས་པ་གཅིག་དང༌། ཐ་དད་དང༌། སོ་སོ་མ་ཡིན་པའི་ཚུལ་གྱི་འོད་གསལ་བའི་དམ་པ་༼༡༦༧༽ལྷུན་གྲུབ་རིན་པོ་ཆེའི་སྦུབས།
གཞོན་ནུ་བུམ་པ་སྐུའི་ཞིང༌། ངོ་བོ་རང་བཞིན་ཐུགས་རྗེས་གསུམ་གྱི་བདག་ཉིད་དམ་པར་བཞུགས་སོ། ། ངོ་བོ་སྟོང་པས་དངོས་པོ་དང་མཚན་མར་མ་གྲུབ། རང་བཞིན་གསལ་བས་ཡེ་གདངས་སྣང་བའི་རང་ངོ་མ་དོར། ཐྱེ་རིག་པས་མཁྱེན་པ་ཡེ་ཤེས་སུ་རྒྱས་པའི་འཆར་གཞི་མ་འགགས་པར་གནས་ཏེ་ཟབ་མོ་ཡང་ཏིག་ལས། ཡེ་གདངས་ནང་དུ་བཞུགས་པ་འདི་ལ་མདངས་ནང་གསལ་དང༌། ཕྱིར་འཕགས་པ་ལ་གདངས་ཕྱི་གསལ་ཞེས་ཀྱང་གསུངས་སོ། ། དེ་ཡང་བཀྲ་ཤིས་མཛེས་ལྡན་ཆེན་པོའི་རྒྱུད་ལས། རྟོགས་པའི་སངས་རྒྱས་མ་བྱུང༌། མ་རྟོགས་པའི་སེམས་ཅན་མ་བྱུང་བའི་སྔ་རོལ་ན།
རིག་པ་རང་བྱུང་གི་ཡེ་ཤེས་གཞི་ལས་མ་གཡོས་ཏེ། རྐྱེན་མེད་པའི་སྣང་བ་གསུམ་དང་ཐབས་གཅིག་ཏུ་བཞུགས་སོ། ། དེ་ནས་ཡང་རིག་པའི་ཡེ་ཤེས་ཉིད་ཀྱིས། རང་གི་འདུག་འཚུལ་གྱི་གནས་ལུགས་འདི་གསུངས་སོ། ། ཀྱེ་སྣང་བ་ཆེན་པོ་ཡངས་པའི་ཀློང་འདི་ནི་མ་གཡོས་པའི་ཆོས་ཀྱི་སྐུ་ཆེན་པོ་ལས། མ་འཁྲུལ་བའི་སངས་རྒྱས་ཆེན་པོར་བཞུགས་སོ། ། ངོ་བོའི་སྐུ་མ་འགགས་པར་གནས་ཏེ། ངོ་བོ་མི་འགྱུར་༼༡༦༨༽ཐབས་གསང་བ། ལ་གཡོས་མི་གཡོ་མི་བསྐྱེད་པ། སྣང་བ་ཐམས་ཅད་དུས་གཅིག་ལ་རྫོགས་པ།
ཡེ་ཤེས་ཐམས་ཅད་སྐད་ཅིག་ལ་རྫོགས་པ། སྐུ་ཐམས་ཅད་སྨིན་པར་གནས་པ། འོད་ཀྱི་སྣང་བ་ཐམས་ཅད་མ་བསྒྲིབས་པར་གསལ་བ། གནས་ལུགས་ཀྱི་སྣང་བ་ལ། སྣང་ཐབས་གྱིས་མ་སྒྲིབས་ངོ་བོ་རང་བཞི་ཐུགས་རྗེའི་ངོ་བོ་རང་བཞིན་ཐུགས་རྗེའི་གསུམ་རྒྱ་མ་ཆད་པར་ཡོངས་སུ་རྫོགས་པ་ཆེན་པོའོ། ། ངོ་བོའི་གནས་ལུགས་ཆེན་པོ་དེ་ཡང་སྐུ་ལྟར་གནས་ལ། ཁ་མིག་དང་རྣ་བར་དོད་པ་ནི་ཅང་མི་བཞུགས། སྟོང་པ་ལྟར་གནས་པ་ལ་སེམས་སྟོང་ལྟར་ཅང་མི་བཞུགས། འོད་ལྔ་ལྟར་སྣང་བ་ཆེན་པོ་ལ། ཁ་དོགས་ཏུ་དབྱེ་བ་ནི་ཅང་མི་བཞུགས།
རྒྱ་མ་ཆད་པར་སྣང་བ་ལ་འབྲེལ་བ་ལྟར་ཅང་མི་བཞུགས། མཐའ་དབུས་མེད་པ་ལྟར་དམིགས་ལ་ཕྱོགས་སུ་དམིགས་པ་ནི་ཅང་མི་བཞུགས། ཆ་ཡི་མ་གོས་པ་ལྟར་སྣང་བ་ལ། རིས་སུ་ཕྱེ་བ་ནི་ཅང་མི་བཞུགས། རྒྱན་མ་འགགས་པ་ལྟར་སྣང་ཞིང་དབང་མཐོ་བ་ལ། སྟེང་འོག་ཏུ་སྣང་བ་ནི་གང་ཡང་མེད་དོ། ། རང་བཞིན་གྱི་སྣང་བ་ནི། ཡ་པ་པ་ལྟར་སྣང་བ་ལ་ཕྱོགས་ལྷུང་མེད་པ། གསལ་བ་ལྟར་སྣང་བ་ལ་དངོས་པོ་མེད་པ། མཐིང་ཀ་༼༡༦༩༽བཞིན་དུ་གསུངས་སོ། །
དེ་ཡང་ངོ་བོ་ཀ་དག་གི་ལྡོག་པ་ནས་གཞལ་ན་གང་ཡང་མ་གྲུབ་པས་ཕྱི་གསལ་གྱི་ཆ་ལ་འོད་དང་སྐྱུ་མདོག་ལ་སོགས་པ་རིས་ཅན་དུ་མ་གྲུབ་ཀྱང༌། དེའི་རང་བཞིན་ལྷུན་གྲུབ་གྱི་དབྱིངས་ན་ཡེ་གདངས་འོད་ལྔ་སྐུ་དང་ཟེར་དང་ཐིག་ལེར་སྣང་བ་ཆེས་ཕྲ་བའི་བདག་ཉིད་དབྱིངས་ན་འཁྱིལ་བས་ནང་གསལ་ཕྲ་བའི་ཡེ་ཤེས་སུ་ཆོད་པའོ། ། དེ་ཡང་ཀ་དག་རྐྱང་ཆའི་ཕྱོགས་སུ་ཆད་ན། སྐུ་དང་ཡེ་ཤེས་འཆར་བའི་ཆ་གང་ཡིན། གཞི་ལ་ནི་ཀ་དག་ཅི་ཡང་མེད་པ་ཡིན། དེའི་དབྱིངས་ནས་འབྱུང་སྙམ་ན། ཡོད་དམ་མེད། མེད་ན་འབྱུང་བར་མི་འཐད་དེ། དངོས་མེད་ལས་དངོས་པོ་འབྱུང་བ་མི་འཐད་པ་བཞིན་ནོ། ། ཡོད་ན་ཅི་ཡང་མེད་ཅེས་འདོད་པ་དང་འགལ་ལོ། །
དེས་ན་ཀ་དག་གི་རང་བཞིན་ལྷུན་གྲུབ་ཡིན་ལ་དེའི་དབྱིངས་ནས་ནང་གསལ་དུ་ཕྲ་བའི་ཡེ་ཤེས་ཡེ་གདངས་འོད་གསལ་གྱི་སྣང་བ་ཕྲ་བར་ཡོད་དོ། ། རང་ཤར་གྱི་ལུང་གིས་དགག་ཆོས་འབའ་ཞིག་གིས་སྒྲུབ་ཆོས་དོར་བར་བསྟན་པའི་སྐབས་ནས། དང་པོའི་གཞི་མ་ཀ་དག་ཆེན་པོ་དེ་ལ། བསམ་པ་མེད། མ་རིག་པ་མེད། སེམས་མེད། ཡིད་མེད། འཛིན་པ་མེད་དོ། ། དེ་ཡང་འདི་ལྟར་སྟེ། རྒྱ་མ་ཆད་པའི་ཡེ་ཤེས་༼༡༧༠༽ལྟར་སྣང་བ་ལ་ཆ་མ་ཕྱེ་བ།
དཀར་པོ་ལྟར་སྣང་བ་ལ་རིས་མི་འཛིན་པ། སེར་པོ་ལྟར་སྣང་བ་ལ་ཡོན་ཏན་རྫོགས་པ། དམར་པོ་ལྟར་སྣང་བ་ལ་གོ་མ་འགགས་པ། ལྗང་གུ་ལྟར་སྣང་བ་ལ་ཡོན་ཏན་རྫོགས་པ། སྣ་ལྔ་ཉིད་དུ་གནས་པ་ལ་ཁ་དོགས་མི་འཛིན་པ་ཆེན་པོ། བཟླམ་ལ་དབྱིབས་མེད་པ། མ་འགགས་པ་ལ་རྐྱེན་མདེ་པ། ཁྱབ་པ་མེད་པ་ལ་རང་གདངས་ཆེན་པོ། རང་གསལ་བ་ལ་ཕྱི་ནང་དང་བཅས་པ། རྩོལ་གྲུབ་པ་མེད་པ་ལ་བབས་ཀྱིས་གྲུབ་པའོ། །
ཐྱེའི་སྣང་བ་ནི། སྟོང་པ་ལྟར་སྣང་བ་ལ་གསལ་བ་ལ་འགགས་པ། སྤྲོས་པ་མེད་ལ་སྤྲོས་པ་ཆེན་པོ། རང་བཞིན་ལ་འགགས་པ་ལ་སྣ་ཚོགས་མ་ངེས་པ་ཆེན་པོ། གསལ་བ་ལ་མུན་པ་མེད་པ། མ་འགགས་པས་མེད་པ་ཆེན་པོ། བབས་ཀྱིས་སྟོང་པ་ལ་ཀུན་ཏུ་འཆར་བ་ཆེན་པོ་ལ་འདྲེས་པ་ལ་ཡོངས་སུ་སྣང་བ་ཆེན་པོ། ཀུན་ལ་ཁྱབ་པ་ལ་གཅིག་ཏུ་འདུས་པ་ཆེན་པོ། དག་པ་ལ་འཁྲུལ་བ་མ་འགགས་པ་ཆེན་པོ། རྫོགས་པ་ལ་གཅིག་སྣང་བ་ཆེན་པོ།
ཐུགས་རྗེའི་གོ་མ་འགགས་པར་བཞུགས་སོ་ཞེས་དང༌། ཐལ་འགྱུར་ལས་ཀྱང་དེ་༼༡༧༡༽ལྷུན་གྱི་གྲུབ་པའི་སངས་རྒྱས། སྤྲོས་པ་དང་བྲལ་བའི་ཆོས་ཉིད། མཐའ་དང་བྲལ་བའི་རིག་པ་དག་པ་ཆེན་པོའི་སྣང་བ། ཕྱོགས་ལྷུང་མེད་པའི་ལྟ་བ་བཞུགས་སོ། ། དེ་ཡང༌། ཡངས་པ། གསལ་བ། མི་འགྱུར་བ། ཡེ་ཤེས་མི་འགད་པ།
ཐིག་ལེ་སྣ་ཚོགས་སུ་འཕྲོ་བ། མ་གྲུབ་པའི་ཆོས་ཉིད། ཕྱི་རྒྱ་མ་རལ་པ། ནང་ཡེ་ཤེས་ཀྱི་འོད་ལྔ་ལ་འགགས་པར་གསལ་བ། སྐུ་དང་ཡེ་ཤེས་ཀྱི་ངོ་བོར་བཞུགས་སོ། ། ཞེས་སོ། ། འདིས་ནི་ཀ་དག་ལ་ཡེ་ཤེས་དང་འོད་སྣང་བར་བསྟན་པས། ཀ་དག་ཀྱང་མེད་པ་སྐྱང་བའི་ཅང་མེད་པོ་བཀག་པ་ཡིན་ནོ། ། དེའང་ཕྱི་གསལ་དུ་རག་པར་ཁས་མ་བླངས་པས་རྟག་པའི་མཐའ་ལས་གྲོལ། ནང་གསལ་ཕྲ་བར་འདོད་པས་ཆད་པའི་མཐའ་ལས་གྲོལ་ལོ། །
དེའི་དབྱིངས་དེ་ལྟར་མཐའ་བྲལ་རང་བྱུང་གི་ཡེ་ཤེས་ངོ་བོ་སྟོང་པས་གང་དུའང་མ་གྲུབ་རང་བཞིན་གསལ་བས་སྣང་ཚུལ་མ་འགགས། ཐྱེས་གོ་མ་འགགས་པས་གང་ལྟར་འཆར་བའི་གཞི་བྱེད་པ་ནི། གཞི་དངོས་པོ་གཤིས་ཀྱི་གནས་སུ་ལུགས་ཡིན་ནོ། ། དེ་ལ་གཟུང་འཛིན་གྱི་རྟོག་པ་གང་ཡང་མ་སྐྱེས་པས་ན་དོན་གྱིས་མ་འཁྲུལ་བ་ཞེས་བྱའོ། ། གཉིས་པ་སོ་སོའི་ཆ་ནས་༼༡༧༢༽རྒྱས་པར་བཤད་པ་ལ་གཉིས་ཏེ། ངོ་བོ་སྟོང་པའི་ལྡོག་པ་ནས་བཤད་པ། རང་བཞིན་སྣང་ཆའི་ལྡོག་ནས་རྒྱས་པར་བཤད་པའོ། ། དང་པོ་ནི། ཀ་དག་དངོས་སོ་དང་མཚན་མར་མ་གྲུབ་པའི་ལྡོག་པ་ལ་ལྟོས་ཏེ། རིག་པ་མེད།
མ་རིག་པ་མེད། སངས་རྒྱས་མེད། སེམས་ཅན་མེད། འཁོར་བ་མེད། འདས་པ་མེད། འོད་མེད། ཁ་དོགས་མེད། སྐུ་མེད། ཡེ་ཤེས་མེད། གཞི་མེད།
ལམ་མེད། འབྲས་བུ་མེད། སུ་ཡང་འཁྲུལ་བ་མེད། གྲོལ་བ་མེད། བཅིངས་པ་མེད། ཐར་པ་མེད། ལས་མེད། ཉོན་མོངས་མེད། རླུང་མེད། འབྱུང་བ་མེད།
ཡིན་པ་མེད། མིན་པ་མེད། གང་མེད། ཅི་མེད། ཅི་ཡང་གྲུབ་པ་དང་དམིགས་སུ་མེད་པ་སྟེ། དགག་ཆོས་འབའ་ཞིག་གིས་སྒྲུབ་ཆོས་དོར་བར་བསྟན་པ་ནི། བཀྲིས་མཛེས་ལྡན་ཆེན་པོའི་རྒྱུད་ལས། ཀ་དག་ཆེན་པོ་ཞེས་བྱ་སྟེ། ཡང་དག་པའི་སངས་རྒྱས་བྱུང༌། མ་དག་པའི་སེམས་ཅན་ལ་བྱུང་བའི་གནས།
རིག་པ་མ་གཡོས་པའི་ཡེ་གདངས་ཆེན་པོ་ཞེས་བྱའོ། ། དེ་ལ་བརྗོད་དུ་མེད་དོ། ། དཔག་ཏུ་མེད་དོ། ། དམིགས་སུ་མེད་དོ། ། གཞལ་དུ་མེད་དོ། ། བརྩལ་༼༡༧༣༽མེད་དོ། ། གང་གིས་ཀྱང་གཏན་ལ་མི་ཕེབས་སོ། ། མཚོན་དུ་མེད་དོ། ། ཤེས་པའི་ཡུལ་དུ་བྱར་མེད་དོ། ། དེས་ནི་འཁོར་བ་མི་མཐོང་འཁོར་བས་དེ་ཉིད་མི་མཐོང་ངོ༌། །
དེས་ནི་ཆོས་མི་སྤྱོད་ཆོས་ཀྱིས་དེའི་དོན་མི་རྟོགས་སོ། ། དེ་ནི་འཁོར་བ་མིན་ནོ། ། མྱ་ངན་ལས་འདས་པ་མིན་ནོ། ། གཞི་མིན་ནོ། ། སྣང་བ་མིན་ནོ། ། མུན་པ་མིན་ནོ། ། ལམ་མ་ཡིན་ནོ། ། བགྲོད་པ་མེད་དོ། ། མི་བགྲོད་པ་ལ་ཡིན་ནོ། ། འབྲས་བུ་མ་ཡིན་ནོ། །
སྤང་བ་མ་ཡིན་ནོ། ། ཐོབ་པ་མ་ཡིན་ནོ། ། དེ་ནི་རིག་པའི་དབྱིངས་ཆེན་པོ་ཞེས་བྱའོ། ། ཞེས་སོ། ། གཉིས་པ་རང་བཞིན་སྣང་ཆའི་ལྡོག་པ་ནས་རྒྱས་པར་བཤད་པ་ནི། རང་བཞིན་ལྷུན་གྱི་གྲུབ་པའི་གནས་ལུགས། རྒྱ་གར་ཡང་མ་ཆད། ཕྱོགས་གང་དུའང་མ་ལྷུང༌། སྐུ་དང་ཡེ་ཤེས་འཆར་བའི་གནས། ནང་གསལ་ཕྲ་བར་ཡོད་ལ།
ཕྱི་རྒྱ་མ་རལ་བ། རིན་པོ་ཆེའི་གའུའི་དགོངས་པ། ལྷུན་གྲུབ་རིན་པོ་ཆེའི་སྦུབས། གཞོན་ནུ་བུམ་པ་སྐུའི་ཞིང་འོད་གསལ་སྟུག་པོ་བཀོད་པའི་ཀློང༌། ཕྱི་དང་ནང་མེད་པ་ཀུན་ཏུ་ཡང་༼༡༧༤༽གང་དུ་གྱུར་པ་ན། རྩ་བ་སྲོག་རླུང་ལྔ་དང༌།

གསུང་ལྔ་དང༌། ཐུགས་ལྔ་དང༌། ཡོན་ཏན་ལྔ་དང༌། ཕྲིས་ལྔ་དང༌། ཡེ་ཤེས་ལྔ་དང༌། འོད་ལྔ་ལ་སོགས་པ་འཆར་བའི་གཞི། འབྱུང་བའི་གནས། བརྟེན་པའི་ཡུལ། མེད་པ་ལས་འདས་པའི་ཡོད་པ། ཕྱིར་མེད་ལ་ནང་དུ་གསལ་བ། ཆ་ཕྲ་ལ་བརྟགས་པར་དཀའ་བ།
གཞི་སྣང་འཆར་བའི་སྐུ། ལམ་སྣང་འཆར་བའི་གཞི། འབྲས་བུའི་སྣང་བ་འཆར་བའི་དབྱིངས། གཟུགས་སྐུ་དང་རིག་པ་འཆར་བའི་ཀློང་ཆེན་པོར་གནས་ཏེ། རང་ཤར་ལས། དབྱིངས་དེ་ཡང་རྒྱ་མ་ཆད་པ། ཕྱོགས་སུ་མ་ལྷུང་བ། འགྲིབས་པ་མེད་པ། འཕེལ་བ་མེད་པ། སྟོང་པ་མེད་པ།
གང་བ་མེད་པ། གསལ་ཆ་དང་བཅས་པ། སྐུ་མང་སོར་འཆར་བའི་གནས་ཡངས་པ་ཀུན་གྱི་བདག་ཉིད་དོ། ། ཞེས་སོ། ། གསུམ་པ་དོན་བསྡུ་བ་ནི། ངོ་བོ་ཀ་ནས་དག་པ་དངོས་པོ་དང་མཚན་མ་མེད་པ། རང་བཞིན་ལྷུན་གྱི་གྲུབ་པས་སྐུ་དང་ཡེ་ཤེས་འདུ་འབྲལ་མེད་པའི་དགོངས་པར་གནས་པ། དེ་གཉིས་ངོ་བོ་གཅིག་པས་སྣང་སྟོང་གཉིས་སུ་མེད་པའོ། ། དེའི་གནས་ལུགས་ངོ་བོ་སྟོང་པ་མི་འགྱུར་བ་སྐུའི་བདག་ཉིད། སྐུ་གསུམ་༼༡༧༥༽འདུ་འབྲལ་མེད་པ།
ཉི་མའི་དཀྱིལ་འཁོར་ལྟར་ནང་དུ་གསལ་ཡང་དངོས་པོ་དང་མཚན་མར་མ་གྲུབ་ལ། རང་བཞིན་ཡེ་གདངས་དུ་གསལ་ཡང་ཕྱི་སྣང་ཁ་དོགས་རིས་ཅན་དུ་མེད་པ། ཐུགས་རྗེའི་རིག་པའི་ཡེ་ཤེས་སུ་བཞུགས་ཀྱང་རྣམ་པ་ཕྱི་རོལ་ཡུལ་ལ་མི་དཔྱོད་པ་སྟེ་ངོ་བོ་རང་བཞིན་ཐུགས་རྗེའི་གསུམ་དུ་གནས་སོ། ། རང་ཤར་གསུམ་ལ་རྣམ་པ་ལ་འཁྲུལ་གཞི་བཟློག་ན། ཀ་དག་གི་གཞི་དེ་ལ་ཡེ་ཤེས་སུམ་ལྡན་དུ་གསུང་བའི་ཚེ་དང་ངོ་བོ་སྐུར་གནས་པ་ལ་འཁྲུལ་ནས་འདི་ལ་ཁ་ཅིག་གིས། ཤེས་རབ་དང༌། རང་འོད་ཀྱི་ཁ་མིག་རྣ་བ་ཅན་ལ་སོགས་པར་འདོད་པ་དེ། གསང་སྐོར་དང་འདྲེས་ཤིང་མ་ཧ་ཡོ་གའི་གོལ་པ་སྤང་མི་ནུས་སོ། ། གལ་ཏེ་ཁ་མིག་ཡོད་ན་དབང་པོ་གཟུགས་དུ་རག་པར་ཡོད་དོ། ། གཟུགས་མེད་པའི་ཡིད་ཀྱི་ཆ་ཙམ་དུ་ཡོད།
དང་པོ་ལྟར་ན་འདོད་གཟུགས་པ་རགས་པ་དང་ཁྱད་མེད། གཉིསཔ་ལྟར་ན་སྐྱེ་མཆེད་མུ་བཞི་དང་ཁྱད་མེད་དེ་༼༡༧༦༽རང་ཤར་ལས། ཆོས་སྐུ་རྣམ་དག་ཆེན་པོ་ལ། དངོས་པོ་གཟུང་དུ་མེད་པའི་ཕྱིར། མཚན་མ་ཅན་དུ་བརྟགས་པ་མེད། གལ་ཏེ་མཚན་མར་ཡོད་གྱུར་ན། ཆོས་སྐུ་གཟུང་དུ་ཡོད་པར་འགྱུར། ཅེས་སོ། ། རང་བཞིན་འོད་ལྔར་བཤད་པ་ལ་འཁྲུལ་ནས་ཁ་གཅིག་གིས། འོད་ལྔར་རང་མཚན་དུ་ཡོད་པར་འདོད་དོ། །
ཆོས་སྐུ་དང་གཟུངས་སྐུ་ཁྱད་མེད་པ་དང༌། དབྱིང་དང་ཆོས་ཉིད་སྟོང་པ་མ་ཡིན་པར་འགྱུར་ཏེ། དེ་ཉིད་ལས། མཚན་མ་ཅན་དུ་རྟོགས་པ་ན། ། ཆོས་སྐུ་གཟུགས་སུ་ཡོད་པར་འགྱུར། ཅེས་སོ། ། ཐྱེ་འགགས་མེད་ཀུན་ཁྱབ་སྤྲོས་བྲལ་དུ་བཤད་པ་ལ་འཁྲུལ་ནས་ཁ་གཅིག་གིས། ཀློང་དྲུག་ལས། ཤེས་བྱའི་ཡེ་ཤེས་གཉིས་མེད་ན། བེམ་པ་རྣམས་དང་ཁྱད་ཅི་ཡོད། །
ཡང་ན་སྟོང་པ་ཕྱང་ཆད་དུ། ། འདི་ཉིད་འགྱུར་བ་ཁོ་ནའོ་ཤེས་བྱ་ཇི་ལྟ་ཉིད་མཁྱེན་པའི། ། ཐུགས་རྗེའི་ཆ་ནི་ཡེ་ཤེས་གྱིས། རང་གི་དངོས་པོའི་གནས་ལུགས་གྱི། ། ཡེ་ཤེས་དེ་ཡི་ཆ་མེད་ན། ། འབྱུང་བཞིའོ། ། གཟུགས་དང་ཁྱད་ཅི་ཡོད། ། ཤེས་བྱ་ཇི་སྙེད་མཁྱེན་པ་ཡི། ། ཐྱེ་ཡིད་བཞིན་ཡེ་ཤེས་གྱིས། ། གདུལ་བྱ་རྣམས་ཀྱི་བསམ་པ་མཁྱེན། །
འདི་མེད་ནམ་མཁའ་ཉིད་དང་མཚུངས། ། ༼༡༧༧༽དེ་ཕྱིར་ཐམས་ཅད་མཁྱེན་པ་ཡི། ། ཡེ་ཤེས་ཐུགས་རྗེའི་ཆ་ལ་སྣང༌། ། འདི་ཀུན་དྲན་པས་བཟུང་བ་མིན། ། རང་བཞིན་ཉིད་དུ་གནས་པ་ལས། ། གཟུང་འཛིན་རག་པར་མི་གནས་སོ། ། གཏིང་གསལ་ཕྲ་བའི་ཆར་སྣང་བས། ། འདི་ན་སེམས་ཅན་ཀུན་གྱི་ལམ། ། གོང་དུ་ས་བོན་བཞིན་དུ་འཕེལ། ། ཞེས་སོ། །
ལུང་འདི་གཅིག་པུས་གསང་བ་སྙིང་ཐིག་གི་གནས་རྣམས་འགྲོལ་ཐུབ་པར་ཡོད་པས་ཞིབ་ཏུ་མྱོང་བར་རིགས་སོ། ། དེས་ན་དབྱིངས་ཀྱི་ཀ་དག་དང་གྲོལ་བ་མཐར་ཐུག་གི་ཀ་དག་གི་རང་དུས་ན་གཏིང་གསལ་འཆར་གཞི་ཆ་ཙམ་ལས། དངོས་སུ་སྐུ་དང་འོད་དང་གསལ་རིག་ཡུལ་ལ་འཇུག་པའི་ཆ་མདེ་དེ། ཤིན་ཏུ་མི་གཡོ་བ་ཆོས་སྐུའི་གནས་སྐབས་གང་དུའང་དམིགས་པ་དང་མཚན་མར་མེད་པའི་ཕྱིར་རིག་པ་གཞི་ལས་འཕགས་ཏེ་གཞི་སྣང་དུ་ཤར་བའི་དུས་དང༌། ད་ལྟ་ལུས་ལ་གནས་དུས་དང༌། ཆོས་ཉིད་བར་དོའི་དུས་ན་འོད་ཀྱི་ཁང་བ་ན་གནས་ཏེ། རང་རིག་གཞི་ནས་ནི་འཕགས་མཐར་ཐུག་གི་ས་ནི་མ་ཟིན་པའི་བར་དོར་གཞི་སྣང་ལ་གནས་པས། མར་མེ་རང་འོད་ཀྱི་དབུས་ན་འདུག་པ་བཞིན་ནོ། ། མདོར་ན་རིག་པ་གཞི་གནས་ནང་དབྱིངས་སུ་ཡོད་དུས་༼༡༧༨༽ཐོག་མཐའ་གཉིས་གྱི་ཚེ་གཏིང་གསལ་ལས་སྐུ་འོད་དངོས་པོ་སུ་མེད་ལ། དེ་ནས་འཕགས་དུས་རང་འོད་གྱི་གདངས་དང་བཅས་པའོ། །
ད་ལྟ་སྙིང་ནང་ན་གནས་དུས་ནི་གནས་སྐབས་གྱི་གཞི་གནས་སུ་བརྗོད་ཀྱང༌། དབྱིངས་ནས་འཁོར་བར་འཕགས་ཏེ་གྲོལ་པར་མ་ཕྱིན་པས་ད་དུང་གཞི་སྣང་དུ་འདོད་དེ། འདི་ལ་ལྟོས་ནས་རྨ་བྱའི་སྒོང་ང་ལྟར་རང་གདངས་འོད་ལྔའི་ཀློང་ན་རིག་པ་མ་སྨིན་པ་རྨ་བྱའི་ཕྲུ་གུ་ལྟར་གནས་ཤིང༌། ལམ་སྣང་བ་བཞིའི་དུས་སུ་བར་སྣང་ལ་འཇའ་ཚོན་ལྟར་གསལ་ལ། གདོས་བཅས་ག་དུས་རིག་པ་མཐར་སྐྱེལ་བས་རིག་པ་ཉིད་སྐུར་སྨིན་པའི་ཚེ་སྒོང་ང་ནས་དོན་ཏེ་གནས་པ་ལྟ་བུ་ནི། སེང་གེ་རྩལ་རྫོགས་ལས། དཔེར་ན་རྨ་བྱའི་སྒོང་ང་བཞིན་སོགས་གསུང་པ་འདི་གནས་སྐབས་ཀྱི་གཞི་ལ་སྦྱར་རྒྱུ་ཡིན་པའི་ཁྱད་པར་མ་ཤེས་ནས། དང་པོའི་གཞི་ལ་སྦྱར་ནས་བཤད་པ་ནི་ལེགས་པར་མ་བཤད་པའོ། ། དེ་ལྟར་གཞི་སྣང་དེའི་རང་ངོ་ལ་སྣང་ཚུལ་དེ་ལྟར་སྔན་ཡང་གཞི་དང༌། གཞི་སྣང་གཉིས་གྱི་རང་ལྡོག་ནས་འཁྲུལ་མ་འཁྲུལ་གང་དུའང་མ་གྲུབ་ཏེ།
མུ་ཏིག་ཕྲེང་བ་ལས། གཞི་སྣང་ཆེན་པོ་དེ་ཉིད་ལས། མ་རིག་པ་ཞེས་བཏགས་མེད་པ། འཁྲུལ་པར་གྲུབ་པ་༼༡༧༩༽ཡོད་མ་ཡིན། བློ་ཞེས་ཀུན་ཏུ་མ་བཏགས་པས། དྲི་མ་འཁྲུལ་པའི་མིང་ཡང་མེད། སོགས་ནས། བྱ་དང་བྱེད་པོ་གཉིས་མེད་པས། ཡུལ་འཛིན་འཁྲུལ་བ་ག་ལ་ཡོད། ཞེས་དེའི་དུས་ན་གཟུང་འཛིན་གྱི་སེམས་ཅན་སྐྱེ་མ་ཟིན་པའི་ཆས་དོན་གྱིས།
མ་འཁྲུལ་བ་ཤེས་བྱ་དྲི་མ་མེད་པའི་ཆ་རང་མ་རིག་པས་བརྟགས་ནས་འཁྲུལ་བ་སོང་བ་མ་རྒྱུ་བདག་ཉིད་གཅིག་པའི་མ་རིག་པ་དང༌། དེ་ཉིད་ངོ་མ་ཤེས་པ་ལྡན་སྐྱེས་གྱི་མ་རིག་པ་སྟེ་འཁོར་འདས་གཉིས་ཀྱི་སྣང་ཆར་འབྱུང་ལ། ཡུལ་ཐ་དད་སྣང་བ་ལ་སོ་སོར་ཀུན་ཏུ་བརྟགས་དཔྱད་སྐྱེས་པས་ཀུན་བཏགས་པའི་མ་རིག་པ་སྟེ། མ་རིག་པ་དང་སོ་གཉིས་གྱི་མཚམས་འདི་འཁོར་འདས་གྱི་གྱེས་མདོར་ངེས་པ་ཡིན་པས། རང་ངོ་ཤེས་པའི་གྲོལ་རྐྱེན་བྱེད་པའི་ཆ་ནས་གྲོལ་གཞི་ཞེས་བརྟགས་ལ། ཡ་ཤེས་ན་འཁྲུལ་རྐྱེན་བྱེད་པའི་ཆ་ནས་འཁྲུལ་གཞི་ཞེས་བཏགས་པ་ཡིན་ནོ། ། དེ་ཡང༌། གཞི་སྣང་འདི་གྲོལ་གཞི་དང༌། ཀ་དག་ནི་གྲོལ་པ་ཡིན་པས་འདི་གཉིས་བྱེ་བྲག་ཕྱེད་པ་གལ་པོ་ཆེའོ། ། ད་ནི་གཞི་དེ་ལས་གཞི་སྣང་གི་འཆར་ཚུལ་གསུམ་སྟེ།
ལྷུན་གྲུབ་གཞི་སྣང་གི་འཆར་ཚུལ་༼༡༨༠༽ཀུན་ཏུ་བཟང་པོའི་གྲོལ་ཚུལ། མ་རིག་སེམས་ཅན་ཀྱི་འཁྲུལ་ཚུལ། དང་པོ་ལ་སྣང་བའི་ཤར་ཚུལ་སྤྱིར་བསྟན་པ་དང༌། སྐྱོན་ཡོན་གྱི་འཐད་པ་བྱེ་བྲག་ཏུ་བཤད་པ་དང༌། དང་པོའི་གཞི་ལ་ཐིམ་ཚུལ་བསྟན་པ་དང་གསུམ་པས། དང་པོ་ནི། རང་ཤར་ལས། དེ་དག་ནི་ངོ་བོ་ཀ་དག་གི་གནས་ལུགས་ཞེས་བྱ་སྟེ། རྒྱ་གར་ཡང་མ་ཆད་ཕྱོགས་གང་དུ་ཡང་མ་ལྷུང་བའོ། ། དེའི་ ག་ན་ལྷུན་གྲུབ་རིན་པོ་ཆེའི་སྦུབས་ཞེས་བྱ་བ་ཡོད་དེ་དེ་ལ་འཆར་ལུགས་རྣམ་པ་དྲུག་ཡོད་དེ།
སྒོ་རྣམ་པ་གཉིས་ཡོད་དོ། ། དེ་ནི་གཞི་ལྷུན་གྲུབ་ཅེས་བྱའོ། ། གཞི་མ་ངེས་པ་ཞེས་བྱ་གཞི་སྣ་ཚོགས་སུ་འཆར་བ་གཞེས་བྱའོ། ། དེ་མན་ཆད་ན་ཟློག་པའི་ས་ཡོད་དོ། ། དེའི་འོག་ན་གཞི་སྣང་ཆེན་པོ་ཞེས་བྱ་བ་ཡོད་དོ། ། དེའི་འོག་ན་ལོངས་སྐུའི་སྣང་བ་ཡོད་ཡོད་དོ་ཞེས་པས། དེའི་དོན་རྒྱས་པར་བཤད་ན། ཐེག་ལའི་དབྱིངས། གཞོན་ནུ་བུམ་པ་སྐུའི་ནང་ན་ངོ་བོར་སྐུར་གནས་པ། རང་བཞིན་གསུང་དུ་གནས་པ།
ཐུགས་རྗེའི་ཐུགས་སུ་གནས་པ། དེའང་སྲོག་རླུང་ཡན་ལག་བཞི་ལྡན་ཡེ་ཤེས་གྱི་རླུང་ལྔའི་སྙིང་པོ་རིག་པར་གནས་པའི་གདངས་ཕྱིར་ཤར་བས་གཞོན་ནུ་བུམ་པ་སྐུའི་རྒྱ་རལ་ཏེ། ལྷུན་གྲུབ་གྱི་གདངས་ལས་༼༡༨༡༽འོད་ལྔའི་སྣང་བ་མེ་རེ་རེ་ཤར་བ་དང་མཉམ་དུ། ཐྱེའི་རིག་པའི་གདངས། རྣམ་པ་ལ་དཔྱོད་པའི་ཤེས་པར་ཤར་བ་དེ་ཡང་རང་ངོ་མ་ཤེས་པ་ཙམ་གྱི་ཆ་ནས་རིག་པ་ལ་ལྟོས་པའི་མ་རིག་པ་ཞེས་བྱ་བར་གནས་སོ། ། དེའི་ཚེ་གཞི་ལ་འགྱུར་ཡང་གཞི་སྣང་ཤར་བས། འགྱུར་འགྱུར་འདྲ་བར་སོང་བ་ནི། རིག་པ་ལ་སྣང་བ་འགྱུར་བ་ཞེས་བྱའོ། ། དེའི་ཚེ་ཀ་དག་གི་སྣང་བ་ནམ་མཁའ་སྤྲིན་མེད་པ་ལྟ་བུའི་ངང་ལས། ལྷུན་གྲུབ་གྱི་འཆར་ཚུལ་བརྒྱད་རང་སྣང་དུ་ཤར་ཏེ་རིན་པོ་ཆེའི་གའུའི་གནས་ལུགས་ཆེན་པོའི་སྣང་བ་ནི།
ཐུགས་རྗེ་ལྟར་འཆར་བའི་ག་མ་འགགས་པས་སེམས་ཅན་ལ་སྙིང་རྗེ་འབྱུང་བ། འོད་ལྟར་འཆར་བའི་གོ་མ་འགགས་པས་ཡེ་ཤེས་ལྔའི་རང་འོད་འཇའ་ཚོན་ལྟ་བུས་སྣང་བས་ཁེང་པ་ཡེ་ཤེས་ལྟར་འཆར་བའི་གོ་མ་འགགས་པས་མི་རྟོག་པའི་ངང་ལ་གནས། སྐུ་ལྟར་འཆར་བའི་གོ་མ་འགགས་པས་ཞ་ཁྲོ་འོད་གསལ་གྱི་སྐུས་ནམ་མཁའ་ཁེངས་པ། གཉིས་མེད་ལྟར་འཆར་བའི་གོ་མ་འགགས་པས་གཅིག་དང་དུ་མར་མི་དཔྱོད་པ། མཐའ་གྲོལ་ལྟར་འཆར་བའི་གོ་ལ་འགགས་པས་ལྷུན་གྲུབ་རང་ངོ་ན་གསལ་བ། དག་པ་ཡེ་ཤེས་ཀྱི་སྒོ་ལྟར་༼༡༨༢༽འཆར་བའི་གོ་མ་འགགས་ངོ་བོ་ཀ་དག་གི་སྣང་བ་ནམ་མཁའ་སྤྲིན་མེད་པ་ལྟ་བུའི་སྣང་བ་གོང་ན་མཐོང་བ། མ་དག་པ་འཁོར་བའི་རྒོ་ལྟར་འཆར་བའི་གོ་མ་འགགས་པས་འོག་ན་རིགས་དྲུག་གི་སྣང་ཆ་སྣང་བ་སྟེ། འཁོར་བ་ངན་སོང་རོལ་བ་མེ་ཤར་ལ་ཞེས་པའི་ཚུལ་ལོ། ། དེ་ལྟར་ལྷུན་གྲུབ་གྱི་སྣང་བའི་རྩལ་ལས་ཡེ་ཤེས་ལྔའི་ཞིང་ན་ལོང་སྐུའི་སྣང་བ་ཚད་མེད་པ་ཡང་ཐད་ཀ་ན་རང་གསལ་ལོ། ། ཡོན་ཏན་གྱི་རྩལ།
ཕྱོགས་མཚམས་ན་རང་བཞིན་སྤྲུལ་པ་སྐུའི་ཞིང་སྣང་ཡང་དཔག་ཏུ་མེད་པ་ཤར་རོ། ། ཐུགས་རྗེའི་རྩལ་ལས་འོག་གི་སེམས་ཅན་དུ་སྣང་བ་ཡང་ཚད་མེད་པར་རང་ཤར་དུ་སྣང་ངོ༌། ། འདི་ལྟ་བུའི་གཞི་སྣང་གསལ་ལ་མངོན་དུ་སྣང་བ་མེ་ལོང་དུ་གཟུགས་བསྙན་ཤར་བ་འདྲ་ལ། རང་ལ་སྣང་ལ་གཞན་ལ་མི་སྣང་བ། རང་སྣང་དུ་མི་ཤེས་པ་རྨི་ལམ་གྱི་སྣང་བ་ལྟར། ཡུད་ཡུད་འལ་འོལ་སང་སེང་དུ་ཤར་ཏེ་རང་ངོས་ལ་ཟིན་ཏེ་དར་ཅིག་ཡུད་ཙམ་མོ། ། དེ་ཡང་ཀ་དག་གི་འོག་ན་ལྷུན་གྲུབ་གྱི་སྣང་བའོ། ། དེའི་འོག་ན་འོད་གསལ་ལྔ་ཡི་ཐིག་ལེ་དང་ཟེར་གདངས་སུ་སྣང་བ་གཞི་སྣང་ཆེན་པོ་ཡོད་དོ། ། དེའི་འོག་ན་རང་བཞིན་སྤྲུལ་པ་སྐུའི་སྣང་བ་༼༡༨༣༽ཡོད་དོ། ། དེའི་འོག་ན་འགྲོ་དྲུག་གི་སྣང་བ་དང༌།
དེ་འདུལ་བ་འགྲོ་འདུལ་ཐུབ་པ་དྲུག་དང༌། མ་དག་པ་སྤྲུལ་པའི་སྐྱེ་རྒ་ན་འཆིས་འདུལ་བའི་ཞིང་སྣང་ཡོད་དོ། ། དེའང་ལྷུན་གྲུབ་གྱི་འཆར་ཚུལ་བརྒྱད་པོ་དེ་རྣམས་འབྱུང་བའི་གནས་ཏེ། གྲོ་བའི་འབག་སྐོང་ལྟ་བུའོ། ། དེས་ན་གའུའི་སྒྲས་བརྗོད་པའོ་ཕྱིར་ཤར་བའི་འཆར་ཚུལ་བརྒྱད་ཀྱི་སྣང་བའི་གནས་ལ་གཞི་སྣང་གི་ལྷུན་གྲུབ་རིན་པོ་ཆེའི་སྦུབས་ཟེར་ལ། གཞི་རང་མལ་དུ་གནས་པ་ལ་གཞི་ལྷུན་གྲུབ་རིན་པོ་ཆེའི་སྦུབས་དང༌། ཐོག་མའི་གཞི་ལ་ལམ་མཐར་ཕྱིན་པ་འབྲས་བུ་ལྷུན་གྲུབ་རིན་པོ་ཆེའི་གསང་བའི་སྦུབས། ཞེས་ལྷུན་གྲུབ་སྦུབས་སུ་བཤད་ལ་གཞིར་སྣང་ལ་ལམ་ལྷུན་གྲུབ་རིན་པོ་ཆེའི་སྦུབས་ཞེས་གསུང་ཏེ། ཉམས་སུ་བླངས་དུས་སྣང་བ་བཞིའི་ཡེ་ཤེས་དང་ལམ་སྣང་ཐམས་ཅད་འདི་ལས་འཆར་བ་ཡིན་ནོ། ། ལྷུན་གྲུབ་གི་འཆར་སྒོ་བརྒྱད་ལས་འཁོར་འདས་གྱི་ཆོས་སོ་ཅོག་ཐམས་ཅད་འབྱུང་བའི་གོ་ལ་འགགས་པར་འཆར་ཞིང༌།
ཁྱད་པར་སྐུ་དང་ཡེ་ཤེས་གྱི་རང་འོད་ལས་ལམ་མངོན་པར་སྣང་བའི་གཞི་ལ་ལོངས་སྤྱོད་རྫོགས་པའི་སྐུ་འོད་གསལ་དག་པའི་འབྱུང་ལྔ་ཡེ་ཤར་དུ་གསལ་བ་སྟེ། ཡེ་ཤེས་གྱི་༼༡༨༤༽དྲོད་མེའི་ཆ་དྲོ་བ་དང༌། ཐུགས་རྗེས་སྡུད་པའི་ཆ་ཆུ་བསིལ་བ་དང༌། དབྱིངས་ན་བསྟན་པའི་ཆ་ས་སངས་པ་དང༌། རྣམ་ལྔ་རང་རྩལ་གྱི་རླུང་གཡོ་བའི་ཆར་གནས་པའི་དཀྱིལ་འཁོར་སྣང་བ་ནི་དོན་དམ་པའི་འབྱུང་བ་བཞི་དང་ཡུམ་ལྔའི་རང་བཞིན་གྱི་དག་པ་སྦྱར་བ་ཡང་དེ་ཡིན་ཞིང༌། དོན་དམ་པའི་འབྱུང་བ་བཅུད་དུ་སྨིན་པས་ཐིག་ལེ་ཡང་དེ་ལ་ལྟོས་པ་སྟེ་རྒྱུ་ཡེ་ཤེས་ཡིན་ལ། རྐྱེན་འོད་དང་ཟེར་གྱིས་བྱས་ནས་དོན་དམ་པའི་ཐིག་ལེ་གྲུབ་པ་ཡིན་ནོ་ལོངས་སྐུའི་སྣང་བ་དེའི་གདངས་སམ་རྩལ་ལས་རང་བཞིན་སྤྲུལ་པ་སྐུའི་ཞིང་དང་དེའི་འབྱོར་བ་ཚད་མེད་པས། བཤད་ལས། ཆོས་ཉིད་ཡུལ་གྱིས་འཁྲུལ་གཞི་འཐད། ཅིའི་ཕྱིར་རིག་མེད་བེམ་པོར་སྣང༌། །
རིག་པ་སེམས་གྱི་འཁྲུལ་གཞི་འཐད། ཅིའི་ཕྱིར་རིག་ཙམ་ཕྱོགས་མཐུན་ཕྱིར། ཞེས་ཡུལ་ཁ་དོགས་དབྱིབས་སུ་བརྒྱན་པ་དང༌། དེའི་གདངས་ལས་འགྲོ་འདུས་སྤྲུལ་སྐུ་འགྲོ་བའི་སྣང་བ་ལ་ཕན་པ་མཛད་པ་དང༌། མ་དག་པ་སྤྲུལ་སྐུའི་སྣང་བ་མཆེད་སྙིང་ཆགས་ཏེ་དེའི་དོན་ལུང་དང་སྦྱར་ན་བཀྲིས་མཛེས་ལྡན་ལས། དེ་ལས་ལྷུན་གྲུབ་རིན་པོ་ཆེའི་སྣང་ལུགས་འབྱུང་སྟེ། དེ་ནི་སངས་རྒྱས་ལས་ཆོས་ཐམས་ཅད་འབྱུང་བའི་གཞི་༼༡༨༥༽ཞེས་བྱའོ། ། དེ་ལས་ནི་སངས་རྒྱས་འབྱུང་ངོ༌། ། སེམས་ཅན། ཡེ་ཤེས།
འོད་འབྱུང་ངོ༌། ། རིག་པ་འབྱུང་ངོ༌། ། མ་རིག་པ་འབྱུང་ངོ༌། ། ལས་ཐམས་ཅད་འབྱུང་ངོ༌། ། ཐྱེ་འབྱུང་ངོ༌། ། ཡོད་པ་ལྟར་སྣང་བ་འབྱུང་ངོ༌། ། དེ་ལ་ནི་ངོ་བོ་ཡོད་དོ། ། རང་བཞིན་ལྟར་སྣང་བ་ཡོད་དོ། ། ཐུགས་རྗེས་ལྟར་སྣང་བ་ཡོད་དོ། ། རྩལ་ཡོད་དོ། །
སྣང་བ་ཡོད་དོ། ། སེམས་ཡོད་དོ། ། ཡིད་ཡོད་དོ། ། འཁྲུལ་བ་ཡོད་དོ། ། མ་འཁྲུལ་བ་ཡོད་དོ། ། ཐམས་ཅད་འབྱུང་བ་ཆེན་པོའོ། ། དེ་ནི་སངས་རྒྱས་དང་སེམས་གྱི་དབྱིངས་ཆེན་པོ། ། ཞེས་བྱའོ། ། དེ་ལས་ལོངས་སྐུའི་སྣང་ལུགས་འབྱུང་སྟེ། དེ་ནི་ལམ་མངོན་པར་སྣང་བའི་གཞི་ཞེས་བྱའོ། །
དེ་ཡང་གསལ་བ། དྲོ་བ། བསིལ་བ། ཡངས་པ། གཡོ་བའི་བདག་ཉིད། འཛིན་པས། སྐུ་ལྔ་དང་ལྡན་པ། ཡེ་ཤེས་ལྔ་དང་ལྡན་པ། རིགས་ལྔ་དང༌། ཁ་དོགས་ལྔ་དང༌།
འོད་ལྔ་དང༌། ཡབ་ལྔ་དང༌། ཡུམ་ལྔ་དང༌། གཟུགས་ལྔ་དང༌། སྒྲ་ལྔ་དང༌། དྲི་ལྔ་དང༌། རོ་ལྔ་དང༌། རེག་ལྔ་དང༌། ཆོས་ལྔ་དང༌། སྣང་བ་ལྔ་དང༌།
གཙོ་བོ་ལྔ་དང༌། འཁོར་ལྔ་དང་ལྡན་པའོ། ། དེ་ཡང་མཚན་བཟང་༼༡༨༦༽པོ་སུམ་ཅུ་རྩ་གཉིས་དང་ལྡན་པ། དཔེ་བྱད་བཟང་པོ་བརྒྱད་ཅུ་དང་ལྡན་པ། ཡངས་པའི་ཆོས་དྲུག་དང་ལྡན་པའོ། ། དེ་ནི་ལོངས་སྐུའི་སྣང་ལུགས་སོ། ། དེ་དང་དེ་ལས་བྱུང་བའི་འབྲེལ་བའོ། ། དེའི་སྣང་བ་ལ་རང་བཞིན་སྤྲུལ་པ་སྐུའི་ཕྱད་སྤྲུལ། ལོངས་སྐུའི་སྣང་བ་དང༌། འགྲོ་བ་འདུལ་བ་སྤྲུལ་པ་སྐུའི་སྣང་ལུགས་དང༌།
མ་དག་པ་སྤྲུལ་པ་སྐུའི་སྣང་ལུས་ས་ཆགས་སོ། ། དེ་ཡང་རང་བཞིན་སྤྲུལ་པའི་སྐུ་ནི་ངོ་བོ་ལྷུན་གྲུབ་ལས་ཤར་བའོ། ། རང་བཞིན་སྤྲུལ་པ་སྐུའི་སྣང་ལུགས་ནི། ལོངས་སྤྱོད་མི་ཟད་པ་འཁོར་མི་ཟད་པ་ཡོན་ཏན་མི་ཟད་པ། སྟོབས་མི་ཟད་པ། རྩལ་མི་ཟད་པ། ཆོ་འཕྲུལ་ཟད་མི་ཤེས་པ། ཚེའི་ཚད་གྲངས་མེད་པ། ནད་གྱི་སྡུག་བསྔལ་ཐམས་ཅད་བྲལ་བ། གཞལ་ཡས་བསམ་གྱི་མི་ཁྱབ་པ།
ཆོས་བསམ་གྱི་མི་ཁྱབ་པ་སྒྲོགས་པའོ། ། དེ་ལས་འགྲོ་བ་འདུལ་བ་སྤྲུལ་པའི་སྐུ་འབྱུང་ངོ༌། ། དེ་ཡང་སྣ་ཚོགས་སུ་སྣང་བ་ལ་སྣ་ཚོགས་གྱི་དོན་ཤེས་པ། སྣང་ཡང་རྗེས་སུ་མ་ཆད་པའོ། ། སྣང་བ་ལ་རྗེས་སུ་མི་ཞེན་པའོ། ། མིག་རྣམ་པར་དག་པ་མངའ་བ། སྙན་རྣམ་པར་དག་པ་མངའ་བ། ཤང་༼༡༨༧༽རྣམ་པར་དག་པ་མངའ་བ། ལྗགས་རྣམ་པར་དག་པ་མངའ་བ། སྐུ་རྣམ་པར་དག་པ་མངའ་བ།
ཐུགས་རྣམ་པར་དག་པ་མངའ་བ། ཐྱེའི་མཛད་པ་སྣ་ཚོགས་སྟོན་པས། ཡེ་ཤེས་ཁྱད་པར་ཅན་མངའ་བ། མཁྱེན་པ་མ་འགགས་པར་ཀུན་དུ་སྣང་བའོ། ། དེ་ནི་འགྲོ་འདུལ་སྤྲུལ་སྐུའི་སྣང་ལུགས་སོ། ། དེ་ལས་མ་དག་པའི་འཇིག་རྟེན་གྱི་ཁམས་ཆགས་སོ། ། དེ་ཡང་འདི་ལྟ་སྣང་བ་ཆེན་པོ་སྟེ། ཕྱི་སྣོད་འབྱུང་བ་ལྔའི་དཀྱིལ་འཁོར་ཆགས་པ་ལས། ས་དང་ཆུ་དང༌། མེ་དང༌།
རླུང་དང༌། འབྱུང་བ་ཆེན་པོ་ནམ་མཁའ་སྲིད་དོ། ། འདི་དག་ནི་ཀུན་རྫོབ་གྱི་འབྱུང་ལྔ་སྟེ། རང་བཞིན་གྱི་འོད་ལྔ་ལ་འཛིན་པ་ཞུགས་པས་དེ་ནུབ་ནས། གཟུགས་བསྙན་གྱི་འོད་ལྔ་སྣང་བ་དེ་ཡིན་ནོ། ། དེ་ལ་འཛིན་པའི་བསམ་པ་བརྗོད་གྱིས་མི་ལོང་བ་དང༌། འདོད་ཆགས་དང༌། ཞེ་སྡང་དང༌། གཏི་མུག་དང༌། ང་རྒྱལ་དང༌།
ཕྲག་དོག་དང༌། ཁོང་ཁྲོ་དང་དྲུག་གོ ། དེ་ལས་འགྲོ་བ་དྲུག་བྱང་ངོ༌། ། ཕྲག་དོག་ལས་མི་རུ་ཆགས། ཁོང་ཁྲོ་ལས་ལྷ་རུ་ཆགས། ང་རྒྱལ་ལས་ལྷ་མ་ཡིན། འདོད་ཆགས་ལས་ཡི་དྭགས་སུ་ཆགས། གཏི་མུག་ལས་བྱོལ་སོང་དུ་ཆགས། ༼༡༨༨༽ཞེ་སྡང་གནག་པ་ལས་དམྱལ་བར་ཆགས་སོ། ། དེ་བཞིན་དུ་རིགས་དྲུག་གི་སྣང་བར་ཆགས་སོ། །
དེ་ནི་འཁོར་བའི་གནས་སོ། ། དེ་ཡང་གནས་ལུགས་ཆེན་པོ་གཅིག་ལས་སྣང་ལུགས་བཞི་ལྟར་འབྱུང་ངོ༌། ། སྣང་ལུགས་བཞི་ལས་སྣང་ཐབས་བཞི་ལྟར་ཤར་རོ། ། སྣང་བ་ཆེན་པོ་བཞི་ནི། ལྷུན་གྲུབ་ལ་སྣ་ཚོགས་སུ་སྣང་བའོ། ། ལོངས་སྐུ་ལ་ཁ་མིག་རྣ་བ་ཅན་འོད་གྱི་རང་བཞིན་སྒྱུ་མའི་སྐུར་གནས་སོ། ། སྤྲུལ་སྐུ་ལ་གཟུགས་ལྟར་སྣ་བའོ། ། སེམས་ཅན་སྣང་བ་ཐ་དད་སྣང་བའོ། ། དེ་ཡང་སེམས་ཅན་སྣང་ཐབས་གྱིས་སྒྲིབ་པའོ། ། ཞེས་སོ། །
དེ་ཐམས་ཅད་དྲིལ་ན། ཀ་དག་ལས་སྤྲིན་མེད་པའི་ནམ་མཁའ་ལྟར་སྣང་བའི་འོག་ན། ལྷུན་གྲུབ་སྒོ་བརྒྱད་གྱི་འཆར་ཚུལ་ལས། ཡེ་ཤེས་གྱི་སྣང་བ་ལོངས་སྐུ་དང༌། དེའི་རྩལ་ལས་ཐད་ཀར་རིགས་ལྔའི་སྣང་བ་ཚད་མེད་པ་ལས། རང་བཞིན་སྤྲུལ་སྐུ་སྣང་ལ་མར་འགྲོ་དྲུག་གི་ཞིང་ཁམས་སྟོན་པ་དང་བཅས་པ་སྟེ། སྐུ་གསུམ་གྱི་སྣང་བ་སུམ་བརྩེགས་སུ་ཤར་བ་ནི་གཞི་སྣང་ལྷུན་གྲུབ་གྱི་སྣང་བའོ། ། རང་ངོར་སྣང་བའི་ལོངས་སྐུ་དང༌། འགྲོ་འདུལ་རང་བཞིན་སྤྲུལ་པའི་སངས་རྒྱས་རྣམས་རང་གི་གཞི་སྣང་༼༡༨༩༽གི་རྩལ་ཡིན་གྱི། ད་ལྟ་ཕྱོགས་ག་ཤེད་ན་ནི་མེད་དོ་རང་རིག་གི་སྣང་བ་ཡིན་པས།
རང་རིག་དང་ལྷན་ཅིག་གནས་སོ། ། རང་སྣང་གི་འགྲོ་དྲུག་གི་སྣང་བའང༌། གཞན་ན་མེད་དེ་ལ་དག་འཁོར་བའི་སྒོ་ལྟར་འཆར་ཚལ་ལ་འགགས་པའི་རྩལ་གཟུགས་སུ་རང་ཤར་བས། ད་ལྟ་རང་རང་ལ་སྣང་བ་འདི་ཡིན་ནའང་ཐུན་མོང་རིས་མཐུན་པའི་འཇིག་རྟེན་གྱི་ཆ་ནི་སྤྱི་མཐུན་གྱི་ལས་སྣང་དང༌། སྟོན་པའི་མཛད་པས་བཀོད་ལ། རང་ལ་སྣང་རུང་གི ལས་སྣང་དང་རྩལ་གཟུགས་གྱི་འཁྲུལ་པར་སྣང་བའི་ཆ་ནི་རང་སྣང་ལ་དག་པའི་སྒོས་བཀོད་དོ། ། རང་སྣང་གི་ཆ་ནི་སྦུབས་འཕོ་དུས་རང་ལག་ལ་འགྲོ་ལ། ཐུན་མོངས་རིས་མཐུན་ཙམ་ནི། གཞན་ངོར།
ད་དུང་ཤལ་ན་ཡོད་པའོ། ། དེས་ན་སྤྱི་བཙན་དང༌། རྒོས་བཙན་གྱི་སྣང་བའི་སྐབས་ཕྱེད་པ་གལ་ཆེ་བས། ཆོས་ཅན་མཐུན་སྣང་བ་ཞིག་ནི་མེད་དེ། རང་བཞིན་དུ་རིག་པ་ལ་༼༡༩༠༽རོ་ཡང་འགྲོ་དྲུག་ཏུ་རང་སྣང་གི་སྤྲུལ་པས་དོན་བྱེད་པ་དང༌། མི་བྱེད་པ་ཆ་གཉིས་སུ་བཤད་པ་ནི་མ་དག་པ་འཁོར་བའི་སྒོ་མ་ཤར་བའི་གོང་དུ་རང་ངོ་ཤེས་ན་དོན་མི་བྱེད་དེ། བྱ་བའི་ཡུལ་མི་སྣང་བའི་ཕྱིར། ཤར་ནས་དོན་བྱེད་དགོས་ཏེ། འཁྲུལ་སྣང་མ་སྟོང་ན་གྲོལ་བར་མི་ནུས་པའི་ཕྱིར། གྲུབ་མཐའ་མཛོད་ནས།
དེང་སང་གི་གཏི་མུག་ཅན་རྣམས་རྫོགས་པ་ཆེན་པོ། སྣང་བ་སེམས་སུ་འདོད་པ་ཡིན་ནོ་ཟེར་རོ། ། དེ་ནི་ཤིན་ཏུ་མི་འཐད་དེ་སེམས་ཁ་དོགས་ངོས་བཟུང་ཕྱོགས་ཆ་དང་བཅས་པར་ཐལ་ཏེ། སྣང་བ་དེ་ལྟར་སྣང་བའི་ཕྱིར། དེས་ན་སྣ་ཚོགས་སུ་སྣང་བ་སེམས་ལ་སྣང་བའི་ཆོ་འཕྲུལ་མེ་ལོང་ནང་གི་གཟུགས་བརྙན་ལྟར་དོན་ལ་མེད་ལ་བློ་ངོར་སྣང་བའི་རང་བཞིན་བག་ཆགས་འཁྲུལ་པའི་རྣམས་ལྡན་དུ་ཤེས་པར་བྱའོ། ། ཞེས་སོ། ། ཡང་ཁ་ཅིག་ཡེ་ཤེས་གྱི་འོད་ལ་བཟུང་བས་འོད་ཉིད་སྣོད་བཅུད་དུ་འཁྲུལ་དུས། སྣང་བར་འཁྲུལ་བར་སྣང་ཡང༌། དོན་ལ་རང་འོད་ཡིན་པས། ཡེ་ཤེས་སུ་སྣང་བའི་ཕྱིར་སྣང་བ་སེམས་སུ་འཐད་ལ།
ཉམས་སུ་བླང་བས་སྣང་བ་དག་པར་སོང་བ་ཡང་རང་འོད་སྣང༌། འཁྲུལ་བ་དེ་ཉིད་མ་འཁྲུལ་པའི་ས་གནས་པའོ། ། ༼༡༩༡༽ཞེས་སྣང་བ་སེམས་ཡིན་པར་རྟོགས་པ་ནི། ཤིན་ཏུ་མི་འཐད་དེ། གདངས་ལ་འཛིན་པ་སྐྱེ་དུས། གདངས་འཁྲུལ་བར་སོང་བ་མ་ཡིན་གྱི་གདངས་ལ་རྣམ་པ་འདྲ་བ་འཛིན་པས། དེའི་བག་ཆགས་སྣང་བ་སྟེ། ཁ་སང་རྟ་གླང་མཐོང་བའི་བག་ཆགས་རྨི་ལམ་གྱི་རྟ་གླང་དུ་མ་སོང་ཡང༌། དེའི་བག་ཆགས་སྣང་བ་བཞིན་ནོ། ། འཛིན་པ་སྐྱེས་དུས།
རང་བཞིན་ཡེ་ཤེས་གྱི་རང་འོད་ནུབ་ནས་འཁྲུལ་སྣང་བག་ཆགས་གྱི་སྣང་བ་ལང་ཏེ། ལུས་དང་ཡུལ་སྣང་དུ་སྣང་བ་ཤར་ཡང་སེམས་ལ་ཡིན་ཏེ། ཁ་དོགས་ལ་སོགས་དངོས་སུ་སྣང་བའི་ཕྱིར་དང༌། སེམས་ལ་སྣང་བ་ལས་གཞན་མ་ཡིན་ཏེ། འཁྲུལ་སྣང་ཡིན་པའི་ཕྱིར། དེས་ན་མེད་བཞིན་དུ་སྣང་བས་མེད་པ་གསལ་སྣང་སྟེ། ཉམས་སུ་བླངས་བས་དག་འགྲོ་བའི་འཐད་པའང་དེ་ཡིན་ནོ། ། གཉིས་པ་སྐྱོན་ཡོན་གྱི་འཐད་པ་བྱེ་བྲག་ཏུ་བཤད་པ་ལ་གསུམ། ཡོན་ཏན་གྱི་ཆ་བརྒྱད་སྤྱིར་བསྟན། རྐྱེན་གྱིས་སྐྱོན་ཡོན་གྱི་ཆར་དབྱེ་བ།
འཆར་ནུབ་སྣང་ཚུལ་གྱི་འཐད་པ་འགོད་པའོ། ། དང་པོ་ནི། ཐོག་མའི་གཞི་ལ་མ་གྲུབ་ན། གཞི་སྣང་འཆར་བའི་དོན་མ་ཡིན་ལ་༼༡༩༢༽གཞི་སྣང་ལྷུན་གྲུབ་གྱི་སྣང་ཚུལ་མེད་ན། འཁོར་འདས་འབྱུང་དོན་མེད་པས་གཞི་དང་གཞི་སྣང་ལ་ནང་དབྱིངས་ཕྲ་བ་དང༌། ཕྱི་དབྱིངས་རགས་པར་འཆར་སྒོ་བསྟན་པའོ། ། དེ་ཡང་སེམས་ཉིད་འོད་གསལ་གྱི་དབྱིངས། ལྷུན་གྲུབ་གྱི་རང་གདངས་ལ་ཐུགས་རྗེ་འབྱུང་བྱེད་དུ་མེད་ན། འཁོར་འདས་གཉིས་སྡེ་ཆད་དེ། གཅིག་གིས་གཅིག་གདུལ་བྱ་འདུལ་བྱེད་དུ་མི་འཐད་དེ་སེམས་ཅན་གྱི་སྣང་བ་འཁྲུལ་བ།
སངས་རྒྱས་གྱི་རང་ངོ་རྣམ་དག་ཡིན་དུས། སྣང་བ་མི་གཅིག་པའི་ཕྱིར་ཏེ། སྣང་བ་མི་གཅིག་ཀྱང་སེམས་ཅན་གྱི་དོན་འབྱུང་བ་ནི་གཞི་ལ་ཐུགས་རྗེ་ཡོད་པ་གཞི་སྣང་ནས་ཤར་ཏེ་གདུལ་བྱ་དང་འདུལ་བྱེད་བ་ཡིན་ནོ། ། དེ་བཞིན་དུ་འོད་གདངས་རིག་པའི་གཞི་དང་སྣང་ཆར་མེད་ན་འབྱུང་ལྔ་སོ་སོར་གསལ་བའི་དོན་མེད་ལ། དེ་མེད་ན་རིག་པ་ཤར་ནང་དུ་རྒྱ་ཆད། འབྱུང་བ་གང་ཡང་མེད་པས་སྣོད་བཅུད་གྱི་སྣང་བ་མི་འབྱུང་ན། འོད་ལྟར་སྣང་བ་ཡོད་པས་དེའི་ཡོན་ཏན་ཡིན་ནོ། ། གཉིས་མེད་ལྟར་མེད་ན་སྒོ་གསུམ་གཅིག་ཏུ་འབྲེལ་མི་ནུས་ན། སེམས་ཅན་གྱི་ལུས་ངག་ཡིད་གསུམ། སངས་རྒྱས་གྱི་སྐུ་གསུམ་འདུ་འབྲལ་མེད་པ་དེའི་ཡོན་ཏན་ཡིན་ནོ། །
སྐུ་ལྟར་སྣང་བ་མེད་ན་ལུས་སུ་སྣང་༼༡༩༣༽དེའང་དོན་མེད་ན་འགྲོ་བའི་ལུས་དང་རྒྱལ་བའི་ཡོན་ཏན་ཡིན་ནོ། ། ཡེ་ཤེས་ལྟར་བ་མེད་ན་འཁོར་བ་ལས་འདས་པར་འགྲོ་བའི་མཚམས་སྦྱོར་ལམ་སེམས་གྱི་སྣང་བ་མེད་པའི་སྐྱོན་ཡོད་ན། འདི་ཡོད་པས་ལམ་བདེན་དང་ཡེ་ཤེས་བཞིན་སྦྱོར་གྱི་སྣང་བ་སོ་སོ་དེའི་ཡོན་ཏན་ནོ། ། མཐར་གྲོལ་ལྟར་སྣང་བ་ཡོད་པས་སངས་རྒྱས་ནས་ཕྱིར་མི་ལྡོག་པ་འབྱུང་སྟེ། དེ་མེད་ན་མི་འབྱུང་བའི་ཕྱིར་དེའི་ཡོན་ཏན་ནོ། ། མ་དག་པའི་སྒོ་ལྟར་ཡེ་ཤར་ལྷུན་གྲུབ་ལ་མེད་ན། སེམས་ཅན་འཁོར་བར་སྣང་བ་རིག་ངོ་འདིར་འོང་དོན་མེད་ན། དེ་ཡོད་པས་འགྲོ་དྲུག་སོ་སོའི་སྣང་བར་ཤར་བ་ཡང་དེའི་ཡོན་ཏན་ནོ། ། དག་པ་ཡེ་ཤེས་གྱི་སྒོ་མེད་ན་མྱ་ངན་ལས་འདས་པའི་སྣང་བ་འོང་དོན་མེད་ན་དེ་ཡོད་པས་རིག་ངོར་སངས་རྒྱས་པའི་སྣང་བ་ཡོད་པ་དེའི་ཡོན་ཏན་ཡིན་ནོ། ། དེ་ཡང་ལྷུན་གྲུབ་ལ་དག་ལ་དག་འཆར་རྒྱུད་མཐོང་བའི་སྒོ་ཡོད་པ་སྐར་ཁུང་ལྟར་ཡོད་གྱི།
གཞི་ལ་དག་མ་དག་ཡོད་པ་ནི་མ་ཡིན་ནོ། ། དེའི་ཚུལ་རྒྱས་པར་རིན་ཆེན་སྤང་བ་ལས་གསུངས་སོ། ། གཉིས་པ་རྐྱེན་གྱིས་སྐྱོན་ཡོན་གྱི་ཆར་དབྱེ་བ་ནི་ག་བུར་ཚད་ནད་ལ་ཡོན་ཏན་དང༌། གྲང་ནད་ལ་སྐྱོན་དུ་ཤར་ཡང་༼༡༩༤༽རང་གི་ངོ་བོ་ལ་སྐྱོན་ཡོན་མ་གྲུབ་པ་བཞིན་དུ་གཞི་དང་གཞི་སྣང་གི་འཆར་ཚུལ་དེ་ཡང་རང་ངོ་ཤེས་པ་རྣམས་ལ་གྲོལ་སྐྱོན་དུ་སྣང་བས་ཡོན་ཏན་ལྟར་ཤར་ལ། མ་ཤེས་ན་ཆ་རེས་འཁྲུལ་པའི་གཞི་རེ་བྱེད་པས་སྐྱོན་ལྟར་སྣང་ཡང༌། གཞི་དང་དེའི་སྣང་བ་སྐྱོན་ཡོན་དུ་གྲུབ་པ་མེད་དོ། ། དེ་ཡང་ལྷུན་གྱི་ས་ལ་འཁྲུལ་པ་ལྡོག་ཚུལ་གྱི་ཆ་ནས་འགྲོ་བ་ཡེ་སངས་རྒྱས་པས། སྐྱོན་ཉིད་ཡོན་ཏན་དུ་ཤར་བས་རྐྱེན་ངན་གྲོགས་སུ་ཤར་ཡེ་ནས་སྐྱོན་ཡོན་དུ་གྲུབ་པ་མེད་དོ། ། དེ་ཡང་ལྷུན་གྲུབ་རྩལ་སྣང་ངོས་ནས་ཡེ་ཤེས་ལྟར་ཤར་བས་འཁྲུལ་བ་འཇུག་ཚུལ་ལྟར་ན། ཉོན་མོངས་པས་སྐྱོན་གྱི་རྣམ་པར་འཁྲུལ་ལ།
ལྷུན་གྲུབ་ཅིག་ཆར་འདོད་པ་སྟེ། དབང་རྣོན་གྲོལ་བས་འཁྲུལ་པ་ལྡོག་པའི་རྩལ་ལས། རང་ཀ་མ་བཞག་ཏུ་སྣང་བས་སྐྱོན་ཡོན་ཏན་དུ་གྱུར་པས། བར་ཆད་དངོས་གྲུབ་དུ་གྱུར་བས་བར་དུ་གཅོད་པའི་བདུད་དང་ཉོན་མོངས་ལ་སྙེད་པས། ཡོན་ཏན་ཡང་མ་དམིགས་པར་ཡེ་ཤེས་བཞི་སྦྱོར་དུ་ཟངས་ཐལ་ལོ། ། དེ་བཞིན་དུ་ལྷུན་གྲུབ་སྣང་ཚུལ་གྱི་ཆ་ལས་གཉིས་མེད་དུ་ཤར་བས། འཁྲུལ་པ་འཇུག་པ་ལྟར་ན་བདག་གཞན་གཉིས་སུ་འབྱུང་ལ། འཁྲུལ་༼༡༩༥༽པ་ལྡོག་ཚུལ་ལྟར་ན་བདག་གཞན་གཉིས་སུ་མ་ཕྱེ་བར་མ་བཅོས་རང་བཞག་ཏུ་བཞག་པས། བདག་མེད་སྟོང་པ་ཡོན་ཏན་གྲུབ་པས་སྐྱོན་བཙལ་དུ་མ་རྙེད་དེ་འཁོར་འདས་གཉིས་མེད་དུ་སངས་རྒྱའོ། ། ཡང་ལྷུན་གྲུབ་སྣང་ཚུལ་ལས་མཐའ་གྲོལ་ལྟར་ཤར་བས་འཁོར་བ་འཇུག་ཚུལ་ལྟར་ན་མ་དག་འཁྲུལ་བར་སྣང་སྟེ།
འཁྲུལ་བ་ལྡོག་ཚུལ་ལྟར་ན་ཡོ་དག་རྩལ་རྫོགས་སུ་གྲོལ་ནས་སངས་རྒྱའོ། ། ཡང་ལྷུན་གྲུབ་སྣང་ཚུལ་གྱི་ཆ་ནས་མ་དག་པ་འཁོར་བའི་སྒོར་བྱུང་ལ། འཁོར་ཚུལ་གཉིས་ཏེ། འདི་ཀ་ལྟར་དངོས་པོ་མར་ལ་འཁྲུལ་བ་དང༌། བར་དོར་ལྷུན་གྲུབ་ལ་ངེས་པའི་གདེང་མ་སྐྱེས་པས་སྲིད་པའི་བར་དོར་འཁྲུལ་བའོ། ། འཁྲུལ་བ་ལྡོག་ཚུལ་ལྟར་ན་མ་ངེས། གནས་དག་ཏུ་གྲོལ་ནས་སངས་རྒྱས་པའོ། ། དེ་ཡང་ངོ་བོ་ཀ་དག་སྤྲོས་པ་དང་བྲལ་བ་ལ། རང་བཞིན་ལྷུན་གྲུབ་རྫོགས་ཚུལ་དུ་སྣང་ཞིང༌། གཞི་མ་རྟོགས་པ་རྣམས་ལས།
སྐྱོན་ལྷུན་གྲུབ་ཏུ་བྱུང་བའོ། ། དེ་དག་དངོས་གཞི་དྲུག་པོ་རེ་རེའི་སྟེང་ནས་དབང་པོ་རྣོན་པས་གྲོལ་ཡང་སྲིད་པ་ཞིག་མ་འགགས་པས་གྲོལ་ལུགས་དྲུག་པོའི་སྟེང་དུ་༼༡༩༦༽གྲོལ་བའི་སྒོ་སྐར་ཁུང་ལྟ་བུ་དང་བདུན་ནོ། ། ཡས་འཁྲུལ་ནས་དབང་རྡུལ་གྱི་འཁྲུལ་པ་ལྡོག་ལ་ཤེས་པས་རིམ་པ་དྲུག་པོ་བཞིན་དུ་རིམ་པ་འཁྲུལ་ཏེ། མ་དག་པའི་སྒོ་ཞེས་བྱ་སྟེ། འཁྲུལ་བར་རགས་པར་སོང་བ་ལས། བརྫུས་སྐྱེས་དང་འོད་གྱི་སྒོང་དང་ལས་སྐྱེས་ཏེ་ལུས་གྲུབ། རིམ་གྱིས་ས་བར་དོ་ནས་གྲོལ་བ་ཡང་བརྟན་པ་ཐོབ་ནས་ཤེས་རབ་གྱི་རྩལ་རྫོགས་ནས་གྲོལ་ལུགས་བདུན་པོ་དེར་ངེས་ལ། དེར་རྟོགས་པ་མ་སྐྱེས་ཤིང་གོལ་པ་ཡུན་ཐུང་བའི་དབང་པོ་ཐ་མ་ནི། དེར་ས་ལ་ཟིན་ནས་སྲིད་པའི་བར་དོ་ཤར་དེ་ཕྱི་མའི་སྣང་བས་འཁྲུལ་ལོ། ། དེས་ན་འཁྲུལ་གཞི་དང་གྲོལ་གཞི་གཉིས་ཀ་ལྷུན་གྲུབ་གྱི་སྒོ་ལ་ཐུག་པས་ལེགས་པར་རྟོགས་པར་བྱའོ། །
གསུམ་པ་མཆར་ནུབ་སྣང་ཚུལ་གྱི་འཐད་པ་དགོད་པ་ལ་གཉིས་ཏེ། འདི་དང་བར་དོའོ། ། ཆེ་འདིར་འང་བརྩོན་པས་ཉམས་སུ་བླངས་དུས། གཞི་དེ་སྙིང་ཁ་ན་གནས་པའི་གདངས་གཞི་སྣང་གི་ཆ་འོད་རྩ་དང་ཕྱིའི་ནམ་མཁའ་ལ་སྣང་སྟེ། མ་དག་པ་འཁོར་བའི་སྒོ་ཆོས་ཉིད་མངོན་སུམ་གྱི་དུས་ན་གཙོ་ཆེར་སྣང་སྟེ། འོད་སྣང་དང༌། ཕྱིའི་ས་རྡོ་ནང་གི་རྟོག་ཚོགས་ལ་སོགས་པ་དབང་པོ་ལ་༼༡༩༧༽ཤར་བའོ། ། ཡེ་ཤེས་གྱི་ལམ་ཉམས་སུ་ལེན་དུས་གྱི་སྣང་བ་དང་ཤེས་པའི་ཉམས་རྣམས་སོ། ། འོད་ལྟར་ཤར་བ་ཉམས་གོང་འཕེལ་དུ་སྣང་བའོ། ། སྐུ་ལྟར་ཤར་བ་རིགས་པ་ཚད་ཕེབས་སོ། །
ཆོས་ཉིད་ཟད་པའི་དུས་ན་གཉིས་མེད་དང་མཐའ་གྲོལ་ལྟར་ཤར་བའོ། ། ཐྱེ་ལྟར་ཤར་བ་དེ་ལམ་ཐམས་ཅད་ཀྱི་དུས་ན་ཤེས་རབ་དང་སྙིང་རྗེ་འཆར་བ་རྣམས་སོ། ། དེ་དག་རྫོགས་ནས། ཕྱིའི་གཞི་སྣང་ངོ་བོ་ལ་ཐིལ་པས་ཡེ་གཞི་ཐོག་དུ་གྲོལ་བ་སྒོ་བརྒྱད་ནང་དབྱིངས་ཐིམ་ཚུལ་བར་དོར་བཤད་པ་ལྟར་རོ། ། བར་དོར་ཡང་དང་པོ་ཀ་དག ། གཉིས་པ་འོད་གསལ། གསུམ་པ་ལྷུན་གྲུབ་གྱི་སྣང་བ་ལས། སྐུ་ལྟར་ཤར་བ། ཚོལ་བུའོ། ། བཞི་པ་ཡེ་ཤེས་དང་འོད་ལྟར་ཤར་བ་བཞི་སྦྱོར་རོ། །
ལྔ་པ་ལྷུན་གྲུབ་རིན་པོ་ཆེའི་སྣང་བ་ལ། དག་པ་ཡེ་ཤེས་དང་མ་དག་པ་འཁོར་བའི་སྒོ་གཉིས་པོ། རང་ངོ་ཤེས་ན། ཐྱེས་དང༌། གཉིས་མེད་དང༌། མཐའ་གྲོལ་ལྟར་ཤར་ནས་རྩལ་གཞི་ལ་ཐིལ་སྟེ་གྲོལ་བའོ། ། དེ་ལྟར་གཞི་ལ་གཞི་སྣང་ཡོད་པས། ལམ་ཉམས་སུ་ལེན་དུས་དང༌། བར་དོ་དང༌། ཐོག་མ་སེམས་ཅན་དུ་འཁྲུལ་དུས་གང་ཡིན་ཡང་༼༡༩༨༽འཆར་ཚུལ་བརྒྱད་ཀྱི་སྣང་བ་འབྱུང་བའི་གནད་དེ་ཡིན་ནོ། །
དེས་ནས་སངས་རྒྱས་དང་སེམས་ཅན་ཡང་སྣང་བ་རང་ངོ་ཤེས་མ་ཤེས་ཙམ་སྟེ་འཁོར་འདས་རིག་པར་རྒྱུ་གཅིག་པ་ལག་པའི་ལྟོ་རྒྱབ་བཞིན་ནོ། ། གསུམ་པ་དང་པོའི་གཞི་ལ་ཐིམ་ཚུལ་བསྟན་པ་ནི། དེ་ལྟར་གཞི་ལས་ཤར་བའི་སྣང་ཆེན་པོ་དེ་དག ། རང་ངོ་ཤེས་སམ་མ་ཤེས་ཀྱང་རུང་སྟེ། ཤེལ་འོད་ནང་དུ་ཐིམ་པའམ་རྨི་ལམ་ཕྱི་མ་ཤར་དུས་སྔ་མ་ནུབ་པ་ལྟར། ཡོལ་གྱིས་སོང་སྟེ་སྣང་བ་གང་ཡང་མེད་པར་སོང་བ་ནི། ཡི་གདངས་ནང་དུ་ལོག་པ་ལས། གཞན་དུ་སོང་བ་མེད་དེ། རྨི་ལམ་གཉིད་གྱི་ངང་དུ་ཡལ་བ་ལས་གཞན་དུ་མ་སོང་བ་བཞིན་ནོ། ། ལྷག་པར་སད་དུས་རྨི་ལམ་ཤར་བ་ཤེས་པའི་ནང་དུ་ནུབ་པ་ལས་གཞན་གར་ཡང་མ་སོང་བ་གཞིན་ནོ། །
ཐིམ་ལུག་ཅི་ལྟ་བུ་སྙམ་ན། རང་ཤར་དང་རིན་པོ་ཆེའི་སྤུངས་པ་གཉིས་ཀར་གསུང་བས། ཕྱི་གསལ་གྱི་ཐྱེས་ནང་གསལ་ཕྲ་བའི་གཞི་ལ་ཐིམ་པས་ཐྱེས་ཉིད་ནི་ཐུགས་རྗེས་ལ། རང་གི་ངོ་བོ་རང་ཐིམ་པས་སོགས་ཐུགས་རྗེས་ཐུགས་རྗེ་ལ་ཐིམ་པ། ཉི་མ་རྒས་པའི་ཟེར་སྡུད་པ་ལྟ་བུ་སོགས་རྒྱས་པར་གསུངས་སོ། ། གཉིས་༼༡༩༩༽པ་ཀུན་ཏུ་བཟང་པོའི་ལུགས་ལ་གསུམ། གཞི་སྣང་མཐོང་བའི་སྐད་ཅིག་ལ་གྲོལ་བའི་ཚུལ་གྲོལ་ནས་དབྱིངས་ན་བཞུགས་པའི་ཚུལ་དེ་ལས་གཞན་དོན་མཛད་པའི་ཚུལ་ལོ། ། དང་པོ་ནི། ཐོག་མའི་དབྱིངས་ལས། ནང་གདངས་ཕྱིར་ཤར་དུས་ནི།
རང་བྱུང་བདེ་བ་འཁོར་ལོའི་རྒྱུད་ལས། ཉུག་ཙལ་ལས་ནི་རིག་ཙལ་བྱུང༌། ཞལ་གྱི་གསལ་ནས་སྒྲོ་བསྐུར་བྲལ་ཞེས་དང་དགོངས་པ་བཀའ་བགྲོས་ལས། དེ་ཚེ་ཀུན་ནང་ཆོས་དྲུག་གིས། གཞི་ཤེས་མ་རིག་དྲུག་བཅོམ་ནས་ཉུག་ཙམ་ལས་ནི་ཡིད་ཙམ་སྟོང༌། རིག་ཙམ་བྱུང་བས་རིག་འགྲིབ་བརླག ། སལ་གྱིས་གསལ་བས་མུན་སོང་སངས། ། ཞལ་གྱི་བྱུང་བས་འཐིབས་པ་མེད། ། སྒྲོ་སྐུར་བྲལ་བས་མ་རིག་དག ། འགྱུར་བ་མེད་པས་ནམ་མཁའ་འདྲ། །
དེ་ཡང་རྡོ་རྗེ་སེམས་དཔའ་ཉོན། ། འཁྲུལ་པ་མ་རིག་ལོག་བཅོམ་པས། ། ལུང་མ་བསྟན་པ་རང་བརླག་སྟོངས། ། བེམ་རོག་ཕྱེད་པས་གཞི་དང་འཕྲད། ། དེའི་ཕྱིར་མ་རིག་མུན་པ་སངས། ། རི་བོ་ཏ་མར་ཉི་ཤར་འདྲ་ཞེས་གདོད་མའི་ཀ་དག་ཆེན་པོ་སྔར་བཤད་པ་བཞིན། ནང་༼༢༠༠༽གསལ་ཡེ་ཤེས་སུ་ལྡན་དུ་བཞུགས། རྩེ་གཅིག་རྣམ་པར་མི་རྟོག་པར་ཉིད་དུ་གནས་པ་ལས། འཕེན་པའི་ཡེ་ཤེས་ཐྱེ་ཉིད་གཞི་ལྷུན་གྲུབ་རིག་པའི་ཡེ་ཤེས་ནང་གསལ་ཕྱོགས་ལྷུང་མེད་པའི་ཤེས་རབ་མེ་སྟག་ལྟར་སྲོག་སྙིང་པོའི་ཚུལ་དུ་དབུས་ན་བཞུགས་པ་ལ། གྱེན་དུ་རྒྱུ་ཤེས་རབ་ཀྱི་རྒྱུ་དང༌།
ཐུར་སེལ་ཤེས་རབ་གྱི་ཟེར་མདངས་འོད་དང༌། མེ་དང་མཉམ་པ་སྨིན་པར་བྱེད་པའི་སྟོབས་ཅན་དང༌། ཁྱབ་བྱེད་རྫོགས་པར་བྱེད་པའི་སྟོབས་ཅན་དང༌། སྲོག་རླུང་བཞི་ལྡན་འཆར་གཞིའི་ཚུལ་ཤིན་ཏུ་ཕྲ་བར་ཡོད་ཀྱང་དངོས་སུ་གྲུབ་པ་མེད་པས། དབྱིངས་སུ་ནི་འཕྲོས། འཕྲོ་གཞི་མ་འགགས་པའི་ཚུལ་དུ་མི་གསལ་ལ་གསལ་བའི་བདག་ཉིད་ཅན་དུ་ཡོད་པ་ལས། ནང་གསལ་གྱི་ཐུགས་རྗེས་རིག་ཙལ་ཞིག་གཡོས་པ་རླུང་གི་རྟ་བྱས་ཕྱི་གསལ་དུ་གདོད་མའི་གཞི་ལས་སྐད་ཅིག་དང་པོ་ཤར་དུས། དེ་ལྟར་སྣང་བ་ལྷུན་གྲུབ། ལྷུན་གྲུབ་རང་སྣང་རང་སྣང་ཡེ་ཤེས། ཡེ་ཤེས་ཡེ་གྲོལ།
ཡེ་གྲོལ་རང་རིག་རང་རིག་ཆོས་སྐུ་ཡིན་པས། ཐྱོའི་རིག་པ་ཕྱི་གསལ་སྐད་ཅིག་ལ་ཉུག་ཙལ་ཤར་བས། ཆོས་དྲུག་པོ་དེ་རྟོགས་ནས། དེའི་ངོ་བོ་ལས་ལོག་པའི་མ་རིག་པ་དྲུག་རང་དག་༼༢༠༡༽ཏེ་བཟུང་འཛིན་གྱི་སྣང་བ་རང་གྲོལ་ནས། རང་སྣང་སྐུ་དང་ཡེ་ཤེས་སུ། སལ་གྱིས་གསལ་བས་མ་རིག་པས་མུན་པར་སོང་བ་ཐམས་ཅད་སངས་ཏེ། ང་རིག་གི་ཡེ་ཤེས་ཞལ་གས་བྱུང་བས། སྐད་ཅིག་གཉིས་པ་དེ་ལ་གདོད་མའི་གཞི་ཐོག་ནང་གསལ་ཆེན་པོར་བཞུགས་ཀྱང༌། རྨུག་འཐིབས་གང་ཡང་མེད་པ་བུམ་ནང་གི་མར་མེ་ལྟར་གཞོན་ནུ་བུམ་པའི་སྐུར་བྱང་ཆུབ་ནས་སྒྲོ་འདོགས་པ་མྱ་ངན་ལས་འདས་པའི་སྣང་བ་ཤར་བ་དེ་དང༌། སྐུར་འདེབས་པ་འཁོར་བའི་སྣང་བ་སྟེ།
སྒོ་གཉིས་གྱི་རེ་དོགས་དང་བྲལ་ནས་གདོད་མའི་གཞི་ལ་མཐར་ཕྱིན་ཏེ་མི་འགྱུར་བ་ནམ་མཁའ་ལྟ་བུར་གནས་སོ། ། དེའི་ཚེ་རང་རིག་པས་འཁྲུལ་བ་ཐམས་ཅད་རང་དག་སྟེ། རིག་མཁན་གྱི་ཤེས་པ་དགེ་སྡིག་གང་དུ་ཡང་མ་གྲུབ་པའི་ལུང་མ་བསྟན་སྐད་ཅིག་མ་དང་པོ་ཉུག་ཙམ་བྱུང་བ་ཕྱིར་གསལ་བ་དེ་ཉིད་ཀྱང་སྐད་ཅིག་གཉིས་པར་ནང་དུ་ཐིམ་པས་རང་བརླག་པ་ཞེས་བྱ་སྟེ་རིག་པ་དེ་ཉིད་པོ་མ་ཐུབ་པ་ཉམས་པའི་ཕྱིར་རོ། ། དེའི་ཚེ་ཕྱིར་གསལ་བེམ་པོར་མ་འཁྲུལ་བར་རིག་པར་ཤེས་པས་བེམ་རིག་ཕྱེད་དེ་ཕྱིར་སྣང་འདོད་ལྔའི་སྣང་བ་ཡང་སྐད་ཅིག་༼༢༠༢༽དེ་ཉིད་ལ་ནང་འོད་གྱི་རང་བཞིན་ལ་ཐིམ་པས་གཞི་གདོད་མའི་སྣང་རིག་མ་བུ་འཕྲད་པ་ཞེས་བྱའོ། ། དེའི་ཕྱིར་ཤེས་པ་གདོད་མའི་གཞི་ཐོག་ཏུ་ཕྱིན་པས། མ་རིག་པའི་མུན་པ་སངས། སྣང་བ་གདོད་མའི་གཞི་ཐོག་ཏུ་ཕྱིན་པས་རི་བོར་ཏ་ལར་ཉི་མ་ཤར་བ་ལྟར། དེའང་ཀུན་ཏུ་བཟང་པོས་དགེ་བ་རྡུལ་ཙམ་ཅིག་མ་བྱས་པར་གཞི་ཐོག་ནས་སངས་རྒྱས་པར་གྲགས་ཀྱང༌། དཔྱད་ན་རང་ངོ་ཤེས་པ་དེ། ཟག་མེད་རང་བྱུང་གི་དགེ་བ་རྒྱ་མཚོ་ལྟ་བུ་ཡིན་པས།
ཚོགས་ཆེན་ཡེ་རྫོགས་པ་དང༌། ལུང་མ་བསྟན་གྱི་མ་རིག་པ་སངས་པས་བསྒྲིབས་པ་ཡེའི་དུས་སུ་བཅོམ་སྟེ། རང་སྣང་དུ་ཤེས་པས་མ་རིག་པ་སངས་ལ། དེ་སངས་པས་ཉོན་མོངས་པ་ཐམས་ཅད་སངས་ཏེ། མ་རིག་པ་དེ་སངས་པ་ལས་བྱུང་བའི་ཕྱིར་རོ། ། དེ་ཙམ་རང་གནས་གྱི་ཡོན་ཏན་མངོན་དུ་གྱུར་པས་སྐུ་དང་ཡེ་ཤེས་སུ་སངས་རྒྱས་པའོ། ། དེ་ཡང་ཐུགས་རྗེའི་གདངས་ཉུག་ཙམ་པའི་ཤེས་པ་ཕྱིར་འཕགས་པས། རང་སྣང་གི་འོད་གསལ་དང་ངོ་བོ་གཅིག་པའི་རང་གདངས་སུ་ཤེས་པས་ཤེས་རབ་དེ་སྐུ་དང་ཡེ་ཤེས་སུ་སྨིན་ནས། ངོ་བོའི་པ་ལ་སྔོན་བཞིན་ཆོས་སྐུ་རྟོགས་མེད་ཆེན་༼༢༠༣༽པོར་བཞུགས་སོ། ། གཞི་ཐོག་ནས་གྲོལ་ཟེར་བ་རྩིངས་ཏེ།
གཞི་ལས་གཞི་སྣང་ཤར་དུས་གྲོལ་བ། གཞི་ལས་འཕགས་པའི་སྐད་ཅིག་ལ་གྲོལ་བའོ། ། གང་དུ་གྲོལ་ན་གཞི་ཐོག་ཏུ་གྲོལ་ཟེར་བ་ཡང་རྩིངས་ཏེ་མཐར་ཕྱིན་ལྷུན་གྲུབ་གྱི་ས་ལ་གྲོལ་བའོ། ། གལ་ཏེ་གཞི་ཐོག་ཏུ་གྲོལ་ན་ཡང་ལྡོག་པར་འགྱུར་ཏེ་གཞི་དེ་འཁྲུལ་པ་འབྱུང་རུང་གི་ཆ་ནས་བཞག་པའི་ཕྱིར་ཏེ། འཁོར་འདས་གྱི་གཞི་ཡིན་པའི་ཕྱིར་གྲོལ་པ་ཉིད་ནི་ཐོག་མའི་ཞེས། གཞི་ཐོག་མ་ཡིན་ནམ་ཞེ་ན། གནས་ལུགས་ལ་ཐོག་མར་བཤད་པ་ཡིན་གྱི། དང་པོའི་གཞི་མ་ཡིན་ནོ། ། མདོར་ན་རང་ངོ་ཤེས་དུས་དབྱིངས་ཀྱི་ཡོན་ཏན་མཐར་ཕྱིན་ཏེ། སྒྲིབས་པ་དང་བྲལ་བས་འབྲས་བུར་གྲོལ་བར་ཞེས་བྱའོ། །
དེས་ན་སྐུ་དང་ཡེ་ཤེས་ལ་སོགས་པའི་ཡོན་ཏན་འཆར་གཞིར་གནས་ཚད་མ་དབྱིངས་གྱི་ཡོན་ཏན་ཞེས་བྱ་སྟེ་རིག་པ་ལ་ཡོད་ནི་ཡོད་ལ་མ་མངོན་པའི་ཕྱིར་རོ། ། མཐར་ཕྱིན་དུས་སངས་རྒྱས་གྱི་ཡོན་ཏན་ཞེས་བྱ་སྟེ། མ་རིག་པ་སངས་ཤིང་སངས་ཤིང་སངས་སྟོབས་གྱིས་རང་ལ་ཡོད་པའི་ཕྱིར་གཞི་ཡེ་སངས་རྒྱས་པ་ལ་རྟོགས་པས་ཡང་སངས་རྒྱས་པའི་༼༢༠༤༽ཕྱིར། ཡང་ན། གཞི་ལྷུན་གྲུབ་གྱི་སངས་རྒྱས་གྱི་ཡོན་ཏན་དང་འབྲས་བུ་མངོན་གྱུར་ག་སངས་རྒྱས་གྱི་ཡོན་ཏན་ཞེས་ཁས་བླང་ཀྱང་ལེགས་པ་ཡིན་ནོ། ། དེ་ལྟར་ཀུན་ཏུ་བཟང་པོ་སངས་རྒྱས་པ་དེ་ཡང་ཆོས་དྲུག་སྟེ། གཞི་ལས་འཕགས་པ། རང་ངོར་སྣང་བ་བྱེ་བྲག་ཕྱེད་པ། ཕྱེད་ཐོག་ཏུ་གྲོལ་བ། གཞན་ལས་མ་བྱུང་བ།
རང་སར་གནས་པའོ། ། དེ་དག་གི ། དོན་ནི་ཉུག་ཙམ་པའི་རིག་པ་གཞི་ལས། ཕྱིར་འཕགས་རིག་ཙམ་དུ་ཡོད་པས་རང་ངོར་སྣང་བ་མ་འགགས་སལ་གྱིས་གསལ་བས་བྱེ་བྲག་ཕྱེད་ནས། ཞལ་གྱིས་བྱུང་བས་ཕྱེད་པའི་ཐོག་དུ་གྲོལ། སྒྲོ་བསྐུར་དང་བྲལ་ནས། གཞན་སྐྱེན་ལ་མ་ལྟོས། འགྱུར་བ་མེད་པས་རང་སར་གནས་ཏེ་མ་རིག་པ་བཅོམ་བྱེད་ཤེས་རབ་གྱིས་ཆོས་ཉིད་དོན་དམ་པའི་བདེན་པ་མངོན་དུ་གྱུར་པས། གཞིའི་ཆོས་ཉིད་འབྲས་བུར་སྨིན་པ་སྟེ་ཆོས་དྲུག་པོ་དེ་དག་ཀྱང་རྒྱུ་ལས་མ་བྱུང་བའི་འབྲས་བུ། སེམས་ལས་མ་བྱུང་བའི་སངས་རྒྱས།
ལུང་ལས་མ་བྱུང་བའི་མན་ངག་ལས། རང་བྱུང་བས་སངས་རྒྱས་པ་སྟེ་འོག་མ་རྩོལ་བས་བྱས་པའི་ཚོགས་གཉིས་རྒྱུ་ལས་མ་བྱུང༌། ཀུན་གཞི་ཚོགས་པ་དང་བཅས་པའི་སེམས་མ་ཤར་བའི་དུས་༼༢༠༥༽ན། ཐུགས་རྗེ་གདངས་ཤེས་ར་བདེས་གཞན་ནས་མན་ངག་མ་ཐོབ་པ་རང་ཉིད་སློབ་དཔོན་མེད་པར་རང་བྱུང་གི་ཡེ་ཤེས་གྱིས་རང་ངོ་ཤེས་པས་གཞི་ཡེ་སངས་རྒྱས་ལ་རྟོགས་པས་ཡང་སྤྱས་པ་ནི་གདོད་མའི་གཞི་དང་གཞི་སྣང་འབྲས་བུར་གྲོལ་བ་ནི་རྟོགས་པའི་ཤེས་རབ་གྱིས་བྱེད་པ་སྟེ། སྒྲོན་མ་འབར་བའི་རྒྱུད་ལས། གཞི་ཉིད་འབྲས་བུ་སྨིན་བྱེད་ཤེས་རབ་སྟེ། ཤེས་རབ་སྐུ་རུ་སྨིན་པ་ཡིས། ། ངོ་བོ་ཉིད་གྱི་ཆོས་སྐུ་དེ། ། སེམས་ཆོས་ཀྱི་སྐུ་རུ་སྨིན། ། དེ་ཡི་ཡེ་ཤེས་རྒྱུན་མ་ཆད། །
སྐུ་དང་ཡེ་ཤེས་ལྷུན་གྲུབ་གསལ། ། ཞེས་སོ། ། དེའི་དུས་སུ་ཤེས་བྱ་ཡུལ་སྣང་དུ་ཤར་བའི་རྣམ་པ་རང་ངོར་མཁྱེན་པས་རྣམ་པ་ཐམས་ཅད་མཁྱེན་པའི་སངས་རྒྱས་ཡིན་ལ་རང་ངོ་ནང་གསལ་དུ་བཞུགས་པའི་ཆོས་ཉིད་དཔྱོད་བྱེད་གྱི་སྤྲོས་པ་ཞི་བ་ནི་ཐམས་ཅད་མཁྱེན་པའི་སངས་རྒྱས་ཞེས། ། ནང་བཞུགས་གྱི་ཤེསཔ་དང་ཕྱིར་གཟིགས་གྱི་ཤེས་པའི་ཆ་ལ་རྣམ་པ་སྣང་བའི་རྣང་གི་ཁྱད་པར་ལས་བཏགས་ཀྱང་དེ་གཉིས་ལྡོག་པ་ཐ་དད་ལ་ངོ་བོ་གཅིག་པས་ནང་བཞུགས་ལ་ཐོས་མཁྱེན་པ་བདེན་གཉིས་ཅིག་ཆར་དུ་གཟིགས་པ་ཐམས་ཅད་མཁྱེན་པའི་ཁྱད་ཆོས་སུ་བཤད་པ་མཐར་ཐུག་པ་དེ་ཡིན་ནོ། ། ༼༢༠༦༽པོའི་ཡན་ལག་འོད་དུ་གསལ་བའོ། ། ཀུན་གསལ་ལས། དེ་ཡི་སྐུ་ཡི་བཞུགས་ཚུལ་ནི། སྟོང་གསལ་ཆུ་ཟླའི་གཟུགས་བསྙན་བཞིན། དེ་ཡི་གསུང་གི་གནས་ལུགས་ནི། ཡན་ལག་རླུང་བཞི་མེ་སྟག་ཟེར་བཞིན་དུ། །
རིག་པའི་ཀློང་ན་གསལ་བའོ། ། དེ་ཡི་ཐུགས་ཀྱི་གནས་ལུགས་ནི། ། སྲོག་རླུང་རང་གི་ངོ་བོའོ། ། ཕྱོགས་ལྷུང་མེད་པའི་ཤེས་རབ་མེ་སྟག་ལྟར། ། སྙིང་པོའི་སྙིང་པོ་ཡེ་ཤེས་ལྔར་བཞུགས་སོ། ། ཞེས་དང༌། ཤེས་རབ་ཡང་གསལ་ལ་ཆ་ཕྲ་བས། བླང་ངའི་རྒྱབ་གྱི་མེ་སྟག་བཞིན་ཏེ་ཞེས། དེ་ནི་ཐོག་མའི་སྤྱི་གཞི་རིགས་པའི་དབྱིངས། ཞེས་བྱ་སྟེ།
རླུང་ལྔ་དང་འབྲེལ་བ་སྒྲུབ་པའི་དོན་ཏེ་ཞེས་སོ། ། དེ་ལྟར་ན་རང་བཞིན་གསུང་དུ་བཞུགས་པའི་དོན་འོད་ལྔའི་འཆར་གཞི་སྲོག་རླུང་ཡན་ལག་བཞི་ལྡན་ནང་གསལ་དུ་ཆ་ཕྲ་བའི་ཚུལ་གྱི་སྣང་རུང་དང་མེད་ཀྱང་འབྱུང་རླུང་དུ་འདོད་ན་ཀུན་གསལ་གྱི་ལུགས་གིས་དཔང་པོ། ཡང་བཞུགས་སོ། ། དེ་ཡང་ཐུགས་རྗེ་རྩལ་གཡོ་བྱེད་ལ། བྲོག་རླུང་དོགས་པ་ནི་འདིའི་རྒྱུད་ཕལ་ཆེར་དགོངས་པ་མཐུན་པའི་ཕྱིར། ལུས་ལ་རྩ་༼༢༠༧༽ལས་གྱི་རླུང་ཞེས་བཞག་པས། དཔེར་ན་ར་མང་དྲའི་བུ་མ་ཁྲོབ་ན་མི་དང་ཁྲོས་ན་མི་དང་ཁྲོས་ན་སྟག་ཏུ་གྱུར་པའི་དཔེ་མཚོན་པ་བཞིའོ། ། མཁྲོ་ཡང་ཏིག་ལས། ཡེ་ཤེས་གྱི་རླུང་ལ་གཉིས་ངོ་བོ་ཡེ་ཤེས་ལྔ་ཡིན་ལ། གཉིས་པ་དེའི་གདངས་སྲོག་འཛིན་ལ་སོགས་པ་ལྔའི་མིང་གསུང་ནས།
མདོར་ན་རླུང་ནི་ཐུགས་རྗེ་རིག་པའི་ངོ་བོར་མིང་དུ་བཏགས་ཏེ། དེ་ཡང་ངོ་བོ་རང་བཞིན་ཐྱེ་གསུམ་དབྱེར་མི་ཕྱེད་པའི་བདག་ཉིད་དུ་བཞུགས་པས་ཡེ་ཤེས་ཞེས་བྱ་བ་ལ། དེ་ཡང་འགྱུ་ཙམ། རིག་ཙམ་རླུང་དང་ཆོས་མཐུན་པའི་ཕྱིར་རླུང་ཞེས་བྱའོ། ། ཞེས་སོ། ། རླུང་ཇི་ལྟ་བཞིན་དུ་ཡོད་པར་མ་གསུང་ཀྱང༌། ཐེག་མཆོག་མཛོད་ལས། སྲོག་རླུང་དེ་ལས་འཕྲོས་པ་ཡན་ལག་གི་རླུང་བཞི་ནི་ཐུགས་རྗེའི་རྩལ་ལས་ཉི་མ་དང་འོད་གསེར་ལྟ་བུ་སྟེ་གྱེན་དུ་རྒྱུ་ཤེས་རབ་གྱི་རྟ་དང༌། ཐུར་སེལ་ཤེས་རབ་གྱི་འོད་ཟེར་མེད་པ་འོད་དང༌། མེ་དང་མཉམ་པ་སྨིན་པར་བྱེད་པའི་སྟོབས་ཅན་དང་ཁྱབ་པར་བྱེད་པའི་སྟོབས་ཅན་བཞི་སྟེ།
འདི་དག་ཀྱང་སྲོག་རླུང་ཙམ་གྱི་ཆ་ལ་ཡོད་ཀྱང༌། དབྱིངས་སུ་ནི་འཕྲོས། འཕྲོ་གཞི་ལ་འགགས་པའི་སྙིང་པོ་ཙམ་དུ་གནས་ཏེ། སྙིང་༼༢༠༨༽འདི་སྐབས་དཀའ་བའི་གནས་སུ་བཞུགས་པས། ད་ནི་མདོར་དྲིལ་ཏེ་ཅུང་ཟད་བཤད་ན། དེའང་ངོ་བོ་སྐུར་བཞུགས་གསུང་བས། རང་ངོ་ན་མི་གསལ་ཡང་ཕྱི་གསལ་གྱི་སྐུའི་འཆར་གཞི་མ་འགགས་པར་གསལ་བས་སམ་མི་འགྱུར་བས་སོ། ། རང་བཞིན་གསུང་དུ་བཞུགས་གསུང་བ་ཡང་རང་བཞིན་གྱི་གདངས་འོད་ལྔའི་འཆར་གཞི་སྲོག་རླུང་ཡན་ལག་བཞི་ལྡན་གསུང་གི་སྙིང་པོར་གཞི་ལ་ཡེ་ནས་གནས་པའོ། ། ཐུགས་རྗེས་ཐུགས་རང་བྱུང་རིག་པའི་སྙིང་པོར་མཁྱེན་པ་གཉིས་གྱི་ཡེ་ཤེས་སུ་ལྷུན་གྱི་གྲུབ་པས་མཁྱེན་པ་གཉིས་ཀྱི་ངོ་བོ་ཆོས་ཉིད་ནང་གསལ་ལ་ལྟོས་ནས་ཐམས་ཅད་མཁྱེན་པ་རྣམ་པ་ཆོས་ཅན་སྤྱིར་གསལ་ལ་ལྟོས་ནས་རྣམ་པ་ཐམས་ཅད་མཁྱེན་པའི་ཡེ་ཤེས་སུ་སྣང་བའོ། ། རླུང་ལྔ་ནི་རྩ་བ་ག་རླུང་ཐྱེ་རིག་པའི་ཡེ་ཤེས་གྱི་ཆ་ལས།
དག་ན་སངས་རྒྱས་གྱི་ཡེ་ཤེས་དང༌། མ་དག་ན་སེམས་ཅན་གྱི་རྟོག་ཚོགས་སུ་འཆར་བའི་གཞི་གྱུར་བ་སྟེ་དག་མ་དག་ནི་ཐུགས་རྗེས་རྩལ་ལས་འཛིན་པས་བཅིངས་མ་བཅིངས་དང༌། ལམ་དུས་ན་ལས་སུ་རུང་མ་རུང་གིས། དག་པ་ཡེ་ཤེས་གྱི་རླུང་དང་འཛིན་པས་བཅིངས་པ་དང་ལས་སུ་མ་རུང་ན་ལས་གྱི་རླུང་མ་དག་པ་༼༢༠༩༽གནས། དེ་ལ་རླུང་གནས་རླུང་ལ་ཡེ་ཤེས་དང༌། ལས་ཀྱི་རླུང་གཉིས་སུ་རྒྱུའོ། ། ཡེ་ཤེས་གྱི་རླུང་གིས་མྱ་ངན་ལས་འདས་པར་སྨིན་པར་བྱེད་ལ། ལས་རླུང་གིས་འཁོར་བ་སྨིན་པར་བྱེད་པས། དེ་ཡང་རྩ་ནས་འགྱུ་བ་ཙམ་དུ་གཅིག་པ་ལས། ལས་དང་ཡེ་ཤེས་གཉིས་སོ་སོར་འགྱུར་བ་ཅི་ཡིན་ཡང་ན་མི་འདྲ་བ་གཉིས་སུ་རིགས་ལ།
གཅིག་ཡིན་ན་གཉིས་སུ་མི་འཐད་ལ། འགྱུ་བ་ཙམ་དུ་ནི་གཅིག་པས། འཁོར་འདས་གང་རུང་གཅིག་ལས་མི་རིགས་སོ་སྙམ་ན། འགྱུ་བ་ཙམ་དུ་གཅིག་ཀྱང་རྩ་མ་འཆུས་པའི་འགྱུས་པ་མས་ཡེ་ཤེས་ཀྱིས་རླུང་དུ་སོང་བས་བྱེད་ལས་བདེ་བ། གསལ་བ། སྟོང་པར་རྟེན་པས་ཡེ་ཤེས་རླུང་ཞེས་བྱའོ། ། འཆུས་ན་ལས་རླུང་དུ་སོང་བས་བྱེད་ལས་རྣམ་རྟོག་ཐ་དད་དང༌། མི་དགེ་བའི་ཉམས་སྐྱེའོ། ། རིག་པའི་གདངས་དང་ལུས་ཀྱི་རྩ་ནས་འགྱ་བའི་རླུང་ཙམ་དུ་གཅིག་ཀྱང་རྩ་འཆུས་ལས་སུ་རླུང་མ་རུང་ལས་ཕྱིའོ། ། གཞིའི་སྐབས་རྩ་བའི་རླུང་ལྔ་ཡི་སྒྲ་བཤད་ནི།
རང་ཤར་ལས། ཡེ་ཤས་དག་པའི་༼༢༡༠༽པ་ལ་བསྐྱོད་པར་བྱེད་པས་ན་སྐྱོད་བྱེད་གྱི་རླུང་ཞེས་བྱའོ། ། དག་པ་ཡེ་ཤེས་གྱི་སྲོག་འཛིན་པའི་ཕྱིར་ན་སྲོག་འཛིན་པའི་རླུང་ཞེས་བྱའོ། ། ཡེ་ཤེས་གྱི་འོད་ལྔ་རང་ཆས་སུ་ཡོད་པའི་ཕྱིར་ན། བཀྲག་དང༌། གཟི་གདངས་མདངས་སུ་བསྐྱེད་པའི་རླུང་ཞེས་བྱའོ། ། ཤེས་རབ་གྱིས་ཡང་དག་པའི་དབྱིངས་སུ་སྒྲོལ་ནུས་པའི་ཕྱིར་ན་སྙིང་རྗེ་མེད་པ། བསྐལ་པ་ལས་ཀྱི་རླུང་ཞེས་བྱའོ། ། ཡེ་ཤེས་གྱི་སྣང་བ་དང་འདུ་འབྲལ་མེད་པར་གནས་པའི་ཕྱིར། མེ་དང་མཉམ་པའི་རླུང་ཞེས་བྱའོ། །
དེ་ལྟར་དངོས་མའི་རླུང་ལྔ་ལ་རིག་པའི་ཡེ་ཤེས་བརྟེན་ནས་ད་ལྟ་སྙིང་ཁ་ན་གནས་པས་ཡེ་ཤེས་གྱི་དང་གདངས་འོད་ལྔར་གསལ་བའི་གནད་དེ་ཡིན་ནོ། ། རིག་པ་རླུང་དང་བྲལ་དུས། ཡེ་ཤེས་དབྱིངས་སུ་འཁྱིལ་བས་ན་མི་མངོན་པའང་རླུང་པོས་དག་པའི་གནད་མ་ཐུག་གོ ། ད་ལྟ་ལུས་ལ་ཇི་ལྟར་གནས་ན། ཟབ་མོ་ཡང་ཏིག་ལས། ལས་བྱེད་པའི་རླུང་ནི་ལྔ་སྟེ། འདོགས་བྱེད་གི་རླུང་རང་གི་ཚིགས་བཞི་ལ་གནས་པས། ཤ་དང་རྒྱུས་པའི་སྟོབས་སྐྱེད། བཀྲག་དང་གཟི་མདངས་བསྐྱེད་པའི་རླུང་སྨིན་ཕྲག་ན་གནས་པས་ཁྲག་དང་ཆུ་སེར་གྱི་སྟོབས་བསྐྱེད་༼༢༡༡༽མོ་མཉམ་གྱི་རླུང་ཕོ་བ་ན་གནས་པས་ཟས་འཇུ་བར་བྱེད། ད་ས་སྙིགས་འབྱེད་པའི་རླུང་སྟོང་འོག་གཉིས་ན་གནས་པས།
ད་ས་མ་ལུས་ལ་འགྲིལ། རྙིགས་མ་དོར་བར་བྱེད། སྙིང་རྗེ་མེད་པ་བསྐལ་བ་ལས་གྱི་རླུང་རིག་པ་དང་དབྱེར་མེད་པར་སྙིང་ག་ན་གནས། འཁོར་བ་ཆོས་ཉིད་དུ་སྒྲོལ་བར་བྱེད་དོ་ཅེས་སོ། ། སྲོག་འཛིན་པའི་རླུང་ནི་མོ་སྟག་མ་གཞན་བཞི་དེའི་ཟེར་ལྟ་བུར་ཡིན་པར་གསུངས་སོ། ། ཐྱེའི་གདངས་ཉུག་ཙམ་པའི་ཤེས་རབ་དེ། གྲོགས་ཆོད་གྱི་གནད་ལ་བརྟེན་ལ་བརྟེན་པའི་ངོ་སྤྲོད་རྣམས་དང༌། ཐོད་རྒལ་གྱི་དབང་པོའི་མངོན་སུམ་དུ་རིག་གདངས་ངོ་སྤྲོད་དུས། ཕྱིའི་རིག་གདངས་མཐོང་བ་དང་དེ་དུས་ནང་དུ་བལྟས་པས་རྟོག་མེད་རང་གསལ་དུ་ཤེས་རབ་རང་བྱུང་གི་སྒྲོ་མ་ངོ་ཤེས་ནས། སྒྲོན་མ་བཞི་ཡང་སྒྲོན་མར་འཇོག་བྱེད་ཁྲེགས་ཆོད་གྱིས་རིག་པ་ངོ་ཤེས་མཁན་དང༌།
བར་དོ་ན་རང་ངོ་ཤེས་པ་དང་གཞི་ཐོག་ནས་ཀུན་ཏུ་བཟང་པོ་གྱོལ་བྱེད་ཐམས་ཅད་ཤེས་རབ་དེ་འདིར་ཤེས་པར་གལ་ཆེ་བས་གསལ་བར་བཤད་པ་ལ་རྩ་བ་གསུམ་གྱིས་བཟོད་པ་བཞེས་ནས་ཚངས་པ་ཡིད་བཞིན་དུ་རྩལ་དུ་གསོལ། ༼༢༡༢༽གཉིས་པ་གྲོལ་ནས་དབྱིངས་ན་བཞུགས་ཚུལ་ནི། ཀ་དག་ལྷུན་གྲུབ་གྱི་ཡོན་ཏན་མངོན་དུ་གྱུར་ནས་ཤེལ་འོད་ནང་དུ་བསྡུས་པ་ལྟར། རང་ངོ་ནང་གསལ་གཞོན་ནུ་བུམ་པའི་སྐུར་བཞུགས་སྟེ། ཆོས་སྐུ་ཀ་དག་གི་ངོ་བོ་མཐའ་དབུས་མེད་པའི་དབྱིངས་སངས་མཐོ་བའི་ཀློང་ན། ལྷུན་གྲུབ་གཏིང་གསལ་གྱི་འོད་ལྔ་གཞལ་ཡས་ཁང་གི་བཀོད་པའི་ནང་ན་རིག་པའི་སྟོང་ཆ་ཆོས་ཉིད་ཀུན་ཏུ་བཟང་མོ། སྣང་ཆ་ཆོས་སྐུ་ཀུན་ཏུ་བཟང་པོ། ཡབ་ཡུམ་དུ་རང་གསལ་བ་ཐབས་དང་ཤེས་རབ་གྱི་དྲ་བས་རང་འབྲེལ་ཞིང༌། ཤེས་རབ་སྲོག་ཏུ་གྱུར་པའི་རྟ་ཤེས་བྱ་ཤེས་བྱེད་ཐམས་ཅད་ཤེས་བྱེད་དུ་གྲུབ་པས་བང་མགྱོགས་འོད་གསལ་ལྔའི་ནང་གདངས་ལ་འདྲེས་ལ། མཉམ་པའི་རང་བཞིན་ཐང་ཡངས་ཏེ།
དེ་ཉིད་ནུབ་པ་མེད་པས། གསང་བའི་ཉི་མ་དབྱིངས་ན་ཤར་རོ། ། དེའི་ཚེ་དབྱིངས་ཀྱི་༼༢༡༣༽འབྱུང་ལྔ་རང་ས་ན་བཀོད་པས་སྣང་བ་དང་བོད་ཀྱི་རང་གདངས་སུ་གསལ་བ་གཏིང་གསལ་གྱི་གདངས་ནུབ་པ་མེད་པ་ཡེ་ཤེས་གྱི་འོད་ལྔ་དབྱིངས་ན། ཟ་ར་ཚགས་སུ་འཁྱིལ་ཏེ། དངོས་པོ་དང་མཚན་མ་ལྟར་བ་གྲུབ་པས་སྟོང་པ། མེད་པ་ཕྱང་ཆད་དུ་མ་སོང་བས་འདྲི་ལེགས་པ། ངོ་བོ་རང་བཞིན་ཐུགས་རྗེ་གསུམ་རྒྱ་མདུད་གཅིག་ཏུ་འདྲིལ་ཞིང༌། རིག་པ་འོད་གྱི་ཁང་པ་ཅན་གནས་སྐབས་སུ་གྱི་གཞིའི་འོད་ཁང་དང་ཁྱད་པར་ཆེ། འོད་མཐའ་ཡས་པའི་སྣང་བ་ལྷུན་གྲུབ་སྡུག་པ། རྣམ་པར་གྲོལ་བའི་ཡེ་ཤེས་མཐའ་ཡས་པ།
རྒྱལ་མཚན་གྱི་རྩེ་མོ་སྟོབས་བཅུ་དང་མི་འཇིགས་པ་བཞི་དང་སོ་སོ་རིག་པ་དང་མཚན་དང་དཔེ་བྱད་ལ་སོགས་པ་རྟག་ཏུ་མི་ནུབ་པའི་རང་བཞིན་ནོ། ། འོད་གསེར་མཐྱས་པའི་སྒྲོན་མ་གསལ་བ་ཡེ་ཤེས་གྱི་རང་སྣང་བ་འཕེལ་འགྲིབ་མེད་པ། ཐུགས་རྗེ་ཆེན་པོས་ཕན་པར་བཞེད་པའི་ལམ་གཞན་དུ་མི་བསྒྲོད་དེ་རང་ངོ་ན་གསལ་བ། སྐུ་ལྔའི་མཆོད་རྟེན་ཡེ་ཤེས་ལྔའི་བང་རིམ་དང་བཅས་པ། དབྱིངས་ཆོས་ཉིད་གྱི་གནས་ལས་མི་གཡོ་ཞིང༌། ཐབས་ལ་མཁས་པའི་ཐུགས་རྗེ་ཆེན་པོའི་སྟོང་ལམ་ཕྱོགས་མཐར་༼༢༡༤༽གཏུགས་པ་ཀུན་ཏུ་འགྲོ་བས། སངས་རྒྱས་དང་སེམས་ཅན་ཐམས་ཅད་གྱི་བླ་མར་སྤྱི་ཕུད་སྔོན་གྱི་ཐོག་མ་བཞུགས་སོ། ། འོད་གྱི་ཁང་པ་གསུང་བ་གནས་སྐབས་གྱི་གཞིའི་བཞུགས་ཚུལ་མ་ཡིན་ཏེ། ནང་གསལ་གྱི་སྐུ་གསུམ་ལས་རོལ་བའི། སྐུ་གསུམ་འཆར་རུང་དང་བཅསཔ་སྟོན་པས་ལོངས་སྐུའི་གཞལ་ཡས་ཁང་ལ་གོ་དགོས།
དེ་ཡང་སྐུ་གསུམ་ཆོས་ཀྱི་སྐུར་རོ་གཅག་པས་སྣང་མི་སྣང་ལས་འདས་ཀྱང༌། ཆོས་སྐུ་དེའི་ངང་ལས་ཐུགས་རྗེས་རྩལ་ལས་རོལ་པ་གཟུགས་སྐུ་གཉིས་ཤར་བས། ལོངས་སྐུ་དང་སྤྲུལ་སྐུར་བཏགས་ཡོད་འབྲས་བུ་ལ་རྒྱུའི་མིང་གིས་བཏགས་པ་ཉི་མའི་འོད་ཟེར་ཁང་བར་བྱུང་དུས་ནང་དུ་ཉི་མ་ཤར་ཞེས་བརྗོད་པ་བཞིན། ལོངས་སྐུ་དངོས་ནི་ཆོས་སྐུའི་དུས་གྱི་རིག་པའི་རང་བཞིན་གསལ་བ་ལྷུན་གྲུབ་གྱི་ཆ་འཆར་གཞིར་བཞུགས་པ་དང་སྤྲུལ་སྐུ་དངོས་ཐྱེའི་ཆ་ཡེ་ཤེས་སུ་བཞུགས་པ་དེ་ཡིན་པས། སྐུ་གསུམ་དབྱེར་མེད་པ་དེས་ན། ཆོས་སྐུ་ངོ་བོ་སྟོང་པ་ཟང་ཐལ་བའི་རིག་པ། རོལ་པ་རྣམ་པར་མི་རྟོག་པའི་ཡེ་ཤེས་རྒྱ་མཚོ་ལྟ་བུ། ལོངས་སྐུ་ནི་རང་བཞིན་གསལ་བ་ལྷུན་གྲུབ། རོལ་པ་མཚན་དཔེ་བརྒྱན་པའི་རིགས་ལྔ་༼༢༡༥༽སྤྲུས་སྐུ་ཐྱེ་ཀུན་ཁྱབ་གྱི་ཡེ་ཤེས་འཆར་གཞིའི་ཆ། རོལ་བ་གང་ལ་གང་འདུལ་དུ་སྣང་བའི་སྟོན་པ་སྟེ།
སྐུ་གསུམ་དང་རོལ་པའི་ཁྱད་པར་ཕྱེད་པ་གཅེས་སོ། ། དེ་ལྟར་ན་ཆོས་སྐུ་ལ་སྐུ་གསུམ་ཡོད་པས། གཟུགས་སྐུའི་རོལ་པ་གཉིས་ཕྱི་གསལ་དུ་གདུལ་བྱ་ལ་སྣང་བ་འདི་འཐད་དེ། ཤེལ་ལ་ནང་འོད་ལྔ་ཡོད་པས་རྐྱེན་ཉི་ཟེར་དང་འཕྲད་དུས་འོད་ལྔ་ཕྱི་གསལ་དུ་འཆར་བ་འཐད་པ་བཞིན་ནོ། ། གསུམ་པ་དེ་ལས་གཞན་དོན་མཛད་པ་ནི། དེ་ལྟ་བུའི་ཆོས་སྐུ་དེ་ལས་མ་གཡོས་བཞིན་དུ། ལྷུན་གྲུབ་གྱི་སྒོ་ལས་སེམས་ཅན་གྱི་སྣང་ཚུལ་དང་བསྟུན་ནས་དོན་མཛད་དེ། ལྷུན་གྲུབ་གྱི་འོད་དང་སྐུའི་རྩལ་ལས་ལོངས་སྐུའི་སྣང་བ་བཀོད། དེ་ལས་ཚང་ཆེན་གྱི་བསྐལ་བ་བཀོད་དོ། ། རང་བཞིན་སྤྲུལ་སྣང་བ་དང༌།
མ་དག་འཁོར་བའི་སྒོ་ལས་འགྲོ་བའི་སྣང་བ་དང་མཐུན་པའི་སྟོན་པ་སེམས་ཅན་གྱི་གནས་རིས་ཁྱབ་པར་བསྟན་ནས་དོན་མཛད་པ་སྟེ། དེ་ཡང་དང་པོ་མ་དག་པའི་སྒོ་ཤར་དུས་གདུལ་བྱ་འདུལ་ཕྱེད་གྱི་འབྲེལ་བས་སྣང་བའི་ཕྱོགས་རང་སྣང་གི་འཁྲུལ་སྣང་ཆ་དང་བཅས་པ་སྤང་ལ་༼༢༡༦༽སྣང་བའི་སྣོད་བབཅུད་རང་ངོ་ལ་མེད་དེ་ བད་ཀན་ལོག་པས་རབ་རིབ་ལོག་པ་བཞིན་དུ་ འཁོར་བའི་འཁྲུལ་སྣང་ཆ་དང་བཅས་པ་གཟིགས་ཡུལ་རང་མཚན་དུ་མེད་དོ། ། དེ་ལྟར་དུ་མེད་ཀྱང་སེམས་ལ་ཐུགས་རྗེ་གཟིགས་པ་འཇུག་པ་འདི་ལ། ཁ་གཅིག་གིས་སེམས་ཅན་གྱི་སྨོན་ལམ་དང་སངས་རྒྱས་གྱི་བྱིན་རླབས་ལས་གཞན་སྣང་དུ་གཟུགས་སྐུ་སྣང་ཡང་སངས་རྒྱལ་ལ་གཏན་ནས་མི་སྣང་བས་སེམས་ཅན་མི་གཟིགས་སོ་ཞེས་ནམ་མཁའ་ལྡིང་གི་མཆོད་སྟོང་གི་དཔེ་འགོད་པའང་ཕྱོགས་གཅིག་ཏུ་འཁྲུལ་བར་རང་ངོར་མི་སྣང་བ་འཐད་ཀྱང༌། གདུལ་བྱ་མི་སྣང་བ་མི་འཐད་དེ། ཐམས་ཅད་མཁྱེན་པ་དང་འགལ་ཞིང༌། ཇི་སྙེད་མཁྱེན་པའི་ཡེ་ཤེས་མེད་པའི་སྐྱོན་ཡོད་དེ། ཡང་ཁ་གཅིག་འཁྲུལ་སྣང་རང་མཚན་གཟིགས་ནས་དོན་མཛད་པར་འདོད་པའང༌། གདུལ་བྱ་མཁྱེན་ངོས་ནས་འཐད་ཀྱང་འཁྲུལ་བ་རང་མཚན་པ་རང་ངོ་ན་སྣང་བ་དེ་ཤིན་ཏུ་མི་འཐད་དེ། ཞིང་དག་པའི་སྦྱོར་བ་རྫོགས་པ་དང༌།
མ་རིགས་པའི་འཁྲུལ་བ་སྣང་བའི་ཕྱིར་དང༌། གནས་འགྱུར་ཁྱད་པར་ཅན་མ་ཐོབ་པར་ཐལ་ཏེ། འཛིན་བཅས་དབང་པོ་ལྔའི་སྣང་ཡུལ་འཁྲུལ་བ་མ་དག་པའི་ཕྱིར། འདོད་ན་༼༢༡༧༽སྒྲིབ་པ་ལ་དག་པའི་སངས་རྒྱས་སྲིད་པར་ཐལ་བའི་རྐྱེན་ཡོད་ལ། དག་པ་ས་གསུམ་ནི། འཁྲུལ་སྣང་གནས་འགྱུར་ཏེ་ཞིང་དག་པར་བཤད་ནས་སངས་རྒྱས་ན་ལྟ་ཅི་སྨྲོས། དཔེ་ན་སངས་རྒྱས་ཉག་གཅིག་ནི་ཆོས་སྐུར་རོ་གཅིག་ཏུ་གྱུར་ནས། ལྷུན་གྲུབ་གྱི་གྲུབ་པའི་ཡེ་ཤེས་དང་ཐུགས་རྗེའི་ཆ་ལས། གཟུགས་སྐུ་གཉིས་སྣང་བས་འགྲོ་བའི་དོན་མཛད་པ་དེ་ཡང༌། རང་ངོར་མ་འཁྲུལ་བས་འཁྲུལ་སྣང་མི་སྣང་བཞིན་དུ་གཞན་ན་མེད་པ་གསལ་སྣང་དུ་འཆར་བ་ཙམ་དེ་གཟིགས་ནས་ཆོས་སྟོན་པ་སྟེ་ལྷ་མིག་དག་པས་རང་ངོར་གཟུགས་སྣང་མ་འཁྲུལ་ལ།
གཞན་ཞིག་ལ་རབ་རིབ་དང་དུང་ལ་སེར་འཛིན་དང༌། གཉིད་ལས་རྨི་ལམ་འཆར་གྱིས་འདུག་པ་དེ་མཐོང་ནས་དེས་དེ་ལ་སྣང་བ་དེ་མེད་པ་གསལ་སྣང་ཡིན་གྱིས་དོན་ལ་མ་གྲུབ་པ་ཡིན་ནོ་ཞེས་འདོམས་པ་དང་འདྲ་སྟེ། སེམས་ཅན་ལའང་འཁྲུལ་སྣང་སྣང་བ་ཙམ་ལས་མ་གྲུབ་པ་འདི་རང་བཞིན་མེད་པར་རྟོགས་ནས་གོམས་པས་དུས་རིངས་ཞིང་ན་སངས་པས། གཉིད་སད་པའི་རྨི་ལམ་ལོག་པ་ལྟར་སངས་རྒྱས་ཀྱི་དག་སྣང་འབའ་ཞིག་དོན་ལ་གནས་པ་ཡིན་ནོ། ། ༼༢༡༨༽དེ་ལྟར་ན་རང་ངོར་འཁྲུལ་བ་མེད་ཀྱང་གཞན་ལ་འཆར་བར་གཟིགས་ནས་དོན་མཛད་པ་དེ་ཡང༌། རང་བཞིན་ཤུགས་གྱི་ཐུགས་རྗེ་སངས་རྒྱལ་ལ་ཡོད་པས་སྤྲུལ་པ་འཆར་ལ། སེམས་ཅན་ལ་དེ་མཐོང་དུ་རུང་བ་དེ། རང་རང་གི་ལས་དག་པ་ལས་བྱུང་སྟེ། ཐུགས་རྗེ་མེད་ན་འཁོར་བ་མར་ཆད་སངས་རྒྱས་པར་ཆད་ནས་སུ་ལའང་ཕན་པ་མི་འབྱུང་ན། དེ་ལྟར་མ་ཡིན་པར་འཁོར་བ་ཇི་སྲིད་དུ་སེམས་ཅན་གྱི་དོན་མཛད་པ་ནི་ཐུགས་རྗེའི་སྒོ་ནས་བྱུང་བའོ། །
དོན་གསུམ་པ་མ་རིག་པ་སེམས་ཅན་གྱི་འཁྲུལ་ཚུལ་ནི། ཐོག་མའི་གཞི་ལ་འཁྲུལ་བ་མེད་ཀྱང༌། གཞི་སྣང་ཤར་དུས་རང་ངོ་མ་ཤེས་པའི་ཤེས་པ་ལུང་མ་བསྟན་མ་རིག་པའི་རྩ་བ་ཅན་དེས། གཞི་སྣང་ལ་རིས་སུ་བཅད་དེ་འཁྲུལ་ཏེ་དེ་ཡང་དང་པོ་འཁྲུལ་པའི་རྒྱུ་མ་རིག་པ་གསུམ་སྟེ། རང་ངོ་མ་རིག་པའི་ཆ་ཙམ་ལས་གཟུགས་འཛིན་དུ་མ་སྐྱེས་པས་དོན་གྱིས་མ་འཁྲུལ་བ་ཞེས་བྱ་བ་དེ་འཁྲུལ་བར་སོང་ཏེ། མིང་མེད་མིང་དུ་སོང་བ་བཞིན་རྒྱུ་བདག་ཉིད་གཅིག་པའི་མ་རིག་པའོ། ། དེ་ཉིད་ངོ་མ་ཤེས་ཙམ་ལྡོག་དེ། ལྷན་སྐྱེས་གྱི་མ་རིག་པ་སྟེ། འཁོར་འདས་གཉིས་གྱི་སྣང་ཆར་བྱུང་བའོ། ། ༼༢༡༩༽དེ་ལྟར་ཡུལ་འོད་སྣང་ལ་བློ་གྲོས་གཉིས་སྣང་དུ་ཕྱེ་བའི་མིང་དོན་བདག་ཏུ་རྟོགས་པའི་དཔྱོད་པའི་ཆར་སོང་བས་ཀུན་བཏགས་པའི་མ་རིག་པ་སྟེ།
དེ་གསུམ་ཤེས་པ་གཅིག་ལ་ལྡོག་པ་ཐ་ད་ངོ་བོ་གཅིག་ཏུ་ཡོད་པ་དེས་རང་སྣང་ལ་དཔྱོད་པ་ན་གཞི་དང་གཞི་སྣང་གི་རང་བཞིན་དུ་མ་ཤེས་ཏེ་གཞན་ཡིན་པར་བཟུང་བའི་ཁྱད་པར་ལས་འཁྲུལ་བའོ། ། དེ་ལྟར་ཐྱེའི་རྩལ་ཤེས་པ་གསལ་རིག་ཡུལ་དཔྱོད་ནུས་སུ་རང་ཤར་བ་དེ་རང་ངོ་མ་ཤེས་པ་སྟེ་དེ་ཡང་རུ་མ་རིག་པ་གསུམ་དང་རྐྱེན་བཞི་དམིགས་པ་ལ་དག་པའི་ཆ་ལས་སྣང་བ་ལ་ཤེས་པ་གཟུང་འཛིན་དུ་འཁྲུལ་དུས་ཡིད་དྲུག་འཛིན་པ་མ་འགགས་པར་ཤར་བས་ཉོན་མོངས་པ་དྲུག་བག་ལ་ཉལ་གྱི་ཆར་ཤར་བས་རིག་པ་བཅིང་སྟེ་ཡུལ་དྲུག་གི་སྣང་བ་ལ་འཁྲུལ་བའི་ཚུལ་གྱི། དེ་ལྟ་བུའི་རུ་དེ་ལ་རྐྱེན་ནི་བཞི་སྟེ། རྒྱུའི་རྐྱེན་དེ་ལྟར་མ་རིག་པ་གསུམ་འདུས་པས་འཁྲུལ་པ་འབྱུང་བ་ནི་སྐྱེས་བུ་གཟུགས་དང་ཡན་ལག་དང་ལྡན་པ་ལ་བྱད་རང་ཆས་སུ་འབྱུང་བ་ལྟ་བུའོ། ། དེ་ལས་དམིགས་པའི་རྐྱེན་མོ་ལོང་དང་འདྲ་བར་ཕྱི་ཡུལ་ལ་ཤར་བ་དང༌། དེ་ལ་བཞིན་ཡོད་༼༢༢༠༽པས། རྐྱེན་མོ་ལོང་གི་ནང་དུ་ཤར་བ་ལྟར། དམིགས་པའི་ཡུལ་རང་འོད་ཕྱིར་ཤར་བ་ལས་བདག་པོའི་རྐྱེན་མེ་ལོང་དང་བཞིན་དང༌། བདག་གི་དངོས་པོ་གསུམ་དུ་བཟུང་བས་བཞིན་དང་མེ་ལོང་རྟོག་པ་ལྟར། འོད་དང༌།
རིག་པ་དང༌། ཆོས་ཉིད་གསུམ་དུ་རྟོག་པ་དང་བཅས་པས་བདག་པོའི་རྐྱེན་ཞེས་བྱའོ། ། དེ་ལྟར་རྒྱུ་མ་རིག་པ་གསུམ་དང་རྐྱེན་གསུམ་དུས་མཚུངས་པས་མཚུངས་པ་དེ་མ་ཐག་པའི་རྐྱེན་ཏེ་འཁྲུལ་བ་དངོས་སུ་འབྱུང་བའོ། ། རྐྱེན་བཞི་པོ་དེ་ཡང་དབང་རྣོན་གྲོལ་དུས་ལ། རྒྱུ་སངས་རྒྱས་དང་སེམས་ཅན་དུ་གཅིག་པས་སྤང་བླང་ལས་འདས་པའི་ཡེ་ཤེས་ངོས་ཟིན་དུས། རྒྱུའི་རྐྱེན་རང་སར་གྲོལ་ལ། ཡུལ་སྣ་ཚོགས་སུ་ཤར་བ་ཆོས་ཉིད་རང་སྣང་དུ་གྲོལ་བས། དམིགས་རྐྱེན་ཡུལ་ཐ་དད་པ་རང་སར་གྲོལ་དེ་ཡང་རང་བྱུང་གི་ཡེ་ཤེས་སུ་ཤར་ཅིང་གྲོལ་བས། བདག་པོའི་རྐྱེན་རང་སར་གྲོལ། དུས་ལ་ངེས་པ་མེད་པས་སྔ་ཕྱི་ཕན་ཚུན་འགལ་བས།
མཚུངས་པ་དེ་མ་ཐག་པའི་རྐྱེན་རང་སར་གྲོལ་ལོ། ། དེ་ལྟར་རྒྱུ་རྐྱེན་གཉིས་སུ་འཁྲུལ་པའི་རང་བཞིན་བྱས་པས། དེ་གཉིས་ཀྱི་སྨིན་སོ་སྟེ་འབྲས་བུ་ལུས་གྱིས་བྱས་པས་བསགས་པ་ཐ་དད་པར་བྱུང་ལ། སེམས་༼༢༢༡༽ཀྱིས་རྒྱུ་བྱས་པས་འདུ་ཤེས་ཡུལ་ཐ་དད་པས། ཡུལ་སེམས་ཐ་དད་པར་འཁྲུལ་ཏེ། ལུས་སེམས་དང་བཅས་པ་དེ་ཡང་སྐད་ཅིག་དང་པོ་ལ་འཁྲུལ་ལོ། ། འདི་ཉིད་འཁོར་བའི་ཐོག་མ་ཡིན་ཏེ་འོག་ཏུ་འཆད་དོ། ། རྡོ་རྗེ་སེམས་དཔའ་སྙིང་གི་མེ་ལོང་གི་རྒྱུད་ལས། ཁམས་གསུམ་གྱི་སེམས་ཅན་འདི་དག་ཐམས་ཅད་ནི་དང་པོ་གཞི་ཅི་ཡང་མ་ཡིན་པ་ལས་འཁྲུལ་ལོ། ། གཞི་དེ་ངོ་བོ་སྟོང་པ།
རང་བཞིན་གསལ་བ། ཐུགས་རྗེ་སེམས་ཅན་ལ་སྣང་ནུས་པའོ། ། དེ་ལས་འཛིན་བྱེད་ཀྱི་ཤེས་པ་མ་རིག་པའི་ཆ་ལས་བྱུང་བ་བྲེང་ཙམ་ཞིག་འགྱུས་པ་ལས། ཤེས་པ་དམུན་པོས་ཕ་ཀི་ལས་ང་བྱུང་ངོ༌། ། ང་ལས་བ་ཀི་བྱུང་ངམ་་པའི་ཤེས་པ་བྱུང་བ་ཙམ་གྱིས་འཁྲུལ་ལོ། ། མ་རིག་པ་དེ་གཞི་ལ་མེད་དེ་ཉམས་སམ་རྣམ་པ་ལ་ཡོད་དེ། རྣམ་པ་ལས་རྐྱེན་རྣམ་པ་བཞི་འབྱུང་ངོ༌། ། དེ་ཡང་གཞི་འོད་ཁྱིམས་གྱི་ཚུལ་དུ་གནས་པ་ལ་རྒྱུའི་རྐྱེན་ཞེས་བྱ་སྟེ་མ་རིག་པ་དངོས་པོ། དེ་ལ་འཛིན་རྟོག་ཏུ་སོང་བས་བདག་པོའི་རྐྱེན་ཞེས་བྱའོ། ། དེ་ལ་ཡུལ་ཅན་དུ་བཟུང་བས་དམིགས་པའི་རྐྱེན་ཞེས་བྱ་སྟེ།
དཔེར་ན་མེ་ལོང་ལ་སྐྱེས་བུའི་བྱད་བསྟན་པ་ལྟ་བུའོ། ། དེ་གསུམ་དུས་མཚུངས་༼༢༢༢༽པས་དེ་མ་ཐག་པའི་རྐྱེན་ཞེས་བྱའོ། ། དེ་རང་གི་གཞི་ཡིན་པ་ལ་རང་གིས་ངོ་མ་ཤེས་ཏེ་འཁྲུལ་བས་ཁམས་གསུམ་འཁོར་བ་གྲུབ་བོ། ། དེ་ལས་ཉོན་མོངས་པ་རག་སུ་སོང་ནས་སེམས་ཅན་གྱི་གཟུགས་ཐ་དད་པ་བྱུང་ངོ༌། ། གཞི་དེ་ལྟ་བུ་མ་དག་པ་ལས་འཁྲུལ་ལོ། ། ཞེས་སོ། ། དེའི་དུས་ན་རིག་པ་གཞི་ནས་འཕགས་ཏེ་མ་སྨིན་པས་ཁམས་གསུམ་རིགས་དྲུག་ཏུ་སོ་སོའི་ལས་ཀྱིས་འཁོར་བ་དེ་ཡང་རྟེན་འབྲེལ་བཅུ་གཉིས་ལས་འཁྲུལ་ཏེ། དེ་ཡང་ཕྱིར་ལོ་མཐུ་གཉིས་དང་ཟླ་བའི་ཆ་བཅུ་གཉིས། ནང་དུ་ཉོན་མོངས་ས་དྲུག་པ་ཉིན་མཚན་གྱི་ཕྱེ་བའི་བཅུ་གཉིས་ཚོགས་པས་སྐྱེ་མཆེད་བཅུ་གཉིས་སུ་སྲིད་པར་བྱས་པ་ནི། རྟེན་འབྲེལ་ལུགས་སུ་འབྱུང་བ་བཅུ་གཉིས་ནི།
ཐུགས་རྗེའི་རྩལ་རང་ངོ་མ་ཤེས་པས་མ་རིག་པ་གསུམ་བྱུང་བ་ནི་མ་རིག་པའོ། ། རྐྱེན་བཞི་ནི་འཁོར་བ་འདུ་བྱེད་པའོ། ། དེ་ལས་ཤེས་པ་རག་པར་ཡུལ་གྱི་རྣམ་པ་དཔྱོད་པས་རྣམ་པར་ཤེས་པ། དེ་ལས་ལས་ཐ་དད་ཀྱི་ལུས་དང་མིང་དུ་བྱུང་བ་ནི་མིང་དང་གཟུགས་སོ། ། ཁྱད་པརདང་ཁ་དྭོགས་དང་འབྱུང་བ་སོ་སོའི་ཆ་གྲུབ་པ་ནི་སྐྱེ་མཆེད་དྲུག་གོ ། དེ་ལས་ཡུལ་ལ་སྤྱོད་པ་ནི་༼༢༢༣༽རེག་པའོ། ། དེ་ལས་བདག་དགའ་གདུང་བར་ལ་གསུམ་སྐྱེ་བ་ནི་ཚར་བའོ། ། དེ་ལས་བདེ་བ་ལ་ཆགས་ཤིང་སྡུལ་མི་འདོད་པའི་ཤེས་པ་ནི་སྲེད་པའོ། ། དེ་ལས་ཡུལ་དང་དུ་ལེན་པ་ནི་ལེན་པའོ། ། དེ་ལས་ལས་དང་ཉོན་མོངས་པ་རྒྱས་ཏེ་ཕྱི་མའི་སྐྱེ་བར་འཕེན་པ་འདིའི་ལས་འགྲུབ་པ་ནི་སྲིད་པའོ། །
དེ་ལས་དང་པོ་གཟུགས་མེད་གཟུགས་དང་འདོད་པར་རིམ་གྱིས་སྐྱེ་བ་ནི་སྐྱེ་བའོ། ། དེ་ལས་དར་ལ་བབ་པ་དང་ཤི་བ་དང་རྒ་བ་ནི་རྒ་ཤིའོ། ། དེ་ཡང་དང་པོ་ནས་ད་ལྟའི་བར་འཁོར་ལོ་བཅུ་གཉིས་གྱིས་འཁྲུལ་པའོ། ། ཚེ་གཅིག་གི་འོད་གསལ་ཡང་ནུབ་སྟེ་སྲིད་བར་དོར་སྣང་རུང་སྐད་ཅིག་དང་པོར་རང་ངོ་མ་ཤེས་པའི་མ་རིག་པ་སྟེ། ཕྱི་དབུགས་ཆད་དུས་ཤི་བས་དེའི་བར་རྟེན་འབྲེལ་ལུགས་འབྱུང་ངོ༌། ། དེ་ནས་ཕྲ་རག་གི་ཐིམ་ལ་སྦུབས་འཕོ་བའི་རིམ་པ་རྣམས་ལུགས་བཟློག་སྟེ། འཁྲུལ་སྣང་སྟོང་ནས་འཁོར་བ་རུ་ལོག་པ་ན། མྱ་ངན་ལས་འདས་པ་རང་བྱུང་གི་གནས་ལུགས་དང་ཀ་དག་གི་སྣང་བ་ཤར་བ་ནས། ཆོས་ཉིད་བར་དོའི་སྣང་བ་རྣམས་ནི་མྱ་ངན་ལས་འདས་པའི་རྟེན་༼༢༢༤༽འབྲེལ་མངོན་དུ་སྣང་བའོ། ། དེར་རང་ངོ་མ་ཤེས་ན་ཡང་འཁོར་ལ།
ཤེས་ན་གྲོལ་བ། འཁོར་བ་མྱང་འདས་སུ་གྲོལ་བ་ཞེས་བྱའོ། ། དེ་ཡང་རང་ཤར་ལས། དེ་ཡང་མ་རིག་པ་ལས་བྱུང༌། མ་རིག་པ་ལས་འདུ་བྱེད་དོ། ། འདུ་བྱེད་རྣམ་པར་ཤེས་པའོ། ། རྣམ་པར་ཤེས་ལས་མི་བྱུང་སྟེ། ། མིང་ལས་གཟུགས་ཀྱི་རང་བཞིན་འབྱུང༌། ། གཟུགས་ལས་སྐྱེ་མཆེད་རྣམ་དྲུག་འབྱུང༌། ། སྐྱེ་མཆེད་དྲུག་ལས་རེག་པ་འབྱུང༌། །
རེག་ལས་ཚོར་བ་འབྱུང་བར་འགྱུར། ། ཚོར་ལས་སྲེད་པ་འབྱུང་བར་འགྱུར། ། སྲེད་པ་ལས་ནི་ལེན་པ་འབྱུང༌། ། ལེན་པ་ལས་ནི་སྲིད་པ་འབྱུང༌། ། སྲིད་པ་ལས་ནི་སྐྱེ་བ་འབྱུང༌། ། སྐྱེ་བ་ལས་ནི་རྒས་པ་འབྱུང༌། ། རྒས་པ་ལས་ནི་ན་བ་འབྱུང༌། ། ན་བ་ལསནི་འཆི་བ་འབྱུང༌། ། ཞེས་སོ། ། མུ་ཏིག་ཕྲེང་བ་ལས།
དེ་ལྟར་འཇིག་རྟེན་གསུམ་པོ་ཉིད། ། ཕུང་པོ་ལྔ་དང་དབང་པོ་ལ། ། ཡན་ལག་ལྔ་དང་དོན་སྙིང་ལྔ། ། ཡུལ་ལྔ་དང་ནི་ཉོན་མོང་ལྔ། ། སེམས་ལྔ་ཡིད་ལྔ་རྟོག་པ་ལྔ། ། གཟུང་འཛིན་འཁོར་བ་ཉིད་དུ་གྲུབ། ། ཅེས་སོ། ། དེ་ཉིད་ལས། ས་ཆུ་མེ་རླུང་༼༢༢༥༽ནམ་མཁའ་ཡང༌། འབྱུང་བ་ཆེ་རྣམས་དེ་ལས་བྱུང༌།
སོགས་རྒྱས་པར་གསུམ་བས། དེ་ཡང་གཟུགས་ལ་སོགས་པའི་ཡུལ་ལྔ་ནི་འོད་ལྔ་རང་སྣང་དུ་མ་ཤེས་པར་བཟུང་བའི་ཆ་ལས་བྱུང་ཞིང༌། ཉོན་མོངས་ལྔ་ནི་ཡེ་ཤེས་ལྔ་རང་ངོ་མ་ཤེས་པའི་ཆ་ལས་བྱུང༌། སྣ་ཚོགས་སུ་སྡུད་པའི་ལུས་སེམས་ལ་སོགས་པ་ལྔ་ནི་ཆོས་ཉིད་ཀྱི་རང་གདངས་ལ་འཛིན་པས་མ་དག་པ་ལས་བྱུང༌། ཀུན་ཏུ་ཚོལ་བའི་ཡིད་ལ་སོགས་པ་ལྔ་ནི་རླུང་ལྔ་རྣམ་པར་མ་དག་པ་ལས་བྱུང༌། བསམ་པ་དྲན་པས་འཛིན་པའི་བདག་ཏུ་རྟོག་པ་དང༌། དེ་བཞིན་དུ་ཡུལ་དུ་མ་ལ་དང༌། འགྱུ་བ་ཐ་དད་པ་ལ། ཤེས་པའི་རྣམ་པ་ཙམ་ལ་དང༌། ཆོས་རྣམ་པར་སེམས་པ་དང་བཅས་པ་ལ་བདག་ཏུ་རྟོག་པ་འདྲ་ནི་འགྱུ་བར་ཐོག་ཏུ་མ་ཆོད་པ་ལས་བྱུང་བའོ། །
དེ་ལྟར་ལ་དག་པའི་འཁོར་བའི་ཆོས་རྣམས་མ་རིག་པའི་རོལ་པ་ཙམ་ཡིན་ཏེ། དེའི་དུས་ན་རྒྱུ་མ་རིག་པ་གསུམ་པོ་དེ་ལ་ཆས་ཕྱེ་བ་དྲུག་ཀྱང་རང་ཆས་སུ་བྱུང་སྟེ། རང་ཤར་ལས། མ་རིག་པ་ནི་འདི་ལྟ་སྟེ། རྩ་བ་སེམས་ཀྱི་མ་རིག་པ་དང༌། འཁྲུལ་པ་ཡུལ་གྱི་མ་རིག་པ་དང་༼༢༢༦༽འཁྲུལ་གཞི་གཞིའི་རིག་པ་དང༌། འཛིན་པ་རྟོག་པའི་མ་རིག་པ་དང༌། བཅོས་པ་ལམ་གྱི་མ་རིག་པ་དང༌། མ་ཤེས་རྨོངས་པའི་མ་རིག་པ་དང་དེ་ལྟར་དྲུག་བྱུང་སྟེ་རང་གི་སྣང་བ་མི་མཐོང་ངོ་ཞེས་པས དང་པོ་ནི། རྩ་བའི་གསུམ་པ་དེ་ཡིན་སྟེ་རིག་པའི་ཡེ་ཤེས་ངོ་མ་ཤེས་ནས་འཁྲུལ་ལོ། །
མ་ཤེས་པ་དེས་ཡེ་ཤེས་ཀྱི་སྣང་བ་ལ་ཡང་བསྒྲིབ་པས་སོ། ། རྩ་བ་སེམས་ཀྱི་མ་རིག་པ་ཞེས་བྱའོ། ། གཉིས་པ་ནི། སྔོན་གྱི་དུས་ན་དཔག་བསམ་གྱི་ཤིང་རྒྱས་པ་ལ་ཆགས་ནས་ཞེས་པ་བརྡ་ཡིན་ཏེ། ཁམས་གསུམ་གྱི་སྣོད་བཅུད་སྣང་བས་དེ་ལ་ཡུལ་དུ་བཟུང་བས་རྨོངས་པ་དེ། འཁྲུལ་པ་ཡུལ་གྱི་མ་རིག་པའོ། ། གསུམ་པ་ནི། འཁྲུལ་གཞི་རང་གིས་རང་མ་དག་པ་ལས་བྱུང་སྟེ། རྒྱུ་གསུམ་རྐྱེན་བཞི་པོ་འཛོམ་པའི་མ་རིག་པའོ། ། བཞི་པ་ནི།
མ་རིག་པ་དེའི་ཟླ་ལ་ཉོན་མོངས་པའི་ཚོགས་དཔག་ཏུ་མེད་པ་བྱུང་བ་སྟེ། མདོར་ན་མ་རིག་པ་དེ་ལས་འཛིན་པའི་ཡིད་དྲུག་བྱུང་ངོ༌། ། མ་རིག་པ་དང་མཚུངས་པར་ལྡན་པའི་ཡིད་དང༌། ཡིད་ཀྱི་རྣམ་པར་ཤེས་པའི་ཡིད་དང༌། ཀུན་ཏུ་ཚོལ་བའི་ཡིད་དང༌། གཏན་ལ་འབེབས་༼༢༢༧༽པའི་ཡིད་དང༌། རྣམ་པར་དག་པའི་ཡོད་དང༌། ངེས་པར་འཇོག་པའི་ཡིད་དེ། དེ་དག་ཀྱང་རིམ་པ་ལྟར་པོ་བརྟོག་བཅས་གཅིག་གི་ལྡོག་པ་ནས། མ་རིག་པ་དང་མཚུངས་ལྡན་གྱི་ཡིད་རྟོག་འགྱུ་བ་དང་བཅས་པ་དང༌།
ཤེས་པས་རང་ལ་གཉིས་སྣང་ནུབ་པ་རང་རིག་པ་དང༌། ཡུལ་འཛིན་པ་དང༌། ཡུལ་ངེས་པར་འཛིན་པ་དང༌། ཡུལ་ལ་ཡེངས་པ་དང༌། ཉོན་མོངས་པ་རག་པ་དང༌། ནང་དུ་རྩེ་གཅིག་ཏུ་འཛིན་པའི་སྟེ་དྲུག་གི་ཆའི་རྨོང་བའོ། ། དེ་ནི་འཛིན་པ་རྟོག་པའི་མ་རིག་པ་ཞེས་བྱའོ། ། ལྔ་པ་ནི་ཡིད་དྲུག་འདུས་ནས་ཡེ་ཤེས་ཀྱི་ལམ་བསྒྲིབས་པ་སྟེ། དེ་ཡང་ཡིད་གྱིས་ཡེ་ཤེས་མི་མཐོང་ཞིང༌། གསལ་དུ་མི་སྟེར་ཡེ་ཤེས་ལ་རྟོག་པ་མེད།
ཡིད་ལ་འགྱུ་བྱེད་ཡོད་པའི་ཕྱིར། སངས་རྒྱས་ཀྱི་ལམ་བསྒྲིབས་པས་དེ་ནི་བཅོས་མ་ལམ་གྱི་མ་རིག་པ་ཞེས་བྱའོ། ། དྲུག་པ་ནི། མ་རིག་པ་ནི་རང་གི་སྣང་བའི་འོད་དུ་ཡོད་པ་ལ་ཤེས་པས་ཡང་དུ་འཁོར་བ་ནས་འཁོར་བར་འཁོར་བའོ། ། དེ་ནི་མ་ཤེས་རྨོངས་པའི་མ་རིག་པའོ། ། དེ་ལྟར་ལ་རིག་པ་དྲུག་ཏུ་བྱུང་བས་ཡེ་ཤེས་ཀྱི་སྣང་བ་མ་ཤེས་པའོ་ཞེས་ལ་རིག་པ་ལ་ཆས་ཕྱེ་ན་དྲུག་རྐྱེན་གྱི་༼༢༢༨༽བཞི་རྒྱུའི་གསུམ་པོ་རྣམས། ཐུགས་རྗེའི་གདངས་སམ་རྩལ་ཤེས་པ་གསལ་རིག་ཡུལ་དཔྱོད་ནུས་པ་རང་ཤར་བ་དེ་རང་ངོ་མ་ཤེས་པའི་ཤེས་པ་གཅིག་ལ་ལྡོག་པ་ཐ་དད་ངོ་བོ་གཅིག་ཏུ་ཡོད་པས་དེ་ཇེ་རགས་སུ་སོང་བས་ཁམས་གསུམ་གྱི་སྣོད་བཅུད་འཁྲུལ་བའི་རོལ་པ་ཅིར་ཡང་ཤར་བ་ཡིན་པར་ངེས་དགོས་ཏེ། ཐོག་མ་ལྷུན་གྲུབ་ལས་རང་ཤར་ཏེ། རང་ངོ་མ་ཤེས་པའི་ཆ་རིག་པ་ནས། ཐ་མ་འཁྲུལ་པ་འགགས་དུས་ཀྱི་མ་རིག་རབ་ཆད་པའམ་དྲི་མ་གང་ཡིན་པ་དེ་འཁོར་བའི་ཐོག་མཐའ་ཡིན་གྱི་སངས་རྒྱས་པ་ཐ་མ་ཡིན་ནོ། །
མཁྲོ་ཡང་ཏིག་ལས་འཁྲུལ་བ་ཕྱི་ལྟར་དང༌། ནང་ལྟར་དང༌། གསང་བ་ལྟར་བཤད་པ་གསུམ་ཞེས་དབྱེ་སྒོ་ཙམ་ལས་འདིར་བཤད་པ་ལ་མ་འདུས་པ་མེད་དེ། དེ་ལས་དང་པོ་ལ་ནི། ཀུན་གསལ་གྱི་ལུང༌། གཞི་ཉིད་རང་ངོ་མ་ཤེས་པས། གཟུང་འཛིན་སྐྱེ་བའི་དུས་ན་འཁྲུལ། ། སྣོད་བཅུད་སྲིད་པ་རིམ་གྱིས་ཆགས། ། ཞེས་དྲང་སྟེ་བཤད་པ་སྙིང་པོའི་ཆ་ཙམ་ལ་ལྡན་ཅིག་སྐྱེ་བའི་མ་རིག་པས་རྒྱུ་བྱས་པའི་གཟུང་འཛིན་མ་རིག་པ་གསུམ་ཙམ་འཁྲུལ་གཞི་བཤད་ལ། གཉིས་པ་ནང་ལྟར་བཤད་པ་ལ།
ཀློང་གསལ་ལས། དང་པོ་མ་རིག་༼༢༢༩༽དྲུག་ལས་བྱུང་ཞེས་པ་ཙམ་ནས་བཟུང་སྟེ་བཤད་ལ། གསུམ་པ་གསང་བ་ལྟར་བཤད་པ་ལ། བཀོད་པ་ཆེན་པོའི་ལུང་དྲངས་ཏེ། ལྷུན་གྲུབ་སྟོང་པའི་ཡུལ་ལ་ཤར། ། དེ་ཚེ་རྐྱེན་བཞིའི་འཁྲུལ་འཁོར་ལས། འཛིན་པའི་རྒྱ་དང་བཅས་པའོ། ། མཇུག་ཏུ་དེ་ལྟར་གསུམ་དུ་ཕྱེ་ཡང་འཁྲུལ་བ་སྒྲུབ་བྱེད་ཀྱི་ཤེས་པ་གཅིག་པོ་དེ་གཞལ་བ་ཡིན་ཞེས་གསང་འཁོར་གྱིས་ལུང་དང་བཅས་གསུངས་པས། འཁྲུལ་བའི་རྐྱེན་བཞི་ཙམ་ལ་འཁྲུལ་གཞིར་བཟུང་སྟེ་གསུང་བས། མཐར་གཏུག་ན་སྟོང་པའི་ངང་ལས་ཡེ་ཤེས་ཀྱི་རྩལ་ཤར་བས་འོད་ལྔ་བྱུང༌།
དེ་ལ་མ་འགགས་པའི་རིག་པ་ཡོད་པས་འོད་ལྔ་ལ་འཛིན་པ་བྱུང༌། འཛིན་པའ་དེ་ལ་རླུང་ཞེས་བྱ་སྟེ། ནང་གསལ་གྱི་རྩལ་ཐུགས་རྗེའི་ཕྱིར་འཕྲོས་པ་ལ་གནད་ཐམས་ཅད་འདུས་པས་འཁྲུལ་ལུགས་དེ་ལས་མི་འདྲ་དུ་མ་ཞིག་ནི་གཏན་ནས་མེད་དོ། ། འཛིན་པ་དེ་ལས་སྣོད་བཅུད་ཀྱི་འཁྲུལ་སྣང་མང་ཟད་བཤད་ན། དེ་ཡང་སྣང་བའི་ཡུལ་འོད་ལྔ་ལ་ཐུགས་རྗེས་རྩལ་འཛིན་པས་ཐ་དད་དུ་བཟུང་བ་རགས་པ་ཇི་ལྟར་གྲུབ་ན། སོ་སོར་རྟོག་པའི་ཡེ་ཤེས་ཀྱི་རང་གདངས་འོད་དམར་པོ་དེ་ལ་དངོས་འཛིན་༼༢༣༠༽དུ་འཁྲུལ་བས་མེ་དམར་པོ་བྱུང༌། དེ་ལ་རླུང་དང་རིག་པའི་རྩལ་གྱིས་དྲོད་བྱུང༌། དེ་བཞིན་དུ་མཉམ་ཉིད་ཡེ་ཤེས་ཀྱི་རང་གདངས་འོད་སེར་པོ་དེ་ལ་འཛིན་པ་སྐྱེས་པས་ སེར་སོར་བྱུང་མེ་ལོང་ལྟ་བུའི་ཡེ་ཤེས་ཀྱི་རང་གདངས་འོད་དཀར་པོ་ཤར་བ་ལ་འཛིན་པ་སྐྱེས་པས་ཆུ་དཀར་པོ་བྱུང༌། བྱ་བ་གྲུབ་པའི་ཡེ་ཤེས་ཀྱི་རང་གདངས་འོད་ལྗང་གུར་ཤར་བ་ལ་འཛིན་པ་སྐྱེས་པས་རླུང་ལྗང་ཀུ་བྱུང༌། འབྱུང་བ་ནམ་མཁའ་ནི་ཡེ་གདོད་མ་ནས་ཡེ་ཤེས་དང་མཉམ་དུ་གནས་ཏེ་འཕོ་འགྱུར་མེད་དོ། །
ཡེ་ཤེས་ཀྱི་རང་གདངས་འོད་རྣམས་ལ་འཛིན་པ་སྐྱེ་བས་ས་ཆུ་མེ་རླུང་བཞི་བྱུང༌། དེ་དག་ལ་རིག་རྩལ་རླང་གི་བྱེད་ལས་བྱེད། དེ་ལྟར་ཡེ་ཤེསལྔ་ལ་འཛིན་པ་སྐྱེས་པས་འབྱུང་བ་དངོས་སུ་གྲུབ་བོ། ། དེ་དག་རིག་པའི་རྩལ་གྱིས་བསྐྱེད་པས་དེའི་འབྱུང་བ་ལ་སོ་སོའི་རྩལ་བྱུང༌། དེ་རྣམ་གཅིག་ཏུ་འཛོམ་པས་སྣོད་བཅུད་ཀྱི་འཇིག་རྟེན་ཆགས་ཏེ། མེ་ནས་སྟོང་པའི་ནམ་མཁའ་ལ་འཛིན་པ་སྐྱེས་པས་རླུང་གི་དཀྱིལ་འཁོར་ཆགས། དེ་ནས་འབྱུང་བ་སོ་སོ་ལ་འཛིན་པ་སྐྱེས་པས་དེའི་སྟེང་དུ་ཆུ་དང་ས་དང་གླིང་བཞི་རི་རབ་ལྷ་གནས་བཅས་མས་ནས་ཡར་ཆགས་སོ། ། མེ་ནི་རླུང་གི་༼༢༣༡༽རྩལ་ཏེ་འབྱུང་བ་གསུམ་ཀ་ལ་ཁྱབ་པར་ཡོད་དོ། ། བཅུད་ཀྱི་སེམས་ཅན་ནི་ཡས་ནས་མར་ཆགས་ཏེ། དེ་ཡང་ངོ་བོའི་ཆ་ཅི་ཡང་མ་ཡིན་པ་ལས་ཐུགས་རྗེའི་དཔྱོད་བྱེད་ཤེས་པ་ཕྲ་མོ་ས་བོན་གྱིས་ཚུལ་དུ་བྱས་ཏེ།
སྔོན་ལྷུན་གྲུབ་གྱི་དུས་སུ་མི་རྟོག་པའི་ངང་དུ་གོམ་པའི་རིག་པ་རིགས་འདྲ་བས་ཡོད་མེད་གང་དུ་ཡང་མ་དམིགས་པའི་ཡུལ་རྩེ་ཅིག་པའི་ཡོད་མིན་མེད་མིན་ཀྱི་སྐྱེ་མཆེད་དུ་འཁྲུལ་ལོ། ། དེ་ནས་སེམས་ཉིད་སྟོང་པའི་བག་ཉལ་ལངས་ཏེ་ཅི་ཡང་མེད་དོ་སྙམས་དུ་གནས་པས་ཅི་ཡང་མེད་པའི་སྐྱེ་མཆེད་དུ་འཁྲུལ་ལོ། ། དེ་ནས་སེམས་ཙམ་དུ་རང་རིག་ཅིང་གསལ་བ་ལས་གཞན་གང་དུ་ཡང་མ་བརྟགས་པས་རྣམ་ཤེས་མཐའ་ཡས་སྐྱེ་མཆེད་དུ་འཁྲུལ་ལོ། ། དེ་ནས་ནམ་མཁའ་དངས་ས་ལྟར་མཐྱས་པ་ལ་སེམས་གནས་པས་པས་ནམ་མཁའ་མཐའ་ཡས་སྐྱེ་མཆེད་དུ་འཁྲུལ་ལོ། ། ངོ་བོའི་ཆ་དེ་རྣམས་ནི་ངོ་བོའི་ཆ་རིག་མེད་སྟོང་ ལ་གོ་སྐབས་འབྱེད་པའི་ཡུལ་དང་ངོ་བོའི་ཆ་རིག་བཅས་མི་རྟོག་པ་གང་དུ་མ་གྲུབ་པ་ལས་དེ་དང་ཚུལ་མཐུན་པའི་ཀུན་གཞི་ལུང་མ་བསྟན་དུ་འཁྲུལ་བ་ལས་བྱུང་བའོ། ། དེ་ནས་ནམ་མཁའ་སྟོང་པ་ལ་ཁ་༼༢༣༢༽དོགས་གི་གསལ་བ་ཙམ་དུ་ཤར་བ་དེ་ལ་གསལ་ལ་མི་རྟོག་ཅིང་རྟོག་པའི་ས་བོན་བག་ལ་ཉལ་གྱི་ཚུལ་དུ་བརྟེན་པ་ལ་འོག་མིན་ལ་སོགས་པའི་བསམ་གཏན་གྱི་གཟུགས་ཁམས་བཅུ་བདུན་དུ་རིམ་་གྱིས་འཁྲུལ་ལོ། ། དེ་དག་ནི་ཀུན་གཞིའི་རྣམ་ཤེས་གསལ་ལ་མི་རྟོག་པ་ལས་བྱུང་ངོ༌། ། དེ་ནས་སེམས་རགས་པ་ལས་ལུས་ཀྱང་རགས་པ་འདོད་པའི་ཁམས་གནས་རིས་ཉི་ཤུར་འཁྲུལ་ལོ། ། དེ་རྣམས་ནི་ཐུགས་རྗེའི་ཆ་རིག་ཅིང་གསལ་བ་ལས་སྒོ་ལྔ་ཚོགས་བདུན་གྱི་ཡུལ་དང་ཤེས་པར་འཁྲུལ་བ་ལས་བྱུང་ངོ༌། ། གཟུགས་མེད་ན་ཏིང་འཛིན་སྤྲུལ་པའི་ལུས་དང༌།
གཟུགས་ཁམས་ན་བསམ་གཏན་འོད་གྱིས་ལུས། འདོད་ཁམས་ན་རྡོས་བཅས་ཤ་ཁྲག་གི་ལུས་གསུམ་དུ་འཁྲུལ་ནས། མཁྲོ་སྙིང་ཐིག་ན་གཟུགས་མེད་ན་མིང་བཞི་ཕུང་པོ་ལས་གཟུགས་ཡོད་པར་མ་གསུངས་སོ། ། གཟུགས་མེད་ན་ཞི་གནས་རྩེ་ཅིག་པའི་སེམས་ཤས་ཆེ་གཟུགས་ཁམས་ན་ལྷག་མཐོང་ཤས་ཆེ་བ་སྟེ་བདག་མེད་རྟོགས་པའི་ལྷག་མཐོང་ནི་མེད་ལ། སེམས་ཀྱི་གསལ་ཆ་ཙམ་ལ་འདི་སྐད་དུ་བརྟགས་སོ། ། འདོད་པར་རྟོག་བཅས་རགས་པ་སྣ་ཚོགས་༼༢༣༣༽སུ་འགྱུ་བའི་སཻམས་སོ། ། འདོན་ཁམས་གསུམ་འཁོར་བར་མཉམ་ན་སེམས་མི་འདྲ་བ་ཅི་ཡིན་སྙམས་ན། འཁོར་བར་མཉམ་ཀྱང་རྟེན་མི་འདྲ་བས་ཐ་དད་པ་ཡོད་པས། གོང་མ་གཉིས་ན་རྡོས་བཅས་སུ་མེད་པས་རྩ་རྡུང་ཐིག་ལེ་རགས་པ་མེད། དེ་མེད་པས་རིག་པའི་མདངས་ནང་གསལ་ལས་རྟོག་བཅས་རགས་པ་མི་འཕྲོ་བ་ཡིན།
དེ་ཡང་གཟུགས་མེད་ན་ཤེས་པ་ནང་གསལ་མི་རྟོག་རྩེ་ཅིག་ལས་ཕྱིར་དམིགས་པའི་ཡུལ་མེད། གཟུགས་ཁམས་ན་དེ་བས་རགས་ཀྱང༌། རྟོག་པ་མངོན་གྱུར་འདོད་པའི་ཁམས་བཞིན་མེད་དེ། རྟེན་སྣང་བྱེད་འོད་ཀྱི་ལུས་ཡོད་ཀྱང་རྩ་རླུང་རག་པ་མེད་པའི་ཕྱིར། འདོད་པ་ན་ལུས་རྟོ་བཅས་སུ་ཡོད་པས་རྩ་རླུང་ཐིག་ལེ་རགས་པར་ཡོད། དེ་ལ་རིག་པའི་མདངས་འགྱུ་བ་རླུང་གི་རྟས་བསྐྱོད་དོ་ཕྱི་ནང་གི་ཡུལ་སྣ་ཚོགས་ལ་གཟུང་འཛིན་དུ་རྟོག་པ་རག་པ་འཆར་བ་དེ་ཡིན་ནོ། ། འོ་ན་གཟུགས་ཁམས་ན་འོད་ལུས་ཡོད་ན་འབད་མེད་དུ་གྲོལ་བར་རིགས་ཏེ། གསང་བ་སྙིང་ཐིག་པ་ཁྱེད་འོད་ལུས་ཐོབ་པས་གྲོལ་བར་འདོད་པའི་ཕྱིར་ཞེ་ན། གཟུགས་༼༢༣༤༽ཁམས་ཀྱི་འོད་ལུས་ལ་ངོ་བོ་རང་བཞིན་ཐུགས་རྗེ་གསུམ་གྱི་རྩལ་ལ་རྫོགས་པས་གྲོལ་བ་མི་རིགས་ལ། འདོད་ཁམས་ན་འཁྲུལ་དུས་རྩལ་རྫོགས་པས་ད་ལྟ་ལམ་གོམ་པས་འོད་ལུས་སུ་གྲུབ་ན་གྲོལ་བ་ཡིན་ནོ། །
དེ་ཡང་གཟུགས་ཁམས་ན་འོད་གསལ་ཡེ་ཤེས་ཀྱི་སྣང་བ་འཆར་བའི་རྩ་མེད་པས་སྐུ་གསུམ་གྱི་སྣང་བ་མི་མཐོང་ལ། འདོད་པ་ན་ཀ་ཏི་ཤེལ་གྱི་སྦུ་གུ་ཅན་ལས་རྒྱང་ཞགས་ཆུའི་སྒྲོན་མ་དང་འབྲེལ་བའི་རྩ་ཡོད་པས་འོད་གསལ་མཐོང་ཞིང་དེ་གོམ་པས་གྲོལ་བ་ཡིན་ཏེ། སྟོང་ཉིད་བལྟ་བས་གྲོལ་འགྱུར་གྱི་སོགས་དང་མཚུངས་སོ། ། ཡང་གཟུགས་ཁམས་ཀྱི་འོད་ལུས་ཏེ་སྔ་མའི་རྣམ་སྨིན་བག་ཆགས་ལས་ཐོབ་པའི་ལུས་ཏེ་སྒྲིབས་པ་ཡིན་ལ། རྫོགས་ཆེན་ནས་འདོད་པའི་འོད་ལུས་ནི། ཡེ་ཤེས་འོད་གསལ་གྱི་གོམས་པས་རྣམ་སྨིན་བག་ཆགས་མེད་པའི་འོད་ལུས་ཡིན་པས་ཁྱད་པར་ཤིན་ཏུ་ཆེའོ། ། འདི་འདྲའི་བཤད་པ་ཤིན་ཏུ་ཕངས་ན་ཡང༌། དེང་སང་རྫོགས་ཆེན་གྱི་བསྟན་པ་རི་མོའི་མར་མེ་བཞིན་གྱུར་པའི་སྐབས་འདིར་བསྟན་པ་རིན་པོ་ཆེའི་ཡུན་དུ་གནས་པའི་རྟེན་འབྱུང་དུ་དམིགས་ནས་ལྷག་པའི་བསམ་པས་བྲིས་པ་ཡིན་ནོ། ། དེ་ཡང་༼༢༣༥༽ཡང་གསང་བླ་ན་མེད་པའི་གཞི་ལམ་འབྲས་བུ་གསུམ་པོ་དེ་ལ་དབྱེ་ན། གཞི་དང་དེ་ལས་འཁྲུལ་ཚུལ་གཉིས་བཤད་ཟིན་ནས་ད་ནི་འཁྲུལ་བའི་དུས་སུ་ལུས་གྲུབ་ཚུལ་བྱེ་བྲག་ཏུ་བཤད་ན།
གོང་དུ་བཤད་པ་དེ་ལྟར་མ་རིག་པ་གསུམ་འཛོམ་པའི་ཤེས་པ་སྐད་ཅིག་མ་གཅིག་པོ་དེས་ཡུལ་ལ་བདག་ཏུ་བཟུང་བས་འཁྲུལ་པ་ཉོན་མོངས་པའི་བག་ཉལ་ལངས་ཏེ། སྒྲོན་མ་སྣང་བྱེད་ལས། ཡིད་དྲུག་འཛིན་པ་མ་འགགས་པས། ཉོན་མོངས་དྲུག་གིས་བདག་བཅིངས་པས། ཡུལ་དྲུག་སོ་སོར་སྣང་བ་ཤར། དེ་ལྟར་ཡུལ་ལ་བདག་བཟུང་བས། ཞེས་སོ། ། ཡུལ་དྲུག་ནི་གཟུགས་སྒྲ་དྲི་རོ་རེག་ཆོས་སོ། །

ཉོན་མོངས་པ་དྲུག་ནི་མ་རིག་པ་དང་འདོད་ཆགས་དང་ཞེ་སྡང་དང་གཏི་མུག་དང་ང་རྒྱལ་ཕྲག་དོག་གོ ། དེ་ཡང་མ་རིག་པ་དང་གཏི་མུག་གཉིས་ཉོན་མོངས་གྱི་བྱེ་བའི་སྐབས་གཅིག་པར་མི་བཞེད་དེ། དེའང་མ་རིག་པ་ནི་དུག་ལྔ་ཐམས་ཅད་ལ་ཁྱབ་བྱེད་ཡིན་ལ། གཏི་མུག་ནི་ཤེས་རབ་ཀྱི་ཆ་ལས་བྱུང་བའི་བླང་དོར་མ་རྨོངས་པའི་སེམས་བྱུང་ཡིན་པས་སྤྱི་དང་བྱེ་བྲག་ཙལ་གྱིས་སོ་སོར་བཤད་མདོ་ཀུན་གྱིས་གཅིག་པར་བཞེད་དོ། ། དེ་ཡང་རྟེན་འབྲེལ་༼༢༣༦༽བཅུ་གཉིས་ཀྱི་ཐོག་མའི་མ་རིག་པ་གཟུང་འཛིན་གྱི་དང་པོ་གསུམ་ཀྱི་སྣང་བ་ནུབ་ནས། བཞི་པ་ལ་མ་རིག་པ་གསུམ་གྱི་འཛིན་པས་ཡར་སྐུ་དང་ཡེ་ཤེས། བར་རང་བཞིན་སྤྲུལ་པའི་སྣང་བ་ཡང་ནུབ་སྟེ། དེའི་གདངས་མར་འགྲོ་བ་རིགས་དྲུག་གི་གནས་ན་ཐུབ་པ་དྲུག་གི་ཞིང་སྣང་བ་ལ། ལྷ་མིའི་ཡུལ་ལ་ཆགས། ངན་སོག་ལ་སྡང་བའམ། རང་སྣང་གང་རུང་རེ་ལ་ཡིད་ཀྱི་འཛིན་པ་ཞུགས་པས།
ཀུན་གཞིའི་སྟེང་དུ་འགྲོ་དྲུག་གི་བག་ཆགས་བཞག་སྟེ། དེ་དག་ཏུ་སྐྱེ་བའི་ས་བོན་ཨ་ནྲ་སྲེ་དུ་སུ་ཏྲི་དྲུག་གསོལ་བཏབ་པའི་ཐོག་ལ་བྱས་པའི་སྐད་ཅིག་གཉིས་པར་འགྲོ་འདུལ་སྤྲུལ་སྐུའི་ཞིང་དེའི་སྣང་བ་ཡེར་ནུབ་ནས། གང་གི་སྣང་བ་ལ་དེར་འཛིན་ཞུགས་པས་འགྲོ་དྲུག་སོ་སོའི་ཡུལ་དེར་འཁྲུལ་བར་བྱེད་པས་ན་རྨི་ལམ་མ་སད་པ་ལས་རང་གི་ཡུལ་སྣང་བ་བཞིན་སྣོད་བཅུད་སོ་སོར་གྲུབ་ཚུལ་ནི། དེ་ལྟར་གོང་གི་སྣང་བ་ལས་ངོ་བོ་སྟོང་པ་རིས་མེད་ཀྱི་ཆ་ནས་ནམ་མཁའ་ཙམ་ལས་གོ་སྐབས་འབྱེད་པ་ཡུལ་གྱི་རྣམ་པ་བྱས། རང་བཞིན་གསལ་བ་འོད་ཀྱི་ཆ་ལས་དངོས་ཀྱི་འོད་སྣང་སྐུ་དང་ཡེ་ཤེས་སུ་སྣང་བ་ནུབ། རང་བཞིན་གྱི་འོད་དང་གཟུགས་བརྙན་གྱི་འོད་གཉིས་ཕྱི་མ་༼༢༣༧༽ནང་དུ་ཤར་བ་ལ་འཛིན་པ་སྐྱེས་པས། གཟུགས་བརྙན་གྱི་འོད་ལས་སྤྱིར་འགྲོ་དྲུག་གི་ཡུལ་སྣང་རིགས་མི་འདྲ་བ་དྲུག་སོ་སོར་ཤར་ཏེ། དེ་ཡང་གཟུགས་མེད་ཀྱི་ལྷ་ལ་མི་རྟོག་པ་ཡིད་ཀྱི་ཡུལ། བསམ་གཏན་གྱི་ལྷ་ལ་འོད་གསལ་གྱི་ཡུལ། འདོད་པའི་ལྷ་ལ་དགའ་བདེར་རགས་པའི་ཡུལ།
མི་རྣམས་ལ་གླིང་བཞི་སོ་སོའི་ཡུལ། ངན་སོང་གསུམ་ལ་རང་སྣང་ལོག་པའི་ཡུལ་དྲུག་སོ་སོར་སྣང་ཞིང༌། དེ་བཞིན་དུ་ལུས་ཀྱང་མི་འདྲ་བར་སྣང་སྟེ། སྔར་གྱི་གཟུགས་མེད་རྨིན་རུང་རྣམ་ཤེས་བཟུང་བའི་ཆར་གནས་པས་བོན་བག་ལ་ཉལ་དུ་གནས་པ་མངོན་གྱུར་དུ་སད་དེ། རྣམ་པར་ཤེས་པ་ཏིང་ངེ་འཛིན་གྱི་སྤྲུལ་བའི་ལུས་སུ་གྲུབ་སྟེ། རང་རང་གི་སྣང་བ་ཟང་ཐལ་དུ་ཤར་བས་ལུས་ཀྱི་ཆར་མེད་པ་ཡང་མ་ཡིན། ཕྲ་བ་ཡིད་དང༌། རགས་པ་ཤ་ཁྲག་དང༌། དངས་པ་འོད་ཀྱི་ལུས་གསུམ་གང་རུང་མ་གྲུབ་པས་ཡོད་པ་ཡང་མ་ཡིན་པའི་ཕྱིར། ཡོད་མིན་མེད་མིན་པའི་འགྲོ་བ་དང་ཁམས་ཞེས་བྱའོ། །
དེ་ནས་རིམ་གྱིས་འོག་ཏུ་ཐིག་པའི་ཚུལ་གྱིས་རིམ་གྱིས་མཆོད་པ་སྲིད་པའི་འགྲོ་བའི་༼༢༣༨༽ཡིད་ཞུགས་པ་ལས་སེམས་ཅན་མཆོད་པ་དང་སྦྱར་ན། ད་ལྟ་ཡང་དབྱིངས་ཀྱི་རིག་པ་ལུང་མ་བསྟན་དེ་གཡོས་པ་ལས་སེམས་ཅན་གློ་བུར་བའི་འཁྲུལ་པ་འབྱུང་བ་ཡོད་དོ། ། གསང་སྙིང་ལས། ཨེ་མ་ཧོ་བདེ་གཤེགས་སྙིང་པོ་ལས། རང་གི་རྣམ་རྟོག་ལས་ཀྱིས་སྤྲུལ་ཞེས་དང༌། སྡུད་པ་ལས། རྐྱེན་རྣམས་འཚོགས་ན་ལུས་ཀྱི་འཁྲུལ་འཁོར་རབ་ཏུ་འབྱུང༌། ཞེས་སོ། ། འདི་སེམས་ཅན་གསར་སྐྱེས་འདྲ་ཡང་གསར་སྐྱེས་མ་ཡིན་ཏེ། རིག་པ་ལ་མཚུངས་ལྡན་མ་རིག་པས་ལྷན་སྐྱེས་སུ་དབྱིངས་ཀྱི་ཆ་དེ་ལ་བསྒྲིབས་པ་ཉིད་དེ།
རྐྱེན་གློ་བུར་བས་དངོས་སུ་གསལ་བར་བྱས་པ་ཙམ་ལས་དང་པོ་དག་པ་ཕྱིས་འཁྲུལ་བ་མ་ཡིན་པ་དང༌། དབྱིངས་ཞེས་འབྱུང་གཞིའི་སྒྲས་བརྗོད་པའི་ཕྱིར་རོ། ། ལུས་སུ་སྣང་བས་གཟུགས་མེད་པ་ངད་འགལ་ལོ་སྙམས་ན་མི་འགལ་ཏེ། བསྟོན་གྱི་ལྷ་ལྟར་སྣང་བ་འོད་ཀྱི་གཟུགས་མེད་པས་རྣམ་པར་ཤེས་པ་ཙམ་དུ་གནས་ལ། འདོད་པའི་ལྷ་མིའི་ལྟར་ཤ་ཁྲག་གི་ལུས་སུ་མེད་པས་རྣམ་ཤེས་ཡུལ་ལ་དངོས་སུ་མི་རྟོག་པར་གནས་ཤིང༌། ཡི་དྭགས་ལྟར་འགྱུ་བ་ཡིད་ཀྱི་གཟུགས་སུ་མེད་པས་ཤེས་པ་ནང་དུ་༼༢༣༩༽གསལ་ལ། དམྱལ་བ་ལྟར་མྱོང་རོག་སྡུག་བསྔལ་གྱི་ལུས་སུ་མེད་པས། ཏིང་ངེ་འཛིན་དགའ་བདེའི་ངང་ལ་གནས་པའི་རྣམ་ཤེས་དེ་ཡང་བསོད་ནམས་ཆ་མཐུན་གྱི་འབྲས་བུའི་རྩེ་མོ་ཏིང་ངེ་འཛིན་ཆ་བཞི་ལ་རང་ཆས་སྤྲུལ་པའི་ལུས་སམ་གཟུགས། འོག་མས་བལྟར་མི་མངོན་ལ་རང་ས་དང་གོང་མས་མཐོང་ཙམ་རོ་ཡོད་པ་ཡིན་ཏེ། ཡུམ་བར་མ་ལས།
དེའི་ཚེ་འདོད་པ་དང༌། གཟུགས་དང་གཟུགས་མེད་པ་ན་སྤྱོད་པའི་ལྷ་རྣམས་ཀྱང་ལག་ན་མེ་ཏོག་ཐོགས་ནས་དེ་བཞིན་གཤེགས་པ་ལ་མཆོད་པར་བྱེད་དོ་ཞེས་སོ། ། དེ་ནས་གཟུགས་ཀྱི་ཁམས་སུ་རིམ་གྱིས་འོག་མར་མཆེད་དོ། ། འོད་ཀྱི་ཁ་མིག་རྣ་བར་ལྷན་པ་ཀུན་ཏུ་ཟང་ཐལ་བ་དཔག་ཏུ་མེད་པར་མཆོད་དེ་རླུང་གི་སྟོབས་ཀྱིས་འགྲོ་བ་དང་ལྡིང་བ་དང་འཕྱོ་བ་ལ་སོགས་པ་བྱེད་དོ། ། དེ་ནས་རྟོག་པ་ཇེ་རགས་སུ་སོག་ནས་རིམ་གྱི་འདོད་ལྷ་དང༌། དེ་ལས་མི་རྣམས་དང་པོ་བརྗུས་སྐྱེས་དང་དེ་ནས་དྲོད་དང་སྒོང་སྐྱེས་དང༌། དེ་ནས་མ་མངལ་སྐྱེས་ཅི་རིགས་པ་འབྱུང་ཞིང༌། ལྷ་མ་ཡིན་དང༌། ངན་སོང་གསུམ་དང་བཅས་པ་ཆགས་སོ། ། ད་ནི་ལུས་གྲུབ་ཚུལ་བྱེ་བྲག་༼༢༤༠༽ཏུ་བཤད་པ་ལ་གསུམ།
རྟེན་ལུས་ཀྱི་གྲུབ་ཚུལ་དངོས། བརྟེན་པ་རྩ་ཐིག་རླུང་གསུམ་གྱི་རང་བཞིན། ཁྱབ་བྱེད་འབྱུང་བའི་ངེས་ཚུལ་ལོ། ། དང་པོ། སྤྱིར་ཁམས་གསུམ་གིས་དྲུག་སོ་སོ་ལ་ལུས་ཀྱི་སྣང་ཆ་རེ་ཡོད་པ་ལས། སྐབས་འདིར་མི་རྣམས་ཀྱི་དབང་དུ་བྱས་ཏེ། སྐྱེ་བ་བཞི་ལས་མངལ་ནས་བཙའ་བའི་རིམ་པ་དང་སྦྱར་ནས་བཤད་པ་ནི་ཉི་ཟླ་ཁ་སྦྱོར་བ་ལས། ། ཕ་དང་མ་ཡི་རྒྱུ་རྐྱེན་ལས། ། མེར་མེར་སོ་དང་ནུར་ནུར་སོ། ། ལྟར་ལྟར་སོ་དང་གོར་གོར་སོ། །
མཁྲང་འགྱུར་ཉིད་དང་ཉ་ལྟ་བུ། ། རུ་སྦལ་བཞིན་དང་དང་སྦལ་པ་བཞིན། ། དེ་བཞིན་ཞག་ནི་བདུན་ཕྲག་བདུན། ། ལྟེ་བ་ལས་ནི་ལས་ཀུན་སྐྱེད། ། ཟླ་དགུ་དེ་བཞིན་ངོ་བཅུ་ན། ། ལུས་རྫོགས་ལ་ཡི་མངལ་ནས་ཐོན། ། དེ་ལྟར་གཟུགས་ནི་ཐ་དད་དུ། ། འཁོར་བ་ཉིད་ནས་འཁོར་བའོ། ། ཞེས་དང་པོ་དྲི་ཟ་ཉེ་བར་འཇུག་པའི་སེམས་ལུས་འཚོལ་བའི་ཕྱིར་འོང་ཕྱིར་འོང་བ་དང༌། ཕ་མའི་འདུ་འཕྲོད་འཛོམ་ནས་མའི་གཤང་ལམ་ནས་འཇུག་ཏེ།
ཕའི་དངས་མ་དཀར་པོ་ཡང་འབྲུ་མིག་ཆུང་འཚེར་བ་དངུལ་ཆུ་ལྟ་བུ་དེ་དང༌། མའི་རིགས་ཅན་གྱི་དངས་མ་དམར་པོ་༼༢༤༡༽ཐིམ་པ། མའི་མངལ་དུ་ཁྲག་དང་འོ་མ་འདྲེས་པ་ལྟར་གཅིག་ཏུ་གྱུར་པ་ལས་ལུས་གྲུབ་ཚུལ་ལ། ཐོག་མར་ལུས་ཆགས་པའི་རྟེན་འབྱུང་བ་ངོས་བཟུང་ན། འབྱུང་བའི་ངོ་བོ་ནི། གཞི་སྣང་ལས་འཁོར་འདས་འབྱུང་བའི་རྩལ་མ་འགགས་པར་སྣང་བ། དྭངས་མའི་ངོ་བོ་ཡེ་ཤེས་ལྔའི་རང་གདངས་སུ་སྣང་བ། སྙིགས་མའི་ངོ་བོ་ས་ཆུ་མེ་རླུང་ནམ་མཁའི་སྣང་བའོ། ། ངེས་ཚིག་གི་དབང་དུ་བྱས་ན། གདངས་ལ་རོལ་པ་མ་འགགས་པར་འབྱུང་བའོ། །
ནང་ཡེ་ཤེས་ཀྱི་རང་སྣང་དག་པས་དངས་མ་དང༌། ཕྱི་བག་ཆགས་འཁྲུལ་བར་བྱུང་བས་སྙིགས་མའི་འབྱུང་བ་ཞེས་བྱ་ལ། དབྱེ་ན། དངས་མ། སྙིགས་མ། དངས་མའི་སྙིགས་མ། སྙིགས་མའི་དངས་མའོ། ། དང་མ་ནི་ལྷུན་གྲུབ་ཀྱི་འབྱུང་ཆེན་ལྔ་སྟེ། སྲ་བ་མེད་པའི་ས། གཤེར་བ་མེད་པའི་ཆུ།
ཚ་བ་མེད་པའི་མེ། གཡོ་བ་མེད་པའི་རླུང༌། ཁྱབ་པ་མེད་པའི་གདངས་ཅན་ནམ་མཁའ། བྱེད་ལས་སྐུ་དང་ཡེ་ཤེས་ཀྱི་འབྱུང་གནས་བྱེད་པས། གསང་འབྱུང་ཡེ་ཤེས་རྣམ་པར་དག་པ་ཡུམ་ལྔ་དག་པའི་ཀློང་ན་རིགས་ལྔའི་སངས་རྒྱས་ཐམས་ཅད་བཞུགས་པའོ། ། དེའི་སྙིགས་༼༢༤༢༽མ་ནི་ཕལ་ཆེར་རིག་ཤེས་ཀྱི་རྟེན་དབང་པོ་དང་བཅས་པ་ཏེ། སྲ་བ་པ། གཤེར་བ་ཆུ། ཚ་བ་མ། གཡོ་བ་རླུང།
ཁྱབ་པ་ནམ་མཁའ་སྟེ། ནང་འབྱུང་ལུས་ཀྱི་རྟེན་དུ་གྱུར་པའོ། ། དངས་མའི་སྙིགས་མ་ཤ་རུས་པ་ཁྲག་དང༌། ཆུ་སེར། ཁུ་བ་ཆུ། དྲོད་མོ། དབུགས་རླུང༌། ནང་གི་ཁོང་སྟོང་ནམ་མཁའ། སྙིགས་མའི་ པ་མ་ལ། སྙིགས་མ་ཕྱི་འབྱུང་གུཟགས་ས་ཆུ་མེ་རླུང་ནམ་མཁར་སྣང་བ་ལྔའོ། །
དེའི་དངས་མ་འཇའ་ཆེན་ལྔའོ། ། བསྡོམ་པས་སྙིགས་མའི་དངས་མ་གཟུགས་བརྙན་གྱི་འོད་ལས་སྙིགས་མ་ལྔར་སྣང་བ་དང༌། དེ་ཡང་རང་བཞིན་གྱི་འོད་ཡུམ་ལྔའི་གདངས་སམ་རྩལ་ལས་ཤར་བས་ཡུམ་ལྔའི་རྣམ་དག་ཏུ་སྦྱོར་བའི་དབྱིངས་ན་སྣང་སྲིད་འཁོར་འདས་ཀྱི་ཆོས་ཐམས་ཅད་གནས་པས། སྣང་སྲིད་ཡུམ་གྱི་བྡ་གའི་ཀློང་ནས་ཕྱི་སྣོད་ཆགས་ལུགས་དང་མཐུན་པར། དང་པོ་སྟོང་པ་ནམ་མཁའ་ལྟར་གནས་པ་ལ། ཕ་མ་དེ་དག་གི་རང་བཞིན་གྱི་ཉོན་མོངས་པ་དང་རྩ་འདབ་ཀྱི་རླུང་ལས་འདོད་པའི་སེམས་གཡོས་པས། རྩ་གནས་ཀྱི་ཡི་གེ་རླུང་གི་རང་སྒྲ་ཡཾ་ཞེས་པའི་ངང་ལས་འདོད་པ་དངོས་སུ་མཆེད་ནས། རཾ་ཞེས་རང་སྒྲ་གཡོས་པས་འབར་ཞིང་འགྱུར་༼༢༤༣༽བའི་ཉམས་ལས། འདོད་པ་དེ་ཆགས་པར་སོང་ནས་འདོད་པ་རྒྱུ་དང་ཆགས་པ་རྐྱེན་གཉིས་འཛོམ་སྟེ། དངོས་སུ་འཇུག་པ་ཆུའི་འདོད་པ།
གཅིག་ལ་གཅིག་བལྟ་རྒོད་བཅངས་པ་ལ་སོགས་པའི་ཆགས་པས་ཡི་གེ་རང་སྒྲ་ཁཾ་ཞེས་གཡོས་ཏེ་འཁྱུད་ཅིང་དབང་པོ་སྦྱར་བས། ལུས་ཀྱི་ས་བརྟན་པས་བདེ་བ་མྱོང་སྟེ། སཾ་གི་རང་སྒྲས་མའི་རིགས་ཅན་ལྔའི་རྩ་བཏུམ་པ་ཟླ་མཚན་དང་ཞག་བདུན་ཚན་དུ་གྱུར་པ་ལས། དམར་པོ་ལྕཀྱུ་ལྟར་འདྲེན་པའི་རླུང་གི་སྟོབས་ཡོད་པ་དེས། ཕའི་དངས་མ་རྒྱུའི་རང་བཞིན་སྤྱི་བོ་ནས་དྲངས་ཏེ་ཁབ་ལེན་ལ་ལྕགས་འདུ་བ་ལྟར་ཕའི་རྒལ་བའི་རྟ་བརྒྱུད་པ་དཀར་པོའི་སྦུབས་ནས་ལམ་བྱུང་བ་ནི། ཞག་བདུན་ཕྲག་བཞི་ན་མའི་མངལ་དུ་ལུས་ཀྱི་བཞི་འཛིན་པ་དང༌། བུ་ལ་བྱང་སེམས་དཀར་པོ་འབྱུང་བ་དེའི་གནད་ལས་བྱུང་ངོ༌། ། དེ་ལས་རྡོ་རྗེ་རྩ་བར་བདེ་བས་ལམ་སྦྱངས། སྐེད་པར་ལགས་སུ་ཤུགས། རྩེ་མོར་བདེ་བ་སྨིན་པར་བྱས་ནས་མཁའ་ལ་དངོས་སུ་ཐོན་ནས།
རིགས་ཅན་གྱི་རྩ་སྣའི་ནང་གི་དམར་པོ་ལ་ཐིམ་ནས་མངལ་དུ་ཁྲག་དང་འོ་མ་འདྲེས་པ་ལྟར་གཅིག་༼༢༤༤༽ལ་གཅིག་ཐིམ་སྟེ་གཉིས་ཀྱི་རིགས་ཡོད་པ་ལས། རིགས་ཅན་ལྔའི་ནུས་པས་ཕའི་ཤེས་པ་ནང་དུ་འདྲེན་པ་ལྟར་གྱུར་པ་ལས་རྗེས་ལ་ཞེན་མེད་སྐྱུག་མེར་གྱིས་འགྲོ་ཞིང༌། ས་ལ་རིགས་ཅན་གང་རུང་གི་འདྲེན་བྱེད་ཡོད་པས་བདེ་བ་ཆོག་ཤེས་མེད་པ་ནི་འདོད་ཆགས་ཀྱི་རྒྱུ་རྐྱེན་ལས་བྱུང་ངོ༌། ། དེ་ལྟར་ལུས་ལེན་པའི་རླུང་དང་སེམས་གཉིས། ཕ་ལས་བྱུང་བའི་རྒྱུ་དངས་མ་དཀར་པོ་དང་མ་ལས་བྱུང་བའི་རྐྱེན་དངས་མ་དམར་པོ་སྟེ་བཞི་པོ་གཅིག་ཏུ་འདྲེས་པས། རྒྱུ་རྐྱེན་གཉིས་པོས་ཀུན་རྫོབ་ཀྱི་འབྱུང་བ་བཞིའི་བྱེད་པས་འཕེལ་སོགས་གི་ཆ་དང་རླུང་སེམས་གཉིས་སོ་དེས་དོན་དམ་པའི་ཕྱི་འབྱུང་བཞིའི་ལས་བྱེད་པས་ལས་འཛིན་པ་དང་འབྱེད་སྡུད་ཀྱི་སྨིན་པོར་བྱེད་ནས་ལུས་བསྐྱེད་དེ། དེ་ཡང་ཞག་བདུན་ཚན་དུ་ངེས་པ་ནི་འབྱུང་བ་སོ་སོར་ལ་ཞག་རེ། གཉིས་གཉིས་འདུས་པས་ཞག་གཉིས། ཀུན་འདུས་པ་ལ་ཞག་གཅིག་སྟེ་བདུན་ནོ། ། འདི་ལ་འབྱུང་བཞེས་བསྐྱེད་ཚུལ་གྱི་རིམ་པ་སྤྱིར་བསྟན།
ཞག་གི་འབྱུང་བའི་ཆ་བྱེ་བྲག་ཏུ་བཤད་པ་གཉིས་ལས། དང་པོ། དེ་ལྟར་མའི་མངལ་ནས་ཞག་གཅིག་གི་ནུབ་མོ་ཕ་མའི་རྒྱུ་རྐྱེན་གཉིས་ཕྱིའི་རྒྱ་གཅིག་ཏུ་༼༢༤༥༽གྱུར་ནས་ནང་མ་འདྲེས་པ་སྲན་ལའི་གའུ་ལྟར་གནས་པའི་བར་དབུའི་རླུང་སེམས་བཟུང་ནས་གནས་པས། དེ་ལ་འབྱུང་བཞིའི་འཆིང་བྱེད་ཀྱི་རྒྱ་རིན་པོ་ཆེའི་སྤྲིས་དང་འདྲ་བས་བཅིངས་ནས་འབྲལ་བའི་སྐབས་མེད་པར་བྱས་པ་ནི། ལུས་རྫོགས་དུས་ན་ཁམས་ཀྱི་ཟས་མེད་ན་ཚེ་མི་གནས་པ་དེ་ལས་བྱུང་ངོ༌། ། དེའི་དུས་ན་འབྱུང་བ་རླུང་གིས་ལུས་བཟུང་བ་དེ་ནང་གི་རླུང་འཕར་བའི་སྟོབས་ཀྱིས་གྱེན་ལ་འཕར་ནས་དངུལ་ཆུའི་ཐིག་པ་ཡར་བ་ལྟར་ཕྲིལ་གནས་དེ་ལུས་རྫོགས་པའི་དུས་ན་གློ་བུར་གྱི་རྐྱེན་ཅི་བྱུང་ཡང་སྔ་པ་མེད་ལ་ལུས་འདར་བའི་གནད་དེ་ལས་བྱུང་བའོ། ། དེས་ན་ཞག་དང་པོ་ལ་ཆུས་ཉུག་པས་བསྡུས། དེ་ནས་བྱེར་བས་སོ་སོར་བྱེར། སྙོམས་པས་གཅིག་ཏུ་བསྲེས་པ་ལས་ཆུའི་རྩ་རབ་ཏུ་ཕྲ་བ་རྟ་ཏྲ་བརྒྱར་གཤགས་པ་ཙམ་ཞིག་མའི་གཡས་སུ་ཐང་ཆོད་དུ་བསྒྱངས་ནས་ཆགས་སོ། ། དེའི་དུས་ན་མའི་ལུས་ཀྱང་རབ་ཏུ་གྲང་ངོ༌། །
དེ་ནས་གཉིས་པར་སའི་བྱེད་པའི་ལས་གསུམ་བྱས་པས་སའི་རྩ་དེ་ཙམ་ཞིག་མའི་གཡོན་དུ་ཐང་ཆོད་དུ་ཆགས་པས་མ་ཡང་མགོ་འཁོར་ཤིང་ཤེས་པ་ལྦིའོ། ། ༼༢༤༦༽དེ་ནས་གསུམ་པ་ལ་མེས་བྱེད་པ་གསུམ་གྱིས་གོང་ལྟར་བྱས་པས་རབ་ཏུ་རྩ་དེ་ཙམ་ཆགས་པས་མ་ལ་སྡུལ་འབྱུང་ཞིང་ལུས་ཚའོ། ། དེ་བས་བཞི་པ་ལ་རླུང་གིས་ལས་གསུམ་གྱིས་དང་པོར་བསྡུས། བར་དུ་གཏོར། མཐར་བསྲེས་པས་མའི་མདུན་དུ་རྩ་རྟ་རྔ་བརྒྱར་གཤགས་ཀྱི་ཆ་ཙམ་ཆགས་ཏེ་མའི་ཤེས་པ་ཡང་ཤིན་ཏུ་གསལ་ལོ། ། འདིའི་སྐབས་སུ་འབྱུང་བཞི་སོ་སོའི་ཆ་ཆེ་ཆུང་གིས་མི་རྣམས་ཀྱི་ལུས་ཀྱང་པའི་མི་སོགས་སོ་སོར་འབྱུང་བའི་སྨིན་པོ་བྱེད་དོ། ། གོང་གི་ལུས་ཀྱི་རྒྱུ་རྡུལ་ཕྲ་རབ་ཙམ་དུ་སྨིན་པའི་རྐྱེན་བཀྲག་མདངས་སུ་གསལ་བར་བྱས་པ་ནི། ཕྱིའི་འབྱུང་བ་བཞིའི་བྱེད་པའི་ལས་བྱེད་པའི་ལས་བྱེད་གཟིངས་པ་ནང་གི་འབྱུང་བཞི་རུ་བཟུང་བས། ལུས་རྫོགས་པའི་ཚེ་ན་ཕྱི་ནམ་ཟླ་དུས་བཞི། ནང་དུ་ཉིན་མཚན་ནང་ནུབ་བཞི་ལ་སྤྱོད་པ་དེ་ལས་བྱུང་ངོ༌། །
དེའི་གནད་ཀྱིས་དབང་བཞིའི་འགྱུར་མཚོན་པའོ། ། རྩ་དེ་བཞིན་དབུས་སུ་ཚེ་ཞེས་བྱ་བ་བ་ཐག་བསྐྱང་བ་ལྟ་བུ་ཞིག་གནས་སོ། ། དེ་ལ་ཚེ་ཞེས་བྱ། དུས་ཞེས་བྱ། སྐབས་དང༌། དེ་ལས་གནས་པ་དང༌། འཕལ་འགྲིབས་བྱེད་པའོ། ། དེ་ཉིད་དྲང་པོར་གནས་ན་ཚེ་རིང༌། སྐྱེ་དུས་སྒྲ་༼༢༤༧༽ཨ་སུ་ཞེས་གྲགས། ཚེའི་བ་ཐག་གཡོན་དུ་འཁྱིལ་ན་ཚེ་ལ་བར་ཆོད་འོང༌།
སྐྱེ་མ་ཐག་ཁཾ་ཞེས་གྲགས། ཐུར་དུ་འཁྱོགས་ན་ཚེ་ཐུང་སྐྱེ་མ་ཐག་སྒྲ་ཨ་ཁྲམ་ཞེས་འབྱུང་ངོ༌། ། དེ་ནས་ཞག་ལྔ་པ་ལ་ཆུ་དང་ས་གཉིས་ཀྱིས་གཅིག་ཏུ་བསྡུས་ཤིང་བརྟན་པར་བྱས་དེ། སའི་རྩ་དེ་རབ་ཏུ་བརྟན་ཞིང་འཛིན་པར་ཆགས་དེའི་ནང་དུ་ཡི་གེ་སཾ་སེར་པོ་གསལ་ཞིང་འཚེར་བ་ཆགས། འགྲོ་བའི་སྐད་ཀྱི་གདངས་དེ་ལ་བརྟེན་ནས་བྱུང༌། དེའི་ཕྱོགས་བཞིར་དེའི་ནང་གསེས་ས་ཆུ་མེ་དང་རླུང་གི་རྩ་ཕྲན་བཞིའི་ནང་དུ་རྩའི་ཁ་དོག་བཞིན་སུམ་རེ་གནས་པས། འགྲོ་ཉལ་འདུག་སྡོད་ཀྱི་སྤྱོད་ལམ་རྣམ་བཞི་དེ་ལས་བྱུང་ངོ༌། ། དྲུག་པ་ལ་མེ་དང་རླུང་གི་སྨིན་ཅིང་གསལ་བར་བྱས། འདིའི་དུས་སྔ་མའི་མེ་རྩ་འབར་ཞིང་མཆེད་པའི་ནང་དུ་ཡི་གེ་རཾ་རབ་ཏུ་འཚེར་ཞིང་ལྷག་པར་གནས་ཏེ། འགྲོ་བའི་རྣམ་ཤེས་ནོ་བཏུལ་གྱི་བྱེ་བྲག་འདི་གསལ་མི་གསལ་ལས་བྱུང་ངོ༌། །
དེའི་ཕྱོགས་བཞི་ན་ནང་ཤས་ཕྱིས་འབྱུང་བཞིའི་རྩ་བཞི་ཆགས་པའི་ནང་དུ་རཾ་ནཱུཾ། རཾ་གྱི་ཡི་གེ་གནས་པས་འགྲོ་བའི་དྲན་༼༢༤༨༽བསམ་གྱི་འཁོར་ལོ་དེ་ལ་བརྟེན་ནས་འབྱུང་ངོ༌། ། འདིའི་ནང་གསེས་ལ་ཕྱོགས་བཞིར་རྩ་བཞི་གསུང་ཀྱང་དབྱེ་གཞི་རྩ་བའི་རྩ་རྩིས་གཞི་མ་བསྒྲང་ན་གསུམ་ལས་མེད་ལ་བསྒྲངས་ན་བཞི་པོ་དེས་ཕྱི་འབྱུང་བ་བཞི་ལ་བརྟེན་པའི་ཟས་གོས་ལ་དབང་བར་མི་ནུས་པ་དང༌། ནང་དུ་ཆོས་བཞི་ཚན་དུ་མངོན་པར་མི་འབྱུང་བ་དང༌། གསང་བ་དབང་བཞིའི་འབྲས་བུ་མི་སྨིན་པས་འབྱུང་བ་བཞི་པོ་ཆགས་པའི་རྟེན་དུ་ངེས་སོ། ། བདུན་པ་ལ་མ་ནིང་གི་འབྱུང་བ་ནམ་མཁའི་ལས་ཀྱི་གོ་ཕྱེ་ནས་གོང་གི་བཞི་པོ་དེ་གཅིག་ཏུ་བྱས་པའི་རྩ་ཕྲ་མོ་དེའི་ནང་དུ་ཡཾ་ཡོཾ་ཡོཾ་དང་རྩ་གནས་ཀྱི་ཡི་གེ་ཁཾ་སུཾ་རཾ་ཡཾ་རྣམས་སྔ་མ་བས་གསལ་བར་ཆགས་སོ། ། རྩ་བའི་ཡི་གེ་བཞི་པོའི་དབུས་ན་གཟུགས་ཀྱི་ཕུང་པོའི་གཞི་རྡུལ་ཕྲ་རབ་འདུ་ཤེས་ཀྱི་གཞི་དྲོད་རྟ་རྔ་སྟོང་བསིལ་བའི་ཆ་ཚོར་བའི་གཞི་དྲན་པ་བ་ཐག་གི་སུམ་ཆ་འཁྱིལ་བ་ཙམ་རྣམ་ཤེས་གཞི་ཤེས་བྱེད་འགྱུ་ཙམ་འདུ་བྱེད་གཞི་བྱུང་ཚོར་གྱི་གོ་ཕྱེ་བ་བསྟོན་ནོ། ། དེ་ལྟར་འབྱུང་བ་བཞི་པོའི་བྱེད་ལས་ཀྱིས་རླུང་སེམས་རྒྱུ་རྐྱེན་གཉིས་ཏེ་མོར་མོར་པོའི་རྣམ་པ་ཡུངས་འབྲུ་ཉིས་འགྱུར་ཙམ་དུ་གནས་པའི་ཐིག་ལེ་༼༢༤༩༽ཟླུམ་པོའི་ནང་དུ་ཐིག་ལེ་མིག་ཆུང་ཕྲ་བ་ཅིག་ཆགས་དེའི་ཕྱི་ལ་འོད་ལྔའི་རྒྱས་བཏུམ་པའོ། ། དེ་དག་ནི་འབྱུང་བ་རང་ངོའི་སྟེ་སྐྱང་བའི་བྱེད་ལས་ཏེ་འདི་དུས་མེར་མེར་པོ་དེ་ཆུས་རླན་གྱིས་བཤིགས་པའི་ལྗིད་ཀྱིས་མནན། མེས་དྲོད་ཀྱིས་བསྲེགས།
རླུང་གི་ཤུགས་ཀྱིས་གཏོར་བས་ནམ་མཁའ་ལ་སྤྲིན་ཆད་པའི་རྣམ་པ་ལྟར་དུམ་བུ་ལིངས་གིས་སོང༌། ། དེ་ལྟར་བདུན་ཚན་དང་པོ་རྫོགས་པ་ན། ཆུའི་རྩ་བཞི་སོ་སོའི་ནང་དུ་གཞི་གནས་ཀྱི་ཡེ་ཤེས་གསུམ་གྱི་གདངས་སྐུ་ཉུང་འབྲུ་སྟོང་དུ་བསིལ་བའི་ཆ་ལ་ཞལ་ཕྱག་རྫོགས་པ་འོད་ལྔའི་གློང་ནས་བྲིས་པ་རང་སྲོག་ཡི་གེ་དང་བཅས་པ། སའི་རྩ་བཞིའི་ནང་དུ་མཚན་ཉིད་འཛིན་པའི་ཡེ་ཤེས་ལྔའི་གད་པ། འོད་དཀར་པོར་དམར་ལྗང་མཐིང་ཀའི་ཐིག་ལེ་ཕྲ་མོ་དེ་དག་ལ་འོད་ལྔའི་རྒྱས་མཛེས་པ། མེའི་རྩ་བཞི་ན་ཤེས་པས་བསྡུས་པའི་གཞི་གནས་པ་འོད་ཀྱི་འགྲེང་བུ་འཛིན་པ་ཤེས་པས་བསྡུས་པ་ལྗང་གུར་གནས་པས་བྱ་བའི་ལས་ཀྱི་དབང་གིས་འགྱུར་བའོ། ། འདས་པའི་ཤེས་པ་འོད་དཀར་པོའི་འགྲེང་བུ་སྐར་མའི་ཕོད་ལྟ་བུ་གནས་སོ། ། དེ་དག་གི་ངེས་༼༢༥༠༽ཚིག་ཀྱང་རིམ་པ་ལྟར། མྱ་ངན་ལས་འདས་པའི་གཞི་འཛིན་པས་ན་གཞི་གནས་ཀྱི་ཡེ་ཤེས་དང༌། འཁོར་བར་སངས་རྒྱས་པའི་ལམ་འོད་ལྔ་ལས་བྱུང་ཞིང་དེ་ཡང་སོ་སོའི་རིགས་ཀྱི་མཚན་ཉིད་འཛིན་པས་མཚན་ཉིད་འཛིན་པའི་ཡེ་ཤེས་སོ། །
འཁོར་འདས་ཀྱི་ཤེས་པ་ཙམ་ཞེས་ཇི་ལྟ་དང་ཇི་སྙེད་པས་བསྡུས་ནས་གནས་པས་བསྡུས་པའི་ཡེ་ཤེས་ཞེས་བྱའོ། ། དེའང་ལུས་ཀྱི་རྩས་དོན་དམ་དང་ཀུན་རྫོབ་གཉིས་འགགས་པ་དང༌། སྐྱེ་བ་དང༌། གནས་པ་དང༌། བདེ་སྡུག་ཐམས་ཅད་མྱོང་བར་བྱེད་པས་ན་རྣལ་འབྱོར་པའི་ལས་སྐུ་གསུམ་གྱི་བདག་ཉིད་དུ་གནས་པའོ། ། དེ་ལྟར་ཞག་བདུན་གྱི་ལུས་ཀྱི་གཞི་ཐིངས་བ་ནི། བསྙེན་སྒྲུབས་ཀྱི་ལས་མཐའ་ཞག་བདུན་གྱི་བསྡུ་བ་དང༌། འབྱུང་བ་སྡུད་མཆོད་ཀྱི་འཕེལ་ཞག་འཕེལ་ཞག་བདུན་གྱིས་འགྲུབ་པ་ལ་དགོངས་པའོ། ། ཡེ་ཤེས་དེ་དག་གི་རྟ་རྟུང་ཡིན་པས་ལུས་འཇིག་པ་ན་གཏན་མེད་མ་ཡིན་ཏེ་ཡང་ཞིང་བསྐྱེད་པ་ཙམ་ལ་གནས་སོ། ། ཡི་གེ་དང་འོད་དང་སྐུ་རྣམས་རིག་པའི་རང་གདངས་ཕྱིར་ཤར་བ་དང་ཕུར་རིག་པ་ཉིད་ལ་ཐིམ་པ་ཙམ་མོ། །
དེའང་རིག་པ་གཞི་གནས་ཀྱི་དུས་ན་ནང་༼༢༥༡༽གསལ་ཕྲ་བར་མཆེད་གཞི་ཙམ་ལས་མེད་པས་ཁ་དོགས་རིས་ཅན་ལ་ཡིན་ལ་ལུས་ལ་ཡོད་དུས་གཞི་ལས་འཕགས་པའི་སྣང་བ་ཕྱིར་ཤར་བ་ཡིན་པས་འོད་དང་སྐུར་རིས་ཅན་དུ་གྲུབ་པས་བར་དོར་ཡང་སྣང་ལ། ངོ་བོ་སྐུར་གསལ། རང་བཞིན་འོད་དུ་གསལ། ཐུགས་རྗེས་སྒྲོན་མར་གསལ་གསུངས་པ་གཞི་སྣང་ཕྱིར་འཕགས་ཀྱི་སྐབས་སུ་གོ་བ་འགོངས་ཆེ་ཤོས་ཡིན་ནོ། ། མཐར་ལྷུན་གྲུབ་ལ་ཐིམ་ནས་རིས་སུ་གྲུབ་པ་གང་ཡང་མེད་པས་ཀ་དག་རང་སོར་གནས་པའོ། ། དེས་ན་སྐུ་གསུམ་ལུས་ལ་ཚང་བས་ཡེ་ཤེས་ཀྱིས་ལམ་ལུས་ཀྱི་རྩ་ནས་འབྱུང་ངོ༌། ། གཉིས་པ་དེ་ནས་བདུན་ཚན་གཉིས་པ་ལ་འབྱུང་བའི་བྱེད་ལས་གོང་ལྟར་དུ། དེ་ཡང་ལས་དང་བག་ཆགས་ཀྱི་དབང་གིས་ནུབ་བརྒྱད་པ་ལ་ཆུས་གཅིག་ཏུ་བསྡུས་ཏེ་ནུར་ནུར་སོ་སྲན་མ་བཅུ་ཆ་ཙམ་ལས་བསྐྱེད་བྱེད་དང་པོའི་འཁོར་ལོ་ན་ཞག་བཅུ་གཅིག་གི་བར་དུ་ཆུའི་རྩ་བརྒྱད་ཀྱི་ནང་དུ་ཡི་གེ་དང༌། འོད་དང༌། ཀུན་བཟང་ཡབ་ཡུམ་གྱི་སྐུ་དང་བཅས་པ་ནི་རྩའི་འཕེལ་གཞི་བྱུང་བ་ནི་ནུར་ནུར་པོའི་རྟེན་སྲན་ལ་བཅུ་ཆ་ཙམ་ལས་ལྟེ་༼༢༥༢༽བའི་ཤར་གྱི་རྩ་བསྐྱེད།
དགུ་པ་ལ་སས་གཅིག་ཏུ་བསྲེ་ཏེ་སྲན་ལ་དགུ་ཆ་ཙམ་ལས་ལྡོའི་རྩ་བསྐྱེད། བཅུ་པ་ལ་མེས་སྨིན་པར་བྱས་ཏེ་སྲན་ལ་བདུན་ཆ་ལས་ནུབ་ཀྱི་རྩ་བསྐྱེད། བཅུ་ཅིག་པ་ལ་རླུང་གིས་བསྐྱོད་པས་སྲན་མ་ལྔ་ཆའི་ནང་དུ་བྱང་གི་རྩ་བསྐྱེད། བཅུ་གཉིས་པ་ལ་ཆུ་དང་སས་བསྡུས་ཤིང་བརྟན་པར་བྱས་ཏེ། སྲན་མའི་རྟོག་པོ་ཙམ་ལ་ནུར་ནུར་པོའི་ནང་དུ་མིག་ཆུང་གཉིས་དང་འབྱུང་བཞིའི་རྩ་རེ་ཐག་བརྒྱངས་པ་ལྟ་བུ་བཞི་ཆགས། བཅུ་གསུམ་པ་ན་མེ་དང་རླུང་གིས་སྨིན་པར་བྱས། བཅུ་བཞི་པ་ལ་ནམ་མཁས་གོ་ཕྱེ་བས་ལུས་ཀྱི་དབུས་ལྟེ་བའི་རྩ་མདུད་ལས་ལྟེ་བའི་རྩ་མདུད་རེ་ཐག་བརྒྱངས་པ་ལྟར་ཆགས་པའི་དབུས་ཀྱི་སྒྲོན་མི་སྤྱན་དང་འབྱུང་བའི་སྤྱན་གྱི་མིག་ཆུང་གཉིས་པོ་དེ་སྔར་བས་གསལ་བར་བྱས། མིག་ཆུང་གི་ནང་དུ་ཡེ་ཤེས་ཀྱི་ངོ་བོ་ཕུ་ཞིང་བརྟགས་པར་དཀའ་བ་ཞིག་ཀྱང་གནས་སོ། ། འདི་ནས་བཟུང་བདུན་ཚན་དགུ་ཡི་བར་དུ་ལུས་ཀྱི་སྲིན་བུ་རྣམས་ཇེ་མང་དུ་ཆགས་པའི་མགོ་བརྩམ་ཏེ། མེར་མེར་པོའི་དུས་ན།
ཆུའི་སྲིན་བུ་སྐྱེད་པར་བྱེད་པའི་གཞི་ཕྲ་བ་དང༌། འགྱུར་ཤེས་དང༌། ཕུད་པ་དང་༼༢༥༣༽ལས་ལྡང་གི་སྲིད་བུ་བཞིའི་ལུས་སུ་ཆགས། དེ་དག་གི་ནང་ན་ཡང་རྩ་ལ་སོགས་པ་བཞི་སྔ་མ་བཞིན་ཆགས། འདི་ནི་དབང་བསྒྱུར་གྱི་ལུས་ཞེས་ལུས་གཅིག་ལ་སྲོག་ཆགས་དཔག་ཏུ་མེད་པ་དེ་ལ་ཀུན་བཟང་ཡབ་ཡུམ་གཉིས་རེ་དང་བཅས་པར་གནས་པ་དངོས་གཟུང་མིན་པར་གསུངས་སོ། ། དགའ་བོ་མངལ་འཇུག་གི་མདོ་ལས་བདུན་ཚན་པོ་བརྒྱད་རྫོགས་ནས་མངལ་ནས་བྱུང་ཏེ་ཞག་བདུན་ན་སྲིན་བུའི་རིགས་ཆགས་པའི་མགོ་རྩལ་ནས་དངོས་གཟུགས་ཡོད་པར་གསུངས་སོ། ། བཅུ་བཞི་ལས་ཀྱི་འབྲེལ་མཚོན་པ་ཡང་དེའི་གནད་དོ། ། དེ་ནས་ཡང་འབྱུང་བ་བཞི་ཆར་གྱི་བྱེད་པས་འཁྲུགས་པས་ཡང་བཤིགས་ནས་ཟླ་བ་ཕྱེད་པའི་ནུབ་མོ་སྔ་མ་བཞིན་བསྡུས་ཏེ་སྲན་མ་ཉིས་འགྱུར་ཙམ་དུ་བྱས་པ་ལ་རླུང་གིས་བསྐྱེད་ཅིང་དཀྲུགས་པས་དྲོད་ཀྱི་ད་ས་མ་ཤིན་ཏུ་སྲབ་པ་སྦྲང་གཤོགས་བརྒྱར་གཤགས་ཀྱི་ཆ་ཙམ་པ་ཞིག་ལྟོ་བའི་ནུབ་ཕྱོགས་ཀྱིས་རྩ་ནང་དུ་ཆགས་པས་ཤེས་པའི་དངས་མ་རབ་ཏུ་གསལ་བར་གནས་སོ། ། དེ་ནས་ཞག་བཅུ་དྲུག་བཅུ་བདུན་གཉིས་སུ་ལས་བྱེད་ཅིང་དཀྲུགས་པས་ཁ་དོགས་གསལ་བར་བྱས། དེ་ནས་བཅོ་བརྒྱད་༼༢༥༤༽བཅུ་དགུ་གཉིས་སུ་བསྐྱེད་ཅིང་དཀྲུགས་པས་ཤེས་པའི་རྟེན་བསྡུས།
དེ་ནས་ཉི་ཤུ་ཉེར་གཅིག་གཉིས་སུ་ལས་ཀྱི་རླུང་གིས་བསྐྱོད་ཅིང་དཀྲུགས་པས་ལྟར་ལྟར་པོའི་གཞི་མཐོ་བོང་ཙམ་དུ་བྱས་པ་སྟེ། དེ་ནི་ལྔ་བརྒྱའི་ཐ་མ་གསང་སྔགས་ཀུན་གྱི་ལས་མཐའ་ཞག་ཉེར་གཅིག་གིས་བྱེད་དོ། ། ཀུན་གཞིའི་ཚོགས་པ་འཇིག་པ་ལ་དགོངས་པའོ། ། ཡང་བཤིགས་ནས་ཞག་ཉི་ཤུ་རྩ་གཉིས་པ་ལ་ཆུས་བསྡུས་ཤིང་བརླན་པར་བྱས་པ་ལས་སྔར་གྱི་ལྟེ་བའི་ཤར་གྱི་རྩ་ནང་དུ་ཐིག་ལེ་ཕྲ་མོ་ཞིག་བསྐྱེད། དེ་ནས་རྩ་གསུམ་པ་ལ་ཐིག་ལེའི་ནང་དུ་རྟོག་མེད་གྱི་ཤེས་པ་གནས་པར་བྱས། རྩ་བཞི་པ་ལ་ལྷོའི་རྩ་ནང་དུ་ཤའི་དངས་མ་ཁ་དོགས་དཀར་བའི་ནང་དུ་ཡིད་དང་སེམས་ཀྱི་རྟེན་ཐིག་ལེ་ཕྲ་མོར་གནས་པར་བྱས། རྩ་ལྔ་པ་ལ་ཡང་ཆུས་བསྡུས་ཤིང་བརླན་པར་བྱས་པ་ལས་ལྟེ་བའི་བྱང་གི་རྩའི་ནང་དུ་དབུག་གྱིས་དངས་མ་གསེར་པ་འོག་ཏུ་བཅུག་པའི་རླུངས་ས་ཙམ་ཁ་དོགས་སྔོ་ཞིང་དམར་བ་ཆགས་པ་ལས་ཡེ་ཤེས་དང་རིག་པའི་རྩལ་གསལ་བར་རང་ཤེས་དང་བཅས་པ་བརྟེན་ནས་གནས་སོ། ། རྩ་དྲུག་པ་ལ་ཆུས་བསྡུས་ཤིང་བརླན་པར་བྱས་པ་ལས་རྟེན་དེ་དག་རེ་རེའི་ནང་གི་ནུབ་༼༢༥༥༽ན་ཤེས་པ་དང་བློ་དང་དྲན་པའི་རྟེན་གསལ་བར་ཤར་ན་མ་རིག་པ་དང་ཉོན་མོངས་པའི་རྟེན་གསལ་བར་བྱས། ལྷོ་ན་འགྱུ་བ་དང་ཡིད་ཀྱི་རྟེན་གསལ་བར་བྱས། བྱང་དུ་སེམས་དང་རྣམ་པར་རྟོག་པ་གསལ་བར་བྱས་སོ། །
དེ་དག་ནི་ཀུན་རྫོབ་ཀྱི་འབྱུང་བ་བཞི་ལས་སོ། ། དོན་དམ་པའི་འབྱུང་བས་སྒྲོན་མ་བཞི་བརྟེན་པའི་ལས་བྱེད་དོ། ། ཞག་རྩལ་བདུན་པ་ལ་འབྱུང་བ་གཉིས་གཉིས་འདུས་པ་དང༌། རྩ་བརྒྱད་པ་ལ་བཞི་ཆར་གྱི་བྱེད་པའི་ལས་གྱི་གོར་གོར་པོའི་གཞིར་སྨིན་སྟེ་འབྱུང་བ་བཞི་ཆར་གྱི་ལས་འཁྲུགས་པས་བཤིགས་ནས་རྩ་དགུ་པའི་ནུབ་མོ་ཆུས་བསྡུས་པས་བརྟན། མེས་སྨིན་པར་བྱས་རླུང་གི་འཕེལ་བའི་ལས་བྱས་པས་འཁོར་ལོ་བཞི་ལ་དབང་པོ་ལྔའི་རྟེན་གྱི་རྩ་ཆགས་ཏེ་སྔར་བདུན་ཚན་གཉིས་པའི་དུས་ན་ལྟོ་བའི་རྩ་བཞི་པོ་ལ་འབྱུང་བ་ཕོ་བཞི་མོ་བཞིའི་འཕེན་པས་བརྒྱད་དུ་གྱེས་པ། འདིར་ནི་སྐྱེད་བྱེད་དང་པོའི་འཁོར་ལོ་རྩ་འདབ་དྲུག་ཅུ་རྩ་བཞི་འབྱུང་བའི་སྤྱན་དང༌། སྒྲོན་མའི་སྤྱན་གཉིས་དང་བཅས་པ་སྨིན། དེ་ནས་ཞག་རྩ་དགུ་པ་ལ་གོང་དར་བྱས་པས་དྲན་པ་འདུས་པའི་འཁོར་ལོ་རྩ་བ་བརྒྱད་༼༢༥༦༽ལས་གྱིས་པའི་རྩ་འདབ་སུམ་བཅུ་རྩ་གཉིས་འབྱུང་སྤྱན་གཉིས་དང་བཅས་བསྐྱེད། དེ་ནས་ཞག་སུམ་ཅུ་པ་དང་སོ་གཅིག་པ་གཉིས་སུ་གོང་ལྟར་བྱས་པས་རེ་སྣམ་འདུས་པར་རྩ་འདབས་བཅུ་དྲུག་སྤྱན་གཉིས་དང་བཅས་པ་བསྐྱེད། དེ་ནས་གོང་ལྟར་སོ་གཉིས་དང་སོ་གསུམ་པ་གཉིས་ལ་རྩེ་མོ་རྣམས་བཀོད་དུ་རྩ་འདབས་སུམ་བརྒྱ་དང་དྲུག་བཅུ་སྤྱན་གཉིས་དང་བཅས་པ་བསྐྱེད་དོ། །
དེ་ནས་སོ་བཞི་པ་ལ་འབྱུང་བའི་ལས་བྱས་པས་མཁྲང་འགྱུར་ཞེས་བྱ་སྟེ། དེ་དག་རབ་ཏུ་སྲ་བ་གཅིག་ཏུ་གྱུར་ནས། འཁོར་ལོ་བཞིའི་དབུས་སུ་རོ་རྐྱང་དང་ཀུན་འདར་མ་གསུམ་ཀ་བའི་ཚུལ་དུ་བར་འགྱུར་རོ། ། དེ་ལྟར་འཁོར་ལོ་བཞི་པོའི་རྩ་རྣམས་གྱི་སྲོག་ཤིང་རོ་མ་སྐྱང་མ་ཀུན་འདར་མ་གསུམ་གྱིས། ཕྱིར་ལུས་ངག་ཡིད་གསུམ་བསྐྱེད། ནང་དུ་སྐུ་གསུང་ཐུགས་གསུམ་བསྐྱེད། གསང་བར་སྤྲུལ་སྐུ། ལོ་པ་སྐུ། ཆོས་སྐུ་གསུམ་བསྐྱེད་པས་ཀ་བའི་ཚུལ་དུ་དྲང་པོར་གནས་སོ། ། དེ་ཡང་ཡབ་ཀྱི་ཐིག་ལེ་ཡི་གེ་ཨོ་ཨཱཿཧཱུཾ་གི་སྒྲ་དང་བཅས་པ་འཐོན་ཏེ་ཡུམ་གྱི་མཁར་ཐིམ།
མའི་རྐྱེན་ཡང་འབྲུ་གསུམ་གྱི་སྒྲ་དང་བཅས་ཏེ། སྒྲ་དྲུག་པོ་༼༢༥༧༽ནང་འཐབ་པས་བུའི་ལུས་ངག་ཡིད་གསུམ་གྱི་གཞི་ཐེངས་ནས་རོ་སྐྱང་དབུ་མ་གསུམ་དུ་གྱུར་པའི་དབུས་ནང་དུ་ལཱོཾ་དང་འོད་དང་ཀུན་བཟང་ཡབ་ཡུམ་གྱི་སྐུ་དང༌། གསུམ་གྲུབ་ལ། གཡས་སུ་ཨཱཿདང་འོད་དང་སྐུ་གསུམ། གཡོན་དུ་ཧཱུཾ་དང་འོད་དང་སྐུ་གསུམ་གྲུབ་སྟེ། སྐུ་གསུང་ཐུགས་གསུམ་གསུམ་གྱི་རྟེན་དུ་གྲུབ་པའོ། ། དེའང་དེ་ལུས་བརྟེན། ལུས་ཀྱི་འབྱུང་བ་བརྟེན། ཡི་གེའི་འཁོར་ལ་ཆོས་ཉིད་བརྟེན། འོད་ཀྱིས་སེམས་བརྟེན།
ཀུན་བཟང་ཡབ་ཡུམ་གྱིས་སྐུ་གསུམ་བརྟེན་པའོ། ། ཡེ་ཤེས་དང༌། སྐུ་དང༌། ཆོས་ཉིད་དང༌། འོད་རང་གི་ངོ་བོར་བཞུགས་པ་བཞི་ལ་བརྟེན་ནས་དབང་བཞིའི་འབྲས་བུའི་ཚད་དུ་ཕྱིན་པའོ། ། དེ་ལྟར་སྦྱང་བྱ་སྦྱང་བྱེད་གྱི་རིམ་པས་མཐུན་ཕྱོགས་ངེས་པས་འཁོར་ལོ་བཞིར་ངེས་ཏེ། ཕྱི་འབྱུང་བ་བཞི། ནང་ཡེ་ཤེས་བཞི། གསང་བ་སྒྲོན་མ་བཞི། བླ་ན་མེད་པ་སྐུ་བཞིའི་ངེས་པས་འཁོར་ལོ་བཞིར་ངེས་སོ། །
དེ་ནས་ཡང་འཁྲང་འགྱུར་ཡང་ཆུའི་རླན་གྱིས་བཤིགས་པས་གཅིག་ཏུ་བསྡུས། རླུང་གིས་སོ་སོར་ཕྱེ་ཞིང་གཏོར། མེས་སྨིན་པར་བྱས་པས་ཞག་བཞི་ནས་དབང་པོ་རྣམས་བསྐྱེད་དེ། ༼༢༥༨༽དེ་ཡང་ཞག་པོ་ལྔ་རུ་མེས་བསྲེགས་ཏེ་སྟོང་བར་བྱས། རླུང་གིས་སོ་སོར་ཕྱེ། སས་གཅིག་ཏུ་གནན་པར་བྱས། ཆུས་འཕེལ་བའི་ལས་བྱས་ནས་སྤྱི་བསྐྱེད། དེ་ནས་ཞག་པོ་དྲུག་ཏུ་འབྱུང་བ་རྣམས་གྱུར་པས་ཁྱབ་འཇུག་ཉ་ལྟ་བུ་མའི་ཕྱག་གང་ས་ཞིག་ཏུ་བྱས་སོ། ། དེ་ནས་ཡང་འབྱུང་བའི་ལས་ཐ་དད་པས་སོ་བདུན་སོ་བརྒྱད་གཉིས་སུ་ཆུས་གོང་མ་དེ་བཤིགས་ནས་ཡང་བསྡུས་པས་གཟུགས་སུ་གྲུབ་པར་བྱས། སོ་དགུ་ན་སས་བཟུང་བས་དབང་པོ་དང༌།
དོན་སྣོད་རྣམས་ཐ་དད་དུ་བྱས། དེ་ནསཞག་ཞི་བཅུ་ན་མེས་སྨིན་པར་བྱས་པས་དབང་པོ་རྣམས་གྱི་སྒོ་གསལ་བར་དེད། དེ་ནས་ཞེ་གཅིག་ན། ཕྱེ་བས་མིག་ལ་སོགས་པ་སོ་སོར་མ་འདྲེས་པར་བྱས་སོ། ། དེས་ནས་འབྱུང་བའི་ལས་དངོས་སུ་མེད་ཀྱང་ཤུགས་ལས་བྱེད་པའི་ལུས་བསྐྱེད་པ་ནི། ཆུས་རླུན་པའི་ལས་བྱས་པས་ཆེར་འཕེལ་བས། སས་སྲ་ཞིང་བརྟན་པས་གཟུགས་སུ་གྲུབ་པ་ལ་ཞག་ཞེ་གཉིས་ན། མེ་དང་རླུང་གིས་ཕྱེ་ཞིང་སྨིན་པས་དབྱིབས་དེ་རུ་སྦལ་བཞིན་དུ་དབང་པོ་དང་ལུས་སྤྱི་ཙམ་ལ་ཡན་ལག་མ་དོད་པ་མ་དེའི་མཁྲིད་གང་བར་གྲུབ། དེ་ནས་༼༢༥༩༽ཞེ་གསུམ་པ་ལ་མོས་ཚ་ཞིང་སྲེགས་པའི་ལས་བྱས་པས་ཡན་ལག་བསྐྱེད། དེ་ནས་ཞེ་བཞི་ཞེ་ལྔ་གཉིས་ན་རླུང་གིས་ཡང་ཞིང་སྐྱེད་པའི་ལས་བྱས་པས་རླུང་ཨ་ཝ་རྡུ་ཏིར་ཚུད།
ཐེག་མཆོག་མཛོད་ རླུང་འདི་ཞག་ལྔ་བཅུ་ང་དྲུག་ན་ཚད་པར་གསུངས་སོ། ། བདིའི་དུས་སུ་འབྱུང་བ་ལྔའི་ཆོས་སུ་སྨིན་ནོ། ། དེ་ནས་ཞེ་དྲུག་ཞེ་བདུན་གཉིས་ན་ཆུས་གྲང་བའི་ལས་བྱས་པས་ནང་འདུ་བ་བཞིར་སྨིན་པའི་རྒྱུ་བྱས། དེ་ནས་ཞག་ཞེ་བརྒྱད་དང་ཞེ་དགུ་གཉིས་ན། སས་ལྦི་ཞིང་འཐས་པའི་ལས་བྱས་པས་ཤ་ཁྲག་དངོས་སུ་གྲུབ་ནས་ཁྱབ་འཇུག་རྦལ་པ་བཞིན་དུ་ལན་ལག་རྫོགས་པ་ལ་དེའི་མཐོ་གང་དུ་བྱས་སོ། ། འོད་གསལ་མཛོད་ན། སོ་བཞི་པ་ལ་བྲང་གྱུར་གྱི་སྐབས་ན་ཞག་བཞི་དང༌། ཞེ་གཉིས་ཀྱི་སྐབས་ན། ཆུས་ཞག་གཅིག་དང༌། སའི་ཞག་གཅིག་སྟེ་དྲུག་གསུངས་པ་ནི་སྤྱིར་བསྟན་ཡིན་པར་ཤེས་དགོས་སོ། །
དེ་ནི་འདི་མན་ཆད་དུ་འབྱུང་བ་ཚོགས་པའི་ལས་བྱེད་པས་མ་ནིང་གི་འབྱུང་ལས་ཞེས་བྱ་སྟེ། གཅིག་ཁོ་ནར་མ་ཆད་པའི་ཕྱིར་འབྱུང་བ་གཉིས་གཉིས་ཀྱི་བྱེད་པའི་ལས་གཙོ་བོའོ། ། ༼༢༦༠༽དེ་ཡང་མེས་ཙ་བར་བྱས་པས་དབང་པོ་གསལ་བ་དང་མི་གསལ་བ་དང༌། རླུང་གིས་ཕྱེ་བས་ཡན་ལག་དང་དབང་པོ་ལ་སོགས་སོ་སོར་ན་དོད་པར་བྱས། ཆུས་གཤེར་བས་གོང་དུ་འཕེལ་བར་བྱས། སས་བརྟན་པ་ལས་སྔ་མ་དེ་དག་རྫོགས་ཤིང་བསྐྱེད་པ་དང་འཕེལ་བའི་གཞི་འཛིན་པར་བྱས་ཏེ་ཞག་བཞི་བཅུ་རྩ་དགུའི་བར་དུ་མའི་མངལ་དུ་ལུས་ཆགས་ཤིང་རྫོགས་པར་བྱས་ནས་དེ་ཕན་ཆད་དུ། ལུས་བསྐྱེད་པའི་ལས་ནི་ལས་ཟས་སྐོམས་འཐུང་ཉམས་བྱས་པའི་དྭངས་མ་བུའི་ལྟེ་བ་འབྲེལ་བར་ནས་བརྒྱད་དེ་མར་སོང་བས་རྒྱུ་བྱས་ཏེ་བུའི་ལུས་ཀྱི་ལྤགས་པ་དང་སྐྲ་དང་བ་སྤུ་རྣམས་ཆགས་ཏེ། ཟླ་བ་གཅིག་དང་ཞག་ཉེར་དྲུག་ནས་ཨ་ཝ་རྡུ་ཏའི་རླུང་དང་ཉོན་མོངས་པ་བག་ལ་ཉལ་ལངས་པས་འགུལ་ཞིང་འཕྲིགས་པ་འབྱུང་ངོ༌། ། ཐེག་མཆོག་མཛོད་ནས་བདུན་དགུ་པ་ཞག་དྲུག་ཅུ་གསུམ་ནས་ལུས་བསྐྱེད་པའི་རྒྱུ་ཟས་གྱི་དངས་མ་གཟོད་བརྒྱུད་པར་གསུངས་སོ། ། དེ་ལྟར་བདུན་ཚན་བདུན་དུ་ལུས་ཆགས་པ་སྤྱིར་འབྱུང་བ་བཞི་ཀ་ལ་བརྟེན་ཡང་ཁྱད་པར་དུ་གང་གཙོ་བ་དང་རྒྱུ་མཚན་ངེས་པ་ཅུང་ཟད་བཤད་ན།
དང་པོ་མེར་མེར་པོའི་བདུན་ཚན་དུ། སས་ཟུག་༼༢༦༡༽ལས་ཀྱི་བྱུང་ལ། དེ་སླར་བཤིགས་པ་ནི་རླུང་གི་ཟུག་པས་བྱས་སོ། ། དེ་ནས་ནུར་ནུར་པོ་བདུན་ནི་སས་བྱེར་བའི་ལས་ཡིན་ནོ། ། ཤའི་རྒྱུ་པས་བྱས་སས་ཉོན་མོངས་པ་གཏི་མུག་གནས་པའི་རྐྱེན་དུ་བྱུང་བའོ། ། དེ་ནས་རླུང་བྱེར་བས་བཤིགས་པ་ནི་བག་ཆགས་ཀྱི་རྒྱུའོ། ། དེ་ནས་ཆུ་སོགས་པས་བསྡུས་པས་ལྟར་ལྟར་པོ་བྱས་ས། སའི་ཉམས་པའི་ལས་ཏེ་ཤའི་རྐྱེན་དུ་བྱས་ནས་འདོད་ཆགས་ཀྱི་ཉེར་ལེན་དུ་བྱས་སོ། ། དེ་ནས་རླུང་གི་ཉམས་པས་བཤིགས་པ་ནི་ལས་སྣ་ཚོགས་པའི་རྒྱུ་བའོ། ། དེ་ནས་ཡང་ཆུས་བསྡུས་པ་ལ་སོགས་པ་བྱས་པས་ཞག་བཅོ་ལྔ་ནས་ཉེར་གཅིག་གི་བར་དུ་ཆུས་ཟུག་པ་དང་བྱེར་བའི་ལས་སུ་བྱས་པས་ཁྲག་གི་རྒྱུ་ལས་འདོད་ཆགས་ཀྱི་ཀུན་ནས་སློང་བའི་རྐྱེན་ནོ། །
མེ་ཐུག་པས་བཤིགས་པ་ནི་འདོད་ཡོན་འབྱུང་བའི་རྒྱུའོ། ། ཞག་ཉེར་གཅིག་ནས་ཉེར་བརྒྱད་ཀྱི་བར་དུ་སྨིན་པས་ན་ཆུས་ཉམས་པ་དང་མེས་ཟུག་པའི་ལས་ཀྱི་དྲོད་རླན་གཉིས་འདུས་པ་ལས་དབང་པོ་ལ་སོགས་པ་སོ་སོའི་རྒྱུའོ། ། དེ་ནི་གཏི་མུག་གི་ཀུན་ནས་སློང་བའི་ལས་སོ། ། མི་བྱེར་བ་དང་སྙོམས་པ་༼༢༦༢༽བཤིང་པ་ནི། མི་དག་པ་སྣ་ཚོགས་པའི་རྒྱུ་བྱས་པ་ལས་གྱུར་པའོ། ། ཉེར་དགུ་ནས་སོ་ལྔ་བར་དུ་སྨིན་པར་བྱས་པ་ནི་མེ་བྱེར་བ་དང་སྙོམས་པའི་ལས་ནི་ཞེ་སྡང་གི་ཀུན་ནས་སློང་བའི་ལས་སོ། ། ས་ཟུག་པས་བཤིགས་པ་ནི་ལས་ཀྱི་བྱེ་བྲག་སྣ་ཚོགས་སུ་སྟོན་པའི་རྒྱུའོ། ། སོ་དྲུག་ནས་ཞེ་གཉིས་ཀྱི་བར་རླུང་ཟུག་པ་དང་བྱེར་བའི་ལས་ཡིན་ཏེ། ཞེ་སྡང་གིས་བསྐྱེད་པའོ། ། ས་བྱེར་བས་བཤིགས་པ་ནི་རྨི་ལམ་གྱི་ལས་སོགས་པའི་རྒྱུའོ། །
ཞེ་གསུམ་ནས་ཞེ་དགུའི་བར་དུ་ཆུས་སྙམས་པའི་ལས་ཏེ། གཏི་མུག་དང་འདོད་ཆགས་གཉིས་ལྷན་དུ་བྱས་པའོ། ། སའི་སྙོམས་པས་ཆ་ཤས་གསལ་བ་ཕྱེ་བ་ནི་རྟོགས་པ་དུ་མས་ཉེ་བར་བསྡུས་པའོ། ། དེ་ལྟར་བདུན་ཚན་བདུན་དུ་ཆགས་པའི་ལས་ནི་རྣམ་ཤེས་ཚོགས་བདུན་བག་ཆགས་ལུས་ཀྱི་ཀུན་གཞི་ལ་བརྟེན་པར་བྱས་པའོ། ། ཀུན་གཞིའི་དབྱེ་བ་འོག་ནས་འཆད་དོ། ། དེ་ལྟར་ཞེ་དགུར་ངེས་པ་བར་མ་དོ་ལ་ཞེ་དགུ་གནས་པས་ལས་དང་བག་ཆགས་ཉེར་འཇོག་ཏུ་བྱུང་བའོ། ། དེ་ཡང་ཀུན་རྫོབ་རང་སོའི་འབྱུང་བ་བཞིས་ལུས་སྨིན་པར་བྱས་པ་ནི། ༼༢༦༣༽ས་ལས་ཤ་དངོས་སུ་གྲུབ། ཆུ་ལས་ཁྲག མེ་ལས་དྲོད།
རླུང་ལས་དབུག་དངོས་སུ་གྲུབ་པར་བྱས་སོ། ། དེ་ཡང་ཤ་ལས་གཏི་མུག་ཁྲག་ལས་འདོད་ཆགས། དྲོད་ལས་ཞེ་སྡང༌། དབུགས་རྣམ་རྟོག་དུ་མ་འབྱུང་བའི་རྟ་བྱེད་པའོ། ། འདོད་ཆགས་ལས་ལུས་དངོས་སུ་སྨིན་པར་བྱས་པ་ནི། ཐོག་མར་འདོད་ཆགས་ཀྱི་ཀུན་སློང་བྱས་པ་ལས་འབྱུང༌། ངག་ཞེ་སྡང་གིས་སྨིན་པར་བྱས་པ་ནི། ཐོག་མ་ཞེ་སྡང་ལ་བརྟེན་ནས་སྒྲའི་བརྗོད་པ་ཐ་དད་པ་ལས་བྱུང་ངོ༌། ། གཏི་མུག་གིས་ཡིད་སྣ་ཚོགས་སུ་སྨིན་པ་ནི་ཐོག་མ་གཞི་མ་རིག་པ་ལས་བྱུང་བའོ། ། དེ་ལྟར་དུག་གསུམ་ཡང་དབུགས་ཀྱི་རྟ་ལ་ཞོན་ནས་འཕྲོ་བས་ན་དུག་གསུམ་ཐ་དད་པའི་རྟོག་པར་བྱུང་བའོ། །
དེ་ཡང་གཏི་མུག་གི་སྨིན་པོ་གཉིད་པ་འབྱུང༌། འདོད་ཆགས་གྱི་སྨིན་པོ་རྒོད་པ། ཞེ་སྣང་གི་སྨིན་པོའི། འབྲས་བུའི་རྨི་ལམ་སྣ་ཚོགས་པ་འབྱུང་ངོ༌། ། དེ་ཡང་ཤ་གཏི་མུག་གིས་བསྐྱེད་པའི་རྟགས་སུ་མི་ཤ་གང་ཆི་བ་དེ་གཉིད་ཆེ། དེ་བཞིན་དུ་ཞེ་སྡང་གིས་དྲོད་བསྐྱེད་པའི་རྟགས་སུ་ཕྱི་ནམ་ཟླ་དྲོད་ཕེབས་པའི་དུས་སུ་རྨི་ལམ་༼༢༦༤༽མང༌། ཞེ་སྡང་སྐྱེ་དུས་ལུས་དྲོད་ཆེ་ཞིང༌། ངག་སྨྲ་བ་ལ་བརྩོན། འདོད་ཆགས་ཁྲག་གི་བསྐྱེན་པའི་རྟགས་སུ་ཁྲག་གི་འགྱུ་བ་ལ་བརྟེན་ནས་དགོད་པ་འབྱུང་ངོ༌། ། འདོད་ཆགས་སྐྱེས་དུས་རླན་ལོགས་པ་འབྱུང་ངོ༌། །
དེ་ཡང་ཤ་ལ་བརྟེན་ནས་རྩ་བསྐྱེད། རྩས་རླུང་སྐྱེས། རླུང་གི་ལས་དང་ཡེ་ཤེས་ཀྱི་རླུང་གཉིས་ཀ་བསྐྱེད་དོ། ། ལས་རླུང་གི་འཁོར་བ་སྡུད། ཡེ་ཤེས་ཀྱི་འདས་པ་སྡུད་དོ། ། དེ་ཡང་ཁྲག་ལ་བརྟེན་ནས་ཆུ་སོར་བསྐྱེད། དེས་ཐིག་ལེ་བསྐྱེད། ཐིག་ལེ་ལ་བརྟེན་ནས་ཀུན་རྫོབ་ཀྱི་སྨིན་པོ་དབང་པོ་ལྔ། དེའི་རྒྱུ་ཉོན་མོངས་པ་ལྔ། རྐྱེན་ཡུལ་ལྔ།
དུས་གསུམ་གྱི་རྟོག་ཚོགས་འདུས་པ་ལས་འཁོར་འདས་ཀྱི་རྒྱུར་གྱུར་པའོ། ། དེ་དག་ནི་ཀུན་རྫོབ་ཀྱིས་འབྱུང་བཞིས་འཕེལ་བརྩིས་པའོ། ། ཐེག་མཆོག་མཛོད་ལས། བདུན་མཚམས་དགུ་ཡིད་ཕྱི་མ་གཉིས་ལ། འཁོར་ལོ་བཞི་ཡི་རྩ་འདབས་དང་བཅས་པ། དེ་དག་གི་སྲིན་བུའི་རྣམ་གྲངས་རྩ་དེ་དག་གི་ནང་དུ་རྩ་གནས་ཁྱད་པར་ཅན་འཁོར་ལོ་བཞིའམ་ལྔའི་ཡི་གེ་དེ་ལ་བརྟན་པ་འོད་ཀྱི་གོང་བུ་རེ་རེ་འོད་འཛིན་པར་བྱེད་པའི་ཀུན་བཟང་ཡབ་ཡུམ་གཉིས་རེ་བཅས་དབྱེ་བ་༼༢༦༥༽རྒྱས་པར་གསུངས་པས་དེར་ལྟའོ། ། དེ་ལ་བརྟེན་པ་དོན་དམ་པའི་འབྱུང་བ་བཞི་ནི། ཁ་དོགས་དཀར་པོ་རབ་ཏུ་མཆེད་པ་ལས་རྒྱང་ཞགས་ཆུ་ཡི་སྒྲོན་མའི་རྒྱུ་བྱས། ཆུ་ཡི་རླུང་གི་རྩ་ལས་བྱུང༌། དམར་པོ་རབ་ཏུ་དམར་བ་ལས།
ཐིག་ལེ་སྟོང་པའི་སྒྲོན་མའི་རྒྱུ་བྱས། མེའི་རྩ་ལས་བྱུང༌། སེར་བ་རབ་ཏུ་སེར་བ་ལས་དབྱིངས་རྣམ་དག་གི་སྒྲོན་མའི་རྒྱུ་བྱས་པའི་རྩ་ལས་བྱུང༌། ཁ་དོགས་རབ་ཏུ་ལྗང་བ་ལས་ཤེས་རབ་རང་བྱུང་སྒྲོན་མའི་རྒྱུ་བྱས། ལམ་རླུང་གི་རྩ་ནས་འབྱུང་ངོ༌། དེ་ཡང་ཤེས་རབ་རང་བྱུང་གིས་རིག་གདངས་མུ་གུ་རྒྱུད་བསྐྱེད་འདི་ནང་གི་འོད་རྩའི་གདངས་ཡིན་ཚུལ་འོག་ནས་སྟོན་ནོ། ། རྒྱང་ཞགས་གི་འོད་སྐྱེད་དང་ཐིག་ལེ་གང་གིས་སྐུ་བསྐྱེད། འདི་ལ་ཐིག་ལེ་དང་འོད་ཕལ་ཆེར་རིག་པ་ལུག་རྒྱུད་གྱི་ནང་གསེས་དབྱེ་བ་ཡིན་ཚུལ་སྒྲོན་མ་བཞིའི་སྐབས་ནས་འཆད་དོ། ། དེས་ན་ལུག་རྒྱུད་དང་ཐིག་ལེ་གང་སྐུ་བསྐྱེད་ཀྱང་མི་འགལ་ལོ། ། དབྱིངས་ཀྱི་ཡེ་ཤེས་བསྐྱེད་དོ། །
རྒྱང་ཞག་སྒྲོན་མས་ནི་ཆོས་ཉིད་མངོན་སུམ་གྱི་སྣང་བ་མཐོང་ལ། ཐིག་ལེ་སྟོང་སྒྲོན་༼༢༦༦༽གྱི་ཉམས་གོང་འཕེལ་གྱི་སྣང་བ་མཐོང༌། དབྱིང་རྣམ་པར་དག་པའི་སྒྲོན་མས་རིག་པ་ཚན་འཕེབས་ཀྱི་སྣང་བ་མཐོང་ངོ༌། ། ཤེས་རབ་རང་བྱུང་གི་སྒྲོན་མས་ཆོས་ཉིད་ཐད་པའི་སྣང་བ་མཐོང་བའི་རྟེན་བྱེད། གཉིས་པ་བརྟེན་པ་རྩ་ཐིག་རླུང་གསུམ་གྱི་རང་བཞིན་ལ་གསུམ་སྟེ། གནས་པ་རྩ། གཡོ་བ་རླུང༌། བཀོད་པ་བྱང་ཆུབ་སེམས་ཀྱི་གནས་ལུགས་སོ། ། དང་པོ་ནི། སྤྱིར་རྩ་སྟོང་ཕྲག་བདུན་བཅུ་རྩ་གཉིས་ལ་སོགས་པ་གསུངས་ཀྱང་འདབས་མ་བཞི་བརྒྱ་དང་བདུན་ཅུ་རྩ་གཉིས་སུ་འདུ་ལ།
དེ་ཡང་འཁོར་ལོ་བཞིའི་འདབས་མ་བརྒྱད་རེ་སྟེ་སོ་གཉིས་སུ་འདུ་ལ། དེ་ཡང་གཙོ་བོ་གསུམ་དུ་འདུའོ། ། གཉིས་པ་རླུང་ལ་རྒྱུད་སོ་སོའི་བཞེད་པ་མང་ཡང༌། འདིར་ལས་དང༌། ཡེ་ཤེས་ཀྱི་རླུང་གཉིས་སུ་བཤད་པས་དང་པོ་ནི། ཐལ་འགྱུར་ལས། ། རླུང་ནི་ཞག་གིས་རིམ་པ་ཡིས། ། ཉི་ཁྲི་དང་ནི་ཅིག་སྟོང་དང༌། དྲུག་བརྒྱ་རུ་ནི་རྩིས་པ་ཡིས། ། ཞག་ཅིག་ལ་ནི་རླུང་རྫོགས་སོ། །
ཞེས་སོ། ། དེ་ཡང་དགེ་བ་ཡེ་ཤེས་ཀྱི་རླུང་སྟོང་ཕྲག་གཅིག་དང་ལྔ་བརྒྱ་སུམ་ཅུ་ཉིན་ཞག་གཅིག་ལ་རྒྱུ་ལ། མི་དགེ་ཉོན་མོངས་པའི་༼༢༦༧༽རླུང་སུམ་སྟོང་དྲུག་བརྒྱ་རྒྱུ་ཞིང༌། ལྷག་མ་ཁྲི་ཕྲག་གཅིག་དང་ལྔ་སྟོང་བཞི་བརྒྱ་ནི། ལུང་མ་བསྟན་གྱི་འགྱུ་བ་སྟེ། རྣལ་འབྱོར་པས་ཡེ་ཤེས་ཀྱི་རླུང་ངོས་བཟུང༌། ཉོན་མོངས་པའི་རླུང་བཀག ལུང་མ་བསྟན་གྱི་རླུང་རང་བཞག་ལ་འགགས་པས་ལམ་དུ་བྱེད་པར་འདོད་པའོ། ། ཡེ་ཤེས་ཀྱི་གདངས་བསྐྱེད་པའི་ཆ་དང་སྦྱར་ན་རོ་རྐྱང་དབུ་མ་ཤེལ་སྦུབས་ཅན་དང་བཞི་ནི། ཡེ་ཤེས་ཀྱི་རང་གདངས་འོད་གསལ་གྱི་ཐིག་ལེ་ཟེར་དང་བཅས་པ་བསྐྱེད་པའི་རྐྱེན་འབྱུང་བ་བཞིའི་རླུང༌།
ཡེ་ཤེས་ལྔའི་གདངས་ལ་འཇུག་པས་ཕྱེ་བ་ནི་ཡེ་ཤེས་དག་པའི་རླུང་ཞེས་བྱ་སྟེ། སྔར་གྱི་ལས་རླུང་ལས་ཕྱེ་བ་རྣམས་ནི་རྣམ་ཤེས་གྱི་རྟ་བྱེད་པའི་ཆ་ཤས་བཞག་ལ། འདི་ནི་སྟོང་གཟུགས་འོད་གསལ་བསྐྱེད་པའི་ཆ་ནས་བཞག་པས་རླུང་འཛིན་རྒྱུ་ལས་རླུང་ཡིན་ལ། དེ་ཟིན་པས་བྱེད་ལས་ཡེ་ཤེས་ཀྱི་རླུང་འདི་དག་པར་བྱེད་དགོས་པ་རྫོགས་ཆེན་གྱིས་རླུང་ཆ་བབ་ལ་སྦྱང་བའི་གནད་དེ་ཡིན་ནོ། ། དེ་ཡང་ཡེ་ཤེས་དང་ལས་རླུང་གི་ངེས་པ་ལས། འཐད་པ་སྤྱིར་དགོད། བྱེད་ལས་སོ་སོར་བཤད། འགྱུ་ཚད་གཏན་ལ་དབབ་པའོ། ། ༼༢༦༨༽དང་པོ་ལ་འཐད་པ་དངོས་དང༌། དེ་ལ་རྩོད་པ་ཡངས་བའོ། །
དང་པོ་ནི། ལུས་ལ་རྩ་གནས། དེ་ལ་རླུང་གནས། རླུང་ལ་ཡེ་ཤེས་དང་ལས་རླུང་གཉིས་སུ་རྒྱུ་བའོ། ། ཡེ་ཤེས་ཀྱི་རླུང་གིས་མྱ་ངན་ལས་འདས་སྨིན་པར་བྱེད་ལ། ལས་རླུང་གིས་འཁོར་བ་སྨིན་པར་བྱེད་པའོ། ། རྩོད་པ་སྤང་བ་ལ་རྩོད་པ་འགོད་པ་དང༌། ལན་གདབ་པ་གཉིས་ལས། དང་པོ་ནི། དེ་ཡང་རྩ་ནས་འགྱུ་བ་ཙམ་དུ་གཅིག་པ་ལས།
ལས་དང་ཡེ་ཤེས་ཀྱི་རླུང་གཉིས་སོ་སོར་འགྱུར་བརྩི་ཡིན། ཡང་ན་འགྱུ་བ་མི་འདྲ་བ་གཉིས་སུ་རིགས་ལ། གཅིག་ཡིན་ན་གཉིས་སུ་མི་འཐད་ལ། འགྱུ་བ་ཙམ་དུ་ནི་གཅིག་པས། འཁོར་འདས་གང་རུང་གཅིག་ལས་མི་རིགས་སོ་ཞེ་ན། གཉིས་པ་ལན་ནི། འགྱུ་བ་ཙམ་དུ་གཅིག་ཀྱང་རྩ་མ་འཆུས་པའི་འགྱུས་པ་ལས་ཡེ་ཤེས་ཀྱི་རླུང་དུ་སོང་བས་བྱེད་ལས་འོད་བ་དང་སྟོང་པ་འོད་གསལ་བར་སྟོན་པས་ཡེ་ཤེས་ཀྱི་རླུང་ཞེས་གསུང་བས་འདི་ལ་བཞུགས་སྟངས་དང་གཟིགས་སྟངས་ཀྱི་སྒོ་ནས་རླུང་ཁ་ནས་དལ་བར་ཕྱིར་འཛིན་དང་བསྟུན་ནས་གནད་ལ་བསྣུན་དགོས་སོ། ། རྩའི་༼༢༦༩༽གནས་འགྱུར་འཆུས་པ་ལས། ལས་ཀྱི་རླུང་དུ་སོང་ནས་བྱེད་ལས་རྣམ་རྟོག་ཐ་དད་པ་དང་མི་དགེ་བའི་སྦྱོར་བ་སྣ་ཚོགས་པ་དང༌། མི་གསལ་བ་དང༌།
བྱིང་པ་དང༌། རྒོད་པ་དང༌། རྨུགས་པ་དང༌། འཁྱིལ་བ་ལོགས་པའི་རླུང་ཉོ་ངན་པ་སྐྱེའོ། ། དཔེར་ན་ཐ་རའི་བུ་གཅིག་པོ་ཉིད་ཁྲོས་པས་སྟག་དང་མ་འཁྲོས་པས་མིར་འོང་བ་བཞིན་དུ་རིག་པའི་གདངས་དང་ལུས་ཀྱི་རྩ་ནས་འགྱུ་བའི་རླུང་ཙམ་དུ་གཅིག་ཀྱང༌། རྩ་འཆུས་མ་འཆུས་ལས། ཤེས་པ་ལས་སུ་རུང་བ་ཡེ་ཤེས་དང༌། མ་རུང་བ་ལས་སམ་ཉོན་མོངས་སུ་འགྱུར་བའི་རྟར་བྱུང་བས་སྐྱོན་མེད་དོ། ། གཉིས་པ་བྱེད་ལས་ཀྱི་སྒོ་ནས་སོ་སོར་བཤད་པ་ལ་གཉིས། དང་པོ་ཡེ་ཤེས་གྱི་རླུང་གི་བྱེད་ལས་ཡེ་ཤེས་བཞི་སྟེ།
རླུང་དེ་གནས་པའི་ཆ་ནས་གཞི་གནས་གྱི་ཡེ་ཤེས་གྱི་ལས་བྱེད་ལ། དེ་བྱས་པས་དེར་སྣང་ཡང་གནས་ལུགས་ཀྱི་སྟོང་ནས་གཞན་དུ་འགྱུར་མི་སྲིད་དོ། ། དེ་སྣང་བའི་ཆ་ནས་མཚན་ཉིད་འཛིན་པའི་ཡེ་ཤེས་སུ་བྱེད་ལ། དེ་བྱས་པས་སོ་སོའི་རིགས་དང་སྐུ་དང་འོད་དང་ཁ་དོགས་སུ་གསལ་བ་ལས་འདའ་མི་སྲིད། དེ་ལྟར་༼༢༧༠༽གསལ་ཀྱང་དེ་ལ་ཞེན་པ་མེད་པས་ཡེ་ཤེས་ཞེས་བྱ་སྟེ། དཔེར་ན་གཞི་སྣང་ཤར་དུས་གདངས་མཐིང་ཀ ། ཡིད་ལས་འདས་པའི་ཤེས་རབ་ཀྱིས་རང་སྣང་དུ་ཤེས་པས་ཡོན་ཏན་རྣམ་པར་སྣང་མཛད་དུ་སྨིན། མེ་ལོང་ཡེ་ཤེས་སུ་རང་གསལ་བ་དང་འདི་རྣམས་མཚུངས་སོ། ། རླུང་དེ་སྐྱེ་བའི་ཆ་ཤས་ཤེས་བྱའི་བསྡུས་པའི་ཡེ་ཤེས་སུ་བྱས་ལ་དེ་བྱས་པས་རང་གཞན་གྱི་དོན་ཐོག་པ་མེད་པར་བྱེད། དེ་ཡང་རིན་པོ་ཆེ་རླུང་གི་རྟ་ནི་བང་མགྱོགས་ཞེས་གསུང་པ་ཡང་དོན་དེ་ལ་དགོངས་སོ། །
དེ་བྱེད་ཀྱང་བྱ་བ་དང་བྱེད་པ་རང་རྒྱུད་དུ་ནི་མ་ཡིན་ནོ། ། འགྱུ་བའི་ཆ་ནས་ཤེས་པས་བསྡུས་པའི་ཡེ་ཤེས་སུ་བྱེད་ལ་དེ་བྱས་པས་འཇིག་རྟེན་པ་དང་འདས་པའི་ཤེས་པའི་བྱེ་བྲག་སྣ་ཚོགས་པ་བྱུང་ཏེ་དེ་བྱུང་ཡང་བདག་དང་བདག་གིར་འཛིན་པ་ནི་མ་ཡིན་ནོ། ། དེ་ལྟར་བཞིར་ངེས་བཞི་རྒྱུ་ཡི་དུས་ཡིན་ལ། ལམ་དུས་དོན་དམ་པའི་འབྱུང་བ་བཞིར་བྱེད་ལ། འབྲས་བུའི་དུས་ན་སྐུ་བཞིའི་ངོ་བོར་སྨིན་པའོ། ། དེ་ལྟར་ལན་བཅུ་གཉིས་བྱུང་བ་ལ་ལྟོས་ནས་མཛད་པ་བཅུ་གཉིས་རང་བྱུང་དུ་འོང་བའི་རྒྱུ་མཚན་ངེས་པར་བྱེད་པའོ། ། གཉིས་པ་ལས་༼༢༧༡༽རླུང་གི་བྱེད་ལས་བཞི། གཡས་ན་ཕོ། གཡོན་ནས་མོ། ཕྱིར་འགྲོ་བ་དང༌།
ནང་དུ་འོང་བས་སྣང་བ་སྣ་ཚོགས་ལ་འཇུག་ནང་དུ་འགེངས་པས། རྟོག་ཚོག་སྣ་ཚོགས་འཕྲོ་བར་བྱེད་དོ། ། གཡས་གཡོན་གྱི་དུས། ངེས་པས་ཕ་དང་མོར་སྨིན་པ་ནི་ཕ་དང་མའི་དབང་དུ་བྱས་པའོ། ། རང་བཞིན་གཡས་ནས་རྒྱུ་བས་འཕོ་བའི་ལས་དང༌། ལས་ཀྱི་མཐའ་ཉེ་བར་བྱེད་ལ། གཡོན་ནས་རྒྱུ་བའི་དུས་སུ་འཛིན་པའི་ལས་སུ་བྱེད་དོ། སྤྱིར་འགྲོ་བ་དང༌། ནང་དུ་འགེངས་པ་ནི་འགྲོ་འོང་གི་དབང་དུ་བྱས་པ་སྟེ། ཕྱིར་སོང་བས་དགའ་བའི་ལས་བྱེད།
ནང་དུ་འོང་བས་མི་དགའ་བར་བྱེད་དོ། ། དེ་གཉིས་འཁོར་ལོའི་འཕྲོ་འདུའི་གནད་ལས་ཉིན་མཚན་དུ་བྱུང་བའོ། ། དེའང་ཕྱིར་འགྲོ་བའི་ཆ་ནས། ཉིན་མོའི་སྣང་བ་དང༌། ནང་དུ་འགེངས་པའི་ཆ་ཤས། མཚན་མོའི་སྣང་བ་བྱུང་བའོ། ། ལས་རླུང་གི་བྱེ་བྲག་ལས་བཅུ་གཉིས་ནི་འགྱུས་པའི་བྱེད་ལས་བཅུ་གཉིས་ཏེ། ལུས་འཕེལ་འགྲིབ་གྱི་ལས་བྱེད་དོ། ། དེས་ཕྱིར་༼༢༧༢༽ལོ་བཅུ་གཉིས། ནང་དུ་ཟླ་བ་གཉིས།
གསང་བ་དུས་བཅུ་གཉིས་སུ་བྱུང་བའོ། ། གསུམ་པ་འགྱུ་ཚད་ངེས་པ་ནི། དེ་ལྟར་ལུས་སྨིན་ནས་ལང་ཚོ་དར་ལ་བབ་པ་གཅིག་ལ་ཉིན་ཞག་ཕྲུག་ཅིག་ལ་འབྱུང་བཞི་སོ་སོའི་རླུང་གི་འགྱུ་ཚད་ནི། སའི་རླུང་སྟོང་ཕྲག་ལྔ་དང་བཞི་བརྒྱ། དེ་བཞིན་དུ་ཆུ་དང༌། མེ་དང་རླུང་གི་རླུང་རྣམས་ཀྱི་འགྱུ་བ་སྡོམ་པས་ཉི་ཁྲི་ཅིག་སྟོང་དྲུག་བརྒྱ་ནི་འགྱུ་ཚད་ངེས་པའོ། ། གཞོན་པ་ལ་པོ་གཉིས་ཀྱི་མ་ཚངས་ལ། རྒས་པ་ལ་ལྔ་བཅུ་རྩ་བརྒྱད་ཀྱིས་མ་ཚངས་ཏེ་དེ་གཉིས་འབྱུང་བ་ལ་རྒྱས་པ་དང༌། གྲལ་ཉམས་པའི་ཕྱིར། དེ་ལ་གཞན་པའི་འཕོ་བ་རིང་ཐུང་ཕྲག་དལ་བུལ་རྒོད་སོགས་ཀྱིས་ཚེ་རིང་ཐུང་སོགས་བརྟགས་པ་ནི་རྩ་རླུང་གི་སྐབས་སུ་བཤད་ཟིན་ནོ། །
གསུམ་པ་བཀོད་པ་བྱང་ཆུབ་སེམས་ཀྱི་གནས་ལུགས་ནི་འཁོར་ལོ་བཞིའི་དབུས་རྩའི་གཙོ་བོ་གསུམ་ནས་ཐིག་ལེ་འབྱུང་སྟེ། གཡས་རོ་མ་ན་ཀུན་རྫོབ་བྱང་ཆུབ་སེམས་ཀྱི་ཐིག་ལེ། གཡོན་རྐྱང་མ་ནས་དོན་དམ་གྱི་ཐིག་ལེ་གདངས་སྟོང་སྒྲོན་རྒྱུའོ། ། དབུ་མ་ནས་རང་བཞིན་གྱི་ཐིག་ལེ་རིག་པ་འོད་༼༢༧༣༽གསལ་བ་རྒྱུའོ། ། ཞིབ་ཏུ་དོན་དམ་པའི་རྩ་ཡེ་ཤེས་ལྔའི་དབང་དུ་བྱས་ན་ལྔ། སྒྲོན་མ་བཞིའི་དབང་གི་ཕྲ་ལ་འཁྲིལ་དང་དར་དཀར་རྣལ་མ་གཉིས་གཅིག་ཏུ་བསྡུས་ཏེ་བཞི་བཤད་པ་རྣམས་ནི་གཞི་ཐིག་ལེ་བཟང་པོ་ལོགས་པ་སྟེ། གསེར་གྱི་རྩ་ཆེན་ན་རིག་པ་དངོས་བཞུགས། གཞན་པ་རྣམས་ན་རིག་གདངས་དང་ཐིག་ལེ་དང་འོད་ཟེར་གྱི་གཏམ་ཏེ། དཔེར་ན་མར་མེ་མཛོད་ཀྱི་དབུས་སུ་བཞག་དུས་འདུག་པ་དབུས་ན་འདུག་ཀྱང་འོད་ཀྱི་ཕྱོགས་ཐམས་ཅད་གང་བ་བཞིན་ནོ། ། རྒྱས་པར་འོག་ནས་འཆད་དོ། །
གཞན་རྩ་འཁོར་ལོ་ཐམས་ཅད་ཀྱི་ནང་ན་ཡེ་ཤེས་ཀྱི་ངོ་བོར་བཞུགས་པ་དང་ལམ་དུ་བཞུགས་པ་དངོས་མ་ཡིན་ཏེ། ཡེ་ཤེས་ཀྱི་གདངས་སམ་རྩལ་གྱིས་ཁྱབ་པ་ཏིལ་འབྲུ་ལ་མར་གྱིས་ཁྱབ་པའམ། ཉི་ཟེར་བུ་གར་ཤར་བ་བཞིན་ནོ། ། རྩའི་རང་ངོ་ཡེ་ཤེས་ཀྱི་རྩལ་ལས་ལྟ་སྒོམ་སྤྱོད་པའི་རྟེན་དུ་གནས་སོ། ། དེའང་གཡས་ཀུན་རྫོབ་ཀྱི་ཐིག་ལེ་ལ་བརྟེན་ནས། ལུས་སྨིན་པར་བྱེད་ལ། དེ་ཉིད་ཀྱིས་ལུས་བདེ་བ་དང་སྡུག་བསྔལ་དང་བཏང་སྙོམས་དང་འབྱུང་བ་འཕེལ་བ་དང་ཉམས་པ་ལ་སོགས་པའི་༼༢༧༤༽ལས་བྱེད་དོ། ། རོ་མ་དེ་ལ་མདུད་པ་ཕྲ་མོ་བཞི་ཡོད་དོ། ། དང་པོ་ལྟེ་བ་བསྐྱེད་བྱེད་གྱི་རྩ་བསྐྱེད་པས་རྩའི་ནང་དུ་ཕའི་རྒྱུ་ཐིག་ལ་དཀར་པོ་ཡུང་འབྲུ་བཅུར་བགོས་པའི་ཆ་ཙམ་ཅིག་གནས་སོ། ། དེ་ལ་བརྟེན་ནས་ལུས་ཡར་འཕེལ་དུ་བསྐྱེད་པས་རྒྱུ་ཞེས་བྱའོ། །
སྙིང་ཀ་དྲན་པ་ན་མའི་རྐྱེན་ཐིག་ལེ་དམར་པོ་དེ་ཙམ་གནས་པས་དྲན་བསམ་སྣ་ཚོགས་པར་འགྱུ་བའི་རྟེན་དུ་གནས་པས་དྲན་པ་ཞེས་བྱའོ། ། མགྲིན་པ་རོ་རྣམ་ནི། རླུང་གི་ཐིག་ལེ་སྔ་མའི་ཚད་ཙམ་དུ་གནས་ཏེ། དེས་དངས་སྙིགས་འབྱེད་པར་བྱེད་ལ། སྙིགས་མ་དྲི་ཆེ་ཆུང་ལོགས་པ་ཕྱིར་འདོར་ཞིང༌། དངས་ལ་ལུས་ཀྱི་བཀྲག་དང་གཟི་མདངས་བསྐྱེད་པས་ན་རོ་རྣམ་ཞེས་བྱའོ། ། རྩེ་མོ་ན་ཡེ་ཤེས་ཀྱི་རང་བཞིན་འོད་ཀྱི་ཐིག་ལེ་ཡུང་འབྲུ་བཅུ་ཆ་ཙམ་གནས་པས་རྩེ་མོ་ཞེས་བྱའོ། ། དེ་དག་ནི་ཀུན་རྫོབ་ཀྱི་རྟེན་ཞེས། དེ་དག་འཕོས་པས་ལུས་སེམས་གཉིས་འབྲལ་བར་འགྱུར་རོ། ། ཀུན་རྫོབ་ཀྱི་རྒྱུ་དེ་ལས།
ཁྲག་དུ་སྨིན་དེ་ལས་ཤ་དེ་ལས་ཆུ་བ། ཆུ་སེར་ཚིལ་བུ། རྐང་མར་རྒྱུངས་པ། དེ་ལས་ཀུན་རྫོབ་༼༢༧༥༽གྱི་ཐིག་ལེར་སྨིན་ནོ། ། སྐྱང་མའི་མདུང་པ་བཞི་ན། ལྟེ་བ་ན། རྒྱང་ཞགས་ཆུ་ཡི་སྒྲོན་མའི་ས་བོན་མིག་ཆུང་རབ་ཏུ་འཚེར་བ་གཉིས་གནས་སོ། ། སྙིང་ག་ན། ཤེས་རབ་རང་བྱུང་གི་སྒྲོན་མའི་རྟེན་མེའི་ཐིག་ལེ་རབ་ཏུ་འཕྲོ་བ་གནས་སོ། ། རེ་རྣམས་ན།
དབྱིངས་རྣམ་དག་གི་རྟེན་འོད་ལྔའི་ཐིག་ལེ་ཡུང་འབྲུ་ཙམ་མ་ཁྱུད་དང་བཅས་པར་གནས་སོ། ། རྩེ་ལོ་ན། ཐིག་ལེ་སྟོང་པའི་རྟེན་འོད་ཀྱི་ཐིག་ལེ་སོ་སོའི་ཚོན་གང་དུ་གནས་སོ། ། དེ་ལ་བརྟེན་ནས་དོན་དམ་ཟག་པ་མེད་པའི་ཡེ་ཤེས་མངོན་དུ་འཆར་ཏེ། དེ་ལ་བརྟེན་ནས་རང་བཞིན་དུ་སངས་རྒྱས་དེའི་ཕྱིར་རང་བཞིན་གྱི་ཐིག་ལེ་ཞེས་བྱའོ། ། སྒོ་དག་པས་སྒྲོན་མ་བཞི། མ་དག་པས་འབྱུང་བ་བཞིར་འགྱུར་རོ། ། དབུས་ལ་ཀུན་འདར་མ་ལ་ནི་རྩ་ཐམས་ཅད་ཀྱི་རང་བཞི་འདུ་བས། དེ་ནས་དོན་དམ་ཆོས་ཉིད་ཀྱི་ཐིག་ལེ་རྒྱུ་སྟེ། དེའི་མདུད་པ་བཞི་ན།
སྐྱེད་བྱེད་ན་སྐུ་ཐམས་ཅད་ཀྱི་རྟེན་སྐུ་ཡུང་འབྲུ་ཙམ་ལ་འོད་ཀྱི་ཞལ་ཕྱག་ཏུ་གསལ་བར་གནས་སོ། ། དྲན་པ་ན་ཡེ་ཤེས་༼༢༧༦༽གྱི་རྟེན་གཞལ་ཡས་ཁང་སྒོ་བཞི། རྟ་བབ་བཞི་དང༌། ལྷ་སོ་སོའི་སྐུ་མདོག་དང་ཕྱག་མཚན་གསལ་བ་ཡུང་འབྲུ་ཙམ་ལ་རང་གང་ལ་ཤེས་པའི་ལྷ་སོ་སོའི་དཀྱིལ་འཁོར་རྫོགས་པར་གནས་སོ། ། དེའི་གནད་ཀྱིས་མེ་ཏོག་ཕོག་པའི་དཀྱིལ་འཁོར་སྒྲུབ་ཐག་ཉེ་བ་ཡིན་ནོ། ། རྩེ་མོ་ན་འོད་ཐམས་ཅད་ཀྱི་རྟེན་ཁྲ་བའི་དཀྱིལ་འཁོར་གནས་སོ། ། དེ་ཡང་དབུ་མ་ནས་ཁྲག་དང་ཆུ་སེར་མེད་པས་སྟོང་པ་ཟང་ཐལ་རླུང་གི་ལས། གཡས་ནས་ཆུ་སེར་དང་ཁྲག་དང་བྱང་སེམས་རྒྱུ་བས་ཐིག་ལེ་ལས། གཡོན་ནས་འབྱུང་བའི་དངས་མ་དང་ཡེ་ཤེས་རྒྱུ་བས་རྩ་རང་གི་ལས་སོ། ། དེ་ལྟར་ཀུན་རྫོབ་ཀྱི་ཐིག་ལེ་འབྱུང་བ་བཞི་དར་གུད་ཀྱི་ལས་བྱེད་དོ། །
དོན་དམ་གྱི་ཐིག་ལེ་རྒྱུ་ཡེ་ཤེས། རྐྱེན་འོད་དང་ཁ་དོགས་བྱེད་ལས་སྐུ་དང་ཡེ་ཤེས་སུ་སྨིན་པར་བྱེད་དོ། ། དེ་ཡང་རང་གདངས་ཕྱི་གསལ་གྱི་དུས་ན། ཙིཏྟར་སྐུར་སྨིན་པར་བྱེད། རྩ་རྣམས་སུ་ཐིག་ལེ་སྨིན་པར་བྱེད། མིག་རྒྱུ་སྒྲོན་མ་བཞི་སྨིན་པའི་བྱེད་དོ། ། འབྲས་བུ་དབྱིངས་དང་ཡེ་ཤེས་སུ་འདུ་འབྲལ་མེད་པའོ། ། རང་བཞིན་གྱི་ཐིག་ལེ་ནི་མཉམ་བཞག་གི་དུས་ན་ཆོས་ཉིད་ཀྱི་ཐིག་ལེ་༼༢༧༧༽དེ་གོམས་པས་ཉམས་བདེ་གསལ་མི་རྟོགས་པ་སྐྱེ་དུས་ཆོས་ཉིད་ཀྱི་ཐིག་ལེ། ཉམས་དེ་བརྟན་པ་ན་ཆོས་ཉིད་རྣམ་པར་དག་པའི་ཐིག་ལེ། འོད་སྣང་ཕྱིར་རྣམ་པ་སྣ་ཚོགས་རིམ་པར་སྣང་དུས་དབྱིངས་ཀྱི་ཐིག་ལེ།
སྣང་བ་དེ་ཉིད་འཕེལ་བའི་ཚེ་དབྱིངས་རྣམ་པར་དག་པའི་ཐིག་ལེ། དེ་ཉིད་རྫོགས་ནས་ཙཏྟའི་ནང་ན་སྐུར་སྣང་དུས། ཀུན་ཏུ་བཟང་པོའི་ཐིག་ལེ་སྐུའི་གདངས་ཕྱིར་ཤར་དུས་ཡེ་ཤེས་ཆེན་པོའི་ཐིག་ལེའོ། ། དེ་དག་ཀྱང་ཐལ་འགྱུར་ལས། ཙིཏྟའི་ནང་ན་སྐུར་གནས་ཏེ། གདངས་ཀྱི་སྐུ་ནི་རྣམ་པ་ལྔ་སོགས་གསུངས་སོ། ། དེས་ན་ཀུན་རྫོབ་ཀྱི་ཐིག་ལེ་ཉམས་སུ་ལེན་ཐབས་ནི། འདི་གདུལ་བྱ་སྐལ་ཆད་རྗེས་སུ་འཛིན་པའི་ཕྱིར་རིག་མ་ལ་བརྟེན་ཚུལ་གཞན་དུ་ཤེས་ལ། རྫོགས་ཆེན་འདིར་ནི། དོན་དམ་པའི་རྩ་དང༌།
རླུང་དང༌། ཐིག་ལེ་གསུམ་ལ་གནད་དུ་བསྣུན་ཚུལ་གཙོ་བོ་ཡིན་པས་འོག་ནས་འཆད་དོ། ། དོན་གསུམ་པ་ཁྱབ་བྱེད་འབྱུང་བའི་ཚང་ཚུལ་ལ། རླུང་ལྔ་ལས་ཕྱེ་བ་ཉིད་ཤུ་རྩ་ལྔས་ཡེ་ཤེས་ཀྱི་གདངས་བྱེད་པར་ཁྱབ་ཅིང་ལུས་ལ་ཚང་༼༢༧༨༽མོ་ལྔས་ཡེ་ཤེས་ཀྱི་རྩལ་བྱེད་པར་ཚང༌། ས་ལྔས་ཡེ་ཤེས་ཀྱི་ངོ་བོ་བསྟན་པར་ལུས་ལ་ཚང༌། ཆུ་ལྔས་ཡེ་ཤེས་ཀྱི་ཡུལ་བྱེད་པར་ཚང༌། ནམ་མཁའ་ལྔས་ཡེ་ཤེས་ཀྱི་གནས་བྱེད་པར་ཚང་བའོ། ། དེ་ལས་ལྔའི་གནས་ཚུལ་ནི། ཀུན་ཏུ་སྣང་བའི་ས་རིག་པ་དང་ལྷན་ཅིག་གནས། མི་འགྱུར་རྡོ་རྗེའི་ས་སྒྲོན་མ་དང་ལྷན་ཅིག་གནས།
ཐམས་ཅད་འབྱུང་བ་རིན་པོ་ཆེའི་ས་ཐིག་ལེ་དང་ལྷན་ཅིག་གནས་སོ། ། སྣང་བ་སྟོན་པ་ཀུན་ཏུ་མཐྱས་པའི་ས་དབྱིངས་ཡེ་ཤེས་གཉིས་དང་ལྷན་གཅིག་གནས་སོ། ། སྒྲུབ་པ་མཐར་ཕྱིན་པའི་ས་ཤེས་རབ་དང་ལྷན་ཅིག་དུ་གནས་སོ། ། ཆུ་ལྔ་ལས་འགྱུར་བ་མེད་པའི་ཆུ་རྩ་ཐམས་ཅད་ལ་གནས་སོ། ། ཞི་བ་གསལ་དང་གི་ཆུ་རུས་པ་ཐམས་ཅད་ལ་གནས། ཡོན་ཏན་རྒྱས་པའི་ཆུ་ཁྲག་ཐམས་ཅད་ལ་གནས། ཆགས་པ་མེད་པའི་ཆུ། ཆུ་སེར་ཐམས་ཅད་ལ་གནས། འཛིན་མེད་རྫོགས་པའི་ཆུ་མིག་གི་ནང་ན་གནས་སོ། ། མེ་ལྔ་ལས་ཕྱི་ནང་ཀུན་ཏུ་ཁྱབ་བྱེད་ཀྱི་མེ་གློ་བ་ན་གནས་སོ། །
ཕྱི་ནང་ཀུན་གསལ་གྱི་མེ་མིག་གཉིས་དང་ཡན་ལག་ལ་གནས་སོ། ། ༼༢༧༩༽ཕྱི་ནང་ཀུན་ཏུ་མཉམ་པའི་མེ་ཤ་ལྤགས་བར་ན་གནས་སོ། ། ཕྱི་ནང་གི་བྱ་བ་རྟོག་པའི་མེ་རྐང་མཐིལ་གཉིས་ན་གནས་སོ། ། ཕྱི་ནང་གི་བྱ་བ་གྲུབ་པའི་མེ་ལག་མཐིལ་གཉིས་ན་གནས་སོ། ། རླུང་ལྔ་ལས། སྲོག་འཛིན་པའི་རླུང་སྲོག་རྩ་ན་གནས་སོ། ། བཀྲག་དང་གཟི་མདངས་བསྐྱེད་པའི་རླུང་སྨིན་ཕྲག་ན་གནས། མེ་དང་མཉམ་པའི་རླུང་ཕོ་བ་ན་གནས། ཀུན་ཏུ་ཁྱབ་བྱེད་ཀྱི་ནམ་མཁའ་རིག་པ་དང་དབྱེར་མེད་དུ་གནས། ཡུལ་མེད་གསལ་དངས་ཀྱི་ནམ་མཁའ་འོད་ལྔ་དང་དབྱེར་མེད་དུ་གནས།
མ་འདྲེས་དག་པའི་ནམ་མཁའ་དབྱིངས་རྣམ་པར་དག་པ་དང་དབྱེར་མེད་པར་གནས། དོན་མཚོན་བྱེད་ཀྱི་ནམ་མཁའ་རྟགས་ཀྱི་ཡེ་ཤེས་ཐིག་ལེ་སྟོང་པ་དང་དབྱེར་མེད་དུ་གནས། དག་པའི་ཞི་དུ་སྒྲོལ་བྱེད་ཀྱི་ནམ་མཁའ་སྐུ་དང་ཡེ་ཤེས་ཀྱི་སྣང་བ་ཐམས་ཅད་དང་དབྱེར་མེད་དུ་གནས་སོ། ། རླུང་ལ་ལྔ་ཚན་དུ་དབྱེ་ན། སྲོག་འཛིང་པའི་རླུང་ལ། རྩ་བ་འཛིན་པའི་སྲོག་རླུང་གིས་རིག་པའི་མདངས་བསྐྱེད། སྐྱོད་བྱེད་ཀྱི་སྲོག་རླུང་གིས་ཐིག་ལེའི་མདངས་བསྐྱེད། རྣམ་པར་ཕྲ་བའི་སྲོག་རླུང་གིས་འོད་ཀྱིས་མདངས་བསྐྱེད། མི་གཙང་༼༢༨༠༽བའི་སྲོག་རླུང་གི་སེམས་དང་མ་རིག་པའི་མདངས་བསྐྱེད་དོ། ། རྣམ་པར་འདར་བྱེད་ཀྱི་སྲཽག་རླུང་གིས་ཡིད་ཀྱི་མདངས་བསྐྱེད་དོ། །
མ་དང་ལྷན་ཅིག་གནས་པའི་རླུང་མའང་དངས་སྙིགས་འབྱེད་པའི་རླུང་སྲོག་དང་གཉིས་སུ་མེད། དྲོད་བསྐྱེད་པའི་རླུང་རིག་པ་དང་གཉིས་སུ་མེད། གསལ་འགྱུར་གྱི་རླུང་སྒྲོན་མ་དང་གཉིས་སུ་མེད། རྣམ་པར་སྡུད་པའི་རླུང་ཐིག་ལེ་དང་གཉིས་སུ་མེད། རྣམ་པར་གཟིངས་བསྟོད་པའི་རླུང་རིག་ཤེས་རབ་དང་གཉིས་སུ་མེད་དོ། ། བཀྲག་དང་གཟི་མདངས་བསྐྱེད་པའི་རླུང་ལའང་རྣམ་པར་ཤེས་པ་བསྐྱེད་པའི་རླུང་གིས་ཤེས་རབ་ཀྱི་ཡུལ་བྱེད། རྣམ་པར་ཡིད་འབྱུང་བའི་རླུང་གིས་སྣང་བའི་ཡུལ་བྱེད། རྣམ་པར་མདངས་དང་ལྡན་པའི་རླུང་གིས་མ་རིག་པའི་ཡུལ་བྱེད། རྣམ་པར་རྒོད་པའི་རླུང་གི་ཡིད་ཀྱི་ཡུལ་བྱེད་དོ། ། རྣམ་པར་ཁྱབ་བྱེད་ཀྱི་རླུང་ལའང༌།
གཞི་ལ་ཁྱབ་བྱེད་ཀྱི་རླུང་ཡེ་ཤེས་ལ་སྣང༌། འཕྲལ་དུ་ཁྱབ་བྱེད་ཀྱི་རླུང་སྒྲོན་མ་ལ་སྣང༌། སྔ་པ་ཞིང་སྐྲག་པ་ཁྱབ་བྱེད་ཀྱི་རླུང་ཤེས་པ་ལ་སྣང༌། དྲན་པ་ཁྱབ་བྱེད་ཀྱི་རླུང་བསམ་པ་ལ་སྣང༌། འཛིན་པས་ཡུལ་ཀུན་ཁྱབ་པའི་རླུང་༼༢༨༡༽སེམས་ལ་སྣང་ངོ༌། ། སྙིང་རྗེ་མེད་པ་བསྐལ་པ་ལས་ཀྱི་རླུང་ལའང༌། རྣམ་པར་བསྐྱེད་བྱེད་ཀྱི་རླུང་ཕུང་པོ་ལ་ཁྱབ། རྣམ་པར་སྒྲོལ་བྱེད་ཀྱི་རླུང་སྐད་ཅིག་མ་ལ་ཁྱབ། རྣམ་པར་བཟློག་བྱེད་ཀྱི་རླུང་བར་མ་དེ་ལ་ཁྱབ། རྣམ་པར་གྱུར་བྱེད་ཀྱི་རླུང་རྟོག་པ་ཁྱབ།
སྐད་ཅིག་མའི་རླུང་སྐད་ཅིག་མ་གསུམ་ལ་ཁྱབ་བོ། ། དེ་ལྟར་ཀུན་རྫོབ་དང་དོན་དམ་པའི་འབྱུང་བ་བཞིའི་བྱེད་ལས་ཀྱི་རྩ་ཐིག་རླུང་གསུམ་བསྟན་པའི་དགོས་པས། རེ་ཞིག་ཀུན་རྫོབ་ཀྱི་ཐིག་ལེ་ལ་ཞེན་ཆེ་བ་དག་གིས་དེ་ལ་རྣལ་འབྱོར་དུ་བྱེད་པས། རིག་མ་བཙལ། དགུགས། བརྟེན། རྩ་བཙལ། བཟུངས། སྦྱོར་བ་དང༌། དངོས་གཞི་ལ།
ཐིག་ལེ་དབབ་བཟུང༌། བཟློག་རྩ་ལ་གདབ། རླུང་དང་བསྲི། ཆོས་ཉིད་དུ་ལ་བཟླ་བ་དང༌། རྗེས་ལ། ཉམས་རྟགས་སོགས་ཀྱི་རིམ་པས་ཉམས་སུ་ལེན། དེ་ཡང་ལས་རླུང་གི་དུས་ཐིག་ལེ་བཟུང་བ་དང༌། ཡེ་ཤེས་དུས་ན་ཐིག་ལེ་བཟློག་གཅུན་པས་རྩ་ལ་གདབ་ཡང་དག་པའོ། ། དོན་དམ་པའི་ཐིག་ལེ་རྣལ་འབྱོར་དུ་བྱེད་པ་འདིར་གཙོ་བོར་སྟོན་པས། འདུག་༼༢༨༢༽སྟ་པ་དང་གཟིགས་སྟངས་ངེས་པས་འཁོར་ལོ་བཞི་དང་གཙོ་མོ་གསུམ་གྱི་གནད་གཅུན་པས་གཏིམ་པ་དང༌།
གཅུད་པ་དང་ཁྲིད་པ་དང༌། ཉི་ཟླའི་རྟེན་ལ་བསླབ་པས་གཡོ་བྱེད་ལས་ཀྱི་རླུང་ནང་དུ་འཇགུ་པས་སེམས་སེམས་བྱུང་གི་རྟོག་པའི་འཕྲོ་འདུ་ཆད་འོད་སྣང་འགུལ་འཁྲིགས་མེད་པར་སྡོད་པའི་གནང་རླུང་དང་རིག་པ་འབྱེད་ནས་སྒྲོན་མ་བཞིའི་སྣང་བ་ཉམས་སུ་བླང་ཐབས་རྣམས་སྐབས་འདིའི་བརྗོད་བྱའི་གཙོ་བོ་ཡིན་པར་ངེས་པ་ལ། འཁྲུལ་དུས་ཀྱི་ལུས་ཆགས་ཚུལ་དེ་ལྟར་ངེས་པར་བྱས་ནས་སངས་རྒྱས་པར་ཐེག་མཆོག་རིན་པོ་ཆེའི་མཛོད་ལས་ཤེས་དགོས་སོ། ། ང་ནི་གསུམ་པ་སེམས་ཅན་གྱི་ཁམས་ལ་སངས་རྒྱས་ཀྱི་སྙིང་པོ་ཇི་ལྟར་ཁྱབ་ཅིང་གནས་པའི་ཚུལ་ལ་གཉིས། ཁྱབ་ཚུལ་སྤྱིར་བསྟན། ཁྱབ་ཆོས་བྱེ་བྲག་ཏུ་བཤད་པའོ། ། དང་པོ་ནི། རྡོ་རྗེ་སེམས་དཔའ་སྙིང་གི་མེ་ལོང་གི་རྒྱུད་ལས། འཇིག་རྟེན་གྱི་ཁམས་ཀྱིས་སེམས་ཐམས་ཅད་ལ་དེ་བཞིན་གཤེགས་པའི་སྙིང་པོ་ཏིལ་འབྲུ་ལ་མར་གྱི་ཁྱབ་པ་བཞིན་དུ་གནས་སོ་ཞེས་དང༌། གཞན་ཡང་ཕལ་པོ་ཆེ་ལས།
སྟོང་གསུམ་དར་ཡུག་ཆེན་པོའི་དཔེ་ལ་སོགས་པ་དུ་མས་སེམས་ཅན་ཀྱི་རྒྱུད་ལ་ཁམས་༼༢༨༣༽བདེ་བར་གཤེགས་པའི་སྙིང་པོ་ཡོད་པར་གསུངས་སོ། ། འདི་ལ་ཁ་ཅིག སེམས་ཉིད་སྟོང་ཉིད་ལ་སངས་རྒྱས་ཀྱི་རང་བཞིན་ནམ་སྙིང་པོ་ཟེར་གྱི། མཚན་དཔེ་སྟོབས་སོགས་ཀྱི་ཆོས་སུ་ཡོད་པར་ག་ལ་སྲིད། གནས་ལུགས་བདག་མེད་པ་ནམ་མཁའ་སྟོང་པ་ལྟ་བུར་ཡུམ་བར་མ་སོགས་ལས་གསུངས་བའི་ཕྱིར་སྙིང་པོ་བསྟན་པའི་མདོ་དྲང་དོན་ཡིན་ནོ། ། གལ་ཏེ་དེ་ལྟར་མ་ཡིན་ན་མུ་སྟེགས་པའི་བདག་རྟག་པ་དང་ཁྱད་མེད་པ་ཁོ་ནའོ་ཞེ་ན། དེ་ལ་རེ་ཞིག་ལུང་ཉིད་ཚད་མས་བསྒྲུབ་ན་སངས་རྒྱས་ཀྱི་བཀའ་འཁོར་ལོ་གསུམ་དུ་གསུང་བ་ལས་གནས་ཐ་མ་འདི་རྣམ་པར་ངེས་པའི་འཁོར་ལོར་གསུང་པ། སྟོང་ཉིད་རྐྱང་བ་དོན་དམ་ཡིན་ན། འཁོར་ལོ་གསུམ་ལ་ཐ་དད་བསྟན་པ་ཇི་ལྟར་འབད། སྟོང་ཉིད་དྲང་དོན་དུ་གསུང་གི
དེ་ཡང་གནས་ལུགས་ལ་སྐྲག་པ་དང༌། ལས་དང་པོ་བའི་བདག་ཏུ་འཛིན་པ་དགག་པ་ཙམ་ལ་དགོངས་སྟེ། འཕགས་པ་ཡོངས་སུ་མྱ་ངན་ལས་འདས་པ་ཆེན་པོའི་ཆོས་ཀྱི་རྣམ་གྲངས་ལས། བུད་མེད་བུ་ཁ་མྱགས་གསོ་བའི་དཔེ་སྔོན་དུ་བཏང་ནས་གསུང་པ། རིགས་ཀྱི་བུ་དེ་བཞིན་གཤེགས་པ་ཡང་དེ་བཞིན་དུ་སེམས་ཅན་ཐམས་ཅད་༼༢༨༤༽སྒྲལ་བའི་ཕྱིར་སེམས་ཅན་ཐམས་ཅད་ལ་བདག་མེད་པའི་ནན་ཏན་བྱེད་པ་སྟོན་ཏེ། དེ་ལ་ནན་ཏན་བྱས་པས་བདག་ཅེས་བྱ་བའི་སེམས་མེད་དེ་ཡོངས་སུ་མྱ་ངན་ལས་བཟླའོ། ། དེ་མངའ་འཛིན་རྒྱང་འཕེན་པའི་ལྟ་བ་བསལ་བའི་ཕྱིར། འཛིན་རྒྱང་འཕེན་པའི་ཆོས་ལས་འདས་པར་བསྟན་པའི་ཕྱིར། གཞན་ཡང་འཇིག་རྟེན་རྒྱང་ཕན་པ་དག་བདག་ཏུ་ལྟ་བ་ཡང་དག་པ་མ་ཡིན་པར་བསྟན་པའི་ཕྱིར། བདག་མེད་པའི་ཆོས་བསྒོམ་པས་ཡོངས་སུ་དག་པའི་ལུས་སུ་འགྱུར་བའི་ཕྱིར།
ཇི་ལྟར་བུད་མེད་དེས་བུའི་ཕྱིར་མཁྲིས་པས་ནུ་མ་ལ་བསྐུས་པ་བཞིན་དུ། དེ་བཞིན་གཤེགས་པ་ཡང་དེ་དང་འདྲ་སྟེ། སྟོང་པ་ཉིད་བསྒོམ་པའི་ཕྱིར་ཆོས་ཐམས་ཅད་ལ་བདག་མེད་ཅེས་གསུངས་སོ། ། ཇི་ལྟར་བུད་མེད་དེས་ནུ་མ་ཕྱིར་བཀྲུས་ནས་བུ་བསོ་ཏེ་ནུ་ཞོ་ དོ་ཞེས་བྱ་བ་དེ་བཞིན་དུ་ངས་དེ་བཞིན་གཤེགས་པའི་སྙིང་པོ་བསྟན་པའང་དེ་དང་འདྲ་སྟེ། དགེ་སློང་ཁྱེད་ཀྱང་མ་སྐྲག་པར། ཇི་ལྟ་བུ་དེ་མས་བསོ་ཏེ་ཞོ་བགས་ཀྱིས་འཐུང་བ་བཞིན་དུ། དགེ་སློང་ཁྱོད་ཀྱང་བྱེ་བྲག་ཕྱེད་པར་གྱིས་ཤིག དེ་བཞིན་གཤེགས་པའི་སྙིང་པོ་༼༢༨༥༽ནི་མེད་པར་བྱ་བ་མ་ཡིན་ནོ་ཞེས་དང༌། སྲོན་ཤེས་རབ་ཀྱི་ཕ་རོལ་དུ་ཕྱིན་པའི་མདོ་བརྗོད་པ་ལས། ངས་ཆོས་ཐམས་ཅད་སྟོང་པ་ཉིད་དུ་བསྟན་པ་གང་ཡིན་པ་དེ་ནི།
བྱིས་པ་རྣམས་བདག་ཏུ་མངོན་པར་ཞེན་པ་ཡོངས་སུ་དྲངས་བའི་ཕྱིར་བཤད་ཀྱིས་ཡང་དག་པར་ན་དེ་བཞིན་གཤེགས་པའི་སྙིང་པོ་ཉག་གཅིག་དོན་དམ་པའི་བདེན་པའོ། ། ཞེས་སོ། ། མུ་སྟེགས་ཀྱི་རྟག་དངོས་གཞི་མཐུན་གྱི་བདག་ཏུ་བརྟགས་པ་དང་མི་མཚུངས་ཏེ། སྙིང་པོ་ནི་ཡེ་ནས་འོད་གསལ་ཞིང༌། ཁྱད་པར་རྫོགས་པ་ཆེན་པོ་འདིར་ངོ་བོ་སྟོང་བས་རྟག་རྒྱུ་མ་གྲུབ་ལ་རང་བཞིན་གསལ་བས་ཆད་པ་མ་གྲུབ་སྟེ། ཀ་དག་དང་ལྷུན་གྲུབ་ཟུང་འཇུག་ཏུ་བཞེད་པས་རྟག་མི་རྟག་ལས་འདས་པས་རྟག་པ་དང་དངོས་པོ་ཁོ་ནར་མི་འདོད་པས་མི་མཚུངས་སོ། ། འོད་གསལ་དེ་བླ་མའི་མན་ངག་གིས་མཚོན་དུ་ཡོད་པའི་ཕྱིར་སུས་ཀྱང་མི་མཐོང་བའི་ལྐོག་གྱུར་དུ་མི་འདོད་པ་དང་ངོ་བོ་སྟོང་གསལ་མཐའ་བྲལ་ཡིན་པས་མཐོ་བོང་ལོགས་པའི་དངོས་ཆོས་རང་མཚན་དང་མི་སྦྱོར། དངོས་པོ་མཚན་མ་འདུས་བྱས་ཀྱི་ཆོས་སུ་མེད་པས་ལུས་ཆེ་ཆུང་ལ་སྙིང་༼༢༨༦༽པོ་ཆེ་ཆུང་བཟང་ངན་དུ་མི་འདོད་པ་ལགས་པའི་ཁྱད་པར་ཤིན་ཏུ་མང་ངོ༌། ། དེས་ན་ལུང་དང་མན་ངག་ལ་བརྟེན་ནས་ངེས་ཤེས་ཁྱད་པར་ཅན་གྱིས་སྤྲོ་དགའ་བསྐྱེད་རིགས་ཏེ་ཡང་དག་པའི་དགེ་བའི་བཤེས་གཉེན་གྱིས་མ་བསྟན་མཐོང་དུ་མི་རུང་བའི་དོན། ད་རེས་བརྒྱུད་ལྡན་གྱི་བླ་མའི་མན་ངག་གི་ཡེ་ཤེས་རང་ལས་རྙེད་པས་ཀྱང་སྤྲོ་བར་རིགས་ལ།
ས་ལ་གནས་པའི་བྱང་ཆུབ་སེམས་དཔས་ཀྱང་རྟོགས་དཀའ་བའི་གནས་སུ་འགྱུར་ན། ཚུར་རོལ་མཐོང་བས་ལྟ་སྨོས་ཀྱང་ཅི་དགོས་ཞེས་སངས་རྒྱས་ཉིད་ཀྱིས་གསང་བ་རྡོ་རྗེའི་གནས་ཡིན་པས་ཀྱང་སྤྲོ་དགའ་བསྐྱེད་རིགས་ཏེ་དེ་ཉིད་ལས། རིགས་ཀྱི་བུ་སེམས་ཅན་ཐམས་ཅད་ཀྱང་དེ་དང་འདྲ་སྟེ། དགེ་བའི་བཤེས་གཉེན་བསྙེན་བསྐུར་མ་བྱས་པས་སངས་རྒྱས་ཀྱི་རང་བཞིན་མཐོང་བར་མི་ནུས་སོ། ། ཞེས་དམུས་ལོང་ལ་སེར་མོ་སྦྲིང་བའི་དཔེ། རིགས་ཀྱི་བུ་ཡོངས་སུ་མྱ་ངན་ལས་འདས་པ་ཆེན་པོའི་མདོ་སྡེ་འདི་མ་གསུང་ན་བྱང་ཆུབ་སེམས་དཔའ་ཚད་མེད་པ་ཕ་རོལ་དུ་ཕྱིན་པ་རྫོགས་པ་ནས་ས་བཅུའི་བར་དུ་གནས་ཀྱང་སངས་རྒྱས་ཀྱི་རང་བཞིན་མི་མཐོང་བ་དེ་དང་འདྲའོ་ཞེས་སོ། ། གཉིས་པ་ཁྱབ་ཆོས་བྱེ་བྲག་ཏུ་བཤད་པ་ལ་དྲུག་༼༢༨༧༽སྟེ། སྙིང་པོའི་ཡེ་ཤེས་དེ་ཉིད་མ་སྐུ་ལྔ་དང༌། ཡེ་ཤེས་ལྔ་དང༌། འོད་ལྔ་དང༌།
རིགས་ཀྱི་ཆོས་ལྔ་དང༌། ཡེ་ཤེས་ཀྱི་རླུང་ལྔ་དང༌། ངོ་བོ་རང་བཞིན་ཐྱེའི་ཆོས་ལྔ་ཡེ་ནས་གནས་པའི་རྟགས། མ་དག་པའི་དུས་ན་སྣང་བ་ལ་ཉོན་མོངས་ལྔ། ཕུང་པོ་ལྔ། འབྱུང་བ་ལྔ། དབང་པོ་ལྔ། འདོད་ཡོན་ལྔ། སྒོ་གསུམ་རང་བཞིན་གྱིས་ཆོས་ལྔར་གནས་ཏེ། མུ་ཏིག་ཕྲེང་བ་ལས་གསུང་བའི་དོན་དང་པོ་རིག་པ་སྐུ་ལྔར་གནས་ཏེ།
རིག་པའི་ཡེ་ཤེས་རང་ཡུལ་ཆོས་ཉིད་ཀྱི་རྣམ་པ་ལས་ཡེ་གདངས་ལྷུན་གྲུབ་ཏུ་སྣང་བས་རྣམ་པར་མཛད་ཀྱི་སྐུར་བྱུང༌། རིག་པའི་ཡེ་ཤེས་རྡོ་རྗེ་ལྟར་མི་བསྐྱོད་ཅིང་འཕོ་འགྱུར་མེད་པས་མི་བསྐྱོད་པའི་སྐུར་བྱུང་རིག་པ་ལ་འོད་གསལ་གྱི་ཡོན་ཏན་ཡེ་ནས་ཡོད་པས་ཉམས་སུ་བླང་དུས་གོང་འཕེལ་དུ་སྣང་བས་རིན་ཆེན་འབྱུང་ལྡན་གྱི་སྐུར་བྱུང༌། རིག་པ་ལ་འོད་མཐར་ཡས་པའི་སྣང་བ་མཐའ་ཡས་ཀྱི་སྐུར་བྱུང༌། དེ་ལྟར་རིག་པ་ལ་སྐུ་ལྔ་ཡེ་ནས་ཡོད་པས་ད་ལྟ་ཕུང་པོ་ལྔར་ཤར་བའོ། ། གཉིས་པ་ཡེ་ཤེས་ལྔར་གནས་ཏེ། རིག་པ་ལ་༼༢༨༨༽ཆོས་སྤྱི་རང་གི་གཟུགས་བརྙན་གསལ་བས་མེ་ལོང་ལྟ་བུའི་རིག་པ་ཉིད་བཟང་ངན་དང་ཆེ་ཆུང་ལ་སོགས་པ་མེད་པས་ནམ་མཁའ་དང་ནོར་བུ་ལྟར་མཉམ་པས་མཉམ་ཉིད་ཡེ་ཤེས། རིག་པ་ལ་ཆོས་རྣམས་དང་དབང་པོའི་བྱེ་བྲག་ལ་འདྲེས་པར་གསལ་བས་སོ་སོར་རྟོགས་པའི་ཡེ་ཤེས། རིག་པ་ཉིད་ཐེག་རྡུག་མེད་པར་རང་གྲོལ་བས་བྱ་གྲུབ་ཡེ་ཤེས་རིག་པ་ཉིད་སྤྲོས་པའི་མཐའ་དང་བྲལ་བས་ཆོས་དབྱིངས་ཡེ་ཤེས་སོ། ། དེ་ལྟར་ཡེ་ཤེས་ལྔ་རིག་པ་ལ་ཡེ་ནས་ཡོད་པའི་རྟགས་སུ་ད་ལྟ་ཉོན་མོངས་པ་ལྔར་ཤར་རོ། ། གསུམ་པ་འོད་ལྔ་ནི།
རིག་པ་ལ་ལས་དང་ཉོན་མོངས་པ་གང་གི་ལ་གོས་པར་དཀར་པོ་ལྟར་བྱུང༌། ཡོན་ཏན་ཡེ་ནས་རྫོགས་པས་སེར་པོ། མ་བཙལ་བཞགས་པའི་དབང་བཞི་རང་ལ་རྫོགས་པས་དམར་པོ། གཡོ་རྩོལ་ལས་འདས་པས་ལྗང་ཀུ། འགྱུར་བ་མེད་པས་མཐིང་ཀ་ལྟར་བྱུང་བའོ། ། དེ་ལྟར་འོད་ལྔ་ཡོད་པས་ད་ལྟ་འབྱུང་ལྔར་ཤར་བའོ། ། བཞི་པ་རིགས་ལྔ་ནི། འདས་པའི་སངས་རྒྱས་རྣམས་ཀྱང་རིག་པ་གཟིགས་པས་སངས་རྒྱས་བའང་དེ་བཞིན་དུ་སངས་རྒྱས་ཀྱི་སར་གཤེགས་པས་དེ་བཞིན་གཤེགས་པའི་རིགས། རིག་པ་ཉིད་འགྲོ་༼༢༨༩༽བ་གང་དུ་སྐྱེ་བའི་དུས་ནའང་ཕའོ་འགྱུར་མེད་པས་རྡོ་རྗེའི་རིགས་སོ། ། རིགས་པ་ལ་ཡོན་ཏན་ལྷུན་གྲུབ་ཏུ་ཡོད་པ་རིན་པོ་ཆེའི་རིགས་སོ། །
འཁོར་བར་གནས་ཀྱང་སྐྱོན་གྱི་མ་གོས་པ་པདྨའི་རིགས་སོ། ། ལྔ་པ་རླུང་ལྔ་ནི། ཡུལ་ཉེ་བར་སྤྱོད་པ་འདོད་ཡོན་པས་ལས་ཀྱི་རིགས་སོ། ། དེ་ལྟར་རིགས་ལྔར་ཡེ་ནས་ཡོད་པས་ད་ལྟ་དབང་པོ་ལྔ་མཚོན་བྱེད་དུ་ཤར་བའོ། ། ལྔ་པ་རླུང་ལྔ་ནི། ཡུལ་ཉེ་བར་སྤྱོད་པ་འདོད་ཡོན་ལྔར་སྦྱོར་སྟེ་རིག་པ་ལ་ཡེ་ཤེས་ཀྱི་དྲོད་འབེབས་པའི་ཕྱིར་མེ་དང་མཉམ་པའི་རླུང་འཁོར་འདས་ཀྱི་སྲོག་འཛིན་པས་སྲོག་འཛིན་ཀྱི་རླུང་ཡེ་ཤེས་ཀྱི་འོད་ལྔ་རང་ཆས་སུ་ཡོད་པས་བཀྲག་དང་གཟི་མདངས་བསྐྱེད་པའི་རླུང་ཡང་དག་པའི་སར་སྐྱེལ་བས་བསྐྱོད་བྱེད་ཀྱི་རླུང་འཁོར་བ་མྱ་ངན་ལས་འདས་སུ་སྒྲོལ་བས་སྙིང་རྗེ་མེད་པ་བསྐལ་བ་ལས་ཀྱི་རླུང་ངོ༌། ། དྲུག་པ་ངོ་བོ་རང་བཞིན་ཐུགས་རྗེ་ཆོས་ལྔ་ནི་སྔ་མ་དེ་དག་གི་དོན་གཞི་གནས་ཀྱིས་ཡེ་ཤེས་སྐུ་གསུམ་དུ་བསྡུ་བ་སྟེ། ངོ་བོ་ལྔ་ནི་འཆར་གཞི་ལྔའི་སྐུ་དང་སྦྱོར། རང་བཞིན་ལྔ་ནི་འོད་ལྔའི་སྣང་བ་དང་སྦྱོར་ཞིང༌། ཐུགས་རྗེས་ལྔ་ནི་ཡེ་ཤེས་ལྔ་༼༢༩༠༽དང་སྦྱོར་བས་སྐུ་ལྔ་འོད་ལྔ་ཡེ་ཤེས་ལྔས་ཁྱབ་པ་ཡིན་ནོ། །
འབྲས་བུ་སངས་རྒྱས་ཀྱི་སར་རང་བཞིན་ཤུགས་ཀྱི་ཐུགས་རྗེས། རྐྱེན་ཡུལ་དང་འཕྲད་པའི་ཐུགས་རྗེ་བསྐུལ་ཞིང་གསོལ་བ་བཏབས་པའི་ཐུགས་རྗེ། མཛད་པ་སྣ་ཚོགས་ཀྱི་ཐུགས་རྗེ་གདུལ་བྱ་མི་འགྱུར་བའི་ཐུགས་རྗེ་དང་ལྔ་ད་ལྟ་རིག་པའི་ཡེ་ཤེས་ལ་འཆར་གཞིའི་ཆ་ལྷུན་གྲུབ་ཏུ་ཡོད་པའི་ཆ་ལས་བྱུང་བའོ། ། རིག་པ་ཉིད་ཤེས་རབ་ལྔར་ཡང་གནས་ཏེ་འབྱེད་པར་བྱེད་པའི་ཤེས་རབ་ཏུ་གནས་པས་སྣང་བ་དང་ཤེས་པའི་ཆོས་ཐ་དད་དུ་འབྱེད་སྡུད་པའི་ཤེས་རབ་དུ་ཡོད་པས་ཐམས་ཅད་རང་མ་རྫོགས། སྣང་ཤེས་ཀུན་ལ་ཁྱབ་པ་ཁྱབ་བྱེད་ཀྱི་ཤེས་རབ་ཏུ་བྱུང༌། ཡེ་ཤེས་ཀྱི་རླུང་ལ་བརྟེན་ནས་རིག་པའི་མཁའ་ལ་བསྐྱོད་པས་སྐྱེད་པར་བྱེད་པའི་ཤེས་རབ་ཏུ་གནས་སོ། ། འཁོར་འདས་གཉིས་ཀའི་སྲོག་ཆོས་ཉིད་ཀྱི་གཅོད་པས་སྒྲོལ་བར་བྱེད་པའི་ཤེར་རབ་ཏུ་བྱུང་བའོ། ། དེ་ལྟར་རིག་པ་ཉིད་སྐུ་དང་འོད་དང་ཡེ་ཤེས་སུམ་བརྩེགས་སུ་ཁྱབ་པར་གནས་ཏེ། ངོ་བོ་སྐུར་གནས་ཏེ་ཤེས་བྱ་རང་གསལ་དུ་འཆར། རང་བཞིན་འོད་དུ་གནས་པས་འོད་གསལ་ཀློང་དུ།
ཐུགས་རྗེས་༼༢༩༡༽ཡེ་ཤེས་གནས་པས་མཛད་པ་ཕྱོགས་མེད་དུ་འཆར་བའོ། ། འདིའི་སྐབས་ཀྱི་ངོ་བོ་རང་བཞིན་ཐུགས་རྗེ་གསུམ་པོ་ནང་གསལ་དུ་བཞུགས་པའི་སྐབས་ཡིན་ལ་ཁྱབ་བྱེད་དེ་གསུམ་གྱི་ཕྱིར་འཕགས་པའི་སྐབས་ཀྱིས་དག་པ་དང་མ་དག་པའི་ཆོས་ཁྱབ་པར་སྟོན་པ་ཡིན་པས་འོག་མ་དག་དང་ཁྱབ་པར་ཆེ་བ་དང༌། ཁྱབ་བྱེད་རིག་པ་ཡང་སེམས་ཅན་ཐམས་ཅད་ལ་རིགས་འདྲ་བ་ཙམ་གྱིས་ཁྱབ་ཚུལ་གྱིས་སྒོ་ནས་བདེ་གཤེགས་སྙིང་པོས་འགྲོ་བ་ཡོངས་ལ་ཞེས་པ་ལ། སྤྱི་གཅིག་གི་ཁྱབ་ཚུལ་གྱི་གོ་བ་ལེན་པ་ནི་ནོར་པ་རྔམ་པོ་ཆེ་ཡིན་ནོ། ། དེ་ལྟར་གནས་ན་དངོས་སུ་བལྟ་རུང་དུ་མཐོང་བར་རིགས་སོ་སྙམས་ན། སྐུའི་སྔན་བ་འོད་དང་བཅས་པ་རྟོས་བཅས་ལུས་ཀྱིས་བཏུམས་བས་ལྟ་བའི་ཡུལ་ན་མེད། འོན་ཀྱང་ད་ལྟ་དཔེ་ཉི་མ་ལྟར་ལུས་ཀྱི་སྤྲིན་ཏུམ་ན་གནས་པ། དོན་སྙིང་ནང་དུ་ངོ་བོ་སྤྲོད་དེ་རྟགས་ཐིག་ལེ་སྟོང་བའི་སྒྲོན་མ་བསྟན་ནས་ཡིད་ཆེས་དགོས་སོ། ། གསུང་ལ་ངག་གིས་བསྒྲིབས། ཐུགས་ལ་སེམས་གྱིས་བསྒྲིབས་ནས་མི་མཐོང་བ་ཡིན་ལ།
སྐྱེས་བུ་བརྩོན་འགྲུས་ཅན་གྱིས་སྣང་བ་༼༢༩༢༽བཞི་ཚད་དུ་བསྒོམ་ན་ད་ལྟ་བལྟར་ཡོད་ལ་བར་དེར་རང་སྣང་དག་པ་ཇི་ལྟར་ཡོད་པ་རེ་ཞིག་འཆར་རོ། ། ད་ནི་བཞི་པ་རིག་པ་ཡེ་ཤེས་ཀྱི་བཞུགས་གནས་གཏན་ལ་དབབ་པ་ལ་གཉིས་བཞུགས་གནས་དངོས་སྤྱིར་བསྟན་པ་དང༌། གསང་མཆོག་རྒྱལ་པོའི་གནད་ངེས་པ་བྱེ་བྲག་ཏུ་བཤད་པའོ། ། དང་པོ་ལ་གནས་པ་དང་གནས་ལུགས་དང་མཚོན་དཔེ་དང་གསུམ་མོ། ། དང་པོ་ནི། རིག་པ་ཡེ་ཤེས་ཀྱི་གནས་དངོས་ནི་སྙིང་ག་རིན་པོ་ཆེ་དཔལ་གྱི་བེའུ་ན་ གནས་ལ། དེའི་གདངས་ནི་དུང་ཁང་བྡནྷ་འབར་བའི་གཞལ་ཡས་ཁང་དང༌། ལྷ་བྱེད་མིག་གི་གཞལ་ཡས་ཁང་དང༌། འགྱུ་བྱེད་རྩའི་གཞལ་ཡས་ཁང་ས་ན་གནས་ཏེ། ཐལ་འགྱུར་ལས།
ཙིཏྟ་རིན་ཆེན་གཞལ་ཡས་དང༌། ། རིན་ཆེན་འདུས་པ་ཟླར་བརྒྱད་སྒོ། ། ཡེ་ཤེས་ལྔ་དང་སྐུ་ལྔ་སྟེ། ། རླུང་དང་ཤེས་པའི་རྩལ་ཡང་ལྔ། ། ཐམས་ཅད་ལྔའི་རང་བཞིན་ནོ། ། ཞེས་དང་སེང་གེ་རྩལ་རྫོགས་ལས། ། ཙིཏྟ་རིན་ཆེན་གཞལ་ཡས་དང༌། ། རིན་ཆེན་རྩ་ཡི་གཞལ་ཡས་དང༌། ། རྣམ་དག་དུང་ཁང་གཞལ་ཡས་དང༌། ། འབྲི་གུ་ཏ་ཡི་གཞལ་༼༢༩༣༽སོ། །
གཞལ་ཡས་ཆེན་པོ་དེ་རྣམས་ན། རིག་པའི་ངོ་བོ་རྩལ་ལྟར་གནས། དེ་ཡང་བཤད་པ་འདི་ལྟ་སྟེ། ལ་ལ་དག་ན་སྐུ་རུ་གནས། ། ལ་ལ་དག་ན་ཐིག་ལེ་སྟེ། ། གཅིག་ན་འོད་ཟེར་ཚུལ་དུ་གནས། ། ཀུན་ན་ལུ་གུ་རྒྱུད་དུ་གནས། ། དེས་ནི་གནས་པའི་མདོ་ཉིད་བསྟན། ། ཞེས་སོ། ། གཉིས་པ་གནས་ལུགས་ལ་གསུམ་སྟེ། །
གདངས་ཕྱི་གསལ་གྱི་ཚུལ་དུ། ། ངོ་བོ་སྐུར་གནས་བཞིན་འོད་དང་ཐིག་ལེར་གནས། ། ཐུགས་རྗེ་ཡེ་ཤེས་སྒྲོན་མ་གནས་སོ། ། དང་པོ་ནི་གཞི་ལས་གཞི་སྣང་ཕྱིར་ཤར་ནས་བཟུང༌། ། ད་ལྟ་ལུས་ལ་གནས་དུས་ངོ་བོའི་གདངས་སྙིག་གར་ཞི་བའི་སྐུ་ལ་རིག་པའི་ཡེ་ཤེས་བརྟེན་ཏེ་གནས་ལ་ཞི་བའི་སྐུ་དེའི་གདངས་ཀྱི་རྩལ་ལས་དུང་ཁང་ན་ཁྲོ་བོའི་སྐུར་གནས་ཏེ། ནོར་བུ་ཕྲ་བཀོད་ལས། ཨེ་མ་རིག་པའི་གནས་ལུགས་ནི། རང་རང་ཙིཏྟའི་དཀྱིལ་ན་གནས། ཡབ་ཀྱི་ཆ་འཛིན་ཐབས་ཀྱི་སྐུ། ། ཡུམ་གྱི་ཆ་འཛིན་ཤེས་རབ་སྐུ། །
འོད་དང་ཟེར་གྱིས་ཚུལ་དུ་གནས། ། ཞེས་སོ། ། འདོན་སྔར་གཞིའི་གནས་ལུགས་བཤད་པ་ན་༼༢༩༤༽ངོ་བོ་སྐུར་བཞུགས་པ་ལ་འཁྲུལ་ནས། ཤེས་རབ་དང་རང་འོད་གྱི་ཁ་མིག་རྣ་བ་ཅན་ལ་སོགས་པར་འདོད་པ་གསང་སྐོར་དང་འདྲེས་ཤིང་མ་ཧཱ་ཡོ་གའི་གོལ་པ་སྤང་མ་ནུས་པར་བཤད་ནས་འདིར་དེ་ལྟར་འདོད་པ་ཅི་ཡིན་སྙམས་ན། སྔ་མ་ནི་གཞི་རང་གི་བཞུགས་ཚུལ་ནང་གསལ་ངོ་བོ་རང་བཞིན་ཐུགས་རྗེས་གསུམ་སྐུ་གསུམ་འདུ་འབྲལ་མེད་པར་ནང་གསལ་དུ་ཉི་མའི་དཀྱིལ་འཁོར་ལྟར་བཞུགས་ཀྱང་དངོས་པོ་དང་མཚན་མར་མ་གྲུབ་པའི་སྒོ་ནས་བསྟན་ལ་འདིར་ནི་གདངས་ཕྱི་གསལ་དུ་ལས་རླུང་གིས་བསྐྱོད་ནས་གཞི་སྣང་གི་ལུས་ལ་གནས་དུས་རིག་པ་འོད་ཀྱི་ཁང་པ་ན་བཞུགས་དུས་ངོ་བོའི་གདངས་ཕྱིར་ཤར་བ་ཞི་བ་དང་དེའི་གདངས་ཀྱི་རྩལ་ཁྲོ་བོར་ཤར་བའི་སྐབས་ཡིན་པས་སྔ་མ་གཞི་ཡིན་ལུགས་དང་ཕྱི་མ་གཞིའི་འཆར་ལུགས་ཡིན་པས་མི་འགལ་ལོ། ། གཉིས་པ་རང་བཞིན་གྱི་གདངས་འོད་ཀྱི་ཐིག་ལེར་གནས་པ་ནི། ནོར་བུ་ཕྲ་བཀོད་ལས། ཐིག་ལེའི་བཞུགས་ཚུལ་བསྟན་པ་འདི་ལྟ་སྟེ། ། རྩ་རྣམས་ནང་ན་ཐིག་ལེ་སྐུ་ལྟར་གནས། ། ཆེ་བའི་ཚད་ནི་ནམ་མཁའི་མཐར་དང་མཉམ། །
ཆུང་བའི་ཚད་ནི་ཏྟ་རྔ་བཅུ་གཤག་ཙམ། ། ༼༢༩༥༽གསལ་བའི་ཚན་ནི་ཉི་ཟླའི་དཀྱིལ་འཁོར་འདྲ། ། དེའང་གསལ་འཚེར་གཟི་བརྗིད་ལྡན། ། འགྲོ་དང་འོང་དང་གནས་པའོ། ། ཞེས་སོ། ། རྒྱས་པར་འོག་ནས་རྩ་ཆེན་རྣམས་བཤད་པ་དང་ལྷན་གཅིག་འཆད་དོ། ། གསུམ་པ་ཐྱེའི་གདངས་སྒྲོན་མ་གནས་ཏེ། ། དེ་ཡང་སྒྲོན་མ་རྣམ་པ་བཞི། ། འགགས་པ་མེད་པའི་ཚུལ་གྱིས་བ་ནས་ཞེས་སོ། ། རྒྱས་པར་འོག་ནས་སྟོན་ཏེ། །
གསུམ་པ་གདངས་གསུམ་གྱི་མཚོན་དཔེ་ནི། ། ངོ་བོ་སྐུར་གནས་པ་བུམ་པའི་སྐུ་ལྟ་བུ་ཞེས་འོད་རྩ་བུམ་པ་འདྲ་བའི་ནང་ན་གནས་སོ། ། གཞོན་ནུ་བུམ་སྐུ་དང་གཏན་ནས་མི་འདྲ། ། རང་བཞིན་འོད་དུ་གནས་པ་བུམ་ནང་གི་མར་མེའི་ཟེར་ཁ་ཁྱེར་ལ་ཤར་བ་ལྟ་བུ། ཐུགས་རྗེས་ཟེར་དུ་གནས་པ་ཉི་མའི་འོད་ཟེར་ལྟ་བུའོ། ། འབྲས་བུའི་དུས་ན་ནང་གསལ་གྱི་སྐུ་གསུམ་དང་རོལ་པའི་སྐུ་རུ་དབྱེ་བ་བཞིན་འདིར་ཡང་ནང་གསལ་དང་ཕྱི་གསལ་གྱི། ངོ་བོ་རང་བཞིན་ཐྱེས་གསུམ་གྱི་བཞུགས་ཚུལ་དང་འཆར་ཚུལ་དང་འཆར་ཚུལ་གྱི་དབྱེ་བ་ཡིན་པས་བློ་ཞིབ་མོས་མྱོང་དགོས་སོ། ། དེང་སང་སྣང་ཐིག་པ་རྣམས་ཁ་ལྟ་ཡུག་པོས་ཚིམས་དུས་༼༢༩༦༽བརྩེ་བས་བཤད་པ་ཡིན་ནོ། ། གཉིས་པ་གསང་མཆོག་རྒྱལ་པོའི་གནས་ངེས་པ་བྱེ་བྲག་ཏུ་བཤད་པ་ལ་གཉིས། ཀུན་གཞི་དང་ཆོས་སྐུའི་གནད།
སེམས་དང་ཡེ་ཤེས་ཀྱི་གནད་དོ། ། དང་པོ་ལ་སྤྱི་བྱེ་བྲག་གཉིས་ལས། དང་པོ་ནི། ཀུན་གཞི་འཁོར་བའི་རྩ་བ་ཡིན་པས་བག་ཆགས་ཐམས་ཅད་ཀྱི་རྟེན་གཟིང་དང་འདྲ་བ་ལ། ཆོས་སྐུ་མྱ་ངན་ལས་འདས་པའི་རྩ་བ་ཡིན་པས་བག་ཆགས་ཐམས་ཅད་བྲལ་བས་ཟག་པ་ཟད་པ་སྟེ། མུ་ཏིག་འཕྲེང་བ་ལས། ཀུན་གཞི་ཉིད་ནི་བསགས་པའི་ཕྱིར། ། ཆོས་ཀྱི་སྐུ་ནི་ཟག་པ་ཟད། ཞེས་སོ། ། གཞི་གནས་ཀྱི་ཆོས་སྐུ་རྒྱ་མཚོ་དངས་པ་ལྟ་བུའི་ནང་ན།
ཀུན་གཞི་གྲུ་ལྟ་བུ་རྣམས་ཚོགས་པ་དུ་མའི་མི་དང་བག་ཆགས་གྱི་ཡོ་བྱད་དུ་མས་བཀག་ནས་རིག་པ་ཆོས་སྐུའི་ངང་ནས་ལམ་བྱུང་བའི་ཚུལ་ལོ། ། དེ་ཡང་མེད་རྒྱུད་ཁ་གཅིག་ཏུ་གཞིའི་ཆ་ལ་ཀུན་གཞིར་མིང་བཏགས་པ་དགོངས་པ་མ་ལོན་པ་ཁ་གཅིག་དེ་གཉིས་གཅིག་ཏུ་འདོད་པ་ཡོད་དེ་ཤིན་ཏུ་ནོར་བ་ཁམས་སོ་ཆེ་ཡིན་པས་སྐྱོན་དུ་མ་ཡོད་དེ། ཀུན་གཞི་བག་ཆགས་དང་བཅས་པའི་ཕྱིར་ཆོས་སྐུར་བག་ཆགས་དང་བཅས་པར་ཐལ་བ་དང༌། ཀུན་གཞི་གནས་འགྱུར་༼༢༩༧༽དགོས་ཕྱིར། ། ཆོས་སྐུ་དེར་ཐལ་བ་དང༌། ཀུན་གཞི་འཁོར་བའི་གནས་སྐབས་གྱི་ཆོས་ལ་ལྟོས་པས་རེ་འགའ་བ་ཡིན་པའི་ཕྱིར་ཆོས་སྐུ་ཡང་དེར་ཐལ་བ་སོགས་སྐྱོན་མང་ངོ༌། ། ད་ནི་དེ་གཉིས་ཀྱི་བྱེ་བྲག་གི་ཁྱད་པར་ལ་གཉིས་ཏེ། ཀུན་གཞིའི་ཁྱད་པར་དང༌། ཆོས་སྐུའི་ཁྱད་པར་བཤད་པའོ། ། དང་པོ་ཀུན་གཞིའི་ངོ་བོ།
ངེས་ཚིག དབྱེ་བ། བྱེད་ལས། སྒྲ་འཇུག་པའི་རྒྱུ་མཚན་དང་ལྔའོ། ། དང་པོ་ནི་སེམས་སེམས་བྱུང་གི་ཉེ་བར་བསྡུས་པ་འཁོར་འདས་ཀྱི་ལས་དང་བག་ཆགས་ཐམས་ཅད་ཀྱི་རྟེན་དུ་གྱུར་པ་སྟེ།

མ་རིག་པའི་ས་པ་ལུང་མ་བསྟན་དུ་གྱུར་པ་ཞིག་ཡིན། གཉིས་པ་ངེས་ཚིག་ནི། བག་ཆགས་དུ་མའི་གཞི་ཡིན་པས་ན་ཀུན་གཞི་ཞེས་བྱའོ། ། དབྱེ་ན་བཞི་སྟེ། ཡེ་དོན་གྱི་ཀུན་གཞི་ནི་རིག་པའི་སྟེང་ན་ཡེ་ཐོག་དང་པོའི་དུས་ནས་གསེར་དང་གཡའ་བཞིན་ལྡན་གཅིག་པའི་ཆ་རིག་པ་ལ་ལྟོས་པའི་མ་རིག་པ་སྟེ། འཁོར་བའི་ཆོས་ཀུན་གྱི་དང་པོའི་གཞི་ཡིན་སྟེ། ཐེག་མཆོག་མཛོད་ལས། འཁོར་བའི་ཆོས་ཐམས་ཅད་ཀྱི་དབྱིངས་དང་པོའི་གཞི་དཔྱོད་བྱེད་ཐོག་མའི་༼༢༩༨༽འགྱུ་བ་རིག་པ་ལ་ལྟོས་པའི་རིག་པ་མཚུངས་ལྡན་དུ་ཡོད་པའི་ལྡོག་པ་ནས་བརྗོད་པའོ། ། ཞེས་སོ། ། སྦྱོར་བ་དོན་གྱི་ཀུན་གཞི་ནི། ཤེས་པ་དེ་ཉིད་ལ་རང་མ་རིག་ན་འཁོར་བར་སྦྱོར་ལ།
རིག་ན་མྱང་འདས་སུ་སྦྱོར་བའི་ཆ་ནས་བརྗོད་པའོ། ། ཡང་ན། ལས་ཀྱི་ཆའི་གཞི་དེ་འཁོར་འདས་སུ་ལས་དང་པོར་སྦྱོར་ཞིང་འཕེན་པས་རྩ་བའི་རྟེན་ཅན་ལུང་མ་བསྟན་པའོ། ། བག་ཆགས་སྣ་ཚོགས་པའི་ཀུན་གཞི་ནི་སེམས་དང་སེམས་བྱུང་གིས་འཁོར་བར་བསྐྱེད་པའི་ཆའི་ལས་སྣ་ཚོགས་པ་བག་ལ་ཉལ་གྱི་ལུང་མ་བསྟན་པའོ། ། བག་ཆགས་ལས་ཀྱི་ཀུན་གཞི་ཡན་ལག་ཉང་ལག་རྡུལ་ཕྲན་ཆ་ཤས་སུ་སྣང་བ་རག་པའི་ལུས་དང༌། དངས་མ་འོད་ཀྱི་ལུས་དང༌། ཏིང་ངེ་འཛིན་སྤྲུལ་པའི་ལུས་ལྟར་སྣང་བའི་ལུས་གསུམ་དུ་སོ་སོར་སྣང་བའི་གཞི་མ་རིག་པའི་རྟེན་ཅན་གྱི་ཆ་དེའོ། ། དེ་ལྟར་མིང་བཞིར་བརྗོད་ཀྱང༌། དོན་ཤེས་པ་གཅིག་གི་ལྡོག་པ་བཞིར་དབྱེར་ཡོད་པས་བཏགས་པའོ། ། ཁ་གཅིག་གི་རིག་པ་དངོས་དྲི་བཅས་གྱི་ཆ་ནས་ཀུན་གཞི་བཏགས་ཀྱང༌།
ཆོས་སྐུ་དང་གཅིག་ཏུ་འདྲེས་པའི་སྐྱོན་ཡོད་༼༢༩༩༽པས་བག་ཆགས་ཀྱི་གཞི་ཁོ་ནར་འཇོག་པ་འདི་ཀུན་མཁྱེན་ཆོས་ཀྱི་རྒྱལ་པོའི་དགོངས་པ་རྨ་མེད་པ་ཡིན་ནོ། ། དེ་ཡང་ལུས་སུ་བག་ཆགས་པའི་གཞི་ཀུན་གཞིར་བྱུང་བས་ད་ལྟ་ལུས་སུ་སྣང་བའི་གནད་དེ་ཡིན་ནོ། ། སེམས་སུ་བག་ཆགས་པའི་གཞིར་བྱུང་བས་ད་ལྟ་རྣམ་ཤེས་དུ་མའི་ཚོགས་པ་སེམས་བྱུང་དང་བཅས་པ་བྱུང་ལ། བག་ཆགས་སྣ་ཚོགས་པའི་གཞིར་བྱུང་བས་ད་ལྟ་སྣང་བ་ཐ་དད་དུ་བྱུང་ལ། ཡེ་གཞིར་བྱུང་བས་ད་ལྟ་གང་ལའང་མ་རིག་པ་དང་མཚངས་ལྡན་དུ་བྱུང་བའོ། ། བྱེད་ལས་ནི་བག་ཆགས་སྔ་ཕྱེས་རྟེན་བྱེད། ལས་དང་ཉོན་མོངས་པའི་རྒྱུ་བྱེད། ལུས་དང་ཚོགས་པ་དུ་མའི་འཆར་གཞི་བྱེད། ལུས་སེམས་དང་འཁོར་འདས་སོ་སོར་སྦྱོར་བའི་ཆ་བྱེད་དོ། ། སྒྲ་འཇུག་པའི་རྒྱུ་མཚན་ནི།
བག་ཆགས་སྔ་ཕྱིའི་ཉིང་འཚམས་དང་རྣམ་སྨིན་སྔ་ཕྱིའི་འབྲེལ། རྒྱུ་འབྲས་དཀར་ནག་ཐམས་ཅད་ཀྱི་རྟེན་བྱེད་པས་ཀུན་ཞེས་བྱ་ལ། དེ་དག་ལྡན་ཅིག་ཏུ་འཚོགས་པའི་གནས་ཡིན་པས་གཞི་བྱའོ། ། ཁ་ཅིག་ཀུན་གཞི་ཆོས་སྐུར་འདོད་དོ་ཐུན་མོངས་གི་བསྟན་བཅོས་ལས་ཀྱང༌། ཀུན་གཞི་དག་མ་དག་ཐམས་ཅད་ཀྱི་༼༣༠༠༽རྟེན་དུ་འདོད་ནས། དེ་དག་ན་དྲི་མ་མེད་པའི་དེ་བཞིན་ཉིད་དུ་འདོད་པ་དང༌། སྔགས་ཁ་ཅིག་ལས། ཀུན་གཞི་གནས་གྱུར་པ་ཆོས་དབྱིངས་ཡེ་ཤེས་ངོ་བོ་ཉིད་ཀྱི་སྐུའོ། ། ཞེས་བཤད་ཀྱང༌། འདི་ལ་གནོད་པ་ཡོད་དོ། །
གལ་ཏེ་ཀུན་གཞི་ཆོས་སྐུ་ཡིན་ན་ཆོས་སྐུ་དྲི་མ་ཅན་དུ་ཐལ་བ་དང༌། ཀུན་གཞིས་སྣོད་བཅུད་ཀྱི་འཁྲུལ་པ་བསྐྱེད་པ་ལྟར་ཆོས་སྐུ་དེར་ཐལ་བ་དང༌། འདོད་ན། སངས་རྒྱས་ནས་སླར་སེམས་ཅན་དུ་འཁྲུལ་བར་ཐལ་བའི་རིགས་པས་གནོད་དོ། ། གཉིས་པ་ཆོས་སྐུའི་ཁྱད་པར་ལ། ངོ་བོ། ངེས་ཚིག དབྱེ་བ་བྱེད་ལས་སྒྲ་འཇུག་པའི་རྒྱུ་མཚན་དང་ལྔ་ལས། ངོ་བོ་ནི། མ་རིག་པ་ལས་ལོག་པས་ཁྱད་པར་དུ་བྱས་པ།
ཐོག་མའི་ཀ་དག་ནང་གསལ་ལྷུན་གྲུབ་ཀྱི་འཆར་གཞི་ཕྲ་བ་གཞི་གནས་ཀྱི་ཡེ་ཤེས་དེ་དང༌། འཁྲུལ་དུས་དེའི་གདངས་ལ་བཞག་པས་བློ་དངོས་སྤྲོས་བྲལ་ཉག་ཅིག་ཏུ་རྟོགས་ནས་ཉམས་སུ་མྱོང་བ་ཆ་དང་བཅས་པའོ། ། ངེས་ཚིག་ནི་ཟབ་པ་དང་རྒྱ་ཆེ་བའི་ཆོས་ཀྱི་སྙིང་པོ་འདུས་པ་ཆོས་སྐུའོ། ། དབྱེ་ན་གསུམ། གཞི་ཀ་དག་ཆེན་པོའི་དོན་རང་བཞིན་རྣམ་དག་དང༌། དེ་ལུས་ལ་ཡོད་པ་དང༌། གློ་བུར་དྲི་༼༣༠༡༽བྲལ་གྱི་ཆོས་སྐུ་གསུམ། དེ་གསུམ་ལ་ནང་གསེས་དབྱེ་བས་དགུ་སྟེ། ཆོས་སྐུའི་སྐུ་གསུམ་ནི། ཆོས་སྐུའི་ཆོས་སྐུ་རིག་པ་དེའི་ལོངས་སྐུ་འོད་ལྔ་དེའི་སྤྲུལ་སྐུ་ནི་མིག་གི་དབང་པོ་ལ་མཐོང་བ་མ་འགགས་པའོ། །
ལོངས་སྐུའི་གསུམ་གྱི། ལོངས་སྐུའི་ཆོས་སྐུ་ནི། ཡེ་ཤེས་ལྔའི་སྣང་བ་མ་འགགས་པར་སེང་ངེ་གནས་པའོ། ། དེའི་ལོངས་སྐུ་ནི། ཐིག་ལེ་རྣམ་པ་ལྔ་དང་བཅས་པའོ། ། དེའི་སྤྲུལ་སྐུ་ནི་སྒོ་ལྔའི་རྣམ་ཤེས་ཡུལ་ལ་ཤར་བའི་རིག་པའོ། ། སྤྲུལ་སྐུའི་གསུམ་གྱི་ཆོས་སྐུའི་སྒྲོན་མ་གཉིས་སོ། ། དེའི་ལོངས་སྐུ་ནི་འོད་ལྔ་མཐོང་བའོ། ། དེའི་སྤྲུལ་སྐུ་ནི་ཉོན་མོངས་པ་ལྔར་ཤར་བའི་སོ་སོ་རང་གི་རིག་པའོ། ། ལོངས་སྤྲུལ་གྱི་སྤྲུལ་སྐུ་གཉིས་སྒོ་ལྔ་དང་ཉོན་མོངས་སུ་བརྗོད་ན་འགལ་ལོ་སྙམས་ན་མི་འགལ་ཏེ་རྣམ་ཤེས་དང་ཉོད་མོང་གི་རང་དུས་ན་རིག་པའི་རང་གདངས་ཡོད་པ་ལ་གོ་ཡི་རྣམ་ཤེས་དང་ཉོན་མོངས་པ་ད་ཅོ་མོངས་སྤྲུལ་མ་ཡིན་ནོ། །
བྱེད་ལས་ནི་ངོ་བོ་ཀ་དག་གི་ཆོས་སྐུ་དེས་གྲོལ་གཞི་བྱེད་ལ། ལམ་དུས་ངང་དངས་ཀྱི་ཆོས་སྐུ་གྲོལ་བྱེད་ཀྱི་ལས་བྱེད་ལ། སྐུ་གསུམ་པོ་དེས་༼༣༠༢༽དག་བྱེད་དང་དག་གཞིའི་བྱ་བ་བྱེད་དོ། ། སྒྲ་འཇུག་པའི་རྒྱུ་མཚན་ནི། སྟོང་པ་དངོས་སོ་དང་མཚན་མ་མེད་པའི་སྐུ་ལ་སྟོབས་དང་མི་འཇིག་པ་དང་མ་འདྲེས་ཡོན་ཏན་གྱི་ཆོས་རྫོགས་པས་ཆོས་སྐུ་ཞེས་བྱའོ། ། དོན་གཉིས་པ་སེམས་དང་ཡེ་ཤེས་ཀྱི་གནད་ཁྱད་པར་དུ་བཤད་པ་ལའང་གཉིས། ངོ་བོ་མདོར་བསྟན། སོ་སོའི་རང་བཞིན་རྒྱས་པར་བཤད་པའོ། ། དང་པོ་ནི། མུ་ཏིག་ཕྲེང་བ་ལས།
སེམས་དང་ཡེ་ཤེས་དབྱེ་བ་ནི། མཁས་པ་རྣམས་ཀྱིས་ཤེས་པར་བྱ། ཞེས་སེམས་ཀྱི་རང་བཞིན། སེམས་ཀྱི་གནས་ལུགས་སེམས་ཉིད་ཅེས་པ་མིང་གི་རྣམ་གྲངས་ཏེ་གཤིས་འོད་གསལ་བའི་དབྱིངས་ལ་མ་དག་པ་མེད་ཀྱང༌། དེ་ལས་གཡོ་དུས་གཞི་སྣང་ལས་གོ་མ་འགགས་པར་གང་ཡང་ཤར་ཏེ། མ་རིག་པའི་རོལ་པ་ལས་སེམས་སེམས་ཀྱི་རྒྱན་ལས་ཡིད། ཡིད་ལས་ཉོན་མོངས་སུ་ཤར་བའོ། ། དེ་ཡང་རོལ་བ་ནི་ནུས་པའོ། ། རྩལ་ལོ་ཟེར་ལྟར་དེ་ལས་བྱུང་བའི་གདངས་ཙམ་སྟེ། ས་བོན་ལས་མྱུ་གུ་དང༌།
བྱད་ཀྱི་རྣམ་པ་ལས་དེའི་གཟུགས་བརྙན་མེ་ལོང་དུ་ཤར་བ་བཞིན་ནོ། ། རྒྱན་ནི་དེ་ལས་སྨིན་པོར་ཤར་བ་འབྲས་བུའི་ཆ་༼༣༠༣༽ཙམ་སྟེ་ས་བོན་ལས་མེ་ཏོག་དང་རྒྱའི་འབུར་བཞིན་ནོ། ། ངོ་བོ་མ་རིག་པ། རྣམ་པ་སེམས། རྟོག་པ་ཡིད་ཅེས་བྱ་སྟེ་མ་དག་པ་སུམ་བརྩེགས་ཀྱི་ཚོགས་པ་སྟེ། རང་ཤར་ལས་སེམས་ཅན་ཀུན་གྱི་རང་རྒྱུད་ལ། མ་དག་སུམ་བརྩེགས་གནས་པའོ། ། ཞེས་དེ་གསུམ་ཡང་སེམས་གཅིག་ལ་ལྡོག་པས་ཕྱེ་བ་ནི་སྙིང་གི་མེ་ལོང་ལས། སྐྱེ་འགྲོ་སྲོག་གིས་བསྡུས་པའི་སེམས་ཅན་ཐམས་ཅད་ལ་ཉོན་མོངས་པ་ལ་རིག་པ་ཞེས་བྱ་བ་ཤས་ཆེར་གནས་སོ། ། དེ་ལ་རྟེན་གཟུགས་ཀྱི་ཕུང་པོ་ལ་བརྟེན་ནས་སྙིང་དང་གློ་བའི་བར་ན་གནས་སོ། །
དེ་ཡང་མ་རིག་པ་རྐྱང་པར་མེད་དོ་སེམས་ཞེས་བྱ་བ་ལ་བག་ཆགས་ཐམས་ཅད་སྡུད་པས་བརྒྱན་ནས་གནས་སོ། ། དེ་ལ་ཡིད་ཅེས་བྱ་བ་རྟོག་པ་དང་ལྷན་ཅིག་གནས་སོ། ། དེ་གསུམ་གཅིག་དུ་འདུས་པ་ལ་མ་རིག་པ་ཞེས་བྱ་སྟེ། འཁོར་བ་ཁོ་ནའོ་ཞེས་སོ། ། སྙིང་དང་གློ་བའི་བར་གྱི་རྩ་འདབས་དབུགས་ཀྱི་རྟ་ལ་རིག་པའི་གདངས་ཞོན་ནས་ཤར་ཚུལ་ལ་གཙོ་བོར་གསུངས་སོ། ། ཐོག་མའི་དབང་དུ་བྱས་ན། ལྷུན་གྲུབ་ཀྱི་རྩལ་ལས་མ་རིག་པ་བྱུང༌། མ་རིག་པའི་༼༣༠༤༽རོལ་བ་ལས་སེམས་བྱུང༌། སེམས་ཀྱི་རྒྱན་ལས་ཡིད་བྱུང༌། ཡིད་ཀྱི་ཡུལ་ལས་དུག་ལྔ་བྱུང༌།
དེ་ལས་ཉོན་མོངས་པ་བཅུ་དྲུག་བྱུང༌། དེ་ལས་ཉི་ཤུ་རྩ་ལྔ་བྱུང༌། དེ་ལས་ལྔ་བཅུ་རྩ་གཅིག་བྱུང༌། དེ་ལས་སྟོང་ཕྲག་བརྒྱད་ཅུ་བྱུང་ངོ༌། ། དེས་ན་ཡུལ་ཡུལ་ཅན་གཟུགས་འཛིན་སྐྱེས་པའི་ཤེས་པ་ཞིག་མ་རིག་པ་ཁྱབ་བྱེད་དུ་ཡོད་པ་ཁམས་གོང་ལ་གཉིས་ཀྱི་སེམས་ཀྱང་ཏིང་ངེ་འཛིན་ལ་རྩེ་གཅིག་ཏུ་ཆགས་པའི་གཟུང་འཛིན་ཅན། འདོད་པ་ན་ཀུན་རྟོག་རགས་པའི་གཟུང་འཛིན་གྱི་སེམས་སོ། ། སེམས་དེ་ཡང་ཡུལ་སྣང་འདི་དང་འདི་འོ་ཞེས་བརྟ་དང་མིང་དང་སྤྱི་འཛིན་པ་གཟུང་བ་ཡུལ་གྱི་སེམས་དང༌། དེའི་ཁྱད་པར་དཔྱོད་ཅིང་ཞིབ་མོར་འབྱེད་ནས་འཛིན་པ་ཡུལ་ཅན་གྱི་སེམས་གཉིས་སུ་འདུ་བས། མུ་ཏིག་ཕྲེང་བ་ལས། གཟུང་བ་ཡུལ་འཛིནཔ་སེམས་ཞེས་སོ། །
རིག་པ་ལ་སྒྲིབས་བྱེད་སེམས་དེ་ཡོད་པར་ལྡན་པས་སེམས་ཅན་ཞེས་དང༌། དེས་ལས་བསགས་པས། འཁྲུལ་པ་ཉིང་འཁྲུལ་དུ་གཅིག་ནས་གཅིག་ཏུ་འཁོར་བའི་ལས་བྱེད་པས་སེམས་དེ་རིག་པས་གྲོལ། དག་ཟད་བྱང་སངས་རྒྱས་ཞེས་བྱ་སྟེ་རིག་པ་དྲི་མ་དང་བྲལ་༼༣༠༥༽བའི་ཕྱིར། དེས་ན་བྲལ་བྱའི་དྲི་མ་ཡང་མཐར་ཐུག་པ་ནི་སེམས་ཁོ་ན་ཡིན་ཏེ། མུ་ཏིག་ཕྲེང་བ་ལས། སེམས་དེ་བྲལ་ན་སངས་རྒྱས་པ། ལུས་ཅན་ཀུན་གྱི་དྲི་མ་ཟད། འགྲོ་བ་རྣམས་ནི་སེམས་དེས་འགྲོ། དེ་མིན་འགྲོ་བར་ནུས་མིན་ཏེ་ཞེས་སོ། །
ཡེ་ཤེས་ནི་ཆོས་སྐུ་དང་མཚུངས་པར་ལྡན་པ་དྲི་མ་མེད་ཅིང་སེམས་ཀྱི་དྲན་བསམ་དང་ལྷན་ཅིག་མི་གནས་པ་ཉི་མ་ལྟ་བུ་སྟེ། ཡེ་ཤེས་དྲན་གཞི་ཉིད་དང་བྲལ་ཞེས། ཡེ་ཤེས་གང་ཡིན་མྱ་ངན་ལས་འདས་པའི་ཆོས་ཏེ་ལས་དང་བག་ཆགས་བསྲེགས་པས་མེ་དང་འདྲ་ཞིང་ཀུན་ཏུ་རྟོག་པ་ཐམས་ཅད་དང་བྲལ་བ་སྟོང་གསལ་ནམ་མཁའི་རང་བཞིན་ཅན་ཏེ། དེ་ལྟར་སེམས་དང་ཡེ་ཤེས་གཉིས་ལ་ཕྱེད་ན་སེམས་འགགས་པ་ཏེ་སྐུ་མི་མངོན་སུམ་མཛད་ཅེས་པས། འདིར་ཁ་ཅིག་སེམས་མེད་ན་བེམ་པོའི་མུན་པ་ལྟ་བུ་འགྱུར་ཞེ་ན། སེམས་མེད་ཀྱང་ཡེ་ཤེས་ཡོད་པས་རིག་པ་འགགས་པ་ལ་ཡིན་པའི་ཕྱིར་རོ། ། དེའང་མ་རིག་པ་འཁྲུལ་པའི་སེམས་འགད་ལ་ཡེ་ཤེས་གསལ་བའི་ཉི་མ་འཆར་ཏེ། མཚན་མོ་སངས་པས་ཉིན་མོ་ཤར་བ་བཞིན་ནོ། ། ཡང་ཁ་ཅིག་ལ་རིག་པ་རིག་༼༣༠༦༽པའི་ཁྱབ་བྱེད་ཡིན་པ་སེམས་འགགས་དུས་རིག་པ་འགགས་པར་འདོད་པ་ཡང་ནོར་བ་ཆེན་པོ་ཏེ། རིག་པས་མ་རིག་པ་ལ་ཕར་ཁྱབ་ཀྱང༌།
མ་རིག་པས་རིག་པ་ལ་ཚུར་མ་ཁྱབ་ཏེ། སངས་ཀྱི་ཡེ་ཤེས་བཞིན་ནོ། ། སེམས་ལ་མ་རིག་པས་ཁྱབ་པས་སེམས་ཀྱི་ཁྱབ་བྱེད་དུ་འཐད་ཀྱི། རིག་པ་ལ་མ་ཁྱབ་པས་མ་རིག་པ་དབྱིངས་སུ་ལྡོག་པའི་རྒྱུན་འཆད་པར་འདོད་དོ། ། དེས་ན་སེམས་འགགས་དུས་མ་རིག་པ་ཆ་དང་བཅས་པ་འགགས་ཀྱང༌། རིག་པ་ལ་འགགས་ཏེ་འགགས་གཞི་རིག་པ་ཡིན་པའི་ཕྱིར་རོ། ། ཐེག་མཆོག་རིན་པོ་ཆེའི་མཛོད་ལས། ཐུན་མོངས་པ་དམིགས་པ་བཅས་ཀྱི་ཐེག་པས་སེམས་ལ་གཞི་ལམ་འབྲས་བུར་བྱེད་ཀྱང༌། དེ་ཐམས་ཅད་དོན་ཐོག་ཏུ་མ་ཕེབས་པས། ཐེག་པ་འདིར་ཡེ་ཤེས་མ་སངས་རྒྱས་ཀྱི་གཞི་ལམ་འབྲས་བུར་རྣམ་པར་འཇོག་པས།
མྱུར་སོར་འཁོར་བ་ལས་གྲོལ་ལ་གཞན་དག་འཁོར་བའི་རྩ་བ་ལ་བྱང་ཆུབ་རེ་བས་རིང་མོ་ཞིག་ནའང་ཐོབ་པར་དཀའ་ཏེ། གཞི་འཆའ་ལུགས་འཛོལ་བའི་ཕྱིར་རོ། ། ཞེས་སོ། ། གཉིས་པ་སོ་སོའི་རང་བཞིན་བྱེ་བྲག་ཏུ་བཤད་པ་ལ་གཉིས་ཏེ། སེམས་ཀྱི་གནས་རྟོགས་དཀའ་བ་བྱེད་བྲག་ཏུ་བཤད་པ། ཡེ་ཤེས་ཀྱི་གནས་༼༣༠༧༽རྟོགས་དཀའ་བ་བྱེ་བྲག་ཏུ་བཤད་པའོ། ། དང་པོ་ཐུན་མོངས་གི་དབྱེ་བ་དང༌། ཁྱད་པར་གྱི་དབྱེ་བ་གཉིས་ལས། དང་པོ་ལ། ངོ་བོ།
ངེས་ཚིག་དབྱེ་བ་དང་གསུམ་པ་ལ། སེམས་ཀྱི་ངོ་བོ་ནི་འགྲོ་དྲུག་ཐ་དད་པའི་ཤེས་པ་རང་ག་མ་གཟུང་འཛིན་ཀུན་ཏུ་རྟོག་པས་སྣང་བ་ལ་བདག་ཏུ་འཇིག་པ་དང་བཅས་པའོ། ། དེའང་སྣང་མི་སྣང་དུ་སེམས་ཀྱི་འཛིན་པས་སྣང་བ་ལ་སེམས་སུ་མི་བཏགས་སོ། ། སྣང་བ་སེམས་སུ་མི་འདོད་པ་སྔར་བཤད་ཟིན་ཏེ། ངེས་ཚིག་ཤིང་ཡུལ་ལ་ཡེ་ཤེས་སེམས་པས་ན་སེམས་ཏེ། རྟོགས་བཅས་རགས་པའི་ཡུལ་ལ་སེམས་པ་དང༌། རྟོག་མེད་ཕྲ་བའི་ཡུལ་ཅི་ཡང་མི་འཛིན་པ་ཙམ་གྱི་དང༌། ཡུལ་དེར་སེམས་སེ་འཇོག་པས་སེམས་ཞེས་བྱའོ། ། དབྱེ་བ་ལ་གཉིས་ཏེ། རང་ངོ་གཉིས་དབྱེ་བ་དང༌།
རྣམ་ཤེས་ཀྱི་ཚོགས་པར་དབྱེ་བའོ། ། དང་པོ་ལ། དག་པ་དང༌། མ་དག་པའི་སེམས་གཉིས་ལས། དག་པ་ནི་འཁྲུལ་རྟོག་རག་པས་མ་བསྐྱོད་པའི་ཡིད་ཤེས་རྟོག་མེད་རང་ས་ན་གནས་པ་སྟེ། བསམ་བསྟན་བཞི་དང༌། གཟུགས་མེད་བཞི་དང༌། འདོད་པའི་ཞེ་གནས་རྩེ་གཅིག་པའི་སེམས་ཀྱི་སྣང་བ་དངང་དགུའོ། ། མ་དག་༼༣༠༨༽པ་ནི་ཀུན་ཏུ་རྟོག་པའི་སྣ་ཚོགས་པ་དང་རོ་མྱོང་མཚུངས་ལྡན་གྱི་སེམས་ད་ང་བསམ་གཟུགས་ཀྱི་རྗེས་ཐོབ་ཀྱི་ཡུལ་ཅན་ཐམས་ཅད། གཉིས་པ་རྡོ་རྗེ་ཤེས་ཀྱི་ཚོགས་རྣམ་པར་དབྱེ་བ་ལ་བརྒྱད་དེ།
ཀུན་གཞིའི་རྣམ་པར་ཤེས་པའི་སེམས་གསལ་ལ་རྟོག་མེད་ལུང་ལ་བསྟན་མེ་ལོང་གི་ངོས་ལྟ་བུ་དང༌། མིག་གི་རྣམ་ཤེས་གཟུགས་སྣང་ལ་མི་རྟོག་པ་དང༌། རྣ་བ་དང༌། སྣ་དང༌། ལྕེ་དང༌། ལུས་ཀྱི་རྣམ་པར་ཤེས་པ་རང་རང་གི་ཡུལ་སྣང་ལ་མི་རྟོག་པ་མེ་ལོང་དུ་གཟུགས་བསྙན་ཤར་བ་ལྟ་བུ་དང༌། ཡིད་རང་ཡུལ་ཆོས་དུ་མ་ལ་རྟོག་པའི་ཆ་ནས་མངོན་འགྱུར་དབང་པོའི་ཡུལ་ལ་དབང་ཤེས་དང་འཛིན་སྟངས་སུ་གཅིག་ཏུ་འཇུག་གོ ། དོན་སྤྱི་རྟོག་པའི་ཡུལ་མེད་པ་གསལ་སྣང་རྡོ་རྗེ་གདན་ལྟ་བུར་རྟོག་དུས་ན། དང་པོར་རྟོག་པའི་ཤེས་པ་བཟུང་བར་སྐྱེ་བ་དེ་ཡིད་ཤེས་དང༌། དེའི་རྗེས་སུ་ཆགས་སྡང་བར་མ་གང་རླུང་ལ་དཔྱོད་པར་སྐྱེ་བ་དེ་འཛིན་པའི་ཤེས་པ་སྟེ།
ཉོན་ཡིད་ཅེས་བྱའོ། ། ཐེག་མཆོག་མཛོད་ལས། ཡིད་ཤེས་འདིའི་སྐབས་ན་ཁ་ནང་བལྟས་གསུངས་པ་འདུག་ཀྱང་ཡི་གེ་མ་དག་པར་སེམས་ཏེ། སེམས་ཙམ་པའི་ཆོས་སྐད་འདི་མ་འོང་དོན་མེད་༼༣༠༩༽པའི་ཕྱིར་རོ། ། ངལ་བསོ་ལས། དེའང་གཟུགས་ལྟ་བུ་ཞིག་གིས་མཚོན་ན། གཟུགས་ལ་ལྟ་བའི་ཚེ། དྭངས་གསལ་ཡུལ་ལ་འཛིན་མེད་དུ་གནས་ཀུན་གཞི་ཤེས་པ། གཟུགས་མཐོང་བའི་ཚེ་ནས་མིག་གི་རྣམ་པར་ཤེས་པ། གཟུགས་པོ་ཉམས་སུ་སྐད་ཅིག་ལ་ཤར་བའི་ཤེས་པ་སེམས་ཡིད་དོ།
དེའང་སྐད་ཅིག་ལ་འཇུག་པ་ལྟ་བུར་བས་ཞིབ་མོར་མི་རྟོག་པས་མི་རྟོག་པ། ཡུལ་དང་པོར་རིག་པས་གཟུང་བའི་རྟོག་པ། དེའི་རྗེས་ལས་སྐྱེ་བའི་དཔྱོད་པ་ཞིབ་མོར་འཛིན་པ་ནི། འཛིན་པའི་རྟོག་པ་བཤད་དོ། ། དེའང་ཡིད་ཀྱིས་སྐད་ཅིག་དང་པོར་རིག་ཀྱང་དཔྱོད་པས་རྗེས་སུ་ལ་མཐུད་ན་ལས་མི་སོགས་པ་རྣལ་འབྱོར་གྱི་དབང་ཕྱུག་ཐམས་ཅད་འདོད་དོ་ཞེས་སོ། ། གཉིས་པ་ཁྱད་པར་གྱི་གནས་ངེས་པ་ལ་ལྔ་སྟེ། ངོ་བོ། གནས། ལམ། བྱེད་ལས།
འབྲས་བུའོ། ངོ་བོ་གཟུང་འཛིན་གྱི་ཤེས་པ་ཁམས་གསུམ་པའི་ཀུན་རྟོག ཀུན་གཞི་སྒོ་ལྔ་ཡིད་དང་བཅས་པའི་རྣམ་ཤེས་ཏེ། དེ་གསུམ་ངོ་བོ་གཅིག་པའི་ཤེས་པ་རང་མ་རིག་པ་དུག་ལྔའི་རྩ་བ་ཅན་ནོ། ། གནས་ནི་གོ་བ་ནས་སྙིང་དུ་འབྲེལ་བའི་རྩ་༼༣༡༠༽སོག་མའི་སྦུ་གུ་ཙམ་ན་གནས་སོ། ། གློ་བ་ནས་སྙིང་དུ་འགྱུ་ཆ་རྟ་ལྟ་བུ་ལ་སྙིང་ཁ་ནས། རིག་ཆ་གདངས་མི་ལྟ་བུ་དེར་འབྲེལ་བའི་མི་བཀྲ་དགུ་བཀྲའི་སེམས་ཞེས་གློ་བུར་དུ་རྐྱེན་གྱི་ཆ་ལས་བྱུང་བའོ། ། ལམ་ནི་གློ་བ་དེ་ནས་རྒལ་ཚིག་གིས་འདབས་ནས་སྲོག་རྩ་བརྒྱུད་དེ་ཡར་རྩེ་ཆུང་གཡོན་པ་ནས་ཁ་སྣར་འབྲེལ་བས་ཡར་རྒྱུ་བའོ། ། བྱེད་ལས་ལས་ཐ་དད་པ་སོགས་པར་བྱེད། འབྲས་བུ་ཁམས་གསུམ་འཁོར་བའི་འཁྲུལ་སྣང་དུ་སྨིན་ནོ། །
དེས་ན་འགྱུ་ཆ་རླུང་ཡིན་ལ། རིག་ཆ་རིག་གདངས་ཏེ། སྙིང་ནང་གི་ཆུ་དང་འདྲ་བ་ལ། དེའི་རྩལ་གདངས་རྩ་སྦུབས་སུ་སོང་བའི་སེམས་དེ་ཆུ་བུར་ལྟ་བུ། སེམས་རིག་པ་ཡོད་མེད་ཀྱི་རྗེས་སུ་བྱེད་ལ། རིག་པ་སེམས་ཡོད་མེད་ཀྱི་རྗེས་སུ་མི་བྱེད་པས་སེམས་ཀྱི་དབང་དུ་རིག་པ་མ་གྱུར་ལ། རྩལ་ཡིན་པས་རིག་པའི་དབང་དུ་སེམས་གྱུར་པ་ཡིན་ཏེ། རིག་པ་མི་གཡོ་ན་སེམས་རྟོག་མི་སྲིད་དེ། ཆུ་མི་གཡོ་བས་རླབས་འབྱུང་མི་སྲིད་པ་བཞིན་ནོ། ། དེས་ན་མ་དག་སུམ་བརྩེགས་ཀྱི་སེམས་ལ་རིག་པས་ལ་རིག་པས་དབང་བསྒྱུར་ནས་སྤངས་ནུས་པའང་གནད་དེས་ཡིན་ནོ། །
དོན་གཉིས་པ་ཡེ་ཤེས་ཀྱི་གནས་རྟོགས་༼༣༡༡༽དཀའ་བ་བྱེ་བྲག་ཏུ་བཤད་པ་ལ་གཉིས། ཐུན་མོངས་གི་དབྱེ་བ་དང༌། ཁྱད་པར་གྱི་གསང་ཆེན་ངེས་པའོ། ། དང་པོ་ལ། ངོ་བོ། ངེས་ཚིག་དབྱེ་བ་གསུམ་ལས། ཡེ་ཤེས་ཀྱི་ངོ་བོ་ནི་འོད་གསལ་བའི་རིག་པ་བདེ་གཤེགས་སྙིང་པོའོ། ། ངེས་ཚིག་ནི། ཡེ་ནས་གནས་པའི་ཤེས་པ་དམ་པ་ཡིན་པས་ན་ཡེ་ཤེས་སོ། ། དབྱེ་ན་གཞི་གནས་ཀྱི་ཡེ་ཤེས་གསུམ།
མཚན་ཉིད་འཛིན་པའི་ཡེ་ཤེས་ལྔ། ཡུལ་ལ་ཁྱབ་པའི་ཡེ་ཤེས་གཉིས་སོ། ། གཉིས་པ་ཁྱད་པར་གསང་ཆེན་ངེས་པའི་གནས་ལ་བརྒྱད་དེ། ངོ་བོ། རྟེན། གནས། ཕྲོང༌། ལམ། སྣང་བ། བྱེད་ལས།
འབྲས་བུའོ། ། ངོ་བོ་ནི་སྔར་བཤད་པ་དེའོ། ། རྟེན་ནི་གཟུགས་ཀྱི་ཕུང་པོའོ། ། གནས་ཙིཏྟ་རིན་པོ་ཆེའོ། ། ཕོ་བྲང་ནི་འོད་ལྔ་ཀུན་འདུས་ཀྱི་གཞལ་མེད་ཁང་ངོ༌། ། ལམ་ནི་རོ་རྐྱང་ཀུན་འདར་ཤེལ་བུག་ཅན་བཞི་དང༌། དེ་ལས་ཁྱད་པར་དུ་ཡུལ་ལ་སྣང་བའི་ལམ་སྙིང་ནས་རྒྱང་ཞགས་སུ་འབྲེལ་བའི་རྩ་དར་དཀར་གྱི་རྣལ་མ་ལྟ་བུའོ། ། ཕྲ་ལ་འཁྲིལ་དང་འདི་གཉིས་ཡིན་ཀྱང་ཡུལ་ལ་སྣང་བའི་བྱེད་པ་ལ་ཁྱད་པར་མེད་དོ། ། ༼༣༡༢༽སྣང་བ་ནི། དབྱིངས་རྣམ་པར་དག་པའི་སྒྲོན་མ་དང༌།
ཐིག་ལེ་སྟོང་སྒྲོན་གཉིས་སོ། ། བྱེད་ལས་འཁོར་བ་མྱང་འདས་སུ་སྒྲོལ་ཞིང་རིག་པ་སྐུར་སྨིན་པས་ཆོས་ཉིད་གདོད་མའི་ས་ཟིན་པར་བྱེད་པའོ། ། འབྲས་བུ་ནི་དབྱིངས་དང་ཡེ་ཤེས་གཉིས་སུ་མེད་པ་མཐར་ཕྱིན་ཏེ། འབྲས་བུ་ཆོས་སྐུ་ཐོབ་པར་བྱེད་པའོ། ། ད་ནི་ལྔ་པ། ཡེ་ཤེས་གང་ལས་འཆར་བའི་ལམ་བསྟན་པ་ལ་གཉིས་ལས། མདོར་བསྟན་པ་ནི། ཐལ་འགྱུར་ལས། རིག་པའི་ཡེ་ཤེས་ལམ་ཉིད་ནི། ། རང་གི་རྩ་ཡི་འཁོར་ལོ་ལ། །
སྐུ་གསུམ་རང་རྫོགས་གནས་པ་ཏེ། ། རོ་མ་རྐྱང་མ་ཀུན་འདར་མ། ། རྩ་རྣམས་དག་གིས་ལུས་བཟུང་ཏེ་སོགས་རྒྱས་པར་གསུངས་སོ། ། གཉིས་སངས་རྒྱས་པར་བཤད་པ་ལ་གསུམ་ཏེ། ། ཡེ་ཤེས་ཀྱི་ལམ་ངོས་བཟུང་རྩའི་རང་བཞིན་རྒྱལ་པར་བཤད། ། ཐིག་ལེའི་བཀོད་ཚུལ་གྱི་བྱེ་བྲག་ཏུ་བསྟན་པའོ། ། དང་པོ་ནི། ཡེ་ཤེས་དངོས་སྙིང་གདན་སྙིང་ག་ན་ཉི་མའི་དཀྱིལ་འཁོར་དང་བུམ་དང་མར་མེ་བཞིན་དུ་གནས་པའི། འོད་དང༌། ཟེར་དང༌།
ཐིག་ལེ་དང༌། ཐིག་ཕྲན་དུ་འཕྲོ་བ་ལ་ལུས་ནང་གི་རྩ་ཆེན་བཞི་ནས་རྩ་ཕྲན་གྱི་ནང་དུ་འོད་གསལ་གྱི་ཐིག་ལེ་སྣང་བ་རྣམས་ནི་ཡེ་ཤེས་༼༣༡༣༽ལྔ་རང་ངོའི་རྟེན་དུ་གནས་ཏེ། ཐལ་འགྱུར་ལས། རོ་མ་རྐྱང་མ་ཀུན་འདར་མ། ། ཀ་ཏི་ཤེལ་གྱི་སྦུ་གུ་ཅན། ། མེ་ལོང་མཉམ་ཉིད་སོ་སོར་རྟོག ། བྱ་གྲུབ་ཆོས་དབྱིངས་ཡེ་ཤེས་ནི། ། ཐིག་ལེ་རྒྱུ་ནང་མི་རྒྱུ་བ། ། རང་རྩལ་རྫོགས་པའི་རྟེན་གནས་སོ། ། ཞེས་སོ། །
དེ་ལྟར་ནང་གདངས་རྩ་ནང་ནས་འཕྲོ་བ་ལྟར། དེ་ལས་ཕྱིར་སྣང་སྒྲོན་མའི་རང་གདངས་འཆར་ཏེ། སྙིང་གའི་འོད་གསལ་ལས་འོད་རྩའི་སྒོ་བཞི་ཡོད་དོ། ། ཀ་ཏི་གསེར་གྱི་རྩ་ཆེན། ཤེལ་སྦུག་ཅན། དར་དཀར་རྣལ་མ། སྟོང་པ་རང་གྲོལ་ལོ། ། དེ་ཡང་གསེར་གྱི་རྩ་ཆེན་ནས། ། འོད་གསལ་འཆར་བར་བྱེད་པ་དང༌། ། ཤེལ་སྦུག་མར་ནང་དུ་ནུབ་པར་བྱེད། །
དར་དཀར་སྣལ་མ་དང་ཕྲ་ལ་འཁྲིལ་ནས་ཕྱིར་ཡུལ་ལ་འཆར་བ་དང༌། སྟོང་པ་རང་གྲོལ་ནས་ནང་དུ་ནུབ་པར་བྱེད་དོ། ། དེ་ཡང་ཀ་ཏི་གསེར་གྱི་རྩ་ཆེན་ནི་སྙིང་ག་ན་ཡེ་ཤེས་ཀྱི་རང་གནས་རང་འོད་ཡེ་ཤེས་ཀྱི་རང་གདངས་ལ་བཞུགས་ནས། རྩ་བཞི་ན་ཡེ་ཤེས་ལྔའི་རང་གདངས་ལ་བརྟེན་ནས་ཙཀྱུའི་ནང་གི་སྒྲོན་མ་བཞི་ལས་ཇི་ལྟ་བའི་ཡེ་ཤེས་ཐིག་ལེ་སྟོང་༼༣༡༤༽སྒྲོན་དང་དབྱིངས་རྣམ་དག་གི་སྒྲོན་མར་སྨིན་པ་དང༌། ཇི་སྙེད་མཁྱེན་པའི་ཡེ་ཤེས་རྒྱང་ཞགས་དང་ཤེས་རབ་རང་བྱང་གི་སྒྲོན་མ་སྨིན་པ་ཡིན་ནོ། ། ཤེལ་སྦུག་ཅན་ནི་སྲོག་པ་རྩ་ན་འོད་གསལ་གྱི་རླུང་ལྔའི་གདངས་དང་ལྷན་ཅིག་གནས་སོ། ། དར་དཀར་རྣལ་མ་དང་ཕྲ་ལ་འཁྲིལ་བ་ནི་ཆུན་གཅིག་ཏུ་བཤད་པ་ཕྱིར་སྣང་བའི་བྱེད་ལས་གཅིག་པས་གཅིག་རྒྱུ་བཤད་ཀྱང་མཚན་དར་དཀར་སྣལ་མ་དང་ཕྲ་ལ་འཁྲིལ་ཞེས་གཉིས་སུ་བསྒྲང་ངོ༌། ། མིག་གཡས་སུ་འོད་རྩ་ཐུག་པ་དེ་དར་དཀར་སྣལ་མ་དང༌། གཡོན་དུ་ཟུག་པ་དེ་ཕྲ་ལ་འཕྲིལ་ལོ། ། དེའང་སྙིང་གི་དབུས་ཀྱི་འོད་རྩ་ལས་གྱེས་པའི་ཡར་རྩེ་དར་དཀར་སྣལ་མ་ནི་སྙིང་རྩེ་ནས་སྒལ་ཚིག་བརྒྱུད་དེ་རྣ་བ་ནས་ཡལ་ག་གསུམ་གྱིས་གཉིས་མིག་གི་སྒོར་ཐུག
དབུས་མ་ཚངས་བུག་ལ་ཟུག་གོ ། ཕྲ་མ་འཁྲིལ་ནས་འཁོར་ལོ་བཞིའི་དབུས་སོ་སོ་ལ་སྙིང་ནས་འབྲེལ་ལོ། ། འབྲེལ་ཚུལ་མིག་གཡོན་དང་དེར་མ་ཟད་ཕྲ་མ་འཁྲིལ་གྱི་ནང་རྩའི་འགྲེང་བུ་གཅིག་ལས་བཞི་གྱེས་ནས་འཁོར་ལོ་བཞིའི་དབུས་སུ་འོད་རྩའི་གདངས་སོ་སོར་ཁྱབ་པར་འབྲེལ་ལོ། ། སྟོང་པར་རང་གྲོལ་དབུ་མའི་༼༣༡༥༽ནང་ན་ཚངས་བུག་ལ་ཟུག་པས་རིག་པ་རྟོག་མེད་ཀྱི་སྐུ་དབྱིངས་སུ་ཐིམ་རུང་དུ་འཆར་བའི་ལམ་བྱེད་པའོ། ། རྒྱུད་ལ་མར་སྟོང་པ་རང་གྲོལ་བཤད་པ་མེད་ཀྱུང་འོད་རྩལ་ལྔ་ནི་ཡེ་ཤེས་ལྔ་དང་སྦྱར་བ་ཡིན་ལ། བཞིར་བྱས་དུས་སྒྲོན་མ་བཞི་དང་སྦྱོར་ཏེ། སྙིང་ནས་ཨ་ཁཱ་རྒྱུ་ཏཱིར་བརྒྱུད་དེ་རྒལ་ཚིག་ནས་རྩེ་ཆུང་གཡས་དང་དུང་ཁང་ནས་རྒྱང་ཞགས་སུ་བརྒྱུད་པར་འོད་གདངས་པ་ལས་སྒྲོན་མ་བཞི་ཆར་རང་གདངས་ནམ་མཁའ་ལ་འཆར་རོ། ། དེ་ཡང་འཁྲུལ་བ་བག་ཆགས་དང་བཅས་སེལ་བས་ན་སྒྲོན་མ་ཞེས་འཇོག་ན་སྒྲོན་མ་བཞི་པོ་སྒྲོན་མའི་ཤེས་བྱེད་དགོངས་པ་ཆོས་ཉིད་སྟོང་གསལ་རང་གནས་ཤེས་པའི་རྩལ་དང་བཅས་པ་ལ་འཇོག་པས། དེ་འཆར་བ་ལ་ཐབས་རྒྱང་ཞགས་ཐིག་ལེ་དབྱིངས་གསུམ་ལ་གཏད་པས་ནང་དུ་རང་རིག་དངས་སངས་ཕྱེད་པ་རང་གསལ་ཡེ་ཤེས་ལྗོན་པར་འཆར་བ་དང༌། རང་གནས་ཀློང་རྟོལ་གྱི་རྩལ་གྱི་ཤེས་རབ་དང་བཅགས་འཆར་བ་ཡིན་ནོ། །
སྒྲོན་མ་བཞིར་འཆར་རྒྱུའི་འོད་དང་ཐིག་ལེ་སོགས་སྙིང་གའི་ཡེ་ཤེས་ཀྱི་རང་གདངས་ཏེ་ནང་གསལ་ཕྲ་པ་གཉིས་གསལ་ཁ་དོགས་ལས་༼༣༡༦༽འདས་པ་དང༌། ཕྱི་གནལ་རག་པ་ཁ་དོགས་འཛིན་པའི་འོད་གཉིས་ལས། དང་པོ་ནི་ཀ་དག་ལྷུན་གྲུབ་དབྱེར་མེད་ཀྱི་རང་གདངས་ཤེལ་འོད་ནང་གསལ་ལྟར་ཕྲ་བར་བཞུགས་ཀྱང་སྣང་རུང་དུ་མེད་ལ། འདེ་ཉིད་འོད་སོགས་ཀྱི་འཆར་གཞི་དང་ཟད་པ་གཉིས་ཀ་ཡིན་ནོ། དེའང་ཐོག་མའི་དབྱིངས་སྣང་དང༌། ད་ལྟའི་ལམ་སྣང་དང༌། བར་དོའི་རང་སྣང་རྣམས་ཀྱི་དུས་ན། ནང་གསལ་ཕྲ་བ་འདི་ལས་འོད་ལྔ་ཕྱིར་འཆར་ལ། ད་ལྟ་བར་དོའི་གཞི་སྣང་གི་འོད་ལྔ་ནུབ་དུས་འདིའི་དབྱིངས་སུ་ཐིམ་པའོ། ། མདོར་ན་ནང་གི་སྐུ་དང་ཡེ་ཤེས་སུ་གནས་ས་དག
ཕྱིར་སྣང་སྐུ་དང་ཡེ་ཤེས་ཀྱི་སྣང་བའི་འཆར་གཞི་དང་ཟད་པ་གཉིས་ཀ་ཡིན་ནོ། ། དེང་སང་རྟོག་གེ་བ་དག་ཆོས་ཉིད་ཟད་དུས་ལས་རླུང་ཟད་དགོས། འོད་གསལ་གྱི་སྣང་བ་རང་ངོར་འཕེལ་འགྲིབ་མེད་ཅེས་སྨྲ་ཡང་རྫོགས་ཆེན་གྱི་དགོངས་པ་ཅེ་བཞིན་མ་རྟོགས་པའི་གཏམ་དེའི་མཚངས་འདི་ནས་བུད་ངོ་ཤེས་སོ། ། དོན་གཉིས་པ་རྩའི་རང་བཞིན་རྒྱས་པར་བཤད་པ་ལ། རོ་མ། རྐྱང་མ། ཀུན་འདར་ལ། འོད་རྩ་ཡེ་ཤེས་ཀྱི་རྟེན་དང་བཞི་ལས། རོ་མ་ཞེས་པ་ཀུན་གྱི་རོ་ལོན་པར་བྱེད་པས་༼༣༡༧༽ལེན་ཚྭ་དང་འདྲ་ཏེ། ཀུན་རྫོབ་ཀྱི་ཐིག་ལེ་བདེ་བ་ལ་བརྟེན་ནས་ཉམས་སུ་མྱོང་བ་ཐུན་མོངས་མ་ཡིན་པ་སྐྱེ་བར་བྱེད་པས་རོ་ཞེས་བྱ་ལ།
དེ་ལ་འདོད་ཆགས་ལས་བྱུང་བས་མ་ཞེས་བྱ་སྟེ། འདོད་ཆགས་ཅན་འདོད་ཆགས་ལ་བརྟེན་ནས་སངས་རྒྱས་པར་བྱེད་པའོ། ། བུད་མེད་ལ་རྩ་འདི་གཡོན་དུ་ཡོད་པར་གསུངས་སོ། ། དེ་ཡང་རོ་མོའི་འདབ་མར་རོ་དྲུག་འདུས་པར་རླུང་གིས་བསྐུལ་བས་ཟས་ཀྱི་དངོས་གྲུབ་འབྱུང་བར་བྱེད་ལ། རྩའི་དངས་མའི་བདེ་བས་ལུས་སེམས་རྒྱས་པར་བྱེད། གནས་པར་བྱེད་རྟེན་པར་བྱེད་དོ། ། རྐྱང་ལ་ནི་རྐྱང་ཞེས་པ་འདི་མ་འཁྱོགས་པ་དང་ཡལ་ག་མེད་པ་སྟེ། རང་བཞིན་དུ་དོན་དམ་པའི་ཐིག་ལེ་དང་ཀུན་རྫོབ་ཀྱི་ཐིག་ལེ་གཉིས་ཀའི་རྒྱུ་ལས་དོན་དམ་པའི་འབྱུང་བ་དང༌། ཀུན་རྫོབ་ཀྱི་འབྱུང་བ་སྨིན་པར་བྱེད་པའང་འབྱེད་པར་བྱེད་དེ། གཙོ་བོར་རང་བཞིན་དོན་དམ་པའི་ཐིག་ལེ་བརྟེན་ནོ། །
དེ་རྐྱང་པ་ཡིན་པས། རང་བཞིན་ཙམ་དུ་གནས་པ་ལས་ལྟེ་བར་འབྱུང་བ་སྨིན་སྡུད་དུ་འགྱུར་བ་ཡིན་ནོ། ། ཀུན་གྱི་གཞི་ཡིན་པས་མ་ཞེས་བྱའོ། ། འདི་ལ་བརྟེན་ནས་འབད་མེད་དུ་༼༣༡༨༽འཚང་རྒྱ་སྟེ་ཉག་གཅིག་དོན་དམ་པའི་ཡེ་ཤེས་ཀྱི་ངོ་བོའི་ཆ་རྐྱེན་དོན་དམ་པའི་རང་བཞིན་གྱི་ཐིག་ལེ་གནས་པའི་ཕྱིར་རོ། ། ཀུན་འདར་མ་ཞེས་བྱ་བ་ནི། ཀུན་འདུས་པ་ཏེ། འདི་ལ་བརྟེན་ནས་ཐིག་ལེ་རྩའི་བདེ་བ་དང༌། རླུང་གི་བདེ་བ་ཀུན་བསྐྱེད་པས་ན་ཀུན་ཞེས་བྱ་ལ། རླུང་གི་བྱེད་ལས་འདར་བས་ན་འདར་ཞེས་བྱ་ལ། དེ་སྤྱི་ལ་ཁྱབ་ཆེ་བས་མ་ཞེས་བྱའོ། །
དེ་ཡང་རོ་མས་མགྲིན་པ་རོ་རྣམས་དང་རྐྱང་མས་ལྟེ་བ་སྐྱེད་བྱེད། དབུ་མས། དྲན་པ་དང༌། རྩེ་མོ་རྣམ་བཀོད་ཀྱི་འཁོར་ལོ་གཉིས་སུ། རླུང་དང་ཐིག་ལེ་འཇུག་ཅིང་སྐུ་གསུམ་གྱི་སྣང་བ་སྟོན་ནོ། ། དེ་ཡང་རོ་མ་ནི་རྐྱང་མའི་གཡོན་ནས་འཁྲིལ་ནས་གཡས་སུ་རྒྱུའོ། ། རྐྱང་མ་ནི་སྙིང་གི་རྩེ་མོའི་གཡོན་ནས་ཐོན་ཏེ་མགྲིན་པའི་རྩའི་དྲ་བ་ལ་འཐོན་ཏེ། ཐོད་པའི་ནང་ནས་ཚུར་ཞུགས་ཏེ་མིག་གཡོན་པ་ན་སྒོ་དོད་པའོ། ། རོ་མ་ནི་མིག་གཡས་པ་ན་སྒོ་དོད་པའོ། ། ཀུན་འདར་མ་ནི།
དབུས་དྲང་པོར་གནས་ཏེ། རྩེ་མོ་གསུམ་དུ་གྱེས་ནས་སྒོ་དབུས་མ་སྤྱི་བོ་ཚངས་པའི་བུ་ག་ལ་སྣང་བར་བྱེད་ལ། དེ་ནས་རིག་པ་རྟོག་པ་མེད་པའི་སྐུ་འཆར་རོ། ། ༼༣༡༩༽རྩེ་མོ་གཡས་པ་རྣ་བ་གཡས་པ་ལ་སྣང་བས་ལས་ཀྱི་རླུང་འགྱུ་ཏེ་འདི་ལས་ཡལ་ག་ཕྲ་མོ་གཉིས་སྣ་གཉིས་ལ་ཐུག་པས་ལས་རླུང་བྱེད་པ་དང་བཅས་པ་འགྱུ་ཞིང་རླུང་དབུ་མར་འཇུག་པས་རླུང་གི་ཏིང་ངེ་འཛིན་བསྒལ་པའི་རྟེན་བྱས་པའོ། ། རྣ་བར་གཡོན་པ་ལ་རྩེ་མོ་གཅིག་ཟུག་པས་དེ་ནས་ཡེ་ཤེས་ཀྱི་རླུང་འཆར་བར་བྱེད་དོ། ། གཡོན་རྩ་ན་རང་བཞིན་གྱི་ཐིག་ལེ། གཡས་ན་ཀུན་རྫོབ་ཀྱི་ཐིག་ལེ་གནས་སོ། ། དེའི་མདུད་པ་བཞི་རེ་ན་ཐིག་ལེ་གནས་ཚུལ་གོང་དུ་བཤད་ཟིན་ཏེ། དེ་ཡང་དབུ་མ་ནས་ཁྲག་དང་ཆུ་སེར་མེད་པར་སྟོང་པ་ཟང་ཐལ་བས་རླུང་གི་ལས་གཡས་ནས་ཆུ་དང་ཁྲག་དང་བྱང་སེམས་རྒྱུ་བས་ཐིག་ལེའི་ལས། གཡོན་ནས་འབྱུང་བའི་དྭངས་མ་དང་ཡེ་ཤེས་རྒྱུ་བས་རྩ་རང་གི་ལས་སོ། །
བཞི་པ། འོད་རྩ་ཡེ་ཤེས་ཀྱི་རྟེན་ནི་སྙིང་གི་འོད་གསལ་ལས་སྒོ་བཞིར་གྱེས་པའི་རྩ་བཞི་ཏེ། ཀ་ཏི་གསེར་གྱི་རྩ་ཆེན་འདིས་འོད་གསལ་གྱི་སྣང་བ་འབྱུང་བའི་རྟེན་བྱེད། དར་དཀར་སྣལ་མ་ནས་ཕྱིར་ཡུམ་ལ་འཇུག་པའི་རྟེན་བྱེད། ཕྲ་ལ་༼༣༢༠༽འཁྲིལ་ནས་རང་འཆར་བའི་རྟེན་བྱེད། ཤེལ་སྦུག་ཅན་ནས་རང་སྣང་བའི་རྟེན་བྱེད། ཤེལ་སྦུག་ཅན་ནས་རང་སྣང་བའི་རྟེན་བྱེད། སྟོང་པ་རང་གྲོལ་ནི་ཚངས་བུག་ལ་ཟུག་ཏེ་ལུ་གུ་རྒྱུད་སྐུའི་རྟེན་བྱེད་པ་དང་བསྡམས་ན་ནང་རྩ་ལྔ་ཡེ་ཤེས་ལྔའི་འོད། རང་བཞིན་དུ་བཞིར་བྱེད་ན་སྒྲོན་མ་བཞིའི་འཕེལ་སྟོན་པའོ། ། དོན་གསུམ་པ་ཐིག་ལེའི་བཀོད་ཚུལ་བྱེ་བྲག་ཏུ་བསྟན་པ་ལ་གསུམ་སྟེ།
དབྱིངས་སྤྱིར་བསྟན། གནས་པ་བྱེ་བྲག་ཏུ་བཤད། འོད་གསལ་དག་པའི་ཐིག་ལེའི་མཇུག་བསྡུ་བའོ། ། དང་པོ་ནི། སྤྱིར་རྩ་གསུམ་འཁོར་ལོ་བཞིའི་ནང་ཐམས་ཅད་ན་འོད་དང་ཟེར་གྱིས་ཁྱབ་ལས། ཁྱད་པར་དུ་རོ་མ་ན་ཀུན་རྫོབ་རྒྱུའི་ཐིག་ལེ། ཐབས་ཀྱི་རང་བཞིན་ཟག་བཅས་བདེ་བའི་རང་བཞིན་དང༌། རྐྱང་མ་ན་དོན་དམ་ཡེ་ཤེས་ཀྱི་ཐིག་ལེ་ཤེས་རབ་ཟག་པ་མེད་པ་བདེ་བའི་རང་བཞིན་དང༌། ཀུན་འདར་མ་རང་བཞིན་ཆོས་ཉིད་ཀྱི་ཐིག་ལེ་འོད་གསལ་ལྷུན་གྲུབ་གྱི་གྲུབ་པའི་རང་བཞིན་དབྱིངས་དང་ཡེ་ཤེས་གཉིས་སུ་མེད་པ་གནས་སོ། ། གཉིས་པ་གནས་བྱེ་བྲག་ཏུ་བཤད་པ་ནི།
རང་ཤར་ལས། སེམས་ཅན་ཀུན་གྱི་ཙིཏྟ་ན། རྣམ་དག་སྐུའི་ཐིག་ལེ་གནས། སེམས་ཅན་ཀུན་གྱི་རྒྱུ་ཏི་ན། ༼༣༢༡༽སྟོང་ཉིད་རྟགས་ཀྱི་ཐིག་ལེ་གནས། སེམས་ཅན་ཀུན་གྱི་ཤེལ་དཀར་ན། སྟོང་གསལ་འབར་བའི་ཐིག་ལེ་གནས། སེམས་ཅན་ཀུན་གྱི་དར་དཀར་ན། ལམ་གྱི་ཐིག་ལེ་བཟང་པོར་གནས། སེམས་ཅན་ཀུན་གྱི་སྟོང་ལམ་ན།
འོད་གསལ་གཉིས་མེད་ཐིག་ལེ་གནས། སེམས་ཅན་ཀུན་གྱི་ཡུལ་ཉིད་ན། སྣ་ཚོགས་འཆར་བའི་ཐིག་ལེ་གནས། དེ་བཞིན་སེམས་ཅན་ཐམས་ཅད་ལ། དབྱེར་མེད་ཚལ་གྱིས་གནས་པ་མིན། ཞེས་སོ། ། གསུམ་པ་འོད་གསལ་དག་པའི་ཐིག་ལེ་འཇུག་བསྡུ་བོ་ནི། འོད་རྩ་བཞི་ནས་རྒྱུ་བའི་ཐིག་ལེ་སྟེ། གསེར་གྱི་རྩ་ཆེན་ན་གཞིའི་ཐིག་ལེ་བཟང་པོ་ངོ་བོ་རང་བཞིན་ཐུགས་རྗེ་གསུམ་གྱི་བདག་ཉིད་སྙིང་ག་ལ་བསྟེན་ནས་གནས་སོ། ། དར་དཀར་སྣལ་མ་ན་ལམ་གྱི་ཐིག་ལེ་བཟང་པོ་སྒྲོན་མ་བཞི་དང་བཅས་པ་ཆུའི་སྒྲོན་མ་སྟེ་གཡས་ནའོ། །
ཕྲ་ལ་འཁྲིལ་ན་བཟང་པོའི་རྩེ་མོའི་ཐིག་ལེ་ཉམས་གོང་འཕེལ་གྱི་སྣང་བ་སྣ་ཚོགས་པ་གཡོན་ནའོ། ། ཤེལ་བུག་ཅན་ན་ཚད་ཕེབས་ཀྱི་སྣང་བའི་རྟེན་ནང་གསལ་སེམས་ཀྱི་འཆར་གཞིར་གནས་སོ། ། ༼༣༢༢༽སྟོང་པ་རང་གྲོལ་བ་རྡོ་རྗེ་ལུ་གུ་རྒྱུད་ཀྱི་སྐུ་གནས་པའོ། ། སྒྲོན་མ་འབར་བ་ལས། གཞི་ཡི་ཐིག་ལེ་བཟང་པོ་དང༌། ལམ་གྱི་ཐིག་ལེ་རང་བཞིན་བཟང༌། བཟང་པོ་ནམ་གྱི་རྩེ་མོ་དང་བཟང་པོའི་རྒྱན་དང་ལྡན་པར་ཡང༌། རྩ་རྣམས་ཀྱི་ནི་ནང་ན་གནས། ཞེས་སོ། ། དེ་ཡང་ཀུན་རྫོབ་རྒྱུའི་ཐིག་ལེ་ལ་བརྟེན་ནས།
ཐུན་མོང་གི་དངོས་གྲུབ་ཕྲན་ཚིགས་དང་སེམས་གནས་པའི་ཏིང་ངེ་འཛིན་ལམ་དུ་བྱེད་ལ། དོན་དམ་འོད་གསལ་གྱི་ཐིག་ལེ་ལ་བརྟེན་ནས་མཆོག་གི་དངོས་གྲུབ་ཆོས་སྐུ་རང་བབ་ཀྱི་བསམ་གཏན་མངོན་དུ་བྱེད་པའོ། ། དེ་ལ་རྫོགས་པ་ཆེན་པོའི་འདིའི་ལུགས་ཀྱིས་ཀུན་རྫོབ་ཀྱི་ཐིག་ལེ་ལམ་གྱི་ངོ་བོ་ལ་ཡིན་པས་དོན་དལ་གྱི་ཐིག་ལེ་ལ་བརྟེན་ནས་འོད་གསལ་བསྒོམ་པ་ཡིན་ནོ། ། འོན་ཀྱང་ཀུན་རྫོབ་ཀྱི་ཐིག་ལེ་འདི། རྫོགས་ཆེན་གྱི་གདུལ་བྱ་ཡིན་ཀྱང༌། ཀུན་རྫོབ་ཀྱི་ཐིག་ལེ་ལ་ཞེན་ཆེ་བ་རྣམས་རྗེས་སུ་འཛིན་པའི་ཕྱིར་བཤད་པ་ཡིན་ནོ། ། དེ་ནས་གཟོད་དོན་དམ་གྱི་ཐིག་ལེ་བར་འཇུག་པར་གསུངས་སོ། ། ཐལ་འགྱུར་ལས། ཐིག་ལེ་ཆོས་ཉིད་བརྟེན་འདོད་པས། དོན་དམ་དང་ནི་ཀུན་རྫོབ་ལས།
རེ་ཞིག་ཀུན་རྫོབ་ཐིག་ལེ་ལ། ༼༣༢༣༽བསྟེན་ནས་སངས་རྒྱས་འོད་པ་ཡིས། རིག་མ་མཚན་ཉིད་རྫོགས་པ་ནི། ། ལྷ་དང་ལྷ་མིན་ཚངས་པ་དང༌། ། གལ་ཏེ་རིགས་ངན་མུ་སྟེགས་གོ ། མཚན་ཉིད་རྫོགས་པ་དག་མཐོང་བ། ། དགུགས་པའི་སྦྱོར་བ་ངེས་པ་ཙམ་ནས། ། བསྟན་བྱ་ཉིད་དང་རྩ་རྣམས་དང༌། ། དམིགས་བྱ་དག་གི་ལུས་རྫོགས་བྱ། ། དེ་ནས་དོན་དམ་ཐིག་ལེ་ཉིད། །
བབ་ཅིང་བཟུང་དང་བཟློག་པ་དང༌། ། རྩ་ལ་དགྲོམ་ཞིང་རླུང་ལ་བསྲེ། ། སྟོང་ཉིད་བསྟེན་བྱ་བློ་རྗེས་བཅད། ། ལུས་དང་སེམས་གཉིས་གོ་བཟློག་བྱ། ། དོན་དམ་ཐིག་ལེ་བསྟེན་པ་ཡིས། ། ཆོས་སྐུ་སྟོང་བའི་ཡུལ་རྣམས་སྙེད། ། ཐིག་ལེ་སྟོང་པའི་སྒྲོན་མ་ཉིད། ། ལྟེམ་ཏེ་རིག་པའི་རྩལ་ཉིད་སྦྱངས། ། ཉིན་མཚན་མེད་པར་གོམ་སྤྱོད་ན། ། འདི་ཉིད་རྩོལ་བྲལ་མངོན་དུ་སྣང༌། །
དེ་ནི་འབྱོང་བའི་ཚད་ཡིན་ནོ། ། ཞེས་སོ། ། སྐབས་འདིར་དོན་དམ་པའི་ཐིག་ལེ་འདི་ལམ་དངོས་ཡིན་པས་རྒྱས་པར་བསྟན་ཏོ། ། འདིར་ལུས་ལྟ་སྟངས་ལས་མི་གཡོ་བ་སོགས་གསུམ་འོག་ཏུ་སྟོན་ནོ། ། དེ་ལྟར་དོན་དམ་པའི་རྩ་རྣམས་ཚངས་བར་པཎྚི་ཏ་ཆེན་པོ་བཱི་མ་ལས་ཀྱང༌། མཚན་ཙམ་བརྗོད་པ་ཁོ་བོས་ཀྱང་༼༣༢༤༽བླ་མ་མཁྲོའི་ཚོགས་ལ་བཟོད་གསོལ་ཏེ་ཞེས། བཟོད་གསལ་སྔོན་དུ་བཏང་ནས་རྩ་རེ་རེ་གཉིས་རེའི་ལས་ཐམས་ཅད་ཚང་བར་ལ་གསུང་ན། འདིར་ནི་སྙིང་ཐིག་གི་བསྟན་པ་རི་ལོའི་མར་མེ་བཞིན་འགྱུར་པའི་དུས་སུ་གང་ཟག་རེ་རེ་ཙམ་ལ་ཕན་ཐོག་ནས་སྲིད་སྙམ་ནས་རང་གི་སྲོག་ལ་མི་ཕངས་བར་བྱས་ཏེ་བྲིས་པ་ཡིན་པས་ཡང་མཛོད་དམར་པོའི་དཀྱིལ་དུ་ཨ་ཐམས་ཅད་རྒྱ། རྩ་བའི་དྲུག་པ་ཡེ་ཤེས་གང་ལས་འཆར་བའི་སྒོ་གཏན་ལ་བབ་པ་ལ་གཉིས། སྒོ་དངོས་ངོས་བཟུང་བ་དང་དེ་ལས་འཆར་བ་སྒྲོན་མ་བཞིའི་གནས་རྒྱ་ཆེར་བཤད་དོ། །
དང་པོ་ནི་ཡེ་ཤེས་ཀྱི་སྣང་བ་ཕྱིར་གསལ་དུ་འཆར་བའི་སྒོ་དངོས་ནི་མིག་གཉིས་ཡིན་ཏེ། དེ་ཡང་འབྱུང་བ་བཞིའི་དྭངས་ལ་ལྟེ་བའི་རྩ་མདུད་དུ་སྤྱན་གཉིས་ཆགས་པ་ལ་རྩ་གཙོ་མོ་གསུམ་གྱིས་འབྲེལ་ཏེ། ལྟེ་བ་ནས་སྐིང་གར་འབྲེལ། དེ་ནས་མགྲིན་པར་འབྲེལ། དེ་ནས་ཀླད་པ་དུང་ཁང་གཡས་སུ་འཁྱིལ་བའི་རྩ་བཞི་ལས་དབང་པོའི་ཡུལ་ལ་འཆར་བར་བྱེད་པའི་རྩ་གཅིག་ལ་རྩེ་མོ་ལྔར་གྱེས་ནས་སྒོ་ལྔ་སོ་སོའི་རྟེན་བྱེད་པ་ལས། ཁྱད་པར་དུ་གཟུགས་མཐོང་བའི་རྟེན་བྱེད་པའི་རྩ་སྒྲོན་ཡོན་དབང་པོ་དངས་བྱེད་ཅེས་བྱ་༼༣༢༥༽བ་རྩ་བ་ཕྲ་བ་བ་ལེན་གྱི་ར་ལྟ་བུའི་རྩ་གཉིས་མིག་གཉིས་ཀྱི་ཨ་འབྲས་ཀྱི་དངས་མ་ལ་ཟུག་པ་ལ་བརྟེན་ནས་གཟུགས་སྣང་མཐོང་བ་ལ་ཆ་གཉིས་ཏེ། མ་དག་པ་འཁོར་བའི་ཆ་འཁྲུལ་སྣང་པ་རྟོ་རི་བྲག་ལ་སོགས་པ་མཐོང་བ་དང༌། དག་པ་མྱ་ངན་ལས་འདས་པའི་ཆ་སྟོང་གཟུགས་འོད་གསལ་གྱི་སྣང་བ་མཐོང་བས་ན་གཉིས་ཀྱི་ཆ་འཛིན་འཁོར་འདས་དོན་ཞེས་སོ། ། དེ་ལའང་དོན་དམ་གྱི་འབྱུང་བཞི་དག་པས་སྒྲོན་མ་བཞི་སྨིན་པའི་ལས་རླུང་དག་ཅིང་ཡེ་ཤེས་ཀྱི་རླུང་གི་ཆ་ལ་རྒྱང་ཞགས་ལ་སོགས་པ་བཞི་བྱུང་བ་ལས། རྒྱང་ཞགས་ཀྱི་རྟེན་ཆུ་ངུའི་རི་དང་ཁང་ཁྱིམ་ལ་སོགས་པ་ཆེན་པོར་སྣང་བ་ནི།
རླུང་གི་ཆ་ཕྲ་ཞིང་ཞིབ་པ་ལས་བྱུང་ངོ༌། ། དེ་ལ་རྒྱང་ཞགས་དངོས་ནི། འོད་རྩ་དག་པས་ཡེ་ཤེས་ཀྱི་སྣང་བ་འཛིན། དེའི་རྟེན་གྱིས་འཁྲུལ་སྣང་གི་སྣང་བ་མཐོང་བས། རྟེན་བརྟེན་པའི་ཆ་ནས་འཁོར་བའི་འཁྲུལ་སྣང་འཁྲུལ་སེམས་དང༌། འདས་པའི་ཆ་འཛིན་པའི་ཕྱིར་རོ། ། དེས་ན་མཐོང་ཆ་གཉིས་ལ་ཞིབ་ཏུ་ཕྱེ་ན་འོད་རྩའི་ཆ་དེས་འོད་སྣང་མཐོང་བ་རྒྱང་ཞགས་དག་པ་ཆུའི་སྒྲོན་མ་དང༌། དབང་པོ་རྟེན་གྱི་ཆ་༼༣༢༦༽དེས་འཁྲུལ་སྣང་མཐོང་བས་རྒྱང་ཞགས་ལ་དག་པ་ཆུའི་སྒྲོན་མ་ཞེས། རང་བཞིན་དུ་དེ་གཉིས་བསྡོམ་ཏེ་རྒྱང་ཞགས་ཆུའི་སྒྲོན་མ་གཅིག་ཏུ་བཞག་ཀྱང་ཆ་གཉིས་སུ་གནས་ལ་ཤིན་ཏུ་བརྟགས་ན་འོད་རྩ་དངས་བའི་སྣ་དེ་ཉིད་རྒྱང་ཞགས་ཆུའི་སྒྲོན་མ་ཡིན་གྱི་འཁྲུལ་སྣང་མཐོང་བྱེད་ནི་དེ་མ་ཡིན་ཏེ། དབང་རྟེན་དེ་ལམ་སྣང་མཐོང་བྱེད་མ་ཡིན་པའི་ཕྱིར་རོ། །
ཡིན་ན་གཟུགས་མཐོང་བསང་སྟོང་གཟུགས་མཐོང་པ་ལ་ཁྱད་མེད་པའི་ཕྱིར། སྟོང་གཟུགས་མཐོང་བས་གྲོལ་བ་བཞིན་གཟུགས་མཐོང་བས་གྲོལ་བར་ཐལ། ཡང་ན་གཟུགས་མཐོང་བས་མི་གྲོལ་བ་བཞིན་དུ་སྟོང་གཟུགས་མཐོང་བས་མི་གྲོལ་བ་དང༌། འཁྲུལ་སྣང་ཉག་གཅིག་ཏུ་ཐལ་ལོ། ། འདོད་མི་ནུས་ཏེ། ལམ་འདིའི་བརྗོད་བྱའི་གཙོ་བོ་སྟོང་གཟུགས་མཐོང་བས་གྲོལ་བར་འདོད་པའི་ཕྱིར། དེས་ན་མཐོང་བྱེད་འོད་རྩའི་རྩ་སྣ་ལ་བརྟེན་ནས་སྟོང་གཟུགས་མཐོང་དུས་དེ་ལ་སྒྲོན་མ་བཞིའི་ཆ་ཡོད་པས་དེ་ལྟར་ན་དར་དཀར་དང་ཕྲ་ལ་འཁྲིལ་གྱི་རྩ་སྣ་རྒྱང་ཞགས་ཆུའི་སྒྲོན་མ་ལས། ཐིག་ལེ་སྟོང་པའི་སྒྲོན་མ་ཡི་གེ་ན་རོ་ལྟ་བུ་དང༌། སྤྱི་བོ་ཚངས་པའི་བུ་ག་ན་རྡོ་རྗེ་ལུ་༼༣༢༧༽གུ་རྒྱུད་རྟོག་པ་མེད་པའི་སྐུ་དང༌། དེ་དག་གི་རྩལ་ཤེས་རབ་རང་བྱུང་གི་སྒྲོན་མ་དང༌།
ཤེས་རབ་ཀྱི་རྩལ་དུ་མ་དང༌། འོད་རྩའི་གདངས་ལུ་གུ་རྒྱུད་ཀྱི་སྣང་བ་གསེར་ཀྱི་སྐུད་པ་ལྟར་འཆར་ཞིང་མི་རྟོག་པ་དེའི་དུས་ན་གཞི་ཉིད་འབྲས་བུར་སྨིན་བྱེད་ཤེས་རབ་སྟེ་ཞེས་པའི་དགོངས་པ་བཞིན་ན་ཤེས་རབ་རང་བྱུང་གི་སྒྲོན་མ་རྗེན་པར་ངོ་ཤེས་དུས་ན་དབང་པོའི་ཤེས་པ་མི་རྟོག་པའི་གསེབ་ན་རིག་པ་མི་རྟོག་པ་རྗེན་སེ་བུད་པ་གཉིས་ཡོད་པའི་རིག་པ་ངོ་ཤེས་པ་དང་དེའི་སྣང་བ་སྟོང་གཟུགས་གཉིས་པོ་མཐོང་དུས། ལས་དང་བག་ཆགས་ཀྱི་འཁྲུལ་བ་འཁྲུལ་སྣང་དང་བཅས་པའི་མུན་པ་སེལ་བའི་ཆ་ནས་སྒྲོན་མར་བཞག་པ་དང༌། ལམ་བདེན་དང་གཉེན་པོར་འཐད་པ་ཐམས་ཅད་ཐུན་རྫས་དེ་བཞག་པ་ཡིན་ནོ། ། གཞན་དག་ཤིང་རྡིལ་ལ་སེམས་འཛིན་པའི་ཞི་གནས་དེར། ཏིང་ངེ་འཛིན་ཡིད་ཤེས་ལ་སྒྲུབས་པ་ཡིན་གྱི་མིག་ཤེས་ལ་མི་འགྲུབ་པས་ཞེས་དགག་པ་མཛད་ཀྱང༌། འདིར་ནི་རྣམ་པར་བཞག་པ་གཞན་ཡིན་པས། དབང་ཤེས་ཡུལ་གྱི་འབེམ་ལ་གཏད་དུས་ནང་དབྱིངས་རིག་གཉིས་མེད་ཀྱི་དགོངས་པ་འཆར་བ་ནི་འདིའི་ཁྱད་པར་གྱི་ཆོས་ཡིན་པས་འོག་མ་དག་གི་རྒྱས་འགིབས་ཀྱིས་༼༣༢༨༽སུན་དབྱུང་ཀྱང་གནོད་པ་མེད་དོ། ། དེས་ན་ཐེག་པ་འོག་མ་དག་གིས་སྤང་གཉེན་གྱི་འཐད་པ་སྒྲུབ་དུས་ཡུལ་གྱི་འཛིན་སྟངས་ཀྱི་གཙོ་བོ་ལ་འཛིན་སྟངས་འགལ་བ་སྒྲུབ་པ་བཞིན་འདིར་ཡང༌། ངོ་བོ་ཤེས་པ་ཀུན་བཏགས་ཀྱིས་མ་རིག་པའི་འཛིན་སྟངས་དང་འགལ།
རང་བཞིན་ཤེས་པ་ལྷན་སྐྱེས་དང༌། ཐོད་རྒལ་གྱི་སྒྲོན་མ་བཞི་མཐོང་བ་དབང་པོའི་ལོག་ཤེས་དང་འཛིན་སྟངས་འགལ་བ་ཡིན་པའི་རྒྱུ་མཚན་དེ་དག་གིས་སྤང་བྱའི་གཉེན་པོ་བླ་ན་མེད་པར་བླ་བ་པོ། དེས་ན་མུ་སྟེགས་ཉི་མ་ལ་བལྟ་བ་དང་མཚུངས་པར་ལྟ་བའི་རེ་བའི་འབྲས་བུ་སྙིང་པོ་མེད་པར་ཤེས་སོ། ། བཱི་མ་ལས། འདིར་ནི་ལྟ་བའི་དོན་མཐར་ཐུག་པ་ནི་མིག་གི་ལྟ་བ་ཡིན་ཏེ། ལྟ་བ་ཞེས་བྱའོ། ། ཞེས་རྒྱས་པར་གསུངས་སོ། ། དོན་གཉིས་པ། དེ་ལས་འཆར་བ་སྒྲོན་མ་བཞིའི་གནས་རྒྱ་ཆེར་བཤད་པ་ལ་གཉིས། འཆར་གཞི་མིག་གཉིས་ནས་ཇི་ལྟར་འཆར་བའི་འབྲེལ་དགོད་པས་མདོར་བསྟན་འཆར་བྱེད་སྒྲོན་མ་དངོས་སོ་སོར་བསྟན་པས།
རང་བཞིན་རྒྱས་པར་བཤད་པའོ། ། དང་པོ་ནི། མིག་གཡས་ནས་རྒྱང་ཞགས་ཆུའི་སྒྲོན་མ་དང་ཤེས་རབ་རང་བྱུང་གི་སྒྲོན་མ་གཉིས་ཏེ། ཇི་སྙེད་༼༣༢༩༽མཁྱེན་པའི་ཡེ་ཤེས་ཐབས་སྣང་བའི་རང་བཞིན་དུ་འཆར་ལ། མིག་གཡོན་ནས་ཐིག་ལེ་སྟོགས་པའི་སྒྲོན་མ་དང༌། དབྱིངས་རྣམ་དག་གི་སྒྲོན་མ་གཉིས་ཇི་ལྟ་བ་མཁྱེན་པའི་ཡེ་ཤེས་རབ་སྟོང་པའི་རང་བཞིན་དུ་འཆར་ཞིང་དེའི་དབུས་ཚངས་པའི་བུ་གནས་རིག་པ་རྟོག་མེད་ཀྱི་སྐུ་ལུ་གུ་རྒྱུད་ཐིག་ལེ་བརྩེགས་མར་སྣང་བའོ། ། གཉིས་པ་ལ་གཉིས་ཏེ། རྣམ་དབྱེ་སྤྱིར་བསྟན། རྣམ་གྲངས་བྱེ་བྲག་ཏུ་བཤད་པའོ། ། དང་པོ་ནི།
སྒྲོན་མ་བཞི་གྲངས་ངེས་སྟེ། རང་ཤར་ལས། སྒྲོན་མ་རྣམ་བཞི་འདི་ལྟ་སྟེ། ཐིག་ལེ་སྟོང་པའི་སྒྲོན་མ་དང༌། རིག་པ་དབྱིངས་ཀྱི་སྒྲོན་མ་དང༌། ཤེས་རབ་རང་བྱུང་སྒྲོན་མ་དང༌། རྒྱང་ཞགས་ཆུ་ཡི་སྒྲོན་མ་རྣམས། སེམས་ཅན་ཀུན་ལ་སྣང་བའོ། ། ཞེས་སོ། ། དེས་ན་ཉམས་སུ་བླ་བ་བཏུབ་པ་ནི་སྒྲོན་མ་བཞིར་ངེས་པའོ། །
འོ་ན་ལྔ་དང་དྲུག་གི་དབྱེ་བ་ཡོད་པ་ལ་ཡིན་ནམ་སྙམ་ན་ཡོད་དེ། དེ་ནི་བཏགས་པ་ཙམ་ལས་ཉམས་ལེན་ངེས་པའི་གནད་དུ་དགོས་པ་མ་ཡིན་ནོ། ། ཁྱད་པར་དུ་མིག་རྒྱང་ཞགས་ཀྱི་སྒྲོན་མས་ཆོས་ཉིད་མངོན་སུམ་དུ་སྣང་བ་གོམས་པས་འཁོར་བ་འཇིག་ལ། དེའང་རྟོག་དཔྱོད་ཐད་པ་ཤེས་རབ་རང་བྱུང་གི་སྒྲོན་མས་༼༣༣༠༽རྟོགས་པ་བསྐྱེད། ཐིག་ལེ་སྟོང་སྒྲོན་གྱི་མི་རྟོག་པར་མཐོང་བས་སྣང་བ་སྤེལ། དབྱིངས་ཀྱི་སྒྲོན་མས་འོད་གསལ་ཤར་བས་འཁྲུལ་སྣང་སྟོང་སྟེ། ཆོས་ཉིད་ཐད་པ་ལས་ཀ་དག་གི་པར་གཤེགས་པའོ། ། དོན་གཉིསཔ་སྒྲོན་ལ་བཞི་སོ་སོའི་རང་བཞིན་རྒྱས་པར་བཤད་པ་ལ་བཞི་སྟེ། རྒྱང་ཞགས་ཆུའི་སྒྲོན་མ། ཐིག་ལེ་སྟོང་པའི་སྒྲོན་མ།
དབྱིངས་རྣམ་པར་དག་པའི་སྒྲོན་མ། ཤེས་རབ་རང་བྱུང་གི་སྒྲོན་མའོ། ། དང་པོ་ལ། ངོ་བོ་ངེས་ཚིག དབྱེ་བ། མཚན་ཉིད། དེའི་གནས། གང་གིས་བསྐྱེད་ཚུལ། འཆར་སྒོའི་སྣང་བ་མཐུན་དེས། ཚད་ངེས་པ་དང་དགུ་ལས།
དང་པོ་ནི། ཆུའི་སྒྲོན་མའི་ངོ་བོ་ནི། འཁོར་འདས་གཉིས་ཀའི་ཆ་འཛིན་པས་དག་སྣང་དང་འཁྲུལ་སྣང་མཐོང་བྱེད་དུ་སྐྱེས་པའི་དབང་རྟེན་དྭངས་པ་དང་དེ་ལ་བརྟེན་པའི་འོད་རྩ་དྭངས་པའོ། ། གཉིས་པ་ངེས་ཚིག་ནི་འོད་གསལ་དྭངས་པའི་གཟུགས་བརྙན་དང་འཁྲུལ་སྣང་པ་རྡོ་རྗེའི་སྣང་བ་རྒྱང་རིང་པོར་འདུག་པ་འཛིན་ཞིང་འཁོར་བའི་འཁྲུལ་སྣང་འཁྲུལ་རྟོག་དང་བཅས་རིང་དུ་འཕེན་པས་རྒྱང་ཞེས་བྱ་བ་དང༌། མ་རྟོགས་ན་མྱང་འདས་རྒྱང་དུ་འཕེན་པས་ཀྱང་རྒྱང་ཞེས་བྱའོ། ། རང་སྣང་མཐོང་དུས་མ་དག་པ་༼༣༣༡༽འཆིང་བས་ཞགས་ལ། མ་རྟོགས་ན་འཁྲུལ་སྣང་ལ་ཞེན་ནས་རིག་པ་འཆིང་བས་ཞགས་ཞེས་བྱའོ། ། ལམ་སྣང་དང་སྦྱར་ན། སྣང་བ་ཡས་སུ་མི་འཇུག་པར་འཆིང་པས་ཀྱང་ཞགས་པ་དང༌། སྣང་བ་ལ་ཞེན་པ་མེད་པར་ནང་ཏིང་ངེ་འཛིན་གྱི་དགའ་བདེས་རླན་པར་བྱེད་པས་ན་ཆུ་ཞེས་བྱའོ། །
ཡང་ན་དྭངས་པ་ལ་བརྟེན་ཆུ་ཞེས་དང༌། མ་དག་པའི་གཟུགས་སྣང་དབང་ཤེས་ལ་གསལ་བ་དང༌། འོད་སྣང་གོང་འཕེལ་དུ་ཤར་དུས་ན་ནང་རིག་པ་གསལ་བར་འཆར་བས་སྒྲོན་མ་སྟེ། སྒྲོན་མ་བཞིའོ། ། སྒྲོན་མར་འཇོག་བྱེད་རིག་པ་རང་གསལ་བ་ལ་གསུངས་སོ། ། དབྱིངས་རིག་གི་སྣང་བ་བསྐྱེད་པའི་གཞི་མ་ཡིན་པས་མ་ཞེས་བྱ་བ་དང༌། དྭངས་མའི་དབང་པོ་གཟུགས་ཅན་ལ་ལྟ་བའི་རྟེན་གཞི་བྱེད་པས་ན་མ་ཞེས་བྱའོ། ། གསུམ་པ་དབྱེ་བ་ལ་གསུམ་སྟེ། འབྱུང་བའི་དངས་མ་འདུས་པའི་རྒྱང་ཞགས་དབང་རྟེན་དངས་པ་ཀུན་རྫོབ་ཀྱི་བ་མིན་ར་ལྟ་བུ་དང༌། དབང་པོ་འདུས་པའི་རྒྱང་ཞགས་དབང་པོ་གཟུགས་ཅན་ས་གཟུགས་ལ་འཛིན་ནུས་སུ་སྐྱེས་པ་མིག་གི་དབང་པོ་ཟར་མེའི་མོ་ཏོག་ལྟ་བུ་དང༌།
ཡེ་ཤེས་འདུས་པའི་རྒྱང་ཞགས་འོད་རྩ་དྭངས་པའི་རྩ་ན་འོད་གསལ་གྱི་སྣང་བ་༼༣༣༢༽མཐོང་བྱེད་དུ་གནས་པའོ། ། ཆུའི་སྒྲོན་ལ་དངོས་ནི་ཡེ་ཤེས་འདུས་པ་དེ་ཡིན་ལ། གཞན་གཉིས་ནི་དེའི་རྟེན་བྱེད་པའི་ཆ་ནས་བཏགས་པ་ཙམ་ཡིན་ནོ། ། སྒྲོན་མ་དངོས་མྱང་འདས་ཀྱི་སྣང་བ་འཛིན་ལ། འཁོར་བ་དང་རྫས་འགལ་བའི་ཕྱིར་འདི་ཤེས་པ་གལ་ཆེའོ། ། བཞི་པ་མཚན་ཉིད་ན་སྤྱིའི་མཚན་ཉིད་གཟུགས་སྣང་འཛིན་རུང་དུ་སྐྱེས་པས་ཡུལ་སྣང་བའོ། ། རང་གི་མཚན་ཉིད་ལ་གསུམ་ལས། འབྱུང་བ་འདུས་པའི་རྒྱང་ཞགས་ཀྱི་མཚན་ཉིད་སྣང་བ་སྡུད་འཛིན་མཆེད་པའི་ཆར་གནས་པ་དང༌། དབང་པོ་འདུས་པའི་མཚན་ཉིད། སྣང་བ་དང་ཡུལ་དང་རང་ཤེས་མིག་གི་རྣམ་ཤེས་འཛིན་པའོ། །
ཡེ་ཤེས་འདུས་པའི་མཚན་ཉིད་འོད་གསལ་གྱི་རང་སྣང་གསལ་བར་འཛིན་པ་སྟེ། མདོར་ན་གཟུགས་སྣང་འཛིན་རུང་དུ་སྐྱེས་པ་གང་ཞིག་ཡེ་ཤེས་ཀྱི་སྣང་བ་མཐོང་བས་འཁྲུལ་སྣང་འགགས་བྱེད་དུ་གནས་པའོ། ། དབང་ཤེས་ཀྱི་ཡུལ་རང་མཚན་ཡོད་མེད། ཟླ་བ་དང༌། དེའི་གཟུགས་བརྙན་གཉིས་ཀ་འཛིན་པའོ། ། ལྔ་པ་གནས་ནི། མིག་གི་ཨ་འབྲས་ཏེ། ཐོག་མར་ལུས་ཆགས་དུས་ལྟེ་བའི་རྩ་མདུད་གྲུ་གསུམ་གྱི་ནང་དུ་སྤྱན་གཉིས་༼༣༣༣༽ཆགས་པ་ལས། མིག་གི་དབང་རྟེན་དབང་པོ་དང༌། འོད་རྩའི་དྭངས་མ་བྱུང་སྟེ།
ལྟེ་བ་ནས་སྙིང༌། སྙིང་ནས་རྒལ་ཚིགས་འདབ་ནས་རྣ་བ་གཉིས་ཀྱི་ནང་ངོས་ཀླད་རྒྱའི་སྤྲིས་ནས་མིག་གི་ཨ་འབྲས་གཉིས་ལ་ཟུག རྩ་ཁྲག་དང་ཆུ་སེར་མེད་པ་བ་མིན་གྱི་འདྲ་བ་ཕྱི་མ་ནང་གཉིས་ཡོད་པའི་ནང་མ་འོད་རྩའི་ནང་འོད་ཀྱི་སྣལ་མས་གང་ནས་དབང་རྟེན་གྱི་རྒྱང་ཞགས་ལ་བརྟེན་ཏེ། གནས་དེ་ཡང་རླུང་པའི་འདབ་ན་ཡར་རྩ་བ་གཅིག་ལ་མགུལ་པའི་ནང་ནས་ཐོད་པའི་ནང་དུ་ཚུད་ཡལ་ག་གསུམ་ལས་གཡས་གཡོན་གཉིས་མིག་གཉིས་ལ་ཟུག དབུས་མ་ཚངས་བུག་ལ་ཟུག་པའི་ནང་ནས་རིག་པ་རྟོག་མེད་རྡོ་རྗེ་ལུ་གུ་རྒྱུད་དང་ཐིག་ལེ་རྩེགས་མ་ལྔ་ལྡན་དགུར་འཆར་རོ། ། སྒྲོན་མ་བཞིའི་ཆ་ཡོད་པའོ། ། དེའང་རྩ་སྣ་ཆུའི་སྒྲོན་མ། ཐིག་ལེ་ནི་སྟོང་སྒྲོན་གྱི་ཆའོ། ། འོད་ལྔ་དབྱིངས་ཀྱི་ཆའོ། ། ཤེས་པ་མི་རྟོག་པ་ཤེས་རབ་སྒྲོན་མའི་ཆའོ། །
དྲུག་པ་སྐྱེད་ཚུལ་ནི། ལྟེ་བ་ནས་དང་པོ་སྒྲོན་མའི་སྤྱན་གྱིས་བསྐྱེད་པའོ། ། བདུན་པ་སྒོ་ནི། མིག་ཨ་འབྲས་དངས་མའི་དཀྱིལ་དྲང་པོར་དེ་༼༣༣༤༽ལས་རྩ་སྣ་ཟུག་ཏེ་འཆར་རོ། ། བརྒྱད་པ་མཐུན་དཔེ་ནི། ཡུལ་སྣང་འཛིན་པས་ལྕཀྱུ་ལྟ་བུས་མཚོན་ནོ། ། དགུ་པ་ཚད་ལ་གསུམ་སྟེ། འབྱུང་བ་འདུས་པའི་རྒྱང་ཞགས་ཀྱི་ཚད་ཡུལ་སྣང་ལ་དང་པོ་ཤེས་པ་མཆེད། དེ་ནས་འགགས་པའི་སྡུད་པ་སྟེ། སྐྱེ་འགགས་ཅིག་རྫོགས་པའོ། །
དངས་ལ་འདུས་པའི་ཚད་གཟུགས་སྣང་བྱེ་བྲག་རྫོགས་ཙམ་ལ་གསུངས། ཡེ་ཤེས་ཀྱི་ཚད་ལུ་གུ་རྒྱུད་མཐོང་བའོ། ། ཚིག་དོན་རིན་པོ་ཆེའི་མཛོད་ལས། སྒྲོན་མ་བཞི་པོ་ལ་ཉམས་སུ་ལེན་པའི་གནད་ངེས་པ་རེའི་ས་བཅད་གསུང་བས། དེ་ལྟར་ན། འདིའི་གནད་ངེས་པ་སྤྱིར་སྣང་ཡུལ་ལ་གཏད་དུས་རིག་པ་དལ་བ་དང་རླུང་དལ་བ། ཡུལ་ལ་མི་རྟོག་གསུམ་ཡིན་ལ། འདིར་མིག་མི་འགུལ་བ་གཙོ་ཆེ་བས་ལྟ་སྟངས་དང་སྦྱོར་བ་གལ་ཆེ། རླུང་རིག་གི་གནད་ཡུལ་གྱི་གནད་བཤད་པ་ན་དགོས་ཀྱང༌། འདིར་སྒྲོན་མ་དང་པོ་དང་སྦྱར་ནས་བཤད་ན་གཞུང་ཕྱི་མ་རྣམས་ལ་གོ་བ་ཆགས་པ་ཕན་སྐྱེད་ཆེ་བས།
དེས་ན་རིག་པའི་གནད་གསུམ་ལས། སྒོ་ཡི་གནད་གཟིགས་སྟངས་གསུམ་གང་རུང་ལ་མིག་རང་བབས་ཆ་དལ་གྱིས་རྩོལ་མེད་དུ་བྱ་བ་གནད་ཆེ་དྲག་ན་༼༣༣༥༽མིག་ན་ཆུ་འཇག་མིག་ཤས་ངན་ལྟ་སྙིང་མི་འདོད་པ་འབྱུང༌། བབས་ཀྱིས་དལ་བས་གཟིགས་སྣང་འཕེལ་ཞིང་སྔ་མའི་སྐྱོན་ལས་གྲོལ་ལོ། ། ཡུལ་གྱི་གནད་ནམ་མཁའ་སྤྲིན་དང་བྲལ་བའི་དཀྱིལ་དུ་བལྟ་བ་སྟེ། དབྱིངས་ཀྱི་གཏད་པ་གཅིག་ལས་མ་འཆུག་པ་ཁོ་ན་གལ་ཆེ། རེས་དེར་ལྟ། རེས་གཞན་དུ་ལྟ་ན། སྣང་བ་ལ་འཆར་བའི་ཡུལ་མེད་པས་གཅིག་ཏུ་ལྟབ་གལ་ཆེ། རིག་པའི་གནད་སྒོ་གཞན་ལ་མ་ཤོར་བ་མིག་ཁོ་ན་ནས་དྭངས་ཕྱིན་པར་ལམ་བཏོན་ནས། ནམ་མཁའི་དཀྱིལ་དེར་མ་ཡེངས་པར།
དྲན་རྟོག་ཅི་ཤར་བ་ང་ས་གཅིག་ལས་མ་འཕགས་པ་དགོས། དེ་ཐམས་ཅད་ཀྱི་གནད་དུ་རླུང་གི་གནད་གཙོ་ཆེ་བས་རླུང་གནད་ངེས་པས་ལམ་བསལ་བ་ལ། འཕངས་པ་བཟུང་བ། དགུགས་པ། བསྐྱིལ་བ་བཞི་ལས། དང་པོ་ནི། འཕང་པ་ནི་ཕྱི་ན་དལ་བུས་ཇི་ཙམ་འགྲོ་འགྲོ་རིང་དུ་འགྲོར་འཇུག་པའོ། ། བཟུང་བཞི། དར་ཅིག་ཕྱིར་སོང་བ་དེ་ན་དུ་མི་གཏད་པར་དེའི་ངང་ལ་ཕྱིར་འཛིན་ཐུབ་ཐང་གཟུང་ངོ༌། ། དགུགས་པ་ནི།
དེ་ནས་དལ་བུའི་ནང་དུ་འཇུག་གོ ། བསྐྱིལ་བ་རང་བབས་སུ་ཇི་ཙམ་གནས་གནས་འཇོག་༼༣༣༦༽པའོ། ། སེམས་ཀྱི་རྟ་རླུང་ཡིན་པས་རླུང་ཟིན་དུས་སེམས་ཟིན་ལ། རླུང་ཕྱིར་དངོས་སུ་བཟུང་བས། ནང་དུ་ཐུགས་ལ་ཟིན་པ་ངོ་མཚར་བའི་གནད་ཡིན་པས། དེ་ཡང་དལ་བ་ཁོ་ན་གཅེས་སྟེ། ཆེད་དུ་རྩོལ་བས་གེགས་འབྱུང་ཉེ་ལ། རྩོལ་མེད་རང་འགྲོ་ལ་གེགས་འབྱུང་མི་སྲིད་དོ། ། དེ་ཡང་རིག་པ་སྐྱོང་བའི་གནད་དུ་རླུང་ཁོ་ན་གལ་ཆེ་བ་ཡིན་ཏེ། སྣང་བའི་འཕེལ་དང་ཟད་པ་ཐམས་ཅད་རླུང་ལ་རགས་ལས་པའི་ཕྱིར།
རླུང་དང་པོར་ཟིན་པས་སྣང་བའི་འོད་གསལ་འཕེལ། མཐར་རླུང་དག་ཅིང་ཟད་པས་འོད་གསལ་ཕྱིར་བསྐྱོད་པའི་རྟ་དང་བྲལ་ཏེ་ནང་ཐིལ་སུ་ཟད་པའོ། ། དེས་ན་ཆོས་ཟད་ཀྱི་དུས་ན་སྣང་བ་ཐམས་ཅད་ནས་དབྱིངས་སུ་ཐིམ་ནས་ལས་རླུང་ཟད་དགོས་པའི་གནད་དེ་ཟིན་དགོས་སོ། ། དེ་ཡང་ད་ལྟ་འཕྲ་དུས་རླུང་གིས་སྙིང་ནང་གི་ཡེ་ཤེས་འོད་ལྔའི་གདངས་ལ་ཞུགས་པས་དབྱིངས་དང་ལུ་གུ་རྒྱུད་འགྲོ་འོང་དུ་སྣང་བ་ཡིན་ལ། རླུང་ཇེ་དག་ཏུ་སོང་བས། སྣང་བ་ཇེ་བརྟན་ལ་སོང་ནས་ཚད་ཕེབས་ལ་ལུས་ཀྱི་གདོས་བཅས་དག་དུས། རླུང་ཐམས་ཅད་ཤིན་ཏུ་དག་པས་ཟད་པར་སོང་སྟེ། ཡེ་ཤེས་ཀྱི་གདངས་རླུང་དང་བྲལ་བས། ལྷུན་གྲུབ་ལ་ཐིམ་ནས་ཕྱིར་མི་སྣང༌། ཆོས་སྐུ་ནང་གསལ་༼༣༣༧༽ཐིག་ལེ་ཉག་གཅིག་ཏུ་གྲོལ་བའི་གནད་ཐམས་ཅད་དེ་ལ་ཐུག་གོ །
དེས་ན་ཉམས་སུ་ལེན་དུས། སེམས་ཡེ་ཤེས་ལ་འཕྲད་ནས་ཐིམ་པས་རྟོག་མེད་རང་གསལ་དུ་གནས་ཀྱང༌། རླུང་གིས་གདངས་བསྐྱོད་པས། དབྱིངས་རིག་གི་སྣང་བ་ཕྱིར་གསལ་ཏེ། འགྲོ་འོང་འགུལ་འཁྲིག་སུ་སྣང་བ་དང༌། རྟོག་པ་རང་སངས་རྗེས་མེད་ཟང་ཐལ་དུ་སྣང་ཡང༌། རླུང་གིས་ཐྱེའི་གདངས་སྔར་བཞིན་ཡུལ་ལ་རྒྱ་ཡན་དུ་མ་བསྐྱོད་ཀྱང༌། སྐད་ཅིག་ཕྲ་ལོར་བསྐྱོད་པ་ལས་བྱུང་བ་སྟེ། ལུས་གནད་འཆིང་བས་རང་གྲོལ་ལ་འགྲོ་བའི་གནད་ཡོད་པས། མདོར་རིགས་གདངས་ཕྱི་གསལ་དུ་འཆར་ཞིང་བསྐྱོད་པ་ཐམས་ཅད་རླུང་གིས་ཕྱིར་ཕུལ་བ་ལས་བྱུང་ལ།
རླུང་དག་པ་ན། ནང་ཐིལ་ལ་སོང་ནས་ཕྱིར་མི་སྣང་བ་ཡིན་ནོ། ། འདི་དག་ནི་རྫོགས་ཆེན་གྱི་ཉམས་ལེན་གང་ལ་གནད་མཐར་ཐུག་པ་ཞིག་ཡིན་པས་འདིར་བཤད་པའི་གོ་བ་དེ་གཞི་ལམ་འབྲས་བུ་གསུམཔོ་ལ་ཁྱེར་དགོས་པ་ཡིན་ནོ། ། གཉིས་པ་ཐིག་ལེ་སྟོང་པའི་སྒྲོན་མ་ལའང༌། ངོ་བོ། ངེས་ཚིག ། དབྱེ་བ། མཚན་ཉིད། གནས། སྒོ།
རང་བཞིན། ཡུལ་སྣང་༼༣༣༨༽ཚད། སྒྲོན་མ་དངོས། ཉམས་སུ་ལེན་ཐབས། མཐུན་དཔེ་དང་བཅུ་གཉིས་ལས། དང་པོ་ངོ་བོ་ནི། རང་གསལ་ཀ་དག་སྟོང་པའི་རང་གདངས་ཐིག་ལེ་འོད་ལྔའི་ལ་ཁྱད་ཟླུམ་པས་སོ། ། བསྐོར་བ། རང་གསལ་ཁ་དོགས་དངསཔའོ། ། གཉིས་པ་ངེས་ཚིག་ནི།
རང་གནས་འོད་ཟླུམ་དེ་མི་འགྱུར་བས་ཐིག ཡུལ་ལ་ཁྱབ་པར་གདལ་བས་ལེ། དངོས་པོ་རང་མཚན་དུ་མ་གྲུབ་པས་སྟོང་པ། སྟོང་པའི་རང་འོད་ལྔ་འབར་བས་སྒྲོན་མ་ཞེས་བྱའོ། ། གསུམ་པ་དབྱེ་ན་ལྔ་ལས། གནས་པ་གཞིའི་ཐིག་ལེ། སྙིང་ག་ན་འཁོར་འདས་ཀུན་གྱི་གྱེས་མདོར་བཞུགས་སོ། ། ལུས་གནས་རྩའི་ཐིག་ལེ། ཁྱད་པར་ཆེན་པོའི་རྩ་བཞི་ན། འོད་དང༌།
ཟེར་དང༌། ཐིག་ལེ་དང༌། ཐིག་ཕྲན་དུ་སྣང་བའི་གདངས་རྣམས་སོ། ། དེ་ལ་བརྟེན་ན་བདེ་སྡུག་རང་གྲོལ་ཡེ་གྲོལ་དུ་གནས་སོ། ། ཀུན་རྫོབ་རྒྱུའི་ཐིག་ལེ་རོ་ལ་སོགས་ན་གནས་ལུས་ཉུང་ཙམ་འཛིན་བྱེད་དུ་གནས་སོ། ། དོན་དམ་སྤྲོས་པ་མེད་པའི་ཐིག་ལེ་སྐྱང་མ་ན་གནས། རང་བྱུང་འབྲས་བུའི་ཐིག་ལེ་མིག་ན་གནས། དབང་པོའི་མངོན་སུམ་དུ་སྣང་བས་ཉིན་མཚན་འོད་གསལ་དུ་འདྲེས་ཏེ། སངས་རྒྱས་ཀྱི་དགོངས་༼༣༣༩༽པ་རྒྱ་ཡན་ཡོངས་གྲོལ་ཆེན་པོ་ལ་སྤྱོད་པའོ། ། འདི་དག་ཀྱང་རང་བཞིན་གྱིས་སྟོང་བས་ཞིང་ལེ་སྟོང་བའི་ཁོང་སུ་གཏོགས་པའི་ཕྱིར་དབྱེ་བ་ཙམ་དུ་ཟད་མོད་དོན་ལ་མིག་གཉིས་ལ་ལྟས་ནས་གཉིས་སུ་འགྱུར་བ་ཁོ་ནའོ། །
བཞི་པ་མཚན་ཉིད་ནི། ཟླ་དང་བྲལ་བའི་སྟོང་པ་དབང་པོའི་ཡུལ་དུ་ཤར་ན་དེའི་བྱོད་པས་མ་བསྒོམ་ཆུ་བོ་རྒྱུན་གྱི་བསམ་གཏན་ལ་གནས་པའོ། ། ལྔ་པ་གནས་ནི། ངོ་བོའི་གནས་སྙིང་ག ། གདངས་ཀྱི་གནས་མིག་གཉིས་ཏེ། ཡང་ན་ཁྱད་པར་ཆེན་པོའི་རྩ་བཞི་སྟེ། ཀ་ཏི་གསེར་གྱི་རྩ་ཆེན་ན། གཞིའི་ཐིག་ལེ་བཟང་པོ་རང་བྱུང་དུ་གནས། དར་དཀར་རྣལ་མ་ན་ལམ་གྱི་ཐིག་ལེ་བཟང་པོ་སྒྲོན་མ་ལ་འཇུག ཕྲ་ལ་འཁྲིལ་ན།
བཟང་པོའི་རྩེ་མོའི་ཐིག་ལེ་རང་ཤར་དུ་གསལ། ཤེལ་སྦུག་ཅན་ན་བཟང་པོའི་རྒྱན་དང་ལྡན་པའི་ཐིག་ལེ་འོད་གསལ་དུ་སྣང་བའོ། ། སྒྲོན་མ་འབར་བ་ལས། སེམས་ཀུན་གྱི་ལུས་ཀྱི་དཀྱིལ། ཙིཏྟ་རིན་ཆེན་གཞལ་ཡས་ལས། ། རྩ་ནི་སྟོང་ཕྲག་གྲངས་མང་ཡང༌། ། ཁྱད་པར་ཆེན་པོའི་རྩ་བཞི་ལས། ། གནས་ཤིང་རླུང་གི་རྟ་ལ་ཞོན། ། གཞི་ཡི་༼༣༤༠༽ཐིག་ལེ་བཟང་པོ་དང། ། ལམ་གྱི་ཐིག་ལེ་དེ་བཞིན་བཟང༌།
བཟང་པོ་རྣམས་ཀྱི་རྩེ་མོ་དང༌། བཟང་པོའི་རྒྱན་དང་ལྡན་པར་ཡང༌། ། རྩ་རྣམས་ཀྱི་ནི་ནང་ན་གནས། ། ཞེས་སོ། ། འདི་ལ་འཕྲོས་དོན་ཅུང་ཟད་བརྗོད་ན། ཡུལ་ཅན་ཀུན་གྱི་སྙིང་ན་འོད་ཀྱི་དངས་མ་འདུས་པའི་ཐིག་ལེ་ཚོན་སྣ་ལྔའི་དྲུ་གུ་བསྡོག་པ་ལྟ་བུ་དེ། སྐབས་སུ་ཡེ་ཤེས་ཀྱི་རླུང་གིས་བསྐྱོད་ནས་དེ་རོ་རྐྱང་ཀུན་འདར་མ་ཤེལ་སྦུག་ཅན་གྱི་ནང་ནས་འགྱུ་ཞིང་གནས་སོ། ། གོམ་པ་ལས་བྱུང་བའི་ཐིག་ལེ་ཉམས་སུ་བླང་བས་གོང་འཕེལ་གྱི་སྐབས་ན་འོད་ལྔ་ལ་ཚིག་དོན་མཛོད་ལས་དེ་ཡང་དབྱིངས་ཀྱི་ཁ་དོགས་གི་ཆ་ལ་ཡེ་ཤེས་ཀྱི་སྣང་བ་ཟེར་ཡང་དབྱིངས་ཀྱི་བྱེ་བྲག་ཡིན་ནོ། ། ཞེས། ཐེག་མཆོག་མཛོད་ལས་འདི་ལ་ཡང་དང་ཡང་དུ་གོམ་པ་ལས་ཡེ་ཤེས་རྣམས་ཀྱི་ཁ་དོགས་ཀྱི་ཆ་དང་དབྱིབས་ཀྱི་ཆ་སྣང་བ་དཀར་པོ་སོགས་དང་མདུང་བརྩེའི་རྣམ་པ་ལྟ་བུ་སོགས་གསུང་བས་ནང་གི་ཡེ་ཤེས་ལྔའི་གདངས་དབྱིངས་ཀྱི་ཆ་དེ་ཤར་བ་ཡིན་པས་ཡེ་ཤེས་ཀྱི་ཕྱོགས་ཙམ་ལ་བཏགས་པ་ཡིན་ཀྱང༌།
དེང་སང་དེ་ལ་ཤེས་ནས་དཀར་པོ་མེ་ལོང་ཡེ་ཤེས་ཞེས་ཡེ་ཤེས་དངོས་ཡིན་པར་འཆད་པ་དོན་མ་གཏོགས་པའི་གཏམ་དུ་སོང་ངོ༌། ། དེ་ལྟར་གོམ་པ་ལས། ཡེ་ཤེས་དངོས་ཀྱི་༼༣༤༡༽སྣང་བ་དང༌། ཡེ་ཤེས་ཀྱི་ཕྱོགས་ཙམ་དག་པའི་སྣང་བ་འཆར་བ་ནི། ནང་གསལ་མཚན་ཉིད་འཛིན་པའི་ཡེ་ཤེས་ཀྱི་ཕྱོགས་གཅིག་དག་པ་ལས་ཉམས་གོང་འཕེལ་གྱིས་སྐབས་བཟང་པོ་རྣམས་རྩེ་ལོའི་ཐིག་ལེ་ཞེས། དབང་པོའི་སྤྱོད་ཡུལ་དུ་དང་པོ་འོད་ཀྱི་རྣམ་བུར་སྣང་བ་དང༌། དེ་ལས་དུམ་བུ་དང༌། གྲུ་ཆད་དང༌། བན་ནུན་དང༌། ལང་ལོང་དུ་སྣང་འབྱུང་ངོ༌། །
གཉིས་པ་ཡེ་ཤེས་ཀྱི་ཕྱོགས་ཙམ་དབྱིངས་སྣང་དག་ན། འོད་ཀྱི་ཟེར་ཐག་ཏུ་སྣང་བ་དང༌། དེ་ལས་ཕྲ་བ་དང༌། འགུལ་བ་དང༌། འཕྲིག་པ་དང༌། ལྟེམ་པ་དང༌། མེར་བར་ཡང་སྣང་བའོ། ། དེ་ལས་ཐིག་ལེའི་ལུ་ཁྱུད་དུ་འཆར་རོ། ། ཐིག་ལེ་ནི་ཟླ་ཁ་སྦྱོར་ལས། འབྲས་བུར་རང་སྨིན་པའི་ཐིག་ལེ་ནི་གསུམ་ཏེ།
འོད་རྣམས་སྨིན་པའི་ཐིག་ལེ་དང་ཡེ་ཤེས་སྨིན་པ་དང༌། རིག་པ་སྨིན་པའི་ཐིག་ལེའོ། ། ཞེས་པས་དང་པོ་རང་གི་འོད་སྨིན་པ་ནི། དང་པོ་ཁ་དོགས་ཐིག་ལེ་གྱེན་འགྲེང་དུ་ཤར་བ་ན་ཡེ་ཤེས་རང་གི་ངོ་བོ་དག་པའི་ཁ་དོགས་ཀྱི་སྣང་བས་ཏེ། འདིའི་ཚད་ཟ་འོག་གི་གུར་ཁྱིལ་ལྟ་བུ་དང༌། ཡེ་ཤེས་མཁར་ཐབས་སུ་སྣང་བ་སྟེ། སྔ་མ་བས་ཤིན་ཏུ་གསལ་བ་ལ་ཐིག་ལེ་དང་ཕྱིའི་འོད་རྣམས་མ་འདྲེས་པ་དཔེར་༼༣༤༢༽ན་བར་སྣང་གི་འཇའ་ཚོན་བཞིན་དུ་སྣང་བའོ། ། དེ་ནས་འདི་ཉིད་ཡང་ཡང་གོམ་པས་ཉམས་གོང་འཕེལ་དུ་སྣང་བདེ་བའི་དུས་ཡིན་པས། དེ་ལས་ནི་མིག་མང་རིས་དང༌། མིག་ཚག་དང་དྲ་བ་དང༌།
དྲ་བ་ཕྱེད་པའི་སྣང་བ་ཡང་མཐོང་ངོ༌། ། དེ་ལ་གོམ་པས་གོང་འཕེལ་ཚད་ཕེབས་དང་ཉེ་བའི་དུས་ན། གཉིས་པ་ཡེ་ཤེས་སྨིན་པའི་ཐིག་ལེ། འདི་ནི་ཡེ་ཤེས་རང་གི་ངོ་བོ་ཟང་ཐལ་དུ་མཐོང་བའི་སྣང་བ་སྟེ། ཡེ་ཤེས་ལྔ་སྨིན་པའི་ཐིག་ལེ་རྩིབས་ཤར་དང༌། ཁ་དོགས་ལྔར་གསལ་བ་ཟེར་འཕྲོ་བ་ཉི་མ་དང་འདྲ་བ། འདི་ལ་གོམ་པས། ཡེ་ཤེས་རྣམས་ཀྱི་དབྱིབས་ཀྱི་སྣང་བ་མདུང་བརྩེ་རྣམ་པ་དང༌། མཚོན་རྩེ་གསུམ་དང༌། རྩེ་ལྔ་དང༌།
མཚོན་ཆ་སྣ་ཚོགས་པའི་རྣམ་པ་ལྟ་བུ་དང༌། མཆོད་རྟེན་བརྩེགས་པ་དང༌། མཆོད་རྟེན། པདྨ་དང༌། ལྟོག་གེ་སྣ་ཚོགས་པའང་པདྨ་སྟོང་ལྡན་གྱི་སྣང་བ་མཐོང་ངོ༌། ། དེ་ནི་གོང་འཕེལ་གྱི་སྣང་བ་ཚད་དུ་ཕྱིན་ནས་ཚད་ཕེབས་དང་ཉེ་བའོ། ། དེ་ནས་ཚད་ཕེབས་སུ་ལུས་འབྱུང་བཞིའི་འཆིང་བྱེད་ཀྱི་རྒྱ་དང་བྲལ་བའི་གནད་ཀྱིས། བཟང་པོའི་རྒྱན་དང་ལྡན་པའི་ཐིག་ལེ། རིག་པ་སྨིན་པའི་ཐིག་ལེ། མཚན་ཉིད་འཛིན་པའི་རིག་པ་སྨིན་པའི་ཐིག་ལེ་ཟླུམ་པོའི་དབུས་སུ་ན།
དག་པ་༼༣༤༣༽ཆེན་པོའི་སྣང་བ་ཕྱེད་སྐུ་དང༌། རང་རྐྱང་དང༌། ཡབ་ཡུམ་དང་རིགས་ལྔ་དང༌། ཚོམ་བུ་དང༌། ཚོམ་བུ་ཆེན་པོ་རྣམས་མཐོང་བར་འགྱུར་རོ། ། དེ་ནས་ཐག་སྤྱིར་དབྱིབས་ཟླུམ་པོ་དེ་གོམ་པས་ཆོས་ཉིད་ཟད་པར་སྦྱོར་རོ། ། མཚན་ཉིད་འཛིན་པའི་ཡེ་ཤེས་ཀྱི་ནང་དབྱིངས་ལ་རིགས་ལྔ་ཡོད་པ། ཚད་ཕེབས་འདིར་སྐུར་སྨིན་པས་རིག་པ་སྐུར་སྨིན་པའི་དུས་ཞེས་བྱ་ལ། ཤེས་རབ་སྐུར་སྨིན་པ་ཞེས་ཀྱང་བྱའོ། ། མདོར་ན་ཐིག་ལེ་འདི་རྩའི་ནང་གདངས་ཕྱིར་སྣང་བ་སྟེ་དབྱིངས་ལ་རིག་པ་ཡོད་པས།
དེའི་གདངས་རྡོ་རྗེ་ལུ་གུ་རྒྱུད་དང་སྟོན་སྐུ་དང༌། སྐུའི་རོལ་པ་ལས་ཡེ་ཤེས་དང༌། ཡེ་ཤེས་ཀྱི་རྒྱན་ལས་འོད་དང༌། འོད་ཀྱི་རྩེ་མོ་ལས་ཟེར་དུ་བྱུང་བའོ། ། དེས་ན་དོན་དམ་པའི་རྩ་གདངས་ལུ་གུ་རྒྱུད་དངོས་དང་ཆ་ཤས་ཐིག་ལེ་དང་འོད་ལྔ་ཀུན་ལ་བཤད་དེ། ལུ་གུ་རྒྱུད་ནི་གྲངས་མང་བས་ཞེས་དང༌། རང་ཤར་ལས། དེ་ཡང་དག་པར་རིག་པ་རྡོ་རྗེ་ལུ་གུ་རྒྱུད་དུ་ཡོད་དོ། ། དངོས་པོ་ལ་རིག་པ་དེ་ལྟར་མེད་ཀྱང༌། རྩལ་དུ་སྣང་བས་དེ་ལྟར་བྱུང་བའོ། །
དེའི་ཡོན་ཏན་ལས་སྐུ་བྱུང་ངོ༌། ། སྐུའི་རོལ་པ་ལས་ཡེ་ཤེས་བྱུང་ངོ༌། ། ཡེ་ཤེས་ཀྱི་རྒྱན་ལས་འོད་བྱུང་ངོ༌། ། འོད་ཀྱི་རྩེ་མོ་ལས་ཟེར་བྱུང་ངོ་ཞེས་སོ། ། ༼༣༤༤༽གཞི་འཛིན་པའི་རིག་པ་དངོས་རང་བྱུང་གི་ཡེ་ཤེས་ཡིན་ལ། དེའི་གདངས་རྡོ་རྗེ་ལུ་གུ་སྡུད་ཀྱི་སྣང་བ་ལས་རྣམ་གྲངས་བཅོ་ལྔར་ཕྱེ་བ་རྣམས་སོ། ། གཞན་ཡང་སྐུ་བཅུ་གསུམ་པོ་ཐམསཅད་ཀྱི་རྩ་བ་རིག་པའི་སྐུ་ནི་རྡོ་རྗེ་ལུ་གུ་རྒྱུད་ཀྱི་སྣང་བ་ལས་རྣམ་གྲངས་བཅོ་ལྔར་ཕྱེ་བ་རྣམས་སོ། ། གཞན་ཡང་སྐུ་བཅུ་གསུམ་སོ་ཐམས་ཅད་ཀྱི་རྩ་བ་རིག་པའི་རྡོ་རྗེ་ལུ་གུ་རྒྱུད་ཀྱི་སྐུ་ཡིན་ཏེ་རང་གི་མིག་གི་དབང་པོ་ལ་འགགས་པ་ལ་གསལ་བའོ། ། དེ་ནི་རྩ་བ་རིག་པའི་སྐུ་ཞེས་བྱའོ། ། དེ་ལས་དབྱེ་ན།
ཡངསཔ་ཆོས་ཉིད་ཀྱི་སྐུ་དང༌། གདལ་བ་དབྱིངས་ཀྱི་སྐུ་སོགས་ཕྱའོ། ། འོ་ན་རྡོ་རྗེ་ལུ་གུ་རྒྱུད་འདི་རེས་དོན་མ་པའི་རྩ་གདངས་ཡིན་པར་བཤད། རེས་རིག་གདངས་ཡིན་པར་བཤད་ན་གང་ཡིན་སྙམ་ན། རིག་གདངས་ཡིན་པ་སྤྱི་ཡིན་ལ། རྩ་གདངས་ཡིན་པ་བྱེ་བྲག་སྟེ་རྩ་རིག་གདངས་ཡིན་ལ། རྩ་དེའི་གདངས་ལུ་གུ་རྒྱུད་ཡིན་ནོ། ། དེ་ལ་དབྱིངས་རྣམ་དག་གི་སྒྲོན་མ་ཞིང་ཁམས་སུ་སྨིན། ཐིག་ལེ་སྟེང་སྒྲོན་དོན་དལ་པའི་འབྱུང་ལྔ་འདུས་པའི་གཞལ་ཡས་ཁང་དང༌། རིག་གདངས་རྡོ་རྗེ་ལུ་གུ་རྒྱུད་སྐུར་སྨིན།
ཤེས་རབ་རང་བྱུང་གི་སྒྲོན་མ་ཐུགས་སུ་སྨིན་ནས་སངས་རྒྱས་པའི་༼༣༤༥༽ཚུལ་སྒྲོན་མ་བཞིའི་གནད་ཡིན་པ་འདི་ཁྱད་ཆོས་བླ་ན་མེད་པ་ཡིན་པས་རྒྱལ་བའི་དབང་པོའི་གསུང་རབ་རྣམས་ནས་རྒྱས་པར་གསུངས་སོ། ། དྲུག་པ་སྒོ་ནི། མིག་གི་དངས་མའི་དཀྱིལ་ལས་སྤྱིར་སྒྲོན་མ་བཞི་ཀ་སྣང་ལ། ཁྱད་པར་ཐིག་ལེ་སྟོང་བའི་སྒྲོན་མ་རང་འོད་དང་བཅས་པ་སྣང་བའོ། ། སྤྱིར་མིག་གཡས་ནས་ཇི་སྙེད་མཁྱེན་པའི་ཡེ་ཤེས་སྨིན་པ་རྒྱང་ཞགས་དང་ཤེས་རབ་གཉིས། གཡོན་ནས་ཇི་ལྟ་མཁྱེན་པའི་ཡེ་ཤེས་སྨིན་པས་ཐིག་ལེ་དང་དབྱིངས་གཉིས། ཚངས་བུག་ན་རིག་པའི་སྐུ་སྐྲོན་མ་འབར་བའི་ཚུལ་དུ་གནས་སོ། ། བདུན་པ་རང་བཞིན་སྟེ། ཐོག་མའི་ཀ་དག་གི་རང་བཞིན་ལས་འོད་གསལ་ལྷུན་གྲུབ་ཀྱི་ཐིག་ལེ་ཆུ་ཟླ་ལྟར་ཤར་བའོ། ། དེ་ལ་ཐོག་མ་ནས་གནས་ཚུལ་གཞི་ཀ་དག་གི་དུས་ན་སྒྲོན་མ་བཞི་ལྷུན་གྲུབ་ཀྱི་ཆ་ལ་ནང་གསལ་ཕྲ་བར་ཡོད་ལ་གཞི་སྣང་ཤར་དུས།
དབྱིངས་ཀྱི་འོད་ཟེར་ལྔའི་སྣང་བར་ཤར་ནས་ཐིག་ལེ་སོ་སོའི་འོད་ཁྱིམ་ན་སྐུའི་ཆར་ཤར། རྒྱང་ཞགས་རང་འོད་ཟེར་གྱི་སྦྲེལ་ཐག་ཏུ་ཤར། ཤེས་རབ་རིག་པར་ཤར་བས་གྲོལ་འཁྲུལ་གཉིས་ཀྱི་གཞི་བྱེད། ད་ལྟ་ལུས་ན་༼༣༤༦༽གནས་དུས། སྙིང་ནས་མིག་ཏུ་འོད་རྩ་ལ་ལམ་བྱས་ཏེ། ཐིག་ལེ་འདི་སྙིང་ནང་ན་འོད་ལྔའི་ཕོ་བྲང་ཟླུམ་པོ་མུ་ཁྱུད་ལྔ་བར་གནས་པའི་རང་གདངས་རྒྱང་ཞགས་ན་སྒྲོན་མར་གསལ་བའི། བར་གདངས་ནམ་མཁའ་ལ་འོད་ལྔའི་ཕྲོང་ཟླུམ་པོ་ལུ་གུ་ཁྱུད་ལྔ་བར་གནས་པའི་རང་གདངས་རྒྱང་ཞགས་ན་སྒྲོན་མར་གསལ་བའི། བར་གདངས་ནམ་མཁའ་ལ་འོད་ལྔའི་ཟླུམ་འཕྲིགས་འགུལ་འཁྲིག་ཤས་ཆུང་ཙམ་དུ་སྣང་ལ། སྒྲོན་མ་ཉིད་ཕྱིར་སྣང་དུས་དེ་ལས་མཆེད་པའི་རང་གདངས་དཔག་ཏུ་མེད་པ་འཆར་རོ། ། དེའང་ཚང་སྙིང་ནང་གི་ཐིག་ལེ་ལས་བཅས་ནས།
སྒྲོན་མ་དངོས་མིག་གི་སྒོ་ན་གསལ་བའོ། ། བརྒྱད་པ་ཡུལ་གང་ལ་སྣང་ན་བར་སྣང་དག་པ་ལ་རང་གདངས་འོད་དང་བཅས་པར་སྣང་བའོ། ། དེ་ཡང་ཡུལ་ནི་འོད་ལྔར་གསལ་བ་དང༌། དེ་ལས་མཆེད་པའི་སྐུར་ཕྱེད་སྐུ་ནས་དཀྱིལ་འཁོར་ཆེན་པོའི་སྣང་བ་རྣམ་པར་ཡུལ་དུ་སྣང་བ་ཐམས་ཅད་ཀྱི་ཡུལ་ནམ་མཁའ་དག་པས་གསལ་བ་དང༌། མེ་དག་པས་དྲོ་བ་དང༌། ཆུ་དག་པས་བསིལ་བ་དང༌། པ་དག་པས་ཡངས་བ་དང༌། རླུང་དག་པས་གཡོ་བའི་རང་བཞིན་ཅན་གྱིས་ཡུལ་ལོ། ། དགུ་པ་སྒོམ་པའི་ཚད་ནི་༼༣༤༧༽སྒྲོན་མ་དངོས་བར་སྣང་ལ་ཤོང་དུས། དབྱིངས་རིག་ཉིན་མཚན་མེད་པར་སྣང་བས།
འཁོར་བ་མྱང་འདས་སུ་གྲོལ་བའི་ཚད་དོ། ། འདིའི་རིག་པ་ནང་ཤེས་རབ་རང་བྱུང་གི་སྒྲོན་མ་འཆར་བ་ལ་གོ་དགོས། ལུ་གུ་རྒྱུད་དེ་གཙོ་བོ་གོམ་ཡིན་ནོ། ། བཅུ་པ་སྒྲོན་མ་དངོས་ངོས་བཟུང་བ་ནི། འོད་ལྔའི་ལུ་ཁྱུད་ཟླུམ་པོས་བསྐོར་བའི་ཐིག་ལེ་རིགས་དྲུག་སོ་སོའི་སྣང་བ་ཅན་དེ། ལྷ་ལ་རང་མཐོ་གང་དཀར་པོ་ཤས་ཆེ་བ་ལྷ་མིན་ལ་རང་གི་ཕྱག་གང་ལྗང་གུ མི་ལ་རང་གི་མཐེབ་གང་དངར་གསལ་ལོ། ། བྱོལ་སོང་ལ་བལྟར་རུང་དུ་མེད་ལ། རང་བཞིན་དུ་མཐིག་གར་ཡོད། ཡི་དྭགས་ལ་ཕྱི་གསལ་དུ་མེད་པ་སེར་པོ། དམྱལ་བ་ལ་ཕྱིར་མི་གསལ་ཡང་ནང་ན་ཁ་དོགས་ལྔར་ཡོད་དོ། །
དེ་གསུམ་ན་དགེ་བ་ཤས་ཆུང་བས་ཕྱིར་མི་སྣང་ལ་ནང་ན་བྲ་བ་ཙམ་དུ་རང་རྫོགས་ལ་ཡོད། དེར་མ་ཟད་ཀུན་རྫོབ་ཀྱི་ཐིག་ལེ་སྐྱེ་གནས་བཞི་པོ་ལ་འབྱུང་བ་འདུས་པའི་ས་བོན་དང༌། བྱང་ཆུབ་ཀྱི་སེམས་སུ་འདུས་པའི་ས་བོན་གཉིས་ནི། རང་ཆས་སུ་འཛོམ་པ་ལས་སྐྱེ་བ་ཉིད་ལེན་པའོ། ། སྒྲོན་མ་དེ་སངས་རྒྱས་ལོངས་སྤྱོད་༼༣༤༨༽རྫོགས་པའི་སྐུ་ལ་དཔག་ཏུ་མེད་ལ། བྱང་ཆུབ་སེམས་དཔའ་རྣམས་ལ་མདའ་གང༌། སྤྲུལ་སྐུ་རྣམས་ལ་འདོམས་གང༌། སངས་རྒྱས་བྱང་སེམས་ལ་རང་སྣང་ཡུལ་ལ་སྣང་ལ། མི་ལ་སོགས་པ་ལ་མ་བསྟན་ན་མི་མཐོང་ངོ༌། ། བཅུ་གཅིག་པ་ཉམས་སུ་ལེན་ཐབས་ནི།
བུ་ག་མེད་པའི་གནས་སུ་མཐེབ་འཛུབ་ཀྱིས་དལ་བུས་མནན་པས་སྒྲོན་མ་དང་འོད་དང་ཐིག་ལེ་མང་པོ་སྣང་སྟེ་རྩོལ་བ་བཏང་ལ་སྣང་བ་མ་ཡལ་གྱི་བར་དུ་བལྟ་ཞིང༌། ཡང་དེ་ལྟར་ཉམས་སུ་བླང་བས་མཚན་མོ་འོད་གསལ་དུ་སྣང་སྟེ། སྣང་མུན་འདྲེས་པ་ནི་འཁོར་བ་མྱང་འནས་སུ་གྲོལ་བའོ། ། དེ་ཡང་ཁ་དོགས་དམར་པོ་མེད་པར་ལྔ་ལྡན་དུ་རང་གསལ་བ་ནི་རྩོལ་མོད་ཀྱི་ལེན་ལུགས་སོ། ། རྩོལ་བཅས་སུ་ལེན་ན་རྩེ་ཆུང་ཕྱི་མ་གཉིས་དལ་བུས་མནན་ལ་མིག་སྔར་བཞིན་གཏམ་པས་འོད་ཟེར་མཆོད་པ་སྟེ་ཐལ་འགྱུར་ལས། རང་གི་མཐེབ་དང་འཛུབ་མོ་ཡིས། ། ཙཀྱུའི་ཕུག་དང་འགྲམ་བཙིལ་བས། ཞེས་དང༌། རང་གི་མཇིང་པའི་ཕྱི་རོལ་རྩ། ། འཕྲིག་ཅིང་འཕར་བ་དྲག་པ་ལས། །
སོར་དང་མཛུབ་ཀྱིས་ཡང་བཙལ་ནས། ། མིག་གི་གཟིགས་སྟངས་མཁས་པར་བྱ། ། ༼༣༤༩༽ཞེས། རྩེ་ཆུང་གི་ནང་ངེས་སུ་རྩ་གཉིས་ཁམས་དངས་མ་འབབ་པའི་རྩ་ཁྲག་དངས་མ་དང་འདྲེས་པ་སྟེ། མནན་དུས་སྲོག་རྩར་ཐིག་པ་ལྷུང་བས་བརྒྱལ་བར་བྱེད་ལ། ཕྱིར་ཆ་གཉིས་རླུང་དང་འོད་ཟེར་འདྲེས་པས་རྒྱུ་བས་མནན་དུས་རིག་པ་གསལ་ལ་འོད་ལྔ་འཆར་རོ། ། བཅུ་གཅིག་པ་མཐུན་དེས་ནི། རང་གདངས་ཟླུམ་པོ་རྨ་བྱའི་མདོངས་འདྲ་ལ། དངས་ཆ་དེའི་གདངས་ཀྱི་ཆ་ཁྲའི་མིག་འདྲ་ཞེས། གསལ་བ་དང་ཐིག་ཕྲན་གཞན་ཡང་ཉའི་མིག་ལྟ་བུ།
འཚེར་བའི་བཀྲག་དང་འོད་ཟེར་བྱི་ལའི་མིག་ལྟ་བུའོ། ། དེ་ལྟར་ལྷུན་གྲུབ་ཀྱི་སྣང་བ་དེ་ཀུན་འཕེལ་བར་སྣང་དུས་འཕེལ་བ་རང་མཚན་དུ་མེད་ལ། ནང་དུ་རང་ལོག་པ་ལས་འགྲིབས་པ་མེད་དོ། ། རྒྱུད་དང་མན་ངག་ལས་ཕྱིའི་ནམ་མཁའ་ན་ཡོད་པར་གསུང་བ་དེ། རེ་ཞིག་དགོངས་ཏེ་གསུང་བ་ནི་རྐྱེན་ཕྱིའི་ནམ་མཁར་མིག་གཏད་ན་མཐོང་བའི་ཆ་དང་དེ་ན་ཡོད་ཡོད་འདྲ་བས་སོ། ། སྤྱིར་ཕྱི་ན་ཡོད་ན་གཞན་གྱིས་ཀྱང་མཐོང་དུ་རུང་བ་ལས། གཞན་གྱིས་རང་གི་སྟོང་གཟུགས་མི་མཐོང་བ་དེ་ལུས་ཀྱིས་བསྒྲིབས་པས་སོ། ། རང་གི་མཐོང་བ་ནི་འོད་རྩ་དག་པའི་གསེང་ནས་ནང་དུ་ཤར་བས་མཐོང་ཁང་ལས་སྣང་བ་༼༣༥༠༽ཉི་མ་ཤར་བ་བཞིན་ནོ། ། གཏན་ཚིག་ནི་མིག་བཙུམ་ན་སྟོང་གཟུགས་མཐོང་བ་འདིས་ནང་ན་ཡོད་པར་ཤེས་སོ། ། དེས་ན་སྐུ་ལ་སོགས་པའི་སྣང་བ་ཕྱིའི་ཡུལ་ན་མེད་ཀྱང་ཡོད་ཡོད་ལྟར་སྣང་བ་མེ་ལོང་ལ་བལྟ་དུས་བྱད་ཤར་བ་ལྟར།
ནང་འོད་རྩ་དངས་པའི་མེ་ལོང་ན། སྙིང་གི་རིག་པ་བྱད་ཀྱི་སྣང་བ་དེ། ཡུལ་ལ་མེད་ཀྱང་ནང་དུ་མཐོང་བ་དམིགས་པ་དག་པའི་འོད་རྩའི་ཡོན་ཏན་གྱི་ཆ་ལས་ཤར་བའོ། ། རྟོགས་སླ་བ་ཙམ་དུ་ཡུལ་སྣང་ཞེས། ཕྱིའི་ནམ་མཁའ་ལ་དབྱིངས་རིག་དང་སྒྲོན་མ་སྣང་ཞེས་གསུངས་སོ། ། གསུམ་པ་རྣམ་པར་དག་པའི་དབྱིངས་གྱི་སྒྲོན་མ་ལའང༌། ངོ་བོ། ངེས་ཚིག ། དབྱེ་བ། རང་བཞིན།
མཚན་ཉིད། སྒོང་ཚུལ། ཚད། གནས། སྒོ། དངོས། མཐུན་དཔེ་དང་བཅུ་གཅིག་ལས། དང་པོ་ངོ་བོ་ནི་མཐིང་ག་ལས། ལྔ་ལྡན་དུ་མཆེད་དེ། འོད་ལྔའི་ལུ་ཁྱུད་ཟླུམ་པོའི་ནང་ན་པད་འདབ་དང་བཅས་ཟ་འོག་གི་བེར་ཁྱིལ་ལྟར་སྣང་བ་རིག་པ་རྡོ་རྗེ་ལུ་གུ་རྒྱུད་གཟེར་འདེབས་པའི་ར་བར་བྱུང་བའོ། །
འདི་ཐིག་ལེའི་འོད་ཁྱིམ་ཡིན་པས་འགུལ་འཁྲིག་ཤས་ཆུང༌། དེའང་ནམ་མཁར་གཏད་དུས་དང་པོ་མཛོད་སྤུའི་ཐད་དྲང་གི་ནམ་མཁར་མཐིང་ག་ཁྱབ་པ་ཆེན་པོའི་འོད་དུ་འཆར་༼༣༥༡༽ལ། དེའི་ནང་ནས་ཁ་དོགས་ལྔར་འཆར་རོ། ། དེ་ཡང་མིག་གི་ཟུར་གཉིས་ལས་འཇའམ་ན་རོ་ལྟར་འཆར་རོ། ། དེང་སང་འདིའི་དེས་དོན་གཉིས་ཀ་ནོར་ནས། དེས་ཤར་རོ་ལྟ་བུ། ཐིག་ལེ་གཉིས་གཤེགས་པ་སྡོམ་པར་བཤད། དོན་ནོར་ནས། ཕྱི་དབྱིངས་ལ། ཀུན་མཁྱེན་གྱིས་འཇའ་ཚོན་གྱི་གུར་ཁྱིམ་དུ་གོ་འཕོས་མ་འཕོས་གྱི་གསུང་བའི་ཚིག་གིས་འཁྲུལ་ནས།
འཇའ་ཚོན་དུ་མ་འཕོས་པ་མཐིང་ག་ཁྱབ་ཆེན་ཕྱི་དབྱིངས་དང༌། དེ་འཇའ་ཚོན་དུ་འཕོས་པ་ནང་དབྱིངས་ངོ་ཞེས་བཤད་ཀྱང༌། ཀུན་མཁྱེན་གྱི་དགོངས་པའི་ཕྱོགས་ཙམ་མ་ཉེ་བ་མ་ཡིན་ཏེ། དཔེ་ནི་གཉིས་སྡོམ་པ་ལ་གོ་བས། དང་པོ་མཐིང་ག་ལ་དེ་ནས་ལྔ་ལྡན་དུ་ཤར་བ་གཉིས་ཀ་སྡོམ་ནས་ཕྱི་དབྱིངས་ཞེས་དང༌། དང་པོ་རོ་ཁ་ནག་པོ་ཁྱོགས་ཙམ་ཡོད་པ་ན་རོ་ལྟར་མིག་གི་ཟུར་གཉིས་ནས་འཆར་བའི་རྒྱུ་མཚན་གཉིས་བཀོད་དོ། ། དོན་ནང་དབྱིངས་རིག་པ་འོད་ཀྱི་ཁང་པ་ན་བཞུགས་པའི་ཀ་དག་གི་ནང་གདངས་སྙིང་གར་མཐིང་ག་ཁྱབ་པ་ཆེན་པོ་འཇའ་ཚོན་གྱི་ཁ་དོགས་དུ་མི་གསལ་བ་དེ་ནང་དབྱིངས་དང༌། དེ་རྩའི་ལམ་ནས་ཕྱི་རོལ་གྱི་ནམ་མཁའ་ལ་དང་པོ་མཐིང་ཀ་ལ་འཇའ་༼༣༥༢༽ཚོན་དུ་འཕོས་པ་ལ་ཕྱི་དབྱིངས་སུ་གསུངས་སོ། ། འོ་ན་ཕྱི་བར་བྱས་ནང་ཚུར་བྱས་པ་ལྟ་བུ་ནི་མ་ཡིན་ནོ། ། གསུང་ན་དེ་ཅི་རྙམས་ན།
དབྱིངས་ཀྱི་སྣང་བ་ཕྱིའི་ཡུལ་ན་མེད་ཀྱང་ཡོད་ཡོད་འདྲ་བ་ནི། མེ་ལོང་ལ་ལྟ་དུས་བྱད་ཤར་བ་ལྟར། ནང་འཽད་རྩ་དངས་པའི་མེ་ལོང་ན། སྙིང་གི་རིག་པ་བྱད་ལྟ་བུའི་སྣང་བ་དེ་ཡུལ་ལ་མེད་ཀྱང་ནང་དུ་མཐོང་བ་དམིགས་པ་དག་པ་འོད་རྩའི་ཡོན་ཏན་གྱི་ཆ་ལས་བྱུང་བར་ཤེས་དགོས་སོ། ། རང་ཤར་ལས། དམིགས་དག་པའི་ཡུལ་སྣང་ལ། ། ཡེ་ཤེས་ཚིག་ཆོད་སྐྱེ་བར་འགྱུར། ཞེས་སོ། ། མུ་ཏིག་ཕྲེང་བ་ལས། དབྱིངས་ནི་ཡང་ཤིང་རྒྱ་ཆེ་བ། །
ཆོས་ཉིད་ཡུལ་རྣམ་དག་པ་དང༌། ། དཔེར་ན་ནམ་མཁའ་འཇའ་ཚོན་བཞིན། དག་པས་ཉོན་མོངས་དྲི་མ་ཟད། ། ཞེས་སོ། ། དེ་ལྟར་ཤེས་ན་གང་ཟག་རྫོགས་པ་ཆེན་པོའི་ཀློང་ནས་སྐྱེས་པ་ཁོ་བོ་སྣ་ཚོགས་རང་གྲོལ་ལྟའོ་གསུང་ཞ་བཞིན་ནོ། ། རྒྱས་པར་ས་བཅད་འོག་མ་དག་གིས་སྟོན་ནོ། ། གཉིས་པ་ངེས་ཚིག་ནི། རིག་པའི་རང་ཡུལ་དང༌། སྣང་བའི་འཆར་གཞི་བྱེད་པས་དབྱིངས། ཡུལ་དུ་སྣང་བ་ལ་དྲི་མ་མེད་པས་རྣམ་པར་དག་པ།
ལུ་གུ་རྒྱུད་༼༣༥༣༽དེའི་གོ་རར་བཟུང་ནས་ཕྱི་དབྱིངས་སྣང་དང་ནང་གི་རིག་པ་གཉིས་ཀ་གསལ་བར་བྱེད་པས་སྒྲོན་མའོ། ། གསུམ་པ་དབྱེ་བ་ལ་གསུམ་ལས། གཞི་ལ་གནས་པའི་དབྱིངས་རྣམ་དག་གི་སྒྲོན་མ་ཙིཏྟའི་ནང་ན་ཡེ་ཤེས་དང་འོད་ཀྱི་ལྷུན་གྲུབ་ནང་གསལ་དུ་གནས་པའོ། ། ལམ་ལ་སྣང་བའི་དབྱིངས་རྣམ་དག་གི་སྒྲོན་མ་མུ་ཁྱུད་ལྔའི་ར་བས་བསྐོར་བ་དབུས་ན་པདྨ་འདབ་མ་ཅན་གྱི་ཐིག་ལེ་སྟོང་སྒྲོན་གྱི་དྭངས་ལ་བསྡུད་པའོ། ། འབྲས་བུ་ཡུལ་ལ་སྣང་བའི་དབྱིངས་རྣམ་དག་གི་སྒྲོན་མ་ལུ་གུ་རྒྱུད་བཅོན་དུ་འཛིན་པ་སྟེ། འོད་ལྔའི་དྲ་བ་དང་ཕྱེད་དང༌། ཟ་འོག་གི་རིས་ལ་སོགས་པའོ། ། ཕྱི་མ་འདི་གཉིས་དང་པོ་མཐིང་ག་དང༌། དེ་ནས་ལྔ་ལྡན་དུ་གསལ་བ་གཉིས་གསུང་བ་ཡིན་ནོ། ། འོད་གསལ་མཛོད་ལས།
ལམ་གྱིས་དབྱིངས་མིག་གི་འོད་རྩའི་རང་འོད་ལ་བཞེད་དོ། ། བཞི་པ་རང་བཞིན་ནི་རང་ངོ་ཀ་དག་ཏུ་གནས་པས་དབྱིངས་ཀྱི་ར་བར་རིག་པ་བཅུག་དུས་ཟང་ཐལ་མཉམ་པའི་དགོངས་པར་དལ་ཆེན་པོའི་བསྟོན་ངང་གིས་འབེབས་ལ། ལྷུན་གྲུབ་ཡེ་གདངས་ཀྱི་སྣང་བ་ལས་ནམ་མཁར་ཟ་འོག་གི་བེར་ཁྱིམ་ལ་སོགས་པའི་སྣང་བ་དུ་མར་འཆར་བ་ནི་༼༣༥༤༽དགོངས་པ་ཀ་དག་དང་ལྷུན་གྲུབ་གཉིས་སུ་མེད་པ་འདིའི་རང་བཞིན་ཡིན་ནོ། ། ལྔ་པ་མཚན་ཉིད་ནི། མཐིང་ཀ་ཁྱབ་ཆེན་དང༌། ལྔ་ལྡན་འོད་དུ་སྣང་བ་གང་ཞིག་རིག་པའི་ཡུལ་གྱི་ཆར་གནས་པའོ། ། ནང་གསེས་སུ་ཐེག་མཆོག་མཛོད་ལས། ཕྱི་འོད་ཀྱི་དབྱིངས་སྟོང་གསལ་ཟང་མ། ནང་རིག་པའི་དབྱིངས་ཀ་དག་ཟང་མར་ཡེ་ནས་གནས་པའོ། ། དྲུག་པ་གོམ་ཚུལ་ནི།
འཁོར་འདས་རུ་ཤན་ཕྱེ་ནས་ལུས་ངག་རྣལ་དུ་ཕབ་སྟེ་མངོན་སུམ་ངོ་སྤྲོད་དབྱིངས་ཀྱི་ར་བར་རིག་པ་བཅུག་ནས་ཉིན་མཚན་མེད་པར་ཉམས་སུ་བླང་པས་ནང་གི་ཡེ་ཤེས་ལྔའི་གསལ་ཆ་ལས་ཡེ་ཤེས་ལྔའི་ཁ་དོགས་གི་སྣང་བ་དང༌། ཡེ་ཤེས་རྣམས་ཀྱི་ཆ་ལས་དབྱིབས་སུ་སྣང་བ་དང་པོ་འོད་མེ་ལོང་ཙམ་ནས། དེ་ནས་དུམ་བུ་དང༌། ཡུལ་གྲུ་ཙམ་དང༌། ནམ་མཁའ་གང་བ་ནས། ཅི་སྣང་དབྱིངས་ཀྱི་སྣང་བར་ཤར་ནས་སྐུའི་བར་མཐོང་སྟེ། ཟད་པའི་སྣང་བ་ལ་ཐུག་པ་ནི་འདིའི་གོམ་ཚུལ་ལོ། ། ཆོས་ཉིད་ཀྱི་སྣང་བ་དམིགས་པ་དག་ནི། ཐལ་འགྱུར་ལས། དེ་ནས་ཡེ་ཤེས་འཕེལ་བའི་ཉམས། །
ཁ་དོགས་དང་ནི་དབྱིབས་ཀྱི་ཡང༌། ། ཕྱི་དང་ནང་ཀུན་གསལ་བར་ཁྱབ། ། གོང་ནས་༼༣༥༥༽གོང་དུ་ངེས་པར་འཕེལ་ཞེས་སོ། ། འདི་ནི་སྣང་ཉམས་ཏེ། ཡེ་ཤེས་ལྔའི་ཁ་དོག་གི་སྣང་བ་མཐོང་བས་འཁོར་བའི་ལས་ཀྱི་མཐའ་ཕྱེད་གཟུང་བ་ཡུལ་མ་དག་པར་སྣང་བ་ལས་འདས་དབྱིབས་ཀྱིས་སྣང་བ་མཐོང་བས་སྔ་མའི་སྟེང་དུ་འཛིན་པ་རྟོག་པའི་ཕྱེད་ཅང་མེད་ཆད་སྟོང་དུ་འཛིན་པ་ལས་ལོག་པས་འཁོར་བའི་སུམ་ཆ་ལས་ལོག་ནས་ཀུན་ཏུ་རྟོག་པ་གཞི་གྲོལ་ཡེ་སངས་སུ་དག་པས་འཛིན་ཆའི་ཕྱེད་སྣང་པ་རང་མཚན་དུ་འཛིན་པ་ལས་ལོག་སྟེ། མདོར་ན། གཟུང་རྟོག་མ་དག་པའི་འཛིན་པ་དང༌། འཛིན་རྟོག་རྟག་ཆད་དུ་འཛིནཔ་ཐམས་ཅད་ལས་འདས་ཏེ། གཟུང་འཛིན་རང་བཞིན་མེད་པར་རྟོགས་པའམ། ཆོས་ཀྱི་བདག་མེད་རྟོགས་པ་ཞེས་བྱའོ། །
ཀུན་མཁྱེན་ཆེན་པོ་སྣང་བ་འདི་དག་ལ་ཡེ་ཤེས་ཟེར་ཀྱང་དངོས་མ་ཡིན་ཏེ། ཡེ་ཤེས་ཀྱི་ཕྱོགས་ཡིན་པས་གསུངས་པ་ཡེ་ཤེས་དེའི་གདངས་ཡིན་པས་ནང་གསེས་ཡེ་ཤེས་ལྔའི་ཁ་དོགས་ཀྱི་སྣང་བ་དང༌། དབྱིབས་ཀྱི་སྣང་བ་གཉིས་ལས། དང་པོ་ནི་མེ་ལོང་ལྟ་བུའི་ཡེ་ཤེས་ཁ་དོགས་དཀར་པོ་རྣམ་པ་ལྟ་བུ་འཆར་བ་དང་དེ་ཉིད་རྡོ་རྗེ་མི་བསྐྱེད་པའི་གདངས་དཀར་ལ་འཚེར་བ་སོགས་རིགས་གཞན་ལའང་སྦྱར་རོ། ། ༼༣༥༦༽དེ་དག་གི་རྗེས་སུ། ཡེ་ཤེས་ལྔའི་དབྱིབས་ཀྱི་སྣང་བ། མེ་ལོང་ལྟ་བུའི་དབྱིངས། མིག་ཚག་གི་རྣམ་པ་འདྲ་བ་དང༌། མིག་མང་རིས་དང༌། དྲ་བ་དྲ་ཕྱེད་སོགས་འཆར་ཏེ།
སྤྱིར་དབྱིབས་དང་ཁ་དོགས་གཉིས་གཅིག་ལ་གཅིག་ལྟོས་འཇོག་ཙམ་ལས་ཁ་དོགས་མེད་པའི་དབྱིབས་དང༌། དབྱིབས་མེད་པའི་ཁ་དོགས་རང་རྐྱ་བ་མེད་ཀྱང་འདིར་ནི་ནང་གསལ་གྱི་སྣང་སྟོང་གི་ལྡོག་པས་ཕྱིར་སྣང་འོད་ལྔ་ལའང་ཁ་དོགས་དང་དབྱིབས་གཉིས་རང་གི་ལྡོག་པ་ནས་བཤད་དོ། ། བདུན་པ་ཚད་ནི། ཉམས་སུ་བླངས་བས་སྣ་རྩེ་ནས་སྨིན་མཚམས་ཀྱི་ཡར་མཚམས་ལ་སོར་བཞིའི་ཐད་ནས་དང་པོ་མཐིང་ཀ་ལས་ཁ་དོགས་ལྔར་མཆེད་པ་སྟེ། ཟ་འོག་རིས་ལིང་ཚེར་སྣང་བ་ནས་མེ་ལོང་ཙམ་དང༌། དུམ་བུ་དང༌། བལྟས་ཚད་ཁྱབ་པའི་ནང་ན་སྐུ་ཤར་བ་ནི་གོམས་པའི་ཚད་དོ། ། འདིའི་དུས་ན་འཁོར་འདས་ཕྱེད་པས་ཕྱིས་འཁོར་བར་མི་འཇུག་པའི་ཚད་ཡང་ཐོབ་པའོ། ། བརྒྱད་པ་གནས་ནི། གཞིའི་དབྱིངས་ཙིཏྟ།
ལམ་གྱི་དབྱིངས་འབྲི་གུ་ཏ། འབྲས་བུ་རང་ཤར་གྱི་དབྱིངས་ཀྱི་གནས་ནམ་མཁའ་སྤྲིན་དང་བྲལ་བའོ། ། དགུ་པ་སྒོ་ནི། མིག་ནས་འཆར་རོ། ། བཅུ་པ་དབྱིངས་ཀྱི་སྒྲོན་མ་དངོས་ནི། ༼༣༥༧༽ཡར་མཚམས་སུ་དང་པོ་མཐོང་ག་ཁྱབ་པ་པ་ཆེན་པོའི་འོད་ལས་རྣམ་ལྔ་རང་གསལ་འཇའ་འོད་ཀྱི་ནང་ན་མུ་ཁྱུད་ཀྱི་ར་བས་བསྐོར་བའི་ཐིག་ལེ་སད་འདབ་དང་བཅས་པ་ནི། དབྱིངས་ཀྱི་ར་བ་ཞེས་བྱ་བའམ་འཇའ་ཚོན་དབྱིངས་ཀྱི་སྣང་བ་ཞེས་བྱ་ལ། མཐིང་ཀ་ནི་དབྱིངས་ཀྱི་རང་ངོ་ཞེས་བྱ་སྟེ། ནང་དུ་རིག་པ་འོད་དེའི་ཁང་པ་ན་བཞུགས་ལ། ཕྱིར་རུ་ལུ་གུ་རྒྱུད།
ཐིག་ལེ་སྟོང་པ་དང་བཅས་པ་དེའི་ར་བ་ན་བཞུགས་ཏེ། འོད་ལྔའི་སྣང་བ་དང་མུ་ཁྱུད་ཀྱི་ར་བ་གཉིས་དབྱིངས་དངོས་ཡིན་ནོ། ། དེ་ཡང་དངོས་པོ་རགས་པར་མེད་པས་གཟུང་ཡུལ་དུ་མ་གྲུབ། ཆད་པ་ཕྱང་ཆད་མ་ཡིན་པས་རང་གསལ་འཇའ་ཚོན་ལྟ་བུའོ། ། འབྱུང་བའི་གནོད་པས་མི་ཤིག་པས་འདུས་བྱས་འཁོར་བ་མ་ཡིན་པ། གནད་དང་ལྡན་པས་མཐོང་ནས་གོམ་ན་གཞི་ཡེ་སངས་རྒྱས་པ་ལ། རྟོགས་པས་སངས་རྒྱས་ཞེས་བྱའོ། ། བཅུ་གཅིག་པ་འདིའི་མཐུན་དཔེ་ནི། ཡི་གེ་ན་རོ་བཞིན་དུ་གཤོགས་པ་གཉིས་སྡོམ་པས་ན་རོ་གཅིག་འགྲུབ་པ་ལྟར། ཕྱིའི་དབྱིངས་མཐིང་ཀ་དང་དེ་ལས་ཤར་བའི་སྣང་བ་གཉིས་སྡོམ་པས་དབྱིངས་ཀྱི་སྒྲོན་མ་ཞེས་གཅིག་ཏུ་བཏགས་པ་ཡིན།
ན་རོའི་༼༣༥༨༽གཤོགས་པའི་ཚིག་གིས་ཐིག་ལེ་གཤོགས་པ་ལ་གོ་བ་ཡང་དག་པ་མ་ཡིན་ནོ། ། ན་རོའི་གཟུགས་ལྟར་མཐིང་ག་ཁྱབ་པ་ཆེན་པོ་ཡང་དང་པོ་སྨིན་མཚམས་སུ་སྣང་དུས་རེས་ཁ་ནག་པོའི་རྣམ་པ་ཕྲེང་ཙམ་འཁྱོགས་དང་བཅས་པ་ལས། དེ་ཉིད་ལ་གཏད་དུས་ཕྱིས་འཇའ་ཚོན་སྣ་ལྔ་ལྟ་བར་སྣང་ལ་སྣང་བའོ། །

ཐལ་འགྱུར་ལས། དཔེར་ན་ཡི་གེ་ན་རོ་བཞིན། གཉིས་ཀྱིས་བཟུང་སྟེ་སྡོམ་པས་གཅིག ། ནག་པོ་བསྒྱུར་དུ་བརྡུབ་པ་མིན། ། དེ་ལ་གོམ་པའི་གདེངས་རྙེད་ནས། ། བར་སྣང་འཇའ་ཚོན་ཇི་བཞིན་དུ། ། ཁ་དོགས་མ་འདྲེས་ཡོངས་སུ་རྫོགས། ། ཞེས་སོ། ། ཇི་ལྟར་ཉམས་སུ་ལེན་ན་འཁོར་འདས་རུ་ཤན་ཕྱེ་ནས་དང་པོ་དབྱིངས་སྣང་ངོ་སྤྲད་དེ་སྣ་རྩེར་མག་གཏད་པས་འཇའ་ཚོན་འོད་དུས་མིག་གི་ཟུར་གཉིས་ལ་དམ་བུའི་ཁྲིད་དེ་ནམ་མཁར་ལྟ་ཞིང་ཉི་མའི་ཟུར་ནས་ཁྲིད་པས་གར་གཏད་ཀྱི་པར་སྣང་བ་སྟེ། ཟླ་བ་དང་མར་མེའི་འོད་ཀྱི་དཀྱིལ་ལ་གཏད་པས་སྣང་སྟེ་རིམ་གྱིས་མཆེད་ནས། འཁྲུལ་སྣང་འདོལ་དུ་འཆར་བ་ནི་གོམ་པའི་ཚད་དོ། །
བཞི་པ་ཤེས་རབ་རང་བྱུང་གི་སྒྲོན་མ་ལ། ངོ་བོ། ངེས་༼༣༥༩༽ཚིག དབྱེ་བ། མཚན་ཉིད། སྒོ། གནས། ཚད། མཐུན་དཔེ་དང་བརྒྱད་ལས། དང་པོ་ངོ་བོ་ནི།
སྒྲོན་མ་གཞན་ལ་ཁྱབ་བྱེད་དུ་ཡོད་པའི་ཤེས་རབ་གྱི་རྣམ་པ། དགོངས་པ་ཆོས་ཉིད་སྟོང་གསལ་རང་གནས་པའི་རྩལ་དང་བཅས་པ་དེ་ཡང་སྒྲོན་མ་ཀུན་གྱི་ཤེས་བྱེད་སྟེ། ཐབས་སུ་རྒྱང་ཞགས། ཐིག་ལེ། དབྱིངས་གསུམ་ལ་མ་འགུལ་བར་གཏད་པས། ནང་དུ་རང་རིག་གསལ་དྭངས་ཁྱེད་པ་རང་གནས་ཀྱི་དགོངས་པ་ཀློང་རྟོལ་གྱིས་ཤེས་རབ་དང་བཅས་པའོ། ། སྒྲོན་མ་འབར་བ་ལས། ཤེས་རབ་རང་བྱུང་སྒྲོན་མ་ནི། ། འདི་ལྟར་སྒྲོན་མ་ཐམས་ཅད་ཀྱི། ། ཤེས་བྱེད་ཚུལ་དུ་གནས་པ་ན། །
ཀུན་གྱི་ཆ་ལ་འདི་ཉིད་པས། ། འབྱེད་པའི་ཤེས་རབ་ཉིད་ལས་ནི། ། འབྱེད་པ་མེད་པའི་ཚུལ་དུ་གནས། ། ཆ་ཕྲ་བསྐྱེད་པའི་ངོ་བོར་ནི། ། ཡེ་ཐོག་ཉིད་ནས་གནས་པའོ། ། ཞེས་སོ། ། གཉིས་པ་ངེས་ཚིག་ནི། ། ནང་དུ་རང་གནས་ལྷུན་གྲུབ་ཀྱི་དགོངས་པ་ཤེས་དུས་ཕྱིར་སྣང་བ་རང་སྣང་ཟང་ཐལ་དུ་ཤེས་ཏེ་ཆོས་ཐམས་ཅད་ཀྱི་སྤྱི་སྟོང་ཞིང་བདག་མེད་པར་ཤེས་ལ། རང་གི་ཡེ་ཤེས་ཀྱི་ཚད་རྣམས་ཤེས་པས་ཤེས་ཞེས་བྱའོ། ། ༼༣༦༠༽རབ་ནི་ཀུན་གྱིས་རྟོགས་དཀའ་བའི་དགོངས་མ་བཙལ་རང་ལ་རྙེད་པས་ཆེས་འཕགས་པ་རྩེ་མོར་གྱུར་ལ།
ཡེ་ནས་རང་ལ་ཡོད་པ་རྙེད་པས་རང་ཞེས་བྱའོ། ། རྒྱུའི་མ་བསྐྱེད་པས་རང་ཤར་འགགས་མེད་དུ་བྱུང་བས་བྱུང་ཞེས་བྱའོ། ། ཆོས་རྣམས་གསལ་བར་ཤེས་པས་སྒྲོན་མ་ཞེས་བྱའོ། ། རང་སྣང་རང་ངོར་རིག་པས་ཁྱབ་ཅིང་ཤེས་པས་མ་ཞེས་བྱའོ། ། དེ་ནི་རིག་པའི་རང་འགྲོས་ཀྱི་ཆོས་རྣམས་རང་བཞིན་མེད་པར་རྟོགས་པ་ཡིན། གསུམ་པ་དབྱེ་བ་ལ་ལྔ། གཞི་གནས་རང་བྱུང་གི་ཤེས་རབ་ནི། ནང་གནས་རིག་པའི་མཁྱེན་ཆ་སྟེ། འཆར་གཞི་དང་རྟེན་དུ་གནས་པའོ། ། སྣང་བ་ཅེར་འཛིན་གྱི་ཤེས་རབ་ནི་དབྱིངས་རིག་ཐད་གར་རྟོགས་པ་སྟེ།
དབྱིངས་སྣང་འོད་དང༌། རིག་སྣང་ལུ་གུ་རྒྱུད་དེ། ཐལ་འགྱུར་ལས། འོད་དང་ཁ་དོགས་དབྱིངས་ཉིད་དངས། ། ཡེ་ཤེས་ལྔ་ཡི་རང་སྣང་སྟོན། ། ཞེསསོ། ། དབྱིངས་རིག་ཟུང་འཇུག་གི་རང་དུས་ན་རང་གསལ་དྲི་མེད་དག་པའི་དགོངས་པ་ཆོས་ཉིད་དུ་སྐྱེལ་བར་བྱེད་པའོ། ། དྲན་པ་འགགས་མེད་ཀྱི་ཤེས་རབ། ། ཤར་རིས་མེད་དུ་མར་ཤར་ཡང༌། ། གྲོལ་རང་ངོ་ཆོས་ཉིད་གཅིག་ཏུ་སྡུད་པའོ། །
༼༣༦༡༽འདི་གསུམ་གྱི་དང་པོ་རིག་པ་དངོས། གཉིས་པ་རང་བབ་ཀྱི་དྲན་པ་རིག་ཆ་དང་བཅས་པ། གསུམ་པ་ཤར་གྲོལ་གྱི་རང་དུས་ན་རིག་ཆ་དང་བཅས་པའོ། ། དེ་གསུམ་ལ་ཕྱི་དབྱིངས་རིག ནང་གི་རིག་པ་དང་བཅས་རང་ངོ་ཤེས་པ་རིག་རྩལ་གྱི་ཤེས་རབ་རིག་ཆར་ཤར་ལ་འགྱུ་ཆར་མ་སོང་བ་དེ་ཡིན་ནོ། ། སོ་སོར་རྟོགས་པའི་ཤེས་རབ་ནི། ཆོས་དང་ཆོས་ཅན་རང་དང་སྤྱིའི་རྣམ་པ་དང་མཚན་ཉིད་ལ་སོགས་པ་ཇི་ལྟར་སྣང་བ་མ་འདྲེས་པར་ཤེས་པའོ། ། འཇུག་བྱེད་རྣམ་གསུམ་གྱི་ཤེས་རབ། སྐྱེ་གནས་བར་དོ་འདིར་ཐོས་པས་གཏན་ལ་འབེབས། བསམ་པས་ངེས་པར་བྱེད།
བསྒོམ་པས་རོ་མྱོང་བས་ཐོས་བསམ་གྱི་མཚམ་ཕྱེད་པའོ། ། ཕྱི་མ་འདི་གཉིས་ཡིད་ཤེས་རག་པ་འགྱུ་ཆར་ཤར་དུས་ཤེས་རབ་ཀྱི་ངོ་བོར་སྐྱེ་བ་ཡིན་ནོ། ། བཞི་པ་མཚན་ཉིད་ནི། ཡུལ་སྣང་བས་བསྡུས་པའི་ཆོས་དང༌། ཡུལ་ཅན་ཤེས་པས་བསྡུས་པའི་ཆོས་རྣམས་རང་བཞིན་མེད་པར་རྟོགས་པས་ཤེས་བྱ་ཤེས་སྤང་བྱ་སྤོང་ནུས་སུ་སྐྱེ་བའོ། ། རྟགས་གཅིག་དང་དུ་བྲལ་གྱི་རིགས་པས་སྒྲུབ་པའོ། ། ལྔ་པ་འཆར་བྱེད་ཀྱི་སྒོ་ནི། དབང་པོ་༼༣༦༢༽ལྔ་སྟེ་དབང་ཤེས་ཀྱིས་ཡུལ་མཇལ་བ་ནི་ཤེས་རབ་ཡིན་ལ་དེའི་སྒོ་ཡིན་པའི་ཕྱིར། ཁྱད་པར་དུ་སྣ་ནས་དྲན་པ་ཤེས་རབ་ཀྱི་རྟ་བདེ་རླུང་རྒྱུ་བས་དེ་ཉིད་ཡིན་ཏེ། མེ་རླུང་ཤེས་རབ་ཀྱི་གདངས་མེད་སྟག་ལྟ་བུ་མཚན་མོ་སྦྲིད་པ་བྱུང་དུས་འཆར་བས་ཤེས་སོ། །
དེས་ན་ཤེས་རབ་ངོས་ནི་ཤེས་པས་ཡུལ་རིག་ཀྱང་རྟོག་པར་མ་སྐྱེས་པའི་གསལ་ཆ་ལྗོན་པ་དེ་ཡིན་ལ། སྒོ་དབང་པོ་ལྔ་ལ་རྟོག་མེད་ཀྱེ་ཤེས་པ་དངས་པ་ལྔ་བྱུང་ཀྱང༌། དབང་ཤེས་རྟོག་བྲལ་དེ་ཉིད་སེམས་ཡིན་ཀྱང༌། དེའི་ནང་ན་རང་བྱུང་ཡེ་ཤེས་ཀྱི་ཆ་གསལ་རིག་རྟོག་མེད་གང་ལའང་མི་འཛིན་པ་ཞིག་ཡོད་པ་དེ་ངོས་གཟུང་བར་བྱའོ། ། དེ་བཞིན་དུ་ཐོས་བསམ་བསྒོམ་པའི་ཤེས་རབ་ཀྱི་རང་དུས་དེ་ན་ཡེ་ཤེས་ཀྱི་ཆ་ཡོད་པ་དེ་འདིར་ངོས་བཟུང་གི རྟོག་དཔྱོད་སེམས་ཀྱིས་བསྡུས་པ་ལ་ཤེས་རབ་རང་བྱུང་གི་སྒྲོན་མར་མི་འདོད་པར་ཤེས་པ་གནད་ཀྱི་ཁྱད་པར་ལགས་སོ། ། དྲུག་པ་གནས་ནི། ཙིཏྟ་ན་ཁྱད་པར་ཆེན་པོའི་འོད་རྩ་བཞི་དང༌། ཤེས་རབ་ཀྱི་རང་རྩལ་ཟེར་གདངས་ཀྱི་རྩ་ཐམས་ཅད་ཀྱི་ནང་ན་གནས་པས་ལུས་ཀུན་ལ་ཁྱབ་སྟེ། ཕྱིར་མ་འཕོས་ལ་ནང་ན་ཕྲ་བར་གནས་པ་ལས་ཀྱི་རླུང་གིས་ཕྱིར་རྩལ་བསྐྱེད་པས་ཡུལ་༼༣༦༣༽རིག་པར་ཤར་བས་གང་དུ་རིག་ཀྱང་ཤེས་པས་ཚོར་བ་དེས་ཤེས་ལ།
རླུང་གི་རྟ་ལ་ཞོན་པས་རང་རྩལ་རྩ་འདབ་འགའ་རེ་ལ་མཐུན་མོང་པ་ཤེས་པ་རྨུག་ཅིང་མི་གསལ་ལ། ཡང་རྩ་ཟང་ཐལ་དུ་རང་རྩལ་ཚུད་དུས་ཤེས་པ་གསལ་ལ་ངར་ཆེན་བ་སྟེ། མདོར་ན་ངོ་བོ་རིག་པ་སྙིང་དང་དེའི་རྩལ་ཤེས་རབ་མེ་སྟག་ལྟ་བུའི་རྩལ་ནི་རྩ་རྣམས་ན་ལས་རླུང་གི་རྟ་ལ་ཞོན་ནས་རྒྱུ་སྟེ། དེའང་མིང་གཞི་འདུས་པའི་ཡེ་གདངས་ལ་གནས་པ་ནི་འབྱུང་བ། ཤེས་པ་གཉིས། ཡེ་ཤེས་རིག་པ་གཉིས་ཏེ་བཞི་ཡེ་གདངས་ལ་གནས་ཞིང་དེ་བཞི་ཤེས་ཤིང་འབྱེད་པར་བྱེད་པར་ཡེ་ནས། ལུས་ཀྱི་ཆ་ལ་གནས་ནས། སྐབས་སུ་ལས་རླུང་གིས་ཕྱི་རོལ་དུ་ཡང་བསྐྱོད་པས་འདི་རྒྱུ་དུས་ཀྱི་ཞོན་པའི་རྟ་ལས་རླུང་ཡིན་ནོ། ། འོད་དང་ཐིག་ལེ་སོགས་ཀྱི་རྟ་ཡེ་ཤེས་ཀྱི་རླུང་ཡིན་ཀྱང་འདི་དང༌། འདྲེས་པས་ལས་རླུང་དག་དགོས་པ་ཡིན་ནོ། །
དེ་ལྟར་རིག་རྩལ་གྱི་ཤེས་རབ་མེ་སྟག་ལྟ་བུ་དེ་ནང་རིག་པའི་རང་གདངས་དང་འབྲེལ་ལ། ཕྱི་རོལ་དུ་སེམས་ར་འཆར་བ་དང་ཡང་འབྲེལ་བ་ཡིན་ནོ། ། གང་གིས་སྙམས་ན། ཤེས་རབ་ཕྲ་མོ་དེ་ཕྱིར་མ་འཕྲོས་ཞིང་ནང་༼༣༦༤༽དུ་ཤེས་རབ་ཀྱི་ངོ་བོར་སྐྱེ་ན་ཡེ་ཤེས་ཞིག་ཡིན་ཀྱང་ཕྱིར་ལས་རླུང་གིས་ཁྱེར་དུས་སེམས་ཟེར་བའི་རགས་པ་འདིའི་རྒྱུ་ཡིན་པས་ཀྱང་གཉིས་ཀའི་དོན་ལ་འབྲེལ་བ་ཞིག་དུ་ངེས་སོ། ། སྒྲོན་མ་འབར་བ་ལས། སྐྱེས་པར་བྱེད་པའི་རྩ་བཞི་ནས། འགྱུ་དང་འགུལ་དང་འཁྲིག་པ་དང༌། ། མེ་སྟག་ཡར་བའི་མཚན་ཉིད་དུ། ། ལྔ་བཞི་ལས་ཀྱི་རླུང་དང་བཅས། ། ཤེས་པ་གསལ་གསལ་རིག་རིག་སོ། །
ཤེས་རབ་རྣམས་ཀྱི་རང་བཞིན་དུ། ། ཞེས་སོགས་ནས། མིང་གཞི་འདུས་པའི་ཡེ་གདངས་སུ། ། ཐམས་ཅད་འབྱེད་པའི་ངོ་བོར་ནི། ། ཡེ་ནས་ལུས་ཀྱི་རྩ་ལ་གནས། ། ཞེས་སོ། ། ལྔ་ནི་ཤེས་རབ་ལྔ་དང༌། བཞི་ནི་འོད་རྩ་བཞི་ལས་ཀྱི་རླུང་རགས་པ་དང༌། མིང་གཞི་ནི། འཁོར་བའི་མིང་འཇུག་གཞི་འབྱུང་བ་དང་ཤེས་པ་གཉིས།
མྱ་ངན་ལས་འདས་པའི་མིང་འཇུག་གཞི་ཡེ་ཤེས་དང་རིག་པ་སྟེ། དབྱིངས་རིག་གཉིས་སོ། ། དེས་ན་ཤེས་རབ་འདི་ཡོད་པས་ནང་རིག་པ་རང་ངོ་ཤེས་ཕྱི་དབྱིངས་སྣང་རང་བཞིན་མེད་པར་ངེས་པ་འདི་ལ་རག་ལས་པ་ཤེས་རབ་རང་བྱུང་གི་སྒྲོན་མ་དངོས་ནང་རིག་སྟོང་ལྗོན་ནོ་ཟང་ངེ་བ་ཡིན་མོད། རྩལ་གྱི་ཤེས་རབ་འདི་མེད་ན་༼༣༦༥༽དགེ་བ་རྟོགས་མ་རྟོགས་ཀྱིས་འཁོར་འདས་སུ་འབྲེལ་སྒྲུབ་པ་མི་རིགས་པས་ན་རྩལ་གྱི་ཤེས་རབ་འདི་ལྟར་ངེས་པ་རྫོགས་ཆེན་གྱི་གོ་བ་འགེངས་ཆེ་ཤོས་ཞིག་ཡིན་ཀྱང་དེང་སང་འདི་མ་ངེས་ནས། ལ་ལ་དག་མཚན་ཉིད་ཐེག་པའི་སོ་སོ་རང་རིགས་དང་འདི་གཅིག་ཏུ་འཆད། ལ་ལ་དག་ཤེས་རབ་འདི་ཅི་ཡིན་ཀྱང་མ་ངེས་ནས། རིག་པ་རང་གིས་རང་ལ་རྟོགས་པའི་བྱེ་བྱེད་མེད་བཞིན་དུ་ཡོད་པར་སྒྲུབ་ནས། ལུང་སོ་སོ་རང་རིག་གི་ལུང་དང༌། ཇི་ལྟར་ཆུ་ལ་ཆུ་བཞག་སོགས་འདྲེན་ནས་ཁྱད་ཆོས་ཡིན་པའི་སྐད་གསེང་མཐོན་པར་སྒྲོགས་ན་ཡང༌། ཐལ་འགྱུར་ལས།
གཞི་ཉིད་འབྲས་བུར་སྨིན་བྱེད་ཤེས་རབ་སྟེ། ཞེས་སོགས་དང་རྒྱབ་འགལ་དུ་སོང་ཡོད་པས་ཤེས་པ་རྣལ་དུ་ཕོབ་ལ་གཞིག་འགྲེལ་ཞིབ་ཏུ་བཏང་འཚལ་ལོ། ། དེས་ན་སོ་སོ་རང་རིག་གི་ཡེ་ཤེས་ལ་ཕྱི་ནང་གི་ཁྱད་པར་ཕྲ་ལ་ཞིབ་པ་ཞིག་ཡོད་པ་ངེས་ངེས་ཞིག་དགོས་ངོ་ཤེས་པ་ཡིན་ནོ། ། བདུན་པ་ཚད་ནི། གཞི་གནས་ཀྱི་ཤེས་རབ་ཀྱི་ཚད་དགོངས་པ་མཉམ་པའི་དྲོད་ཚད་ལ་གནས་པའོ། ། སྣང་བ་ཅི་འཛིན་གྱི་ཤེས་རབ་ཀྱི་ཚད་དབྱིངས་རིག་འདྲེས་ཏེ་ཤེས་པ་རང་དབང་༼༣༦༦༽ཐོབ་པའོ། ། དྲན་པ་འགགས་མེད་ཀྱི་ཤེས་རབ་ཀྱི་ཚད། ཤར་གྲོལ་རིས་མེད་པས་འདུ་འཕྲོ་ཟད་དེ་རང་བབ་ཀྱི་བསྟོན་གྱི་དགོངས་པ་ལ་གནས་པ་ལ་གནས་པས་ཕྱིའི་ཡུལ་རྐྱེན་གྱི་རིག་པ་མི་འཕྲོག་པའོ། ། སོ་སོར་རྟོགས་པའི་ཤེས་རབ་ཀྱི་ཚད། གཉིས་བཅས་ཀྱི་ཆོས་རྣམས་སོ་སོར་འབྱེད་དེ་གཏན་ལ་ཕེབས་པའོ། །
འཇུག་བྱེད་རྣམས་གསུམ་ཀྱི་ཤེས་རབ་ཀྱི་ཚད། ཚིག་དོན་རྟོགས་ནས་དོན་རང་ངོ་ལ་གནས་པའོ། ། བརྒྱད་པ་མཐུན་དཔེ་ན༌། གང་ལ་བལྟ་བའི་ཡུལ་རིག་ཅིང་རྟོགས་ལ་ཉོན་མོངས་པ་ཐམས་ཅད་བསྲེགས་པས་སྤྲ་བ་ལ་མེ་མཆེད་པ་ལྟ་བུ་སྟེ། སྒྲོན་མ་འབར་བ་ལས། དཔེར་ན་སྤྲ་བ་རླན་མེད་ལ། ། མེ་སྟག་ཕྲ་བ་ཉིད་འཕྲད་ཀྱང༌། ། སྤྲ་བ་ཀུན་མཆེད་མེས་བསྲེགས་བཞིན། ། ཤེས་རབ་ཀྱིས་ནི་བག་ཆགས་བསྲེགས། འདི་ཀུན་ཤེས་རབ་སྒྲོན་མའོ། །
ཞེས་སོ། ། རིག་པ་ཟང་མ་འདི་ལྗེན་པར་ངོས་མ་ཟིན་ན་ལྟ་བསྒོམ་ཐམས་ཅད་ཡིད་དཔྱོད་སེམས་ཀྱིས་སྒྲིབས་པར་སོང་བས་གཉེན་སོ་དྲུག་ཏུ་སོང་བ་བཤལ་སྨན་བརྫིངས་པ་ལྟ་བུའོ། ། དེས་ན་སོ་སོ་རང་རིག་པའི་ཤེས་རབ་ཀྱིས་སྣང་བར་བྱེད་པས་སྒྲོན་མ་དང་མཚུངས་ཞིང༌། མཆེད་ཅིང་སྤྲོ་ཐུབ་པ་སྤྲ་བ་༼༣༦༧༽ལ་མེ་སྟག་མཆོད་པ་ལྟར་དབྱིངས་དང་རིག་པའི་སྣང་བ་མཐོང་བ་ཆེར་མཆེད་ནས་སྒྲིབས་པའི་བུད་ཤིང་ཐམས་ཅད་བསྲེག་པར་བྱེད་པར་བྱེད་པས་དམིགས་པ་དག་པ་གཉེན་པོའི་ཡེ་ཤེས་དང་སྒྲོན་མར་ཤེས་བྱེད་བླ་ན་མེད་པ་ཡིན་ནོ། ། དེ་ལྟའི་རིག་པ་སྒོ་ལ་སྣང་ཚུལ་ནི། རིག་པ་དང་སྣང་བ་གཉིས་ལས་རིག་པ་ནི་རང་གདངས་ལ་བལྟས་སམ། རང་ཤར་ལ་ངོས་ཟིན་དུས་སྒོ་ལ་སྣང་བ་ཞེས་བྱ་ལ། དེའི་དུས་སུ་རྩལ་གཞི་ཐོག་ཏུ་ཐིམ་པས། རིག་པ་ལྗེན་པ་དངས་ལ། འཕྲོ་འདུ་མེད་པར་ཕྱལ་ཕྱལ་ཡངས་བ་གྲོལ་ཆགས་སུ་ཤར་རེ་སོང་ངེ་ཤར་བ་དང༌།
སྣང་བ་སྒོ་ལས་ཐོན་ནས་འོད་དང་སྐུ་དང་ཐིག་ལེའི་འཆར་ཆ་རྣམས་ཤར་བ་དབྱིངས་རིགས་དབྱེར་མེད་ཀྱི་དགོངས་པ་ལ་གནས་པ་འདི་ཐོད་རྒལ་གྱི་སྐབས་འདི་གལ་ཆེ་ཤོས་ཡིན་ནོ། ། ད་ནི་རྒྱལ་བའི་དབང་པོས། ཐེག་མཆོག་རིན་པོ་ཆེ་མཛོད་ལས། རང་ཤར་གྱི་རྒྱུད་ཀྱི་རྗེས་སུ་འབྲང་ནས་ཤན་འབྱེད་ཀྱི་གནད་དཔེ་ངེས་པ་བཅོ་ལྔ་དང༌། ཀློང་དྲུག་པའི་རྒྱུད་ཀྱི་རྗེས་སུ་འབྲང་ནས་དོན་ངེས་པའི་ཤན་འབྱེད་བཅུ་དྲུག་གསུང་པའི་དང་པོ་ནི། འདྲ་གཞིའི་གཉིས་ཚན་བཅོ་ལྔ་ལས། དང་པོ་གཞི་༼༣༦༨༽རིག་པར་གཅིག་པ་ལ། རྟོགས་པ་རྒྱབ་པས་གཞི་ཐོག་དུ་གྲོལ་བས་མགོ་འདྲ་ལ། མ་རྟོགས་པས་སེམས་ཅན་འཁྲུལ་བའི་ར་ལྟ་བུ་སྟེ། རང་ཤར་ལས།
རིགས་ཀྱི་བུ་དཔེའི་ངོ་སྤྲོད་འདི་ལྟ་སྟེ། སངས་རྒྱས་དང་སེམས་ཅན་གྱི་དཔེ་ནི། མགོ་དདང་རའི་ཚུལ། གཅིག་ལས་དུ་མར་བྱུང་ཞེས་སོ། ། གཉིས་པ་དབྱིངས་གཅིག་ལ་རིག་དུས་རང་པར་གྲོལ་བས་ཆུ་ལ་རི་མོ་བྲིས་པ་ལྟར་གཞི་ཐོག་ཏུ་གྲོལ་ལ། མ་རིག་པས་ཆུ་མེར་བ་ལྟར་འཁྲུལ་རྐྱེན་གྱི་བྱུང་ཁུང་བྱེད་དེ། དེ་ཉིད་ལས། རིག་དང་མ་རིག་པའི་དཔེ་ཆུ་དང་རི་མོའི་ཚུལ་ཏེ་སྐྱེན་ལ་རགས་ལུས་ཞེས་སོ། ། གསུམ་པ་ངོ་བོའི་དབྱིངས་གཅིག་ལས་མ་འདས་ཀྱང༌། རིག་པ་ཆུ་དང་འདྲ་བའི་རྩལ་ལས་སེམས་ཆུ་སྦུར་འདྲ་བ་ཤར་བས་རིག་པ་གོམ་པས་སེམས་ལྡོག་ནུས་ལ།
སེམས་ལས་རིག་པ་མ་བྱུང་བས་རིག་པ་སེམས་ཀྱི་དབང་དུ་མ་གྱུར་པ་སེམས་རིག་པ་ལས་བྱུང་བའི་དབང་དུ་གྱུར་པ་ཅེས་བྱ་སྟེ། དེ་ལས་སེམས་དང་རིག་པའི་དཔེ་ནི་ཆུ་དང་སྦུ་བའི་ཚུལ་རིག་པ་སེམས་ཀྱི་དབང་དུ་མ་གྱུར་ཞེས་སོ། ། བཞི་པ་རིག་པ་གཅིག་ལ། ཤེས་རབ་ནི། རང་རྩལ་ཕྱིན་ཅི་མ་ལོག་པ་གཟུང་འཛིན་ལས་༼༣༦༩༽གྲོལ་བ་གསེར་འདྲ་ལ། ཡིད་ནི་རྩལ་ཕྱིན་ཅི་ལོག་གཟུང་འཛིན་དུ་སྐྱེས་པས། ར་གན་ལྟ་བུ་འདྲ་གཞི་རིག་ཙམ་ཡུལ་མཇལ་བར་སྣང་སྟེ། དེ་ཉིད་ལས། ཤེས་རབ་དང་ཡིད་ཀྱི་དཔེ་ནི་གསེར་དང་ར་གན་གྱི་ཚུལ་ཏེ་ཁ་ཏོག་མི་བྱེད་ཅེས་སོ། ། ལྔ་པ་དབྱིངས་གཅྀག་ལ་ཀུན་གཞི་གྲུབ་ལྟ་བུ་ཆོས་སྐུ་རྒྱ་མཚོ་འདྲ་བའི་ངང་ནས་ལྡེང་བ་སྟེ།
ཆོས་སྐུའི་བསྒྲིབས་ཆའམ་རྩལ་གྱི་ཚུལ་དུ་ཤར་ཏེ། དེ་ཉིད་ལས་ཀུན་གཞི་དང་ཆོས་སྐུའི་དཔེ་ནི་རྒྱ་མཚོ་དང་གྲུ་བོའི་ཚུལ་ཏེ་ལམ་བྱུང་ངོ༌། ། ཞེས་ལམ་ནི། ཆོས་སྐུ་ལ་ཀུན་གཞི་ལམ་བྱུང་ངོ༌། ། དྲུག་པ་འཁྲུལ་པ་དང༌། གྲོལ་བ་གཉིས་གཞི་རིག་པའི་ངང་དུ་གཅིག་ཀྱང༌། སྐྱེས་བུ་ཞིག་གཉིད་དུ་སོང་བ་དང་སད་པ་འདྲ་སྟེ། དེ་ལས། འཁྲུལ་བ་དང་གྲོལ་བའི་དཔེ་གཉིད་ལོག་པ་དང་སད་པའི་ཚུལ་ཏེ། དབང་པོའི་ཡུལ་ལ་སད་པ་ལྟར་ཁྱད་ཡོད་པའི་ཕྱིར་ཞེས་སོ། །
བདུན་པ་འཁྲུལ་སྣང་དང༌། གཞི་སྣང་གཉིས་རིག་པའི་ངང་ན་སྣང་མཉམས་ལས། རང་གདངས་ཉིན་མོ་དང༌། ལོག་གདངས་མཚན་མོ་ལྟར་གསལ་མི་གསལ་གྱི་ཁྱད་ཡོད་༼༣༧༠༽དོ། ། དེ་ཉིད་ལས། འཁྲུལ་བའི་སྣང་བ་དང་བར་དོའི་དཔེ་ནི་མུན་པ་དང་སྣང་བའི་ཚུལ་ཏེ། དག་པ་དང་མ་དག་པའི་ཁྱད་ཡོད་པའི་ཕྱིར། ། ཞེས་སོ། ། བརྒྱད་པ་རྟོགས་མ་རྟོགས་གཉིས་རིག་པར་གཅིག་ཀྱང་འཁྲུལ་པའི་ཞེན་འཛིན་སངས་མི་སངས་ཀྱི་ཁྱད་ཡོད་དོ། ། བ་མོའི་རེག་པ་རང་བཞིན་རྐྱེན་དང་མ་འཕྲད་པ་བཞིན་མ་རྟོགས་པ་དང་འདྲ་ལ།
ཉི་མའི་རྐྱེན་དང་འཕྲད་དུས་སངས་པ་རྟོགས་པའི་དཔེ་སྟེ། དེ་ཉིད་ལས། རྟོགས་པ་དང་མ་རྟོགས་པའི་དཔེ་ནི། བ་མོ་དང་རེག་པའི་ཚུལ་ཏེ། སྣང་བ་ཟིལ་གྱིས་གནོན་པ་དང་མི་གནོན་པའི་ཁྱད་པར་ཡོད་པའི་ཕྱིར་ཞེས། དགུ་པ་ཤེས་རབ་དང་བག་ཆགས་གཉིས་རིག་པའི་རྩལ་དུ་འདྲ་ཡང་སྤང་གཉེན་གྱི་ཁྱད་ཡོད་དོ། ། རང་ཤར་ལས། ཤེས་རབ་དང་བག་ཆགས་ཀྱི་དཔེ་ནི་སྦུར་མ་དང་མེའི་ཚུལ་ཏེ། ཉོན་མོངས་པ་བསྲེགས་པའི་ཕྱིར། ཞེས་སོ། །
བཅུ་པ་རིག་པ་ཡེ་ཤེས་ཀྱི་སྣང་བ་ལ་འཇུག་པའི་དཔེ་དོན་ནི། རིག་པ་མ་དང་འདྲ་ལ། ཡེ་ཤེས་བུ་ལྟ་བུ་གཞི་ཐིམ་ལ་གྲོལ་བ་ནི། དེ་ཉིད་ལས། རིག་པ་ཡེ་ཤེས་ཀྱི་སྣང་བ་ལ་འཇུག་པའི་དཔེ་ནི་མ་ཡི་སང་དུ་བུ་འཇུག་པ་ལྟ་བུའོ། ། ཡིད་༼༣༧༡༽ཆེས་པའི་ཕྱིར་རོ། ། ཞེས་སོ། ། བཅུ་གཅིག་པ་རིག་གདངས་སུ་གཅིག་ཀྱང༌། གཞི་དང་དེ་ལས་ཤར་ཙམ་གྱི་ལྡོག་པ་ནས་ཡེ་ཤེས་དང་འོད་དུ་ཕྱེ་བ་སྟེ་དེ་ལས། ཡེ་ཤེས་དང་འོད་ཀྱི་དཔེ་ནི་གསེར་དང་སེར་པོ་ལྟ་བུའོ། །
མིང་དང་ཁ་དོགས་ཀྱི་ཕྱེད་པའི་ཕྱིར་རོ་ཞེས་སོ། ། བཅུ་གཉིས་པ་རིག་པ་གཅིག་ལ་གདབ་བྱའི་གདམ་ངག་ཆ་དང༌། ཐེག་པ་བཟི་བ་ལྟ་བུ་སྟེ། དེ་ལས། གདམ་ངག་དང་ཐེམ་པའི་དཔེ་ནི། ཆང་དང་ར་རོ་བ་ལྟ་བུའོ། ། ཤེས་པ་ལ་འཇུག་པའི་ཕྱིར་རོ་ཞེས་སོ། ། བཅུ་གསུམ་པ་ཕྱིར་གསལ་གྱི་ཡེ་ཤེས་ནང་འོད་ལ་ཐིམ་པའི་ཚུལ་ཤེལ་འོད་ནང་དུ་བསྡུས་པའམ། འཇའ་ཚོན་དབྱིངས་སུ་ཡལ་བ་ལྟར་རིས་མེད་དོ། ། རང་ཤར་ལས།
ཡེ་ཤེས་འོད་ལ་ཐིམ་པའི་དཔེ་ནི་ནམ་མཁའ་དང་འཇའ་ཚོན་ལྟ་བུའོ། ། དངོས་པོ་མེད་པའི་ཕྱིར་ཞེས་སོ། ། བཅུ་བཞི་པ་དབྱིངས་རྒྱ་མཚོའི་ངང་དུ་ཡེ་ཤེས་ཆུ་ཕྲན་ཐིམ་དུས་རང་ངོ་ཐ་དད་མེད་པའི་ཚུལ། དེ་ལས་ཡེ་ཤེས་དབྱིངས་སུ་ཐིམ་པའི་དཔེ་ནི། རྒྱ་མཚོ་མ་ཆུ་ཕྲན་འདུ་བ་ལྟ་བུའོ་ཞེས་སོ། ། བཅོ་ལྔ་པ་དབྱིངས་སུ་ཐིམ་ནས་མི་ལྡོག་པའི་དཔེ་ནི། དེ་ལས། རིག་པ་ཕྱིར་མི་ལྡོག་པའི་དཔེ་ནི་དཔག་ཆེན་གྱི་མདའ་ལྟ་བུའོ། ། ཐོགས་༼༣༧༢༽པ་མེད་པའི་ཕྱིར་རོ་ཞེས་སོ། ། གཉིས་པ་དོན་ངེས་པའི་ཤན་འབྱེད་བཅུ་དྲུག་ཏུ་ཀློང་དྲུག་པ་ལས་གསུང་བ་དང་པོར་སེམས་རྟོག་མེད་དང༌།
རིག་པ་རྟོག་མེད་གཉིས་མི་རྟོག་པར་འདྲ་ཡང༌། རིག་པ་ཟང་ཐལ་ལ་སེམས་ཅན་ལྡན་ནེར་གནས་ཤིང་འཁྱིལ་བའི་ཁྱད་ཡོད་དོ། ། གཉིས་པ་རིག་པ་གཏིང་ཡུལ་ལ་མ་ཤར་བ་དང༌། སེམས་རང་གནས་ལྷན་ནེ་བ་གཉིས་རང་གནས་སུ་འདྲ་ཡང་རིག་པ་དངས་ལ་ཡུལ་མེད་དང༌། སེམས་ཡུལ་ཅན་འཛིན་པས་བཅིང་བའི་ཁྱད་ཡོད་དོ། ། གསུམ་པ་རིག་པ་རང་གནས་ཀྱི་བསམ་གཏན་དང༌། རྩ་རླུང་ངལ་བསོའི་བསྒམ་པ་གཉིས་ཡིད་རྩེ་གཅིག་ཏུ་གནས་པ་འདྲ་ཡང༌། རང་བབས་ཀྱི་བསམ་གཏན་གྱི་རླན་དང་བཅས་དུས་རྟག་ཏུ་ཡོད་ལ། རྩ་རླུང་གི་བསྒོམ་པ་བྱིང་རྒོད་ཤས་ཆེ་བ་རྩོལ་བའི་རྐྱེན་ཁ་ན་ཡོད་པའི་ཁྱད་ཡོད་དོ། ། བཞི་པ་རིག་པ་རང་ཤར་ཡུལ་ལ་སྣང་བ་དང༌།
རྣམ་རྟོག་རང་ག་མར་ཤོར་བ་གཉིས། སྣང་ལ་འཕྲོ་བ་འདྲ་ཡང༌། རིག་པ་ཟང་ཐལ་དུ་ཤར་ནས་འཛིན་མེད་དུ་གྲོལ་བ་དང༌། རྣམ་རྟོག་གཟུང་འཛིན་དུ་ཞེན་པས་ཡུལ་ཕྱིར་འབྲང་བའི་ཁྱད་ཡོད་དོ། ། ལྔ་པ་ཆོས་ཉིད་ཀྱི་བར་དོ་དང༌། ཡི་དམ་ལྷའི་༼༣༧༣༽སྒྱུ་ལུས་གཉིས་ལྷ་སྐུ་སྣང་ཙམ་དུ་འདྲ་ཡང་སྣང་བ་རྒྱ་ཆེ་ཆུང་དང༌། རང་སྣང་དུ་ཤེས་དུས་གྲོལ་མི་གྲོལ་གྱི་ཁྱད་ཡོད་དེ། ཆོས་ཉིད་བར་དོའི་རིག་གདངས་སྣང་ལ། ལྷའི་སྒྱུ་ལུས་རྟོག་པ་གོམ་བརྗེས་སུ་བྱས་པའི་ཕྱིར་རོ། ། དེང་སང་མ་ཧཱ་ཡོ་གའི་སྒྱུ་ལུས་ལྡང་རྒྱུ་དེ་རིག་གདངས་ཡིན་པ་སྐད་མཐོན་པོར་འཆད་ཀྱང༌།
སྒྱུ་ལུས་ཀྱི་མཚན་གཞི་མ་ཧཱ་ཡོ་གའི་དེ་ལས་བཞག་རྒྱུ་རིག་པས་མི་རྙེད་ན། འོག་མའི་སྒྱུ་ལུས་དེ་རྟོག་པའི་གོམ་རྗེས་རླུང་སེམས་ཙམ་ལས་གྲུབ་པ་ཞིག་ཡིན་པར་ཀློང་དྲུག་གི་ལུང་དང་རྐུན་མན་ཆེན་པོས་ཞལ་བཞེས་གནང་སོང་ན། དེ་ལས་གཞན་དུ་སུས་ཀྱང་རིག་པས་གྲུབ་པར་དཀའོ། ། དྲུག་པ་རང་བཞིན་སྤྲུལ་སྐུའི་ཞིང་སྣང་དང༌། མས་བསྒྲོད་སངས་རྒྱས་ནས་དག་པའི་ཞིང་དུ་མཛད་པ་རྟོན་པ་གཉིས་ལོང་སྐུའི་སྣང་ཆ་དག་པའི་ཞིང་བཅས་སུ་འདྲ་འདྲ་ཡང༌། རང་བཞིན་སྤྲུལ་པ་རང་སྣང་ལྷུན་གྲུབ་ཀྱི་སྒོ་ལས་ཤར་བ་དང༌། མས་བསྒྲོད་ཀྱི་ཞིང་འཁྲུལ་སྣང་རིང་བུ་བ་མཐུན་པར་སྣང་བའི་ཁྱད་ཡོད་དེ། དོན་ལ་རང་སྣང་དང་གཞན་སྣང་གི་ཁྱད་ཡོད་དོ། ། བདུན་པ་མཐར་ཐུག་གི་༼༣༧༤༽གྲོལ་པ་ཀ་དག་དང༌། ངེས་མེད་གཞིའི་ལྷུན་གྲུབ་གཉིས་རིག་པའི་ཡོན་ཏན་ངོ་བོ་རང་བཞིན་ཐྱེ་ལ་སོགས་འདྲ་ཡང་དྲི་མ་དག་ལ་དག་དང་འཁྲུལ་གཞི་བྱེད་མི་བྱེད་ཀྱི་ཁྱད་ཡོད་དོ། །
རང་གི་སྡེ་བས་ཁྱད་པར་འདི་དག་ཤེས་ན་གཞི་ལམ་འབྲས་བུ་རེ་རེ་ལས་ཁྱད་པར་དེ་ཙམ་ཡོད་པ་ཀུན་མཁྱེན་ཆེན་པོས་ཕྱེ་བར་མཛད་དོ། ། བརྒྱད་པ་འོག་མའི་ཡིད་དཔྱོད་ཀྱི་ལྟ་བསྒོམ་དང༌། རིག་པ་མངོན་སུམ་གྱི་ལྟ་བསྒོམ་གཉིས་མིང་དུ་འདྲ་ཡང༌། དབང་པོ་དང་རིག་པ་ལ་སྣང་མི་སྣང་གི་ཁྱད་ཆེའོ། ། དགུ་པ། རིག་པའི་སྐུ་དང༌། རྟོག་པའི་སྐུ་གཉིས་ལྷ་མཐོང་ཙམ་དུ་འདྲ་ཡང༌། རྒྱ་ཆེ་ཆུང་དང༌། རྟག་མི་རྟག་དང་རྟོག་པ་གོམ་བརྗེས་སུ་བྱེད་དགོས་མི་དགོས་ཀྱི་ཁྱད་ཡོད་དོ། ། བཅུ་པ་རིག་པའི་སྣང་ཡུལ་རང་ཤར་དང༌།
འཁྲུལ་སྣང་སྣ་ཚོགས་སུ་ཤར་བ་གཉིས་མ་དག་པའི་དངོས་པོ་འདི་སྣང་ཙམ་དུ་འདྲ་ཡང༌། རྣལ་འབྱོར་ལ་ཆུ་ཟླ་དང་རྨི་ལམ་ལྟར་ངང་གིས་བདེན་མེད་དུ་ཤར་བས་འཆིང་མི་ནུས་ལ། ཕལ་པ་རྣམས་འཆིང་བའི་ཁྱད་ཡོད་དོ། ། བཅུ་གཅིག་པ་འོད་གསལ་ཡེ་གདངས་གྱི་ཐིག་ལེ་དང༌། རླུང་སེམས་བཟུང་བའི་འཇའ་འོད་ཀྱི་ཐིག་ལེ་གཉིས་སྟེང་གཟུགས་ཤར་ཙམ་དུ་འདྲ་ཡང་༼༣༧༥༽རང་བཞིན་རྣམ་དག་གི་ཐིག་ལེ་དབྱིངས་རིག་གི་སྣང་བ་ཡིན་པས་དངས་བ་དང༌། རེ་ཞིག་གོང་འཕེལ་དུ་དཀྱིལ་འཁོར་གྱི་བར་དུ་འཆར་བ་དང་རླུང་བཟུང་བ་ལ་མ་ལྟོས་པ་དང༌། ཉོན་མོངས་དང་རྟོག་པ་རང་འགགས་པ་དང༌། དངས་ལ་རང་གནས་ཀྱི་བསམ་གཏན་གྱི་བརྒྱན་དང༌། རྩ་རླུང་གི་རྟགས་བཅུ་རྣམས་ནི་རླུང་གི་རྩོལ་བའི་རྗེས་སུ་བྱེད་པས། འཕེལ་འགྲིབ་མང་ཞིང་མི་བརྟན་པ་དང༌།
མི་དངས་པ་དང༌། ཆའི་འགྲིབ་པ་དང༌། རྟོག་པ་དང་ཉོན་མོངས་པ་རགས་པ་རྗེས་སུ་གསལ་བོར་སྐྱེ་བ་དང་གནས་ཆའི་རླན་ཆུང་བ་ལ་སོགས་པ་སྟེ་ཁྱད་ཤིན་ཏུ་ཆེའོ། ། འདི་དག་ལམ་འབྲས་དང༌། སྦྱོར་དྲུག་དང༌། གསང་འདུས་གྱི་ཕྲ་ཐིག་ལ་སོགས་པར་བསྒོམ་དུས་འཆར་ཡང༌། སྙིང་ཐིག་གི་མངོན་སུམ་དང་གཉིས་གསེར་དང་ར་གན་གྱི་ཁྱད་བཞིན་ཡོད་དོ། ། བཅུ་གཉིས་ས་གྲོལ་པའི་དབྱིངས་ཀ་དག་དང༌། ཉམས་སུ་ལེན་དུས་ཀྱི་ཕྱི་ནང་གི་དབྱིངས་ཀ་དག་གཉིས་རིག་པ་རྒྱ་ཆད་མེད་པ་དང༌། ཡུལ་སྣང་དག་ཙམ་དུ་འདྲ་ཡང༌།
གྲོལ་པ་ལ་རླུང་སེམས་དག་པས་འཁོར་འདས་ཀ་དག་དུ་གནས་ལ། ད་ལྟ་རླུང་སེམས་མ་དག་པས་༼༣༧༦༽རྐྱེན་དབང་རེས་འགའ་བ་དང༌། མི་གསལ་ལ་དྲི་མ་དང་བཅས་པའི་ཁྱད་པར་ཡོད་དོ། ། བཅུ་གསུམ་པ་རིག་གནང་གསལ་རྗེན་ལ་བུད་དུས་སྣ་ཚོགས་སྣང་བ་དང༌། རིག་པ་མི་འགགས་པར་འཆར་བ་དང༌། སེམས་བྱུང་སྣ་ཚོགས་རྟོག་ཚོགས་སུ་འཕྲོ་བ་གཉིས་སྣང་སེམས་འཆར་བར་འདྲ་ཡང༌། རིག་པ་རྐྱེན་དབང་དུ་མི་འགྲོ། ངང་དངས་དང་མི་འབྲལ། ཐལ་བྱུང་དུ་ཤར་བ་དང་གྲོལ་བ་དུས་མཉམ་རིས་མེད་དུ་གནས་ལ། བྱུང་ཚོར་གྱི་རྟོགས་ཡུལ་ལ་ཡེངས་ནས་ཐ་མལ་རང་གའི་ཁྱད་ཡོད་དོ། །
བཅུ་བཞི་པ། ཤེས་རབ་རང་རྩལ་རྫོགས་པ་ང༌། རྣམ་རྟོག་ཡུལ་ལ་འཕྲོ་བ་གཉིས་ཕྱིར་འཆར་བ་ལ་འདྲ་ཡང༌། ཤེས་རབ་ཟང་ཐལ་ལེ་ཐད་ཀར་ཞིག་ནས། ཕར་ཚུར་འཁོར་རྒྱུ་མེད་ལ། རྟོག་པ་ཕྱི་ཡུལ་འཛིན། ཚུར་ལོག་ནང་དུ་གཅིག་རྗེས་སུ་གཅིག་མཐུད་ནས། གཟུང་འཛིན་རང་ཀ་མར་སོང་བའི་ཁྱད་ཡོད་དོ། ། བཅོ་ལྔ་པ། སྔགས་ཀྱི་རྩེ་མོ་འདིར་ཐད་དྲང་དུ་བསྟན་པའི་དོན་དམ་མ་སྐྱེས་པ་ལོགས་པ་དང༌།
འོག་མར་དགོངས་གཞི་རེ་ལ་ལྟོས་ནས་སྐྱེ་མོད་འགགས་མེད་ལ་སོགས་པའི་ཚིག་རྣམས་སྟེ་གསལ་སྤྲོས་བྲལ་རང་བྱུང་གི་ཡེ་ཤེས་སུ་བཤད་ཚུལ་འདྲ་༼༣༧༧༽འདྲ་ཡང༌། འདིར་མངོན་སུམ་རང་གནད་ལ་ཕབས་པས་དོན་ཁོང་ནས་འཆར་བས་ཡིད་དཔྱོད་རྟོག་པ་ལ་མི་ལྟོས་ཏེ་རྟོག་པ་འགགས་པའི་ཕྱིར་རོ། ། འོག་མར་དོན་དམ་ཡིན་སྙམས་ནས། སྙམས་བྱེད་རྟོག་པས་ཡིད་དཔྱོད་བྱེད་པ་མུན་པར་རྡོ་འཕེན་གྱི་ཁྱད་ཡོད་པས། སྟོང་སྒོང་མུན་རྡོ་དང་བྲལ་ནས་འོད་གསལ་སྙིང་པོ་ལྔ་ལྡན་དུ་བསྟན་པའོ། ། བཅུ་དྲུག་པ་ཡུལ་དང་ལུས་དང་རིག་པ་གསུམ་གནད་ལ་གཅུན་ནས་རིག་པ་མངོན་སུམ་གཞལ་བ་དང༌། གསང་སྐོར་དུ་དཔེ་དོན་རྟགས་གསུམ་གྱིས་རིག་པ་གཞལ་བ་འདྲ་ཡང༌། འདི་མིག་ཅན་གྱིས་དུང་གཞལ་བ་དང་འདྲ་ལ། གསང་སྐོར་དམུས་ལོང་བཤད་རོལ་ཅན་གྱི་དུང་གི་ཁ་དོགས་བཤད་པ་དང་འདྲ་བའི་ཁྱད་ཡོད་དོ། ། དེང་སང་སེམས་སྡེའི་ཁྲིད་རྣམས་ན་ཡང་གསང་བླ་མེད་ཀྱི་དབྱིངས་རིག་གི་གནད་དང་སྣང་བཞིའི་འགྲོས་སྦྱར་བའི་བཤད་པ་ཡོད་པ་སོགས་གོང་མའི་རྒྱས་འགེབས་ཡིན་གྱིས་རང་རྐང་ཚུག་པའི་བཤད་པ་མིན་པར་མ་ཟད་བསྟན་པ་དཀྲུགས་པས་ཉེས་པ་མི་བཟད་པའི་གནས་སུ་མཐོང་ངོ༌། །
ཀུན་ཏུ་བཟང་པོའི་ཀློང་དྲུག་པ་ལས། སྙིགས་པ་མེད་པའི་རང་སེམས་དང༌། རྟོག་པ་མེད་པའི་རང་༼༣༧༨༽རིག་གཉིས། འདྲའོ་འདྲའོ་ནོར་ར་རེ། མ་བསྒྲིབས་གཏིང་གསལ་སྣང་བ་དང༌། འགྲོ་བའི་བསམ་རྒྱུད་ཞེན་པ་གཉིས། འདྲའོ་འདྲའོ་སོགས། མ་བཙལ་བཞག་པའི་བསྒོམ་པ་དང༌། ། རྩ་རླུང་སེམས་ཀྱི་ངལ་བསོ་གཉིས། ། འདྲའོ། །
དྲན་མེད་རིག་པ་ཡུལ་སྣང་དང༌། ། དྲན་སེམས་འགྲོ་དྲུག་འཁྲུལ་བ་གཉིས། ། འདྲའོ། ། ཆོས་ཉིདདག་པའི་བར་དོ་དང༌། ། ཡི་དམ་ལྷ་ཡི་སྒྱུ་ལུས་གཉིས། ། འདྲའོ། ། རང་བཞིན་སྤྲུལ་པའི་ཞིང་ཁམས་དང༌། ། ཐེག་པས་བསྒྲངས་བའི་སངས་རྒྱས་གཉིས། ། འདྲའོ། ། སྐུ་གསུམ་འབྲས་བུ་མཐར་ཐུག་དང༌། །
སྣ་ཚོགས་མ་ངེས་ལྷུན་གྲུབ་གཉིས། ། འདྲའོ། ། ཐེག་པ་རྣམས་ཀྱི་ཡིད་དཔྱོད་དང༌། ། རིག་པ་མངོན་སུམ་ལྟ་བ་གཉིས། ། ལྟ་བའི་ཕྱོགས་ནས་འདྲ་གཉིས་ལས། ། འདྲའོ། ། རྩོལ་མེད་རིག་སྐུ་ཡུལ་སྣང་དང༌། ། མཚན་ལ་བསྒོམ་པའི་གཟུགས་བརྙན་གཉིས། ། འདྲའོ། ། རིག་པའི་མཛད་སྤྱོད་རོལ་པ་དང༌། །
འགྲོ་དྲུག་འཁྲུལ་པའི་སྣང་བ་གཉིས། ། འདྲའོ། ། རང་བཞིན་རྣམ་དག་ཐིག་ལེ་དང༌། ། རླུང་བཟུང་མཚལ་བཅས་ཐིག་ལེ་གཉིས། ། འདྲའོ། ། ཆོས་སྐུ་རྣམ་དག་ཡུལ་དབྱིངས་དང༌། ། མྱ་ངན་འདས་པའི་གྲོང་ཁྱེར་༼༣༧༩༽གཉིས། འདྲའོ། ། རང་རིག་བསམ་པ་བྲལ་བ་དང༌། ། སེམས་ཀྱི་བྱུང་ཚོར་སྣ་ཚོགས་གཉིས།
འདྲའོ། ། ཤེས་རབ་རང་རྩལ་རྫོགས་པ་དང༌། ཡིད་ཀྱི་དྲན་པ་ཕྱི་ཤོར་གཉིས། འདྲའོ། ། གསང་ཆེན་ངེས་པའི་བདེན་ཚིག་དང༌། ལྡེམ་དགོངས་གཅུད་པའི་གལ་ཆེ་གཉིས། འདྲའོ། ། ངེས་པའི་བཅུད་གསུམ་མན་ངག་དང༌། མཚོན་པ་དཔེ་ཡི་བསྡུ་བྲིད་གཉིས། འདྲའོ། །
ཞེས་པ་འདི་རྣམས་ལ་བསམ་ན་སེམས་དང་ཡེ་ཤེས་ལམ་བྱེད་ཀྱི་ཁྱད་པར་ལ་ནོར་པོ་ཚོར་མེད་ཀྱང༌། བརྟགས་དཔྱད་ཞིབ་མོར་མེད་པ་དང་སྐྱོ་མ་སྔ་བཙན་གྱི་ཞེན་པས་མཚན་ཉིད་ཐེག་པ་ནས་ཡེ་ཤེས་ཡོད་པ་བཟུངས་ནས་ལུང་དང་རིགས་པ་ཐམས་ཅད་འཁྱོགས་པ་ཁོ་ནའི་ལམ་བཟུང་བས་མདོ་སྔགས་ཀྱི་བསྟན་པ་རྨོངས་ནས་དཀྲུགས་པའི་མུན་སྤྲུལ་ཡིན་པར་མ་ཤེས་ན་སྐྱོན་ཆེ་བས་འདིར་ཐད་དྲང་སུ་བཤད་པ་ཡིན་ནོ། ། རྩ་བའི་བདུན་པ་འཆར་བ་ཡུལ་གྱི་གནད་ལ་གསུམ་སྟེ་ཡུལ་གྱི་གནད་སྤྱིར་བསྟན་སྒྲོན་མའི་གནད་བྱེ་བྲག་ཏུ་བཤད། དབྱིང་རིག་གི་གནད་གཏན་ལ་དབབ་པའོ། ། དང་པོ། ཕྱིའི་ཡུལ་ནམ་མཁའ་སྟོང་པ་དང༌། ནང་གི་ཡུལ་དབྱིངས་རྣམ་པར་དག་པའི་༼༣༨༠༽སྒྲོན་མ་གཉིས་ནི། རིག་པ་ལུ་གུ་རྒྱུད་འཆར་བའི་ཡུལ་དུ་གསལེ་ཏ་ཕྱིའི་ཡུལ་ནམ་མཁའ་སྟོང་པ་ལ་རིག་པ་གཏན་པས་དེ་དང་མཚུངས་པའི་ཉམས་སྟོང་གསལ་རྣམ་དག་ཏུ་འཆར་བའི་ཕྱིར། ། འདི་ཁྲེགས་ཆོད་དང་ཐོད་རྒལ་གཉིས་ཀྱི་ཐུན་མོངས་པའི་ཡུལ་ཡིན་ལ། ཐོད་རྒལ་ལ།
དེ་ལྟར་ཡུལ་ནམ་མཁའ་སྟོང་པ་ལ་གཏད་པས་དབྱིངས་སྣང༌། དབྱིངས་ཀྱི་ར་བར་ལུ་གུ་རྒྱུད་འགུལ་འཁྲིག་མེད་པར་བཞག་ནས་ལྟ་བ་ནི། རྫོགས་པ་ཆེན་པོའི་འདིའི་རང་ལུགས་ཀྱི་གཏད་པོའི་འབེམ་མངོན་སུམ་རང་ངོར་བལྟ་བ་དབྱིངས་རིག་གཉིས་སུ་མེད་པའི་དགོངས་པ་ཞེས། དེའི་ངང་ལ་རྟོག་པར་འགྱུས་སམ། དབང་པོའི་སྣང་ཡུལ་སྣང་ངམ་གཉིས་སྣང་གི་ཆ་ཅི་ཤར་རྣམས་སྤྱོད་པས་གྲོལ་བར་བྱེད་པ་ལས། དེ་དག་གི་གོལ་པ་བཅད་པ་ནི་ཐལ་བྱུང་དུ་ཤར་ནས་ཐལ་བྱུང་དུ་གྲོལ་ཏེ། བར་དེར་སྤང་གཉེན་གྱིས་འཁྲིས་མ་ཞུགས། ངོ་སྤྲོད་གྱི་ཕན་ཡོན་མི་བསྒོམ། གང་སྣང་བའི་དུས་ན་སྣང་ཐོག་དེར་བཞག་པས་རིག་ཐོག་ཏུ་གྲོལ་ནས། ཧར་སངས་རིས་མེད་ཕྱལ་བར་བན་བུན་དུ་སངས་ནས་གཉིས་ཀྱི་ཆོས་ལ་འཛིན་ཆ་མ་ཞུགས།
རང་གནས་ཀྱི་རིག་པ་འདི་ཀ་འབྲས་བུར་ཤེས་༼༣༨༡༽པས་ཐག་ཆོད་གཅིག་གི་ས་ཟིན་དུ་བྱས་པས་གོལ་པ་ཐམས་ཅད་ཅིག་ཆོད་དུ་འགྲོ་བ་ཡིན་ནོ། ། ཐབས་གང་གིས་མཐོང་ན་ལྟ་སྟངས་དང་གཟིགས་སྟངས་ཤེས་པས་མཐོང་ངོ༌། ། གཉིས་པ་སྒྲོན་མའི་གནད་རྒྱ་མཚོ་ཨར་གཏད་ཀྱི་མུན་ཁྲིད་ལག་ཁྲིད་བཞིན་དུ་བྱའོ། ། གསུམ་པ་དབྱིངས་རིག་གི་གནད་ལ་གསུམ། དབྱིངས་རིག་གི་རྣམ་པར་བཞག་པ་སྤྱིར་བསྟན། ཉམས་སུ་ལེན་ཚུལ་བྱེ་བྲག་ཏུ་བཤད། གནད་གསུམ་ངེས་པའི་དོན་བསྡུ་བའོ། ། དང་པོ་ལ་ངོ་བོ་དངོས་དང༌། ཁྱད་པར་བསྟན་པ་གཉིས། ངོ་བོ་ལ་གཉིས།
དབྱིངས་ཀྱི་ངོ་བོ་མཐིང་ཀ་ལས་ཁ་དོགས་ལྔར་མཆེད་པའི་འོད་གདངས་ཡིན་ལ། རིག་པའི་ངོ་བོ་དངཽས་ནང་ན་ཡོད་ཀྱང་གདངས་ཕྱིར་གསལ་བས་རིག་པ་ཞེས་བཏགས་ཏེ་ལུ་གུ་རྒྱུད་དུ་སྣང་བའོ། ། ཁྱད་པར་བསྟན་པ་ལ་ལྔ། བརྟེན་པ། མཚན་ཉིད། གནས། དུས། རྟོགས་པ་དང་ལྔ་ལས། རྟེན་དངོས་ནི་ཙིཏྟ་ན་གཞི་འཛིན་པའི་རིག་པ་ལ་བརྟེན་པ་ནི་མར་མེའི་འོད་མར་མེ་ལ་བརྟེན་པ་ལྟར་རིག་པ་འོད་ཁྱིམ་དང་གདངས་སུ་གནས་སོ། ། མཚན་ཉིད་ལ་གཉིས་ལས།
དབྱིངས་ཀྱི་མཚན་ཉིད་ནི། རིག་པའི་རང་ཡུལ་བྱེད་པའི་འོད་གདངས་དོན་དམ་པའི་འབྱུང་ལྔར་༼༣༨༢༽གནས་ཤིང་རིག་པ་དེ་རླུང་གི་འགྲོ་འོང་ཅན་དེ་དབྱིངས་གྱི་ར་བར་གཏོད་པའི་རང་བཞིན་ཅན་ཡིན་ནོ། ། རིག་པའི་མཚན་ཉིད་ནི། ཕྲ་བ། འགྲོ་བ། ལུ་གུ་རྒྱུད་དང༌། འགུལ་བའོ། ། དེས་ན་དབྱིངས་སྣང་ནི་ཡེ་ཤེས་ལྔའི་རང་གདངས་ཡིན་ལ། རིག་སྣང་གི་ལུ་གུ་རྒྱུད་ལས་སྐུའི་སྣང་བ་གྲངས་མེད་པ་ཚད་ཕེབས་དུས་འཆར། ཟད་པའི་དུས་ནང་དབྱིངས་སུ་ཐིམ་དགོས་སོ། །
གནས་ནི་མིག་གཉིས་ཀྱི་ཟུར་ནས་དབྱིངས་སྣང་འབྱུང་ངོ༌། ། དུས་ནི་རྣལ་འབྱོར་པ་རྣམས་ལ་ཚེ་འདི་དང༌། སེམས་ཅན་ཀུན་ལ་བར་དོར་འཆར་རོ། ། གཉིས་པ་རྣམ་དབྱེ་བྱེ་བྲག་ཏུ་བཤད་པ་ལ་གཞི་ལམ་འབྲས་བུའི་དབྱིངས་རིག་གསུམ་ལས། དང་པོ་གཞིའི་དབྱིངས་རིག་ནི་སྙིང་ག་ན་འོད་ལྔའི་ཕུང་པོ་ནི་དབྱིངས་ལ། ལུ་གུ་རྒྱུད་ཀྱི་གདངས་འོད་རྩ་ན་གནས་པ་ནི་རིག་པའོ། ། ལམ་གྱི་དབྱིངས་རིག་ནི་མངོན་སུམ་ཡུལ་ལ་ཤར་དུས་འོད་ཀྱི་མུ་ཁྱུད་ནི་དབྱིངས་ལ། རྡོ་རྗེ་ལུ་གུ་རྒྱུད་སྐུ་ལྔའི་ཐིག་ལེ་འབྲེལ་བ་རིག་པའོ། ། འབྲས་བུའི་དབྱིངས་འོད་ལྔའི་ཞིང་སྣང་ནམ་མཁའ་ཁྱབ་པར་སྣང་བ་ལ། རིག་པ་ཤེས་རབ་ཀྱིས་རྟོགས་པས་སྐུར་སྨིན་ཏེ།
ཞི་ཁྲོའི་ཚོམ་བུ་དང་དཀྱིལ་འཁོར་དུ་གསལ་བ་རྣམས་སོ། ། དེ་ནས་ཀ་དག་གི་ས་ལ་༼༣༨༣༽ནང་དབྱིངས་སུ་ཐིམ་ནས། འཆར་གཞིའི་ཆ་ཙམ་དུ་གནས་པའོ། ། དེ་ལྟར་ན་དབྱིངས་ར་བ་དང༌། ཡེ་ཤེས་ཁ་དོགས་དང་དབྱིབས་གཉིས་རིག་པ་སྐུ་རྣམས་འདུ་འབྲལ་མེད་པ་ནི། དབྱིངས་རིག་འདུ་འབྲལ་མེད་པའི་ཡེ་ཤེས་ཞེས་བྱའོ། ། དེ་ཡང་དབྱིངས་ཀྱི་ཟ་དགོས་ཀྱི་ཆ་ལ་ཡེ་ཤེས་ཀྱི་སྣང་བ་ཟེར་ཀྱང་དབྱིངས་ཀྱི་བྱེ་བྲག་ཡིན་ཏེ། རང་ཤར་ལས། དེ་ཡང་དབྱིངས་དང་རིག་པར་བཤད། དེ་ཡི་བཤད་ལགས་འདི་ལྟ་སྟེ།
སོགས་ནས། དབྱིངས་དང་རིག་པ་ཡེ་ཤེས་གསུམ། འདུ་འབྲལ་མེད་པའི་ཚུལ་དུ་གནས་ཞེས་སོ། ། དེ་ཡང་ཟང་ཐལ་ལྗེན་པ་འདི་ངོ་མ་ཤེས་པར་འོད་ལ་ཞེན་ནས་ཨ་འཐས་ནས་ཞེན་ན་ས་རྡོ་ཕལ་པ་ལ་ཞེན་པ་དང་འདྲ་སྟེ། དང་པོ་འཁྲུལ་དུས་འོད་ལ་ཞེན་པས་འཁྲུལ་བའི་ཕྱིར་རོ། ། གསུམ་པ་ལ་གསུམ་སྟེ། རིག་པའི་ཡེ་ཤེས་ལུས་ལ་གནས་པས་དང་པོ་ལུས་གནད་འདུག་སྟངས་ལས་མི་འདའ་བ་གཅེས། ཡུལ་གྱི་གནད་ནམ་མཁའ་ཡིན་པས་མཛོད་སྤུའི་ནམ་མཁའ་ལས་མི་འགྱུར་བར་བལྟ་བ་གཅེས། རིག་པའི་གནད་ལུ་གུ་རྒྱུད་དབྱིངས་ཀྱི་ར་བར་བཅུག་ནས་མི་འགུལ་བར་འཇོག་པ་ལ་མི་འགུལ་ཞིང་རླུང་རབ་ཏུ་དལ་བ་རབ་ཏུ་༼༣༨༤༽གཅེས་སོ། ། རྩ་བའི་བརྒྱད་པ་ཉམས་སུ་བླངས་བའི་ཐབས་བསྟན་པ་ལ་གསུམ།
གང་གིས་ཉམས་སུ་བླངས་པ། གང་ཟག་གི་རིམ་པ་སྟོན་བྱེད་བླ་མའི་རང་བཞིན། བསྟན་བྱ་སློབ་མའི་རང་བཞིན། མཐུན་མོངས་དུ་བསྟན་ཚུལ་ངེས་པ་རྣམས་ནི་གཞན་དུ་ཤེས་ལ། ཇི་ལྟར་སྨིན་པ་དབང་གི་རིམ་པ་ནི། ཐོག་མར་བླ་མར་མཚན་ཉིད་དང་ལྡན་པ་གཅིག་ལས་དབང་བསྐུར་རྫོགས་པར་བྱ་སྟེ། དེ་ལ་སྔོན་དུ་ཕྱི་སྤྲོས་བཅས་ཀྱི་དབང་དཀྱིལ་འཁོར་དང་བུམ་པ་ལ་བརྟེན་ནས། ལུས་ལ་བསྐུར་བས་ལུས་ཡི་དམ་ལྷའི་སྐུར་ངང་གིས་དབང་ཐོབ། ཕྱི་སྣོད་གཞལ་ཡས་ཁང་དུ་གསལ་བ་དང༌། ནང་ལུས་ལྷའི་སྐུ་ཕྱག་རྒྱ་ཆེན་པོར་གསལ་བ་དག་འབྱུང༌།
དེ་ནི་རྣལ་འབྱོར་བ་ལུས་རྒྱ་རྟོས་བཅས་ལས་གྲོལ་བར་བྱེད་པའི་གནད་གྱི་མན་ངག་གོ ། དེ་ནས་ནང་སྤྲོས་མེད་ཀ་དབང་མཎྜལ་དང་བུམ་པ་ལ་བརྟེན་ནས་ངག་ལ་བསྐུར་བས། ངག་ཡི་དམ་ལྷའི་བཟླས་པར་གསལ་བ་དང༌། ནང་བརྗོད་མེད་ཀྱི་དོན་ལ་ཉམས་སུ་མྱོང་བར་བྱེད་པ་ནི། ཡི་གེ་ཨའི་བརྗོད་པ་ལ་བརྟེན་ནས་སྐྱེའོ། ། དེ་ནས་གསང་བ་ཤིན་ཏུ་སྤྲོས་པ་མེད་པའི་དབང་བརྡ་དང་རྟེན་འབྲེལ་ལ་བརྟེན་ནས་སེམས་ལ་བསྐུར་བས་༼༣༨༥༽སེམས་དངོས་པོ་གཤིས་ཀྱི་སྟེང་དུ་ཕེབས་པ་དང༌། སེམས་འོད་གསལ་ཆེན་པོའི་དོན་ཉམས་སུ་མྱོང་བའོ། ། དེ་ནས་གསང་བ་བླ་ན་མེད་པ་ལུས་ཀྱི་འདུག་སྟངས་དང་ལྟ་སྟངས་ལ་བརྟེན་ནས་ལུས་ངག་ཡིད་གསུམ་ལ་བསྐུར་བས། ལུས་བཞུགས་སྟངས་ཀྱི་གནད་ལ་བརྟེན་ནས་སྐུ་གསུམ་གྱི་བཞུགས་སྟངས་སུ་གྲོལ། ངག་སྨྲ་བ་བཅད་པ་ལ་བརྟེན་ནས་སྒྲའི་ནུས་པ་ཉམས་པས།
བརྗོད་དུ་མེད་པའི་དོན་རྒྱུད་ཁོང་དུ་ཆུད་པ་དང༌། སེམས་བྱིན་བརླབས་བསྐུལ་བ་བརྟ་ཡི་གནད་ལ་བརྟེན་ནས། འོད་གསལ་སྟོང་པ་ཅི་ཡི་ངོ་བོར་ཡང་མ་གྲུབ་པ་ནི། སྔགས་ཀྱི་ལམ་སྨིན་པ་ལ་དགོངས་པའོ། ། དེ་ལྟར་ལུས་ཀྱི་སྨིན་པ་རྫོགས་པས་བསྐྱེད་རིམ་ཅིག་ཆར་དུ་གསལ་བ་དང༌། ངག་གི་སྨིན་པ་རྫོགས་པས་ནུས་པ་ཐུན་མོངས་མ་ཡིན་པ་སྐྱེ་བ་དང༌། སེམས་ཀྱི་སྨིན་པ་རྫོགས་པས་རྫོགས་པའི་རིམ་པ་རྟགས་ཚད་ལ་ཕེབས་པའོ། ། ལུས་ངག་ཡིད་གསུམ་གྱི་སྨིན་པ་རྫོགས་པས། ཆོས་ཉིད་མངོན་སུམ་གྱི་ལམ་ཉམས་སུ་མྱོང་བ་རྫོགས་པའོ། ། གཉིས་པ་དེའི་གྲོགས་དམ་ཚིག་ནི།
སྤྱིར་དམ་ཚིག་གི་རྩ་བ་བླ་ན་ཡིན་པས་ན་དོན་གྱི་དངོས་གྲུབ་འདོད་པས་བླ་མ་མཉེས་པར་སྒྲུབ་པ་ལ་༼༣༨༦༽འདྲ་སྟེ། མཁྲོ་མ་དྲ་བ་སྟོང་ལྡན་གྱི་རྒྱུད་ལས། དངོས་གྲུབ་འདོད་པས་བླ་མ་ལ། དུས་མཐའི་བར་དུ་མཆོད་པར་བྱ་ཞེས། དེའང་ལུས་ངག་ཡིད་གསུམ་ལས་མི་འདའ་བར་ལས་ཀྱི་སྤྱོད་ལམ་ལ་སོགས་པས་བླ་མ་མཉེས་པ་སྒྲུབ་པ། གདན་སྟོབས་པ་དང༌། མཎྜལ་འབུལ་བ་དང༌། བཀུ་བཉེས་དང༌། དྲིལ་ཕྱིས་དང༌། གཟིགས་ཕྱག་དང༌།
མཐོང་ཕྱག་ལ་སོགས་པ་བྱའོ། ། དེའང་གཟིགས་པ་ནི་བླ་མས་རང་ལ་གཟིགས་དུས་དང༌། མཐོང་བ་ནི་རང་གི་བླ་མ་མཐོང་དུས་དུ་ཕྱག་བྱའོ། ། དག་གིས་བརྗོད་པས་བླ་མ་མཉེས་པར་བྱ་བ་ནི། བླ་མའི་སྐྱོན་མ་ཡིན་པ་ཡོན་ཏན་ལ་དམིགས་ནས། ཁྱད་པར་གྱི་ཚིག་རྣམས་བརྗོད་པར་བྱའོ། ། ཡིད་དམ་ཚིག་ཤེས་པས་བླ་མ་བརྟེན་ནི། བླ་མའི་མཛད་སྤྱོད་བརྟེན་པས་བླ་མ་མཉེས་ཏེ་གཞན་འཇུག་པ་མ་འོངས་བ་དང༌། གཞན་ཅི་ནས་ཀྱང་བླ་མ་ལ་དད་པས་འཇུག་པར་བྱེད་པའོ། ། བླ་མའི་གསུང་སྒྲོས་ལ་མཁས་པས།
ཚིག་ལ་ལྷག་ཆད་མེད་པར་འགྲོ་བ་གཞན་ལ་སྟོན་ནུས་པ་དང༌། བླ་མའི་ཐུགས་ཀྱི་དགོངས་པ་ཇི་ལྟ་བ་བཞིན་དུ་ཉམས་སུ་ལེན་པ་ལས་མི་འདའ་བའོ། ། དམ་ཚིག་ཆེན་པོའི་རྒྱུད་ལ། ལུས་དང་ངག་དང་ཡི་དག་གིས། ༼༣༨༧༽བླ་མ་མཆོག་ལ་གུས་པའི་མིས། ། རྡོ་རྗེ་འཛིན་པ་ཉིད་དུ་འགྱུར། ། ཅེས་སོ། ། གསུམ་པ་གྲོལ་བྱེད་གདམས་པའི་རིམ་པ་ཉམས་སུ་བླང་བ་ལ། མུ་ཏིག་ཕྲེང་བ་ལས། ཇི་ལྟར་ཉམས་སུ་བླངས་ཞེ་ན།
ཁྲེགས་ཆོད་དང་ནི་ཐོད་རྒལ་ལོ་ཞེས་དང༌། ཚིག་དོན་སྙིང་པོ་ལས། ཉམས་བླངས་ཁྲེགས་ཆོད་ཐོད་རྒལ་ལོ། ། ཞེས་སོ། ། ཉམས་སུ་བླངས་བྱ་ཁྲེགས་ཆོད་དང་ཐོད་རྒལ་གཉིས་པོ་ཡིན་ཀྱང༌། དེ་ཉམས་སུ་ལེན་པའི་གང་ཟག་གི་རིམ་པས་ཁྲིད་ཚུལ་ནི། རིན་པོ་ཆེ་སྤུང་པ་ལས། འདི་དག་བློ་རིམ་རྣམ་གཉིས་ཀྱིས། ། དོན་གྱི་ངོབོ་ཉམས་སུ་བླངས། ། དམིགས་པ་ཡུལ་ཅན་བློ་རྣམས་ལ། །
བསྒོམ་དང་བསྒོམས་བྱའི་ཆོས་ཀུན་བསྟན། ། རིག་པ་རང་སྣང་བློ་ཅན་ལ། ། ལྟ་བའི་ཐབས་རྣམས་གཅིག་ཏུ་བསྟན་ཞེས། ། དམིགས་པ་ཡུལ་གྱི་བློ་ཅན་གང་ཟག་དབང་བརྡུལ་བློ་སྤྲོས་པ་ལ་དགའ་བ་རྣམས་ཀྱི་དོན་དུ་སྒོམ་ཐོག་ནས་ལྟ་བ་ཚོལ་བ་ཞེས་དང་པོ་བསམ་གཏན་བཞི་པའམ། དང་པོ་འི་ཉེར་ལྡོག་མི་ལྕོགས་མེད་པ་ཙམ་གྲུབ་པ་ཞི་གནས་བསྒྲུབ་ནས། དེ་ནས་ལྷག་མཐོང་གི་རིག་པ་ངོ་སྤྲད་པ་དང༌། རིག་པར་རང་སྣང་གི་བློ་༼༣༨༨༽ཅན་དབང་པོ་རྣོན་པོ་སྤྲོད་མེད་ལ་དགའ་བ་རྣམས་ལ། མན་ངག་གནད་བསྡུས་ཏེ། དང་པོ་ནས་རིག་སྟེང་ལྗེན་པའི་ཡེ་ཤེས་ངོ་སྤྲོད་ནས། ཆོས་ཉིད་རང་བབ་ཀྱི་བསམ་གཏན་སྐྱོང་ཞིང་རིག་པ་རང་བབ་ཀྱི་ངང་ལ་བརྟན་པ་ཚོལ་བ་ལ།
ལྟ་ཐོག་ནས་བསྒོམ་པ་ཚོལ་བ་ཞེས་བྱ་ལ། དེ་ལྟར་གང་ཟག་གི་གཉིས་ཀྱི་དམིགས་པ་ཡུལ་གྱི་བློ་ཅན་གྱི་དབང་དུ་བྱས་ཏེ། རིན་པོ་ཆེ་སྤུང་པའི་རྒྱུད་ལས། དེ་རིམ་བྱེ་བྲག་འདི་ལྟ་སྟེ། ཁྲིགས་ཆགས་ཉིད་དུ་ཉམས་སུ་བླངས། ། བདག་པོ་བཞི་ཡི་ཚུལ་དུ་ནི། ། དོན་གྱི་ངོ་བོ་བཞི་ཡང་བཟུང༌། ། དེ་ཡི་ཡུལ་རིག་རྣམས་བཞི་ཡིས། ། འདི་ལྟར་སྣང་བའི་སྐྱེ་རྒྱུན་གཅོད། ། གཞག་ཐབས་མན་ངག་རྣམ་བཞི་ཡིས། །
རིག་པ་རྟེན་མེད་གནས་སུ་བཞག ། དེ་དོན་དགོངས་པ་རྣམ་བཞི་ཡིས། ། སྣང་སྲིད་ཆོས་རྣམས་གདར་ཤ་བཅད། ། དུས་ཚོད་གང་ཟག་རྣམ་བཞི་ཡིས། ། ཆོས་རྣམས་ཀུན་ལ་རང་བྱན་ལ། ། དག་ལུགས་གྲོལ་བའི་གནད་བཞི་ཡིས། ། ཉོན་མོངས་རྣམས་ལ་རང་དབང་བསྒྱུར། ། དེ་ཡི་རང་གི་ཚད་ཕེབས་པའི། ། དཔེ་བཞི་ཡིད་ཆེས་རང་ངོ་བསྟན། ། འདི་ལ་གོམ་པར་སུས་བྱས་པ། །
ཡེ་ཤེས་ཆོས་ཀུན་ཕུག་སུ་ཟིན། ། གསང་༼༣༨༩༽ཆེན་ཕྱག་རྒྱ་ཆེན་པོ་ཐོབ། ཅེས་རྣམ་གྲངས་ཉི་ཤུས་བསྟན་ཏོ། ། དེ་དག་གི་ངོ་བོར་ལྟ་སྒོམ་སྤྱོད་འབྲས་བཞིར་བསྡུས་ནས་ཉམས་སུ་ལེན་པ་ལ། དེའང་སྤྱོད་པ་ལ་བརྟེན་ནས་སྒོལ་དགོས་པ་ལྟ་བུ་གཞན་གྱི་ལུགས་བཞིན་མ་ཡིན་པར་འདིར་ནི། སྤྱོད་པ་འདི་ཉིད་གྱིས་གྲོལ་བས་ན་གང་ཟག་གཅིག་གི་ལམ་ཚངས་ལ་མ་ནོར་པའི་ཆ་རྐྱེན་དུ་བསྟན་པའོ། ། དེ་དག་གི་གོ་རིམ་ནི། ནོར་བུ་འཕྲ་བཀོད་ལས། སྤྱོད་པ་རྒྱུན་གྱི་རྣལ་འབྱོར་དང༌། བསྒོམ་པ་རྒྱུན་གྱི་རྣལ་འབྱོར་དང༌། །
ལྟ་བ་རྒྱུན་གྱི་རྣལ་འབྱོར་དང༌། ། འབྲས་བུ་རྒྱུན་གྱི་རྣལ་འབྱོར་རེ་ཞེས། ། གསུངས་པའི་གོ་རིམ་ངེས་པ་ལྟར། ། དང་པོ་སྤྱོད་པ་རྒྱུན་གྱི་རྣལ་འབྱོར་ལ་ལྔ་ལས་སྤྱོད་པ་སྣང་བ་དབང་བསྒྱུར་མན་ངག་སྣང་བ་གཅེར་བཞག དགོངས་པ་སྣང་སྲིད་གཞིར་བཞེང༌། འབྲས་བུ་ཉོན་མོངས་གནས་འགྱུར། གང་ཟག་ཆོས་ཤེས་པའི་དུས་སོ། ། དང་པོ་ཉི་ཟླ་ཁ་སྦྱོར་ལས་རྣལ་འབྱོར་དོན་ལ་སུ་སྦྱོར་བ། ། སྤྱོད་པ་འདི་རྣམས་གོལ་པར་བྱ། ། བུང་བ་ལྟ་བུའི་སྤྱོད་པ་ཡིས། །
ཆོས་རྣམས་ཀན་གྱི་རོ་མྱོང་བྱ། ། རིག་དྭགས་ལྟ་བུའི་སྤྱོད་པ་ཡིས། ། འཁྲུལ་༼༣༩༠༽བའི་རྐྱེན་འགྱུར་ཡུལ་རྣམས་སྤངས། ། ལྐུགས་པ་ལྟ་བུའི་སྤྱོད་པ་ཡིས། ། འཁྲུལ་བའི་ངག་རྣམས་རྣམ་པར་སྤང༌། ། ཐི་བྱ་ལྟ་བུའི་སྤྱོད་པ་ཡིས། ། གསང་བ་སྔགས་ཀྱི་ཐེ་ཚོམ་བཅད། ། སྨྱོན་པ་ལྟ་བུའི་སྤྱོད་པ་ཡིས། ། གཅིག་ཏུ་མི་གནས་ཡུལ་རྣམས་སྤངས། ། སེང་གེ་ལྟ་བུའི་སྤྱོད་པ་ཡིས། །
འཇིགས་པའི་སེམས་སྤང་དུར་ཁྲོད་རྒྱུ། ། ཁྱི་ཕག་ལྟ་བུའི་སྤྱོད་པ་ཡིས། ། གཙང་དང་མི་བའི་རྣམ་རྟོག་སྤངས། ། ལྡེམ་བུ་ལྟ་བུའི་སྤྱོད་པ་ཡིས། ། དྲན་བསམ་ཐོག་བབ་ཉིད་དུ་བཅད། ། བུ་ཆུང་ལྟ་བུའི་སྤྱོད་པ་ཡིས། ། འཁྲུལ་བའི་ཞེན་པ་རྒྱུན་རིང་སྤངས། ། རྔ་བོ་ལྟ་བུའི་སྤྱོད་པ་ཡིས། ། འཇིག་རྟེན་མཐུན་པའི་ཚིག་གིས་དྲང༌། ། གླང་ཆེན་ལྟ་བུའི་སྤྱོད་པ་ཡིས། །
འཁོར་བའི་གཡུལ་རྣམས་གཏིང་ནས་བཟློག ། རི་དྭགས་ལྟ་བུའི་སྤྱོད་པ་ཡིས། ། བུ་དང་དགྲ་ཡི་འདུ་ཤེས་སྤང༌། ། རྒྱ་མོ་ལྟ་བུའི་སྤྱོད་པ་ཡིས། ། འདོད་པ་ཆོག་ཤེས་དུས་ཚོད་བཅད། ། དྲེའུ་མོ་ལྟ་བུའི་སྤྱོད་པ་ཡིས། ། འཁོར་བའི་ས་བོན་སྤེལ་མི་བྱ། ། བྲམ་ཟེ་ལྟ་བུའི་སྤྱོད་པ་ཡིས། ། གཞན་གྱི་ལོངས་སྤྱོད་ལས་རྣམས་སྤངས། ། དཔའ་བོ་ལྟ་བུའི་སྤྱོད་པ་ཡིས། །
འཁོར་འདས་རྣམས་ཀྱི་རུ་ཤན་དབྱེ། ། ཆུ་༼༣༩༡༽མིག་ལྟ་བུའི། དྲན་པའི་རྟེན་ཉིད་རང་སར་བཞག ནམ་མཁའ་མདུང་བསྐོར་སྤྱོད་པ་ཡིས། ། དངོས་པོ་རྣམས་ལ་ཟང་ཐལ་སྤྱད། ། བར་སྣང་རླུང་འདྲའི་སྤྱོད་པ་ཡིས། ། གཟུང་དང་འཛིན་པའི་རྟོག་པ་སྤང༌། བྱ་ཁྱུང་ལྟ་བུའི། གཡང་ས་རྣམས་ནི་རླབས་ཀྱི་གཅོད། རི་བོ་ལྟ་བུའི།
འགྱུར་མེད་རང་དག་སྟེང་དུ་སྤྱད། ཐེག་ཆེན་ལྟ་བུའི། སྣང་བ་ཕྱིར་མི་ལྡོག་པར་སྤྱད། ཞེས་ཉི་ཤུ་རྩ་གཅིག་ལས་སྐབས་འདིར་བདུན་ལ་བསླབས་པ་སྟེ། དང་པོ་སྒོ་ཀུན་ནས་བསྟུན་པ་བུང་བ་ཚང་ཚོལ་གྱི་སྤྱོད་པ་ནི། ཐོས་པས་ཆོས་དང་ཆོས་མ་ཡིན་པ་འབྱེད། བསམ་པས་ཉོན་མོངས་པ་མགོ་ནོན། བསྒོམ་པས་རྩ་བ་ནས་ཡུལ་འབྱིན་པའོ། ། གཉིས་པ་དེའི་གྲོགས་སུ། ཐེ་ཚོམ་མེད་པར་ཐི་བྱ་ཚང་དུ་འཇུག་པའི་སྔོན་དུ་མིའི་སྒྲོ་འདོགས་བཅད་ནས་འཛའ་འཛོལ་མེད་པར་འོང་བ་ལྟར་སྔོན་ལ་ཐོས་པས་སྒྲོ་འདོགས་བཅད་དེ་རང་ཉིད་གང་ལ་ཡིད་ཆེས་པ་ལ་ཉམས་ལེན་ཐེ་ཚོམ་མེད་པར་འཇུག་པའོ། །
གསུམ་པ་དེའི་གྲོགས་ཀུན་གྱིས་སྤྱོད་ཡུལ་མ་ཡིན་པ་རི་དྭགས་ལྟ་བུའི་སྤྱོད་པ་ནི། རི་དྭགས་སྨས་མ་རྨ་ཡོད་༼༣༩༢༽པའི་གནོང་གིས་དོགས་ནས་མི་ལ་བྲོས་ཏེ་ལུང་ཕུག་དང་རི་རྩེ་ལ་སོགས་པར་འགྲོ་བ་བཞིན། རྣལ་འབྱོར་པ་དེ་འཁོར་བའི་གནོང་གིས་དོགས་ནས་མི་ལ་འཇིག་པར་བྱས་ཏེ། མི་མེད་ཀྱི་ལུང་སྟོང་དང་དུར་ཁྲོད་ལ་སོགས་པར་རྒྱུ་བའོ། ། བཞི་པ་དེའི་གྲོགས་སུ་ལྐུགས་པ་ལྟ་བུའི་སྤྱོད་པ། ངག་སྨྲ་བ་བཅད་དེ་སུ་དང་སྨྲ་བར་མི་བྱའོ། ། ལྔ་པ། དེ་ལྟར་བྱས་པས་སྨྱོན་པ་ལྟ་བུའི་སྤྱོད་པ་ནི། དྲན་པ་རེངས་པ་དང༌། འབྲེལ་མེད་གྱི་གཏམ་རང་རྟོལ་བ་སྨྱོན་པ་ལྟ་བུར་འབྱུང༌།
དྲུག་པ་འདིའི་དུས་སུ་གཙང་སྨྲེ་མེད་པ་ཁྱི་ཕག་ལྟ་བུའི་སྤྱོད་པ་འབྱུང་སྟེ་ཟས་ལ་བཟང་ངན་དང་འདེམས་ཀ་མེད་པར་འབྱུང་ངོ༌། ། དེ་ལྟར་དྲུག་རྫོགས་པ་ལས། གཞན་གྱི་ཟིལ་གྱི་མི་གནོན་པ་སེང་གེ་ལྟ་བུའི་སྤྱོད་པ་འབྱུང་སྟེ། སེང་གེ་གང་ལའང་འཇིགས་པ་དང་བག་ཚ་བ་མེད་པ་ལྟར། རྣལ་འབྱོར་པ་འདིའང་སྣང་བའི་གནོད་པ་དང་བྲལ་ནས། འདི་དག་ལ་དབང་བསྒྱུར་ནུས་ཏེ། དེ་དག་གི་སྤྱོད་པ་ལ་མིང་བཏགས་ན་ནང་བ་དབང་བསྒྱུར་གྱི་སྤྱོད་པ་ཞེས་བྱ་སྟེ། གཞན་གྱི་མ་དད་པ་བསྒྱུར་ནུས། བསད་པ་གསོ་ནུས། རྫུ་འཕྲུལ་འགྲུབ་ཅིང་ཤེས་པ་ཆོས་ཉིད་དུ་ཤར་བས་སྣང་བའི་དངོས་པོ་ས་ཆུ་མེ་རླུང་གང་ལའང་༼༣༩༣༽དབང་བསྒྱུར་ནུས་པ་འབྱུང་ངོ༌། །
འདི་ཡི་མན་ངག་སྣང་བ་ཅེར་བཞག་གི་ཐབས་ནི། ཆོས་ཀུན་དུམ་བུ་བསླབས་པས་གཟུགས་བརྙན་ཡོངས་སུ་དག་པ་སྟེ། གང་སྣང་གི་སྟེང་ན་ཅེར་བཞག་ཅེར་གྲོལ་དུ་སོང་བ་ལས་བྱུང་བའོ། ། འདིའི་དུས་ན་དགོངས་པ་ནི་སྣང་སྲིད་ལ་གཞིར་བཞེངས་ཞེས་བྱ་སྟེ། འཁོར་འདས་ཀྱི་ཆོས་ཀུན་མ་བསླབ་པར་བློ་ཐོག་ཏུ་སྤང་གིས་ཤར་བའོ། ། དེའི་དུས་ན་ཉོན་མོངས་ཡེ་ཤེས་སུ་གནས་འགྱུར་ཏེ། ཤེས་པ་ཉོན་མོངས་སུ་ཤར་བ་དང་ཡེ་ཤེས་སུ་ཤར་བ་དང་ཡེ་ཤེས་སུ་ཤར་བ་ལ་ཐ་དད་མེད་པར་ཡེ་ཤེས་གཅིག་ཏུ་གྲོལ་བས་ཉོན་མོངས་པས་མི་གནོད་པར་རྣམ་བུ་ཚོས་ལ་བསྒྱུར་བ་ལྟ་བུར་འབྱུང་ངོ༌། ། ཀུན་མཁྱེན་ཆེན་པོས་གཞན་དུ་ལྟ་བསྒོམ་སྤྱོད་པའི་འགྲོས་སྤྱི་དང་སྦྱར་ནས་གཅིག་ལ་གཅིག་འབྲེལ་དུ་སྒྲུབས་ནའང༌། འདིར་ནི་རིན་པོ་ཆེ་སྤུང་པའི་ལུང་གི་དོན་ནི་གཅིག་ལ་ལྟོས་མི་དགོས་པར་སྤྱོད་པ་གཅིག་གི་རང་ངེས་གྲོལ་བར་གསུང་བའི་དོན་འདི་ལ་ལྡེམ་དགོངས་མེད་དོ། ། གཉིས་པ་བསྒོམ་པ་ལ་རྒྱུན་དུ་རྣལ་འབྱོར་བྱེད་པ་ལ་ལྔ་བསྒོམ་པ་ཉིན་མཚན་ཁ་སྦྱོར།
དེའི་མན་ངག་ཏུ་རྒྱ་མཚོ་ཅོག་བཞག་༼༣༩༤༽གི་ཐབས་དེའི་དུས་སུ་མན་ངག་སྣང་སྲིད་གཞིར་བཞེངས་ཀྱི་དགོངས་པ་འབྲས་བུ་ཉོན་མོངས་སངས་རྒྱས་གདབ། དེའི་ཚེ་གང་ཟག་ཆོས་ལ་གནས་པའི་དུས་སོ། ། དང་པོ་ལ་ཐལ་འགྱུར་ལས། བྱང་ཆུབ་སེམས་དཔའི་བསམ་གཏན་དང༌། གསང་སྔགས་ཟབ་མོའི་བསྒོམ་པ་དང༌། ལྷ་དང་མིའི་སེམས་འཛིན་དང༌། དེ་བཞིན་གཤེགས་པའི་དགོངས་པ་ཞེས་གོ་རིམ་དེ་ལྟར་དང༌། རང་ཤར་ལས། ལྷ་དང་མིའི་སེམས་འཛིན་དང༌། བྱང་ཆུབ་སེམས་དཔའི་བསམ་གཏན་དང༌།
དེ་བཞིན་གཤེགས་པའི་དགོངས་པ་དང་ཞེས་གསུམ་དུ་གསུང་ནས། གསང་སྔགས་ཟབ་མོ་བསྒོམ་པ་མ་བསྟན་ནའང༌། འདིར་ནི་རང་ཤར་གྱི་གོ་རིམ་ལྟར་ཐལ་འགྱུར་གྱི་ས་བཅད་བསྒྲིག་ནས་འཆད་བདེ་བས། དེ་ལྟར་ན། སྤྱིར་བསྒོམ་པ་ཐམས་ཅད་ལ་དོན་གསུམ་གྱི་རྐྱང་པར་ནས་འདོན་དགོས་སྟེ། ཐལ་འགྱུར་ལས། ཡང་ནི་བསྒོམ་པའི་སྲོག་ཤིང་བཤད། སེམས་ཀྱི་ལུང་གིས་ངེས་སྦྱར་ཏེ། གཞན་ཡང་བསྒོམ་པའི་གནད་རྣམས་ལ། ། སྔོན་འགྲོ་བ་དང་དངོས་གཞི་དང༌། །
རྗེས་འགྲོ་རྣམ་པ་གསུམ་དུ་འདོད། ། ལུས་སྦྱངས་སེམས་ཉིད་གདུལ་བ་དང༌། ། ངག་གི་བྱ་བ་རྫོགས་པ་༼༣༩༥༽དང༌། ། སེམས་ཉིད་ལམ་དུ་གཞུགས་པའོ། ། རླུང་ལ་བརྟེན་ཏེ་ལུས་སེམས་བྲལ། ། ཁམས་གསུམ་འགྲེས་ཁུང་བཅད་པའི་ཕྱིར། ། ལུས་ངག་ཞེན་པ་གཏིང་ནས་བཟློག ། འགྲོ་དྲུག་གཡང་པ་ཉམས་པའི་ཕྱིར། ། ལུས་དག་ཡིད་ཀྱི་གནད་རྣམས་གཟིར། ། སེམས་ཉིད་ཆོས་དང་བསྲེ་བའི་ཕྱིར། །
རླུང་དང་ཤེས་པ་གྱེན་ལ་དྲངས། འཁྲུལ་སྣང་ཟད་པར་བྱ་བའི་ཕྱིར། ། རྟག་ཏུ་རླུང་ལ་གོམ་པར་བྱ་ཞེས། ། ལུས་ངག་ཡིད་གསུམ་གྱི་རྒྱུ་ཤན་གསུམ་དང༌། ། སྦྱང་བ་གསུམ་དང༌། རྣལ་དབབ་གསུམ་གྱི་རླུང་གནད་གྱེན་ལ་དྲངས་ནས་ཕྱིར་འཛིན་བྱ་བ་དང་བུམ་པ་ཅན་གནད་དུ་བསྣུན་དགོས་ཏེ། རླུང་སེམས་ཀྱི་རྟ་ཡིན་པ་དང༌། དེ་ལ་རང་དབང་ན་སེམས་ལ་དབང་ཐོབ་པའི་ཕྱིར་རོ། ། དེ་ལྟར་དགོས་པ་སྤྱིར་བཏང་ནས་དང་པོ་ལྷ་དང་མིའི་སེམས་འཛིན་ནི། ཁ་སྣའི་དབུགས་བསྡམས་ཏེ་བུམ་པ་ཅན་གྱི་ངང་ནས།
རྩ་གསུམ་འཁོར་ལོ་བཞི་དང་བཅས་པའི་ནང་རླུང་ཁ་དོགས་ལྔ་ལྡན་གྱིས་གང་བར་བསམ་ལ། སེམས་རྟོག་མེད་ཡིད་ལ་འགྱུས་པ་མདོར་ཤེས་པ་རྩེ་གཅིག་ཏུ་འཇོག་པ་སྟེ། བྱེད་ལས་འཕྲལ་གྱི་རྣམ་རྟོག་ཞི་བའོ། ། བསྒོམ་ཚུལ་དམིགས་རྟེན་ལ་༼༣༩༦༽སེམས་གནས་པ་བསླབ་པ་ལ། རགས་པ་དང་ཕྲ་བའོ། ། དང་པོ་ནི་ཚོགས་དྲུག་སོ་སོའི་ཡུལ་ལ་སེམས་འཛིན་པ་སྟེ། གཟུགས་སྒྲ་དྲི་རོ་རེག་ཆོས་ཀྱི་ཡུལ་ལ་རྣམ་རྟོགས་གང་ཤར་ཡང་ཐམས་ཅད་འཆར་དུ་བཅུག་ནས་དེའི་ངང་ལ་སེམས་མ་ཡེངས་པར་རང་ངོ་ལ་ཅེར་རེ་བལྟས་ཏེ་དྲན་རྟོག་སྔ་ཕྱིའི་མ་དེར་ངོས་བཟུང་ནས་བསྒོམ་མོ། ། དེས་ན་གང་ཤར་དེའི་སྟེང་དུ་ཤེས་པ་ཙེན་ནེ་འཛིན་པ་ཡང༌། ཐལ་འགྱུར་ལས། ཉམས་སུ་ལེན་པའི་གནད་འདིའོ། །
དམིགས་རྟེན་ཉིད་དང་བསམ་གནས་སོ། ། དམིགས་རྟེན་སྒྲ་དྲི་རོ་དང་རེག ། འདོད་པ་ལྔ་ཡི་གནས་སྦྱང་ཏེ། ། གཟུགས་ནི་ཁ་དོགས་དབྱིབས་རྣམས་དང༌། ། བཟོ་དང་སྒྱུ་རྩལ་ཐ་དད་དང༌། ། མིག་འཕྲུལ་རྣམ་པ་སྣ་ཚོགས་པའོ། ། སྒྲ་ནི་སི་ཝཾ་བུམ་ལྡིར་དང༌། ། རྒྱུད་མང་རྫ་རྔ་ཀླིང་བུ་དང༌། ། ཕིག་དང་ཧར་ལ་སོགས་པའོ། ། དྲི་ནི་ངང་ལྡན་སྦྱར་མ་དང༌། །
ཡིད་མཐུན་རྟེན་འབྲེལ་ཟབ་མོ་བྱ། ། རོ་ནི་བུ་རམ་དྲུག་ལྡན་དང༌། ། རྒུན་ཆང་སྦྱར་མ་སྣ་ཚོགས་བསྒྱུར། ། རྟེན་འབྲེལ་ཡན་ལག་སྦྱོར་བས་སོ། ། རེག་ནི་མཁས་པ་ཁྲི་སྟེང་སྦྱོར། ། གཞུ་བསྣོལ་འབྱུང་བའི་སྦྱོར་བ་དང༌། ། ཤིང་གི་ལོ་མ་འགའ་༼༣༩༧༽ཞིག་གིས། རེག་པ་ཙམ་གྱིས་ཆོས་ཉིད་ལ། འབྲལ་མེད་སེམས་ཀྱི་གནས་པའོ། ། སེམས་ནི་བཟུང་དང་གནས་པ་དང༌།
རྩ་བ་བཅད་དང་དངོས་པོ་དེད། ། ཡུལ་དང་ཤེས་པའི་བར་ནས་བཙལ། ། ཡེངས་ལ་བོར་བ་རྣམས་ཡིན་ནོ། ། ཞེས་སོ། ། གཞུ་བསྣོལ་དང༌། བཞུ་བསྣོལ་དང༌། གཞུང་བསྣོལ་གྱི་ཟུར་གསུམ་ཙམ་བྱུང་བ། རླུང་དང་སེམས་དང་ལུས་རྡོ་རྗེའི་དཀྱིལ་ཀྲུང་གིས་རིམ་པས་ཁ་སྦྱོར་གྱི་བདེ་བ་ལ་སེམས་འཛིན་པའོ། ། གཉིས་པ་ཕྲ་བ་ཚོགས་དྲུག་གི་བྱེ་བྲག་ཆོས་ལ་བསླབས་པ་སྟེ། ཐལ་འགྱུར་ལས།
སེམས་འཛིན་བསླབ་རིམ་ཉེར་གཅིག་གསུངས་བ་འདིར་བརྒྱད་དུ་བསྡུས་ནས་ཉམས་སུ་ལེན་པ་ལ། སྟན་བདེ་བར་དཀྱིལ་ཀྲུང་གིས་དང་པོ་མཚན་མ་ཨ་དཀར་ལ་སེམས་བཟུང་བ་ནི། རང་གི་སྣ་རྩེར་ཨཱཿདཀར་པོ་ཞིག་བསམ་ལ། རླུང་ཕར་འབྱིན་དུས་ཨ་དེ་ཡང་ཕྱིར་རྒྱང་གི་སོང༌། ནང་དུ་འཇུག་དུས་ཨ་དེ་ཚུལ་དཀར་ཧྲིལ་ལི་ལི་སྣ་རྩེར་བྱུང་བ་ལ་སེམས་ལ་ཡེངས་པར་ཡུན་བསྲིང་ལ་བསྒོམ་མོ། ། ལུས་ཀྱི་ཚ་གྲང་ལ་ཨཱཿདོའི་རེག་པ་གོ་བཟློག་གོ ། དེ་ལྟར་བྱས་༼༣༩༨༽པས་ཅི་ཞིག་ན་སྐྱེ་མེད་བསམ་ངོ་དང་བྲལ་བའི་ཉམས་མྱོང་སྐྱེའོ། ། དེས་སྐྱོ་ན་གཉིས་པ་བར་ཆད་སེལ་བའི་ཡི་གེ་ཕཊ་དྲག་པོ་ལ་སེམས་བཟུང་བ་ནི། ལུས་གནད་གོང་ལྟར་ལ་དར་ཅིག་ཤེས་པ་ཡེངས་བཅུག་ནས་ཕཊ་དྲག་པོ་ཞིག་བརྗོད་པས་ཤེས་པ་གསལ་ལ་མི་རྟོག་པ་ཞིག་འཆར་བ་དེ་ཡེ་ཤེས་སུ་ངོས་བཟུང་ཉིན་མཚན་མདེ་པར་བསླབས་པས་རང་བཞིན་དག་པའི་ཉམས་མྱོང་འཆར་རོ། ། གསུམ་པ་དེས་མ་མོས་ན།
ཁྲོ་བོ་དགྱེས་པའི་གད་མོ་ལ་སེམས་བཟུང་སྟེ། གོང་ལྟར་གློད་ལ་ཧ་དྲག་ལ་ཐུང་བར་བརྗོད་པས་གསལ་ལ་རྟོག་མེད་ཀྱི་སེམས་སྐྱེའོ། ། དེ་ཡང་ཉོན་མོངས་པས་སེམས་འཁྲུགས་པ་དང་ལས་སེམས་མི་བདེ་བ་སྒྱེ་འབོག་ལ་སོགས་པ་གང་བྱུང་ཡང་ཐབས་འདིས་སེལ་ལོ། ། དེ་ལ་མ་མོས་ན། བཞི་པ་ལྷ་མ་ཡིན་རྩོད་པ་འགྱེད་པ་ལ་སེམས་བཟུང་བ་ནི། རི་རྩེ་སོགས་མཐོ་སར་ཙོག་པུར་འདུག་སྟེ་དང་པོ་མགོ་དལ་བུས་བསྒྲིལ། དེ་ནས་ཁམས་ཀྱི་ཐུབ་ཐང་དུ་བསྒྲིལ། ལུས་ཡང་བསྐྱོད་ཅིང༌། ཉི་མ་གསུམ་བཞིར་སྦྱང་བས་ཇི་ཞིག་ན་ཕྱི་རོལ་གྱི་སྣང་བ་འདི་དམར་ཁྲུག་ཁྲུག་ཏུ་གྱུར་པ་དང༌། དེ་ནས་སེར་ལྷང་ལྷང༌།
དེ་ནས་སྔོ་བྱུར་བྱུར་དང༌། དེ་༼༣༩༩༽ནས་སྐྱ་ཐལ་ཐལ་དུ་འགྱུར་བ་དང༌། དེ་ནས་སྐྱེ་སེང་དང༌། དེ་ནས་ཕྱིའི་སྣང་བ་འདི་དག་འགགས་པས་ཅི་ཡི་ངོ་བོར་མ་གྲུབ་པའི་ཉམས་འཆར་རོ། ། དེས་མཐོང་སྣང་རང་པར་གྲོལ་བའི། ཉམས་མྱོང་མི་སྐྱེ་མི་སྲིད་དོ། ། ཁོ་བོ་ཆུང་ངུའི་དུས་ན། སྔོན་གྱི་བག་ཆགས་ཞིག་གི་སྣང་བ་འདི་མེད་ན་དགའ་ནས་རང་བཞིན་གྱི་མགོ་བསྒྲིལ་ནས་ཉམས་འདི་མྱོང་བ་ལ་ཞེན་ཆེ་བ་ཞིག་ཡིན་ནོ། ། འདིའི་དུས་རླུང་ལ་ཤེས་པའི་ཁ་ཟས་བརྟེན་ཏེ་ཤེས་པ་ལྟེ་བར་རཾ་ལ་ཤེས་པ་གཏད་དོ། ། དེས་སྐྱོ་ན།
ལྔ་པ་རྣམ་རྟོག་ཧཱུྂ་གླུ་རིང་པོ་དབྱངས་དང་བཅས་པ་རླུང་དང་བསྲེས་ཤིང་སྐབས་སུ་དྲག་ལ་ཐུང་བའི་དབྱངས་བྱས་པའི་སེམས་གང་ལའང་མི་རྟོག་པའི་ཏིང་ངེ་འཛིན་འཆར་ཏེ། རྣམ་རྟོག་ཆོས་ཉིད་དུ་འཆར་བའི་ཉམས་སྐྱེའོ། ། དྲུག་པ་དེ་ལ་མ་མོས་ན། སྟོང་ཉིད་རིམ་གྱིས་ས་ལ་སེམས་གཟུང་བ་ནི། རང་གིས་ཤེས་རབ་ཀྱིས་ལུས་འདི་སོ་སོར་བསིལ་ལ་མིང་དུ་མ་ལ་སོགས་པས་གཞིག་སྟེ། མགོ་གཅིག་པུ་ལ་སོགས་པ་དང༌། སྐྲ་དང༌། ཤ་དང༌། རྣ་བ་དང༌། སྣ་དང༌།
ལྕེ་ལ་སོགས་པ་རྡུལ་ཕྲན་དུ་༼༤༠༠༽ཕྱེ་ཞིང་བརྟགས་པས་མགོ་ཞེས་བྱ་བ་གྲུབ་པ་མེད་པ་བཞིན་དུ། ཕྱི་ནང་གི་ཆོས་ཐམས་ཅད་ལ་དེ་ལྟར་གཞིག་པས་གང་ཡང་མ་རྙེད་པར་ཧད་དེ་ཕྱི་མེ་ལུས་ནས་རྣམ་པར་རྟོག་པའི་ཡེ་ཤེས་ཀྱི་ཉམས་སྐྱེ་བའི་ངང་དེར་བསྒོམ་མོ། ། རེས་རྟགས་ལ་བརྟེན་ཏེ་གཅིག་དང་དུ་བྲལ་གྱི་ཚུལ་གསུམ་གྱིས་རིག་པར་བྱ་སྟེ་གྲུབ་མཐའ་མཛོད་ལས་གཏན་ཚིག་འགོད་པ་དང་ཕྱོགས་ཆོས་གྲུབ་པ་དང༌། ཁྱབ་པ་ཚད་མས་ངེས་པར་བྱེད་པའོ། ། དང་པོ་ནི། གང་གཅིག་དང་དུ་མ་དང་བྲལ་བས་ཁྱབ་པ་དེ་བདེན་པའི་དངོས་པོས་སྟོང་པས་ཁྱབ་སྟེ། དཔེར་ན་དངོས་པོ་མེད་པའི་གཟུགས་བརྙན་བཞིན། འདི་ལྟར་སྣང་བའང༌། དོན་དམ་པར་གཅིག་དང་དུ་མ་བྲལ་བ་ཁྱབ་བྱེད་དུ་ཡོད་པའི་ཕྱིར། གཉིས་པ་ནི།
འཕགས་པ་ཀླུ་གྲུབ་ཇི་ལྟར་སྐད་ཅིག་མཐའ་ཡོད་ལྟར། ཐོག་མ་དབུས་ཀྱང་བརྟགས་པར་གྱིས། སོགས་གསུང་བས། གཅིག་དང་དུ་བྲལ་གྱི་ཕྱོགས་ཆོས་སྒྲུབ་པ་ནི། བར་ན་གནས་པ་ལ་ཆ་བཅས་ཀྱི་ཁྱབ་པ་ཉིན་ཞིག་གི་སྟེང་དུ་ཏེ། ཉིན་མོ་མཚན་མོ་གཉིས་ཀྱི་བར་ན་གནས་པ་ལ། སྔ་དྲོའི་དུས་དང་ཕྱི་འདྲོའི་དུས་དང་གུང་གི་དུས་ཏེ་ཆ་གསུམ་གནས་པ་ལ་༼༤༠༡༽སྔ་དྲོ་སོགས་པའི་ཁྱད་པར་བཏང་སྙོམས་སུ་བྱས་ཏེ་བར་ན་གནས་པ་ཙམ་ལ། ཆ་གསུམ་གྱི་ཁྱབ་པ་དངོས་སུ་ངེས་པའི་ཚད་མས། སྐད་ཅིག་སྔ་ཕྱིའི་བར་ནི་གནས་པ་དོན་དམ་པའི་སྐད་ཅིག་ཆ་ཤས་མེད་པར་བརྟགས་པ་དེ་ཡང༌། སྐད་ཅིག་སྔ་ཕྱིའི་བར་ན་གནས་པའི་རྟགས་ལས་ཆ་གསུམ་དང་ལྡན་པར་དཔག་ས་དོན་དམ་པའི་ཆ་མེད་གཅིག་དང་བྲལ་བར་གནས་ལ་གཅིག་ཁེགས་པས་དེའི་བསགས་པའི་དོན་དམ་པའི་དངོས་པོ་ཆ་ཤས་མེད་པ་དུ་མའི་ཁེགས་པར་གྲུབ་སྟེ།
དོན་དམ་པའི་གཅིག་དང་དུ་མ་དང་བྲལ་བའི་ཕྱོགས་ཆོས་གྲུབ་པ་ཡིན་ནོ། ། གསུམ་པ་ཁྱབ་པ་ཚད་མས་ངེས་པར་བྱེད་པ་ནི། བུམ་པ་ལེགསཔ་པའི་སྟེང་དུ་དེའི་ཁྱད་པར་བཏང་སྙོམས་སུ་བྱས་ཏེ། རྟགས་དང་དགག་བྱའི་ཆོས་གཞི་མཐུན་འགེགས་པའི་ཚད་མས། གཞི་གཟུགས་བརྙན་གྱི་སྟེང་དུ་གཅིག་དང་དུ་མ་ཕན་ཚུན་སྤང་འགལ་གྱི་དངོས་འགལ་དུ་ངེས་པའི་ཚད་མ་དེས། གཅིག་དང་དུ་མའི་ཕུང་གསུམ་མི་སྲིད་པར་རྟོགས་པ་ནི་གཞི་གཟུགས་བརྙན་གྱི་སྟེང་དུ་དོན་དམ་པའི་བདེན་གྲུབ་གྱི་གཅིག་དང་དུ་མའི་ཕུང་གསུམ་མི་སྲིད་པར་རྟོགས་པས་ངེས་པ་ཡིན་ནོ། ། ཞེས་སོ། ། གཞན་ཡང་རྟེན་འབྲེལ་ཆེན་མོ་ནི། ༼༤༠༢༽གང་རྟེན་ཅིང་འབྲེལ་བར་འབྱུང་བ་ཡིན་ན་བདེན་པའི་རང་བཞིན་གྱིས་སྟོང་སྟེ། དཔེར་ན་གཟུགས་བརྙན་བཞིན་ནོ། །
འདི་ལྟར་སྣང་བའང་རྟེན་འབྲེལ་ཡིན་པའི་ཕྱིར། ཞེས་བྱའོ། ། དེས་ན་རྫོགས་ཆེན་གྱི་སྐབས་འདིར། དང་པོ་སེམས་ཀྱི་བྱུང་གནས་འགྲོ་གསུམ་བརྟགས་པ་ནས། གཞི་ལམ་འབྲས་བུས་བསྡུས་པའི་ཆོས་རྣམས་རང་བཞིན་མེད་པར་ངེས་པ་ལ་གཅིག་དང་དུ་བྲལ་གྱི་གཏན་ཚིག་འདིས་ངེས་དགོས་པ་དེའི་ཚེ་དེ་རྣམས་བདེན་ན་རང་རང་གི་ཆ་རྣམས་དང་ཆ་ཅན་གཉིས། དོན་དམ་པའི་དངོས་པོ་གཅིག་དང་ཐ་དད་གང་རུང་ལས་མི་འདའ་བ་དང༌། དོན་དམ་པའི་གཅིག་ཏུ་གྲུབ་ན་ཐ་དད་ཡེ་མེད་ཀྱི་གཅིག་ཏུ་འགྱུར་བ་དང་དོན་དམ་པའི་ཐ་དད་དུ་གྲུབ་ན་འབྲེལ་མེད་དུ་འགྱུར་བའི་རིགས་པས་ཆོས་ཐམས་ཅད་ལ་བདེན་གྲུབ་རྣམ་པར་བསལ་ནས་འདུས་ལ་བྱས་ཀྱང་བདེན་པ་མེད་པར་ཤེས་པར་བྱའོ། ། དེས་སྐྱོ་ན། བདུན་པ་སྟོང་ཉིད་གཅིག་ཅར་བ་ལ་སེམས་བཟུང་བ་ནི། མིག་སྔར་གང་མཐོང་བ་དེ་སྟོང་སང་སང་སོག་བ་ལ་ཤེས་པ་གཏད་པས།
དེ་འབྱོང་ནས་དང་པོ་སྣང༌། གཉིས་པ་སྟོང༌། གསུམ་པ་གང་དུའང་མ་ཕྱེ་བའི་ཆོས་ཉིད་ལ་རང་བཞིན་གྱི་བློ་གནས་པར་འགྱུར་རོ། ། བརྒྱད་པ་དེ་ཐམས་ཅད་ཀྱི་གནད་༼༤༠༣༽ལ་དང་པ་དང་ལྡན་པ་དང༌། བླ་མ་མཉེས་པར་བྱ་བ། བསམ་གཏན་གྱི་སྔོན་འགྲོའི་ཆོས་རྣམས་ཚང་བར་བྱའོ། ། དེ་ལྟར་ལུས་ལ་བརྟེན་པའི་བསམ་གཏན་གྱི་སྐབས་ལུས་བསྒུལ་བསྐྱོད་མ་ཞིག་པ་གནད་ཡིན་ནོ། ། ངག་གི་དུས་སུ་ཤེས་པ་རྣ་བར་གཞུག་ཅིང་ངག་གི་བརྗོད་པ་མ་ཉམས་པ་གལ་ཆེ། སེམས་ཀྱི་བསམ་གཏན་གྱིང་ས་སུ་སེམས་ཀྱི་གཏད་པ་དམིགས་རྟེན་ལས་མ་ཡེངས་ཤིང་རླུང་དལ་བ་གནད་ཡིན་ནོ། ། གཉིས་པ་བྱང་ཆུབ་སེམས་དཔའི་བསམ་གཏན་ནི།
འོད་གསལ་དང་མི་ཉེ་སྟེ། ཏིག་པ་ནི་འོད་གསལ་བ་ལ། འདིར་ནི་མི་རྟོགས་པ་གཙོ་ཆེ་བའི་ཕྱིར་རང་བཞིན་ཤུགས་གྱིས་བསམ་གཏན་ནི་སེམས་རྣམ་ཤེས་བག་ལ་ཡེངས་བའི་དུས་ན་ཡོད་པ་རི་བོང་ཚང་ན་ཉལ་བ་ལ་ཡོད་པ་ལྟུན་དེ། སྒོ་གསུམ་ངལ་བསོ་བ་ཙམ་ཡིན། ས་ལ་གནས་པའི་བསམ་གཏན་ནི་དངོས་པོ་གཞིའི་བསམ་གཏན་དེ་རང་པའི་སྒྲིབ་པ་ཙམ་སྦྱང༌། དམིགས་པ་རྒྱུན་གཏན་གྱི་བསམ་གཏན་གྱིས་རེ་ཞིག་ཉོན་མོངས་མངོན་གྱུར་ཙམ་གྱི་མགོ་ནོན་པའི་དགོས་པ་ཡིན་པས་འདིར་དམིགས་པ་རྒྱུན་གྱི་བསམ་གཏན་དེ་བཤད་ན། རྣལ་འབྱོར་པ་ལ། འཕྲལ་དུ་ཟས་གོས་༼༤༠༤༽གྱི་རྩོལ་བས་གནོད་ལ། ཕུག་སུ་རྨི་ལམ་བག་ཆགས་གཉིས་ཀྱིས་གནོད་པས་ཁམས་གསུམ་འཁོར་བའི་ལས་སོགས་པ་དེ་དག་གི་གཉེན་པོར། བསམ་གཏན་གྱི་ཐུན་བཞི་ལ་བསླབ་སྟེ་ཐས་ཀྱི་ཞེན་པ་བཅད་པ་བསམ་གཏན་་ཐུན།
གོས་ཀྱི་ཞེན་པ་བཅད་པ་བསམ་གཏན་གྱི་ཐུན་རྨི་ལམ་གྱི་ཞེན་པ་བཅད་པ་བསམ་གཏན་གྱི་ཐུན། བག་ཆགས་ཀྱི་ཞེན་པ་བཅད་པ་བསམ་གཏན་གྱི་ཐུན་ལ་བསླབས་པའོ། ། དང་པོ་ནི། བཅུད་ལེན་སྣ་ཚོགས་དང༌། རླུང་ཟས་སུ་ཟ་བ་དང༌། བདུད་རྩི་དྲི་ཆེན་གྱི་སྦྱོར་བ་རྣམས་སོ། ། གཉིས་པ་ལ། རླུང་དང་རྟེན་འབྲེལ་ཟབ་མོ་གཉིས། རླུང་ནི་ལུས་རྩོག་པུར་འདུག་ལ་རླུང་ནང་དུ་གཏིགས་ཏེ། ཕོ་བ་དགང་ཞིང་དལ་བུས་བཏང་ལ།
མེ་དམིང་དང་བསྒྲགས། ཕྱི་ལུས་ལ་དྲོད་སྐྱེ། གོས་མི་དགོས། ནང་སེམས་ལ་དྲོད་སྐྱེ་རྣམ་རྟོགས་བག་གིས་འགགས་ནས་ཏིང་ངེ་འཛིན་མི་རྟོགས་པའི་ངང་ལ་གནས་སོ། ། རྟེན་འབྲེལ་ནི། ཤ་དང་སྔོ་དང༌། རྩིའི་སྦྱོར་བ་མཁྲོ་སྙིང་ཐིག་ལས་གསུང་པ་རྣམས་སོ། ། རྨི་ལམ་གྱི་ཞེན་པ་བཅད་པ་བསམ་གཏན་གྱི་ཐུན་ལ་བསླབས་པ་ནི། དང་པོ་རྨི་ལམ་བརྟགས་པས་དུས་གསུམ་གང་རུང་རེ་རེའི་རྨིས་ན་བཅད་སླ་ལ། གསུམ་པོ་ཆལ་ཆོལ་རྨིས་ན་གསུམ་འདུས་༼༤༠༥༽ཀྱི་བག་ཆགས་བཅད་དཀའོ། །
དངོས་གཞི་བསྒོམ་པ་ལ་བརྒྱད་ལས། དང་པོ་སྦྱང་བ་ནི། ཉིན་པར་རྨི་ལམ་གྱི་འདུན་པ་མ་ཡེངས་པས་གང་སྣང་རྨི་ལམ་དུ་སྦྱང་བས་རྨི་ལམ་དུ་རྨི་ལམ་ཟིན་ནས། ཐམས་ཅད་རྨི་ལམ་དུ་སྦྱང་བ་ལ་བསླབ་པར་བྱའོ། ། བསྒྱུར་བ་ནི་ཉིན་དུས་མེ་ལོང་དུ་གཟུགས་བརྙན་ཐ་དད་བསྒྱུར་ནས། རྨི་ལམ་དུའང་དེ་བཞིན་སྤྲུལ་བསྒྱུར་བྱེད་པའོ། ། བཅད་པ་ནི་བདེན་ཞེན་བཅད་པའོ། ། དེ་ཐམས་ཅད་བདེན་མེད་དུ་ཉིན་མཚན་གཉིས་ཀར་སྦྱང་ངོ༌། ། དཀྲུགས་པ་ནི་རྩལ་སྦྱོང་བ་སྟེ། སྐད་ཅིག་གཅིག་ལ་ཤར་གྱི་སྣང་བ་ནུབ།
ནུབ་ཀྱི་སྣང་བ་ཤར། དགའ་མི་དགའ། རྟོག་མི་རྟོག་ཐམས་ཅད་དཀྲུགས་ལ་བསྒོམ། བཅུད་པ་ནི་བརྟན་པར་བྱེད་པའོ། ། གནད་ བོར་བ་ནི། རྟོགས་པའི་དོན་དང་བསྲེ་བའོ། ། བསྐྱིལ་བ་ནི་ངང་ལ་བསྒོམ་སྟེ། རྨི་ལམ་ཟིན་དུས་དེ་བདེན་མེད་ཤར་གྲོལ་དུ་སྦྱང་བའོ། ། བཟློག་པ་ནི་ཆོས་ཉིད་དུ་ལ་བཟླ་ཞིང་ཅོ་བཞག་གིས་རང་སངས་ཆོས་ཉིད་དུ་ཕལ་དུ་འཇུག་པའོ། ། དེ་ལྟར་བརྩོན་པ་རབ་ལ་བརྗོད་ངེས།
འབྲིང་ལ་གསལ། ཐ་མ་དགའ་སྤྲོ་དང་བཅས་པ་ལས་མཐར་རྨི་ལམ་རྒྱུན་༼༤༠༦༽ཆད་དེ། རྨི་ལམ་འོད་གསལ་དུ་གྲོལ་ནས་ཏིང་ངེ་འཛིན་ཉིན་མཚན་འདྲེས་པ་འབྱུང་ངོ༌། ། འདིའི་སྐབས་སུ་གཉིད་ལ་བརྟེན་པའི་འོད་གསལ་སྦྱངས་ན་ཉིན་དུས་རླུང་དང་ལུས་གནད་བསྟུན་ནས་ཤེས་པ་གསལ་དྭངས་བྱེད་པར་རྒྱ་བསྐྱེད་ལ་བསྒོམས། མཚན་མོ་སོང་གེ་ཉལ་ལུགས་ཀྱི་གཉིད་དུ་འགྲོ་ཁའི་ཤེས་པ་རྟོག་མེད་ཀྱི་འོད་གསལ་ངོས་བཟུང་བའི་ངང་ལ་ཉལ་བས་རྨི་ལམ་གང་ཡང་མེད་པར་ངང་དེ་ཉིད་ལ་གནས་ཤིང་ཉེ་འཁོར་གྱི་སྣང་བ་མཐོང་ཡང་རྟོག་དཔྱོད་མེད་པ་གཉིད་དུ་སོང་བྱས་ན་སྣང་བ་སོ་སོ་ན་གསལ་བ། མ་སོང་བྱས་ན་སད་རྒྱུ་ཡོད་པ་འབྱུང་ངོ༌། ། འདིའི་སྣང་ངོ་ན་འོད་ལྔ་དང་ཐིག་ལེ་སྣང་ན་སྣང་བའི་འདོལ་དང༌། མི་སྣང་ནས་ཤེས་པ་གསལ་དྭངས་ཕྱེད་པ་ནི་སྟོང་བའི་འོད་གསལ་དེ་བདེ་གསལ་མི་རྟོག་གསུམ་དུ་གནས་སོ། ། བཞི་པ་བག་ཆགས་ཀྱི་ཞེན་པ་བཅད་པ་བསམ་གཏན་གྱི་ཐུན་ནི། ཡོད་པ་ཆེད་དུ་མི་སྤང༌།
མེད་པ་ཆེད་དུ་མི་སྒྲུབ། འདས་པའི་རྗེས་མི་བཅད། མ་འོང་བའི་སྔོན་མི་བསུ། དེ་ལྟར་གྱི་ཤེས་པ་ལ་གཉེན་པོའི་གོས་མི་བསྐོན་པར་རྗེན་ཡེ་རེ་རེ་རང་ས་ན་གྲོལ་བ་ངོས་བཟུང་བས། སྣང་བ་སྣང་ཐོག་ནས་གྲོལ་བ་བྱེའུ་ཁྲས་ཁྱེར་བ་ལྟ་བུ། འགྱུ་བ་འགྱུ་ཐོག་ནས་༼༤༠༧༽གྲོལ་བ་བར་སྣང་གི་སེར་བུ་ལྟ་བུ། སྣང་ཤེས་གཉིས་མེད་དུ་གྲོལ་བ་ལན་ཚ་ཆུ་ལ་ཐིམ་པ་ལྟ་བུ་སྟེ། ཀློང་དྲུག་པ་ལས། གསུམ་འདུས་ངོ་བོ་གཅིག་པ་དུས་གསུམ་མཉམ་པ་ཉིད་དུ་རིག་པའི་རྣོར་བ་ཞེས་བྱའོ་ཞེས་རྒྱས་པར་གསུང་སོ། ། གསུམ་པ་གསང་སྔགས་ཟབ་མོའི་བསྒོམ་པ་ནི།
རྩ་དང་རླུང་དང་ཐིག་ལེའི་རྣོར་གསུམ་གྱིས་སེམས་གནས་པ་སྒྲུབ་པ་སྟེ། དེ་གསུམ་གྱིས་གནད་ཀྱིས་དབུ་མའི་རྩ་འདབས་གང་ཡང་རུང་བས་རླུང་ཟིན་ན་དེ་ལ་བརྟེན་ནས་སེམས་གནས་པའི་ཕྱིར། བཞི་པ་དེ་བཞིན་གཤེགས་པའི་དགོངས་པ་ནི། མ་བཅོས་རང་གར་བཞག་པས། གཉེན་པོ་མེད་པར་བྱུང་ཚོར་འགགས་པ་དང༌། མ་བསྒོམ་རང་བབ་ཀྱེ་བསམ་གཏན་རྙེད་པའོ། ། དེ་ལྟ་བུའི་བསྒོམ་པ་དེ་ལ་མིང་བཏགས་ན། ཉིན་མཚན་ཁ་སྦྱོར་གྱི་སྒོམ་པ་ཞེས་བྱ་སྟེ། ཉིན་མོ་མྱང་འདས་ཀྱི་ཆ། མཚན་མོ་འཁོར་བའི་ཆའོ། །
འདིའི་ཚེ་ན་སྒོམ་ཉམས་ལ་ཉིན་མོ་གསལ་རྒྱུ་མེད་མཚན་མོ་མེ་གསལ་རྒྱུ་མེད་པར་སྒོམ་དུ་ཁྲིལ་གྱིས་སོང་བའོ། ། དེའི་མན་ངག་རྒྱུ་མཚོ་ཅོག་བཞག་གིས་ཐབས་ནི་མིག་མི་འཛུམ་མི་འགུལ་བར་༼༤༠༨༽བསྒོམ་པ་གནད་ཆའོ། ། དེ་ལྟར་མིག་སྔར་རང་ས་ན་སྣང་ཡང་ཤེས་པ་སྣང་ཐོག་རུ་མ་ཤོར་སྣང་བས་ཤེས་པ་མ་འཕྲོག་པ་རང་ས་ན་རྟོག་པ་མེད་པར་གནས་པའོ། ། དེ་ལྟར་བསྒོམ་པ་ལས་ཞི་ལྷག་ཟུང་འབྲེལ་དུ་ཚུད་ནས་མཉམ་རྗེས་འདྲེས་པ་སྣང་སྲིད་གཞིར་བཞེངས་ཀྱི་དགོངས་པ་དེ་དང་འདིར་གཞིར་བཞག་རུ་སོང་བས་འཁོར་འདས་ཀྱི་ཆོས་ལ་རྟོག་དཔྱོད་ཀྱི་སྤྲོས་པ་ཆོད། གང་སྣང་ཆོས་ཉིད་ཀྱི་ངང་ལ་ལྷན་ནོར་གནས་པའོ། ། འདིའི་དུས་ཉོན་མོངས་རྒྱས་བཏབ་པས་ཉོན་མོངས་པ་རང་དགའ་པའི་ཆ་དེ་ཡེ་ཤེས་ས་ཤར་ནས་ཆོས་ཐམས་ཅད་ཆོས་སྐུའི་རོལ་པར་ཤར་བའོ། ། དེའི་དུས་ན་གང་ཟག་དེ་ལ་མིང་བཏགས་ན་ཆོས་ལ་གནས་པའི་དུས་ཞེས། འཁོར་འདས་ཀྱི་ཆོས་ཐམས་ཅད་བསླབས་པ་མེད་པར་རང་གི་བློ་ཐོག་ན་གནས་པས་སོ། ། གསུམ་པ་ལྟ་བ་རྒྱུན་དུ་བྱེད་པའི་རྣལ་འབྱོར་ལ། ལྟ་བ་གྲོང་ཁྱེར་རྒྱུན་གཅོད།
མན་ངག་རི་བོ་ཅོག་བཞག དགོངས་པ་ཁམས་གསུམ་ཡོངས་གྲོལ་ཉོན་མོངས་རང་གནས་རྣམ་དག གང་ཟག་ཆོས་བོར་བའི་དུས་དང་ལྔ་ལས། དད་པོ་ལྟ་བ་ལ་ཆོས་ཅན་སྤྱི་ཡི་ལྟ་བ་ནི་ཡིད་དཔྱོད་འཛིན་པའི་ལྟ་བ་སྟེ། ཐལ་འགྱུར་ལས་༼༤༠༩༽རིམ་བརྒྱད་སོ་སོའི་འདོད་ལུགས་ལ། མེད་དཔྱོད་འཛིན་པ་ཉིད་དུ་འདོད། ཅེས་སོ། ། ཆོས་ཉིད་རང་གི་ལྟ་བ་ལ་ནི། དེ་ཉིད་ལས། བྱས་པ་མེད་པའི་ལྟ་བ་ལ།
ལྟ་བྱེད་མེད་པའི་མིག་གིས་མཐོང༌། ཞེས། ཕྱི་ཡུལ་གྱི་སྣང་བ་ལ་བལྟས་པས་རང་བཞིན་མེད་པར་མཐོང༌། ནང་འགྱུ་བྱེད་དྲན་པའི་རྟོག་པ་ལ་བལྟས་པས་བདེན་མེད་བར་སྣང་གི་ན་བུན་ལྟར་མཐོང༌། ། གསང་བ་འོད་གསལ་ལ་བལྟས་པས་ཀ་དག་དྲི་མེད་ནམ་མཁའ་ལྟར་མཐོང་བའོ། ། དེ་ལྟར་ལྟ་བའི་ངོ་བོ་མཐོང་དུས་ཡིད་དཔྱོད་ཚིག་གི་སྟེང་དུ་འཛིན་པ་དང་བྲལ་ནས་རང་བྱུང་གི་ཡེ་ཤེས་འཕོ་འགྱུར་མེད་པའི་དོན་རྟོགས་པ་ནི། ཐལ་འགྱུར་ལས། ལྟ་བའི་ངོ་བོ་མཐོང་བ་ལ། ཡིད་དཔྱོད་ཚིག་གི་འགྱུ་བ་མེད། ཅེས་དེ་རྣམས་ལ་མིང་བཏགས་ན་གྲོང་ཁྱེར་རྒྱུན་གཅོད་ཀྱི་ལྟ་བ་ཞེས་བྱ་སྟེ།
དེ་ཕན་ཆད་མངལ་གྱི་གྲོང་ཁྱེར་རྒྱུན་གཅོད་ནས་ཁམས་སུམ་དུ་མི་ལྡོག་པའི་ལྟ་བའོ། ། འདི་དང་བར་དོ་རང་བཞིན་སྤྲུལ་པ་གང་རུང་དུ་འཚང་རྒྱའོ། ། དེའི་མན་ངག་ཏུ་རི་བོ་ཅོག་བཞག་གི་ཐབས་ནི། དབུས་ཀྱི་རི་རབ་ཀྱི་རྩེ་ནས་བལྟས་ན་འོག་མའི་རི་གླིང་དུས་གཅིག་༼༤༡༠༽ལ་མཐོང་བ་ལྟར། རྫོགས་པ་ཆེན་པོས་ལྟ་བས་ཡས་ནས་བལྟས་ན་ཐེག་པ་རིམ་དགུའི་འདོད་ལུགས་ཐམས་ཅད་དུས་གཅིག་ལ་མཐོང་ཞིང༌། ཐེག་པ་གཞན་གྱིས་རྫོགས་པ་ཆེན་པོའི་དོན་མི་མཐོང་ངོ༌། ། མི་འགྱུར་བའི་ངོས་ནས་ཀྱང་རི་བོ་ཅོག་བཞག་སྟེ། གང་སྣང་གང་ཤར་དེ་ཉིད་བཅོས་བསླད་མེད་པར་བཞག་པས་ཐེག་པ་ཀུན་གྱི་དགོངས་པ་རྫོགས་པའོ། ། དེའི་དགོངས་པ་དུས་ཁམས་གསུམ་ཡོངས་གྲོལ་དུ་ཤར་སྟེ། རྣོར་བ་དེས་བལྟས་ན་སྣང་སྲིད་འཁོར་འདས་ཀྱི་ཆོས་ཐམས་ཅད་ལ་གྲོལ་བ་གང་ཡང་མེད་པར་རྟོགས་པས་འགྲོ་དྲུག་རང་ས་ནས་གྲོལ་བའོ། །
དེ་ཚེ་ཉོན་མོངས་པ་གནས་སུ་དག་སྟེ། ཆུའི་རྙིགས་མ་དྭངས་པ་ལྟར། དང་པོ་འཁྲུལ་མ་མྱོང༌། ད་ལྟ་འཁྲུལ་བ་མི་གནས། ཕྱིས་འཁྲུལ་བ་མི་སྲིད་པའི་གནད་ལས་བྱུང་བའོ། ། དེའི་ཚེ་གང་ཟག་དེ་ལ་མིང་བཏགས་ན་ཆོས་འབོར་བ་ཞེས་བྱ་སྟེ། ཆེད་དུ་ཡིད་ལ་བྱ་རྒྱུའི་ཆོས་གང་ཡང་ཡོད་པས་སོ། ། བཞི་པ་འབྲས་བུ་རྒྱུན་དུ་བྱེད་པའི་རྣོར་ལའང༌། འབྲས་བུ་ཐབས། དགོངས་པ།
དག་ལུགས། གང་ཟག་དང་ལྔ་ལས་འབྲས་བུ་ནི་རྒྱུར་མི་ལྡོག་པ་བསེ་ཤིང་འབྲས་བུ་ལྟ་བུའོ། ། དེའི་ཚེ་རྒྱལ་རིགས་སྤྱི་བོ་ནས་དབུར་བས་རྒྱལ་ས་ཟིན་ཏེ། ༼༤༡༡༽མི་འགྱུར་བ་ལྟར་རིག་པ་རང་པ་ཟིན་པའོ། ། དམངས་ཆོམ་ལ་དབབ་ནས་ཡི་འགྱུར་བ་ལྟར། སྒོ་ལྔའི་རྣམ་ཤེས་འཆར་བའི་གཞི་སྟོང་བས་འཁོར་བའི་མིང་མེད་པའོ། ། བློན་པོ་བཟུང་ན་རྒྱལ་པོ་ཡང་ཉན་དགོས་པ་ལྟར་ཡིད་ཀྱི་རྣམས་ཤེས་འགྱུ་བ་རྒྱུན་ཆད་པས་རིག་པ་རང་དབང་ཐོབ་པའོ། ། འབྲས་བུ་དེ་ལ་མིང་བཏགས་ན་རང་བཞིན་རྣམ་པར་དག་པའི་འབྲས་བུ་ཞེས་བྱ་སྟེ། འབད་རྩོལ་ལས་བྱུང་བ་མ་ཡིན་པར། ཡེ་ནས་དག་པའི་དོན་མངོན་དུ་གྱུར་པའོ། །
དེའི་མན་ངག་ཏུ་རིག་པ་ཅོག་བཞག་ནི། རིག་པ་ཉིད་གང་སྣང་དེའི་སྟེང་དུ་བཞག་པས་སྣང་འཛིན་རང་སར་གྲོལ་བའོ། ། དེའི་ཚེ་ལས་ཉོན་ཀུན་ལྡང་གི་དྲི་མ་སྒོ་གསུམ་ལ་མངོན་གྱུར་དུ་མི་གནས་པས་སྲིད་གསུམ་ཀ་དག་གི་དགོངས་པ་ཞེས་བྱའོ། ། འདིའི་དུས་ཉོན་མོངས་པ་སྦྲུལ་མདུད་བཞིན་རང་པར་རང་གྲོལ་ལ་སོང་སྟེ། ཤར་གྲོལ་སྔ་ཕྱི་མེད་པས་ཆོས་ཉིད་རང་དག་གི་གནས་ལགས་སུ་ཤར་བའོ། ། འདིའི་དུས་ན་གང་ཟག་དེ་ལ་ཆོས་ལས་འདས་པ་ཞེས་བྱ་སྟེ། འཁོར་འདས་རྐྱེན་ཡོན་གྱི་འཛིན་པ་ཐམས་ཅད་དང་བྲལ་བས་སོ། ། དེ་དག་གི་དམིགས་པ་ཡུལ་གྱི་བློ་ཅན་དོན་གྱི་སྤྲོས་པ་ལ་དགའ་༼༤༡༢༽བ་རྣམས་ཀྱིས་དོན་དུ་གསུངས་སོ། ། ད་ནི་རིག་པ་རང་སྣང་གི་བློ་ཅན་རྣམས་ཀྱིས་ཉམས་སུ་བླངས་བྱའི་རིམ་པ་བསྟན་པ་ལ་གཉིས་སྟེ། ཐུན་མོངས་པ་ལས་འཕགས་ཚུལ་དང༌།
གདམས་པ་དངོས་སོ། ། དང་པོ་ཐུན་མོངས་ལས་གནད་བདུན་གྱིས་འཕགས་ཏེ། རིག་པ་རྗེན་པར་རྟོགས་པས་དབང་པོ་ལ་རྣམ་བརྡུལ་མེད་པའི་ཁྱད་པར། ཟང་ཐལ་དུ་རང་གི་དབང་པོས་དངོས་སུ་རྟོགས་པས་རྟོག་དཔྱོད་ཀྱི་ཤེས་རབ་ལ་རག་མི་ལུས་པའི་ཁྱད་པར། གནས་ལུགས་རང་ངོ་རྟོགས་པས་ཚིག་གིས་ཆོས་ཉིད་མི་མཐོང་བས་བློ་དང་ཁ་བཤད་ལ་མི་ལྟོས་པའི་ཁྱད་པར་བླང་དོར་འབད་རྩོལ་མེད་པས་ན་སོ་ལ་རྒས་གཞོན་མེད་པའི་ཁྱད་པར། རིག་པ་དྲི་མ་མེད་པས་ལས་ལ་བཟང་ངན་མེད་པའི་ཁྱད་པར། ཆོས་ཉིད་བསམ་བརྗོད་ལས་འདས་པས་ལྟ་བརྒོལ་གཞི་ལམ་ལ་མི་ལྟོས་ཞིང་ཞི་ལྷག་ལ་རེ་ལྟོས་མི་འཆའ་བའི་ཁྱད་པར། འབྲས་བུ་ཀ་དག་ཡིན་པས་སྐུ་གསུམ་ལམ་སྣང་དུ་ཤར་ཏེ་ཁམས་གསུམ་དུ་ཕྱིར་མི་ལྡོག་པའི་ཁྱད་པར་སྟེ། ཐལ་འགྱུར་ལས། སྙིང་ཐིག་ངེས་པར་བསྡུས་པའི་གནད། །
དབང་པོ་རྣམས་ལ་རྣམ་རྡུལ་མེད། ། ཡིད་དཔྱོད་ཚིག་གི་མཐའ་ཟད་པས། ། ཤེས་རབ་༼༤༡༣༽མ་ཡིན་དབང་པོས་མཐོང༌། ། ཚིག་གིས་ཆོས་ཉིད་མི་མཐོང་བས། ། ཐུན་མོངས་ཐེག་པས་དོན་མི་འགྲུབ། ། སྐུ་གསུམ་ལམ་སྣང་ཡིན་པའི་ཕྱིར། ། འདི་མཐོང་ཁམས་གསུམ་ལྡོག་པ་མིན། ། ཆོས་ཀུན་མཉམ་པར་རོ་གཅིག་པས། ། གཞི་ལམ་འབྲས་བུར་ལྟོས་མིན་པའོ། ། ཞེས་སོ། །
གཉིས་པ་ཁྱད་པར་ཅན་གྱི་ལམ་དེ་ཡང༌། ། ཁྲེག་ཆོད་ནི་ལམ་འབད་མེད་དུ་རང་གྲོལ་བ་འོད་གསལ་གྱི་སྣང་བ་ལ་མ་ལྟོས་པར་རིག་པ་རྗེན་པ་ཉམས་སུ་ལེན་པ། ལེ་ལོ་ཅན་ལ་བསྒོམ་པར་འཚང་རྒྱ་བ་དབང་པོ་རྣོན་པོའི་གནད་ཡིན་ལ། ཐོད་རྒལ་ནི་འབད་བཅས་སུ་གྲོལ་བ་འོད་གསལ་གྱི་སྣང་བ་ལ་ལྟོས་ནས་བརྩོན་འགྲུས་ཅན་ཚེ་འདི་ཉིད་དུ་གདོས་བཅས་དག་ནས་འཚང་རྒྱ་བ་ཡིན་ནོ། ། དང་པོ་ཁྲེགས་ཆོད་ཀྱི་འདེབ་ལུགས་གནད་ལ་མ་བརྟེན་ནས་ངོ་སྤྲོད་ལུགས་གཅིག་དང༌། གནད་ལ་བརྟེན་ནས་ངོ་སྤྲོད་ཚུལ་གཅིག་སྟེ་གཉིས་ཡོད་དེ། དེ་གང་ལས་གསུང་ན། ཐལ་འགྱུར་ལས། སེམས་ནི་བཟུང་དང་གནསཔ་དང༌། རྩ་བ་བཅད་དང་དངོས་པོ་དེད།
ཡུལ་དང་ཤེས་པའི་བར་ནས་བཙལ། ཡེངས་ལ་བོར་བ་༼༤༡༤༽རྣམས་ཡིན་ནོ། ། ཞེས་གནད་མ་བརྟེན་པ་ནི། ཕྱིར་མ་སྤྲོས་ནང་དུ་མ་བཟུང༌། བར་དུ་མ་བཞག བློ་གྲོས་མ་བཅོས་རྟོག་པར་མ་འགྱུས་པའི་ཤེས་པ་ཟང་ཀ་དེ་དུས་ཐམསཅད་ན་མོད་པས། དཔོན་སློབ་གཉིས་དར་གཅིག་ཙན་ནོར་ཡོད་པའི་དུས་དེར་ལྗེན་ཤར་རེ་བ་དེ་བྱིན་རླབས་ཀྱི་ངོ་སྤྲད་པས་ཟང་ལ་ལྗེན་པ་མཐོང་བའོ། ། དེ་ཀ་ལ་ཆོས་སྐུའི་ངེས་ཤེས་བསྐྱེད་ལ། མ་བསྒོམ་མ་ཡེངས་བའི་ངང་ལ་སྐྱོང་གཞུགས། གཙོ་བོ་དབང་དུས་ཀྱི་ངོ་སྤྲོད་ཡིན།
གཉིས་པ་གནད་ཀྱི་ངོ་སྤྲོད་ལ་དྲུག་ཡོད་དེ། སེམས་བཟུང་ནས་ངོ་སྤྲད། སེམས་གནས་པ་ལ་ངོ་སྤྲད། སེམས་རྩ་བ་བཅད་ནས་ངོ་སྤྲད། དངོས་པོ་དེད་ནས་ངོ་སྤྲད་ཡུལ་དང་ཤེས་པའི་བར་ན་ངོ་སྤྲད། ཡེངས་ལ་བེར་ནས་ངོ་སྤྲད་པ་སྟེ་དེ་དག་གི་དུས་ན་གནས་ཆ་དེ་ཕར་བཞག་ནས། རིག་གི་སལ་ལེ་ལྗེན་པར་སོང་བའི་ཆོས་སྐུ་དེ་ངོ་སྤྲོད་འཕྲོད་པར་གདབ་པ་ནི་སྙིང་ཐིག་གི་དགོངས་པ་ཐུན་མོངས་མ་ཡིན་པ་ཡིན་པས། འདི་ལ་རྒྱ་ནག་པོའི་བློན་པོ་ཆེན་པོ་ཤྲི་སིང་ཧས་དོན་རྣམས་རྣམས་ས་གསུམ་གྱིས་བསྟན་པ་ནི། ཆོས་ཉིད་ཀ་དག་ཆེན་པོར་ལ་བཟླ་བ་བྱ་བྲལ་ཟང་ཐལ་རྗེན་༼༤༡༥༽པར་འགགས་བསྡོམ་པ། ཡོངས་གྲོལ་མཉམ་པ་ཆེན་པོར་ཆིངས་སུ་བཅིང་བ་གསུམ་གྱི་འཁྲིད་ལ།
གསང་བ་ཡི་གེ་མེད་པའི་རྒྱུད་དང༌། འདས་རྗེས་གསུམ་གྱི་མན་ངག་ལ་བརྟེན་ནས། སྔོན་འགྲོ་སེམས་ཀྱི་ཁང་བུ་བཤིགས་པ། དངོས་གཞི་རིགས་པ་རང་ངོ་སྤྲད་པ། རྗེས་ཉམས་ཀྱི་སྐྱོང་ཚུལ་བསྟན་པ་གསུམ། དངོས་གཞི་ལ་དོན་ཤན་འབྱེད་པ། ལ་བཟླ་བ་རོ་ལ་མངོན་སུམ་དུ་སྟོན་པའི་གནད་གསུམ་གྱི་ཁྲིད་རྒྱུན་ད་ལྟ་བཞུགས་ལ་དྲིས། ཁྲིད་དུ་སྐྱོང༌། དོན་ལ་གཉིས་པོ་འདི་བི་མ་ལའི་བཀའ་སྲོལ་གསང་བ་སྙིང་ཐིག་གི་མན་ངག་བརྒྱ་དང་བཅུ་དགུའི་ནང་ཚན་ལས། སྔ་མ་ནི་ཤྲཱི་སེང་ཧའི་ཁྱུང་ཆེན་མཁའ་ལྡིང་མན་ངག་དང་ཕྱི་མ་ནི་དུང་ཡིག་ཅན་གྱི་མན་ངག་ཡིན་པས།
དེ་ལའང་རྫོགས་པའི་སངས་རྒྱས་ནས་རྩ་བའི་བླ་མའི་བར་དུ་ཞལ་ནས་སྙན་དུ་བརྒྱད་པའི་བར་མ་ཆད་པ་ལ་སྙན་རྒྱུད་དང༌། རྒྱུད་དང་མན་ངག་གཉིས་ལ་བརྟེན་པའི་བཤད་རྒྱུད་དང་གཉིས་པ་ལས། འདི་ནི་སྙན་བརྒྱུད་ཡིན་པས་དེ་ལ་དང་པོ་ཀ་དག་ཆོས་ཟད་ཆེན་པོ་ལ་བཟླ་བ་སྟེ་ཐག་གཅོད་པ་ན། ༼༤༡༦༽སྣང་སྲིད་འཁོར་འདས་ཀྱི་བསྡུས་པའི་ཆོས་ཐམས་ཅད་མཁའ་མཉམ་རྫོགས་པ་ཆེན་པོའི་ཀློང་དུ་ཡེ་ནས་མངོན་པར་སངས་རྒྱས་ཟིན་པས་ད་འབད་རྩོལ་དང་བྱ་བརྩོལ་གང་ཡང་མི་བྱ་བར་ཐག་བཅད་དེ་གཏན་ཚིག་གང་གི་ན། འདི་ལྟར་ཕྱི་སྣང་བའི་ཡུལ་སྣོད་བཅུད་ཐམས་ཅད་རང་བཞིན་གྱི་བདེན་པར་གྲུབ་པའི་གཅིག་དང་དུ་མར་བྲལ་བས་བདེན་མེད་སྟོང་པ་སྒྱུ་མའི་དཔེ་བརྒྱད་དུ་ཡེ་ནས་གྲོལ་བའོ། ། དེའང་ཐ་སྙད་ཙམ་ལ་སྒྱུ་མ་མཐའ་བྲལ་མེད་པ་གསལ་སྣང་ཙམ་ལས། བདེན་པར་ཡོས་མ་མྱོང༌། བདེན་མེད་དུ་མེད་མ་མྱོང༌། བདེན་ལ་མྱོང༌། རྫུན་མ་མྱོང༌།
གཞི་མེད་ཡེ་སང་དུ་གནས་པས་བླང་དོར་དམིགས་ཆོས་སུ་མ་གྲུབ་ལ། ནང་རང་སེམས་ཀྱི་ཆོས་སུ་སྣང་བའང་སྐྱེ་བ་དང་གནས་པ་འགགས་པ་དང༌། སྐྱེ་མཁན་གནས་མཁན་འགགས་མཁན་ལ་སོགས་པར་བརྟགས་ན་བདེན་པའི་གཅིག་ཏུ་གྲུབ་ན་ཐ་དད་པ་ཡེ་ནས་མེད་པའི་གཅིག་ཏུ་འགྱུར་བ་དང༌། བདེན་པའི་ཐ་དད་ཡིན་ན་འབྲེལ་མེད་དུ་འགྱུར་བའི་རིགས་པས་སེམས་ངོ་བོ་ངེས་བཟུང་གི་མཐའ་ལས་འདས་ཏེ། སེམས་འདི་ལ་བལྟ་བ་དང་སྒོམ་རྒྱུའི་ཆོས་རྡུལ་ཙམ་ཡང་མེད་པས་སྦྱང་རྒྱུ་དང་ཐོབ་རྒྱུའི་ཆོས་མི་དམིགས། རང་༼༤༡༧༽བཞིན་གྱི་རིག་པ་ནམ་མཁའ་ལྟ་བུ་ལ་སྤང་བླངས་གཉེན་པོའི་གཟེབ་ཀྱིས་འཆིང་མི་དགོས་པས། རང་སངས་རང་དག་རང་ཡན་བློ་གྲོས་བྱས་ཀྱི་དྲི་མ་མེད་པར་འཁོར་འདས་མིང་མེད་ཆེན་པོར་ལ་ཟློས་ཏེ། ཡོངས་གྲོལ་གྱི་དགོངས་པར་ཡེ་སངས་རྒྱས་པ་ལས་མ་གཡོས། སྣང་བརྟགས་རིག་པའི་ཆོ་འཕྲུལ་ལས་མ་གཡོས་པའི་དོན་ཁོང་དུ་ཆུད་པར་བྱའོ། ། འདི་ལྟར་སྣང་བ་དང་སེམས་པའང་རིག་པའི་ངང་ལས་ཤར་བ་ཙམ་ལས་གཞན་དུ་གྲུབ་པའི་ཆོས་མེད་པའི་ཕྱིར།
སྣང་སེམས་ལ་བླང་དོར་བྱ་མི་དགོས་པར་ཐག་བཅད་དེ། དེ་ལྟར་ན་སྣང་ཤེས་ཐམས་ཅད་གཟུགས་བསྙན་གྱི་རོལ་པ་ཡེ་སྟོང་རྩ་བ་དང་བྲལ་བར་ཐག་ཆོད་པར་མ་ཟད། ཡེ་ནས་རང་སྣང་ཡེ་ཤེས་ཀྱི་ངོ་བོ་རང་ཤར་ཏེ་སངས་རྒྱས་ཀྱི་ཞིང་དང་སྣང་བ་ཆེན་པོ་རྒྱ་མཆོག་ཀུན་ཏུ་བཟང་པོའི་རོལ་པར་ལ་བཟླའོ། ། དོན་གཉིས་པ་བྱ་བྲལ་ཟང་ཐལ་རྗེན་པར་འགགས་བསྡོམ་པ་ལ་གཉིས་ཏེ་ཆོས་སྐུ་ངོས་བཟུང་བ་དང༌། ངང་དོར་འགགས་བསྡོམ་པའོ། ། དང་པོ་ནི་ཚོགས་དྲུག་ཡུལ་ལ་སེམས་འཆར་རོ། ། རང་ངོ་གནས་ཀྱང་རུང་དེའི་དུས་ན་རིག་པའི་ཆ་ལ་རང་གསལ་རྗེན་༼༤༡༨༽པ་གསལ་རིག་ཏུ་ལྷག་གོ ། ཆགས་སོགས་ངན་རྟོག་ཏུ་ཤར་ཡང་རང་སངས་རྗེན་ནོ། ། དད་སོགས་བཟང་རྟོག་ཏུ་ཤར་ཡང་མཐའ་གྲོལ་དུ་སངས་ངེ་རང་ས་ན་གནས་ཀྱང་བར་མེད་དུ་ཤ་རེ་བ། ཡུལ་གྱིས་རྐྱེན་གྱིས་མ་བསྒྱུར་བ།
འཛིན་རྟོག་གིས་མ་བསླད་པ་སྤངས་གཉེན་མ་ཞུགས་པར་ས་ལེ་སེང་ངེ་བའི་རིག་ཆ་དེ་ཟང་ཐལ་རྗེན་པའི་ཆོས་སྐུར་ངོས་ཟིན་པར་བྱ། སེམས་ལ་ཡིན་ན་བར་ཞོག ཡིན་ན་དེའི་བབ་སམ་གནས་ལུགས་དེ་ངོ་བོ་ཆོས་སྐུ་མ་ཡིན་པ་མི་སྲིད་དོ། ། གཉིས་པ་ངང་དེར་འགགས་བསྡོམ་པ་ནི། རིག་པ་རྗེན་པ་དེ་སེམས་ཀྱི་འཆར་རམ་གནས་ཀྱང་རུང༌། རིག་པ་ཅོག་བཞག་བཅོས་བསླད་མེད་པར་རང་སོར་ལྷོད་ནས་ངང་དངས་ཕྱིན་པར་གསལ་ངར་དང་བཅས་ཏེ།

ལྗེན་ཡེ་རེ་རེ་ངོས་བཟུང་དུས་རིག་པ་ལྗེན་པ་དེ་དུས་གསུམ་འབྲེལ་ཐག་ཆད་པའི་སྟེང་དུ་ཕོག་པས་ཆོས་སྐུ་རང་མལ་ན་རང་བཞིན་བར་མེད་ཀྱི་བསམ་གཏན་ལ་བཞུགས་ཏེ། འདིའི་དུས་ན་རྟོག་པར་སྣང་ཡང༌། རང་ངོ་མི་རྟོག་པའི་ཡེ་ཤེས་སུ་ལྗེན་ལ་བུད་ཟིན་ཏེ། གཟུང་འཛིན་དང་དུས་གསུམ་གྱི་འབྲེལ་ཐག་ཆད་པའི་རིག་པ་རང་ས་ནས་གསལ་བ་ལ་འགགས་བསྡོམ་ཏེ། ༼༤༡༩༽རྐྱེན་རྟོག་པས་བསླང་ཏེ་དུག་ལྔ་གང་རམ་རམ་སྐྱེ་དུས་དེ་དུས་ཐད་ཀ་དེ་ན་རིག་པ་མ་གཏོགས་པ་མེད་པས་ངོས་ལྗེན་པར་བཟུང་དུས་ཡེ་ཤེས་ལྷག་པར་གསལ་ལ། དེ་ལྟ་བུའི་ངོ་བོ་ཉམས་སུ་ལེན་པའི་དུས་ཀྱི་རིག་པའི་ངང་དེར་ཆོས་སྐུ་རང་བཞག་ཆེན་པོའི་དགོངས་པའོ། ། འདི་ལ་རིག་པ་འཕྲོ་འདུ་མེད་པར་གནས་དུས་ཀྱི་གནས་ཆ་མི་རྟོག་པ་དེ་བསྒོམ་དུ་འདོད་པ་མ་ཡིན། དེ་དུས་ཀྱི་རིག་ཆ་ལྗེན་པ་དེ་ལ་མ་ཡེངས་པར་སྐྱོང་བའོ། ། ཡང་རིག་པ་ཡུལ་ལ་འཆར་དུས་གང་ཤར་ལ་ལྟ་བ་དེ་སྒོམ་དུ་འདོད་པ་མ་ཡིན། གང་ཡིན་ན་དེ་དུས་ཀྱི་རིག་ཆ་རྗེན་པའི་ཆ་དེ་སྐྱོང་བ་ཡིན་ནོ། ། གནད་དེ་མ་གོ་ནས།
གནས་པ་དང་འཆར་བ་གཉིས་ལ་ལྟ་བ་དེ་སྒོམ་དུ་འདོད་པ་མ་ཡིན། གང་ཡིན་ན་དེ་དུས་ཀྱི་རིག་ཆ་རྗེན་པའི་ཆ་དེ་སྐྱོང་བ་ཡིན་ནོ། ། གནད་དེ་མ་གོ་ནས། གནས་པ་དང་འཆར་བ་གཉིསལ་ལྟ་བ་དེ་བསྒོམ་པའི་ངོ་བོ་ཡིན་སྙམ་ན་འཁྲུལ་པ་ཟང་མ་ཡིན་ཏེ། སེམས་གནས་པ་ཙམ་བསམ་གཏན་གྱི་ལྷ་དང་འདྲ་ལ། འཆར་བ་ཙམ་ཐ་མལ་གྱི་རྟོག་པ་དང་འདྲ་བས་དེ་བསྐྱང་པས་སངས་རྒྱས་ཐོབ་པ་ལ་སྔ་འདྲིས་གཅིག་གིས་མི་ཕན་ནོ། ། དེ་ན་རིག་ཆ་དེ་གོ་བས་མི་ཕན་དེ་ཀློང་དུ་མ་གྱུར་རིང་ལ་སྐྱོང་དགོས། གྱུར་ནས་དེའི་ངང་ལ་ཡི་༼༤༢༠༽འབྲལ་བར་གནས་པ་ཡིན་ནོ། ། དོན་གསུམ་པ་ཡོངས་གྲོལ་མཉམ་པ་ཆེན་པོར་ཆི་སུ་བཅིང་པ་ལ་གཉིས་ཏེ། ཡོངས་གྲོལ་གྱི་གནས་ལུགས་སྤྱིར་བསྟན།
དེའི་རྣམ་གྲངས་བྱེ་བྲག་ཏུ་བཤད་པའོ། ། དང་པོ་ངོ་བོ་ནི། རིག་པ་རྗེན་པའི་དོན་དེ་ངོས་བཟུང་ལ་དེ་ལ་གྲོལ་པའམ་གྲོལ་གཞི་ཟེར་བས། དེའི་ངོས་ནས་བརྩིས་ན་གྲོལ་འཁྲུལ་ལས་འདས་ཀྱང༌། རྩལ་འདི་ལ་བརྩིས་ནས་གྲོལ་འཁྲུལ་གཉིས་པོ་འཐད་དེ། གྲོལ་བ་ནི་གནས་ན་གནས་ཐོག་ཏུ་ཕྱམ་གདལ། འཆར་ན་འཆར་ཐོག་ཏུ་དངས་ཕྱེ་ནས་བཞག་པས་འཆར་ཆ་སེམས་ཀྱི་རྟོག་པ་རང་ཡུལ་དུ་རྗེས་མེད་དུ་ཟང་ཐལ་དུ་གྲོལ་བ་ཞེས་བྱའོ། ། འཁྲུལ་བ་ནི་རྩལ་སེམས་ཀྱིས་འཆར་ཆས་རིག་པ་སྒྲིབས་ནས་རྣམ་རྟོག་གཅིག་རྗེས་གཉིས་མཐུད་དུ་ཤ་ར་ར་ཤོར་ན་འཁྲུལ་པ་ཞེས་བྱའོ། ། དེ་ལྟར་གྲོལ་བ་ལ་རྒྱུ་མཚན་གསུམ་སྟེ། ཐལ་འགྱུར་ལས།
གནད་ཀྱིས་གྲོལ་བས་ཕྱོགས་རེས་མེད། དུས་ཀྱིས་གྲོལ་བར་གྲོལ་གཞི་མེད། འབད་མེད་གྲོལ་བས་བརྩོན་འགྲུས་མེད། ཞེས་དེའང་རིག་པ་རྗེན་པར་མཐོང་བའི་གནད་ཀྱིས་གྲོལ་བ་དང༌། སྔ་ཕྱི་༼༤༢༡༽རིས་མེད་གཅིག་པར་དུས་ཀྱི་གྲོལ་བ་དང༌། རང་བཞག་འབད་རྩོལ་མེད་པར་གྲོལ་བ་གསུམ་པོ་མཐའ་གྲོལ་གྱི་དོན་ཡིན་ལ། གཞི་ནས་གྲོལ་བ་དང་གདེང་གིས་གྲོལ་བ་གཉིས་བསྣན་ན་ལྔར་འདུས་སོ། ། གཉིས་པ་ལ། ཡེ་གྲོལ། རང་གྲོལ།
ཅེར་གྲོལ། མཐའ་གྲོལ། གཅིག་གྲོལ་གྱི་རང་བཞིན་རྒྱས་པར་བཤད་པའོ། ། དང་པོ། ཡེ་གྲོལ་བརྐྱར་གཞི་མེད་པའི་གནད་ལ་བརྟེན་ནས་ལྟ་བསྒོམ་འབད་རྩོལ་ལ་རག་མ་ལུས་པར་བསྟན་པ་ནི། ཡེ་ནི་ཁྱབ་པ་སྤྱི་བཏང་བས་བྱས་པ་དང་རྩོལ་བ་མེད་པའི་དོན་ཏེ། གང་ནས་ཀྱང་མ་བྱུང༌། གང་དུའང་མ་སོང༌། གང་ཡང་གནས་པ་མེད་པའི་དོན་ཏེ། གྲོལ་བ་ནི་བཀྲོལ་བ་ལྟ་བུ་མ་ཡིན་པས་ལྟ་བསྒོམ་ས་འབད་མི་དགོས་གྲོལ་ཞེས་རང་ལུགས་སུ་གནས་པ་ལས་བཅས་བཅོས་མེདཔའི་དོན་ཏེ།
དེ་ལྟར་ཡིན་པས་ལུས་ག་ཡིད་གསུམ་རང་ལུགས་ལ་ལྷོད་ཆགས་ཤིང་སེམས་ཉིད་རྣལ་དུ་ཕེབས་པ་ལ་གྲོལ་བ་ཞེས། ཡེ་ནས་དེ་ལྟར་དུ་གནས་པ་རྟོགས་ནས་དེ་ལ་བཞག་པས་ཐེག་པ་ཐུན་མོངས་པ་ལས་འཕགས་སོ། ། ཡེ་གྲོལ་ལ་གསུམ། གོ་བ། དེར་འཇོག་༼༤༢༢༽པའི་འཐད་པ། གྲོལ་ལུགས་སོ། ། ཡེ་གྲོལ་གྱི་གོ་བ་ནི་གློ་བུར་མ་ཡིན་པར་ཡེ་ནས་གྲོལ་ཟིན་པས་ད་བསྐྱལ་ནས་གྲོལ་རྒྱུ་མེད་པའི་གནད་ནི། རིག་པ་ཉིད་ཡེ་ནས་འཁྲུལ་མ་མྱོང་བ་ལས་བྱུང་བའོ། ། དེའི་འཐད་པ་ལ་གསུམ། རིགས་པའི་འཐད་པ།
ལུང་གིས་འཐད་པ། གཏན་ཚིགས་གིས་འཐད་པའོ། ། དང་པོ་ནི་ཡེ་ཉིད་ནས་རིག་པ་ཉིད་གྲོལ་བའི་གནད་ནི། རག་པ་ལ་གཞིའམ་རྒྱུ་མེད་པས་ལྡོག་པ་མེད་པ་དང༌། རྩ་བ་མེད་པས་བྱུང་བ་མེད་པ་དང༌། མཚན་ཉིད་མེད་པས་སྒྲ་སྤྱིས་གཏན་ལ་མི་ཕེབས་པ་དང༌། སྐྱེ་བ་མེད་པས་གྲོལ་རྒྱུ་མེད་པའོ། ། ལུང་གིས་འཐད་པ་ནི། བརྩོན་པ་དོན་ལྡན་ལས། ཡེ་ནས་གྲོལ་བའི་སེམས་ཉིད་ནི།
ཕྱི་ནས་གྲོལ་རྐྱེན་ག་ལ་སྲིད། ཅེས་སོ། ། གཏན་ཚིགས་ནི། གཏད་ཡལ་རང་བཞག་གི་གཏན་ཚིགས་གིས་གྲུབ་སྟེ། གཏད་པ་ཡེ་ནས་གྲོལ་བས་དེ་ཉིད་རང་སར་གྲོལ་ཏེ། ཡེ་ཉིད་ནས་གྲོལ་བའི་ཕྱིར། དེས་ན་གྲོལ་པ་ཀ་དག་ཡིན་པ་དང༌། གྲོལ་རྒྱུའི་སེམས་བྱུང་གནས་འགྲོ་གསུམ་གྱིས་ཡེ་ནས་གྲོལ་བར་ཤེས་སོ། ། གྲོལ་ལུགས་ནི་སེམས་སྟོང་པ་ཡིན་པས་གྲོལ་མ་༼༤༢༣༽གྲོལ་གྱི་ཐ་སྙད་གདགས་སུ་མེད་པས་ཡེ་ནས་གྲོལ་ཟིན་པའི་རྟགས་སུ་ད་དེ་ནས་བསྐྱར་ཏེ་གྲོལ་མི་དགོས་པ་ནི་སེམས་ཉིད་སངས་རྒྱས་པས་ཡེ་ནས་གྲོལ་བ་དེ་ལ་གྲོལ་རྒྱུ་མེད་པར་ཤེས་སོ། ། གཉིས་པར་གྲོལ་ལ་གཉེན་པོ་མེད་པའི་གནད་ལ་བརྟེན་ནས་བླ་མའི་གདམས་ངག་ལ་རག་མ་ལས་པར་བསྟན་པ་ནི།
འདི་ལྟར་སྣང་གྲགས་ཀྱི་ཆོས་ཐམས་ཅད་བྱུང་ཡང་རང་ལས་བྱུང་ཞིང་གྲོལ་ཡང་རང་གྲོལ་བས་སོ། ། རང་གྲོལ་ལ་གསུམ་གོ་བ་ནི་གཉེན་པོ་མེད་པའི་དོན་ཏེ། སྣང་བ་ཉིད་སྣང་པ་ནས་རང་གྲོལ་བས་སྣང་བ་ལས་མ་གཏོགས་པའི་ཆོས་ཉིད་གང་ཡང་མེད། དེ་བཞིན་དུ་སྟོང་པ་ཉིད་སྟོང་པ་རང་གྲོལ་བས་སྟོང་པ་ལས་མ་གཏོགས་པའི་ཆོས་ཉིད་གང་ཡང་མེད་པའོ། ། ཉོན་མོངས་ཉིད་དེ་ཉིད་ཀྱིས་གྲོལ་བས་ན་རང་གྲོལ་བའོ། ། རང་གྲོལ་དུ་འཇོག་པའི་འཐད་པ་ལ་གསུམ། རིགས་པས་འཐད་པ་ནི། ཆོས་ཉིད་ཀྱི་རིགས་པས་འཐད་དེ། གྲོལ་བ་ཐམས་ཅད་རང་གྲོལ་ཡིན་པས་གཞན་གྱིས་བཀྲོལ་བ་ལྟ་བུ་མ་ཡིན་པར་འཐད་ལ། གལ་ཏེ་གཞན་གྱིས་ཡིན་ན་དངོས་པོ་གཅིག་གཟུགས་ཐ་དད་དུ་སྣང་བ་མི་འཐད་པ་བཞིན་དང༌།
ཤེས་པ་དེ་ཉིད་གཞན་༼༤༢༤༽དང་རྫས་འགལ་བའི་ཕྱིར། ལུང་ནི་སེམས་སྡེ་ལས། གྲོལ་བ་རང་བྱུང་གནས་ལས་མིན། ། ཞེས་སོ། ། གཏན་ཚིག་གིས་འཐད་པ་ནི། རང་གྲོལ་ཆེན་པོ་ལ་རྩད་གཞི་མེད་པའི་གཏན་ཚིག་གིས་འགྲུབ་ཅིང་འདི་ལྟར་སྣང་བ་རང་གྲོལ་བ་ཡིན་ཏེ། གཉེན་པོ་གཞན་ལ་རག་མ་ལུས་པའི་ཕྱིར་རོ། ། གྲོལ་ལུགས་ནི། རང་གིས་རང་གྲོལ་བ་མ་གཏོགས་པ་གཞན་མ་ཡིན་ཏེ། གཞུང་གཞན་ནས་འདོད་ཆགས་ཅན་འདོད་ཆགས་ལམ་དུ་བྱས་ནས་གྲོལ་བར་བཤད་པ་དང༌།
སྣང་བ་སྣང་བ་རང་གི་ཐོག་ནས་གྲོལ་བ་ཉིད་སྣང་བ་ལས་མ་གཏོགས་པའི་གྲོལ་རྒྱུའི་གྲོལ་རྐྱེན་གཞན་མེད་པའོ། ། ཡོད་ན་སྟོང་ཉིད་དངོས་པོའི་འཇིགས་རྒྱུའི་ཐལ་བའི་སྐྱོན་ཡོད་དོ། ། གསུམ་པ་གཅེར་གྲོལ་མཐོང་ཡལ་གྱི་གནད་ལ་བརྟེན་ནས་རྒྱུད་ལུང་ལ་རག་མ་ལུས་པར་བསྟན་པ་ནི་ཅེར་གྱེས་མཐོང་བ་ཙམ་གྱིས་དེ་ཉིད་དུ་གྲོལ་བ་ནི་མ་བུ་འཕྲད་པས་གྲོལ་བ་ཡིན་པས། དེ་ལ་བཞི་སྟེ། ཅེར་གྲོལ་གྱིས་གོ་བ། འཇོག་པའི་འཐད་པ་གྲོལ་ལུགས། དཔེའོ། ། གོ་བ་ནི། ཅེར་གྱིས་མཐོང་བ་ཙམ་གྱིས་དེ་ཉིད་མཐོང་བར་གྲོལ་བ་ནི། སྐད་ཅིག་དང་པོ་རང་ལ་མཐོང་སམ་ཐོས་སམ་རིག་པ་ཙམ་གྱིས་གྲོལ་བ་༼༤༢༥༽སྟེ།
དེ་ལ་ནི་ཆོས་ཉིད་མངོན་སུམ་གྱིས་རྩིས་ཐེབས་སོ། ། འཐད་པ་ལ་གསུམ། རིགས་པ་ནི། གཏད་ཡལ་གང་དུ་མ་དམིགས་པས་འཐད་དེ། སྣང་བ་སྣང་ཐོག་ཏུ་སྣང་བ་ཙམ་གྱིས་གྲོལ་བ་དང༌། ཤེས་པ་འགྱུ་ཐོག་ཏུ་འགྱུ་བ་ཙམ་གྱིས་གྲོལ་བ་སྟེ། སྟོང་པ་རང་སོའི་གནད་ཀྱིས་གཟུགས་ཅེར་གྱིས་མཐོང་བས་གཟུགས་པོ་ཉམས་པ་ཙམ་ལ་བརྟེན་ནས་དེ་ཉིད་ཀྱིས་གྲོལ་བའོ། ། དེ་བཞིན་དུ་སྒྲ་ལ་སོགས་པའོ། ། དེ་ཅིས་ཤེས་ན། གཟུགས་མཐོང་བས་གཟུགས་མ་ཡིན་པའི་སྤྲོས་པ་ཆོད།
དེ་ལ་ཅེར་གྱིས་བཞག་པས་དེ་ཉིད་གྲོལ་ཏེ་གཞན་ལ་འཇུག་པའི་ཤེས་པ་མི་སྐྱེ་བའོ། ། ལུང་ནི་གསེར་གྱིས་སྙིང་པོའི་རྒྱུད་ལས། ཅེར་གྲོལ་ཆེན་པོའི་ལྟ་ལྟངས་ཀྱིས། ། སངས་རྒྱས་སེམས་ཅན་གཉིས་ཀ་གྲོལ། ། ཅེས་སོ། ། གཏན་ཚིགས་ནི། ཕྱོགས་བྲལ་རང་དག་གི་གཏན་ཚིག་གིས་འཐད་དོ། ། འདི་ལྟར་སྣང་བ་ཅེར་གྲོལ་ཡིན་ཏེ། དེ་ཉིད་ལ་ཅེར་གྱི་བཞག་པས་བཞག་པར་གྲོལ་ལ། གྲོལ་པར་ཡལ་བའི་ཕྱིར་རོ། །
གྲོལ་ལུགས་ནི། ཆོས་ཅན་དུམ་བུ་ལ་བསླབས་པས་དུམ་བུ་ཅེར་སར་གྲོལ་ཏེ། གང་དུ་མ་སོང༌། གང་ནས་ཀྱང་མ་འོང༌། གང་དུའང་འགྲོ་བ་མེད་པ་དང༌། ༼༤༢༦༽གང་ཡང་གནས་པ་ལས་འགྱུར་བ་མེད་པའོ། ། ཆོས་ཅན་སྤྱི་ལ་བསླབས་པས་སྣང་བ་ཐམས་ཅད་ཅོར་གྲོལ་དུ་སོ་བའོ། ། བཞི་པ་མཐའ་གྲོལ་སྤྲོས་པ་དང་བྲལ་བའི་གནད་ལ་བརྟེན་ནས་ལྟོས་པ་གང་ལའང་མི་འཆའ་བའི་གནད་ནི། གཅིག་གི་མཐའ་ལས་གྲོལ་བ་ཡིན་པས་གཉིས་སུ་མི་གནས་པ་ལ་གཉིས་ལས་གྲོལ་བས་གཅིག་ཏུ་མི་གནས་པའོ། ། དེ་བཞིན་དུ་གཉིས་ཀ་དང་གཉིས་ཀ་མ་ཡིན་པའི་མུ་བཞི་འགགས་པ་གྲོལ་བ་ཞེས་ཐ་སྙད་དུ་བྱས་པའོ། །
དེ་ལ་གསུམ་སྟེ། མཐའ་གྲོལ་གྱི་གོ་བ། འཇོག་པའི་འཐད་པ། གྲོལ་ལུགས་སོ། ། དང་པོ་ནི། ཡོད་པ་དང༌། མེད་པ་དང༌། སྣང་བ་དང༌། སྟོང་པའི་མཐའ་གང་ལ་ལྟོས་མི་འཆའ་བར་དོན་འདི་ཡིན་འདི་མིན་གྱི་རྩིས་གདབ་ལས་འདས་པའོ། ། མཐའ་གྲོལ་དུ་འཇོག་པའི་འཐད་པ་ལ་གསུམ།
རིགས་པ་ནི་ལྟོས་བྲལ་ངོ་བོ་ཉིད་ཀྱིས་རིགས་པས་འཐད་དེ། གང་ལའང་མ་ལྟོས་པ་མཐའ་དང་བྲལ་བ་ཡིན་པས་མཐའ་གང་ལའང་མི་གནས་པའོ། ། དེའི་ཕྱིར་མཐའ་བྲལ་དབུས་མ་དམིགས་པའི་ལྟ་བ་ཞེས་བྱའོ། ། ལུང་ནི། རྩལ་ཆེན་ཡོན་ཏན་རྫོགས་པའི་ལུང་ལས། མཐའ་དང་བྲལ་བས་གྲོལ་ཞེས་བྱ་ཞེས་སོ། ། གཏན་ཚིགས་ནི་༼༤༢༧༽གཅིག་ཤེས་པས་ཀུན་གྲོལ་བའི་གཏན་ཚིག་གིས་འཐད་དེ། གཅིག་མཐའ་དང་བྲལ་བར་ཤེས་པས་འདི་ལྟར་སྣང་བརྟགས་ཐམས་ཅད་ལས་གྲོལ་བ་ཡིན་ཏེ། ལྟོས་པ་གང་ལའང་འཆའ་མེད་པའི་ཕྱིར་རོ། ། གྲོལ་ལུགས་ནི།
ཡོད་མཐའ་ལ་མི་གནས་པས་མེད་མཐའ་ལས་གྲོལ་ལ། མེད་མཐའ་ལ་མི་གནས་པས་ཡོད་མཐའ་ལས་གྲོལ་ལ། ཡོད་མེད་གཉིས་ལ་མི་གནས་པས་གཉིས་ཀ་ལས་གྲོལ། གཉིས་ཀ་མ་ཡིན་པས་གཉིས་ཀ་མ་ཡིན་པ་ལས་གྲོལ་བའོ། ། ལྔ་པ་གཅིག་གྲོལ་ཟླ་མེད་པའི་གནད་ལ་བརྟེན་ནས་ཐབས་དང་ཤེས་རབ་ལ་རག་མ་ལུས་པར་བསྟན་པ་ནི་གཅིག་ནི་རྫོགས་པ་ཆེན་པོ་ཐིག་ལེ་ཉག་གཅིག་དེ་སྤྲོས་པ་དང་བྲལ་བ་ཉིད་དེ། དེའི་ངང་དུ་གྲོལ་བ་ཡིན་པས་དུ་མ་གྲངས་ཀྱི་མཐའ་ཐམས་ཅད་སྟོང་པའོ། ། གཅིག་གྲོལ་ཟླ་མེད་པའི་གནད་ལ་བཞི་སྟེ། གོ་བ། དེར་འཇོག་པའི་འཐད་པ། གྲོལ་ལུགས།
དཔེའོ། ། དང་པོ་གོ་བ་ནི། གྲོལ་བ་དེའང་འཐད་པ་ཡིན་ཏེ། གཅིག་ལ་གཅིག་ཏུ་གྲོལ་བ་ལས་མ་གཏོགས་པ་གང་ཡང་མེད་དོ། ། དེས་ན་རིག་པ་ལ་ཡེ་ནས་གྲོལ་མ་གྲོལ་ཐ་སྙད་ལས་འདས་༼༤༢༨༽པའོ། ། འཐད་པ་ལ་གསུམ། རིག་པས་འཐད་པ་ནི་གྲོལ་བ་ཐམས་ཅད་ཐ་དད་པ་མ་ཡིན་ཏེ། གཅིག་ལས་གཞན་མེད་པས་གྲོལ་ཞེས་བྱ་བ་སྟེ། གཅིག་པུ་ནི་རིག་པ་ཉིད་དེ། དེ་ལས་ལོག་ན་ཆོས་མེད་པས་སོ། །
ལུང་ནི། གསེར་གྱི་སྙིང་པོ་ལས། གཅིག་སུ་གྲོལ་བའི་སེམས་ཉིད་ནི། དུ་མ་རོ་གཅིག་ཡིན་པའི་ཕྱིར་ཞེས་སོ། ། གཏན་ཚིག་གིས་འཐད་པ་ནི། གཅིག་ཤེས་ཀུན་གྲོལ་གྱིས་འཐད་དེ། གཅིག་རིག་པར་ཤེས་པས་འཁོར་འདས་ཀན་གྲོལ་བའི་ཕྱིར། གྲོལ་ལུགས་ནི། ཆོས་ཉིད་དུ་ངོ་ཤེས་པས་སྣང་ཤེས་ཀུན་གྲོལ་བའོ། ། དེ་ལྟར་གྲོལ་ལུགས་ལྔ་པོ་དེ་གང་ཟག་གཅིག་ལ་ལྔ་པོ་དགོས་པ་མ་ཡིན་ཏེ།
དབང་པོའི་བྱེ་བྲག་གིས་སོ་སོ་གང་ལ་གང་མོས་ཀྱིས་གྲོལ་བ་ཡིན་ནོ། ། འདིར་ནི་རྒྱུད་དུ་མའི་དག་པོ་པ་ཕྱོགས་གཅིག་ཏུ་བསྡུས་པ་ཡིན་ནོ། ། གྲོལ་ལུགས་ལྔ་པོ་དེ་གསུམ་དུ་བསྡུས་ན། ལྟོས་གཞི་དང་བྲལ་བ། དཔེ་ངེས་པ་དང༌། དོན་རྫོགས་པར་བསྟན་པའོ། ། དང་པོ་ནི། གྲོལ་ལུགས་ལྔ་པོ་དེ་གྲོལ་གཞི་དང་བྲལ་བ་ནི། རང་གྲོལ་ལ་སྐྱེན་རྣམས་རྐྱེན་གྱིས་རང་གྲོལ་བས་དམིགས་གཏན་ཅན་གྱི་ལྟ་བསྒོམ་སྤྱོད་པའི་ཆོས་ཀྱི་ལྟོས་པ་དང་བྲལ་བ་དང་༼༤༢༩༽ཡེ་གྲོལ་ཡུལ་རྣམས་ལ་ཡུལ་གྱིས་གྲོལ་བས་གཟུང་འཛིན་ཟུང་འཇུག་གི་ལྟོས་པ་དང་བྲལ་བ་དང༌། ཅེར་གྲོལ་ལ་རྒྱུ་ཉིད་རྒྱུས་གྲོལ་བས་འཁོར་འདས་གཉིས་ལ་མི་ལྟོས་པ་དང༌།
མཐའ་གྲོལ་ལ་ཆོས་རྣམས་ཆོས་ཀྱིས་གྲོལ་བས་ཐ་སྙད་ཚིག་ལ་མི་ལྟོས་པའོ། ། གཅིག་གྲོལ་ལ་སེམས་ཉིད་སེམས་ཉིད་ཀྱིས་གྲོལ་བས་མཚོན་བྱེན་བློ་ལ་མི་ལྟོས་པ་སྟེ། མུ་ཏིག་ཕྲེང་བ་ལས། རྐྱེན་རྣམས་རྐྱེན་གྱིས་གྲོལ་བས་ན། དམིགས་པའི་ཆོས་ལ་ང་མི་ལྟོས། ཡུལ་རྣམས་ཡུལ་གྱིས་གྲོལ་བས་ན། གཟུང་འཛིན་གཉིས་ལ་ང་མི་ལྟོས། རྒྱུ་ཉིད་སྒྱུ་ཡིས་གྲོལ་བས་ན། འཁོར་འདས་གཉིས་ལ་ང་མི་ལྟོས། ཆོས་རྣམས་ཆོས་ཀྱིས་གྲོལ་བས་ན།
ཐ་སྙད་ཚིག་ལ་ང་མི་ལྟོས། སེམས་ཉིད་སེམས་ཀྱིས་གྲོལ་བས་ན། མཚོན་བྱེད་བློ་ལ་ང་མི་ལྟོས། ཞེས་སོ། ། དེ་དག་གི་གནད་ནི་གདེངས་གིས་གྲོལ་བ་ལ་ཐུག་ཏེ། ཉོན་མོངས་ལས་ངེས་པར་འབྱིན་པའི་ལམ་འདིར། ཉོན་མོངས་མ་སྤང་གནས་སུ་དག་པས། ཉན་ཐོས་ལྟར་ཡོང་བ་དང༌། བྱང་སེམས་ལྟར་སྦྱོང་བ་དང༌། སྔགས་འོག་མ་ལྟར་བསྒྱུར་བ་དང༌།
རྫོགས་རིམ་པ་ལྟར་རང་ཞིར་གཏོང་བ་དང༌། ཐེག་༼༤༣༠༽པ་ཐུན་མོངས་པ་ལྟར་གཉེན་པོ་རེ་རེ་ནས་གདུལ་བ་དང༌། སེམས་སྡེ་ལྟར་རང་ལུགས་སུ་འཇོག་པ་དང༌། ཀློང་སྡེ་པ་ལྟར་དེ་ཉིད་ཆོས་ཉིད་དུ་བྱེད་པས་དག་པར་འདོད་པ་ལྟར་མ་ཡིན། འོ་ན་ཇི་ལྟ་བུ་ཞིག་ཞེ་ན། ཉོན་མོངས་པ་ཡེ་ཇི་བཞིན་དུ་ཡོད་མ་མྱོང་བར་མ་ཤེས་ན། ཡང་བས་མི་ཡོང་སྟེ། ཉོན་མོངས་ཏེ་སེམས་ཀྱིས་སྤོང་ན་སྤང་བྱ་སྤོང་བྱེད་གཉིས་རྫས་གཅིག་པས་དག་པར་མི་རུང་ལ། ཡེ་ཤེས་ཀྱི་ཡོང་ན། སེམས་ཀྱིས་ཡེ་ཤེས་མི་མཐོང༌།
ཡེ་ཤེས་ཀྱི་སེམས་མ་མཐོང་བས་ལྷན་ཅིག་མི་གནས་པའི་དངོས་འགལ་ལ་སྤང་བྱ་སྤོང་བྱེད་ཀྱི་ཐ་སྙད་མི་རུང་ལ། སྔ་མ་ཕྱི་མས་ཡང་བ་མེདེ༌། འདས་མ་འང་རྫས་འགལ་བས་གཅིག་ཡོད་དུས་གཅིག་ཡོད་དུས་གཅིག་མེད་པའི་ཕྱིར། དུས་མཉམ་ན་ཕན་ཚུན་འཆོལ་བས་སྤང་བྱ་གཉེན་པོར་ཐལ་ལ། གཉེན་པོ་ཡང་དེར་ཐལ་ཏེ། སེམས་རྒྱུད་གཅིག་ལ་དུས་མཉམ་པའི་ཕྱིར་རོ། ། ཡང་སེམས་དེ་ཉིད་ལས་ཉོན་མོངས་འབྱུང་བས་ལུས་དང་གྲིབ་མ་ལྟར་སྤང་བས་སྤོང་བའི་དུས་མེད་དོ། ། དེ་བཞིན་དུ་སྦྱང་བ། བསྒྱུར་བ། རང་ཞིར་གཏོང་བས།
གཉེན་པོ་རེ་རེས་འདུལ་བ་སོགས་ལ་རིགས་པའི་འགྲོས་ཏེ། ཉི་ཟླ་ཁ་སྦྱོར་ལས་རྒྱས་པར་གསུངས་སོ། ། དེས་ན་༼༤༣༡༽ཆུའི་རི་མོ་ལྟར་རང་གིས་རང་གྲོལ་བ་གནད་དུ་ཤེས་པར་བྱའོ། ། དེ་ལ་བློ་རིམ་གཉིས་ལས། འབད་བཅས་རང་གྲོལ་ནི། ཉོན་མོངས་གང་སྐྱེས་སུ་ངོས་བཟུང་ལ། རང་སར་བཞག་པས་རང་སངས་སུ་འགྲོ་བའི་ངང་ལ། འགྱུ་བ་གནས་དག་གི་དགོངས་པ་རང་གྲོལ་མཉམ་པ་ཆེན་པོར་སྐད་ཅིག་ཀྱང་ཡེངས་མེད་དུ་རྩལ་སྦྱང་ངོ༌། ། འབད་མེད་དུ་གྲོལ་བ་ནི། གང་སྐྱེས་དེས་ཚུག་མི་ཐུབ་པར་རང་སངས་བ་ཆོས་ཉིད་ཡིན་པས།
དེ་ལ་ལྟ་བའི་ཐབས་དེ་སྦྱང་མི་དགོས་པར་རང་བཞིན་ངང་ངམ་ཤུགས་ཀྱིས་གྲོལ་བ་སྟེ། བློ་རིམ་གཉིས་དབང་པོའི་ཁྱད་པར་དང༌། སྔ་ཕྱི་ལྟ་བུར་གནས་སོ། ། དོན་ལ་གྲོལ་པའི་ཆོས་སྐུ་ངོས་ཟིན་ཅིང་དེ་ལས་ལ་ཡེངས་པ་ཞིག་ནི་གཉིས་ཀ་ལ་གནད་དུ་ཆེའོ། ། དེང་སང་ལྟ་རྒྱུ་སྒོམ་རྒྱུ་ཅི་ཡང་མེད་ཟེར་བའི་གནད་མེད་ཀྱི་ཁ་ཕོ་དེ། ཡེ་གྲོལ་རང་གྲོལ་གཉིས་ལ་འཁྲུལ་གཞི་བྱས་པའི་ལོག་རྟོག་རྔམས་པོ་ཆེ་ཡིན་ནོ། ། གཉིས་པ་དཔེ་ངེས་པ་ནི། རང་གྲོལ་རིག་པ་ཀ་དག་གིས་ཀ་དག་གྲོལ་བའི་དྲི་མས་དྲི་མ་འཁྲུ་བ་ལྟ་བུ་དང༌། ཡེ་གྲོལ་དུག་གིས་དུག་འཇོམ་པ་ལྟ་བུ་དང༌། ཅེར་གྲོལ་ལྕགས་ཀྱིས་ལྕགས་གཅོད་པ་ལྟ་བུ་དང༌།
གཅིག་༼༤༣༢༽གྲོལ་རྟོས་རྡོ་གཅོག་པ་ལྟ་བུ་དང༌། མཐའ་གྲོལ་ཤིང་གི་མེས་ཤིང་བསྲེགས་པ་ལྟ་བུ་སྟེ། མུ་ཏིག་ཕྲེང་བ་ལས། དྲི་མས་དྲི་མ་འཁྲུས་པ་བཞིན། ། དེ་བཞིན་དག་པས་དག་པ་གྲོལ། ། དུག་གིས་དུག་རྣམས་འཇོམ་པར་ལྟར། ། ལྕགས་ཀྱིས་ལྕགས་རྣམས་གཅོད་པ་དང༌། ། རྡོ་ཡིས་རྡོ་རྣམས་གཅོག་པ་དང༌། ། ཤིང་གིས་ཤིང་རྣམས་བསྲེགས་པ་ལྟར། ། རང་རང་དགྲ་ནི་རང་གིས་བྱེད། །
རིགས་མི་མཐུན་པས་གྲོལ་བ་མིན། ། ཞེས་སོ། ། གསུམ་པ་དོན་གྱི་རྫོགས་ལུགས་ནི། ཡེ་གྲོལ་ལ་སྣང་བ་དང་གཞི་དང་ཡུལ་རྣམས་ཡེ་ནས་རྫོགས། རང་གྲོལ་ལ། འཁྲུལ་གཞི་དང༌། ལམ་དང༌། ཤེས་བྱ་རང་སར་རྫོགས་པ་དང༌། གཅིག་གྲོལ་ལ། འབྲས་བུ་དང༌།
རྒྱུ་རྐྱེན་དང༌། ཆོས་ཉིད་རྣམས་རང་སར་རྫོགས་པ་དང༌། མཐའ་གྲོལ་འཁོར་འདས་དང༌། རྒྱུད་ལུང་དང༌། ལྡན་ཆོས་དག་དུས་གཅིག་དང༌། མུ་མཐའ་བྲལ་བ་རྫོགས་པ་དང༌། ཅེར་གྲོལ་ལ་གདམས་ངག་དང༌། བསམ་གཏན་དང༌། འབྲས་བུ་དང༌། ཆོས་དབྱིངས་རྣམས་རང་ངོར་རྫོགས་པ་སྟེ།
རྟེན་དེ་དག་ལ་ལྡན་ཆོས་དེ་དག་ལྡོག་པའི་སྒོ་ནས་ཚུལ་ལྡན་ཅིང་རྫོགས་པའོ། ། མུ་ཏིག་ཕྲེང་བ་ལས། དེ་ཕྱིར་གཞི་གནས་རིག་པ་ལ། ༼༤༣༣༽རང་ཤར་ཡིན་ཕྱིར་སྣང་བ་རྫོགས། ། རང་བྱུང་ཡིན་ཕྱིར་གཞི་ཉིད་རྫོགས། ། རང་སྣང་ཡིན་ཕྱིར་ཡུལ་རྣམས་རྫོགས། ། རང་གྲོལ་ཡིན་ཕྱིར་འཁྲུལ་གཞི་རྫོགས། ། རང་དག་ཡིན་ཕྱིར་ལམ་ཀུན་རྫོགས། ། རང་རིག་ཕྱིན་ཕྱིར་ཆོས་ཉིད་རྫོགས། ། རང་ལོག་ཡིན་ཕྱིར་འཁོར་འདས་རྫོགས། །
རང་གནས་ཡིན་ཕྱིར་རྒྱུད་ལུང་རྫོགས། ། རང་རྫོགས་ཡིན་ཕྱིར་དུས་གཅིག་རྫོགས། ། རང་ཤེས་ཡིན་ཕྱིར་གདམས་ངག་རྫོགས། ། རང་བཞག་ཡིན་ཕྱིར་ཡོན་ཏན་རྫོགས། ། རང་བྱས་ཡིན་ཕྱིར་དབྱིངས་རྫོགས་པའོ། ། ཞེས་སོ། ། དེ་ལྟར་ལ་བཟླ་བ། འགགས་བསྡོམ་པ། ཆིངས་སུ་བཅིང་པ་གསུམ་པོ། ཁྲེག་ཆོད་ཀྱི་གནད་ཤིན་ཏུ་ཟབ་པ་དེ་ལྟར་གོམ་པ་ལས་ནི་སྣང་བ་བཞི་རྫོགས་པ་སྟེ།
རྫོགས་ཚུལ། བི་མ་ལས། དེ་དག་ཡི་ནི་ལྡོག་པ་ཡིས། རང་རིག་ཐོག་མའི་གཞི་ལ་སྐྱེལ། ཞེས་སོ། ། ཁྲེགས་ཆོད་ཀྱི་སྐབས་འདིར་ཐོད་རྒལ་ལས་གོ་ལྡོག་པར་བསྟན་ན། ལམ་ལྔ་ནི། ཡེ་ཤེས་ཀྱི་སྣང་བ་མཚོན་པ་ལས། ཆོས་དབྱིངས་ཡེ་ཤེས་ཀྱི་ལམ་སྤྲོས་བྲལ་དོན་གྱི་རང་ངོ་ཆོས་ཉིད་ཟད་པའི་སྣང་བ། དེ་ཉིད་ལས་མེ་ལོང་ཡེ་ཤེས་ཀྱི་༼༤༣༤༽ལམ་རྒྱ་ཆད་ཕྱོགས་ལྷུན་དང་བྲལ་བའི་རང་རིག་གསལ་དྭངས་ཆེན་པོ་ཉིན་མཚན་རྒྱུན་གྱི་རྣལ་འབྱོར་རིག་པ་ཚད་ཕེབས་ཀྱི་སྣང་བ་དང༌།
དེ་ལས་མཉམ་ཉིད་ཡེ་ཤེས་ཀྱི་ལམ་ཉམས་ཀྱི་ཡོན་ཏན་གོང་དུ་འཕེལ་བའི་སྣང་བ་དང༌། ཉམས་ལ་ཞེན་འཛིན་གྱི་མཐའ་དང་བྲལ་བའི་རང་སྣང་སོ་སོར་རྟོག་པའི་ཡེ་ཤེས་ཀྱི་ལམ་ཆོས་ཉིད་མངོན་སུམ་གྱི་སྣང་བ་སྟེ། རང་རིག་དང་པོའི་གཞི་ལས་མ་གཡོས་པར་བསྟན་པ་དང༌། དེ་ལས་བྱ་བ་གྲུབ་པའི་ཡེ་ཤེས་ཀྱི་ལམ་རིག་པ་ཀ་དག་ཏུ་གྲོལ་བས་ཟང་ཐལ་ལྗེན་པའི་ཆོས་ཉིད་རང་ངོ་ལ་གནས་པའི་གོ་རིམ་དེ་ལྟ་བུའི་སྣང་བཞི་གོ་ལྡོག་ནས་གསུང་པའོ། ། བར་དོ་ཡེ་ཤེས་བཞི་སྦྱོར་གྱི་སྐབས་ནས་བྱ་གྲུབ་ཡེ་ཤེས་ཀྱི་རྩལ་མ་རྫོགས་པས་མི་སྣང་བར་གསུང་པ་ནི། ཀ་དག་གི་ས་ལ་གྲོལ་བ་ལ་ངོ་ཤེས་པར་བྱེད་པ་བྱ་གྲུབ་ཡེ་ཤེས་ཀྱི་བྱེད་ལས་ཡེན་པ་འདི་ལྟར་གོ་བ་འགེངས་ཆེ་ཤོས་ཅིག་ལགས་སོ། ། དེང་སང་ནི་གནད་ལ་མནོ་བསམ་མི་བཏང་བར་ཁ་ནས་ཅི་ཐོན་འབྲེལ་མེད་མང་པོས་སྔ་འགྱུར་བའི་བསྟན་པ་རིན་པོ་ཆེ་ཉམས་པར་བྱས་པའི་དུས་འདིར་བདེན་གཏམ་ཟང་མར་བྱས་ཡོད་དོ། ། དེ་ལྟར་ན་ལེ་ལོ་ཅན་གཞི་ཐོག་ནས་གྲོལ་བར་བྱེད་པ་ཁྲེགས་༼༤༣༥༽ཆོད་ཀྱིས་རིམ་པ་ས་བོན་ཙམ་བཤད་ནས། ད་ནི་གཉིས་པ་བརྩོན་འགྲུས་ཅན་ལམ་ཐོག་ནས་གྲོལ་བར་བྱེད་པ་ཐོད་རྒལ་གྱིས་གདམས་པ་ལ་གཉིས། ཁྲེགས་ཆོད་ལས་ཁྱད་པར་བདུན་གྱིས་འཕགས་ཚུལ་དང༌།
ཁྱད་པར་ཅན་གྱི་ཐོད་རྒལ་ཉིད་བཤད་པའོ། ། དང་པོ་ལ་བདུན་ལས། དང་པོ་ཉམས་ལེན་ལག་ལེན་དང་འབྲེལ་བའི་ཁྱད་པར་ནི། ཕྱིའི་དབྱིངས་ནམ་མཁའི་སྟོང་པ་ལ། ནང་གི་དབྱིངས་རིག་པ་ལུ་གུ་རྒྱུད་དངོས་སུ་ཅེར་མཐོང་དུ་སྟོན་པའི་ལག་ཁྲིད་ལམ་མ་ཆད་པས། ཡིད་དཔྱོད་རྟོག་པའི་ཤེས་རབ་ལ་རག་མ་ལུས་ཏེ། གདམས་པའི་ངོ་བོ་ལ་བར་དུ་བསྲེ་བསླད་དང་རྟོག་བཟོས་ཟབ་མི་ཟབ་བྱར་མེད་པས་ཆོས་ཁྱད་པར་དུ་འཕགས་པའོ། ། གཉིས་པ་ལུས་གནད་རྩའི་ཁྱད་པར་ནི། ཁྲེགས་ཆོད་ལ་རིག་པ་ལུས་ལ་གནས་ཀྱང་དེའི་གནད་མེད་པ་ལས། འདིར་ཡུལ་དང་སྒོ་དང་སེམས་ཀྱི་གནད་ཁྱད་པར་བ་ཡོད་པ་དང༌།
གསུམ་པ་དེ་ལས་ཁྱད་པར་དུ་སྣང་བྱེད་སྒོའི་ཁྱད་པར་ནི། རིག་པ་མི་རྟོག་པར་གནས་པ་ལ་ཁྲེགས་ཆོད་དུ་ཡིད་ཀྱི་སྒོ་རྟོག་བཅས་ཀྱི་གདངས་ལས་ཡེ་ཤེས་འཚོལ་བ་ལས། འདིར་རིག་པ་རྟོག་མེད་འོད་གསལ་༼༤༣༦༽གྱི་གདངས་མིག་ནས་འཆར་བ་ངོས་འཛིན་པས་ཁྱད་པར་འཕགས་པ་དང༌། བཞི་པ་མཐོང་བ་དབང་པོའི་ཁྱད་པར་ནི། ཁྲེགས་ཆེད་དུ་ཡུལ་སྣང་ཚོགས་དྲུག་གི་སྣང་བ་འཛིན་པའི་དབང་པོས་མཐོང་བས་རྟོག་པ་སྣ་ཚོགས་སུ་འཆར་བ་རྒྱུན་མི་ཆད་པ་ལས། འདིར་འོད་རྩ་དྭངས་པའི་དབང་པོས་ལུ་གུ་རྒྱུད་ཅེར་མཐོང་དུ་མཐོང་དུས་རྟོག་པ་དུས་གཅིག་ལ་འགགས་པའི་ཡེ་ཤེས་ཀྱི་སྣང་ཆ་དཔག་ཏུ་མེད་པར་འཆར་བའི་ཁྱད་པར་དང༌། ལྔ་པ་རང་གནད་མངོན་སུམ་གྱི་ཁྱད་པར་ནི། ཁྲེགས་ཆོད་དུ་ཡེ་ཤེས་སུ་བལྟར་མེད་ལ། འདིར་དངོས་སུ་མཐོང་བས་ཕྱིས་མངལ་གྱི་གྲོང་ཁྱེར་རྒྱུན་གཅོད་པའི་ཆེ་བའི་ཁྱད་པར་དང༌། དྲུག་པ་སྣང་བ་འོད་ཀྱི་ཁྱད་པར་ནི།
ཁྲེགས་ཆོད་དུ་འཁྲུལ་སྣང་ལས་མི་སྣང་ལ། འཁྲུལ་སྣང་འཛིན་པའི་ཤེས་པ་འཁྲུལ་ཤེས་སུ་འགྱུར་བས་དོན་ལ་གཟུང་འཛིན་ལས་མི་འདའ་བ་ལས། འདིར་ནི་རིག་པའི་ཡེ་ཤེས་ལ་འབྱུང་བ་དག་པས་འཁྲུལ་སྣང་མི་སྣང་བར་རང་འོད་སྣང་བ་རང་འོད་སྣང་བས་ཁྱད་པར་དང༌། དེ་ཡང་གཞི་རིག་པ་ལ་རང་འོད་ཡོད་པས་རང་སྣང་འོད་དུ་འཆར་ལ། དེ་ཉིད་ལམ་དུ་བྱས་པས་འབྲས་བུ་ལོངས་སྤྱོད་རྫོགས་པའི་སྐུ་ལས་ཀ་དག་གི་ས་ཆོས་སྐུ་གྲོལ་བའོ། ། བདུན་པ་ཉམས་གོང་ ༼༤༣༧༽གྱི་ཁྱད་པར་ནི། ཁྲེགས་ཆོད་དུ་ཤེས་པ་གཅོད་ཁམས་རྗེ་བརྟན་དུ་འགྲོ་བ་ཙམ་ལས་ནང་ཤེས་པའི་ཉམས་ཏིང་ངེ་འཛིན་དུ་མ་དང༌། སྤྱན་དང༌། མངོན་ཤེས་དང་ཕྱི་སྣང་བའི་ཉམས་འོད་དང་སྐུ་ལ་སོགས་པ་མེད་ལ། འདིར་ཉམས་སྣང་ཁྱད་པར་ཅན་གོང་ནས་གོང་དུ་འཆར་ཏེ།
འོད་གསལ་གྱི་ཉམས་ཟླ་བ་ཡར་ངོ་བཞིན་སྣང་བཞི་རེ་རེ་ལ་ཉམས་རེས་འཕེལ་བའི་དག་པ་ཡེ་ཤེས་ཀྱི་སྣང་བ་སྟེ། མཐོང་བ་ཙམ་གྱིས་འོག་དྲུག་གི་སྐྱེ་སྒོ་ཆོད་པ། ཉམས་སུ་ལེན་དུས་སྒོ་ལྔའི་འཁྲུལ་སྣང་འགགས་པ། དབང་པོ་ལྔའི་གནས་འགྱུར་ཁྱད་པར་ཅན་ལ་སྤྱོད་པས་ཁྱད་པར་འཕགས་པའོ། ། གཉིས་པ་ཁྱད་པར་ཅན་གྱི་ཐོད་རྒལ་ཉིད་བཤད་པ་ལ་གསུམ་སྟེ། གདམས་ངག་སྤྱིའི་རྣམ་བཞག་དང༌། སྔོན་དུ་འགྲོ་བ་དང༌། དངོས་གཞིའི་གནད་ཀྱིས་ཁྱད་པར་རོ། ། དང་པོ་ནི། རྫོགས་པ་ཆེན་པོ་འདིའི་ལུགས་ཀྱིས་གདམས་ངག་གི་འདེབས་ལུགས་གསུམ་དུ་བཞེད་དེ།
ཁྲིད་ཀྱི་ལུགས་སུ་གདབ་པ་དང༌། ངོ་སྤྲོད་ཀྱི་ལུགས་དང༌། མགྲོན་པོ་ལ་བསྒལ་བ་ལ་ཚང་དཀྲུགས་སུ་གདམས་པའོ། ། དང་པོ་ནི་སྔོན་འགྲོ་གསུམ་གང་རུང་སྔོན་དུ་སོང་ནས་དངོས་གཞིའི་ངོ་སྤྲོད་དེ་རྗེས་རྒྱབ་ཆོས་ཀྱིས་ཡིད་ཆེས་༼༤༣༨༽པར་བྱེད་པའོ། ། དེ་ཡང་སྐྱེས་བུ་སྤྲོས་པ་ཅན་ཐུན་མོངས་གི་དྲོད་རྟགས་ལ་དགའ་བས་སྐུ་གསུམ་གྱི་སྣ་ཁྲིད་པ་འབྱུང་བཞིའི་སྒྲ་དོན་ལ་སྔོན་དུ་སྦྱང་ནས་དངོས་གཞིའི་ངོ་སྤྲོད་པའོ། ། བརྩོན་འགྲུས་ཅན་བརྡུལ་ཞུགས་ལ་དགའ་བས་རིག་པའི་སྣ་ཁྲིད་པ་འཁོར་འདས་རྒྱུ་ཤན་བྱེད་པའི་སྤྱོད་པ་སྔོན་དུ་འགྲོ་ནས་དངོས་གཞིའི་ངོ་སྤྲོད་པའོ། ། ལེ་ལོ་ཅན་རྟོག་དཔྱོད་ལ་དགའ་བས་སེམས་ཀྱི་སྣ་ཁྲིད་པ་ལུས་ངག་སེམས་ཀྱི་སྔོན་འགྲོ་སྦྱང་ནས་དངོས་གཞི་ངོ་སྤྲོད་པའོ། ། ངོ་སྤྲོད་ཀྱི་ལུགས་སུ་གདབ་པ་ནི་ལས་འཕྲོ་ཅན་ཁ་ཅིག་ལ་སྙེ་མ་མགུལ་པ་ནས་འཆང་བ་ལྟར་དབང་གི་རྗེས་ལ་ངོ་སྤྲད་ནས་ཉམས་སུ་ལེན་པའོ། ། ཚང་དཀྲུགས་སུ་གདབ་པ་ནི། ལས་ཅན་འཆི་ཁ་མ་ཁ་ཅིག་ལ་རང་འོད་སྒྲོན་མ་ལ་བརྟེན་ནས་མངོན་སུམ་ངོ་སྤྲད་དེ་ཆོས་ཉིད་བར་དོའི་གདམས་ངག་འདེབས་པའོ། །
ཁ་ཅིག་གིས་འདི་མ་ཚོགས་པ་ལྟ་བུའི་ལམ་ཞུགས་ལ་སྦྱར་བ་ནི་ཕྱོགས་མ་གོ་བར་ཟད་དོ། ། གཉིས་པ་སྔོན་དུ་འགྲོ་བ་ནི་སྐབས་འདིར་ཁྲིད་ཀྱི་ལུགས་སུ་གདབ་པ་ལ་ཐམས་ཅད་ཚང་བས་ཐོག་མར་སྔོན་འགྲོ་གཅེས་པའི་ཕྱིར། དཔེར་ན་འཇིགས་བཅས་ཀྱི་ལམ་དུ་འགྲོ་བ་ལ་སྔོན་དུ་འཇིགས་པའི་སྐུངས་༼༤༣༩༽ཉུལ་ནས་ལམ་དུ་བློ་བདེ་བར་འགྲོ་བ་དང་འདྲ་བར། དངོས་གཞི་ལ་ཡ་ང་བག་ཚ་མེད་པར་འགྲོ་བར་བྱེད་པའམ། ཡང་ན་སོ་འཚམས་གྲོང་ལ་འབོ་དང་འཇིགས་ཟོན་བྱས་པས་བཙན་པོར་འོང་བས་དངོས་གཞི་དེ་ལྟར་བྱས་པས་ནང་མི་བློ་བདེ་རྙེད་པའམ། ཡང་ན་སྔོན་འགྲོ་ནི་སྐྱེལ་ལ་བཟང་པོ་དང་འདྲ་ལ། དངོས་གཞི་རང་ལ་རྫས་དང་ལྡན་པ་མཐར་ཐོན་པ་དང་འདྲ་བས། སྔོན་འགྲོ་མེད་ན་དངོས་གཞི་ཁྱད་པར་ཅན་གྱི་གནད་ཡོད་ཀྱང༌། སྐྱེལ་མ་མེད་ན་འཇིགས་བཅས་ཀྱི་ལམ་དུ་འགྲོ་མི་ནུས་པ་དང་འདྲ་ལ། དངོས་གཞིའི་གནད་མེད་ན་སྔོན་འགྲོའི་མན་ངག་སྤྱད་ཀྱང་འབྲས་བུ་མི་འབྱུང་བ་དང་འདྲ་བ།
དེ་གཉིས་ཟུང་དུ་འབྲེལ་བས་དོན་འགྲུབ་སྟེ། དཔེར་ན་འཇིག་རྟེན་གྱིས་སོ་ནམ་སོགས་ལ་ཕོ་མོ་གཉིས་ཟུང་དུ་འབྲེལ་གྱིས་དོན་འགྲུབ་པ་བཞིན་ནོ། ། གང་གིས་སྔོན་དུ་འགྲོ་ན་འཇིག་རྟེན་ལསའདས་པའི་སྔོན་དུ་འགྲོ་སྟེ་ཐབས་དེས་མྱ་ངན་ལས་འདས་པ་ལ་སྦྱོར་བ་ཕྱིར་རོ། ། དེའང་སྒོ་གསུམ་གྱི་ཞེན་པ་མ་གྲོལ་ན་འཁོར་བ་ལས་འདའ་མི་ནུས་པས་ལུས་ངག་ཡིད་གསུམ་བཅིང་པ་ལས་གྲོལ་བས་སྲིད་པ་ལས་ངེས་པར་འབྱིན་པའི་༼༤༤༠༽འདས་པའི་སྔོན་འགྲོ་དམ་པའོ། ། སྔོན་འགྲོ་ཇི་ལྟར་ཡིན་ན། འདས་པའི་བསྐལ་པ་དཔག་མེད་ནས་བསགས་པའི་སྒོ་གསུམ་གྱི་སྡིག་པ་ལས་གྲོལ་བར་བྱེད་པས་ན་སྔོན། དུ་ནི་སྔོན་བར་སྲིད་ཆགས་དུས་ལུས་ལ་གནས་པའི་སྲོག་ཆགས་དུ་མའི་ལས་དང་བག་ཆགས་སྦྱོང་བར་བྱེད་པས་ན་སྔོན་དུ་ཞེས་བྱ། ངག་གི་སྒྲ་སྐད་མ་དག་པ་རྣམས་བྱང་བར་བྱེད་པས་ཀྱང་སྔོན་དུ་དང༌། ཡིད་ཅན་ལུས་ཀྱི་ཕྱི་ནང་ན་གནས་པའི་སྲིན་བུ་འབུམ་ཕྲག་བཞིའི་ཡིད་ཀྱི་འགྱུ་བ་མ་དག་པ་སྦྱང་བས་ན་སྔོན་དུ་ཞེས་བྱའོ། ། འགྲོ་བ་ནི།
དངོས་གཞིའི་གོང་ངམ་ཐོག་མར་དེ་ལ་སློབ་དགོས་པས་ན་འགྲོ། ། སྔོན་ལ་སོང་བ་དེས་དངོས་གཞིའི་དོན་འབད་མེད་དུ་སྐྱེ་བར་བྱེད་པའི་ཕྱིར་དང༌། མྱང་འདས་སུ་འོག་བར་བྱེད་པས་ཀྱང་འགྲོ་བའོ། ། དེས་ན་སྔོན་འགྲོ་གཞི་ལྷུན་གྲུབ་ཆེན་པོར་ཐག་བཅད་ནས་དངོས་གཞིའི་དུས་སུ་སྣང་བ་བཞི་ཚད་དུ་ཕྱིན་ནས་ཆོས་ཉིད་ཀུན་ཏུ་བཟང་པོའི་འབྲས་བུ་རང་ཆས་སུ་ཐོབ་པའི་དགོས་པ་ཡོད་དོ། ། གཉིས་པ་སྔོན་འགྲོ་དངོས་ལ་གསུམ་སྟེ། སྐུ་གསུམ་གྱི་སྣ་ཁྲིད་པར་བྱེད་པ་འབྱུང་བཞིའི་སྒྲ་དོན་ལ་བསླབས་པ་ནི། དང་པོ་མེ་ནི་དབེན་པའི་སར་བུད་ཤིང་ལ་༼༤༤༡༽ཡེ་སྦྱར་ཏེ། འདོམ་དོའི་ས་རུ་བདེ་བའི་སྟན་ལ་འདུག་སྟངས་ཁ་སྦུབས་ཏུ་ཉལ་ཏེ་ལག་པ་གཉིས་ཀྱིས་གྲུ་མོ་པ་ལ་བཙུག་ཏེ། ཐལ་མོ་འགྲམ་པ་ལ་སྦྱར་ཏེ་རིག་པ་མེའི་དཀྱིལ་དུ་གཏད་དེ་མིག་ཧ་རེ་གྱེན་དུ་ལྟ་ཞིང་མེ་སྒྲ་མ་ཆད་པར་ཚགས་པ་བཤང་བ་ལྷབ་ལྷབ་པ་འུར་བ་སྦྲག་པ་རྩེགས་པ་རྣམས་ལ་རང་གི་ཤེས་པ་གཏད་དེ་བདེ་བ་དང་དགའ་ཡལ་ལེ་སོགས་ཅི་བྱུང་ཡང་དམིགས་པ་རྩེ་གཅིག་པས་ཟླ་བ་ཕྱེད་ཀྱིས་མིའི་སྐད་ཤེས་པ་ལ་སོགས་པའི་མངོན་ཤེས་འཆར་རོ། ། དེ་བཞིན་དུ་ཆུ་སྒྲ་ལ་བསླབ་པ་ནི།
སྟོན་ཆར་རྐང་ཆད་དུ་ཉེ་བ་ན་ལུང་སྟོང་ཐུར་ཟུག་ཏུ་ཆུ་དྲག་ཏུ་འབབ་པར་ཆུ་སྒྲ་ཤིན་ཏུ་དྲག་པར་ལུས་གནད་ཙོག་པུས་སེམས་ཀྱི་གནད་ཤེས་པ་ཆུ་དཀྱིལ་དུ་གཏད་ནས་མིག་མི་འགུལ་བར་ལྟ། མགོ་ཐམ་པ་སོགས་ཁམས་གྱིས་མ་ཐུབ་ན། ཆུ་སྒྲ་མེད་པ་རུ་མགོ་གོས་ཀྱིས་བསྟུམ་སྟེ་སྔ་མ་བཞིན་བསྒོམ་མོ། ། སྐབས་སུ་བག་ཙམ་རེ་ཆུ་སྒྲ་ལ་ཉན་ནོ། ། ཟླ་བ་གཅིག་གིས་མངོན་པར་ཤེས་པ་ཆུ་ལ་བརྟེན་ནས་མཁྲོ་མ་ཆོས་སྨྲ་བ་ཡང་ཐོས་པར་འགྱུར་རོ། ། རླུང་སྒྲ་ལ་བསླབ་ན། ལུང་པའི་སུམ་མདོའམ་རི་རྩེ་༼༤༤༢༽རུ་ཁང་པ་ཕྱོགས་ཀྱི་ཀར་ཁུང་ཅན་བརྩེགས་ཏེ་རླུང་འོང་ཕྱོགས་ནས་སྣ་བར་ཤེས་པ་གཏད་དེ་རྒྱུན་ཏུ་སྤྱོད་ན་ཟླ་བ་གཅིག་ན་རྣལ་འབྱོར་ཉམས་མྱོང་མཆོག་ཏུ་ཐོབ་པར་འགྱུར་རོ། ། བ་སྒྲ་ལ་བསླབ་ན། ས་རིལ་བཟང་པོ་ངང་པའི་སྒོང་ང་ཙམ་མང་དུ་བྱས་ཏེ་ཚོན་གྱིས་བསྒྱུར་ཏེ་ལག་པའི་འདུ་བྱེད་ཀྱིས་རྩེ་བས་རིལ་བུ་འཐབ་པའི་སྒྲ་དང་རིལ་བུ་ལ་ཤེས་པ་རྩེ་གཅིག་ཏུ་དམིགས་པ་གཏད་པ་མ་བྲལ་ན་ཟླ་བ་དྲུག་ན་འབྱུང་བའི་གནོད་པས་མི་ཚུག་ཞིང༌། སྣང་བ་ལ་རང་དབང་བའི་རྫུ་འཕྲུལ་འགྲུབ་བོ། །
དཔེ་ན་འབྱུང་བ་བཞི་ཀའི་རླུང་ལ་རང་དབང་ཐོབ་དུས་དངོས་པོ་སྤོ་བ་ལ་སོགས་པའི་རྫུ་འཕྲུལ་འགྲུབ་པ་ཡིན་ནོ། ། གཉིས་པ་རིག་པའི་སྣ་ཁྲིད་པར་བྱེད་པ་འཁོར་འདས་རུ་ཤན་འབྱེད་པའི་སྤྱོད་པ་ལ་གསུམ་ལས། དང་པོ་ནི་དེ་ཡང་ཐོག་མར་ལུས་ཆད་པའི་དུས་ན་ངག་དང་སེམས་གཉིས་ལུས་དེ་ལ་བརྟེན་ཆགས་པས། ཐོག་མར་ལུས་ཀྱི་སྤྱོད་པ་བྱ་དགོས་ཏེ། ལུས་ཀྱི་སྤྱོད་པ་བྱས་པས་ཕྱིས་ལུས་ཀྱི་ལས་ཟད་ནས་བྱེད་པ་ལ་མི་སྤྲོ་བ་དང་ལུས་ཀྱི་སྡིག་པ་འདག་པའི་དགོས་པ་ཡོད་པས། སྐྱེ་བོ་དང་ཐེག་དམན་དང་དུས་མ་ཡིན་པའི་གསང་སྒྲོགས་ཀྱི་ཉེས་པ་འགོགས་ཕྱིར། དུར་ཁྲོད་དམ་ནགས་ཁྲོད་དམ། ལུང་སྟོང་༼༤༤༣༽ལ་སོགས་པས་མི་ཁྱིས་སྒྲ་ཙམ་ཡང་མི་གྲགས་པའི་དབེན་པར་སོང་ནས་སྐལ་ལྡན་གསུམ་ལས་མང་ན་མཁྲོའི་ཆད་པ་འབྱུང་བས། དེར་དཀོན་མཆོག་ལ་མཆོད་པ་དང་མཁྲོ་དང་ཆོས་སྐྱོང་ལ་ཚོགས་གཏེར་རྒྱ་ཆེན་པོ་བཏང་ནས་བར་ཆད་བསལ་ཏེ་ལུས་ལ་དུར་ཁྲོད་ཀྱིས་རུས་པ་དང་དུང་དང་མགྲོན་བུས་བརྒྱན་ཏེ། ཅང་ཏེའུ་དཀྲོལ་ཞིང་ཡུལ་བདག་ལ་གཏོར་མ་ཞིག་བྱིན་ཏེ།
སྤྱོད་པ་རྩམ་པ་ལ་བར་ཆད་མ་བཏང་ཅིག་ཞེས་ཕྲིས་བཅོལ་ལ། ཡི་གེ་རྒྱས་གདམ་ཏེ་ཕཊ་དྲག་པོ་ཞིག་བརྗོད་ནས་ལུས་ཀྱི་བྱ་བ་རླུག་པ་དང༌། གར་དང་གླུ་དང༌། འགུལ་བ་དང༌། དཀྲུག་པ་དང༌། ཉལ་བ་དང༌། ལང་བ་དང༌། འདུག་པ་ལ་སོགས་པ་སྣ་ཚོགས་བྱེད་པའོ། ། དེ་ལྟར་འགྲོ་དྲུག་གི་ལུས་ཀྱི་ལས་དྲན་ཚད་ཞིག་བྱའོ། ། གཉིས་པ་ངག་རྒྱུ་ཤན་འབྱེད་པ་ནི་སྔགས་དང༌།
ལྷ་ཐམས་ཅད་དང༌། འདྲེ་ཐམས་ཅད་ཁྱད་མེད་བསྟོད་པ་དང་སྨོན་ལམ་དང༌། གསོལ་ཚིག་དང༌། ལྷ་འདྲེ་བསྟོད་སྨད་ཀྱི་ཚིག ། ཆོས་ཡོད་ནོར་ཡོད་སོགས་དང༌། ཆོས་མེད། ནོར་མེད། གྲོགས་མེད། ཟས་མེད། ལས་མེད།
རྣམ་སྨིན་མེད། དགེ་སྡིག་མེད། འབྲས་བུ་མེད་སོགས་དང༌། ཡོད་སོགས། རྟ་གླང་སོགས་དུད་འགྲོའི་སྐད་དང༌། དོམ་༼༤༤༤༽སྤྲེའུ་སོགས་ཀྱི་སྐད་དང༌། ཀྐང་རྨ་བྱ་རྒོད་ལ་སོགས་པའི་སྐད་དང༌། འཁྲིག་པ་སྤྱོད་པ་དང་ཕྲུ་གུ་ཡོད་པའི་སྐད་དང༌། གླུ་དང༌། ངུ་བ།
བོན་ད་ང། རྩོད་པ་ཀུ་ཅོ། ཚིག་རྩུབས། མ་དང་སྲིང་མོ་ལ་སྤྱོད་པར་བྱའོ། ། ཞེས་ངོ་ཚ་བའི་གཏམ་སྣ་ཚོགས། ཟུང་ཞིག སོད་ཅིག་རྒྱོབ་ཅིག་ལ་སོགས་པ། དྲན་ཚད་འགོགས་པ་མེད་པར་བརྗོད་དོ། ། གསུམ་པ་སེམས་ཀྱི་སྤྱོད་པ་ན་སེམས་ཀྱིས་བསམ་པ་ཅེས་འགྱུས་ཚད་ལྷག་མ་མི་བཞག་པར། ཚོང་གི་རྣམ་པའམ།
གཉེན་བཤེས་ཀྱི་རྣམ་པའམ། དད་པ་དང༌། དགྲའི་རྣམ་པའམ། འཁྲུལ་པའི་བསམ་པ་སྣ་ཚོགས་དང༌། ཆུང་མ་ལ་སོགས་པར་ཇི་ལྟར་བྱས། འདི་ཡོད་ན་རུང་སྙམས་པ་ལ་སོགས་པའི་ཉོན་མོངས་པའི་བསམ་པ་སྣ་ཚོགས། འདི་སོད་ཅིག་རྒྱོབ་ཅིག་བསམ་པ་དང༌། འདིའི་དོན་འིད་འོ་སྙམས་པ་ཆོས་ཀྱི་དོན་སྣ་ཚོགས་འཇིགས་ཤིང་ཡ་ང་བའི་བསམ་པ་དགྲ་དང་གཅན་གཟན་གྱི་རྣམ་པ། བྲོད་ཅིང་དགའ་བ་ལ་སོགས་མདོར་ན་དྲན་ཚད་ཅིག་བྱའོ། ། བི་མ་སྙིང་ཐིག་ན་རྣལ་དུ་དབབ་པ་སྔོན་དུ་བྱས་ནས་སྒོ་གསུམ་བཞག་པར་མི་སྡོད་ན་གཟོད་རུ་ཤན་འབྱེད་པའི་སྤྱོད་པ་རྩམ་ནས།
སྒོ་གསུམ་གྱིས་བྱ་བ་བརྩམ་པས་བྱེད་སྙིང་མི་འདོད་པར་ཁོ་ཐག་ནང་ནས་ཆོད་དུས་ཡང་རྣལ་དབབ་རུ་བྱ་བར་༼༤༤༥༽གསུང་པ་འདི་གནད་ཟབ་མོ་ཞིག་ལགས་སོ། དེའང་ལུས་ངག་གཉིས་ལ་ཞེན་པ་མེད་དུས་སེམས་ཀྱི་རྩ་བ་རྩད་པའི་སྤྱོད་པ་རིགས་ཏེ། རང་སལ་རྗེས་མེད་དུ་སྦྱང་བས་ཁམས་གསུམ་ལས་གྲོལ་བའོ། ། གསུམ་པ་སེམས་ཀྱིས་སྣ་ཁྲིད་པར་བྱེད་པར་ལུས་ངག་ཡིད་ཀྱི་སྔོན་འགྲོ་ལ། སྔོན་འགྲོ་དངོས་དང་རྣལ་དབབ་གཉིས་སོ། ། དང་པོ་ནི་ཐལ་འགྱུར་ལས། ལུས་ཀྱི་སྔོན་དུ་འགྲོ་བ་ཡིས། ། སོ་སོར་བྱེད་པའི་རྒྱུ་འགགས་པས། རྡོ་རྗེའི་དཀྱིལ་མོ་ཀྲུང་བྱས་ཏེ། ལུས་སྦྱང་སེམས་ལ་ཕན་པའོ། །
ངག་ནི་ཧཱུྂ་ཞེས་གནས་པ་ལས། རྒྱས་གདབ་པ་དང་རྩལ་སྦྱངས་དང༌། མཉེན་བརྩལ་ལམ་དུ་གཞུགས་པ་ཡིས། དེ་ལྟར་ངག་སྦྱང་སེམས་ལ་ཕན། སེམས་ནི་ཐོག་མར་བྱུང་པ་དང༌། བར་དུ་གནས་དང་ཐ་མ་འགྲོ། ། དེ་ལྟར་གསུམ་ལ་བརྟགས་དཔྱད་ན། ། སེམས་སྦྱངས་སེམས་ཀྱིས་གནས་ལུགས་ཤེས། ། ཞེས་སོ། ། དེའི་དགོས་པ་ཐུན་མོངས་དུ་ལུས་ངག་ཡིད་གསུམ་གྱིས་བར་ཆད་ཞི་ཞིང་སྡིག་སྒྲིབས་སྦྱང་བ་དང༌།
མཆོག་གི་དགོས་པ་སངས་རྒྱས་ཀྱི་སྐུ་གསུང་ཐུགས་ཀྱི་ཀློང་དུ་གྲོལ་བའོ། ། རྣལ་དབབ་གསུམ་གྱིས་དགོས་པ་ནི། དེ་གསུམ་རང་སར་རྣལ་དུ་ཕེབས་ནས་༼༤༤༦༽ཚིག་གིས། རྟོག་དཔྱོད་ཟད་ནས། བསམ་པའི་ཞེན་ཡུལ་གྲོལ་བའི་དགོས་པ་ཡོད་དོ། ། རྒྱས་པར་ཁྲིད་དུ་སྐྱོང༌། དེ་ལྟར་སྔོན་འགྲོ་ལ། བཙོན་འགྲུས་རབ་ཀྱིས་ཟླ་བ་གསུམ་དུ་བྱས་པས་དེ་ཉིད་དུ་གྲོལ་བ་ཡང་ཡོད་ལ། འབྲིང་དང་ཐ་མ་ཁ་ཅིག་ལ་དེའི་རྗེས་སུ་དྲང་པོར་ངོ་སྤྲོད་པ་ཡོད་ལ། དེང་སང་གི་སེམས་ཀྱི་སྔོན་འགྲོའི་རྗེས་ལ་ངོ་སྤྲོད་པ་རྣམས་ལེ་ལོ་ཅན་རྣམས་ཀྱིས་དབང་དུ་བྱས་པ་ཡིན་ནོ། །
དེ་དག་གིས་སེམས་གྱིས་སྔོན་འགྲོ་བསྟན་ཟིན་ཏོ། ། དོན་གཉིས་པ་དངས་གཞི་ཟག་པ་མེད་པའི་ཡེ་ཤེས་རྒྱུད་ལ་རྟེན་པའི་ཐབས་ལ་གཉིས་ཏེ། དངོས་གཞིའི་སྒྲ་བཤད་པ། དོན་གྱིས་འགྲོས་དབྱེ་བའོ། ། དང་པོ་ལ་ཚིག་གི་མཐའ་བཅད་པ། དོན་གྱིས་ཐོག་ཏུ་དབབ་པ་གཉིས་ལས། དང་པོ་ནི། དངོས་གཞི་ཞེས་པ་ལ་མུ་བཞི་ལས་གཞི་ཡིན་ལ་དངོས་མ་ཡིན་པ་ནི་ཕྲོང་མཐོང་ནས་རྒྱལ་པོ་མ་མཐོང་བ་ལྟར། རྫོགས་པ་ཆེན་པོ་ཁ་ཅིག་གི་ཆོས་གཞི་ལ་ལུས་ནས་ལག་ཏུ་བླ་ས་དུ་མེད་པར་ཆོས་ཉིད་ཁ་འབྱམ་དུ་སོང་བས་འཆི་ཁར་ཐ་མལ་འཆི་བ་རྣམས་སོ། ། དངོས་ཡིན་ལ་གཞི་མ་ཡིན་པ་ནི་རྒྱལ་པོ་མཐོང་ཡང་དེའི་མཚན་ཉིད་གཏན་ལ་མ་ཕེབས་པ་ལྟར། །
མན་ངག་ཁ་ཅིག་ཐོག་མ་༼༤༤༧༽གནད་ཐོག་ཏུ་ཕེབས་ཀྱང་ཐ་མ་ཚིག་གི་མཐའ་མ་ཆོད་པས་རྗེས་ལ་དེའི་ཐོག་ཏུ་མི་གནས་པར་སྲ་ཡས་པ་རྣམས་སོ། ། དངོས་དང་གཞི་གཉིས་ཀ་མ་ཡིན་པ་ནི། རྒྱལ་པོ་དང་ཕོ་བྲང་གང་ཡང་མ་མཐོང་བ་ལྟར། ཐེག་པ་ཐུན་མོངས་པ་སྤྱིས་ཚིག་གིས་ལྟ་བསྒོམ་ཡིད་དཔྱོད་ཀྱིས་ལམ་དུ་བྱས་ནས་དོན་ངོ་མ་འཕྲོད་པས་ཐ་མ་གར་འགྲོ་མི་ཤེས་པ་རྣམས་སོ། ། དངོས་དང་གཞི་གཉིས་ཀ་ཡིན་པ་ནི་རྒྱལ་པོ་ཡང་མཐོང་མཚན་ཉིད་ཀྱང་ལེགས་པར་ཤེས་པ་དང་འདྲ་བར། མངོན་སུམ་སྙིང་ཐིག་གི་གནད་རིག་པ་དངོས་སུ་མཐོང་བས་ལྟ་བསྒོམ་ཡིན་སྙམས་ལ་རག་མ་ལུས། གཞི་མཐོང་བས་ལྡོག་པའི་ས་མེད་པར་འཁོར་འདས་དུས་གཅིག་ལ་གྲོལ་བའི་རྣལ་འབྱོར་པ་ཞེས་བྱའོ། ། དེ་ལ་དང་པོ་ནི་སེམས་ཀློང་གཉིས། གཉིས་པ་མན་ངག་སྡེའི་ཕྱི་ནང་གསང་བའི་སྐོར་གསུམ། གསུམ་པ་མཚན་ཉིད་ཐེག་པ།
བཞི་པ་ཡང་གསང་བླ་ན་མེད་པའི་དངོས་གཞིའོ། ། མུ་བཞི་པོ་ཡང་གསང་བླ་མེད་གཅིག་པུ་ལ་སྦྱར་བས་དགོངས་པ་མ་ལོན་པར་ཤེས་སོ། ། གཉིས་པ་དོན་གྱི་ཐོག་ཏུ་དབབ་པ་ནི། རིག་པ་རང་ཐོག་ཏུ་ཕབས་ནས། དངོས་སུ་རྡོ་རྗེ་ལུ་གུ་རྒྱུད་ཀྱི་སྣང་བ་མཐོང་བར་ངོ་སྤྲོད་པ་ཡིན། འོག་མ་༼༤༤༨༽ཐུན་མོངས་པ་རྣམས་སུ་ནི་བསྟན་དུ་མེད་ལ་རིག་པ་ཞེས་མིང་ཙམ་བརྗོད་རྒྱུ་ཡོད་ཀྱང་དོན་ཐོག་ཏུ་མི་ཕེབས་ཏེ། རྡོ་རྗེ་གདན་མ་མཐོང་བས་དེའི་ལོ་རྒྱུས་བཤད་པ་བཞིན། རེས་རིག་པ་སྐྱེ་མེད་སྟོང་པ་ཡིན་སྙམས། རེས་སྣ་ཚོགས་འཆར་བ་འདི་ཡིན་སྙམས་ནས། དེ་གཉིས་ཚིག་གི་ཁྲིད་ཁ་ལེགས་ལེགས་པོས་ངོ་བོ་སྟོང་པ་ནམ་མཁའ་དང་འདྲ་ལ།
འཆར་ཚུལ་མ་འགགས་པ་མེ་ལོང་གི་གཟུགས་བརྙན་དང་འདྲའོ་ཞེས་ད་ལྟ་ཡོད་དོ། ། ཕུག་ན་སྟོང་ཕྱིས་ཅི་་ཡང་མེད་པ་ཞིག་ལ་གདེང་འཆའ་བས། ཐེག་པ་རིམ་དགུའི་ལྟ་བསྒོམ་སྤྱོད་པས་སངས་མི་རྒྱ་སྟེ། ཡད་དཔྱོད་ཚིག་གི་འགྲོ་ལྡོག་གི་ཉམས་དེར་སྐྱེ་འགྲིབ་ཅུང་ཟད་རེ་བྱུང་དུས། རེས་ཡིན་སྒོམས་ཀྱི་སྟེང་དུ་རྩལ་སྦྱོར་རྟོགས་པ་པོ་མ་ཅིག་འཁྲུང་སྙམས་ནས་ཡིད་པས་སོ། ། རེས་མིན་སྙམས་ཀྱི་དང་པོ་དུ་སེམས་ལྷུང༌། མི་དགའ་གདུང་པའི་ལྡོག་གནོངས་གིས་འཚེར་ཞིང་ངེས་པར་ཅི་ཡིན། ད་ལྟ་ཤི་ན་ཅི་བྱ་སྙམས་དུ་ཆོས་མེད་སོ། ། འཁོར་བའི་བཤའ་ཐག་བྱེད་བྱེད་པས་རིག་པའི་དོན་ལ་མཐོང་དུས་མེད་དོ། ། འདིར་རིགས་ལུ་གུ་རྒྱུད་མཐོང་བ་ན་རིག་པའི་རང་བཞིན་ལ་བཟང༌།
དང་འཕོ་འགྱུར་མེད་པར་ཐམས་ཅད་དེའི་ངང་ལས་འགྲོ་བ་གཞན་མེད་པས་གཞི་ཞེས་བྱ་༼༤༤༩༽སྟེ་གཞན་དུ་འཁྱེར་མི་སྲིད། དེ་ཡང་རིག་པ་དེ་རླུང་གནད་གཅུན་པས་གྲོལ་བའི་རྟགས་སུ་འགྲོ་འོང་དུ་ཡོད་ལ། ཐིག་ལེ་ལ་བརྟེན་ནས་གྲོལ་བའི་རྟགས་སུ་ཐིག་ལེ་ཕྲ་ལོས་སྦྲེལ་བ། རིག་པ་དེ་རྩའི་གནད་ལ་བརྟེན་ནས་གྲོལ་བའི་རྟགས་སུ་ལུ་གུ་རྒྱུད་ཕྲ་ཞིང་འཁྱོགས་པའི་བྲང་ཡོད་པ། དེ་གསུམ་རིག་པ་དངོས་མ་ཡིན་ཡང་དེ་ལ་བརྟེན་པ་དེའི་ཡོན་ཏན་གྱིས་བཙན་ཐབས་སུ་ནང་གི་རིག་པ་མཐོང་བའི་གནད་ཁྱད་པར་བ་ཡོད་པས། རིག་པ་དེ་མཐོང་བས་མི་ཆོག་པར་གོམ་དགོས་པའི་རྟགས་སུ་ལུ་གུ་རྒྱུད་གཅིག་ལ་གཅིག་འབྲེལ་དུ་ཡོད་པའོ། ། དེ་ཡང་མངོན་སུམ་དེ་མཐོང་བའི་མིག་དག་ཀྱང༌། ལྷུན་གྲུབ་པར་གནས་ཕྱག་རྒྱ་ཆེ། ཚེ་དབང་མི་རྣམས་རིམ་བཞིན། ཡེ་ཤེས་ཆོས་ཉིད་ཤེས་རབ་དང༌།
རྡོ་རྗེ་ཆུ་བུར་མིག་ཤེས་བྱ་ཞེས། རིག་འཛིན་གྱི་ས་པ་རྣམས་ལ་སྔ་མའི་མིག་བཞི་དང༌། མི་ལ་ཆུ་སྦུར་གྱི་མིག་འདི་ལ་བརྟེན་པའི་འོད་རྩ་དེས་མཐོང་དགོས་སོ། ། དེས་ན་སར་གནས་རིག་འཛིན་དང་མིའི་རྟེན་ཅན་གྱི་སོ་སྐྱེ་གཉིས་ཀྱི་མཐོང་བྱེད་ལ་དབྱེ་བ་འདི་སྒྲ་ཇི་བཞིན་པ་ཡིན་ནོ། ། འཕགས་པ་ལ་འདིའི་མཐོང་བ་ཅི་དགོས་སྙམས་ན་དགོས་ཏེ། ༼༤༥༠༽ལམ་གྱི་རྩེ་མོ་འདི་ལ་མ་བརྟེན་ན་ཡང་བྱ་ཅི་བཞིན་ཡང་བ་དང་རྟོགས་པ་ཇི་བཞིན་པར་སངས་རྒྱས་ཀྱི་ས་ལ་བགྲོད་མི་ནུས་ཏེ་ལམ་མཐར་མ་ཐུག་པའི་ཕྱིར་རོ། ། འོན་ཀྱང་འཕགས་པ་དེ་དག་གིས་རིག་པ་མཐོང་བས་ཡུན་རིང་པོར་གོམ་པ་བསྲིང་མི་དགོས་ཏེ། ཡེ་ཤེས་ཀྱི་མིག་གི་མཐོང་ན་མཐོང་བའི་དུས་དེར་གྲོལ་བ་དང༌། ཆོས་ཉིད་ཀྱི་མིག་གིས་མཐོང་ན་སྐད་ཅིག་དང་པོར་བྱེ་བྲག་ཕྱེད། གཉིས་པ་ལ་དེ་ཉིད་རྟོགས་ན་གྲོལ་བ་དང༌།
ཤེས་རབ་ཀྱི་མིག་གིས་མཐོང་ན་སྐད་གཅིག་གསུམ་ལ་གྲོལ་ཏེ། དང་པོ་ཚིག་ལ་རྟོག་པས་བྱེ་བྲག་ཕྱེད། གཉིས་པ་ལ་ལུག་རྒྱུད་ཀྱི་མཚན་ཉིད་མངོན་པར་རྟོགས། གསུམ་པ་ལ་མངོན་པར་རྫོགས་པར་སངས་རྒྱས་སོ། ། རྡོ་རྗེའི་མིག་གི་མཐོང་ན་དེ་ཉིད་ལ་ཅུང་ཟད་གོམ་ནས་གྲོལ་ལོ། ། ཆུ་བུར་གྱི་མིག་གིས་མཐོང་ན་ཉི་ཟླ་དང་སྒྲོན་མའི་ཐབས་ལ་བསྟན་ནས་སྣང་བཞིར་མཐར་ལ་ཕྱིན་བར་དུ་གོམ་དགོས་པར་ཐེག་མཆོག་རིན་པོ་ཆེའི་མཛོད་དུ་གསུངས་པས་དེ་བཞིན་དུ་ངེས་དགོས་སོ། ། དེང་སང་ཁྲིད་རྒྱུན་ལ་ཁྲེགས་ཆོད་ཀྱི་ལྟ་བ་སྔོན་དུ་སོང་མ་སོང་ལ། ཤེས་རབ་དང་ཆུ་བུར་གྱི་མིག་གཉིས་ཀྱི་དབྱེ་བར་གསུང་ཀྲང༌། དོན་ཐོབ་ཀྱིས་དེར་འགྲོའམ་བརྟགས་དགོས་༼༤༥༡༽གཉིས་པ་དོན་གྱིས་འགྲོས་དབྱེ་བ་ལ། དོན་རྣམ་པ་བཞི་སྟེ།
དང་པོ་ལུས་ངག་ཡིད་གསུམ་གྱི་གནད་མ་གཟིར་ན་ཡེ་ཤེས་སྐྱེ་བའི་ས་ངོ་མི་ཤེས་པས་སྔོན་དུ་ལུས་ངག་ཡིད་ཀྱི་གནད་གཟིར་བ་དང༌། གཉིས་པ་གནད་རྣམ་པ་གསུམ་ལ་བརྟེན་ནས། མངོན་སུམ་རང་ཐོག་ཏུ་མ་ཕབས་ན་ལྟ་བ་ཚིག་ཕྱིར་འཆེར་བས་གནད་གསུམ་ལ་བརྟེན་ནས་མངོན་སུམ་རང་ཐོག་ཏུ་དབབ་པ་དང༌། གསུམ་པ་དེ་ལྟར་ཕབ་ཅིང་ཉམས་སུ་བླངས་བ་ལས་སྣང་བ་བཞི་ཇི་ལྟར་འཆར་བའི་རིམ་པ་དང༌། བཞི་པ་དེ་དག་གི་གྲོགས་སམ་རྒྱབ་བརྟེན་བཞིས་གནད་མ་གོམ་ན་གོམས་པ་ཚད་དུ་མི་ཕྱིན་པས་མཐའ་བརྟེན་གྱི་མན་ངག་བསྟན་པ་སྟེ་ཆོས་ཆེན་པོ་བཞིར་གྲངས་ངེས་པར་གསུང་ཏེ། དཔལ་རི་བོ་བརྩེགས་པའི་རྒྱུད་ལས། མངོན་སུམ་གནད་ལ་གོམ་འདོད་པ། ། གནད་ནི་བཞི་ཡི་སྡེ་ཡིས་ཕྱེ་ཞེས། ། ཆོས་ཚན་བཞིས་ལམ་མཐར་ཕྱིན་པའི་ངེས་པ་ཡང༌། ། ཕྱི་འབྱུང་བ་བཞིའི་རྡོས་བཅས་ཀྱི་སྣང་བ་ཟད་པར་བྱེད་པ་དང༌།
ནང་དུ་དུས་བཞིའི་འཕེལ་ཟད་པར་བྱེད་པ། གསང་བ་ནམ་ཟླ་དུས་བཞིའི་འགྱུར་ཟད་པར་བྱེད་པ། བླ་ན་མེད་པ་ལུས་ངག་ཡིད་སེམས་བཞིའི་༼༤༥༢༽གཞི་སྟོང་པར་བྱེད་པས་བཞིར་ངེས་ལ། ཡང་ཕྱི་དབང་བཞིའི་ངེས་པ་སྟོན་པར་བྱེད་པ། ནང་དུ་འཁོར་ལོ་བཞིའི་རྩ་རྒྱས་པར་བྱེད་པ་གསང་བར་ཡེ་ཤེས་བཞི་དངོས་སུ་གསལ་བར་བྱེད་པ་བླ་ན་མེད་པ་སྒྲོན་མ་བཞིའི་འཕེལ་སྟོན་པར་བྱེད་པ་ལ་དགོངས་པས་བཞིར་ངེས་ལ། དེ་ལས་མང་ན་ཁ་འཁྱེར་བས་དགོས་པ་མེད་ལ། ཉུང་ན་རྩ་བ་མེད་པས་འདོད་པའི་འབྲས་བུ་མི་སྨིན་པས་དགོས་པ་ལ་ལྟོས་ནས་བཞིར་བྱུང་བའོ། ། དང་པོ་ལུས་ངག་ཡིད་གསུམ་གྱི་གནད་གཟེར་བ་འདི་ལ་གསུམ། ལུས་སྐུ་གསུམ་གྱི་བཞུགས་སྟངས་བཅའ་བ། ངག་ལྐུག་པ་ལྟར་ཅི་ཡང་མི་སྨྲ་བ།
སེམས་འཕྲོ་འདུའི་རྟོག་ཚོགས་བཅད་པའོ། ། དེ་ལ་བཞུགས་སྟངས་ཀྱི་ངེས་ཚིག་ནི། བཞུགས་པ་ནི་ཏིང་ངེ་འཛིན་གནས་པ་ལས་མི་འདའ་བ་དང་སྟངས་ནི་འཁོར་བ་ལས་ཐར་བར་བྱེད་པའོ། ། གཉིས་པ་གནད་གསུམ་ལ་བརྟེན་ནས་ཆོས་ཉིད་མངོན་སུམ་རང་ཐོག་ཏུ་དབབ་པ་ལ་གསུམ་སྟེ། གནད་གསུམ་གྱི་རང་ཐོག་ཏུ་དབབ་པ། མངོན་སུམ་གྱི་རང་ངོ་སྤྲོད་པ། ཉམས་ལེན་གྱི་གནད་དུ་བསྣུན་པའོ། ། དང་པོ་ནི། སྒོའི་གནད། ཡུལ་གྱི་གནད།
རླུང་རིག་གི་གནད་དང་གསུམ་ལས་༼༤༥༣༽སྒོའི་གནད་གཟིགས་སྟངས་གསུམ་ལས་མི་འགུལ་བ་སྟེ། འབྱུང་བའི་ལུས་ཀྱི་ལྟ་སྟངས་སྐུ་གསུམ་་ལྟ་སྟངས་སུ་འགྲོ་བ་ཅི་ཡིན་སྙམས་ན་སྐུ་གསུམ་འོད་གསལ་རང་ལ་ཡོད་པ་སྙིང་ལ་གནས་ལ། ལྟ་སྟངས་བྱས་པས་རང་ལ་འདི་ལྟར་པ་དོ་པའི་དགོངས་པ་གསུམ་མངོན་དུ་བྱེད་པས་སྐུ་གསུམ་རང་ཆས་སུ་ཡོད་པས་རང་གི་ལྟ་སྟངས་སྐུ་གསུམ་གྱིས་ལྟ་སྟངས་སུ་འགྲོ་བ་ཡིན་ནོ། ། ངེས་ཚིག་ནི། གཟིགས་པ་ཆོས་ཉིད་ལ་གཟིགས་པས་རྣམ་དག་སྒྲིབ་པ་ཟད་པའོ། ། སྟངས་ཀྱིས་འཁོར་བ་ལས་གྲོལ་བར་བྱེད་པའོ། ། དེས་ན་ལུས་འདུག་སྟངས་མ་གཅུན་ན་རྩ་འདབ་ན་ཡེ་ཤེས་ཀྱི་རང་གདངས་ཡོད་པ་དེ་མི་སློང༌། དེ་མ་སློང་ན་ཕྱིའི་ནམ་མཁའ་ལ་ཡེ་ཤེས་ཀྱི་སྣང་བ་མི་འཆར་ལ། དེ་ལ་ལྟ་སྟངས་གནད་ཆེ། དེས་ན་ཐ་མལ་ལྟར་འདུག་ན་ཡེ་ཤེས་མི་འཆར།
ཐ་མལ་པའི་ལྟ་ལུགས་ཀྱིས་འོད་གསལ་གྱི་སྣང་བ་མི་མཐོང་བའི་ཕྱིར་གསང་བ་སྒྲ་རྒྱུད་ལས། ཕབ་དང་བཟློག་དང་ཟུར་གྱིས་ནི། གཟིགས་སྟངས་རྣམ་གསུམ་དྲ་གྲགས་ཞེས། དེའང་སྤྲུལ་སྐུ་ཕབ་ནས་སངས་རྒྱས་པ་ནི་གདུལ་བྱ་ལ་གཟིགས་ལ། ལོངས་སྐུ་ཟུར་ལ་གཟིགས་ནས་སངས་རྒྱས་༼༤༥༤༽པ་ནི། ཞིང་ཁམས་ལ་གཟིགས། ཆོས་སྐུ་བཟློག་ནས་སངས་རྒྱས་པ་ནི་གཞི་ལ་གཟིགས་པའོ། ། དེ་ལ་མིག་དལ་བས་མིག་གཉིས་མི་འགུལ་བས་འོད་རྩ་མི་འགུལ། དེས་རྟོག་པ་རྒྱུན་ཆད་པའི་དགོས་པ་ཡོད་དོ། ། གཉིས་པ་ཡུལ་གྱི་གནད་སྨིན་མཚམས་ཀྱི་ནམ་མཁའ་ལ་མིག་གཏད་དེ་ཤེས་པ་མ་ཡེངས་པར་ལྟ་བ་ནི་དབྱིངས་དང་རིག་པའི་ལྟ་སྟངས་ཞེས་བྱའོ། །
དེའང་ནམ་མཁའ་ནི་དབྱིངས་རྣམ་པར་དག་པའི་སྒྲོན་མར་འཆར་བའི་གཞི་ཡིན་པས་དེར་ལྟ་བ་ལ་དབྱིངས་ཀྱི་ལྟ་སྟངས་ཞེས་བྱའོ། ། ཤེས་པ་ནི་རིག་པའི་རྩལ་ཡིན་པས་དེ་མ་ཡེངས་ན་གདངས་ལུ་གུ་རྒྱུད་ཀྱི་སྣང་བ་འཆར་བས་རིག་པའི་ལྟ་སྟངས་ཞེས་བྱའོ། ། འདིའི་དུས་ན་ཕྱིའི་དབྱིངས་ནམ་མཁའ་ལ་གཏད་པས་ནང་གི་དབྱིངས་སྒྲོན་མ་སྡོད་ལ། དེ་བསྡད་པས་རིག་པའི་ངོ་བོ་ལུ་གུ་རྒྱུད་སྡོད་ཅིང༌། དེ་བསྡད་པས་དེ་ལས་ཤར་བའི་སྣང་བ་ཀུན་སྡོད་པའོ། ། དེ་ཡང་ཕྱི་རིགས་པ་འཆར་བའི་ཡུལ་དང༌། ནང་ཉམས་འཕེལ་བའི་ཡུལ་ཏེ་རིག་པ་དང་ཉམས་གཉིས་སུ་མེད་པ་ལས་འཁོར་འདས་འདྲེས་པ་ཞེས་བྱའོ། ། དེའང་ས་ཆུ་མེ་རླུང་གི་ཡུལ་ལ་གཏད་པས་མི་གྲོལ་ཏེ། དང་པོ་སྣང་བ་འཆར་དུ་མི་འདོད། ཕྱིས་༼༤༥༥༽ཤར་དུས་གཏད་ཀྱང་དངོས་པོར་རགས་པ་ལྟར་ཤེས་པའང་དེ་དང་མཐུན་པ་སྐྱེ་བས་སྟོང་ཉིད་བསམ་དུ་མེད་པའི་ཉམས་ནང་ནས་མི་འཆར་བས་ནམ་མཁའ་སྟོང་པ་ལ་རིག་པ་སྟོང་པ་གཏད་པས་དེ་དང་མཐུན་པའི་ཉམས་སྟོང་གསལ་འཕྲོ་འདུ་དང་བྲལ་བ་ཤར་ནས་ཡུལ་ཕྱི་ནང་འདྲེས་པས་མཉམས་པ་རིས་མེད་ཀྱི་ལྟ་བ་དང༌།
དབྱིངས་རིག་གཉིས་མེད་ཀྱི་ལྟ་བ་དང༌། དབྱིངས་རིག་འདྲེས་པས་འཁོར་འདས་རེ་མཉམས་ཀྱི་ལྟ་བ་ཞེས་བྱའོ། ། གསུམ་པ་རླུང་རིག་གི་གནད། ཡུལ་དང་སྒོ་གཉིས་འཛོམ་དུས། རླུང་ཅི་ནས་ཀྱང་དལ་བས་ཕྱིར་རྒྱང་རིང་དུ་འཕང་བ་འདི་གནད་ཡིན་ཏེ། དེ་ཡང་རླུང་ནི་སེམས་ཀྱི་རྟ་ཡིན་པས་ཕྱིར་འཕང་དུས་རྟ་ཕར་ཆད། མི་ཚུར་ཆད་ནས་གདངས་སྙིང་གར་ཐིམ་པས་རིག་པ་ཀ་དག་རང་ངོ་ལ་གསལ་ལ་མི་རྟོག་པ་ཆོས་སྐུའི་དགོངས་པར་རང་བབ་ལ་གནས་པའི་གནད་ཡོད་དོ། ། རིག་པའི་གནད་ནི་ལུ་གུ་རྒྱུད་དབྱིངས་ཀྱི་ར་བར་བཞག་ནས་མི་འགུལ་བར་བྱེད་པ་མིག་མི་འགུལ་བ་དང༌། སེམས་མ་ཡེངས་པར་ལྟ་བ་གནད་དོ། ། དེ་ཡང་རླུང་དལ་བ་བརྟེན་པས་བྱ་བ་དང་བྲལ་བའི་དོན་རྒྱུད་ལ་སྐྱེ།
རིག་པ་ལུ་གུ་༼༤༥༦༽རྒྱུད་ཨར་ལ་གཏད་དེ་བཙོན་དུ་བཟུང་བས་རྟོག་པའི་ཁང་ཟད་འཁྲུལ་པ་གཞི་ལོག་ཏེ་ཡེ་ཤེས་མ་བུ་འཕྲད་པའོ། ། རིག་པ་རླུང་དང་བྲལ་ནས་འགྲོ་འོང་མེད་པས་ནི་རིག་པ་ལ་རང་བྱན་ཚུད་པའོ། ། གཉིས་པ་མངོན་སུམ་རིག་པའི་རང་ངོ་སྤྲད་པ་ལ། ལུ་གུ་རྒྱུད་ཀྱི་ངོ་བོ་སྤྱིར་བསྟན་དེ་ཉིད་ལ་ངོ་སྤྲད་པའོ། ། དང་པོ་རིག་པ་ནི་ངོ་བོ་རང་བཞིན་ཐྱེ་གསུམ་དབྱེ་མི་ཕྱེད་པ་གཞི་གནས་དང༌། དེའང་གང་ས་འོད་རྩ་དངས་པའི་སྣང་བ་ལས་གསེར་གྱི་སྐུད་པ་ལྟ་བུ་བྲིང་ཆགས་ལ་འཁྱོགས་མཚམས་ཐིག་ལེས་སྦྲེལ་བའོ། ། རྡོ་རྗེ་ནི་སངས་རྒྱས་དང་སེམས་ཅན་ཀུན་ལ་ངོ་བོ་བཟང་ངན་མེད་པར་མཉམ་ཞིང་མི་འགྱུར་བར་གནས་པའི་ཆ་ནས་བཞག་ལ། ལུ་ནི་དཔེར་ན་ལུ་མའི་ཆུ་རྒྱུན་བཟང་པོ་ལས་ཆུ་འཕེལ་འགྲིབ་མེད་པར་འབྱུང་བ་དང་འདྲ་བར། སྐུ་དང་ཡེ་ཤེས་ཀྱི་འཕེལ་སྒོ་སྣ་ཚོགས་སུ་ལམ་སྣང་མ་རྫོགས་ཀྱི་བར་ལ་ལུ་གུ་རྒྱུད་དེ་ལས་འཆར་བར་བྱེད་པའོ། ། གུ་ནི་དེ་ཉིད་མཐོང་གོམ་གྱི་ནང་དུ་ཆོས་ཉིད་ཕྱིན་ཅི་མ་ལོག་པའི་ལྟ་བ་དང་བསྒོམ་པ་འགུག་པར་བྱེད་ལ།
རྒྱུད་ནི་འཁོར་འདས་ཀུན་ལ་ཁྱབ་ཅིང་སྣང་བ་དེའི་ཚེ་སྐུ་ཐིག་ལེ་འཕྲོ་བ་དང་མཆོད་༼༤༥༧༽པ་དང༌། འདུ་བ་ལ་སོགས་པ་གསལ་བར་བྱེད་པའོ། ། དེ་ཡང་ལུ་གུ་རྒྱུད་དངོས་འོད་རྩའི་གདངས་དང༌། ཆ་ཤས་ཐིག་ལེ་དང་འོད་ལྔ་ཀུན་ལ་བཤད་དེ་ལུ་གུ་རྒྱུད་ནི་གྲངས་་མང་བས་ཞེས་གསུངས་པའི་ཕྱིར་རོ། ། འདི་ལྟར་སྣང་དུས་ཀྱི་འོད་སྣང་སྟོང་གཟུགས་ཀྱི་ཆ་ཐམས་ཅད་ཁམས་བདེ་བར་གཤེགས་པའི་སྙིང་པོའི་རང་གདངས་ཡེ་ཤེས་ཀྱི་སྣང་བ་ཡིན་ཏེ། ཤེལ་གྱི་གདངས་ཕྱིར་སྣང་བ་བཞིན་ནོ། ། འགུལ་འཁྲིག་དང་འགྲོ་འོང་དང་འཕེལ་འགྲིབ་བྱེད་པ་དང༌། ཕྱི་རོལ་གྱི་ཡུལ་ལ་སྣང་ནུས་པའི་ཆ་རྣམས་རླུང་ལྔའི་བྱེད་ལས་ཏེ། ཉི་ཟེར་ཤེལ་ཕོག་པའི་ཆས་འོད་འཆར་བའི་རྐྱེན་བྱེད་པ་བཞིན་ནོ། ། གཉིས་པ་མངོན་སུམ་རིག་པའི་ངོ་སྤྲོད་ནི།
གནད་ཀྱིས་མཐངོ་བའི་རིག་པ་རྡོ་རྗེ་ལུ་གུ་རྒྱུད་གསེར་གྱི་སྐུད་པ་ནམ་མཁའ་ལ་ལྡིང་བ་ལྟ་བུ་ཐོག་མའི་སངས་རྒྱས་ཀུན་ཏུ་བཟང་པོ་ཡེ་ནས་རང་ལ་ཡོད་པའི་དབྱིངས་འོད་གསལ་གྱི་སྣང་བ་དང་བཅས་པ་འདི་མ་འཁྲུལ་པའི་སངས་རྒྱས་ཀ་དག་ལྷུན་གྲུབ་ཀྱི་རང་གདངས་ཏེ། ངང་ལ་བལྟས་པས་རྟོག་བྱེད་ཐམས་ཅད་དག་ནས་སྤྲོས་བྲལ་ནམ་མཁའ་འདྲ་བའི་གདངས་ནང་དུ་ཤར་བས་དབྱིངས་རིག་གཉིས་སུ་མེད་པའི་༼༤༥༨༽དགོངས་པ་དུས་དེ་རིང་ནས་མཐོང་བས། ཐོག་མིའི་མགོན་པོ་ཀུན་ཏུ་བཟང་པོ་དང་བསྐལ་པ་མཉམ་པར་འགྱུར་ཏེ། རང་ངོ་རང་གི་མཐོང་བ་ལ་དགའ་བསྐྱེད་ཅིག འདི་ལ་གོམ་པ་ཚུད་ཕྱིན་ན། རྡོས་བཅས་འོད་དུ་འགྲོ། གོམས་ཚད་དུ་མ་ཕྱིན་ཡང༌། འདི་མཐོང་བས། དར་དོའམ། རང་བཞིན་སྤྲུལ་པའི་ཞིང་བསྒྲོད།
འགྲོ་དྲུག་འཁྲུལ་བའི་གཡང་ས་ཆོད་པའོ། ། ཞེས་ངོ་སྤྲོད་དོ། ། གསུམ་པ་ཉམས་ལེན་གྱི་གནད་དུ་བསྣུན་པ་ལ་གཉིས། སྤྱན་གྱི་དབྱེ་བས་གོམ་ཚད་ངོས་བཟུང༌། ཉམས་སུ་ལེན་ཚུལ་དངོས་བཤད་པའོ། ། དང་པོ་ནི། ལྷག་མཐོང་གི་རིག་པ་ལུ་གུ་རྒྱུད་དེ་ཉིད་ཤེས་རབ་ཀྱིས་མིག་གིས་མཐོང་ན་སྐད་ཅིག་མ་དང་པོ་ལ་ཚིག་ལ་རྟོགས་པའི་བྱེ་བྲག་ཕྲེད། གཉིས་པ་ལ་ལུ་གུ་རྒྱུད་ཀྱི་མཚན་ཉིད་མངོན་པར་རྟོགས། གསུམ་པ་ལ་མངོན་པར་རྫོགས་པར་འཚང་རྒྱའོ། ། འདི་ཁྲེགས་ཆོད་ལ་སྦྱར་བཤད་དེ་ལ།
སྐད་ཅིག་སྔ་མ་གཉིས་དང་འགྲིགས་སུ་ཆུག་ཀྱང༌། ཕྱི་མ་ལ་མི་འགྲིགས་ཏེ། འདི་མན་ངག་གི་རྒྱུད་ཡིན་པས་སྦས་བཤད་མེད་ལ། ཡོད་ན་རྒྱུད་དང་མན་ངག་གང་ནས་བཤད་སྟོན་འོས་སོ། ། ཆུ་བུར་གྱིས་མིག་གིས་མཐོང་ན་སྣང་བཞི་མཐར་ཕྱིན་དགོས་སོ། ། ༼༤༥༩༽འོད་གསལ་མཛོད་ལས། ཤེས་རབ་ཀྱི་སྤྱན་ནི་རིག་འཛིན་གྱི་ས་རྣམས་ལ་ཡོད་ལ། ཆུ་བུར་གྱི་མིག་ནི་མི་རྣམས་ལ་ཡོད་དོ་ཞེས་སོ། ། དེས་ན་འཕགས་པ་ཀྱང་རིག་པ་དང་རིག་གདངས་གཉིས་ཀ་མ་གཟིགས་ན་འཚང་རྒྱ་བ་མ་ཡིན་ཏེ། ཐོག་མའི་ཀུན་ཏུ་བཟང་པོ་ཀྱང་གཉིས་ཀ་གཟིགས་ནས་འཚང་རྒྱ་བ་ངོ་སྤྲོད་ཀྱི་ལུང་གིས་ཤིས་ནུས་ལ།
འཕགས་པས་ཀྱང་དེ་བཞིན་དུ་གཟིགས་དགོས་པས་མཐོང་བྱེད་མིག་ལ་སྐྱེ་འཆགས་ཀྱི་རྒྱུད་ཀྱིས་དབྱེ་བ་ཡིན་ནོ། ། ཆུ་བུར་མིག་གིས་མཐོང་བ་ལ་ནང་གསེས། ཆོས་སྐུ་ལ་ཆོས་ཉིད་ཀྱི་སྤྱན་ཡོད་པས་གྱེན་ལ་གཟིགས་པ། ལོངས་སྐུ་ལ་ཡེ་ཤེས་ཀྱི་སྤྱན་ཡོད་པས་ཟུར་ལ་གཟིགས་པ། སྤྲུལ་སྐུ་ལ་ཤེས་རབ་ཀྱི་སྤྱན་ཡོད་པས་ཐུར་ལ་གཟིགས་པ་ནི་རིམ་པ་ལྟར། ཆོས་ཉིད་ཀྱིས་དངོས་སུ་མཐོང་བས། འདི་ཉིད་ལ་ཐག་ཆོད། ཡེ་ཤེས་ཀྱིས་རང་གསལ་དུ་མཐོང་བས་མཁྱེན་པ་རྒྱས། ཤེས་རབ་ཀྱིས་སྒྲ་ཚིག་དང་བྲལ་བར་མཐོང་བས་ཐོས་བསམ་བསྒོམ་པ་ལ་རག་མ་ལུས་པའི་བྱིན་རླབས་འདི་ཉིད་ལས་འབྱུང་ངོ༌། ། དེ་ཡང་ལྟ་སྟངས་གཟིགས་སྟངས་གཅུན་པས་གཡོ་བྱེད་ལས་ཀྱི་རླུང་ནང་དུ་འཇུག་དུས་སེམས་སེམས་༼༤༦༠༽བྱུང་དྲག་པོའི་འཕྲོ་འདུ་ཆད།
འོད་སྣང་འགུལ་འཁྲིགས་མདེ་པར་སྡོད་པས་སྟེ། སེམས་ཀྱི་རྟ་དང་འོད་སྣང་འཆར་བའི་རྐྱེན་གཉིས་ཀ་རླུང་གཅིག་པུ་དེས་བྱེད་པས། དེ་རང་གནས་སུ་དུས་དེར་འཆིང་བའི་ཕྱིར་རོ། ། མཐར་ཆོས་ཟད་དུས་སུ་རླུང་ལྔ་དབྱིངས་སུ་དག་ནས་དེས་རྒྱུ་རྐྱེན་བྱས་པའི་འཁྲུལ་སྣང་འཁྲུལ་རྟོག་ཏུ་སྣང་བ་ཐམས་ཅད་གཟིགས་སྣང་འོད་ཀྱི་ཞིང་ཁམས་ཐམས་ཅད་ནང་དབྱིངས་ཀ་དག་གི་ས་ལ་རང་ཐིམ་དགོས་ཏེ། རླུང་ལྔའི་གཡོ་རྩོལ་ཟད་པས་དབྱིངས་ལས་ནམ་ཡང་མི་འཁྲུལ་བའི་ཕྱིར་གཞི་ཉིད་འབྲས་བུར་སྨིན་ཏེ་རང་ས་ཟིན་པའི་ཕྱིར། ཐོད་རྒལ་གྱི་སྣང་བ་དང་པོར་འཆར་དགོས། སྒོམ་དུས་མ་ཞེན་དགོས། ཕྱིས་ཟད་དགོས་ཏེ་རིག་པ་རླུང་དང་སྦྲག་ནས་རང་ས་ཟིན་དགོས་པའི་ཕྱིར་ཏེ། རླུང་གི་ཆ་དག་དགོས། རིག་གདངས་གྱི་ཆ་འཕེལ་བ་ལས་སླར་ནང་དབྱིངས་སུ་ཟད་དགོས་པ།
ཀུན་མཁྱེན་ཆེན་པོའི་དགོངས་པའི་མཐིལ་ཟབ་མོ་ཅིག་ཡིན་ཀྱང་སུ་ལ་ཅི་ཆ། སྤྱན་ལྔར་ཕྱེས་ན། དོར་བུ་ཕྲ་བཀོད་ལས། ཡང་དག་པའི་རིག་པ་སྤྱན་ལྔའི་དེ་བཞིན་ཉིད་ཐོབ་པར་འདོད་ན་རྡོ་རྗེ་ལུ་གུ་རྒྱུད་ཀྱི་སྐུ་ལ་ལྟོས་ཤིག དེའང་རིག་པའི་སྐུ་དེ་མངོན་དུ་སྣང་ཞིང་མངོན་སུམ་ལ་རབ་༼༤༦༡༽ཏུ་གནས་པས་ཤའི་སྤུན་གྱིས་མངོན་སུམ་དུ་མཐོང་བྱེད་མ་འགགས་པའོ། ། དེའི་དོན་ལ་ཕྱི་ནང་གི་དངོས་པོ་ཐམས་ཅད་རྟོགས་པ་ནི་ཤེས་རབ་ཀྱིས་སྤྱན་ཐོབ་པའོ། ། དེ་ལ་ཕྱི་ནང་གི་ཆོས་ཐམས་ཅད་རྫོགས་ཤིང་ཤར་བ་ནི་ཆོས་ཀྱི་སྤྱན་གྱིས་ཐམས་ཅད་སྡུད་ཅེས་སོ། ། དེའི་དོན་མ་འགགས་པས་ཆོས་ཐམས་ཅད་ཀྱི་དེ་བཞིན་ཉིད་ཤེས་པ་རྣམས་ནི་ཐམས་ཅད་མཁྱེན་པའི་སྤྱན་གྱིས་མཁྱེན་ཅྀང་གཟིགས་པའོ། ། དེ་ཡང་མི་གནས་པར་རིག་པའི་སྐུ་དེ་ཉིད་ལས་གཞན་དུ་མ་ཡེངས་པ་ནི་རྣམ་པར་གྲེལ་བའི་ཡེ་ཤེས་མཐོང་བའི་སྤྱན་རྣམ་པར་དག་པའོ། ། དེའི་ཕྱིར་ན་སྤྱན་ལྔའི་དེ་བཞིན་ཉིད་རིག་པ་རྡོ་རྗེ་ལུ་གུ་རྒྱུད་ཀྱི་སྐུ་ལ་ཐུག་གོ་ཞེས་སོ། །
ས་མཚམས་ནི་སྤྱན་ལྔ་ཙམ་ཞིག་ཚད་ཕེབས་ནས་ཟད་པར་ཕྱིན་པ་དང༌། ཁྱད་པར་བ་ནི་སངས་རྒྱས་ཀྱི་ས་ན་ཡོད་དེ། ཆོས་སྐུ་ལ་རྣམ་པར་གྲོལ་བའི་སྤྱན། ལོངས་སྐུ་ལ་ཞིང་སྣང་གཟིགས་པ་ཤའི་སྤྱན་དུ་མིང་བཏགས་པ་དེ་དང༌། སྤྲུལ་སྐུ་ལ་ལྷག་མ་གསུམ་མོ། ། དེས་ན་ལམ་དང་འབྲས་བུའི་ཆོས་ཐམས་ཅད་རྫོགས་པར་འདོད་པས་རྡོ་རྗེ་ལུ་གུ་རྒྱུད་ལ་གོམས་པར་བྱ་སྟེ། དར་བུ་ཕྲ་བཀོད་ལས། སྐྱེ་ཤི་མེད་པའི་སྲོག་འཛིན་པར་འདོད་པས་རྡོ་རྗེ་ལུ་གུ་རྒྱུད་ཀྱི་ལྟ་སྟངས་ལ་༼༤༦༢༽ཐུག་སོགས་རྒྱས་པར་གསུངས་སོ། ། གཉིས་པ་ཉམས་སུ་བླང་བ་དངོས་ལ་གསུམ། དབྱིངས་རིག་གི་ཉམས་བླང་ཚུལ་སྤྱིར་བསྟན།
བཞག་ཐབས་བཞི་བྱེ་བྲག་ཏུ་བཤད། རྣལ་འབྱོར་བཞིའི་གནད་ངེས་པས་རང་ཐོག་ཏུ་དབབ་པའོ། ། དང་པོ་ནི། དབྱིངས་ཀྱི་སྒྲོན་མའི་བུ་མོ་དང༌། རིག་པའི་ཁྱེའུ་དང་འདུ་འབྲལ་མེད་པར་རྟོགས་ནས་ཉམས་སུ་བླང་ན་སངས་རྒྱས་ཐོབ་པ་ལ་ཚོགས་མེད་པས། དེ་ཡང་དབྱིངས་གྱི་གནད་ཉི་ཟླ་དང་མར་མེའི་སྣང་བ་ལ་གཏད་ནས་ཟུར་ནས་གཡས་གཡོན་དང་སྟེང་འོག་ཐམས་ཅད་དུ་འཁྲིད་ཅིང་ལྟ་ལ། རིག་པའི་གནད་དེའི་ནང་དུ་ལུ་གུ་རྒྱུད་མ་འགུལ་བར་འཇོག་པའོ། ། གོམ་པས་ཕྱིར་སྣང་བ་འོད་གསལ་དུ་ཤར་བས་སྐུ་དང་ཐིག་ལེའི་ཟེར་དུ་སྣང་དུས་ན་ཕྲ་རག་གི་འཛིན་པ་སངས་ནས་ཆོས་ཉིད་ཀ་དག་གི་རང་གསལ་བའོ། ། གཉིས་པ་ལ་བཞི་ལས དང་པོ་རི་བོ་ཅོག་བཞག་གི་ལྟ་བ་ནི་དབྱིངས་རིག་གི་ངང་ལ་ཐག་ཆོད་ཀྱི་དགོངས་པ་འཕོ་འགྱུར་མེད་པར་པ་ལེ་ཧྲིག་གི་བཞག་པའོ། ། གཉིས་པ་རྒྱ་མཚོ་ཅོག་བཞག་གི་དགོངས་པ་ནི།
མིག་ཆུའི་རྒྱ་མཚོར་སྟོང་གཟུགས་གཟའ་སྐར་གྱི་གཟུགས་བརྙན་ཤར་བའི་ཚེ་དགག་སྒྲུབ་ཆགས་༼༤༦༣༽ཞེན་དུ་འཛིན་པའི་རྦ་རླབས་མེད་པར་ཤེས་པ་དངས་སང་ངེ་སྤྲོ་བསྡུ་མེད་པ་ཉམས་སུ་ལེན་པའོ། ། ཐོད་རྒལ་ལ་རིག་པ་ལུ་གུ་རྒྱུད་ལ་གཏད་དེ་འཇོག་པ་དང་ཁྲེགས་ཆོད་ལ་ནང་གི་རིག་པ་ལྗོན་ཡེ་རེ་བ་ལ་འཇོག་པ་གཉིས་ལས་ཕྱི་མ་འདི་གནད་ཟབ་ཆེ་བར་ཆོས་དབྱིངས་རིན་པོ་ཆེའི་མཛོད་ལས་གསུངས་སོ། ། གསུམ་པ་རིག་པ་ཅོག་བཞག་གི་མན་ངག་ནི། མིག་ཡིད་ཙམ་མནན་ནས་ཟུར་ལ་བལྟས་པས་དབྱིངས་སྣང་ཤར་བར་ལུ་གུ་རྒྱུད་བཙོན་དུ་འཛིན་པའོ། ། བཞི་པ་སྣང་བ་ཅོག་བཞག་གི་ཐབས་ནི། ཡེ་ཤེས་རང་ངོའི་གདངས་དོན་དམ་པའི་འབྱུང་བ་ཆེན་པོའི་འོད་ལྔ་སྟེ། ཟ་འོག་རིས་ལ་སོགས་པ་སྣང་བའི་ངང་དེར་རིག་པ་གསལ་དངས་ཕྱིར། བྱིང་རྨུག་མེད། འཕྲོ་རྒོད་དུ་མ་ཤེར། གང་ལ་འང་མི་འཛིན།
བདེ་གསལ་མི་རྟོགས་པའི་ཉམས་ཡོད་ནི་ཡོད་ལ་དེ་ལ་འཛིན་པ་མ་ཞུགས་པར་འཇོག་པའོ། ། གསུམ་པ་རྣལ་འབྱོར་བཞི་ནི། དང་པོ་ལྟ་བ་རྣལ་འབྱོར་དུ་བྱེད་པ་ནི། རྒྱ་མཚོ་དྭངས་པ་ལ་གཟུགས་བརྙན་ཤར་བར་མཐོང་བ། གཞི་ན་ལུ་གུ་རྒྱུད་ཀྱི་སྣང་བས་ཟང་ཐལ་དུ་མཐོང་དུས་དེ་ལ་བལྟ་ཡང་ནང་གི་ཤེས་པ་སྙམས་བྱེད་དང་༼༤༦༤༽བྲལ་བ་ཟང་ཐལ་རྗེན་པར་ཡེ་རེ་བཞག་པའོ། ། གཉིས་པ་བསྒོམ་པ་རྣལ་འབྱོར་དུ་བྱེད་པ་ནི། ལུ་གུ་རྒྱུད་མིག་འགུལ་འཁྲིག་མེད་པར་ཉམས་སུ་ལེན་པའོ། ། གསུམ་པ་སྤྱོད་པ་རྣལ་འབྱོར་དུ་བྱེད་པ་ནི་ལུ་གུ་རྒྱུད་ལ་བལྟ་དུས་གཉིས་སྣང་བླ་མའི་ཞེན་པ་ལས་འདས་པར་སྤྱོད་པའོ། ། བཞི་པ་འབྲས་བུ་རྣལ་འབྱོར་དུ་བྱེད་པ་ནི་ལུ་གུ་རྒྱུད་ལ་བལྟ་དུས་དེར་རེ་དེར་གང་ཡང་མེད་པར་ལྷུན་གྲུབ་རང་ཆས་སུ་རྟོགས་པས་ཉམས་སུ་ལེན་པའོ། ། དེ་དག་གི་གོམ་པ་བཅད་པ་ནི།
རིག་པའི་ངོ་བོ་ལ་གོལ་མ་གོལ་མེད་ཀྱང་གང་ཟག་གིས་ཉིམས་སུ་ལེན་དུས་ཤེས་མ་ཤེས་ཀྱི་ཁྱད་པར་ལས་གོམ་མ་གོམ་འབྱུང་བ་དེ་གཅོད་ན། ལྷ་སྒོམ་སྤྱོད་པ་གསུམ་ལས། ལྟ་བ་ལ་སྟོང་པ་ཅང་མེད་དུ་བལྟས་ན་ཆད་པར་གོལ་འདི་འདྲ་དེང་སང་མང་བར་སྣང་ཅང་མེད་ཧད་པོར་སྒོམ་ན་གཟུགས་མེད་དུ་གོལ། སྣང་བའི་འོད་ལ་དངོས་པོ་དགའ་བྲོད་དུ་འཛིན་ན་རྟག་ལྟར་གོལ། གསལ་བ་རིས་ཆད་དུ་གོམ་ན་གཟུགས་ཁམས་སུ་གོལ། སྟོང་གཟུགས་ལ་དག་གྲོལ་གྱི་དངོས་པོར་མཚན་དུ་འཛིན་ད་ག ང་འཛིན་དུ་གོལ། དེ་ལ་གོམ་ན་འདོད་ཁམས་གོལ། བསྒོམ་པའི་གོལ་པ་ནི། ༼༤༦༥༽མི་རྟོག་ལྡེང་པོར་སོང་ན་ཞི་གནས་རྩེ་གཅིག་ཏུ་གོལ་བས་རིག་པ་ལྗེན་མ་བུད་དགོས།
གསལ་བ་རིས་ཅན་གུད་བཅད་དུ་སྒོམ་ན་མཐར་འཛིན་ཕྱོགས་ལྷུང་དུ་གོལ་བས་མཐར་འཛིན་གྱི་ཞེན་འཁྲིས་མེད་པ་དགོས། བྱུང་ཚོར་བཀག་པའི་སྟོང་པ་སྒོམ་ན་སྟོང་ཆད་མ་མེད་དུ་གོལ་བས་འཆར་མི་དགག རྗེས་མཐུད་མ་བྱུང་ཐད་ཀར་ཁད་ཆད་འགྲོ་བ་ངོས་ཟིན་པ་གཅེས་སོ། ། སྤྱོད་པ་ལ་ཞེན་མེད་གཞི་གྲོལ་དུ་མ་སོང་བར་གང་སྣང་ལ་སྤྱད་ན་སྨྱོན་པ་དང་འདྲ་བས་ལྷ་མ་ཡིན་དུ་གོལ། ཚིག་ལ་ཞེན་ནས་སྤྱོད་ན་འཇིགས་ཚོགས་ལ་ལྟ་བར་གོལ་བས་ལྷ་སྒོམ་གྲུབ་མཐས་མ་བཅིང་བར་གཅེས་སོ། ། སྣང་ལ་བུ་ཆུང་ལྟར། མིང་དོན་ལ་འཛིན་པ་མེད་ཀྱང་ཞེན་ཡུལ་དུ་སྤྱད་རྡུར་བྱུང་ན་ལུག་མ་བསྟན་གཏི་མུག་དུ་གོལ་བས། རྟོག་པ་རང་ས་ན་ཆོད་པ་རང་ངོ་ཤེས་པ་གལ་ཆེའོ། ། དོན་གསུམ་པ་དེ་ལྟར་ཉམས་སུ་བླང་བ་ལས་སྣང་བ་བཞིའི་འཆར་ཚུལ་བསྟན་པ་ནི། ཐལ་འགྱུར་ལས།
དེ་ལས་སྣང་བ་བཞི་འགྱུར་ཏེ་ཞེས་སོགས་གསུང་པས། སྣང་བ་བཞི་ཀའི་དུས་སུ་བཞུགས་སྟང་ལ་གནས་པ། མིག་༼༤༦༦༽གཟིགས་སྟངས་ལ་བལྟ་བ། རླུང་རིག་ངང་གིས་དལ་བ་གསུམ་གནད་མཐུན་ལ། ཁྱད་པར་སྣང་བ་དང་པོ་གཉིས་ཀྱི་ཚེ་སྦྱང་བས་ཕྱི་མ་གཉིས་སུ་རྩོལ་བ་ལ་མ་ལྟོས་པར་ངང་གིས་འབྱོང་ནས་འོད་གསལ་དུ་གྲོལ་བ་ཡིན་པས་དབྱིངས་རིག་གཉིས་སུ་མེད་པའི་གནད་གོང་དུ་བཤད་པ་བཞིན་ནོ། ། དེའི་གྲང་ངེས་ནི་གོང་དུ་བསྟན་པ་བཞིན་ནོ། ། གོ་རིམ་ངེས་པ་ནི། དང་པོའི་གཞི་ཆོས་ཉིད་མངོན་སུམ་མ་མཐོང་ན་ལྷག་མ་གསུམ་འཆར་གཞི་མེད་པས་རྟེན་དང་བརྟེན་པའི་གཞི་དང་པོ་ཚོགས་ལམ་ཆོས་ཉིད་མངོན་སུམ་གྱི་སྣང་བ་འཆར་བའོ། ། དེ་ཉིད་ཤར་བས་ཆོས་ཐམས་ཅད་ཀྱི་དོན་མཐོང་བས་རང་བྱུང་གི་ཡེ་ཤེས་རང་ལས་རྙེད་པའོ། ། དེ་ནས་མངོན་པ་དེ་ཉམས་སུ་མ་མྱོང་ན་ཚིག་ཙམ་གྱིས་མི་ཕན་པས།
དོན་ཉམས་སུ་མྱོང་བ་སྦྱོར་ལམ་ཉམས་གོང་འཕེལ་དུ་བྱུང་བའོ། ། དེ་ལྟར་ཉམས་སྐྱེ་བའི་ཚད་བརྟན་པར་བྱེད་དགོས་ཏེ་མ་བརྟན་ན་ཉམས་ལ་ཐུག་པ་མེད་པས་ཆོས་ལ་ཟིན་པ་མེད་ཅིང༌། སངས་རྒྱས་རྒྱུ་མི་འབྱུང་བས་ཉམས་ལ་མཐོང་ལམ་དང་སྒོམས་ལམ་མ་དག་པ་བདུན་མན་གྱིས་བསྡུས་པ་ཉམས་བརྟན་པ་ཚད་ལ་ཕེབས་པ་རིགས་པ་ཚད་ཕེབས་ཀྱིས་སྣང་བ་བྱུང་བའོ། ། རིག་པའི་སྣང་བ་༼༤༦༧༽ཚད་ལ་ཕེབས་ཀྱང་དེ་ལས་གཞན་དུ་མི་འགྱུར་ན་སྐུ་གསུམ་འབྲས་བུར་འདོད་པ་དང་ཁྱད་མེད་པས་དངོས་སྣང་མཚན་མའི་ཆོས་ལ་དོན་གྱིས་འབྲས་བུར་རེ་བ་ཐུན་མོངས་པ་དང་ཁྱད་མེད་པ་ལས། དག་པ་གསུམ་གྱིས་བསྡུས་པ་ཆོས་ཉིད་ཟད་པ་སྟེ། སྣང་ཉེས་གཞི་ལ་ཐིམས། ཕྲ་རག་གི་སྣང་བ་དང་འཛིན་པ་གཉིས་ཀ་ནུབ་ནས་ཀ་དག་ཆོས་ཟད་ལ་སྤྱོད་པ་ཆོས་ཉིད་ཟད་པའི་སྣང་བ་འབྱུང་བའོ། ། སྣང་བ་བཞིས་ལམ་ལྔ་བསྒྲོད་ཚུལ་བླ་མ་ཡང་ཏིག་གི་གཉིས་ཀ་འི་ཡང་ཡིག་ནམ་མཁའ་ཀློང་ཆེན་དུ་ཞིབ་དུ་རྟོགས་དགོས་སོ། ། རང་ཤར་ལས། ས་ལམ་ཐམས་ཅད་རིག་པ་གཅིག་ལ་རྫོགས་པར་བསྟན་ན་འདི་དང་མི་འདྲ་བ་ཅི་ཡིན་སྙམས་ན།
འདིར་ནི་དམིགས་པ་ཡུལ་གྱི་བློ་ཅན་འཁྲིད་པ་དང་མཚུང་པར་ལམ་རིམ་སྐྱེ་བའི་གང་ཟག་གིས་ས་ལམ་བསྒྲོད་པ་ལ་མྱུར་བུམ་ཙམ་མ་གཏོགས་ཐུན་མོངས་ཐེག་པ་ཇི་ལྟ་བ་བཞིན་སེམས་ཀྱི་སྟེང་ནས་བྱང་ཆོས་སོ་བདུན་རྫོགས་པར་འཇོག་ནུས་པའི་ཕྱིར་རོ། ། རང་ཤར་གྱི་ལུང་དོན། འདིར་མངོན་གསུམ་ལམ་བྱེད་ལ་འོག་མ་ནས་གདོད་ཞུག་ཏེ་ས་ལམ་སྦྱང་བརོད་མི་དགོས་ཀྱང༌། རང་ལམ་དུ་སྒོ་གསུམ་གྱི་དྲི་མ་དང་རྡོས་༼༤༦༨༽བཅས་ཕུང་པོ་དང་འབྱུང་བའི་རྟོགས་པ་དང་རག་པའི་རླུང་སེམས་རྣམ་དག་དགོས་པས་དེ་དག་དུས་འོག་མའི་ས་ལམ་ཞར་ལ་རྫོགས་པའི་རྟགས་ཤར་སྟེ་གོང་ལ་རྫོགས་པས་འོག་མ་ཞར་ལ་རྫོགས་པར་འགྱུར་བར་དགོངས་ནས་རྫོགས་པ་ཆེན་པོ་ས་གཅིག་པར་གསུང་སྟེ། དེ་མིན་ན་ཀུན་མཁྱེན་ཆོས་ཀྱི་རྒྱལ་པོའི་ཞལ་ནས། དེང་སང་རྣལ་འབྱོར་ཆེན་པོར་རླམ་པ་དག ། ས་ལམ་མི་ཤེས་སྟོང་རྐྱང་ཆད་པ་ཅན། ། ཟང་ཐལ་ཚིག་ཆོད་རྟག་ཆད་མེད་ཅེས་སྟོན། ། རྨོངས་པ་དེ་ཀུན་ངན་སོང་མུན་པར་འཁྲམས། ། ཡང་དག་སྙིང་པོའི་དོན་ལ་སྐུར་འདེབས་ཕྱིར། །
ལམ་དོན་དེ་འདྲ་ཐོས་པར་མི་བྱ་ན། ། ཉམས་སུ་ལེན་ཅིང་བསམ་པ་སྨྲོས་ཅི་དགོས། ། ནམ་མཁའ་སྟོང་ཆད་འཇིག་རྟེན་རྒྱང་འཕེན་ལུགས། ། བདེ་གཤེགས་བགའ་དང་འགལ་བས་རིང་དུ་སྤང༌། ། ཞེས་སོ། ། དེ་དག་ཀྱང་དང་པོ་གཉིས་སྤྲུལ་སྐུ། ཚད་ཕེབས་ལོངས་སྐུ། ཟད་པ་ཆོས་སྐུའི་སྣང་བ་ལམ་དུ་བྱས་པས་སྐུ་གསུམ་ལམ་སྣང་དུ་ཤར་བས་འབྲས་བུ་ཆོས་ཟད་ཀ་དག་གི་དབྱིངས་ལ་ཐུག་པའི་ཕྱིར། རང་སྣང་གི་རྩལ་སྐུ་གསུམ་རིག་པའི་ངང་དུ་ཐིམ་ནས། རིག་པ་ཀ་དག་གི་འབྲས་བུ།
རིག་པའི་དབྱིངས་ནས་གཟོད་ཀྱིས་འབྲས་བུའི་རང་རྩལ་སྐུ་གསུམ་དུ་ཤར་བས་དོན་ནི། ༼༤༦༩༽བྱེད་པ་ནི་ཐེག་པ་རྒྱལ་པོ་འདི་ཡི་ལུགས་སོ། ། ད་ནི་སྣང་བ་བཞི་པོ་རྒྱས་པར་བཤད་ན། དང་པོ་ཆོས་ཉིད་མངོན་གསུམ་གྱི་སྣང་བ་མ་འབྲེལ་དགོད་རང་གི་མཚན་ཉིད་ངོས་བཟུང་བའོ། ། དང་པོ་སྤྱིར་མངོན་གསུམ་ལ་གཉིས། ཀུན་རྫོབ་ཐ་སྙད་ལ་གྲགས་པའི་མངོན་གསུམ་དང༌། དོན་དམ་དབྱིངས་ལ་འཇལ་བའི་མངོན་གསུམ་དང་གཉིས། དང་པོ་ལ། དབང་པོའི་མངོན་གསུམ་གཟུགས་སོགས་ཡུལ་ལྔ་སྣང་བའི་རང་བཞིན་དང༌། ཡིད་ཀྱི་མངོན་གསུམ་ཡུལ་ཉེ་བར་དཔྱོད་པས་རྒྱུ་མཚན་ངེས་པའི་རྟོག་ཡུལ་ན་སྣང་བ་དང༌།
རང་རིག་པའི་མངོན་སུམ་ནང་དུ་བདེ་སྡུག་ལ་སོགས་མྱོང་བ་ངེས་པའི་སྣང་བ་དང༌། རྣོར་གྱི་མངོན་གསུམ་ཆོས་ཉིད་ཀྱི་དོན་ལ་ཉེ་བར་འཇལ་བས་སོ་སོ་རང་རིགས་པའི་ངང་དེའི་སྣང་ཡུལ་གཉིས་སུ་མེད་པའི་ངང་ན་གཟུང་འཛིན་དང་བྲལ་བར་མྱོང་བའི་ངེས་པ་རྣམས་སོ། ། དོན་དམ་དབྱིངས་ལ་འཇལ་བའི་མངོན་སུམ་ནི། རིག་པའི་ངོ་བོ་ཆོས་ཉིད་སྙིང་ན་ཡོད་པ་ངེས་སྟེ། དེའི་གདངས་སྙིང་ནས་མིག་ཏུ་འབྲེལ་བའི་ཕྱིར། ཉི་མ་དང་འོད་ཟེར་བཞིན་རྒྱུ་འབྲས་ངེས་པའི་གཏན་ཚིག་གིས་ཡིད་ཆེས་པར་མཇལ་བའོ། ། ༼༤༧༠༽དེའི་ཕྱིར་འཇིག་རྟེན་དང་འཇིག་རྟེན་ལས་འདས་པ་གཉིས་ལས་འདི་ནི་འདས་པའི་མངོན་གསུམ་མོ། ། འདས་པ་ཤ་བརྗོད་བྱེ་ཤེས་པ་གཅོ་བོ་སེམས་ཀྱིས་རྒྱུ་མཚན་ངེས་པ་དང༌། གནད་གཏེམ་པས་མཐོང་བ་གཙོ་བོ་རིག་པའི་མངོན་གསུམ་གཉིས་ལས། འདི་ནི་རིག་པའི་མངོན་གསུམ་མོ། །
དབྱིངས་དང་རིག་པའི་ཆོས་ཉིད་མངོན་གསུམ་པ་ནི། དབང་པོའི་སྤྱོད་ཡུལ་དུ་བལྟར་ཡོད་ལ། དེའང་ཡིད་དཔྱོད་ལ་མ་ལྟོས་པ་སྟེ། ཡིད་དཔྱོད་ཀྱི་ཤེས་རབ་ཀྱིས་གང་དུ་བཙལ་ཀྱང་སྙེད་པའི་དུས་མེད་དོ། ། ཚོལ་མཁན་མིག་ཅན་མ་ཡིན་ལ། འོད་གསལ་གཟུགས་ཅན་ལ་ཡིན་པའི་ཕྱིར། འོད་གསལ་གྱི་སྣང་བ་འདི་ཐ་སྙད་ལ་གྲང་པའི་གཟུགས་ཅན་མ་ཡིན་སྟེ། ཕྲ་བ་རྡུལ་ཕྲན་དང་རིག་པ་དངོས་པོ་རང་མཚན་དུ་འདི་ལ་མེད་པའི་ཕྱིར་འབྱུང་བཞིས་གནོད་པས་གཞིག་ཅིང་གཞོམ་དུ་མི་རུང་བའི་ཕྱིར་རོ། ། གཟུགས་ཅན་ནི་གཞིག་ཅིང་གཞོམ་དུ་ཡོད་དེ་གཟུགས་ཀྱི་མཚན་ཉིད་དེ་ཡིན་པའི་ཕྱིར་རོ། ། གསུམ་ནི་རྣམ་གྲངས་སྟེ།
ཕྱི་ལུས་ངག་ཡིད་གསུམ་གྱི་གཞི་བཅའ། ནང་དུ་སྒོ་ཡུལ་རླུང་རིག་གི་གནད་ཀྱིས་ལམ་བསལ། གསང་བར་གོལ་པ་ཚད་༼༤༧༡༽སྨིན་པ་རྟགས། མཐར་ཐུག་ཟད་པའི་རིམ་པ་གསུམ་གྱིས་ཚད་གཟུང༌། བླ་ན་མེད་པར་སྣང་བ་འོད། སྨིན་པ་ཐིག་ལེ། རྫོགས་པ་སྐུ་དང་གསུམ་གྱིས་འབྲས་བུ་རྫོགས་པའི་ཕྱིར་གསུམ་ཚན་བཞིར་ངེས་པས་གསུམ་སྟེ། དེའང་གཞི་གསུམ་གྱིས་གཞི་བཅས་པས་དངོས་པོ་ལ་ཐ་དད་མེད་པའི་གནད། ཡུམ་གསུམ་གྱིས་གེགས་བསལ་བས་འགྲོ་ལམ་ལ་ཉེ་རིང་མེད་པའི་གནད། ཚད་གསུམ་གྱིས་ཚད་ལ་ཕེབས་པས་འདྲ་མིན་འཆོལ་བ་མེད་པའི་གནད།
འབྲས་བུ་གསུམ་གྱི་ཟད་པར་བསྐྱལ་བས་ཡིན་མིན་དང༌། ཐེ་ཚོམ་མེད་པས་ན་མངོན་གསུམ། ཞེས་བྱ་སྟེ། མདོར་ན། ཆོས་ནི་གཤིས་དོན་དམ་རིག་པའི་ངོ་བོ་ཉིད་ནི་འཕོ་འགྱུར་དང་བཅོས་བསླད་མེད་པའི་དེ་ཁོ་ན་ཉིད། མངོན་ནི་རང་གདངས་དབང་པོས་བལྟར་ཡོད་པ། སུམ་ནི་སྒོ་དང་ཡུལ་དང་རླུང་གི་གནད་གསུམ་ལས་ཕྱི་རུ་སྣང་བ་ཅེར་མཐོང་དུ་སྟོན་པ། སྣང་བ་ནི་དབྱིངས་རིག་གི་འཕེལ་ལས་ཐིག་ལེ་སུམ་སྦྲེལ་དུ་སྣང་བ་ཚུན་ཆད་དོ། ། ནམ་མཁའ་ཀློང་ཆེན་ལས། དེ་ཉིད་གོམས་པས་སྣང་རྣམ་བཞི་ལས།
དང་པོ་ཆོས་ཉིད་མངོན་སུམ་དུས་ཉིད་དུ། ། ཚོགས་ལམ་དང་༼༤༧༢༽ནི་ཉམས་རྟོགས་མཚུང་པ་སྟེ། ། ལུས་ཚོར་སེམས་ཆོས་ཞེན་པ་ངང་གི་བྲལ། ། དགེ་འཕེལ་གནད་ཀྱིས་མི་དགེ་ངང་གི་འགྲིབས། ། ཏིང་འཛིན་གྲུབ་པས་མངོན་ཤེས་རྫུ་འཕྲུལ་འགྲུབ། ། ཞེས་སོ། ། འདི་ལྟར་སྣང་བ་བཞི་པོ་དེས་ལམ་གང་བསྡུ་ན་ཚོགས་ལམ་ནས་རྒྱུན་མཐའི་བར་ཚུན་བསྡུ་དགོས་ཏེ། དེ་ཉིད་ལས། དེ་ལྟར་ལམ་མཆོག་སྣང་བ་རྣམ་བཞི་ཡིས། ། སྣང་བ་སྙིང་པོའི་གདངས་གསལ་གོང་འཕེལ་ཡང༌། །
ཞེས་དང༌། ཟད་པའི་སར་རྫོགས་རྒྱུན་མཐའི་སྐད་ཅིག་ལ་སློབ་ལམ་ལྡོག་པས་ཀུན་གཞི་བག་ཆགས་ཀྱིས། ས་ཡང་རྡོ་རྗེ་ལྟ་བུའི་ཏིང་འཛིན་མཆོག ། རབ་ཏུ་ཐོབ་པས་དྲི་མ་ཀུན་དང་བྲལ། ། དེ་ལྟར་སྣང་བ་བཞི་ལྡན་ལམ་གྱིས་ཆོས། ། མ་ལུས་རྫོགས་ནས་བྱང་ཆུབ་སྙིང་པོར་འགྲོ། ། ཞེས་སོ། ། དེ་ལྟར་སྣང་བ་བཞིའི་ལམ་སློབ་པའི་རིམ་པ་ཐམས་ཅད་བསྡུས་ནས། འབྲས་བུ་ཀ་དག་ཆོས་ཟད་ཆེན་པོ་ནི་འབྲས་བུར་བཤད་པ་བཀའ་བརྒྱུད་འདི་པའི་བཞེད་པ་ཐུན་མོངས་མ་ཡིན་པ་བར་འདིའི་གསལ་བྱེད་དུ་བཞག་པ་ཡིན་ནོ། ། གཉིསཔ་ཉམས་གོང་འཕེལ་གྱི་སྣང་བ་ལ།
ཤེས་པའི་ཉམས་དང༌། སྣང་བའི་ཉམས་གཉིས་༼༤༧༣༽ལས། དང་པོ་ཤེས་པའི་ཉམས་ལའང་གཉིས་ལས། ཤེས་པ་དགའ་བདེའི་ཉམས་དང༌། མཐར་འགྱུར་གྱི་ཉམས་གཉིས་ལས། ཤེས་པ་དགའ་བདེའི་ཉམས་བཅོས་མའི་བསྒོམ་པ་ལས་བྱུང་བ་ཉམས་འགྱུར་བ་ཤས་ཆེ་ལ་རགས་པ་འཁྲབ་དང་གླུ་གར་བྱེད་སྙིང་འདོད་པ་སོགས་བདེ་གསལ་མི་རྟོག་པའི་ཉམས་འཕེལ་འགྲིབ་ཅན་དང་ཤེས་པ་མཐར་འགྱུར་གྱི་ཉམས་ནི་རླུང་ཉམས་ཀྱི་སྣང་ཆ་སྟེ་སྲིན་བུ་མེ་ཁྱེར་ལྟ་བུ་དང༌། སྤྲིན་ལྟ་བུ་དང༌། རྨུག་ཟིལ་དང༌། དུ་བ་དང༌། སྨྲིག་རྒྱུ་དང༌།
སྐར་མ་དང༌། ཟླ་འོད་དང༌། མར་མེ་དང༌། ནམ་སྲོགས་ལྟར་མཐིང་ཀའི་སྣང་བ་ཡོད་པ་ལྟ་བུ་སྟེ། ཕྱི་ནང་ཟང་ཐལ་དུ་སྣང་བ་སྟེ་འཆར་ནུབ་དང་འཕེལ་འགྲིབ་ཏུ་བྱུང་བས་མཐར་འགྱུར་གྱི་ཉམས་ཞེས་བྱ་སྟེ། རླུང་གཡོ་བའི་ཉམས་ཡིན་པའི་ཕྱིར། འདི་དག་བྱར་ཡོད་དེ་རླུང་སེམས་དག་དགོས་པའི་ཕྱིར་རོ། ། དེས་ན་ཤེས་ཉམས་ནི་བློ་ཡིན་པས་འགྱུར་ཞིང་ཚད་མི་བཏུབ་སྟེ་ཀུན་བཏགས་ཚུར་རོལ་གྱིས་རྟོག་པས་བསྡུས་པའི་ཕྱིར་འདི་ལ་ཚད་བྱེད་ན་སྤྲིན་ལ་ཚད་བཙུག་ནས་རྐུང་བྱེད་པའི་བྱ་དང་འདྲའོ། ། སྣང་བའི་ཉམས་ནི། རིག་པའི་རང་གདངས་༼༤༧༤༽འོད་གསལ་ཆེན་པོ་སྟེ་གནས་སྐབས་ཕྱི་རུ་སྣང་ཞིང་འཕེལ་ནས་ཚད་ལ་ཕེབས་ནས་རང་གདངས་གཞི་ཐིམ་ལ་ནང་དབྱིངས་སུ་ཐིལ་ནས་ནང་གསལ་འཕོ་འགྱུར་མེད་པར་བཞུགས་པས་སྐབས་འདིའི་བཤད་བྱ་དངོས་སྣང་བའི་ཉམས་དེ་ཡིན་ནོ། །
དེས་ན་ཉམས་ནི་སྣང་བའི་ཉམས་སྟེ། གོང་འཕེལ་ནི་རྒྱ་ཇེ་ཆེར་སོང་བའོ། ། ཐལ་འགྱུར་ལས། ཉམས་ཀྱི་སྣང་བ་གོང་འཕེལ་ནི། ཡེ་ཤེས་ཁ་དོགས་ཕྱིར་བྱུང་ནས། ཞེས་སོ། ། ཡེ་ཤེས་ལྔའི་ཁ་དོག་གིས་སྣང་བ་དང༌། དབྱིབས་ཀྱི་སྣང་བ་གཉིས་ལས། ཁ་དོགས་ཀྱི་སྣང་བ་འཆར་བ་ནི། རྡོ་རྗེའི་རིགས་རྣམ་པར་དག་པས་མེ་ལོང་ལྟ་བུའི་ཡེ་ཤེས།
ཁ་དོགས་དཀར་པོའི་རྣམ་པ་དང་དེ་ཉིད་རྡོ་རྗེ་མི་བསྐྱོད་པའི་གདངས་དཀར་ལ་འཚེར་བ་འཆར་རོ། ། སྐབས་འདི་དག་ཡེ་ཤེས་དངོས་ཨ་ཡིན་ཀྱང་དེའི་གདངས་ཡིན་པས་ཡེ་ཤེས་ཀྱི་ཕྱོགས་གཅིག་ཡིན་ནོ། ། དེ་བཞིན་དུ་དེའི་འོག་ཏུ་དེ་བཞིན་གཤེགས་པའི་རིགས་རྣམ་པར་དག་པས་ཆོས་ཀྱི་དབྱིངས་ཀྱི་ཡེ་ཤེས་ཁ་དོགས་མཐིང་ཀའི་རྣམ་པ་དང༌། རྣམ་པར་སྣང་མཛད་ཀྱི་གདངས་མཐིང་ལ་གནག་པར་འཆར་རོ། ། རིན་པོ་ཆེའི་རིགས་རྣམ་པར་དག་པས་མཉམ་པ་ཉིད་ཀྱི་ཡེ་ཤེས་ཀྱི་ཁ་དོགས་༼༤༧༥༽སེར་པོའི་རྣམ་བུ་དང༌། རིན་ཆེན་འབྱུང་ལྡན་གྱི་གདངས་རབ་ཏུ་སེར་བ་གསེར་ཞུན་ལྟ་བུར་འཆར་བའོ། ། པདྨའི་རིགས་རྣམ་པར་དག་པས་སོ་སོར་རྟོགས་པའི་ཡེ་ཤེས་ཀྱི་ཁ་དོགས་དམར་པོའི་རྣམ་བུ་དང༌། སྣང་བ་མཐྱས་ཀྱི་གདངས་དམར་བ་ལས་རབ་ཏུ་དམར་བ་བྱེ་རུའི་མདོག་ལྟ་བུར་འཆར་རོ། ། ལས་ཀྱི་རིགས་རྣམ་པར་དག་པས་བྱ་བ་གྲུབ་པའི་ཡེ་ཤེས་ཁ་དོགས་ལྗང་ཀུའི་རྣམ་བུར་འཆར་རོ། ། དོན་ཡོད་གྲུབ་པའི་གདངས་རབ་ཏུ་ལྗང་ཀུ་ཨིནྟྲ་ནི་མིའི་རྣམ་པ་ལྟར་འཆར་རོ། །
དེ་དག་གི་ཕྱི་རིམ་མཐིང་ཀ་རྡོ་རྗེའི་ར་བས་ཀུན་ནས་བསྐོར་བ་ནི་ཡེ་ཤེས་དེ་དག་ཐ་དད་མ་ཡིན་པའོ། ། དེ་ལས་སྣང་བའི་འཕེལ་ནི་རིགས་སོ་སོའི་གཙོ་བོ་བྱས་པའི་ཁ་དོགས་ལྔར་གསལ་བ་ནི་རིགས་དང་རིགས་ཀྱི་ཁྱད་པར་ལས་བྱུང་བའོ། ། དེ་ནས་ཡེ་ཤེས་ཀྱི་རླུང་དག་པ་ལས་མེ་ལོང་ལྟ་བུའི་གྱེན་འབྲིང་དུ་སྣང་བ་ནི་དེ་ལ་བརྟེན་ནས་ཉམས་ཀྱི་འཕེལ་འབྱུང་བའོ། ། མཉམ་པ་ཉིད་ཀྱི་རྩིབས་ཤར་དུ་འབྱུང་བ་ནི་འཁྲུལ་བའི་སྣང་བ་ཟད་དུ་ཉེ་བའོ། ། སོ་སོར་རྟོག་པའི་གྲུ་ཆད་དུ་སྣང་བ་སྟེ་འབྱུང་བ་ནི་འཁྲུལ་བའི་སྣང་བ་ཟད་དུ་ཉེ་བའོ། ། སོ་སོར་རྟོག་པའི་གྲུ་ཆད་དུ་༼༤༧༦༽སྣང་བ་ནི་འབྱུང་བའི་འཕྲོ་བ་འགགས་པའི་དུས་སོ། ། བྱ་བ་གྲུབ་པའི་རེ་ལྡོའི་རྣམ་པར་ཙམ་དུ་སྣང་བའི་ནི་ཡེ་ཤེས་ཀྱི་རང་གདངས་སོ་སོར་གསལ་བ་ལས་འབྱུང་བའོ། ། དེ་ནས་ཆོས་ཀྱི་དབྱིངས་ཀྱི་ཡེ་ཤེས་ཡུལ་གྲུ་ཙམ་དུ་སྣང་བ་ནི་རྟོག་པ་རག་པ་འགགས་པ་ལས་བྱུང་བའོ། ། འདིའི་དུས་ན་དུག་ལྔ་མངོན་དུ་གྱུར་པའི་བཅིངས་པ་ལས་གྲོལ་ཏེ་བག་ལ་ཉལ་ཙམ་ལས་མེད་པས་འཁོར་བའི་ཕྱེད་ལས་འདས་པའོ། ། འདི་དག་ཀྱང་ལམ་རིམ་སྐྱེས་སུ་བྱས་སྟེ།
རྩ་རྒྱུད་ལས། འབྲས་བུ་ཅིག་ཅར་མ་ཡིན་པས། ། སྣང་བ་རིམ་གྱིས་གོམ་པར་བྱ། ། ཞེས་གསུང་པ་འདི་སྣང་བ་བཞི་པོ་ཐམས་ཅད་ལ་ཁྱེར་དགོས་སོ། ། འདི་གོང་འོག་ཐམས་ཅད་ལ་སྤང་བྱ་དག་ཚུལ་རེ་དང༌། སྣང་ཚུལ་གྱི་བྱེ་བྲག་གཉིས་རེ་ཡོད་པ་ཡང་ཤེས་དགོས་ཏེ། སྣང་བ་གོང་མ་གཉིས་ཀྱི་དུས་ན་ཡིད་དང་ཉོན་ཡིད་མངོན་གྱུར་རགས་པ་རྣམས་སྤང་ནས། ཕྱི་མ་ཚད་ཕེབས་དུས་ཉོན་ཡིད་བག་ཉལ་གྱི་ཆ་ཡང་སྤང་ནས་ཟད་པ་ན་ཡིད་དང་སྒོ་ལྔ་ཀུན་གཞི་དང་བཅས་པ་ཡང་དགོས་ཏེ། འདི་ལུགས་ལ་སྤང་བྱ་རྣམ་ཤེས་ཚོགས་བརྒྱད་བག་ཆགས་དང་བཅས་པ་རིགས་བསྡུས་ན་ཉོན་ཤེས་ཀྱི་སྒྲིབ་པ་གཉིས་སུ་༼༤༧༧༽འདུ་བས་དེ་སྤང་ཚུལ་དེ་བཞིན་དུ་ངེས་པའོ། ། དེ་ནས་དེ་དག་ནུབ་ནས་ཀྱང་ཡེ་ཤེས་ལྔའི་དབྱིབས་ཀྱི་སྣང་བ་འཆར་ཏེ།
མེ་ལོང་ལྟ་བུའི་དབྱིབས་མིག་ཚགས་ཀྱི་རྣམ་པ་དང་འདྲ་བ་དང༌། དེ་ནི་ཁ་དོགས་རབ་ཏུ་སྤེལ་ལེགས་པ་ལས་བྱུང་ངོ༌། ། དེ་ལས་གོམ་པས་མིག་མང་རིག་སུ་འཆར་ཏེ། ། འདི་ནི་སྔོན་འགྲོ་ཚད་དུ་ཕྱིན་པ་ལས་འབྱུང་བའོ། ། དེ་ནས་མཉམ་པ་ཉིད་དྲྭ་བ་ཕྱེད་བར་འཆར་ཏེ། དེ་ནི་རླུང་གི་སྦྱང་བ་དག་པ་ལས་འབྱུང་བའོ། ། དེ་ལས་དྲྭ་བར་སྣང་བ་ནི་སྔོན་འགྲོ་དག་ཅིང་མཐར་ཕྱིན་པ་ལས་འབྱུང་བའོ། ། སོ་སོར་རྟོག་པའི་མེ་ཏོག་གི་ཚོམ་བུ་འཆར་བ་ནི་གཟིགས་སྟངས་ལ་འགུལ་བ་ལས་འབྱུང་བའོ། ། དེ་ལས་པདྨ་སྟོང་ལྡན་དུ་འཆར་བ་ནི་སྔོན་འགྲོ་འབྱོང་བ་ལས་སོ། ། དེ་ནས་བྱ་བ་གྲུབ་པའི་མཚོན་ཆ་ལྟ་བུར་འཆར་བ་ནི་རང་བཞིན་མ་བཅོས་པ་ལས་འབྱུང་བའོ། །
དེ་ལས་འཁོར་ལོ་དང༌། རྡོ་རྗེ་དང༌། རིན་ཆེན་དང༌། པདྨ་དང༌། རྒྱ་གྲམ་ལ་སོགས་པའི་ཕྱག་མཚན་དུ་སྨིན་པ་ནི་སྔོན་འགྲོ་དག་པ་ལས་བྱུང་བའོ། ། དེ་ནས་ཆོས་ཀྱི་དབྱིངས་ཀྱི་ཡེ་ཤེས་མཁར་ཐབས་སུ་འཆར་བ་ནི་སྙིང་གི་གཞལ་ཡས་ཁང་ཉེ་བར་༼༤༧༨༽མཚོན་པ་སྟེ། རིག་པ་མིག་ནས་དྲང་བ་ལས་འབྱུང་བའོ། ། དེ་ནས་ཟ་འོག་གི་གུར་ཁྱིམ་ལྟ་བུ་ནི། ནང་གི་འོད་གསེར་གྱི་སྣང་བ་མཚོན་པ་སྟེ།

སྔོན་འགྲོ་དག་པར་བྱེད་པ་ལས་འབྱུང་བའོ། ། འདིའི་དུས་ན་གཟུགས་ལ་སོགས་པ་ཕུང་པོ་ལྔ་ལ་བདག་འཛིན་རགས་པ་ལས་འདས་པས་སྔ་མ་ཡེ་ཤེས་ལྔའི་ཁ་དོག་གིས་སྣང་བ་མཐོང་བས་འཁོར་བའི་རྟོག་པ་ཕྱེད་གཟུང་རྟོག་ཤེས་སྒྲིབ་རག་པ་ལས་འདས་པ་དང༌། འདི་ནས་ཡེ་ཤེས་ལྔའི་དབྱིངས་ཀྱི་སྣང་ཆ་དབྱིབས་སུ་སྣང་བ་མཐོང་བས་འཁོར་བའི་ཕྱེད་འཛིན་རྟོག་རགས་པ་རྣམས་ལོག་པས་འཇིག་རྟེན་གྱི་བདག་སུམ་གཉིས་ལས་འདས་པ་སྟེ། ཀུན་རྟོག་གཞི་གྲོལ་རང་སངས་སུ་དག་པས། འཛིན་ཆའི་ཕྱེད་སྣང་བ་རང་མཚན་དུ་འཛིན་པ་ལོག་པ། གཟུང་འཛིན་ལ་གང་ཟག་དང་ཆོས་ཀྱི་བདག་མེད་རྟོག་པ་ཞེས་བྱའོ། ། གང་གིས་ན་ཆོས་ཉིད་ཀྱི་མཐོང་བ་རྣམ་པར་དག་པའི་བྱིན་རླབས་སོ། ། བྱུང་ལྔའི་འཆིང་བ་ལས་གྲོལ་དུ་ཉེ་བའོ། ། དེ་དག་གི་སྐྱེ་ལུགས་ཞི་བརྩོན་འགྲུས་རབ་རྣམས་ཞག་ལྔ་ལྔ། འབྲིང་ལ་བདུན་བདུན། མ་རྣམས་ཞག་ཉེར་གཅིག་རེ་ནས་སྔ་མ་འགག་ནས་ཕྱི་མ་རྣམས་འཆར་བའོ། །
༼༤༧༩༽འདི་དག་ནི་སེམས་ཀྱི་སྔོན་འགྲོའི་དུས་ན། རྟོགས་པ་ཐ་དད་པ་བླང་བ་དེ་འགག་པའི་རྟགས་ཡིན་ནོ། ། དེ་ནས་རིགས་པ་རང་གི་ངོ་བོའི་སྣང་བ་འཆར་སྟེ། འོད་དེ་དག་ཐིག་ལེ་འཆར་བ་ནི་ལུ་གུ་རྒྱུད་གཅིག་ཏུ་བསྡུས་པ་ལས་བྱུང་བའོ། ། དེ་ནས་ཐིག་ལེ་གཉིས་འབྲེལ་དུ་སྣང་བ་ནི། ཐབས་དང་ཤེས་རབ་རྣམ་པར་དག་པ་ལས་བྱུང་བའོ། ། དེ་ནས་ཐིག་ལེ་ལྔ་སྦྲེལ་དུ་སྣང་བ་ནི་ཡེ་ཤེས་ལྔ་ལ་བྱན་ཚུད་པ་ལས་སོ། ། ཆོས་ཉིད་མངོན་གསུམ་གྱི་ཐིག་ལེ་འབྲེལ་ལུགས་དང་མི་འདྲ་སྟེ་ཆེ་ཆུང་ཡོད་པའི་ཕྱིར་དེ་ཡན་ཆད་ནི་ཉམས་གོང་འཕེལ་གྱི་སྣང་བ་སྟེ། ཡང་ཡིག་ལས། དེ་ནས་ཉམས་སྣང་གོང་དུ་འཕེལ་བའི་ཚེ།
སྦྱོར་ལམ་ཉིད་མཚུང་དད་དང་བརྩོན་འགྲུས་ལྡན། དྲན་པ་ཏིང་འཛིན་ཤེས་རབ་དབང་འབྱོར་ཞིང༌། ཉོན་མོངས་ཕྱོགས་བཅོམ་སྟོབས་ཆེན་གཉེན་པོ་ཉིད། ། ཤིག་སྤྲོ་མེད་ཅིང་རྨི་ལམ་ཉིད་ཀྱང་དག ། ངན་སོང་རྒྱུན་ཆད་བདེན་པའི་ཚིག་ཀྱང་འགྲུབ། ། ཞེས་སོ། ། དེ་ནས་གསུམ་པ་རིག་པ་ཚད་ཕེབས་ཀྱི་སྣང་བ་ལ་ངོ་བོ་མདོར་བསྟན། རང་བཞིན་རྒྱས་པར་བཤད་པ་དང་གཉིས་ལས། དང་པོ་རིག་པ་ནི་༼༤༨༠༽གཞི་འཛིན་པའི་རིག་པ་སྙིང་ཁ་ན་གནས་པ་དང༌། གཞི་གནས་ཀྱི་རིག་པ་ངོ་བོ་རང་བཞིན་ཐུགས་རྗེ་གསུམ་དང༌།
ལྷག་མཐོང་གི་རིགས་པ་རྡོ་རྗེ་ལུ་གུ་རྒྱུད་དང་ ཡུལ་སྣང་གི་རིགས་པ་སྟོང་ཉིད་གང་དུའང་མ་ཕྱེ་བ་དང་བཞི་ལས། འདིར་ནི་རྡོ་རྗེ་ལུ་གུ་རྒྱུད་དོ། ། ཚད་ནི་སྐུར་ཤར་བ་སྟེ། སེམས་དཔའ་རང་རྐྱང་དང༌། ཡབ་ཡུམ་དང༌། ཚོམ་བུ་དང༌། གཙོ་འཁོར་དང་དཀྱིལ་འཁོར་རྫོགས་པའོ། ། ཕེབས་པ་ནི་སྣང་བ་དེ་ཀུན་རང་པ་ན་རྫོགས་པའོ། ། དབང་པོ་ལྔ་ལ་སོགས་པ་ལྔ་ཚན་གྱི་ཆོས་དག་བྱ་དུ་མ་དག་པའོ། ། སྣང་བ་ནི་འོད་དང་ཟེར་དང་སྐུ་ཡི་རྣམ་པའོ། །
དེ་ཡང་ཐིག་ལེ་རེ་རེའི་ནང་དུ་སྐུ་ཕྱེད་ལ་རེ་རེ་སྣང་བ་ནི། སྔོན་འགྲོ་སྤྲུལ་སྐུའི་སྦྱང་བ་རྣམ་པར་དག་པ་ལས་བྱུང་བའོ། ། དེ་ནས་སྐུ་རེ་རེ་སྣང་བ་ནི། སྤྲུལ་སྐུའི་སྣང་བ་ཆོས་ཉིད་མངོན་གསུམ་དུ་མཐོང་བ་ལས་བྱུང་བའོ། ། དེ་ནས་ཡབ་ཡུམ་ལྔ་ལྔར་འབྱུང་བ་ནི་ལོངས་སྐུའི་ཡེ་ཤེས་ཚད་དུ་ཕྱིན་པ་ལས་སོ། ། དེ་ནས་སོ་སོའི་ཚོག་བུས་དཀྱིལ་འཁོར་དང་བཅས་པ། དེ་ཉིད་ལུ་ཁྱུད་ཀྱི་ར་བ་དང་སོ་སོའི་དཀྱིལ་འཁོར་དུ་སྣང་བ་ནི། ཆོས་སྐུའི་སྦྱང་བ་རྣམ་པར་དག་པ་ཚད་དུ་ཕྱིན་པ་ལས་སོ། ། ཚད་ཕེབས་ཀྱི་སྣང་བ་༼༤༨༡༽འདི་དག་སྔོན་འགྲོའི་དུས་ན་ལུས་ཀྱི་བྱ་བ་དང་བྱེད་པ་དེ་དག་གི་འབྲེལ་ཆད་དེ་ཕྱིས་མི་སྐྱེས་པའི་རྟགས་སོ། ། དེའང་དག་བྱ་དྲི་མ་རེ་སྦྱོང་བའི་གཉེན་པོ་སྔོན་འགྲོ་ལ་སོགས་པ་གནད་དུ་ཕྱིན་པ་ལས་སྣང་བ་དེ་དག་ཤར་བར་བཏགས་ཀྱང་བྲལ་འབྲས་དང་དག་བྱ་དག་བྱེད་ཀྱི་རྒྱུ་འབྲལ་བཏགས་པ་ཡིན་གྱི་དེས་བསྐྱེད་ནས་བྱུང་བའི་འབྲས་བུ་མཚན་ཉིད་པ་མ་ཡིན་ཏེ།
ཡེ་ཤེས་རང་ལ་ཡོད་པའི་གདངས་དྲི་མིའི་སྒྲིབ་པ་རེ་བྲལ་སྟོབས་ཀྱི་མངོན་དུ་སྣང་བའི་ཕྱིར་རོ། ། གཉིས་པ་ཚད་ཕེབས་ཀྱིས་ཚད་གསུམ་བྱེ་བྲག་ཏུ་བཤད་པ་ལ་གསུམ་སྟེ། ཕྱི་སྣང་བའི་ཚད། ནང་ལུས་ཀྱི་ཚད། གསང་བ་རིག་པའི་ཚད་དོ། ། དང་པོ་ནི། སྣང་བའི་འཁྲུལ་པ་སོ་སོར་འགགས་སྟེ་སྣང་བ་ལ་དབང་བསྒྱུར་ཞིང་ཞིང་ཁམས་འོད་གསལ་དུ་རྫོགས་པས་ཐམས་ཅད་འོད་དུ་སྣང༌། ཤེས་པ་ཅི་ལའང་ཚུད་པས་བེམ་པོ་འགུལ་བ་དང་ལུས་རྡུལ་ཕྲན་དུ་མཐོང་བ་དང་ཅི་སྣང་སངས་རྒྱས་ཀྱི་ཞིང་དུ་གསལ་བའོ། ། ཐལ་འགྱུར་ལས། དེ་ལྟར་ཕེབས་ནས་རྫོགས་པའི་ཚད། །
ཐད་པོའི་དངོས་སྣང་རྫོགས་པ་དང༌། ས་རྡོའི་སྣང་བ་འཇུ་བ་དང༌། རང་ཤེས་ཅི་ལའང་ཚུད་པ་དང༌། ༼༤༨༢༽དེ་ཚུད་བེམས་པོ་འགུལ་བ་དང་སོགས་གསུང་སོ། ། གཉིས་པ་ནི ལུས་ཀྱི་རྡོས་པ་དག་ནས་བར་སྣང་འོད་ཀྱི་སྐར་ཁུང་ནས་འོད་ཟེར་བྱུང་བ་རང་གི་ལུས་ནང་སྙིང་དབུས་ཡི་གེ་ཨའི་སྣམ་པ་ལ་ཟུག་ནས་འབྲེལ་བར་སྣང་ཞིང༌། མཛོད་སྤུ་ནས་འོད་ཟེར་འདོམ་གང་དུ་གསལ་བ་ལས། ཐོར་ཚུག་ནས་ཡེ་ཤེས་ཀྱི་རླུང་གིས་ཐིག་ལེ་གཟིགས་མ་འདེགས་པ་ནི་ཚང་བུག་གི་འོད་རྩའི་གདངས་ལས་སྟེང་དུ་ཁྲིའི་དཀྱིལ་འཁོར་སྣང་བ་སྟེ། འོད་རྩ་ནས་སྙིང་གི་ཞི་བའི་རྩལ་ཁྲོ་བོར་བཞུགས་པ་ནི། འདིའི་དུས་ན་ལུས་འབྱུང་བ་ལྔའི་འཆིང་བའི་རྒྱ་དང་བྲལ་བའི་གནད་ཀྱིས་དེ་ལྟར་ཤར་བ་མཐོང་བ་ཡིན་ནོ། ། ལག་པའི་སོར་མོ་འོད་ལྔ་འཁྲིས་ཤིང་ལུས་ཀྱི་བ་སྤུའི་སྒོ་དང་རྡུལ་ཕྲ་རབ་རེ་རེ་ནའང་སངས་རྒྱས་ཀྱི་ཞིང་ཁམས་ལོངས་སྐུའི་སྙིང་པོ་ཅན་དཔག་ཏུ་མེད་པར་རང་གསལ་བ་ནི་འོད་རྩ་ཕྲ་མོ་རྣམས་སུ་ཡེ་ཤེས་ཀྱི་གདངས་གསལ་བ་ཚད་མེད་པ་སྣང་བ་ནི་ལྷུན་གྲུབ་སྒོ་བརྒྱད་ཤར་བའི་སྣང་བ་ཀུན་འདིར་ལྷག་ཆད་མེད་པར་རང་རྣང་ལ་སྣང་བ་ཡིན་ལ།
དུང་ཁང་ནའང་ཁྲོ་བོའི་དཀྱིལ་འཁོར་དང༌། སྙིང་ནས་ཞི་བའི་དཀྱིལ་འཁོར་དང༌། ལུས་ཀྱི་ཆ་ཤས་ཀུན་ལ་རང་བཞིན་སྤྲུལ་པ་དང༌། འགྲོ་འདུལ་སྤྲུལ་པ་དང༌། སྣ་༼༤༨༣༽ཚོགས་སྤྲུལ་པ་སྣང་བས་སངས་རྒྱས་ཀྱི་ཞིང་ན་རང་སྣང་གི་འགྲོ་བའི་དོན་མཛད་པར་སྣང་ཞིང༌། ཐུགས་རྗེའི་སྒོ་ལས་མངོན་ཤེས་དྲུག་ཚན་རྣམས་དང་ཆོས་ཤེས་པའི་ཤེས་རབ་འཆར་ཞིང༌། དག་པ་ཡེ་ཤེས་ཀྱི་སྒོ་ལས་སངས་རྒྱས་ཀྱི་ཞིང་དག་པ་རང་སྣང་ལོངས་སྐུར་རྫོགས་པ་དང༌། སེམས་ཀྱིས་དྲི་མ་དག་ཅིང་རྡུལ་དང་བྲལ་བ་ཐོབ་པ་དང༌། ས་དང་སོའི་བག་ཆག་རང་དག་པ་སྟེ། ཐལ་འགྱུར་ལས།
ཚད་ཕེབས་ལུས་ཀྱང་འདི་ལྟར་སྟེ། སོ་སོའི་ལུས་ཀྱི་རྡུལ་ཕྲན་ནས་སོགས་རྒྱས་པར་གསུངས་སོ། ། དེས་ན་སྤྱིར་ཐོད་རྒལ་གྱི་སྣང་བ་བཞི་པོ་ཐམས་ཅད་དུ་གོ་དགོས་པའི་གནད་འདི་ཡོད་དེ། ཐོད་རྒལ་གྱི་སྣང་བ་འདི་དག་འཁྲུལ་སྣང་ལས་འདས་པའི་ཆོས་ཉིད་ཀྱི་སྣང་བ་ཡིན་པའི་གནད་ཀྱི་ཡུལ་དམིགས་པ་དག་པ་དེ་ལས་དམིགས་པའི་ཡུལ་ཅན་གྱི་དྲི་མ་སེལ་བ་དང༌། རྒྱུ་མཚན་གང་གིས་ན། དབྱིངས་རིག་གི་སྣང་གི་སྣང་བའི་ཡོན་ཏན་དབང་བཙན་པའི་ཕྱིར། ཡོན་ཏན་དབང་བཙན་གྱིས་ཅི་ཞིག་འབྱུང་ན་ནང་ཤེས་རབ་རང་བྱུང་གི་སྒྲོན་མ་གཅིག་ཆར་དུ་འདྲེན་པའི་ཕྱིར། རང་ཤར་ལས། དམིགས་པ་དག་པའི་ཡུལ་སྣང་ལས། ཡེ་ཤེས་ཚིག་ཆོད་༼༤༨༤༽སྐྱེ་བར་འགྱུར།
ག་པ་ཆིད་ཆོད་སྣང་བ་གི ཡེ་ཤེས་དག་པ་ནམ་མཁའ་ལ། འོད་ལྔ་འགྱུར་མེད་གསལ་བ་ནི། མཐིང་ཀ་རྣམ་པར་སྣང་མཛད་དང་སོགས་ནས་དེ་བཞིན་དག་པའི་སྣང་བའོ། ། ཞེས་དང༌། མུ་ཏིག་ཕྲེང་བ་ལས། དབྱིངས་འདི་ཡང་ཤིང་དྲ་ཆེ་བས། ཆོས་ཉིད་ཡུལ་ལ་རྣམ་དག་པས། གཉིས་ཀའི་ཟུར་ནས་འཆར་བར་འགྱུར། ། དཔེར་ན་ནམ་མཁའི་འཇའ་ཚོན་བཞིན།
དག་པས་ཉོན་མོངས་དྲི་མ་ཟད། ཞེས་སོ། ། ལུང་སྔ་ཕྱི་གཉིས་པོ་ལ་གོ་བ་ཆགས་པ་ཐོད་རྒལ་གྱི་གནད་དུ་ཟབ་པས་འདིར་བཞག་པ་ཡིན། གསུམ་པ་གསང་བ་རིགས་པའི་ཚད་ནི། ཀུན་ཏུ་རྟོག་པའི་སེམས་དང་ཡིད་དང་རྣམ་པར་ཤེས་པ་ནུབ་ནས་མི་རྟོག་པའི་སེམས་རང་རིག་པ་ལ་གསལ་བས་གཞན་གྱི་སེམས་ཤེས་པ་ལ་སོགས་པའི་མངོན་པར་ཤེས་པ་དྲུག་དང༌། བསྒྲིབ་པས་བར་དུ་གཅོད་པའི་ཕ་རོལ་གྱི་ཡུལ་ལ་སོགས་པ་མ་སྨོང་བའི་སྤྱན་དང་སངས་རྒྱས་ཀྱི་ཞིང་ཁམས་དག་པ་ཚད་མོད་པ་མཐོང་བའི་སྤྱན་ཏེ། སྣང་བའི་སེམས་རྣམ་པར་དག་པ་དང༌། སྟོང་པའི་སེམས་དག་པས་ཤེས་རབ་དང་ཏིང་ངེ་འཛིན་བསམ་གྱི་མི་ཁྱབ་པ་དཔག་ཏུ་མེད་པ་ལ་དབང་འབྱོར་བའོ། ། དེའང་སྣང་༼༤༨༥༽བ་གོངས་མ་གཉིས་ཡིད་དང་ཡིད་ཤེས་ཀྱི་དྲི་མ་མངོན་གྱུར་པ་སྦྱང་ནས། འདིར་ནི་ཚོགས་བརྒྱད་ཀྱི་དང་པོ་བདུན་དག་པས་ཕྲ་རགས་ཀྱི་དྲི་མ་ལས་གྲོལ་ཞིང་ལུས་སེམས་ལ་བདག་འཛིན་གི་འབྲེལ་བ་ཆོད་པས།
ཕྱི་སྣང་བའི་ཡུལ་རིགས་པ་ལ་སྣང་ཞིང༌། དེ་ལ་དཔྱོད་པའི་རྣམ་ལེས་ཀུན་གཞི་རྣམ་པར་ཤེས་པ་སྐར་མདའ་ནམ་མཁའ་ལ་རྒྱུག་པའི་ཚོད་ཙམ་སྐད་ཅིག་མ་ལ་དཔྱོད་བྱེད་རང་ཤར་བ་དེ་རང་གྲོལ་བས་གཉེན་པོ་ལོགས་སུ་ཚོལ་མི་དགོས་པར་དག་པ་ནི། སྣང་བ་གོང་མ་གཉིས་ཀྱི་དུས་ན་རླང་ཕྱིར་འཕང་ཤིང་ནང་དུ་མ་བཟུང་བས། རྟོག་པ་སྐད་ཅིག་གཉིས་པར་མི་སྡོད་པའི་རྩལ་འབྱོང་བ་ལས་སོ། ། འདི་ན་རྣམས་ཤེས་ཚོགས་བདུན་སྤང་བར་བཤད་ན། བླ་མ་ཡང་ཏིག་ལས་དག་པ་གསུམ་ན། ཡིད་དང་སྒོ་ལྔ་ཀུན་གཞི་སྤང་བར་གསུང་བས་མི་མཐུན་པ་ཅི་སྙམས་ན། འདིར་ནི་ཉོན་ཡིད་སྤང་བ་དང་དེར་མ་ཟད་ཡིད་ཤེས་དང་སྒོ་ལྔ་གནས་འགྱུར་བ་ལ་དགོངས་པ་དང༌། བླ་མ་ཡང་ཏིག་ལས་ཐེག་པ་ཐུན་མོངས་པ་དང་སྒོ་བསྟུན་ནས་ཡིད་ཤེས་དང་སྒོ་ལྔའི་བག་ཆགས་ཕྲ་བའི་ཆ་སྤང་བ་ནས་བཞག་པས་མི་འགལ་ལོ། ། ལུས་རྡོས་༼༤༨༦༽བཅས་དག་པས་ཟང་ཐལ་ལ།
རྣམ་ཤེས་ཀུན་གཞིའི་ཆ་རྟོག་མེད་ཡུལ་རིག་པ་མེ་སྟག་འཕྲོ་བ་བཞིན། ཕྱིར་ཞིང་སྣང་དེ། ནང་དུ་རིག་སྣང་གི་སྣང་ཆ་གཉིས་མཐོང་བས་ལུས་སེམས་འབྲེལ་བ་ཆེད། ཁམས་གསུམ་དུ་ཕྱིར་མི་ལྡོག་པའི་ས་མཆོག་དཀྱིལ་འཁོར་ཆེན་པོ་གྲུབ་པ་སྟེ། ཐལ་འགྱུར་ལས། དེ་ལྟར་སྣང་བའི་དུས་དག་ནས་སོགས་ནས། སྣང་ཆ་གཉིས་ཀྱི་ཚུལ་དུ་བྱུང་ཞེས་པ་ལ། ཐེག་མཆོག་རིན་པོ་ཆེའི་མཛོད་ནི། འདིའི་དུས་སུ་མཐོང་བྱེད་ཀྱང་ཀུན་གཞིའི་རྣམ་པར་ཤེས་པའི་ཆ་སྐར་མདོའི་མེ་སྟག་འཕྲོ་བ་ལྟ་བུ་དང༌། རིག་པའི་ཐྱེས་ཤེས་རབ་ཀྱི་ཆ་གཉིས་ཡོད་པས་མཐོང་བྱ་ཕྱི་ནང་གཉིས་མཐོང་བའི་ཤེས་པའི་ཆར་བྱུང་བའོ། །
ཞེས་སོ། ། གོང་དུ་བཤད་པའི་ཕྱི་ཞིང་སྣང་མ་དག་པའི་སྒོ་དང༌། ནང་རང་སྣང་དག་པའི་སྒོ་ཡིན་ནོ། ། འོད་གསལ་མཛོད་ལས། དེ་ཡང་རིག་པ་ལ་ཕྱ་བའི་རླུང་མེ་སྟག་འཕྲོ་བ་ལྟ་བུ་དེས་སེམས་ཕྲ་བའི་རྟ་བྱས་ནས་འཁོར་བའི་སྣང་ཆ་མཐོང་བ་མ་འགགས་པའི་རྟེན་བྱེད་ལ། རིག་པ་དངོས་ལ་ཡེ་ཤེས་ཀྱི་རང་གདངས་ཡོད་པའི་ཆོས་མྱ་ངན་ལས་འདས་པའི་མཐོང་ཆ་ལ་འགགས་པས་༼༤༨༧༽སྣང་གཉིས་འཛིན་པ་སྟེ། རྒྱང་ཞགས་ཀྱིས་གཉིས་ཆ་འཛིན་པ་དང་གཅིག་པར་སྣང་ངོ་ཞེས། ། འདི་གཉིས་ཚིག་གིས་ཁྱད་པར་མ་གཏོགས་དོན་ལ་གཅིག་སྟེ། ཚད་ཕེབས་འཕགས་པ་མངོན་དུ་བྱས་དུས་ཀྱི་ཆོས་ཉིད་རིག་པ་ལ་གཉིས་སུ་སྣང་བ་ནུབ་ནས་གཟིགས་པའི་ཤེས་རབ་དང་རིག་གདངས་ཀྱང་གཟིགས་དགོས་པས་དེ་རིག་པར་སྐྱེས་ལ་ཡུལ་ལ་གཡོ་བྱེད་དུ་མ་སྐྱེས་པ་དེ་ཡིན་ལ། རྗེས་ཐོན་སུ་མ་དག་པས་རྡོ་སོགས་རྡོ་བཅས་འདི་མི་སྣང་ཀྱང་ཞིང་ཁམས་དག་པའི་སྣང་བ་ལ་ཡུལ་ཡུལ་ཅན་གྱི་འཛིན་པ་ཤིན་ཏུ་ཕྲ་མོ་ཞིག་ཡོད་པ་དེ་མ་དག་པ་འཁོར་བའི་ཆ་སྟེ་དེ་ཛིན་པ་ཀུན་གཞིའི་རྣམ་ཤེས་ལ་རག་ལས་པའི་ཕྱིར་རོ། །
ཐལ་འགྱུར་ལས། གཉིས་སྣང་ཡུལ་དང་ཡུལ་ཅན་མེད། ཡུལ་ཅན་རག་པ་རང་ཟད་པའོ། ། ཞེས་སོ། ། ཡང་ཡིག་ལས། དེ་ནས་རིག་པ་ཚད་ཕེབས་སྣང་བ་ནི། ཐོག་མ་བར་དང་ཐ་མའི་རིམ་པ་བཞིན། ། མཐོང་སྒོམ་ཞིང་དང་ཏིང་འཛིན་རྫུ་འཕྲུལ་སོགས། ། གོང་ནས་གོང་མཐོང་ཁམས་ཀྱི་ཡོན་ཏན་མཐོང༌། ། ཞེས་དང༌།
ཉོན་ཡིད་ལྡོག་པས་འཁོར་བའི་མྱ་ངན་༼༤༨༨༽བསྒལ། ཞེས་སོ། ། ཡེ་ཤེས་བླ་མ་ན་བསྐྱེད་བསྡུད་ཀྱི་སྣང་ཆ་གཉིས་འཛིན་པའི་དུས་གསུང་བ་ལ། དེང་སང་གོ་བ་ལེན་ཉེས་ཅིག་བྱེད་གིན་འདུག་སྟེ། བསྐྱེད་པ་འཁོར་བ་དང་སྡུད་པ་མྱང་འདས་གཉིས་ལས་གཞན་དུ་གོ་བ་ལེན་རྒྱུ་ལེན་རྒྱུ་མེད་དེ་རྟེན་འབྲེལ་ལུགས་འབྱུང་ལྡོག་ལ་བཏགས་པའི་ཕྱིར་རོ། ། རྒྱུད་ཀྱི་དོགས་པ་ཁོང་ན་གནས་པ་འདི་ཡོད་དོ། ། ཚད་ཕེབས་དུས་སྣང་སྲིད་ཞིང་ཁམས་སུ་ཤར་བས་མ་དག་པའི་སྣང་བ་ཡོད་དམ་མེད་སྙམས་པ་དང༌། ཡོད་ནའང༌། དེ་འཇལ་བྱེད་ཚོགས་བརྒྱད་ཀྱི་སྔ་མ་བདུན་པོ་ནུབ་པ་ན། ཤེས་པ་གང་གིས་འཛིན་ཉམས་པའི་དགོས་པ་དེ་སེལ་བའི་ཕྱིར་གསུང་བའོ། །
བཞི་པ་ཆོས་ཉིད་ཟད་པའི་སྣང་བ་ལ་གཉིས་སྟེ། མདོར་བསྟན་དང་རྒྱས་པར་བཤད་པའོ། ། དང་པོ་ནི་སྔར་ཚད་ཕེབས་ཟླ་བ་ཉ་བ་ལྟ་བུའི་སྣང་བ་ལས། རང་གདངས་དབྱིངས་སུ་ཐིམ་པའི་ཚུལ་ནི། དེ་ལས་ཟླ་བ་མར་འབྲི་བ་ལྟར། ཡང་སྐུ་དེ་ཡང་ཡལ་ནས་ཐིག་ལེ་ལ་ཐུག་པ་སོགས་དང་པོའི་ས་ལ་ངེས་པར་སྣང་བའོ། ། དེ་ནས་རྣོད་བཅུད་ཆགས་གནས་འཇིག་སྟོང་བཞི་ཡི་རིམ་པས་སྣང་བ་བཞིའི་འཇོག་ཚུལ་ལ་གོ་རིམ་གྱིས་སྦྱར་ཏེ། སྐྱེ་རྒ་ན་འཆིའི་འཕེལ་༼༤༨༩༽ཟད་པ་དང་ཡང་མཚུང་ཤིང༌། དེ་དག་མ་ཟད་ན་ཁམས་གསུམ་ལས་མི་གྲོལ་བས་སོ། ། དེ་ལྟར་ཕྱི་སྣོད་གྱི་འཇིག་རྟེན་ཟད་པས་རྟེན་པ་མེད་པས་ལྡོག་པའི་པ་མེད་པའི་གནད།
ནང་བཅུད་ཀྱི་སེམས་ཅན་ཟད་པས་སྐྱེ་རྒྱུན་ཆད་པས། ད་རིག་པ་ཉིད་འཆི་བ་དང་བྲལ་བ་སྟེ། ཆོས་ཟད་ཀྱིས་འབྲས་བུ་སྟེ། འབྲས་བུ་ནི་གང་ཟག་གིས་འདི་ཡིན་འདི་མིན་བརྗོད་པར་དཀའ་སྟེ་བསམ་གྱིས་མི་ཁྱབ་པའི་ཕྱིར། དེའང་ཆོས་ཟད་པ་ནི་ཚད་ཕེབས་ཀྱི་ཚེ་ན། ཕྱི་རོལ་ཡུལ་ན་ལུས་ཀྱི་ཆོས་རྡོས་བཅས་གང་ཡིན་པ་དག་ནས་འོད་གསལ་དུ་སོང་བས་འདིར་ནི་ཀུན་གཞིའི་རྣམ་པར་ཤེས་པའི་ཆོས་སེམས་ཀྱིས་བསྡུས་པ་རྣམས་ཟད་ནས། ཀུན་བཞིའི་ཆ་སྒོ་གསུམ་ནི་ཆོས་ཉིད་དུ་གནས་པ་རྩ་བའི་མ་རིག་པ་དེ་ཡང་ཟད་པར་སྦྱང་བ་དང༌། འཁྲུལ་བའི་ཆོས་ལ་ལྟོས་ན། སྣང་བའི་འོད་གསལ་དེ་སྐྱེ་འཇིག་མེད་པ་ཆོས་ཉིད་དོན་དམ་དུ་གནས་པ་ལས་ཆོས་ཉིད། མ་རིག་པ་དང་སྣང་བའི་འོད་གསལ་གཉིས་པོ་དེ་ཟད་པར་སྦྱོང་བས་ཆོས་ཉིད་ཟད་པར་ཞེས་བྱ་སྟེ།
སྣང་བ་ནི་དེ་སྔ་ལྷུན་གྲུབ་ཀྱི་སྣང་བ་ཡོད་པ་ནང་ཐིམ་༼༤༩༠༽ལ་ཆ་ཆ་ནས་སོང་དས་ཀ་དག་གི་སྣང་བ་སྤྲིན་མེད་པའི་ནམ་མཁའ་ལྟར་ངང་གིས་དག་པ་ལ་དར་གཅིག་གནས་པ་ལ་སྣང་བ་ཞེས་བཏགས་ཀྱང་དངོས་པོ་དང་མཚན་མོའི་སྣང་བ་ལྟ་བུ་ནི་མ་ཡིན་ནོ། ། འདི་ཡི་དུས་ན་ཆོས་ཙམ་དུའང་དམིགས་པ་མེད་པས་ཆོས་ཉིད་ཟད་པ་སྟེ། ཆོས་ཅན་ཡུལ་དང༌། ཆོས་ཉིད་དེའི་སྟོང་པ་འཛིན་ཆ་ཡུལ་ཅན་གྱིས་བསྡུས་པ་ཁམས་གསུམ་པའི་སེམས་སེམས་བྱུང་ཀུན་གཞི་དང་བཅས་པ་ལྡོག་པའི་དུས་སོ། ། ཟད་ལུགས་ནི། རིམ་གྱིས་དང༌། གཅིག་ཆར་གཉིས་ལས། རིམ་གྱིས་པ་ནི་སྣང་བཞི་ཚད་དུ་ཕྱིན་པའི་དུས་སོ། ། གཅིག་ཆར་ཟད་པ་ནི། དང་པོ་ཆོས་ཉིད་མངོན་གསུམ་མཐོང་ནས་གོམ་པར་བྱས་པས་ཉམས་པར་ལ་གཉིས་ལ་མ་ལྟོས་པ་ཟད་པ་ཡང་ཡོད་དེ་འདི་ནི་བློ་མཆོག་གཅིག་ཆར་བ་ཞེས་བྱ་སྟེ། །
དེ་ཡང་སྔོན་སྦྱང་ལས་འཕྲོ་ཅན་སུམ་ལ་གུས་པ་གཞན་ལས་ཁྱད་པར་བ་རེ་རེ་ཙམ་གྱིས་ཟད་ལུགས་སྲིད་མཐའ་མ་བཀག་པ་ཙམ་མོ། ། དེ་ལ་ཁ་ཅིག་སྟོང་གཟུགས་འཁྲུལ་སྣང་དུ་འདོད་པ་དང༌། དོན་དམ་དུ་འདོད་པ་གཉིས་ཀ་ལ་ཡིན་སྟེ། སྙིང་པོའི་རང་གདེངས་ཡིན་པས་འཁྲུལ་བ་ལ་༼༤༩༡༽ལྟོས་ནས་སྙིང་པོའི་རང་གདངས་ཡིན་པས་ལ་འཁྲུལ་ལ། རིག་གདངས་ཕྱི་ཤར་ཡིན་པས་དོན་དམ་དངོས་སུ་མི་འཐད་དེ། སྙིང་པོའི་རང་གདངས་ཡིན་ཀྱང་ཕྱིར་སྣང་ཟད་དགོས་པའི་གནད་ནི་རིག་པ་གཡོ་བྱེད་ཀྱི་རླུང་དང་བྲལ་ནས་ངོ་བོ་ནང་དབྱིངས་སུ་བཙན་པ་ཟིན་དགོས་པའི་ཕྱིར་རོ། ། གཉིས་པ་རང་བཞིན་རྒྱས་པ་བཤད་པ་ལ། ངོ་བོ། ངེས་ཚིག རང་བཞིན།
ཆོས་ཉིད། ས་མཚམས་དང་ལྔ་ལས། ཆོས་ཉིད་ཟད་པའི་ངོ་བོ་ནི། ཕྱི་འོད་ལྔའི་སྣང་བ་སྐུ་དང་བཅས་པ་ཟད་ནང་རྡོས་བཅས་རྟོག་ཚོགས་དང་བཅས་པ་ཟད། ཉམས་སྣང་གི་ཡུལ་ཟད་དོ། ། ཀ་དག་གི་སྣང་བ་ནམ་མཁའ་ལྟ་བུའི་ངང་ལ་གནས་པའོ། ། གཉིས་པ་ངེས་ཚིག་ནི། ཆོས་ཞེས་པ་ལུས་ངག་སེམས་ཀྱི་འཚོགས་པའི་ཉོན་མོངས་དང་བཅས་པ་ཡིན་ལ། ཉིད་ནི་སྦྱོང་བྱེད་ལམ་གྱི་སྣང་བ་འདོལ་བསྒོམས་པའི་ཆ་དང་བཅས་པ་སྟེ། ཟད་པ་ནི་སྟོང་པ་སྟེ།
བློའི་སྒོམ་པ་ཡུལ་སྣང་དང་བཅས་པ་རང་ལོག་ནས་མེད་ལ། ཅི་དམིགས་པའོ། ། གསུམ་པ་རང་བཞིན་ནི། ཕྱི་ནང་གི་སྣང་སེམས་ཟད་དེ་ནམ་མཁའ་སྔོ་སྐྱའི་༼༤༩༢༽གདངས་ལྟར་ཀ་དག་གི་རང་གདངས་ཙམ་ལ་སྤྱོད་པའོ། ། བཞི་པ་ཆོས་ཉིད་ལ་གཉིས་ལས། སྣང་བའི་ཆོས་ཉིད་ནི། ཕྱི་ནང་རྡོས་བཅས་ཟད་པས་རྩ་རླུང་ཟད། དེ་ཟད་པས་སེམས་ལ་བརྟེན་པའི་བག་ལ་ཉལ་ཀུན་ནས་ལྡང་བའི་མཚན་ཉིད་ཅན་གྱི་དྲི་མ་ཕྲ་བ་ས་བོན་གྱི་ཆ་རྣམས་ཟད་དེ། རྒྱུན་གྱི་ཏིང་ངེ་འཛིན་ལ་གནས་ནས་ཆོས་ཉིད་ཀྱི་འཁོར་ལོ་ལས་མི་འདའ་ཞིང༌། སྤྱན་དང་མངོན་ཤེས་ཆེན་པོ་ལ་རང་དབང་བསྒྱུར་བས་ཁམས་གསུམ་ཆོས་ཀྱི་རྒྱལ་པོའི་རྒྱལ་ཚབ་དུ་དབང་ཐོབ་པ་ལ།
ཀུན་གཞི་ཕྲ་མོ་ཤེས་བྱའི་སྒྲིབ་པ་རབ་ཆད་པོ་དར་དཀར་གྱི་ཡོལ་བས་ཆོད་པ་ཙམ་ལ་གཏོགས་སྒྲིབས་པ་མེད་པས། ལམ་གྱི་ཆོས་ཟད་པའི་འབྲས་བུ་སྐྱེའོ། ། དེ་བསལ་ནས་སངས་རྒྱས་ཀྱིས་ས་སྒྲིབས་པ་མཐའ་དག་དང་བྲལ་ནས་དབྱིངས་འབྲས་བུའི་ཆོས་ཉིད་ཟད་པ་ཀ་དག་གི་ཆོས་སྐུར་འཇུག་པ་རབ་ཏུ་ཞི་བའོ། ། སྟོང་པའི་ཆོས་ཉིད་ནི། རྩ་རླུང་རག་པ་ཟད་པས་སེམས་སེམས་བྱུང་ཟད་དེ་སྐུ་དང་ཡེ་ཤེས་ཀྱི་སྣང་ཆ་ཚད་ཕེབས་ཟླ་བ་ཉ་བ་ལྟ་བུ་ནང་དབྱིངས་སུ་ནུབ་ནས་ཀུ་དག་གི་སྣང་བ་ལ་གནས་པས། ཆོས་སྐུའི་སྣང་བ་ཏེ་འབྲས་བུའི་ཆོས་ཉིད་༼༤༩༣༽རང་སྣང་བ་ཞེས་བྱའོ། ། འབྲས་བུའི་ཀ་དག་ལ་སྐུ་དང་ཡེ་ཤེས་མེད་པར་འདོད་པའི་སྙིང་ཐིག་པ་བྱུང་བས། དེ་ནི་ནོར་པ་ཆེན་པོ་སྟེ། ཕྱིར་སྣང་གདངས་ཀྱིས་སྐུ་དང་ཡེ་ཤེས་ཤེལ་འོད་ནང་དུ་ནུབ་པ་ལྟ་བུའི་ཆ་ལ། རྒྱུད་ལས་སྐུ་དང་ཡེ་ཤེས་མེད་པ་དང་སོགས་གསུང་ཀྱང༌།
དོན་ལ་ནང་དབྱིངས་སུ་མེད་ན་ལྷུན་གྲུབ་དང་འགལ་བ་དང༌། འདུས་མ་བྱས་ཡིན་པས་ཕྱིས་མེད་གཏན་བརླག་ཏུ་སོང་བས་འགལ་བ་དང༌། ཡང་དབྱིངས་ལས་སྐུ་དང་ཡེ་ཤེས་ཀྱི་འཆར་གཞི་ལས་སེམས་ཅན་གྱི་དོན་འབྱུང་བ་དང་འགལ་བ་དང༌། ཀུན་ཏུ་བཟང་པོ་གཞིའི་དབྱིངས་དག་པ་མཐར་ཕྱིན་ནས་སེམས་ཅན་དང་སངས་རྒྱས་ལམ་སྟོན་པའི་ཐུགས་རྗེ་དང་མཛད་པ་བསྟན་པ་དང་འགལ་བ་ལ་སོགས་པའི་སྐྱོན་ཡོད་པས་ཉེས་ཆ་དེ་ལྟ་བུ་ཁས་བླངས་བར་མི་འོས་སོ། ། ལྔ་པ་ས་མཚམས་ནི། ཚད་ཕེབས་ཡོལ་ནས་ཟད་པའི་མགོ་རྩམ་དུས་ན་རང་གི་རྐང་ལག་བཞིའི་སོར་མོ་ལྔར་གསལ་བ་ཙམ་ཡོད་པས། སྐབས་འདི་ནས་ནང་དབྱིངས་སུ་ཕར་འཇུག་པ་དང༌། ཕྱིར་སྣང་དུ་ཚུལ་ལྡོག་པའི་ས་མཚམས་ཡོད་དེ། དེའང་སྐུའི་རྣམ་པ་དེས་སེམས་ཀྱི་དོན་དངོས་སུ་རྒྱ་༼༤༩༤༽ཆེར་མི་འབྱུང་ན། སོར་མོའི་འོད་ལ་རིག་པ་གཏད་པས་ཕྱི་སྣང་དང༌།
རང་ལུས་ཀྱི་འོད་གསལ་རྣམས་ནང་དབྱིངས་སུ་ཇེ་ཐེམས་ལ་འགྲོ་ཞིང༌། ཐད་ཀའི་དངོས་སྣང་མཐིང་ཀ་དག་པ་ཙམ་ལས། འོད་ལུས་སུ་ཡལ་བ་ཤེལ་འོད་ནང་དུ་ཐིམ་པ་ལྟར། ལུས་དང་སྣང་བའི་རང་གདང་ཀྱང་ལོག་སྟེ། ནང་གསལ་ལྷུན་གྲུབ་ཆེན་པོར་སྐུ་དང་ཡེ་ཤེས་གཏིང་གསལ་ཙམ་ལ་རིག་པ་བཞུགས་དུས། ཕྱིར་སྣང་མཐིང་ཀར་སྣང་བའི་ཆ་ཙམ་ཡང་མེད་པར་རིག་པ་ཆོས་སྐུར་སངས་རྒྱས་ཏེ་བཞུགས་སོ། ། ཕྱིར་སྣང་དུ་ཚུར་ལོག་ན། སྐུ་དེས་སངས་རྒྱས་ཀྱི་མཛད་པ་དང་མཚུངས་པར་འགྲུབ་པའི་དུས་ཏེ། དེའང་སྐྱེ་བ་དང་འཇུག་པ་ལ་དབང་བ་ལས་རིག་པ་སེམས་ཅན་ལ་ཐུགས་རྗེས་གཏད་པས་ཅི་ཡང་མེད་པ་ཀ་དག་གི་སྣང་བ་དེ་རང་ལོག་ནས། འཁྲུལ་སྣང་གི་སྣང་བ་འདི་མེ་ལོང་གི་གཟུགས་བརྙན་ལྟར་སྣང་ཞིང༌།
རང་གི་སྐུ་དེ་ཡང་ཆུ་ཟླ་ལྟར་ཡེ་ཤེས་སྒྱུ་མའི་སྐུར་རང་སྣང་ཟང་ཐལ་བས་འབྱུང་བའི་གནོད་པ་དང་བྲལ་བའི་རྡོ་རྗེའི་སྐུ་ཐོབ་སྟེ། སེམས་ཅན་གྱི་དོན་དུ་འཕོ་བ་ཆེན་པོའི་སྐུར་བཞེངས་པའོ། ། གཞན་གྱིས་མིག་མ་དག་པས་རྡོས་བཅས་ལས་༼༤༩༥༽ཟང་ཐལ་དུ་མི་མཐོང་ངོ༌། ། དེ་ནས་སྐྱེ་བ་དང་འཇུག་པ་གཉིས་ལ་དབང་ཐོབ་པས། སྐད་ཅིག་ལ་སངས་རྒྱས་ནའང་རྒྱར་ཡོད་ལ། སེམས་ཅན་གྱི་དོན་རྟེན་དེས་འཁོར་བ་ལ་སྟོང་བར་མཛད་ནའང་རང་དབང་འབྱོར་བའོ། ། དེ་ཡང་སྐྱེ་བ་ལ་དབང་བ་ནི། ནང་དབྱིངས་སུ་འཇུག་ཁར་སེམས་ཅན་སུམ་སྟོང་ལ་རིག་པ་བཅུག་པས་དུས་གཅིག་ལ་གྲོལ་བའི་མཐུ་ཐོབ་ལ། ལུས་ཀྱི་སྲིན་བུ་རྣམས་ཀྱང་འོད་དུ་དེངས་པའོ། ། སྐྱེ་བ་ལ་རང་དབང་བས་གང་ཅི་འདོད་པར་སྤྲུལ་ནས་སེམས་ཅན་གྱི་དོན་ལྷུན་གྲུབ་ཏུ་བྱེད་པའོ། །
འཇུག་པ་ལ་རང་དབང་ཐོབ་པས། བེམ་པོ་ལ་རིག་པ་བཅུག་ནའང་འགུལ་བ་དང་སྐད་འབྱིན་པར་བྱེད་དོ། ། པདྨ་དང་དཔག་བསམ་གྱི་ཤིང་དང་ནོར་བུ་ལསོགས་པ་ལས་ཆོས་ཀྱི་སྒྲ་འབྱུང་བས་སེམས་ཅན་ཐམས་ཅད་སྨིན་པ་དང༌། ཟས་གོས་ཀྱི་ཆར་འབེབས་པར་བྱེད་དོ། ། འདི་གཉིས་ཟད་པའི་རྗེས་ནང་དབྱིངས་སུ་འཇུག་ཁ་མ་དེར་ཐོབ་པས། སེམས་ཅན་གྱི་དོན་དུ་ཚུར་མི་ལྡོག་ན་བར་དོའི་སེམས་ཅན་སུམ་སྟོང་ཅིག་ཆར་དུ་གྲོལ་བར་བྱས་ནས་སྐྱེ་འཇུག་དུ་མས་བསྐལ་པ་ཞིང་གི་རྡུལ་སྙེད་དུ་སེམས་ཅན་གྱི་དོན་པའི་གཏེར་༼༤༩༦༽དང༌། ནོར་བུ་དང༌། ཆོས་ཀྱི་རྣམས་གྲངས་ལ་སོགས་པས་དུས་རིང་པོ་ཞིག་ན་ཕན་པ་འགྲུབ་ནའང་དེའི་ཐབས་ལ་སྐད་ཅིག་ཀྱང་ཡོལ་བ་མེད་པས། གཞན་ལས་ཐུགས་རྗེ་སྨད་དུ་བྱུང་བ་དང༌། ཕྲིས་གྱི་གཟིགས་པ་འཇུག་པའི་ཕྱིར།
པདྨ་དང་བཱི་མ་བཞིན་ནོ། ། ཡང་ཡིག་ལས། དེ་ནས་ཆོས་ཉིད་ཟད་པའི་སྣང་བ་ནི། ། རབ་དག་པ་གསུམ་ཀུན་རྟོགས་དྲི་མའི་ཚེ། ། མངོན་སུམ་ཟད་ཕྱིར་རྡོས་བཅས་ལུས་ཟད་ཕྱིར། འཁྲུལ་སྣང་ཟད་ཕྱིར་ཟད་པ་ཞེས་འདི་བརྗོད། ། སྣང་བ་ཡེ་ཤེས་འོད་གསལ་ཆེན་པོ་སྟེ། ། ཡིད་དང་འཛིན་དང་རྣམ་པར་རྟོག་པ་ནུབ། ། ཞིང་དང་ཡེ་ཤེས་ཆོས་ལ་རང་དབང་ཐོབ། ། དེ་ཕྱིར་སྒོམ་ལམ་ཆོས་ཉིད་ཟད་པ་ནི། །
རྩོལ་བས་བསྒོམས་མེད་རང་བཞིན་ཤུགས་ཀྱིས་བགྲོད། ། ཞེས། བརྒྱད་པར་ཡིད་ཤེས་ལྡོག་པས་མི་རྟོག་ཐོབ། ། སྒོ་ལྔའི་རྣམ་ཤེས་ལྡོག་པས་ཞིང་ཁམས་དག ། བཅུ་པར་ཀུན་གཞིའི་རྣམ་ཤེས་ལྡོག་པ་ཡི། ། ཡེ་ཤེས་ཕ་རོལ་ཕྱིན་མཆོག་གཟུངས་སྤྲིན་ལྡན། ། ཟད་པའི་པར་རྫོགས་རྒྱུན་མཐའི་སྐད་གཅིག་ལ། སློབ་ལམ་༼༤༩༧༽ལྡོག་པས་ཀུན་གཞིའི་བག་ཆགས་ཀྱི། ། ས་ཡང་རྡོ་རྗེ་ལྟ་བུའི་ཏིང་འཛིན་མཆོག ། རབ་ཏུ་ཐོབ་པས་དྲི་མ་ཀུན་དང་བྲལ། །
ཞེས་སོ། བཞི་པ་མཐའ་རྟེན་གྱི་མན་ངག་ལ་བཞི་སྟེ། དང་པོ་མི་འགུལ་བ་གསུམ་གྱིས་གཞི་བཅའ་བ་ནི། དེ་ལྟར་ཉམས་སུ་ལེན་པའི་དུས་ན། ལུས་མི་འགུལ་བ་བཞུགས་སྟངས་གསུམ་ལས་མི་འདའ་བར་བྱས་པས། རྩ་རླུང་ཐད་པོར་གནས་པས་རྟོག་པ་རང་འགགས་པའོ། ། མིག་མི་འགུལ་བར་གཟིགས་སྟངས་གསུམ་དང་མི་འབྲལ་བར་བྱས་པས་མངོན་སུམ་ཡུལ་ལ་གསལ་བས་ཡིད་དཔྱོད་ཚིག་གི་སྒྲོ་འདོགས་དང་བྲལ་བའོ། ། རླུང་རིགས་མི་འགུལ་བར་དམ་པར་བརྟེན་པས་ཆོས་ཉིད་རང་ངོར་གནས་སྟེ་མ་བུ་དབྱེར་མེད་དུ་འདྲེས་ནས། གདོད་མའི་དབྱིངས་སུ་གནས་པའི་དགོས་པ་ཡོད་དོ། ། གཉིས་པ་སྡོད་པ་གསུམ་ནི།
དེ་ལྟར་བྱས་པས། ཕྱི་སྣང་བ་སྡོད་པས་རྐྱེན་ངན་གྲོགས་སུ་འཆར། ནང་སྒྱུ་ལུས་སྡོད་པས་འཁྲུལ་པའི་བྱ་བ་དང་བྲལ། གསང་བ་རླུང་སེམས་སྡོད་པས་རྣམ་རྟོག་སྐྱེ་མི་སྲིད་པའོ། ། འདི་ཡི་སྐབས་སུ་ཚད་རྨི་ལམ་གྱིས་བཟུང་བ་དང་༼༤༩༨༽རྟགས་ལུས་ངག་ལ་འཆར་བ་གཉིས་ལས། དང་པོ་ནི། བརྩོན་འགྲུས་རབ་ལ་རྨི་ལམ་གཏན་ནས་འགགས། འབྲིང་གིས་རྨི་ལམ་ངོ་ཤེས་ཐ་མས་དགེ་བར་འགྱུར་རོ། ། གཉིས་པ་ལ་བཞི་ལས། ཆོས་ཉིད་མངོན་གསུམ་གྱི་དུས་ན།
ལུས་རུ་སྦལ་མཁར་གཞོང་དུ་བཅུག་པ་ལྟར་འདུག་སྟངས་ལས་འབྲལ་མི་ཕོད། ངག་ལྐུག་པ་ལྟར་བརྗོད་དུ་མེད་པ་དང༌། སེམས་མཁྲོ་སྙི་མ་ཟིན་པ་ལྟར་རྣམ་ག་འཕྲོ་བ་ལྟར་སྣང་ཡང་གཞི་ལས་མ་གཡོས་པའོ། ། ཉམས་གོང་འཕེལ་དུས་ན། ལུས་སྐྱེས་བུ་ནད་ཀྱི་གདུང་བ་ལྟར་རྒྱན་དང་བྱེ་དོར་མེད་པ། ། ངག་སྨྱོན་པ་ལྟར་ཟང་ཐལ་རྗེས་མེད། སེམས་དུག་ནད་ཀྱི་ཟིན་པ་ལྟར་རྟོག་པའི་འཕྲོ་འདུ་ཆད་པའོ། ། རིག་པ་ཚད་ཕེབས་ཀྱི་དུས་ན། ལུས་གླང་པོ་འོད་དུ་བྱིང་བ་ལྟར་སྐད་ཅིག་གི་རེ་བྲག་ལ་ཐོག་མེད་དུ་འགྲོ། ངག་གྲུལ་བུམ་གྱི་ཕྲུ་གུ་ལྟར་སྙན་ཞིང་ཡིད་དུ་འོང༌།
སེམས་སྙིང་ལ་མདས་ཟིན་པ་ལྟར་དྲན་བསམ་གྱི་འཕྲོ་འདུ་ཆད་པའོ། ། ཆོས་ཉིད་ཟད་པའི་དུས་ན། ལུས་དུར་ཁྲོད་གྱི་རོ་ལྟར་དགག་སྒྲུབས་ཀྱི་འཁྲུལ་བ་མེད། ངག་བྲག་ཆ་ལྟར་༼༤༩༩༽གཞན་གྱི་རྗེས་སུ་ཟློས་པ་དང༌། སེམས་རིམ་ནད་བྱང་བའི་སྐྱེས་བུ་ལྟར་དྲན་བསམ་དབྱིངས་སུ་དག་ནས་རིག་པ་རང་གསལ་དུ་གནས་པའོ། ། གསུམ་པ་ཐོབ་པ་གསུམ་ནི། ཕྱི་སྣང་བ་ལ་དབང་ཐོབ་པས་སྣང་རྐྱེན་ཞི་སུམ་གྲོལ། ནང་ཕུང་པོ་ལ་དབང་ཐོབ་པས་སྒྱུ་ལུས་འོད་གསལ་དུ་གྲོལ། གསང་བ་དབྱིངས་རིག་ལ་དབང་ཐོབ་པས་འཁྲུལ་རྟོག་རང་འགགས་པའོ། ། བཞི་པ་གདེངས་བཞི་ནི།
ཡར་སངས་རྒྱས་ཐོབ་ཏུ་རེ་བ་དང༌། མ་ཐོབ་ཀྱི་དགོས་པ་མེད་དེ་རིག་པ་ཡེ་ནས་སངས་རྒྱས་པར་རྟོགས་པའི་ཕྱིར། མར་འཁོར་བར་མི་སྐྱེ་བའི་རེ་བ་དང༌། སྐྱེས་ཀྱི་དོགས་པ་མེད་དོ། ། མ་རིག་པ་གཞི་ལ་དག་པས་འཁོར་བ་འཁྱམས་མཁན་མེད་པར་རྟོགས་པའི་ཕྱིར། དེ་ལྟར་སྣང་བཞི་མཐའ་རྟེན་དང་བཅས་པ་ཡོངས་སུ་རྫོགས་པའི་བར་ལ་ས་ལམ་གྱི་རྫོགས་ཚུལ་གཉིས་ཏེ། ཕྱི་རྒྱུའི་ས་བཅུའི་དོན་ཚང་བར་རྫོགས་ཚུལ་དང༌། ནང་འབྲས་བུ་སྣང་བའི་ས་བཅུ་དྲུག་རྫོགས་ཚུལ་ལོ། ། དང་པོ་ནི་རང་ཤར་ལས། ས་ཞེས་དབྱེ་བ་གུད་ན་ཡོད་པ་མ་ཡིན་ཏེ།
བདེན་པ་མཐོང་བའི་གང་ཟག་གཅིག་༼༥༠༠༽ལ་ས་རྣམས་རྫོགས་ནས་ཡོད་དོ། ། དེའང་ངོ་སྤྲོད་བསྟན་པའི་གང་ཟག་དེ་དང་པོར་བདེན་པ་མཐོང་བའི་དུས་ན་དེ་ལ་དགའ་བ་སྐྱེས་པ་ནི་ས་དང་པོ་རབ་ཏུ་དགའ་བའི་ས་ནོན་པའོ། ། དེ་ལ་རང་གི་སྣང་བ་ཡིན་པར་ཤེས་པ་ནི་གཉིས་པ་དྲི་མ་མེད་པའི་ས་ནོན་པའོ། ། དེ་ནས་དེ་ལ་གོམ་པ་ནི། གསུམ་པ་འོད་བྱེད་པའི་ས་ནོན་པའོ། ། དེ་ནས་འདི་ལ་གོམ་ནས་འོད་ཀྱི་སྣང་བ་ཆེར་མཐོང་བ་ནི་ས་བཞི་པ་འོད་འཕྲོ་བའི་ས་ནོན་པའོ། ། དེ་ནས་ཡེ་ཤེས་ཀྱི་སྣང་བ་མཐོང་བ་དེ་ལ་གོམ་ནས་ཉོན་མོངས་པ་ཐམས་ཅད་རང་བཞིན་གྱིས་སྦྱངས་ནས་ཡེ་ཤེས་མཐོང་བ་ནི་ལྔ་པ་སྦྱང་དཀའ་བའི་ས་ནོན་པའོ། ། དེ་ནས་འོད་ལས་ཐལ་བའི་སྐུ་མངོན་དུ་གྱུར་པ་ནི་དྲུག་པ་མངོན་དུ་གྱུར་པའི་ས་ནོན་པའོ། ། དེ་ནས་གོམས་པ་མཐར་ཕྱིན་ནས་ཉོན་མོངས་པ་རིང་དུ་སོང་བ་ནི་བདུན་པ་རིང་དུ་སོང་བའི་ས་ནོན་པའོ། ། དེ་ནས་སྣང་བའི་ཡོན་ཏན་ཡོངས་སུ་རྫོགས་པ་སྟེ་རྣམ་པར་རྟོག་པ་མི་གཡོ་བ་ནི་བརྒྱད་པ་མི་གཡོ་བའི་ས་ནོན་པའོ། །
དེ་ནས་དཀྱིལ་འཁོར་ཡོངས་སུ་རྫོགས་པ་ནི་དགུ་པ་ལེགས་པའི་བློ་གྲོས་ཀྱི་ས་ནོན་པའོ། ། ༼༥༠༡༽དེ་ནས་ཡེ་ཤེས་ཀྱི་སྣང་བ་ལ་རང་གི་ཤེས་པ་ཟིན་ནས་སྣང་བ་ལྷུག་པར་ཤར་བ་ནི། ཆོས་ཐམས་ཅད་ཀྱི་སྤྲིན་ལྟ་བུར་མཐོང་ནས་གོལ་བས་ས་བཅུ་པ་ཆོས་ཀྱི་སྤྲིན་ནོན་པའོ། ། དེ་ནས་གང་ཟག་བདེན་པ་མཐོང་བས་སྦུབས་འདི་ཉིད་མ་བོར་བར་ས་ནོན་པའོ། ། ཞེས་སོ། ། གཉིས་པ་སྣང་བཞིའི་རིམ་པ་སྟེ། ཆོས་ཉིད་མངོན་སུམ་གྱི་སྣང་བ་མཆེད་པ་མིག་ཉེ་བར་མཆེད་པ་མིག་གི་དེ་ཁོ་ན་ཉིད་དོ། ། ཐོབ་པ་ལུ་གུ་རྒྱུད་མཐོང་བ། དེ་ཉེ་བར་ཐོབ་པ་དེ་ལ་གོམ་པ་རྙེད་པའོ། ། ཉམས་གོང་འཕེལ་གྱི་སྣང་བ་མཆེད་པ་འོད།
ཉེ་བར་མཆེད་པ་ཐིག་ལེ་ཐོབ་ས་ཁ་དོགས་ལྔར་གསལ་བ། ཉེ་བར་ཐོབ་པ་འགུལ་བ་དང་འཁྲིག་པའི་ཟེར་སྣ་ཚོགས་སུ་འབར་བའོ། ། རིག་པ་ཚད་ཕེབས་ཀྱི་སྣང་བ་མཆེད་པ་སྐུ་རྐྱང་བ། ཉེ་བར་མཆེད་ཡབ་ཡུམ་འབྲེལ། ཐོབ་པ་ཚོམ་བུ་ལྔ་ལྔར་སྣང་བ། ཉེ་བར་ཐོབ་པ་དཀྱིལ་འཁོར་རྫོགས་པའོ། ། ཆོས་ཉིད་ཟད་པའི་སྣང་བ་མཆེད་པ་སྐུ་དང་ཡེ་ཤེས་ལ་ཡི་གནས་པ། ཉེ་བར་མཆེད་པ་སྟོང་པ་གཏད་པ་མེད་པ། ཐོབ་པ་༼༥༠༢༽བརྗོད་དུ་མེད་པ། ། ཉེ་བར་ཐོབ་པ་ལྟར་མེད་པའི་ཆོས་ཉིད་གང་དུའང་མ་གྲུབ་པའོ། །
དེ་ལྟར་སྣང་བའི་ས་བཅུ་དྲུག་ཡོངས་སུ་རྫོགས་པ་ལས་ཆོས་སྐུ་ཀ་དག་གི་སར་གཤེགས་པ་ནི་མགོན་པོ་རྡོ་རྗེ་འཆང་གི་ས་སྡེ་ཡོན་ཏན་གྱི་ཆ་དབྱེ་བས་ཐ་དད་པའི་རིམ་པ་རྣམས་སོ། ། རྩ་བའི་དགུ་པ་ཉམས་སུ་བླང་བ་དག་གི་རྟོགས་ངེས་པ་ནི་ཡི་དམ་ཕྱི་ནང་གི་རྟགས་ཁྱད་པར་ཅན་མེད་པར་རྟགས་འགའ་ཙམ་ཡོད་ཀྱང་མ་ངེས་པའི་རྟགས་ཅན་ཡིན་པས་གྲོལ་བར་མི་འགྱུར་ལ། ཕྱི་ནང་གི་རྟགས་ངེས་སོ་ཅན་ནི་ལ་དེ་བར་གྲོལ་ཚད་དུ་ཡོད་དེ། འདི་ལྟར་རྟགས་ཡོད་ཙམ་ལ་གྲོལ་བས་མ་ཁྱབ། གྲོལ་བ་ལ་རྟགས་མེད་པའི་ཁྱབ་པའི་ཕྱིར་དམགས་བསལ་ཤེས་པ་སྤྱིར་བཏང་ནས། རིན་པོ་ཆེ་སྤུང་པའི་རྒྱུ་འབྲས་མི་འགྱུར་ལྟ་བའི་གདེངས་ཆེན་བཞེས། ཡི་ལྡོག་ཡེ་ཤེས་ཚད་ཀྱང་བཟུང༌། ཞེས་སོ། ། ཚེ་འདིར་ཉམས་སུ་བླང་བས་བརྩོན་འགྲུས་རབ་རྣམས་གྲོལ་བའི་རྟགས་ཚད་དང་བར་དོར་གྲོལ་བའི་རྟགས་ཚད་དང༌། རང་བཞིན་སྤྲུལ་པར་ཕུགས་འབྱིན་པའི་རྟགས་ཚད་ངེས་པ་སྟེ།
རྡོ་རྗེ་སེམས་དཔའ་སྙིང་གི་མེ་ལོང་ལས། ཀྱེ་གྲོགས་པོ་དག་བསྟན་པ་འདི་༼༥༠༣༽ལ་གནས་པའི་གང་ཟག་རྣམས་ལ་འདི་བཞིན་དུ་ལུང་སྟོན་ཅིག སྐྱེ་བུའི་མྱ་ངན་ལས་འདས་པའི་མྱ་ངན་ལས་འདས་པའི་སྔ་ལྟས་འདི་རྣམས་འབྱུང་སྟེ། གཅིག་པུར་བསྡད་ན་ཉམས་སུ་དགའ་བ་དང༌། ལུས་ཤིང་བལ་གྱི་འདབ་མ་བཞིན་དུ་ཡང་བ་དང༌། འདི་དང་འགྲོགས་སྙིང་མི་འདོད་པ་དང༌། ནམ་མཁའ་ལ་འཕུར་བ་སྒོས་བྱེད་པ་དང༌། སྣང་བ་འདི་འགགས་ན་དགའ་བའི་འདུ་ཤེས་དང༌། ལུས་དང་སྲོག་ལ་མི་ཆགས་པ་དང༌། སྣང་བ་འདི་གང་ལའང་ཡིད་མི་འཇུག་པ་དང༌།
ཤེས་པ་མ་བྱིང་བར་གསལ་བ་དང༌། ཤེས་པ་ངང་གིས་དལ་བ་དང་འགྲོགས་ན་བདེ་བ་དང༌། ཉོན་མོངས་པ་གང་གིས་ཀྱང་ལྡང་མི་ནུས་པ་དང༌། ཉོན་མོངས་ལངས་ཀྱང་རྟག་པར་མི་འཛིན་པ་དང༌། གཟུགས་སྡུག་པ་ལ་ཆགས་པ་མི་སྐྱེ་བ་དང༌། མི་སྡུག་པ་ལ་ཞེ་སྡང་མི་སྐྱེ་བ་དང༌། ཏིང་ངེ་འཛིན་གྱིས་ནུས་པས་ཟས་སྐོམས་ཀྱི་འདུ་ཤེས་མི་སྐྱེ་བ་དང༌། མི་དང་འགྲོགས་ན་ཡང་ཕ་རོལ་གྱི་སེམས་དང་མཐུན་པར་བྱེད་པ་སྟེ། དེ་རྣམས་ཚེ་འདིར་ཡོངས་སུ་མྱ་ངན་ལས་འདའ་བའི་སྔ་ལྟས་སོ། ། མྱ་ངན་ལས་འདས་དེ་ཡང་གཉིས་ཏེ།
ཡང་དག་པར་རྫོགས་པར་སངས་རྒྱས་པ་དང༌། མངོན་པར་རྫོགས་པར་སངས་རྒྱས་པའོ། ། དེ་ལ་༼༥༠༤༽ཡང་དག་པར་རྫོགས་པར་སངས་རྒྱས་པ་ནི་ཕུང་པོ་ལྷག་མ་མེད་པར་སངས་རྒྱས་སོ། ། མངོན་པར་རྫོགས་པར་སངས་རྒྱས་པ་ནི་སྐྱེས་བུ་དེ་ལ་འོད་དང་སྒྲ་དང་གདུང་དང་ས་གཡོ་བ་ལ་སོགས་པ་འབྱུང་བའོ། ། འོད་ལ་གཉིས་ཏེ། འོད་ཁྱིལ་གྱི་ཚུལ་དུ་འབྱུང་བ་དང༌། འོད་གྱེན་ལ་འགྲེང་སྟེ་སྐས་ཀྱི་ཚུལ་དུ་ཟུག་པ་འབྱུང་བའོ། ། འོད་ཁྱིལ་ལྟར་འབྱུང་བ་དེ་ནི་ཞག་ལྔ་ནས་བརྟན་པ་ཐོབ་སྟེ་མངོན་པར་རྫོགས་པར་འཚང་རྒྱའོ། ། འོད་སྐས་ལྟར་འབྱུང་བ་ནི། ཞིག་བདུན་ན་མངོན་པར་རྫོགས་པར་འཚང་རྒྱ་བའོ། །
སྒྲ་ལ་ཡང་གཉིས་ཏེ། འུར་གྱིས་བྱུང་ན་ཞག་བདུན་ན་མངོན་པར་རྫོགས་པར་འཚང་རྒྱ་བའོ། ། ཐུག་གིས་བྱུང་ན་ཞག་བཅུ་བཞི་ནའོ། ། གདུང་ལའང་ལྔ་སྟེ། ཁ་དོགས་མཐིང་ཀ་ནི་རྣམ་པར་སྣང་མཛད་ཀྱི་ཞིང་ཁམས་སུ་མངོན་པར་རྫོགས་པར་འཚང་རྒྱའོ། ། དཀར་པོ་རྡོ་རྗེ་སེམས་དཔའ། སེར་པོ་རིན་ཆེན་འབྱུང་ལྡན། དམར་པོ་སྣང་བ་མཐྱས། ལྗང་གུ་དོན་ཡོད་གྲུབ་པ། སྣ་ཚོགས་བྱུང་ན་ཏ་ལྔ་ལྷུན་གྱི་གྲུབ་པའི་ས་ལ་ཕྱིན་པའོ། །
སྐུ་ལ་ཡང་གཉིས་ཏེ། ཞི་བ་དང་ཁྲ་བོའི་སྐུའོ། ། ཞི་བའི་སྐུ་བྱུང་ན་སྣང་༼༥༠༥༽བ་འདི་འགགས་མ་ཐག་ཏུ་བརྟན་པ་ཐོབ་སྟེ་སྤྲུལ་པའི་སྐུ་མ་འབྱིན་ནོ། ། ཁྲོ་བོར་བྱུང་ན་དེ་ཉིད་ལ་བརྟན་པ་ཐོབ་སྟེ་ཞག་ཉི་ཤུ་རྩ་གཅིག་ན་སྤྲུལ་འབྱིན་ནུས་སོ། ། རྟགས་དེ་རྣམས་མ་བྱུང་ན་སྐྱེ་བ་གཅིག་གི་ཐོགས་ཏོ། ། ཡང་དེ་བཞིན་དུ་མི་འབྱུང་མི་སྲིད་དོ། ། དེ་བཞིན་དུ་འོད་དང༌། སྒྲ་དང༌། གདུང་དང༌། སྐུ་དང༌།
ཐ་ན་རིང་བསྲེལ་ཡན་ཆད་འབྱུང་ངོ༌། ། ཞེས་སོ། ། དེ་ལ་ཤར་དུས་ངེས་པ་སྤྱིའི་རྟགས་ཚད་ནི། རང་ཤར་ལས། རྒྱུད་ལ་ཤེས་རབ་ཤར་བའི་དུས་སྐུ་ངོ་ཤེས་པར་གྱིས་ཤིས་སོགས་གསུངས་སོ། ། ཤར་སྣང་ངེས་པ་རང་བཞིན་གྱི་རྟགས་ཚད་ལ། དབྱིངས་རིགས་ངེས་པའི་རྟགས་ཚད་དང༌། ཏིང་ངེ་འཛིན་མི་གཡོ་བ་བྱེ་བྲག་གི་རྟགས་ཚད་གཉིས་ལས། དང་པོ་སྒྲོན་ལ་སྣང་བྱེད་ལས། ། ཉམས་བླངས་ཚད་ནི་རྣམ་གསུམ་སྟེ། །
མཐོང་བའི་ཚད་དང་གོམ་པའི་ཚད། ། བརྟན་པའི་ཚད་དང་གསུམ་དུ་བསྟན་མཐོང་བའི་ཚད་ནི་འོད་ཡིན་ཏེ། མི་འགྱུར་མཐིང་ཀ་དབྱིངས་ཀྱི་ཚད། ། ཟླུམ་འཁྲིག་གསལ་བ་སྒྲོན་མའི་ཚད། ། ཕྲ་ལ་འགྱུ་བ་རིགས་པའི་ཚད། ། མཐོང་༼༥༠༦༽བའི་ཚད་དུ་ཤེས་པར་བྱ། ། གོམ་པའི་ཚད་ནི་རྣམ་གསུམ་སྟེ། ། མཐིང་ཀ་ལས་མཆེད་ཁ་དོགས་ལྔ། ། ཁྲུ་གང་ཙམ་དུ་བྱུང་བ་ནི། ། དང་པོ་གོམ་པའི་ཚད་ཡིན་ནོ། །
དེ་ནས་དེ་ལ་རབ་འདྲིས་ན། ། རོ་སྡེའི་རྣམ་པ་ཙམ་འཆར་བས། ། དེ་ལ་རབ་ཏུ་གོམ་པའི་ཚད། ། དེ་ནས་ཡུལ་གྲུ་ཙམ་དུ་སྟེ། ། དེ་ལ་མཆོག་ཏུ་གོམས་པ་ན། ། སྣང་བ་ཐམས་ཅད་འོད་ལྔ་རྒྱུ། ། ཤར་བས་གོམ་པའི་ཚད་ཡིན་ནོ། ། ཟླུམ་འཁྲིག་ལས་ནི་ཟ་འོག་རིས། ། རང་གི་སྣ་ལ་ཤར་བ་ན། ། དང་པོ་གོམ་པའི་ཚད་ཡིན་ནོ། །
དེ་ནས་གོང་དུ་སྨིན་པའི་མཚམས། ། མེ་ལོང་ཙམ་དུ་གསལ་གྱུར་ན། ། བར་དུ་གོམ་པའི་ཚད་ཡིན་ནོ། ། སྣང་མ་ཐམས་ཅད་ཐིག་ལེ་རུ། ། ཤར་ནས་དཀྲིག་གི་གནས་པ་ན། ། མཆོག་ཏུ་གོམ་པའི་ཚད་ཡིན་ན། ། རིག་པའི་ངོ་བོ་ལུ་གུ་རྒྱུད། ། འདབ་ཆགས་འཕུར་སྐྱོན་ཙམ་གྱུར་ན། ། དང་པོ་གོམ་པའི་ཚད་ཡིན་ནོ། ། དེ་ནས་རབ་ཏུ་ཉམས་བླང་བས། །
རི་དགས་བང་དང་མཉམས་པ་ནི། བར་དུ་གོམ་པའི་ཚད་ཡིན་ནོ། ། དེ་ཉིད་ཡང་དང་ཡང་བལྟས་ན། ། བུང་བ་བཅུད་ལ་འཁོར་བ་ཙམ། ། བལྟས་༼༥༠༧༽པའི་ས་དེར་སྡོད་གྱུར་ན། མཆོག་ཏུ་གོམ་པའི་ཚད་ཡིན་ནོ། ། ཤིན་ཏུ་ཡང་དག་གོམ་པའི་ཚད། འགུལ་དང་འཁྲིག་པ་མེད་པ་དང༌། ཉིན་དང་མཚན་མོ་མེད་སྣང་ན། རབ་ཏུ་གོམ་པའི་ཚད་ཡིན་ནོ། །
སུས་ཀྱི་སྐུར་སྣང་ལུ་གུ་རྒྱུད། ། ཚིག་དང་འདྲ་བའི་བར་དག་རུ། ། ཐིག་ལེ་ཉུང་འབྲུ་ཙམ་ནང་དུ། ། སྐུ་ནི་ཤིན་ཏུ་ཕྲ་ཤར་དང༌། ། སྣང་བ་ཐམས་ཅད་སྐུར་ཤར་ན། ། རིག་པ་བརྟན་པའི་ཚད་ཡིན་ནོ། ། ས་ཆུ་མེ་རླུང་སྣང་བ་དང༌། ། འབྱུང་བཞིའི་སྣང་བ་འགགས་གྱུར་ནས། ། ཁ་དོགས་ལྔ་ཡི་འོད་སྣང་གིས། ། གང་དུ་བལྟས་པ་དེར་སྣང་ན་དབྱིངས་ནི་བརྟན་པའི་ཚད་ཡིན་ནོ། །
རང་ལུས་འོད་ཀྱི་སྟེང་དག་ཏུ། ། མཁར་གཞོང་བརྩེགས་པ་ལྟ་བུ་ཡིས། ། ཐིག་ལེ་བརྩེགས་ལ་གྱེན་ཤར་ན། ། སྒྲོན་མ་བརྟན་པའི་ཚད་ཡིན་ནོ། ། ཞེས་སོ། ། གཉིས་པ་ཏིང་ངེ་འཛིན་གྱི་རྟགས་ཚད་ནི་དེ་ལྟར་ཕྱིར་སྣང་བའི་གོམ་ཚད་བྱུང་བ་ན། ནང་དུ་སྣང་བ་སྒྱུ་མར་འབྱོང་བས་གང་ལའང་ཞེན་པ་མེད་པ་དང༌། རིག་པ་ལྗོན་པར་བུད་པས་རྟོགས་པ་མཆོག་ཏུ་གསལ་༼༥༠༨༽བ་དང༌། ། དགོངས་པ་ཆོད་ཉིད་དུ་གནས་པས། ། མ་བསྒོམ་ཀྱང་མི་རྟོགས་པའི་ཏིང་ངེ་འཛིན་གྱིས་བསམ་གཏན་ལ་གནས་པ་དང༌།
ཤེས་རབ་རང་བྱུང་དུ་ཤར་བས། ། ཚིག་དོན་གྱིས་ཀློང་རྡོལ་ལོ། ། འབྱུང་བ་ལྔ་ལ་རང་དབང་བསྒྱུར། ། མངོན་ཤེས་དྲུག་ཐོབ། ཕ་རོལ་པའི་སྐད་དང་སེམས་རྒྱུད་སྣ་ཚོགས་པ་ཤེས་འབྱུང་བའི་དགྲས་མི་གནོད། ཉོན་མོངས་པ་དང་མི་དགེ་བའི་བསམ་པ་རང་གི་རྒྱུད་ལ་གཏན་ནས་མི་འཆར། སྙིང་རྗེ་ཆེན་པོ་རྩོལ་མེད་དུ་འབྱུང་བ་རྣམས་སོ། ། དེས་ན། དབྱིངས་རིག་སྨིན་མཚམས་བྲལ་དུས་འཁོར་འདས་རྒྱབ་གྱེས་པས་ཕྱིས་མངལ་གྱི་གྲོང་ཁྱེར་དུ་མི་འཇུག་པའི་ཚད་ཡིན། འདི་ནས་ཚེའི་དུས་བྱས་ན་རིགས་དྲུག་གི་མ་ལ་དུ་འཇུག་མི་སྲིད་དོ། །
རང་བཞིན་སྤྲུལ་པའི་ཞིང་དུ་བརྫུས་ནས་སྐྱེས་ཏེ་ལོ་ལྔ་བརྒྱ་དག་ན་སངས་རྒྱས་པ་ལ་ཐེ་ཚོམ་མེད་དོ། ། འོད་ལྔའི་སྣང་བ་གྱེན་འགྲེང་དང༌། རྩིབས་ཤར་དང༌། མདུན་རྩེ་དང༌། རེ་ལྡེའི་རྣམ་པ་ཙལ་དུ་དབྱིངས་རིག་འདུས་དུས་བར་ཆད་ན། བར་དོ་གསུམ་ལ་འཚང་རྒྱའོ། ། དབྱིངས་སྣང་རིན་པོ་ཆེའི་དྲ་བ་ནས་ཉ་མིག་གི་བར་དུ་དབྱིངས་གྱི་རྒྱན་རྫོགས་པའི་༼༥༠༩༽ཚད་དེ་བར་ཆད་ན་བར་དོ་མེད་པར་འཚང་རྒྱའོ། ། དབྱིངས་ཀྱི་སྣང་བ་དཀར་པོ་ལང་ལོང་ཤར་དུས་རྣམ་རྟོག་ཡུལ་གྱི་ཞེན་པ་བྲལ་བའི་རྟགས་ཡིན་པའི་ཉིད་དུ་འཚང་རྒྱའོ། ། དབྱིངས་རིག་ཉིན་མཚན་མེད་པར་སྣང་ན་འཁོར་འདས་གཉིས་སུ་མེད་པ་ཞེས་བྱ་བ་འཁོར་བ་ཉིད་མྱང་འདས་སུ་གྲོལ་བའི་ཚད་ཡིན་དེ་ལོ་ལྔ་ན་ལྷག་བཅས་སུ་འཚང་རྒྱའོ། ། དེ་བཞིན་དུ་ཐིག་ལེ་སྲན་ལ་ཙལ་དུས་ན་སྙིང་པོ་བཅུད་དུ་དྲིལ་བའི་ཚད་ཡིན།
བར་ཆད་ན་སྤྲུལ་པ་མི་འབྱུང༌། མེ་ལོང་གི་རྣམ་པ་ནས་རྩིབས་རྟུག་པུ་སྣང་བའི་དུས་ན། ཉག་གཅིག་བཅུད་དུ་སྨིན་པས་འོད་དང་འོད་ཁྱིམ་སྨིན་པའི་ཚད་ཡིན། དབང་པོའི་བྱེ་བྲག་གི་ཆེ་ཆུང་གི་ཚད་མ་ངེས། ཐིག་ལེ་རབ་ཏུ་མང་པོས་ཡུལ་ཁམས་གང་ལ་རེ་རེ་ཞིང་འོད་ལྔའི་མུ་ཁྱུད་གྱིས་བསྐོར་བའི་དུས་སྣོད་ཉིད་བཅུད་དུ་སྨིན་པ་ཞེས་བྱ་ལ། དེའི་ནང་ན་སྐུ་རྐྱང་བ་རེ་ཤར་དུས་བཅུད་ཉིད་སྙིང་པོར་དྲིལ་བ་ཞེས་བྱའོ། ། རིག་པ་ཉིད་དབྱིངས་ཀྱི་གཟེར་ཐེབས་པ་ན་ལམ་སྨིན་པའི་ཚད་ཡིན་ཏེ་འདི་དག་ལ་བར་ཆད་ན་ཀ་དག་དང་པོ་ལ་འཚང་རྒྱ་བ་ལ་ཐེ་ཚོམ་༼༥༡༠༽མེད་དོ། ། ཞེས་སློན་པོ་ཆེན་པོ་དགའ་རབ་རྡོ་རྗེའི་གསུང་མི་བསྡུ་བར་ངེས་པས་ཉམས་ལེན་ལ་སྤྲོ་བས་འཇུག་པར་འོས་སོ། ། རྒྱས་པར་རྟགས་ཡིག་ཚད་ལས་ངེས་དགོས་སོ། ། དེ་རྣམས་ཀྱི་དགོས་པ་ནི།
ན་ལྟ་གྲོལ་བའི་རྟགས་ཕྱི་ནང་གང་ཡང་མེད་པར་བསྒོམས་མེད་དུ་སོང་བས་ལས་ཀྱིས་མི་གནོད་བསྒོམ་མི་དགོས། ཕྱིས་ཐོད་པ་མགོ་ལ་མི་འགེལ་བྱ་བ་དང༌། པ་ཆོས་ཉིད་སྣལ་མའི་དོན་མཐོང་བས་ལྟ་བསྒོམ་མཐར་ཕྱིན་ཟེར་ཡང༌། རྫུན་གཏོང་བས་རང་གཞན་གཉིས་ཀ་བསྡུ་བའི་བདུད་ཞུགས་པ་རྣམས་ལ། རྟགས་ཚད་མེད་པ་དང༌། ཡང་དག་པའི་ལམ་དུ་ཞུགས་ནས་ཉམས་སུ་ལེན་པ་རྣམས་ལ་རྟགས་ཚད་དེ་རྣམས་མེད་མི་སྲིད་པ་ཤེས་པའི་ཕྱིར་གསུང་སོ། ། གསུམ་པ་དུས་གསུམ་ངེས་པའི་ཚད་ཚེ་རབས་སྔོན་མར་སྐུ་གསུང་ཐུགས་ལ་སྦྱང་པའི་རྟགས་ད་ལྟའི་སྒོ་གསུམ་སྣང་བ་དང༌། ད་ལྟའི་སྔོན་འགྲོ་སྦྱང་བ་ནས་དངོས་གཞི་ལམ་དང་གང་ཟག་དབང་པོ་རྣམ་རྡུལ་གཉིས་སྒོམ་པའི་རྟགས་ཚད་དང༌། ཕྱིས་ལ་འོང་བ། སྐལ་ལྡན་གྲོལ་བའི་རྟགས་ཚད་སྐལ་མེད་འཁྲུལ་བའི་རྟགས་ཚད་རྣམས་ཀུན་མཁྱེན་ཆེན་པོའི་གསུང་ལས་ཞིབ་༼༥༡༡༽མོར་རྟོགས་པར་བྱའོ། །
དེ་ལྟར་མདོར་ན་ཁྲེགས་ཆོད་འབྱོང་དུ་སྣང་བ་དང༌། ལུས་རྡུལ་ཕྲན་ཆ་མེད་སིལ་བུར་མཐོང་ནས་འབྱུང་བ་བཞིའི་རྡུལ་ཕྲན་རང་སར་དངས་ཤིང་སྤྱན་དང་མངོན་ཤེས་ལ་རང་དབང་བསྒྱུར་ནས་ཚེ་འདི་ཉིད་ལ་གྲོལ་བ་འདིའི་འཐད་པ་ནི་ཐེག་པ་ཐུན་མོངས་ལས་ཀྱང་རགས་པའི་འབྱུང་བཞི་རྡུལ་ཕྲན་ཆ་མེད་དུ་དོན་ལ་གནས་པར་བཤད་ལ། སྟོང་ཉིད་གོམས་པས་རྡུལ་ཕྲན་མཐོང་བ་དང༌། ར་བ་དང་རི་དང་རྩིགས་པ་ལ་ཟང་ཐལ་དུ་འགྲོ་བ་དང༌། རྫུ་འཕྲུལ་གྱིས་ནམ་མཁར་འཕགས་ན། ཡེ་ཤེས་ཀྱི་མེས་པུར་སྦྱོང་བ་ལ་སོགས་པ་གསུང་ལ་ཐེག་པ་བླ་ན་མེད་པ་འདིར་རྡུལ་ཕྲན་དང་རགས་པར་ཡང་མེད་པ་གསལ་སྣང་སྒྱུ་མའི་དེས་བརྒྱད་དུ་བསྟན་པས་དོན་དམ་པའི་བདེན་པ་མཐར་ཕྱིན་ནས་འཁྲུལ་བ་འཇིག་པ་ན་ཁྲེགས་ཆོད་ཀྱིས་ལུས་རྡུལ་ཕྲན་དུ་དེས་པའོ། ། ཐོན་རྒལ་དང་མི་མཚུངས་ཏེ་ཐོད་རྒལ་གྱིས་རྡུལ་ཕྲན་དེངས་ན་འོད་དུ་གསལ་བས་སྐྱེ་བ་དང་འཇུག་པ་ལ་དབང་ཞིང་སླར་འཕོ་བ་ཆེན་པོའི་སྐུར་བཞེངས་ཐུབ་ལ། ཁྲེགས་ཆོད་ཀྱིས་རྡུལ་ཕྲན་དུ་ལུས་དང༌། ཆོས་ཉིད་དུ་སེམས་དེངས་ནས་༼༥༡༢༽ཀ་དག་གི་སར་གྲོལ་ཏེ་རྟེན་འདི་ཉིད་ལ་དོན་མཛད་མི་མཛད་ཀྱི་ཁྱད་པར་ཡོད་དོ། ། དུས་བར་དོ་ཡེ་ཤེས་ཀྱི་གའུ་མ་ལ་རང་ངེས་པའི་གདམས་ངག་ཇི་ལྟར་གདབ་ཚུལ་ནི།
ཐལ་འགྱུར་ལས། དབྱེ་བ་རྣམ་པ་བཞི་དག་ལས། ཞིས་པས། རང་བཞིན་གྱི་བར་དོ་དང་པོ་མའི་མངལ་ནས་ཐོན་ནས་ཐ་མ་འཆི་རྐྱེན་ནད་ཀྱིས་བཏབ་པ་ཚུན་ཆད་དེ། འཆི་ཀའི་བར་དོ་ནི་འཆི་ནད་ཀྱིས་ཐེབས་ནས་ནང་དབུགས་ཁྲོག་གིས་ཆད་པ་ཚུན་ཆད་དོ། ། ཆོས་ཉིད་བར་དོ་ནི་དབུགས་ཆད་ནས་སྐད་ཅིག་དམ་ལ་འདོལ་ཤར་བ་ནས་ལྷུན་གྲུབ་ཀྱི་སྣང་བ་ཤར་ཚུན་ཆད་དོ། ། སྲིད་པའི་བར་དོ་ནི་ལྷུན་གྲུབ་ཀྱི་སྣང་བ་ནུབ་ནས་ཡིད་ཀྱི་ལུས་ཅན་ཐོགས་མེད་དུ་རྒྱུ་བ་ལས་མའི་མངལ་དུ་ཚུད་པ་ཚུན་ཆད་དེ། མངལ་དུ་ཚུད་ཕན་ཆད་ཡང་སྲིད་ཕྱི་མའོ། ། དེ་དག་ལ་སྣང་ལུགས་བཞི་ཡོད་པ། རང་བཞིན་བར་དོའི་སྣང་ལུགས་འདིས་མཚོན་ཐུབ་པས་ན།
ཁམས་གསུམ་སྤྱི་བཙན། གནས་རིས་ཐ་དད། གང་ཟག་སྒོས་བཅས་བཙན་གསུམ་ལས། སྤྱི་བཙན་ལ་ཀུན་གཞི་སྟེ་དུ་བག་ཆགས་སོ་སོར་བཞག་པའི་དབང་གིས་རྩ་བ་མ་རིག་པ་གཟུང་འཛིན་དུ་སེམས་ལ་༼༥༡༣༽སྣང༌། ཕྱི་ཡུལ་ལྔར་ཡུལ་གྱི་རྣམ་པར་སྣང་བ། ལུས་སུ་སྣང་བ། བདེ་སྡུག་བར་མ་དགའ་གདུང་དུ་སྣང་བ། ཆགས་སོགས་ཉོན་མོངས་དུག་ལྔར་སྣང་བས་གཅིག་ནས་གཅིག་ཏུ་འཁོར་བར་སྣང་བའི་ཕྱིར་ཁམས་གསུམ་སྤྱིར་སྣང་བའོ། ། དེ་ལས་གནས་རིས་ཐ་དད་པར་སྣང་ཚུལ་བརྗོད་ཀྱིས་ལམ་ལོང་ཡང་རིས་སུ་བསྡུ་ན་རིགས་དྲུག་པོ་རྣམས་ཀྱི་ཡུལ་དང༌། ལུས་དང༌།
བདེ་སྡུག་ཕལ་ཆེར་ལས་མཐུན་པའི་ཆ་སོ་སོ་ནས་རིགས་འདྲ་བས་ཕྱོགས་བསྡུད་པས་འགྲོ་བ་དྲུག་སྟེ། རང་རང་གི་པས་མཐུན་པས་ལྷ་རྣམས་ཀྱི་གནས་དང་བདེ་བ་སོགས་པ་ནས་རིགས་དྲུག་པོ་སྟེ། འདི་དག་ཐམས་ཅད་ལ་དངོས་པོ་གཅིག་ལ་ནི་མཐུན་པར་མེད་དེ། ཆུ་གཅིག་པུ་ལའང་ལྷས་བདུད་རྩིར་མཐོང་བ་སོགས་དང༌། སྤྲིན་གཅིག་པུ་ལའང་གཞན་འཕྲུལ་དབང་བྱེད་ལ་སོགས་པས་རིན་པོ་ཆེ་དང་མེ་ཏོག་གི་ཆར་དུ་འབབ་ལ་སུམ་ཅུ་རྩ་གསུམ་དང་རྒྱལ་ཆེན་བཞིར་བདུད་རྩིའི་ཆར་དང༌། མི་ལ་ཆུ་དང༌། དུད་འགྲོ་ལ་བརྡུང་དུ་རུང་བ་དང༌། ཡི་དྭགས་ལ་རྣག་ཁྲག་གི་ཆར་དང༌། དམྱལ་བ་ལ་མེ་འདགས་ཀྱི་ཆར་དུ་འབབ་པར་མཐོང་༼༥༡༤༽བ་སྟེ། བདེན་གཉིས་ལས།
དངོས་གཅིག་ཡིད་ནི་ཐ་དད་ཕྱིར། དོན་ལ་གྲུབ་པར་མཐོང་བ་ཡིན་ཞེས་སོ། ། དེ་དག་ཀྱང་ཕྱི་རོལ་ན་དོན་གཞན་བདེན་པར་གྲུབ་པ་མེད་པས་ཐ་དད་དུ་སྣང་ལ། དེ་དག་ཀྱང་སོ་སོའི་ལས་ཐ་དད་པ་ལས་དེ་ལྟར་སྣང་བ་སྟེ། སྤྱོད་འཇུག་ལས། ལྕགས་བསྲེགས་པ་གཞི་སུ་ཡི་བྱས། མོ་ཚོགས་འདི་དག་གང་ལས་བྱུང༌། དེ་འདྲ་དེ་ཐམས་ཅད་ནི། སྡིག་སེམས་ཡིན་པར་ཐུབ་པས་གསུངས། ཞེས་སོ། །
གང་ཟག་སྒོས་བཙན་ལ་སྣང་བའི་ནི་གནས་རིག་སོ་སོ་བ་དེ་དག་གི་འགྲོ་བ་རྣམས་ཀྱང་མ་ལ་བདེ་ལ་ལ་སྡུལ། ལ་ལ་བར་མར་གནས་ཏེ། སྣང་ཚུལ་ཡང་ལྷ་བྱིན་གཅིག་ལ་ཡང་དགྲ་གཉེན་བར་མ་སོ་སོར་འཛིན་པ་དང༌། ལ་ལའི་ཟས་ལ་ལའི་དུག་དུ་སྣང་བ་དང༌། ལ་ལའི་སྣང་བ་ལ་ལའི་མུན་པར་སྣང་བ་ལ་སོགས་པ་ནང་མི་མཐུན་པ་ཤིན་ཏུ་མང་བ་རྣམས་ནི་ལས་སྣང་དང་རྩལ་གཟུགས་ཐ་དད་པ་ལས་བྱུང་སྟེ། འཕགས་པ་དཀོན་མཆོག་བརྩེགས་པའི་ཆོས་ཀྱི་རྣམ་གྲངས་ལས། ལས་ནི་སྣ་ཚོགས་སུ་བྱེད་པའི་རི་མོ་མཁན་ལྟ་བུའོ་ཞེས་སོ། ། བར་དོ་དང་པོ་༼༥༡༥༽དང་པོ་ལ་བླ་མ་མཚན་ཉིད་དང་ལྡན་པ་བརྟེན་ནས། ཐོས་བསམ་གྱིས་ཕུ་ཐག་འཁྲུལ་བར་བཅད། གཉིས་པ་འཆི་ཀའི་བར་དོ་ལ་འཆི་བ་བརྟགས་བསླུ་བཟློག་པ་དང༌།
དེའི་གདམས་ངག་ཤི་ནས་ཕུང་པོ་ཞུགས་ལ་སྦྱང་བ་རྣམས་དང༌། གསུམ་པ་ཆོས་ཉིད་ལ་མ་བང་དུ་བུ་འཇུག་པ་ལྟར་ད་ལྟའི་རིག་ས་ཀ་དག་གཞའི་འོད་གསལ་མ་ལྟ་བུ་དེ་ཁྲེགས་ཆོད་ཀྱིས་རྟོགས། གཞི་ལ་གཞི་སྣང་སུ་ཤར་བ་སྣང་བ་གཞིའི་ཡེ་ཤེས་བུ་ལྟ་བུ་དེ་ཐོད་རྒལ་གྱིས་རྟོགས་དེ། བར་དོར་གྲོལ་པ་ཀ་དག་གི་རང་ས་དེ་མ་སང་དང་འདྲ་བ་ལ། རང་སྣང་འོད་ལྔར་ཤར་བ་དང་རང་བཞིན་གྱིས་སྣང་བ་དེ་བུ་དང་འདྲ་སྟེ། གཞི་ཐིམ་མ་ལ་འདྲེས་དུས་བུ་མ་སང་དུ་འཇུག་པ་དང་འདྲ་བ་སྟེ། སྐད་ཅིག་དེར་ངོས་ཟིན་དུས་མ་བུ་དགའ་བདེར་ཤར་བ་ལྟར་རྟོགས་པས་བྱེ་བྲག་ཕྱེད་ནས། རང་བཞིན་གྱི་བསམ་གཏན་ཤར་ཏེ་གྲོལ་བས་སངས་རྒྱས་ཀྱི་བདེ་བ་རྙེད་པའོ། ། ནང་དབུགས་ཆད་ནས་རྣམ་ཤེས་ནམ་མཁར་ཐོན་པའི་སྐད་ཅིག་ལ་ཀ་དག་དང་པོའི་འོད་གསལ་འཆར་བས་རླུང་ལྔ་ལས་ས་ཆུ་མེ་རླུང་གི་རླུང་བཞི་ཐིམ། ནམ་མཁའ་རླུང་འདོལ་༼༥༡༦༽ལ་འཇུག་པར་ཉེ་བ་ན་རྣམ་ཤེས་རླུང་ཞོན་གྱི་འཕོ་བ་སྦྱར་ན་དགོས།
དེ་ནས་ནམ་མཁའ་འོད་གསལ་ཟུང་འཇུག་ལ་ཐིམ། དེ་ཡེ་ཤེས་བཞི་སྦྱོར། དེ་ལྷུན་གྲུབ་ལ་ཐིམ་པའི་ཚུལ་ལོ། ། ཡེ་ཤེས་བཞི་སྦྱོར་སྐབས། ཆོས་དབྱིངས་རིན་པོ་ཆེའི་མཛོད་ལས། ཁྲེགས་ཆོད་ཀྱི་སྣང་བཞི་གོ་བཟློག་ནས། དེ་ལས་བྱ་བ་གྲུབ་པའི་ཡེ་ཤེས་ཀྱི་ལམ་རིག་པ་ཀ་དག་ཏུ་གྲོལ་བ་ཟང་ཐལ་རྗེན་པའི་ཆོས་ཉིད་རང་ངོ་ལ་གནས་པ་སྟེ་ཞེས་ཡེ་ཤེས་བཞིའི། སྣང་བ་ངོ་ཤེས་ནས་རྩལ་རྫོགས་སྟེ་མཐར་ཕྱིན་པ་བྱ་གྲུབ་ཡེ་ཤེས་ཀྱི་བྱེད་ལས་མ་རགས་ལས་པའི་ཕྱིར་རོ། ། ཐེག་མཆོག་མཛོད་ལས་བྱ་བ་གྲུབ་པའི་ཡེ་ཤེས་ནི་ས་བོན་གྱི་ཆ་ནས་རྩལ་མ་རྫོགས་པས་ཀ་དག་ལ་རྫོགས་པའོ། ། དེ་ཡང་འོད་གཉིས་འདུས་ཀྱི་གདངས་གི་ཆ་ཙམ་དུ་ཡོད་པའོ། །
གཞི་སྣང་དང་པོའི་མཐོང་ཆ་ནས་དངོས་ཀྱི་འབྲས་བུ་ལ་རྫོགས་ཚུན་ཆད། ཡེ་ཤེས་བཞིའི་ཡོན་ཏན་དུ་སྣང་ལ་ཡེ་ཤེས་ལྔའི་རྣམ་པ་བྱ་བ་གྲུབ་པའི་རང་ངོ་མི་སྣང་ལ་ས་བོན་གྱི་ནུས་པ་ཡོད་པས་ཡེ་ཤེས་ལྔའི་རྣམ་པར་འབྱུང་བའོ་ཞེས་སོ། ། འོད་གསལ་མཛོད་༼༥༡༧༽ལས་འདི་དག་གི་དུས་སུ་རང་ལུས་འོད་དུ་སྣང་བ་ཤེལ་གྱི་ཁང་བུ་ལས་འོད་ལྔའི་སྣང་བ་ཕྱིར་ཤར་བ་སོགས། འདོལ་ནས་གཞི་སྣང་ཆེན་པོའི་བར་ལ་གསུང་པ་དེ་ལ་གོ་བ་ཆེན་པོ་མྱོང་རྒྱུ་ཡོད་དོ། ། རྒྱས་པར་དེ་ཉིད་དུ་བལྟའོ། ། སྐད་ཅིག་མ་ནི་རྟོགས་ཚུལ་ཤེས་རབ་ཀྱི་ཆའོ། ། བསམ་གཏན་ནི་གནས་པ་ཏིང་ངེ་འཛིན་གྱི་ཡིན་ནོ། ། རྟོག་ཚུལ་ཀྱང་བསྡུ་ན་རིག་པརང་སྣང་གིས་བློ་ཅན་གྱི་མཉམ་བཞག་དང་དམིགས་པ་ཡུལ་གྱི་བློ་ཅན་གྱིས་རྗེས་ཐོབ་ཏུ་རྟོགས་པ་ཡིན་ནོ། ། བཞི་པ་རྣམ་སྨིན་སྲིད་པ་བར་དོ་ནི། སྔ་མ་དེ་དག་ལ་གྲོལ་བའི་ས་མ་ཟིན་ན།
རང་བཞིན་སྤྲུལ་པའི་ཞིང་ཁམས་རྣམས་སུ་རྫོགས་པ་ཆེན་པོའི་ཆོས་དང་འཕྲད་པའི་ཆེ་བ་ཉིད་དང་བླ་མའི་བྱིན་བརླབས་ཀྱིས་སྟོབས་ཀྱིས་དེར་བསྒྲོད་ལ། གཙོ་བོ་རང་གི་རྣམ་ཤེས་རླུང་ཞོན་གྱི་འཕོ་བ་ལ་གོམ་པ་ཚད་དུ་ཕྱིན་པ་ལས་དེ་ལྟར་སྤྲུལ་པའི་ཞིང་བགྲོད་པར་ནུས་སོ། ། རྒྱས་པར་ཡི་གེས་འཇིགས་སོ། ། རྩ་བའི་བཅུ་གཅིག་པ་མཐར་ཐུག་གི་འབྲས་བུ་གྲོལ་པ་ཆེན་པོ་འབྲས་བུའི་ཆོས་ཟད་ཀ་དག་གི་ས་ནི་ལམ་སྦྱོང་ཚུལ་གྱི་རིམ་པས་དབང་པོ་༼༥༡༨༽ཐ་དད་ཀྱང་འབྲས་བུ་དག་པ་གཉིས་ལྷན་གྱི་ཆོས་སྐུ་ཀ་དག་ཆེན་པོ་རིན་པོ་ཆེ་གསང་བའི་སྦུབས་སུ་ངོ་བོ་གཅིག་པ་སྟེ། རྣོད་ཐ་དད་པའི་ནམ་མཁའ་དབྱིངས་གཅིག་པ་བཞིན་དེ་ཡང་གྲོལ་པ་ཆོས་སྐུ་རིགས་གཅིག་པར་སྟོན་པ་ཡིན་གྱི་རྫས་གཅིག་པར་མཚོན་པ་མ་ཡིན་ཏེ། གང་དུ་རིག་པ་གློ་བུར་གྱི་དྲི་མ་མཐའ་དག་དང་བྲལ་དུས་རང་བཞིན་རྣམ་དག་གི་ཆོས་སྐུ་མངོན་དུ་གྱུར་ཏེ། གཞི་ཡི་སངས་རྒྱས་པ་ལ་རྟོགས་པས་ཡང་སངས་རྒྱས་ཏེ། སྐུ་དང་ཡེ་ཤེས་འདུ་འབྲལ་མེད་པའི་དབྱིངས་སུ་མངོན་པར་བྱང་ཆུབ་ནས་ཕྱོགས་མཐར་གཏུག་པའི་འཇིག་རྟེན་དུ་སྒྲོན་མ་རྣམ་པར་བཀོད་དེ་ཆོས་ཀྱི་སྐུ་ལས་མ་གཡོས་བཞིན་དུ་ལོང་སྤྱོད་རྫོགས་པ་དང་སྤྲུལ་པའི་སྐུ་ཕྲིས་དང་བཅས་པས་དོན་གཉིས་ལྷུན་གྱི་གྲུབ་པར་མཛད་པ་ནི་མཐར་ཐུག་གི་འབྲས་བུའོ། ། དེ་ཡང་ཐོག་མ་མེད་པའི་ཀ་དག་ལ་རིག་པ་རང་ངོ་ཤེས་ནས་སྒྲོན་མ་བཞིས་གྲོལ་པ་ཀ་དག་ཆེན་པོ་ལ་མཚམས་སྦྱར་བསད་རྒྱུར་མི་ལྡོག་པས་འཁྲུལ་པ་ཟད་པས་འབྲས་བུ་ཞེས་བྱ་བར་མིང་འགྱུར་བའོ། ། དཔེར་ན་བུམ་པའི་ནམ་མཁའ་ཕྱི་ནང་གཉིས་ཁའི་བུ་ག་ནས་འབྲེལ་བ་ལྟར།
ལུས་སེམས་ཀྱི་འཆིང་༼༥༡༩༽བ་དང་བྲལ་དུས་སྔ་ཕྱི་བར་མེད་ཆེན་པོ་ནང་དབྱིངས་ཀ་དག་ཆེན་པོར་གནས་པའོ། ། དེ་ལྟར་དབྱིངས་སུ་རིག་པ་གནས་པའི་རང་བཞིན་ལ་ལྔ་སྟེ། དང་པོ་འབྱུང་བ་མ་ལ་ཞ་བ་ནི། སྦུབས་གསུམ་གཅིག་ཏུ་དྲིལ་བས་འབྱུང་ལྔ་དྭངས་མར་གྲོལ་ཏེ། ཡེ་ཤེས་དག་པའི་སྤྱན་ལ་ཐོགས་པ་མེད་པའོ། ། ད་ལྟའི་ལུས་ཀྱི་འབྱུང་བ་ལྔའི་སྙིགས་མའི་ཆ་རྣམས་དག་སྟེ། ཀ་དག་གི་ནང་དབྱིངས་འོད་གསལ་གྱི་འབྱུང་བ་ཆེན་པོ་ལྔའི་དབྱིངས་དེར་སོ་སོ་ནས་གནས་འགྱུར་གྱི་ཆ་བརྩིས་ན་མ་དག་པའི་འབྱུང་བ་དག་པའི་འབྱུང་ལྔར་གནས་འགྱུར་སོང་བ་དང་བག་ལ་ཞ་བ་གཉིས་ཀ་མིན་ཀྱང༌། མ་དག་པའི་འབྱུང་ལྔ་དག་སྟོབས་ཀྱིས། ཡེ་ཤེས་དག་པ་ལྔའི་འབྱུང་ཆེན་སྣང་རུང་ལ་ལྟོས་ནས། དག་འབྲས་སུ་རྣམ་པར་བཞག་གོ །
རང་ཤར་ལས། རིན་པོ་ཆེ་སྣ་ལྔའི་ཐང་ནི་ཀུན་ལ་སྙམས། རིན་པོ་ཆེ་གསང་བའི་ཉི་མ་འཆར་ནུབ་མེད། རིན་པོ་ཆུའི་པདྨ་ལ་གོས་པ་མེད། རིན་པོ་ཆེའི་མེའི་དཀྱིལ་འཁོར་བརྩེགས་ལེགས། རིན་པོ་ཆེ་རླུང་གི་ཤེས་རབ་ལ་རྟོག་པ་མེད། རིན་པོ་ཆེ་༼༥༢༠༽པའི་དཀྱིལ་འཁོར་ཐེག་པ་ཆེན་པོ་རིན་པོ་ཆེའི་ནམ་མཁའ་ནི་མཐའ་དང་དབུས་མེད། རིན་པོ་ཆེ་སྟོང་པའི་དཀྱིལ་འཁོར་ཕྲི་ལེགས། རིན་པོ་ཆེ་སྐུ་གདུང་འབར་བའི་མཆོད་རྟེན་ནི་བརྩེགས་ལེགས། ཞེས་སོ། །
སེམས་འཁྲུལ་པའི་བག་ཆགས་གཟུགས་བརྙན་གྱི་འོད་ལྔ་དབྱིངས་སུ་དག་པའོ། ། གཉིས་པ་ཡེ་ཤེས་དབྱིངས་སུ་ཐིམ་པ་ནི། ལམ་གྱི་ཆོས་ཉིད་ཟད་པའི་མཐའ་ན་སེམས་འཁྲུལ་བའི་རྩ་བ་ཤིན་ཏུ་ཕྲ་བ་ཀུན་གཞིའི་རྣམ་ཤེས་དར་དཀར་གྱི་ཡོལ་བ་ལྟ་བུ་དེ་འབྲས་བུའི་ཆོས་ཟད་ཀྱི་ས་ཟིན་དུས་ལྡོག་པས་ཉོན་མོངས་ལྔ་རིགས་པ་ཚད་ཕེབས་དུས་ན་སྤང་ཀྱང༌། འདིར་དེ་དག་གི་བག་ཆགས་ཀུན་གཞི་ལ་བཞག་པའི་ཆ་རྣམས་རྟེན་ཀུན་གཞི་ལྡོག་པ་དང་མཉམ་དུ་འཁྲུལ་པ་འཁྲུལ་འཛིན་དང་བཅས་པ་གཉིད་སད་པས་རྨི་ལམ་རྟོག་པ་ལྟར་དག་པས་དུག་ལྔ་ཡེ་ཤེས་ལྔར་དག་པའི་རང་གདངས་ལྔ་ནང་དབྱིངས་འོད་གསལ་ལ་ཐིམ་ནས། གཏིང་གདངས་ཁ་དོགས་ལྔའི་འཆར་གཞིར་བཞུགས་པའོ། ། གསུམ་པ་ཤེས་རབ་མཁའ་ལ་འདེགས་པ་ནི། ཕྱི་འཁྲུལ་སྣང་འཁྲུལ་སེམས་དང་བཅས་པའི་རྟ་ལས་ཀྱི་རླུང་རྣམ་པར་དག་པའི་སྟོབས་ཀྱིས། ནང་དབྱིངས་ཡེ་ཤེས་ཀྱི་༼༥༢༡༽རླུང་ལྔ་རང་ཤོ་ལ་མི་གཡོ་འཕོ་འགྱུར་མེད་པར་གནས་པས། ཆུ་དག་སའི་རང་བཞིན་ཐུར་སེལ་སྟོབས་ལྡན་ལས། ཡེ་ཤེས་ཀྱི་རླུང་གི་གཙོ་འཁོར་གཉིས་མེད་དུ་སྦྱོར་ཏེ་དོན་ལ་དབྱེར་མེད།
རླུང་དག་པའི་རང་བཞིན་གྱེན་རྒྱུ་ཤུགས་འཆང་མས་གཙོ་འཁོར་ལྔ་པོ་སྐད་ཅིག་ལ་ཆོས་སྐུའི་ངང་དུ་བསྐྱོད་པ་དག་པའི་རང་བཞིན་ནི་ཁྱབ་བྱེད་འཆར་གཞིའི་ཆར་གནས་པ་འདེགས་བྱེད་མ་རྟེན་དང་བརྟེན་པ་མེད་པར་ཆོས་སྐུའི་ངང་དུ་གཟུགས་སྐུར་གནས་སོ། ། སྣང་བྱེད་མ་ནམ་མཁའ་དག་པའི་རང་བཞིན་མེ་མཉམས་འཆར་གཞིའི་ཆོས་སྐུ་དང་ཡེ་ཤེས་དངོས་སུ་མེད་ལ་གཏིང་གསལ་འཆར་གཞིའི་ཆར་ནང་གསལ་དུ་གནས་སོ། ། བརྟན་མ་ས་དག་པའི་རང་བཞིན་སྲོག་རླུང་འཆར་གཞིའི་ཆས་རིག་པའི་ཡེ་ཤེས་རྣམ་པར་མི་རྟོག་པའི་དགོངས་པ་ལས་མི་གཡོ་བར་བྱེད་པའོ། ། བཞི་པ་འོད་གསལ་དབྱིངས་སུ་འཁྱིལ་བ་ན། ཐིམ་ལ་མ་རྨུག་པ། གསལ་ལ་རྟོག་པ་མེད་པ། ཡིན་པ་ལ་བདག་མེད་པ། སོ་སོར་མ་འདྲེས་ལ་གོ་མི་འབྱེད་པ་གཏིང་གསལ་དུ་གནས་པས། དང་པོའི་གཞི་༼༥༢༢༽རང་ས་ན་གནས་ཀྱང༌། གཞི་དེ་ལ་རྟོག་པ་མེད་པས་ད་ཕྱིན་ཆད་འཁོར་བར་འཁྲུལ་བར་འཁྲུལ་བའི་གོ་མི་འབྱེད་པ་ནི།
ཤེས་རབ་སྐུ་རུ་སྨིན་ནས་སྐུ་ལ་དབྱིངས་སུ་སྤྱོད་པ་ལས་བྱུང་བའི་གནད་ཀྱིས་སོ། ། ལྔ་པ་རིག་པ་རང་ས་ཟིན་པ་ནི། ཆོས་སྐུ་ལ་འགྱུར་བ་མེད་པ་རྡོ་རྗེ་ལྟ་བུའི་སྐུ། ཡེ་ཤེས་ལ་འགྱུར་བ་མེད་པ་གཡུང་དྲུག་ལྟ་བུའི་ཚེ་དགོངས་པ་ལ་འབྲལ་མེད་པ་ཆུ་བོ་ལྟ་བུའི་རྒྱུན། རིག་པ་གསལ་འགྲིབ་མེད་པ་ཉི་མ་ལྟ་བུའི་ཟེར་སྟེ། སྐུ་དང་ཡེ་ཤེས་དང༌། ཏིང་ངེ་འཛིན་རྣམས་རང་བྱུང་ནང་གསལ་ལྷུན་གྲུབ་ཆེན་པོར་བཞུགས་པའོ། ། དེ་ལྟར་དབྱིངས་སུ་ཆོས་ཉིད་ཀྱི་དགོངས་ཀློང་ཆེན་པོར་འཁྱིལ་བ་ནི། ཀུན་ཏུ་བཟང་པོ་ཐུགས་ཀྱི་མེ་ལོང་ལས། འཁོར་ལོས་བསྒྱུར་བའི་རྒྱལ་སྲིད་དང་སྦྱར་ནས་རྒྱས་པར་གསུངས་སོ། །
འདི་ལ་སྔ་རབ་ས་ཁ་གཅིག ཡང་དག་པར་སངས་རྒྱས་དུས་ཀྱི་ཀ་དག་དེ་ཅིར་ཡང་མ་གྲུབ་པས་སྐུ་དང་ཡེ་ཤེས་ཀྱི་ཆོས་སུ་མེད་ལ་འཆར་གཞི་ཡང་ལ་ཡིན་ནོ་ཟེར་བ་དང༌། ཡང་ཁ་གཅིག སྐུ་དང་ཡེ་ཤེས་དངོས་སུ་བཞུགས་ཏེ་མེད་ན་འབྲས་བུའི་ཆོས་སྐུ་དང་ཡེ་ཤེས་ཐོབ་པར་༼༥༢༣༽ཐལ་བ་དང༌། ཐོབ་ནས་ཉམས་པར་ཐལ་བའི་སྐྱོན་ཡོད་དོ་ཞེས་འདོད་དོ། ། དེ་མི་འཐད་དེ། ཕྱོགས་དང་པོ་ལྟར་ན། སངས་རྒྱས་ལ་ཡེ་ཤེས་མེད་པ་རང་གི་དོན་དང་གཞན་གྱི་དོན་གཉིས་ཀ་མི་འབྱུང་བར་ཐལ་ཏེ། ཅི་ཡང་མེད་པའི་ནང་མཁའ་སྟོང་པ་དང་ཁྱད་མེད་པའི་ཕྱིར། གཉིས་པ་ལྟར་མི་འཐད་དེ་དངོས་པོ་སྨྲ་བ་ཁ་ཅིག་ལྟར་ཆོས་སྐུ་དེ་དངོས་པོ་དང་མཚན་མར་གྲུབ་བེམ་པོ་རགས་པ་ལྟར་ཡོད་པར་ཐལ་ཏེ།
གཟུགས་རང་མཚན་དུ་གྲུབ་པའི་ཕྱིར་དང༌། རྣམ་པའི་ཡེ་ཤེས་དངོས་སུ་གྲུབ་པས་རྟོག་པ་དང་ཁྱད་མེད་དུ་ཐལ་བའི་ཕྱིར་རོ། ། རང་ལུགས་ནི་ཀ་དག་རང་ངོ་ལ་གང་དུའང་མ་གྲུབ་པས་ཡོད་མེད་ཀྱི་མཐའ་ལས་འདས་པས་སྐུ་དང་ཡེ་ཤེས་སུ་གྲུབ་མ་གྲུབ་མེད་པ་ཤེལ་གོང་ལྟ་བུ། དེའི་ངང་ངམ་དབྱིངས་སམ་ཆ་ལ་འཆར་གཞིའི་ཆ་ཤིན་ཏུ་ཕྲ་བའི་ཡེ་ཤེས་སུམ་བརྩེགས་སུ་གནས་པ་ཤེལ་གྱིས་ནང་འོད་དེ་དངོས་སུ་མཐོང་ཡུལ་ན་མེད་ཀྱང་འཆར་གཞིར་གནས་པ་བཞིན་ནོ། ། ཡེ་ཤེས་སུམ་བརྩེགས་སུ་ཡོད་པས་སྐུ་དང་ཡེ་ཤེས་ཐམས་ཅད་ཀྱི་འབྱུང་གནས་སུ་གྱུར་པ་དང༌། ༼༥༢༤༽ཆོས་ཀྱི་སྐུ་ལས་མ་གཡོས་བཞིན་དུ་གཟུགས་སྐུ་ཕྲིས་དང་བཅས་པ་གདུལ་བྱ་ལ་སྣང་ནུས་པའི་ནུས་པའང་གནད་དེ་ལས་བྱུང་ངོ༌། ། དེའང་ཆོས་སྐུ་ངོ་བོ་སྟོང་པ་ཟང་ཐལ་བའི་རིག་པ་རོལ་པ་རྣམ་པར་མི་རྟོག་པའི་ཡེ་ཤེས་རྒྱ་མཚོ། ལོངས་སྐུ་རང་བཞིན་གསལ་བའི་ལྷུན་གྲུབ། རོལ་པ་མཚན་དཔེས་བརྒྱན་པའི་རིགས་ལྔ། སྤྲུལ་་སྐུ་ཐྱེ་ཀུན་ཁྱབ་ཀྱི་ཡེ་ཤེས་འཆར་གཞིའི་ཆ།
རོལ་པ་གང་ལ་གང་འདུལ་དུ་སྣང་བའི་སྟོན་པ་སྟེ། སྐུ་གསུམ་དང་རོལ་པ་ཕྱེད་པ་གཅེས་ཏེ། མ་ཕྱེད་ན་སྐུ་གསུམ་ངོ་བོ་ཅིག་པས། གཟུགས་སྐུ་གཉིས་གདུལ་བྱ་ལ་སྣང་བ་ལྟར་ཆོས་སྐུ་བར་ཐལ་བ་དང༌། ཆོས་སྐུ་མི་སྣང་བ་ལྟར་གཟུགས་སྐུ་གཉིས་གདུལ་བྱ་ལ་སྣང་མི་སྲིད་པར་ཐལ་བའི་སྐྱོན་ཡོད་དེ་ངོ་བོ་ཅིག་པའི་ཕྱིར་རོ། ། དེ་ལྟར་ན་ཆོས་སྐུ་ལ་སྐུ་གསུམ་ཡོད་པས་གཟུགས་སྐུའི་རོལ་པ་ཕྱི་གསལ་གདུལ་བྱ་ལ་སྣང་བའི་འཐད་པ་ནི་རིག་པ་ཆོས་སྐུ་ལ་ལྷུན་གྲུབ་ཀྱི་སྒོ་ཡོད་པ་ལས་བྱུང་བ་ཏེ། ཆོས་སྐུ་རང་དངོས་པོ་དང་མཚན་མར་མེད་པ་ངོ་བོ་དང་གཉིས་མེད་མཐའ་གྲོལ་དག་པ་ཡེ་ཤེས་ཀྱི་སྒོ་དང་བཞི་འཆར་གཞི་རང་པ་ན་གནས་པ་ལས་བྱུང་ལ། ལོངས་སྐུ་༼༥༢༥༽མཚན་ཉིད་འཛིན་པའི་ཡེ་ཤེས་ནི་འོད་ལྟར་དང་སྐུ་ལྟར་དང་ཡེ་ཤེས་ལྟར་འཆར་བ་གསམ་ལ་ཐུགས་ཅིང༌། སྤྲུལ་སྐུ་གདུལ་བྱ་ལ་སྣང་ནུས་པ་མ་དག་པ་འཁོར་བའི་སྒོ་གདུལ་བྱ་འདུལ་བྱེད་དུ་ཡེ་འབྲེལ་དུ་ཤར་བ་ལས་བྱུང་སྟེ་ཆོས་སྐུའི་དུས་ན་སྒོ་བརྒྱད་དབྱིངས་སུ་ནུབ་པའི་འཆར་གཞིར་ཡོད་པ་ལས་ལོངས་སྤྲུལ་ཕྱིར་དུ་འཆར་ནུས་པའི་གནད་དེ་ལས་བྱུང་སྟེ། དབྱིངས་འདི་ལྟ་བུའི་འབྲེལ་རྩི་ལུགས་རྫོགས་པ་ཆེན་པོ་འདི་མ་གཏོགས་ལུགས་གཞན་ན་གསལ་པོར་བཤད་པ་མེད་དོ། །
དེ་ལྟར་རྒྱུ་གསུམ་ལ་ནང་གསལ་དང་རོལ་པར་ཤར་བའི་དབྱེ་བ་ཡོད་པ་བཞིན། འདིར་སྐྱོན་མེད་ཀ་དག་དང་ལྷུན་གྲུབ་གཉིས་སུ་མེད་པའི་ལུགས་ལའང་ཡེ་ཤེས་ལའང་དེ་ལྟར་དབྱིངས་ཀ་དག་གི་ཆོས་སྐུའི་ངང་ན། ཡེ་ཤེས་ལྷུན་གྲུབ་ཕྲ་བའི་རང་བཞིན་དུ་གནས་པ་ཡང༌། གཞི་འཛིན་པའི་ཡཻ་ཤེས་གསུམ་པོ་ཕྲ་བར་གནས་ལ་དེའི་ཆ་ལས་མཚན་ཉིད་འཛིན་པའི་ཡེ་ཤེས་ལྔ་དང་ཤེས་བྱ་མཁྱེན་པ་གཉིས་འཆར་གཞིའི་ཆ་དངོས་སུ་མ་ཤར་བ་ཙམ་དུ་ཡོད་པའོ། ། དེའང་གཞི་གནས་ཀྱི་གསུམ་པོ་དེའི་འཆར་གཞི་བྱེད་ཚུལ་ལོ། ། ངོ་བོས་སྐུ་གསུམ་༼༥༢༦༽གྱི་འཆར་གཞི་བྱེད་ལ། སྐུ་གསུམ་ཐ་དད་སྣང་ཆར་མ་གྲུབ་པ་དང༌། རང་བཞིན་གྱི་འོད་ལྔའི་འཆར་གཞི་བྱེད་ལ་ཁ་དོགས་རང་མཚན་དུ་མ་གྲུབ་པ་དང༌། ཐུགས་རྗེས་ཡེ་ཤེས་གཉིས་ཀྱི་འཆར་གཞི་བྱེད་ལ་ཡུལ་དང་རྣམ་པ་ལ་དངོས་སུ་འཇལ་བ་ནི་མེད་དོ། ། དེ་ཡང་ཆོས་སྐུ་གཞི་གནས་ཀྱི་གཞི་གནས་ཀྱི་ཡེ་ཤེས་ནི་ཤེལ་གོང་རང་སོར་གནས་པ་ལྟར་སྟོང་གསལ་འཆར་གཞིའི་ཆར་གནས་པ་ཆོས་སྐུའི་དུས་ན།
དེའི་ངང་ལས་མཚན་ཉིད་འཛིན་པའི་ཡེ་ཤེས་དང་ཀུན་ཁྱབ་ཀྱི་ཡེ་ཤེས་གཉིས་འཆར་བྱེད་ཀྱི་ཆ་ཙམ་ལས་དངོས་སུ་གསལ་བ་མེད་དོ། ། ལོངས་སྐུའི་དུས་ན་གཞི་གནས་ཀྱི་ཡེ་ཤེས་འཆར་གཞིའི་ཆགས་ཚུལ་ཙམ་ཀུན་ཁྱབ་ཀྱི་ཡེ་ཤེས་ཟེར་ལྟར་འཕྲོ་བས་དངོས་སུ་མེད་ལ། རང་ངོ་མཚན་ཉིད་འཛིན་པའི་ཡེ་ཤེས་ལས་འོད་ལྔ་སྣང་བ་ལྟར་གནས་སོ། ། ཡུལ་སྐུའི་ཡེ་ཤེས་ཀྱི་དུས་ན་གཞི་གནས་ཀྱི་ཡེ་ཤེས་ཉི་ཟླའི་སྙིང་པོ་ལྟར་དབྱིངས་ལས་མ་གཡོས། མཚན་ཉིད་འཛིན་པའི་ཟེར་དང་འཇའ་ཚོན་ལྟར་ལོངས་སྐུའི་ཞིང་ན་གནས་ཏེ་དངོས་སུ་མེད་ལ། ཀུན་ཁྱབ་ཀྱི་ཡེ་ཤེས་ཆུ་ཟླ་རང་ངོ་ན་ཤར་བ་ལྟར་གདུལ་བྱ་སོ་སོའི་ངོ་ཁ་ལ་ ༼༥༢༧༽སྣང་བ་སྟེ། སྣང་ཚུལ་ཆོས་ཅན་ལ་ལྟོས་ནས་སོ་སོར་ཕྱེ་ནའང༌། རང་བཞིན་ཆོས་ཉིད་ལ་ལྟོས་ནས་གཅིག་དང་ཐ་དད་ལས་འདས་པའི་ངོ་བོ་གཅིག་པ་ཙམ་ཏུ་བརྗོད་དོ། ། ཐལ་འགྱུར་ལས། དེ་ཡང་སེམས་ཉིད་སྨིན་པའི་ཚེ།
ཆོས་ཀྱི་སྐུ་ལ་གཞི་གནས་ཏེ། ཀ་ནས་དག་པའི་དྲི་མ་ཟད། ངོ་བོ་ཡེ་ནས་འཁྲུལ་བ་མེད། འཆར་བྱེད་མ་འགགས་ལྷུན་གྲུབ་བོ། ། རང་བཞིན་འདི་འདྲ་ངེས་པ་མེད། ། ཀུན་ལ་ཁྱབ་པས་ཐུགས་རྗེས་སྟེ། འཁོར་བ་འདས་པ་ཆད་པ་མིན་ཞེས་སོ། ། དེ་ལྟར་དབྱིངས་དང་ཡེ་ཤེས་གཉིས་སུ་མེད་པ་ཆོས་སྐུ་མཐར་ཐུག་ནི་ཀ་དག་དང་ལྷུན་གྲུབ་གཉིས་མེད་གྱི་གྲོལ་པ་ཀ་དག་ཆེན་པོ། མཐར་ཐུག་གི་འབྲས་བུ། ནང་དབྱིངས་ཆེན་པོ།
གྲོལ་པ་བླ་ན་མེད་པ། སྐུ་གསུང་ཐུགས་གཉིས་སུ་མེད་པའི་རྡོ་རྗེ་གསང་བ་ལྷུན་གྲུབ་རིན་པོ་ཆེའི་སྦུབས་ཡིན་ཏེ། སྤང་རྟོགས་ཀྱི་ཡོན་ཏན་མཐར་ཕྱིན་ནས་སངས་རྒྱས་ཀྱི་སྐུ་གསུམ་དུ་ལོངས་པ་སྟེ། དགོས་འདོད་འབྱུང་ན་ཡིད་བཞིན་གྱི་ནོར་བུའི་ཚད་དུ་ལོངས་པ་བཞིན་ནོ། ། དེ་ཡང་མི་གཡོ་སྤྲོས་དང༌། ༼༥༢༨༽བྲལ་བ་ཆོས་སྐུའི་གདེང་ཚད། རང་གསལ་མཚན་དཔེ་རྫོགས་པ་ལོངས་སྐུའི་གདེང་ཚད། དོན་གཉིས་ལྷུན་གྲུབ་ཏུ་བྱེད་པ་སྤྲུལ་སྐུའི་གདེང་ཚད་དོ། ། གཉིས་པ་ལྷུན་གྲུབ་འོད་གསལ་གྱི་འཆར་གཞི་ལས་སྐུ་དང་ཡེ་ཤེས་ཀྱི་སྣང་ཚུལ་བྱེ་བྲག་ཏུ་བཤད་པ་ལ་སྐུ་དང༌། ཡེ་ཤེས་བྱེ་བྲག་ཏུ་བཤད་པའོ། །
དང་པོ་ལ། སྐུ་གཅིག་ཏུའང་བསྟན་པ་ནི། གཞི་དང་ལམ་གཉིས་རིག་པའི་སར་གཅིག འབྲས་བུ་རིག་པ་དྲི་མེད་ཀ་དག་ཏུ་གཅིག་པའི་ལྡོག་པ་ནས་མི་འགྱུར་རྡོ་རྗེའི་སྐུ་སྟོང་པ་ཡེ་ཤེས་ཀྱི་སྙིང་པོའོ། ། སྐུ་གཉིས་སུ་དབྱེ་ན་གཞི་ཀ་དག་དང་ལྷུན་གྲུབ་གཉིས་སུ་མེད་པའི་རིག་པའི་ལམ། དབྱིངས་དང་ཡེ་ཤེས་གཉིས་སུ་ཉམས་སུ་བླང་བས། འབྲས་བུ་ཆོས་སྐུ་དང་གཟུགས་སྐུ་རྣམ་པ་གཉིས་སུ་ཤར་བས་དོན་གཉིས་མཐར་ཕྱིན་པའོ། ། སྐུ་གསུམ་དུ་དབྱེ་ན། ངོ་བོའི་ཆ་ལས་སྟོང་རིག་མཁྱེན་པའི་ཡེ་ཤེས་ཆོས་སྐུ། རང་སྣང་འོད་གསལ་གྱི་ལོངས་སྐུ།
སྣ་ཚོགས་སྤྲུལ་པའི་སྐུ་དང་གསུམ་མོ། སྐུ་བཞི་དབྱེ་ན། སྐུ་གསུམ་གྱི་ཆོས་ཉིད་གཅིག་དང་དུ་མའི་མཐའ་དང་བྲལ་བ་ངོ་བོ་ཉིད་ཀྱི་སྐུ། སྟོབས་དང་མི་འཇིགས་པ་དང༌། ཆོས་མ་འདྲེས་པ་༼༥༢༩༽བཅོ་བརྒྱད་ལ་སོགས་པར་རིག་པའི་ཡོན་ཏན་རྟོག་པ་དང་ཏིང་ངེ་འཛིན་དང་མངོན་པར་ཤེས་པ་དང་ཐྱེ་ཆེན་པོ་རྣམས་ནི་ཆོས་ཀྱི་སྐུ། མཚན་དང་དཔེ་བྱད་རྫོགས་པས་འོག་མིན་སྟུག་པོ་བཀོད་པའི་ཞིང་ན་བཞུགས་ལོངས་སྐུ་དང༌། གདུལ་བྱའི་ངོ་ལ་གང་འདུལ་དུ་སྣང་བ་ནི་སྤྲུལ་པའི་སྐུའོ། ། སྐུ་ལྔར་དབྱེ་ན། དེ་བཞི་ལ་མི་འགྱུར་རྡོ་རྗེའི་སྐུ་བསྣན་པའོ། ། ཡང་རྣམ་པར་འཕྲུལ་བའི་རང་བཞིན་དུ་བཤད་ན།
དང་པོ་ཆོས་སྐུའི་ཆོས་སྐུ་སྟོན་པ་ནི། རང་རིག་པའི་ཡེ་ཤེས་ཐམས་ཅད་མཁྱེན་པའོ། ། ཞིང་ཁམས་བསམ་གྱིས་མི་ཁྱབ་པ། གནས་བསམ་ངོ་ལས་འདས་པའི་ཆོས་ཉིད་ཏིང་ངེ་འཛིན་མི་གཡོ་བ་ཆེན་པོ་འཁོར་སྣ་ཚོགས་རང་བཞིན་མི་གཉིས་པ། བསྟན་པ་བརྗོད་དུ་མེད་པའི་ཆོས་ཉིད་དུས་གང་དུའང་འགྱུར་བ་མེད་པའི་ཆོས་ཉིད་དོ། ། ཆོས་སྐུའི་ལོངས་སྐུ་ཞིང་ཁམས་རྡུལ་དང་བྲལ་ཞིང་དྲི་མ་མེད་པ། གནས་དྲན་བསམ་ཡིད་ཀྱི་རྟོག་པ་ཆོད་པ་ཏིང་ངེ་འཛིན་སེམས་དང་སེམས་བྱུང་དབྱིངས་སུ་དག་པ། འཁོར་སྟོང་པ་རང་སྣང་གི་བྱེད་པ་ཅན། སྟན་པ་དམིགས་པ་ཡོངས་སུ་དག་པ། དུས་བཏག་པ་མ་ཡིན་པའོ། །
༼༥༣༠༽ཆོས་སྐུའི་སྤྲུལ་སྐུ་ཞིང་ཁམས་སྟོང་ཉིད་རྒྱ་མ་ཆད་པ། གནས་ཐམས་ཅད་ཀྱི་འཆར་གཞིར་གྱུར་པ། ཏིང་ངེ་འཛིན་འགགས་མེད་ཆེན་པོར་རང་གསལ་བ་འཁོར་རིས་མེད་ཀྱི་སངས་རྒྱས་དང་ཡེ་ཤེས་རྒྱ་མོའི་ཚོགས། བསྟན་པ་རང་བཞིན་མ་བཅོས་པ། དུས་སྙིང་པོ་མངོན་པར་བྱང་ཆུབ་ཏུ་རང་སྣང་བའོ། ། དེ་དག་ཀྱང་ཀ་དག་རང་གནས་ཀྱི་ཆོས་སྐུའི་ཆ་ལ་བཏགས་ཏེ་རིན་ཆེན་སྤུང་པ་ལས། འཛིན་པ་རང་དག་ཆོས་སྐུ་ཡིས། ། སྤྲོས་མེད་རང་དག་གཞལ་ཡས་སུ། ། ཉིད་དང་དབྱེར་མེད་སྣང་འཁོར་ལ། མཚན་མ་མེད་པའི་གསུང་གིས་ནི། །
སྤྲོས་པ་རྨད་པའི་ཚིག་རྣམས་ནི། ། མི་གནས་རང་ཟང་ཐུང་ལས་བྱུང༌། ། མ་གསུང་གསུང་བ་མེད་པར་ནི། ། མཉམ་པ་ཆེན་པོའི་ངང་དུ་བསྟན་ཞེས་སོ། ། གཉིས་པ་ལོངས་སྐུའི་ཆོས་སྐུའི་ཆོས་སྐུ་རྣམས་པར་སྣང་མཛད་གང་ཆེན་མཚོ་དེའི་བཞུགས་ཚུལ་ཕྱི་ནས་བལྟས་ན་ནང་གསལ་བ། ནང་ནས་བལྟས་ན་ཕྱི་གསལ་བ། སྐུ་མདུན་རྒྱབ་མེད་ཞལ་ཕྱོགས་ཀུན་ཏུ་ཐ་མི་བའོ། ། དེའི་ཞེངས་སམ་ཕྱག་གིས་མཐིལ་ན་འཇིག་རྟེན་གྱི་ཁམས་ཉི་ཤུ་རྩ་གཅིག་ལ་མངའ་མཛད་པ། གནས་རྣམས་དག་སྟུག་པོ་༼༥༣༡༽བཀོད་པ། འཁོར་ཉིད་ལས་མི་གཞན་པ།
བསྟན་པ་རང་བྱུང་གི་ཡེ་ཤེས་རང་སྣང་བ། དུས་རྟོགས་པ་མངོན་དུ་གྱུར་པའོ། ། འདི་རང་སྣང་གདོད་ལ་ལ་ལྟོས་ན་སྤྲུལ་པ་ཡིན་ཀྱང༌། གདུལ་བྱ་ལ་ལྟོས་ན་མཚན་དཔེ་རྫོགས་པའི་ལོངས་སྐུར་བཞག་གོ ། ལོངས་སྐུའི་ལོངས་སྐུ་རིགས་ཀྱི་གཙོ་བོ། དེའི་མཚན་ཉིད་ངོ་བོའམ་རྣམ་པ་ཐ་དད་ལ་རང་བཞིན་གཅིག་པ། ཞིང་ཁམས་སོ་སོའི་རིག་ཀྱི་དཀྱིལ་འཁོར་གྲངས་མེད་པའོ། ། གནས་འོག་མིན། འཁོར་སོ་སོའི་རིགས་ལྔ། བསྟན་པ་མཁྱེན་པའི་ཡེ་ཤེས་ལྔ་ལ་ལོངས་སྤྱོད་པ།
དུས་སྣང་བ་འདུ་བ་མཆེད་པའོ། ། ལོངས་སྐུའི་སྤྲུལ་སྐུ་ནི་རིགས་ལྔའི་སངས་རྒྱས་དང་སོ་སོའི་གཙོ་འཁོར་རོ། ། དེའི་མཚན་ཉིད་སྣང་ལ་རང་བཞིན་མེད་པ་གསལ་ལ་རྟོགས་པ་མེད་པ་དེའི་ཞིང་ཁམས་ན་ལྷ་དང་ལྷ་མོ་འབུམ་ཕྲག་བསམ་གྱིས་མི་ཁྱབ་པ་ལ་ལོངས་སྤྱོད་དོ། ། གནས་ལྕགས་མོ་ཅན་ཡེ་ཤེས་ལྔ་ལྷུན་གྱི་གྲུབ་པ་གནོད་སྦྱིན་གྱི་གནས་དེ་མ་ཡིན་ནོ། ། འཁོར་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ། དུས་རིག་པ་རང་སྣང་གི་དུས་སོ། ། འདི་༼༥༣༢༽དག་ཉི་ཞིང་ཁམས་ཀྱི་བཀོད་པ་དང་མཛད་པའི་རྒྱ་ཆེ་ཆུང་ལ་བཏགས་སོ། ། གསུམ་པ་སྤྲུལ་སྐུའི་ཆོས་སྐུ་དཔལ་རྡོ་རྗེ་འཆང་ཆེན་པོ། ། དེ་ཡི་མཚན་ཉིད་སྐྱེ་བ་བཞི་ཡི་ལུས་སུ་བྱུང་ཞིང་མཛད་པ་སུམ་ཅུ་རྩ་དྲུག་མཐར་ཕྱིན་པར་ཞལ་གྱིས་བཞེས་པ་ཞིང་ཁམས་སྟོང་གསུམ་བྱེ་བ་ཕྲག་བརྒྱད་བསྐོར་བ་ཚངས་ཆེན་གྱི་ཞིང་ཁམས། གནས་མེ་ཏོག་པདྨ་ཁ་སྟོང་དང་ལྡན་པ།
འཁོར་སྐྱེ་བ་བཞིས་བསྡུས་པའི་འགྲོ་བ། བསྟན་པ་སྡེ་སྣོད་ཀུན་གྱི་རྩ་བ་སྒྲ་ཐལ་འགྱུར། དུས་ཚེ་ལོ་དཔག་ཏུ་མེད་པའི་དུས་སོ། ། སྤྲུལ་སྐུའི་ལོངས་སྐུ་དཔལ་རྡོ་རྗེ་སེམས་དཔའ། དེའི་ཞིང་སམ་སྟོང་གསུམ་བྱེ་བ་ཕྲག་བརྒྱ། གནས་གདུལ་བྱ་ངོ་དང་སྦྱར་བ། འཁོར་བ་བརྒྱད་པའི་བྱང་ཆུབ་སེམས་དཔའ། བསྟན་པ་ངེས་དོན་གྱི་ཐེག་པ། དུས་ངེས་པ་མེད་པའོ། ། སྤྲུལ་སྐུའི་སྤྲུལ་སྐུ་ཤཀྱ་ཐུབ་པ།
དེའི་མཚན་ཉིད་ཁྱིམ་ནས་ཁྱིམ་མེད་པ་རབ་ཏུ་བྱུང་བ་ལ་སོགས་པ་མཛད་པ་བཅུ་གཉིས་ལ་ལོང་སྤྱོད་པ། ཞིང་སམ་འཛམ་གླིང་བྱེ་བ་ཕྲག་བརྒྱ་ལ་སོགས་པ་སྟོང་གསུམ་གྱི་སྟོང་ཆེན་པོ་མི་མཇེད་གྱི་འཇིག་རྟེན་ཆེན་པོ་གཅིག་ལ་མངའ་མཛད། གནས་བྱ་༼༥༣༣༽བཀོད་པ། འཁོར་ཉིད་ལས་མི་གཞན་པ། བསྟན་པ་རང་བྱུང་གི་ཡེ་ཤེས་རང་སྣང་བ། དུས་རྟོགས་པ་མངོན་དུ་གྱུར་པའོ། ། འདི་རང་སྣང་གདོད་ལ་ལ་ལྟོས་ན་སྤྲུལ་པ་ཡིན་ཀྱང༌། གདུལ་བྱ་ལ་ལྟོས་ན་མཚན་དཔེ་རྫོགས་པའི་ལོངས་སྐུ་བཞག་གོ ། ལོངས་སྐུའི་ལོངས་སྐུ་རིགས་ཀྱི་གཙོ་བོ། དེའི་མཚན་ཉིད་ངོ་བོའམ་རྣམ་པ་ཐ་དད་པ་རང་བཞིན་གཅིག་པ།
ཞིང་ཁམས་སོ་སོའི་རིག་ཀྱི་དཀྱིལ་འཁོར་གྲངས་མེད་པའོ། ། གནས་འོག་མིན། འཁོར་སོ་སོའི་རིགས་ལྔ། བསྟན་པ་མཁྱེན་པའི་ཡེ་ཤེས་ལྔ་ལ་ལོངས་སྤྱོད་པ། དུས་སྣང་བ་འདུ་བ་མཆེད་པའོ། ། ལོངས་སྐུའི་སྤྲུལ་སྐུ་ནི་རིགས་ལྔའི་སངས་རྒྱས་དང་སོ་སོའི་གཙོ་འཁོར་རོ། ། དེའི་མཚན་ཉིད་སྣང་ལ་རང་བཞིན་མེད་པ་གསལ་ལ་རྟོགས་པ་མེད་པ་དེའི་ཞིང་ཁམས་ན་ལྷ་དང་ལྷ་མོ་འབུམ་ཕྲག་བསམ་གྱིས་མི་ཁྱབ་པ་ལ་ལོངས་སྤྱོད་དོ། ། གནས་ལྕགས་མ་ཅན་ཡེ་ཤེས་ལྔ་ལྷུན་གྱི་གྲུབ་པ་གནོད་སྦྱིན་གྱི་གནས་དེ་མ་ཡིན་ནོ། ། འཁོར་སངས་རྒྱས་དང་བྱང་ཆུབ་སེམས་དཔའ་དཔག་མེད་པ། དུས་རིག་པ་རང་སྣང་གི་དུས་སོ། །
འདི་༼༥༣༤༽གཏིང་གསལ་ཐུགས་རྗེས་ཀུན་ཁྱབ་ཀྱི་ཡེ་ཤེས་ངོ་བོའི་རྩལ་ལས་འཆར་གཞི་མ་འགགས་ལ་ཤེས་རིག་ཡུལ་ལ་དངོས་སུ་མི་དཔྱོད་པའི་ཆ་ཙམ་དུ་གནས་པའོ། ། གཉིས་པ་ལོངས་སྐུའི་མཚན་ཉིད་འཛིན་པའི་ཡེ་ཤེས་ལྔ་ནི་རྒྱས་པར་རེ་རེ་བཞིན་དུ་ངོ་བོ་ངེས་ཚིག་དབྱེ་བ་གསུམ་རེ་གསུང་ནའང༌། འདིར་ནི་ངོ་བོ་ཙམ་གྱིས་མཚོན་པས། དང་པོ་ཆོས་དབྱིངས་ཡེ་ཤེས་ནི། ངོ་བོ་གྲོལ་གཞིའི་དབྱིངས་ཀ་དག་གི་ཆ་སྟོང་པ་དང༌། ཡེ་ཤེས་རང་འོད་ཀྱི་གཞི་སྣང་བ་དང༌། ཤེས་རིག་གི་དབྱིངས་གསུམ་དབྱེར་མེད་པ་ཆོས་དབྱིངས་སྟོང་པའི་ཆ་དེ་རྟོག་བྱེད་ཀྱི་ཡེ་ཤེས་དང་བཅས་པའོ། ། གཉིས་པ་མེ་ལོང་ཡེ་ཤེས་ནི། ངོ་བོ་རིག་པ་སྟོང་གསལ་འཆར་ཚུལ་གོ་ལ་འགགས་པར་གསལ་བའོ། ། གསུམ་པ་མཉམ་ཉིད་ཡེ་ཤེས་ནི་མཉམ་རྒྱུ་འཁོར་འདས་གཉིས།
མཉམ་པ་དབྱིངས་ཡེ་གྲོལ་མཉམ་པ་ཆེན་པོར་མཉམ་རྐྱེན་སྒོ་གསུམ་སྐུ་གསུང་ཐུགས་ལ་ངོ་བོ་རང་བཞིན་ཐུགས་རྗེ་གསུམ་རྟོག་པས་དོན་རྒྱ་ཆད་ཕྱོགས་ལྷུང་མེད་པར་མཉམ་པ་འམ། བཞི་པ་སོར་རྟོག་ཡེ་ཤེས་ནི། ཆོས་ཐམས་ཅད་ཀྱི་མཚན་ཉིད་མ་འདྲེས་པར་མངོན་དུ་རྟོག་པའོ། ། ལྔ་པ་བྱ་གྲུབ་ཡེ་ཤེས་ནི། རང་དོན་རིག་༼༥༣༥༽པའི་ངང་དུ་གྲུབ་ནས་གཞན་དོན་ནོར་བུ་ལྟར་ལྷུན་གྲུབ་རྩོལ་མེད་དུ་བྱུང་བའོ། ། དཔེར་ན་རྣམ་པར་མཛད་ལ་ཆོས་དབྱིངས་ཡེ་ཤེས་གཙོ་བོ་དང་གཞན་བཞི་འཁོར་གྱི་ཚུལ་དུ་ལྡན་ནོ། ། རིགས་གཞན་ལའང་དེའི་རིགས་འགྲེས་སོ། ། གསུམ་པ་སྤྲུལ་སྐུ་ཀུན་ཁྱབ་ཀྱི་ཡེ་ཤེས་གཉིས་ནི། ཇི་ལྟ་མཁྱེན་པས་ནི་ཆོས་རྣམས་ཀྱི་ངོ་བོ་མ་ནོར་བ་དང༌། དོན་དམ་པའི་བདེན་པ་རྟོགས་པས་སྐྱེ་འགགས་སྤྲོས་པ་དང་བྲལ་བས་ཆོས་ཉིད་ནམ་མཁའ་ལྟ་བུར་སྟོན་ལ།
ཇི་སྙེད་མཁྱེན་པས་ཆོས་རྣམས་གྱིས་གྱི་རྣམ་པ་མ་འདྲེས་པར་ཀུན་རྫོབ་ཀྱི་བདེན་པ་རྟོགས་པས་ཆོས་ཅན་སྒྱུ་མའི་དཔེ་བརྒྱད་དུ་དབང་པོ་དང༌། ཆོས་དང༌། ལས་འབྲས་དང༌། ལམ་ལེགས་པར་འདེམས་པར་མཛད་དོ། ། དེས་ན་ཆོས་སོ་ཅོག་གི་གནས་ལུགས་ཕྱིན་ཅི་མ་ལོག་པར་མཁྱེན་ནས་གཉུག་མ་ཆོས་ཉིད་ཀྱི་ཏིང་ངེ་འཛིན་དེ་ལས་སྐད་ཅིག་ཀྱང་མ་གཡོས་བཞིན་དུ་ཆོས་ཅན་སྣང་བའི་གནས་ལུགས་ཀྱང་མ་འདྲེས་པར་མཁྱེན་པ་ངོ་བོ་ཇི་ལྟ་མཁྱེན་པ་ལ་རྣམས་པར་ཇི་སྙེད་མཁྱེན་པ་སྟེ། ཨུཏྤལ་དང་དེའི་ཆོས་སྔོན་པོ་བཞིན་བདེན་གཉིས་གཅིག་ཆར་དུ་གཟིགས་པ་༼༥༣༦༽སངས་རྒྱས་ཁོ་ནའི་ཁྱད་པར་གྱིས་ཆོས་མངོན་དུ་མཛད་ནས། སངས་རྒྱས་གྱི་ཆོས་ཀྱིས་རྣམ་གྲངས་དང་མ་དག་པ་སེམས་ཀྱི་རྣམ་གྲངས་ཇི་སྙེད་པ་དེ་སྙེད་མཁྱེན་ནས་འཁོར་བ་ཇི་སྲིད་མ་སྟོང་གྱིས་བར་དུ་དོན་གཉིས་ཡིད་བཞིན་གྱི་ནོར་བུ་ལྟར་ལྷུན་གྲུབ་ཏུ་མཛད་པའོ། ། མངོན་རྟོགས་རྒྱན་ལས། གང་གིས་སྲིད་པ་ཇི་སྲིད་བར། ། འགྲོ་ལ་ཕན་པ་སྣ་ཚོགས་དག །
མཉམ་དུ་མཛད་པའི་སྐུ་དེ་ནི། ། ཐུབ་པའི་སྤྲུལ་སྐུ་རྒྱུན་མི་ཆད། ། ཅེས་རྒྱ་ཆེར་གསུངས་སོ། ། འདི་དག་གིས་འབྲས་བུ་ཕྱོགས་ཙམ་མཚོན་ནས་ཡོད་པས་རྒྱས་པར་ཐེག་མཆོག་རིན་པོ་ཆེའི་མཛོད་ནས་ཤེས་དགོས་པ་ཡོད་དོ། ། འཕགས་པའི་ཡུལ་དང་གངས་ཅན་རི་ཡི་ཁྱོན། གཞུང་ལུགས་སྨྲ་བའི་མཁས་པ་མང་བྱོན་ཡང༌། ཕལ་ཆེར་རང་གི་རྟོག་པས་སྦྱར་བ་ལ། ། རྟོག་ལ་རྟོག་མཐུད་རྟོག་པའི་རི་མོར་ཟད། ། རྒྱལ་བའི་དགོངས་པ་མཐར་ཐུག་སྙིང་པོའི་དོན། ། ཡང་དག་བཀྲལ་བ་དགའ་རབ་རྡོ་རྗེ་གྱི། །
འབུམ་ཕྲག་དྲུག་ཅུའི་གཞུང་བཞེད་སྡེ་གསུམ་མཛོད། ། ཇི་བཞིན་༼༥༣༧༽གསལ་བ་ཀློང་ཆེན་རབ་འབྱམ་གྱི་དགོངས་པའི་གནད་གསང་མ་ནོར་འདི་ཡིན་ཞེས། སྙིང་སྒོམས་རྒན་པོའི་ཁ་ན་ཅི་ཆ་ཡོད། དཔེར་ན་ཐ་སྙད་གཟུགས་ལ་འཇལ་བ་ན། དམུས་ལོང་དག་ལ་ཚད་མ་ཡོད་དམ་ཅི། བདེ་གཤེགས་རི་རབ་མར་མེ་རྒྱལ་མཚན་གསུང༌། ཟབ་དང་རྒྱ་ཆེ་ཡོན་ཏན་གང་ཆེན་མཚོ། ། ས་བཅུ་འཕགས་པས་གཞལ་ལ་བློ་ཞུམས་ཡང༌། ། མོས་པའི་ཡིད་ཀྱིས་འདི་ན་ཉུང་ཟད་བསྡུས། ། འཕགས་པའི་ཡུལ་ལ་ཚུལ་མཐོང་བློ་གྲོས་ཅི་བྱ། །
ཀུན་མཁྱེན་བླ་མའི་བྱིན་རླབས་ཐོབ་པ་དང༌། ། ལམ་འདིར་གོམས་པ་རྒྱུད་ལ་ཡུན་བསྲིང་བས། ། ཐེག་རྩེའི་ལམ་ལ་ངེས་པ་ཁོ་བོས་རྙེད། ། སྲས་བཅས་རྒྱལ་བ་དགྱེས་པའི་ལམ་བཟང་མཆོག ། ཡང་གསང་བླ་ན་མེད་པའི་བཤད་པའི་ཚུལ། ། རྣམ་དཔྱོད་དག་པས་ལེགས་༼༥༣༨༽པར་བརྩོམ་པ་ལས། ། ཐོབ་པའི་ཚོགས་གཉིས་དགེ་བ་ཇི་སྙེད་པས། ། འཁོར་བའི་ཉེས་པ་ཀུན་ལས་རབགྲོལ་ཞིང༌། རྣམ་གྲོལ་ཡོན་ཏན་ཀུན་ས་བརྒྱན་གྱུར་ཏེ། ། མཐའ་ཡས་སེམས་ཀུན་གྱི་ཉེར་འཆོ་བའི། །
ཐམས་ཅད་མཁྱེན་པའི་གོ་འཕང་ཐོབ་སླད་སྤྲོས། ། གོང་འོག་ཐེག་པའི་ཁྱད་པར་འབྱེད་པ་དང༌། ། ཡང་ཟབ་ཐེག་པའི་གནད་རྣམས་གསལ་བ་དང༌། ། སྙིང་པོའི་བསྟན་པ་ཡུན་དུ་གནས་པའི་ཕྱིར། ། ཅུང་ཟད་སྨྲས་ལ་ཉེས་པ་མེད་པར་རློམ། ། ཞེས་རྫོགས་པ་ཆེན་པོ་ཡེ་ཤེས་བླ་མའི་སྤྱི་དོན་སྙིང་ཐིག་མ་བུའི་ལྡེའུ་མིག་འདི་སྔར་ནས་བྱེད་འདོད་ཡོད་ཀྱང་སྙོམས་ལས་སུ་ལུས་པ་མཆོག་སྤྲུལ་འགྱུར་མེད་རྡོ་རྗེའི་ཡང་ཡང་བསྐུལ་ཞིང་གསོལ་བ་བཏབ་པའི་རྐྱེན་གྱིས་བསྐུལ་ཏེ་འོད་གསལ་རིན་ཆེན་སྙིང་པོ་པདྨ་ལས་འབྲེལ་རྩལ་གྱིས་ཀུན་མཁྱེན་བླ་མའི་གསུངས་རབ་ལས་རང་བློ་གྲོས་ཅུང་ཟད་དཔོགས་པའི་༼༥༣༩༽ཚོད་དུ་ཟིན་བྲིས་སུ་བཏབ་པ་འདི་སྐལ་བ་དང་ལྡན་པའི་སྐྱེ་བོ་འགའ་ལ་ཚིག་རྒྱུད་སྤེལ་བ་དང༌། རྒྱལ་བའི་བསྟན་པ་རིན་པོ་ཆེ་ལ་ཕན་ངེས་པ་རེ་རེ་ཙམ་ལ་དཔེ་རྒྱུད་སྤེལ་བ་ལས་ཕྱོགས་ཀུན་ཏུ་ཁྱབ་བརྡལ་དུ་སྤེལ་བར་བྱ་བ་ནི་མ་ཡིན་ནོ། ། སྨུགས་ནག་ཁྲོས་པའི་རྒྱལ་མོ་དང༌། ཁྱབ་འཇུག་དུ་གི་སྤུ་གྲི་དང་གཙང་བཙན་འབར་བ་ཆེན་པོ། ཤན་པ་སྲོག་སྒྲུབ་ནག་མོ།
གནོད་སྦྱིན་དམར་ནག་འཁོར་དང་བཅས་པ་ལ་བཀའ་འདི་གཏན་པས་ཐུབ་པར་སྲུང་ལ་སྐལ་ལྡན་བྱིན་ཅིག སྐལ་མེད་ལ་མཐོང་དུ་མི་སྟེར་བའི་ཕྲིས་མཛོད་ཅིག འདི་འཆད་པ་ན་སྐལ་ལྡན་གསུམ་ལས་མང་ན་མཁྲོའི་ཆད་པ་འོང་ངེས་སོ། ། ལག་ཁྲིད་ཀྱིས་ལ་སྤེལ་ནས་སྙིང་པོའི་བསྟན་པ་ཅི་གནས་ལ་འབད་པར་རིགས་སོ། ། ས་མ་ཡ་རྒྱ་རྒྱ་རྒྱ།།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
