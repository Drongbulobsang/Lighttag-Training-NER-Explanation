སྔོན་བྱོན་ས་སྐྱ་པའི་མཁས་པ་རྣམས་ཀྱི་གཞུང་འགྲེལ་སྐོར།
པོད ༢༥
དོན་གཉིས་ལྷུན་གྱིས་གྲུབ་པའི་ལམ་བཟང་།
༄༅། །གྲུབ་མཐའ་བཞི་དང་རྒྱུད་སྡེ་བཞི་ཡི་རྣམ་གཞག་བསྟན་པའི་སྙིང་པོ་སྡོམ་པ་གསུམ་གྱི་དོན་གཞི་ལམ་འབྲས་གསུམ་གྱི་གནད་བསྡུས་ཞར་བྱུང་བོད་ཀྱི་གྲུབ་མཐའི་ལོ་རྒྱུས་བཅས་ལྷན་ཅིག་ཏུ་བཀོད་པ་མདོ་སྔགས་ཆོས་ཚུལ་སྙིང་པོའི་གསལ་བྱེད་མ་རིག་མུན་པ་སེལ་བའི་དཔལ་ལྡན་འོད་ཟེར་བརྒྱ་པ་སྐལ་བཟང་བློ་ཡི་པད་ཚལ་བཞད་པ་དོན་གཉིས་ལྷུན་གྱིས་གྲུབ་པའི་ལམ་བཟང་ཞེས་བྱ་བ་བཞུགས་སོ།། ཨོཾ་སྭསྟི་སིདྡྷཾ། ན་མཿསརྦ་ཛྙོ་ནཱ་གརྫུ་ན་ས་ག་ར་ཡ། སྲིད་པ་གསུམ་ན་ཟླ་བྲལ་ཐམས་ཅད་མཁྱེན། ། སྡོམ་པ་གསུམ་གྱི་བཀའ་དྲིན་ལེགས་སྩལ་མགོན། ། སྐྱབས་གསུམ་ཀུན་འདུས་མཁན་ཆེན་ཐམས་ཅད་མཁྱེན། ། སྙིང་ནས་འདུད་དོ་བྱང་ཆུབ་བར་དུ་སྐྱོངས། ། བདུད་ལས་རྣམ་རྒྱལ་འཇིག་རྟེན་གསུམ་གྱིས་མཆོད། ། སྤངས་རྟོགས་མཐར་ཕྱིན་འགྲོ་ཀུན་གཏན་བདེར་བཀོད། ། སྟོན་མཆོག་རྒྱལ་བ་ཤཱཀྱ་སེང་གེ་ལ། །
གུས་པས་འདུད་དོ་བྱང་ཆུབ་བར་དུ་སྐྱོངས། ། གང་ལ་ཐེག་གསུམ་དམ་པའི་ཆོས། ། ཞུ་བསྡུ་འགྲེལ་བཤད་བྱང་ཆུབ་སེམས། ། དགྲ་བཅོམ་པཎ་གྲུབ་འཕགས་ཡུལ་གྱི། ། རྒྱལ་བསྟན་གསལ་བྱེད་རྣམས་ལ་འདུད། ། ཁྱད་པར་འཇམ་དབྱངས་བྱམས་པ་མགོན། ། ཀླུ་སྒྲུབ་ཡབ་སྲས་ཐོགས་མེད་མཆེད། ། ཕྱོགས་གླང་ཆོས་གྲགས་ཡོན་ཏན་འོད། ། ཤྲཱི་མཱན་དྷརྨ་པཱ་ལར་འདུད། ། བྷོ་ཊའི་ལྗོངས་འདིར་ཐུབ་པའི་བསྟན། །
རྒྱས་མཛད་ཆོས་རྒྱལ་བློན་འཕགས་པའི། ། པཎ་གྲུབ་བོད་ཀྱི་ལོ་ཙཱ་བ། རིམ་པར་བྱེད་པ་རྣམས་ལ་འདུད། ། ཁྱད་པར་མཁན་ཆེན་ཞི་བ་འཚོ། ། པདྨ་སཾ་བྷ་ཇོ་བོ་རྗེ། ། ཤཱཀྱ་ཤྲཱི་སྤྲིན་འཛིན་པ་ཞབས། ། དད་བྱེད་གོ་ཆ་རྣམས་ལ་འདུད། ། ལོ་ཆེན་བེ་རོ་སྐ་ཅོག་དང་། ། རིན་ཆེན་བཟང་པོ་རྔོག་པ་ཚབ། ། འགོས་གཉན་བ་རི་འབྲོག་མི་དང་། །
མལ་དང་རྭ་ལོ་ཆེན་པོར་འདུད། ། ཡོངས་རྫོགས་བསྟན་པའི་མངའ་བདག་མཆོག ། དཔལ་ལྡན་ས་སྐྱ་པ་ཆེན་པོ། ། གོང་མ་རྣམ་ལྔ་དབོན་དང་སློབ། ། བརྒྱུད་པར་བཅས་པའི་ཚོགས་ལ་འདུད། ། ཁྱད་པར་རྗེ་བཙུན་གྲགས་པའི་མཚན། ། འཇམ་མགོན་ས་སྐྱ་པཎྜི་ཏ། ། རྒྱལ་བ་ངོར་ཆེན་རྡོ་རྗེ་འཆང་། ། ཀུན་མཁྱེན་བསོད་ནམས་སེང་གེར་འདུད། ། ངོར་ཆེན་དཀོན་མཆོག་ལྷུན་གྲུབ་དང་། །
བདག་ཆེན་རྡོ་རྗེ་འཆང་ཆེན་པོ། ། གྲུབ་མཆོག་དབང་པོ་རྡོ་རིངས་པ། ། ཚར་ཆེན་ཆོས་ཀྱི་རྒྱལ་པོར་འདུད། ། ཐམས་ཅད་མཁྱེན་པ་མང་དུ་ཐོས། ། ཀླུ་སྒྲུབ་རྒྱ་མཚོའི་ཞལ་སྔ་ནས། ། པཎ་ཆེན་ངག་དབང་ཆོས་ཀྱི་གྲགས། ། མཁས་པའི་དབང་པོ་མཆོག་ལ་འདུད། ། དྲིན་ཅན་གནས་གསར་རྡོ་རྗེ་འཆང་། ། རིགས་ཀུན་བདག་པོ་ཐར་རྩེ་རྗེ། ། རྡོ་རྗེ་འཆང་དངོས་ཡར་རླུང་པ། །
རྗེ་བཙུན་འཆི་མེད་མཚན་ཅན་འདུད། ། སྐྱབས་མཆོག་འཇམ་མགོན་ས་སྐྱ་པ། ། མངྒ་ལ་དང་རཏྣའི་མཚན། ། ཡབ་སྲས་སྐུ་མཆེད་རྣམས་ལ་འདུད། ། བྱང་ཆུབ་བར་དུ་བརྩེས་སྐྱོངས་མཛོད། ། མདོ་སྔགས་སྨྲ་བའི་སེང་གེ་མཆོག ། ལམ་འདི་བཀའ་དྲིན་སྩོལ་བའི་རྗེ། ། བྱམས་པ་སྨོན་ལམ་གྲགས་པ་ཡི། ། ཞབས་ལ་གུས་པ་ཆེན་པོས་འདུད། ། མཆོག་གསུམ་དགྱེས་མཛད་སོགས་ཡི་དམ།
གུར་ཞལ་རྣམ་གཉིས་བཀའ་བསྟོད་བཅས། ། ནོར་ལྷའི་ཚོགས་ལའང་གུས་པས་འདུད། ། གྲུབ་གཉིས་དགེ་ཚོགས་མཆོག་སྩོལ་ཅིག ། ལེགས་པའི་ལམ་བཟང་མདོ་སྔགས་ལམ། ། ལེགས་པར་བགྲོད་ཚུལ་རིམ་པ་ནི། ། ལེགས་བཤད་དོན་འདུས་གོ་བདེ་བར། ། ལེགས་པའི་ལམ་བཟང་འདི་ན་འགོད། ། ཆོས་རྗེ་ས་སྐྱ་པཎྜི་ཏས། ། བསྟན་བཅོས་མཁས་པའི་འཇུག་སྒོ་ནས། ། མཁས་པས་འཛིན་པའི་གྲུབ་མཐའ་ནི། །
སངས་རྒྱས་པ་དང་མུ་སྟེགས་བྱེད། ། དེ་ལས་གཞན་པའི་བླུན་པོ་ཡིས། ། གློ་བུར་བཏགས་པའི་གྲུབ་མཐའ་ཡིན།་་་་་ སྟོན་པ་དང་འགྲེལ་བྱེད་སོགས་ཁུངས་ལྡན་མེད་པའི་རིགས། ། གློ་བུར་ཞེས་པ་ཀླ་ཀློ་སོགས། ། བདག་མེད་རྟོགས་པའི་ཤེས་རབ་ལས། ། ཕྱིར་ཕྱོགས་ཐར་པའི་མུའམ་སྟེགས། ། ལ་བརྟེན་ལམ་སྒྲུབ་ཁས་འཆེ་བའི། ། མུ་སྟེགས་རྟོག་གེ་སྡེ་ལྔ་ནི། ། རིག་བྱེད་གྲངས་ཅན་འུག་ཕྲུག་པ། །
ཟད་བྱེད་ཚུར་རོལ་མཛེས་པ་བ། ། དེ་ལས་རིག་བྱེད་པར་གྲགས་པ། ། ཁྱབ་འཇུག་ཚངས་པ་ལྷར་འཛིན་ཏེ། ། ཁྱབ་འཇུག་ལྷ་རྫས་ཀྱི་ངོ་བོ། ། འཆི་བ་མེད་པས་འགྲོ་ཐམས་ཅད། ། བསྐྱེད་པར་འདོད་ཅིང་དེའི་ལྟེ་བའི། ། པདྨོར་ཚངས་པ་སྐྱེས་པར་འདོད། ། དེ་ཡི་རིག་བྱེད་བསྟན་པར་བཤད། ། བདག་་་་་་ཁྱབ་འཇུག་གིས་སྣོད་བཅུད་ཐམས་ཅད་ལ། ཀུན་ལ་ཁྱབ་སོགས་སུ་འདོད། །
ཁྱབ་འཇུག་ཡོན་ཏན་བསྒོམ་པ་ཡིས། ། བདེ་བ་ཐོབ་ཅིང་གྲོལ་གྱུར་བཤད། ། གྲངས་ཅན་པ་ཡི་ས་བོན་ནི། ། སྐྱ་བོའི་སྐབས་ན་མྱུ་གུ་སྔོ། ། མི་གསལ་ཚུལ་དུ་གནས་པ་བཞིན། ། རྐྱེན་གྱི་མངོན་པར་གསལ་བཞིན་པའི། ། རྒྱུ་འབྲས་གཅིག་འདོད་སྙིང་སྟོབས་རྡུལ། ། མུན་པའི་རང་བཞིན་གསུམ་ཆ་མཉམ། ། དེས་བྱས་གཙོ་བོས་བྱས་ཞེས་འདོགས།་་་་་ དཔེ་བྱས་པའི།
བདག་ཤེས་རིག་པའི་སྐྱེས་བུ་ནི། ། རྟག་པ་རང་དབང་ཅན་ལུས་ཅན། ། རྣམས་ཀྱི་སྙིང་ལ་གནས་ཞེས་ཟེར། ། དེ་ཉིད་སྟག་ཚང་ལོ་ཙཱའི་གྲུབ་མཐའ་ཀུན་ཤེས་སུ་གསལ།་་་་་ ཉེར་ལྔ་ཤེས་གྲོལ་བཤད། ། འུག་ཕྲུག་པ་ཞེས་དབང་ཕྱུག་པས། ། སྣོད་བཅུད་སྐྱེ་འགྲོ་བདེ་སྡུག་སོགས། ། ཐམས་ཅད་དབང་ཕྱུག་གིས་བློ་ཡིས། ། གཡོ་བ་སྔོན་བཏང་བྱས་པར་འདོད། ། འཇིག་ལྟ་ཡུལ་ལ་མ་འཁྲུལ་བར། །
མཐོང་ནས་དེ་ཡི་འཛིན་སྟངས་ལ། ། གསལ་སྣང་འདོན་ཏེ་དབང་བསྐུར་བྱེད། ། ཚིག་དོན་དྲུག་་་་་་སྟག་ཚང་ལོ་ཙཱའི་གྲུབ་མཐའ་ཀུན་ཤེས་སུ་གསལ། ཤེས་གྲོལ་བར་བཤད། ། ཟད་བྱེད་གཅེར་བུ་པ་ཞེས་པས། ། གྲངས་ཅན་པ་ལྟར་བདག་སེམས་ཀྱི། ། མཚན་ཉིད་ཡིན་ཅིང་བདག་དང་སྲོག ། སྐྱེས་བུ་རྣམ་གྲངས་ཡིན་པར་འདོད། ། ལས་ནི་གསར་དུ་མི་བསོག་ཕྱིར། ། སྡོམ་པས་བསྡམས་དང་སྔར་གྱི་ལས། །
ཟད་ཕྱིར་ཟས་མི་ཟ་བ་སོགས། ། དཀའ་ཐུབ་སྣ་ཚོགས་བྱེད་ནས་ནི། ། དེ་དག་ཟད་ནས་འཇིག་རྟེན་གྱི། ། སྟེང་ན་ཐར་པ་གདུགས་དཀར་པོ། ། གྱེན་བཀན་འདྲ་བར་གྲོལ་བར་འདོད། ། དེ་བཞི་རྟག་ལྟའི་སྡེ་ཚན་ཡིན། ། ཚུ་རོལ་མཛེས་བྱེད་རྒྱང་འཕེན་པ། ། ལུས་སེམས་རྫས་གཅིག་འདོད་ནས་དེ། ། སྲན་ཟླུམ་ཚེར་རྣོ་རྨ་བྱ་ཡི། ། སྒྲོ་ཐིག་སྟེས་དབང་གློ་བུར་དུ། །
གྲུབ་པ་ལྟར་དུ་མ་ཤི་བར། ། བདག་་་་་་བདག་འཛིན་རྟག་བརྟན་ཐེར་ཟུག་ཅན་འདོད་པ། ཤེས་རེག་ཏུ་སྐྱེས་ལ་ཤི། ། དེ་ནས་ཆད་འདོད་ལས་རྒྱུ་འབྲས། ། ཚེ་ནི་སྔ་ཕྱི་སོགས་མེད་འདོད། ། ཆད་ལྟ་ཤིན་ཏུ་ཐ་ཆད་དོ། ། དེ་ལྟར་རྟོག་གེ་སྡེ་ལྔ་པོ། ། རྟག་ཆད་གཉིས་སུ་འདོད་པའོ། ། མུ་སྟེགས་ཐམས་ཅད་བདག་འཛིན་མཐུན། ། རྟག་སྨྲ་རྣམས་ཀྱིས་བདག་ཡོད་པར། །
རྟག་པར་འདོད་ཅིང་ཆད་སྨྲ་རྣམས། ། བདག་ཡོད་ཤི་ནས་ཆད་པར་འདོད། ། སྔ་མ་གསུམ་ནི་རིག་བྱེད་འདོད། ། ཕྱི་མ་གཉིས་ཀྱིས་་་་་་ཁྱབ་འཇུག་དང་དབང་ཕྱུག་ལྷར་འཛིན། རིག་བྱེད་འདོར། ། བདག་ཡོད་པ་ནི་ཐམས་ཅད་མཐུན། ། བལྟ་བའི་བྱེ་བྲག་གཞན་མི་འདྲ། ། ཕྱི་ནང་གྲུབ་མཐའི་ཁྱད་པར་ནི། ། དབྱེ་ཚུལ་རྣམ་པ་་་་་་སྐྱབས་འགྲོའི་ཁྱད་དང་ལྟ་བ་བཀའ་རྟགས་བཞི་ཞེས་པ་མི་རྟག་སྡུག་བསྔལ་སྟོང་ཞིང་བདག་མེད་བཞི་དང་། བསྒོམ་པ་སྲིད་རྩེའི་གཉེན་པོ་ཡོད་མེད་ཀྱི་ཁྱད་པར་ཀྱང་རང་སྡེ་གནས་མ་བུའི་སྡེས་བརྗོད་དུ་མེད་པའི་བདག་ཁས་བླངས་ཀྱང་། །
བདག་མེད་རྟོགས་པའི་ཤེས་རབ་ནི་མེད་པར་མི་འདོད་པས་སྐྱོན་ཅན་མིན་ཅིང་ཀུན་མཁྱེན་བླ་མའི་བཞེད་པའི་འདི་ལེགས་པར་མངོན། མང་མཆིས་ཀྱང་། ། བདག་མེད་རྟོགས་པའི་ཤེས་རབ་ཀྱིས། ། ལམ་ལ་བརྟེན་ནས་ཐར་པ་མཆོག ། འདོད་མིན་སྒོ་ནས་ཕྱི་ནང་གི ། ཁྱད་པར་དབྱེ་བ་རྩོད་བྲལ་ཡིན། ། དོན་དུ་བདག་མེད་རྟོགས་མ་རྟོགས། ། ཁོ་ནས་ཕྱེ་བ་མཁས་ལ་གྲགས།་་་་་ ཀུན་མཁྱེན་བླ་མའི་བཞེད་པ་འདི་ཕུལ་དུ་བྱུང་ཞིང་ལེགས་པར་མངོན། ། ནང་པ་སངས་རྒྱས་གྲུབ་མཐའ་ལ། །
སྙིང་པོ་ཀྱཻ་ཡི་རྡོ་རྗེ་ཡི། ། རྩ་རྒྱུད་བརྟག་པ་གཉིས་པ་ལས། ། དང་པོར་གསོ་སྦྱོང་སྦྱིན་པར་བྱ། ། དེ་རྗེས་བསླབ་པའི་གནས་བཅུ་ཉིད། ། དེ་ལ་བྱེ་བྲག་སྨྲ་བ་བསྟན། ། མདོ་སྡེ་པ་ཡང་དེ་བཞིན་ནོ། ། དེ་ནས་རྣལ་འབྱོར་སྤྱོད་པ་ཉིད། ། དེ་ཡི་རྗེས་སུ་དབུ་མ་བསྟན། ། སྔགས་ཀྱི་རིམ་པ་ཀུན་ཤེས་ནས། ། དེ་རྗེས་ཀྱཻ་ཡི་རྡོ་རྗེ་བསྟན། །
དང་པོ་བྱེ་བྲག་སྨྲ་བ་ནི། ། བཤད་གཞི་དམ་ཆོས་མངོན་པ་ནི། ། སྟོན་པ་མཆོག་གི་ཡུལ་གང་ཟག ། སྣ་ཚོགས་དོན་དུ་ཐོར་བུར་་་་་་ཤེས་རབ་ཅན་གྱི་མཆོག་ཤཱ་རིའི་བུ་སོགས་བདུན། གསུངས། ། ཕྱིས་སུ་དགྲ་བཅོམ་བདུན་གྱིས་བསྡུས། ། སྡེ་བདུན་ཞེས་གྲགས་དེའི་དགོངས་འགྲེལ། ། དགྲ་བཅོམ་ལྔ་བརྒྱས་མཛད་པ་ཡི། ། བྱེ་བྲག་བཤད་མཛོད་ཆེན་མོ་ཞེས། ། འཕགས་བོད་མཁས་གྲུབ་སློབ་དཔོན་གྱིས། །
དར་ཞིང་རྒྱས་པར་མཛད་དེའོ། ། ཤེས་བྱའི་གཞི་ལྔ་བདེན་གྲུབ་ཏུ། ། སྨྲ་བས་བྱེ་བྲག་སྨྲ་ཞེས་གྲགས། ། དེ་ལ་ཐམས་ཅད་ཡོད་སྨྲ་དང་། ། དགེ་འདུན་ཕལ་ཆེན་གནས་བརྟན་སྡེ། ། མང་བཀུར་རྩ་བའི་སྡེ་བཞི་དང་། ། དེ་ལས་གྱེས་པས་བཅོ་བརྒྱད་བྱུང་། ། ད་ལྟ་བོད་ཀྱི་སྡོམ་རྒྱུན་ནི།་་་་་ ཇོ་བོ་རྗེ་ཕལ་ཆེན་པ་དང་། དད་བྱེད་གོ་ཆ་གནས་བརྟན་པའི་མཁན་པོ་བོད་དུ་ཕེབས་མྱོང་བ་ཙམ་ལས།
གཞན་སྡེ་པ་གསུམ་པོ་མ་བྱུང་། ། ཐམས་ཅད་ཡོད་པར་སྨྲ་བ་ཡིས། ། གསུང་རབ་ལེགས་སྦྱར་སྐད་དུ་འདོན། ། མཁན་པོ་རྒྱལ་རིགས་སྒྲ་གཅན་འཛིན། ། ལས་བརྒྱུད་སྣམ་སྦྱར་སྣམ་ཕྲན་དགུ། ། ཡན་ཆད་ཉི་ཤུ་རྩ་ལྔའི་བར། ། ཟུང་དུ་མ་གྱུར་རྟགས་འཁོར་ལོ། ། པདྨ་མིང་ལ་མཁན་བརྒྱད་ཀྱི། ། མཚན་གྱི་སྒྲ་དང་ལྡན་པར་འདོགས། ། བྱེ་བྲག་སྨྲ་བ་ཁ་ཆེ་དང་། །
ཉི་འོག་ཅེས་པ་གནས་ཀྱི་ཁྱད། ། དེ་ལ་བྱེ་བྲག་སྨྲ་བའི་ལུགས། ། ཤེས་པར་བྱ་བའི་གཞི་ལྔ་ནི། ། གཟུགས་སེམས་སེམས་ལས་བྱུང་བ་དང་། ། མི་ལྡན་འདུ་བྱེད་འདུས་མ་བྱས། ། སྔ་མ་བཞི་ནི་མི་རྟག་རྫས། ། ཕྱི་མ་གཅིག་ནི་རྟག་རྫས་་་་་་འགྱུར་ལྡོག་སྐྱེ་འཇིག་བྲི་གང་མེད་པ་ལ་རྟག་པ་ཞེས་གསུང་། སོ། ། དེ་ཡང་སྤྱིར་ནི་གཟུགས་་་་་་སྣང་བ་གཟུགས་ཀྱི་གཞི་བསགས་ལུགས། ལ་གཉིས། །
རྫས་རྡུལ་ཕྲ་རབ་ཞེས་པ་དང་། ། བསགས་རྡུལ་ཕྲ་རབ་གཉིས་སུ་གཉིས། ། གཟུགས་ཅན་ཀུན་གྱི་ཆུང་མཐའ་ནི། ། ཕྱོགས་ཀྱི་ཆ་་་་་་ཆུང་མཐའ་མེད་རྡུལ་ཕྲ་ཡན་གར་བ།་་་་་ རབ། ། དུས་ཀྱི་ཐུང་མཐའ་་་་་་མཐའ་མ་སྐད་ཅིག་་་་་་སྐྱེས་བུའི་སེལ་གོལ་རྟོག་ཡུན་ལ་སྐད་ཅིག་མ་གཅིག་དེ་བརྒྱ་ཉི་ཤུ་ལ་དེའི་སྐད་ཅིག་མ་གཅིག་དེ་དྲུག་ཅུ་ལ་རྒྱང་གཅིག་དེ་སུམ་ཅུ་ལ་ཡུད་ཙམ། དེ་སུམ་ཅུ་ལ་ཞག་མ། ། དེ་ལྟའི་རགས་པའི་རྩོམ་གཞིར་གྱུར་པ།་་་་་ རྫས་རྡུལ་ཕྲ་རབ་བདུན། ། རྡུལ་ལས་་་་་་བསགས་རྡུལ་བསགས་པའི་རྡུལ་རགས་པའི་ཆུང་མཐའོ།
འདི་རྣམས་དངོས་པོ་ཡིན་ཅིང་ཡན་གར་བ་དང་རྡུལ་ཕྲན་འདི་དབང་ཡུལ་དུ་མི་མངོན་་་་་་ཕྲན་གཅིག ། ལྕགས་ཆུ་རི་བོང་ལུག་དང་གླང་། ། ཉི་ཟེར་རྡུལ་དང་སྲོ་མ་ཤིག ། ནས་བཅས་རིམ་བཞིན་བདུན་་་་་་དེ་ནས་བདུན་ལ་སོར་གང་དེ་ཉི་ཤུ་ལ་གྲུ་གང་དེ་བཞི་ལ་འདོན་གང་གཞུ་འདོན་ལྔ་བརྒྱ་ལ་རྒྱང་གྲགས་གཅིག དེ་བརྒྱད་ལ་དཔག་ཚད་གཅིག འགྱུར་རོ། ། དེ་ནས་གཟུགས་ཅན་རགས་པ་རྣམས། ། རྫས་གྲངས་དུ་དང་ལྡན་ཞེ་ན། ། འདོད་པའི་ས་ཡིས་བསྡུས་པ་ལ། ། ཉུང་མཐའ་རྫས་བརྒྱད་ལྡན་པར་སྐྱེ། །
ས་ཆུ་མེ་རླུང་འབྱུང་་་་་་འདི་འབྱུང་བ་ནི་རྒྱུའི་འབྱུང་བ་བཞི་ཡིན། ད་ལྟ་མངོན་གྱུར་པ་འདི་འབྲས་བུའི་འབྱུང་བ་བཞི་ཡིན། བཞིའི་རྡུལ། ། གཟུགས་དྲི་རོ་རེག་རྡུལ་་་་་་འདོད་པའི་ལས་བསྡུས་པའི་བསགས་རྡུལ་གོང་བུ་ཡིན་ན་རྡུལ་རྫས་བརྒྱད་འདུས་ཡིན་པས་ཁྱབ་ཅེས་སོ། ། འདིའི་སྐབས་གྲངས་ནི་ནུས་པའི་གྲངས་འདུས་པ་ཡིན། བཅས་བརྒྱད། ། དེ་སྟེང་ལག་པ་་་་་་འདི་ནས་བཟུང་རགས་པ་ལྟ་བུ་ཡི། ། ཆ་ཤས་ལྡན་ཚེ་དགུ་རུ་འགྱུར། ། མིག་སོགས་དབང་པོ་ལྡན་པ་ན། ། བཅུར་གྱུར་དེ་སྟེང་སྒྲར་ལྡན་པས། །
རྡུལ་རྫས་བཅུ་གཅིག་ལྷན་ཅིག་སྐྱེ། ། གཟུགས་ཁམས་སས་བསྡུས་དྲི་རོ་གཉིས། ། མེད་པས་འབྱུང་བཞི་གཟུགས་རེག་དྲུག ། ལུས་ཀྱི་ཆ་ཤས་ལྡན་ཚེ་བདུན། ། དབང་པོ་གཞན་ལྡན་བརྒྱད་འགྱུར་རོ། ། གཟུགས་མེད་པ་ཡིས་བསྡུས་པ་ལ། ། རྡུལ་རྫས་བརྩི་རྒྱུ་མེད་པའོ། ། ཤེས་བྱའི་གཞི་ལྔའི་དང་པོ་ལ། ། སྣང་བ་གཟུགས་ཀྱི་གཞི་དངོས་་་་་་གཟུགས་ཀྱི་གཞི་ཡི་མཚན་ཉིད་ནི། ། གཟུགས་སུ་རུང་ཞིང་གཟུགས་ཅན་གྱིས། །
གནོད་པ་བྱ་རུང་ཞིག་ལ་འཇུག ། གཟུགས་ནི་དབང་པོ་ལྔ་དང་དོན། ། ལྔ་དང་རྣམ་རིག་བྱེད་མི་ཉིད། ། ཅེས་པའི་མཚན་ཉིད་གཟུགས་སུ་རུང་། ། གཟུགས་དང་གཟུགས་ཅན་གཟུགས་ཕུང་རྣམས། བེམ་པོ་ཡིན་ན་གཟུགས་ཅན་ཡིན་པས་ཁྱབ། གཟུགས་ཅན་ཡིན་ན་བེམ་པོ་ཡིན་པས་མི་ཁྱབ་བོ། ། ཕྱི་བེམ་ནི་རི་ར་ཁང་ཁྱིམ། ནང་བེམ་ནི་ལུས་སོགས་སོ། ། ཕྱི་བེམ་དང་ནང་བེམ་འདི་བྱེ་བྲག་ཏུ་སྨྲ་བ་ལས་གཞན་ལ་མ་གྲགས།་་་་་།
དོན་གཅིག་མིང་གི་རྣམས་གྲངས་སོ། ། གཟུགས་ནི་མིག་སོགས་དབང་པོ་ལྔ། ། གཟུགས་སོགས་དོན་ལྔ་རྣམ་པ་ནི།་་་་་ འདོད་ཡོན་ལྔ། ། རིག་བྱེད་མ་ཡིན་ཏེ་བཅུ་གཅིག ། དབང་ཁམས་སྐྱེ་མཆེད་མིང་དོན་གཅིག ། དབང་ལྔའི་མཚན་ཉིད་་་་་་མིག་སོགས་དབང་པོ་ལྔ་རྣམ་ཤེས་ལྔའི། ། བདག་རྐྱེན་བྱེད་པའི་རིགས་གྱུར་པའི། ། ནང་གཟུགས་དྭངས་མ་མིག་ལ་ནི། ། ཟར་མའི་མེ་ཏོག་ལྟར་གནག་པ། །
སྣ་ལ་ཟངས་ཁབ་གཤིབ་འདྲ་བ། ། ལྕེ་ལ་ཟླ་བ་བཀས་ལྟ་བུ། ། རྣ་བ་གྲོ་གའི་འཛེར་བ་འདྲ། ། ལུས་ལ་བྱ་་་་་་སྲོག་ཆགས་རེག་འཇམ་པགས་མཚུངས། ། དབང་པོ་ལྔ་ཡི་སྤྱོད་ཡུལ་དུ། ། གྱུར་པ་གཟུགས་སྒྲ་དྲི་རོ་རེག ། སྐྱེ་མཆེད་དམ་ནི་ཁམས་ཞེས་འདོགས། ། གཟུགས་་་་་་གཟུགས་སོགས་དོན་ལྔ་ལ་ཁ་དོག་དབྱིབས་གཟུགས་གཉིས། ། རྩ་བའི།་་་་་ ཁ་དོག་སྔོ་སེར་དམར་པོ་དཀར། །
སྤྲིན་དང་དུ་བ་རྡུལ་ཁུག་སྣ། །་་་་་ ལྷོ་ནུས། གྲིབ་མ་ཉི་མ་སྣང་བ་མུན། ། དབྱིབས་ཀྱི་གཟུགས་ལ་རིང་ཐུང་གཉིས། ། གྲུ་བཞི།་་་་་ ལྷམ་དང་ཟླུམ་པོ་མཐོ་དམན་གཉིས། ། མཉམ་པ།་་་་་ ཕྱལ་ལེ་བ་དང་ཕྱ་ལེ་མིན།་་་་་ མི་མཉམ་པ། ། གཟུགས་རྫས་ཉི་ཤུ་ཐམ་པའོ། །
སྒྲ་ནི་སྐྱེས་བུའི་རྩོལ་བ་ལས། ། ཟིན་པ་པི་ཝང་ལྟ་བུའི་སྒྲ། ། མི་སྙན་སྒྲོགས་སྒྲ་ལྟ་བུའོ། ། མ་ཟིན་འབྱུང་བ་ལ་བརྟེན་པའི། ། སྙན་པ།་་་་་ སྒྲ་ནི་ཆུ་ཀླུང་ལྟ་བུའི་སྙན། ། མི་སྙན་བྲག་རལ་ལྟ་བུའོ། ། སེམས་ཅན་ངག་ལ་སྟོན་པའི་སྒྲ། ། སྙན་པ་མིའམ་ཅིའི་གླུ་སོགས། ། མི་སྙན་ཁྲོས་པའི་ང་རོ་འདྲ། །
སེམས་ཅན་ངག་ལ་མི་སྟོན་པའི། ། སུམ་ཅུ་རྩ་གསུམ།་་་་་ སྙན་པ་ལྷ་ཡི་རྔ་ཆེན་ལས། ། འདུས་བྱས་མི་རྟག ཟག་བཅས་སྡུག་བསྔལ། ཆོས་སྟོང་ཤིང་བདག་མེད། མྱང་འདས་ཞི་བ།་་་་་ རྩོལ་མེད་སྡོམ་གཞི་སྟོན་པའི་སྒྲ། ། མི་སྙན་སྒྲ་མི་སྙན་པ་ལ། ། འཆི་སྒྲ་གྲགས་པ་ལྟ་བུ་སྟེ།
མཛོད་འབྲེལ་ལས་ནི། སྒྲ་ལ་སྐྱེས་བུའི་རྩོལ་བས་ཟིན་པ་དང་མ་ཟིན་གཉིས་ལ་སེམས་ཅན་རྒྱུད་ལ་སྟོན་མི་སྟོན་གཉིས་རེ་ཕྱེ་བས་བཞི། བཞི་པོ་དེ་ལ་སྒྲ་སྙན་པ་དང་མི་སྙན་པ་གཉིས་རེ་ཕྱེ་བས་བརྒྱད་དུ་བཤད།་་་་་ གཉིས་གཉིས་ཕྱེ་བས་བརྒྱད་དུ་འགྱུར། ། དྲི་ནི་ཞིམ་དང་མི་ཞིམ་གཉིས། ། དྲི་མི་ངད་པ་ཤས་ཆེ་ཆུང་གི་དབྱེ་བའོ།་་་་་ མཉམ་དང་མི་མཉམ་གཉིས་ཏེ་བཞི། ། རོ་ལ་མངར་སྐྱུར་ལན་ཚྭ་བ། ཚ་བ་སི་ལིང་ལྟ་བུ།་་་་་ ཚ་དང་ཏིག་ཏའི་རོ་ལྟ་བུ།་་་་་
ཁ་དང་ཞོ་ཡི་རོ་ལྟ་བུ།་་་་་ བསྐ་བ་དྲུག ། རེག་ལ་འབྱུང་བཞི་འཇམ་རྩུབ་གཉིས། ། ལྕི་ཡང་གཉིས་དང་གྲང་བ་དང་། ། ནང་ལ་ལྟོས།་་་་་ བཀྲེས་སྐོམ་གཉིས་དང་བཅུ་གཅིག་གོ ། རྣམ་པ་་་་་་རྣམ་རིག་བྱེད་མིན་གསུམ། རིག་བྱེད་མ་ཡིན་གཟུགས། ། དབྱིབས་ཀྱི་རྣམ་པ་མི་མཐོང་ཡང་། ། སྡོམ་དང་སྡོམ་མིན་བར་མ་ཡི། །
སྡོམ་་་་་་འདི་སོ་ཐར་ལྟ་བུར་ཐོག་མར་སྡོམ་པ་ལེན་དུས་རྣམ་པ་རིག་བྱེད་ཀྱི་སྒོ་ནས་བླང་ཞིང་། སྐད་ཅིག་གཉིས་པ་ནས་གང་ཟག་གི་རྒྱུད་ལ་གནས། ཤི་བ་སོགས་ཀྱིས་གཏོང་བའི་སྐྱེ་འཇིག་ཡོད་པ་དེ་ལ་གཟུགས་ཀྱི་ཐ་སྙད་འདི་སྐབས་འདོགས། ཀུན་དགའ་ར་བ་བརྩིགས་པ་སོགས་བར་མ་དང་། ཤན་པས་སྲོག་བཅས་པར་ཁས་ལེན་པའི་མི་དགེ་བ་ཡང་དེས་འགྲེས། གཟུགས་ཁམས་ཀྱི་བསམ་གཏན་དང་ཟག་མེད་ཀྱི་སྡོམ་པ་ཡང་དབྱིབས་མཚུངས་སྟེ་བསམ་གཏན་ནི་ཉམས་ན་ཕྱིར་ལྷུང་བ་དང་། ཡོན་ཏན་ཡར་ལྡན་དུ་གྱུར་ཚེ་འཕོ། ཟག་མེད་ཀྱི་སྡོམ་པའང་ཡོན་ཏན་ཡར་ལྡན་དུ་གྱུར་ཚེ་ན་འཕར་བས་འཕོ་བ་སྟེ་འདི་རྣམས་ཀྱང་མངོན་གྱུར་མཐོང་བ་མེད་ཀྱང་སྐྱེ་འཇིག་བྱེད་པའི་དབང་གིས་སོ། པ་རྒྱུད་ལ་གནས་དེར་བཤད། ། ཞར་བྱུང་འབྲས་གཟུགས་དབྱིབས་དང་ཁ་དོག་སྨོས་པ།་་་་་
གཞན་ཡང་འབྱུང་བཞིའི་མཚན་ཉིད་ནི། ། སྲ་ཞིང་འཐས་དང་བརླན་གཤེར་བ། ། ཚ་བསྲེག་ཡང་ཞིང་གཡོ་བའོ། ། དེ་དག་དབྱིབས་ལ་གྲུ་བཞི་དང་། ། ཟླུམ་པོ་གྲུ་གསུམ་རིང་པོ་དང་། ། ཁ་དོག་དཀར་སེར་དམར་སྔོ་ནི། ། གཟུགས་སུ་གཏོགས་ཤིང་ཁམས་མིན་ནོ། ། ཚོར་བ་འདི་ནི་འདིར་ཕུང་པོའི་གྲལ་དུ་དྲངས་ཤིང་གཞི་ལྔ་ལས་སེམས་བྱུང་ཀུན་འགྲོ་ལྔའི་ནང་ཚན་དུ་བགྲང་རྒྱུ་གོང་མའི་དགོངས་རྒྱན་ལས་གསལ་བར་གསུང་།་་་་་ ཚོར་བའི་མཚན་ཉིད་རང་སྟོབས་ཀྱིས། ། རང་ཡུལ་མྱོང་བའི་རྣམ་པ་ཅན། །
སིམ་དང་གདུང་བ་བར་མ་གསུམ། ། དེ་ལ་ལུས་ཚོར་སེམས་ཚོར་གཉིས། ། དབང་པོ་ལྔར་བརྟན་ལུས་ཚོར་དང་། ། དྲུག་པ་ཡིད་ལ་བརྟེན་པ་ནི། ། ཡིད་ཚོར་ཡིན་ནོ་རྣམ་ཤེས་དྲུག ། རེ་རེར་བདེ་སྡུག་བར་མ་གསུམ། ། བྱས་པས་བཅོ་བརྒྱད་དུའང་བགྲངས། ། འདུ་ཤེས་མཚན་་་་་་འདུ་ཤེས་འདིར་ཕུང་པོའི་གྲལ་དུ་བྲིས་པ་ལས་གཞི་ལྔ་ལས་སེམས་བྱུང་ཀུན་འགྲོའི་ནང་ཚན་དུ་བསྡུ་བ་གོང་མའི་དགོངས་རྒྱན་དུ་གསལ་ཉིད་རང་སྟོབས་ཀྱི། ། རང་ཡུལ་སྤུ་རིས་སོ་སོར་རུ། ། ཕྱེ་ནས་འཛིན་པའི་སེམས་བྱུང་ངོ་། །
དེ་ལ་བདག་མེད་པ་ལ་བདག ། མི་རྟག་རྟག་དང་སྡུག་བསྔལ་ལ། ། བདེ་བ་མི་གཙང་གཙང་བ་ཡི། ། འདུ་ཤེས་ལོག་དང་དེ་ལས་ལྡོག་་་་་བདག་མེད་པ་སོགས་སོ་སོའི་མཚན་ཉིད་ཚུལ་བཞིན་པ། ། ཕྱིན་ཅི་མ་ལོག་འདུ་ཤེས་སོ། ། འདུ་བྱེད་ཕུང་པོའི་་་་་་སེམས་དང་མི་ལྡན་པའི་འདུ་བྱེད་བཅུ་བཞི་ཕར་བཅད། སེམས་ལྡན་འདུ་བྱེད་ཐམས་ཅད་སེམས་བྱུང་ཡིན་ནོ། ། གཞི་ལྔ་བཞག་སྐབས་འདི་གཉིས་སོ་སོར་རྩིས། སོ་སོའི་རྣམ་གྲངས་འོག་ཏུ་འབྱུང་མཚན་ཉིད་ནི། ཕུང་པོ་གཞི་ལས་གཞན་པ་ཡི། །
ཡུལ་་་་་་འདིའི་རྣམ་གྲངས་སེམས་བྱུང་དང་ལྡན་མིན་འདུ་བྱེད་སྐབས་སུ་གསལ་རྣམས་འདུ་བྱེད་རྣམས་ལ་གྲགས། ། འདི་གཙོ་བོ་སེམས་ཀྱི་གཞི་འདོད་ཀྱང་དངོས་ཀྱི་ས་བཅད་འོག་ནས་འབྱུང་་་་་་རྣམ་ཤེས་ཕུང་པོའི་མཚན་ཉིད་ནི། ། རང་བྱུང་ངོ་བོ་རང་སྟོབས་ཀྱི། ། རྣམ་པ་གཙོ་རིག་རྣམ་རིག་དང་། ། རྣམ་ཤེས་ཡིད་དབང་གཙོ་སེམས་དང་། ། ཡིད་དང་སེམས་ཁམས་སྐྱེ་མཆེད་དང་། ། རྣམ་ཤེས་ཕུང་པོ་ཞེས་པ་རྣམས། ། དོན་གཅིག་མིང་གི་རྣམ་གྲངས་ཡིན། ། ནང་གསེས་དབྱེ་བས་མིག་རྣ་སྣ། ། ལྕེ་ལུས་ཡིད་ཀྱི་རྣམ་ཤེས་དྲུག་་་་་སོ་སོའི་མཚན་ཉིད་འོག་ནས་འབྱུང་།།
༈ །སྐྱེ་མཆེད་ཅེས་པའི་མཚན་ཉིད་ནི། ། སེམས་དང་སེམས་བྱུང་སྐྱེ་བ་ཡི། ། སྒོར་གྱུར་པའོ་དབྱེ་བ་ནི། ། ནང་གི་སྐྱེ་མཆེད་མིག་སོགས་དྲུག ། ཕྱི་ཡི་སྐྱེ་མཆེད་གཟུགས་སྒྲ་དྲི། ། རོ་དང་རེག་བྱ་ཆོས་བཅས་དྲུག ། དེ་དག་སྐྱེ་མཆེད་མཚན་ཉིད་ནི། ། མིག་གི་རྣམ་ཤེས་འཁོར་བཅས་སོགས། ། སྐྱེ་བའི་སྒོ་རུ་གྱུར་པའོ། ། ཁམས་ཀྱི་མཚན་ཉིད་སེམས་སེམས་བྱུང་། །
འབྱུང་བའི་ཁུངས་སུ་གྱུར་པ་སྟེ། ། དབྱེ་ན་འདི་སྐབས་རང་འགགས་མ་ཐག་ཏུ་མིག་སོགས་རང་འབྲས་ཀྱི་རྣམ་ཤེས་སྐྱེ་བའི་རིགས་སུ་གནས་པ་དེ། སྐྱེ་རུང་དུ་གནས་པ་དེ་དབང་པོའི་ཁམས་སོ།་་་་་ རྟེན་གྱི་དབང་པོ་དྲུག ། དམིགས་པའི་ཡུལ་གྱི་གཟུགས་སོགས་དྲུག ། བརྟེན་པ་རྣམ་ཤེས་དྲུག་པ་སྟེ། ། ཁམས་ནི་བཅོ་བརྒྱད་ཅེས་སུ་གྲགས། ། མིག་སོགས་དབང་ལྔ་གཟུགས་ལ་སོགས། ། དོན་ལྔ་གཟུགས་ཀྱི་ཁམས་སྐྱེ་མཆེད། ། ཕུང་པོ་བར་པ་གསུམ་པོ་དང་། །
རྣམ་པ་རིག་བྱེད་མ་ཡིན་གཟུགས། ། དྲུག་པ་ཡིད་ཀྱི་རྣམ་ཤེས་ཀྱི། ། སྐྱེ་བའི་སྒོ་དང་འབྱུང་ཁུངས་སུ། ། གྱུར་པས་ཆོས་ཀྱི་སྐྱེ་མཆེད་ཁམས། ། འདི་ལ་ཁམས་བདུན་འདོད་པའི་ཚེ། ། རྣམ་ཤེས་ཚོགས་དྲུག་གང་རུང་བ། ། འདས་མ་ཐག་པའི་རྣམ་ཤེས་དེ། ། རང་འབྲས་ཡིད་ཀྱིས་རྣམ་ཤེས་ཀྱི། ། རྟེན་བྱེད་ཆ་ནས་ཡིད་ཁམས་དང་། ། ཡིད་ཀྱི་དབང་པོ་འཇོག་པའོ།།་་་་་
འདི་ལྟར་བཤད་ཅིང་རྣམ་ཤེས་ཚོགས་དྲུག་དང་། ཚོར་འདུ། ། འདུ་བྱེད་གསུམ་སྔ་མ་འགག རྗེས་མ་མངོན་གྱུར་མ་སྐྱེས་པའི་གང་དུའང་ངོས་མ་བཟུང་པ་དེ་ཆོས་ཁམས་དང་ཆོས་ཀྱི་སྐྱེ་མཆེད་དུ་འཇོག་པ་སྟེ་གོང་དུ་བདུན་དུ་འཇོག་ཚུལ་གྱི་ཡིད་ཁོ་ན་བཤད་པ་དང་། རྗེས་མ་འདི་བཅས་དོན་མཚུངས་ཤིང་འདི་བཞིན་མ་བཞག་ན་ཁམས་བཅོ་བརྒྱད་ཀྱི་སྐབས་ཆོས་ཀྱི་སྐྱེ་མཆེད་དང་ཡིད་ཀྱི་ཁམས་འཇོག་རྒྱུ་མེད་འདྲ། འོ་ན་རྟེན་དང་དེར་མཚུངས་ཀྱི། ། ཁྱད་པར་དབང་པོ་དྲུག་གིས་ནི། ། ཡུལ་རྣམས་ཀྱི་ནི་ཡུལ་ཅན་དང་། ། རྣམ་ཤེས་རྣམས་ཀྱི་རྟེན་བྱེད་དོ། ། ཡུལ་དྲུག་དབང་པོ་རྣམ་ཤེས་ཀྱི། །
ཡུལ་དང་དམིགས་པ་གཉིས་ཀ་བྱེད། ། རྣམ་ཤེས་དྲུག་གི་དབང་པོའི་རྟེན། ། ཡུལ་གྱིས་ཡུལ་ཅན་བྱེད་པའོ། ། གཉིས་པ་གཙོ་བོ་སེམས་ཀྱི་གཞི། ། སེམས་ཀྱི་མཚན་ཉིད་རང་གིས་ཡུལ། ། རང་གིས་སྟོབས་ཀྱིས་རིག་པའོ། ། མིག་དང་རྣ་བ་སྣ་ལྕེ་ལུས། ། ཡིད་ཀྱི་རྣམ་པར་ཤེས་ཏེ་དྲུག ། སེམས་དང་སེམས་བྱུང་ངེས་པར་ནི། ། ལྷན་ཅིག་སྐྱེ་ཞིང་སེམས་མེད་ན། །
སེམས་བྱུང་མི་སྐྱེ་སེམས་དེ་ཡི། ། འཁོར་དུ་སེམས་བྱུང་འབྱུང་ངེས་ཕྱིར། ། སྐབས་འདིར་རྣམ་ཤེས་ཚོགས་དྲུག་གི ། དོན་གྱི་རྣམ་པ་མ་ཤར་བར།་་་་་ འདི་བྱེ་སྨྲ་རང་གི་དགོངས་པ་ཤེས་པ་རྣམ་མེད་དུ་དོན་འཛིན་པ་དང་རང་རིག་མེད་པའི་འདོད་ཚུལ། ། གཟུགས་ལ་སོགས་པའི་དོན་ཙམ་འཛིན། ། དེ་ཡང་གཟུང་འཛིན་དུས་མཉམ་པར། ། བར་དུ་མ་སྒྲིབ་ཐུག་ཕྲད་འཛིན། ། དེ་ཡིས་རང་ཉིད་མ་རིག་པས།་་་་་ རང་གི་ཤེས་པས་ཤེས་པ་རང་ཡུལ་མ་མྱོང་བར་འདོད། །
རང་རིག་མེད་པར་འདོད་པའོ། ༈ །གསུམ་པ་སེམས་བྱུང་གཞིའི་མཚན་ཉིད།་་་་་ འཁོར་སེམས་བྱུང་གི་གཞི་འདི་འདུ་བྱེད་ཕུང་པོའི་གྲས་སོ། ། རང་ཡུལ་ཁྱད་པར་རིག་པར་བཤད། ། དེ་ཡང་མངོན་པ་གོང་མ་ལ། ། སེམས་བྱུང་ལྔ་བཅུ་རྩ་གཅིག་གསུང་། ། འོག་མའི་སྐབས་འདིར་རྫས་སུ་ཡོད། ། བཞི་བཅུ་ཞེ་དྲུག་བཏགས་ཡོད་ལྔ། ། དེ་ལ་ཀུན་ཏུ་འགྲོ་བ་ལྔ། ། ཉམས་སུ་བླངས་བའི་ཚོར་བ་དང་།་་་་་
ཚོར་འདུ་ལྟ་བུ་གཅིག་གི་གཙོ་སེམས་འཁོར་དུ་གསལ་བར་ཡོད་པའི་ཚེ་སེམས་བྱུང་གཞན་རྣམས་མི་གསལ་བར་བག་ལ་ཞ་བའི་ཚུལ་གྱིས་ཐ་དད་དུ་གནས་པར་འདོད་དགོས། ། དམིགས་པའི་ཡུལ་ལ་སེམས་གཡོ་བ། ། མཚན་མར་འཛིན་པའི་འདུ་ཤེས་དང་། ། དོན་དུ་གཉེར་བའི་འདུན་པ་དང་། ། གསུམ་འདུས་ཡུལ་ལ་དཔྱོད་པའི་རེག ། ཡུལ་ངེས་ལྔ་ནི་ཆོས་རྣམས་ཀུན། ། རབ་ཏུ་འབྱེད་པའི་ཤེས་རབ་དང་། ། འདྲིས་པའི་ཡུལ་ལ་མ་བརྗེད་དྲན། ། དམིགས་པ་ལ་གཏན་ཡིད་ལ་བྱེད། ། ངེས་པའི་དངོས་པོ་ལ་ངེས་མོས། །
དམིགས་པ་རྩེ་གཅིག་པའི་ཏིང་འཛིན། ། སེམས་ཀྱི་ས་མང་པོ་ཞེས་བྱ། ། དགེ་བ་ཡི་ནི་ས་མང་བཅུ། ། སེམས་དྭངས་པ་ཡིད་དད་པ་དང་། ། དགེ་ལ་གོམས་པའི་བག་ཡོད་དང་། ། སེམས་ཅན་ལས་རུང་ཤིན་ཏུ་སྦྱང་། ། རྩོལ་བ་མེད་པའི་བཏང་སྙོམས་པ།་་་་་ འདི་ཚོར་བའི་བཏང་སྙོམས་དང་མི་གཅིག ། ཡོན་ཏན་ཅན་གུས་ངོ་ཚ་ཤེས། ། སྡིག་ལ་འཛེམས་པའི་ཁྲེལ་ཡོད་དང་། །
ཟག་བཅས་ཉོན་མོངས་་་་་་རྣམས་ལ་འདོད་ཆགས་དབེན། ། སེམས་ཅན་རྣམས་ལ་ཞེ་སྡང་མེད། དེ་ལ་སྙིང་བརྩེས་འཚེ་བ་བྲལ། ། དགེ་ལ་སྤྲོ་བའི་བརྩོན་འགྲུས་སོ། ། ཉོན་མོངས་ཆེན་པོའི་ས་མང་དྲུག ། དམིགས་པ་མི་ཤེས་རྨོངས་པ་དང་། ། མི་དགེར་གོམས་པའི་བག་མེད་པ། དགེ་ལ་མི་སྤྲོའི་ལེ་ལོ་དང་། ། སེམས་མ་དྭང་བའི་མ་དད་པ། ། སེམས་མི་གསལ་བའི་རྨུག་པ་དང་། །
སེམས་གཞན་འཕྲོ་བའི་རྒོད་པའོ། ། མི་དགེ་བ་ཡི་ས་མང་གཉིས། ། ཡོན་ཏན་ཅན་ལ་མ་གུས་པའི། ། མངོན་པ་གོང་མ་ལས། གཞན་ལས་ཁ་ན་མ་ཐོ་བ་ལ་མི་འཛེམ་པ་ངོ་ཚ་མེད་པ་དང་། རང་ལས་ཁ་ན་མ་ཐོ་བ་ལ་ཁྲེལ་མེད་པ་ལ་འཆད།་་་་་ ངོ་ཚ་མེད་དང་སྡིག་པ་ལ། ། མ་འཇིག་པ་ཡི་ཁྲེལ་མེད་དོ། ། ཉོན་མོངས་ཆུང་ངུའི་ས་པ་བཅུ། ། གནོད་པ་བྱས་ལ་ཁྲོ་བ་དང་། །
དེ་ལ་རྒྱུན་པར་འཁོན་དུ་འཛིན། ། ཉེས་པ་ཁས་མི་ལེན་པའི་གཡོ། ། གཞན་གྱི་ཡོན་ཏན་ལ་ཕྲག་དོག ། གཞན་གནོད་མི་བཟོད་འཚིག་པ་དང་། ། ཉེས་པ་གསང་བའི་འཆབ་པ་དང་། ། ཡོ་བྱད་ནན་འཛིན་སེར་སྣ་དང་། ། ཡོན་ཏན་ཅན་འཆོས་པ་ཡི་སྒྱུ། ། རིགས་སོགས་ཆེར་ཆགས་རྒྱགས་པ་དང་། ། སེམས་ཅན་ཐོད་འཚམས་རྣམ་པར་འཚེ། ། མ་ངེས་པ་ཡི་སྡེ་ཚན་བརྒྱད། །
སེམས་རྩིང་པར་གྱུར་རྟོག་པ་དང་། ། ཞིབ་པར་བྱེད་པའི་དཔྱོད་པ་དང་། ། སྔར་བྱས་ཡིད་ལ་བཅག་པའི་འགྱོད། ། སེམས་རྒྱུད་རང་དབང་མེད་པའི་གཉིད། ། སེམས་འཁྲུགས་པ་ཡི་ཁོང་ཁྲོ་དང་། ། ཟག་བཅས་ལ་སྲེད་འདོད་ཆགས་དང་། ། སེམས་ཁེངས་པ་ཡི་ང་རྒྱལ་དང་། ། དམིགས་པ་རྩེ་གཉིས་ཐེ་ཚོམ་མོ།་་་་་ འདི་ཡན་ལ་སེམས་བྱུང་རྫས་ཡོད་བཞི་ཅུ་ཞེ་དྲུག་སོང་། དེ་སྟེང་བཏགས་ཡོད་ལྔ་དང་ལྔ་བཅུ་རྩ་གཅིག་གོ །
བཏགས་ཡོད་ལྔ་ནི་བདེན་པ་བཞི། ། ཤེས་པའི་གཏི་མུག་མེད་པ་དང་། ། མི་གཙང་བ་ལ་གཙང་བ་རུ། ། བལྟ་བ་ཤེས་བཞིན་མ་ཡིན་པ། ། དོན་དང་མི་མཐུན་པ་རྣམས་ཀུན། ། རྣམ་པར་འབྱེད་པའི་ལྟ་བའོ། ། གསུམ་ནི་ཤེས་རབ་ཆ་ལས་བཏང་། ། དམིགས་པ་མི་དྲན་བརྗེད་ངེས་ནི། ། གོང་གི་དྲན་པའི་ཆ་ལས་བཏགས། ། དམིགས་པ་གཞན་དུ་འཕྲོ་བ་ཡི། །
རྣམ་གཡེངས་ཏིང་འཛིན་ཉོན་མོངས་ཅན། ། དེ་ནི་ཏིང་འཛིན་ཆ་ལས་བཏགས། ། སེམས་བྱུང་རྣམས་གཙོ་སེམས་ཀྱི་འཁོར་དུ་འགྲོ་ལུགས།་་་་་ འདི་དག་རྣམ་ཤེས་དྲུག་པོ་ཡི། ། འཁོར་དུ་ཇི་ལྟར་འབྱུང་ཞེ་ན། ། ཀུན་འགྲོ་ལྔ་དང་ཡུལ་ངེས་ལྔ། ། དད་སོགས་བཅུ་དང་ཉོན་མོངས་པ། ། ཆེན་པོའི་ས་དྲུག་མ་ངེས་པའི། ། སྡེ་ཚན་ནང་གི་རྟོག་དཔྱོད་གཉིས། ། ཆགས་སྡང་གཉིས་བཅས་རྣམ་པར་ཤེས། །
དྲུག་ཆར་འཁོར་དུ་ཅི་རིགས་འབྱུང་། ། གཞན་རྣམས་ཡིད་ཀྱི་རྣམ་པར་ཤེས། ། ཁོ་ནའི་འཁོར་དུ་འབྱུང་བར་བཤད། ། དེ་དག་སྡེ་ཚན་གོ་རིམ་ནི།་་་་་ སེམས་བྱུང་རྣམས་ཀྱི་སྡེ་ཚན་གོ་རིམ། ། སེམས་ཀྱི་ས་མང་བཅུ་པོ་ནི། ། གཙོ་སེམས་ཐམས་ཅད་ལས་འབྱུང་བས། ། ཁྱབ་ཆེས་པས་ན་དང་པོར་བསྟན། ། དགེ་དང་མི་དགེ་ས་མང་པོ། ། མཆོག་དམན་རིམ་པས་གཉིས་པ་དང་། །
གསུམ་པར་བསྟན་ནོ་ཉོན་མོངས་ཆེ། ། ཆུང་ངུ་ས་མང་རྩ་ཉོན་དང་། ། ཉེ་ཉོན་རིམ་པས་བཞི་པ་དང་། ། ལྔ་པ་ལ་ནི་བཤད་པའོ། ། མ་ངེས་བརྒྱད་པོ་སྡེ་ཚན་ལྔ། ། གང་དུ་ཡང་ནི་མ་ངེས་སོ། ། དེ་དག་སྒྲ་དོན་གཙོ་སེམས་དང་། ། བདག་རྐྱེན་དབང་པོ་རྣམས་ལ་བརྟེན། ། ཡུལ་རྣམས་སོ་སོར་དམིགས་པའི་མཐུས། ། སེམས་བྱུང་རྣམས་ཀྱང་གཙོ་སེམས་ཀྱི། །
བདག་རྐྱེན་ལ་བརྟེན་ཡུལ་དེར་དམིགས། ། བཞི་པ་ལྡན་མིན་འདུ་བྱེད་གཞི།་་་་་ ལྡན་པ་མ་ཡིན་པའི་འདུ་བྱེད་ཀྱི་གཞི། ། སེམས་དང་སེམས་བྱུང་བཅས་པ་དང་། ། བྱེ་སྨྲ་རང་གིས་གསུང་པའི་ཆོས་སྐད།་་་་་ མི་མཚུངས་པས་ན་མི་ལྡན་དང་། ། ཕུང་པོ་གཞན་དང་འདུས་མ་བྱས། ། སེལ་བས་འདུ་བྱེད་ཅེས་པའི་དོན།་་་་་ གཞན་སེལ་གྱི་དོན་གཞན་རྣམས་ཕར་བཅད་དོན། ། དཔེར་ན་སྲོག་གི་དབང་པོ་བཞིན། །
ཐོབ་དང་མ་ཐོབ་སྐལ་མཉམ་དང་། ། འདུ་ཤེས་མེད་སྙོམས་འཇུག་པ་གཉིས།་་་་་ སོ་སྐྱེ་འཕགས་པས་བསྒོམ་པའི་སྙོམས་འཇུག ། སྲོག་དང་སྐྱེ་གནས་རྒ་མི་རྟག ། མིང་ཚིག་ཡི་གེའི་ཚོགས་དེ་རྣམས། ། ལུས་སེམས་ལྟ་བུ།་་་་་ དེ་དག་དངོས་ལས་གཞན་པ་ཡི། ། འདུས་བྱས་གྱུར་པའི་རྫས་ཡིན་ནོ། ། འདུས་མ་བྱས་རག་པའི་གཞི་གསུམ།་་་་་ ལྔ་པ་འདུས་བྱས་མ་ཡིན་པ། །
རྟག་པའི་གཞི་ལ་རྣམ་པ་གསུམ། ། དང་པོ་ནམ་མཁའི་མཚན་ཉིད་ནི། ། གཟུགས་ཅན་མི་སྒྲིབ་གོ་འབྱེད་པ། ། སྣོད་ཀྱི་འཇིག་རྟེན་ས་ཆུ་རླུང་། ། རྟེན་བྱེད་ནུས་པ་རྫས་སུ་འདོད།་་་་་ བྱེ་སྨྲ་རང་གི་ཆོས་སྐད། ནམ་མཁའི་ཁམས་དང་མི་མཚུངས་ཏེ། ། འདི་ནི་འདུས་མ་བྱས་ཡིན་ལ། ། གཅིག་ཤོས་དཀར་ཁུང་ལ་སོགས་པའི། ། བུ་གའི་སྟོང་ཆའི་ནམ་མཁར་འཇོག་་་་་དམིགས་སུ་བཀར་བས་གཟུགས་ཀྱི་སྐྱེ་མཆེད་དུ་འགྱུར་བའང་བཤད། །
གཉིས་པ་སོ་སོར་བརྟགས་འགོག་གི ། མཚན་ཉིད་བདེན་བཞི་གང་རུང་ལ། ། སོ་སོར་རྟོགས་པའི་ཤེས་རབ་ཀྱིས། ། དཔྱད་པའི་བར་ཆད་མེད་པའི་ལམ། ། བྲལ་འབྲས་སྡུག་བསྔལ་གྱི་རྒྱུ་ཀུན་འབྱུང་ཡིན་པ་ཤེས་ནས་དེ་སྤངས་པས་སྡུག་བསྔལ་འགོག་པ་ལྟ་བུའོ་་་་་་འགོག་པ་དེ་ལ་བཤད། ། གསུམ་པ་སོ་སོར་བརྟགས་མིན་འགོག ། དཔེར་ན་སྦྱོར་ལམ་བཟོད་པ་ཐོབ། ། དེ་ཡི་སྟོབས་ཀྱི་མི་དགེའི་ལས། ། འགོག་པས་ངན་འགྲོར་མི་སྐྱེ་བ། ། ལྟ་བུ་རྐྱེན་མ་ཚང་བ་ཡི། །
མ་འོངས་འབྲས་བུ་མི་འབྱུང་པའོ། ། དེ་ལྟར་ཤེས་བྱའི་གཞི་ལྔ་ནི། ། བྱེ་སྨྲ་རང་ལུགས་ཀྱི་བདེན་གཉིས་བཞག་ཚུལ།་་་་་ བདེན་གཉིས་འཇོག་ཚུལ་གང་ཞེ་ན། ། སེམས་དང་སེམས་བྱུང་མི་ལྡན་པའི། ། འདུ་བྱེད་འདུས་མ་བྱས་ཀྱི་གཞི། ། རྡུལ་ཕྲན་ཕྱོགས་ཀྱི་ཆ་མེད་ནི། ། རིག་པས་དཔྱད་བཟོད་གྲུབ་པའི་རྫས།་་་་་ འདི་དངོས་པོ་འདུག་དང་མི་འདུག་ཞེས་དབྱེ་བ་བྱེད་པའི་དོན། འདི་ལ་བྱེ་བྲག་སྨྲ་བས་འདུས་མ་བྱས་སོགས་ལ་དཔྱད་བཟོད་གྲུབ་པ་དང་།
བུམ་པ་སོགས་ལ་མ་གྲུབ་ཞེས་འདོད་པ་ཡིན་ཞེས་པ་སྔགས་འཆང་ལོ་ཙཱ་བ་སོགས་གསུངས། བཅོམ་གཞིག་བློ་ཡི་གཞིག་ཀྱང་དེར། ། འཛིན་བློས་མི་འདོར་དོན་དམ་བདེན།་་་་་ བཅོམ་དང་བསལ་ཡང་དེ་ཡི་བློ་འཇུག་པ། ཕྲ་རབ་རྡུལ་དང་སྐད་ཅིག་སོགས་དོན་དམ་དངོས་རང་མཚན་དོན་དམ་བདེན་པ་ཞེས་འདོད། ། སྣང་བ་གཟུགས་ཀྱི་གཞིར་གྱུར་པའི། ། རགས་པ་འཇིག་རྟེན་ན་གྲགས་པའི། ། བུམ་པ་ཆུ་ལ་སོགས་པ་དང་། ། ཕུང་པོར་བཏགས་པའི་གང་ཟག་སོགས། ། རྒྱུ་རྐྱེན་དུ་མ་འདུས་པའི་ཆོས། །
རིགས་པས་དཔྱད་བཟོད་མ་གྲུབ་རྫས། ། བཅོམ་བློས་གཞིག་ན་དེར་འཛིན་གྱི། ། བློ་འདོར་བ་ནི་ཀུན་རྫོབ་བདེན། ། འདི་བཞིན་བྱེ་བྲག་སྨྲ་བ་ཡི། ། བདེན་པ་རྣམ་གཉིས་འཇོག་ཚུལ་ལ། ། ཀུན་མཁྱེན་བསོད་ནམས་སེང་གེ་ཡི། ། དོན་དམ་འཇོག་ཚུལ་ཆད་མཐའ་དང་། ། ཀུན་རྫོབ་འཇོག་ཚུལ་རྟག་མཐའ་ལས། ། གྲོལ་བས་འཁྲུལ་མེད་གནད་ཡིན་གསུངས། ། བྱེ་སྨྲའི་ལུགས་འདིར་ཆོས་ཐམས་ཅད། །
རྫས་ཡོད་དངོས་པོར་ཁས་ལེན་ཏེ། ། འདི་ནི་ནམ་མཁའ་གཟུགས་ཅན་གོ་འབྱེད་རྫས་སུ་ཡོད་ཅེས་དང་། རླུང་ཆུ་ས་ཡི་དཀྱིལ་འཁོར་རྣམས་ནམ་མཁར་བརྟེན་པ་སོགས་ཀྱིས་དངོས་པོར་ཡང་ཁས་ལེན་པར་སྣང་ངོ་་་་་་འདུས་མ་བྱས་གསུམ་རྟག་དངོས་འདོད།་་་་་ རྟག་རྫས་སུའང་འདོད། འདུས་མ་བྱས་གསུམ་དངོས་པོ་དང་རྫས་སུ་འདོད་པ་བྱེ་སྨྲ་ཁོ་ནའོ། ། འདུས་བྱས་ཆོས་ཀུན་དུས་གསུམ་གྱི། ། བསྡུས་ཤིང་རྫས་གྲུབ་ཉིད་དུ་འདོད།་་་་་ འདས་མ་གཉིས་རྫས་གྲུབ་འདོད་པ་ནི་བྱེ་སྨྲ་ཁོ་ནའོ། ། དེ་ནས་ལམ་ལ་ཞུགས་ཚུལ་ནི།་་་་་ དེ་དག་ལམ་གྱི་སྐྱེ་ཚུལ་ནི། །
མཛོད་ཀྱི་ལུང་།་་་་་ ཚུལ་གནས་ཐོས་དང་བསམ་ལྡན་པས། ། བསྒོམ་པ་ལ་ནི་རབ་ཏུ་སྦྱོར། ། མ་ཆགས་འཕགས་རིགས་ཞེས་པའི་དོན། ། སེམས་བྱུང་མ་ཆགས་པའི་རང་བཞིན།་་་་་ གཙོ་བོར་ཟག་བཅས་ལ། ། འདོད་པ་ཆུང་ཞིང་ཆོས་གོས་དང་། ། བསོད་སྙོམས་གནས་མལ་ངན་ངོན་གྱིས། ། ཆོག་ཤེས་ཚུལ་ལ་གནས་པ་དང་། ། ཉོན་མོངས་སྤངས་དང་ལམ་བསྒོམ་པར།
འདིར་རྗེ་བཙུན་རིན་པོ་ཆེའི་ལྗོན་ཤིང་ཆེན་མོ་ལས། གང་ཟག་འཇུག་པའི་གོ་རིམ་བཞི་སྟེ་དང་པོ་ཁོ་ནར་ཚུལ་ཁྲིམས་ལ་གནས་པ་ལ་རབ་དུ་སྦྱོར་རོ། ། གཉིས་པ་དེའི་གོང་དུ་གསུང་རབ་ཀྱི་དོན་ཐོས་པར་བྱེད་པས་ཐོས་པ་ལ་སྦྱོར་རོ། ། གསུམ་པ་ཐོས་པ་དེ་བསམ་པས་ཕྱིན་ཅི་མ་ལོག་པར་སེམས་པར་བྱེད་དོ། ། བཞི་པ་བསམ་ནས་ཏིང་ངེ་འཛིན་བསྒོམ་པ་ལ་རབ་ཏུ་སྦྱོར་བར་བྱེད་དོ། ། ཞེས་སོགས་དང་། ཡང་ལྗོན་ཤིང་ཆེན་མོ་ལས། དེ་ལ་ཐོས་བསམ་གནས་ནི་ཞི་གནས་དང་ལྷག་མཐོང་གི་རྒྱུ་ཚོགས་པ་ཡིན་པས། དེ་སྔོན་དུ་སོང་ནས་ཞི་གནས་སྒྲུབ་པ་དང་། ལྷག་མཐོང་བསྐྱེད་པའོ། །
དང་པོ་བསྒོམ་པ་ལ་འཇུག་པ་ན། མི་དགེ་བའི་རྣམ་པར་རྟོག་པ་སོགས་ཐག་བསྲིང་ནས་བསྒོམ་མོ། ། དེ་ཡང་འདོད་ཆགས་ནས་ཆེ་ན་མི་སྡུག་པ་ནས། དང་པོ་བསྒོམ་ལ་རྣམ་པ་རྟོག་པ་ཤས་ཆེ་ན་བགྲང་བ་དང་། རྗེས་སུ་རྟོག་པ་རླུང་ནས་དང་པོར་བསྒོམ་པ་ཡིན་ཏེ། མཛོད་ལས། དེ་ལ་འཇུག་པ་མི་སྡུག་དང་། དབུགས་འབྱུང་རྔུབ་པ་དྲན་པ་ཡི། ཉོན་མོངས་རྣམ་རྟོག་ལྷག་རྣམས་ལ། ཞེས་གསུང་པའོ། །
དེ་ལྟར་རྣམ་པ་གཉིས་ཀྱི་ཞི་གནས་གྲུབ་ནས། དེ་ནས་ལྷག་མཐོང་བསྐྱེད་པར་བྱ་བའི་ཕྱིར་ལམ་ལྔ་ལ་འཇུག མངོན་པར་དགའ་དེས་ཞི་གནས་དང་། ། ལྷག་མཐོང་རྣལ་འབྱོར་རྣམ་པ་གཉིས། ། དང་པོ་འདོད་ཆགས་ཤས་ཆེ་ན།་་་་་ ཞི་གནས། ། གཉེན་པོར་་་་་་རྣམ་པར་བསྔོས་པ་སོགས་མི་སྡུག་པ་བསྒོམ་མོ།་་་་་ འདིར་གསུང་ངག་སྐབས་སྣང་གསུམ་ལ་མེ་ཏོག་སྔོན་པོ་ལ་སེམས་འཛིན་གྱི་དོན་དང་མཚུངས་པར། ཉན་ཐོས་ཀྱི་ཐོག་མར་ཞི་གནས་བཙལ་བའི་སྐབས་སུ་འདོད་ཆགས་ཀྱི་རྟོག་པ་བྱུང་དུས་ལུས་དེ་མི་གཙང་བ་བསྔོས་པ་འབུའི་གཡེང་ས་སོགས་བསྒོམ་པས་འདོད་ཆགས་ཀྱི་རྟོག་པ་ལྡོག་པ་དང་། ཡང་དབུགས་ཕྱི་ནང་རྒྱུ་བ་ལ་སེམས་གཏད་པ་སོགས་ཀྱི་སེམས་ནང་དུ་གནས་ཐབས་ཁོ་ན་ལ་འབད་པས་ཞི་གནས་སྐྱེ་བའོ། །
རྣམ་རྟོག་ཤས་ཆེར་གྱུར་པའི་གཉེན། ། དབུགས་འབྱུང་རྔུབ་ལ་དྲན་པ་འཇོག་་་་་འདི་གཉིས་བྱེ་སྨྲའི་གཞུང་མཛོད་རྩ་བ་རང་གི་དགོངས་པ་ཡིན། ཞེ་སྡང་འདི་སོགས་གཞུང་གཞན་ལས་འབྱུང་་་་་་གཉེན་པོ་བྱམས་པ་དང་། ། གཏི་མུག་གཉེན་པོར་རྟེན་འབྲེལ་ལམ། ། བསྒོམ་ཞེས་གཞུང་གཞན་ལས་གསུངས་སོ། ། གཉིས་པ་ལྷག་མཐོང་རྣལ་འབྱོར་ལ། ། སྤང་བྱའི་གཉེན་པོར་གྱུར་པའི་ལམ། ། ཐམས་ཅད་མདོར་ན་བཞི་རུ་བསྡུ།་་་་་ སློབ་ལམ་བཞི། ། དེ་ཡང་རང་གི་མཇུག་ཐོག་ཏུ། །
བར་ཆད་མེད་པའི་ལམ་བསྐྱེད་བྱེད། ། ལམ་ནི་སྦྱོར་བའི་ལམ་ཡིན་ཏེ། ། དེ་ཡང་མཐོང་ལམ་ལ་སྦྱོར་ལམ། ། དྲོད་དང་རྩེ་མོ་བཟོད་པ་གསུམ། ། འཇིག་རྟེན་ཆོས་མཆོག་བཞི་ལས་འདིར། ། ཕྱི་མ་་་་་་འདི་རང་སྟོན་གྱི་བཞེད་པ་ཡིན་གསུང་། ཉིད་ནི་གཙོ་བོར་འདོད། ། སྤང་བྱ་སྤངས་ཏེ་བར་ཆད་མེད། ། བར་ཆད་ལས་གྲོལ་རྣམ་གྲོལ་ལམ། ། དེ་ཕྱིན་ཁྱད་པར་ལམ་ཡིན་ནོ། །
གཞན་ཡང་ཞི་གནས་སྔོན་སོང་གི ། ཚོགས་ཀྱི་ལམ་ནི་ཆུང་ངུའི་སྐབས། ། དྲན་པ་ཉེར་གཞག་བཞི་བསྒོམ་སྟེ། ། དེ་ཡང་རིམ་བཞིན་རང་རང་གི ། དམིགས་པ་གཟུགས་་་་་་ཕྱི་སྣོད་རི་རབ་སོགས་དང་ནང་སེམས་ཅན་གྱི་ལུས་ཕུང་གི་བསྡུས་ལུས། ། ཚོར་བ་རྣམ་ཤེས་ཕུང་པོ་སེམས། ། དེ་ལས་འདུ་ཤེས་འདུ་བྱེད་འདུས་མ་བྱས།་་་་་ གཞན་པའི་ཆོས་རྣམས་ལ། ། དམིགས་ནས་རང་རང་ལུས་ཚོར་སེམས་ཆོས་རྣམས་རང་རང་སོ་སོའི་མཚན་ཉིད།་་་་་ མཚན་ཉིད་དང་། །
འདུ་བྱས་མི་རྟག་ཟག་བཅས་རྣམས།་་་་་ འདུས་བྱས་སྤྱི་ཡི་མཚན་ཉིད། ། སྡུག་བསྔལ་ལ་སོགས་སྤྱིའི་མཚན་ཉིད། ། གཉིས་ལ་ཡོངས་སུ་བརྟགས་ཏེ་བསྒོམ།་་་་་ འདི་ནས་བཟུང་དམིགས་པ་རྣམ་བདེན་པ་བཞི་ནང་གསེས་ཕྱེ་བའི་བཅུ་དྲུག་པོ་དེ་ཀ་ཡིན་འདུག་ཅིང་། དེ་ཡང་འཁོར་བའི་སྡུག་བསྔལ་དང་། དེའི་རྒྱུ་ཀུན་འབྱུང་ལས་དང་། ཉོན་མོངས་པ་ལས་བྱུང་བ་ཞིབ་པར་སྒྲོ་འདོགས་ཆོད་པའི་ལམ་དང་འགོག་པ་ཞར་བྱུང་དུ་ངེས་ཤིང་སོ་སོའི་ནང་གསེས་བཅུ་དྲུག་པོའི་རྒྱུ་མཚན་རྗེས་སུ་འབྱུང་བ་ནི་སྦྱོར་ལམ་བཟོད་པ་ནས་བཟུང་སྟེ་རིམ་གྱིས་མངོན་གྱུར་དང་། མངོན་གྱུར་གྱི་ནུས་པ་ཐོབ་པས་གསུངས་ཤིང་། ཐོས་བསམ་གྱིས་སྒྲོ་འདོགས་བཅད་པ་དང་བསྒོམ་པ་ཉམས་ལེན་འདི་ནས་བཟུང་བདེན་བཞི་ཁོ་ནའོ། །
དྲན་པ་ཉེར་གཞག་ངོ་བོ་ནི། ། ཐོས་བསམ་བསྒོམ་པའི་ཤེས་རབ་གསུམ། ། གང་རུང་ཁོ་ན་ལས་འབྱུང་ངོ་། ། ཚོགས་་་་་་ཡང་དག་སྤོང་བཞི་ལམ་འབྲིང་པོར་་་་་་ཡང་དག་སྤོང་བཞི། འདི་མངོན་པའི་གཞུང་དངོས་བསྟན་ཡིན། ལྗོན་ཤིང་རྩ་འགྲེལ་ལས་ནི། ཚོགས་ལམ་དུ་དྲན་པ་ཉེར་གཞག་བཞི། སྦྱོར་ལམ་དྲོད་ལ་ཡང་དག་སྤོང་བཞི། རྩེ་མོ་རྫུ་འཕྲུལ་རྐང་བཞི། བཟོད་པར་དབང་པོ་ལྔ།
ཆོས་མཆོག་སྟོབས་ལྔ། མཐོང་ལམ་འཕགས་ལམ་ཡན་ལག་བརྒྱད། བསྒོམ་ལམ་བྱང་ཆུབ་ཡན་ལག་བདུན་དུ་བཞེད། སྡུག་པ་སྤོང་། ། སྐྱེ་རུ་མི་འཇུག་ཐབས་ལ་འབད། ། དགེ་བ་སྤེལ་ཞིང་སླར་བསྐྱེད་པའི། ། བརྩོན་འགྲུས་གཙོ་བོར་གྱུར་པའོ། ། ཚོགས་ལམ་ཆེན་པོར་དགེ་ལ་འདུན། ། སྤྲོ་བའི་བརྩོན་འགྲུས་ཡིད་ལ་སེམས། ། དགེ་ལ་སྤྱོད་པའི་ཏིང་ངེ་འཛིན། །
གཙོར་གྱུར་རྫུ་འཕྲུལ་རྐང་པ་བཞི། ། དེ་དག་ལས་བྱུང་ཡོན་ཏན་གྱི། ། ཚོགས་ལམ་མཐར་ཕྱིན་ཟག་མེད་ཀྱི། ། ཡེ་ཤེས་མེ་སྐྱེའི་སྔ་ལྟས་དྲོད།་་་་་ སྦྱོར་ལམ་དྲོས། ། དམིགས་པ་བདེན་བཞིའི་སྤྱོད་ཡུལ་ཅན། ། རྣམ་པ་མི་རྟག་སོགས་བཅུ་དྲུག་་་་་རེ་རེར་བཞི་ཚན་ཕྱེད་བས་སྡུག་བསྔལ་མི་རྟག་སྟོང་དང་བདག་མེད་སོགས་བཅུ་དྲུག ། དེ་ལའང་ཆེ་འབྲིང་ཆུང་གསུམ་ཡོད། ། མཐར་ཕྱིན་སྦྱོར་ལམ་རྩེ་མོ་སྐྱེ། ། རྩེ་མོའི་མིང་དོན་དགེ་བ་ཡི། །
རྩ་བ་གཡོ་བ་རྣམས་ཀྱི་རྩེ། ། གཡོ་བའི་དོན་ནི་རྩེ་མོ་ཡི། ། ཆུང་འབྲིང་མན་དུ་དགེ་རྩ་ལ། ། ཉམས་པ་འབྱུང་སྲིད་དེ་ཡིས་སོ། ། རྩེ་མོའི་དམིགས་རྣམས་དྲོད་དང་འདྲ། ། དབྱེ་བ་ཆེ་འབྲིང་ཆུང་གསུམ་ཡོད། ། དད་སོགས་དབང་པོ་ལྔ་བསྒོམ་སྟེ།་་་་་ དྲོད་རྩེ་གཉིས་ཆར་དུ། ། དྭངས་འདོད་ཡིད་ཆེས་དད་པ་དང་། ། དགེ་ལ་སྤྲོ་བའི་བརྩོན་འགྲུས་དང་། །
དེ་ཡི་དམིགས་པ་མ་བརྗེད་དྲན། ། དེ་ལ་རྩེ་གཅིག་ཏིང་འཛིན་བརྟན། ། བླང་དོར་གནས་ཤེས་ཤེས་རབ་ཀྱི། ། དབང་པོ་ལྔ་ཡིས་བསྒོམ་པའོ། ། དེ་ནས་སྦྱོར་ལམ་བཟོད་པ་སྐྱེ། ། དགེ་རྩ་ཡོངས་སུ་མི་ཉམས་པའི། ། སྒོ་ནས་བདེན་པ་ལ་ཆེར་བཟོད།་་་་་ སྤང་བྱས་བཅོམ་མི་ཐུབ་པའི་ནུས་པ་ཐོབ་པ་ལ་བཤད། ། དེ་ན་བཟོད་པ་ཞེས་བྱའོ། ། དེ་ལ་ཆེ་འབྲིང་ཆུང་གསུམ་ཡོད། །
ཆུང་འབྲིང་གཉིས་ཀྱི་དམིགས་རྣམས་ནི། ། རྩེ་མོ་དང་འདྲ་བཟོད་ཆེན་གྱིས། ། འདོད་པའི་སས་བསྡུས་སྡུག་བསྔལ་གྱི། ། བདེན་པ་ཁོ་ནའི་ཡུལ་ཅན་ཡིན། །་་་་་ བཟོད་ཐོབ་ངན་སོང་ཡང་མི་འགྲོ་ཞེས་པ་འདི་ཡི་སྐབས་སོ། དེ་ནས་སྦྱོར་ལམ་ཆོས་ཀྱི་མཆོག ། དེ་ཡི་མིང་དོན་འཇིག་རྟེན་གྱི། ། ཆོས་ཀྱི་མཆོག་ཏུ་གྱུར་པས་སོ། ། དེ་ལའང་ཆེ་འབྲིང་ཆུང་གསུམ་ཡོད། ། དམིགས་རྣམས་བཟོད་ཆེན་དང་འདྲའོ། །
སྐབས་དེར་དད་བརྩོན་དྲན་ཏིང་འཛིན། ། ཤེས་རབ་དེ་དག་ཁྱད་པར་དུ། ། འཕགས་ཏེ་མི་མཐུན་ཕྱོགས་འཇོམས་པའི། ། མཐུ་དང་ལྡན་པའི་སྟོབས་ལྔས་བསྒོམ། ། དྲོད། རྩེ། བཟོད། ཆོས་བཞི་ལ་ངེས་འབྱེད་ཆ་མཐུན་བཞི་ཞེས་གསུང་།་་་་་ ངེས་འབྱེད་ཆ་མཐུན་ཐམས་ཅད་ལ། ། དམིགས་པ་བདེན་བཞིའམ་སྡུག་བསྔལ། །
བཞི་ཀའི་གནད་དོན་གྱིས་ཚང་།་་་་་ བདེན་པར་དམིགས་ནས་དེའི་རྣམ་པ། ། མི་རྟག་ལ་སོགས་བཅུ་དྲུག་གམ། ། ཇི་ལྟར་རིགས་པའི་རྣམ་པ་ཅན།་་་་་ ཆོས་མཆོག་གི་མཇུག་ཐོག་ནས་འདོད་ཁམས་ཀྱི་སྡུག་བསྔལ་ལ་དམིགས་པ་ཆོས་བཟོད་ཆོས་ཤེས་ནས་བཟུང་། སྐད་ཅིག་མ་བཅོ་ལྔ་སྐྱེད། བཅུ་དྲུག་པས་སྒོམ་ལམ་ཟིན། ཆོས་བཟོད་ཀྱི་གོ་དོན་ནི་སྤོང་བྱ་དེ་ཡི་བརྫེ་མི་ནུས་པ། ཆོས་ཤེས་ནི་སྤང་གཉེན་གྱི་རྒྱུ་མཚན་ཇི་བཞིན་ཤེས་པ། དེ་ཡི་རྗེས་དེ་ལས་ཅུང་ཕྲ་བ་ཁམས་གོང་མ་ལ་དེ་ལྟར་འབྱུང་བ་ལ་རྗེས་བཟོད་རྗེས་ཤེས་འདོད་པའི་གོ་དོན་ནོ། །
ཤེས་རབ་གཙོ་བོར་གྱུར་པ་ཡིན། ། དེ་ཡི་འཁོར་དུ་རྗེས་འབྲང་བའི།་་་་་ དེ་རྣམས་ཀྱི་སྐབས་དྲན་པ་ཉེར་གཞག་ནས་བཟུང་ཕུང་པོ་ལྔ་ལ་ཆེད་དུ་དམིགས་པར་འགྲོ་ཞིང་འདི་ཡན་ནས་སྤོང་བྱ་རག་པ་རྣམས་སྤོང་རྗེས་དེར་དམིགས་པའང་ཇེ་ཕྲ་ལ་འགྲོ་བས་འདིར་ཕུང་པོ་ལྔ་པོ་ཞེས་འདི་ཀུན་ཁྱེན་རྗེས་དམིགས་བསལ་གནང་བའོ། ། ཕུང་པོ་ལྔ་ཡོད་སྦྱོར་ལམ་གྱི། ། རྟེན་གྱུར་པ་ཡི་ས་ཟག་བཅས། ། མཐོང་ལམ་རྟེན་གྱུར་ས་ཟག་མེད། ། ཡིན་པའི་རྣམ་དབྱེ་བཅས་པའོ།། ༈ །དེ་ནས་འཕགས་ལམ་བསྒོམ་ཚུལ་ནི། ། མཐོང་བའི་ལམ་དུ་བྱང་ཆུབ་ཀྱི། ། ཡན་ལག་བདུན་བསྒོམ་འཕགས་ལམ་གྱི།་་་་་
འདི་མངོན་པ་རང་རྐང་ལ། བྱང་ཆུབ་ཡན་ལག་ལམ་ཡན་ལག ཞེས་དངོས་སུ་བསྟན། ལྗོན་ཤིང་ལ་མཐོང་ལམ་ཡན་ལག་བདུན་དང་། སྒོམ་ལམ་ཡང་ཡན་ལག་བརྒྱད་གསུང་། ཡན་ལག་བརྒྱད་པོ་མཐོང་དང་བསྒོམ། ། གཉིས་ཆར་བསྒོམ་པར་བྱ་བ་བཤད། ། གཙོ་བོ་མཐོང་བའི་ལམ་དུ་ནི། ། མངོན་དུ་བྱེད་པའི་ནུས་ཐོབ་ནས། ། བསྒོམ་པའི་ལམ་དུ་མངོན་དུ་གྱུར། །
མི་སློབ་ལམ་དུའང་དེ་ལྟར་བསྟན། ། དགེ་བའི་དམིགས་པ་མ་བརྗེད་པའི། ། དྲན་པ་ཡང་དག་བྱང་དོར་གྱི། ། ཆོས་རབ་རྣམ་འབྱེད་དགེ་བ་ལ། ། སྤྲོ་བའི་བརྩོན་འགྲུས་ཟག་མེད་ཀྱི། ། དགའ་བ་ལུས་སེམས་ལུས་སུ་རུང་། ། ཤིན་སྦྱངས་ལྷུན་གྱིས་གྲུབ་པ་ཡི། ། རྩོལ་བས་དོར་བ་མ་ཡིན་པ།་་་་་ བཏང་སྙོམས་དམིགས་པ་ལ་སེམས་འཇོག ། ཏིང་འཛིན་བྱང་ཆུབ་ཡན་ལག་བདུན། །
བདེན་བཞི་མངོན་སུམ་ཤེས་པ་ཡི། ། ཡང་དག་ལྟ་བ་ཡང་དག་པའི། ། ཀུན་ནས་སློང་བའི་རྟོག་པ་དང་། ། བདེན་པར་སྨྲ་བའི་ཡང་དག་ངག ། མི་དགེ་སྤངས་པའི་ཡང་དག་ལས། ། ལོག་འཚེ་སྤང་བའི་ཡང་དག་འཚོ། ། དགེ་ལ་སྤྲོ་བའི་ཡང་དག་རྩོལ། ། དམིགས་པ་མ་བརྗེད་ཡང་དག་དྲན། ། རྩེ་གཅིག་ཡང་དག་ཏིང་ངེ་འཛིན། ། འཕགས་ལམ་ཡན་ལག་བརྒྱད་ཉིད་དོ། །
དེ་ལྟར་བྱང་ཆུབ་ཕྱོགས་ཀྱི་ཆོས། ། སྡེ་ཚན་བདུན་ལས་དང་པོ་ལྔ།་་་་་ དྲན་བཞི། སྤོང་བཞི། རྐང་བཞི། དབང་ལྔ། སྟོབས་ལྔ། ཟག་བཅས་ཟག་མེད་གཉིས་ཀ་དང་། ། བྱང་ཆུབ་ཡན་ལག་བདུན་འཕགས་ལམ་བརྒྱད།་་་་་ ཕྱི་མ་གཉིས་ནི་ཟག་མེད་དོ། །
དེ་ལྟར་ལམ་ལྔ་བཤད་པའི་སྐབས། ། མཐོང་བའི་ལམ་ལ་སྐད་ཅིག་མ། ། བཅོ་ལྔ་སྦྱོར་ཚུལ་འདི་ལྟར་ཏེ། ། སྦྱོར་ལམ་ཆོས་མཆོག་མཇུག་ཐོག་ཏུ། ། འདོད་པའི་སྡུག་བསྔལ་ལ་དམིགས་པའི། ། ཆོས་བཟོད་དང་ནི་ཆོས་ཤེས་སྐྱེ། ། དེ་ཡི་རྗེས་སུ་ཁམས་གོང་གི ། སྡུག་བསྔལ་ལ་དམིགས་རྗེས་བཟོད་དང་། ། རྗེས་ཤེས་སྐྱེ་ཞིང་རྣམ་པ་ནི། ། སྡུག་བསྔལ་བདེན་པར་སྐྱེ་བ་དང་།་་་་་
སེམས་ཅན། ཁམས་གསུམ།་་་་་། སྐྱེ་གནས་སྡུག་བསྔལ་རྣམས་པ་གསུམ།་་་་་ སྡུག་བསྔལ། འགྱུར། འདུ་བྱེད། ། ཕྲད་བྲལ་འགྱུར་དང་རེ་བ་མེད། ། སྐྱེ་རྒ་ན་དང་འཆི་བ་སྟེ། ། སྡུག་བསྔལ་བདེན་པའི་ཁྱད་ཆོས་བཞི་འདི་གོ་རིམ་དང་ཚིག་དོན་ལྗོན་ཤིང་ཆེན་མོ་ལས་གསུང་བ་ཉིད་དོ་་་་་་གསུམ་མམ་བརྒྱད་ཀྱིས་སྡུག་བསྔལ་བ། ། གཏན་དུ་མ་ཡིན་མི་རྟག་པ། །
སྡུག་བསྔལ་ཟ་བ་པོའམ་མྱོང་བ་པོ་རང་ལས་གཞན་མེད་པས་སྡུག་བསྔལ་བདེན་པའི།་་་་་ ནང་གི་སྐྱེས་བུ་དང་བྲལ་སྟོང་། ། འདོད་དགུར་བྱེད་མེད་བདག་མེད་པའོ། ། དེ་བཞིན་འདོད་པའི་ཀུན་འབྱུང་ལ། ། དམིགས་པའི་ཆོས་བཟོད་ཤེས་གཉིས་དང་། ། ཁམས་གོང་རྗེས་བཟོད་རྗེས་ཤེས་གཉིས། ། སྐྱེ་ཞིང་མཚན་ཉིད་ཀུན་འབྱུང་བདེན། ། དེར་སྐྱེའི་རྒྱུ་གྱུར་ལས་ཉོན་མོངས། ། འོང་བའི་ཚུལ་གྱིས་ན་རྒྱུའོ།་་་་་ སླར་ཡོང་རྒྱུའི་རྒྱུ།
ཀུན་འབྱུང་ཁྱད་ཆོས་བཞི་འདིའང་ལྗོན་ཤིང་ཆེན་མོ་ལས་གསུང་བ་ཉིད་དོ། ་་་་་ མ་འོངས་འབྲས་འབྱུང་ཀུན་འབྱུང་ངོ་། ། འཕེལ་བྱེད་པས་ན་རབ་སྐྱེའོ། ། སོ་སོར་འབྲང་བའི་དོན་གྱིས་རྐྱེན། ། དེ་བཞིན་འདོད་པའི་སྡུག་བསྔལ་གྱི། ། འགོག་པ་ལ་དམིགས་ཆོས་བཟོད་དང་། ། ཆོས་ཤེས་ཁམས་གོང་གི་བཟོད་ཤེས། ། གཉིས་སྐྱེ་མཚན་ཉིད་འགོག་པའི་བདེན། ། སྡུག་བསྔལ་རྒྱུར་བཅས་འགག་གྱུར་པ། ། འགོག་པ་ཞི་བ་གཉིས་ལྗོན་ཤིང་ཆེན་མོ་ཇི་ལྟ་བ།་་་་་
རྒྱུ་འབྲས་འབྲེལ་ཞིག་ཕྱིར་འགོག་པ། ། སྐྱེ་གནས་འཇིག་བྲལ་ཞི་བ་སྟེ། ། ལྗོན་ཆེན་ལས། དགེ་བའི་ཕྱིར་གྱ་ནོམ་པ།་་་་་ ཟག་མེད་དགེ་བ་གྱ་ནོམ་པ། ། འཁོར་བ་ལས་ཐར་ངེས་འབྱུང་ངོ་།་་་་་ ཡིད་བརྟན་པའི་མཆོག་མིན་པས་ངེས་པར་འབྱུང་བ་ཞེས་གསུང་། ། དེ་བཞིན་འདོད་པའི་སྡུག་བསྔལ་གྱི། ། གཉེན་པོ་ལམ་ལ་དམིགས་པ་ཡི། ། ཆོས་བཟོད་ཆོས་ཤེས་ཁམས་གོང་གི །
རྗེས་བཟོད་དང་ནི་རྗེས་ཤེས་སྐྱེ། ། མཚན་ཉིད་ལམ་གྱི་བདེན་པ་ནི། ། གོང་གི་འགོག་པ་ཐོབ་བྱེད་ལམ། ། སྡུག་བསྔལ་སྡུག་བསྔལ་དུ་ཤེས་ཤིང་། ། ཀུན་འབྱུང་སྤང་བར་བྱ་བ་ཤེས། ། འགོག་པ་མངོན་དུ་བྱ་བར་ཤེས། ། ལམ་ལ་བརྟེན་ཤེས་རྣམ་བཞིར་བདེན། ། ལམ་བདེན་ཁྱད་ཆོས་བཞི་འདི་ལྗོན་ཤིང་ཆེན་མོ་ཇི་ལྟ་བ་སོགས།་་་་་ ལམ་ངན་གཉེན་པོར་གྱུར་པས་ལམ། ། རིག་མིན་འཇོམས་བྱེད་རིག་པའོ། །
མྱ་ངན་ལས་འདས་པ་ཡི་གྲོང་། ། མི་འགལ་ཕྱིར་ན་སྒྲུབ་པའོ། ། སྲིད་པ་ཐམས་ཅད་འཇོམས་པ་ཡི། ། གཉེན་པོའི་ཕྱིར་ན་ངེས་འབྱིན་པའོ། ། དེ་ཡང་སྡུག་བསྔལ་ཆོས་བཟོད་ནས། ། ལམ་གྱི་རྗེས་བཟོད་པར་བཅོ་ལྔ། ། དེ་དག་ཐམས་ཅད་མཐོང་ལམ་ཡིན། ། སྡུག་བསྔལ་ཆོས་བཟོད་ལ་སོགས་བརྒྱད། ། བདེན་དོན་གསར་མཐོང་ཡོད་པའི་ཕྱིར། ། བར་ཆད་མེད་པའི་ལམ་ཡིན་ནོ། །
ཤེས་པ་བདུན་ལ་གསར་མཐོང་རེ། ། མེད་ཀྱང་ལམ་གྱི་རྗེས་བཟོད་ལ། ། གསར་མཐོང་ཡོད་ཕྱིར་ཤེས་བདུན་ཀྱང་། ། རྣམ་གྲོལ་ལམ་དུ་བཞག་པའོ། ། བཅུ་དྲུག་ལམ་གྱི་རྗེས་ཤེས་ནི། ། མཐོང་ཟིན་གོམས་པར་བྱེད་པའི་ཕྱིར། ། བསྒོམ་པའི་ལམ་དུ་བཞག་པའོ། ། དེ་ལྟའི་མཐོང་ལམ་སྤང་བྱ་ལ། ། འདོད་པའི་སྡུག་བསྔལ་མཐོང་སྤང་ནི། ། འདོད་ཆགས་ཁོང་ཁྲོ་ང་རྒྱལ་དང་། །
མ་རིག་ཐེ་ཚོམ་འཇིག་ཚོགས་ཀྱི། ། ཕུང་པོ་ལྔ་ལ་བདག་བདག་གིར། ། ལྟ་དང་དེ་བཞིན་རྟག་ཆད་མཐར།་་་་་ འཇིག་ཚོགས་ལྟ་བ། ། འཛིན་དང་རྒྱུ་འབྲས་མེད་ལྟ་བ།་་་་་ ལོག་ལྟ། ། དེ་སོགས་དམན་ལ་མཆོག་ཏུ་ལྟ།་་་་་ མཆོག་འཛིན། ། ཚུལ་ཁྲིམས་བརྟུལ་ཞུགས་མཆོག་རློམ་ལྟ།་་་་་ འཛིན། །
འདོད་པའི་ཀུན་འབྱུང་མཐོང་སྤང་ལ། ། འདོད་ཆགས་ཁོང་ཁྲོ་ང་རྒྱལ་དང་། ། མ་རིག་ཐེ་ཚོམ་ལོག་པར་ལྟ། ། མཆོག་འཛིན་ལྟ་བ་དང་བཅས་བདུན། ། འདོད་པའི་འགོག་པའི་མཐོང་སྤང་ནི། ། སྔ་མ་དང་འདྲ་འདོད་པ་ཡི། ། ལམ་གྱི་མཐོང་སྤང་དེ་ཡི་ཁར། ། ཚུལ་ཁྲིམས་བརྟུལ་ཞུགས་མཆོག་འཛིན་བསྣན། ། དེ་དག་ཀུན་སྡོམ་འདོད་པ་ཡི། ། ཕྲ་རྒྱས་སུམ་ཅུ་རྩ་གཉིས་ཡོད། །
དེ་བཞིན་གཟུགས་ཁམས་གཟུགས་མེད་ཀྱི། ། སས་བསྡུས་སྡུག་བསྔལ་མཐོང་སྤང་ལ། ། ཁོང་ཁྲོ་མེད་པས་དགུ་རེ་འབྱུང་། ། ཀུན་འབྱུང་འགོག་པའི་མཐོང་སྤང་ལ། ། དྲུག་རེ་འབྱུང་ཞིང་ལམ་མཐོང་སྤང་། ། བདུན་རེ་ཡོད་པས་ཁམས་གོང་མ། ། གཉིས་ཀྱི་མཐོང་སྤང་ལྔ་བཅུ་དྲུག ། བསྒོམ་ལམ་རྣམ་གཉིས་གསུང་པ་ནི། ། ཟག་བཅས་འཇིག་རྟེན་པའི་བསྒོམ་ལམ། ། མིང་མཚུངས་ཙམ་ལས་ལམ་དངོས་མིན། །
ཟག་མེད་འཇིག་རྟེན་འདས་པ་ཡི། ། བསྒོམ་ལམ་ལམ་ལྔའི་ནང་ཚན་གྱི། ། བསྒོམ་སྤང་དངོས་གཞིའི་གཉེན་པོའོ། ། འདོད་པའི་སས་བསྡུས་བསྒོམ་སྤང་ནི། ། འདོད་ཆགས་ཁོང་ཁྲོ་ང་རྒྱལ་དང་། ། མ་རིག་པ་དང་བཅས་པའི་གཞི། ། གཟུགས་ཁམས་གཟུགས་མེད་སས་བསྡུས་པའི། ། བསྒོམ་སྤང་ཁོང་ཁྲོ་མ་གཏོགས་པའི། ། གསུམ་རེ་འབྱུང་ཞིང་མཐོང་བསྒོམ་གཉིས། ། སྤང་བྱ་ཐམས་ཅད་བསྡམས་པ་ཡིས། །
ཕྲ་རྒྱས་དགུ་བཅུ་རྩ་བརྒྱད་དོ། ། དེ་ན་མི་སློབ་པ་ཡི་ལམ། ། རྡོ་རྗེ་ལྟ་བུའི་ཏིང་འཛིན་གྱི། ། མཇུག་ཐོག་རྣམ་པར་གྲོལ་བའི་ལམ། ། འཕགས་ལམ་ཡན་ལག་བརྒྱད་པོ་དང་། ། ཉོན་མོངས་ཟག་པ་གཏན་ནས་ཟད། ། སླར་ཡང་མི་སྐྱེ་པ་སྟེ་བཅུ། ། ཡང་དག་རྣམ་པར་གྲོལ་བ་དང་། ། དེ་བཞིན་ཟག་པ་ཟད་པ་དང་། ། སླར་ཡང་མི་སྐྱེས་ཤེས་པ་ཡི། །
ཡང་དག་པ་ཡི་ཤེས་པ་སྟེ། ། ཡན་ལག་བཅུ་དང་ལྡན་པའོ། ། དེ་ནས་གང་ཟག་དབྱེ་བ་ལ། ། ཉན་ཐོས་རང་རྒྱལ་སངས་རྒྱས་ཀྱི། ། རིག་མ་ཅན་གསུམ་ལས་ཉན་ཐོས་ནི། ། རང་ཉིད་གཅིག་པུ་འཁོར་བ་ལས། ། ཐར་བར་སེམས་བསྐྱེད་མཐོང་ལམ་དུ། ། སྡུག་ཀུན་གཉིས་ལ་ཡིད་འབྱུང་དང་།་་་་་ སྤངས་བླང་རྒྱུ་མཚན་ཇི་བཞིན་ངེས་པ་མཐར་ཕྱིན་པ། ། བསྒོམ་པའི་ལམ་དུ་ཆགས་པ་བྲལ།་་་་་
སྲིད་པར། ། འཁོར་བ།་་་་་ ཉོན་མོངས་པ་ལས་རྣམ་གྲོལ་བའི། ། བསམ་པས་ཉན་ཐོས་སྡེ་སྣོད་ལ། ། དམིགས་ནས་མྱ་ངན་འདས་མཐའ་དང་། ། རྗེས་སུ་མཐུན་པའི་ལམ་བསྒྲུབ་པས། ། ཁམས་སུ་འདོད་ཆགས་དང་བྲལ་ཏེ། ། ལུས་ཞིག་ཚོར་བ་བསིལ་བར་གྱུར། ། འདུ་ཤེས་འགག་ཅིང་འདུ་བྱེད་ཞིག ། རྣམ་པར་ཤེས་པ་ནུབ་གྱུར་པ། །
འདི་འདྲ་འདིས་ནི་སྡུག་བསྔལ་ཐར། ། ཞེས་པའི་མཚན་ཉིད་ཅན་གྱི་ནི། ། མྱ་ངན་འདས་པ་མངོན་བྱེད་འདོད། ། དེ་ལྟར་ཉན་ཐོས་འབྲས་བུ་ནི། ། བརྩོན་འགྲུས་མྱུར་བས་ཚེ་གསུམ་ལ། །་་་་་ འབྲས་བུ་ལ་ཡུན་ཐུང་བ་ནི་ཐོབ་བྱ་ཅུང་དམན་པའོ། ། བུལ་བ་ལ་ནི་ངེས་མེད་བཤད། ། རང་རྒྱལ་རིགས་ནི་རང་བཞིན་གྱི། ། ཉོན་མོངས་ཆུང་བས་འདུ་འཛི་ལ། ། མི་དགའ་གཅིག་པུ་ལ་དགའ་ཞིང་། །
སྙིང་རྗེ་ཆུང་བས་གཞན་དོན་ལ། ། མི་སེམས་སློབ་དཔོན་མེད་པ་དང་། ། འགྲན་ཟླ་མེད་པར་བྱང་ཆུབ་འདོད། ། འཁོར་བར་ཡིད་འབྱུང་མཐོང་ལམ་གྱི། ། འདོད་ཆགས་དང་བྲལ་བསྒོམ་ལམ་གྱི། ། ཉོན་མོངས་པ་ལས་གྲོལ་བ་དང་། ། ཉན་ཐོས་སྡེ་སྣོད་ལ་དམིགས་ནས། ། སངས་རྒྱས་མི་བཞུགས་པའི་ཞིང་དུ། ། སྔར་བཤད་བཞིན་གྱི་མཚན་ཉིད་ཀྱི། ། བྱང་ཆུབ་མངོན་དུ་བྱེད་པར་བཤད། །
དེ་ཡང་དབང་པོ་རྣོན་པོ་སྟེ། ། བསེ་རུ་བསྐལ་པ་བརྒྱ་ཡིས་འགྲུབ། ། འདིར་དབང་རྣོན་དང་དབང་འབྲིང་ལ་བསྐལ་གྲངས་མང་ཉུང་བྱུང་ཀྱང་། དབང་རྣོན་ནི་ཐོབ་འབྲས་ཆེས་འབྲས་ཆེ་འཕགས་པ་དང་། དབང་འབྲི་ཐོབ་འབྲས་དམན་པའི་དབང་གིས་འབྱུང་ངོ་།་་་་་ དབང་འབྲིང་བསྐལ་གྲངས་ངེས་པ་མེད། ། ངེས་འབྱེད་ཆ་མཐུན་སློབ་དཔོན་ལས། ། བསྐྱེད་ནས་ཕུང་ཁམས་སྐྱེ་མཆེད་དང་། ། བཅུ་གཉིས།་་་་་ རྟེན་འབྲེལ་གནས་དང་གནས་མིན་དྲུག་་་་་དགེ་བས་བདེ་བ་ལས་སྡུག་བསྔལ་མི་འབྱུང་བ།
མཁས་བྱས་ཚོགས་སྤྱོད་ཆེ་བའོ། ། དབང་བརྟུལ་སངས་རྒྱས་སོགས་མཉེས་བྱས། ། གནས་དྲུག་ལ་ནི་མཁས་བྱས་ཏེ། ། རྒྱུན་ཕུགས་ཕྱིར་འོངས་ཕྱིར་མི་འོངས། ། དགྲ་བཅོམ་འབྲས་བུ་བཞི་ཐོབ་པ། ། དེ་ནི་ཚོགས་སྤྱོད་ཆུང་བའོ། ། དེ་གཉིས་སྤང་རྟོག་ཉན་ཐོས་འདྲ། ། གང་ཟག་གི་ནི་བདག་མེད་ཙམ། ། རྟོགས་ཤིང་བསེ་རུ་ལྟ་བུའི་ནི། ། གཟུང་བ་ཆོས་ཀྱི་བདག་མེད་རྟོགས། །
ཉི་འོག་པ་རྣམས་དེ་ལྟར་འདོད། ། ཁ་ཆེ་པ་རྣམས་ཚོགས་སྤྱོད་པ། ། མི་འདོད་སློབ་པ་མེད་པར་འདོད། ། རྫོགས་པའི་སངས་རྒྱས་བསྐལ་པ་ནི། ། གྲངས་མེད་གསུམ་དུ་ཚོགས་བསགས་ཏེ། ། སྲིད་པ་ཐ་མའི་རྟེན་ལ་ནི། ། སྲོད་ལ་བདུད་བཏུལ་ནམ་གུང་ལ། ། མཉམ་པར་བཞག་ཅིང་ཐོ་རངས་སུ། ། བསམ་གཏན་བཞི་པའི་རབ་མཐའ་ལ། ། དྲོད་ནས་བཟུང་སྟེ་ལམ་ཐམས་ཅད། །
སྟན་ཐོག་གཅིག་ཏུ་མངོན་པར་བྱས། ། རྣམ་གྲོལ་གོ་འཕང་མཆོག་གྲུབ་བོ། ། དེ་ལྟར་ཉན་ཐོས་འཕགས་པ་ཡི། ། གང་ཟག་ཟུང་བཞི་ཡ་བརྒྱད་ནི། ། མཐོང་སྤང་སྐད་ཅིག་བཅོ་ལྔ་པར། ། གནས་པ་རྒྱུན་ཞུགས་ཞུགས་པའོ། ། སྐད་ཅིག་བཅུ་དྲུག་པ་ལ་ནི། ། གནས་པ་དེ་ཡི་འབྲས་གནས་སོ། ། འདོད་པའི་བསྒོམ་སྤང་ཉོན་མོངས་བཞི། ། རེ་རེས་ནང་གསེས་ཆེ་འབྲིང་ཆུང་། །
དབྱེ་བས་སུམ་ཅུ་སོ་དྲུག་འབྱུང་། ། དྲིལ་བས་རྣམ་གྲངས་་་་་་བཞི་ལ་ཆེ་འབྲིང་ཆུང་གསུམ་དང་དེ་རེ་རེ་ལའང་ནང་གསེས་གསུམ་རེ་དབྱེ་བས་སུམ་ཅུ་སོ་དྲུག དེ་བཞི་ལ་རེ་རེ་བརྩིས་པའི་འབོར་བསྡོམ་དགུ དགུར་གནས་པའི། ། ལྔ་ཡི་བར་དུ་སྤངས་པ་ནི། ། ཕྱིར་འོང་ཞུགས་པ་དྲུག་པ་སྤངས། ། དེ་ཡི་འབྲས་གནས་བདུན་ནམ་བརྒྱད། ། སྤངས་པས་ཕྱིར་མི་འོང་ཞུགས་པ། ། དགུ་པ་སྤངས་པས་དེའི་འབྲས་གནས། ། བསམ་གཟུགས་བརྒྱད་པོ་སྤངས་པ་ན། ། དགྲ་བཅོམ་ཞུགས་པ་སྲིད་རྩེ་ཡི། །
ཉོན་མོངས་དགུ་པ་མ་ལུས་པ། ། སྤངས་པས་བར་ཆད་མེད་པའི་ལམ། ། རྡོ་རྗེ་ལྟ་བུ་ལ་གནས་པ། ། དེ་ནི་དེ་ཡི་འབྲས་གནས་སོ། ། དེ་ལའང་དགྲ་བཅོམ་དབང་པོ་བརྟུལ། ། དྲན་དང་ཤེས་པས་ཟིན་མ་ཟིན། ། གང་ཡང་རུང་སྟེ་མཐོང་ཆོས་ཀྱི། ། བདེ་གནས་དགྲ་བཅོམ་མ་ཐོབ་བཞིན། ། བར་དེར་བསམ་གཏན་ལས་ཉམས་ལ། ། མ་ཤི་བསམ་གཏན་ལས་ཉམས་དོགས། །
མ་ཉམས་ཤི་ནས་ཐོབ་པར་སེམས། ། དྲན་ཤེས་ཀྱིས་ནི་ཟིན་པ་ཡི། ། མི་ཉམས་རྗེས་སུ་སྲུང་བ་དང་། ། རང་སེམས་འབད་རྩོལ་ཅུང་ཞན་པས། ། དབང་པོ་མ་སྦྱོང་པ་ཡི་ན། ། གནས་ལས་མི་བསྐྱོད་པ་ཞེས་དང་། ། འབད་དང་རྩོལ་བས་དབང་པོ་ཡི། ། རྣལ་འབྱོར་མཐའ་རུ་དབྱུང་བ་ཡི། ། རྟོགས་པའི་སྐལ་བ་ཅན་ཞེས་དང་། ། རང་བཞིན་གྱི་ནི་དབང་པོ་རྣམས། །
མ་སྦྱངས་ཀྱང་ནི་མི་ཉམས་པའི། ། མི་གཡོ་བ་ཡི་ཆོས་ཅན་ཞེས། ། དྲུག་ལས་ཕྱི་མ་གཉིས་མཆོག་གོ ། དེ་ནས་གང་ཟག་དེ་རྣམས་ཀྱི། ། ཤེས་པའི་དབྱེ་བ་འདི་ལྟ་སྟེ། ། གསུམ་དུ་བསྡུ་ན་ཀུན་ཉོན་ཤེས། ། ཆོས་ཤེས་པ་དང་རྗེས་སུ་ཤེས། ། བཅུ་རུ་དབྱེ་ན་ཆོས་ཤེས་་་་་་འདོད་ཁམས་སྡུག་བསྔལ་ལ་སོགས་བདེན་བཞི་ཤེས་པ། དང་། ། རྗེས་ཐོབ་དེ་བཞིན་ཁམས་གོང་མ་གཉིས་ཀྱི་བདེན་བཞི་རྗེས་སུ་ཤེས་པ།་་་་་
དང་ནི་ཀུན་་་་་་བུམ་པ་སོགས་འདུས་བྱས་དང་ནམ་མཁའ་འདུས་མ་བྱས་ཞེས་པ། རྫོབ་ཤེས། ། ཕ་རོལ་སེམས་་་་་་གཞན་སེམས་ཤེས་པ། ཤེས་བདེན་་་་་་དང་པོ་བདེན་བཞིའི་མིང་ཤེས་པ། བཞི་ཤེས། ། ཟད་བདེན་བཞིའི་བླང་དོར་ཤེས་པ། ་་་་་ དང་མི་སྐྱེ་་་་་་བདེན་བཞིའི་དབྱེར་མེད་པར་ཤེས་པ། ཤེས་པའོ། ། ཆགས་བྲལ་སྔོན་དུ་མ་སོང་ན།་་་་་ སྲེད་པ། །
ཀུན་རྫོབ་ཤེས་པ་གཅིག་པུར་ལྡན། ། ཆགས་བྲལ་སྔོན་དུ་སོང་བ་ལ། ། གཞན་སེམས་ཤེས་པ་དང་ལྡན་ནོ། ། སྐད་ཅིག་གཉིས་པར་ཀུན་རྫོབ་ཤེས།་་་་་ མཐོང་ལམ་སྐད་ཅིག་བཅོ་ལྔའི་ནང་ཡིན། ། ཆོས་ཤེས་སྡུག་བསྔལ་ཤེས་པ་གསུམ། ། སྐད་ཅིག་བཞི་པར་དེ་གསུམ་སྟེང་། ། སྡུག་བསྔལ་རྗེས་ཤེས་དྲུག་པ་ལ། ། དེ་བཞིའི་སྟེང་དུ་ཀུན་འབྱུང་ཤེས། ། སྐད་ཅིག་བཅུ་པར་དེ་ལྔའི་སྟེང་། །
འགོག་པ་ཤེས་ཤིང་བཅུ་བཞི་པར། ། དེ་དྲུག་སྟེང་དུ་ལམ་ཤེས་འཕེལ། ། དེ་ནས་མི་སློབ་ལམ་གྱི་སྐབས། ། ཟད་དང་མི་སྐྱེ་ཤེས་པའོ།་་་་་ ཤེས་པ་བཅུ་པོ་འདི་གོ་རིམ་ལྟར་ན་གཞན་སེམས་ཤེས་པ་བདེན་བཞིའི་གོང་དུ་འབྱུང་ཀྱང་ཆགས་བྲལ་མིན་གྱི་དབྱེ་བའི་དབང་གི་གཉིས་གོང་དུ་བརྗོད། དེ་ནས་བདུན་པོ་དང་། མཐར་ཕྱིན་སྐབས་ཀྱི་གཉིས་ནི་རྗེས་སུ་འབྱུང་བཞིན་པ་བཅས་དོན་བཅུའོ། ། སངས་རྒྱས་ཡོན་ཏན་ཐུན་མིན་ནི། ། དང་པོ་མ་འདྲེས་པ་ཡི་ཆོས།་་་་་ མ་འདྲེས་པ་བཅོ་བརྒྱད་མཉམ་དང་མི་མཉམ་ཕུན་སུམ་ཚོགས་པ་དང་གསུམ་གྱི་དང་པོ། །
བཅོ་བརྒྱད་ནང་ནས་སྟོབས་བཅུ་ནི། ། དགེ་ལས་མཐོ་རིས་འབྱུང་བའི་གནས། ། ངན་སོང་འབྱུང་གནས་མ་ཡིན་པ། ། མཁྱེན་པའི་སྟོབས་དང་སེམས་ཅན་རྣམས། ། རང་རང་ལས་ལས་དེ་ཡི་འབྲས། ། འབྱུང་བའི་རྣམ་སྨིན་མཁྱེན་པའི་སྟོབས། ། སེམས་ཅན་མོས་པ་སྣ་ཚོགས་པ། ། མཁྱེན་པའི་སྟོབས་དང་ཉན་ཐོས་སོགས། རིགས་ཀྱི་སྣ་ཚོགས་ཁམས་མཁྱེན་བས། ། དད་སོགས་དབང་པོའི་ཁྱད་མཁྱེན་སྟོབས། །
དེ་དང་འཚམས་པའི་ཆོས་གསུང་པའོ། ། ཀུན་ཏུ་འགྲོ་བའི་ལམ་ཞེས་པ། ། ངན་འགྲོ་བདེ་འགྲོ་ཐར་པ་ཡང་། ། ཐམས་ཅད་འགྲོ་བའི་ལམ་མཁྱེན་སྟོབས། ། དད་སོགས་བྱང་ཕྱོགས་སོ་བདུན་གྲས་་་་་དབང་པོ་སྟོབས་དང་བྱང་ཆུབ་ཀྱི། ། ཡན་ལག་དང་ནི་བསམ་གཏན་་་་་་བཞི། དང་། ། རྣམ་པར་ཐར་བརྒྱད་་་་་་དང་ཏིང་ངེ་འཛིན།་་་་་ བཞི། ། སྙོམས་པར་འཇུག་་་་་་དགུ་དང་ཀུན་ཉོན་་་་་་སྤང་བྱ།
དང་། ། རྣམ་བྱང་རྣམ་པར་བཀོད་མཁྱེན་སྟོབས།་་་་་ ཐོབ་འབྲས། ། སྔོན་གནས་སེམས་ཅན་གྱི་སྤྱོད་པ།་་་་་ སྐྱེ་བ་སྔ་མ། ། རིགས་རུས་ཚེ་ཚད་བདེ་སྡུག་སོགས། ། མཁྱེན་པའི་སྟོབས་དང་ལྷ་མིག་གིས།་་་་་ སླར། ། འཆི་འཕོ་སྐྱེ་བ་མཁྱེན་པའི་སྟོབས། ། ཉོན་མོངས་ཟག་པ་ཟད་མཁྱེན་སྟོབས། །
མི་འཇིགས་བཞི་ནི་རྟོགས་པ་དང་། ། སྤངས་པ་ཕུན་ཚོགས་ཞལ་གྱིས་བཞེས། ། ལམ་སྤྱི།་་་་་ བར་ཆད་དང་ནི་བྲལ་བ་དང་། ། ངེས་འབྱིན་ལམ་སྟོན་མཛད་པའོ། ། དྲན་པ་ཉེ་བར་གཞག་གསུམ་ནི། ། འཁོར་རྣམས་གུས་པས་ཆོས་ཉན་ལ། ། རྗེས་སུ་མི་ཆགས་མ་གུས་པས། ། ཉན་ཀྱང་ཁྲོ་བ་མི་མཛད་དང་། ། འདྲེས་མ་གཉིས་ཀ་མི་འགྱུར་བར། །
དྲན་ཤེས་བཞིན་དུ་བཏང་སྙོམས་བཞུགས། ། ཐུགས་རྗེ་ཆེ་ནི་འགྲོ་ཀུན་ལ། ། དམིགས་པའི་ཐུགས་རྗེས་དུས་དྲུག་ཏུ། ། གཟིགས་ནས་འགྲོ་ཀུན་སྡུག་བསྔལ་བ། ། རྒྱུ་དང་བཅས་ལས་སྒྲོལ་བར་བཞེད།་་་་་ སྟོབས་བཅུ་ནས་འདི་བར་མ་འདྲེས་བཅོ་བརྒྱད་དོ། ། གཉིས་པ་མཉམ་དང་མི་མཉམ་ཆ། ། སངས་རྒྱས་ཐམས་ཅད་རྒྱུ་ཚོགས་བསགས། ། འབྲས་བུ་ཆོས་སྐུ་བརྙེས་པ་དང་། ། འགྲོ་དོན་ཕྲིན་ལས་མཛད་པ་མཉམ། །
སྐུ་ཚེའི་ཚད་དང་རིགས་སྐུ་བོང་། ། ཐ་དད་པས་ན་མི་མཉམ་བཤད། ། བྱེ་བྲག་སྨྲ་བས་སངས་རྒྱས་ལ། ། ཆོས་སྐུ་གཟུགས་སྐུ་གཉིས་སུ་འདོད། ། ལོངས་སྤྲུལ་ཐ་སྙད་མི་འདོད་དོ། ། སྟོན་པ་ཐུབ་པའི་དབང་པོ་ཡང་། ། རྡོ་རྗེ་གདན་ལ་གསར་དུ་ནི། ། སངས་རྒྱས་གཟུགས་སྐུ་ཙམ་ཞིག་འདོད། ། འོན་ཀྱང་སྟོན་པ་འདི་ཉིད་ཀྱིས། ། སྤྲུལ་གཞི་མཛད་ནས་གདུལ་བྱ་རྣམས། །
གང་ལ་གང་འདུལ་དེ་ཡི་ཆེད། ། སྣ་ཚོགས་སྤྲུལ་པ་མཛད་པ་རྣམས། ། སྤྲུལ་པའི་ཆ་རུ་བཞེད་པའང་ཡོད། ། བྱེ་བྲག་སྨྲ་བའི་སྐབས་འདི་རུ། ། ས་བཅུའི་རྣམ་གཞག་མི་མཛད་དོ། ། གསུམ་པ་བསྐལ་པ་གྲངས་མེད་གསུམ། ། བར་མ་ཆད་པར་ཚོགས་གཉིས་ལ། ། གོམས་མཛད་རྒྱུ་ཡི་ཕུན་སུམ་ཚོགས། ། ཉོན་མོངས་པ་དང་ཤེས་བྱའི་སྒྲིབ། ། བག་ཆགས་བཅས་པ་ཟད་པར་སྤོང་། །
སྒྲིབ་གཉིས་བག་ཆགས་བཅས་སྤངས་པས། ། ཆོས་ཉིད་ཇི་ལྟར་མཁྱེན་པ་དང་། ། གདུལ་བྱ་མངོན་མཐོ་ངེས་ལེགས་ལ། ། འགོད་མཛད་ཇི་སྙེད་མཁྱེན་པ་ཡི། ། རྣམ་པར་གྲོལ་བའི་ཆོས་ཀྱི་སྐུ། ། གང་སྐུ་མཚན་དང་དཔེ་བྱད་ཀྱིས། ། བརྒྱད་པ་མངོན་གྱུར་གཟུགས་ཀྱི་སྐུ། ། འབྲས་བུ་ཕུན་སུམ་ཚོགས་པའོ། ། གདུལ་བྱ་ངན་སོང་འཁོར་བ་ལས། ། ཐར་བར་མཛད་དེ་ཐེག་གསུམ་གྱི། །
འབྲས་བུ་བདེ་འགྲོ་ལ་འགོད་མཛད། ། ཕན་འདོགས་ཕུན་སུམ་ཚོགས་པའོ། ། གཞན་དང་ཐུན་མོང་པ་ལ་གཉིས།་་་་་ ཡོན་ཏན་ཐུན་མོང་པ་ལས་དང་པོ་ཉན་ཐོས་དང་ཐུན་མོང་ལ་ཉོན་མོངས་མེད་དང་སྨོན་གནས་ཤེས་ཡང་དག་རིག་བཞི་མངོན་ཤེས་སོ། ། ཞེས་པའི། ཉན་ཐོས་དང་ནི་འཇིག་རྟེན་པ། ། དང་པོ་ཉོན་མོངས་མེད་པ་ནི། ། སེམས་ཅན་རྣམས་ཀྱི་ཉོན་མོངས་འདུལ། ། དེ་ཡི་གཉེན་པོ་མཛད་པ་དང་། ། དེ་ལྟའི་འགྲོ་ལ་བརྩེ་བར་མཛད། །
ཉན་ཐོས་སོགས་ཀྱིས་རང་ལ་དམིགས། ། ཉོན་མོངས་སྐྱེ་བ་ཙམ་སྤོང་ལས། ། གཞན་གྱི་ཉོན་མོངས་སེལ་མི་བྱེད། ། སྨོན་གནས་མཁྱེན་པའི་ཏིང་ངེ་འཛིན། ། འབད་རྩོལ་མེད་པར་ལྷུན་གྱིས་གྲུབ། ། གཟུགས་ལ་སོགས་པར་ཆགས་པ་སྤངས། ། ཤེས་བྱ་ཐམས་ཅད་ཐོགས་མེད་མཁྱེན། ། རྟག་ཏུ་མཉམ་གཞག་འདྲི་ཀུན་གྱི། ། ལན་ལྡོན་ཐེ་ཚོམ་གཅོད་པར་མཛད། ། ཉན་ཐོས་སྨོན་གནས་ཤེས་པ་ནི། །
སྙོམས་འཇུག་ལ་བརྟེན་ཉི་ཚེ་ཙམ། ། ཤེས་ཀྱི་ཐེ་ཚོམ་གཅོད་མི་ནུས། ། སོ་སོ་ཡང་དག་རིག་བཞི་ནི། ། མཚན་གཞི་ཆོས་དང་དོན་མཚན་གཉིས། ། ངེས་པའི་ཚིག་གི་སྒྲ་དོན་དང་། ། མཁྱེན་པའི་སྤོབས་པ་དང་བཞིའོ། ། གཉིས་པ་འཇིག་རྟེན་པ་སོགས་དང་།་་་་་ གཉིས་པ་འཇིག་རྟེན་པ་དང་ཐུན་མོང་། མངོན་ཤེས་བསམ་གཟུགས་ཚད་མེད་དང་། རྣམ་ཐར་ཟིལ་གནོན་ཟད་པར་རོ། །
ཞེས་པའི། ། ཐུན་མོང་པ་ཡི་ཡོན་ཏན་ནི། ། མངོན་ཤེས་དྲུག་ནི་སྐུ་ཐུགས་གསུང་།་་་་་ འདི་འཇམ་མགོན་ས་པཎ་གྱི་ཐུབ་པ་དགོངས་གསལ་ལྟར་ཡིན། གཞན་གོ་རིམ་སྣ་ཚོགས་འདུག་ཀྱང་དོན་གཅིག ། རྫུ་འཕྲུལ་་་་་་སྐུ་ཡི་མངོན་པར་ཤེས་པ་ཡིས། ། གདུལ་བྱ་གང་ན་གནས་པ་དེར། ། གཤེགས་དང་་་་་་ཐུགས་ཀྱི་གཞན་སེམས་མཁྱེན་པའོ། ། ལྷ་ཡི་རྣ་་་་་་གཟུགས་ཀྱིས་བའི་མངོན་ཤེས་ཀྱིས། ། འགྲོ་བ་སོ་སོའི་སྐད་མཁྱེན་ཅིང་། །
སྔོན་གནས་རྗེས་སུ་དྲན་པ་ཡིས། ། སྔོན་གྱི་མཐའ་ནས་འདིར་འོང་དང་། ། འཆི་འཕོ་ཤེས་པ་ལྷ་མིག་གིས། ། འདི་ནས་ཕྱི་མའི་མཐར་འགྲོ་དང་། ། ཟག་པ་ཟད་པ་མཁྱེན་པ་ཡིས། ། སྲིད་ལས་ངེས་པར་འབྱུང་བའོ། ། བསམ་གཏན་བཞི་ནི་་་་་་སེམས་ཀྱི་རྟོག་པ་དང་། ། དཔྱོད་དང་དགའ་བ་བདེ་བ་ཡི། ། ཏིང་འཛིན་ལྔ་ལྡན་དང་པོའོ། ། ནང་དུ་རབ་ཏུ་་་་་་སེམས་དྭངས་པ་དང་། །
དགའ་དང་བདེ་བ་ཏིང་ངེ་འཛིན། ། བཞི་དང་ལྡན་པ་གཉིས་པ་ཡིན། ། བཏང་སྙོམས་དང་ནི་དྲན་པ་དང་། ། ཤེས་བཞིན་དང་ནི་བདེ་བ་དང་། ། ཏིང་ངེ་འཛིན་ལྔ་ལྡན་གསུམ་པའོ། ། ཚོར་བ་བཏང་སྙོམས་ལྷུན་གྲུབ་ཀྱི། ། བཏང་སྙོམས་དྲན་དང་་་་་་ཡང་དག་པའི་ཏིང་ངེ་འཛིན། ། ཡང་དག་བཞི་ལྡན་བཞི་པའོ།་་་་་ འདི་སྐབས་སོགས་བཏང་སྙོམས་ཀྱི་རིགས་ལ་ཆགས་སྡང་ལ་སོགས་པ་སྤངས་ཏེ་བློ་བཏང་སྙོམས་ཆེན་པོ་ལ་བཞག་པ་དང་། ཚོར་བ་བདེ་སྡུག་ཅི་ཡང་མ་སྐྱེ་བའི་བར་པ་དང་འབད་རྩོལ་མ་དགོས་པར་རང་བཞིན་ལྷུན་གྱི་གྲུབ་པའི་བཏང་སྙོམས་ཏེ་བཏང་སྙོམས་འདི་རྣམས་དབྱེ་བ་སོ་སོར་གོ་དགོས་འདྲ། །
གཟུགས་མེད་བཞི་ནི་སྦྱོར་བའི་ཚེ། ། ནམ་མཁའ་མཐའ་ཡས་ཡིད་ལ་བྱེད། ། དངོས་གཞིའི་སེམས་ལ་གཟུགས་མ་གཏོགས། ། ཕུང་པོ་བཞི་ལ་དམིགས་པ་ཡི། ། སྙོམས་པར་འཇུག་པ་རྩེ་གཅིག་པ། ། རྣམ་པ་དེ་བཞིན་སྦྱོར་བའི་དུས།་་་་་ སྦྱོར་དངོས། ། རྣམ་པར་ཤེས་པ་མཐའ་ཡས་སོ། ། ཡིད་ལ་བྱེད་དང་དངོས་གཞིའི་དུས།་་་་་ དངོས་གཞི་གཟུགས་མ་གཏོགས་བཞི་ལ་དམིགས་པ་བཞི་ཆར་འདྲ། །
ཅི་ཡང་མེད་དེ་ཡིད་ལ་བྱེད། ། འདུ་ཤེས་རག་པ་མེད་པ་དང་། ། ཕྲ་བ་མེད་པ་མ་ཡིན་བཞི། ། རྣམ་རྟོག་མཐའ་དག་སྤོང་བ་ཡི། ། འགོག་པའི་སྙོམས་འཇུག་དང་དགུའོ།་་་་་ བསམ་གཏན་བཞི་གཟུགས་མེད་བཞི་འགོག་སྙོམས་དང་དགུའོ། ། དེ་དག་རིམ་བཞིན་སྙོམས་འཇུག་རྣམས། ། སེང་གེ་རྣམ་པར་བསྒྱིངས་ཞེས་སོགས། ། སངས་རྒྱས་རྣམས་ལ་ཏིང་ངེ་འཛིན། ། གཞན་ལས་འཕགས་པ་མང་བཞུགས་སོ། །
འདི་དག་རྣམས་ནི་ཉན་ཐོས་ཀྱི། ། སེམས་ལས་རུང་དང་སྣང་བ་སྐྱོ། ། འགག་ཕྱིར་འགོག་པ་ལ་སྙོམས་འཇུག ། སངས་རྒྱས་རྣམས་ལས་ཏིང་འཛིན་ལ། ། དབང་འབྱོར་བྱ་བའི་ཕྱིར་ཡིན་ཞིང་། ། སངས་རྒྱས་གྱི་ནི་ཏིང་འཛིན་ལ། ། དབང་འབྱོར་པ་ཉིད་ལྷུན་གྱི་གྲུབ། ། ཚད་མེད་བཞི་ནི་བྱམས་པ་དང་། ། སྙིང་རྗེ་དགའ་བ་བཏང་སྙོམས་སོ། ། དང་པོ་གཉིས་ནི་ཞེ་སྡང་བྲལ། །
གསུམ་པ་ཡིད་བདེའི་རང་བཞིན་དང་། ། བཞི་པ་མ་ཆགས་རང་བཞིན་ནོ། ། རྣམ་ཐར་བརྒྱད་ལས་དང་པོ་ནི། ། བསམ་གཏན་དང་པོ་གཉིས་པར་བརྟེན། ། ནང་དུ་གཟུགས་ཀྱི་འདུ་ཤེས་དང་། ། ལྡན་པས་ཕྱི་རོལ་གཟུགས་རྣམས་ནི། ། རྣམ་པར་བསྔོས་པ་ལ་སོགས་པའི། ། མི་སྡུག་པ་རུ་ལྟ་བ་ནི། ། གཟུགས་ཅན་གཟུགས་ལྟའི་རྣམ་པར་ཐར། ། གཉིས་པ་ནང་དུ་གཟུགས་མེད་པའི། །
འདུ་ཤེས་ལྡན་པས་ཕྱི་རོལ་གཟུགས། ། རྣམ་པ་བསྔོས་སོགས་མི་སྡུག་པར། ། ལྟ་བ་གཟུགས་མེད་གཟུགས་ལ་ནི། ། ལྟ་བའི་རྣམ་པར་ཐར་པའོ། ། གསུམ་པ་བསམ་གཏན་བཞི་པ་ལ། ། བརྟེན་ནས་གཟུགས་ཀུན་ཡིད་འོང་བར། ། ལྟ་བ་གཟུགས་སྡུག་པའི་རྣམ་པར། ། དེ་གསུམ་སྟེང་དུ་གཟུགས་མེད་པའི། ། གོང་གསལ།་་་་་ སྙོམས་པར་འཇུག་པ་དགེ་བ་བཞི། །
ཡོད་མིན་མེད་མིན།་་་་་ སྲིད་རྩེའི་སེམས་ལ་བརྟེན་པ་ཡི། མཚན་གཞི་ཉན་ཐོས་ལ་འདི་བཞིན་དང་སངས་རྒྱས་ལམ་སྦྱང་བའི་འཕགས་ཆོས་སོ། ་་་་་ འཕགས་པ་དག་གི་འདུ་ཤེས་དང་། ། ཚོར་བ་རགས་པས་སྐྱོ་བ་ཡི། ། ཞི་བར་གནས་པའི་ཆེད་དུ་ནི། ། སེམས་དང་སེམས་བྱུང་འགོག་པ་ཡི། ། སྙོམས་འཇུག་དང་བཅས་བརྒྱད་པོའོ། ། ཟིལ་གནོན་བརྒྱད་ནི་བསམ་གཏན་གྱི།་་་་་ གཟུགས་ཁམས་ཀྱི་བསམ་གཏན་དང་གཟུགས་མེད་ཀྱི་སྙོམས་འཇུག་གི་སེམས་ལ་བརྟེན་ནང་གཟུགས་ཡོད་མེད་དུ་འདུ་ཤེས་ཤིང་ཕྱིའི་གཟུགས་ཆེ་ཆུང་ལ་ལྟ། །
སེམས་ལ་བརྟེན་ན་ནང་གཟུགས་སུ། ། འདུ་ཤེས་ཕྱི་ཡི་གཟུགས་ཆུང་ཆེ།་་་་་ ཤེས་བྱ་རབ་གསལ་ལས། ནང་གཟུགས་སུ་འདུ་ཤེས་པས་ཕྱི་རོལ་གྱི་ཁ་དོག་བཟང་ངན་དང་། གཟུགས་བཟང་ངན་ཟིལ་གྱིས་གནོན། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་ཁ་དོག་བཟང་ངན་དང་། གཟུགས་བཟང་ངན་ཟིལ་གྱིས་གནོན་ཞེས་གསུངས། ། ལྟ་ཞིང་ཟིལ་གྱིས་མནན་པ་ན། ། ཞི་གནས་གྱིས་ཤེས་ལྷག་མཐོང་གིས། ། མཐོང་བས་དེ་དག་ཟིལ་གྱིས་གནོན།་་་་་
བལྟས་པའི་མདོ་ལ་ཉི་མའི་འོད་ལྟ་བུ་ལས་ཀྱང་ཏིང་ངེ་འཛིན་གྱི་གཟི་བརྗིད་ཆེས་ཆེར་འབར་བའོ། ། དེ་བཞིན་ནང་དུ་གཟུགས་མེད་པར། ། ཤེས་པས་བཤད་་་་་་ཆུང་ངུ་ཆེན་པོ་མ་ཐག་པ་བཞིན། ། ཟིལ་གྱིས་གནོན་པར་གྱུར་པ་བཞི། ། དེ་བཞིན་སྔོན་པོ་སེར་པོ་དང་། ། དམར་པོ་དཀར་པོའི་ཁ་དོག་ལ། ། ལྟ་ཞིང་་་་་་ཁ་དོག་སོགས་ཟིལ་གྱིས་གནོན་ཟིལ་གནོན་བཞི་སྟེ་བརྒྱད། ། ཟད་པར་བཅུ་ནི་ས་དང་ཆུ། ། མེ་རླུང་ཁ་དོག་སྔོན་པོ་དང་། ། སེར་པོ་དམར་པོ་དཀར་པོ་དང་། །
ནམ་མཁའ་དང་ནི་རྣམ་ཤེས་ཏེ། ། བསམ་གཏན་བཞི་པའི་ཏིང་འཛིན་ལ། ། བརྟེན་ནས་གང་འདོད་པའི་ཕྱོགས་སུ། ། དེ་དག་བསྒོམ་སྟོབས་ཀྱིས་ས་སོགས། ། ཁྱབ་པར་བྱེད་དེ་དང་པོ་བརྒྱད། ། མ་ཆགས་པ་ཡི་རང་བཞིན་ལ། ། ཐ་མ་གཉིས་ནི་ནམ་མཁའ་དང་། ། རྣམ་ཤེས་མཐའ་ཡས་་་་་་བསམ་གཏན་བཞི་པ་དང་གཟུགས་མེད་དང་པོ་གཉིས་ཀྱི་མཐུས་འབྱུང་བཞི་དང་ཁ་དོག་བཞི་པོ་གང་འདོད་པའི་ས་དེར་དེ་མ་ཐག་སྤྲུལ་ནུས་པའི་དོན་རང་བཞིན་ནོ། ། བྱེད་ལས་གསེར་གྱི་ས་གཞི་ལ། ། བཻ་ཌཱུརྻ་ཡི་མིག་མང་རིས། །
བྲིས་སོགས་སྣ་ཚོགས་སྟོན་པའོ། ། དེ་ལྟར་རྣམ་པར་བརྒྱད་སོགས་ནི། ། འཇིག་རྟེན་པ་ཡི་སྒྲིབ་གཉིས་ལས། ། མ་གྲོལ་ཉན་ཐོས་རང་རྒྱལ་གྱིས། ། ཉོན་མོངས་པ་ཡི་སྒྲིབ་པ་སྤངས། ། རྫོགས་སངས་རྒྱས་ནི་ཤེས་བྱ་ཡི། ། སྒྲིབ་པ་ལས་ནི་གྲོལ་བའོ། ། ཟིལ་གནོན་འཇིག་རྟེན་པས་རང་གི ། སྤྱོད་ཡུལ་ཙམ་ནི་ཟིལ་གྱིས་གནོན། ། ཉན་ཐོས་སྟོང་གཉིས་བར་མ་དང་།་་་་་
སྟོང་གི་རྣམ་བཞག་ལ། སྤྱི་ཕུད་སྟོང་གིས་འཇིག་རྟེན། དེ་སྟོང་འགྱུར་ཏེ་འཕར་བའི་བར་པ་སྟོང་གི་འཇིག་རྟེན་སྟོང་གསུམ་སྟོང་གི་འཇིག་རྟེན་གསུམ་འབྱུང་། འཇིག་རྟེན་ཁམས་ཐམས་ཅད་དེ་ལས་ཀྱང་རྒྱ་ཆེ་བའི་གྲངས་དང་གཞལ་དུ་མེད་པ། ། རང་རྒྱལ་སྟོང་གསུམ་སངས་རྒྱས་ཀྱིས། ། འཇིག་རྟེན་ཐམས་ཅད་ཟིལ་གྱིས་གནོན། ། ཟད་བཅུ་འཇིག་རྟེན་པས་རྒྱ་ཆུང་། ། ཤེས་ཞིང་ཉན་རང་དེ་ལས་ཆེ། ། སངས་རྒྱས་ཤེས་བྱ་ཐམས་ཅད་ལ། ། ཁྱབ་པར་གཟིགས་པའི་བདག་ཉིད་དོ། །
འཇིག་རྟེན་པ་རྣམས་མ་གྲོལ་ཞིང་། ། ཉན་རང་ཉོན་མོངས་བག་ཆགས་ཀྱི། ། སྒྲིབ་པ་ཕྲ་མོ་མ་སྤངས་ཤིང་། ། ཤེས་བྱའི་སྒྲིབ་པ་ལས་མ་གྲོལ། ། སྒྲིབ་གཉིས་བག་ཆགས་བཅས་པ་ལས། ། ཡོངས་སུ་གྲོལ་བ་སངས་རྒྱས་སོ། ། དེ་ནི་བྱེ་བྲག་སྨྲ་བ་ཡི། ། གྲུབ་མཐའི་རྣམ་གཞག་མདོ་རྩམ་མོ། ། ཞིབ་པར་འཕགས་ཡུལ་པཎྜི་ཏ། ། དབྱིག་གཉེན་ཞབས་ཀྱི་མཛོད་རྩ་བ། །
དེ་ཡི་རྗེས་ཞུགས་འཕགས་བོད་ཀྱི། མཁས་གྲུབ་རྣམས་ཀྱི་བསྟན་བཅོས་ལ། ། ཞིབ་ཏུ་སྒྲོ་འདོགས་བཅད་པར་བྱ། ། གཉིས་པ་མདོ་སྡེ་པ་ཡི་ནི། ། གྲུབ་མཐའ་བཤད་ལ་བྱེད་སྨྲ་བས། ། བསྟན་བཅོས་བྱེ་བྲག་བཤད་པ་ལ། ། ཚད་མར་བྱེད་ཅིང་ཤེས་བྱ་ཡི། ། གཞི་ལྔ་རྫས་སུ་ཡོད་པར་འདོད། ། དེ་ནས་བྱེ་སྨྲ་དགག་པ་ལ། ། བསྟན་བཅོས་མཛད་པའི་དགྲ་བཅོམ་རྣམས། །
ཉོན་མོངས་ཉོན་མོངས་པའི་སྒྲིབ་པ་སྤངས་མོད་ཀྱང་དེ་ཡི་ཕྲ་བ་ཆོས་བདག་ཡོངས་སུ་རྫོགས་པ་ཙམ་མ་སྤངས།་་་་་ མ་ཡིན་པ་ཡི་མུན། ། མ་སྤངས་འཁྲུལ་པ་སྲིད་ཕྱིར་དང་། ། བཀའ་ལ་གཙོ་བོར་མ་བརྟེན་ན། ། སྟོན་པར་མ་གུས་འགྱུར་ཕྱིར་ཏེ། ། འཕགས་མཆོག་དབྱིག་གཉེན་ཞབས་ཀྱིས་ཀྱང་། ། མདོ་ཉིད་གཙོ་བོར་བྱ་བར་གསུངས། ། དེ་ལྟ་མ་ཡིན་མདོ་རྣམས་ནི། ། གདུལ་བྱ་ལ་དགོངས་གསུངས་པ་མང་། ། དྲང་དོན་ཤས་ཚེ་ཡིན་སྙམ་ན། །
སྤྱིར་ནི་སངས་རྒྱས་གསུང་རབ་ལ། ། མཐའ་དྲུག་གསུང་པ་དེ་ཤེས་པས།་་་་་ མཐའ་དྲུག་གི་བཤད་པ་འདི་འཕྲོས་དོན་ལས་དངོས་ནས་བསྟན་པ་མིན་ནོ། ། གཞུང་བཤད་པ་ལ་ཤིན་ཏུ་མཁས། ། དེ་ཡང་དྲང་དོན་ངེས་དོན་གཉིས། ། སྒྲ་དེ་ཇི་བཞིན་པ་དང་ནི། ། ཇི་བཞིན་མ་ཡིན་པ་ཞེས་དང་། ། དགོངས་པ་ཅན་དང་དགོངས་མིན་ཏེ། ། དྲུག་ལས་དང་པོ་དྲང་དོན་ནི། ། ཚིག་ལས་དོན་དངོས་མ་ཡིན་ཀྱང་། །
གང་ཟག་བསམ་པ་དང་བསྟུན་ནས། ། བློ་སྣ་དྲང་སྟེ་ངེས་དོན་ལ། ། འཇུག་པའི་གཞི་རུ་གྱུར་པར་བཤད། ། དེ་ཡི་མཚན་གཞི་དབུ་མ་པས། ། འཁོར་ལོ་ཐ་མའི་མདོ་སྡེ་ལས། ། སེམས་ཅན་རྒྱུད་ལ་མཚན་དཔེ་ཡི། ། བརྒྱན་སོགས་ཁྱད་ཆོས་དང་ལྡན་པའི། ། བདེ་གཤེགས་སྙིང་པོ་བདེན་གྲུབ་ཏུ། ། ཡོད་པར་གསུངས་པ་སེམས་ཅན་རྣམས། ། རྣམ་གྲོལ་ལམ་བཟང་འཇུག་པ་ལ། །
བློ་ནུས་ཞུམ་སོགས་སྐྱོན་ལྔའོ། ། སྤང་ཕྱིར་གསུང་ནས་བྱང་ཆུབ་ཀྱི། ། ལམ་ལ་དྲང་བའི་ཁྱད་ལྟ་བུ། ། གཉིས་པ་ངེས་དོན་ངོ་བོ་ནི། ། ཇི་ལྟར་གསུང་པའི་རྗེས་འབྲང་བས། ཕྱིན་ཅི་མ་ལོག་རྟོག་པ་སྟེ། ། རྒྱལ་བའི་ཡུམ་ལས་འདི་སྐད་དུ། ། གང་གི་རྟེན་ཅིང་འབྲེལ་བར་འབྱུང་། ། འགག་པ་མེད་པ་སྐྱེ་མེད་པ། ། ཆད་པ་མེད་པ་རྟག་མེད་པ། །
འོང་བ་མེད་པ་འགྲོ་མེད་པ། ། ཞེས་སོགས་གསུངས་པ་ལྟ་བུའོ། ། གསུམ་པ་སྒྲ་ནི་ཇི་བཞིན་དུ། ། དགོངས་དང་དགོངས་པར་མི་ལྟོས་པར། ། བརྗོད་བྱ་བདེན་པ་ཉིད་གསུངས་པས། ། སྦྱིན་པས་ལོངས་སྤྱོད་ཚུལ་ཁྲིམས་ཀྱི། ། བདེ་བ་ཐོབ་པ་ལྟ་བུའོ། ། བཞི་པ་སྒྲ་ནི་ཇི་བཞིན་དུ། ། མ་ཡིན་པ་ནི་བརྗོད་བྱ་དེ། ། བདེན་པར་མི་གསུང་དེ་དག་གི
ཕ་དང་མ་ནི་བསད་བྱ་ཞེས། ཕ་ནི་ཟག་བཅས་ཀྱི་ལས། ། མ་ནི་ཉོན་མོངས་པ་སྟེ་དེ་དག་བཅོམ་པའི་དོན།་་་་་། དགོངས་པ་དང་ནི་དགོས་པ་ཡི། ། དབང་གིས་གསུངས་པའི་མདོ་ལྟ་བུ། ། ལྔ་པ་དགོངས་པས་བཤད་པ་ནི། ། ཚིག་དེས་སངས་རྒྱས་དགོངས་པ་ནི། ། དངོས་སུ་མི་ལོངས་དགོངས་པ་གཞན། ། བཙལ་དགོངས་པ་རུ་བཤད་པའོ། ། དྲུག་པ་དགོངས་པ་མ་ཡིན་པ། །
དགོངས་པ་གཞན་བཙལ་མི་དགོས་པར། ། ཚིག་དེས་སངས་རྒྱས་ཀྱི་དགོངས་པ། ། དངོས་སུ་ངོ་སྤྲོད་བྱེད་པའོ། ། གོང་གི་དགོངས་པ་བཤད་པ་ལ། ། དགོངས་པ་ཅན་དང་ལྡེམ་དགོངས་གཉིས། ། དགོངས་པ་ཅན་ལ་བཞི་ལས།་་་་་ སྔ་མར་བཞི་ལས་དང་པོ་ནི། ། མཉམ་པ་ཉིད་ལ་དགོངས་པ་ནི། ། ང་ཉིད་སངས་རྒྱས་རྣམ་གཟིགས་སུ། ། གྱུར་ཞེས་སྤངས་རྟོགས་ཉམས་ལ་དགོངས། །
གཉིས་པ་དོན་གཞན་ལ་དགོངས་པ། ། སངས་རྒྱས་མང་པོར་བསྙེན་བསྐུར་བས། ། ཆོས་དོན་མངོན་སུམ་རྟོགས་པར་གསུངས། ། གསུམ་པ་དུས་གཞན་ལ་དགོངས་པ། ། བདེ་བ་ཅན་ཕྱིར་སྨོན་པ་ཡིས། ། དེ་རུ་སྐྱེ་བར་སྲིད་ལ་དགོངས། ། བཞི་པ་གང་ཟག་བསམ་པ་ལ། ། དགོངས་ཏེ་སྦྱིན་པས་ཆོག་པ་རུ། ། རློམ་པའི་གཉེན་པོར་ཚུམས་ཁྲིམས་བསྔགས། ། གཉིས་པ་ལྡེམ་པོར་དགོངས་པ་བཞི་ལས།་་་་་
ལྡེམ་པོར་དགོངས་ལ་བཞི། ། ཞུགས་པ་ལྡེམ་པོར་དགོངས་པ་ནི། ། ཉན་ཐོས་ཐེག་ཆེན་ལ་གཞུག་ཕྱིར། ། གཟུགས་སོགས་ཡོད་པར་གསུངས་ལྟར་རོ། ། མཚན་ཉིད་ལྡེམ་པོར་དགོངས་པ་ནི། ། རང་གི་མཚན་ཉིད་སྐྱེ་བ་དང་།་་་་་ སྣང་སྲིད་ཀྱི་ཆོས་ཐམས་ཅད་ལ་རང་རང་གི་སྐྱེ་འགག་གནས་གསུམ་ཡོད་ཀྱང་། དོན་དམ་ལས་གཞལ་ན་སྐྱེ་འགག་གནས་གསུམ་དང་བྲལ་བ་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་གསུངས་པ་ལྟ་བུའོ། ། དོན་དམ་ངོ་བོ་ཉིད་གསུམ་ལ། ། དགོངས་ནས་ཆོས་ཀུན་ངོ་བོ་ཉིད། །
མེད་ཅེས་གསུངས་པ་ལྟ་བུའོ། ། གཉེན་པོ་ལྡེམ་པོར་དགོངས་པ་ནི། ། སངས་རྒྱས་ཆོས་ལ་བརྙས་པ་དང་། ། ལེ་ལོ་ཅུང་ཟད་མཆོག་འཛིན་དང་། ། ང་རྒྱལ་འདོད་ཆགས་སྤྱོད་པ་དང་། ། འགྱོད་དང་མ་ངེས་ལྡོག་པ་ནི། ། སེམས་ཅན་རྣམས་ཀྱི་སྒྲིབ་པ་སྟེ། ། བརྒྱད་ཀྱི་གཉེན་པོར་ང་ཉིད་ནི། ། དེ་ཚེ་སངས་རྒྱས་རྣམ་གཟིགས་སུ། ། གྱུར་་་་་་འདི་མ་དད་པའི་རྐྱེན་སེལ་བའི་ཆེད་ལྟ་བུ།
ཞེས་གསུང་བ་ལྟ་བུའོ། ། འགྱུར་བ་ལྡེམ་པོར་དགོངས་པ་ནི། ། ཚིག་སྒྲ་ཇི་བཞིན་མ་ཡིན་པས། ། དོན་གཞན་འགྱུར་ནས་གོ་དགོས་ཏེ། ། སྙིང་པོ་མེད་ལ་སྙིང་པོར་ཤེས། ། སྙིང་པོ་མེད་ནི་གཡེང་བ་དང་། ། མ་གཡེངས་དྲན་པ་དེ་ལ་ནི། ། སྙིང་པོར་ཤེས་ཞེས་ལྟ་བུ་དང་། ། ཕྱིན་ཅི་ལོག་ལ་ལེགས་གནས་པ། ། ཞེས་པ་རྟག་པ་བདེ་བ་དང་། །
གཙང་བ་བདག་འཛིན་ལས་ལྡོག་སྟེ། ། དེ་ཡི་ལྡོག་ཕྱོགས་མི་རྟག་སོགས། ། བཞི་ལ་གནས་དགོས་བསྟན་ལྟ་བུ། ། ཉོན་མོངས་པས་ནི་རབ་ཉོན་མོངས། ། ཞེས་དོན་ཡུན་རིང་དཀའ་སྤྱད་ཀྱིས། ། ངལ་བར་ཤིན་ཏུ་ཉོན་མོངས་པ། ། དཀའ་བ་སྤྱད་དགོས་བསྟན་ལྟ་བུ། ། འདི་ལ་དབུ་མ་པས་གཞལ་ན། ། འདིར་བཤད་གཞུག་པ་ལྡེམ་དགོངས་དང་། ། མཚན་ཉིད་ལྡེམ་དགོངས་གཉིས་པོ་ནི། །
ལྡེམ་དགོངས་མཚན་ཉིད་ཅན་མ་ཡིན། ། གཟུགས་སོགས་ཡོད་པར་གསུངས་པ་དང་། ། ཆོས་ཀུན་ངོ་བོ་ཉིད་མེད་པ། ། གསུངས་འདི་དོན་ལ་གནས་ཕྱིར་རོ། ། དགོངས་པ་ཅན་དང་ལྡེམ་དགོངས་ཁྱད། ། དགོངས་པ་དང་ནི་དགོངས་གཞི་ཡི། ། ལྡོག་པའི་ཆ་ནས་ཉེར་བཟུང་བ། ། ཙམ་དུ་རོང་སྟོན་ཊི་ཀར་བཤད། ། དེ་གཉིས་འགལ་བའང་མ་ཡིན་ཏེ། ། དགོངས་པ་ཅན་ནི་བཞི་ཆར་རོ། །
གཉེན་པོ་ལྡེམ་དགོངས་ཡིན་པས་སོ། ། མདོར་ན་དེ་ལྟའི་མཐའ་དྲུག་ལ། ། དྲང་དོན་ཇི་བཞིན་མ་ཡིན་སྒྲ། ། དགོངས་པ་དང་ནི་ལྡེམ་དགོངས་བཞི། །

འཇིག་རྟེན་ཐེག་པ་ལ་དགོངས་ཏེ། ། ཚིག་དེ་མངོན་སུམ་མ་ཡིན་ལ། ། ངེས་དོན་ཇི་བཞིན་གྱི་སྒྲ་གཉིས། ། འཇིག་རྟེན་འདས་པའི་ཐེག་པ་རྣམས། ། ཚིག་དོན་མངོན་སུམ་ངེས་པའོ། ། དེ་རྣམས་འཕྲོས་དོན་ཙམ་བཤད་ནས། ། སྙིང་པོ་སློབ་དཔོན་དབྱིག་གཉེན་གྱིས། ། གཟུགས་སོགས་སྐྱེ་མཆེད་ཡོད་པ་ནི། ། དེ་ཡི་འདུལ་བའི་སྐྱེ་བོ་ལ། ། དགོངས་པའི་དབང་གིས་གསུངས་པ་སྟེ། ། གློ་བུར།་་་་་
བརྫུས་ཏེ་བྱུང་བའི་སེམས་ཅན་བཞིན། ། གསུངས་ལྟར་གཟུགས་སོགས་ཕྱི་རོལ་གྱི། ། དོན་དང་མཐུན་པར་གསུངས་པའི་བཀའ། ། དེ་ལ་བསྟན་ནས་བསྟན་བཅོས་ཀྱང་། ། བརྩམས་པའི་ཕྱིར་ན་བཀའ་གཙོའོ། ། སློབ་དཔོན་དབྱིག་གཉེན་རང་གཞུང་ལས། ། ཉོན་མོངས་དུག་གསུམ་གཉེན་པོ་རུ། ། ཆོས་ཀྱི་ཕུང་པོ་གསུངས་པར་བཤད། ། དེ་ཡི་ཕྱིར་ན་བཀའ་ཐམས་ཅད། ། ལེགས་པར་གསུངས་པ་ཁོ་ནའོ། །
དེ་་་་་་བྱེ་སྨྲས་གཞི་ལྔ་རྫས་ཡོད་འདོད་པ་དགག་པ། ནས་བྱེ་སྨྲས་ཤེས་བྱ་ཡི། ། བཞི་ལྔ་བྱེ་སྨྲའི་རྫས་ཞེས་པ་བེམ་དངོས་གཉིས་ལྡན་བདེན་གྲུབ་ཞིག་འདོད།་་་་་ རྫས་ཡོད་འདོད་པ་ནི། ། དགག་པའི་ཚུལ་ནི་གཞི་ལྔ་པོ། ། དེ་དག་རྫས་སུ་ཡོད་པ་ཅི། ། ཐ་སྙད་མིང་བཏགས་རུང་བའམ། ། རང་གི་མཚན་ཉིད་ཡོད་ལ་ཟེར། ། ཐ་སྙད་མིང་བཏགས་རུང་ཚད་ལ། ། བདེན་གྲུབ་འདོད་ན་བཏགས་་་་་་དེ་དེའི་མཚན་ཉིད་གཞན་ལ་ལྟོས་དགོས་པ།
ཡོད་ནི། ། གཏན་ནས་མི་སྲིད་པར་འགྱུར་རོ། ། རང་གི་མཚན་ཉིད་ཡོད་པ་ལ། ། ཟེར་ན་སྤྱི་དོན་ཁས་ལེན་གྱི། ། དབང་དུ་བྱས་ན་དབང་པོ་ལྔ། ། གཟུགས་སོགས་དོན་ལྔ་གཙོ་སེམས་དང་། ། སེམས་བྱུང་རྫས་སུ་་་་་་མདོ་སྡེ་པས་བེམ་པོ་དང་བདེན་གྲུབ་མི་འདོད་རྫས་སུ་བཞེད། འདོད་པ་བདེན། ། རྣམ་པ་རིག་བྱེད་མ་ཡིན་གཟུགས། ། མི་ལྡན་པ་ཡི་འདུ་བྱེད་དང་། །
འདུས་མ་བྱས་གསུམ་རྫས་གྲུབ་མིན། ། རྣམ་པ་རིག་བྱེད་མ་ཡིན་པའི། ། གཟུགས་དེ་རྫས་སུ་ཡོད་ཟེར་ན། ། གཟུགས་ཀྱི་མཚན་ཉིད་གཞིག་གཞོམ་རུང་། ། དགོས་པའི་ཕྱིར་ན་དེ་མི་འཐད། ། རྡུལ་ཕྲན་མ་བསགས་བེམ་པོ་ཞིག ། མི་སྲིད་མངོན་སུམ་གྱིས་མ་གྲུབ། ། འདུས་མ་བྱས་ཀྱི་གཞི་གསུམ་ནི། ། ཕྱོགས་གང་དུ་ཡང་མི་དམིགས་ཤིང་། ། དོན་གང་དུ་ཡང་མ་འདྲེས་ཕྱིར། །
རྗེས་དཔག་གིས་ཀྱང་མི་འགྲུབ་བོ། ། ལྡན་མིན་འདུ་བྱེད་ཐོབ་པ་སོགས། ། གཟུགས་སེམས་སེམས་ལས་བྱུང་བ་ཡི། ། གནས་སྐབས་ཆོས་ལ་བཏགས་པ་ཙམ། ། ཡིན་གྱི་དེ་ལྟར་མ་ཡིན་ན། ། གཟུགས་སེམས་སེམས་བྱུང་གསུམ་ལས་རྫས། ། གཞན་ཞིག་ཡིན་ནམ་གཅིག་ཡིན་དཔྱོད། ། མདོར་ན་ཤེས་བྱའི་གཞི་ལྔ་ལས། ། རྣམ་པ་རིག་བྱེད་མ་ཡིན་གཟུགས། ། མ་གཏོགས་གཟུགས་དང་སེམས་སེམས་བྱུང་། །
གཞི་གསུམ་རྫས་སུ་གྲུབ་པ་ཡིན། ། འདུས་མ་བྱས་དང་ལྡན་མིན་གྱི། ། འདུ་བྱེད་རིག་བྱེད་མ་ཡིན་གཟུགས། ། རྫས་སུ་མ་གྲུབ་པར་ཁས་ལེན། ། གཞན་ཡང་བྱེ་སྨྲས་དུས་གསུམ་པོ། ། རྫས་ཡོད་འདོད་པ་མི་འཐད་དེ། ། འདས་དང་མ་འོངས་པ་འགལ་ཞིང་། ། མ་སྐྱེས་པས་ན་ད་ལྟ་མིན། ། རྣམ་པར་ཤེས་པའི་ཚོགས་དྲུག་པོ། ། དོན་གྱི་རྣམ་པར་མ་ཤར་བཞིན། །
ཐུག་ཕྲད་འཛིན་པ་མི་འཐད་དེ། ། ཡུལ་ཞིག་མེད་ན།་་་་་ རྣམ་པ་མེད་ན་སྔོ་སེར་སོགས། ། རྟོགས་པའི་དབྱེ་བ་མི་ནུས་ཕྱིར། ། རང་རིག་མེད་འདོད་མི་འཐད་དེ། ། དྲན་པ་ལས་ཀྱང་བདག་རིག་གྲུབ། ། ཅེས་པའི་ལུང་དེས་གནོད་ཕྱིར་རོ། ། གཉིས་པ་་་་་་མདོ་སྡེ་པ་རང་གིས་གྲུབ་མཐའ་བཞག་པ་མདོ་སྡེ་པ་རང་གི ། གྲུབ་པའི་མཐའ་ཡི་འཇོག་ཚུལ་ལ། ། མདོ་ཡི་རབ་ཏུ་དབྱེ་བ་ནི། །
སྙིང་པོ་མཆོག་ལས་འདི་སྐད་གསུངས། ། མདོ་སྡེ་དབྱངས་བསྙད་ལུང་བསྟན་དང་། ། ཚིགས་བཅད་ཆེད་བརྗོད་དེ་ལྔ་ནི། ། ཉན་ཐོས་མདོ་སྡེ་གླེང་གཞི་དང་། ། རྟོགས་བརྗོད་དེ་ལྟ་བུ་འབྱུང་གསུམ། ། ཉན་ཐོས་འདུལ་བ་སྐྱེས་རབས་ནི། ། བྱང་སེམས་འདུལ་བ་ཤིན་ཏུ་རྒྱས། ། རྨད་དུ་བྱུང་བའི་ཆོས་ཀྱི་སྡེ། ། གཉིས་ནི་བྱང་སེམས་མདོ་སྡེའོ། ། གཏན་ལ་ཕབ་པའི་སྡེ་ཞེས་པ། །
གཉིས་ཀའི་མངོན་པའི་སྡེ་སྣོད་ཡིན། ། རང་རྒྱལ་སྡེ་སྣོད་ལོགས་སུ་མེད། ། ཉན་ཐོས་སྡེ་སྣོད་ལ་དམིགས་སོ། ། མདོ་དོན་གཏན་ལ་དབབ་པ་ནི། ། ཇི་སྙེད་པ་དང་ཇི་ལྟ་བ་གཉིས་ཡོད་པའི་དང་པོ།་་་་་ ཇི་སྙེད་པའི་དོན་ཕུང་ཁམས་དང་། ། སྐྱེ་མཆེད་རྣམ་པར་བཞག་པ་ནི། ། ཕལ་ཆེར་བྱེ་སྨྲ་དང་མཐུན་ལ། ། ཐུན་མོང་མ་ཡིན་འདོད་པ་ནི། ། ཚོར་འདུ་རྣམ་ཤེས་ཕུང་་་་་་རགས་པ་མ་ཡིན་ཞིང་སྔ་མ་འགག་ཕྱི་མ་མ་སྐྱེས་པའི་བར་གྱི་དབྱིངས་ཆ་དེའོ།
པོ་གསུམ། ། རྣམ་པ་རིག་བྱེད་མ་ཡིན་གཟུགས། ། འདུས་མ་བྱས་གསུམ་རྣམས་ལ་ནི། ། ཆོས་ཀྱི་ཁམས་དང་སྐྱེ་མཆེད་འཇོག ། ཚོར་འདུ་རྣམ་ཤེས་གསུམ་པོ་་་་་་རགས་པ། དང་། ། གཟུགས་དང་མཚུངས་ལྡན་འདུ་བྱེད་རྣམས། ། རྫས་སུ་གྲུབ་ཅིང་རིགས་མིན་གཟུགས། ། ལྡན་མིན་འདུ་བྱེད་འདུས་མ་བྱས། ། གསུམ་ནི་རྫས་སུ་མ་གྲུབ་བོ། །
འདས་པ་སོང་ཞིང་མ་འོངས་པ། ། མ་སྐྱེས་ད་ལྟ་བ་ཁོ་ན། ། རྫས་སུ་ཡོད་པར་འདོད་པའོ། ། རྣམ་པ་རིག་བྱེད་མ་ཡིན་པ། ། གཟུགས་སུ་མི་འདོད་སྡོམ་སོགས་ཀྱི། ། སེམས་པ་གྲོགས་དང་བཅས་པར་འདོད། ། ཇི་ལྟ་གཉིས་པ་ཇི་ལྟ་བ།་་་་་ བ་བཞིན་ཡོད་པ་ནི། ། འཕགས་པའི་བདེན་པ་བཞི་དང་ནི། ། སྟོང་ཉིད་བཅུ་དྲུག་དགེ་མི་དགེ །
ལུང་མ་བསྟན་གསུམ་བཀའ་་་་་་འདུས་བྱས་ཐམས་ཅད་ནི་མི་རྟག་པ། ཟག་པ་དང་བཅས་པ་ཐམས་ཅད་ནི་སྡུག་བསྔལ་བ། ཆོས་ཐམས་ཅད་ནི་བདག་མེད་པ། མྱ་ངན་ལས་འདས་པ་ཐམས་ཅད་ཞི་བའོ།། རྟགས་ཀྱི། ། ཕྱག་རྒྱ་བཞི་དང་རྣམ་པར་ཐར། ། སྒོ་གསུམ་གཏན་ལ་འབེབས་པ་སྟེ། ། སློབ་དཔོན་དབྱིག་གཉེན་ཞབས་ཀྱིས་ནི། ། བྱེ་བྲག་སྨྲ་དང་སྒོ་བསྟུན་ནས། ། དེ་ལས་ཁྱད་པར་འཕགས་ཚུལ་བསྟན། །
རྡུལ་ཕྲན་རྣམས་ནི་དོན་དམ་པ། ། དེས་བརྩམས་རགས་པ་ཀུན་རྫོབ་བོ། ། རྡུལ་ཕྲན་རེག་ལ་མ་འབྱར་བ།་་་་་ རྡུལ་ཆ་དྲུག ། བར་མེད་རེག་པར་འདུ་ཤེས་སོ། ། ཤེས་པ་སྐད་ཅིག་མ་ཐམས་ཅད། ། ཡུལ་གྱི་རྣམ་པར་བཅས་པར་འདོད། ། དམིགས་པའི་ཡུལ་ནི་ཕྱི་རོལ་དོན། ། མྱོང་ཡུལ་གསལ་བ་ཤེས་པ་ཡིན། ། དེ་ལྟར་འཇོག་བྱེད་ཕྱི་རོལ་དོན། །
དཔེར་ན་ཤེས་པ་ཤེལ་དང་མཚུངས། ། ཡུལ་ནི་སྣ་ཚོགས་གཟུགས་བརྙན་བཞིན། ། གཟུགས་འཛིན་སྔ་ཕྱི་དུས་ཐ་དད། ། རྒྱུ་འབྲས་ཡིན་ཅིང་དེ་བཞིན་གྱི། ། ཤེས་པའི་རྣམ་པར་འཇོག་ནུས་རྒྱུ། ། དེ་ལས་སྐད་ཅིག་སྔ་བ་ཡི། ། ཤེས་པར་མངོན་སུམ་མི་སྣང་བའི། ། ལྐོག་ན་མོ་ཞེས་རང་འཛིན་ལ། ། རང་འདྲའི་རྣམ་པ་གཏོད་བྱེད་ཡོད། ། མི་ལྡན་པ་ཡི་འདུ་བྱེད་རྣམས། །
གཟུགས་སེམས་སེམས་བྱུང་གནས་སྐབས་ལ། ། བཏགས་པ་ཙམ་ཡིན་འདུས་མ་བྱས། ། གསུམ་ནི་དངོས་མེད་ཡིན་པ་ལ། ། མིང་གི་བཏགས་པ་ཙམ་དུ་འདོད། ། མྱ་ངན་འདས་པའང་དངོས་མེད་འདོད། ། ལམ་དང་གང་ཟག་གི་འདོད་ཚུལ། ། ཉན་རང་གཉིས་ནི་བྱེ་སྨྲ་དང་། ། ཕལ་ཆེར་འདྲ་ལ་ཁྱད་པར་དུ། ། བྱང་ཆུབ་སེམས་དཔར་ས་བཅུ་དང་། ། རྫོགས་སངས་རྒྱས་ལ་སྐུ་གསུམ་མམ། །
མི་གནས་མྱ་ངན་འདས་ཞེས་ཏེ། ཕུང་པོ་ལྷག་མེད་མྱང་འདས་ཀྱང་། ། སེམས་ཅན་དོན་རྒྱུན་མི་ཆད་པ། ། འབྱུང་ཞེས་མདོ་ལས་གསུངས་ལྟར་འདོད། ། དེ་དག་སྟོན་བྱེད་མདོ་སྡེ་འཆད་ཚུལ།་་་་་ མདོ་ཡི་ཚིག་གི་བཤད་ཚུལ་ལ། ། བཤད་བྱའི་ཆོས་དེའི་དགོས་་་་་་ཉན་པཔ་གུས་པ་བསྐྱེད་ཕྱིར་དགོས་དོན་བསྟན་པ། བསྟན་པ། ། མཁས་པ་རྣམས་ཀྱིས་དེ་ཐོས་ནས། ། དགོས་པ་ཕུན་ཚོགས་ཐོབ་ཕྱིར་དུ། །
ཉན་དང་འཛིན་ལ་འབད་པ་དང་། ། ཆོས་དེར་གུས་པ་བསྐྱེད་ཕྱིར་ཡིན། ། བརྗོད་བྱ་གང་དེའི་དོན་བསྡུས་པ།་་་་་ གཞུང་དོན་རགས་པ་རྟོགས་ཕྱིར་བསྡུས་དོན་བཤད་པ། ། ཚིག་དེ་གསལ་ལ་མ་འདྲེས་པ། ། ས་མཚམས་མ་འཕྱུག་ཆོད་ཆེ་བ། ། གསལ་ལ་བརྗོད་མེད་ངག་སྙོམས་པ། ། ཚིག་སྙོམས་ལ་སོགས་ཡོན་ཏན་ལྡན། ། དེ་ཡི་ལྡོག་ཕྱོགས་སྐྱོན་བྲལ་ཞིང་། ། བསྡུས་དོན་དེ་ཡི་གཞུང་གི་དོན། །
གོ་བར་བྱེད་པ་ཉིད་ཡིན་ནོ། ། ཚིག་་་་་་བྱ་བྱེད་ལས་གསུམ་སྦྱར་ལ་ཚིག་དོན་ལེན་པ། གི་དོན་ལ་བརྟེན་ནས་ནི། ། དོན་ཚོལ་ཕྱིར་དུ་ཐུན་མོང་དུ། ། གྲགས་པའི་བུམ་པ་་་་་་སྤྱི་མིང་། ལྟ་བུའི་མིང་། ། དེ་ལ་་་་་་བྱེ་བྲག་ཚིག གསེར་བུམ་ཞེས་ལྟ་བུའི། ། མིང་དང་དེའི་ཡིག་འབྲུའི་གཞི། ། གསུམ་དང་མངོན་་་་་་དེ་ལས་བྱུང་བའི་མིང་གི་མངོན་བརྗོད་བརྗོད་བརྡའ་་་་་་སྒྲ་ཀ་ཙན་སོགས་ཀྱི་རིས་ལ་བསྒྲུབ་པ་སྤྲོད་ཀྱི། །
བསྟན་བཅོས་སོགས་ལས་འབྱུང་བ་ཡི། ། སྤྲོས་པ་རྣམས་ལ་མཁས་བྱས་ཏེ། ། ཕྱི་ནས་བཤད་བྱའི་ཆོས་གང་ཞིག ། དེ་དང་དེ་ཡི་དོན་ལ་ནི། ། མཁས་པར་བྱེད་པའི་ཆེད་དུའོ། ། མཚམས་སྔ་ཕྱིའི་འབྲེལ་པ་རྟོགས་ཕྱིར་མཚམས་སྦྱར་བ།་་་་་ སྦྱོར་དགོས་པ་གཞུང་ཚིག་དོན། ། ཚིག་དོན་སྔ་ཕྱི་འདི་ལྟར་དུ། ། འགྲེལ་ཞེས་གསལ་པོར་མཚམས་སྦྱོར་དང་། ། མདོ་རུ་དྲིལ་ནས་རྒྱས་བཤད་དང་། །
སྤང་གཉེན་རྒྱུ་འབྲས་ཕན་ཚུན་སྦྱོར། ། དེ་ཡིས་གཞུང་དོན་རྟོགས་སླ་ཞིང་། ། སྒྲོ་འདོགས་ལེགས་པར་ཆོད་པར་འགྱུར། ། བརྒལ་རྟོགས་དཀའི་གནད་རྣམས་བརྒལ་ལན་སྒོ་ནུས་བསྙད་པ།་་་་་ ལན་གཞུང་དོན་སློབ་མ་ཡི། ། རྟོགས་པར་དཀའ་བ་འགའ་ཞིག་ལ། ། དོགས་གནས་དེ་དག་འགལ་མི་འགལ། ། ལུང་དང་རིགས་པས་སོ་སོ་ཡི། ། དབྱེ་བ་བྱེད་ཅིང་འགལ་སྤོང་དང་། ། གཞུང་དོན་ཚོལ་ཞིང་འཁྲུལ་མ་འཁྲུལ། །
ཇི་བཞིན་རྟོགས་པ་བྱེད་པའོ། ། གྲུབ་མཐའི་རྣམ་བཞག་མདོ་ཙམ་མོ། ། ཚད་མ་སྨྲ་བའི་་་་་་དཔལ་ཆོས་ཀྱི་གྲགས་པ་སོགས། མདོ་སྡེ་པ། ། དེ་ནི་ཐེག་ཆེན་བཀར་བསྒྲུབ་པ། ། མི་དགོས་འབུམ་སོགས་མདོ་སྡེ་རྣམས། ། བཀའ་རུ་འདོད་པ་ཡིན་ཕྱིར་རོ།། ༈ །གསུམ་པ་རྣལ་འབྱོར་སྤྱོད་པ་ལ། ། དེ་ཡི་སྒྲ་དོན་ཕྱི་རོལ་གྱི། ། སྣང་བ་ཐམས་ཅད་སེམས་ཙམ་དུ། །
འདོད་ཅིང་དངོས་པོར་སྨྲ་བ་ཡི། ། སེམས་ཙམ་པ་རུ་གྲགས་པ་སྟེ། ། ནང་གསེས་རྣམ་བདེན་རྣམ་བརྫུན་གཉིས། ། འདི་ཡི་གྲུབ་མཐའི་འཇོག་ཚུལ་ལ། ། ཐེག་ཆེན་བཀར་སྒྲུབ་ཉན་ཐོས་བཀག ། རང་གི་འདོད་པ་བརྗོད་པའོ། ། མདོ་སྡེ་པ་རྣམས་ཁོ་རང་གི ། ཁས་བླང་དེ་ལས་ཤེར་ཕྱིན་དང་། ། ཕལ་ཆེན་ལ་སོགས་བཀར་་་་་་སྔ་མའི་ལོག་རྟོག་དགག་པ། མི་འདོད། །
དེ་ནི་འཐད་པ་མ་ཡིན་སྟེ། ། ཐེག་པ་ཆེ་ནི་སངས་རྒྱས་ཀྱི། ། བཀའ་མིན་གྱུར་ན་རྒྱལ་བ་་་་་་མ་འོངས་འཇིག་ལྟར་སྔར་ལུང་མ་བསྟན། དེས། ། ལུང་བསྟན་རིགས་ནའང་དེ་མ་གསུངས། ། དེ་བཞིན་ཐེག་ཆེན་ཤེར་ཕྱིན་་་་་་ཆེ་ཆུང་ཐེག་པ་སྟོན་པས་ལྷན་ཅིག་གསུང་པ། སོགས། ། ཉན་ཐོས་ཐེག་དང་ལྷན་ཅིག་ཏུ། ། བྱུང་ཀྱིས་ཕྱིས་སུ་བྱུང་བ་མིན། ། ཤེས་རབ་ཕ་རོལ་ཕྱིན་པའི་་་་་་རྒྱལ་ལས་གཞན་གྱི་ཟབ་རྒྱས་འདི་ཡུལ་མིན།
སྐོར། ། ཟབ་ཅིང་རྒྱ་ཆེའི་ཆོས་འདི་དག ། རྟོག་གེའི་སྤྱོད་ཡུལ་མ་ཡིན་ནོ། ། སངས་རྒྱས་རྣམ་འཕྲུལ་གཞན་གྱིས་གསུང་ཀྱང་བཀའ་རུ་སྒྲུབ།་་་་་ གཞན་གྱིས་གསུང་ཟེར་ན། ། དེ་ཡང་སངས་རྒྱས་བཀའ་རུ་གྲུབ། ། ཐེག་ཆེན་ཡོད་ན་འདི་ལས་་་་་་ཐེག་ཆེན་ཡོད་ན་འདི་ལས་གཞན་མེད་ཚུལ། གཞན། ། མེད་ཅིང་མདོ་སྡེ་གཞན་ལ་ཡང་། ། དེ་དང་ཚུལ་མཚུངས་ལས་གཞན་ཅི། །
ཟབ་ཟབ་རྒྱས་ཐེག་པ་མེད་ན་སངས་རྒྱས་མེད།་་་་་ མོ་སྟོང་པ་ཉིད་དང་ནི། ། རྒྱ་ཆེ་བྱང་ཆུབ་སྤྱོད་པའི་ཚུལ། ། མེད་ན་སངས་རྒྱས་ག་ལ་འབྱུང་། ། ཐེག་ཆེན་ཉོན་མོངས་་་་་་ཐེག་ཆེན་ཉོན་མོངས་པའི་གཉེན་པོ་གཉེན་པོར་གྱུར། ། སྣ་ཚོགས་སྒྲས་་་་་་སྣ་ཚོགས་སྒྲས་གསུང་རྟོག་པ་དཀའ་གསུང་རྟོགས་དཀའ་བས། ། ཐེག་ཆེན་རྒྱལ་བའི་བཀའ་གྲུབ་བོ། ། གཞི་ལྔ་ལས་ནི་གཟུགས་ཀྱི་གཞི། ། ཕྱི་དོན་ཕྲ་རབ་རྡུལ་་་་་་མདོ་སྡེ་པའི་འདོད་རྡུལ་དྲུག་ཆ་རེག་ལ་མ་འབྱར། ཙམ་ནི། །
གྲུབ་འདོད་འཐད་པ་མ་ཡིན་ཏེ། ། ཁྱོད་ལུགས་སྒྲ་མེད་ཕྲ་རབ་ཀྱིས། ། རྡུལ་འདི་དོན་དུ་ནུས་པ་བརྒྱད་འདུས་ཡིན་ཀྱང་འདི་སྐབས་བསགས་རྡུལ་ལྟ་བུར་བཤད། འདི་ཡང་ཕྲ་རག་ལ་ཆ་དང་གོང་བུའི་ཐ་སྙད་ཀྱིས་ཕྲ་རབ་མིང་མེད་འགྲོ་བ་ལ་དགོངས།་་་་་ རྫས་བརྒྱད་འདོད་སོ་སོ་ནས། ། གྲུབ་པ་མེད་ཕྱིར་དེ་འདུས་པའི། ། རྡུལ་ཉིད་ཡོད་པ་མ་ཡིན་ནོ། ། ཆ་མེད་ཕྲ་རབ་རྡུལ་ཡོད་ཅེས། ། ཟེར་ན་དེའང་མི་འཐད་དེ། ། དབུས་རྡུལ་ཕྲ་རབ་གཅིག་ལ་ནི། །
ཕྲ་རབ་རྡུལ་དྲུག་གིས་བསྐོར་ན། ། དབུས་མར་ཕྱོགས་ཆ་དྲུག་་་་་་ཆ་དྲུག་ཡོད་པས་ཕྲ་རབ་ལས་ཆེ་བར་འགྱུར། ཡོད་འགྱུར། ། དེ་ལ་འབྱར་ཆ་དྲུག་ཡོད་པ། ། ཡིན་ན་གཅིག་གི་གོ་ས་དེར། ། གཞན་མི་འབྱུང་གྱུར་གཅིག་གི་ནི། ། གོ་ས་གང་ཡིན་དྲུག་ཆར་གྱི། ། གོ་ས་ཡིན་ན་གོང་བུར་གྱུར། ། དེ་ཉིད་དྲུག་འདུས་པའི་གོང་བུ་རྡུལ་ཕྲག་གཅིག་པའི་གོ་སར་ཚུད་ན་ཆུང་ཐལ།་་་་་ དབང་ཤེས་མི་སྣང་འགྱུར། །
རྡུལ་ཕྲན་ཆ་མེད་མི་སྦྱོར་གྱིས། ། འདུས་པ་ཕན་ཚུན་སྦྱོར་ཞེ་ན། ། འདུས་པ་མེད་པར་མི་རིགས་ཏེ། ། འདུས་རྒྱུའི་རྡུལ་ཕྲན་་་་་་རྡུལ་ཕྲན་ནི་ཆ་མེད་ཡིན་པས་མི་སྦྱོར། དེ་འདུས་པར་འདོད་ན་གོང་གི་ཚེ་ཆུང་སྐྱོན་དུ་ཐལ་བའི་རྡུལ་ཕྲན་མེད་པས། ཆ་མེད་དུ། ། འདོད་པས་སྦྱོར་བ་མེད་ཕྱིར་རོ། ། གཟུགས་སོགས་དོན་ལ་ཡོད་མིན་ཏེ། ། སེམས་ཉིད་འཁྲུལ་པ་ལས་བྱུང་ཕྱིར། ། གལ་ཏེ་ཕྱི་དོན་ཡོད་བཤད་པ། །
དྲང་དོན་དགོངས་པ་ཅན་ཡིན་ནོ། ། དེ་བཞིན་སེམས་རྒྱུན་མི་ཆད་པར། ། དགོངས་ནས་བར་སྲིད་ཡོད་པར་གསུང་། ། དེ་ཡི་དགོངས་གཞི་འདི་ཡིན་ཏེ། ། གཟུགས་སུ་སྣང་བ་རྣམ་རིག་གི ། གཟུང་རུང་ས་བོན་ལ་དགོངས་ནས། ། གཟུགས་དང་མིག་གི་སྐྱེ་མཆེད་གསུང་། ། ཆོས་ཀུན་རྣམ་པར་་་་་་སེམས་ཙམ་པ་རང་གི་བཞེད་པ། རིག་ཙམ་དུ། ། གསུངས་པའི་ཐེག་ཆེན་གྱི་ཚུལ་ནི། །
སྣང་བ་ཤེས་པར་འདོད་པ་ཡི། ། རྣམ་བདེན་པ་དང་སྣང་བ་ནི། ། རྣམ་པར་ཤེས་པའི་སྒྲོ་བཏགས་སུ། ། འདོད་པ་རྣམ་བརྫུན་གཉིས་སུ་འདོད། ། མི་ལྡན་འདུ་བྱེད་བཏགས་ཙམ་འདོད། ། དེ་བཞིན་འདུས་མ་བྱས་པ་ནི། ། མེད་པ་ཁོ་ནར་མི་འདོད་ཅིང་། ། ཀུན་གཞིའི་རྣམ་པར་ཤེས་པ་དང་། ། དེ་ལ་དམིགས་ནས་ངར་སེམས་པའི། ། རྣམ་པ་ཅན་གྱི་ཉོན་ཡིད་དེ། །
རྣམ་པར་ཤེས་པ་ཚོགས་བརྒྱད་འདོད། ། བཙུན་པ་ཡང་དག་ལྡན་ཞེས་པས། ། དེ་ཡི་སྟེང་དུ་དྲི་མེད་པའི། ། ཡིད་དང་དགུ་རུ་འདོད་པར་བཤད། ། རྣམ་བདེན་པ་ཡི་ཚོགས་དྲུག་འདོད། ། འདི་དག་ཞིབ་ཏུ་བཀྲལ་བ་ལ། ། ཀུན་གཞིའི་རྣམ་པར་ཤེས་པ་ནི། ། འདི་ལ་རྣམས་པར་སྨིན་པ་དང་། ། ས་བོན་ཆ་ནི་གཉིས་སུ་ཕྱེ། ། རྣམ་སྨིན་གློ་བུར་མ་ཡིན་པ། །
ཐོག་མ་མེད་ནས་སྔོན་བསགས་པའི། ། ལས་ཀྱིས་ཆེད་དུ་མ་དམིགས་ཀྱང་། ། རྟེན་འབྲེལ་ཙམ་གྱི་ཀུན་ཉོན་གྱི།་་་་་ མ་རིག་པ། ། ཆོས་ཀུན་སྐྱེ་བའི་རྒྱུར་གྱུར་ཅིང་། ། ཆུ་ལས་རྐྱེན་ནི་མང་ཉུང་གི ། དབང་གིས་རྦ་རླབས་མང་ཉུང་ལྟར། ། བག་ཆགས་སད་བྱེད་རྐྱེན་ལ་བརྟེན། ། དབང་ཤེས་ཆོས་རྣམས་འབྱུང་བའི་རྒྱུ། ། ངོ་བོ་ཉིད་ཀྱི་རྣམ་པ་ནི། །
འབྱེད་པ་ཅན་གྱི་རྟེན་འབྲེལ་ལོ། ། ས་བོན་ཞེས་པ་དེར་བགོས་པའི། ། ཀུན་ཉོན་ལས་ཀུན་བསྡུ་བའི་གཞི། ། ནུས་པ་ཙམ་ལས་མངོན་གྱུར་མེད། ། ངོ་བོས་མ་སྒྲིབ་ལུང་མ་བསྟན། ། སྐྱེ་བ་སྙོམས་འཇུག་སོགས་རྒྱུ་བྱེད། ། གཞན་རིག་ཙམ་གྱི་ཡིད་མངོན་ཡིན། ། དམིགས་པ་བརྟན་གཡོ་ཐམས་ཅད་ནི། ། ཕྱོགས་དང་རིས་སུ་མ་ཆད་དམིགས། ། རྣམ་པ་ཀུན་གཞི་དེ་རང་གི །
དམིགས་པ་བརྟན་གཡོ་ཐམས་ཅད་ལ། ། དམིགས་ནུས་ཕྲ་ཞིང་མི་གསལ་བ། ། འཇུག་པའི་ཚུལ་ནི་སེམས་ཅན་གྱི། ། སྐབས་སུ་རྒྱུན་མི་ཆད་པར་འཇུག ། དེ་ཡི་འཁོར་ནི་ཀུན་འགྲོ་ལྔ། ། ལེན་པའི་རྣམ་ཤེས་ཞེས་བྱ་སྟེ། ། འཆི་འཕོའི་སྐབས་སུ་དགེ་སྡིག་གི ། རྣམ་སྨིན་ལེན་པའི་རྐྱེན་བྱེད་ཅིང་། ། སྐྱེ་བ་སོགས་ཀྱི་རྒྱུ་ཡང་བྱེད། ། ཡིད་དང་འཇུག་པའི་ཤེས་པ་རྣམས། །
ཅི་རིགས་པ་ནི་དེ་ལས་བྱུང་། ། ལྡོག་ཚུལ་ལ་སོགས་འོག་ཏུ་ཤེས། ། ཉོན་མོངས་པ་ཡི་ཡིད་བྱེད་པ། ། རྟག་ཏུ་ང་རུ་སེམས་པ་ཡི། ། སྒྲིབ་ཀྱི་ལུང་མ་བསྟན་པ་སྟེ། ། ཁམས་གསུམ་ལ་ཡོད་དེའི་ངོ་བོ། ། ལུང་དུ་མ་བསྟན་དམིགས་པ་ནི། ། ཀུན་གཞི་ལ་དམིགས་རྣམ་པ་ནི། ། ངའོ་སྙམ་པ་ཅན་ཡིན་ནོ། ། འཇུག་ཚུལ་སོ་སྐྱེ་ཀུན་ལ་འཇུག །
འཁོར་ནི་ཀུན་འགྲོ་ལྔ་དང་ནི། ། ཚོར་དང་ང་རྒྱལ་མ་རིག་པ། ། ལྟ་བ་དང་བཅས་དགུ་ཡིས་བསྐོར། ། ལྡོག་དུས་ཐེག་ཆེན་དགྲ་བཅོམ་དང་། ། མཐོང་ལམ་ཐོབ་ནས་ངེས་པར་དག ། མིག་གིས་གཟུགས་མཐོང་རྣ་བ་ཡིས། ། སྒྲ་ཐོས་སྣ་ཡིས་དྲི་སྣོམ་ཞིང་། ། ལྕེ་ཡིས་རོ་མྱང་ལུས་ཀྱི་ནི། ། རེག་བྱ་ཤེས་པ་སྒོ་ལྔ་ཡི། ། རྣམ་པར་ཤེས་པ་ཞེས་སུ་གྲགས། །
དེ་ཡང་ཡིད་དེ་ལས་འཕྲོས་པའི། ། འཇུག་ཤེས་ཞེས་པ་དབང་ཤེས་ལ། ། སྒོ་ལྔར་བརྟེན་པ་ཙམ་ཞིག་ལས། ། ཡིད་གཞན་ཆེད་དུ་མ་གཏད་དང་། ། གཟུགས་ལ་སོགས་པར་ཆེད་གཏད་གཉིས། ། སེམས་ཀྱི་མཚན་ཉིད་རང་ཡུལ་ནི། ། རང་གི་སྟོབས་ཀྱིས་རིག་པའོ། ། དེ་ལས་འཕྲོས་རྣམས་སེམས་བྱུང་གྲགས། ། ལྔ་བཅུ་རྩ་གཅིག་འོག་ཏུ་འབྱུང་། ། འཇུག་ཤེས་འཁོར་དུ་འབྱུང་ཚུལ་ནི། །
དབང་ཤེས་ལ་གཞན་འཆར་རང་གི་ནུས་པ་གནས།་་་་་ ཡིད་གཞན་མ་གཏད་པའི། ། འཁོར་དུ་ཀུན་འགྲོ་ལྔ་པོ་འབྱུང་། ། ཡུལ་གཞན་ལ།་་་་་ ཡིད་གཏད་འཁོར་དུ་སེམས་བྱུང་ནི། ། ལྔ་བཅུ་རྩ་གཅིག་ཐམས་ཅད་འབྱུང་། ། ཡིད་ཀྱི་ཤེས་པ་ཡིད་འཇུག་ཡུལ། ། རྐྱེན་ལ་་་་་་འཇུག་རུང་ཉེ་བར་གནས་ཙམ་ལ། ། འཁོར་དུ་ཀུན་འགྲོ་ལྔ་ཡིད་དེ། ། ངན་སོང་ཡུལ་ལ་རྟོག་པ་འཕྲོ།་་་་་
བའི། ། འཁོར་དུ་དད་སོགས་དགེ་བ་དང་། ། ཐེ་ཚོམ་ལ་སོགས་མི་དགེ་བ། ། ང་རྒྱལ་ལ་སོགས་སྒྲིབ་ལུང་མ། ། བསྟན་དང་གཉིད་སོགས་མ་བསྒྲིབས་པའི། ། ལུང་དུ་མ་བསྟན་རྣམས་འབྱུང་ངོ་། ། ཡིད་ཀྱི་དབང་པོ་ལ་བརྟེན་པའི། ། དྲུག་པ་ཡིད་ཀྱི་རྣམ་ཤེས་ནི། ། སྒོ་ལྔའི་རྣམ་པར་ཤེས་པ་ནི། ། འགག་མ་ཐག་པ་དེ་ལ་འཇོག །
དེ་ཡང་རྟོགས་པར་གྱུར་པ་ཡི། ། ཡིད་ཤེས་ཡུལ་ནི་སྣ་ཚོགས་ལ། ། བརྟེན་པའི་ནང་གི་རྣམ་པར་རྟོག ། རྟོག་མེད་ཤེས་པའི་ཡིད་ཤེས་ནི། ། ཤེས་པ་རྟོག་མེད་ནང་གནས་སོ། ། དེ་ལ་བདག་པོའི་རྐྱེན་ཞེས་པ། ། སྒོ་ལྔར་བརྟེན་ནས་དོན་ལྔ་རྟོགས། ། ཡིད་ཀྱི་བསྒོས་སྐལ་ཡིད་དབང་གི ། བདག་རྐྱེན་ལ་གཟུགས་དངོས་འཆར་མིན། ། ཡིད་ཡུལ་སྣ་ཚོགས་འཆར་བའོ། །
མཚུངས་ལྡན་ཞེས་པ་དཔེར་མཚོན་ན། ། དངོས་པོ་མཐོང་རུང་མིག་ཤེས་ཀྱི། ། སེམས་བྱུང་དེ་ཡི་གཟུགས་དངོས་པོར། ། ཞིབ་ཏུ་དཔྱད་ཅིང་འཛིན་ལྟ་བུ། ། དམིགས་ཡུལ་རྣམ་པ་རྟེན་དང་དུས། ། རྫས་བཅས་ལྔ་དང་མཚུངས་པས་སོ། ། འཇུག་ཚུལ་སེམས་ལས་གྱུར་པ་ཡི། ། རང་རིག་རང་ཡུལ་རང་སྟོབས་ཀྱིས། ། རིག་པའི་གཙོ་སེམས་སེམས་བྱུང་ལས། ། གྱུར་པའི་རང་གི་རིག་པ་ནི། །
རང་གི་ཡུལ་ལ་རང་སྟོབས་ཀྱིས། ། རྩེ་གཅིག་སེམས་པའི་ཏིང་འཛིན་ནོ། ། སེམས་ལས་གྱུར་པའི་གཞན་རིག་གི ། གཙོ་སེམས་སྒོ་ལྔ་ཡིད་ཤེས་བཅས། ། སེམས་བྱུང་ལས་གྱུར་གཞན་རིག་ནི། ། དབང་པོ་དང་ནི་ཡིད་ཡུལ་དུ། ། འཆར་བའི་རྣམ་པར་རྟོག་རྣམས་སོ། ། ཉམས་མྱོང་སྒོ་ནས་རྟོགས་པ་ཡི། ། ཉམས་སུ་མྱོང་བའི་རང་རིག་ནི། ། ཡིད་ལ་རྣམ་རྟོག་སྣ་ཚོགས་པ། །
འཆར་ཞིང་མྱོང་བ་རྟོག་མེད་ཀྱི། ། ཤེས་པའི་རང་རིག་ཡིད་ལ་ནི། ། རྣམ་རྟོག་ཅི་ཡང་མ་འཆར་གནས། ། དེ་ཡང་རྟེན་གྱི་གང་ཟག་ནི། ། སོ་སྐྱེར་དེ་བཞིན་ཐེག་གསུམ་གྱི། ། འཕགས་པའི་རྗེས་ཐོབ་རྟོགས་པ་དང་། ། མཉམ་བཞག་རྣམ་རྟོག་མེད་པའོ། ། འཛིན་སྟངས་རྟོག་པར་གྱུར་པ་ཡི། ། འཁྲུལ་ཤེས་བཟང་ངན་ལ་ཆེད་དུ། ། རྟོག་པའི་མདོ་ལ་གོ་བཟློག་གི །
རྟོག་གཉིས་གཅིག་ཆར་སྐྱེས་པ་བསླད། ། རྟོག་པས་བཅིང་ཀྱང་དོན་མི་ནུས། ། ངལ་དུབ་མྱོང་བའི་རྣམ་རྟོག་རྣམས། ། རྟོག་མེད་དབང་ཤེས་འཁྲུལ་པ་ནི། ། ཟླ་བ་གཉིས་སྣང་དང་སྐྲ་ཤད། ། འཛག་པར་སྣང་བར་ལྟ་བུའོ། ། མ་འཁྲུལ་དབང་ཤེས་ཆེད་དམིགས་ལྟར། ། མངོན་སུམ་དབང་མངོན་གྱུར་པའོ། ། ཡིད་ཤེས་མ་འཁྲུལ་མངོན་སུམ་དུ། ། ཡིད་ཡུལ་ཤར་བའི་ཡིད་མངོན་ནོ། །
དབང་ཤེས་ཡིད་ཤེས་གཉིས་འདུས་ཀྱིས། ། ཚུལ་བཞིན་མཐོང་བ་མངོན་སུམ་གྱི། ། ཤེས་པ་ཡིན་ནོ་ཐག་ཁྲར་སྦྲུལ། ། ཤིང་ནི་ཕལ་པར་ཙནྡན་དུ། ། མཐོང་བ་ལོག་པའི་ཤེས་པར་གྲགས། ། དེ་དག་རྣམ་ཀྱང་སྒོ་གསུམ་གྱི། ། དགེ་དང་མི་དགེ་ལུང་མ་བསྟན། ། སྣ་ཚོགས་ལས་སུ་འདུ་བའོ། ། གང་ལྟར་རིག་རྒྱུའི་བཟུང་བའི་དོན། ། གཞན་དུ་ཡོད་ན་་་་་་བྱེ་སྨྲ་གཞན་རིག་འགྱུར། །
གཟུང་འཛིན་གཉིས་སུ་མེད་པ་ཡི། ། རང་རིག་་་་་་སེམས་ཙམ་པ། ཁོ་ནར་འདོད་པའོ། ། སེམས་བྱུང་ལྔ་བཅུ་རྩ་གཅིག་ནི། ། ཚོར་དང་འདུ་་་་་་རགས་པར་མ་གྱུར་པའི་ཕྲ་བ། ཤེས་སེམས་པ་དང་། ། རེག་པ་ཡིད་བྱེད་ཀུན་འགྲོ་ལྔ། ། འདུན་མོས་དྲན་པ་ཏིང་འཛིན་དང་། ། བློ་་་་་་གྲོས་ཞེས་བྱ་བ་ཡུལ་ངེས་ལྔ། ། དད་དང་ངོ་ཚ་ཤེས་ཁྲེལ་ཡོད། །
མི་ཆགས་མི་སྡང་གཏི་མུག་མེད། ། བརྩོན་འགྲུས་ཤིན་སྦྱངས་བག་ཡོད་དང་། ། བཏང་སྙོམས་རྣམ་པར་མི་འཚེ་དགེ ། སྲིད་པའི་རྩ་བ་ཕྲ་རྒྱས་དྲུག ། འདོད་ཆགས་དེ་བཞིན་ཁོང་ཁྲོ་དང་། ། ང་རྒྱལ་མ་རིག་ལྟ་བ་དང་། ། ཐེ་ཚོམ་ཡིན་ཏེ་ཉེ་ཉོན་ནི། ། ཁྲོ་བ་འཁོན་དུ་འཛིན་པ་དང་། ། འཆབ་དང་འཚིག་དང་ཕྲག་དོག་དང་། ། སེར་སྣ་དང་ནི་སྒྱུ་བཅས་དང་། །
གཡོ་རྒྱུ་རྣམ་འཚེ་ངོ་ཚ་མེད། ། ཁྲེལ་མེད་རྨུགས་དང་རྒོད་པ་དང་། ། མ་དད་པ་དང་ལེ་ལོ་དང་། ། བག་མེད་པ་ད་བརྗེད་ངེས་དང་། ། རྣམ་གཡེངས་ཤེས་བཞིན་མ་ཡིན་པ། ། གཉིད་འགྱོད་རྟོགས་དཔྱོད་གཞན་འགྱུར་་་་་་ཀུན་བསྡོམ་པས་ལྔ་བཅུ་རྩ་གཅིག་གོ བཞི། ། སེམས་ཙམ་རང་གི་འདོད་པ་ནི། ། དང་པོ་ཤེས་བྱའི་གནས་དང་ནི། ། གཉིས་པ་མཚན་ཉིད་རྣམ་པ་གསུམ། །
གསུམ་པ་དེ་རུ་འཇུག་པ་དང་། ། བཞི་པ་དེ་ཡི་རྒྱུ་འབྲས་དང་། ། ལྔ་པ་དེ་ཡི་རབ་དབྱེ་དང་། ། དྲུག་པ་བསླབ་པ་གསུམ་དང་ནི། ། བདུན་པ་དེ་འབྲས་སྤང་བ་དང་། ། བརྒྱད་པ་ཡེ་ཤེས་ཐེག་པ་མཆོག ། དེ་ཡི་དང་པོ་ཤེས་བྱའི་གནས་ནི།་་་་་ དང་པོ་ཀུན་་་་་་ཀུན་གཞི་ཡོད་པའི་རྒྱུ་མཚན། ཀུན་གཞིའི་མཚན་ཉིད། ། དེ་ལྡོག་དུས། །
དབང་ཕྱུག་ལ་སོགས་དང་མི་འདྲ་བའི་ཁྱད་པར་བཞི་ལས་དང་པོ། གཞི་ལ། ། དེ་ཉིད་ཡོད་པའི་རྒྱུ་མཚན་ནི། ། ལུས་ལེན་པ་དང་རྣམ་སྨིན་མྱོང་། ། སྙོམས་འཇུག་ལས་ལྡང་འཆི་འཕོ་དང་། ། སྐྱེ་བའི་་་་་་སྐྱེ་བ་ལ་སོགས་མི་སྲིད་པའི་སྐྱོན་ཡོད། རྒྱུ་རུ་གྱུར་པས་སོ། ། ཉན་ཐོས་རྣམས་ལ་མ་བསྟན་ཏེ། ། ཤེས་བྱ་ཕྲ་དང་ཟབ་མོས་བསྡུས། ། རྒྱ་ཆེའི་ཤེས་པ་ལྷུར་མི་ལེན། །
དེས་ན་ལུས་ལེན་རྒྱུན་འཇུག་སོགས། ། བདག་དང་འཁྲུལ་བར་སྲིད་པའི་ཕྱིར། ། རང་འབྲས་རྣམ་གྲོལ་གེགས་བྱེད་པའི། ། ཕྱིར་ན་མདོ་ལས་མ་བསྟན་གསུང་། ། ཀུན་གཞི་དེ་ཡི་མཚན་ཉིད་ནི།་་་་་ དེ་ཡི་མཚན་ཉིད། ། ཀུན་གཞིའི་རྣམ་ཤེས་དེ་ཉིད་ལ། ། ཟག་མེད་ཡོན་ཏན་རྐྱེན་ཕྲད་ན། ། བྱང་ཆུབ་ཐོབ་བྱེད་ནུས་པའང་ཡོད། ། དེ་ལ་རྣམ་སྨིན་ས་བོན་གྱི། །
ཆ་གཉིས་ཡོད་ལས་སྔ་མ་ནི། ། གློ་བུར་མ་ཡིན་ཐོག་མེད་ནས། ། གནས་ཤིང་ཀུན་ཉོན་་་་་་མ་རིག ཆོས་ཀུན་གྱི། ། བག་ཆགས་ས་བོན་འཛིན་པ་སྟེ། ། ཀུན་ཉོན་་་་་་མ་རིག་ཆོས་ཀུན་སྐྱེ་བའི་རྒྱུ། ། གྱུར་ཅིང་དབང་པོ་གཟུགས་རྣམས་ཀྱི། ། རྒྱུ་ཡང་ཡིན་ལ་དཔེར་མཚོན་ན། ། ཆུ་ལ་རྐྱེན་གྱི་མང་ཉུང་གི ། རྦ་རླབས་མང་ཉུང་འབྱུང་བ་བཞིན། །
བག་ཆགས་སད་བྱེད་རྐྱེན་ལ་བརྟེན། ། ཡིད་དང་འཇུག་པའི་ཤེས་པ་རྣམས། ། ཅི་རིགས་འབྱུང་བའི་རྒྱུ་ཡིན་ལ། ། ཆོས་ཀུན་བག་ཆགས་ལ་བརྟེན་ནས། ། བྱུང་བས་འབྲས་བུ་དུ་ཡང་གྱུར། ། དེ་ལ་མིང་གི་རྣམ་གྲངས་ནི། ། ཀུན་གཞིའི་རྣམ་པར་ཤེས་པ་དང་། ། རྣམ་པར་སྨིན་པའི་རྣམ་ཤེས་དང་། ། ལེན་པའི་རྣམ་ཤེས་ཞེས་སུ་གྲགས། ། ངོ་བོ་ཉིད་གསུམ་གནས་ཡིན་པས། །
ཤེས་བྱའི་གནས་ཞེས་བྱ་བར་འདོགས། ། ས་དེ་ལ་སོགས་པའི་གཉིས་པ་་་་་་བོན་ཀུན་ཉོན་ཆོས་རྣམས་ཀྱི། ། བག་ཆགས་ནུས་པ་ཙམ་གྱི་ནི། ། ངོ་བོར་གནས་ཤིང་ཤེས་རིག་ལྟར། ། རྫས་སུ་གྲུབ་པ་མ་ཡིན་ནོ། ། ཀུན་གཞིའི་རྣམ་པར་ཤེས་དེ་ནི། ། ཀུན་འགྲོ་ལྔ་ཡི་གྲོགས་དང་འགྲོགས། ། ཚོར་བ་བཏང་སྙོམས་ཁོ་ནའོ། ། དགེ་དང་མི་དགེ་གང་དུའང་། ། མ་ངེས་མ་སྒྲིབ་ལུང་མ་བསྟན། །
དེ་ལྡོག་པའི་དུས།་་་་་ ཀུན་གཞི་དེ་ནི་འཁོར་བའི་སྐབས། ། རྒྱུན་མི་ཆད་འཇུག་ལྡོག་དུས་ནི། ། ས་བོན་ཉན་རང་དགྲ་བཅོམ་ཐོབ། ། ཐེག་ཆེན་ས་བརྒྱད་ཐོབ་ཚེ་ལྡོག ། ཉོན་མོངས་མ་ལུས་སྤོངས་པས་སོ། ། རྣམ་སྨིན་ཆ་ནི་ཉན་རང་གི ། ཕུང་པོ་ལྷག་མེད་རྒྱུན་ཆད་པའི། ། ཚུལ་གྱིས་ལྡོག་ལ་ཐེག་ཆེན་པས། ། རྡོ་རྗེ་ལྟ་བུའི་ཏིང་འཛིན་གྱིས། །
མཇུག་ཐོག་མེ་ལོང་ལྟ་བུ་ཡི། ། ཡེ་ཤེས་ཉིད་དུ་གནས་གྱུར་པའི། ། ཚུལ་ཀྱིས་ལྡོག་པ་ཞེས་བཤད་དོ། ། དབང་ཕྱུག་སོགས་དང་མི་འདྲ་བའི་ཁྱད་པར།་་་་་ དེ་ནི་དབང་ཕྱུག་ལ་སོགས་དང་། ། མི་འདྲ་བ་ཡི་ཁྱད་པར་ནི། ། ཕྱི་རོལ་པས་ནི་ལྟོས་མེད་དུ། ། རང་གྲུབ་དབང་ཕྱུག་ལ་སོགས་ཀྱིས། ། བློས་བྱས་རྟག་པ་རང་དབང་ཅན། ། འདོད་ཅིང་འདི་ནི་དེ་མིན་ཏེ། །
ཀུན་གཞི་སེམས་ཅན་རེ་རེ་བཞིན། ། ཡོད་ཅིང་རྟེན་ཅིང་འབྲེལ་འབྱུང་བར། ། སྐད་ཅིག་མ་ཡི་རང་བཞིན་སྟོང་། ། རྐྱེན་གྱིས་ཡོངས་སུ་བསྒྱུར་བ་ལས། ། རྟག་པར་རང་དབང་ཅན་མིན་ནོ། ། དེ་ལ་གཉིས་་་་་་མཚན་ཉིད་གསུམ་ནི་པ་མཚན་ཉིད་ནི། ། གཞན་དབང་ཀུན་བརྟགས་ཡོངས་གྲུབ་གསུམ། ། གཞན་དབང་་་་་་ཀུན་གཞིའི་རྣམ་ཤེས་ལས་བྱུང་བའི། ། བག་ཆགས་ཕུང་ཁམས་སྐྱེ་མཆེད་སོགས། ། གཟུང་འཛིན་རྣམ་པར་སྣང་རྣམས་སོ། །
དཔེར་ན་་་་་་སྟག་ཚང་ལོ་ཙཱ་བས་བཞེད། སྒྱུ་མ་མཁན་ཞིག་གིས། ། ཤིང་དུམ་ལྟ་བུར་མིག་འཕྲུལ་གྱི། ། སྔགས་ཀྱིས་གླང་པོར་བསྒྱུར་ལྟར་རོ། ། ཀུན་བརྟགས་ཞེས་ནི་རྣམ་རིག་གི་་་་་་ཀུན་བརྟགས། ། གཟུང་དང་འཛིན་པའི་ཡུལ་དེ་དག ། བདག་གིར་བཟུང་དང་འདི་ཞེས་པའི། ། སྣ་ཚོགས་མིང་གི་སྒྲོ་བཏགས་པ། ། དཔེར་ན་སྒྱུ་མས་ཤིང་དུམ་ལ། ། གླང་པོར་བསྒྱུར་དེ་གླང་པོ་ཆེ། །
ངེས་པར་ཡིན་སྣང་བྱས་ལྟར་རོ། ། ཡོངས་གྲུབ་་་་་་ཡོངས་གྲུབ་དེ་བཞིན་ཉིད་དང་ནི། ། རྣམ་པར་མི་རྟོག་ཡེ་ཤེས་ཏེ། ། ཐ་མལ་པ་ཡི་བདག་འཛིན་དང་། ། གཟུང་འཛིན་གཉིས་ཀྱིས་སྟོང་པའོ། ། དཔེར་ན་སྒྱུ་མའི་གླང་པོ་དེ། ། འཁྲུལ་ངོར་སྣང་བ་རྒྱུ་རྐྱེན་ལས། ། སྐྱེས་ཀྱང་རིག་པས་དཔྱད་པའི་ཚེ། ། སྒྱུ་མ་མཁན་དང་རིགས་སྔགས་དང་། ། རྫས་གསུམ་སོ་སོར་དབྱེ་བའི་ཚེ། །
གླང་པོར་གྲུབ་པ་མེད་པ་ཡི། ། རྒྱུ་མཚན་རྟོག་པ་ལྟ་བུའོ། ། དེ་ལྟར་ཡིན་ན་་་་་་སེམས་རྣམ་རིག་ལ། ། གཟུང་འཛིན་སྣང་བ་ཅི་ཡི་ཕྱིར། ། ཞེ་ན་འདི་ལ་སེམས་ཙམ་པས། ། གྲུབ་མཐའ་ཐ་དད་མང་སྨྲ་སྟེ། ། སེམས་ཙམ་རྣམ་བདེན་པ་་་་་་སློབ་དཔོན་ཕྱོགས་ཀྱི་གླང་པོ་དང་། ། བྲམ་ཟེ་བདེ་བྱེད་དགའ་སོགས་པས། ། བསྟན་བཅོས་དམིགས་པ་བརྟག་པ་ལས། ། ནང་གི་་་་་་རྣམ་རིག་ཤེས་བྱའི་ངོ་བོ་ནི། །
ཕྱི་རོལ་ལྟར་སྣང་གང་ཡིན་དེ། ། དོན་ཡིན་རྣམ་ཤེས་ངོ་བོའི་ཕྱིར། ། གསུང་ལྟར་ཕྱི་རོལ་གྱི་ཡུལ་ལ། ། ལྟོས་པའི་གཟུང་་་་་་སྣང་བ་བྱ་བདེན་པ་མེད། ། ནང་གི་ཤེས་པ་ལ་ལྟོས་པའི། ། གཟུང་བྱེད་་་་་་དེ་ཙམ་དུ་སེམས་ཡིན་བདེན་གྲུབ་འདོད། ། དེ་ལྟར་རྣམ་བདེན་པ་ལའང་གསུམ། ། གཟུང་འཛིན་སྒོ་ང་ཕྱེད་ཚལ་དང་། ། སྣ་ཚོགས་གཉིས་མེད་པ་ཞེས་དང་། ། གཟུང་འཛིན་གྲངས་མཉམ་པ་གསུམ་འདོད། །
དང་པོས་་་་་གཟུང་འཛིན་སྒོ་ང་ཕྱེད་ཚལ་ཕྱི་རོལ་ཡུལ་ལ་ནི། ། ལྟོས་པའི་གཟུགས་རྣམས་བདེན་མ་གྲུབ། ། ནང་གི་ཤེས་པ་ལ་ལྟོས་པའི། ། གཟུང་རྣམ་བདེན་པར་གྲུབ་ཅེས་འདོད། ། ཁ་ཅིག་ཡུལ་ནི་བཟུང་བའི་ཆར། ། སྣང་བ་དེ་ནི་རྣམ་རིག་ཕྱེད། ། ཡིན་ཅིང་ཡུལ་ཅན་འཛིན་ཆ་རུང་། ། སྣང་བ་དེ་ཡང་རྣམ་རིག་གི ། ཕྱེད་དེ་སྒོ་ང་བཀས་ལྟ་བུ། ། གཉིས་པ་་་་་་སྣ་ཚོགས་གཉིས་མེད་སྣ་ཚོགས་གཉིས་མེད་པ། །
རྣམ་པ་དུ་མར་སྣང་ཉིད་ཀྱང་། ། རྣམ་་་་་་སེམས་རིག་དུ་མ་ཉིད་ཡིན་ཕྱིར། ། འཛིན་བྱེད་རྣམ་རིག་དུ་མ་ཉིད། ། སྐད་ཅིག་ཤེས་པ་སྣ་ཚོགས་ལ། ། འཇུག་པས་སྣ་ཚོགས་གཉིས་མེད་འདོད། ། གསུམ་པ་་་་་་གཟུང་འཛིན་གྲངས་མཉམ་གཟུང་འཛིན་གྲངས་མཉམ་པས། ། ཡུལ་ནི་རྣམ་པ་དྲུག་ཡིན་ལ། ། ཡུལ་ཅན་རྣམ་ཤེས་ཚོགས་དྲུག་གི ། རྣམ་པར་རིག་པས་གཟུང་འཛིན་གཉིས། ། གྲངས་མཉམ་ཉིད་དུ་འདོད་པའོ། །
འཕགས་པ་ཐོགས་མེད་ཆོས་མཆོག་སོགས།་་་་་ སེམས་ཙམ་རྣམ་བརྫུན་པ། ། སྣང་བ་ཤེས་པར་སྒྲོ་བཏགས་པ། ། རྣམ་པ་བརྫུན་མ་ཡིན་པ་སྟེ། ། སྣང་བ་རབ་རིབ་ཅན་དག་ལ། ། སྐྲ་ཤད་འཆར་བ་ཇི་བཞིན་འདོད། ། དེ་ལ་དྲི་བཅས་དྲི་མེད་གཉིས། ། སློབ་དཔོན་དུལ་བའི་ལྷ་སོགས་ཀྱིས། ། སངས་རྒྱས་ལའང་གཉིས་སྣང་གི ། དྲི་མ་ཡོད་པར་འདོད་པ་དང་། །
འཕགས་པ་་་་་་ཐོགས་མེད་ཆོས་མཆོག་ལ་སོགས་ཀྱིས། ། སངས་རྒྱས་པ་ལ་གཉིས་སྣང་གི ། དྲི་མ་མེད་པར་བཞེད་པའོ། ། མདོར་ན་སེམས་ཙམ་པ་གཉིས་ཀས། ། ཕྱི་དོན་བདེན་པ་མེད་པ་དང་། ། ཤེས་པ་རང་རིག་རང་གསལ་བས། ། མྱོང་བའི་གཉིས་་་་་་གཟུང་འཛིན་གཞན་དབང་མེད་ཤེས་པ་དེ། ། དམ་པའི་དོན་དུ་ཡོད་པར་མཐུན། ། སློབ་དཔོན་དབྱིག་གཉེན་ཞབས་དང་ནི། ། སློབ་དཔོན་ཆོས་ཀྱིས་གྲགས་པ་ཡི། །
གཉིས་ཀའི་ཕྱོགས་སུ་བཞེད་པའོ། ། མིང་གི་དོན་ལ་གཞན་དབང་ཞེས། ། རང་གི་བག་ཆགས་ས་བོན་ལས། ། སྐྱེས་ཤིང་སྐྱེ་ནས་སྐད་ཅིག་ཀྱང་། ། མི་སྡོད་ཕྱི་མ་རེ་བསྐྱེད་པ། ། སེམས་ཀྱི་གཟུང་འཛིན་འཁྲུལ་པ་ཡི། ། དབང་དུ་སོང་བས་གཞན་དབང་གྲགས། ། དེ་ནི་མ་དག་གཞན་དབང་ངོ་། ། དག་པའི་གཞན་དབང་ཞེས་པ་ནི། ། འཕགས་པ་དག་གི་རྗེས་ཐོབ་ལ། །
དག་པ་འཇིག་རྟེན་ཡེ་ཤེས་ཏེ། ། བག་ཆགས་སྟོབས་ཀྱི་གཉིས་སྣང་གི ། ཚུལ་ཙམ་སྐྱེ་བ་ལ་འདོགས་སོ། ། ཀུན་བརྟགས་་་་་་ཀུན་བརྟགས་གཞན་དབང་དེ་ཉིད་ལ། ། མེད་བཞིན་བདག་དང་བདག་གིར་འཛིན། ། གང་ཟག་ཆོས་ཀྱི་ཐ་སྙད་ཀྱི། ། བྱིས་པའི་བློ་ཡིས་ཀུན་བརྟགས་ཀྱི། ། སྣ་ཚོགས་མིང་དུ་བཏགས་པའོ། ། ཡོངས་གྲུབ་ཤེས་པ་རང་རིག་ཅིང་། ། རང་གསལ་དེ་ལ་དོན་གྱིས་ན། །
རྣམ་པ་ལ་སོགས་གང་དུ་ཡང་། ། གྲུབ་པ་མེད་ཅིང་དེ་ཉིད་ནི། ། རྟག་པ་་་་་་འགྱུར་བ་མེད་ཅིང་རྣམ་པར་དག ། དགེ་བ་རྣམས་ཀྱི་མཆོག་གྱུར་པ། ། ལམ་གྱི་བདེན་པ་ཡོངས་གྲུབ་གྲགས། ། ནང་གསེས་དབྱེ་བ་གཞན་དབང་ལ། ། དག་དང་མ་དག་གོང་བཤད་ལྟར། ། ཀུན་བརྟགས་ལ་ནང་གསེས་དབྱེ་བ།་་་་་ ཀུན་བརྟགས་གཉིས་སུ་དབྱེ་བ་ནི། ། གཉིས་སུ་དབྱེ་བའི་དང་པོ་ཀུན་ཏུ་རྟོགས་པ།་་་་་
དང་པོ་ཀུན་ཏུ་རྟོག་པ་ནི། ། དཔེར་ན་མིག་ལ་སོགས་པ་ལ། ། དབང་པོ་ཟར་མའི་འབྲས་ལྟ་བུའི། ། བྱེད་ལས་དངོས་པོ་མཐོང་བ་སོགས། ། རྒྱུ་མཚན་ཀུན་ཏུ་རྟོག་པའོ། ། གཉིས་་་་་་གཉིས་པ་ཁྱད་པར་རྟོགས་པ་པ་ཁྱད་པར་རྟོག་པ་ནི། ། དེ་དག་མི་རྟག་པ་ཡི་ནི། ། རང་བཞིན་ཉིད་དུ་ཤེས་པའོ། ། ལྔ་རུ་དབྱེ་ན་་་་་་ལྔ་རུ་དབྱེ་བའི་དང་པོ་མིང་ལ་བརྟེན་ནས་དོན་རྟོག་པ་མིང་ལ་བརྟེན། ། དོན་རྟོག་བུམ་པ་ཞེས་པ་ཡི། །
མིང་ཐོས་ནས་ནི་བུམ་པ་ནི། ། ལྟོ་ལྡིར་ཞབས་ཞུམ་ཡིན་སྙམ་ལྟར། ། གཉིས་པ་དོན་ལ་མིང་དུ་རྟོག་པ།་་་་་ དོན་ལ་མིང་དུ་རྟོག་པ་ནི། ། ལྟོ་ལྡིར་ཞབས་ཞུམ་ཞེས་བརྗོད་པས། ། བུམ་པ་ཡིན་པར་ཤེས་ལྟར་རོ། ། གསུམ་པ་མིང་ལ་མིང་དུ་རྟོག་པ།་་་་་ མིང་ལ་མིང་དུ་རྟོག་པ་ནི། ། ན་ར་གི་རིའི་གླིང་པ་ཡིས། ། བ་ལང་ཞེས་བྱའི་སྒྲ་ཐོས་པས། །
དོན་མ་རྟོགས་ཀྱང་བ་ལང་གི ། མིང་གིས་ཡོད་པར་ཤེས་ལྟ་བུའོ། ། དོན་ལ་་་་་་བཞི་པ་དོན་ལ་དོན་དུ་རྟོག་པ་དོན་དུ་རྟོག་པ་ནི། ། བ་ལང་ཞེས་བྱ་ནོག་ལྐོག་ཤལ། ། ཅན་མཐོང་མིང་དོན་བརྡའ་འཕྲོད་དོ། ། མིང་དོན་འབྲེལ་པར་ཤེས་པ་ནི། ། བ་ལང་དངོས་མཐོང་མིང་མཚན་ཉིད། ། གཉིས་ཀར་ཀུན་ཏུ་རྟོག་པའོ། ། ཡོངས་གྲུབ་ལའང་རྣམ་པ་གཉིས། ། ཡོངས་གྲུབ་གཉིས་སུ་དབྱེ་བའི་དང་པོ།་་་་་
འགྱུར་མེད་ཡོངས་སུ་གྲུབ་པ་ཞེས། ། རྟོགས་བྱ་དེ་བཞིན་ཉིད་ཡིན་ནོ། ། གཉིས་པ་་་་་་ཕྱིན་ཅི་མ་ལོག་ཡོངས་གྲུབ་ནི། ། དེ་ཉིད་རྟོག་པའི་ཐབས་ལམ་བཞི། ། བཞི་རུ་དབྱེ་ན་་་་་་བཞི་རུ་དབྱེ་བའི་དང་པོ་མ་དག་པའི། ། གནས་སྐབས་ཡི་ནི་ཆོས་་་་་་དེའི་དབྱིངས་ཆ། ཉིད་དང་། ། གཉིས་པ་་་་་་ཤིན་ཏུ་རྣམ་དག་་་་་་བསྒོམ་པའི་ཏིང་འཛིན་ཆོས་ཉིད་དང་། ། གསུམ་པ་་་་་་མྱ་ངན་ལས་ནི་འདས་པ་གསུམ། ། དེ་གསུམ་འགྱུར་མེད་ཡོངས་གྲུབ་བོ། །
བཞི་པ་་་་་་བཞི་པ་ལམ་གྱི་བདེན་པ་སྟེ། ། ཕྱིན་ཅི་མ་ལོག་ཡོངས་གྲུབ་བོ། ། དཔེ་ནི་གཞན་དབང་རྨི་ལམ་མཚུངས། ། ཀུན་བཏགས་དེ་ལ་བདེན་འཛིན་དང་། ། ཡོངས་གྲུབ་དེ་ཉིད་བདེན་མེད་རྟོགས། ། གསུམ་པ་དེ་་་་་་དེ་ལ་འཇུག་པ་ནི་ལ་འཇུག་པ་ནི། ། ཐེག་པ་ཆེན་པོའི་རིགས་གྱུར་པ། ། གཞན་དོན་ཚོགས་གཉིས་བསགས་པ་དང་། ། སྨོན་ལམ་བཏབ་པའི་གང་ཟག་གོ ། སངས་རྒྱ་གོ་འཕང་དོན་གཉེར་དང་། །
བྱང་ཆུབ་སེམས་དཔའི་ལམ་བསྒྲུབ་པར། ། མ་ཞུམ་སྙིང་་་་་་མ་ཞུམ་སྤང་བ་ཞི་ལྷག་གསུམ་གྱིས་འཇུག་ཞེས་པའི་དང་པོ་མ་ཞུམ་པ་སྟོབས་ལྡན་པའོ། ། རང་དོན་ཡིད་བྱེད་ཉན་རང་དང་། ། ཐེག་ཆེན་ཆོས་ལ་སོམ་ཉི་དང་། ། ཆོས་ལ་ཕྱོགས་འཛིན་རྣམ་རྟོག་ལ། ། མངོན་ཞེན་་་་་་གཉིས་པ་སྤངས་པ་སྤངས་པའི་གང་ཟག་གོ ། དེ་ཡི་ཞི་ལྷག་་་་་་གསུམ་པ་ཞི་ལྷག་བསྒོམ་ཚུལ་ནི། ། སེམས་གནས་ཏིང་ངེ་འཛིན་དང་ནི། ། ཤེས་རབ་བསྐྱེད་ཐབས་ཞི་གནས་དང་། ། ལྷག་མཐོང་ལ་གུས་འཇུག་པའོ། །
གང་ལ་འཇུག་ན་མཚན་ཉིད་གསུམ། ། དང་པོ་ཀུན་ཏུ་བརྟགས་པ་ལ། ། ཐོས་པའི་སྒོ་ནས་མིང་དོན་ངོ་བོ་ཁྱད་པར་བཙལ་བས་དེ་དག་མ་དམིགས་པར་དོན་ཀུན་བརྗོད་པ་ཙམ་དུ་རིག ཆོས་ཐམས་ཅད་རྣམ་རིག་ཙམ་དུ་ཤེས། དེ་ལྡོག་ནས་ཆོས་དབྱིངས་ཐོབ་ཚུལ་རྣམས་རིམ་པར་སྟོན་པ་་་་་་ཐོས་པའི་སྒོ་ནས་གཟུགས་ནས་བརྩམས། ། རྣམ་མཁྱེན་བར་གྱི་ཆོས་རྣམས་ཀྱི། ། མིང་བཙལ་དེ་ལ་བརྟེན་ནས་ནི། ། དངོས་པོ་དོན་ཚོལ་དེ་ཡི་ནི། ། ངོ་བོ་ཉིད་བཙལ་བྱེ་བྲག་བརྟགས། ། ཁྱད་པར་བཙལ་བའི་སྒོ་ནས་ནི། །
དེ་དག་མི་དམིགས་པར་ཤེས་ཤིང་། ། ཐམས་ཅད་ཡིད་ཀྱིས་་་་་་ཡིད་ཀྱིས་ལེགས་པར་དཔྱད་པར་འཇུག་འདྲ་བརྗོད་པ་ཡི། ། མཚན་ཉིད་དུ་ནི་བརྟགས་པར་རྟོགས། ། གཞན་དབང་ཆོས་རྣམས་ཐམས་ཅད་ནི། ། རྣམ་པར་རིག་པ་ཙམ་དུ་ཤེས། ། ཡོངས་གྲུབ་རྣམ་པར་རིག་ཙམ་གྱི། ། འདུ་ཤེས་ཀྱང་ནི་ལྡོག་པའོ། ། དུས་སམ་གནས་སྐབས་ལ་འཇུག་དོན། ། བྱང་སེམས་འཇུག་པའི་གནས་སྐབས་ལམ་ལྔ་སྟོན་པ་་་་་་ལམ་ལྔ་ལས་ནི་ཚོགས་སྦྱོར་གཉིས། ། ཚོགས་ལམ་་་་་་མཚན་ཉིད་སྤང་རྟོག་ཡོན་ཏན་དང་།
རྣམ་དབྱེ་བྱེད་ལས་ངེས་ཚིག་དངོས། ཞེས་པའི་དང་པོ་མཚན་ཉིད་མཚན་ཉིད་མཚན་མེད་དོན། ། རྟོགས་པའི་ཤེས་རབ་ཀྱིས་ཟིན་པའི། ། སྒོ་ནས་རྣམ་མཁྱེན་བསྒྲུབ་པ་ཡི། ། ཐབས་ལ་མཁས་པའི་བྱང་ཆུབ་སེམས། ། དང་པོའི་ལས་ཅན་མངོན་རྟོགས་སོ། ། སྤང་བྱ་ཤིན་ཏུ་རགས་པ་ཡི།་་་་་ གཉིས་པ་སྤང་རྟོགས་མདོར་དྲིལ་རྩ་ཉོན་ལྔ་ནི། འདོད་ཆགས། ཁོང་ཁྲོ།
ང་རྒྱལ། མ་རིག ཐེ་ཚོམ། ལྟ་བ་ལྔ་ནི། འཇིགས་ལྟ། མཐར་ལྟ། ལྟ་བ། ཚུལ་ཁྲིམས་བརྟུལ་ཞུགས་མཆོག་འཛིན། ལོག་ལྟ་དང་ལྔ། ། འཁོར་བའི་སྡུ་བསྔལ་བསྐྱེད་བྱེད་རྣམས། །
རྣམ་པར་སུན་འབྱིན་གཉེན་པོས་སྦྱངས། ། ཆོས་དང་གང་ཟག་བདག་མེད་ཙམ། ། ཐོས་བསམ་བསྡོམ་པའི་ཤེས་རབ་ཀྱིས། ། དོན་སྤྱིའི་ཚུལ་དུ་རྟོག་པ་ཡི། ། ཚོགས་ལམ་ཁྱད་པར་ཅན་ཡིན་ཅིང་། ། བདག་མེད་མ་གཏོགས་ཚོགས་ལམ་ནི། ། ཚོགས་ལམ་ཕལ་པར་ཆོས་ཤེས་བཞེད། ། ཡོན་ཏན་སངས་རྒྱས་ལས་ཆོས་ཉིད། ། གཞུང་དོན་འཛིན་པར་ནུས་སོགས་སོ། ། ངོ་བོ་་་་་་བཞི་པ་རྣམ་དབྱེ་ཚོགས་ལམ་ཆེ་འབྲིང་ཆུང་། །
རྣམ་གྲངས་དང་པོའི་ལས་ཅན་པ། ། དད་པའི་ས་དང་ཐར་ཆ་མཐུན། ། དང་པོར་གོ་ཆ་བགོས་པ། དེ་ནས་གཡུལ་དུ་འཇུག་པ། དེ་ནས་དཔུང་གི་ཚོགས་མ་ལུས་པར་བསོག་པ། དེ་ནས་ཕ་རོལ་པོ་དང་གཡུལ་བསྐྲད་དེ། དེ་ལས་རྒྱལ་བ་དང་བཞི་ཡོད་པ་ལྟར། འདིར་ཡང་སྤངས་བྱ་གཉིས་པོ་དེ་སྤོང་བའི་ཆེད་དུ། བསམ་པས་གོ་བགོས་པ་ནི་གོ་སྒྲུབ། སྦྱོར་བས་ཚུལ་བཞིན་དུ་ཞུགས་པ་ནི་འཇུག་སྒྲུབ།
གཉེན་པོའི་དཔུང་ཚོགས་བསོག་སྟེ་སྤང་བྱ་དང་གཡུལ་བསྐྲད་པ་ནི་ཚོགས་སྒྲུབ། མི་མཐུན་ཕྱོགས་ལས་ངེས་པར་འབྱུང་བ་ཐོབ་པ་ངེས་འབྱུང་སྒྲུབ་པ་ཡིན་པའི་ཕྱིར་་་་་གོ་ཆ་སྒྲུབ་པ་ལ་སོགས་སོ། ། ཡོན་ཏན་སྒོ་ནས་སངས་རྒྱས་སོགས། ། ཡུལ་ལྔར་མཁས་པའི་ཚོགས་ལམ་མཆོག ། མི་མཁས་ཚོགས་ལམ་ཕལ་པའོ། ། མཆོག་ནི་སངས་རྒྱས་མཆོག་གསུམ་ལ།་་་་་ སངས་རྒྱས་སོགས་ཡུལ་ལྔ་ལ་མཁས་པ་ནི་སངས་རྒྱས་སོགས་དང་བའི་ཡུལ་བྱེད་པར་མཁས་པ། ། དྭང་བའི་ཡུལ་བྱེད་ཕར་ཕྱིན་དྲུག་་་་་་སྦྱིན་སོགས་ཕར་ཕྱིན་དྲུག་ཉམས་ལེན་མཁས་པ། ། ཉམས་ལེན་བསམ་པ་ཕུན་སུམ་ཚོགས།་་་་་ བསམ་པ་ཕུན་སུམ་ཚོགས་པ་མི་བརྗེད་པར་མཁས་པ། །
བརྗེད་པ་མེད་ཅིང་ཏིང་ངེ་འཛིན།་་་་་ ཏིང་ངེ་འཛིན་འཁོར་གསུམ་རྣམ་པར་མི་རྟོག་པ་ལ་མཁས་པ། ། འཁོར་གསུམ་རྣམ་པར་མི་རྟོག་པར། ། ཆོས་ཐམས་ཅད་མི་དམིགས་པར་ཤེས་པར་མཁས་པ་་་་་་ཆོས་རྣམས་རྣམ་པ་ཐམས་ཅད་དུ། ། མི་དམིགས་པར་ཤེས་མཁས་པའོ། ། བྱེད་ལས་་་་་་ལྔ་པ་བྱེད་ལས་ཡོངས་སུ་རྒྱུད་སྨིན་ཅིང་། ། སྦྱོར་ལམ་འདྲེན་པར་བྱེད་པའོ། ། དྲུག་པ་ངེས་ཚིག་་་་་་ངེས་ཚིག་རྒྱུད་ལ་ཡོན་ཏན་གྱི། ། ཚོགས་ཀྱི་གང་ཞིང་ཐར་པའི་ལམ། ། ཡིན་པས་ཚོགས་ལམ་ཞེས་བྱའོ། །
དངོས་ནི་དང་པོའི་ལས་ཅན་རྣམས། ། ཐར་པ་ཆ་མཐུན་དགེ་རྩ་ནི། ། རྒྱུད་ལ་ཡོན་ཏན་ཚོགས་གང་ཞིང་། ། རྣམ་གྲོལ་འཇུག་ངོགས་གྱུར་པ་སྟེ། ། ཚུལ་ཁྲིམས་རྣམ་པར་དག་ལ་གནས། ། མིག་གིས་གཟུགས་རྣམས་མཐོང་བ་རྣམས། ། མཚན་མ་མངོན་རྟག་ཏུ་མི་འཛིན། ། དབང་པོ་རྣམ་པར་བསྡམ་པ་དང་། ། ཁ་ཟས་སྨན་དང་འདྲ་བར་རིག ། ཟས་ཀྱི་ཚོད་རིག་ནམ་གྱི་ཆར། །
མི་ཉལ་རྣལ་འབྱོར་ལ་བརྩོན་དང་། ། བསམ་པ་ཤེས་བཞིན་གནས་པ་ལ། ། རྟག་ཏུ་མངོན་པར་དགའ་བ་སྟེ། ། ཐར་པ་ཡི་ནི་རྒྱུར་གྱུར་པའི། ། ཆོས་ལྔ་པོ་ལ་སློབ་པ་དང་། ། དེ་བཞིན་དད་དང་ཚུལ་ཁྲིམས་དང་། ། སྦྱིན་པ་བཏང་དང་ཐོས་པ་དང་། ། ཁྲེལ་ཡོད་པ་དང་ངོ་ཚ་ཤེས། ། ཤེས་རབ་ཕུན་སུམ་ཚོགས་པ་སྟེ། ། འཕགས་པའི་ནོར་བདུན་རྒྱུད་ལ་འབྱོར། །
རྟག་ཏུ་རྒྱུད་ལ་ཉེས་སྐྱོན་གྱིས། ། གོས་མིན་བརྟགས་ཤིང་ནོངས་ན་བཤགས། ། འཇམ་མགོན་ས་སྐྱ་པཎྜི་ཏས། ། ཐུབ་པ་དགོངས་གསལ་ལས་བྱུང་བའི། ། སྤྱོད་ཡུལ་ལམ་ཁྱེར་དག་ལ་སློབ། ། ཡི་གེ་འདྲི་མཆོད་སྦྱིན་པ་དང་། ཉན་དང་ཀློག་དང་ལེན་པ་དང་། འཆད་དང་ཁ་ཏོན་བྱེད་པ་དང་། དེ་སེམས་པ་དང་སྒོམ་པ་སྟེ། སྤྱོད་པ་འདི་བཅུའི་བདག་ཉིད་ཀྱི།
བསོད་ནམས་ཕུང་པོ་གཞལ་དུ་མེད་་་་་་དེ་བཞིན་ཆོས་སྤྱོད་བཅུ་པོ་བསྒྲུབ། ། མདོར་ན་འཕགས་པའི་ལམ་གྱི་རྒྱུར། ། གྱུར་པའི་དགེ་ཚོགས་སྒྲུབ་པའོ། ། རྒྱལ་བའི་བཀའ་དང་མཁས་པ་ཡི། ། བསྟན་བཅོས་རྣམས་ལ་ཐོས་པ་དང་། ། དེ་དོན་རིག་པའི་བསམ་པ་དང་། ། དེ་དག་མི་འགལ་བསྒོམ་པ་ལས། ། བྱུང་བའི་ཤེས་རབ་གསུམ་ལ་སློབ། ། འཁོལ་བའི་སྡུག་བསྔལ་སྤངས་ནས་ནི། ། ཐར་པའི་བདེ་བ་འདོད་པ་ཡི། །
དང་པོའི་ལས་ཅན་རྣམས་ཀྱིས་ནི། ། བསླབ་པའི་ལམ་མཆོག་འདི་དག་གོ ། ཚོགས་ལམ་ཆུང་ངུའི་གནས་སྐབས་སུ། ། ལུས་དང་ཚོར་བ་སེམས་པ་ཆོས། ། དྲན་པ་ཉེ་བར་བཞག་བཞིའི་བསྒོམ། ། དེ་ལ་རྩེ་གཅིག་འཇོག་པ་ནི། ། ཞི་གནས་ཡིན་ཅིང་དེར་་་་་་དེ་ལ་ཕྱི་ནང་གི་ལུས་ཀྱི་མཚན་ཉིད་སོགས་དེ་དག་གི་དོན་ལ་ཞིབ་ཏུ་དཔྱད་པ། དྲན་པའི། ། ཤེས་རབ་ཉིད་ནི་ལྷག་མཐོང་ངོ་། ། འབྲིང་པོའི་སྐབས་སུ་མི་དགེ་བའི། །
ཆོས་མ་སྐྱེས་པ་མི་སྐྱེད་དང་། ། སྐྱེས་པ་རྣམས་སྤངས་དགེ་བའི་ཆོས། ། མ་སྐྱེས་སྐྱེད་ཅིང་སྐྱེས་པ་རྣམས། ། གནད་དང་འཕེལ་བའི་ཐབས་ལ་འབད། ། ཡང་དག་སྤོང་བ་བཞིའི་བསྒོམ་མོ། ། ཚོགས་ལམ་ཆེན་པོའི་གནས་སྐབས་སུ། ། དགེ་ལ་འདུན་དང་དེ་དོན་སེམས། ། བརྩོན་འགྲུས་རྩོམ་དང་དེར་སྤྱོད་པའི། ། ཏིང་འཛིན་ཉོན་མོངས་སྤོང་བ་ཡི། ། འདུ་བྱེད་དང་ལྡན་རྫུ་འཕྲུལ་གྱི། །
རྐང་པ་བཞི་ཡིས་བསྒོམ་པའོ། ། སྦྱོར་ལམ་ལའང་དེ་བཞིན་དང་། ། དེ་ཡི་མཚན་ཉིད་་་་་་སྦྱོར་ལམ་གྱི་དང་པོ་མཚན་ཉིད་ཚོགས་ཀྱི་ལམ། ། རྫོགས་པའི་རྗེས་སུ་མཐོང་ལམ་དང་། ། སྦྱོར་བར་བྱེད་པའི་མངོན་རྟོགས་སོ། ། དེ་ཡི་སྤང་བྱ་་་་་་གཉིས་པ་སྤང་རྟོག་ཉོན་མོངས་་་་་་གོང་འདྲ་དང་། ། ཤེས་བྱའི་སྒྲིབ་པ་ཀུན་བརྟགས་རྣམས། ། རྣམ་པར་གནོན་པའི་ཚུལ་གྱིས་སྤོང་། ། བདེན་པ་་་་་་ནང་གསེས་དབྱེ་བ་བཅུ་དྲུག་པོ་རྣམས་ལས་ཆོས་ཀྱི་བདག ། ཕྱེད་ཆ་་་་་་ཕྱི་བཟུང་བའི་རྟོག་པ་ནི། །
རང་བཞིན་མེད་པར་རྟོག་པའོ། ། གསུམ་པ་ཡོན་ཏན་་་་་་ཡོན་ཏན་སྦྱོར་ལམ་རྩེ་མོ་ཞེས། ། ཐོབ་ནས་དགེ་རྩ་རྒྱུན་མི་ཆད། ། བཟོད་པ་ཐོབ་ནས་ངན་སོང་དུ། ། གཏན་ནས་མི་སྐྱེའི་གདེང་ཐོབ་བོ། ། བྱང་སེམས་དབང་པོ་རྣོན་པོ་ཡིས། ། གནས་སྐབས་བླ་མེད་རྫོགས་བྱང་ལས། ། ཕྱིར་མི་ལྡོག་སྟེ་གཟུགས་ལ་སོགས། ། བདེན་ཞེན་མངོན་གྱུར་པ་ཞི་ནས། ། གོས་སོགས་ལ་ནི་སྲོ་ཤིག་བྲལ། །
གཙང་སྦྲ་ཀུན་སྤྱོད་སོགས་རྟགས་ཐོབ། ། བཞི་པ་རྣམ་དབྱེ་་་་་་རྣམ་པར་དབྱེ་ལ་ངོ་བོ་ཡི། ། སྒོ་ནས་ཕྱི་་་་་་གཟུང་བ་རང་བཞིན་མེད། ། སེམས་ཀྱི་གསལ་སྣང་ཐོབ་པའི་ཚེ། ། དྲོད་དང་དེ་ལ་གསལ་བའི་སྣང་། ། སྔ་མ་ལས་གསལ་སྣང་ཅུང་ཆེ་་་་་་མཆེད་པའི་ཚེ་ན་རྩེ་མོའོ། ། ཕྱི་དོན་མེད་པར་ངེས་ཤེས་ཐོབ། ། དེ་ཁོ་ན་ཡི་དོན་གྱི་ཕྱོགས།་་་་་ ཀུན་ལ། ། གཅིག་ལ་ཞུགས་ཚེ་བཟོད་པ་དང་། །
རྣམ་རིག་འདུ་ཤེས་འཇིགས་པ་ཡི། ། ཏིང་ངེ་འཛིན་ནི་ཆོས་མཆོག་གོ ། ལྔ་པ་བྱེད་ལས་་་་་་རྣམ་གྲངས་ངེས་འབྱེད་ཆ་མཐུན་དང་། ། སྦྱོར་བ་་་་་་འཇུག་སྒྲུབ་དེ་ལས་མཐོང་ལམ་འདྲེན། ། ཐར་པ་ཐོབ་པར་བྱེད་སོགས་སོ། ། ངེས་ཚིག་་་་་་དྲུག་པ་ངེས་ཚིག་མཐོང་བའི་ལམ་ལ་ནི། ། དངོས་སུ་སྦྱོར་བར་བྱེད་པའོ། ། ངོ་བོ་་་་་་བདུན་པ་དངོས་གོང་དུ་བཤད་པ་ཡི། ། ཡོན་ཏན་རྣམས་དང་ཁྱད་པར་དུ། ། བདེན་པ་་་་་་བཅུ་དྲུག་རྣམས་ལ་གོམས་པ་ནི། །
སྣང་བ་ཐོབ་པའི་ཏིང་འཛིན་དང་། ། དེ་རྟོགས་ཤེས་རབ་དང་མཚུངས་ལྡན། ། སྦྱོར་ལམ་དྲོད་་་་་་བཅས་ཏེ་དྲོ་བར་གྱུར་པ་ནི། ། སྣང་བ་མཆེད་པའི་ཏིང་ངེ་འཛིན། ། དེ་ཉིད་ཤེས་རབ་དང་མཚུངས་ལྡན། ། བཅས་པ་དེ་ནི་་་་་་རྩེ་མོ་རྩེ་མོའོ། ། དེ་བཞིན་བདེན་པ་་་་་་བཅུ་དྲུག་རྣམས་ལ་ནི། ། ཕྱོགས་གཅིག་་་་་་ལྷན་གཅིག་ཞུགས་པའི་ཏིང་ངེ་འཛིན། ། ཤེས་རབ་མཚུངས་ལྡན་བདེན་རྗེས་མཐུན། ། བཟོད་་་་་་བཟོད་པ་ཡིན་ཅིང་དེ་བཞིན་དུ། །
བདེན་རྣམས་་་་་་བཅུ་དྲུག་དེ་མ་ཐག་པ་ཡི། ། ཏིང་འཛིན་ཤེས་རབ་མཚུངས་ལྡན་པ། ། འཇིག་རྟེན་པ་ཡི་ཆོས་མཆོག་གོ་་་་་་ཆོས་མཆོག ། དེ་དག་ལའང་ཆུང་འབྲིང་ཆེའི། ། རྣམ་པས་གསུམ་གསུམ་དུ་འགྱུར་རོ། ། སྦྱོར་ལམ་དྲོད་རྩེའི་གནས་སྐབས་སུ། ། དད་་་་་་དྭངས་འདོད་ཡིད་ཆེས་དང་བརྩོན་འགྲུས་་་་་་བདེན་བཞིའི་དོན་རྣམས་ལ་དྲན་པ་དང་། ། ཏིང་འཛིན་ཤེས་རབ་དབང་པོ་ལྔས། ། གཙོ་ཆེར་བསྒོམ་ཞིང་བཟོད་ཆོས་གཉིས། ། སྐབས་སུ་དད་་་་་་གོང་མ་སྟོབས་སུ་གྱུར་པའོ་དང་བརྩོན་འགྲུས་དང་། །
དྲན་དང་ཏིང་འཛིན་ཤེས་རབ་སྟོབས། ། ལྔ་ཡིས་གཙོ་ཆེར་བསྒོམ་པའོ། ། མཐོང་བའི་ལམ་གྱི་མཚན་ཉིད་ནི།་་་་་ མཐོང་ལམ་གྱི་དང་པོ་མཚན་ཉིད། ། སྦྱོར་ལམ་མཐར་ཕྱིན་བསྒོམ་པའི་ལམ། ། མ་སྐྱེས་གོང་གི་མངོན་རྟོགས་སོ། ། གཉིས་པ་སྤང་རྟོགས་་་་་་སྤངས་རྟོགས་མཐོང་སྤངས་་་་་་ལྟ་མིན་ཉོན་མོངས་ལྔ་དང་ལྟ་བ་ལྔ། ཁམས་གོང་མར་ཁོང་ཁྲོ་མེད་ས་བོན་བཅས། ། རྩད་ནུས་སྤངས་ཤིང་ཆོས་ཉིད་ནི། ། ཇི་ལྟ་བའི་དོན་མངོན་སུམ་རྟོགས། །
ཆོས་ཅན་ཇི་སྙེད་པའི་དོན་ཡང་། ། ཇི་ལྟར་རིགས་པར་རྟོགས་པའོ། ། དེ་ཡི་ཐེག་ཆེན་མཐོང་སྤངས་ནི། ། གཟུང་རྟོག་དང་ནི་འཛིན་རྟོག་གཉིས། ། གཟུང་རྟོག་གཞི་རྟེན་ཅན་ཞེས་ནི། ། རང་གི་དབང་པོའི་སྤྱོད་ཡུལ་དང་། ། དོར་་་་་་ལྟ་བ་ལྟ་མིན་བྱ་གཟུང་བ་ལ་དམིགས་ནས། ། དོར་བྱར་མངོན་པར་ཞེན་པ་དེ། ། ཐེག་པ་ཆེན་པོའི་མཐོང་སྤང་ངོ་། ། གཉེན་པོ་་་་་་གང་དེའི་རྟེན་ཅན་གཟུང་རྟོག་ནི། །
རང་ཡུལ་བླང་བའི་གཟུང་བ་ལ། ། དམིགས་ནས་བླང་བྱར་མངོན་པར་ཞེན། ། ཐེག་ཆེན་སྐབས་ཀྱི་མཐོང་སྤང་ངོ་། ། འཛིན་པར་རྫས་འཛིན་རྟོག་པ་ནི། ། ལྟ་མིན་ལྔ་ནི་འདོད་ཆགས་ཁོང་ཁྲོ་ང་རྒྱལ་མ་རིག་་་་་་ཉོན་སྒྲིབ་ཆོས་དང་གང་ཟག་གི ། རྫས་ཡོད་ལ་དམིགས་འཛིན་པ་ཡིས། ། བདེན་ཞེན་ཐེག་ཆེན་མཐོང་སྤང་ཡིན། ། བཏགས་འཛིན་རང་ཡུལ་ཆོས་གང་ཟག ། བཏགས་་་་་་ལྟ་བ་ལྔ་སྟེ། འཇིགས་ལྟ་མཐར་ལྟ།
ལྟ་བ། ཚུལ་ཁྲིམས། བརྟུལ་ཞུགས་མཆོག་འཛིན། ལོག་ལྟ་དང་ལྔ། ཡོད་ལ་དམིགས་འཛིན་པ་པོ། ། བཏགས་པ་ཙམ་དུ་མངོན་ཞེན་པ། ། ཐེག་ཆེན་སྐབས་ཀྱི་མཐོང་སྤང་ཡིན། ། འདི་དག་ཡིད་མངོན་གཙོ་ཆེར་འདྲ། ། གསུམ་པ་ཡོན་ཏན་་་་་་ཡོན་ཏན་བརྒྱ་ཕྲག་བཅུ་གཉིས་་་་་་རྗེས་ཐོབ་ཏུ། ཐོབ། །
བཞི་པ་རྣམ་དབྱེ་་་་་་ཉན་རང་ཐེག་ཆེན་རྣམ་གསུམ་ལ། ། མཐོང་ལམ་གསུམ་གྱུར་ངོ་བོ་ཡི། ། བདེན་པ་བཞི་པོར་ཆོས་བཟོད་དང་། ། ཆོས་ཤེས་རྗེས་བཟོད་རྗེས་ཤེས་ཏེ། ། བཞི་བཞིར་ཕྱེ་བས་བཅུ་དྲུག་གོ ། ལྔ་པ་བྱེད་ལས་་་་་་བྱེད་ལས་སྒོམ་ལམ་འདྲེན་བྱེད་དང་། ། འཕགས་པ་ཐོབ་པ་ལ་སོགས་སོ། ། ངེས་ཚིག་་་་་་དྲུག་པ་ངེས་ཚིག་ཆོས་ཉིད་སྔར་མ་མཐོང་། ། གསར་མཐོང་བྱེད་པས་མཐོང་ལམ་མོ། ། ངོ་བོ་་་་་་བདུན་པ་དངོས་སྦྱོར་ལམ་ཆོས་མཆོག་གི །
མཇུག་ཏུ་འཕགས་པའི་བདེན་རྣམས་ལ། ། གཟུང་དང་འཛིན་པ་མི་དམིགས་པའི། ། ཏིང་འཛིན་ཤེས་རབ་མཚུངས་ལྡན་བཅས། ། ཆོས་ཉིད་མངོན་སུམ་གསར་མཐོང་ཞིང་། ། གཏན་བདེ་རྣམ་པར་གྲོལ་བ་ཡི། ། མ་ནོར་ལམ་བཟང་ཉིད་གྱུར་ཏོ། ། དེ་ལྟར་བདེན་བཞི་ལ་དམིགས་ནས། ། མཐོང་བའི་ལམ་གྱི་སྤང་བྱའི་སྒྲིབ། ། སྤང་བའི་སྡུག་བསྔལ་ཆོས་བཟོད་ནས། ། ལམ་གྱི་རྗེས་བཟོད་བར་བཅོ་ལྔ། །
མཐོང་ལམ་ཡིན་ཅིང་ལམ་རྗེས་ཤེས། ། བདེན་དོན་གསར་མཐོང་མེད་མོད་ཀྱང་། ། བསྒོམ་པའི་ལམ་དུ་འདོད་དགོས་སོ། ། དེ་དང་ལྷན་ཅིག་ས་དང་པོ། ། བྱང་ཆུབ་སེམས་དཔའ་རྣམས་ཀྱིས་ཐོབ། ། དེ་དག་སྐབས་སུ་དྲན་པ་དང་།་་་་་ བདེན་བཞིའི་དོན་རྣམས། ། ཆོས་རབ་རྣམ་པར་འབྱེད་པ་དང་། ། བརྩོན་འགྲུས་དགའ་བ་ཤིན་ཏུ་སྦྱང་། ། ཏིང་འཛིན་བཏང་སྙོམས་ཡང་དག་པ། །
བྱང་ཆུབ་ཡན་ལག་བདུན་ཉིད་བསྒོམ། ། ཟག་བཅས་བསྒོམ་ལམ་ཞེས་པ་ནི། ། ལམ་ལྔའི་ནང་ཚན་དུ་གྱུར་པའི། ། བསྒོམ་ལམ་མིན་ཀྱང་སྤྱིར་བཏང་གི ། བསྒོམ་ལམ་འདོགས་ཏེ་སོ་སྐྱེ་ཡི། ། རྒྱུད་ཀྱི་བསྒོམ་ལམ་ཡིན་ཕྱིར་རོ། ། ཟག་མེད་བསྒོམ་ལམ་མཚན་ཉིད་ནི།་་་་་ བསྒོམ་ལམ་གྱི་དང་པོ་མཚན་ཉིད། ། མཐོང་ལམ་ལེགས་པར་རྟོགས་ནས་ནི། ། མི་སློབ་ལམ་མ་སྐྱེས་པ་ཡི། །
གོང་གི་མངོན་རྟོགས་སྤང་རྟོགས་ནི།་་་་་ གཉིས་པ་སྤངས་རྟོགས། ། མཐོང་སྤངས་ཉོན་མོངས་པ་ཐམས་ཅད། ། སླར་མི་སྐྱེ་བར་ཟད་པར་སྤངས། ། རང་གི་ངོ་སྐལ་སྤང་བྱ་ནི། ། སྤང་བྱར་རགས་པ་ཉོན་སྒྲིབ་ཕྲ་བ་ཤེས་སྒྲིབ་་་་་་ཤེས་སྒྲིབ་གཙོ་ཆེར་སྤངས་པ་དང་། ། ཆོས་ཉིད་མངོན་སུམ་རྟོགས་པ་ཡི། ། མཐོང་བའི་ལམ་དང་རྗེས་མཐུན་ནོ།་་་་་ མཐོང་ཟིན་རྒྱུན་ལྡན་དུ་གོམ་པ། གསུམ་པ་ཡོན་ཏན་་་་་་ཡོན་ཏན་བརྒྱ་ཕྲག་བཅུ་གཉིས་ནི། །
ཏིང་འཛིན་བརྒྱ་ཐོབ་དེར་སྙོམས་འཇུག ། སངས་རྒྱས་བརྒྱ་མཐོང་དེའི་བྱིན་རླབས། ། ཞིང་ཁམས་བརྒྱར་འགྲོ་འཇིག་རྟེན་ཁམས། ། བརྒྱ་ནི་བསྐུལ་དང་སྣང་བར་བྱེད། ། སྨིན་པར་བྱེད་ཅིང་བསྐལ་པ་བརྒྱར། ། གནས་ཤིང་སྔོན་དང་ཕྱི་མཐར་འཇུག ། ཆོས་བརྒྱ་འབྱེད་ཅིང་ལུས་བརྒྱ་སྟོན། ། ལུས་རེར་བྱང་སེམས་བརྒྱ་ཕྲག་རེས། ། འཁོར་གྱིས་ཀུན་ནས་ཡོངས་སུ་བསྐོར། ། འགྱུར་དུ་བརྩིས་པའི་ས་བཅུ་ཡི། །
ཡོན་ཏན་ཁྱད་པར་མང་དུ་ཐོབ། ། བཞི་པ་རྣམ་དབྱེ་་་་་་ངོ་བོའི་སྒོ་ནས་མཉམ་རྗེས་སམ། ། འདོད་ཁམས་གཟུགས་ཁམས་གཟུགས་མེད་་་་་་ཁམས་གསུམ་པ་དགུ་རེ་རེ་ལ། ། བསྒོམས་སྤང་ཤེས་སྒྲིབ་ཆེན་པོ་ཡི། ། ཆེན་པོ་ནས་ནི་ཆུང་ངུ་ཡི། ། ཆུང་ངུའི་བར་གྱི་དགུ་པོ་ལ། ། འདོད་པ་ས་གཅིག་གཟུགས་ཁམས་ལ། ། བསམ་གཏན་ས་བཞི་གཟུགས་མེད་ཁམས། ། ས་ནི་བཞི་སྟེ་དགུ་པོ་ཡི། ། འདོད་ཆགས་ཁོང་ཁྲོ་ང་རྒྱལ་མ་རིག་འཇིག་ལྟ་མཐར་ལྟ།
ཁམས་གོང་མ་ལ་ལྔ་་་་་་བསྒོམ་སྤངས་ཆེན་པོ་དགུའི་གཉེན་པོ། ། གཅིག་ཆར་བསྐྱེད་ནས་ས་བཅུ་པ། ། བར་ཆད་ཀུན་ལས་གྲོལ་བ་ཡི། ། ལམ་དེས་ས་དགུའི་བསྒོམ་སྤོངས་ནི། ། ཆུང་ངུའི་ཆུང་ངུ་དགུ་པོ་ཡི། ། གཉེན་པོ་གཅིག་ཆར་ཉིད་དུ་བསྐྱེད། ། འདིར་བརྟེན་བསྒོམ་པའི་སྤང་བྱ་ནི། ། དགུ་དགུ་བརྒྱད་བཅུ་གྱ་གཅིག་ཡོད། ། སྤོང་གཉེན་དབྱེ་བས་གྲངས་དེར་འགྱུར། ། ལྔ་པ་བྱེད་ལས་་་་་་བྱེད་ལས་རང་གི་ཡོན་ཏན་ཚོགས། །
ཡོངས་སུ་རྫོགས་པར་ཐོབ་པ་དང་། ། གཞན་དག་སེམས་ཅན་འཁོར་དུ་བསྡུས། ། དེ་རྣམས་སྨིན་ཅིང་རྣམ་པར་གྲོལ། ། གྲོལ་རྣམས་མཐར་ཕྱིན་ལམ་ལ་འགོད། ། དྲུག་པ་ངེས་ཚིག་་་་་་ངེས་ཚིག་ཆོས་ཉིད་མཐོང་ཟིན་དེ། ། གོམས་པར་བྱེད་པའི་ལམ་ཡིན་ནོ། ། ངོ་བོ།་་་་་ བཅུ་དྲུག་་་་་བདུན་པ་དངོས་ནི།་་་་་ བདེན་བཞིའི་ཆོས་ཉིད་མཐོང་ཟིན་བསྟན། ། རྣམ་གྲོལ་ལམ་གྱི་འཇུག་ངོགས་གྱུར། །
དེ་ལྟར་སྔར་བཤད་པ་དགུ་པོ། ། ཟག་པ་མེད་པའི་ལམ་དུ་གྱུར། ། གཉེན་པོ་ཆུང་རིམ་ནུས་སྐྱེ་ཞིང་། ། སྤང་བྱ་ཆེ་རིམ་ནུས་འགག་པ། ། ཀུན་མཁྱེན་བསོད་ནམས་སེང་གེ་ཡི། ། ལེགས་བཤད་རྨད་དུ་བྱུང་བའོ། ། ཁྱད་པར་དུའང་བྱང་སེམས་རྣམས། ། དང་པོའི་ས་ཡི་མཐོང་བའི་ལམ། ། རྫོགས་པའི་ལྷག་མ་ནས་བརྩམས་ཏེ། ས་བཅུའི་བར་ལ་ཚོགས་གཉིས་ཀྱི། །
ཁྱད་པར་རིམ་གྱིས་འཕེལ་བའོ། ། དེ་དག་སྐབས་སུ་ཡང་དག་པའི། ། བདེན་བཞི་མངོན་སུམ་དུ་ཤེས་པའི་ལྟ་བ། ཀུན་ནས་སློང་བའི་རྟོག་པ། བདེན་པར་སྨྲ་བའི་ངག མི་དགེ་སྤོང་བའི་ལས་མཐའ ལོག་འཚོ་སྤོང་བའི་འཚོ་བ། དགེ་ལ་སྤྲོ་བའི་རྩོལ་བ། མ་བརྗེད་པའི་དྲན་པ། རྩེ་གཅིག་པའི་ཏིང་འཛིན་རྣམས་སོ་་་་་་ལྟ་བ་རྟོགས་པ་ངག་དང་ནི། ། ལས་ཀྱི་མཐའ་དང་འཚོ་བ་དང་། །
རྩོལ་བ་དྲན་པ་ཏིང་ངེ་འཛིན། ། འཕགས་ལམ་ཡན་ལག་བརྒྱད་ཀྱིས་བསྒོམས། ། མཐའ་ཕྱིན་ལམ་གྱི་མཚན་ཉིད་ནི།་་་་་ མཐར་ཕྱིན་ལམ་གྱི་དང་པོ་མཚན་ཉིད། ། མྱ་ངན་ཀུན་ལས་འདས་པ་ཡི། ། གཏན་བདེའི་གོ་འཕང་མཐར་ཕྱིན་དེ། ། མཐར་ཐུག་ཕུལ་འབྱུང་འབྲས་བུ་ཡི། ། མངོན་པར་རྟོགས་པས་བསྡུས་པའོ། ། གཉིས་པ་སྤང་རྟོགས་་་་་་སྤང་རྟོགས་ཐར་པའི་གེགས་གྱུར་པ། ། མ་ལུས་སྤངས་ཤིང་ཆོས་ཅན་གྱི། །
ཇི་ལྟ་བ་ནི་མངོན་སུམ། ཇི་སྙེད་པ་དེ་འདྲ་བའི་རིགས་ལ་འཇུག་་་་་་ཇི་སྙེད་མཁྱེན་པའི་ཡེ་ཤེས་དང་། ། ཆོས་ཉིད་ཇི་ལྟར་བཞིན་རྟོགས་པའི། ། སྤང་རྟོགས་མཐའ་རུ་ཕྱིན་པའོ། ། གསུམ་པ་ཡོན་ཏན་་་་་་ཡོན་ཏན་དགྲ་བཅོམ་ཟག་པ་ཟད།་་་་་ ཉོན་མོངས་ཟད་པ། ། ཞེས་སོགས་རྣམས་དང་ཁྱད་པར་དུ། ། ཐེག་པ་ཆེན་པོའི་མཐར་ཕྱིན་ལམ། ། སྟོབས་དང་མི་འཇིགས་ལ་སོགས་པ། ། ཡོན་ཏན་ཕུན་སུམ་ཚོགས་པ་ཐོབ། །
བཞི་པ་རྣམ་དབྱེ་་་་་་རྣམ་དབྱེ་མི་སློབ་པའི་མཐར་ཐུག་་་་་་ཆོས་རྣམས། ། སྒྲིབ་པ་སྤོང་བའི་ས་ལ་དགོངས། ། ལྔ་པ་བྱེད་ལས་་་་་་བྱེད་ལས་རྣམ་གྲོལ་ཉམས་སུ་མྱོང་། ། རྒྱ་ཆེའི་ཕྲིན་ལས་སྤྲོ་བའོ། ། དྲུག་པ་ངེས་ཚིག་་་་་་ངེས་ཚིག་བསླབ་པ་མཐར་ཕྱིན་པའི། ། སར་བསྒྲོད་མཐར་ཕྱིན་ལམ་ཞེས་སོ། ། ངོ་བོ་རྡོ་རྗེ་ལྟ་བུ་ཡི། ། བདུན་པ་དངོས་ནི། ཏིང་འཛིན་ལ་བརྟེན་གནས་ངན་ལེན། ། ཐམས་ཅད་སྤངས་ཤིང་གནས་མ་ལུས། །
ཡོངས་སུ་གྱུར་པས་ཟད་པ་དང་།་་་་་ སྤང་བྱ་ཐམས་ཅད་ཟད་མི་སྐྱེ་བ་སྟེ་ཉན་རང་གི་སྐབས་སླར་གཏན་ནས་མི་སྐྱེ། བྱང་ཆུབ་སེམས་དཔའི་སྐབས་ཡེ་ཤེས་ཐོབ་པའོ། ། མི་སྐྱེ་ཤེས་པའི་ཡེ་ཤེས་ནི། ། མཐར་ཐུག་ཐོབ་སྟེ་ཉན་རང་གི ། སངས་རྒྱས་མཚན་ཉིད་ས་ཐོབ་པར། ། ཐེག་ཆེན་ལམ་ལ་ལྟོས་དགོས་ཕྱིར། ། ལམ་ནི་མཚན་ཉིད་པ་ཡིན་ཅིང་། ། འབྲས་བུ་བཏགས་པ་ཙམ་དུ་བཞེད། ། ཐེག་པ་ཆེ་རྣམས་སྤངས་རྟོགས་ནི། །
མཐར་ཕྱིན་ཕྱིར་ན་ལམ་བཏགས་པ། ། འབྲས་བུ་མཚན་ཉིད་པ་ཡིན་ལ། ། མདོ་སྡེ་རྒྱན་ལས་གསུངས་པ་ཡི། ། རྣམ་པ་ཐམས་ཅད་མཁྱེན་ཉིད་ཐོབ། ། དེ་ལྟར་ལམ་ལྔར་ཚོགས་སྦྱོར་ལ།་་་་་ ཚོགས་སྦྱོར་ལ་གཙོ་ཆེར་མིང་ལ་འཇུག ། མིང་དང་མཐོང་བའི་ལམ་དུ་དོན།་་་་་ མཐོང་ལམ་དུ་དོན་ལ་འཇུག ། བསྒོམ་ལམ་དེ་ཉིད་གོམས་པ་དང་། ། མཐར་ཕྱིན་དོན་དེ་མཐར་ཕྱིན་པར། །
གྲུབ་པ་རྣམས་ལ་གཙོ་བོར་འཇུག ། བཞི་པ་དེ་ཡི་་་་་་དེ་ཡི་རྒྱུ་འབྲས་རྒྱུ་འབྲས་ནི། ། དགེ་བ་ཡི་ནི་མི་མཐུན་ཕྱོགས། ། དྲུག་གི་གཉེན་པོར་ཕ་རོལ་ཕྱིན། ། ཕྱིན་པ་དྲུག་ལས་འདི་ལྟ་སྟེ། ། འཁོར་བ་ལས་མི་ཐར་བའི་རྒྱུ། ། ལོངས་སྤྱོད་ཁྱིམ་ལ་ཆགས་པ་ཡི། ། གཉེན་པོར་སྦྱིན་པ་ཚུལ་ཁྲིམས་གཉིས། ། དེ་ལས་ལྡོག་རྒྱུ་གཞན་གྱིས་ནི། ། གནོད་པས་སུན་དང་དགེ་ལ་ཡུན། །
དཀའ་སྤྱད་ལ་སྐྱོའི་གཉེན་པོ་ནི། ། བཟོད་པ་དང་ནི་བརྩོན་འགྲུས་སོ། ། དེ་ཡང་ཆུད་མི་ཟ་བའི་རྒྱུ། ། རྣམ་པར་གཡེངས་དང་གཏི་མུག་གི ། གཉེན་པོར་བསམ་གཏན་དང་ཤེས་རབ། ། དེ་དག་སྔ་མ་སྔ་མ་ལ། ། བརྟེན་ནས་ཕྱི་མ་རྣམས་འབྱུང་ཞིང་། ། སྤང་བྱ་སྔ་རགས་ཕྱི་མ་ཕྲ། ། གཉེན་པོ་རིམ་བཞིན་མཆོག་ཏུ་གྱུར། ། སྦྱིན་པའི་ཕ་རོལ་ཕྱིན་པ་ནི། །
དངོས་ནོར་གཞན་ལ་ཕན་པས་སྟེར། ཚུལ་ཁྲིམས་གཞན་གྱི་དོན་དུ་ནི། ། རང་གིས་ཁ་ན་མ་ཐོ་སྤངས། ། བཟོད་པ་གཞན་གྱིས་གནོད་བྱེད་པར། ། སེམས་མི་འཁྲུགས་ཤིང་བརྩོན་འགྲུས་ནི། ། གཞན་དོན་དགེ་ལ་སྤྲོ་བའོ། ། བསམ་གཏན་རྫོགས་པའི་སངས་རྒྱས་ཀྱི། ། དོན་དུ་མཉམ་པར་འཇོག་པའོ། ། ཤེས་རབ་ཤེས་བྱའི་གནས་ལུགས་ནི།་་་་་ གནས་ལུགས་དོན་དམ་རྟོགས། །
ཇི་ལྟ་བ་བཞིན་རྟོགས་པའོ། ། དེ་དག་སྤྱི་ཡི་མཚན་ཉིད་ནི། ། དམ་པ་དག་དང་ལྡན་པ་སྟེ། ། བྱང་ཆུབ་སེམས་ལ་བརྟེན་པ་རྟེན། ། དངོས་པོ་མཐའ་དག་རབ་འཇུག་དངོས། ། སེམས་ཅན་ཕན་བདེའི་ཆེད་བྱ་བ། ། འཁོར་གསུམ་མི་རྟོག་ཡེ་ཤེས་ཀྱི། ། ཟིན་པ་ཐབས་དང་བྱང་ཆུབ་རྒྱུར། ། ཡོངས་སུ་བསྔོ་དང་སྒྲིབ་པ་གཉིས། ། བྱང་བྱེད་རྣམ་པར་དག་པ་དྲུག །
དེ་རྣམས་བསྒོམ་པ་མདོར་བསྡུས་ན། ། ཚེ་རབས་རྟག་ཏུ་རང་གཞན་གཉིས། ། སྦྱིན་སོགས་ལ་འཇུག་ཀུན་སྦྱོར་དང་། ། དད་འདོད་གཉིས་ཀྱིས་སྦྱིན་སོགས་ལ། ། དོན་གཉེར་སྐྱེས་པ་མོས་པ་དང་། ། དགེ་བའི་རོ་མྱང་རྗེས་ཡི་རང་། ། མངོན་པར་དགའ་བ་ཡིད་བྱེད་དང་། ། རྣམ་པར་མི་རྟོག་ཡེ་ཤེས་ཀྱི། ། ཟིན་པ་ཐབས་ལ་མཁས་པ་དང་། ། སངས་རྒྱས་རྣམས་ཀྱི་ཕར་ཕྱིན་དྲུག །
ཡོངས་སུ་རྫོགས་ནས་ཐུགས་བསྐྱེད་ཀྱིས། ། རྩོལ་མི་དགོས་པར་གདུལ་བྱ་ཡི། ། སྐལ་བ་བཞིན་དུ་ཕྱིན་དྲུག་གི ། གཞན་དོན་ནན་དུ་མཛད་པ་ལྟར། ། བྱ་བ་གྲུབ་པ་བསྒོམ་པ་ལྔ། ། ཕར་ཕྱིན་དྲུག་ལས་ནང་གསེས་ལ། ། སྦྱིན་པར་ཟང་ཟིང་མི་འཇིགས་ཆོས། ། ཚུལ་ཁྲིམས་ཉེས་སྡོམ་དགེ་བ་སྡུད། ། གཞན་དོན་བྱེད་གསུམ་བཟོད་པ་ལ། ། གནོད་པར་ཇི་མི་སྙམ་པ་དང་། །
སྡུག་བསྔལ་དང་ལེན་ཆོས་ལ་ནི། ། ངེས་པར་སེམས་ཏེ་ཟབ་རྒྱས་ཀྱི། ། ཆོས་ལ་མི་སྐྲག་པ་གསུམ་དང་། ། བརྩོན་འགྲུས་དགེ་བའི་ཆོས་ལ་བརྩོན། ། གོ་ཆ་ལྟ་བུར་སྦྱོར་བའི་དུས། ། དགེ་ཆོས་ལ་བརྩོན་སྤྲོ་བ་ཡི། ། སྤྲོ་བ་མི་ཉམས་གནོད་མི་འཁྲུག ། བྱང་ཆུབ་ལ་ནི་རེག་ཀྱི་བར། ། བར་མ་དོ་རུ་མི་བཏང་བར། ། མི་ཞུམ་མི་འཁྲུགས་ཆོག་མི་འཛིན། །
གསུམ་དང་བསམ་གཏན་མཐོང་ཆོས་ཀྱི། ། བདེར་གནས་མངོན་ཤེས་སོགས་ཡོན་ཏན། ། ཁྱད་པར་ཅན་ནི་མངོན་པར་སྒྲུབ། ། སེམས་ཅན་དོན་སྒྲུབ་ལ་གནས་དང་། ། མངོན་པར་སྒྲུབ་དང་བྱ་བ་བསྒྲུབ། ། གསུམ་དང་ཤེས་རབ་ལ་ཀུན་རྫོབ། ། ཤེས་པ་སྦྱོར་བ་དངོས་གཞི་ནི། ། རྣམ་པར་མི་རྟོག་པའི་རྗེས་སུ། ། ཐོབ་པའི་ཤེས་རབ་དང་བཅས་གསུམ། ། དེ་དག་གོ་རིམ་ལོངས་སྤྱོད་ལ། །
སྦྱིན་པ་་་་་་མ་ཆགས་བཏང་དང་ཉོན་མོངས་པའི། ། ཚུལ་ཁྲིམས་་་་་་སྡུག་བསྔལ་མེད་དང་སྡུག་བསྔལ་ལ། ། བཟོད་པ་་་་་་སེམས་འཁྲུག་མེད་ཅིང་ལེ་ལོ་མེད།་་་་་ བརྩོན་འགྲུས། ། དགེ་བའི་ལས་ལ་སྦྱོར་བ་དང་། ། བསམ་གཏན་་་་་་ཡེངས་པ་མེད་པར་རྩེ་གཅིག་གནས། ། ཤེས་རབ་་་་་་ཆོས་རྣམས་རབ་ཏུ་འབྱེད་པའོ། ། ཕ་རོལ་ཕྱིན་དྲུག་ཆོས་ཐམས་ཅད། ། དགེ་བའི་མཚན་ཉིད་དེ་དང་མཐུན། ། དེ་ཡི་འབྲས་བུའི་བསྡུས་ཕྱིར་རོ། །
གནས་སྐབས་འབྲས་བུ་འཕགས་པ་མཆོག ། ཀླུ་སྒྲུབ་ཞབས་ཀྱིས་ཉན་ཐོས་ལ། ། ས་བརྒྱད་ཐེག་པ་ཆེན་པོ་ཡི། ། བྱང་ཆུབ་སེམས་དཔའ་ས་བཅུར་གསུངས། ། ཐེག་ཆུང་ལམ་གྱི་སྒྲུབ་པའི་ས། ། བརྒྱད་ནི་དཀར་པོ་རྣམ་མཐོང་བའི། ། ས་ནི་ཉན་ཐོས་ཀྱི་ཚོགས་ལམ། ། གཅིག་ཏུ་དཀར་བ་ཐར་པ་ཡིན། ། དེ་མཐོང་དགེ་བ་ཡིན་པས་སོ། ། བརྒྱད་པའི་ས་ནི་ཉན་ཐོས་ཀྱི། །
དགྲ་བཅོམ་ས་ནས་བརྒྱད་པ་ཡིན།་་་་་ རྒྱུན་ཞུགས། ། མཐོང་བའི་ས་ནི་དེའི་འབྲས་གནས། ། བདེན་བཞི་མངོན་སུམ་མཐོང་བའོ། ། བསྲབས་པའི་ས་ནི་ལན་ཅིག་ཕྱིར། ། འོང་བའི་འབྲས་གནས་འདོད་ཉོན་མོངས། ། ཕལ་ཆེར་སྤོངས་པ་འདོད་ཆགས་དང་། ། བྲལ་བའི་ས་ནི་ཕྱིར་མི་འོང་། ། འབྲས་གནས་འདོད་ཆགས་བྲལ་དེའོ། ། བྱས་པ་རྟོགས་པའི་སར་གྲགས་པ། །
དགྲ་བཅོམ་བདེན་བཞི་མངོན་གྱུར་རོ། ། ཉན་ཐོས་ས་ཞེས་ལན་ཅིག་ཕྱིར། ། འོང་དང་མི་འོང་དགྲ་བཅོམ་པ། ། འབྲས་བུ་ཞུགས་པ་གསུམ་ལ་གྲགས། ། རང་རྒྱལ་ས་ནི་སྔར་བཤད་པའི། ། བྱང་ཕྱོགས་སུམ་ཅུ་རྩ་བདུན་དག ། རང་ཉིད་གཅིག་པུ་སངས་རྒྱས་པ། ། འདོད་པའི་སེམས་བསྐྱེད་བསྐལ་ཆེན་བརྒྱར། ། གོམས་བྱས་སྐྱེ་བའི་ཐ་མ་ལ། ། སངས་རྒྱས་མེད་པའི་འཇིགས་རྟེན་དུ། །
སློབ་དཔོན་གཞན་ལ་མ་ལྟོས་པར། ། རང་ཉིད་གཅིག་པུ་བྱང་ཆུབ་ནི། ། ཐོབ་གྱུར་བསེ་རུ་ལྟར་གྲགས་པ། ། ཡོན་ཏན་ཕྲིན་ལས་ཁྱད་པར་འཕགས། ། ཚོགས་སྤྱོད་ཞེས་པ་མང་པོ་དང་། ། ལྷན་ཅིག་ཞུགས་པ་གཉིས་སུ་ཡོད། ། དེ་དག་ལ་ཡང་དང་པོ་གཉིས། ། འཇིག་རྟེན་པ་དང་ལྷག་མ་དྲུག ། འཇིག་རྟེན་འདས་པའི་ས་རུ་བཤད། ། འདིར་བསྟན་ས་རྣམས་བྱང་སེམས་ཀྱི། །
རྒྱུད་ལ་ཡོད་པའི་ཐེག་དམན་གྱིས། ། རྟོག་རིག་ཡིན་ཞེས་ཐམས་ཅད་མཁྱེན། ། བསོད་ནམས་སེང་གེའི་དགོངས་པའོ། ། དེ་རབ་དབྱེ་བ་་་་་་ལྔ་པ་དེ་རབ་དབྱེ་བ་ནི། ། ཐེག་པ་ཆེན་པོའི་འབྲས་བུ་ནི། ། ས་བཅུའི་དབྱེ་བ་འདི་དག་ལ། ། ཤེས་བྱ་ཆོས་དབྱིངས་ས་བཅུ་ལ། ། སྒྲིབ་བྱེད་མ་རིག་ས་བཅུ་ཡོད། ། དེ་ཡི་གཉེན་པོར་བྱང་སེམས་ལ། ། ས་བཅུར་བཞག་ཅིང་རྗེས་ཐོབ་ཏུ། །
ཆོས་དབྱིངས་ཀུན་དུ་འགྲོ་ལ་སོགས། ། ངེས་པ་འདྲེན་ཕྱིར་མཉམ་བཞག་ཏུ། ། དབྱིངས་བཅུ་བསྒོམ་པའི་ཚུལ་གྱིས་ནི། ། འཇུག་སྟེ་དང་པོའི་ས་ཡིས་ནི། ། རྗེས་ཐོབ་ཆོས་དབྱིངས་སྟོང་པ་ཆེ། ། དབྱིངས་ལ་རིམ་གྱིས་འཇུག་པ་་་་་་ཀུན་འགྲོའི་ཚུལ་དུ་རྟོགས་པ་ཡིས། ། དེ་དོན་མཉམ་པར་བཞག་ཅིང་དབྱིངས། ། བསྒོམ་མོ་དེ་བཞིན་དུ་རིམ་བཞིན། ། གཉིས་པ་ཆོས་ཀྱི་དབྱིངས་ཀྱི་མཆོག ། རང་བཞིན་འོད་གསལ་དོན་དུ་རྟོགས། །
གསུམ་པ་ཆོས་དབྱིངས་རྟོགས་པ་ཡི། ། རྒྱུ་མཐུན་གསུང་རབ་ལ་ཐོས་པ། ། དོན་དུ་གཉེར་བྱའི་མཆོག་ཅན་རྟོགས། ། བཞི་པ་ཆོས་ཀྱི་དབྱིངས་ལ་ནི། ། བདག་དང་བདག་གིར་བ་ལ་སོགས། ། གང་ཡང་འཛིན་མེད་དོན་དུ་རྟོགས། ། ལྔ་པ་བདག་དང་གཞན་རྒྱུད་ཀྱི། ། ཆོས་དབྱིངས་ཐ་དད་མེད་དོན་རྟོགས། ། དྲུག་པ་སེམས་ཀྱི་རང་བཞིན་དུ། ། གྱུར་པའི་ཀུན་ནས་ཉོན་མོངས་དང་། །
དེ་ཉིད་སྤངས་པའི་རྣམ་པར་དག ། ཡོད་པ་མ་ཡིན་དོན་དུ་རྟོགས། ། བདུན་པ་ཆོས་དབྱིངས་ལ་མཚན་མ། ། སྣ་ཚོགས་ཐ་དད་མེད་དོན་རྟོགས། ། བརྒྱད་པ་ཆོས་དབྱིངས་རང་བཞིན་གྱི། ། དག་པས་མཚན་མ་དང་བྲལ་བ། ། བྲི་བ་མེད་ཅིང་མཚན་མ་ནི། ། འཕེལ་བ་མེད་པའི་དོན་དུ་རྟོགས། ། བརྒྱད་པ་དགུ་པ་བཅུ་པ་རྣམས། ། དབྱིངས་ལ་དབང་བའི་རྣམ་པ་བཞིའི། །
གནས་སུ་རྟོགས་ཏེ་བརྒྱད་པ་ནི། ། ལྷུན་གྱིས་གྲུབ་པར་མཚན་བྲལ་དབྱིངས། ། མི་རྟོག་ཡེ་ཤེས་ལ་དབང་གནས། ། ཇི་ལྟར་བཞེད་བཞིན་སངས་རྒྱས་ཀྱི། ། ཞིང་འཁོར་སྟོན་པའི་མཐུ་བརྙེས་པས། ། དབྱིངས་ཞིང་དག་པར་དབང་་་་་་བའི་གནས་་་་་་པ་རྟོགས། ། དགུ་པ་ཆོས་དོན་ཚིག་སྤོངས་པར། ། ཡང་དག་རིག་བཞིར་དབང་ཐོབ་དབྱིངས། ། ཡེ་ཤེས་དབང་བའི་གནས་སུ་རྟོགས། ། བཅུ་པ་བཞེད་བཞིན་སྤྲུལ་ཚོགས་ཀྱི། །
སེམས་ཅན་དག་གི་དོན་མཛད་དབྱིངས། ། དེ་བཞིན་གཤེགས་པའི་ཕྲིན་ལས་ལ། ། དབང་བའི་གནས་སུ་རྟོགས་པའོ། ། དེ་ལྟར་ཤེས་བྱའི་དབྱིངས་རྣམ་བཅུར། ། མི་མཐུན་ཕྱོགས་རྣམས་ཉན་ཐོས་ཀྱི། ། སྤང་བྱ་ཉོན་མོངས་ཅན་མིན་ཡང་། ། བྱང་ཆུབ་སེམས་དཔས་སྤང་བྱ་ཡི། ། ཉོན་མོངས་ཅན་གྱི་མ་རིག་བཅུ། ། དེ་ཡི་གཉེན་པོར་ས་བཅུ་ཡི། ། རྣམ་པར་བཞག་སྟེ་ཉན་ཐོས་ཀྱི། །
གཉེན་པོའི་ས་འདིར་མི་འཇུག་དང་། ། དམན་པའི་མྱ་འདས་སྒྲིབ་བྱེད་གེགས། ། མི་བྱེད་ཕྱིར་ན་སྤང་བྱ་མིན། ། བྱང་ཆུབ་སེམས་དཔས་དེ་སྤང་བྱ། ། ཡིན་ཏེ་དེས་ནི་མི་གནས་པའི། ། མྱང་འདས་ཐོབ་པའི་གེགས་བྱེད་པས། ། སྤངས་དགོས་ཕྱིར་ན་དེའི་གཉེན་པོར། ། ས་བཅུར་ཡེ་ཤེས་བཅུ་འབྱུང་ངོ་། ། དང་པོ་རབ་ཏུ་དགའ་ཞེས་པའི། ། རྒྱུ་མཚན་སྦྱིན་པའི་ཕ་རོལ་ཏུ། །
ཕྱིན་པ་རྫོགས་ནས་སྔར་མ་མཐོང་། ། ཆོས་དབྱིངས་མངོན་སུམ་མཐོང་བ་དང་། ། བདག་གཞན་དོན་གཉིས་ཕུན་སུམ་ཚོགས། ། བྱེད་པར་ནུས་པའི་དགའ་བ་ནི། ། སྐྱེས་པས་རབ་ཏུ་དགའ་ཞེས་བྱ། ། གཉིས་པ་ཚུལ་ཁྲིམས་ཕ་རོལ་ཕྱིན། ། རྫོགས་པས་ཚུལ་ཁྲིམས་ངན་པའི་ལས། ། རྨི་ལམ་དུ་ཡང་མི་བྱེད་ཅིང་། ། ཐེག་པ་གཞན་ལ་སྩོལ་བའི་དྲི། ། མེད་པས་དྲི་མ་མེད་པའོ། །
གསུམ་པ་བཟོད་པའི་ཕ་རོལ་ཕྱིན། ། རྫོགས་པས་ལུས་དང་སྲོག་ལ་ཡང་། ། མི་ལྟ་སྡེ་སྣོད་རྣམས་ལ་ནི། ། ཐོས་པ་བྱས་པའི་སྒོ་ནས་ནི། ། བདག་དང་གཞན་གྱིས་མ་ཤེས་སེལ། ། ཤེས་རབ་བསྐྱེད་པས་འོད་བྱེད་གྲགས། ། བཞི་པ་བརྩོན་འགྲུས་ཕ་རོལ་ཕྱིན། ། རྫོགས་ནས་བྱང་ཆུབ་ཕྱོགས་ཀྱི་ཆོས། ། བསྒོམ་པས་ཡེ་ཤེས་མི་སྐྱེ་སྟེ། ། ཉོན་མོངས་པ་དང་ཤེས་བྱ་ཡི། །
སྒྲིབ་པའི་བུད་ཤིང་བསྲེགས་པས་ན། ། འོད་འཕྲོ་བ་ཅན་ཞེས་སུ་གྲགས། ། ལྔ་པ་བསམ་གཏན་ཕ་རོལ་ཕྱིན། ། རྫོགས་ནས་རྣམ་པར་མི་རྟོག་པའི། ། རྣམ་པར་མི་རྟོག་པའི་ཡེ་ཤེས་ཏིང་འཛིན་ལས་ཀྱང་མི་ཉམས། སེམས་ཅན་དོན་བྱེད་ཡང་རྒྱུན་མི་གཅོད་པ་གཉིས་ཤིན་ཏུ་དཀའ་བ་མགོ་མཉམ་དུ་གཅོད་་་་་་ཡེ་ཤེས་ཏིང་ངེ་འཛིན་ལས་ཀྱང་། ། མི་ཉམས་སེམས་ཅན་དོན་བྱེད་ཡང་། ། རྒྱུན་མི་གཅོད་གཉིས་ཤིན་ཏུ་དཀའ། ། མགོ་མཉམ་གཅོད་པས་སྦྱངས་དཀར་གྲགས། ། དྲུག་པ་ཤེས་རབ་ཕ་རོལ་ཕྱིན། །
རྫོགས་ནུས་རྟེན་ཅིང་འབྲེལ་འབྱུང་བར། ། སྐྱེ་འགགས་མེད་པ་མངོན་གྱུར་པས། ། མངོན་དུ་གྱུར་ཞེས་ཡོངས་སུ་གྲགས། ། བདུན་པ་ཐབས་ཀྱི་ཕ་རོལ་ཕྱིན། ། རྫོགས་ནས་རྣམ་པར་མི་རྟོག་པ། ། བསྒྲོད་པ་གཅིག་པ་ས་བརྒྱད་དང་། ། འབད་དང་རྩོལ་བའི་འཇུག་པ་ནི། ། མཐར་ཕྱིན་མཚན་མ་དང་བྲལ་བའི། ། བདུན་པ་རིང་དུ་སོང་ཞེས་གྲགས། ། བརྒྱད་པ་སྟོབས་ཀྱི་ཕ་རོལ་ཕྱིན། །
རྫོགས་ནས་མཚན་མ་མེད་པ་རུ། ། ལྷུན་གྱིས་གྲུབ་སྟེ་ཡེ་ཤེས་ཀྱི། ། སྟོབས་ཀྱིས་མཚན་མ་ཡོད་མེད་ཀྱི། ། རྩོལ་བའི་འདུ་ཤེས་ཟིལ་གནོན་པས། ། བརྒྱད་པ་མི་གཡོ་བ་ཞེས་གྲགས། ། དགུ་པ་སྨོན་ལམ་ཕ་རོལ་ཕྱིན། ། རྫོགས་ནུས་ཆོས་དོན་ངེས་ཚིག་དང་། ། སྤོབས་པ་སོ་སོ་ཡང་དག་རིག ། བཞི་དང་ལྡན་པས་ས་དགུ་པ། ། ལེགས་པའི་བློ་གྲོས་ཞེས་བྱའོ། །
བཅུ་པ་ཡེ་ཤེས་ཕ་རོལ་ཕྱིན། ། རྫོགས་ནས་ཡེ་ཤེས་ཐུགས་རྗེ་ཡི། ། སྤྲིན་ལས་ཆོས་ཀྱི་ཆར་ཕབ་ནས། ། སེམས་ཅན་ཞིང་ལ་དགེ་བ་ཡི། ། ལོ་ཏོག་བསྐྱེད་ཅིང་སྤེལ་བས་ན། ། ཆོས་ཀྱི་སྤྲིན་ཞེས་ཡོངས་སུ་གྲགས། ། འདི་དག་ཇི་ལྟར་བསྒོམ་ཚུལ་ནི། ། དང་པོའི་ས་ནས་བཅུ་ཡི་བར། ། ཞི་ལྷག་རྣམ་པ་ལྔས་བསྒོམས་ཏེ། ། དེ་ཡང་ས་ནི་དང་པོ་དང་། །
ལྷག་མ་རྣམས་ཀྱི་རྟོགས་བྱ་ཡི། ། ཆོས་དབྱིངས་འདྲེས་པར་བསྒོམ་པ་དང་། ། དེ་ཡང་ཀེང་རུས་ལ་སོགས་པ། ། མཚན་མ་མེད་པར་བསྒོམས་པ་དང་། འབད་དང་རྩོལ་བར་མ་ལྟོས་པ། ། ལྷུན་གྱིས་གྲུབ་པར་བསྒོམ་པ་དང་། ། མཆོག་དང་མཆོག་མིན་གཉིས་འཛིན་མེད། ། མཆོག་ཏུ་འབར་བར་བསྒོམ་པ་དང་། ། དང་པོའི་ས་ལ་བསྒོམ་ཙམ་གྱིས། ། ཆོག་པར་འཛིན་པ་མ་ཡིན་པ། །
རྣམ་གྲོལ་གོ་འཕང་ཁྱད་པར་ཅན། ། མངོན་དུ་གྱུར་པར་བསྒོམ་པའོ། ། མདོར་ན་ས་བཅུ་པོ་རྣམས་སུ། ། ཕ་རོལ་ཕྱིན་བཅུ་བསྒོམ་དགོས་ཏེ། ། ས་ནི་དང་པོར་སྦྱིན་པ་ཡི། ། ཕ་རོལ་ཕྱིན་ལ་ལོང་སྤྱོད་ནས། ། བཅུ་པ་ཡེ་ཤེས་ཕར་ཕྱིན་ལ། ། ལྷག་པར་ལོངས་སྤྱོད་དགོས་པ་ཡིན། ། གཞན་ཡང་ས་ནི་ཕྱི་མ་བཞིར།་་་་་ མདོ་སྡེ་རྒྱན་ལས་བཤད་པ་གོང་དུ་ཚང་མ་སོང་།
ཚིག་རིས་སྔ་ཕྱི་མི་འདྲ་བའི་དགོངས་རྒྱན་ལྟར། ། ཤེས་རབ་ཕར་ཕྱིན་རྗེས་ཐོབ་ཞིང་། ། ཕྱིན་དྲུག་དགེ་རྩ་བསགས་པ་རྣམས། ། སེམས་ཅན་ཀུན་ཏུ་ཐུན་མོང་བྱ། ། བྱང་ཆུབ་ཆེན་པོར་བསྔོ་བ་ཐབས། ། སླར་ཡང་སྣ་ཚོགས་སྨོན་ལམ་ནི། ། མངོན་དུ་སྒྲུབ་པ་སྨོན་ལམ་དང་། ། སོ་སོར་རྟོགས་པའི་ཤེས་རབ་ཀྱིས། ། བསྒོམ་པའི་མཐུ་ལས་ཕར་ཕྱིན་གྱི། ། དེ་རྒྱུན་མི་གཅོད་པ་ནི་སྟོབས། །
ཕྱིན་དྲུག་ཉིད་ཀྱི་ཡེ་ཤེས་ལ། ། ལོངས་སྤྱོད་གདུལ་བྱར་དེ་དོན་བཤད། ། སེམས་ཅན་སྨིན་བྱེད་ཡེ་ཤེས་སོ། ། ས་རྣམས་ཐོབ་ཚུལ་རྣམ་པ་བཞི། ། ཆོས་རྣམས་ལ་མོས་གཙོར་སྤྱོད་པའི། ། འཇུག་པ་མོས་པས་ཐོབ་པ་དང་། ། ཆོས་སྤྱོད་བཅུ་ཡི་ཚུལ་རྣམས་ལ། ། ཇི་འདོད་བཞིན་གནས་སྤྱོད་པས་ཐོབ། ། དང་པོའི་ས་ཡི་ཆོས་ཀྱི་དབྱིངས། ། མངོན་སུམ་ཤེས་སོགས་་་་་་པ་རྣམས་རྟོགས་པས་ཐོབ། །
བསྒོམ་པ་མཐར་ཕྱིན་རྣམ་གྲོལ་མཆོག ། འབད་མེད་ལྷུན་གྲུབ་གྲུབ་པས་ཐོབ ། བྱང་ཆུབ་སེམས་དཔའ་མོས་པ་རུ། ། སྤྱོད་པའི་སྐབས་སུ་བསྐལ་པ་ནི། ། གྲངས་མེད་གཅིག་དང་ས་དང་པོ། ། ཟིན་ནས་བདུན་པའི་བར་དག་ལ། ། གྲངས་མེད་གཅིག་དང་དག་པ་ཡི། ། ས་གསུམ་གྱི་ནི་གནས་སྐབས་སུ། ། གྲངས་མེད་གཅིག་སྟེ་གསུམ་གྱིས་རྫོགས། ། བསླབ་པ་གསུམ་་་་་་དྲུག་པ་བསླབ་པ་གསུམ་པོ་ལ། །
སློབ་པའི་ཚུལ་ནི་ཚུལ་ཁྲིམས་ཀྱི། ། བསླབ་པར་སྒོ་གསུམ་གཞན་གནོད་ལས། ། ལྡོག་ཅིང་ཡོན་ཏན་ཆོས་ཐམས་ཅད། ། ཐོབ་པའི་ཕྱིར་དུ་དགེ་བ་ཡི། ། ཆོས་རྣམས་ལ་ནི་འབད་པར་བྱ། ། སེམས་ཅན་ཡལ་བར་མི་འདོར་ཞིང་། ། དེ་དག་བསམ་པ་ཡོངས་བསྐང་བའི། ། སྦྱོར་བར་རྟག་ཏུ་གནས་པར་བྱ། ། ཉན་ཐོས་རྣམས་ལ་ཕྱི་མ་གཉིས། ། མེད་ཅིང་རང་དོན་ཀུན་སློང་གི །
ཅུང་ཟད་འབྲས་སྨིན་བྱང་སེམས་ལ། ། ཀུན་སློང་གཞན་ཕན་ཉེས་སྤྱོད་སྡོམ། ། ཐུན་མིན་དགེ་བ་ཆོས་སྡུད་དང་། ། གཞན་དོན་བྱེད་པས་ཡོན་ཏན་ཚོགས། ། རྒྱ་ཆེར་ཟབ་པས་ཁྱད་པར་འཕགས། ། མདོར་ན་སྒོ་གསུམ་གཞན་གནོད་ལྡོག ། ཡོན་ཏན་ཐོབ་ཕྱིར་དགེ་ཆོས་སྒྲུབ། ། རྟག་ཏུ་སེམས་ཅན་དོན་བྱའོ། ། ཏིང་ངེ་འཛིན་གྱི་བསླབ་པ་ལས། ། མཚན་ཉིད་དམིགས་་་་་་བདེན་བཞི་བྱང་ཕྱོགས་སོགས་ཀྱི་པར་ཡིད་རྩེ་གཅིག །
མཉམ་པར་འཇོག་ཅིང་རང་བཞིན་ནི། ། དམིགས་པ་ཉན་ཐོས་ལས་ཁྱད་འཕགས། ། བྱང་སེམས་ཐེག་ཆེན་ཆོས་ལ་དམིགས། ། སྣ་ཚོགས་ཞེས་པ་ཏིང་ངེ་འཛིན། ། གང་ལ་མཉམ་པར་བཞག་ཞེ་་་་་་ཐེག་ཆེན་ལ་ན། ། མཐའ་དག་་་་་་ཆོས་ཐམས་ཅད་ཀྱི་གནས་ལུགས་སྣང་བའི་ཏིང་འཛིན་དང་། ། བསོད་ནམས་བསགས་པའི་ཏིང་འཛིན་དང་། ། འཇིག་རྟེན་པ་ཡི་རྒྱལ་པོ་བཞིན། ། ཏིང་ངེ་འཛིན་རྣམས་ཀྱི་བདག་པོ། ། ཡིན་པས་ཏིང་འཛིན་བཟང་སྐྱོང་དང་། །
དམག་དཔོན་བཞིན་དུ་བདུད་འཇོམས་པར། ། དཔའ་བས་དཔའ་བར་འགྲོ་བ་ཡི། ། ཏིང་ངེ་འཛིན་ལ་སོགས་པའོ། ། ཆོས་རྣམས་ཐམས་ཅད་དབྱིངས་གཅིག་ཏུ། ། འདྲེས་པར་དམིགས་པའི་ཤེས་རབ་ཀྱིས། ། ཁྱིའུ་ཁྱིའུ་་་་་་ཇི་ལྟར་རྣ་བར་ཆུ་ཞུགས་པ་ཆུ་འདྲེན་པའི་དཔེའང་བཤད་དབྱུང་བ་ཡི། ། ཚུལ་གྱིས་ཀུན་གཞི་ལ་ཡོད་པའི། ། གནས་ངན་ལེན་པ་ཕྲ་རགས་ཀུན། ། རྟོགས་པའི་ཏིང་འཛིན་ཕྲ་མོས་ཀྱང་། ། འབྱིན་པར་ནུས་པའི་གཉེན་པོའོ། །
ཏིང་འཛིན་ནུས་པས་བསམ་གཏན་ལས། ། མ་ཉམས་བཞིན་དུ་ཇི་འདོད་པའི། ། སྐྱེ་བ་བཟུང་ནས་སེམས་ཅན་གྱི། ། དོན་བྱེད་ལས་སུ་རུང་ཉིད་དོ། ། ཏིང་འཛིན་མཐུ་ཡིས་འཇིག་རྟེན་ཁམས། ། ཀུན་ཏུ་ཐོགས་པ་མེད་པ་ཡི། ། མངོན་པར་ཤེས་པ་བསྒྲུབ་པ་སྟེ། ། འཇིག་རྟེན་ཁམས་གཡོ་བྱེད་པ་དང་། ། འབར་བར་བྱེད་དང་ཁྱབ་པར་བྱེད། ། སངས་རྒྱས་སྐུ་སོགས་སྟོན་པ་དང་། །
དངོས་པོ་ཕལ་པ་གསེར་སོགས་བསྒྱུར། ། འཇིག་རྟེན་མཐའ་ཡས་འགྲོ་འོང་བྱེད། ། སྟོང་གསུམ་ཕྲ་རབ་རྡུལ་གཅིག་སྡུད། ། རྡུལ་གཅིག་གིས་ནི་འཇིག་རྟེན་ཁམས། ། ཁྱབ་དང་རྒྱས་པར་བྱེད་པ་དང་། ། གདུལ་བྱའི་བསམ་པ་དང་མཐུན་པའི། ། ལུས་ནི་ཐམས་ཅད་ལ་འཇུག་ཅིང་། ། སྟོན་དང་གདུལ་བྱའི་ཞིང་དུ་བགྲོད། ། སྣང་དང་མི་སྣང་བྱེད་པ་དང་། ། བརྒྱ་བྱིན་སོགས་ཀྱིས་གཟུགས་བསྒྱུར་བ། །
དབང་བྱེད་གཞན་གྱི་རྫུ་འཕྲུལ་ནི། ། ཟིལ་གྱིས་ནོན་དང་གདུལ་བྱ་ལ། ། གང་ལའང་མི་འཇིགས་པའི་་་་་་སྤོབས་པ་དྲན་པ་བདེ་བ་སྦྱིན། ། ཕོ་ཉ་ལྟ་བུའི་འོད་ཟེར་བཏང་། ། དཀའ་བ་སྤྱོད་པ་མངོན་པར་སྒྲུབ། ། ཕར་ཕྱིན་བསྒོམ་དང་སེམས་ཅན་སྨིན། ། སངས་རྒྱས་ཀྱི་ནི་ཞིང་སྦྱང་དང་། ། སངས་རྒྱས་ཆོས་ཀུན་བསྒྲུབ་པའི་ཕྱིར། ། ཏིང་ངེ་འཛིན་ནི་རྣམས་ཀྱི་ལས། ། རབ་ཏུ་དབྱེ་བ་ལྟ་བར་བྱ། །
མདོར་ན་ཡོན་ཏན་དེ་དག་ཀུན། ། ཐོབ་ཕྱིར་འཇིག་རྟེན་འཇིག་རྟེན་ལས། ། འདས་པའི་ཏིང་འཛིན་བསམ་གཟུགས་དང་། ། འགོག་སྙོམས་དང་བཅས་དམིགས་ཡུལ་ལ། ། སེམས་གཏད་པ་དང་དམིགས་པ་མེད། ། བསྒོམ་བྱ་སྒོམ་བྱེད་ལས་གྲོལ་བ། ། མི་སྡུག་པ་བསྒོམ་་་་་་ཐེག་པ་འོག་མས་ཀེང་རུས་སོགས་སྤོང་བ་ཡི། ། ཏིང་ངེ་འཛིན་གྱི་མངོན་ཤེས་དང་། ། རྫུ་འཕྲུལ་འཇིག་རྟེན་ལས་འདས་པའི། ། ཡེ་ཤེས་ལ་སོགས་སྒྲུབ་པ་ཡི། །
ཏིང་ངེ་འཛིན་ལ་སྤྱོད་པའོ། ། ཤེས་རབ་བསླབ་པའི་མཚན་ཉིད་ནི། ། ཆོས་རབ་རྣམ་པར་འབྱེད་པའི་བློ། ། དེ་ཡི་རང་བཞིན་ངོ་བོ་ནི། ། གཟུགས་ལ་སོགས་པ་ཅི་ཡང་ནི། ། ཡིད་ལ་མི་བྱེད་སྤོང་ཙམ་གྱིས། ། མི་རྟོག་ཡེ་ཤེས་མ་ཡིན་ཏེ། ། གཉིད་ནི་མཐུག་པོ་ལོག་པའི་སྐབས། ། སེམས་དང་སེམས་བྱུང་མ་ངེས་དང་། རྟོགས་སྤྱོད་ཞེན་བྲལ་ཙམ་གྱིས་ཀྱང་། །
མ་ཡིན་བསམ་གཏན་གཉིས་པ་ཡན། ། སེམས་དང་སེམས་བྱུང་མ་ངེས་དང་། ། ཡིད་ཤེས་འཁོར་གྱི་ཚོར་འདུ་གཉིས། ། བཀག་པ་ཙམ་གྱིས་མ་ཡིན་ཏེ། ། འགོག་སྙོམས་ཀྱིས་ཀྱང་མ་ངེས་དང་། ། གཟུགས་སོགས་འཛིན་རྟོག་ངོ་བོ་ནི། ། སྤོང་ཙམ་གྱིས་མིན་དེའི་རྣམ་པ། ། སྔོན་པོ་ལ་སོགས་མ་ངེས་དང་། ། འདི་ནི་ཆོས་རྣམས་ཐམས་ཅད་ཀྱི། ། དེ་ཁོ་ན་ཉིད་ཡིན་སྙམ་དུ། །
ལྟ་བུར་འཛིན་པའི་འཛིན་སྟངས་ཀྱི། ། ཤེས་པ་དེ་ཡང་མི་རྟོག་པའི། ། ཡེ་ཤེས་མ་ཡིན་སྟོན་པ་དང་། ། རྣམ་པ་ལྔ་པོ་དེ་སྤངས་ནས། ། མཚན་མ་གང་ཡང་ཡིད་མི་བྱེད། ། དེ་བཞིན་ཉིད་ནི་གསལ་བར་སྣང་། ། འཛིན་པ་མེད་པར་འཇོག་པ་ནི། ། རྣམ་པར་མི་རྟོག་ཡེ་ཤེས་སོ། ། གནས་ནི་གཟུགས་ལ་སོགས་མཚན་མ། ། ཡིད་ལ་བྱེད་པའི་སེམས་མ་ཡིན། །
དེ་བཞིན་ཉིད་་་་་་དབྱིངས་ལ་སྣང་བ་ཡི། ། སེམས་ཉིད་ཡེ་ཤེས་དེ་ཡི་གནས། ། མཚན་མ་ཡིད་བྱེད་ཡེ་ཤེས་ཀྱི། ། གནས་ནི་མ་ཡིན་ཡེ་ཤེས་དེ། ། གཟུགས་སོགས་དོན་ལ་མི་སེམས་སོ། ། སེམས་མེད་བེམ་པོའང་དེ་ཡི་གནས། ། མ་ཡིན་ཡེ་ཤེས་དེ་ཉིད་ནི། ། སེམས་ཀྱིས་འཕེན་པའི་གནས་སྐབས་ལས། ། སེམས་ཀྱི་རྒྱུ་ལས་བྱུང་བའི་ཕྱིར། ། རྣམ་པར་རྟོག་པ་མེད་པའི་གནས། །
སེམས་མིན་པ་ཡི་སེམས་ཉིད་དེ། ། དོན་ལ་མི་སེམས་རྒྱུས་བྱུང་ཕྱིར། ། གཞི་ནི་ཐེག་པ་ཆེན་པོ་ཡི། ། སྡེ་སྣོད་ཐོས་པའི་བག་ཆགས་ལ། ། ཡིད་ཀྱིས་བརྗོད་པ་དང་བཅས་ཏེ། ། ཡེ་ཤེས་སྣང་བའི་དོན་ཚུལ་བཞིན། ། ཡིད་ལ་བྱེད་པ་གཞིའམ་རྒྱུ། ། དམིགས་པ་ཀུན་བརྟགས་དང་བྲལ་བས། ། བསམ་བརྗོད་ལས་འདས་པའི་བརྗོད་མེད་་་་་་བརྗོད་དུ་མེད་པའི་ཆོས་རྣམས་དང་། ། གཉིས་ཀ་་་་་བདག་མེད་དེ་བཞིན་ཉིད་ལ་དམིགས། །
དེ་ཡང་གཞན་དབང་ལ་དམིགས་པ། ། མ་ཡིན་དངོས་སུ་དམིགས་པ་མེད། ། མི་རྟོག་པ་ཡི་ཡེ་ཤེས་ཡིན། ། མཚན་གཞི་མི་རྙེད་པ་ཡིན་ཏེ། ། དེ་བཞིན་ཇི་ལྟ་བ་ཉིད་དང་། ། ཇི་སྙེད་གཞན་དག་བརྗོད་པ་བྲལ། ། དེ་ཡི་ཆོས་ཉིད་ལ་དམིགས་ཕྱིར། ། དེ་ཡང་ཤེས་པ་མ་ཡིན་ན། ། ཡེ་ཤེས་སུ་འགལ་དེ་ཡིན་ན། ། རྟོག་པར་གྱུར་རོ་ཞེ་ན་ནི། །
ཤེས་པ་ཡིན་ཏེ་དེ་ཁོ་ན། ། ཉིད་ནི་ཤེས་པའི་རིག་པ་ཡིན། ། འོན་ཀྱང་རྣམ་རྟོག་མ་ཡིན་ཏེ། ། འདིའོ་སྙམ་པའི་འཛིན་སྟངས་བྲལ། ། དེས་ན་ཤེས་བྱ་ཆོས་དབྱིངས་དང་། ། དེ་ཤེས་ཤེས་པ་ཁྱད་མེད་དེ། ། དབྱེར་མེད་མི་རྟོག་ཡེ་ཤེས་ཡིན། ། རྣམ་པར་ཤེས་པར་བྱ་བ་ཡི། ། དམིགས་པའི་ཆོས་རྣམས་ཀྱི་ནི་དབྱིངས། ། སྤྲོས་པའི་མཚན་མ་མེད་རྟོགས་པའི། །
འཛིན་སྟངས་གང་ཡིན་པ་དེའི། ། རྣམ་པར་མི་རྟོག་རྣམ་པ་ནི། ། ཤེས་བྱ་དམིགས་པ་དེ་ཉིད་ལ། ། མཚན་མ་མེད་གང་དེ་ཡིན་གསུང་། ། མདོར་ན་མཚན་མ་རྣམ་པར་རྟོག ། ཐམས་ཅད་སྤངས་ཏེ་རྟོགས་མེད་པར། ། རང་བཞིན་ལྷུན་གྱིས་གྲུབ་པ་དང་། ། རྗེས་ཐོབ་སྒྱུ་མ་ལྟར་སྤྱོད་པ། །

ཤེས་རབ་ཀྱི་ནི་བསླབ་པའོ། ། དེ་འབྲས་སྤང་བ་་་་་་བདུན་པ་སྤང་བ་ཕུན་ཚོགས་ནི། ། དེ་ལྟར་བསྟན་པའི་ལམ་གོམས་པས། ། ལས་ཉོན་སྒྲིབ་པ་རྣམས་སྤངས་ཏེ། ། མི་གནས་མྱ་ངན་ལས་འདས་ཐོབ། ། དེ་ནི་ཐོས་པའི་བག་ཆགས་གོམས། ། ཉོན་མོངས་ཐམས་ཅད་སྤངས་པ་ཡིས། ། མ་དག་གཞན་དབང་མཚན་མ་ཀུན། ། འགགས་པས་འཁོར་བར་མི་གནས་ལ། ། ཤེས་སྒྲིབ་སྤངས་པས་རྣམ་པར་བྱང་།་་་་་ སྒྲིབ་པ་ཐམས་ཅད། །
ཤིན་ཏུ་རྣམ་དག་དེ་ཁོ་ན། ། ཉིད་དུ་སྣང་བས་ཡང་དག་པའི། ། གཞན་དབང་གནས་འགྱུར་མ་འགགས་པས། ། མྱ་ངན་འདས་པའི་མཐའ་མནན་ཏེ། ། སྙིང་རྗེས་སེམས་ཅན་དོན་ལ་གནས། ། འཁོར་འདས་གཉིས་སུ་མེད་པ་ཡི། ། དོན་ནི་མངོན་དུ་གྱུར་པའོ། ། བརྒྱད་པ་་་་་་ཡེ་ཤེས་ཕུན་ཚོགས་ཡེ་ཤེས་ཕུན་ཚོགས་ནི། ། རྫོགས་སངས་རྒྱས་ཀྱི་འབྲས་བུ་སྟེ། ། ཡེ་ཤེས་ཕུན་སུམ་ཚོགས་པ་ཡི། །
ཁྱད་པར་ལ་ནི་སྐུ་གསུམ་སྟེ།་་་་་ སྐུ་གསུམ་དང་ནི་ཡན་ལག་ལྔ། ། མ་འདྲེས་ལ་སོགས་ཡོན་ཏན་ནོ། ། ཞེས་པའི་དོན་རིམ་པར་སྟོན་པ་ལ། ། རྣལ་འབྱོར་སྤྱོད་པ་སེམས་ཙམ་པར། ། གཟུང་བ་འཛིན་པ་གཉིས་མེད་པའི། ། ཤེས་པར་རང་རིག་རང་གསལ་བ། ། ཆོས་ཀྱི་སྐུ་སྟེ་དོན་མ་བཞེད།་་་་་ སེམས་ཙམ་པར་སྐུ་གསུམ་གྱི་རྣམ་བཞག་མཛད་པའི་ཆོས་སྐུ ། ལོངས་སྐུའི་གནས་ཀྱི་ངེས་པ་ནི།་་་་་
ལོངས་སྐུ་ངེས་པ་ལྔ་ལྡན་དུ་བཞེད་པའི་དང་པོ་གནས་ངེས་པ། ། འོག་མིན་སྟུག་པོ་བཀོད་པ་ཉིད། ། དུས་ཀྱི་ངེས་པ་་་་་་གཉིས་པ་དུས་ངེས་པ་འཁོར་བ་ནི། ། ཇི་སྲིད་མ་སྟོང་བར་དུ་བཞུགས། ། ངོ་བོའི་ངེས་པ་་་་་་གསུམ་པ་ངོ་བོའི་ངེས་པ་མཚན་དཔེས་སྤྲས། ། འཁོར་གྱི་ངེས་པ་་་་་་བཞི་པ་འཁོར་ངེས་པ་ས་བཅུ་པའི། ། བྱང་ཆུབ་སེམས་དཔའ་ཁོ་ནས་བསྐོར། ། ཆོས་ཀྱི་ངེས་པ་་་་་་ལྔ་པ་ཆོས་ངེས་པ་ཐེག་ཆེན་གྱི། ། ཆོས་ནི་ཤ་སྟག་ལ་ལོངས་སྤྱོད། ། དེ་ལྟར་ལོངས་སྐུ་བཞུགས་པའི་གནས། །
འོག་མིན་སྟུག་པོ་བཀོད་པ་དེ། ། གཟུགས་ཁམས་ནང་གི་འོག་མིན་མིན། ། དེ་ཉིད་ཇི་ལྟར་ཡོད་ཞེ་ན། ། མི་འཛད་འཇིག་རྟེན་ཁམས་ལ་སོགས། ། དུ་མ་ནང་དུ་ཚུད་པ་ཡི། ། ཞིང་ཁམས་ལ་ནི་གཞི་དང་ནི། ། སྙིང་པོ་མེ་ཏོག་གིས་བརྒྱན་པའི། ། ཞིང་ཁམས་དེ་འདྲ་དུ་མ་ནི། ། ནང་ཆུད་ཞིང་ཁམས་རྒྱ་མཚོ་ཞེས། ། ལོངས་སྐུ་རྣམ་སྣང་གངས་ཅན་མཚོའི། །
ཕྱག་གི་ལྷུང་བཟེད་ནང་དུ་གནས། ། དེ་ཀུན་སྤྲུལ་པ་སྐུའི་ཞིང་ཁམས། ། རྣམ་པར་སྣང་མཛད་གངས་ཅན་མཚོ། ། འཁོར་ནི་ས་བཅུའི་སེམས་དཔས་བསྐོར། ། བཞུགས་དེར་འོག་མིན་སྟུག་པོ་བཀོད། ། དེས་ན་འོག་མིན་ཙམ་དང་ནི། ། འོག་མིན་སྟུག་པོ་བཀོད་པ་གཉིས། ། ཁྱད་པར་ཡོད་དེ་ལོངས་སྐུ་ཡི། ། གནས་ནི་ཕྱི་མ་ཁོ་ནའོ། ། སྤྲུལ་སྐུ་ལོངས་སྤྱོད་རྫོགས་པའི་སྐུ། །
སྤྲུལ་གཞི་བྱས་ལས་བྱུང་བ་སྟེ། ། བཟོ་བ་སྤྲུལ་སྐུ་དྲི་ཟ་ཡི།་་་་་ སྤྲུལ་སྐུ་ལ་བཟོ་སྐྱེ་མཆོག་གི་སྤྲུལ་པའི་སྐུ་གསུམ་དུ་གསུངས་པའི་དང་པོ་བཟོ་བ་སྤྲུལ་སྐུ། ། རྒྱལ་པོ་རབ་དགའ་འདུལ་དོན་དུ། ། སྤྲུལ་པའི་པི་ཝཾ་མཁན་ལྟ་བུ། ། གཉིས་པ་སྐྱེ་བ་སྤྲུལ་སྐུ་་་་་་སྐྱེ་བ་སྤྲུལ་སྐུ་དེ་ལྟར་གྱི། ། དགའ་ལྡན་གནས་ན་བཞུགས་པ་ཡི། ། བྱམས་པ་མགོན་པོ་ལྟ་བུའོ། ། གསུམ་པ་མཆོག་གི་སྤྲུལ་སྐུ་་་་་་མཆོག་གི་སྤྲུལ་སྐུ་ཤཱཀྱ་ཐུབ། ། འོད་དཔག་མེད་པ་ལྟ་བུའོ། །
ཡན་ལག་ལྔ་ནི། གནས་འགྱུར་དཀར་པོའི་ཆོས་ཀྱི་གཞི། ། གཉིས་མེད་རག་པ་བསམ་མི་ཁྱབ། ། ཞེས་སྔར་གསུངས་པའི་དང་པོ་གནས་གྱུར་་་་་་ཡན་ལག་ལྔ་ནི་ཕུང་པོ་ལྔ། ། གནས་གྱུར་པ་སྟེ་གཟུགས་ཕུང་པོ།་་་་་ གཟུགས་གནས་གྱུར་ཞིང་སོགས། ། ཞིང་དང་དབྱངས་དང་མཚན་དཔེ་སོགས། ། དབང་འབྱོར་ཚོར་བ་ཟག་མེད་ཀྱི།་་་་་ ཚོར་ཕུང་གནས་གྱུར་ཟག་མེད་སོགས། ། བདེ་བ་འདུ་ཤེས་མིང་་་་་་འདུ་ཤེས་གནས་གྱུར་མིང་སོགས།
དང་ཚིག ། ཡི་གེའི་ཚོགས་བསྟན་འདུ་བྱེད་གནས་གྱུར་སྤྲུལ་བསྒྱུར་སོགས་་་་་་འདུ་བྱེད་ཀྱི། ། སྤྲུལ་བསྒྱུར་འཁོར་དང་ཆོས་བསྡུ་བ། ། རྣམ་ཤེས་ཀྱི་ཡེ་ཤེས་བཞི་ལ་དབང་འབྱོར་་་་་་རྣམ་ཤེས་ཡེ་ཤེས་བཞིར་དབང་འབྱོར། ། ཀུན་གཞི་གནས་གྱུར་མེ་ལོང་ཡེ་ཤེས་་་་་་ཀུན་གཞི་གནས་གྱུར་མེ་ལོང་དང་། ། ཉོན་ཡིད་གནས་གྱུར་མཉམ་ཉིད་་་་་་ཉོན་ཡིད་མཉམ་པ་ཉིད་ཡེ་ཤེས། ། ཡིད་ཤེས་གནས་གྱུར་སོར་རྟོག་་་་་་ཡིད་ཤེས་སོ་སོར་རྟོགས་ཡེ་ཤེས། ། སྒོ་ལྔ་གནས་གྱུར་བྱ་གྲུབ་་་་་་སྒོ་ལྔ་བྱ་གྲུབ་ཡེ་ཤེས་སོ། ། གཉིས་པ་དཀར་པོའི་ཆོས་་་་་་དཀར་པོའི་ཆོས་ལ་ཕར་ཕྱིན་དྲུག ། རྫོགས་ལ་བརྟེན་ནས་དབང་བཅུ་ཐོབ། །
དེའང་སྦྱིན་པ་ལས་ནི་ཚེ། ། སེམས་ལས་སུ་རུང་བ་་་་་་སེམས་དང་ཡོ་བྱད་ལ་དབང་ཐོབ། ། ཚུལ་ཁྲིམས་ཀྱིས་ནི་ལས་དང་ནི།་་་་་ ལས་སྒྲིབ་ཀུན་ཟད་སངས་རྒྱས་ཀྱི་ཕྲིན་ལས། སེམས་ཅན་དོན་དུ་བསམ་བཞིན་སྐྱེ་བ།་་་་་ སྐྱེ་བ་ལ་དབང་བཟོད་པ་ཡིས། ། སེམས་ཅན་གྱི་མོས་པ་ལ་སོགས་དང་མཐུན་པར་འདོན་བྱེད་་་་་་མོས་པར་དབང་ཞིང་བརྩོན་འགྲུས་ཀྱིས། ། སྨོན་ལམ་ལ་དབང་བསམ་གཏན་ལས། ། རྫུ་འཕྲུལ་དབང་ཐོབ་ཤེས་རབ་ཀྱིས། ། ཡེ་ཤེས་དང་ནི་ཆོས་ལ་དབང་། །
གཉིས་སུ་མེད་ཞེས་ཆོས་ཐམས་ཅད།་་་་་ གསུམ་པ་གཉིས་སུ་མེད་པ། ། ཀུན་ཏུ་་་་་་ཡོད་དང་མེད་དང་འདུས་བྱས་འདུས་མ་བྱས། གཅིག་མིན་མང་པོ་མིན་ཕྱིར་གཉིས་སུ་མེད། ། ཞེས་གོ་རིམ་ལྟར། ཀུན་ཏུ་བརྟགས་པས་དངོས་མེད་པས། ། ཡོད་པའི་མཚན་ཉིད་མ་ཡིན་དང་། ། སྟོང་པ་ཉིད་ཀྱི་མཚན་ཉིད་ཀྱི།་་་་་ དེ་ཡོད་མེད་གཉིས་ཀ་མིན་པའི་མེད་མཐའ་མིན་པའི། ། དངོས་པོ་ཡོད་པས་མེད་པ་ཡི། །
མཚན་ཉིད་མ་ཡིན་ཡོད་དང་མེད། ། མཚན་ཉིད་གཉིས་སུ་མེད་པའོ། ། ལས་དང་ཉོན་མོངས་ཀྱིས་འདུས་བྱས། ། དེའི་ངོ་བོ་་་་་་དེ་ནི་འདུས་མ་བྱས་སུ་སྣང་། ། ཀུན་ཏུ་སྟོན་པས་འདུས་བྱས་དང་། ། འདུས་མ་བྱས་པ་གཉིས་མེད་པའི། ། མཚན་ཉིད་གནས་ནི་ཆོས་ཀྱི་དབྱིངས། ། ཐ་དད་མ་ཡིན་བདག་འཛིན་གྱིས། ། ཕྱེ་བའི་རྒྱུད་ལ་ཐ་དད་མེད། ། ཐ་དད་མེད་མཐའ་བཀག་་་་་་སྔོན་དུ་ལམ་ལ་སློབ་པའི་སྐབས། །
ཐ་དད་ལུས་ཀྱི་རྗེས་འབྲངས་པའི། ། ལུས་ལ་ཐ་དད་བཏགས་པ་དང་། ། བྱང་སེམས་རྣམས་ཀྱི་ཚོགས་ཐ་དད། ། བསགས་ལ་དགོས་པ་མེད་འགྱུར་དང་། ། སངས་རྒྱས་ཀུན་ལ་ཕྲིན་ལས་ཀྱང་། ། ཐ་དད་པ་དང་སངས་རྒྱས་ལ། ། ཐོག་མ་ཡོད་པར་འགྱུར་བའམ། ། སངས་རྒྱས་བསྙེན་བཀུར་མ་བྱས་པའི། ། བྱང་སེམས་དེ་ནི་ཐོག་མ་རུ། ། འཚང་རྒྱ་པ་ལ་རྒྱུ་མེད་དུ། །
ཐལ་བས་གཅིག་ཀྱང་མ་ཡིན་ལ། ། དྲི་མ་མཐའ་དང་ཡོད་མཐའ་བཀག་་་་་་ཐམས་ཅད་བྲལ་བའི་གནས། ། ཆོས་ཀྱི་དབྱིངས་ལའང་དབྱེ་བ་མེད། ། ཐ་དད་མང་པོའང་མ་ཡིན་པའི། ། སྤྲོས་པ་ཀུན་ལས་ཡོངས་སུ་འདས། ། འདི་བས་བཞི་པ་རྟག་པ་་་་་་ཆོས་སྐུ་རྟག་པར་བཞེད། ། རྟག་ཏུ་ཆོས་ཀྱི་དབྱིངས་ལས་ནི། ། མ་གཡོས་དེ་བཞིན་འགྱུར་བ་མེད། ། ཐུགས་རྗེ་ཆེན་པོ་རྒྱུན་མི་ཆད། ། སྨོན་ལམ་ཟད་མི་ཤེས་པའི་ཕྱིར། །
སེམས་ཅན་མ་ལུས་པ་ཐམས་ཅད། ། བྱང་ཆུབ་ལ་འགོད་དེ་སྲིད་དུ། ། དེ་སྲིད་མཛད་པ་རྒྱུན་མི་ཆད། ། སྟོན་མཆོག་དེ་བཞིན་གཤེགས་པ་ལ། ། སུས་ཀྱང་དཔག་པར་མི་ནུས་པའི། ། ལྔ་པ་བསམ་མི་ཁྱབ་་་་་་ཡོན་ཏན་བསམ་གྱིས་མི་ཁྱབ་བོ། ། དེ་ལ་ཡོན་ཏན་གྱི་སྡེ་ཚན། ། ཉི་ཤུ་རྩ་གཅིག་འདི་ལྟ་སྟེ། ། ཡོན་ཏན་སྡེ་ཚན་ཉེར་གཅིག་གི་དང་པོ་བྱང་ཕྱོགས་སོ་བདུན་གཅིག་ཏུ་རྩིས་པ་གོང་ལམ་གྱི་སྐབས་སུ་སྨོན་ཟིན་་་་་་དང་པོ་བྱང་ཕྱོགས་སོ་བདུན་ནི། ། ལམ་གྱི་སྐབས་སུ་སྨོན་དེ་དག །
སྒྲུབ་འབྲས་མངོན་དུ་གྱུར་དེའོ། ། ཚད་མེད་བཞི་་་་་་གཉིས་པ་ཚད་མེད་བྱམས་སྙིང་རྗེ། ། དགའ་བ་བཏང་སྙོམས་བཞི་པོའོ། ། ཚིག་དོན་གོ་སླ་ཚང་བ་ཡི། ། གནས་བཞི་་་་་་ཐར་པ་ཆ་མཐུན་གྱི་གནས་སྐབས་ཚངས་གནས་སུ་སྐྱེ། སྟོང་ཉིད་དང་སྙིང་རྗེས་ཟིན་པ་ཕྱོགས་དང་ཚད་བྲལ་གྱི་འཕགས་པའི་ཚད་མེད་ཆེན་པོ་བཞི། རྣམ་ཐར་བརྒྱད་ལ་རིམ་བཞིན་བསམ་གཏན་དང་པོ་དང་གཉིས་པར་བརྟེན་ནས་ནང་གཟུགས་ཀྱི་འདུ་ཤེས་དང་ལྡན་པས། ཕྱི་གཟུགས་ངན་པར་ལྟ་བ་དང་། ནང་གཟུགས་མེད་པའི་འདུ་ཤེས་ཀྱི་ཕྱི་གཟུགས་ངན་པར་ལྟ་བ་དང་། གསུམ་པ་དང་བཞི་པ་ལ་བརྟེན་ནས་གཟུགས་མཛེས་པར་བལྟ་བ་དང་།
ནས་ནི་སངས་རྒྱས་བར། ། ཡོན་ཏན་ཁྱད་པར་གོང་འཕེལ་ལོ། ། གསུམ་པ་རྣམ་པར་ཐར་བརྒྱད་ནི།་་་་་ རྣམ་པར་ཐར་པ་བརྒྱད། ། གཟུགས་ཅན་གཟུགས་ལ་ལྟ་བ་དང་། ། དེ་བཞིན་གཟུགས་མེད་གཟུགས་ལ་ལྟ། ། ཡིད་འོང་སྡུག་པ་འགོག་་་་་་རྣམ་རྟོག་མཐའ་དག་དཔྱད་ཅིང་སྤངས་པའི་འགོག་སྙོམས་དང་རྣམ་པའམ་དངོས་པོ་གཟུགས་མ་གཏོགས་པའི་དང་པོ་བཞི་ལ་དམིགས། ནམ་མཁའ་བཞིན་མཐའ་ཡས་སོ་དང་། རྣམ་ཤེས་མཐའ་ཡས་དང་། ཅི་ཡང་མེད་པ་དང་།
སྟོང་རྐྱང་མེད་མཐའ། རགས་པ་མེད། ཕྲ་བ་མ་ཡིན་བཞི། པ་བཞི། ། གཟུགས་མེད་བཞི་དང་བརྒྱད་པའོ། ། སྙོམས་འཇུག་དགུ་་་་་་བཞི་པ་ལ་ནི་བསམ་གཏན་བཞི། ། གཟུགས་མེད་བཞི་དང་འགོག་པ་སྟེ།་་་་་ གོང་དུ་བཤད་མ་ཐག་གོ ། སྙོམས་འཇུག་དགུའོ་ལྔ་་་་་་ཟད་པར་བཅུ། རྟོག་དཔྱོད་གཉིས་ཀ་དགའ་བདེ་ཏིང་འཛིན་ཡན་ལག་ལྔ་དང་།
རྟོག་པ་མེད་ལ་དཔྱོད་པ་ཡོད་པ་སེམས་རབ་ཏུ་དྭངས་པས། དགའ་བདེའི་ཏིང་འཛིན་ཡན་ལག་བཞི་དང་རྟོག་དཔྱོད་གཉིས་ཀ་སྤང་བ་དྲན་ཤེས་བདེ་བ་ཏིང་འཛིན་ཡན་ལག་ལྔ་དང་། གཉིས་ཀ་ཡོངས་སུ་སྤངས་པ་ཚོར་བ་དང་ལྷུན་གྲུབ་བཏང་སྙོམས་དྲན་པ་ཏིང་འཛིན་ཡན་ལག་བཞི་རྣམས་དང་ལྡན་པའོ།། པ་ནི། ། འབྱུང་བ་བཞི་དང་སྔོ་སེར་དཀར། ། དམར་གྱི་སྐྱེ་མཆེད་མཁའ་མཐའ་ཡས། ། རྣམ་ཤེས་མཐའ་ཡས་སྐྱེ་མཆེད་དེ།་་་་་ བསམ་གཏན་དང་གཟུགས་མེད་དང་པོ་གཉིས་ཀྱི་མཐུས། འབྱུང་བ་བཞི་དང་ཁ་དོག་བཞི་གང་འདོད་པ་དེར་སྤྲུལ་པའོ། ། ཟད་པར་བཅུ་དང་དྲུག་པ་ནི། །
ཟིལ་གནོན་བརྒྱད་་་་་་གཟུགས་ཅན་ཆུང་ངུ་་་་་གཟུགས་ཁམས་ཀྱི་བསམ་གཏན་དང་། གཟུགས་མེད་སྙོམས་འཇུག་གི་སེམས་ལ་བརྟེན་ནས་ནང་གཟུགས་ཡོད་མེད་དུ་འདུ་ཤེས་པས་ཕྱི་ཡི་གཟུགས་ཆེ་ཆུང་ལ་ལྟ་བ། འི་གཟུགས་ལ་ལྟ། ། གཟུགས་ཅན་ཆེན་པོ་ལ་ལྟ་དང་། ། དེ་བཞིན་གཟུགས་མེད་ཆུང་དང་ཆེ། ། ལྟ་བ་དབྱིབས་ཀྱི་ཟིལ་གནོན་བཞི།་་་་་ བལྟས་པའི་མོད་ལ་ཉི་མ་ལས་ཀྱང་ཏིང་ངེ་འཛིན་འོད་ཟེར་ཆེས་འབར་བའོ། ། སྔོ་སེར་དམར་པོ་དཀར་པོའི་གཟུགས། ། ཁ་དོག་ཟིལ་གྱིས་གནོན་ཏེ་བརྒྱད། ། བདུན་པ་་་་་་ཉོན་མོངས་མེད་ཉོན་མོངས་མེད་པ་ནི། །
ཉན་ཐོས་རྣམས་ཀྱིས་གཞན་རྒྱུད་ལ། ། ཉོན་མོངས་སྐྱེ་བའི་དམིགས་རྐྱེན་ནི། ། མི་བྱེད་ཙམ་ཡིན་གཞན་རྒྱུད་ཀྱི། ། ཉོན་མོངས་རྒྱུན་བཅད་མི་ནུས་ལ། ། རྫོགས་སངས་རྒྱས་ཀྱིས་གཞན་རྒྱུད་ལ། ། ཉོན་མོངས་སྐྱེ་བའི་དམིགས་པའི་རྐྱེན། ། མི་བྱེད་མ་ཟད་གཞན་རྒྱུད་ཀྱི། ། ཉོན་མོངས་པ་ཡི་རྒྱུན་བཅད་དོ། ། བརྒྱད་པ་་་་་་མཆོག་ཏུ་བསྔགས། སྨོན་གནས་མཁྱེན་པ་ལ་ལྔ་ཡོད་པ་རིམ་པར།
སྨོན་གནས་མཁྱེན་པ་ཡི། ། ཏིང་ངེ་འཛིན་ནི་སངས་རྒྱས་ཀྱི། ། འབད་རྩོལ་རེ་བ་མེད་པ་རུ། ། ལྷུན་གྱིས་གྲུབ་ཅིང་གཟུགས་ལ་སོགས། ། ཆགས་པ་སྤངས་ཤིང་ཤེས་བྱ་ཀུན།་་་་་ ཚིག་དོན་སྤྱི། ། མཁྱེན་པ་ཐོགས་པ་མེད་པ་དང་། ། གཞན་གྱི་དོན་ནི་རྒྱུན་མི་ཆད། ། རྟག་གནས་འདྲི་བ་་་་་་འདི་ལ་རྟག་པར་མཉམ་པར་བཞག་བཞིན་ཞེས་པའང་འབྱུང་ཀུན་གྱི་ནི། ལེན་འདེབས་དོན་བྱེད་ནུས་ཏེ་ལྔ། །
དགུ་པ་སྐུ་ཡི་གདུལ་བྱ་གང་གནས་གཤེགས་སོ་་་་་་རྫུ་འཕྲུལ་གྱི་མངོན་ཤེས།་་་་་ མངོན་ཤེས་དྲུག ། ལྷ་ཡི་སེམས་ཅན་གྱི་འཆི་བ་དང་འཕོ་བ་ཤེས་་་་་་མིག་དང་རྣ་བ་་་་་་གསུང་གི་འགྲོ་བ་སོ་སོའི་སྐད་མཁྱེན། དང་། ། སྔོན་གནས་་་་་་སེམས་ཅན་སྐྱེ་བ་སྔ་མ་དང་ད་ལྟ་སླར་འཕྲོ་བ་བཅས་མཁྱེན་རྗེས་དྲན་གཞན་སེམས་ཤེས།་་་་་ ཐུགས་ཀྱིས། ། ཟག་པ་་་་་་ཉོན་མོངས་ཟད་ཟད་དེ་མངོན་ཤེས་དྲུག ། འབྲས་བུའི་སྐབས་འདིའི་ཡང་དག་རིག་བཞི་་་་་་བཅུ་པ་ལེགས་གསུངས་ཆོས་དང་ནི། ། དེ་དོན་ཚིག་དང་སྤོབས་་་་་་བློ་པ་སྟེ། ། རྟེན།
དམིགས་པ། ཐུགས། ཡེ་ཤེས་ཡོངས་སུ་དག་པ་བཞི་རིམ་པར་་་་་་ཡང་དག་རིག་བཞི་བཅུ་གཅིག་པ།་་་་་ རྣམ་པར་དག་པ། ། རྣམ་པར་དག་ལ་ཉོན་མོངས་པ། ། བག་ཆགས་ཐམས་ཅད་ཀྱི་རྟེན་ནི། ། སྐྱེ་བ་གང་འདོད་བཞེད་་་་་་མ་ལུས་སྤངས་པས་ལུས་གང་བཞེད། ། མཛད་པ་་་་་་ལས་དང་སྐུ་ཚེ་ཇི་བཞེད་དུ། ། གནས་པ་དང་ནི་བཏང་བ་དང་། ། སྤྲོས་བྲལ་་་་་་དམིགས་པ་ཡོངས་སུ་དག་པ་ཡི། །
མེད་དང་ཡོད་པར་སྤྲུལ་བསྒྱུར་དང་། ། ཐུགས་ནི་ཡོངས་སུ་དག་པས་ན། ། གནས་ངན་་་་་་ངན་སོང་ལེན་པ་དྲུག་དང་བྲལ། ། ཡེ་ཤེས་ཡོངས་སུ་དག་པ་ཡིས། ། མ་རིག་པ་ཡི་རྒྱུན་བཅད་པས། ། ཤེས་བྱའི་གནས་ནི་ཐམས་ཅད་ལ། ། ཡེ་ཤེས་སྒྲིབ་པ་མེད་པ་བཞི། ། བཅུ་གཉིས་དབང་བཅུ་གོང་བཤད་ལྟར། ། སྟོབས་བཅུ་་་་་་བཅུ་གསུམ་གནས་དང་དགེ་ལས་མཐོ་རིས་སྡིག་ལས་ངན་སོང་འབྱུང་བ་་་་་་གནས་མིན་དང་། ། སེམས་ཅན་གྱི་ལས་ཀྱི་རྣམ་སྨིན་་་་་་ལས་ཀྱི་རྣམ་པར་སྨིན་པ་དང་། །
སེམས་ཅན་གྱི་་་་་་མོས་པ་སྣ་ཚོགས་འཇིག་རྟེན་ཁམས།་་་་་ ཉན་ཐོས་སོགས་རིགས་གསུམ། ། དུ་མ་དབང་པོ་དད་པ་སོགས་་་་་་མཆོག་མཆོག་མིན། ། ངན་འགྲོ་བདེ་འགྲོ་རྣམས་མཁྱེན་་་་་་ཐམས་ཅད་དུ་ནི་འགྲོ་བའི་ལམ། ། ཀུན་ནས་སྤང་བྱ་་་་་་ཉོན་མོངས་པ་དང་ནི། ། རྣམ་བྱང་ཕྱོགས་སོ་བདུན། བསམ་གཏན་བཞི། རྣམ་ཐར་བརྒྱད། འགོག་སྙོམས་་་་་་པར་བྱང་ཆུབ་སྔོན་གྱི་གནས།་་་་་ སྐྱེ་བ་སྔ་མ། །
རྗེས་དྲན་འཆི་་་་་་སླར་འཕོ་སྐྱེ་བ་དང་། ། ཉོན་མོངས་བརྒྱད་་་་་་ཟག་པ་ཟད་མཁྱེན་སྟོབས་བཅུའོ། ། མི་འཇིགས་བཞི་་་་་་བཅུ་བཞི་རང་དོན་རྟོགས་དང་སྤངས། ། གཞན་ལ་ལམ་སྤྱིའི་་་་་་སྤང་བྱ་ལམ་་་་་་བྱང་ཆུབ་སྟོན་པ། ། མི་འཇིགས་པ་བཞི་བཅོ་ལྔ་ནི། ། སྲུང་བ་མེད་པ་གསུམ་་་་་་སྐུ་དང་གསུང་དང་ཐུགས་ཀྱི་ནི། ། སྤྱོད་པ་ཡོངས་སུ་དག་པའི་ཕྱིར། ། ལ་ལས་སྐྱོན་འདོན་སོགས་དོགས་པ། ། མི་མངའ་བས་ན་འཁོར་གྱི་ནང་། ། བག་་་་་་བག་མི་ཟ་བརྐྱངས་བཞུགས་ནས་ཐམས་ཅད་པ། །
ཟིལ་གྱིས་མནན་ནས་ཆོས་གསུང་པའོ། ། བཅུ་དྲུག་དྲན་པ་ཉེར་བཞག་གསུམ་་་་་་དྲན་པ་ཉེར་བཞག་ནི། ། ཆོས་ལ་གུས་པས་ཉན་པར་ཆགས། ། མ་གུས་ཁོ་ནས་ཉན་ལ་སྡང་། ། ཕྱེད་ཕྱེད་ཆགས་སྡང་གཉིས་བྲལ་གསུམ། ། བཅུ་བདུན་བསྙེལ་བ་མི་མངའ་་་་་་བསྙེལ་བ་མི་མངལ་བའི། ། ཆོས་ཉིད་སེམས་ཅན་གྱི་དོན་ལ། ། སྐད་ཅིག་བསྙེལ་བ་མི་མངའ་བའི། ། ཆོས་ཀྱི་བདག་ཉིད་ཅན་ཡིན་ནོ། ། བཅོ་བརྒྱད་བག་ཆགས་བཅོམ་པ་་་་་་སྒྲིབ་གཉིས་བག་ཆགས་བཅས། །
ཡོངས་སུ་དག་པའི་ཡེ་ཤེས་སོ། ། བཅུ་དགུ་སྐྱེ་བོ་་་་་་ཐུགས་རྗེ་ཆེན་པོ་ཐམས་ཅད་ལ། ། ཉིན་དང་མཚན་མོ་ལན་དྲུག་ཏུ། ། གཟིགས་པའི་ཐུགས་རྗེ་ཆེན་པོའོ། ། ཉི་ཤུ་སངས་རྒྱས་ཆོས་མ་འདྲེས་པ་བཅོ་བརྒྱད་་་་་་མ་འདྲེས་བཅོ་བརྒྱད་ནི། ། འཁྲུལ་པའི་དྲི་མ་ཟད་པ་སྤངས། ། ཅ་ཅོ་་་་་་སྒྲོ་འདོགས་མཉམ་པར་མ་བཞག་དང་། ། དྲན་པ་ཉམས་པ་ཐ་དད་པའི། ། འདུ་ཤེས་སོ་སོར་མ་བརྟགས་པ། ། སྤྱོད་པའི་དབང་དུ་བྱས་པ་དྲུག །
བདུན་པ་བརྩོན་འགྲུས་དྲན་ཏིང་འཛིན། ། ཤེས་རབ་རྣམ་གྲོལ་ཉམས་པ་མེད། ། རྟོགས་པའི་དབང་དུ་བྱས་པ་དྲུག ། སྐུ་གསུང་་་་་་རྒྱན་གྱི་འཁོར་ལོའི་ཡོན་ཏན་སོ་སོར་གསལ་བ་ཐུགས་ཀྱི་ཕྲིན་ལས་ཀྱི། ། མ་འདྲེས་འདས་འོངས་ད་ལྟ་བ། ། ཆགས་ཐོགས་མེད་པའི་ཡེ་ཤེས་ཀྱི། ། མ་འདྲེས་གསུམ་ཏེ་བཅོ་བརྒྱད་དོ། ། ཉེར་གཅིག་པ་ནི་ཆོས་ཐམས་ཅད། ། དེ་ཡི་རྣམ་པ་ཐམས་ཅད་པ། ། མངོན་པར་རྫོགས་པ་བྱང་ཆུབ་པ། །
རྟོགས་པའི་་་་་་ལམ་དང་འབྲས་བུའི་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པ་བྱང་ཆུབ་པ། ཡེ་ཤེས་བྱེ་བྲག་བཅས། ། བྱང་ཕྱོགས་སོ་བདུན་ནས་བརྩམས་ཏེ། ། འདི་ཡི་བར་ལ་ཟག་མེད་ཀྱི། ། སྡེ་ཚན་ཉི་ཤུ་རྩ་གཅིག་གོ ། ཞིབ་པར་འདོད་ན་མདོ་སྡེ་རྒྱན། ། ཆོས་ཉིད་རྣམ་པར་འབྱེད་པ་དང་། ། དབུས་མཐའ་རྣམ་འབྱེད་རྗེས་འབྲང་བཅས། ། ཁྱད་པར་དུ་ནི་ཐེག་བསྡུས་སོགས། ། རྒྱ་བོད་མཁས་དང་གྲུབ་པ་ཡི། །
མཛད་པའི་བསྟན་བཅོས་རྣམས་ལས་ཤེས། ། གཞན་ཡང་གོང་གི་ས་ལམ་སྐབས། ། ཚིག་ཟིན་འབྱུང་ཞིང་ཉེར་མཁོ་བའི། ། རྒྱལ་ཚབ་བྱམས་པ་མགོན་པོ་ཡིས། ། མདོ་སྡེ་རྒྱན་ལས་གསུངས་པ་ཡི། ། བསམ་གཏན་བཞི་ཡི་རྣམ་བཞག་ལས། ། སེམས་ནི་གནས་པར་བྱེད་པའི་ཐབས། ། དགུ་ལས་དང་པོ་མིང་རྟེན་སམ།་་་་་ མདོ་ཏིང་འཛིན་རྒྱལ་པོ་ལས་སངས་རྒྱས་ཀྱི་སྐུ་དང་། གསུང་ངག་སྐབས་སུ་མེ་ཏོག་སྔོན་པོ་སོགས། །
ཐ་མལ་རྣམ་རྟོག་ཀུན་སྤངས་ཏེ། ། ནང་དུ་སེམས་ནི་འཇོག་པར་བྱེད། ། དུས་ཀུན་དེ་བཞིན་འཇོག་པར་བྱེད། ། དེ་ལ་ངེས་པར་འཇོག་པར་བྱེད། ། དེ་བཞིན་ཉེ་བར་འཇོག་པར་བྱེད། རྟོག་པ་སྤངས་ཤིང་དུལ་བར་བྱེད། ། རྣམ་རྟོག་རྣམས་ནི་ཞི་བར་བྱེད། ། དེ་བཞིན་ཉེ་བར་ཞི་བར་བྱེད། ། སེམས་ཀྱི་དང་མ་་་་་་དེ་བཞིན་རྒྱུད་གཅིག་བྱེད་པ་བཅས། ། མཉམ་པར་འཇོག་པར་བྱེད་པའོ།་་་་་
འདི་དག་ཐ་མལ་པའི་ཚུལ་དང་རྟོག་པ་སྤངས་ཏེ་དགེ་བ་བཞི་གནས་ལ་རྩེ་གཅིག་ཏུ་འབད་པའི་དོན་ནོ། ། ཡིད་ལ་བྱེད་པ་བཅུ་གཅིག་ནི། ། དེ་ལྟར་རྟོགས་ཤིང་དཔྱོད་བཅས་དང་། ། རྟོག་པ་མེད་ལ་དཔྱོད་པ་དང་། ། རྟོག་དཔྱོད་གཉིས་ཀ་མེད་པ་དང་། ། ཞི་གནས་ཡིད་ལ་བྱེད་པ་དང་། ། དེ་བཞིན་ལྷག་མཐོང་ཡིད་ལ་བྱེད། ། དེ་གཉིས་ཟུང་འབྲེལ་ཡིད་བྱེད་དང་། ། དེ་དོན་རབ་ཏུ་འཛིན་པ་ཡི། ། རྒྱུ་མཚན་ཡིད་ལ་བྱེད་པ་དང་། །
དེ་བཞིན་ཞི་གནས་དང་བཏང་སྙོམས། ། རྒྱུ་མཚན་ཡིད་ལ་བྱེད་པ་དང་། ། དེ་ཡི་ཉམས་ལེན་ལ་རྟག་ཏུ། ། གོང་གི་དོན་ལ་རྩལ་བཏོན་ཅིང་འབད་པ་་་་་་སྦྱོར་དང་གུས་པར་ཡིད་ལ་བྱེད། ། དེ་ལྟར་གནས་པའི་ཐབས་དགུ་དང་། ། ཡིད་བྱེད་བཅུ་གཅིག་རྒྱུན་བསྲིང་པས། ། དེ་ནས་དེ་ཡི་ལུས་དང་སེམས། ། ཤིན་ཏུ་སྦྱང་བ་ཆེ་ཐོབ་ནས། ། ཡིད་ལ་བྱེད་དང་བཅས་ཞེས་ལྟར། ། ལུས་སེམས་ཤིན་སྦྱངས་ཀྱི་བདེ་བས། །
ལུས་ནི་ཤིང་བལ་ལྟར་ཡང་དང་། ། སེམས་ནི་ཏིང་འཛིན་ལ་ནམ་འདོད། ། བཀོལ་ནུས་བདེ་བ་ཆེན་པོ་སྐྱེ། ། དེ་ནི་བསམ་གཏན་དང་པོ་ཡི། ། ཉེར་བསྡོགས་ཙམ་ཡིན་བསམ་གཏན་གྱི། ། ཉེར་བསྡོགས་ཡིད་ལ་བྱེད་བདུན་ནི། ། དང་པོ་མཚན་ཉིད་ནི་རབ་ཏུ། ། ཡིད་ལ་བྱེད་ནི་འདོད་ཁམས་ཀྱི། ། སེམས་ཅན་ཉོན་མོངས་དེས་དཀྲུགས་པའི། ། སྡུག་ཅིང་དེ་ཡི་ཚེ་ཐུང་དང་། །
ཁམས་ནི་གོང་མ་གཉིས་པོ་ལ། ། ཉོན་མོངས་པ་ཡི་སེམས་མི་དཀྲུག ། སེམས་བདེ་དེ་ཡི་སྟོབས་ཀྱི་ཚེ། ། ཤིན་ཏུ་རིང་པར་གྱུར་པའོ། ། འདོད་ཁམས་ཐོས་བསམ་ཤེས་རབ་ཀྱིས། ། ཤེས་པས་སེམས་ནི་ཤིན་ཏུ་སྦྱངས། ། བསམ་གཏན་དང་པོའི་ཙམ་པོ་བ།་་་་་ ཏིང་འཛིན་སྐྱེ། ། དེ་ཡི་འདོད་ཁམས་ཀྱི་སེམས་རག་་་་་ཉོན་མོངས་པ་ཞི་བ། བསམ་གཏན་དང་པོའི་སེམས་ཞི་བར།་་་་་
ཉོན་མོངས་པ། ། རིག་ཅིང་མོས་པ་ལས་བྱུང་བ། ། སྔ་ལྟར་སྦྱངས་པས་བསྒོམ་བྱུང་གི ། ཤེས་རབ་ཀྱིས་ནི་ཐོས་བསམ་ལས། ། འདས་པའི་བསམ་གཏན་དང་པོ་ཡི། ། ཏིང་ངེ་འཛིན་ནི་རྐྱང་པ་སྐྱེ། ། རབ་ཏུ་དབྱེ་ལ་ཡང་སྔ་མ་བཞིན། ། བསྒོམ་པས་་་་་་བསྒོམ་པ་སྤྱི་འདོད་ཁམས་ཀྱི་བསྒོམ་སྤངས། ། ཆེན་པོ་སྤང་བའི་གཉེན་པོ་སྐྱེ། ། ཉོན་མོངས་མངོན་གྱུར་པས་སྤངས་པ། །
དགའ་བས་སྡུད་པར་རབ་ཏུ་ནི། ། དབེན་པ་ལས་བྱུང་དགའ་བ་དང་། ། བདེ་བ་ཆུང་ངུ་རག་པ་རྣམས། ། སྤང་བ་དགའ་ཞིང་དེའི་ཕན་ཡོན། ། མཐོང་བས་དུས་དུས་དད་པ་ཐོབ། ། ཉོན་མོངས་འབྲིང་སྤོང་གཉེན་པོ་བསྐྱེད། ། དཔྱོད་པ་ཞེས་པ་དེ་ལྟར་གྱི། ། གཉེན་པོས་ཉོན་མོངས་ཕལ་ཆེར་སྤང་། ། ཐམས་ཅད་སྤང་སྙམ་བློ་སྐྱེས་ཏེ། ། སླར་ཡང་ཉོན་མོངས་སྐྱེ་མི་སྐྱེ། །
བརྟག་པའི་དཔྱོད་པ་ཡིད་ལ་བྱེད། ། སྦྱོར་བའི་མཐའ་ནི་དེ་ལྟར་དུ། ། བརྟག་པས་ཉོན་མོངས་སྐྱེ་མཐོང་སྟེ། ། གོང་བཞིན་་་་་་སྔར་བཞིན་བསམ་གཏན་་་་་་ཞི་རག་ཉོན་མོངས་་་་་་རྣམ་པ་རུ། ། བསྒོམ་པས་ཉོན་མོངས་ཆུང་ངུ་ཡི། ། གཉེན་པོ་རྒྱུད་ལ་སྐྱེ་བའོ། ། སྦྱོར་བའི་མཐའ་ཡི་འབྲས་བུ་ནི། ། ཡིད་ལ་བྱེད་ནི་དེའི་རྗེས་ལ། ། བསྒོམ་པས་དེ་དག་ཐམས་ཅད་ཀྱི། ། འབྲས་བུ་ཉམས་མྱོང་ཡིད་བྱེད་པའོ། །
ཡིད་བྱེད་བདུན་པོའི་རྒྱུན་གོམ་ལས། ། འདོད་པའི་བསྒོམ་སྤང་ཕལ་ཆེར་ནུབ། ། དགའ་བ་བདེ་བ་དང་བཅས་པའི། ། བསམ་གཏན་དང་པོའི་དངོས་གཞི་ཡི། ། ཏིང་ངེ་འཛིན་ནི་མཆོག་གྱུར་ཐོབ། ། བསམ་གཏན་དང་པོ་ཇི་ལྟ་བར། ། གཉིས་པ་ནས་ནི་སྲིད་རྩེའི་བར། ། ཡིད་བྱེད་བདུན་གྱིས་ཐོབ་པར་འགྱུར། ། དེ་ཡང་གཉིས་པ་ཕྱིན་ཆད་ལ། ། མཚན་ཉིད་རབ་ཏུ་རིག་པ་དང་། །
མོས་པ་ལས་བྱུང་གཉིས་སྦྱོར་ལམ། ། རབ་ཏུ་དབེན་དང་དགའ་བས་སྡུད། ། སྦྱོར་བའི་མཐའ་གསུམ་སྦྱོར་ལམ་གྱི། ། བར་ཆད་མེད་ལམ་དཔྱོད་པ་བ། ། ཁྱད་པར་ལམ་ཡིན་སྦྱོར་བའི་མཐའི། ། འབྲས་བུ་ཡིད་ལ་བྱེད་པ་ནི། ། རྣམ་པར་གྲོལ་བའི་ལམ་ཡིན་ནོ། ། མཐོང་སྒོམ་གཉིས་ལའང་དེ་བཞིན་ནོ།་་་་་ གསལ་བར་མ་བཤད་ཀྱང་ཞི་གནས་ཡིད་བྱེད་བདུན་ལ་ཚོགས་ལམ། སྦྱོར་ལམ་དྲོད་ལས་བསམ་གཏན་དང་པོ་ཟིན་པའི་ལམ་གསུམ་འདི་བཞིན་སྦྱོར་བ་ནི།
འདི་ལས་ཞལ་གསལ་མ་ཐོན་ཀྱང་སྦྱོར་ལམ་དང་སྦྱོར་ལམ་བར་ཆད་མེད་པའི་ཁོངས་སུ་སྦྱོར་ལམ་ངེས་འབྱེད་བཞི་དང་། ། མཐོང་སྒོམ་གྱི་སྤོང་བྱ་སྤངས་པས་བསམ་གཏན་གཉིས་པ་ཡན་ཆད་ཀྱི་ལམ་དེ་དྲི་གོ་ཆོད་ཅིང་བསམ་གཏན་བཞི་པའི་རབ་མཐའ་མི་སློབ་མཐར་ཕྱིན་གྱི་ལམ་གཉིས་དོན་གཅིག་པ་སྣང་ངོ་། ། དེ་ཉིད་ཡན་ལག་ལྔ་ལྡན་ཞིང་། ། ཞི་ལྷག་ཟུང་དུ་འབྲེལ་པ་ནི། ། ཡིད་ནི་མི་གཡོ་བར་འཛིན་པ། ། བསམ་གཏན་དང་ནི་དམིགས་པ་ལ། ། སྙོམས་པར་འཇུག་པ་སྙོམས་འཇུག་གོ་་་་་་རྟོག་པ་གཞན་གྱིས་མ་དཀྲུགས་པར་ཏིང་ངེ་འཛིན་ལ་རྩེ་གཅིག་ཏུ་ཞེད་འཇག་པར་གནས་པའོ། ། ཡན་ལག་ལྔ་ནི་འདི་ལྟ་སྟེ། ། རྟོག་པ་དང་ནི་དཔྱོད་པ་དང་། ། དགའ་བ་བདེ་བ་ཏིང་ངེ་འཛིན། །
ལྔ་ལྡན་བསམ་གཏན་དང་པོའོ། ། དེ་ཡང་རྟོག་དཔྱོད་བཅས་པ་ནི། ། ཙམ་པོ་བ་ཡིན་རྟོག་པ་མེད། ། དཔྱོད་པ་ཙམ་གྱི་ཏིང་འཛིན་ནི། ། དངོས་གཞི་ཁྱད་པར་ཅན་ཡིན་ནོ། ། ནང་ལ་རབ་ཏུ་དྭངས་པ་དང་། ། དགའ་བ་བདེ་བ་ཏིང་ངེ་འཛིན། ། གཞི་ལྡན་བསམ་གཏན་གཉིས་པའོ། ། བཏང་སྙོམས་དྲན་དང་ཤེས་བཞིན་དང་། ། བདེ་དང་ཏིང་འཛིན་ཡན་ལག་ལྔ། །
ལྡན་དང་བསམ་གཏན་གསུམ་པའོ། ། ཚོར་བ་བཏང་སྙོམས་ལྷུན་གྲུབ་ཀྱི། ། བཏང་སྙོམས་དང་ནི་དྲན་པ་དང་། ། ཏིང་འཛིན་ཡོངས་སུ་དག་པ་སྟེ། ། བཞི་ལྡན་བསམ་གཏན་བཞི་པའོ། ། ནམ་མཁའ་མཐའ་ཡས་དང་རྣམ་ཤེས། ། མཐའ་ཡས་ཅི་ཡང་མེད་པ་དང་། ། ཡོད་མིན་འདུ་ཤེས་རག་པ་མེད་ཅིང་ཕྲ་བ་མེད་་་་་་མེད་མིན་སྐྱེ་མཆེད་བཞི། ། ཐར་པ་ཆ་མཐུན་དང་དེ་ཡི་སེམས་་་་་་ལས་ཀྱི་དབང་གིས་བསམ་གཏན་བཞི། ། སྐྱེ་མཆེད་མུ་བཞིའི་ལྷར་སྐྱེ་བ། །
འབྲས་བུ་སྐྱེ་བའི་བསམ་གཏན་དང་། ། རྣལ་འབྱོར་པ་རྣམས་དེར་འཇུག་ནས། ། ཡོན་ཏན་རྣམས་ཀྱི་རྟེན་འགྱུར་ཕྱིར། ། རྒྱུ་ཡི་བསམ་གཏན་སྙོམས་འཇུག་གོ ། འདི་དག་ཟག་པ་བཅས་བསྒོམ་ན། ། འཇིག་རྟེན་ཡི་བསམ་གཏན་ཙམ། ། ཟག་མེད་ལམ་གྱི་བདེན་པ་དང་། ། ལྡན་པས་བསྒོམ་ན་རྣམ་པར་གྲོལ། ། མྱ་ངན་འདས་ཐོབ་འཇིག་རྟེན་ལས། ། འདས་པའི་བསམ་གཏན་སྙོམས་འཇུག་གོ །
དེ་ལྟར་ཞི་གནས་སེམས་གནས་ཀྱི། ། ཐབས་དགུ་ནས་བཟུང་ཤིན་སྦྱང་བར། ། བསམ་གཏན་དང་པོའི་ཉེར་བསྡོགས་ལ། ། བརྟེན་ནས་བསམ་གཏན་དང་པོ་ཡི། ། དངོས་གཞི་ཁྱད་པར་ཅན་ཐོབ་ནས། ། སྦྱོར་ལམ་དྲོད་ནས་བཟུང་རིམ་གྱིས། ། སེམས་བསྐྱེད་དང་ནི་རྟོག་བྱ་ཡི།་་་་་ ཉན་རང་གི་ཞི་གནས་སྐབས་ཀེང་རུས་དང་དབུག་སོགས་ལ་བརྟེན་ན་སེམས་འགོག་ཐབས་ཁོ་ནར་འབད། ། བྱང་ཆུབ་སེམས་དཔའ། དེ་བཞིན་གཤེགས་པའི་སྐུ་སོགས་ལ་དམིགས་རྟེན་ཙམ་དུ་བྱེད།
སེམས་ཀྱི་རྒྱུན་ཁོ་ན་ལ་འཇོག་ཞིང་ཕྱི་དོན་ཞལ་བཞེས་མིན་གྱི་ཆོས་བདག་རྟོགས་མིན་གྱིས་ཁྱད་ཞུགས་པའོ། ། རིགས་ཅན་གསུམ་ལ་ཁྱད་ཞུགས་ནས། ། ཉན་རང་གཉིས་ཀྱི་མཐར་ཕྱིན་ལམ། ། བསམ་གཏན་བཞི་པ་ལ་བརྟེན་ནོ། ། བྱང་ཆུབ་སེམས་དཔས་བསྒོམ་པའི་ལམ། ། བསམ་གཏན་བཞི་པ་ཤིན་ཏུ་ནི། ། རྣམ་པར་དག་པ་ལ་བརྟེན་ཅིང་། ། དེ་སྟེང་སེང་གེ་རྣམ་པར་བསྒྱིངས། ། དཔའ་བར་འགྲོ་བའི་ཏིང་འཛིན་དང་། ། སྒྱུ་མ་ལྟ་བུའི་ཏིང་འཛིན་དང་། །
རྡོ་རྗེ་ལྟ་བུའི་ཏིང་འཛིན་གྱིས། ། མཐར་ཕྱིན་ལམ་ནི་མངོན་གྱུར་ཏོ། ། དེ་ལྟའི་ཏིང་འཛིན་དེ་དག་ནི། ། འཇིག་རྟེན་པ་ནི་རྒྱ་ཆུང་ཞིང་། ། དམན་་་་་་སོ་སྐྱེ་ལ་ཟག་པར་བཅས་པའོ། ། ཉན་ཐོས་དང་ནི་རང་སངས་རྒྱས། ། དེ་བས་རྒྱ་ཆེ་ཟག་པ་མེད། ། སངས་རྒྱས་བྱང་ཆུབ་སེམས་དཔའ་ནི། ། སེམས་བསྐྱེད་བདག་མེད་གཉིས་རྟོགས་ཀྱིས་འཕགས་་་་་་བསམ་གཏན་ཕ་རོལ་ཕྱིན་ལ་གནས། ། དཔའ་བར་འགྲོ་བའི་ཏིང་འཛིན་སོགས། །
མདོ་རྒྱུད་རྣམས་ནས་འབྱུང་བ་དེ། ། མིང་ཡང་ཉན་རང་གིས་མི་ཤེས། ། བསམ་གཏན་ཕར་ཕྱིན་མེད་ཕྱིར་རོ། ། བསམ་གཏན་བསྒོམ་པའི་ཕན་ཡོན་ནི། ། ཚེ་འདིར་བསམ་གཏན་ཞི་གནས་སྐྱེ། ། དེ་ཡི་ཉོན་མོངས་གློ་བུར་བ། ། ལྡོག་ཅིང་འཇིག་རྟེན་ཆོས་བརྒྱད་པོ། ། མགོ་སྙོམས་བསམ་གཏན་དགའ་བདེ་ཐོབ། ། རྫུ་འཕྲུལ་མངོན་ཤེས་ལ་སོགས་པ། ། ཡོན་ཏན་འབྱུང་ཞིང་ལྷར་བཅས་ཀྱི། །
འཇིག་རྟེན་ཡིད་དགའི་གནས་གྱུར་ཏེ། ། སྐྱེ་བ་གཞན་དུའང་དེ་ལྟར་ཐོབ། ། མཐར་ཐུག་མངོན་པར་སངས་རྒྱས་ནས། ། རང་དང་གཞན་གྱི་དོན་གྲུབ་ཅིང་། ། ཡང་དག་བཞི་སོགས་ཐོབ་པའོ།་་་་་ ཡང་དག་རིགས་བཞི་འདི་བྱང་ཆུབ་སེམས་དཔའི་གནས་སྐབས་ནས་ཡོད་ཅིང་མཐར་ཕྱིན་པ་སངས་རྒྱས་སྐབས་སོ། ། མཐར་ཐུག་ཐེག་པ་གཅིག་བཞེད་སྐབས། ། ཉན་ཐོས་ལམ་ལྔ་གང་རུང་ནས། ། ཐེག་ཆེན་ཚོགས་ལམ་ཆུང་ངུ་འཇུག ། ཉན་རང་ཐེག་ཆེན་ལམ་ཞུགས་ཅན། །
དེ་ལ་སངས་རྒྱས་སྲས་བཅས་ཀྱིས། ། ཐེག་ཆེན་ཆོས་ཀྱི་རྣམ་གྲངས་འཆད། ། ཉན་དང་ཐུགས་བསྐྱེད་མཐུ་ལ་བརྟེན། ། དམན་སེམས་དོར་ནས་གཞན་དོན་གྱི། ། སྨོན་སེམས་སྐྱེས་མ་ཐག་པ་ནས། ། ཐེག་ཆེན་ཚོགས་ལམ་ཆུང་ངུ་ཞུགས། ། དུས་མཉམ་ཡིན་ཞེས་ཀུན་མཁྱེན་ཆེ། ། བསོད་ནམས་སེང་གེས་ལེགས་པར་གསུང་། ། དེ་ཡང་འཕགས་མཆོག་ཀླུ་སྒྲུབ་ཀྱིས། ། ཤེར་ཕྱིན་དགོངས་པར་ཐེག་གསུམ་གྱི། །
སྦྱོར་ལམ་ཐབས་ཀྱི་ཁྱད་པར་དང་། ། ངེས་འབྱེད་བཞི་ལ་རང་རང་གི ། དམིགས་པ་གསལ་དང་མི་གསལ་གྱི། ། ཁྱད་པར་ཙམ་ལས་གང་ཟག་བདག ། རྟོགས་ལ་ཁྱད་པར་མི་བཞེད་ཅིང་། ། དེ་ཡང་ཉན་ཐོས་ལམ་ལྔ་པོ། ། རྟོག་བྱ་རིམ་གྱིས་རྫོགས་ཆེ་ཆུང་། ། དབྱེ་བས་ལམ་ལ་མྱུར་བུལ་གྱུར།་་་་་ ཉན་ཐོས་ལྷག་མེད་ཀྱི་ཐོབ་བྱ་དམན་ཅིང་མྱུར་ན་ཚེ་གསུམ་གྱིས་ཐོབ། ། རང་རྒྱལ་ཐོབ་བྱ་དེ་ལས་ཅུང་འཕགས་ཅིང་བསེ་རུ་བསྐལ་པ་བརྒྱ་ཡིས་ཐོབ།
བྱང་ཆུབ་སེམས་དཔའ་ཐོབ་བྱ་ཆེས་འཕགས་ཤིང་བསྐལ་ཆེན་གྲངས་མེད་གསུམ་གྱི་ཐོབ་ཅིང་ལམ་མྱུར་བུལ་ཐོབ་བྱ་མཐོ་དམན་གྱིས་སོ། ། ཉན་ཐོས་ལྷག་མེད་དགྲ་བཅོམ་དང་། ། ཐེག་པ་ཆེན་པོའི་བཟོད་ཆེན་གྱི། ། ལམ་གཉིས་ན་མཉམ་གྱུར་པའོ། ། གཞན་ཡང་རྟེན་འབྲེལ་བཅུ་གཉིས་ཀྱི། ། རྣམ་བཞག་སྙིང་པོ་མདོར་བསྡུས་པའི། ། རྟེན་ཅིང་འབྲེལ་འབྱུང་བཅུ་གཉིས་ནི། ། བྱེ་བྲག་སྨྲ་བ་རྣམས་ཀྱི་ནི། ། སྐྱེ་བ་སྔ་མ་ཉོན་མོངས་པ། ། སྤྱོད་པའི་སྐབས་ཀྱི་ཕུང་པོ་ལྔ།་་་་་
དེ་ལ་བདག་ཏུ་འཛིན་པས། ། དེ་ལ་མ་རིག་པ་ཞེས་བྱ། ། དེ་བཞིན་འོག་མ་རྣམས་ལ་ཡང་། ། རང་རང་གང་གཙོའི་མིང་བཏགས་ཏེ། ། ཕུང་པོ་ལྔ་ལྔ་ཐམས་ཅད་ཀྱི། ། རྗེས་འབྲངས་ཡིན་པར་ཤེས་པར་བྱ། ། འདུ་བྱེད་སྐྱེ་བ་སྔ་མའི་ལས། ། དགེ་དང་མི་དགེའི་གནས་སྐབས་སོ། ། རྣམ་ཤེས་དེ་དག་གིས་འཕགས་པའི། ། སྐྱེ་སྲིད་ཉིང་མཚམས་སྦྱར་བའོ། །
མིང་དང་གཟུགས་ནི་མངལ་སྐྱེས་ནས། ། མིག་ལ་སོགས་པ་དོད་པའི་བར། ། གཟུགས་ཡིན་ནང་གསལ་མིང་ཞེས་པ། ། ཚོར་བ་འདུ་ཤེས་འདུ་བྱེད་དང་། ། རྣམ་པར་ཤེས་བཞི་གཟུགས་ནུར་ནུར། ། མེར་མེར་གོར་འཕྲང་རྐང་ལག་འགྱུས། ། སྐྱེ་མཆེད་དྲུག་པོ་མངལ་དུ་མིག ། སོགས་པ་དོད་ནས་དབང་ཤེས་ཡུལ། ། འདུས་ནས་ཡུལ་དཔྱོད་མི་ཤེས་བར། ། རེག་པ་དབང་ཡུལ་རྣམ་ཤེས་གསུམ། །
འདུས་ནས་ཡུལ་ལ་ལོངས་སྤྱོད་ནས། ། བདེ་སྡུག་རྒྱུ་མཚན་མི་ཤེས་བར། ། ཚོར་བ་བདེ་སྡུག་གི་རྒྱུ་ཤེས། ། བྱིས་པ་ཡི་ནི་དུས་ནས་བཟུང་། ། འཁྲིག་པ་སྤྱོད་མི་ནུས་ཀྱི་བར། ། སྲེད་པ་འཁྲིག་པ་སྤྱོད་ནུས་ནས། ། ལང་ཚོ་རྒྱས་པའི་སྐབས་ཡིན་ནོ། ། ལེན་པ་རྒྱུ་ནོར་ཐོབ་པའི་ཕྱིར། ། ཚོང་ཁེ་ལ་སོགས་བྱེད་པའོ། ། སྲིད་པ་དེ་དག་ལེན་པའི་མཐུས། །
སྲིད་པ་ཕྱི་མར་འཕེན་པའི་ལས། ། བསག་པ་ཡི་ནི་གནས་སྐབས་སོ། ། སྐྱེ་བ་དེ་ནས་ཤི་འཕོས་ཏེ། ། ཕྱི་མར་ཉིང་མཚམས་སྦྱོར་བའོ། ། རྒ་ཤི་དེ་ཡི་བར་སྐྱེ་བ་ཕྱི་མ་་་་་་སྐྱེ་བ་ཕྱི་མ་ཡི། ། སྐབས་ཏེ་རྒྱུན་ཆགས་སུ་འདོད་དོ། ། མདོ་སྡེ་པ་ཡི་བཞེད་པ་ནི། ། མི་རིག་རིག་པའི་མི་མཐུན་ཕྱོགས། ། འདུ་བྱེད་ཀུན་སློང་དགེ་དང་སྡིག ། བར་མའི་ལས་ཀུན་བསགས་པའོ། །
རྣམ་པར་ཤེས་ནི་དེ་དག་གི ། རྣམ་ཤེས་སྐྱེ་བའི་གནས་སུ་འཕངས། ། མིང་གཟུགས་མངལ་གནས་ཕུང་པོ་ལྔ།་་་་་ དེ་ཡི། ། སྐྱེ་མཆེད་དྲུག་པོ་མིག་སོགས་དོད། ། རེག་པ་ཡུལ་དབང་རྣམ་ཤེས་གསུམ། ། འདུས་ནས་ཡུལ་ལ་སྤྱོད་པའོ། ། ཚོར་བ་དེ་ལས་སྐྱེས་པ་ཡི། ། བདེ་དང་སྡུག་བསྔལ་བཏང་སྙོམས་མྱོང་། ། སྲེད་པ་བདེ་བའི་ཡུལ་ལ་ཆགས། །
ལེན་པ་ཡུལ་དེ་དོན་གཉེར་བ། ། སྲིད་པ་དེ་དག་གི་ཀུན་སློང་། ། སྐྱེ་བ་ཕྱི་མ་གྲུབ་ལས་སོགས། ། སྐྱེ་བ་ལས་དེའི་ཕྱི་མ་ཡི། ། སྐྱེ་བར་ཉིང་མཚམས་སྦྱོར་བའོ། ། རྒ་ཤི་ཕྱི་མར་སྐྱེ་དེའི་ཚེའི། ། མཐའ་རུ་ཕྱིན་ནས་ཤི་བ་སྟེ། ། འབྲེལ་བའི་རྟེན་འབྲེལ་ཡིན་པར་འདོད། ། སྐད་ཅིག་མ་ཡི་རྟེན་འབྲེལ་ནི། ། དཔེར་ན་འགའ་ཞིག་སྲོག་གཅོད་ན། །
དེ་ཡི་ཀུན་སློང་མ་རིག་པ། ། འདུ་བྱེད་སྲོག་གཅོད་ལས་བྱེད་པ། ། འབད་མཁན་དེས་བསད་བྱ་རིག་པ་སོགས་་་་་་ཡུལ་དེ་རིག་པ་རྣམ་ཤེས་དང་། ། ཕུང་པོ་ལྔ་ཡོད་མིང་གཟུགས་དང་། ། མིག་ལ་སོགས་པའི་སྐྱེ་མཆེད་དྲུག ། གསུམ་འདུས་ཡུལ་དཔྱོད་རེག་པ་དང་། ། དེ་ཐུབ་པའི་་་་་་བདེ་སོགས་མྱོང་བ་ཚོར་བ་དང་། ། ཤ་སོགས་ལ་ནི་སྲེད་པ་དང་། ། དེས་ཆེར་འཕེལ་བ་ལེན་པའོ། ། སྲོག་གཅོད་ལས་བསོག་སྲིད་པ་དང་། །
སྔར་མེད་སྐད་ཅིག་མ་སྲོག་གཅོད་ཀྱི་ལས་་་་་་པ་ནི་སྐྱེ་བ་དང་། ། དེ་རྒྱུན་འགྱུར་བ་་་་་་དེ་ནས་ལས་གཞན་དུ་འགྱུར་བ་རྒ་ཤིའོ། ། ཚེ་གསུམ་གྱིས་བསྡུས་རྟེན་འབྲེལ་ནི། ། མ་རིག་པ་དང་འདུ་བྱེད་ཀྱི། ། སྐྱེ་བ་སྔ་མའི་ལས་བསྡུས་ཏེ། ། དེ་ནི་རྒྱུ་ཡི་ཡན་ལག་གོ ། རྣམ་པར་ཤེས་པ་མིང་དང་གཟུགས། ། སྐྱེ་མཆེད་དྲུག་དང་རེག་པ་དང་། ། ཚོར་བ་རྣམས་ནི་ཚེ་འདིས་བསྡུས། ། འབྲས་བུ་ཡི་ནི་ཡན་ལག་གོ །
སྲེད་ལེན་སྲིད་པ་གསུམ་པོ་ནི། ། ཚེ་འདིས་བསྡུས་པའི་རྒྱུའི་ཡན་ལག ། སྐྱེ་བ་དང་ནི་རྒ་ཤི་ནི། ། ཚེ་ནི་ཕྱི་མས་བསྡུས་པ་སྟེ། ། འབྲས་བུའི་ཡན་ལག་རྟེན་འབྲེལ་ནི། ། རྒྱུ་འབྲས་ཚར་གཉིས་ཀྱིས་བསྡུའོ། ། རྟེན་འབྲེལ་བཅུ་གཉིས་ལུགས་ལྡོག་ནི། ། འདི་གཉིས་ཚེ་སྔོན་མའི་མཐའ་་་་་་མ་རིག་འགག་པས་སྲིད་པ་ནི། ། སྐྱེ་བའི་རྒྱུར་གྱུར་འདུ་བྱེད་འགག ། དེ་འགག་ལས་ཀྱི་འཕངས་པ་ཡི། །
རྣམ་པར་ཤེས་་་་་་འདི་དྲུག་ད་ལྟར་འབྱུང་བ་དང་མིང་དང་གཟུགས། ། སྐྱེ་མཆེད་དྲུག་དང་རེག་པ་དང་། ། ཚོར་བ་འགག་པས་ཚེ་ཕྱི་མར། ། སྐྱེ་བའི་ལས་ཀྱིས་ཀུན་སློང་བའི། ། སྲེད་པ་འདི་གཉིས་སྔ་ཕྱིའི་གསོས་འདེབས་་་་་་དང་ནི་ལེན་པ་འགག ། དེ་འགག་པ་ཡི་ཕྱི་མ་ཡི། ། ཕུང་པོ་གྲུབ་པའི་ལས་ཀྱི་མཐུ། ། ལྡན་པའི་འདི་གསུམ་ཕྱི་མའི་མཐའ་་་་་སྲིད་པ་འགག་པར་འགྱུར། ། དེ་འགག་པས་ནི་སྐྱེ་བ་དང་། ། རྒ་ཤི་དང་བཅས་སྡུག་བསྔལ་གྱི། །
ཕུང་པོ་མ་ལུས་པ་འགག་གོ ། ཐེག་ཆེན་དབུ་མ་པའི་བཞེད་པ། ། ལུང་བསྟན་བརྙེས་པ་ཀླུ་སྒྲུབ་ཀྱིས། ། རྟེན་ཅིང་འབྲེལ་བར་འབྱུང་བ་ཡི། ། རྩ་འགྲེལ་གཉིས་པས་འདི་སྐད་གསུང་། ། ཡན་ལག་བྱེ་བྲག་བཅུ་གཉིས་སོ། ། ཐུབ་པས་རྟེན་འབྱུང་གསུང་དེ་དག ། མ་རིག་པ་དང་སྲེད་པ་དང་། ། ལེན་པ་གསུམ་ནི་ཉོན་མོངས་པ། ། འདུ་བྱེད་སྲིད་པ་གཉིས་ནི་ལས། །
རྣམ་ཤེས་མིང་གཟུགས་སྐྱེ་མཆེད་དྲུག ། རེག་པ་ཚོར་བ་སྐྱེ་བ་དང་། ། རྒ་ཤི་བདུན་པོ་སྡུག་བསྔལ་ཡིན། ། བཅུ་གཉིས་ཆོས་ནི་གསུམ་དུ་འདུས། ། གསུམ་ལས་སྲིད་པའི་འཁོར་ལོ་དེ།་་་་་ ཁམས་གསུམ་པོ། ། ཉིད་ནི་ཡང་ནས་ཡང་དུ་འཁོར། ། འདི་ལ་སེམས་ཅན་་་་་་བྱེད་པ་པོ་ཅི་ཡང་མེད། ། སྟོང་པ་ཁོ་ནའི་ཆོས་རྣམས་ལས། ། སྟོང་པའི་ཆོས་རྣམས་འབྱུང་བར་ཟད། །
བདག་དང་རྟེན་འབྱུང་བཅུ་གཉིས་དེས་གཅིག་གིས་གཅིག་ལ་དམིགས་རེས་མ་བྱས་པ་་་་་་བདག་གིར་མེད་པའི་ཆོས། ། ཁ་ཏོན་མར་མེ་མེ་ལོང་རྒྱ། ། མེ་ཤེལ་ས་བོན་སྐྱུར་དང་སྒྲས། ། ཕུང་པོ་ཉིང་མཚམས་སྦྱོར་བ་ཡང་། ། མི་འཕོ་བར་ཡང་མཁས་རྟོགས་བྱ། ། ཤིན་ལེན་པའི་རྣམ་ཤེས་ཟབ་ཅིང་ཕྲ་བ་་་་་་ཏུ་ཕྲ་བའི་དངོས་ལ་ཡང་། ། གང་གིས་ཆད་པར་རྣམ་བརྟགས་པ། ། རྣམ་པར་མི་མཁས་དེ་ཡིས་ནི། ། རྐྱེན་མདོ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །
དེ་ལ་སྐྱེ་བའི་རང་བཞིན་ཡོད་པ་མིན། ། རྐྱེན་ལ་རག་ལས་གང་དེ་སྟོང་པར་བཤད། ། གང་ཞིག་སྟོང་ཉིད་ཤེས་དེ་བག་ཡོད་ཡིན། ཞེས་སོ་་་་་་ལས་བྱུང་བའི་དོན་མ་མཐོང་། ། སྟོང་ཉིད་ཀྱི་དོན་་་་་་འདི་ལ་བསལ་བྱ་ཅི་ཡང་མེད། ། གཞག་པར་བྱ་བ་ཅི་ཡང་མེད། ། ཡང་དག་ཉིད་ལ་ཡང་དག་བལྟ། ། ཡང་དག་མཐོང་ན་རྣམ་པར་གྲོལ། ། ངོར་ཆེན་རྡོ་རྗེ་འཆང་ཆེན་པོས། ། མ་འགག་སྣང་བ་འདི་ལ་ནི། །
རྟེན་འབྲེལ་དང་ནི་སྟོང་པ་ཉིད། ། ཕན་ཚུན་རྒྱུ་འབྲས་འབྲེལ་བ་སྟེ། ། དཔེར་ན་བྱས་དང་མི་རྟག་པའི། ། ཁྱད་པར་ངེས་པའི་གང་ཟག་གི ། དེ་ལྟར་ངེས་པའི་བློ་སྐྱེ་ལྟར། ། དབུ་མ་པ་ཡིས་ས་བོན་ལ། ། མྱུ་གུ་སྐྱེ་བར་ངེས་དེའི་ཚེ། ། ས་བོན་དང་ནི་མྱུ་གུ་གཉིས། ། རང་བཞིན་སྟོང་པར་ངེས་པ་བཞིན། ། རྒྱུ་འབྲས་མི་བསླུའི་རྟེན་འབྲེལ་དང་། །
ཡོད་དང་མེད་ལ་སོགས་པའི་མཐའ། ། གང་དུ་ཡང་ནི་མ་གྲུབ་པའི། ། སྟོང་པ་ཉིད་གཉིས་དབྱེར་མེད་གནས། ། རྟེན་ཅིང་འབྲེལ་བར་འབྱུང་བ་ཉིད། ། མཐར་འཛིན་ལྟ་བ་ཐམས་ཅད་ཀྱི། ། གཉེན་པོ་ཡིན་ཅིང་སྣང་བ་ཡིས། ། སྟེང་དུ་རྟེན་འབྲེལ་གྱིས་སྟོང་པར། ། ངེས་ཤེས་འདྲེན་པས་སྟོང་པས་ན། ། རྟེན་འབྲེལ་ལ་ནི་ངེས་ཤེས་སྐྱེ། ། དེ་ཡི་རྟེན་འབྲེལ་དང་སྟོང་པ། །
ཟུང་དུ་འཇུག་པར་རྟོགས་པ་ནི། ། དབུ་མའི་སྙིང་པོར་ཤེས་བྱ་གསུངས། ། དེ་ནས་དབུ་མའི་གྲུབ་མཐའ་ལ། ། དབུ་མ་ཞེས་པའི་སྒྲ་དོན་ནི། ། རང་གི་གོང་ན་མཚན་ཉིད་ཀྱི། ། ཐེག་པའི་གྲུབ་མཐའ་སྨྲ་བ་པོ། ། གཞན་མེད་པའམ་ཡང་ན་ནི། ། མཚན་ཉིད་ཐེག་པའི་སྒྲུབ་པའི་མཐའ། ། སྨྲ་བ་ཐམས་ཅད་ཀྱི་གོང་ན། ། གནས་པས་དབུ་མ་ཞེས་བྱའོ། །
སྔ་མའི་ལོག་རྟོག་དགག་པ་ནི། ། སེམས་ཙམ་པས་ནི་གཞན་དབང་ཡོད། ། ཀུན་ཏུ་བརྟགས་པ་མེད་པ་དང་། ། ཡོངས་གྲུབ་ཡོད་ཅིང་དབུ་མའི་ལམ། ། ཡིན་པར་སྨྲ་མོད་དེ་ཡིན་ན། ། གཞན་དབང་དེ་ནི་དོན་དམ་དུ། ། ཡོད་དམ་ཀུན་རྫོབ་ཉིད་དུ་ཡོད། ། ཀུན་རྫོབ་ཉིད་དུ་ཡོད་ཟེར་ན། ། དེ་ནི་ཀུན་བརྟགས་ཡིན་དགོས་ཤིང་། ། ཀུན་བརྟགས་མེད་པར་འདོད་མིན་ནམ། །
དོན་དམ་ཡོད་ན་ཡོད་པ་ཡི། ། མཐར་ལྷུང་ཕྱིར་ན་དབུ་མ་མིན། ། སེམས་ཙམ་པས་དབུ་མ་པ་ལ་་་་་་ཡང་ནི་ཁྱོད་ཀྱི་དོན་དམ་མེད། ། མེད་ན་མེད་མཐར་ལྷུང་ཞེ་ན། ། དབུ་མ་པས་་་་་་ངེད་ཀྱི་དབུ་མར་དོན་དམ་པར། ། མ་གྲུབ་ཕྱིར་ནི་མེད་མི་འདོད། ། དབུ་མ་པས་་་་་་ངེད་ཀྱི་འདོད་པར་ཀུན་རྫོབ་ཏུ། ། ཇི་ལྟར་གནས་པ་དེ་ལྟར་དུ། ། འདོད་པས་ཆད་པའི་མཐའ་ལས་གྲོལ། ། དོན་དམ་ཡོད་མེད་གཉིས་ཀ་ནི། །
འདོད་པ་མེད་པས་མཐའ་ཀུན་ལས། ། གྲོལ་བས་དབུ་མ་ཞེས་སུ་འདོགས། ། དབུ་མ་པས་སེམས་ཙམ་པ་ལ་་་་་་ཡང་ཁྱོད་ཡོངས་གྲུབ་སྤྲོས་བྲལ་དེ། ། གཞན་དབང་ལས་གྲུབ་ཞེས་ཡིན་ན། ། བྱེ་སྨྲས་མྱང་་་་་་ལྷག་མེད་འདས་སྟོང་ཉིད་ཀྱི། ། རྫས་གྲུབ་འདོད་དེ་ཁྱད་མེད་གྱུར། ། གཞན་དབང་དོན་དམ་ཡོད་ཟེར་ན། ། སེམས་ཙམ་གཞུང་དུ་རྣམ་པར་རིག་པ་ཙམ་དུའང་། གང་ཚེ་མི་འཛིན་དེ་ཡི་ཚེ་ཞེས་འདོད་་་་་་ཁྱོད་ཀྱི་རྣམ་པར་རིག་ཙམ་དུ། ། མི་འཛིན་སྨྲ་བ་མ་ཡིན་ནམ། །
ཡོད་ན་འཛིན་པ་ཅན་དུ་འགྱུར། ། དབུ་མ་པས་སེམས་ཙམ་པ་ལ་་་་་་ཡང་ནི་སྐད་ཅིག་མ་ཙམ་གྱིས། ། དོན་དམ་གྲུབ་པར་ཁྱོད་འདོད་ན། ། དེ་ལ་སྐྱེ་བ་ལ་སོགས་ཀྱི། ། ཆ་ཤས་གསུམ་པོ་མེད་པར་འགྱུར། ། དེ་འདོད་ན་ནི་སྔ་ཕྱིའི་བར། ། མི་གནས་པ་ཡི་སྐྱོན་ཡོད་དོ། ། སྐད་ཅིག་ཀྱང་ནི་མ་ཡིན་འགྱུར། ། དབུ་མ་པས་སེམས་ཙམ་པ་ལ་་་་་་ཡང་ནི་ཁྱོད་ཀྱི་གནས་གྱུར་ཞེས། ། འདོད་དེ་དོན་དམ་ཀུན་རྫོབ་གང་། །
དོན་དམ་དོན་དམ་པར་གནས་གྱུར་ན་་་་་་ཡིན་ན་དོན་དམ་གྱི། ། དོན་དམ་མཚན་ཉིད་མ་ཚང་གྱུར། ། ཀུན་རྫོབ་ཀུན་རྫོབ་དུ་གནས་གྱུར་ན་་་་་་ཡིན་ན་བདག་འཛིན་དང་། ། འཇིག་རྟེན་ཡོངས་གྲགས་ཀྱི་མེད་ངེས།་་་་་ རི་བོང་རྭ་ཡང་གནས་འགྱུར་གྱུར། ། གཞན་དབང་ཡོད་པ་དེ་དོན་དམ་དང་ཀུན་རྫོབ་གཉིས་གང་དུ་ཡོད་པ་ཡིན་ནོ་སྙམ་ན་་་་་་གཞན་དབང་དོན་དམ་དང་ཀུན་རྫོབ། ། གཉིས་ཀ་མ་ཡིན་ནོ་སྙམ་ན། ། དེས་ནི་ཚུལ་བཞིན་མ་ཤེས་ཏེ། ། རྫོགས་སངས་རྒྱས་ཀྱི་ཆོས་བསྟན་པ། ། འཇིག་རྟེན་ཀུན་རྫོབ་བདེན་པ་དང་། །
དམ་པའི་དོན་གྱི་བདེན་པར་གསུངས། ། བདེན་གཉིས་རྣམ་གཞག་མ་ཤེས་ན། ། ཟབ་མོའི་དེ་ཉིད་རྟོགས་མི་འགྱུར། ། དབུ་མ་ལ་ནི་་་་་་བཀའ་འཁོར་ལོ་བར་པར་ངེས་དོན་གཙོར་སྟོན་དེ་ཡི་གཞུང་། ། བརྟེན་གཞིར་གྱུར་པའི་འདི་ལ་གཞུང་ཕྱི་མོའི་དབུ་མ་ཞེས་དབུ་མ་དངོས་་་་་་དབུ་མ་དང་། ། གྲུབ་མཐའི་ཕྱོགས་འཛིན་དབུ་མ་གཉིས། ། དང་པོ་་་་་་གཞུང་གི་དབུ་མའི་གསལ་བྱེད་ནི། ། རྒྱལ་བ་ལུང་བསྟན་བརྙེས་པ་ཡི། ། འཕགས་མཆོག་ཀླུ་སྒྲུབ་ཞབས་དང་ནི། ། དེ་ཡི་ཐུགས་སྲས་འཕགས་པ་ལྷ། །
རྒྱལ་སྲས་ཞི་བ་ལྷ་སོགས་ཡིན། ། གྲུབ་མཐའི་ཕྱོགས་འཛིན་བྱེ་སྨྲ་དང་། ། ཚུལ་མཚུངས་དབུ་མ་མདོ་སྡེ་སྤྱོད། ། རྣལ་འབྱོར་སྤྱོད་པའི་དབུ་མ་སོགས། ། དེ་ལས་འཕགས་མཆོག་ཀླུ་སྒྲུབ་ཀྱིས། ། རྗེས་འབྲང་ཐལ་རང་གཉིས་སུ་གྱེས། ། དེ་ཡི་ཁྱད་པར་མདོར་བསྡུ་ན། ། བདག་ལས་མ་ཡིན་གཞན་ལས་མིན། ། གཉིས་ལས་མ་ཡིན་རྒྱུ་མེད་མིན། ། དངོས་པོ་གང་དང་གང་ལ་ཡང་། །
སྐྱེ་བ་ནམ་ཡང་ཡོད་མ་ཡིན། ། ཞེས་པའི་དམ་བཅའ་བཞི་པོ་འདི། ། ཐལ་རང་གཉིས་ཀའི་དམ་བཅར་འདོད། ། དེ་ཡི་སྒྲུབ་བྱེད་གཏན་ཚིགས་ཀྱི། ། ཐལ་རང་གཉིས་ཀྱི་མཚན་་་་་་ཁྱད་པར་གྱུར་པས་ཐལ་རང་གཉིས། ། སློབ་དཔོན་ཟླ་གྲགས་ཀྱི་ཚིག་གསལ་ལས་་་་་་གྲགས་ཤིང་དབུ་མ་པ་ཡིན་ན། ། རང་རྒྱུད་པ་ཡི་རྗེས་དཔག་ཏུ། ། རིག་པ་མིན་ཏེ་ཕྱོགས་གཞན་དུ། ། ཁས་བླང་མེད་དོ་ཅིས་ཞེ་ན། ། གནས་ལུགས་ལ་ནི་དཔྱོད་པའི་ཚེ། །
ཕྱོགས་གཞན་དགག་བྱ་འགོག་རྒྱུ་དང་། ། རང་ཕྱོགས་བསྒྲུབ་བྱ་སྒྲུབ་རྒྱུ་ལ། ། ཁས་མི་ལེན་པར་དགོངས་པའོ། ། རང་རྒྱུད་པས་ཀྱང་མཉམ་གཞག་སྐབས། ། ཁས་ལེན་བྲལ་བར་འདོད་པ་གཅིག ། འདི་སྒྲོ་འདོགས་གཅོད་པ་དང་མཉམ་བཞག་གཉིས་ཀར་གཏན་ཚིགས་ཀྱི་བསྒྲུབ་མི་དགོས་པར་བསྟན་ཡང་བསྟན་བཅོས་འཇུག་པ་ལས་གཏན་ཚིགས་བསྟན་ཚུལ་སྟག་ཚང་ལོ་ཙཱ་བའི་གསུངས་ལས་འབྱུང་། དམ་བཅའ་སྒྲུབ་སྐབས་ཅུང་ཟད་ཀྱི། ། ཁྱད་པར་ལྟ་བུར་གྱུར་པའོ། ། དབུ་མ་ཐལ་འགྱུར་སྲོལ་འབྱེད་ནི། ། ཐོག་མར་སློབ་དཔོན་སངས་རྒྱས་བསྐྱང་། །
དེ་རྗེས་དཔལ་ལྡན་ཟླ་བ་གྲགས། ། རིག་པའི་ཁུ་དབྱུག་ཆེ་ཆུང་དང་། ། གངས་ཅན་མགོན་པོ་ཇོ་བོ་རྗེ། ། དཔལ་ལྡན་ཨ་ཏི་ཤ་ལ་སོགས། ། འཕགས་པའི་ཡུལ་དུ་རྒྱས་པར་མཛད། ། བོད་དུ་ས་ཚབ་ལོ་ཙཱ་བ།་་་་་ ཉི་མ་གྲགས། ། དེ་སློབ་གོང་མ་ཤེའུ་དང་།་་་་་ ཟླ་བས་ལེགས་བཀྲལ་ཉི་མས་བསྒྱུར་བའི་སྲོལ། བུ་བཞི་ལས་འོང་ཞེས་པའི་ས་ཚབ་ཀྱི་ཐུགས་སྲས་བཞི། །
གཙང་པ་འབྲི་རྒུར་དང་རྨ་བྱ། ། བྱང་བཙོན་པག་ཐང་བ་དང་བཞིའི། ། ཐོག་མར་སྲོལ་བཏོད་བར་དུ་ནི། ། དཔལ་ས་སྐྱའི་དགའ་ལྡན་བླ་བྲང་གི་ཆོས་ལས་པ་་་་་་རེ་མདའ་གཞོན་བློས་རྒྱས་པར་སྤེལ། ། ཐ་མར་ཀུན་མཁྱེན་རོང་སྟོན་པ། ། ཤེས་བྱ་ཀུན་རིག་སྨར་ཁམས་པ། ། གྲགས་པ་བཟང་པོ་རྗེ་ཀུན་མཁྱེན། ། སངས་རྒྱས་འཕེལ་དང་ཐུབ་བསྟན་གྱི། ། ཉི་མ་གོ་རིམས་པཎྜི་ཏ། ། ཀུན་མཁྱེན་བསོད་ནམས་སེང་གེའི་ཞབས། །
མཁས་པ་ཤཱཀྱ་མཆོག་ལྡན་་་་་་དབུ་མ་ཐལ་འགྱུར་གྱི་བསྟན་བཅོས་ཡང་རེ་འགའ་མཛད་ཅིང་ལྟ་བའི་སྐབས་སྐྱོང་མཛད་བཤད། སོགས། ། འཆད་ཉན་དར་ཞིང་རྒྱས་པར་མཛད། ། མཁས་པ་ཙོང་ཁ་པ་ཆེན་པོ། ། བློ་བཟང་གྲགས་པས་འཆད་སྤེལ་མཛད། ། དེ་སློབ་དགེ་དཔལ་ལ་སོགས་པས། ། འགྲེལ་ཊཱིཀ་མང་ཙམ་འབུར་དོད་ཀྱི། ། གྲུབ་མཐའི་ཁྱད་ཆོས་རྩོམ་པར་མཛད། ། རང་རྒྱུད་སྲོལ་འབྱེད་ཐོག་མ་ནི། ། སློབ་དཔོན་ལེགས་ལྡན་འབྱེད་ཀྱིས་མཛད། །
དེ་སྲོལ་སློབ་དཔོན་དཔལ་སྦས་སྐྱོང་། ། སློབ་དཔོན་ཡེ་ཤེས་སྙིང་པོ་དང་། ། བྱང་ཆུབ་སེམས་དཔའ་ཞི་བ་མཚོ། ། མཁས་པའི་དབང་པོ་ཀ་མ་ལ། ། ཤཱི་ལ་རང་ཡེ་སྙིང་། ཞི་མཚོ། ཀ་མ་ལ་ཤཱི་ལ་གསུམ་ལ་རང་རྒྱུད་ཤར་གསུམ་གྲགས་་་་་་རྒྱུད་ཤར་གསུམ་གྱིས། ། འཕགས་པའི་ཡུལ་དུ་རྒྱས་པར་མཛད། ། བོད་དུ་རྔོག་ལོ་ཆེན་པོ་ནི། ། བློ་ལྡན་ཤེས་རབ་གསུང་སྒྲོས་རྒྱུན། །
གྲོ་ལུང་བློ་གྲོས་འབྱུང་གནས་གསན། ། རིག་པའི་དབང་ཕྱུག་ཆ་པ་ཆེ། ། སྲས་ཀྱི་ཐུ་བོ་སེ་ཆེན་བརྒྱད། ། ཇོ་སྲས་རྣམ་བཞི་གྲུབ་ཐོབ་གསུམ། ། ཤེས་རབ་ཅན་གྱི་མི་གསུམ་གྱིས། ། དར་ཞིང་རྒྱས་པར་མཛད་པའོ། ། འཕགས་པ་གྲོལ་སྡེ། བཙུན་པ་རྣམ་གྲོལ་སྡེ་་་་་་གྲོལ་སྡེ་རྣམ་གཉིས་སེང་གེ་བཟང་། ། དབུ་མ་ཐལ་རང་གང་ཡང་མིན། ། བྱམས་པའི་རྗེས་འབྲང་ཁོ་ནའོ། །
ཕྱིས་གྲགས་དབུ་མ་གཞན་སྟོང་ནི། ། དོན་དམ་བདེན་པ་རང་ངོས་ནས། ། མི་སྟོང་ཀུན་རྫོབ་ཆོས་གཞན་ལ། ། ལྟོས་ནས་སྟོང་པས་གཞན་སྟོང་འདོད། ། དེ་ཡི་སྒྲུབ་བྱེད་རྒྱུད་བླ་མར། ། རྣམ་དབྱེར་བཅས་པའི་མཚན་ཉིད་ཅན། ། གློ་བུར་གྱིས་ནི་ཁམས་སྟོང་ལ། ། རྣམ་དབྱེ་མེད་པའི་མཚན་ཉིད་ཅན། ། བླ་མེད་ཆོས་ཀྱི་སྟོང་མ་ཡིན། ། ཟེར་ཡང་ལུང་དོན་འབྱོར་བར་དཀའ། །
ལུང་བསྟན་བརྙེས་པ་ཀླུ་སྒྲུབ་ཀྱིས། ། སྐྱེ་དང་གནས་དང་འཇིག་པ་དང་། ། མ་གྲུབ་ཕྱིར་ན་འདུས་བྱས་མིན། ། འདུས་བྱས་རབ་ཏུ་མ་གྲུབ་པས། ། འདུས་མ་བྱས་ཡང་ཇི་ལྟར་གྲུབ། ། རིག་པ་དྲུག་ཅུ་པ་ལས། ཞེས་པའི་ལུང་གིས་ཤིན་ཏུ་གནོད། ། སེམས་ཙམ་་་་་་རྣམ་བརྫུན་པ་ལ་དབུ་མ་ཡི། ། མིང་བཏགས་ཡིན་ཏེ་དེའི་སྲོལ་འབྱེད། ། རྒྱ་གར་ཡུལ་དུ་ཤཱནྟི་པ། །
བོད་དུ་དོལ་པོས་ཤེས་རབ་རྒྱལ་མཚན་་་་་་སྲོལ་ཕྱེས་ནས། ། པཎ་ཤཱཀ་པས་ཡང་དེ་སྲོལ་སྐྱོངས། ། དབུ་མ་པ་ཡི་གྲུབ་མཐའ་ནི། ། ཤེས་བྱ་ཐམས་ཅད་ཀུན་རྫོབ་ཏུ། ། ཡོད་མཉམ་དོན་དམ་མེད་མཉམ་འདོད།་་་་་ མཐའ་གང་དུའང་ཁས་མི་ལེན། ། ཐ་སྙད་བདེན་པ་ཐབས་གྱུར་དང་། ། དོན་དམ་བདེན་པ་ཐབས་བྱུང་ངོ་། ། ཐལ་འགྱུར་པས། ཚིག་སྤྱི་དོན་བྱེད་མི་ནུས་པ་འདུས་མ་བྱས་ནམ་མཁའ་ལྟ་བུ་་་་་་ཤེས་བྱ་ཡིན་ན་ཡོད་མ་ཁྱབ། །
ཀུན་རྫོབ་་་་་་ཀུན་རྫོབ་ཀྱི་ཚིག་སྤྱི་ཙམ་རི་བོ་རྭ་ལྟ་བུ་ཡོད་ན་ཡོད་པས་ཁྱབ། ། ཐ་སྙད་ཡོད་ན་་་་་་འཇིག་རྟེན་ཡོངས་གྲགས་ཡོད་ཁྱབ་བོ། ། བདེན་པ་གཉིས་ཀྱི་དང་པོ་ལ། ། འཇིག་རྟེན་གྲགས་སྡེ་པ་ཡི་ནི། ། ཀུན་རྫོབ་བདེན་པ་མ་རིག་པའི། ། བདེན་འཛིན་གྱིས་བསླད་སྣང་བ་བརྫུན། ། རྙེད་དོན་དེ་ཡང་གློ་བུར་གྱི། ། འཁྲུལ་རྒྱུའི་མ་བསླད་པའི་དབྱེ་བས། ། ཡུལ་ཅན་དབང་ཤེས་གཉིས་ཡོད་པས། ། ཡུལ་ལ་བདེན་རྫུན་གཉིས་འབྱུང་སྟེ། །
མཚན་གཞི་མུ་སྟེགས་རྟག་པའི་བདག ། བརྟག་དང་མཐའ་བཞི་སྐྱེ་ལ་སོགས། ། སྒྱུ་མས་སྤྲུལ་པའི་རྟ་གླང་དང་། ། རབ་རིབ་ཅན་ལ་སྐྲ་ཤད་སྣང་། ། སོགས་ཏེ་ལོག་པའི་ཀུན་རྫོབ་ཡིན། ། འདི་ལ་གཉིས་ཏེ་མེད་བཞིན་པའི། ། འཁྲུལ་སྣང་སྣང་ལོག་དེ་ལ་ནི། ། དེ་དེར་འཛིན་པ་བཏགས་ལོག་གོ ། འདི་ནི་འཇིག་རྟེན་གྱིས་གྲགས་པའི། ། ཀུན་རྫོབ་ཙམ་ཡིན་འཇིག་རྟེན་ན། །
ཀུན་རྫོབ་བདེན་པ་མ་ཡིན་ནོ། ། ཡང་དག་ཀུན་རྫོབ་མཚན་གཞི་ནི། ། འཁྲུལ་རྒྱུ་མ་བསླད་སོ་སྐྱེ་ཡི། ། བློ་ལ་ལྷན་སྐྱེས་སྣང་བ་ཡི། ། དངོས་པོར་ཡོངས་སུ་གྲགས་རྣམས་ཡིན། ། དེ་ལའང་འཇིག་རྟེན་རང་ག་མའི། ། ལུང་ལ་དོན་དམ་པ་ཡིན་ཡང་། ། འཕགས་པ་རྣམས་ཀྱི་གཟིགས་པ་ལས། ། བདེན་མེད་དེ་ཁོ་ཉིད་མཐོང་བ།་་་་་ སྤྲོས་བྲལ། །
སྒྲིབ་བྱེད་ཕྱིར་ན་སྣང་ཆ་དེར། ། ཀུན་རྫོབ་བདེན་པར་གྲགས་པའོ། ། ངར་འཛིན་ལྷན་སྐྱེས་རང་རྒྱུད་ཀྱི། ། ཕུང་པོའི་སྟེང་དུ་ཡོད་འཛིན་པའི། ། ང་ཙམ་སོ་སོ་སྐྱེ་བོ་ཡི། ། རྒྱུད་ལ་རྟོགས་པ་་་་་་ནང་ཤེས་པ་ལྷན་སྐྱེས་དང་། ། བདེན་པར་འཛིན་པའི་འཛིན་སྟངས་ཀྱི། ། བཟུང་ཆ་དཔེར་ན་ཕྱི་ཡུལ་་་་་་མྱུ་གུ་ལ། ། བདག་གི་མྱུ་གུར་བཟུང་ལྟ་བུའི། ། རྟོག་པ་དང་ནི་མྱུ་གུ་དང་། །
མ་འཕྲད་བར་དུ་མྱུ་གུ་ཡི། ། ངོས་འཛིན་རྟོག་པ་མ་བྱས་ཀྱང་། ། དོན་ལ་མྱུ་གུ་ཡོད་ལྟ་བུ།་་་་་ ཤེས་པས་ཡོད་པར་འཛིན། ༈ ཆེད་དུ་སེམས་པ་མ་ཡིན་པའི་དེ་ཡི་མོད་རྟོག་གཉིས་གཅིག་ཆར་དེ་ཡི་འགལ་ཟླ་སོགས་འཆར། ། དེ་ལྟ་ལ་ཡང་ཡིད་ཤེས་ལ། ། འཁྲུལ་པས་བསླད་པའི་ཡིད་མངོན་ནི། ། ལོག་པའི་ཀུན་རྫོབ་དོན་མི་སྟོན། ། འཁྲུལ་པས་མ་བསླད་ཡིད་མངོན་ནི། ། སངས་རྒྱས་ཀྱི་སྐུ་གསེར་སྦྱང་མས་གྲུབ་པ་ལྟ་བུ་ལ་ཡིད་གཏད་པས་དེ་བཞིན་དུ་འཆར་བ་་་་་་དོན་བྱེད་ནུས་དེ་ཡང་དག་གི །
ཀུན་རྫོབ་ཞེས་སུ་འདོད་པ་ཡིན། ། དེ་ནི་མཁས་རྨོངས་ཀུན་ཐུན་མོང་། ། དེ་ལ་གཏན་ཚིགས་ཀྱིས་སྒྲུབ་པའི། ། བདེན་པ་མེད་པ་མཁས་པ་ཡི། ། ཁོ་ན་རྟོགས་ཀྱི་དབང་ཤེས་གཉིས། ། གློ་བུར་འཁྲུལ་པས་མ་བསླད་དེ། ། ཀུན་རྫོབ་ཡིན་པ་དེ་ཡི་ངོར། ། བདེན་པར་མ་གྲུབ་བདེན་པ་སྟེ། ། ཟུང་འབྲེལ་དེ་ལ་ཀུན་རྫོབ་ཀྱི། ། བདེན་པར་སློབ་དཔོན་ཟླ་བས་བཞེད། །
བྱེ་བྲག་སྨྲ་དང་ཚུལ་མཚུངས་པའི། ། ཀུན་རྫོབ་རྣམ་གཞག་གཟུགས་དང་སེམས། ། སེམས་བྱུང་ལྡན་མིན་འདུ་བྱེད་དང་། ། འདུས་མ་བྱས་དང་ལྔས་ཕྱེ་སྟེ། ། སྨྲ་དེ་བློ་ལ་རྣམ་མེད་སོགས། ། དེ་དང་ཆ་འདྲར་འདོད་པའོ། ། རྨི་ལམ་ཡུལ་དང་བར་སྣང་ལ། ། སྐྲ་ཤད་ཟླ་བ་གཉིས་སྣང་དང་། ། དོན་སྤྱི་ཞེས་པ་ཀ་བ་དང་། ། བུམ་པ་གཉིས་ལ་ཐུན་མོང་དུ། །
དོན་སྤྱིར་ཡོད་ཀྱང་སོ་སོ་ཡི། ། དོན་བྱེད་མི་མཚུངས་པ་ཡི་ཕྱིར། ། དོན་སྤྱི་ཙམ་དུ་ལོག་པ་ཡི། ། ཀུན་རྫོབ་ཡིན་ཅིང་ཀ་བུམ་གཉིས། ། སོ་སོའི་མཚན་ཉིད་ཚང་བ་ནི།་་་་་ བུམ་པ་ལྟོ་ལྡིར་ཞབས་ཞུམ་ཆུ་སྐྱོར་དོན་ནུས། ཀ་བ་གདུང་བཏེག་དོན་བྱེད་ནུས། ། ཐ་སྙད་དུ་ནི་དོན་བྱེད་ནུས། ། དེ་ནི་ཡང་དག་ཀུན་རྫོབ་ཡིན། ། སྒྱུ་མ་ལྟ་བུའི་དབུ་མ་ནི། །
ཕྱི་ནང་ཕུང་ཁམས་སྐྱེ་མཆེད་རྣམས། ། རང་གཞན་གྲུབ་མཐའ་སྨྲ་རྣམས་ཀྱི། ། བཏགས་པའི་ཡོད་མེད་ཡིན་མིན་དང་། ། རྟག་དང་མི་རྟག་ལ་སོགས་པ། ། འདོད་ལྟར་མ་ཡིན་སྣང་ཡང་དེ། ། ངོ་བོས་སྟོང་པས་རྟེན་འབྲེལ་གྱི། སྒྱུ་མ་ཙམ་དུ་སྟོན་པར་བྱེད། ། མདོ་སྡེ་སྤྱོད་པའི་དབུ་མ་པ། ། ཀུན་རྫོབ་ཤེས་བྱའི་གཞི་གསུམ་པོ། ། མདོ་སྡེ་པ་དང་མཐུན་སྨྲ་ཞིང་། །
ཐ་སྙད་རྡུལ་ཕྲན་བློ་རྣམས་བཅས། ། ལ་སོགས་འཐད་པར་བཤད་པའོ། ། དེ་ཡང་རིགས་པས་དཔྱད་བཟོད་ཀྱིས། ། ཀུན་རྫོབ་ཏུ་ནི་མི་བཞེད་དེ། ། དེ་ཉིད་འབའ་ཞིག་པ་ཞེས་བྱ། ། ངོ་བོ་ཉིད་ཀྱི་དྲི་ཙམ་གྱིས། ། མ་གོས་པ་ཞེས་གསུང་པས་སོ།་་་་་ རིགས་པས་དཔྱད་བཟོད་ཞེས་པ་ནི་རྒྱུ་མཚན་འདི་དང་འདི་ཞེས་རིགས་ངོར་ངོས་བཟུང་ཡོད་པ་དང་། དཔྱད་མི་བཟོད་པ་ཞེས་རིགས་པས་དཔྱད་དུས་མཐའ་གང་དུའམ་གྲུབ་པར་སྤྱི་བཏང་བཞེད་ལ། ཉན་ཐོས་སྡེ་གཉིས་ཀྱི་སྐབས་བུམ་པ་སོགས་བཅོམ་གཞིག་བྱས་ནས།
དེ་བློ་འདོར་བ་རྣམས་དཔྱད་བཟོད་མིན་པ་དང་། རྡུལ་ཕྲན་སོགས་བཅོམ་གཞིག་མི་ནུས་ཤིང་བློས་མི་འདོར་བ་རྣམས་རིག་པས་དཔྱད་བཟོད་ནུས་པར་བཞེད་པ་དེ་སྒོས་ཀྱི་ཆོས་སྐད་ཡིན་འདུག ། རྣལ་འབྱོར་སྤྱོད་པའི་དབུ་མ་ནི། ། གཟུགས་རྫས་ཉི་ཤུ་་་་་་གཟུགས་ལ་སོགས་པའི་སྣང་བ་དང་། ། དེ་བཞིན་སེམས་་་་་་ཚོགས་བརྒྱད་དང་སེམས་ལས་བྱུང་།་་་་་ ལྔ་བཅུ་རྩ་གཅིག ། དེ་དག་ཐམས་ཅད་རྨི་ལམ་གྱི། ། སྣང་བ་ལྟར་དུ་སེམས་ཉིད་ཀྱི། ། བག་ཆགས་ལས་ནི་འཁྲུལ་པ་ཡི། ། འཁྲུལ་པ་སྣ་ཚོགས་སྣང་ཙམ་སྟེ། །
ཕྱི་དོན་ཐ་སྙད་ཙམ་དུ་ཡང་། ། མི་བཞེད་དེ་དག་ཀུན་རྫོབ་བཞེད།་་་་་ འདི་ལ་ཡང་དག་ཀུན་རྫོབ་དང་ལོག་པའི་ཀུན་རྫོབ་ཀྱི་དབྱེ་བ་མ་མཛད། ། དེ་དག་དོན་དམ་བདེན་པ་ནི། ། ཡོད་མེད་ལར་སོགས་སྤྲོས་པ་ཀུན། ། ཉེ་བར་ཞི་བ་ཐམས་ཅད་མཐུན། ། དེ་ལྟར་གྲུབ་མཐའ་དེ་དག་ལ། ། རང་རང་དབུ་མར་ཁས་ལེན་ཀྱང་། ། དབུ་མའི་མིང་ལས་དངོས་མིན་ནོ། ། ད་ནི་དབུ་མ་དངོས་ཉིད་ཀྱི། །
བདེན་པ་གཉིས་ཀྱི་འདོད་ཚུལ་ལ། ། མཐོང་བ་བརྫུན་པའི་ཡུལ་་་་་་སེམས་ཅན་དེ། ། ཀུན་རྫོབ་བདེན་པ་ཞེས་སུ་གྲགས། ། དེ་ལ་ཡང་དག་ཀུན་རྫོབ་ནི། ། གློ་བུར་འཁྲུལ་རྒྱུའི་མ་བསླད་པའི། ། དབང་པོ་སྐྱོན་མེད་སོ་སྐྱེ་ཡི། ། ཤེས་པ་མཐའ་དག་ཡིན་པ་སྟེ། ། ཕྱི་་་་་་ཆོས་དང་གང་་་་་་ནང་ཟག་ལ་བདག་འཛིན། ། བུམ་འཛིན་རྟོག་པ་ལྷན་སྐྱེས་སོགས། ། ཚུར་མཐོང་རྒྱུད་ཀྱི་གཟུང་འཛིན་གྱི།་་་་་
ཡུལ། ཡུལ་ཅན། ། མངོན་སུམ་ཉིད་དུ་གྱུར་རྣམས་སོ། ། ལོག་པའི་ཀུན་རྫོབ་གློ་བུར་བའི། ། འཁྲུལ་རྒྱུའི་བསླད་སྟེ་ཆོས་གང་ཟག ། བདག་ལ་ཀུན་བརྟགས་ཆེད་དུ་འཛིན། ། ཟླ་བ་གཉིས་སྣང་དབང་ཤེས་སོགས། ། འདི་ཡང་བུམ་པ་ལྟ་བུ་ལ། ། རང་གི་འཛིན་བྱེད་བློ་ལ་ལྟོས། ། བུམ་པ་་་་་་ཡུལ་ཀུན་རྫོབ་བདེན་པ་རུ། །
འགྱུར་བས་བུམ་འཛིན་་་་་་ཡུལ་ཅན་རྟོག་པ་ལ། ། བུམ་པ་་་་་་ཡུལ་ཀུན་རྫོབ་བདེན་པ་ཡིས། ཁྱབ་པ་གནད་ཀྱི་དོན་ཡིན་གསུང་།་་་་་ ཡིན་ཞེས་ཀུན་མཁྱེན་བསོད་ནམས་སེང་གེས་གསུངས། ། ཡུལ་གྱི་ཡང་དག་ཀུན་རྫོབ་ནི། ། འཁྲུལ་པས་མ་བསླད་དབང་པོ་དྲུག ། གང་རུང་ཤེས་པ་དངོས་ཡུལ་སྟེ། ། ཚུར་མཐོང་རྒྱུད་ཀྱི་གཟུང་དང་འཛིན། ། མངོན་སུམ་པ་ནི་ཐམས་ཅད་ཡིན། ། ཡུལ་དང་གྱུར་པའི་གཟུགས་སོགས་དང་། །
ངར་འཛིན་ལྷན་སྐྱེས་ཀྱིས་དམིགས་པའི། ། ཡུལ་དུ་གྱུར་པའི་ང་ལྟ་བུ། ། ཡུལ་ལ་སོགས་པའི་ཀུན་རྫོབ་་་་་་ལོག་པའི་ཀུན་རྫོབ་གློ་བུར་གྱི། ། འཁྲུལ་རྒྱུའི་བསླད་པའི་དབང་པོ་དྲུག ། ཤེས་པའི་དམིགས་ཡུལ་རབ་རིབ་ཅན། ། སྣང་བར་སྐྲ་ཤད་འཛག་པ་དང་། ། ཕྱི་རོལ་པ་ཡི་བདག་་་་་་བདག་འཛིན་པའི། ། ཀུན་བརྟགས་་་་་་བདག་གིར་འཛིན་པ་བདག་དང་སྒྱུ་མ་ཡི། ། རྟ་གླང་སྐྲ་ཤད་སོགས་པ་ནི། ། འཇིག་རྟེན་ཐ་སྙད་དུའང་མེད། །
དོན་དམ་རྟོགས་པའི་ཐབས་མི་འགྱུར། ། དེ་དག་་་་་་ལོག་པ་ཀུན་རྫོབ་བདེན་པ་ཡི། ། ཐ་སྙད་ཙམ་དུ་ཡོད་པས་ཁྱབ། ། སྒྱུ་མའི་རྟ་གླང་སོགས་ཀྱིས་དོན་བྱེད་མི་ནུས་་་་་་འཇིག་རྟེན་ན་ཡོད་ཀུན་རྫོབ་ཀྱི། ། ཡོད་པ་ཉིད་ལ་མ་ཁྱབ་པ། ། ཀུན་མཁྱེན་བླ་མས་བཞེད་པའི་གནད། ། ཡང་དག་ཀུན་རྫོབ་བདེན་པ་ལ། ། ཡུལ་ཅན་བློ་ཡི་སྒོའི་དབྱེ་ན། ། ཀུན་རྫོབ་ཀྱི་ནི་བདེན་པ་དང་། ། ཀུན་རྫོབ་ཙམ་པ་གཉིས་སུ་ཡོད། །
ཡུལ་ནི་བུམ་པར་བདེན་འཛིན་གྱི། ། ལྷན་སྐྱེས་མ་རིག་པ་ལ་བློ།་་་་་ སེམས། ། ཀུན་རྫོབ་ཡིན་ཏེ་དེ་ཡི་ངོར། ། འཛིན་་་་་་བདེན་པའི་སྣང་ཆ་ཀུན་རྫོབ་བདེན། ། འཕགས་པ་འོག་མའི་རྗེས་ཐོབ་ངོར། ། ཀུན་རྫོབ་ཙམ་དུ་སྣང་ཆ་ནས། ། ཡུལ་ཅན་བློ་་་་་་ཐུགས་ལ་ལྟོས་པ་ཡི། ། སྔ་མ་ལས་འཛིན་ཆ་ཅུང་ཕྲ་་་་་་ཀུན་རྫོབ་ཡིན་ཙམ་འགྱུར་ཕྱིར་རོ། ། དོན་དམ་བདེན་པ་དངོས་དང་བཏགས། །
གཉིས་མི་ཕྱེད་ན་རྟོགས་པ་ཡི།་་་་་ སྤྲོས་བྲལ། ། དོན་དམ་བདེན་དང་བསྟན་པ་ཡི།་་་་་ དེའི་དོན་བསྟན་པ་ཨེ་ཡིན། ། དོན་དམ་བདེན་པ་གཉིས་སུ་གྲགས། ། ངོ་བོའི་སྒོ་ནས་དབྱེ་བ་མེད། ། དཔེ་ན་སྐྱེ་འགག་ལ་སོགས་པའི། ། སྤྲོས་པའི་རབ་རིབ་དང་བྲལ་བའི། ། དེ་བཞིན་ཉིད་དེ་དོན་དམ་པའི། ། བདེན་པ་ཡི་ནི་ངོ་བོ་ཡིན། །
བདེན་འཛིན་འཁྲུལ་པས་བསླད་པ་ཡི། ། སོ་སྐྱེའི་བློ་ངོར་སྐྱེ་འགག་སོགས། ། སྣ་ཚོགས་སྣང་ཡང་འཕགས་པ་ཡི། ། མཉམ་པར་བཞག་པའི་གཟིགས་ངོ་ལ། ། ཅི་ཡང་མི་དམིགས་སྤྲོས་བྲལ་གྱི། ། གནས་ལུགས་གསལ་བར་སྣང་བ་ལ། ། དོན་དམ་བདེན་པར་འཇོག་ཕྱིར་རོ། ། དོན་དམ་བདེན་པ་ངེས་བྱེད་ཀྱི། ། ཚད་མའི་བསམ་བྱུང་ཁྱད་པར་ཅན། ། རིག་པས་ཤེས་དང་རྗེས་དཔག་ལ། །
དེའང་གཏན་ཚིགས་ལ་བརྟེན་དགོས། ། རང་བྱུང་པ་དང་ཐུན་མོང་གི ། རྟགས་ཆེན་ལྔ་པོ་བཤད་པ་ནི། ། འཁྲུལ་ངོར་སྣང་བ་དཔེར་མཚོན་ན། ། ཡུལ་་་་་་བུམ་པ་སོགས་དང་དབང་པོ་་་་་་མིག་སོགས་ཤེས་པ་་་་་་རྣམ་ཤེས་དྲུག་གསུམ། ། འདུས་ཏེ་མིག་ཤེས་གཅིག་སྐྱེ་དང་། ། ས་བོན་གཅིག་ལས་མྱུ་གུ་ནི། ། མང་པོ་སྣང་སོགས་འཁྲུལ་ངོ་ཡིན། ། དེ་དག་ལ་ནི་ཐུག་མེད་དུ། ། གྱུར་པས་དཔེ་རུ་འཇོག་བྱ་མིན། །
གྲུབ་ཏུ་ཟིན་པའི་རིག་ངོ་ལ།་་་་་ འདི་ཡི་གནད་ནི། ཡུལ་ལ་ཡུལ་སྣང་ཞེས་ཕྱི་ཡུལ་དབང་མངོན་ལ་གསེར་བུམ་མཐོང་བ། ཡུལ་ཅན་ནམ་སེམས་སྣང་ཞེས་ཡིད་མངོན་དུ་གསེར་བུམ་འཆར་བ་དེ་གཉིས་ཀའི་མགོར་གཏན་ཚིགས་བཀོད། མཐའ་བྲལ་སྒྲུབ་པས་དེ་ལྟར་རྟོག་དུས། བསམ་ལ་བུམ་འཛིན་གྱི་རྟོག་པའི་རྗེས་དཔག་དེ་ཡང་བུམ་པ་མཐའ་བྲམ་དུ་རྟོགས་པས་རང་སར་ཞི་ནས་ཕྱི་ནང་གཉིས་ཀའི་འཛིན་པ་གཅིག་ཆར་དུ་བཅད་པ་གོ་དགོས། ། སྣང་བའི་དངོས་པོར་གཏན་ཚིགས་བཀོད། ། དེ་ཡང་ངོ་བོ་ལ་དཔྱད་པ། ། གཅིག་དང་དུ་བྲལ་གཏན་ཚིགས་ནི། ། སྣང་བའི་དངོས་པོ་འདི་ཆོས་ཅན། །
བདེན་པའི་གཅིག་མིན་ཆ་དང་བཅས། ། བདེན་པའི་དུ་མ་མ་ཡིན་ཏེ། ། རྩོམ་བྱེད་བདེན་པའི་གཅིག་མེད་ཕྱིར། ། གཉིས་པ་རྒྱུད་ལ་དཔྱད་པ་ཡི། ། རྡོ་རྗེ་གཟེགས་མའི་གཏན་ཚིགས་ལ། ། མྱུ་གུས་ཆོས་ཅན་བདེན་པ་ཡི། ། སྐྱེ་བ་མེད་དེ་ནས་ལྟ་བུའི། ། མྱུ་གུ་རང་ལས་རང་མི་སྐྱེ། ། འབྲུ་གཞན་མྱུ་གུར་ནས་མི་སྐྱེ། ། གཉིས་ལས་མི་སྐྱེ་གཉིས་མིན་ལས། །
མི་སྐྱེ་སྐྱེ་བ་མེད་ཕྱིར་རོ། ། གསུམ་པ་འབྲས་བུ་ལ་དཔྱོད་པའི། ། ཡོད་མེད་སྐྱེ་འགོག་གཏན་ཚིགས་ལ། ། ཡོད་པ་སླར་ཡང་མི་སྐྱེ་ཤིང་། ། མེད་པ་སྐྱེ་བར་མི་འགྱུར་ཞིང་། ། ཡོད་མེད་གཉིས་ཀ་ཡིན་མིན་ལས།་་་་་ དེ་ཡི་རིག་པས་ཡོད་པ་སྐྱེ་བར་མི་འགྱུར་བས་ཡོད་མེད་གཉིས་ལས་སྐྱེ་བ་མེད། མེད་པ་སྐྱེ་བར་མི་འགྱུར་བས་ཡོད་མེད་གཉིས་མིན་པ་ཁེགས། ། མི་སྐྱེ་སྐྱེ་འགག་བྲལ་བས་སོ། ། བཞི་པ་མུ་བཞི་སྐྱེ་འགོག་གི །
གཏན་ཚིགས་སྣང་བའི་དངོས་པོ་འདི། ། འཁྲུལ་ངོར་གཅིག་དང་དུ་མ་རུ། ། སྣང་ཡང་རིག་ངོར་རྒྱུ་གཅིག་དེ།་་་་་ རིག་ངོར་རྒྱུ་གཅིག་གིས་འབྲས་བུ་གཅིག་དང་དུ་མ་མི་སྐྱེ། རྒྱུ་དུ་མས་འབྲས་བུ་གཅིག་དང་དུ་མ་མི་སྐྱེད་དེ། ། རིག་ངོར་གཅིག་ཉིད་མི་རིག་ལ་དཔེ་དུ་མ་བདེན་གྲུབ་ཀྱང་ཁེགས་པས་སོ། ། ཆ་བཅས་ཡིན་ཕྱིར་དུ་མ་ནི། ། རྩོམ་བྱེད་གཅིག་མེད་དུ་མ་ཞིག ། མི་སྐྱེ་དུ་མས་འབྲས་བུ་གཅིག ། མི་སྐྱེ་དུ་མ་རྩོམ་བྱེད་ཀྱི། །
གཅིག་མེད་ཆ་ཤས་བཅས་ཕྱིར་རོ། ། འདི་ནི་གཅིག་དང་དུ་མ་ཡི། ། རྩ་བ་ཅན་ཞེས་མཁས་ཀྱིས་བཞེད། ། ལྔ་པ་ཐམས་ཅད་ལ་དཔྱོད་པ། ། རྟེན་འབྲེལ་ཆེན་མོའི་གཏན་ཚིགས་ནི། ། རྣམ་གཅོད་འགོག་པར་སྣང་བ་ཀུན། ། ཆོས་ཅན་བདེན་མེད་རྟེན་འབྲེལ་ཡིན། ། ཡང་གཅོད་སྒྲུབ་པར་སྣང་བ་ཀུན། ། ཆོས་ཅན་ཀུན་རྫོབ་ཙམ་དུ་ཡོད། ། རྟེན་ཅིང་འབྲེལ་འབྱུང་ཡིན་ཕྱིར་རོ། །
དེ་དག་རྣམས་ནི་མཐའ་བཞི་ཡི། ། ནང་ནས་གཙོ་བོ་ཡོད་པའི་མཐའ། ། འགོག་བྱེད་བདག་མེད་གཉིས་ནང་ནས། ། གཙོ་ཆེར་ཆོས་ཀྱི་བདག་མེད་པ། ། སྒྲུབ་པར་བྱེད་པའི་རིག་པ་ཡིན། ། དེ་ལྟར་དགག་བྱའི་སྒོ་ནས་ནི། ། ཡོད་མཐའ་འགོག་ཚུལ་སྣང་བ་ཡི། ། དངོས་པོ་ལ་སོགས་རྩོད་པའི་གཞི། ། འདུས་བྱས་སྟེང་ནས་འགོག་པ་གཙོ། ། ཡུལ་སྣང་དང་སེམས་སྣང་སོགས་ཤེས་པས་རྟོགས་པའི་རིགས་་་་་་འདུས་བྱས་དག་ལ་བདེན་འཛིན་ནི། །
ཞུགས་པ་ཤས་ཆེ་འདུས་མ་བྱས།་་་་་ རྒྱུ་རྐྱེན་གྱིས་མ་བསྐྱེད་པའི་བུམ་པ་སོགས་སྟོང་གི་སྟོང་པའི་ཚིག་སྤྱི། ། དངོས་མེད་བདེན་་་་་་ཤེས་པ་རྟོག་མེད་འཛིན་ཤས་ཆུང་བས། ། འདུས་བྱས་ཡུལ་སྣང་དང་། སེམས་སྣང་སོགས་་་་་་བདེན་གྲུབ་བཀག་པ་ཡི། ། ཤུགས་ཀྱིས་ཁེགས་པར་འགྱུར་བར་བཤད། ། དེ་ནས་མེད་མཐའ་འགོག་ཚུལ་ནི། ། དཔེར་ན་མྱུ་གུའི་་་་་་བུམ་པ་སོགས་སྟེང་དུ་ནི། ། ཡོད་མཐའ་བཀག་ཙམ་ཟིན་པས་ཀྱང་། ། བདེན་མེད་ཉིད་དུ་ཞེན་པའི་ཕྱིར། །
དེ་ཙམ་མ་ཡིན་མྱུ་གུ་ལ།་་་་་ བུམ་པ་སོགས་རྟགས་ཆེན་ལྔས་མཐའ་བཞི་བྲལ་བར་སྒྲུབ་པ་སྟེ། དཔེར་ན་མྱུ་གུ་དང་བུམ་པ་སོགས་རིག་ངོར་སྐྱེས་ཟིན་པ་དེ་ཡོད་པ་སྐྱེ་བ་མེད་ཅིང་རི་བོང་གི་རྭ་ལྟ་བུ། ། མེད་པ་ལ་སྐྱེ་བ་མེད། ། ཡོད་མེད་གཉིས་ཀ་གཅིག་ཐོག་ཏུ་ཡིན་པ། གཉིས་ཀ་མིན་པ་ཞིག་འོང་མི་སྲིད་པས་རིག་པ་གཅིག་གིས་མཐའ་བཞི་འགོག དེས་ནས་ཀུན་རྫོབ་བདེན་པ་གྲུབ་པ་དང་། རྟེན་འབྲེལ་ཙམ་ཀུན་རྫོབ་མེད་པ་གཉིས་མི་ཡོང་། ། དེ་ལྟར་དུ་ཡོད་མེད་གཉིས་ཀ་ལྷན་གཅིག་པ་དང་ཡོད་མེད་གཉིས་ཀ་མིན་པ་ཞིག་མི་ཡོང་བས་སོ། ། བདེན་པར་ཡོད་དང་མེད་པ་དང་། །
ཡོད་མེད་གཉིས་དང་གཉིས་མ་ཡིན། ། མཐའ་བཞི་བཀག་པས་མྱུ་གུའི་མཐའ། ། གང་དུ་ཡང་ནི་མ་གྲུབ་ཕྱིར། ། དེ་ཡང་མྱུ་གུ་བདེན་མེད་ཙམ། ། དེ་ལྟར་མྱུ་གུ་སོགས་ལ་མཐའ་བཞི་བྲལ་བ་རྟོགས་ནས་དེའོ་སྙམ་པའི་བློ་་་་་་རྟོག་པའི་རྗེས་དཔག་མྱུ་གུ་མཐའ། ། བཞི་བྲལ་རྗེས་དཔག་གཉིས་སུ་ཕྱེ། ། སྔ་མ་བདེན་མེད་ཡིན་པ་དང་། ། ཕྱི་མ་མིན་པའི་རྣམ་དབྱེ་བཅས། ། དེ་ལ་ཁྱད་པར་ཅི་ཞེ་ན། ། མཐའ་བཞིའི་ནང་ཚན་མེད་མཐའ་ནི།་་་་་
མྱུ་གུ་མཐའ་བཞི་དང་བྲལ་ལོ་སྙམ་པ་ལ་ཞེན་པའི་བློ་དེ། ། ཐ་སྙད་དུ་ཡང་མེད་པའི་ཕྱིར། ། དབུ་མའི་རིག་པས་དགག་བྱར་འགྱུར། ། ལོག་པའི་ཀུན་རྫོབ་ཡིན་ཕྱིར་རོ། ། གཏན་ཚིགས་ཆེན་པོ་ལྔས་བསྒྲུབ་པའི། ། མཐའ་བཞི་བྲལ་ཏེ་བདག་མེད་དང་།་་་་་ དེ་ལྟར་རྟོགས་ཏེ་དེ་བས་མཚན་འཛིན་གྱི་བློ་བྲལ་བ། ཆོས་དང་གང་ཟག་གི ། མཉམ་པའི་སྤྲོས་ཀུན་ལས་འདས་སོ། ། ཡོད་མཐའ་སོགས་བཀག་དགོས་པ་ནི། །
ཡུལ་དེར་ཞེན་པའི་ཡུལ་རྐྱེན་གྱི། ། བློ་སྤངས་པ་ཡི་ཆེད་ཡིན་ཏེ། ། ཡུལ་བཀག་པ་ཡི་ཡུལ་ཅན་གྱི། ། བློ་ཡང་ཁེགས་པར་འགྱུར་བའོ། ། དེ་སྐད་དུའང་བཞི་བརྒྱ་པར། ། རྟོག་པས་མཐོང་བ་འཆིང་བ་སྟེ། ། དེ་ནི་འདི་རུ་བཀག་ཞེས་བྱ། ། དེ་ནི་བསྒོམ་པ་ཉམས་ལེན་དང་། ། སྦྱར་ཚེ་སྣང་བའི་དངོས་པོ་སྤྱི། ། རང་ལ་བདེན་འཛིན་ལྷང་ངེའི་ཚེ། །
གཅིག་དང་དུ་བྲལ་ལ་སོགས་པའི། ། རིག་པས་གཏན་ལ་ཕབ་པ་ཡིས། ། སྒོ་ནུས་བདེན་མེད་ངེས་ཤེས་བསྒོམས། ། དེ་ཚེ་བདེན་འཛིན་མངོན་གྱུར་པ། ། ཁེགས་པའི་ལྟ་བ་སྐྱེས་མོད་ཀྱང་། ། བདེན་མེད་ཉིད་དུ་མངོན་ཞེན་པའི།་་་་་ བདེན་མེད་དོ་སྙམ་པའི་མཚན་འཛིན་དམ་སྦྲེང་ངེ་བ། ། མཚན་འཛིན་དུས་མཉམ་འབྱུང་བས་ན། ། སོ་སོར་མ་འདྲེས་དབྱེ་བ་ནི། ། འབྱེད་པ་གལ་ཆེ་དཔེར་མཚོན་ན། །
ལྕགས་གོང་མེ་རུ་འབར་བའི་སྐབས། ། ལྕགས་དང་མེ་རྡུལ་ཐ་དད་པ། ། ཡོད་ལ་ལྟོས་ཞེས་ཐམས་ཅད་མཁྱེན། ། མཁན་ཆེན་ངག་དབང་ཆོས་གྲགས་གསུངས། ། ཉན་རང་བྱང་ཆུབ་ཐོབ་པ་ལ། ། བདེན་པ་མེད་ལ་མངོན་ཞེན་པའི། ། མཚན་འཛིན་ཆེར་དགག་མི་དགོས་ཀྱང་། ། རྫོགས་པའི་སངས་རྒྱས་ཐོབ་པ་ལ། ། གེགས་ཀྱི་གཙོ་བོ་མཚན་འཛིན་ཡིན། ། དེ་ཉིད་འགོག་པར་བྱེད་པ་ལ། །
མེད་མཐའ་འགོག་པའི་རིག་པ་ཡིས།་་་་་ བདེན་མེད་དུ་ཞེན་འཛིན་འགོག ། དཔྱད་ལ་བདེན་མེད་དུ་འཛིན་བྲལ། ། བསྒོམ་ཚེ་དེ་ལ་་་་་་རྟག་པ་མཐར་བཟུང་དུ་གཉིས་དཀར་འཛིན་པ་བྱུང་ན་ཞེན་པ་ཡི། ། མཚན་འཛིན་བྱུང་ན་དེ་ལ་ཡང་། ། རིག་པས་དཔྱད་ལ་མཐར་མཚན་གཉིས། ། བྲལ་བའི་ངེས་ཤེས་བསྒོམ་པ་ན། ། གཉིས་ཀ་གང་ཡང་མ་ཡིན་པའོ། ། སྙམ་པའི་མཚན་འཛིན་བྱུང་བ་ན། ། དེ་ཡང་གཏན་ཚིགས་རིག་པ་ཡི། །
སྤྱོད་ལ་མཐའ་བཞི་བྲལ་བ་ཡི། ། ངེས་ཤེས་བསྐྱེད་ཅིང་ངེས་ཤེས་དེ།་་་་་ ཀུན་མཁྱེན་བསོད་ནམས་སེང་གེས། གནས་ལུགས་དཔྱོད་པའི་སོ་སྐྱེའི་བློ་གྲོས་ཀྱིས། ། མཐའ་བཞིའི་སྤྲོས་པ་གཅིག་ཆར་མི་ཁེག་ཀྱང་། སྐྱེ་འགོག་ཚུལ་གྱིས་བཞི་ཆར་བཀག་ནས་ནི། ཚུལ་བཞིན་བསྒོམ་པས་མཐོང་ལམ་སྐྱེས་པའི་ཚེ། ལྟ་བ་ཆོས་དབྱངས་མཐོང་བའི་ཐ་སྙད་མཛད། ། སེམས་གནས་ཞི་གནས་དང་ཟུང་འབྲེལ། ། གྱུར་ནས་བསྒོམ་པའི་གནས་ལུགས་དོན། །
དེ་བཞིན་ཉིད་་་་་་སྒོམ་བྱུང་གཙོ་བོར་གྱུར་པ་ཡི། ། གསལ་སྣང་ཁྱད་པར་ཅན་སྐྱེ་ཞིང་། ། དེ་ལས་ཐེག་ཆེན་མཐོང་བའི་ལམ། ། དང་པོའི་ས་ཡི་ཡེ་ཤེས་ནི། ། སྐྱེ་ལ་ཚེགས་མེད་དེ་ཡི་ཚེ། ། ཆོས་དབྱིངས་མངོན་སུམ་རྟོགས་པར་གྱུར། ། གོ་རམས་པཎྜི་ཏ་ཆེན་པོ། ། བསོད་ནམས་སེང་གེའི་ཞབས་ཀྱིས་བཞེད། ། དེ་ལ་ལམ་ལྔ་ས་བཅུ་ཡི།་་་་་ ངེས་འབྱེད་བཞི་མཐོང་སྤང་སྒོམ་སྤང་སོགས། །
ས་བཅད་རྣམ་གཞག་སེམས་ཙམ་དང་། ། མཚུངས་ཤིང་མཉམ་གཞག་ལྟ་བའི་སྐབས། ། སྤྲོས་ཀུན་བྲལ་བ་རྟོགས་མིན་གྱི།་་་་་ བདེན་མེད་ཀྱི་ཞེན་པ་མཚན་འཛིན་དང་བྲལ་བ། ། དབང་གིས་འཕགས་ཆོས་ཁྱད་པར་གྱུར། ། དེ་ལྟའི་མཐོང་ལམ་ས་དང་པོ།་་་་་ མདོ་སྡེ་ས་བཅུ་པའི་དགོངས་པ་ལྟར་འཆད་པ་ལ། ། རབ་ཏུ་དགའ་བའི་ཡོན་ཏན་བཤད། ། མིང་འཕོ་བའི་ཡོན་ཏན། དོན་ཐོབ་པའི་ཡོན་ཏན།
དཔེས་བསྟན་པའི་ཡོན་ཏན། གཞན་ཟིལ་གྱིས་གནོན་པའི་ཡོན་ཏན། ཕར་ཕྱིན་ལྷག་པའི་ཡོན་ཏན་དང་ལྔ་རིམ་པར་་་་་་མིང་འཕོའི་ཡོན་ཏན་དོན་དམ་པར། ། སེམས་བསྐྱེད་གོམས་པའི་བྱང་ཆུབ་སེམས། ། ལྟ་བའི་སྒོ་ནས་བཞག་པ་ཡི།་་་་་ སྤྲོས་བྲལ་མཚན་ཉིད་པ། ། བྱང་སེམས་དོན་གཅིག་དེ་རྣམས་ནི། ། དང་པོའི་ས་ཐོབ་ཡན་ཡོད་ཀྱི། ། སོ་སོ་སྐྱེ་བོའི་གནས་སྐབས་མེད།་་་་་ དབུ་མ་འཇུག་པ་ལས།
དེ་ནས་བཟུང་སྟེ་དེ་ནི་ཐོབ་པར་འགྱུར་བ་ཡིན། བྱང་ཆུབ་སེམས་དཔའ་ཞེས་བྱའི་སྒྲ་ཉིད་ཅན་ཉིད་དོ། ། ཞེས་གསུངས་པས་སོ། ། དོན་གྱི་ཐོབ་པའི་ཡོན་ཏན་ནི། ། དོན་དམ་བྱང་ཆུབ་སེམས་བསྒོམ་པའི། ། དེ་བཞིན་གཤེགས་པའི་རིགས་མཆོག་ཏུ། ། སྐྱེས་སོགས་ཡོན་ཏན་མང་དང་ལྡན། ། དཔེར་ན་འཕགས་པ་་་་་་ཉན་ཐོས་བརྒྱད་པོ་ལས། ། རྒྱུན་ཞུགས་དེར་གནས་ཡོན་ཏན་དང་། ། ཐོབ་པའི་ཚུལ་ནི་མཚུངས་པའོ། །
ཟིལ་གནོན་ཡོན་ཏན་ས་དང་པོ། ། ཐོབ་པའི་བྱང་ཆུབ་སེམས་དཔའ་ཡི། ། ཉན་རང་དགྲ་བཅོམ་བསོད་ནམས་སྟོབས། ། ཟིལ་གྱིས་གནོན་ནུས་དོན་དམ་པའི། ། བྱང་ཆུབ་སེམས་བསྐྱེད་སྟོབས་ཀྱིས་སོ། ། འོ་ན་བྱང་སེམས་ཚོགས་སྦྱོར་བས། ། ཉན་རང་ཟིལ་གནོན་མི་ནུས་སམ། ། ཞེ་ན་དོན་དམ་སེམས་བསྐྱེད་ཀྱི། ། སྟོབས་ཀྱིས་ཟིལ་གྱིས་མི་ནོན་ཀྱང་། ། ཀུན་རྫོབ་སེམས་བསྐྱེད་གྱིས་སྟོབས་ཀྱི། །
ཟིལ་ནོན་་་་་་ཕར་ཕྱིན་ལྷག་པའི་ཡོན་ཏན་ནི། ། དང་པོའི་ས་ཐོབ་རྗེས་ཐོབ་ཏུ། ། ཕར་ཕྱིན་དྲུག་ལས་སྦྱིན་པ་ཡི། ། ཕ་རོལ་ཕྱིན་ལ་ལྷག་པར་སྤྱོད། ། བཏང་བའི་སྙིང་སྟོབས་ཆེས་ཆེ་ཞིང་། ། རང་གཞན་གཉིས་ཀར་ཕན་བདེ་སྤེལ། ། གཉིས་པ་དྲི་མ་མེད་པ་ཡི། ། ས་ཡི་ཡོན་ཏན་རྗེས་ཐོབ་ཏུ། ། ཚུལ་ཁྲིམས་ཕ་རོལ་ཕྱིན་པ་ལ། ། ལོངས་སྤྱོད་རྨི་ལམ་ཙམ་དུ་ཡང་། །
འཆལ་བའི་ལས་བྲལ་དགེ་བའི་ལས། ། ཆེར་འཕེལ་ཚུལ་ཁྲིམས་ཕུན་སུམ་ཚོགས། ། ཉེས་པའི་སྐྱོན་དང་བྲལ་བ་ཡི། ། དྲི་མ་མེད་པར་ཡོངས་སུ་གྲགས། ། གསུམ་པ་འོད་བྱེད་རྗེས་ཐོབ་ཏུ། ། གཞན་གྱི་གནོད་པ་ལ་མི་ཁྲོ། ། སྙིང་རྗེ་ལྷག་པར་འཕེལ་བ་ཡི། ། གནོད་བྱ་གནོད་བྱེད་གནོད་ཚུལ་གསུམ། ། རང་བཞིན་མེད་པར་མངོན་སུམ་མཐོང་། ། བཟོད་པའི་ཕ་རོལ་ཕྱིན་པ་བརྙེས། །
ཡེ་ཤེས་མེ་འོད་ཆེས་ཆེ་བར། ། འཕྲོ་བས་འོད་བྱེད་ས་ཞེས་གྲགས། ། ལྔ་པ་སྦྱང་དཀའི་རྗེས་ཐོབ་ཏུ། ། བདུད་རྣམས་ཀུན་གྱིས་བརྫི་མི་ནུས། ། ཐུབ་བཀས་སྦྱང་དཀའ་ཞེས་སུ་གྲགས། ། བསམ་གཏན་ཕར་ཕྱིན་ལྷག་པར་སྤྱོད། ། གཞན་ཡང་འཕགས་པའི་བདེན་པ་བཞི། ། བློ་གྲོས་ཞིབ་མོས་རྟོགས་པ་ཡི། ། ཡོན་ཏན་མཆོག་ནི་ཐོབ་པའོ། ། དྲུག་པ་མངོན་གྱུར་ལ་གནས་པའི། །
བྱང་ཆུབ་སེམས་དཔའ་ཤེར་ཕྱིན་ལ། ། ལྷག་པར་ལོངས་སྤྱོད་སྟོབས་ཀྱིས་ནི། ། ཐེག་ཆེན་ཐུན་མོང་མ་ཡིན་པའི། ། འགོག་པའི་སྙོམས་འཇུག་ཐོབ་གྱུར་ཏེ།་་་་་ སེང་གེ་རྣམ་པར་བསྒྱིང་བ། སྒྱུ་མ་ལྟ་བུ། དཔའ་བར་འགྲོ་བ། རྡོ་རྗེ་ལྟ་བུའི་ཏིང་འཛིན། ། ཞི་གནས་ཕུལ་ཕྱིན་མཉམ་གཞག་ལ། ། གནས་པའི་རྫོགས་པའི་སངས་རྒྱས་ལ། །
ཆེས་ཆེར་མངོན་དུ་གྱུར་པར་ཕྱོགས། ། ཆོས་ཉིད་མངོན་སུམ་་་་་་ལྷག་མཐོང་རྟེན་འབྲེལ་ཟབ་མོ་ཡིས། ། མངོན་སུམ་དེ་བཞིན་ཉིད་མཐོང་བའི། ། བྱང་ཆུབ་སེམས་དཔའ་ཆེན་པོར་གྱུར། ། བདུན་པ་རིང་དུ་སོང་བ་ནི། ། དྲུག་པར་ཐུན་མོང་མ་ཡིན་པའི། ། འགོག་སྙོམས་ཐོབ་ཀྱང་སྐད་ཅིག་གི ། འཇུག་ལྡང་མི་ནུས་འདི་ཡི་སྐབས། ། སེམས་ཀྱི་སྐད་ཅིག་རེ་རེ་ལ། ། འགོག་པ་ཡང་དག་མཐའ་ལ་ནི། །
འཇུག་ལྡང་ནུས་ཤིང་ཐབས་ཀྱི་ནི། ཕ་རོལ་ཕྱིན་ལ་ལྷག་པར་སྤྱོད། ། བརྒྱད་པ་མི་གཡོ་བའི་གནས་སྐབས། ། རྣམ་པར་མི་རྟོག་པ་ལ་ནི། ། དབང་བསྒྱུར་རྣམ་རྟོག་གི་བར་གཅོད། ། བྲལ་ཞིང་འབད་རྩོལ་ལ་མི་ལྟོས། ། བསྐལ་པ་འབུམ་དུ་བསགས་པ་ཡི། ། དགེ་རྩེའི་ཚོགས་ལས་ཆེར་ལྷག་པ། ། ཡུད་ཙམ་ཞིག་ལ་བསགས་ནུས་པ། ། ཐམས་ཅད་མཁྱེན་ཉིད་མྱུར་དུ་ཐོབ། །
སྨོན་ལམ་ཕ་རོལ་ཕྱིན་པ་ལ། ། ལྷག་པར་སྤྱོད་པ་ཉིད་ཡིན་ནོ། ། དགུ་པ་ལེགས་པའི་བློ་གྲོས་ནི། ། སྟོབས་ཀྱི་ཕ་རོལ་ཕྱིན་པ་ལ། ། ལྷག་པར་སྤྱོད་ཅིང་ཡོན་ཏན་གྱི། ། ཁྱད་པར་སོ་སོར་ཡང་དག་པར། ། བདག་མེད་གཉིས་རྟོགས་པའི་ཆོས། ཚིག དོན། སྤོབས་པ་་་་་་རིག་པ་བཞི་ཐོབ་དེའི་སྟོབས་ཀྱིས། །
ལྟ་ཞིག་མཐའ་དག་དག་གྱུར་ཏེ། ། དེ་བཞིན་ཡང་དག་རིག་པའི་ཆོས། ། རང་གི་ཡོན་ཏན་ཡང་དག་ཐོབ། ། སོ་སོ་ཡང་དག་རིག་བཞི་་་་་་དེ་ནི་བྱེ་བྲག་སྨྲ་བ་ཡི། ། ཉན་ཐོས། སོར་འདོད་པ་་་་་་དགྲ་བཅོམ་གྱིས་ཐོབ་མངོན་པ་ནི། ། སྡེ་བདུན་གྱི་ནི་དགོངས་པ་དང་། ། འདི་ལྟར་ས་དགུ་པས་ཐོབ་པ།་་་་་ འདིར་བསྟན་དབུ་མའི་ལུགས་ལ་སོ་སོ་ཡང་དག་རིག་བཞི། ། དེ་ནི་མདོ་སྡེ་ས་བཅུ་པའི། །
དགོངས་པ་ཡིན་ཅིང་སངས་རྒྱས་ཀྱི།་་་་་ སོ་སོ་ཡང་དག་རིག་བཞི། ། ཐུན་མོང་མ་ཡིན་ཡོན་ཏན་དུ། ། བཤད་པ་ཤེས་རབ་ཕར་ཕྱིན་གྱི། ། དགོངས་པ་ཡིན་ཞེས་ཀུན་མཁྱེན་རྗེ། ། བསོད་ནམས་སེང་གེས་དཔྱིས་ཕྱིན་པར། ། གསུང་པ་བླ་ན་མ་མཆིས་པར། ། བློ་ལྡན་དག་གིས་གོ་དགོས་སོ། ། བཅུ་པ་ཆོས་ཀྱི་སྤྲིན་ཐོབ་ཚེ། ། རྫོགས་པའི་སངས་རྒྱས་ཐམས་ཅད་ཀྱི། །
ཡེ་ཤེས་ཆེན་པོའི་འོད་ཟེར་གྱིས། ། མངོན་པར་དབང་བསྐུར་ལེགས་ཐོབ་ཅིང་། ། ཡེ་ཤེས་ཕ་རོལ་ཕྱིན་པ་ལ། ། ལྷག་པར་སྤྱོད་ནས་གདུལ་བྱ་རྣམས། ། དགེ་བའི་ལོ་ཏོག་བསྐྱེད་པའི་ཕྱིར། ། ཆུ་འཛིན་ཆེན་པོ་འཁྲིགས་པ་ལྟར། ། འབད་མེད་ལྷུན་གྲུབ་ཆོས་ཀྱི་ཆར། ། རྒྱུན་ཆད་མེད་པར་འབེབས་མཛད་པའི། ། འཕྲིན་ལས་ཕུན་སུམ་ཚོགས་པ་ཡི། ། ཡོན་ཏན་མཆོག་ལ་དབང་ཐོབ་བོ། །
འབྲས་བུ་སངས་རྒྱས་ས་བཤད་པར།་་་་་ འདི་ལ་བྱང་ཆུབ་བརྙེས་པའི་ཚུལ། བརྙེས་བྱ་སྐུའི་རྣམ་གཞག་དུས་ཀྱི་སྒོ་ནས་མཆོག་ཏུ་བསྔགས་དང་གསུམ་རིམ་པར་སྟོན་པ། ། བྱང་ཆུབ་དམ་པ་བརྙེས་ཚུལ་ནི། ། སངས་རྒྱས་ས་མྱུར་ཐོབ་མཁྱེན་ནས། ། གོང་གི་སེམས་ཙམ་སངས་རྒྱས་ཡོན་ཏན་བཤད་པའི་སྐབས་གསལ་་་་་་སྟོབས་བཅུ་བསྐྱེད་ཕྱིར་སངས་རྒྱས་ཀྱི། ། ས་ལ་འབད་པ་བརྩམས་འགྱུར་ཞིང་། ། འབད་དེའི་འབྲས་བུ་འོག་མིན་དུ། ། སངས་རྒྱས་གོ་འཕང་མཆོག་ཞི་བ། ། ཡོན་ཏན་མཐར་ཐུག་བརྙེས་པའོ། །
བརྙེས་བྱའི་སྐུ་ཡི་རྣམ་གཞག་ནི། ། སྐུ་གསུམ་ཡོན་ཏན་བཅས་བཤད་པར། ། ཤེས་་་་་་དང་པོ་སྐུ་གསུམ་བཤད་པ་བྱའི་བུད་ཤིང་བསྲེག་ནས་ནི། ། སྐྱེ་འགག་སོགས་ཀྱི་སྤྲོས་པ་དང་། ། བྲལ་བའི་སྐྱེ་མེད་མངོན་གྱུར་པ། ། ཞི་བ་འདིར་བསྟན་ཆོས་སྐུ་ཡི། ། ངོ་བོ་ཆོས་སྐུ་དེ་ཉིད་ཀྱི། ། གཟུགས་ཀྱི་སྒོ་ནས་དཔག་བསམ་གྱི། ། ཤིང་ལྟར་མཚན་དཔེ་གསལ་བར་སྣང་། ། མཛད་པའི་ཁྱད་པར་ཡིད་བཞིན་གྱི། །
ནོར་བུ་བཞིན་དུ་རྣམ་པར་ནི། ། མི་རྟོག་ཐེག་ཆེན་ཆོས་སྟོན་དང་། ། སྐུ་ཚེ་་་་་་སྐུ་ཚེའི་ཁྱད་པར་འཁོར་བ་ཇི་སྲིད་བཞུགས། ། གདུལ་བྱའི་་་་་་ཁྱད་པར་སྤྲོས་བྲལ་མངོན་གྱུར་པའི། ། བྱང་སེམས་འཕགས་པ་ཁོ་ན་ལ། ། སྣང་བའི་སྐུར་བསྟན་ལོངས་སྤྱོད་རྫོགས། ། དེ་ལྟའི་ཆོས་སྐུ་ལོངས་སྐུ་ནི། ། ཇི་ལྟར་རིགས་པའི་མཐུ་ལས་ནི། ། དང་པོ་རང་གི་ཐུགས་བསྐྱེད་དང་། ། ཚོགས་བསགས་པ་དང་དེ་དག་སྐབས། །
སངས་རྒྱས་འཁོར་དང་བཅས་པ་དང་། ། གཞན་ཡང་དུས་གསུམ་སངས་རྒྱས་ཀྱི། ། ཐུགས་བསྐྱེད་ནས་ནི་བྱང་ཆུབ་བར། ། མཛད་སྤྱོད་ཐམས་ཅད་བ་སྤུ་ཡི། ། ཁུང་བུར་དུས་གཅིག་གསལ་སྣང་བའི། ། སྐུ་རྣམས་རྒྱུད་མཐུན་གྱི་སྐུ་ཡིན། ། དེ་ཉིད་སྐུ་གསུམ་གང་ཞེ་ན། ། ལོངས་སྐུའི་ཁོང་དུ་བསྡུ་དགོས་ཙམ། ། གཉིས་པ་བརྟེན་པ་ཡོན་ཏན་བཤད་པ་་་་་་ཡོན་ཏན་བཞེད་པ་ཙམ་གྱིས་ཀྱང་། ། མངའ་དབང་བསྒྱུར་བའི་ཡོན་ཏན་ནི། །
ཕྲ་རབ་རྡུལ་གཅིག་གོ་སར་ཡང་། ། ནམ་མཁའི་མཐའ་ཡས་འཇིག་རྟེན་བསྟན། ། དེ་ཉིད་ཆེ་ཆུང་མི་འགྱུར་དང་། ། སྐད་ཅིག་དུས་ལའང་སྤྱོད་པ་ནི།་་་་་ མཛད་ཕྲིན། ། སྣ་ཚོགས་འཛམ་གླིང་མ་ལུས་པའི། ། ཕྲ་རབ་རྡུལ་གྲངས་ཇི་སྙེད་དུ། ། ཡོད་པས་ལྷག་པར་སྟོན་ནུས་པ། ། སྔར་བཤད་སྐུ་གསུམ་ཡོན་ཏན་ཡིན། ། མཁྱེན་པའི་ཡོན་ཏན་སྟོབས་བཅུ་ནི། །
སེམས་ཙམ་འབྲས་བུའི་སྐབས་བཤད་ཟིན། ། སྤྲུལ་སྐུ་ཕྲིན་ལས་བཅས་བཤད་པར། ། དེ་ལྟར་སྐུ་གསུམ་བརྙེས་ཟིན་ནས། ། སླར་ཡང་བཅོམ་ལྡན་འདས་ཀྱིས་ནི། ། མཛད་པ་རྣམ་པ་བཅུ་གཉིས་ཀྱིས། ། རིགས་ཅན་གསུམ་ལ་རང་སྐལ་དང་། ། མཚམས་པར་མངོན་མཐོ་ལྷ་མི་ཡི། ། བདེ་བ་ངེས་ལེགས་མྱང་འདས་གསུམ། ། ཅི་རིགས་པ་ལ་འགོད་པར་མཛད། ། མཐར་ཐུག་ཐེག་པ་གསུམ་བསྟན་པ། །
ཡིན་ནམ་ཞེ་ན་མཐར་ཐུག་ནི། ། ཐེག་པ་གཅིག་ཉིད་ཁོ་ན་སྟེ། ། སློབ་དཔོན་དཔལ་ལྡན་ཟླ་བ་ཡི། ། གང་ཕྱིར་དེ་ལྟར་ཁོ་ན་ཉིད། ། གཅིག་ཡིན་ཡུལ་ཅན་ཡེ་ཤེས་ནི། ། ཐ་མི་དད་ཕྱིར་ཐེག་པ་གཅིག ། ཞེས་གསུང་ཐེག་དང་ལམ་མྱང་འདས། ། ཡིན་ན་མཐར་ཐུག་སངས་རྒྱས་ཀྱི། ། ཉན་རང་གི་ལྷག་མེད་མྱང་འདས་ཐོབ་ཀྱང་སངས་རྒྱས་ཀྱི་མྱང་འདས་མ་ཡིན་ཏེ་་་་་་མྱང་འདས་ཡིན་པས་ཁྱབ་པར་གསུངས། ། ཐེག་གསུམ་བསྟན་པའི་དགོས་པ་ནི། །
མཐར་ཐུག་ཐེག་པ་ཆེ་ཁོ་ན། ། ཡིན་ནམ་གནས་སྐབས་ཐེག་གསུམ་དུ། ། བསྟན་པའི་དགོངས་པ་ཅི་ཞེ་ན། ། སྙིགས་མ་ལྔ་བདོའི་སེམས་ཅན་རྣམས། ། ཉོན་མོངས་ཤས་ཆེ་སངས་རྒྱས་པར། ། ཐེག་ཆེན་ལམ་ལ་བཀྲི་མི་གཏུབ། ། ཐུགས་རྗེ་ཡལ་བར་འདོར་མི་སྲིད། ། དེས་ན་རེ་ཞིག་འཁོར་བའི་སྐྱོན། ། ཉེས་དམིགས་བཤད་ནས་རང་གཅིག་པུ། ། ཐར་པ་ཙམ་བཀོད་ངལ་སེམས་ཕྱིར། །
གདུལ་བྱའི་བློ་ཚོད་དང་བསྟུན་ནོ། ། གསུམ་པ་དུས་ཀྱི་སྒོ་ནས་མཆོག་ཏུ་བསྔགས་པ་་་་་་དུས་ཀྱི་སྒོ་ནས་མཆོག་ཏུ་ནི། ། བསྔགས་ལ་ཐོག་མར་བྱང་ཆུབ་མཆོག ། བརྙེས་དུས་ཐོག་མ་གང་ཞེ་ན། ། ཐོག་མར་བྱང་ཆུབ་དམ་པ་བསྙེས་པའི་དུས། ཐ་མར་འགྲོ་བའི་དོན་ལ་བཞུགས་པའི་དུས་དང་གཉིས་ལས། དང་པོ། བཅོམ་ལྡན་འདས་སངས་རྒྱས་པའི་དུས་ཀྱི་ཐོག་མ་གང་ཞེ་ན་་་་་་འཇིག་རྟེན་ཁམས་ནི་ཡོད་དོ་ཅོག ། རྡུལ་ཕྲན་ཕྲ་རབ་ཇི་སྙེད་པ། ། དེ་གྲངས་སྙེད་པའི་བསྐལ་པ་བཟང་། །
དེ་རྙེད་ཚེ་ན་སངས་རྒྱས་སོ། ། དེ་སྐད་འཇམ་དཔལ་མཚན་བརྗོད་ལས། ། སངས་རྒྱས་ཐོག་མ་ཐ་མ་མེད། ། དང་པོའི་སངས་རྒྱུ་མེད་པ། ། ཡེ་ཤེས་མིག་གཅིག་དྲི་མ་མེད། ། སངས་རྒྱས་ལུས་བཅས་དེ་བཞིན་གཤེགས། ། འགྲོ་བའི་མར་མེ་ཡེ་ཤེས་སྒྲོན། ། ཞེས་གསུང་ཐོག་མ་མེད་པ་ཡི། ། སངས་རྒྱས་དེ་ལ་དགོངས་པ་ཡིན། ། མཁའ་ཁྱབ་འཇིག་རྟེན་ཁམས་མཐའ་ཡས། །
དེ་རྡུལ་ཕྲ་རབ་མཐའ་ཡས་དང་། ། དེ་སྙེད་བསྐལ་པ་བགྲང་ཡས་པར། ། ཐོག་མ་མེད་ནས་སངས་རྒྱས་བཤད། ། གསར་དུ་སངས་རྒྱས་དེ་ལྟར་མིན། ། ལམ་ལ་འབད་པས་དེ་ཡི་རིགས།་་་་་ ཉན་ཐོས་ཀྱི་ཤཱཀྱ་ཐུབ་པ་སོ་སྐྱེའི་གང་ཟག་ཞིག་གསར་དུ་སངས་རྒྱས་པར་འདོད། ། ཐེག་ཆེན་ལ་ཤཱཀྱ་ཐུབ་པ་གདོད་ནས་སངས་རྒྱས་ཟིན། དེ་ཡི་ཚད་བཟུང་དུ་མེད། དེ་བཞིན་དུ་ཚོགས་བསགས་པའི་དུས་ཚད་དང་། མཐར་སངས་རྒྱས་པའི་དུས་ཀྱང་ཚད་བཟུང་མེད་པས་བསམ་མི་ཁྱབ་ལ་བཞག
འོན་ཀྱང་གདུལ་བྱ་ཁ་དྲང་པའི་ཕྱིར་སླར་ཡང་སངས་རྒྱས་པའི་ཚུལ་བསྟན་པའི་དུས་ཀྱི་རྣམ་གཞག་མཛད། ། སངས་རྒྱས་ཐོབ་པ་ལྟ་བུ་ཡི། ། དུས་ཀྱི་ཐོག་མའི་ཚད་ངེས་ཕྱིར། ། དེས་ན་ཐོག་མར་བྱང་ཆུབ་མཆོག ། བརྙེས་པའི་དུས་ལ་ཚད་འདས་པས། ། སྒོ་ནས་མཆོག་ཏུ་བསྔགས་པའོ། ། དེ་ལྟར་དེ་བཞིན་གཤེགས་པ་ནི། ། གཉིས་པ་སངས་རྒྱས་ནས་དུས་ཅི་ཙམ་བཞུགས་་་་་་དུས་ནི་ཇི་ཙམ་བཞུགས་ཞེ་ན། ། བཅོམ་ལྡན་འདས་ཀྱི་ཐབས་ཤེས་རབ། ། ཟུང་འཇུག་ཡོན་ཏན་ཁྱད་པར་ཅན། །
མཐུ་ལས་མ་འོངས་དུས་ཀྱི་མཐའ། ། མི་མངོན་ཇི་སྲིད་སེམས་ཅན་རྣམས། །

སངས་རྒྱས་ས་ལ་བཀོད་པའི་བར། ། ཇི་སྲིད་ནམ་མཁའ་མ་ཞིག་བར། ། གཞན་དོན་ཕྲིན་ལས་མཛད་ཅིང་བཞུགས། ། འགྲོ་དོན་རྒྱུན་ཆད་མེད་པ་ཡི། ། མཛད་པ་མཆོག་ལ་བསྔགས་པའོ། ། དེ་ལྟར་དབུ་མའི་གྲུབ་པའི་མཐའ། ། ཞིབ་པར་རྒྱལ་བས་ལུང་བསྟན་པ། ། འཕགས་མཆོག་ཀླུ་སྒྲུབ་ཞབས་དང་ནི། ། སློབ་དཔོན་ཨཱརྻ་དེ་ཝ་དང་། ། དཔལ་ལྡན་ཟླ་བ་ལ་སོགས་པའི། ། བསྟན་བཅོས་དགོངས་འགྲེལ་ལས་ཤེས་བྱ། །
དེ་དག་གི་ནི་རྒྱུ་ཕར་ཕྱིན། ། ཐེག་པའི་རྣམ་གཞག་བཤད་ཟིན་ནས། ། འབྲས་བུ་གསང་སྔགས་རྡོ་རྗེ་ཡི། ། ཐེག་པའི་རྣམ་གཞག་ཅུང་སྨོས་ན། ། མདོ་ལས་ཁྱད་པར་འཕགས་ཚུལ་ནི། ། བསྟན་བཅོས་ཚུལ་གསུམ་སྒྲོན་མེ་ལས། ། དོན་གཅིག་ན་ཡང་མ་རྨོངས་དང་། ། ཐབས་མང་དཀའ་བ་མེད་པ་དང་། ། དབང་པོ་རྣོན་པོའི་དབང་བྱས་ནས། ། སྔགས་ཀྱི་ཐེག་པ་ཁྱད་པར་འཕགས། །
གསུང་ལྟར་ཕར་ཕྱིན་ཐེག་པ་དང་། ། རྡོ་རྗེ་ཐེག་པ་གཉིས་་་་་་ཐོབ་བྱ་སངས་རྒྱས་་་་་་ཀྱི་གོ་འཕང་། ། ཀུན་སློང་བྱང་ཆུབ་སེམས་དང་ནི། ། རྟོག་བྱ་སྤྲོས་བྲལ་རྟོགས་པ་ལ། ། ཁྱད་པར་མེད་ཀྱང་རྟོགས་ཚུལ་ལ། ། ཕར་ཕྱིན་ཐེག་པ་སོ་སྐྱེའི་སྐབས། ། ཆོས་ཉིད་དཔེ་ཡི་ཚུལ་མངོན་གསུམ། ། མཐོང་བའི་ཡེ་ཤེས་སྐྱེ་བ་མེད། ། རྡོ་རྗེ་ཐེག་པར་ཐབས་ཟབ་མོའི། མཚོན་བྱེད་དཔེ་ཡི་ཡེ་ཤེས་སུ། །
མངོན་གསུམ་སྤྲོས་ནུས་ཁྱད་པར་འཕགས། ། སྒྲུབ་ཚུལ་ཕར་ཕྱིན་ཐེག་པ་ལས། ། ཇི་སྐད་བཤད་སྟེང་ཐབས་ཀྱི་རྒྱུད། ། མངོན་པར་རྟོགས་པ་བཅུ་གཅིག་སོགས།་་་་་ དབང་། བསྐྱེད་རིམ། རྫོགས་རིམ། སྤྱོད་པ། ཉེ་རྒྱུ། བཟླས་པ།
གཏོར་མ། སྦྱིན་སྲེག རབ་གནས། ལས་ཚོགས། ། དམ་ཚིག ། ཐབས་ཚུལ་བསམ་གྱིས་མི་ཁྱབ་འཕགས། ། ཕར་ཕྱིན་ཐེག་པར་དཀའ་བ་ནི། ། དུ་མ་སྤྱད་དགོས་རྡོ་རྗེ་ཡི། ། ཐེག་པར་འདོད་ཡོན་ལམ་ཁྱེར་གྱི། ། སྤྱོད་པར་བདེ་ཞིང་ཚེགས་ཆུང་བའི། །
འབྲས་བུ་བདེ་བ་ཆེ་ཐོབ་འཕགས། ། ཕར་ཕྱིན་འབྲས་བུ་ཐོབ་པ་ལ། ། བསྐལ་་་་་་པ་གྲངས་་་་་་མདོ་སུམ་ཅུ་རྩ་གསུམ་འགོར་ཞིང་ཇི་མྱུར་ཡང་། ། གྲངས་མེད་གསུམ་འགོར་རྡོ་རྗེ་ཡི། ། ཐེག་པར་སངས་རྒྱས་སྒྲུབ་པ་ལ། ། གང་ཟག་དབང་པོའི་ཁྱད་པར་གྱི། ། ཚེ་་་་་་རབ་འདི་་་་་་འབྲིང་བར་དོ་སྐྱེ་བ་་་་་་ཐ་མ་བདུན། ། ཐ་མས་་་་་་ཤིན་ཏུ་སྐྱེ་བ་བཅུ་དྲུག་ན། ། རྡོ་རྗེ་འཆང་གི་གོ་འཕང་ནི། ། མངོན་དུ་བྱེད་ནུས་ཁྱད་པར་འཕགས།་་་་་
གསང་སྔགས་པ་རང་བཞིན་གྱི་དབང་པོ་རྣོ་བས། ། དེ་ལྟའི་སྔགས་ལུགས་དངོས་བཤད་པར། ། རྒྱུད་སྡེའི་དབྱེ་བ་མཐའ་ཡས་ཀྱང་། ། སློབ་དཔོན་རྣལ་འབྱོར་དབང་ཕྱུག་གིས། ། རྡོ་རྗེ་གུར་གྱི་རྗེས་འབྲང་ནས། ། རྒྱུད་སྡེ་བཞིར་བཤད་ལྟར་འཆད་ན། ། ཕྱི་ཡི་ལུས་ངག་བྱ་བ་ཁྲུས། ། གཙང་སྦྲ་གཙོར་སྟོན་བྱ་རྒྱུད་ལ། ། གསང་བ་སྤྱི་རྒྱུད་ལེགས་གྲུབ་དང་། ། དཔུང་བཟང་བསམ་གཏན་ཕྱི་མ་སྟེ། །
སྤྱི་ཡི་རྒྱུད་ཆེན་བཞི་ཞེས་གྲགས། ། སོ་སོའི་རྒྱུད་ལ་རྡོ་རྗེ་་་་་འི་རིགས་དང་། ། པདྨ་ནོར་བུ་ལྔ་རྩེན་ལས། ། འཇིག་རྟེན་རིགས་ཏེ་སྒོ་དྲུག་ཡོད། ། ནང་གསེས་དབྱེ་བ་མཐའ་ཡས་སོ། ། སྒྲུབ་ཚུལ་བྱ་རྒྱུད་རང་རྐང་ལ། ། རང་ཉིད་ཐ་མལ་ང་རྒྱལ་གནས། ། མདུན་གྱི་བྲིས་ལྷར་བསྒོམ་པ་ཡི། ། ཐུགས་ཀའི་སྔགས་ཕྲེང་ལས་འོད་ཀྱི། ། སྤྲོ་བསྡུའི་སངས་རྒྱས་བྱང་སེམས་ཀྱི། །
བྱིན་རླབས་བསྡུས་ནས་སྔགས་བཟླ་ཞིང་། ། ཀུན་སྤྱོད་གཙོ་བོ་དཀའ་ཐུབ་དང་། ། གཙང་སྦྲར་གནས་ནས་ལྷག་པའི་ལྷར། ། རྗེ་དཔོན་ལྟ་བུའི་དངོས་གྲུབ་ལེན། ། སྒྲུབ་ཐབས་ཚད་ལྡན་འགའ་ཞིག་ལ། ། བྱ་རྒྱུད་ལྷ་ལ་བདག་བསྐྱེད་ཀྱི། ། སྒྲུབ་ཐབས་ཡོད་རྣམས་རྣལ་འབྱོར་གྱི། ། རྒྱུད་ལ་སོགས་ལྟར་བཀྲལ་བའོ། ། དེ་བཞིན་སྨིན་བྱེད་དབང་ལ་ནི། ། ཆུ་དང་ཅོད་པན་ཁོ་ནར་ངེས། །
སྔགས་ཀྱི་བཟླས་ལུང་བཀྲུ་བྱབ་སྲུང་། ། རིན་ཆེན་སྣ་བདུན་རྫས་བརྒྱད་རྣམས། ། བྱིན་རླབས་དབང་གི་མིང་བཏགས་ཡིན། ། བྱ་རྒྱུད་རྡོ་རྗེ་སློབ་དཔོན་དབང་། ། ཆུ་དང་ཅོད་པན་ཁོ་ནར་ངེས། ། དབང་བཞི་རིམ་གཉིས་མེད་པར་བཞེད། ། འོ་ན་རྒྱུད་སྡེ་འོག་མའི་སྐབས། ། བྲིས་སྐུ་ལྷ་རུ་བསྒོམ་པ་དེ། ། ཀུན་རྫོབ་སྣང་བ་ལྷར་བསྒོམ་པ། ། འགྱུར་རོ་ཞེས་ན་གནད་མི་འདྲ། །
བྲིས་འབུར་སྐུ་རྟེན་རབ་གནས་ཅན། ། ལྷར་བསྒོམ་ཕྱག་མཆོད་ཕུལ་བ་ཡིས། ། བསོད་ནམས་ཚོགས་རྫོགས་དགོས་པ་ཡོད། ། དེ་ནི་ལྷར་བསྒོམ་ཐབས་མཁས་ཀྱི། ། ཁྱད་པར་ཡིན་ལ་ཀུན་རྫོབ་ཀྱི། ། སྣང་བ་གཞན་ལ་དགོས་ཁྱད་མེད། ། བྱ་བའི་རྒྱུད་ལ་བདག་ལྷར་བསྐྱེད། ། དེ་ལ་བསྙུང་གནས་མི་རུང་སྟེ། ། རང་ལྷར་བསྐྱེད་ནས་བརྙས་ན་སྡིག ། མཆོད་ན་བསོད་ནམས་ཐོབ་འགྱུར་བར། །
བྲིས་སྐུ་ལྷར་བསྒོམ་པ་ཉིད་ལེགས། ། སྤྱོད་པའི་རྒྱུད་ལ་ལུས་ངག་གི ། བྱ་བ་ནང་གི་ཏིང་འཛིན་གཉིས། ། ཆ་མཉམ་སྟོན་པས་སྤྱོད་རྒྱུད་གྲགས། ། དེ་ལ་རྣམ་སྣང་མངོན་བྱང་དང་། ། ཁྲོ་བོ་ཁམས་གསུམ་རྣམ་རྒྱལ་སོགས། ། སྒྲུབ་ཚུལ་བྲིས་སྐུ་རང་གཉིས་ཀར། ། ལྷར་བསྒོམ་ཡེ་ཤེས་འཁོར་ལོ་ནི། ། སྤྱན་དྲངས་ཙམ་ལས་མི་བསྟིམ་པར། ། གྲོགས་པོ་ཕན་ཚུན་ཕན་འདོགས་པའི། །
ཚུལ་གྱིས་དངོས་གྲུབ་ལེན་པའོ། ། དེ་ཡི་སྨིན་བྱེད་ཆུ་ཅོད་པན། ། རྡོ་རྗེ་དྲིལ་བུ་མིང་དབང་ལྔ། ། རྣལ་འབྱོར་རྒྱུད་ཞེས་ནང་གི་ནི། ། ཏིང་ངེ་འཛིན་ལ་གཙོ་བོར་སྟོན། ། དེ་ལས་རྩ་བཤད་ཆ་མཐུན་རྒྱུ། ། གསུམ་སྡེ་དེ་ཉིད་འདུས་པ་དང་། ། ངན་སོང་སྦྱོང་རྒྱུད་ལ་སོགས་སོ། ། ལྷ་ཡི་སྒྲུབ་ཚུལ་ཕྱི་རོལ་གྱི། ། བྲིས་སྐུ་ལྷ་བསྐྱེད་ལ་དམིགས་པའི། །
རྐྱེན་ཙམ་བྱས་ནས་གཙོ་བོ་ནི། ། རང་ཉིད་དམ་ཚིག་སེམས་པར་བསྐྱེད། ། ཡེ་ཤེས་འཁོར་ལོ་སྤྱན་འདྲེན་བསྟིམ། ། ཕྱག་རྒྱ་མ་བཀྲོལ་དེ་སྲིད་བཞུགས། ། དངོས་གྲུབ་ལེན་ཅིང་བཀྲོལ་ནས་གཤེགས། ། དམ་ཚིག་སེམས་པའི་ང་རྒྱལ་གྱིས། ། ཐུན་མཚམས་བྱ་བ་རྣམ་སྒྲུབ་པ། ། སྨིན་བྱེད་དབང་ལ་ཆུ་ཅོད་པན། ། རྡོར་དྲིལ་མིང་དང་དེ་ཡི་སྟེང་། ། ཕྱིར་མི་ལྡོག་པ་འཁོར་ལོའི་དབང་། །
སློབ་དཔོན་གྱི་ནི་དབང་ཞེས་གྲགས། ། རྣལ་འབྱོར་བླ་ན་མེད་པ་ནི། ། ཏིང་འཛིན་ཁྱད་པར་བླ་ན་འཕགས། ། ཐབས་ཀྱི་ཆ་ནས་གཙོར་སྟོན་པ། ། ཕ་རྒྱུད་གསང་བ་འདུས་པ་སྟེ། ། འཕགས་པ་ཀླུ་སྒྲུབ་ཡབ་སྲས་ཀྱིས། ། བཀྲལ་བ་མི་བསྐྱོད་རྡོ་རྗེ་དང་། ། སློབ་དཔོན་སངས་རྒྱས་ཡེ་ཤེས་ཀྱིས། ། བཀྲལ་བ་འཇམ་པའི་རྡོ་རྗེར་གྲགས། ། བོད་དུ་འགོས་ལོ་ལྷས་བཙས་དང་། །
མར་པ་ཆོས་ཀྱི་བློ་གྲོས་དང་། ། གཉེན་ལོ་ཆེན་པོ་སོགས་ཀྱིས་སྤེལ། ། གསང་འདུས་སྤྱན་རས་གཟིགས་ཞེས་པ། ། ཇོ་བོ་ཆེན་པོས་བཀྲལ་བའོ། ། འཇམ་དཔལ་གཤིན་རྗེ་གཤེད་ཀྱི་སྐོར། ། རྭ་ཆེན་ལོ་ཙཱ་སྐྱོ་འོད་འབྱུང་། ། ཞང་པ་ཤེས་རབ་བླ་མ་དང་། ། ཆག་ལོ་གློ་བོ་ལོ་ཙཱ་བ། ། ཤེས་རབ་རིན་ཆེན་སོགས་ལས་འཕེལ། ། མ་རྒྱུད་འཁོར་ལོ་བདེ་མཆོག་ནི། །
རྒྱ་གར་སློབ་དཔོན་དྲིལ་བུ་པ། ། ལཱུ་ཧི་པ་དང་ནག་པོ་པས། ། བཀྲལ་བའི་ལུགས་གསུམ་གཙོ་བོ་དང་། ། གཞན་ཡང་སློབ་དཔོན་ལ་བ་པ། མཻ་ཏྲིའི་བཅུ་གསུམ་མ་གཉིས་དང་། ། བདེ་མཆོག་མཁའ་འགྲོ་རྒྱ་མཚོ་དང་། ། རྡོ་རྗེ་མཁའ་འགྲོ་སྡོམ་འབྱུང་དང་། ། སྦྱོང་བའི་ཡོན་ཏན་བོང་ཞལ་སོགས། ། མང་མོད་བོད་དུ་མལ་ལོ་ཙཱ། ། རྗེ་བཙུན་ས་སྐྱ་པ་ཡབ་སྲས། །
ངོར་ཆེན་བརྒྱུད་འཛིན་བཅས་ལས་དར། ། གཉིས་མེད་རྒྱུད་ཀྱི་གཙོ་བོ་ནི། ། སྙིང་པོ་ཀྱཻ་ཡི་རྡོ་རྗེ་ལ། ། རྣལ་འབྱོར་དབང་ཕྱུག་བིརྺ་པས། ། བཀྲལ་བའི་མན་ངག་ལུགས་དང་ནི། ། དེ་བཞིན་ཌོམྦྷི་ཧེ་རུ་ཀ ། མཚོ་སྐྱེས་རྡོ་རྗེ་ནག་པོ་པས། ། བཀྲལ་བའི་བཀའ་བབ་རྣམ་པ་བཞི། ། འཕགས་པའི་ཡུལ་ན་ཡོངས་སུ་གྲགས། ། བོད་དུ་ཀྱཻ་ཡི་རྡོ་རྗེ་ཡི། །
སྨིན་གྲོལ་གདམས་པ་རྒྱུད་རྒྱ་གཞུང་། ། བཤད་བཀའ་མ་ལུས་ཡོངས་རྫོགས་ནི། ། འབྲོག་མི་ལོ་ཙཱ་བ་ཆེན་པོ། ། ཤཱཀྱ་ཡེ་ཤེས་མ་དྲོས་པའི། ། མཚོ་ལས་ཆུ་བོ་བཞི་ལྟ་བུའི། ། འཁོན་སྟོན་དཀོན་མཆོག་རྒྱལ་པོ་དང་། ། སེ་སྟོན་ཀུན་རིག་མངའ་རིས་པ། ། གསལ་བའི་སྙིང་པོ་མཆིམས་ལོ་ཙཱ། ། བཞིས་བླང་ཡུར་བ་ལྟ་བུ་ཡི། ། སྒྱི་ཆུ་དགྲ་ལྷ་འབར་དང་ནི། །
ཞང་སྟོན་ཆོས་འབར་གཉིས་ཀྱིས་དྲངས། ། གངས་རིའི་ལྗོངས་འདིར་ཡོངས་རྫོགས་ཀྱི། ། བསྟན་པའི་བདག་པོ་ས་སྐྱ་པ། ། ཡབ་སྲས་སློབ་བརྒྱུད་བཅས་པ་ལ། ། བརྒྱུད་དེ་དར་ཞིང་རྒྱས་པའོ། ། དམ་པ་དང་པོ་ཡི་སངས་རྒྱས། ། དུས་ཀྱི་འཁོར་ལོ་རྒྱ་གར་དུ། ། ཙི་ལུ་པ་དང་དུས་ཞབས་པ། ། ཆེ་ཆུང་སོགས་ཀྱིས་རྒྱས་པར་སྤེལ། བོད་དུ་ཁ་ཆེ་ཟླ་བ་མགོན། །
འབྲོ་ལོ་རྭ་ལོ་ཆོས་རབ་སོགས། ། བརྒྱུད་དེ་བུ་སྟོན་ཐམས་ཅད་མཁྱེན། ། བརྒྱུད་པར་བཅས་པ་སོགས་ལས་འཕེལ། ། བླ་མེད་ལྷ་ཡི་སྒྲུབ་ཚུལ་ནི། ། རང་ཉིད་དམ་ཚིག་སེམས་པར་བསྐྱེད། ། ཡེ་ཤེས་འཁོར་ལོ་བསྟིམ་ནས་ནི། ། ནམ་ཡང་མི་འབྲལ་ཐ་མལ་གྱི། ། འཇུག་པའི་སྣང་གྲགས་ཆོས་ཐམས་ཅད། ། ལྷ་བསྒོམ་དེ་བཞིན་ཉིད་དག་པ། ། ལྷ་ནི་སོ་སོའི་དག་པ་དང་། །
དེ་བཞིན་རང་རིག་དག་པ་ནི། ། གསུམ་ལས་ནམ་ཡང་མི་གཡོ་བའི། ། སྒོ་ནས་དངོས་གྲུབ་ལེན་པ་ཡིན། ། འདི་ཡི་སྨིན་བྱེད་དབང་བཞི་དང་། ། གྲོལ་བྱེད་ལམ་ནི་རིམ་གཉིས་ལས། ། བརྟེན་ནས་གཏན་བདེ་ཕྱག་རྒྱ་ཆེ། ། མཆོག་གི་དངོས་གྲུབ་ཚེ་གཅིག་ལ། ། འགྲུབ་པའི་ཐབས་མཁས་ཁྱད་པར་གྱི། ། ལེགས་ཚོགས་ཕུལ་དུ་བྱུང་བའོ། ། འཇམ་མགོན་ས་སྐྱ་པཎྜི་ཏས། །
དབང་བཞི་དང་ནི་རིམ་པ་གཉིས། ། རྣལ་འབྱོར་ཆེན་པོའི་ཁྱད་ཆོས་ཡིན། ། ཞེས་གསུངས་པ་དང་དེ་བཞིན་དུ། ། སོ་ནམ་ཚུལ་བཞིན་བྱས་པ་ཡིས། ། ལོ་ཏོག་རིམ་གྱིས་སྨིན་པ་ལྟར། ། ཕ་རོལ་ཕྱིན་པའི་ལམ་ཞུགས་ནས། ། གྲངས་མེད་གསུམ་གྱིས་རྫོགས་སངས་རྒྱས། ། སྔགས་ཀྱིས་བཏབ་པའི་ས་བོན་ནི། ། ཉི་མ་གཅིག་ལ་ལོ་ཏོག་སྨིན། ། རྡོ་རྗེ་ཐེག་པའི་ཐབས་ཤེས་ན། །
ཚེ་འདི་ཉིད་ལ་སངས་རྒྱས་འགྲུབ།་་་་་ ཞུས་སོ།། ༈ །གཏན་དུ་བདེ་བ་མཆོག་ཐོབ་ལམ། ། སོ་ཐར་བྱང་སེམས་གསང་སྔགས་ཀྱི། ། སྡོམ་གསུམ་བཀའ་དྲིན་ལེགས་སྩོལ་མགོན། ། མཁན་ཆེན་ཐམས་ཅད་མཁྱེན་པར་འདུད། ། གྲུབ་མཐའ་བཞི་དང་རྒྱུད་སྡེ་བཞིའི། ། ཉམས་ལེན་སྙིང་པོར་དྲིལ་བ་ན། ། དེ་དག་སྡོམ་པ་གསུམ་དུ་འདུས། ། བདག་ཉིད་ཆེན་པོ་འཇམ་དཔལ་དབྱངས། །
ས་སྐྱ་པཎྜི་ཏ་མཆོག་གིས། ། ལེགས་གསུང་སྡོམ་གསུམ་རབ་དབྱེ་ཡི། ། དགོངས་དོན་མདོར་བསྡུས་འདི་ལྟར་བཀོད། ། ཐོག་མར་བསྟན་བཅོས་འདིའི་མཚན་དོན། ། སྡོམ་པ་གསུམ་གྱི་རབ་དབྱེ་ཞེས། ། སོ་ཐར་བྱང་སེམས་སྔགས་སྡོམ་གསུམ། ། ལེན་པའི་ཆོ་ག་དེའི་བསླབ་བྱ། ། མཐར་ཐུག་འབྲས་བུ་འབྱིན་ཚུལ་དང་། ། ཉམས་སུ་ལེན་པའི་གནད་སོ་སོའི། ། འཁྲུལ་པ་བཀག་ནས་མ་འཁྲུལ་པ། །
སྒྲུབ་པའི་རྣམ་དབྱེའི་གསུང་ཡིན་ནོ། ། སྡོམ་པ་གསུམ་གྱི་ཐ་སྙད་ནི། ། རྒྱུད་ནི་རྡོ་རྗེ་རྩེ་མོ་ལས། ། གསུང་དེ་སུམ་ལྡན་གྱི་རྒྱུད་ཀྱི།་་་་་ གང་ཟག་གཅིག་གི་རྒྱུད་ལ། ། སྡོམ་པ་གསུམ་ཡིན་སྔགས་སྡོམ་གཙོ། ། སྐབས་འདིའི་སོ་བྱང་གཉིས་པོ་ནི། ། སྔགས་ཀྱིས་རྩིས་ཀྱི་མ་ཟིན་པ། ། ཁོ་ན་ཡིན་པའི་རྣམ་དབྱེ་གཅེས། ། མཆོད་བརྗོད་དང་པོ་རྩ་བ་ཡི།་་་་་
བླ་མ་དམ་པ་སོགས་དང་མཆོད་བརྗོད་ཤླཽ་ཀ་གཅིག ། བླ་མ་གྲུབ་གཉིས་མཆོག་སྦྱིན་པ། ། རྡོ་རྗེ་ཐེག་པའི་དབང་བསྐུར་ནི། ། ཡོངས་སུ་རྫོགས་པ་ཐོབ་པ་ཡི། ། རྡོ་རྗེ་སློབ་དཔོན་སྐབས་འདི་རུ།་་་་་ འདི་སྟག་ཚང་དང་། དགའ་གདོང་པས་བཤད་ཚུལ་འདྲ་མིན་བྱུང་། རང་ལུགས་བདག་ཉིད་ཆེན་པོར་ཚངས་སྤྱོད་དགེ་བསྙེན་ལུགས་གཉིས་བྱང་སྡོམ་སྔགས་སྡོམ་སྩོལ་བ་སོགས་བཞེད། ། རྗེ་བཙུན་རིན་པོ་ཆེ་ཉིད་དོ། ། དེ་ནས་མཆོད་བརྗོད་ཚིག་་་་་་སྐྱོན་མེད་ཡོན་ཏན་སོགས།
རྐང་གཉིས། ། སྡོམ་གསུམ་བཅའ་བའི་སྟོན་པ་མཆོག ། ཤཱཀྱ་སེང་གེར་ཕྱག་འཚལ་མཛད། ། དེ་ནས་ཚིག་རྐང་་་་་་དད་ལྡན་སངས་རྒྱས་སོགས། གཉིས་པོ་ནི། ། བཤད་ཡུལ་བཤད་བྱའི་ཆོས་བསྟན་པ། ། དེ་ནས་ཚིག་་་་་་མཁས་རྣམས་དགའ་བའི་སོགས། བཞི་བཤད་ཚུལ་ལོ། ། དེ་ནས་ཚིག་་་་་་བདག་ནི་སངས་རྒྱས་བསྟན་པ་སོགས། བཞི་ཀུན་སློང་བསྟན། །
སོ་སོར་ཐར་པའི་སྡོམ་པ་དང་། ། ཞེས་ནས་རྣམ་དབྱེ་བཤད་ཀྱི་ཉོན། ། བར་འདི་བསྟན་བཅོས་མཆོག་གི་ལུས། ། དོན་ཚན་བཅུ་གཅིག་གིས་འཁྲུལ་པ། ། འགོག་ཅིང་མ་འཁྲུལ་བར་བསྒྲུབ་དོན། ། སོ་སོར་ཐར་པའི་སྡོམ་པ་ལ། ། ཞེས་ནས་སྐྱེས་བུ་དེ་ལ་ནི། ། སྡེ་སྣོད་རྣམ་དབྱེ་མེད་པར་ཟད། ། ཞེས་འདི་སོར་སྡོམ་ཉམས་ལེན་ལ། ། འབྲི་གུང་པ་ཡི་སོར་སྡོམ་ལ། །
ཇི་སྲིད་འཚོ་སྒྲ་ལུས་དང་སེམས། ། གཉིས་ཀར་དགོངས་ཞེས་ཟེར་བ་དང་། ། དེ་ལ་སེམས་བསྐྱེད་ཀྱིས་མ་ཟིན། ། སོ་ཐར་་་་་་སྡོམ་པ་གཏོང་ཡང་དེས་ཟིན་པའི། ། སྡོམ་པ་མི་བཏང་ཟེར་བ་བཀག ། རང་ལུགས་ཉན་ཐོས་སོར་སྡོམ་ནི། ། རྣམ་པ་རིག་བྱེད་མ་ཡིན་པའི། ། ལུས་ངག་ལས་ནི་སྐྱེ་བ་ཡི། ། གཟུགས་ཅན་སྡོམ་པ་འཆི་ཚེ་གཏོང་། ། དགེ་འབྲས་ཚེ་འཕོས་ནས་ཀྱང་འབྱུང་། །
བྱང་ཆུབ་སེམས་དཔའི་སེམས་བསྐྱེད་ནི། ། གཟུགས་ཅན་མ་ཡིན་སེམས་ལ་སྐྱེས། ། ཇི་སྲིད་སེམས་ནི་མ་ཉམས་བར། ། དེ་སྲིད་སྡོམ་པ་ཡོད་པར་བཞེད། ། ལུང་རིགས་འཐད་ལྡན་མང་པོས་སྒྲུབ། ། ལུས་ངག་སེམས་ལས་སྐྱེས་པ་གཉིས། ། ལྡོག་ཚུལ་རྣམ་དབྱེ་དེ་ལྟར་མཛད། ། བྱེ་བྲག་སྨྲ་བའི་བསྙེན་གནས་ནས། ། ཡི་དམ་བསྒོམ་པ་བསོད་ནམས་ཆེ། ། བར་འདིའི་བཀའ་གདམས་པ་ལ་ལས། །
བསྙེན་གནས་འབུལ་དང་གཞན་ལ་འཆོལ། ། ལྷ་བསྒོམ་ཐ་དད་ལོག་རྟོག་དགག ། བྱེ་སྨྲས་བསྙེན་གནས་དགེ་སློང་ལས། ། ལེན་ཅིང་གླིང་གསུམ་མི་ཁོ་ན། ། མདོ་སྡེའི་བླང་ཡུལ་དགེ་བསྙེན་སོགས། ། གང་རུང་ལས་བླང་གླིང་གསུམ་གྱི། ། མི་དང་ཀླུ་ཀླུ་གཞོན་ནུ་ཙམ་པ་ཀ་་་་་་དང་བཅས་ལ་སྐྱེས། ། ཉན་ཐོས་སྡེ་གཉིས་་་་་་ཆོ་ག་སྐྱབས་འགྲོའི་ཚུལ་གྱིས་འབོག ། དོན་ཞགས་རྟོགས་པར་བསྙེན་གནས་ནི། ། རང་ཉིད་ཀྱིས་བླང་ཆོ་ག་ནི། །
སེམས་བསྐྱེད་འདྲ་བའི་ཁྱད་པར་གསུང་། ། བྱེ་བྲག་སྨྲ་བས་ཐོ་རངས་ཀྱི། ། མཐའ་ནས་སང་གི་ཐོ་རངས་བར། ། དེ་བཞིན་མདོ་སྡེ་པ་ཡིས་ཀྱང་། ། ནམ་འདོད་ཚེ་ནས་སང་དེའི་བར། ། སྲུང་བའི་ཉིན་ཞག་གཅིག་གིས་ཁྲིམས། ། བླང་སྐྱེས་འབུལ་དང་འཆོལ་མི་དགོས། ། ལྷ་བསྒོམ་ཉན་ཐོས་གཞུང་ལུགས་ལ། ། མ་བཤད་བྱས་ནའང་འགལ་བ་མེད། ། རྣམ་རྒྱལ་སྟོང་མཆོད་ལྟ་བུ་་་་་་གསོ་སྦྱོང་དང་འབྲེལ་གསང་སྔགས་ཀྱི། །
ཡི་དམ་བསྒོམ་པ་བསོད་ནམས་འཕེལ། ། ཐེག་པ་ཆེན་པོ་ལས་བྱུང་བའི། ། ཞེས་ནས་སོ་ཐར་རིགས་བརྒྱད་པོ། ། བྱང་སེམས་སོ་སོར་ཐར་པར་གྱུར། ། ཞེས་བར་རང་ལུགས་ཐེག་ཆེན་གྱི། ། སོ་ཐར་ཆོ་ག་ནུབ་མ་ནུབ། ། སོགས་ཀྱི་དབྱེ་བ་སོ་སོ་རུ། ། ཕྱེས་ནས་དེང་སང་ལག་ལེན་དུ། ། དགོས་པའི་ཆོ་ག་དམིགས་བསལ་གསུང་། ། བྱང་ཆུབ་སེམས་དཔའི་སོ་སོར་ཐར། །
འབོག་ཆོག་ཡོད་མོད་ཕར་ཆེར་ནུབ། ། གསོ་སྦྱོང་རང་གི་བླང་བ་སོགས། ། ཆོ་གའི་ལག་ལེན་ཡོད་པར་གསུང་། ། ད་ལྟའི་ཕྱག་ལེན་གནང་བ་ནི། ། བསམ་པ་བྱང་ཆུབ་སེམས་ཀྱིས་ཟིན། ། ཆོ་ག་ཉན་ཐོས་ལུགས་བཞིན་མཛད། ། བླང་བའི་སོ་ཐར་རིགས་བརྒྱད་པོ། ། བྱང་སེམས་སོ་ཐར་གྱུར་ཞེས་བཞེད། ། དེ་ནས་བྱང་ཆུབ་སེམས་དཔའ་ཡི། ། སོ་ཐར་སོགས་ནས་ལུགས་གཉིས་པོ། །
དེ་འདྲའི་རྣམ་དབྱེ་ཤེས་པར་བྱ། ། ཞེས་པས་རང་ལུགས་ཐེག་ཆེན་གྱི། ། སོ་ཐར་ལེན་པའི་ཆོ་ག་ལས། ། འཕྲོས་ནས་བསླབ་བྱའི་ཁྱད་པར་གསུང་། ། བྱང་སེམས་སོ་ཐར་བསླབ་བྱ་ནི། ། སྡིག་ཏོ་མི་དགེ་བ་ཡི་ཕྱོགས། ། ཉན་ཐོས་བཞིན་སྲུང་རང་འདོད་ཀྱི། ། དབེན་པའི་ལྟུང་བ་བྱང་སེམས་ཀྱི། ། ལུགས་བཞིན་སྲུང་ནས་འཇིག་རྟེན་པ། ། མ་དད་གྱུར་རྣམས་འབད་པས་སྲུང་། །
འཇིག་རྟེན་ཐར་པའི་ལམ་འཇུག་པའི། ། རྒྱུ་རུ་གྱུར་ན་ཐེག་པ་ཆེ། ། སོ་སོར་ཐར་པ་ལ་ནི་གནང་། ། ཉན་ཐོས་སེམས་ཅན་དོན་ཡིན་ཡང་། ། འདོད་པ་ཆེན་ལ་ལྟུང་བ་འབྱུང་། ། ཐེག་ཆེན་བྱང་སེམས་གཞན་དོན་ཕྱིར། ། འདོད་ཆེན་ལྟུང་བ་མེད་ཅེས་བཞེད། ། ཐེག་ཆེན་སོ་སོར་ཐར་སོགས་ནས། ། འབྲས་བུ་ཤི་ཡང་འབྱུང་གི་བར། ། ཞར་བྱུང་གཏོར་ཚུལ་ཉན་ཐོས་ཀྱི། །
ཆོ་ག་ལས་བླང་སྡོམ་པ་ཡི། ། ལྡོག་པ་ཤི་བའི་ཚེ་ན་གཏོང་། ། བྱང་ཆུབ་སེམས་ཀྱི་ལྡོག་པ་དང་། ། དགེ་འབྲས་ཤི་ཡང་འབྱུང་བར་བཞེད། ། ལས་འབྲས་སྐབས་ཀྱི་འཁྲུལ་བཀག་དོན། ། དེས་ན་ལས་དང་རྣམ་སྨིན་གྱིས། ། སོགས་ནས་ཉིད་དུ་གྱུར་བར་དོན། ། ཐེག་པ་ཆེ་ཆུང་གཉིས་མཐུན་པར། ། ལས་འབྲས་བླང་དོར་ཚུལ་བཞིན་དུ། ། བྱེད་པ་སོ་ཐར་བསླབ་བྱའི་གཙོ། །
ལས་ལ་དགེ་སྡིག་ལུང་མ་བསྟན། ། ཡིན་ཅེས་རྒྱལ་བས་མདོ་ལས་གསུང་། ། དགེ་བ་ལེགས་པར་སྤྱད་པ་སྟེ། ། རྣམ་སྨིན་བདེ་བ་སྐྱེད་པ་ཡིན། ། སྡིག་པ་ཉེས་པར་སྤྱོད་པ་སྟེ། ། རྣམ་སྨིན་སྡུག་བསྔལ་སྐྱེད་པར་བྱེད། ། བཏང་སྙོམས་གཉིས་ཀ་མ་ཡིན་པས། ། རྣམ་པར་སྨིན་པའང་གཉིས་ཀ་མིན། ། འདི་དག་བྱས་པའི་ལས་ཡིན་པས། ། འདུས་བྱས་ཡིན་པར་ཤེས་པར་བྱ། །
ཆོས་ཀྱི་དབྱིངས་ནི་འདུས་མ་བྱས། ། ཡིན་པའི་ཕྱིར་ན་ལས་མ་ཡིན། ། དེས་ན་དགེ་དང་སྡིག་པ་མིན། ། ལས་ལ་ཐུབ་པས་རྣམ་གཉིས་གསུངས། ། སེམས་པ་དང་ནི་བསམ་པའོ། ། སེམས་པ་ཡིད་ཀྱི་ལས་ཡིན་ཏེ། ། བསམ་པ་དེ་ནི་ལུས་ངག་གིའོ། ། ཆོས་ཀྱི་དབྱིངས་ནི་གཉིས་ཀ་མིན། ། དེ་ཕྱིར་དགེ་སྡིག་ལས་ལས་གྲོལ། ། གཞན་ཡང་ལས་ལ་རྣམ་བཞི་གསུངས། །
ལས་དཀར་རྣམ་སྨིན་དཀར་བ་དང་། ། ལས་གནག་རྣམ་སྨིན་གནག་པ་དང་། ། ལས་དཀར་རྣམ་སྨིན་གནག་པ་དང་། ། ལས་གནག་རྣམ་སྨིན་དཀར་བའོ། ། བསམ་པ་དག་པའི་སྦྱིན་པ་སོགས། ། གཉིས་ཀ་དཀར་བས་མཁས་པས་བྱ། ། བཟའ་བའི་དོན་དུ་གསོད་པ་སོགས། ། གཉིས་ཀ་གནག་པས་མཁས་པས་སྤང་། ། མང་པོ་བསྐྱབས་ཕྱིར་གཅིག་གསོད་སོགས། ། ལས་གནག་རྣམ་སྨིན་དཀར་ན་བྱ། །
གཞན་དོན་འབྱུང་ངེས་ལུང་རིགས་ཀྱིས། ། གྱུར་ངེས་རང་འདོད་མ་འདྲེས་བྱ། ། མ་བརྟགས་པ་དང་ཡིན་ཟོལ་སྤངས། ། བསོད་ཕྱིར་སྦྱིན་པ་གཏང་ལ་སོགས། ། ལས་དཀར་རྣམ་སྨིན་གནག་པ་སྤང་། ། གཞན་ཡང་ལས་ལ་རྣམ་གཉིས་གསུངས། ། འཕེན་བྱེད་ལས་དང་རྫོགས་བྱེད་ལས། ། དེ་དག་དབྱེ་ན་མུ་བཞི་ཡོད། ། འཕེན་བྱེད་དགེ་བས་འཕངས་པ་ལ། ། རྫོགས་བྱེད་ཀྱང་ནི་དགེ་བ་དང་། །
འཕེན་བྱེད་སྡིག་པས་འཕངས་པ་ལ། ། རྫོགས་བྱེད་ཀྱང་ནི་སྡིག་པ་དང་། ། འཕེན་བྱེད་དགེ་ལ་རྫོགས་བྱེད་སྡིག ། འཕེན་བྱེད་སྡིག་ལ་རྫོགས་བྱེད་དགེ ། ལས་ཀྱིས་འཕངས་དང་འཕེན་ཞེས་པས། ། སྐྱེ་བ་ཡིན་ཞིང་ལས་གཙོ་ཞེས། ། མཁན་ཆེན་ངག་དབང་ཆོས་གྲགས་གསུངས། ། དེ་དག་དཔེར་བརྗོད་མདོར་བསྡུས་པ། ། བཤད་པར་བྱ་ཡིས་ཡིད་ལ་ཟུངས། ། མཐོ་རིས་གསུམ་པོ་འགྲུབ་པ་ནི། །
དགེ་བའི་ལས་ཀྱིས་འཕེན་པ་ཡིན། ། དེ་དག་བདེ་བ་འབྱུང་བ་ནི། ། རྫོགས་བྱེད་དགེ་བས་འཕངས་པ་ཡིན། ། ངན་སོང་གསུམ་དུ་སྐྱེ་བ་ནི། ། འཕེན་བྱེད་སྡིག་པ་ཡིན་པར་གསུངས། ། དེ་ཡི་སྡུག་བསྔལ་བྱེ་བྲག་ཀུན། ། རྫོགས་བྱེད་ལས་ནི་སྡིག་པ་ཡིན། ། མཐོ་རིས་དགེ་བས་འཕངས་མོད་ཀྱི། ། དེ་ཡི་ནད་དང་གནོད་པ་ཀུན། ། རྫོགས་བྱེད་སྡིག་པ་ཡིན་པར་གསུངས། །
ངན་འགྲོའི་འཕེན་བྱེད་སྡིག་ཡིན་ཡང་། ། དེ་ཡི་ལུས་སེམས་བདེ་བ་ཡིན། ། གནས་སྐབས་དགེ་བས་འཕངས་པར་གསུངས། ། གཞན་ཡང་གཅིག་ཏུ་དཀར་བ་དང་། ། གཅིག་ཏུ་གནག་དང་འདྲེན་མའི་ལས། ། རྣམ་པ་གསུམ་དུ་ཐུབ་པས་གསུངས། ། གཅིག་ཏུ་དཀར་བས་བདེ་བ་བསྐྱེད། ། གཅིག་ཏུ་གནག་པས་སྡུག་བསྔལ་བསྐྱེད། ། འདྲེན་མའི་ལས་ཀྱི་བདེ་བ་དང་། ། སྡུག་བསྔལ་འདྲེན་མ་བསྐྱེད་པར་གསུངས། །
ཞེས་པའི་དོན་འདི་དངོས་འགལ་ལ། ། ལྷན་ཅིག་འདྲེས་པ་མི་འབྱུང་མོད། ། ཀུན་སློང་གཙོ་ཆེའི་སྦྱོར་བ་ཡི། ། འབྲས་དེ་སྔོན་མྱོང་ཀུན་སློང་གི ། འབྲས་བུ་རྗེས་སུ་འབྱུང་བ་ཡིན། ། འདི་འདྲའི་ལས་དང་རྣམ་སྨིན་གྱི། ། རྣམ་པར་དབྱེ་བ་ཤེས་གྱུར་ན། ། ད་བཟོད་ལས་ཀྱི་རྒྱུ་འབྲས་ལ། ། ཤིན་ཏུ་མཁས་པ་ཉིད་དུ་འགྱུར། ། བོད་ཀྱི་བླ་མ་ཞང་གཡུ་བྲག །
སོགས་ཀྱིས་གཤིས་ལ་དགེ་སྡིག་ཡོད། ། ཟེར་བའི་ལོག་རྟོག་བཀག་པ་ནི། ། མུ་སྟེགས་གྲངས་ཅན་པ་རྣམས་ཀྱིས། ། ཞེས་ནས་དེ་ཉིད་རྒྱལ་སྲས་ཀྱི། ། དགེ་བ་ཡིན་པར་ཤེས་པར་བྱ། ། ཞེས་པའི་བར་དུ་ལུང་རིགས་ཀྱིས། ། དགག་དང་སྒྲུབ་པའི་རིམ་པ་ནི། ། འཁྲུལ་གཞི་རྡོ་རྗེ་རྒྱལ་མཚན་གྱི། ། བསྔོ་བར་འགྲོ་ཀུན་དགེ་བ་ནི། ། ཇི་སྙེད་ཡོད་ཅེས་ཚིག་སྒྲ་དང་། །
མངོན་པར་དོན་དམ་དགེ་བ་ཞེས། ། དེ་ལ་འཁྲིས་ཏེ་རང་བྱུང་གིས། ། གྲུབ་འདོད་བདེ་གཤེགས་སྙིང་པོ་ཟེར། ། རྒྱུ་ཡི་སྐབས་ནས་འབྲས་བུ་ནི། ། གནས་པར་འདོད་པ་མུ་སྟེགས་ལུགས། ། བདེ་གཤེགས་སྙིང་པོ་དེ་བཞིན་ཉིད། ། ཆོས་དབྱིངས་འགྱུར་མེད་རྣམས་དོན་གཅིག ། ཆོས་དབྱིངས་ཞེས་པའི་མཚན་གཞི་ནི། ། འཁོར་འདས་ཆོས་་་་་་སྣོད་བཅུད་བེམ་ཤེས་དགེ་སྡིག་བར་མ་གསུམ་སོགས། རྣམས་ཀུན་གྱི་དབྱིངས། །
རིས་བྲལ་་་་་་མང་ཉུང་དང་འགྱུར་བ་མེད། མུ་བཞི་དུས་གསུམ་ལས། ། འདས་པ་དྲི་མེད་ལུང་གིས་འགྲུབ། ། སེམས་ཀྱི་རང་བཞིན་འོད་གསལ་ཉིད། ། འགྱུར་མེད་དཔེ་རུ་ནམ་མཁའ་གསུངས། ། འདི་སྐབས་བཀྲོལ་་་་་་ལུང་དོན་འདི་བཀོལ་བ་ཡིན། ། འབྲི་གུང་པ་འགས་གཞི་་་་་་བདེ་གཤེགས་སྙིང་། ། སྟོང་ཉིད་་་་་་ལམ་སྙིང་རྗེའི་སྙིང་པོ་རུ། ། འདོད་ཀྱང་བདེ་གཤེགས་སྙིང་པོའི་ཁམས། ། སྦྱོང་བྱེད་ཙམ་ལས་ཁམས་དངོས་མིན། །
དེ་ཡང་མདོ་རྒྱུད་ལུང་གིས་སྟོན། ། ཉན་ཐོས་རྣམས་ཀྱི་ངོ་བོ་ཉིད། ། དགེ་ཞེས་་་་་་སེམས་བྱུང་དད་སོགས་བཅུ་གཅིག་ཡིན། ། དོན་དམ་དགེ་བ་དེ་བཞིན་ཉིད། ། སྡིག་པ་འཁོར་བ་ནམ་མཁའ་དང་། ། སོ་སོར་བརྟག་མིན་ལུང་མ་བསྟན། ། བཤད་པའི་བཏགས་དོན་འཁོར་བ་ལས། ། སྡིག་འབྱུང་མཁའ་དང་བརྟག་མིན་གཉིས། ། འབྲས་འགོག་ཕྱིར་ན་ལུང་མ་བསྟན། ། དགེ་བ་འབྲས་བུ་བདེ་བསྐྱེད་པའི། །
དགེ་དངོས་མིན་ཀྱང་སྡིག་མངོན་གྱུར། ། མེད་པའི་ཕྱིར་ན་དགེ་བ་ཞེས། ། དཔེར་ན་ནད་བྲལ་ལུས་བདེ་ལ། ། མྱ་ངན་མེད་པས་སེམས་བདེ་ཞེས། ། སྡུག་བསྔལ་མེད་པ་ཙམ་ཞིག་ལ། ། བདེ་བར་འཇིག་རྟེན་ལ་གྲགས་པ། ། དཔེ་རུ་མཛད་ཅིང་ཆོས་དབྱིངས་ནི། ། དགེ་བྱས་ཧ་ཅང་ཐལ་འགྱུར་ཏེ། ། ཆོས་ཀུན་ཆོས་དབྱིངས་ལ་གཏོགས་ཕྱིར། ། སྡིག་དང་ལུང་མ་བསྟན་དགེར་འགྱུར། །
ངན་འགྲོར་འགྲོ་བའི་འགྲོ་མི་འབྱུང་། ། ལ་ལས་བྱམས་དང་སྙིང་རྗེ་སོགས། ། གཤིས་དགེར་འདོད་ཀྱང་ངེས་པ་མེད། ། གཉེན་དུ་བྱམས་ནས་དགེ་འདུན་གྱི། ། འཚོ་བ་བྱིན་པས་དམྱལ་བར་སྐྱེ། ། རིས་བྲལ་འགྲོ་ལ་བྱམས་སྙིང་རྗེས། ། གནས་སྐབས་མངོན་མཐོ་མཐར་ཐུག་དུ། ། ངེས་ལེགས་ཐོབ་བྱེད་ཐབས་ཀྱིས་ནི། ། སྦྱིན་སོགས་ལ་འཇུག་དགེ་བ་ཡིན། ། དེ་ལྟར་འགྲོ་ཀུན་གྱིས་བྱས་པའི།་་་་་
འབད་པས་སྒྲུབ་པའི། ། དགེ་བ་ལ་དགོངས་འགྲོ་ཀུན་གྱི། ། དགེ་བ་ཇི་སྙེད་ཡོད་ཅེས་གསུངས། ། ཆོས་དབྱིངས་སྤྲོས་པ་ཀུན་བྲལ་ལ། ། ཇི་སྙེད་མང་ཉུང་ཐ་སྙད་མེད། ། མདོར་ན་སངས་རྒྱས་བསྟན་པ་ལ། ། གུས་པར་བྱེད་ཀུན་ཆོས་ཀྱི་དབྱིངས། ། མཐའ་བཞི་ལས་གྲོལ་་་་་་བྱ་བྱེད་སོགས་སྤྲོས་ཀུན་བྲལ། ཤེས་བྱ་གསུངས། ། གཞན་ཡང་ཡོད་དགེ་ཆོས་ཉིད་ཡིན། །
ཞེ་ན་འགྲོ་ཀུན་དགེ་སྨོས་ཀྱི། ། ཡོད་མཐའ་་་་་་བེམ་པོ་དངོས་་་་་་མེད་མཐའ་མེད་འཕགས་པ་ཡི།་་་་་ ལམ་སྒྲུབ་པ་ལས་བྱུང་བའི་དགེ་བའི་ཕྱོགས་ཏེ་ཆོས་དབྱིངས་ཁོངས་སུ་འདུ། ། འདི་གསུམ་ཁོངས་སུ་ཆོས་དབྱིངས་མི་འདུ། ། ཆོས་ཉིད་རྣམ་གྲངས་བགྲང་དགོས་འགྱུར། ། གཞུང་དེའི་དགོངས་དོན་ངེས་པ་ནི། ། མཆོད་སྦྱིན་ལྟ་བུ་འགྲོ་ཀུན་གྱི། ། བསམ་པ་རྣམ་པར་དག་པ་ཡི། ། སྒོ་ནས་བྱས་པའི་དགེ་བ་ནི། ། ཇི་སྙེད་ཞེས་པ་མང་པོའི་ཚིག །
བྱས་པ་འདས་དང་བྱེད་འགྱུར་ནི། ། མ་འོངས་བྱེད་པ་ད་ལྟར་བ། ། དུས་གསུམ་གིས་བསྡུས་གཞན་དགེ་དང་། ། རྡོ་རྗེ་རྒྱལ་མཚན་ཉིད་ཀྱིས་ཀྱང་། ། དུས་གསུམ་མཛད་པའི་དགེ་བ་ལ། ། སྦྱར་ཡང་རུང་སྟེ་དེ་ལྟར་ཡིན། ། དེ་ལྟར་ཡོད་པ་ཞེས་བྱ་ནི། ། དུས་གསུམ་དུ་བསྒྲུབ་དགེ་བའི་ཚོགས། ། ཡོད་རྣམས་ཞེས་པའི་དོན་ཡིན་ནོ། ། བསྔོ་བའི་དོན་ནི་དམ་པ་གསུམ།་་་་་
ཀུན་སློང་སེམས་བསྐྱེད། དངོས་གཞི་དམིགས་མེད། རྗེས་བསྔོ་བ། ། གྱིས་ཟིན་དགེ་རྩ་བསྒྱུར་སྤེལ་ཆེད། ། ཡིན་གྱི་ཆོས་དབྱིངས་འདུས་མ་བྱས། ། མཐའ་བྲལ་འགྱུར་བ་མེད་པ་ལ། ། བསྔོ་བ་འབྲས་བུའི་དབེན་པ་ཡིན། ། གལ་ཏེ་བསྔོ་བྱའི་དགེ་མིན་ཡང་། ། བྱང་སེམས་བློ་སྦྱང་གིས་བསྔོ་རུང་། ། ཟེར་ན་མི་རུང་ཉེས་པ་ཡོད། །
ཆོས་དབྱིངས་སྤྲོས་བྲལ་དགེར་དམིགས་ན། ། དམིགས་པའི་བསྔོ་བ་དུག་ཅན་འགྱུར། ། ཆོས་དབྱིངས་སྤྲོས་བྲལ་མདངས་འགག་མེད། ། ངང་ནས་དགེ་ཚོགས་སྒྲུབ་པ་རྣམས། ། འགྲོ་བའི་དོན་དུ་བསྔོ་བ་ནི། ། བྱང་ཆུབ་སེམས་དཔའི་བློ་སྦྱོང་གྱུར། ། དམིགས་པ་མེད་པའི་བསྔོ་བའི་གནད། ། ཡིན་ཞེས་མདོ་རྒྱུད་ཀུན་ལས་གསུངས། ། ཆོས་ཉིད་་་་་་འདི་ཡོངས་གྲགས་ཀྱི་བརྗོད་པ་དེ་ཡིན་མི་འགྱུར་བདེན་པ་ཞེས། ། བདེན་སྟོབས་བརྗོད་བྱ་ཡིན་བཞིན་དུ། །
དེ་ཉིད་བསྔོ་བྱ་ག་ལ་ཡིན། ། ལ་ལས་བདེ་གཤེགས་སྙིང་པོའི་སྒྲ། ། སེམས་ཅན་ཁོ་ན་ཁམས་ཡིན་འདོད། ། དེ་ནི་དངོས་ཡོད་དང་་་་་་དོན་བྱེད་ནུས་མིན་དངོས་མེད། ། སྤྲོས་བྲལ་གསུམ་ལས་གཞན་མི་འབྱུང་། ། དངོས་ཡོད་བེམ་པོ་སེམས་ཅན་ཞེས། ། འདོད་པ་དེ་ནི་མུ་སྟེགས་ལུགས། ། རིག་པ་་་་་་ཤེས་པར་རྣམ་ཤེས་ཚོགས་བརྒྱད་པོ། ། འདུས་བྱས་ཡིན་པས་བདེ་གཤེགས་ཀྱི། ། སྙིང་པོ་འདུས་མ་བྱས་པ་དེ། །
མ་ཡིན་སྐབས་འགར་ཟག་མེད་ཀྱི། ། སེམས་རྒྱུད་གསུངས་པ་ཀུན་གཞི་ཡི། ། རྣམ་པར་ཤེས་ཀྱི་གསལ་ཆར་དགོངས། ། མ་བསྒྲིབས་ལུང་མ་བསྟན་ཞེས་པ། ། ཚོགས་དྲུག་དམིགས་པས་མ་ཐོག་པ། ། ལུང་དུ་མ་བསྟན་དགེ་བ་ཡི། ། ཐ་སྙད་མེད་ཅིང་དངོས་མེད་ན། ། དགེ་སྡིག་མི་འཐད་སྤྲོས་བྲལ་ན། ། སྔར་གྱི་ཆོས་དབྱིངས་དེ་ལས་ཅི། ། དེ་ནི་དགེ་སྡིག་གཉིས་ཀའི་ཕྱོགས། །
མ་ལྷུང་རྒྱུན་མཚན་སྔར་བསྟན་ཟིན། ། བེམ་དབྱིངས་བདེ་གཤེགས་སྙིང་མིན་ཡང་། ། སེམས་ཅན་ཆོས་དབྱིངས་བདེ་གཤེགས་སྙིང་། ། ཡིན་ནམ་སྙམ་ན་དེ་མིན་ཏེ། ། ཆོས་དབྱིངས་དབྱེར་མེད་སྤྲོས་བྲལ་ཡིན། ། སེམས་ཅན་འཁྲུལ་གྲོལ་གཉིས་ཀ་འབྱུང་། ། འཕགས་མཆོག་ཀླུ་སྒྲུབ་ཞལ་སྔ་ནས། ། སྟོང་པ་ཉིད་ལ་ཀུན་རུང་གསུང་། ། བྱམས་པས་སྐྱོན་ལྔ་་་་་་སེམས་ཞུམ་སེམས་ཅན་དམན་ལ་བརྙས་པ་དང་། ། ཡང་དག་མིན་འཛིན་ཡང་དག་ཆོས་ལ་སྐུར། །
བདག་ཅག་ལྷག་པའི་སྐྱོན་ལྔ་གང་དག་ལ། ། ཡོད་པ་དེ་དག་དེ་སྤང་དོན་དུ་གསུངས། སྤང་ཕྱིར་དང་། ། སེམས་ཅན་མྱང་འདས་ལ་དྲང་ཕྱིར། ། བདེ་གཤེགས་སྙིང་པོ་གསུངས་པ་ཡང་། ། དགོངས་གཞི་སྟོང་ཉིད་ལ་དགོངས་སོ། ། བསྔོ་ཚེ་ཆུ་སྦྲེང་མུ་སྟེགས་ལུགས། ། སྔོན་གྱི་ལོ་རྒྱུས་་་་་་ཐམས་ཅད་སྒྲོལ་སྦྱིན་ཡུལ་ནི། ། བྲམ་ཟེ་མགུ་བའི་ཐབས་མཁས་ཙམ། ། དེ་ལས་གཞན་དུ་དགོས་ཆེད་མེད། །
བསྔོ་བ་ལ་ནི་མདོར་བསྡུ་ན། ། གནས་དང་གནས་མིན་གཉིས་སུ་གསུང་། ། གནས་ཀྱི་བསྔོ་བ་་་་་་མཚན་གཞི་བསོད་ནམས་འདི་ཡི་ཐམས་ཅད་གཟིགས་པ་ཉིད་སོགས་ཚིག་བཞིའི་དོན་ལྟ་བུ། སེམས་ཅན་གྱི། ། དོན་ཕྱིར་རང་གི་དགེ་བའི་ཚོགས། ། སྒྲུབ་ནུས་རང་ཉིད་སངས་རྒྱས་ཐོབ། ། དེ་ཐོབ་མཆོག་གི་ཡོན་ཏན་དེས། ། སེམས་ཅན་སྲིད་མཚོ་ལས་སྒྲོལ་སྨོན། ། དེས་ནི་སེམས་བསྐྱེད་ཁྱད་པར་ཅན། ། ཐབས་མཁས་དགེ་བའི་འབྲས་བུ་ཡི། །
རང་ཉིད་སངས་རྒྱས་ངེས་པར་ཐོབ། ། དེ་ཐོབ་པས་ནི་སེམས་ཅན་ཀུན། ། སྲིད་པའི་མཚོ་ལས་སྒྲོལ་ནུས་པར། ། ངེས་དེ་གནས་ཀྱི་བསྔོ་བ་ཡིན། ། གནས་མིན་མཚན་གཞི་དགེ་བ་འདི་ཡིས་སྐྱེ་བོ་ཀུན་སོགས་ཚིགས་བཞིའི་དོན་ལྟ་བུ་་་་་་རང་གི་དགེ་བའི་ཚོགས། ། བསྒྲུབ་མཐུས་འཁོར་བ་སྟོང་གྱུར་ཅིག ། སྨོན་ཀྱང་དབྱིངས་ཀྱི་ཆོས་ཉིད་ནི། ། མིན་རུང་འཁོར་བའི་མཐའ་མེད་པ། ། ལྟ་བུ་རྟེན་འབྲེལ་་་་་་དམིགས་པ་མེད་ཀྱང་འགག་མེད་རྟེན་འབྲེལཆོས་ཉིད་དེ། ། སྨོན་པས་མི་འགྱུར་གནས་མིན་གྱི། །
བསྔོ་བར་བཤད་ཅིང་དེ་གཉིས་ཀ ། མདོ་ལས་གསུང་ཞིང་རང་ཉིད་ཀྱིས། ། བྱང་ཆུབ་ཐོབ་པའི་ཕན་ཡོན་འབྱུང་། ། དེས་ན་བཤགས་བྱའི་སྡིག་པ་དང་། ། བསྔོ་བར་བྱ་བའི་དགེ་བ་ནི། ། བྱས་པ་ཡི་ནི་ལས་ཞིག་དགོས། ། དེ་ཡི་རྣམ་གཞག་མདོར་དྲིལ་ན། ། ཆགས་སྡང་རྨོངས་གསུམ་གཏོགས་ཀུན་སྡིག ། མ་ཆགས་མི་སྡང་རྨོངས་མེད་དགེ ། དེ་ཡང་ཉན་ཐོས་བྱང་སེམས་གཉིས། །
དགེ་སྡིག་རྣམ་གཞག་མི་མཚུངས་ཏེ། ། སྡིག་ཏོ་ཀུན་སྤང་གཉིས་ཀ་མཚུངས། ། ཉན་ཐོས་གཞན་དོན་བྱས་ན་ཡང་། ། ཉེས་པར་བརྩི་ཞིང་བྱང་སེམས་ཀྱིས། ། འདོད་པས་དབེན་པས་གཞན་དོན་དུ། ། འགྱུར་མེད་ཐབས་མཁས་ཀྱིས་ཟིན་པའི། ། འདོད་ཡོན་ལྔ་ལ་སྤྱོད་པ་སོགས། ། ལྟུང་བ་མེད་ཅིང་དགེ་བར་འགྱུར། ། འབྲི་གུང་པ་འགས་ལས་ཀྱི་འབྲས། ། དཀར་ནག་ཟངས་ཐལ་ལོག་རྟོག་ནི། །
དགག་ལ་དཀར་ནག་ཟངས་ཐལ་ནས། ། མཁས་པའི་གཞུང་བཞིན་ཤེས་པར་གྱིས། ། བར་གསུང་དེ་ནི་དྲང་དོན་ལ། ། ངེས་པའི་དོན་དུ་འཁྲུལ་པ་ཡིན། ། ཐུབ་དབང་བསྙུན་ཚུལ་བསྟན་པ་སོགས། ། སྔོན་ནས་རྣམ་སྨིན་དུ་གསུངས་པས། ། གདུལ་བྱར་དགོངས་དགོས་དྲང་དོན་ཡིན། ། ཐབས་ལ་མཁས་པའི་མདོ་ཡིས་གསལ། ། གལ་ཏེ་ལས་སྨིན་ལོངས་སྐུ་ལ།་་་་་ སྨིན་པར། །
རིགས་ཏེ་ཐུབ་དབང་སྤྲུལ་པ་ཙམ། ། དཔེར་ན་སྒྱུ་མ་མཁན་པོ་ཡི། ། ལས་ངན་སྒྱུ་མ་མཁན་དེ་ལས། ། དེས་སྤྲུལ་སྒྱུ་མར་མི་འབྱུང་མོད། ། ཡེ་བཀག་ཡེ་གནང་ཞེས་སོགས་ནས། ། སངས་རྒྱས་ཡིན་པར་གསུང་པའི་དོན། ། རང་བཟོའི་རིག་པས་ཡེ་བཀག་དང་། ། ཡེ་གནང་འདོད་པ་སངས་རྒྱས་ཀྱི། ། བསྟན་པའི་ནང་མིན་ཉན་ཐོས་ཀྱི། ། སྡེ་བཞིའི་སྲུང་ཚུལ་གནང་བཀག་རྣམས། །
ཐ་དད་ལུང་གིས་གསལ་བར་སྟོན། ། དེ་བཞིན་རབ་ཏུ་བྱུང་ལ་བཀག ། ཁྱིམ་པར་བཀག་མེད་ཉན་ཐོས་ལ། ། གནང་བ་ཐེག་ཆེན་ལ་བཀག་དང་། ། མདོ་སྔགས་ཕན་ཚུན་གནང་བཀག་གི ། རྣམ་དབྱེ་ཐ་དད་ཡོད་པ་རྣམས། ། རང་རང་ལུགས་བཞིན་བྱེད་པ་གཅེས། ། རབ་བྱུང་ལ་བཅས་འགྲོ་གཞན་ལ། ། མིན་པ་རྗེས་འབྲང་ལ་སྙིང་ནད། ། སངས་རྒྱས་བདེ་སྡུག་བྱེད་པོ་རུ། །
ཟེར་བ་འབྲེལ་མེད་ལོག་རྟོག་གོ ། ཐུབ་དབང་མཆོག་གི་ཕན་བདེ་ཡི། ། འབྲས་འབྱུང་སྡོམ་པའི་ཞིང་སྩལ་བ། ། སྙིང་ནད་ཡིན་ན་འཇིག་རྟེན་ན། ། ཞིང་མེད་དབུལ་པོར་ཞིང་བཟང་བྱིན། ། སྙིང་ནད་དུ་འགྱུར་ཐ་ཤལ་གཏམ། ། ཆགས་སྡང་རྨོངས་གསུམ་ཀུན་ལ་སྡིག ། སོ་བྱང་སྡོམ་པ་བླང་ཟིན་ནས། ། འགལ་བར་གྱུར་ན་བཅས་པའི་སྡིག ། མ་བཅས་ལྟུང་བ་འབྱུང་འདོད་འཁྲུལ། །
ལོངས་སྐུ་གྲུབ་ཐོབ་བརྟུལ་ཞུགས་སྤྱོད། ། རྩ་རྒྱུད་བླ་མ་རྣལ་འབྱོར་གྱི། ། ཆས་སུ་ཞུགས་རྣམས་ཡེ་བཀག་གི ། གཤིས་ཀྱི་མ་དགེ་ཅན་འདོད་དམ། ། ཐུབ་པའི་དབང་པོས་ཚུལ་ཁྲིམས་ཀྱི། ། བསླབ་པ་བཅས་ཀྱང་བདེ་སྡུག་གི ། བྱེད་པོར་མི་འགྱུར་བདེ་སྡུག་རྒྱུ། ། ལས་ཀྱི་བྱེད་པོ་སེམས་ཡིན་པས། ། དེ་ཉིད་འདུལ་བའི་ཐབས་ཟབ་མོ། ། བསླབ་པ་འཆའ་ཡི་བྱེད་པོ་ནི། །
སྟོན་མཆོག་རྫོགས་པའི་སངས་རྒྱས་སོ། ། གཤིས་ལ་རང་གྲུབ་དགེ་བ་མེད། ། ཆ་ལུགས་ཙམ་ལའང་དགེ་ཡོད་མིན། ། ཀུན་སློང་དགེ་ཞིང་སྡོམ་པ་བླང་། ། བསླབ་བྱ་ཆ་ལུགས་ཚུལ་བཞིན་ལྡན། ། དགེ་བ་རྣམ་གྲོལ་ལམ་བཟང་ཡིན། ། ཉན་ཐོས་སོ་ཐར་དགག་པ་ཡི། ། འདུལ་སྤྱོད་མ་ཡིན་སྤངས་དགོས་དོན། ། སྦུ་གུ་ཅན་དང་གོང་བ་ཅན། ། ཞེས་ནས་ལ་སོགས་བྱ་བ་ཀུན། །
འདུལ་བའི་གཞུང་དང་མཐུན་པར་གྱིས། ། ཞེས་གསུང་དོན་ནི་འདུལ་བ་ཡི། ། སྤྱོད་འགལ་འགྱོད་པས་བཤགས་པར་བྱ། ། བསྟན་ཕན་བསྒྲུབ་པར་མ་ནུས་ཡང་། འགལ་རིགས་རྣམ་པ་ཀུན་མི་བྱ། ། བསྒྲུབ་པའི་བསླབ་བྱ་མདོ་བསྐུལ་སོགས། ། འདུལ་གཞུང་མཐུན་པར་བྱ་དགོས་དོན། ། མདོ་བསྐུལ་རིང་མོ་ཞེས་སོགས་ནས། ། བདེན་བརྫུན་དབྱེ་བར་ནུས་མ་ཡིན། ། ཞེས་དོན་མདོ་རྒྱུད་ལས་མ་བཤད། །
རང་བཟོ་འབད་པས་སྒྲུབ་ན་འཁྲུལ། ། དཀའ་སླ་གང་དུ་གྱུར་ན་ཡང་། ། རྫོགས་པའི་སངས་རྒྱས་གསུང་ལྟར་བསྒྲུབ། ། ལ་ལ་རྫོགས་པའི་སངས་རྒྱས་ཀྱི། ། ཞེས་ནས་སྒོ་གསུམ་དེ་ལྟར་གྱིས། ། འདི་ནི་སངས་རྒྱས་བསྟན་པ་ཡིན། ། ངེས་དོན་བོད་དག་སངས་རྒྱས་ཀྱི། ། བཀའ་དང་དགོངས་འབྲེལ་བསྟན་བཅོས་ནི། ། རྣམ་དག་ཉན་བཤད་མི་བྱེད་པ། ། འབྲེལ་མེད་བླུན་པོའི་ཚིག་བསྟན་བཅོས། །
ཉན་བཤད་ངལ་བ་དོན་མེད་ཡིན། ། དྲི་མ་མེད་པ་རྒྱལ་བའི་བཀའ། ། དགོངས་འགྲེལ་མཁས་དང་གྲུབ་པ་ཡི། ། བསྟན་བཅོས་རྣམས་ལ་ཐོས་བསམ་བསྒོམས། ། ཚུལ་བཞིན་བྱས་པས་དོན་གཉིས་འགྲུབ། ། སངས་རྒྱས་བསྟན་པ་འཛིན་པར་བསྔགས། ། སོ་ཐར་སྐབས་ཏེ་དང་པོའོ། ། བྱང་སེམས་སྡོམ་པའི་ཉམས་ལེན་ནི། ། སེམས་བསྐྱེད་ཉན་རང་ཐེག་ཆེན་སྟེ། ། ཐེག་པ་གསུམ་གྱི་སེམས་བསྐྱེད་གསུམ། །
ཐེག་ཆེན་དབུ་སེམས་ལུགས་གཉིས་ཡོད། ། ལེན་པའི་ཆོ་ག་བསླབ་བྱ་སོགས། ། ཐ་དད་ཡོད་ཅེས་སྤྱིར་བསྟན་དོན། ། སེམས་བསྐྱེད་ལ་ནི་ཉན་ཐོས་དང་། ། ཞེས་པ་སོགས་ནས་ཕྱིར་བཅོས་དང་། ། བསླབ་པར་བྱ་བའང་སོ་སོར་ཡོད། ། གཞན་ནི་གོ་སླ་ཉན་ཐོས་ཀྱི། ། ལྷག་མེད་དགྲ་བཅོམ་ཐོབ་འདོད་དང་། ། རང་རྒྱལ་རྣམས་ཀྱིས་རྟེན་འབྲེལ་ནི། ། ལུགས་ལྡོག་མཐའ་རུ་ཕྱིན་པའི་འབྲས། །
བདག་མེད་ཕྱེད་དང་གཉིས་རྟོགས་ནས། ། རང་རྒྱལ་གྱི་ནི་བྱང་ཆུབ་ཞེས། ། སངས་རྒྱས་མེད་པའི་ཞིང་ཁམས་སུ། ། གདུལ་བྱ་རྣམ་དག་ལམ་ལ་བཀྲི། ། དེ་ལྟར་ཐོབ་འདོད་སེམས་བསྐྱེད་པ། ། རྫོགས་སངས་རྒྱས་ཀྱིས་སེམས་ཅན་དོན། ། སེམས་བསྐྱེད་བཅས་ལ་རྣམ་གསུམ་བཤད། ། ཐེག་ཆེན་དབུ་མ་སེམས་ཙམ་གཉིས། ། ལྟ་བ་མཐོ་དམན་ཐ་དད་པས། ། ཆོ་ག་ལྟུང་དང་ཕྱིར་བཅོས་དང་། །
བསླབ་བྱའང་མི་འདྲ་སོ་སོར་གསུང་། ། སེམས་ཙམ་སེམས་བསྐྱེད་ཀྱི་སྐབས་སུ། ། བཀའ་གདམས་དགེ་བཤེས་ཕྱག་སེར་བས། ། རྨི་ལམ་ལ་བརྟེན་སེམས་ཙམ་གྱི། ། སེམས་བསྐྱེད་སྐྱེ་བོ་ཀུན་ལ་བྱས། ། དོན་དམ་སེམས་བསྐྱེད་ཆོ་ག་ལས། ། ལེན་པའི་ལོག་རྟོག་དགག་པ་ནི། ། སེམས་ཙམ་པ་ཡི་སེམས་བསྐྱེད་འདི། ། བོད་ན་བྱེད་པ་ཞེས་སོགས་ནས། ། དབུ་མ་པ་ཡི་གཞུང་བཞིན་གྱིས། །
ཞེས་དོན་དབུ་མ་སེམས་ཙམ་གཉིས། ། ལྟ་བ་མཐོ་དམན་ཐ་དད་པས། ། སེམས་བསྐྱེད་ཆོ་ག་ཡང་དོག་གྱུར། ། རང་ལུགས་སེམས་ཙམ་ལུགས་ཀྱི་ནི། ། སེམས་བསྐྱེད་སྐྱེ་བར་རུང་བའི་རྟེན། ། སྡིག་ཤས་ཆུང་ཞིང་སོ་སོར་ཐར། ། རིགས་བདུན་གང་རུང་སྡོམ་ལྡན་དགོས། ། གཞན་ལ་མི་རུང་ཚུལ་འཕགས་པ། ། ཐོགས་མེད་ཞབས་དང་རྒྱལ་བའི་སྲས། ། ཇོ་བོ་ཆེན་པོའི་གསུང་གིས་གསལ། །
དེ་ཡི་ཆོ་གའི་ཕྱག་ལེན་ནི། ། སྦྱོར་བའི་སྐབས་སུ་ཕྱག་འཚལ་དང་། ། སྐྱབས་འགྲོ་བྱས་ནས་སེམས་བསྐྱེད་ཀྱི། ། རྟེན་དུ་འོས་མིན་བར་ཆད་དྲི། ། དངོས་གཞི་སྨོན་པ་སེམས་བསྐྱེད་དང་། ། བྱང་ཆུབ་སེམས་དཔའི་སྡེ་སྣོད་ལ། ། བསླབ་ཅིང་དེ་དོན་ངེས་ནས་ནི། ། འཇུག་པ་སེམས་བསྐྱེད་ཉིད་ལེན་དང་། ། ཆོ་གའི་ཚིག་ལ་ཉན་ཙམ་ལས། ། རྗེས་ཟློས་མི་བྱེད་དེ་ཡི་མཇུག །
མཁྱེན་པར་གསོལ་བར་མཛད་པའོ། ། ལྟུང་བའི་བསླབ་བྱ་སློབ་དཔོན་ནི། ། ཙནྡྲ་གོ་མིས་མཛད་པ་ཡི། ། སྡོམ་པ་ཉི་ཤུ་ཇི་བཞིན་སྲུང་། ། ལྟུང་བ་བཅོས་ཚུལ་ཉོན་མོངས་པས། ། ཆེན་པོས་ཕམ་པ་ལྟ་བུ་ཡི། ། ཆོས་བཞི་བསྐྱེད་ན་སྡོམ་པ་ནི། ། གསར་དུ་ལེན་ཅིང་ཉོན་མོངས་འབྲིང་། ། ཆུང་ངུ་སྤྱད་ན་ཡུལ་སྡོམ་ལྡན། ། གསུམ་ལ་གཅིག་གི་མདུན་དུ་བཤགས། །
དབུ་མ་ལུགས་ཀྱི་སེམས་བསྐྱེད་ནི། ། འབོག་པའི་ཡུལ་ནི་གང་ཡང་རུང་། ། སྡོང་པོ་བཀོད་པ་སྐལ་བཟང་དང་། ། དཀོན་བརྩེགས་རྒྱལ་པོར་གདམས་པ་དང་། ། ནམ་མཁའི་སྙིང་པོའི་མདོ་ལས་གསལ། ། འཕགས་མཆོག་ཀླུ་སྒྲུབ་ཞི་བ་ལྷས། ། གསུང་བཞིན་སྦྱོར་བར་ཡན་ལག་བདུན། ། ཚང་པར་མཛད་ཅིང་དངོས་གཞིའི་སྐབས། ། སྨོན་འཇུག་གཉིས་ནི་སྟབས་གཅིག་ལེན། ། མཇུག་དུ་རང་གཞན་དགའ་བ་བསྒོམས། །
ནམ་མཁའི་སྙིང་པོའི་མདོར་གསུངས་ལྟར། ། རྩ་བའི་ལྟུང་བ་བཅུ་བཞིར་བསླབས། ། བྱང་ཆུབ་སེམས་དཔའ་སྐྱ་རིངས་ལ། ། གསོལ་བ་བཏབ་པས་ནམ་མཁའི་སྙིང་། ། རྨི་ལམ་དུ་ནི་འབྱུང་བ་ལ། ། རྩ་བའི་ལྟུང་བ་བཤགས་པ་དང་། ། སྤྱོད་འཇུག་ཤེས་བཞིན་སྲུང་བ་ཡི། ། ལེའུར་བཤད་ལྟར་བསྒྲུབ་པའོ། ། དེས་ན་དབུ་སེམས་རྣམ་གཉིས་ལ། ། ལྟ་བའི་ཡངས་དོགས་ཁྱད་པར་གྱིས། །
རྟེན་ལ་སྡོམ་ལྡན་དགོས་མིན་དང་། ། བསླབ་བྱའང་མང་ཉུང་ཅུང་ཟད་འགྱུར། ། དབུ་མ་ལུགས་ཀྱི་་་་་་ལུང་ཀུན་འཁོར་ལོ་བར་པ་ཉིད། ། ཡིད་བཞིན་སེམས་ཙམ་ལུང་མི་འགྱུར། ། རྟེན་དང་ཆོ་གའི་ཁྱད་པར་ལམ། ། ལྟ་བ་དབུ་མ་ལྟར་བྱེད་ནས། ། སྤྱོད་པ་སེམས་ཙམ་ལྟར་བྱས་ན། ། ལྟ་སྤྱོད་ཤིན་ཏུ་ལེགས་པར་འགྱུར། ། དེ་ལྟར་རྣམ་དབྱེ་ཤེས་པར་བྱ། ། གདུལ་བྱ་རིས་སུ་མ་ཆད་པར། །
སངས་རྒྱས་ས་བོན་འཇོག་འདོད་ན། ། ཆོ་ག་འཁྲུལ་པ་མེད་པ་ཡི། ། དབུ་མའི་ལུགས་བཞིན་བྱས་ན་ལེགས། ། བཀའ་གདམས་པ་ནི་ཁ་ཅིག་གིས། ། དོན་དམ་སེམས་བསྐྱེད་ཆོ་ག་ལས། ། ལེན་པའི་ལོག་རྟོག་དགག་པ་ནི། ། དོན་དམ་སེམས་བསྐྱེད་ཅེས་ཞེས་ནས། ། ཅི་འགྱུར་བརྟག་དགོས་པོ་ཡི་བར། ། གསུངས་པའི་དོན་ནི་དོན་དམ་གྱི། ། སེམས་བསྐྱེད་ཆོ་ག་སྦྱོར་དངོས་རྗེས། །
ཚང་བ་རྒྱལ་དང་མཁས་པ་ཡི། ། གསུང་པ་མེད་ཅིང་དབྱིབས་མཚུངས་ཙམ། ། ཡོད་ན་བརྡ་ལས་བྱུང་བ་དང་། ། དམ་བཅའི་ཚིག་ཡིན་ཆོ་ག་མིན། ། དོན་དམ་ཆོས་ཉིད་ཀྱིས་ཐོབ་ཞེས། ། ལམ་ནི་ཇི་བཞིན་བསྒོམ་པ་ཡིས། ། མཐུ་ལས་བྱུང་སྟེ་བསམ་གཏན་དང་། ། ཟག་མེད་སྡོམ་པ་ལྟ་བུ་ཡིན། ། སྦྱིན་བཏང་ལ་སོགས་དམ་བཅའ་རིགས། ། ཆོ་ག་ཡིན་ན་ཐུག་མེད་འགྱུར། །
བསླབ་བྱ་དབུ་སེམས་ཐུན་མོང་དུ། ། ལྟུང་བའི་རྣམ་གཞག་བསྟན་པ་ནི། ། དེ་ལྟར་སེམས་ཙམ་དབུ་མ་གཉིས། ། སོགས་ནས་དེ་ལྟར་གསུང་གི་བར། ། ལྟུང་མེད་བསམ་པ་དགེ་བ་ཡིས། ། སྦྱིན་པ་ལ་སོགས་་་་་་ཡིན་མི་དགེ་བའི། ། སྲོག་གཅོད་རྣམ་ཀུན་ལྟུང་བར་འགྱུར། ། གཞན་ཕན་འགྱུར་ངེས་་་་་་ཡིན་ན་གཞལ་བསད་པ་སོགས། ། ལྟུང་བའི་གཟུགས་བརྙན་་་་་་ཡིན་གཞན་ལ་ནི། ། གནོད་པར་འགྱུར་ན་བརྫུན་དངོས་ནི། །
མིན་ཀྱང་ལྟུང་མེད་གཟུགས་བརྙན་ཡིན། ། མདོར་ན་དགེ་སྡིག་སེམས་ཉིད་གཙོ། ། གནད་ཀྱི་གཙོ་བོ་གཞན་ཕན་ཡིན། ། འབྲི་གུང་པ་འགས་བདག་དང་གཞན། ། བརྗེ་ཡི་སེམས་བསྐྱེད་བསྒོམ་མི་རུངས། ། ཞེས་པའི་ལོག་རྟོག་དགག་པ་ནི། ། བྱང་ཆུབ་སེམས་ཀྱི་བསླབ་པ་ཞེས། ། སོགས་ནས་བར་དུའང་འཇིག་རྟེན་གྱི། ། ཕུན་སུམ་ཚོགས་པར་འབྱུང་བར་གསུངས། ། བར་གྱི་ལུང་རིགས་ཀྱིས་བསྒྲུབ་དོན། །
གྲུབ་ཐོབ་གསུང་ལ་དྲང་ངེས་དོན། ། མ་རྟོག་དོར་ཞེན་ཙམ་གྱིས་མིན། ། བདག་གཞན་དངོས་རྗེའི་སྐབས་མ་ཡིན། ། སྨོན་འདུན་ཙམ་གྱིས་བརྗེ་བ་ཡིན། ། ཟད་དང་མི་སྐྱེ་བཟོད་ཐོབ་ཞེས། ། བདེན་བཞི་མངོན་དུ་འགྱུར་པའི་སྐབས། ། སྤང་བྱས་མི་བརྫི་བཟོད་པ་ཐོབ། ། དབུ་མ་པ་ཡི་ས་དང་པོ། ། སེམས་ཙམ་ལྟར་ན་ས་བརྒྱད་ཐོབ། ། འཁོར་བར་མི་ལྟུང་སྡུག་བསྔལ་མེད། །
ཞི་བ་ལྷ་ཡི་སྤྱོད་འཇུག་ལས། ། འཁོར་བ་སྤོང་ཕྱིར་ལམ་གྱི་གཙོ། ། བདག་གཞན་བརྗེ་བར་བསྒོམ་དགོས་ཞེས། ། གསུང་འདི་དང་པོའི་ལས་ཅན་གྱི། ། སྐབས་སུ་མཐོང་ཞིང་འཕགས་རྒྱུད་ཀྱི། ། ལུང་མིན་དེ་ཡིས་གསལ་བར་འགྱུར། ། དགེ་ལ་སྡུག་བསྔལ་འབྱུང་མི་སྲིད། ། བདག་གཞན་བརྗེ་བར་བསྒོམ་པ་ནི། ། བྱང་ཆུབ་སེམས་པའི་བསླབ་བྱ་ཡི། ། གཙོ་བོ་འཁོར་བའི་རྒྱུར་གྱུར་པ། །
བདག་འཛིན་གདུལ་བའི་གཉེན་པོའི་མཆོག ། གནས་སྐབས་ཕུན་སུམ་ཚོགས་པ་ཐོབ། ། མཐར་ཐུག་རྣམ་གྲོལ་གོ་འཕང་མཆོག ། མྱུར་ཐོབ་བདག་གཞན་བརྗེ་བ་ཡི། ། བྱང་ཆུབ་སེམས་བསྒོམ་ལེགས་པ་ཡི། ། ཕུན་སུམ་ཚོགས་པ་འབྱུང་བའོ། ། བྱང་ཆུབ་སེམས་བསྐྱེད་ཉམས་ལེན་གྱི། ། གནད་མ་འཕྱུག་པ་དགོས་པའི་དོན། ། བྱང་ཆུབ་སེམས་ཀྱི་གནད་སོགས་ནས། ། སངས་རྒྱས་རྒྱུ་ཡི་གཙོ་བོ་ཡིན། །
ཞེས་པའི་དོན་ནི་སངས་རྒྱས་པ། ། ཐོབ་བྱེད་གཞན་མེད་བྱང་ཆུབ་ཀྱི། ། སེམས་ཀྱི་གནད་ཉིད་མ་འཁྲུལ་གཙོ། ། ཉན་ཐོས་དག་གི་གང་ཟག་བདག ། ཕུང་ཁམས་སྐྱེ་མཆེད་སྟོང་པར་ཤེས། ། ནམ་མཁའ་ལག་མཐིལ་མཉམ་པ་སོགས། ། ཆོས་ཀུན་རྟོགས་པའི་ཐ་སྙད་མཛད། ། འབྲས་བུ་འགོག་པ་ལྷག་མེད་ཀྱི། ། མྱང་འདས་ཐོབ་ཀྱང་སྣང་སྲིད་ཀྱི། ། ཆོས་ཀུན་མཉམ་ཉིད་མ་རྟོགས་དང་། །
སོ་སོར་ཐར་པའི་མདོ་བཀླག་དགོས། ། སེམས་ཅན་ཐུབ་དབང་ཐུབ་འདོད་བསྔོ། ། གཞན་གྱི་དོན་དུ་རང་ཉིད་ཀྱིས། ། སངས་རྒྱས་བསྒྲུབ་དང་དེ་སྤྲོས་བྲལ། མ་རྟོགས་རྫོགས་སངས་རྒྱས་མི་ཐོབ། ། བྱང་ཆུབ་སེམས་དཔས་གང་ཟག་བདག ། ཕུང་ཁམས་སྐྱེ་མཆེད་ཕྱི་རོལ་གྱི། ། ཡུལ་དང་ཡུལ་ཅན་ཆོས་ཐམས་ཅད། ། སྟོང་པའི་བདག་མེད་གཉིས་ཀ་རྟོགས། ། གཞན་གྱི་དོན་དུ་རང་ཉིད་ཀྱིས། །
སངས་རྒྱས་གོ་འཕང་མངོན་གྱུར་པ། ། བྱེད་དང་དེ་བའི་དོན་དུ་བསྔོ། ། དེ་ཡང་སྤྲོས་བྲལ་རྟོགས་པ་ཡི། ། ཤེས་རབ་ཟུང་དུ་འཇུག་པ་ཡི། ། རྫོགས་པའི་སངས་རྒྱས་ཉིད་ཐོབ་པའི། ། ཐབས་ཀྱི་ཁྱད་པར་ཤེས་པར་བྱ། ། གནད་དོན་འཕྱུག་ནས་མ་དག་པའི། ། སྦྱིན་སོགས་བཀག་དོན་སངས་རྒྱས་དགོངས། ། སོགས་ནས་ཤེས་པར་གྱིས་པར་དོན། ། སངས་རྒྱས་དགོངས་པ་མི་ཤེས་པར། །
ཆོས་ལྟར་བཅོས་པས་བླུན་པོ་འགའ། ། ངོ་མཚར་བསྐྱེད་ཀྱི་མཁས་པ་རྣམས། ། ཁྲེལ་བར་འགྱུར་བ་འདི་འདྲ་ཡོད། ། ཆང་དང་དུག་དང་མཚོན་ཆ་དང་། ། གཞན་གྱི་ལོངས་སྤྱོད་སྟེར་བ་དང་། ། གསོད་པར་ཕྱུགས་མ་སྟེར་བ་དང་། ། མཆོག་གསུམ་མཆོད་རྫས་དགེ་འདུན་གྱི། ། ཡོ་བྱད་ནོར་རྫས་གཞན་ལ་སྦྱིན། ། མ་དག་པ་ཡི་སྦྱིན་པ་ཡིན། ། ཉན་ཐོས་ཆོ་ག་ལ་བརྟེན་པའི། །
སོ་ཐར་དགེ་སློང་ཡིན་བཞིན་དུ། ། རང་འདོད་འཆལ་སྤྱོད་བྱང་སེམས་ཀྱི། ། གཞན་ཕན་ཡིན་རློམ་ཁག་འདོགས་དང་། ། བྱང་སྡོམ་སེམས་བསྐྱེད་བླང་བཞིན་དུ། ། གཞན་ཕན་འགྱུར་དང་བྱེད་ནུས་ལ། ། ངོ་སྲུང་རང་འདོད་སོར་སྡོམ་ལ། ། ཁག་འདོགས་ཚུལ་འཆོས་བྱེད་པ་དང་། ། རང་ཉིད་ཚུལ་ཁྲིམས་བསྲུངས་ན་ཡང་། ། ཚུལ་ཁྲིམས་ལ་ནི་མཆོག་འཛིན་ཅིང་། ། གཞན་ལ་ཁྱད་གསོད་བྱེད་པ་ནི། །
མ་དག་པ་ཡི་ཚུལ་ཁྲིམས་ཡིན། ། དཀོན་མཆོག་གསུམ་དང་བླ་མ་ལ། ། གནོད་ཅིང་བསྟན་པ་འཇིག་པ་ལ། ། རང་འདོད་གཡོ་སྒྱུ་མ་ཡིན་པར། ། བསྟན་འགྲོ་ཡུལ་དེར་འཕྲལ་ཕུག་ལ། ། ཕན་བྱེད་ཁྲོས་ནས་ནུས་བཞིན་དུ། ། བཟོད་པ་བསྒོམ་ན་མ་དག་པ། ། རྒྱལ་བའི་བཀའ་དང་མཁས་པ་ཡི། ། རྣམ་དག་གཞུང་དང་མི་འབྲེལ་བའི། ། ལོག་པའི་ཆོས་ལ་དགའ་བ་དང་། །
ཐོས་བསམ་བསྒོམ་གསུམ་ནོར་བ་ལ། ། བརྩོན་འགྲུས་ཆེན་པོ་བྱེད་པ་སོགས། ། མ་དག་པ་ཡི་བརྩོན་འགྲུས་ཡིན། ། ལུང་རིགས་ཐོས་བསམ་མི་བྱེད་ཅིང་། ། གཟུང་འཛིན་སྒྲོག་ལས་མ་གྲོལ་བའི། ། མི་མཁས་སྟོང་ཉིད་བསྒོམ་པ་དང་། ། རྒྱུད་སྡེའི་དགོངས་པ་མ་ལོན་པའི། ། གནད་འཕྱུགས་པ་ཡི་ཐབས་ལམ་སོགས། ། རྣམ་རྟོག་འགའ་ཞིག་འཇིལ་བ་དང་། ། ཏིང་འཛིན་ཕྲ་མོ་སྐྱེད་པའི་ཐབས། །
འབད་པ་ཆེན་པོས་བསྒོམས་ན་ཡང་། ། ཡང་དག་ཡེ་ཤེས་མི་སྐྱེ་བས། ། མ་དག་པ་ཡི་བསྒོམ་པ་ཡིན། ། སངས་རྒྱས་གསུང་དང་མི་མཐུན་ཞིང་། ། རྣམ་དག་གཞུང་དང་མི་འབྲེལ་བའི། ། བརྩམ་ཆོས་ཉམས་མགུར་གཏེར་བརྫུ་སོགས། ། ཆོས་མིན་ཆོས་ལྟར་བཅོས་པ་ལ། ། འཆད་རྩོད་རྩོམ་ལ་མཁས་གྱུར་ཅིང་། ། བྱ་བ་ཐམས་ཅད་ཤེས་གྱུར་ཀྱང་། ། མ་དག་པ་ཡི་ཤེས་རབ་ཡིན། །
གདུལ་བྱ་འཁོར་བ་ལས་ཐར་ཞིང་། ། ཐར་པའི་ལམ་ལ་མི་བཀྲི་བར། ། ཆོས་ལྟར་བཅོས་ནས་འཁོར་བར་ཁྲིད། ། བླ་མ་ངན་ལ་དད་པ་དང་། ། འཁོར་བ་སྤང་ཤིང་དུག་གསུམ་གྱི། ། གཉེན་པོར་མི་འགྲོ་དགེ་བརྫུ་ཡི། ། ཆོས་ངན་པ་ལ་མོས་པ་དང་། ། གཟུང་འཛིན་གཉིས་ལས་མ་གྲོལ་ཞིང་། ། བདག་འཛིན་གཉེན་པོར་མི་འགྱུར་བའི། ། བསྒོམ་ངན་པ་ལ་དགའ་བ་ནི། །
མ་དག་པ་ཡི་དད་པ་ཡིན། ། ནད་པ་དགའ་བའི་ཁ་ཟས་སྟེར། ། རྣམ་དག་བསྟན་བཅོས་རྣམ་དཀར་རྒྱུན། ། འགྲོ་མང་ལ་འཚེ་དམྱལ་བའི་རྒྱུ། ། སྒྲུབ་པར་བྱེད་པའི་རྨུ་རྒོད་ཀྱི། ། ངན་པར་དཔྱོད་པ་ཚར་མི་གཅོད། ། དབང་བསྐུར་མེད་པར་གསང་སྔགས་སྟོན། ། སྣོད་མིན་པ་ལ་ཆོས་འཆད་སོགས། ། འཕྲལ་ལ་ཕན་པ་ལྟར་སྣང་ཡང་། ། ཕྱི་ནས་གནོད་པ་ཆེར་འགྱུར་བས། །
སྙིང་རྗེའི་དབང་གིས་བྱེད་ན་ཡང་། ། མ་དག་པ་ཡི་སྙིང་རྗེ་ཡིན། ། འཁྲུལ་མེད་བསྟན་དང་ཁུངས་ཐུབ་ཆོས། ། ལུང་རིགས་འབྲེལ་བའི་རྣམ་དཀར་རྒྱུན། ། འགྲོ་མང་གནས་སྐབས་བདེ་བ་དང་། ། མཐར་ཐུག་ཐར་ལམ་འཚོལ་བ་ཡི། ། གདུག་པ་ཅན་ལ་བྱམས་པ་དང་། ། བུ་དང་སློབ་མ་མི་འཆོས་དང་། ། སྲུང་བའི་འཁོར་ལོ་མི་བསྒོམ་ཞིང་། ། ཁྲོ་བོའི་བཟླས་པ་འགོག་པ་སོགས། །
རྒྱུད་སྡེ་ཀུན་དང་འགལ་བས་ན། ། མ་དག་པ་ཡི་བྱམས་པ་ཡིན། ། མདོར་རྒྱུད་ཀུན་ལས་མ་གསུངས་ཤིང་། ། རིགས་པས་བསྒྲུབ་པར་མི་ནུས་པ། ། དྲོད་དང་བདེ་བ་སྐྱེ་བ་དང་། ། མི་རྟོག་ལྟར་སྣང་སྐྱེ་བ་སོགས། ། ནད་གདོན་ཅུང་ཟད་སེལ་བ་དག ། བླུན་པོ་དགའ་བ་བསྐྱེད་ན་ཡང་། ། མུ་སྟེགས་བྱེད་ལའང་ཡོད་པའི་ཕྱིར། ། མ་དག་པ་ཡི་ཐབས་ལམ་ཡིན། །
བདག་ལྟའི་རྩ་བ་མ་ཆད་ཅིང་། ། འཁོར་འདས་གཉིས་ལ་སྨོན་པ་ཅན། ། དགེ་བ་ལ་ནི་ངོ་མཚར་བལྟ། ། ཆོས་ཀུན་སྤྲོས་བྲལ་མི་ཤེས་པས། ། སངས་རྒྱས་ཉིད་དུ་བསྔོ་ན་ཡང་། ། མ་དག་པ་ཡི་སྨོན་ལམ་ཡིན། ། དེ་ལ་སོགས་པ་མཐའ་ཡས་པ། ། སངས་རྒྱས་གསུང་གི་གནད་འཕྱུགས་པས། ། དགེ་བར་བྱེད་པར་སྣང་ན་ཡང་། ། མ་དག་པ་རུ་ཤེས་པར་གྱིས། །
བསམ་པ་ལྷག་བསམ་རྣམ་དག་གིས། ། ཐོས་བསྒོམས་མ་འཁྲུལ་བྱེད་གདམས་པ། ། མདོར་ན་སངས་རྒྱས་ཞེས་སོགས་ནས། ། བསྟན་པར་ཤེས་པར་བྱ་ཞེས་བར། ། དེ་དོན་རྒྱལ་གསུང་དྲི་མེད་དང་། ། འཕགས་བོད་མཁས་དང་གྲུབ་པ་ཡི། ། བསྟན་བཅོས་མ་ནོར་ལམ་བཟང་ལ། ། ཐོས་བསམ་བསྒོམ་པ་ཚུལ་བཞིན་དུ། ། བྱེད་ན་སངས་རྒྱས་བསྟན་པའོ། ། བྱང་སྡོམ་སྐབས་ཏེ་གཉིས་པའོ།།
༈ །རྡོ་རྗེ་ཐེག་པའི་ཉམས་ལེན་ནི། ། སྨིན་བྱེད་ནོར་པ་མེད་པ་ཡི། ། དབང་བཞིའི་དོན་ནི་རྡོ་རྗེ་ཐེག ། ཞེས་ནས་སྡོམ་པ་སུམ་ལྡན་འགྱུར། ། ཞེས་དོན་གསང་སྔགས་ལ་བརྟེན་ནས། ། སངས་རྒྱས་བསྒྲུབ་ལ་སྨིན་གྲོལ་གཉིས། ། ལ་འབད་སྨིན་བྱེད་དབང་བསྐུར་ནི། ། རྡོ་རྗེ་འཆང་ནས་རང་ཉིད་ཀྱི། ། མཚན་ལྡན་བླ་མ་བརྒྱུད་པའི་ཕྲེང་། ། ངེས་གསལ་འདྲེན་རྒྱུ་ཡོད་པ་དགོས། །
དབང་གི་ཆུ་བོ་མ་ནུབ་ཞེས། ། རྒྱུད་སྡེ་སྤྱི་དང་ཁྱད་པར་དུ། ། གསུང་ངག་སྐབས་ཀྱི་རྒྱུ་དུས་དང་། ། ཁྱད་པར་ལམ་དུས་དབང་གི་ནི། ། ཆུ་བོ་སློབ་དཔོན་རང་ཉིད་ཀྱིས། ། ཐོག་མར་ནོས་པའི་དུས་ཚོད་དེ། ། རླུང་སེམས་མཁའ་འགྲོ་ཡབ་ཡུམ་གྱི། ། བྱིན་གྱིས་བརླབས་པའི་དུས་དེ་ལས། ། ལམ་དུས་ཐ་ན་ཐུན་གཉིས་སུ། ། ཆག་མེད་རྒྱུན་དང་ལྡན་པ་ཡིས། །
ཉི་ཚོད་ཕྲ་མོ་མ་བརྒལ་བར། ། ཉམས་ལེན་ཆག་མེད་དབང་གི་ནི། ། ཆུ་བོ་མ་ནུབ་ཁྱད་པར་གནད། ། བྱིན་བརླབས་བརྒྱུད་པ་མ་ཉམས་པ། ། ཞེས་ནི་བསྒོམ་པ་བྱ་བའི་དོན། ། ཐོས་བསམ་སྒྲོ་འདོགས་ལེགས་པར་བཅད། ། སྙན་བརྒྱུད་བརྡ་་་་་་ཚིག་དོན་བརྒྱུད་མཐོང་བ་་་་་་ཕྱག་ལེན་བརྒྱུད། ། ཁོང་དུ་ཆུད་པ་ཉམས་བླངས་མཐའ། ། བླང་དེས་རང་གི་རྒྱུད་ལ་ནི། ། སྐྱོན་མེད་ཉམས་སྐྱེ་མྱོང་བའི་མཐའ། །
དེ་མཐུས་གཉིས་མེད་ཡེ་ཤེས་ནི། ། རང་བྱུང་འཆར་བ་བྱིན་རླབས་མཐའ། ། དེ་འབྲས་དབང་བཞིའི་གྲུབ་པའི་མཐའ། ། མངོན་དུ་གྲུབ་པ་བཞི་དང་ལྡན། ། སྲིད་པའི་འདོད་ཡོན་གཉེན་པོ་ཡི། ། ཟིན་བྱས་ལམ་ཁྱེར་སྔགས་ཀྱི་གནད། ། ཇི་ལྟ་ཇི་སྙེད་མཁྱེན་པ་ཡིས། ། རྫོགས་པའི་སངས་རྒྱས་མཆོག་གི་གསུངས། ། མཁས་དང་གྲུབ་པས་ལེགས་བཀྲལ་བའི། ། སྤང་བྱ་དེ་དང་ཆ་འདྲ་བའི། །
གཉེན་པོ་ཐབས་མཁས་སྣ་ཚོགས་ཀྱིས། ། ཕྱི་ཡི་སྣང་གྲགས་ནང་གི་ལུས། ། ལུས་རྩ་ཡི་གེ་ཁམས་རླུང་ལ། ། དབྱིབས་ལ་བུམ་པ་རྩ་གསང་བ། ། ཁམས་ལ་ཤེར་དབང་རླུང་སེམས་ལ། ། བཞི་པའི་རྟེན་ཅིང་འབྲེལ་འབྱུང་ནི། ། རིམ་གྱི་བསྒྲིག་ལ་དང་པོ་ནི། ། དབང་གིས་རྒྱུད་ལ་སྐུ་བཞི་ཡི། ། ས་བོན་འདེབས་ནུས་སངས་རྒྱས་ཀྱི། ། གསུང་བཞིན་མཛད་ཅིང་གནད་དོན་ནི། །
ཇི་བཞིན་མཁྱེན་པའི་བླ་མ་ལ། ། དབང་བཞི་བླང་པས་རང་ཉིད་ཀྱི། ། རྒྱུད་ལ་སྡོམ་པ་གསུམ་ལྡན་འགྱུར། ། རང་རང་ཆོ་གས་སོ་བྱང་གཉིས། ། སྔོན་དུ་ཐོབ་དང་གཞན་ཡང་ནི། ། དབང་བསྐུར་སྐབས་སུ་ཐུན་མིན་གྱི། ། སྐྱབས་འགྲོ་སེམས་བསྐྱེད་ལྡོག་པ་ཡིས། ། སོ་བྱང་སྡོམ་པ་དང་ན་མཉམ། ། ཐོབ་ཅིང་ཆོ་ག་ཉན་ཐོས་ལྟར། ། སེམས་བསྐྱེད་ལྡན་བླང་ཐེག་ཆེན་གྱི། །
དགེ་སློང་བྱང་ཆུབ་སེམས་དཔའ་ཡི། ། སྡོམ་པ་་་་་་ཐོབ་ལུགས་གཉིས་རྒྱུད་སྡེ་ལས། ། གསུང་བཞིན་ཐོབ་པའི་བྱང་ཆུབ་སེམས། ། དེ་ཡིས་རྡོ་རྗེ་ཐེག་པ་ཡི། ། དབང་བཞི་རྫོགས་པར་ཐོབ་ནས་ནི། ། སོ་བྱང་སྡོམ་པ་སྔགས་སྡོམ་གྱི། ། ངོ་བོར་གྱུར་ཅིང་གསུམ་ལྡན་གྱི། ། དགེ་སློང་རྡོ་རྗེ་འཛིན་མཆོག་ཐོབ།་་་་་ དབང་བསྐུར་ལས་ཐོབ་པའང་ངོ་བོ་སུམ་ལྡན་དང་། ། དེ་ལྟར་རང་ཅག་སོ་སོའི་ཆོ་ག་ལས་ཐོབ་པ་ནི་འདི་བཞིན་ནོ། །
བོད་ཀྱི་ཕྱག་རྒྱ་པ་ཁ་ཅིག ། བྱིན་བརླབས་ཙམ་གྱིས་སྨིན་བྱེད་དབང་། ། འདོད་སོགས་འཁྲུལ་པར་གྱུར་པ་རྣམས། ། རིམ་པ་བཞིན་དུ་དགག་པ་ལ། ། དེང་སང་རྡོ་རྗེ་ཕག་མོ་ཞེས། ། སོགས་ནས་སྔོན་གྱི་ཆོ་གར་བཤད། ། བར་གྱི་དོན་ནི་ཕག་མོ་ཡི། ། བྱིན་རླབས་བསྐུར་ནས་ཆོས་སྒོ་ཕྱེ། ། གཏུམ་མོ་སོགས་བསྒོམ་སྨིན་བྱེད་བཀག ། དབང་བསྐུར་སྔོན་དུ་མ་སོང་བའི། །
བྱིན་རླབས་ནམ་ཡང་མི་བྱའོ། ། རྒྱུད་ཀྱི་དངོས་བསྟན་གྲུབ་ཐོབ་ཀྱི། ། བླ་མའི་ངན་ངག་གིས་ཕྱེ་བའི། ། ཕྱི་ནང་རྟེན་འབྲེལ་གནད་ལྡན་པའི། ། དཀྱིལ་འཁོར་ཆེན་པོར་དབང་བསྐུར་བ། ། སྨིན་བྱེད་དབང་ཞེས་དེ་ལ་ཟེར། ། དེ་ཡི་སྡོམ་པ་གསུམ་ལྡན་གྱུར། ། བྱིན་རླབས་ཉན་རུང་གསང་སྔགས་ཀྱི། ། ལམ་སྒོམ་ལ་དབང་གཞན་དུ་ནི། ། སྐྱབས་སེམས་རྒྱུན་བཤགས་ལྷའི་བྱིན་རླབས། །
ཡེ་ཤེས་ཕབ་དང་ལྷ་བསྒོམ་སྔགས། ། བཟླ་རུང་བྱིན་རླབས་དབང་བཞིའི་ཚུལ། ། ཕྱག་མཚན་གཏད་དང་ཚེ་ལ་ནི། ། དབང་ཕྱིར་ཚེ་ཡི་དབང་བསྐུར་སོགས། ། དབང་གི་མིང་ཙམ་བཏགས་པ་ཡིན། ། དཔེ་ན་དབང་དང་བྱིན་རླབས་དང་། ། རྗེས་གནང་གནད་ཀྱི་རྣམ་དབྱེ་ནི། ། ཤེས་པར་བྱ་དགོས་་་་་་སྔགས་ཀྱི་སྡོམ་ལྡན་པ། ། ལམ་ཀུན་བསྒོམ་རུང་དབང་་་་་་བཞི་བསྐུར་དགོས། ། དེ་ཡིས་སྨིན་ནས་བྱིན་རླབས་དང་། །
རྗེས་གནང་ཞུས་པས་ངོ་སྐལ་གྱི། ། ལམ་བསྒོམ་རུང་གི་ལམ་ཀུན་མིན། ། དེ་ལྟར་གནད་རྟོགས་གལ་ཆེ་ཞིང་། ། བརྒྱུད་ལྡན་མན་ངག་རྟེན་འབྲེལ་གནད། ། མི་ལྡན་སྡོམ་པ་འབོག་ཆོག་དང་། ། དཀྱིལ་འཁོར་དབང་བསྐུར་རང་བཟོ་ཡིན། ། སྔོན་ཆོག་རྣམས་ཀྱང་དེང་གི་དུས། ། མི་རུང་ཕྱིར་ན་རང་བཟོ་སྤངས། ། ཆོ་ག་རྣམ་དག་གལ་ཆེའོ། ། གྲངས་ངེས་མེད་པར་དབང་བསྐུར་བ། །
དགག་པ་དེས་ན་ཉན་ཐོས་ཐེག ། སོགས་ནས་འཇུག་པ་ཡིན་གྱི་བར། ། རྒྱུད་སྡེ་བཞི་ལས་སྤྱོད་རྒྱུད་ཀྱི། ། སློབ་མར་དབང་བསྐུར་གྲངས་ངེས་མེད། ། གཞན་གསུམ་ལ་ནི་ཉེར་ལྔའི་བར། ། ཟུང་དུ་མ་གྱུར་ངེས་པར་དགོས། ། གསང་བ་སྤྱི་རྒྱུད་རྒྱུད་སྡེ་བཞི། ། ཀུན་གྱི་ཁ་བསྐང་སྤྱི་འགྲོ་ཡིན། ། རྒྱུད་སྡེའི་དབང་ལ་ཉིན་དང་པོར། ། སྟ་གོན་བྱས་ཏེ་དངོས་གཞི་ཡི། །
ཆོ་ག་སྔོན་འགྲོ་གཏོར་མ་ནས། ། རྗེས་ཆོག་བར་དུ་ཉིན་ཞག་གིས། ། མ་ཆོད་པ་ཞིག་ངེས་པར་དགོས། ། མཚན་མོར་བཤད་པ་རྒྱ་གར་དུ། ། གསང་སྔགས་དབང་བསྐུར་དམ་ཚིག་རྫས། ། སྣོད་མིན་གསང་བ་ཆེས་དམ་པས། ། མཚན་མོ་མི་ཡི་རྒྱུ་འགྲུལ་སོགས། ། དཀོན་པར་མཛད་དང་མཚན་མོའི་དུས། ། མཁའ་འགྲོ་འདུ་དང་བྱིན་རླབས་དུས། ། གཞན་ཡང་རྡོ་རྗེ་སློབ་དཔོན་དབང་། །
སློབ་མ་རེ་རེ་བཞིན་བསྐུར་དང་། ། སྤྲོས་བཅས་རིགས་པའི་དབང་་་་་་ཀྱཻ་རྡོར་ཌོམ་བྷི་ལུགས་ལྟ་བུ་ལྔ་བསྐྱར། ། སློབ་དཔོན་དབང་ཡང་ཚར་གྲངས་ཀྱི། ། ཉིན་ཞག་ཁོངས་སུ་གྲུབ་མིན་ལ། ། དགོངས་འདྲ་དེང་སང་ཕྱག་ལེན་ལ། ། རིགས་པའི་དབང་ལྔ་སློབ་དཔོན་དབང་། ། མུ་འབྲེལ་མཛད་ཅིང་སློབ་མ་ཡང་། ། ཉི་ཤུ་རྩ་ལྔར་སྟབས་གཅིག་ཏུ། ། མཛད་པས་འགོར་སྐྱོན་མི་འོང་འདྲ། ། དུས་འཁོར་མཁའ་འགྲོ་རྒྱ་མཚོ་སོགས། །
ཆོ་ག་རྒྱས་པས་ཉིན་ཞག་གིས། ། མ་ཆོད་དཀའ་ཙམ་དུས་འཁོར་ནི། ། བླ་མེད་སྤྱི་དང་བབ་མི་འདྲའི། ། ཁྱད་པར་འགའ་ཞིག་ཡོད་པར་སྣང་། ། འཇམ་མགོན་བླ་མས་གསང་སྔགས་ཀྱི། ། དབང་བསྐུར་ཕྱག་ལེན་དངོས་གཙང་ཕྱིར། ། དོགས་མཐའ་བཀག་སྟེ་འདོམས་པར་མཛད། ། གསུམ་པ་དཀྱིལ་འཁོར་མ་དག་པ། ། དགག་དོན་དེང་སང་བྱིན་རླབས་ཞེས། ། སོགས་ནས་སངས་རྒྱས་རྣམས་ཀྱི་བཀག །
བར་གྱི་དོན་ནི་སངས་རྒྱས་ཀྱིས། ། རྒྱུད་སྡེ་ནས་གསུང་དཀྱིལ་འཁོར་གྱི། ། ཆོ་ག་རྡུལ་ཚོན་ལ་བརྟེན་པར། ། ཕྱི་རུ་འདོམ་གང་གྲུ་བཞི་དང་། ། ནང་གི་སེམས་ལ་བྱང་ཆུབ་ཀྱི། ། ཕྱོགས་ཆོས་སུམ་ཅུ་སོ་བདུན་ཡོད། ། དེ་ཡི་རྟེན་འབྲེལ་གྱི་སྟོབས་ཀྱིས། ། དཀྱིལ་འཁོར་གྲུ་བཞི་སྒོ་བཞི་པ། ། འབྱུང་བ་ཡིན་ཞིང་དེ་འདྲ་བར། ། དབང་བསྐུར་པས་ནི་རྟེན་འབྲེལ་འགྲིགས། །
སྡོམ་པ་སྐྱེ་ཞིང་སྨིན་ནུས་པའི། ། གནད་ཡོད་རྡུལ་ཚོན་དཀྱིལ་འཁོར་ཉིད། ། རྒྱུད་དང་གྲུབ་པའི་མན་ངག་གིས། ། བཀྲལ་ཞིང་དམ་པའི་ཕྱག་ལེན་ལ། ། མཛད་པས་རས་བྲིས་ཚད་ལྡན་ལ། ། བརྟེན་པ་འདི་གཉིས་གཙོ་བོར་བཟུང་། ། ཆོ་ག་མ་དག་དབང་བསྐུར་བྱེད། ། དགག་དོན་དབང་བསྐུར་བྱེད་སོགས་ནས། ། སངས་རྒྱས་བྱིན་རླབས་ཡིན་གྱི་བར། ། དོན་ནི་རྒྱུད་དང་མན་ངག་གིས། །
མ་ཟིན་རང་བཟོའི་ཆོ་ག་ཡི། ། དབང་བསྐུར་བྱས་པས་སློབ་མ་ཡི། ། ལུས་ངག་ཡིད་ལ་འཕར་གཡོ་སོགས། ། བྱུང་ཡང་གདོན་གྱི་ཆོ་འཕྲུལ་ཡིན། ། རྒྱུད་དང་མན་ངག་གིས་ཟིན་པའི། ། རྣམ་དག་ཆོ་གའི་དབང་བསྐུར་ལས། ། བྱུང་བ་སངས་རྒྱས་བྱིན་རླབས་ཡིན། ། དབང་བསྐུར་མེད་པར་ཟབ་ལམ་བསྒོམས། ། དགག་དོན་དབང་བསྐུར་མེད་སོགས་ནས། ། སྲུང་ཕྱིར་འབད་པར་བྱ་བའི་བར། །
ཞེས་དོན་དབང་བསྐུར་མ་ཐོབ་པས། ། རྒྱུད་ལུང་ལྟ་རྟོགས་དབང་འཆད་ཉན། ། ལས་ཚོགས་སྒྲུབ་པས་ཆར་འབེབས་དང་། ། འདྲེ་འདུལ་བྱིན་རླབས་ཕྲན་ཚེགས་ཙམ། ། བྱུང་བྱུང་འདྲ་ཡང་ཕྱི་མ་ནི། ། དམྱལ་བའི་རྒྱུ་ཡིན་སྤང་བར་བྱ། ༈ །དབང་ལ་དབང་པོ་རབ་དང་འབྲིང་། ། ཕྱེ་ནས་སྨྲ་བ་དགག་པ་ནི། ། ཁ་ཅིག་གང་ཟག་ལ་སོགས་ནས། ། རྒྱུད་ལས་བཀག་ཞེས་བར་གསུང་དོན། །
སྤྲུལ་པའི་དཀྱིལ་འཁོར་སྔོན་ཆོག་ཡིན། ། ད་ལྟའི་གང་ཟག་སྐབས་མི་འབྲེལ། ། གང་ཟག་རབ་འབྲིང་ཐམས་ཅད་ཀུན། ། རབ་ཏུ་རྡུལ་ཚོན་དཀྱིལ་འཁོར་དང་། ། ཡང་ན་རས་བྲིས་ལ་བརྟེན་དགོས།་་་་་ རས་བྲིས། ཡང་མན་ངག་གི་ཟིན་ཅིང་ཕྱག་ལེན་ལ་མཛད་ཀྱང་གསུམ་ངག་སྐབས་སོགས་བཅོམ་ལྡན་འདས་ཀྱི་ཞལ་དང་འདྲ་བའི་ཆོ་ག་བརྒྱད་ཀྱི་རྣམ་བཞག་ཚང་བ་རྡུལ་ཚོན་འོད་ཁྱད་པར་འཕགས་ཤིང་ངེས་པར་མཛད། ། ཚོམ་བུའི་དཀྱིལ་འཁོར་ལ་སོགས་སྤངས། ། སེམས་བསྐྱེད་ཙམ་གྱིས་གསང་སྔགས་བསྒོམ། ། དགག་དོན་ལ་ལ་སེམས་བསྐྱེད་ཞེས། །
སོགས་ནས་རྣམ་དབྱེ་ཤེས་དགོས་སོ། ། ཞེས་དོན་བྱ་རྒྱུད་རྣམ་གསུམ་ལས། ། དོན་ཡོད་ཞགས་པ་སྤྱན་རས་གཟིགས། ། ཞིབ་མོ་ཡི་ནི་ཆོ་ག་དང་། ། དམ་ཚིག་གསུམ་བཀོད་ལ་སོགས་པ། ། དམིགས་བསལ་ཙམ་ལས་བྱ་རྒྱུད་ཀྱི། ། ལེགས་གྲུབ་དཔུང་བཟང་ཡན་ཆོད་དང་། ། སྤྱོད་རྒྱུད་རྣལ་འབྱོར་བླ་མེད་བཅས། ། གསང་སྔགས་བསྒོམ་ལ་དབང་བསྐུར་དགོས། ། གཞན་ཡང་སྒྲུབ་ཐབས་བརྒྱ་རྒྱམ་སོགས། །
རྗེས་གནང་ལ་ཡང་བླ་མེད་ཀྱི། ། དབང་བསྐུར་ཐོབ་ནས་ཀུན་ཞུ་རུང་། ། གཞན་དུ་རང་རང་རྒྱུ་སྡེ་དེའི། ། དབང་བསྐུར་ཐོབ་ན་རྗེས་གནང་རུང་། ། མཁན་ཆེན་ངག་དབང་ཆོས་གྲགས་གསུང་། ། གཏོར་མ་ཏིང་འཛིན་གྱི་དབང་བསྐུར། ། སྨིན་བྱེད་འདོད་དགག་གཏོར་མའི་དབང་། ། སོགས་ནས་གསུང་པ་མེད་ཞེས་བར། ། རྗེས་གནང་སོགས་ལ་གཏོར་མ་ནི། ། མགོ་ཐོག་བཞག་ནས་ལྷ་བསྒོམ་བསྟིམ། །
དམིགས་བསལ་ཡོད་དང་ཏིང་ངེ་འཛིན། ། དམིགས་པ་ཙམ་གྱིས་དབང་བཞི་ལེན། ། དེ་ཡིས་དབང་བསྐུར་གོ་བཅད་སྤངས། ༈ །དབང་བསྐུར་ཕྱི་ནས་ཁས་ལེན་བྱེད། ། བཀག་དོན་འགའ་ཞིག་གསང་སྔགས་སོགས། ། ཞེས་ནས་ཆོས་བཞིན་གྱིས་ཞེས་བར། ། ཞེས་དོན་སྔོན་དུ་དབང་བསྐུར་ནས། ། ཆོས་བཤད་གོང་འོག་མ་འཇོལ་གནད། ། སེམས་ཉིད་རྟོགས་ན་དབང་མི་དགོས། ། བཀག་དོན་ལ་ལ་སེམས་ཉིད་སོགས། །
ཞེས་ནས་སྤང་བའི་གསང་ཚིག་བར། ། ཞེས་དོན་སེམས་ཉིད་རྟོགས་རློམ་གྱི། ། ཀུན་གྱི་གོ་ཆོད་ལོག་རྟོག་སྤང་། ། དྭགས་པོའི་བརྒྱུད་འཛིན་ཁ་ཅིག་གི ། ཆོ་ག་མེད་པར་བླ་མ་ཡི། ། ལུས་དཀྱིལ་ཙམ་ལ་སྨིན་བྱེད་ལེན། ། བཀག་དོན་ཁ་ཅིག་ཆོ་ག་མེད། ། སོགས་ནས་རིགས་ཅན་ཡིན་གསུང་བར། ། ཞེས་པའི་དོན་ནི་ཆོ་ག་ནི། ། ཚིག་གཅིག་མེད་པར་བླ་མ་ཡི། །
ལུས་ལས་དབང་བསྐུར་ལེན་ཟེར་བ། ། འབྲེལ་མེད་རྫོགས་པའི་སངས་རྒྱས་ཀྱི། ། གསུང་པའི་སྡོམ་གསུམ་ཆོ་ག་ཀུན། ། སྤངས་པའི་ལོག་རྟོག་འདི་སྤངས་ཤིག ། རྣམ་གྲོལ་ལམ་ཀུན་བདེན་པ་གཉིས། ། ཟུང་འབྲེལ་ལ་བརྟེན་དོན་དམ་པར། ། ཆོས་ཀུན་སྤྲོས་པ་ཀུན་ལས་བྲལ། ། དེ་ཉིད་རྟོགས་ཐབས་ཐབས་བྱུང་གི ། སྡོམ་གསུམ་ལེན་ཐབས་ལམ་ས་འབྲས། ། རྣམ་བཞག་ཀུན་རྫོབ་ཟུང་འབྲེལ་དགོས། །
བྱ་རྒྱུད་སོགས་ལ་དབང་བཞི་དང་། ། རིམ་གཉིས་ཡོད་འདོད་བཀག་པ་ཡིན། ། ཁ་ཅིག་བྱ་རྒྱུད་སོགས་ཞེས་ནས། ། གསུང་པའི་དངོས་གྲུབ་འབྱུང་གི་བར། ། ཞེས་པའི་དོན་ནི་རྒྱུད་སྡེ་བཞི། ། རང་རང་རྒྱུད་ནས་གསུང་པ་བཞིན། ། བྱ་ཞིང་རང་བཟོའི་བསྲེ་ལྷད་སྤངས། ། རྒྱུད་དོན་མ་འཁྲུལ་དངོས་གྲུབ་འབྱུང་། ། བཀའ་བརྒྱུད་པ་འགས་གསང་སྔགས་ལ། ། མོས་པ་ཆོས་ཀྱི་སྒོར་བྱས་ནས། །
ཟབ་ལམ་བསྒོམ་རུང་འདོད་བཀག་པ། ། ལ་ལ་དབང་བསྐུར་མ་བྱས་ཞེས། ། སོགས་ནས་རྒྱུ་མཚན་དེ་ལྟར་ཡིན། ། བར་དོན་སྔགས་ལ་མོས་ཙམ་གྱི། ། དབང་མ་ཐོབ་པར་ལམ་བསྒོམ་སྤངས། ། དཔེར་ན་ཞིང་ལ་སོ་ནམ་ནི། ། མ་བྱས་ཀྱང་ནི་ལོ་ཏོག་ལ། ། མོས་པ་ཟ་རྒྱུའི་སྒོ་ཡིན་པས། ། ཟ་འདོད་ཙམ་ལས་ཞིང་བཟང་ལ། ། རྩོལ་བ་སོ་ནམ་མ་བྱས་མཚུངས། །
གསང་སྔགས་རྡོ་རྗེ་ཐེག་པ་ལ། ། དབང་བསྐུར་བ་ཉིད་གཙོ་བོ་སྟེ། ། ཕྱི་དང་ནང་གི་ཆོས་ཀུན་ལ། ། རྫོགས་སངས་རྒྱས་ཀྱི་རྟེན་འབྲེལ་གནད། ། ཁྱད་པར་ཅན་ཡོད་དེ་ལ་བྱེད། ། དབང་བསྐུར་ཆོ་གས་རྟེན་འབྲེལ་ནི། ། བསྒྲིག་ཚུལ་སློབ་མའི་ཕུང་ཁམས་དང་། ། སྐྱེ་མཆེད་རྣམས་ལ་སློབ་དཔོན་གྱི། ། རིགས་ལྔ་སོགས་སུ་ངོ་སྤྲོད་ཐབས། ། ཆུ་དབང་ལ་་་་་་རིགས་པའི་དབང་ལྔ་བརྟུལ་ཞུགས་སློབ་དཔོན་གང་ལ་གསུམ་སོགས་སོགས་རིམ་བསྐུར་བས། །
ཕྲ་ཞིང་ཕྲ་རྣམས་ཡེ་ཤེས་སུ། ། སྐུ་བཞིའི་ས་བོན་ནུས་ལྡན་བཏབ། ། དེ་རྒྱུན་སྐྱོང་པས་རབ་ཚེ་འདི། ། འབྲིང་གི་བར་དོ་མཐའ་སྐྱེ་བ། ། བཅུ་དྲུག་ཚུན་ཆད་རྫོགས་སངས་རྒྱས། ། མངོན་དུ་བྱེད་ལ་དབང་བསྐུར་བཏགས། ། རྒྱལ་པོ་ཨིནྡྲ་བྷུ་ཏི་སོགས། ། གང་ཟག་རབ་ཉིད་དབང་གིས་གྲོལ། ། འབྲིང་མན་དེ་རྒྱུན་གྲོལ་བྱེད་ལམ། ། བསྒོམ་ཞིང་བུམ་དབང་གནས་སྐབས་སུ། །
ཐ་མལ་རྣམ་རྟོག་སྤོང་བ་ཡི། ། སྡོམ་པ་ཐོབ་ཅིང་མི་ཉམས་པར། ། སྲུང་ཞིང་བསྒོམ་ལ་བསྐྱེད་རིམ་དང་། ། གོང་མའི་གནས་སྐབས་གྱ་ནོམ་ལྷར། ། ཞེན་པའི་རྣམ་རྟོག་སྤོང་བ་ཡི། ། སྡོམ་པ་ཐོབ་ཅིང་རྫོགས་རིམ་བསྒོམ། ། དཔེར་ན་ཐོག་མར་རྣམ་དག་གིས། ། དབང་གི་ཆོ་གས་དཀྱིལ་འཁོར་བཞིར། ། སྐུ་བཞིའི་ནས་ཀྱི་ས་བོན་བཏབ། ། དེ་ཉིད་དམ་ཚིག་སྲུང་སྡོམ་དང་། །
ལམ་གྱིས་བསོད་ནམས་ཆར་རྒྱུན་གྱིས། ། སྐྱོང་པས་མི་ཉམས་གོང་འཕེལ་གྱིས། ། འབྲས་བུ་སྐུ་བཞིའི་ལོ་ཐོག་སྨིན། ། དེ་ལྟར་དབང་ཉིད་མཆོག་ཏུ་གྱུར། ། རས་ཆུང་རྗེས་འབྲང་འགའ་ཞིག་གིས། ། དབང་བསྐུར་མུ་བཞི་འདོད་བཀག་པ། ། ལ་ལ་དབང་བསྐུར་ཞེས་སོགས་ནས། ། ཡིན་ཞེས་བྱ་བའི་བར་གྱི་དོན། ། དབང་སོགས་མུ་བཞི་བརྩི་བ་སྤངས། ༈ །རྙིང་མ་ཁ་ཅིག་གསང་སྒྲོགས་ཀྱི། །
ལྟུང་བ་མེད་འདོད་བཀག་པ་ནི། ། ཁ་ཅིག་གསང་སྔགས་ཞེས་སོགས་ནས། ། གནོད་ཚིག་ཡིན་ཞེས་བར་གྱི་དོན། ། ཟབ་མོའི་ཆོས་ལ་གསང་མི་གསང་། ། རྒྱལ་བས་ཇི་སྐད་གསུང་ལྟར་བྱ། ། དེ་ནས་གྲོལ་བྱེད་རིམ་གཉིས་ལ། ། ཕྱག་རྒྱས་འགས་སྔོན་བྱུང་གི ། གྲུབ་ཐོབ་ཐབས་ལམ་རེ་རེ་ཡིས། ། གྲོལ་བ་ཡིན་གྱི་རིམ་པ་གཉིས། ། བསྒོམ་པ་དགོས་མེད་སྨྲ་བཀག་དོན། །
ཁ་ཅིག་འཁྲུལ་དང་མ་འཁྲུལ་མེད། ། ཞེས་ནས་མཁས་རྣམས་གུས་ཀྱི་བར། ། ཞེས་པའི་དོན་ནི་ཐབས་ཤེས་རབ། ། གཉིས་ཀ་མ་ཚོགས་རྫོགས་སངས་རྒྱས། ། བསྒྲུབ་པའི་ཐབས་གཞན་མེད་པ་སྟེ། ། དེ་ཡང་ཐབས་ཀྱིས་མྱང་འདས་མཐའ། ། ཤེས་རབ་ཆེན་པོས་འཁོར་བའི་མཐའ། ། མཐའ་གཉིས་གནོན་པའི་ལམ་བསླབ་པས། ། སངས་རྒྱས་གོ་འཕང་ཐོབ་པར་འགྱུར། ། དབང་གི་ས་བོན་བཏབ་བྱིན་རླབས། །
རིམ་པ་གཉིས་བསྒོམ་རྟེན་འབྲེལ་གྱིས། ། ཡེ་ཤེས་རྟོགས་ནས་རྣམ་གྲོལ་བརྙེས། ། ལམ་ཀུན་རིམ་གཉིས་ལ་འདུས་ཏེ། ། བསྐྱེད་རིམ་རླུང་དང་གཏུམ་མོ་ཡི། ། དམིགས་པ་སོགས་ནི་རིམ་གཉིས་དངོས། ། བྱིན་རླབས་དེ་ཡི་འབྲས་བུའི་ཚུལ། ། ལྟ་བ་དེ་གཉིས་དག་བྱེད་ཐབས་་་་་་ཀྱི། ། ཡན་ལག་་་་་་ཡིན་ཕྱག་རྒྱ་ཆེན་པོ་ནི། ། དེ་ལས་སྐྱེས་པའི་ཡེ་ཤེས་དང་། ། ལམ་དེ་བོགས་དབྱུང་བྱེད་པའི་ཕྱིར། །
སྤྲོས་བཅས་སྤྲོས་མེད་སྤྱོད་པའོ། ། དེ་དག་ཐམས་ཅད་ཚོགས་པ་ཡིན། ། གནད་ཀྱིས་ཡིན་རུང་ལས་རྟེན་འབྲེལ། ། སྟོབས་ཀྱིས་ནུས་པའི་གསལ་ཁ་ནི། ། དཔེར་ན་ནད་པའི་ལུས་གསོ་བ། ། བཟའ་བཏུང་ཀུན་གྱིས་བྱེད་མོད་ཀྱང་། ། དེ་ནང་ཞོ་ཆང་ལ་སོགས་འགས། ། ཐོག་མར་ཡི་ག་འབྱེད་བྱེད་མཚུངས། ། དེ་ལྟའི་གནད་ཤེས་ཕྱོགས་རེ་ལས། ། མ་ཞེན་སྨིན་བྱེད་དབང་རིམ་གཉིས། །
ཟུང་འབྲེལ་གྱི་ནི་འཚང་རྒྱ་བའི། ། ལམ་བཟང་ཚང་ལ་མ་ནོར་བ། ། ཡིན་པའི་གནད་འདི་སྙིང་ལ་བཅང་། ། གོང་གི་ནང་ཚན་སྤྱོད་པ་ལ། ། ཨིནྡྲ་བྷུ་ཏིའི་མཛད་པ་ནི། ། སྤྲོས་བཅས་བྷཱུ་སུ་ཀུ་སྤྲོས་མེད། ། ཤིན་ཏུ་སྤྲོས་མེད་རིམ་པ་གཉིས། ། བརྟེན་ཕྱིར་རྣལ་འབྱོར་དབང་ཕྱུག་སོགས། ། ཀུན་ཏུ་བཟང་པོའི་སྤྱོད་པའོ། ། ཕ་རོལ་ཕྱིན་དང་རྡོ་རྗེ་ཐེག །
གཉིས་ཀ་འཁྲུལ་མེད་ལམ་བཟང་ལ། ། ཕ་རོལ་ཕྱིན་ལམ་བསྒྲོད་ཚུལ་ནི། ། ལམ་ནི་སྟོང་ཉིད་སྙིང་རྗེ་ཡི། ། སྙིང་པོ་ཅན་དང་ཕར་ཕྱིན་དྲུག ། བསྒོམ་དེས་དབང་རྣོན་བརྩོན་འགྲུས་ནི། ། མྱུར་ཡང་བསྐལ་པ་གྲངས་མེད་གསུམ། ། དཀའ་སྤྱད་དགོས་ཏེ་ཚོགས་སྦྱོར་ལ། ། གྲངས་མེད་གཅིག་དང་ས་བདུན་བར། ། གྲངས་མེད་གཅིག་དང་ས་བརྒྱད་དགུ ། བཅུ་སྟེ་གྲངས་མེད་གསུམ་བར་དགོས། །
དེ་ལྟར་དང་པོ་བྱང་སེམས་བསྐྱེད། ། གྲངས་མེད་གསུམ་དུ་ཚོགས་གཉིས་བསོག ། ས་བརྒྱད་དགུ་པ་བཅུ་པའི་བར། ། ཡང་དག་མཐའ་དངོས་མི་བྱ་བར། ། སྨོན་ལམ་ཡོངས་སུ་རྫོགས་པ་དང་། ། སེམས་ཅན་ཡོངས་སུ་སྨིན་པ་དང་། ། སངས་རྒྱས་རྣམས་ཀྱི་ཞིང་སྣོད་བཅུད། ། གཅིག་བསྡུས་ལེགས་སྦྱོང་མཐར་ཕྱིན་ཏེ།་་་་་ སྨོན་ལམ་ཕར་ཕྱིན་བརྙེས་སོགས་དོན་གཅིག་གོ ། ས་བཅུའི་རྒྱུན་མཐར་བདུད་བཞི་བཏུལ། །
རྫོགས་པའི་སངས་རྒྱས་ཐོབ་པར་གསུངས། ། བདུད་བཞི་ཞེས་པ་གནས་ངེས་ལེན། ། ཕྲ་ཞིང་་་་་་འཛིན་པའི་མཐའ་ཕྲ་བའི་རྒྱུན་གྱི་ཆ། ། ཡེ་ཤེས་ཀྱིས་སྤོང་དེ་ཡིན་ཞེས། ། ཀུན་མཁྱེན་བསོད་ནམས་སེང་གེས་བཞེད། ། རྡོ་རྗེ་ཐེག་པའི་ལམ་བསྒྲུབ་པ། ། མ་ནོར་དབང་བླང་འཁྲུལ་མེད་ཀྱི། ། རིམ་གཉིས་བསྒོམ་ཞིང་དེ་ལས་བྱུང་། ། མཚོན་བྱེད་དཔེ་ཡི་ཡེ་ཤེས་སྐྱེ། ། དེ་ལ་གོམས་བྱས་དྲོད་ཐོབ་རྟགས། །
ཆོས་བརྒྱད་མགོ་སྙོམས་དེ་འཁོར་འདས། ། བླང་དོར་འཛིན་མེད་བསྲེ་བའི་ཕྱིར། ། རྣམ་དག་སྤྱོད་པ་སྤྱད་པ་ཡི། ། ནང་ལུས་རླུང་སེམས་དབུ་མར་ཞུགས། ། ས་ལམ་ཀུན་བསྒྲོད་རྡོ་རྗེ་འཛིན། ། བཅུ་གསུམ་པ་ཡི་ས་ཐོབ་བོ། ། ལམ་འདི་སངས་རྒྱས་ཀྱིས་བསྟན་པའི། ། དམ་ཆོས་སྙིང་པོ་རྣལ་འབྱོར་རྒྱུད། ། མན་ཆད་ལ་སྦས་བླ་མེད་ཀྱི། ། རྒྱུད་སྡེ་རྣམས་ཀྱི་གསང་ཚིག་མཆོག །
སྐལ་ལྡན་འཚང་རྒྱའི་མྱུར་ལམ་ཡིན། ། དེ་ལྟར་མདོ་སྔགས་ལམ་གཉིས་ལ། ། སངས་རྒྱས་གཉིས་གསུང་ཇི་ལྟར་ཡིན། ། སྙམ་ན་དེ་ཡི་གནད་འདི་ཡིན། ། རྒྱུད་ཡི་ཆེ་བ་འདོན་པའི་ཕྱིར། ། ཕར་ཕྱིན་ཐེག་པར་ས་བཅུ་ཡིན། ། སྦས་པ་ཡིན་ཞེས་གསུང་པ་དང་། ། བདག་ཉིད་ཆེན་པོ་ས་པཎ་གྱིས། ། བདག་མེད་བསྟོད་པའི་འགྲེལ་པ་ལས། ། སྐྱུ་རུ་ར་ནི་ཆུ་དང་ནི། །
འོ་མས་བཅུས་གཉིས་སོ་སོའི་དཔེ། ། མཛད་དང་སཾ་བྷུ་ཊའི་ལུང་ལས། ། གང་དག་བསམ་གྱིས་མི་ཁྱབ་གནས། ། མངོན་དུ་མ་བྱས་པ་དེ་ནི། ། བདེ་བར་གཤེགས་པ་སྟེ་སངས་རྒྱས། ། ཡིན་ལ་མཚན་གཞི་མཚོན་པ་ནི། ། རྡོ་རྗེ་འཛིན་པ་ཡང་དག་པའོ། ། གསུང་དོན་སངས་རྒྱས་ཡིན་ཞེས་དོན། ། མདོ་ལུགས་སངས་རྒྱས་མཚན་གཞིར་བསྟན། ། མཚན་གཞི་མཚོན་པའི་རྡོ་རྗེ་འཛིན། །
ཡང་དག་པ་ཞེས་སྔགས་ལུགས་ཀྱི། ། སངས་རྒྱས་ཀྱི་ནི་མཚན་གཞི་ཡིན། ། བསམ་གྱིས་མི་ཁྱབ་མངོན་བྱས་དོན། ། ཡུལ་དང་ཡུལ་ཅན་སྣང་བ་ཀུན། ། བདེ་སྟོང་དང་དུ་རོ་གཅིག་པར། ། འདྲེས་པའི་སངས་རྒྱས་རང་སྣང་གི ། ཡེ་ཤེས་མངོན་གྱུར་བཅུ་གསུམ་པ། ། དེ་གཉིས་གང་ཞིག་ཉམས་ལེན་ནི། ། རྫོགས་སངས་རྒྱས་ཀྱི་མདོ་དང་ནི། ། རྒྱུད་སྡེར་ཇི་སྐད་གསུངས་པ་བཞིན། །
དེ་དང་མཐུན་པར་ཉམས་ལེན་གནད། ། སོ་ཐར་ཉན་ཐོས་ཕ་རོལ་ཕྱིན། ། ཐེག་ཆེན་བྱང་སེམས་གསང་སྔགས་ཏེ། ། དེ་གསུམ་གཞུང་དང་མི་མཐུན་པའི། ། ཆོས་པ་སངས་རྒྱས་ཆོས་ལུགས་མིན། ། མདོ་དང་རྒྱུད་སྡེའི་དགོངས་པ་དང་། ། ལམ་བཟང་ཚང་ལ་མ་ནོར་བ། ། སོ་ཐར་རིགས་བདུན་སེམས་བསྐྱེད་དང་། ། དབང་བསྐུར་ལས་ཐོབ་སྡོམ་པ་ནི། ། ལེགས་པར་བླང་ཞིང་བསྲུང་བ་ལ། །
དགེ་ཚོགས་རླབས་ཆེ་རིམ་གཉིས་གནད། ། ཤེས་ནས་བསྒོམ་པ་རྫོགས་སངས་རྒྱས། ། ཐོབ་པའི་ལམ་ཡིན་དེ་ལྟར་གྱི། ། གནད་རྟོགས་ཤིན་ཏུ་གལ་ཆེའོ། ༈ །དེ་ནས་བསྟན་པའི་རྩ་བ་ནི། ། སྡོམ་གསུམ་ཉམས་སུ་ལེན་ཚུལ་སོགས། ། རིམ་པར་དགག་པར་བྱེད་པ་ནི། ། སྡོམ་གསུམ་ལེན་ཚུལ་བཀག་དོན་ནི། ། གང་དག་རབ་བྱུང་ཞེས་པ་སོགས། ། དགའ་བར་བྱ་ཕྱིར་ཡིན་བར་དོན། །
སོར་སྡོམ་ལེན་ལ་ངེས་འབྱུང་དགོས། ། བྱང་སེམས་སྡོམ་པ་ཀླུ་སྒྲུབ་དང་། ། ཐོགས་མེད་གསུང་དང་མ་འགལ་དགོས། ། གསང་སྔགས་བསྒོམས་པ་མང་སོགས་ནས། ། རང་བཟོར་གསང་སྔགས་སྤྱོད་པར་ཟད། ། བར་དོན་གསང་སྔགས་ཉམས་ལེན་ལ། ། རྒྱུད་སྡེར་གསུང་བཞིན་ཉམས་ལེན་དགོས། ། དེ་ལ་ཁག་འདོགས་ཕལ་ཆེར་གྱིས། ། འཕྲལ་གྱི་སྤྱོད་པ་བག་ཡངས་སུ། ། ཅི་འདོད་བདེ་བའི་འདུ་ཤེས་ཀྱིས། །
རང་བཟོའི་གསང་སྔགས་ཉམས་ལེན་སྤངས། ། གལ་ཏེ་དབང་བསྐུར་ཞེས་སོགས་ནས། ། གུས་པས་ལེན་ཞེས་བར་གྱི་དོན། ། བྱེ་བྲག་དབང་བསྐུར་རྒྱུད་མན་ངག ། མ་གཏོགས་འཁྲུལ་དང་རང་བཟོ་སྤངས། ། གོང་དུ་སྨོས་བཞིན་རྒྱུད་མན་ངག ། བླ་མ་དམ་པའི་ཕྱག་ལེན་བཞིན། ། སྦྱོར་དངོས་རྗེས་གསུམ་ཚང་བ་ཡི། ། དབང་བསྐུར་བྱང་ཆུབ་ཐོབ་བྱེད་གཙོ། ། རང་བཟོའི་ཀྲོང་བསྐྱེད་དྲོད་སྐྱེ་ཙམ། །
གཏུམ་མོ་ཡང་དག་མིན་པ་ཡི། ། དྲི་བཅས་ཡེ་ཤེས་བཀག་པའི་དོན། ། རྒྱ་ལ་བསྐྱེད་རིམ་བསྒོམ་སོགས་ནས། ། ལམ་མི་འགྱུར་ཞེས་བར་གྱི་དོན། ། སྦྱང་གཞི་སྦྱོང་བྱེད་གནད་མི་ཤེས། ། རང་བཟོའི་ཀྲོང་བསྐྱེད་རྩ་ཐིག་རླུང་། ། རྣམ་ཤེས་་་་་་སེམས་དབྱིངས་ཁྱབ་རླུང་གི་དྲོད། ། ཞུ་བདེས་རིག་སྟོང་རྟོག་པ་ཡི། ། གནད་མི་ཤེས་པར་བཙན་ཐབས་ཀྱིས། ། རླུང་གི་དྲོད་སྐྱེ་རས་རྐྱང་ཙམ། །
ཆོག་དང་རྣམ་རྟོག་ཅུང་ཟད་ཙམ། ། བཀག་ལ་མཆོག་འཛིན་དེ་ཉམས་ནས། ། སླར་ཡང་འཁོར་བའི་རྒྱུར་གྱུར་སྤངས། ། རྒྱུད་དང་མན་ངག་གིས་ཟིན་པའི། ། སྦྱང་གཞི་སྦྱོང་བྱེད་ཆོ་ག་ཡི། ། ཡན་ལག་ཀྱཻ་ཡི་རྡོ་རྗེ་ནས། ། གསུངས་པའི་མངོན་བྱང་ལྔ་དང་ནི། ། རྡོ་རྗེའི་ཆོ་ག་གསུམ་ལས་བསྐྱེད། ། བདེ་མཆོག་སོགས་ནས་སྒྲ་ཚུལ་གྱིས། ། རྟེན་འབྲེལ་དང་ནི་གསང་འདུས་ལས། །
གསུངས་པའི་ཏིང་འཛིན་གསུམ་དང་ནི། ། གཤིན་རྗེའི་གཤེད་ནས་གསུང་པ་ཡི། ། རྣལ་འབྱོར་བཞི་སོགས་ཉམས་སུ་ལེན། ། ཁྱད་པར་མདོ་སྔགས་རྒྱ་མཚོའི་བཅུད། ། གསུང་ངག་ཡིད་བཞིན་ནོར་བུ་མཆོག ། ལམ་དང་འབྲས་བུར་བཅས་པ་ཡི། ། གདམས་ངག་ལས་བྱུང་གཞི་རྒྱུ་རྒྱུད། ། ཐུན་མོང་ཐོས་བསམ་ཐུན་མིན་སྐབས། ། དྲི་མེད་སྤྲོས་བྲལ་ལྟ་བ་ཡི། ། རྒྱུད་སྦྱོང་མ་འགག་རིག་པའི་གདངས། །
བུམ་དབང་བསྐྱེད་པའི་རིམ་པའི་ལམ། ། སྙིང་པོ་ཀྱཻ་ཡི་རྡོ་རྗེ་ཡི། ། མངོན་རྟོག་ཡན་ལག་དྲུག་ལྡན་དང་། ། ཟབ་མོ་ལུས་དཀྱིལ་དབང་དང་བཅས། ། སྔོན་འགྲོ་དངོས་གཞི་རྗེས་རིམ་པས། ། བསྐྱེད་པའི་རིམ་པ་ཐུན་མོང་དུ། ། ངོ་སྐལ་སྦྱོང་གཞི་སྦྱོང་བྱེད་ཀྱི། ། སྐྱེ་གནས་ཕྱེད་དང་བཞི་སྦྱོང་ཞིང་། ། ཐུན་མིན་དེ་དག་རེ་རེས་ཀྱང་། ། སྦྱོང་གཞི་མཐའ་དག་སྦྱང་བར་གྱུར། །
སྣང་བ་སེམས་སུ་ངོ་སྤྲད་པས། ། དུག་གསུམ་རྟོག་པ་མཐའ་དག་སྦྱོང་། ། དེ་ལྟར་བསྐྱེད་རིམ་བྱ་བ་དང་། ། བྱེད་པ་ཅན་གྱི་བསྐྱེད་རིམ་ལས། ། ང་རྒྱལ་རྣམ་པ་སྤྱི་བྱེ་བྲག ། རྒྱན་ཅན་རྒྱན་མེད་སེམས་འཛིན་གྱི། ། དམིགས་པ་སུམ་ཅུ་རྩ་བདུན་པོ། ། ལེགས་བསྒོམ་བསམ་གཏན་དུག་དབྱུང་ཞིང་། ། དུག་གསུམ་ངོ་བོ་ཉིད་གསུམ་བཅས། ། ཐུན་མོང་གསལ་སྟོང་ཟུང་འཇུག་ཙམ། །
ཐུན་མིན་རིག་ཐོག་བདར་ཤ་བཅད། ། གཞི་ཡི་དྲི་མ་རང་སར་དག ། སྦྱོང་བྱེད་ལམ་གྱི་ངོ་བོར་གྱུར། ། དེ་ལྟར་བསྐྱེད་པའི་རིམ་པ་དང་། ། སྤྲོས་བཅས་རྫོགས་རིམ་གསང་དབང་དང་། ། ཤེར་དབང་བཞི་པའི་ལམ་རྣམས་ལ། ། སྔོན་འགྲོ་སྒོ་གསུམ་སྦྱོང་གནད་དབབ། ། བསྒོམ་པ་གསུམ་དང་དངོས་གཞི་ནི། ། གཉིས་པ་བདག་བྱིན་བརླབས་པའི་ལམ། ། རྩ་ཡིག་ཐིག་ལེའི་དྭངས་སྙིང་ནི། །
འབྱེད་པ་ཁྱབ་བྱེད་རླུང་སྦྱོར་བདུན། ། ལེགས་སྦྱོང་ཁ་སྦྱོར་རླུང་ལ་འབད། ། ཁྱབ་བྱང་མན་ངག་གཏུམ་པོའི་དམིགས། ། གང་བ་ཐིག་ལེ་མཐུག་པོ་ནི། ། རྩ་ཡིག་ཐིག་རླུང་གསུམ་གཅེར་བུ། ། མི་དམིགས་གཙོ་སྟོན་བཅོ་བརྒྱད་པོ། ། མན་ངག་བོགས་འདོན་འཁྲུལ་འཁོར་བཅས། ། དེ་ལ་བདེ་དྲོད་ཉམས་མྱོང་སྐྱེས། ། གསལ་ཡང་ཐུན་མོང་ཐུན་མིན་ལ། ། རིག་ཐོག་ཉིད་དུ་བདར་ཤ་བཅད། །
དེ་ཡི་སྐྱོན་ཡོན་སོ་སོར་འབྱེད། ། ཡོན་ཏན་ཚོགས་རྣམས་གོང་འཕེལ་གྱུར། ། གསུམ་པ་དཀྱིལ་འཁོར་འཁོར་ལོའི་ལམ། ། དངོས་དང་ཡེ་ཤེས་ཕྱག་རྒྱ་ལ། ། བརྟེན་པའི་སྦྱོར་བ་མཉམ་པ་གསུམ། ། འདུ་ཤེས་སུམ་ལྡན་དེས་རྒྱས་པར། ། མན་ངག་གནད་ཀྱི་བྱང་ཆུབ་སེམས། ། དབབ་བཟུང་བཟློག་ཁྱབ་མི་ཉམས་སྲུང་། ། བསྡུས་པའི་སྦྱོར་བར་ཐུར་སེལ་གྱི། ། རླུང་ལ་དབང་བྱས་དངོས་གཞི་ལ། །
དབབ་བཟློག་སོགས་པ་དུས་མཉམ་བྱ། ། རྗེས་ལ་འདྲེན་དང་ཁྱབ་པར་བྱ། ། བདེ་སྟོང་ཐུན་མོང་ཐུན་མིན་ནི། ། རིག་པའི་ཐོག་དུ་བདར་ཤ་བཅད། ། བཞི་པ་རྡོ་རྗེ་རྦ་རླབས་ལམ། ། འོག་རླུང་བསྐྱོད་པ་ལུས་རྦ་རླབས། ། ངག་ནི་འདྲེན་པ་ཞི་དྲག་གི ། ཏིང་འཛིན་སེམས་ཀྱི་རྦ་རླབས་ཀྱིས། ། ཐབས་ཀྱི་རྒྱུད་སྦྱང་གཡས་བཟུང་བ། ། གཡོན་དུ་འཛིན་པ་དབུས་གཉིས་ཀའི། །
རྦ་རླབས་རིངས་ལ་སྐད་ཅིག་གསུམ། ། ཤེས་རབ་ལའང་དེ་བཞིན་གསུངས། ། ཐབས་ཤེས་གཉིས་ཀྱི་རྒྱུད་སོ་སོར། ། སྐད་ཅིག་གཅིག་སྟེ་རྣམ་པ་བདུན། ། དེ་ལས་མས་བརྟེན་དགའ་བ་བཞི། ། མྱོང་བ་ཐུན་མོང་ཐུན་མིན་ལ། ། རིག་ཐོག་བདར་ཤ་བཅད་པ་ཡིས། ། དེ་ལྟར་བསྐྱེད་རྫོགས་ཡེ་ཤེས་ནི། ། གང་སྐྱེས་ཉོན་མོངས་རྣམ་རྟོག་དང་། ། དཔེར་ན་ངང་པས་ཆུ་འོ་མ། །
སོ་སོར་ཕྱེ་ལྟར་དྭངས་སྙིགས་འབྱེད། ། རྫོགས་པའི་སངས་རྒྱས་ཐོབ་པ་ཡི། ། མྱུར་ལམ་བླ་ན་མེད་པའོ། ། གོང་གི་རིག་ཐོག་ཞེས་པའི་དོན། ། དངོས་པོ་ཡིན་ཚད་བེམ་རིག་ནི། ། གཉིས་སུ་འདུས་ཤིང་དེ་སྐབས་ཀྱི། ། རིག་པ་རྣམ་ཤེས་དོན་གཅིག་ཅིང་། ། དེ་ནི་འདུས་བྱས་འཛིན་པའི་ཆ། ། ཡིན་གྱི་སྐབས་འདིའི་རིག་པ་ནི། ། སྙིང་པོ་ཀྱཻ་ཡི་རྡོ་རྗེ་ཡི། །
རྩ་རྒྱུད་བརྟག་པ་གཉིས་པ་ལས། ། རང་རིག་བདེ་བ་ཆེན་པོ་ཉིད། ། རང་རིག་ནས་ནི་བྱང་ཆུབ་གྱུར། ། རང་རིག་ཕྱིར་ན་བསྒོམ་ཉིད་གསུང་། ། འཕགས་མཆོག་ཀླུ་སྒྲུབ་ཡབ་སྲས་ཀྱིས། ། དབུ་མ་དང་ནི་སྔགས་གསང་འདུས། ། རྗེ་བཙུན་རྣལ་འབྱོར་དབང་ཕྱུག་གི ། གཤེད་དམར་སྤྲོས་མེད་མན་ངག་ལས། ། རང་རིག་ཞེས་བཞེད་རྒྱལ་བ་ཡིས། ། ལུང་བསྟན་ངོར་ཆེན་རྡོ་རྗེ་འཆང་། །
མཆོག་གི་རྣམ་བཤད་ཟླ་ཟེར་ལ། ། འདི་ལྟར་དྲང་མཛད་འདུས་མ་བྱས། ། སྤྲོས་བྲལ་བདེ་བ་ཆེན་པོའོ། ། དེ་བཞིན་རྡོ་རྗེ་རྣལ་འབྱོར་མ། ། རྡོ་རྗེ་འཇིགས་བྱེད་རིག་བྱེད་མ། ། གུར་ཞལ་ལ་ཡང་ཐུན་མིན་གྱིས། ། སྐབས་སུ་འདི་འདྲའི་གནད་དང་ལྡན། ། འདི་དག་རྒྱལ་གསུང་རྒྱུད་སྡེ་དང་། ། གྲུབ་པའི་མན་ངག་ལས་བྱུང་བའི། ། འཁྲུལ་པ་མེད་པའི་རིམ་གཉིས་ལམ། །
སྐལ་བཟང་མཆོག་ལ་བདག་ཉིད་ཆེ། ། འཇམ་མགོན་བླ་མས་གདམས་པ་ཡི། ། གསང་ཚིག་མཆོག་དུ་ཤེས་པར་བྱ། ། ཞེས་གསུང་དོན་དེ་བསྟན་བཅོས་ལུས། ། ས་བཅད་དངོས་དེ་གོང་གི་ནི། ། གྲོལ་བྱེད་རིམ་གཉིས་ལམ་གྱི་སྐབས། ། ཕྱོགས་རེའི་ཐབས་ཀྱིས་མི་གྲོལ་བར། ། རིམ་གཉིས་ཟུང་འཇུག་དགོས་པའི་ཚུལ། ། གསུང་འདི་ཡིན་མོད་དེར་མདོར་བསྟན། ། རྣམ་གྲངས་ཙམ་གསུང་སྐབས་འདི་ནི། །
སྔགས་སྡོམ་ཉམས་ལེན་སྐབས་འཕྲོས་ལ། ། བརྟེན་ནས་བསྐྱེད་རྫོགས་སྐྱོན་ཡོད་ནི། ། ཚིག་གསལ་གནང་བར་མཛད་འདུག་ཅིང་། ། མཁན་ཆེན་ངག་དབང་ཆོས་གྲགས་ཀྱིས། ། མཛད་པར་འདི་སྐབས་བདེ་ཀྱེ་གསང་། །

གཤིན་རྗེ་གཤེད་ཀྱི་བསྐྱེད་རྫོགས་ཀྱི། ། ཚིག་གསལ་མཛད་པས་དེར་རྗེས་དཔག ། གསུང་ངག་བསྐྱེད་རྫོགས་རྣམ་བཞག་འདི། ། སྐབས་འཕྲོས་གསལ་ཙམ་བྱས་པའོ། ། མདོ་སྔགས་བླ་མའི་ཁྱད་པར་གྱི། ། འཁྲུལ་པ་དགག་དོན་བླ་མ་ལ། ། སོགས་ནས་བླ་མ་མེད་ཀྱི་བར། ། ཞེས་དོན་བླ་མའི་དངོས་འཛིན་ནི། ། སོར་བྱང་སྡོམ་ཐོབ་མཁན་པོ་དེ། ། སངས་རྒྱས་དངོས་དང་མཚུངས་བར་བལྟ། ། གསང་སྔགས་དབང་བསྐུར་ཚུལ་བཞིན་དུ། །
ཐོབ་པའི་བླ་མ་སངས་རྒྱས་དངོས། ། དགེ་སློང་བྱང་སེམས་གསང་སྔགས་ཀྱི། ། དབང་བསྐུར་གསུམ་ཀ་སྩལ་བ་ནི། ། བླ་མ་སངས་རྒྱས་དངོས་ལས་ལྷག ། དེ་ལ་གསོལ་བཏབ་གནས་སྐབས་དང་། ། མཐར་ཐུག་ཕུན་སུམ་ཚོགས་པ་གྲུབ། ། གནད་སྡོམ་མི་ལྡན་སྡོམ་ལྡན་དུ། ། འགྱུར་འདོད་བཀག་དོན་སྡོམ་པ་མེད། ། སོགས་ནས་ཆོམ་རྐུན་ཡིན་གསུང་བར། ། ཞེས་དོན་སྡོམ་གསུམ་ལེན་སྲུང་གལ། །
དབང་དང་རིམ་གཉིས་ལས་བྱུང་བའི། ། ཡེ་ཤེས་ཕྱག་ཆེན་ལ་མཚོན་བྱེད། ། དེས་དང་མཚོན་བྱ་དེ་གཉིས་ལས། ། ཆོས་པ་འགའ་ཞིག་རྟོག་པ་ནི། ། ནང་དུ་ཁ་ཚོན་ཕྱག་ཆེན་འདོད། ། བཀག་དོན་ཕྱག་རྒྱ་ཆེན་པོ་བསྒོམ། ། སོགས་ནས་དགོས་པར་གསུང་གི་བར། ། ཞེས་དོན་ཕྱག་ཆེན་མིང་བཏགས་ཀྱིས། ། རྣམ་རྟོག་ཕྱི་ཡུལ་ལ་མི་འཕྲོ། ། ནང་དུ་ཁ་འཚམ་སྟོང་ཧད་དེ། །
ཅི་མེད་ཅང་མེད་དུ་གོ་ནས། ། དེར་བཟུང་བསྒོམ་པས་དུད་འགྲོར་སྐྱེ། ། ཆད་ལྟ་བསྒོམ་དེ་ཐ་ཤལ་ཡིན། ། ཡང་ནི་གཟུགས་སྣང་མཐའ་དག་བཀག ། གཟུགས་ལ་ཆགས་བྲལ་ནམ་མཁའ་ལྟར། ། སྟོང་རྐྱང་རྣམ་པར་ཤེས་པ་ཙམ། ། གཟུགས་བྱ་ཅི་ཡང་མེད་པ་དང་། ། འདུ་ཤེས་རགས་མེད་ཕྲ་ཡོད་ཙམ། ། དམིགས་པའི་ཞི་གནས་དེ་རྣམས་ནི། ། ལས་ཀྱི་དབང་གིས་གཟུགས་མེད་ནི། །
སྐྱེ་མཆེད་མུ་བཞིའི་ལྷར་སྐྱེས་པའི། ། སེམས་རྒྱུད་ལ་གནས་དེ་བཞི་དང་། ། གཟུགས་སྣང་འགག་པའི་སྟོང་པ་གཉིས། ། སྦྲེལ་ནས་བསྒོམ་ན་ལྷར་སྐྱེ་འབྲིང་།་་་་་ སྐྱེ་མཆེད་མུ་བཞིའི། ། འཕགས་པ་གསུམ་གྱི་གཟུགས་མེད་ཁམས། ། དེ་ཡི་ཉོན་མོངས་སྤོང་བའི་ཕྱིར། ། ཞི་གནས་འདི་བསྒོམ་དེའང་ནི། ། སོ་སོའི་ལྷག་མཐོང་འབྲེལ་བ་ཡིས། ། ལམ་གྱི་ཡོན་ཏན་ཡར་ལྡན་རྒྱུ། །
འཁོར་བར་ངེས་འབྱུང་ནམ་མཁའ་དང་། ། རྣམ་ཤེས་མཐའ་ཡས་གཉིས་བསྒོམ་དང་། ། རྣམ་རྟོག་གཞན་འགོག་སྟོང་ཙམ་དུ། ། ཐག་ཆོད་ངོ་འཕྲོད་ཉན་ཐོས་ཀྱི། ། འགོག་པར་རེ་ཞིག་ཐར་པའི་རྒྱུ། ། གལ་ཏེ་དེ་གསུམ་དུ་མ་ལྷུང་། ། སྒོ་གསུམ་ཤིན་སྦྱང་བདེ་བ་དང་། ། ལྡན་པའི་ཞི་གནས་སྤྲོས་པ་ཀུན། ། ཉེར་བཞིའི་ལྷག་མཐོང་ཟུང་འབྲེལ་དུ། ། བསྒོམ་པ་དབུ་མའི་ལུགས་ཡིན་ཀྱང་། །
ཇི་སྲིད་ཚོགས་གཉིས་མ་རྫོགས་བར། ། དེ་སྲིད་བསྒོམ་དེ་མཐར་མི་ཕྱིན། ། བསྐལ་པ་གྲངས་མེད་ཡུན་དུ་འགོར། ། དེ་ལྟར་ཐ་འབྲིང་བཟང་དང་རབ། ། དེ་རིགས་བསྒོམ་ཀུན་ཕྱག་ཆེན་མིན། ། རང་ལུགས་ཕྱག་ཆེན་ངོས་བཟུང་བ། ། ངེད་ཀྱི་ཕྱག་རྒྱ་ཆེ་སོགས་ནས། ། གསང་སྔགས་གཞུང་བཞིན་སྒྲུབ་གྱི་བར། ། ཞེས་དོན་བཀྲལ་ན་འདི་ལྟ་སྟེ། ། རང་ལུགས་ཕྱག་རྒྱ་ཆེན་པོ་ཡི། །
ངོ་བོ་བླ་མེད་དབང་དང་ནི། ། རིམ་གཉིས་གང་རུང་ལས་བྱུང་བའི། ། དྲི་མ་མེད་པའི་ཉམས་དེ་ནི། ། རང་བྱུང་གི་ནི་ཡེ་ཤེས་སོ། ། དེ་ཡང་བླ་མེད་སྨིན་བྱེད་ཀྱི། ། དབང་བསྐུར་ནུས་བརྩམས་ཉམས་སྐྱོན་ཅན། ། རྫོགས་པའི་བར་དེ་གང་ཟག་ནི། ། ཚོགས་ལམ་རང་རྐྱང་པ་ཡིན་ནོ། ། བདེ་སྟོང་ཡེ་ཤེས་མཚན་ཉིད་པ། ། རྒྱུད་སྐྱེས་རྣམ་པར་མི་རྟོག་ཉམས། །
རྒྱུན་ཆགས་བྱུང་ཡང་རྣམ་རྟོག་གི ། བག་ཆགས་ཕྲ་མོ་དང་བཅས་པ། ། ནམ་ལངས་ཉི་མ་ཤར་ལྟ་བུ། ། དཔེ་ཡི་ཡེ་ཤེས་སྐྱེས་པ་ནི། ། སྦྱོར་ལམ་རྣམ་ཀུན་མཆོག་ལྡན་གྱི། ། སྟོང་པ་མངོན་སུམ་དུ་རྟོགས་ནས། ། རྣམ་པར་མི་རྟོག་ཕྱག་རྒྱ་ཆེ། ། དོན་གྱི་ཡེ་ཤེས་མཚན་ཉིད་པ། ། ཐོག་མར་སྐྱེས་ཚེ་མཐོང་ལམ་ཐོབ། ། ངོ་བོའི་སྒོ་ནས་དབྱེ་བ་ལ། །
མཚོན་བྱེད་དཔེ་དང་མཚོན་བྱ་ནི། ། དོན་གྱི་ཕྱག་རྒྱ་ཆེན་པོ་གཉིས། ། དཔེ་ཡི་ཕྱག་ཆེན་ངོ་བོ་ནི། ། བླ་མེད་དབང་ལམ་གང་རུང་ལ། ། བརྟེན་ནས་སྐྱེས་པའི་ཉམས་སྐྱོན་མེད། ། ཆོས་ཉིད་དེ་ནི་མངོན་སུམ་དུ། ། མ་མཐོང་བ་ཡི་རིགས་གནས་སོ། ། དབྱེ་བ་བླ་མེད་དབང་ལ་ནི། ། བརྟེན་ལ་རྒྱུ་ལམ་འབྲས་གསུམ་ལས། ། རྒྱུ་ལམ་གཉིས་ལ་དཔེའི་ཡེ་ཤེས། །
ཡོད་ཅིང་འབྲས་དབང་ཡེ་ཤེས་ནི། མཚོན་བྱ་དོན་གྱི་ཡེ་ཤེས་ཡིན། ། དབང་ལ་མ་རྟེན་པ་ལྟར་ན། ། རྟེན་གྱི་སྒོ་ནས་ཐེག་ཆེན་གྱི། ། སོ་སྐྱེའི་རྒྱུད་ཀྱི་དཔེའི་ཡེ་ཤེས། ། འཕགས་རྒྱུད་དཔེ་ཡི་ཡེ་ཤེས་གཉིས། ། འཕགས་རྒྱུད་དེ་ལ་དོན་གྱི་ནི། ། ཡེ་ཤེས་ཡིན་པས་ཁྱབ་སྙམ་ན། ། སྤྱི་ཙམ་ཁྱབ་ཀྱང་དམིགས་བསལ་གྱི། ། ཕར་ཕྱིན་རང་རྐང་འཕགས་པ་ནི། །
བླ་མེད་ལམ་དུ་ཞུགས་པའི་ཚེ། ། དཔེ་ཡི་ཡེ་ཤེས་གསར་སྐྱེས་དགོས། ། ཐེག་ཆེན་མཐོང་ལམ་འཕགས་པ་ཡི། ། མིང་མཉམ་ནའང་མདོ་སྔགས་གཉིས། ། མཐོང་ལམ་འཕགས་ཆོས་ཁྱད་པར་རོ། ། མཚོན་བྱ་དོན་གྱི་ཕྱག་ཆེན་ནི། ། དེ་རྒྱུ་བླ་མེད་དབང་དང་ལམ། ། གང་རུང་ལ་བརྟེན་ཡེ་ཤེས་ནི། ། སྐྱེས་པའི་གང་ཟག་གིས་ཆོས་ཉིད། ། མངོན་སུམ་མཐོང་བའི་རིགས་སུ་གནས། །
བླ་མེད་ཐེག་པའི་སློབ་ལམ་གྱི། ། འཕགས་པའི་རྗེས་ཐོབ་ཡེ་ཤེས་འགའ། ། མཚོན་བྱ་དོན་གྱི་ཡེ་ཤེས་ནི། ། ཡིན་ཡང་ཆོས་ཉིད་མངོན་སུམ་དུ། ། མཐོང་བར་མ་ངེས་པ་ཡི་ཕྱིར།་་་་་ ཞེས་པ་ནི་བླ་མེད་ཐེག་པའི་ལམ་སློབ་ལམ་བརྙེས་པའི་འཕགས་པ་ལ་མཉམ་གཞག་ཏུ་དོན་གྱི་ཡེ་ཤེས་ཡིན་མོད་ཀྱང་། རྗེས་ཐོབ་ལ་བློ་ཁྱད་ཀྱིས་ཆོས་ཉིད་མངོན་སུམ་དུ་མཐོང་བ་ལ་ངེས་པར་བཤད། ། དབྱེ་བ་ལམ་གྱི་མཚོན་བྱ་ཡི། ། ཕྱག་ཆེན་དབང་བཞིའི་ལམ་ལ་བརྟེན། ། དེའང་རྒྱུ་ལམ་འབྲས་གསུམ་གྱི། །
དབང་ལ་བརྟེན་ནས་སྐྱེས་པ་ཡི། ། མཚོན་བྱ་དོན་གྱི་ཡེ་ཤེས་གསུམ། ། རྒྱུ་དུས་སྐབས་ཀྱི་དབང་བཞི་པ། ། ཁོ་ནར་བརྟེན་ནས་སྐྱེ་བ་སྲིད། ། དེ་སྐྱེ་བ་ལ་རྩ་དབུ་མའི། ། མདུད་པ་གཅིག་གྲོལ་ས་དང་པོ། ། ངེས་པར་ཐོབ་དགོས་དེ་ཡང་ནི། ། བླ་མེད་ས་ཐོབ་དབང་བཞི་ཆར། ། མ་ཐོབ་པ་ལ་མི་འབྱུང་ངོ་། ། གཞན་ཡང་དབང་གི་ཡེ་ཤེས་དབབ། །
གསུམ་པའི་དབང་སྐབས་སྐྱེ་བ་སྲིད། ། དེ་ཡི་དོན་ནི་ཚེ་འདིའམ། ། སྔ་མ་བླ་མེད་དབང་བཞི་ཡི། ། སྦྱངས་པ་སྔོན་སོགས་ལས་འཕྲོ་ཅན། ། རང་གི་ངང་གི་ཁམས་འདུ་དང་། ། མོས་གུས་ཅན་ལ་བྱིན་རླབས་ཀྱི། ། ཁམས་འདུ་ཞེས་པ་དེ་འདྲ་ལ། ། སྔགས་ཀྱི་དབང་བསྐུར་ཡེ་ཤེས་དབབ། ། སོགས་ཀྱིས་སད་བྱེད་རྐྱེན་བྱས་ཏེ། ། མཚོན་བྱ་དོན་གྱི་ཡེ་ཤེས་སྐྱེ། །
ཚེ་འདིར་དབང་གིས་མ་སྨིན་པར། ། མི་སྲིད་རྒྱུ་མེད་འབྲས་མི་འབྱུང་། ། གནད་འདི་ཤེས་དགོས་འབྲས་བུ་ཡི། ། ཕྱག་རྒྱ་ཆེ་ནི་བཅུ་གསུམ་པ། ། རྡོ་རྗེ་འཛིན་པ་ཉིད་ཡིན་ནོ། ། འོ་ན་ལམ་དང་འབྲས་བུ་ཡི། ། ཕྱག་ཆེན་འདོད་ན་གཞི་་་་་་ཕྱག་ཆེན་ཞིག་ཀྱང་། ། འདོད་དམ་སྙམ་ན་ཆོས་དབྱིངས་ལ། ། དེ་འདྲ་བཤད་པའི་ལུང་མ་མཐོང་། ། ཡོད་སྲིད་ནའང་ངེས་པ་མིན། །
བླ་མེད་དབང་ལམ་མ་བརྟེན་པའི། ། ཕྱག་ཆེན་འབྱུང་བ་མི་སྲིད་གནད། ། རིགས་ཀྱི་སྒོ་ནས་དབྱེ་བ་ལ། ། ཕྱག་ཆེན་མིང་བཏགས་ཆ་མཐུན་གྱི། ། རྣམ་རྟོག་རྒྱུན་ཆགས་ཐོས་བསམ་ཙམ། ། གྱིས་བསྡུས་གོ་རྟོགས་ཤེས་རབ་དང་། ། བསྒོམ་བྱུང་ཡིན་ཀྱང་རྣམ་རྟོག་རྒྱུན། ། མ་ཞིའི་བན་བུན་ཉམས་རྣམས་ཡིན། ། གསུང་ངག་ལྟ་ཁྲིད་སྐབས་ཀྱི་ནི། ། འཁོར་འདས་དབྱེར་མེད་ལྟ་ཕལ་ཆེར། །
རྒྱུ་དུས་ལྟ་བུ་དུག་ཅན་ཞེས། ། ཕྱག་ཆེན་ལྟར་སྣང་མིང་བཏགས་པ། ། དེ་ཉིད་ཡིན་པར་སེམས་ཏེ་དེས། ། གསུང་ངག་འཁོར་འདས་དབྱེར་མེད་ཀྱི། ། ལྟ་བ་འདི་ལ་གསུམ་དུ་མཐོང་། ། རྒྱུ་དུས་ལྟ་བ་དུག་ཅན་ནི། ། ཐོས་བསམ་ལས་བྱུང་ཤེས་རབ་ཀྱིས། ། བསྡུས་པའི་འཁོར་འདས་དབྱེར་མེད་ཀྱི། ། ལྟ་བ་ཀུན་དང་སྒོམ་བྱུང་གི ། བསྡུས་པའི་རིགས་ནི་ཁ་ཅིག་སྟེ། །
གསུང་ངག་སྐབས་སུ་རྟོགས་པ་ཙམ། ། ལྟ་བར་བཞག་པ་ཞེས་གསུང་དང་། ། རབ་དབྱེར་ལྟ་བ་དེ་ཡི་ནི། ། ཡན་ལག་ཕྱག་ཆེན་དཔེའི་ཡེ་ཤེས། ། གསུང་པའི་ལྟ་བ་ཕྱག་ཆེན་གཉིས། ། གཉིས་ཕྱེའི་ལྟ་བའང་འདི་ཉིད་ཡིན། ། ལམ་གྱི་ལྟ་བ་དུག་མེད་ནི། ། དབང་བཞི་རིམ་གཉིས་ཐབས་ལས་སྐྱེས། ། ཉམས་མྱོང་སྐྱོན་མེད་འཁོར་འདས་ཀྱི། ། ལྟ་བ་རྣམས་ཏེ་དེ་ཉིད་ནི། །
ཉམས་མྱོང་ཏིང་འཛིན་ལྟ་བ་རུ། ། བཞག་པ་ཡིན་ཏེ་རབ་དབྱེ་ལས། ། ཕྱག་ཆེན་དཔེ་ཡི་ཡེ་ཤེས་ཞེས། ། སྐབས་དེར་གསུང་པ་འདི་ཡིན་ནོ། ། མཚོན་བྱ་དོན་གྱི་ཕྱག་ཆེན་ནི། ། གྲུབ་མཐའ་བཞིའི་རྒྱུའི་འཁོར་འདས་གཉིས། ། དབྱེར་མེད་དོན་ནི་མངོན་རྟོགས་སོ། ། དེས་ན་སྔ་མ་གཉིས་པོ་ནི། ། འཁོར་འདས་དབྱེར་མེད་ལྟ་བ་ནི། ། དོན་སྤྱིའི་ཚུལ་དུ་མཇལ་བ་ཡི། །
རྟོགས་པ་ཡིན་གྱི་ཕྱི་མ་ནི། ། དེ་ལ་གསལ་སྣང་ཤར་བ་ཡི། ། རྟོག་མེད་ཤེས་པ་ཉིད་ཡིན་ནོ། ། འབའ་ཞིག་སྐྱོན་དང་བཅས་པ་ནི། ། གནས་པ་སོར་རྟོག་སྣང་སྟོང་ཕྱོགས། ། ཟུང་དུ་མ་འཇུག་པ་ཡི་ཉམས། ། བརྒྱལ་དང་ཚོགས་དྲུག་འགག་པ་སྟེ། ། ཉི་ཚེ་བ་ཡི་ཉམས་རྣམས་ཡིན། ། ཕྱག་ཆེན་མཚན་ཉིད་པ་ལ་ནི། ། བླ་མེད་དབང་དང་ལམ་ལ་བརྟེན། །
གཟུང་དང་འཛིན་པའི་རྟོག་པ་ནི། ། རང་བཞིན་མེད་པའི་ཆོས་དབྱིངས་ལ། ། གསལ་སྣང་ཐོབ་པའི་ཉམས་སྐྱོན་མེད། ། སྐྱེས་པ་དཔེ་ཡི་ཕྱག་ཆེན་ཡིན། ། མཚོན་བྱ་དོན་གྱི་ཕྱག་རྒྱ་ཆེ། ། བཞི་པ་རྟེན་ཅན་ཞེས་བྱ་བ། ། བཞི་པའི་དབང་གི་རྟེན་དཀྱིལ་འཁོར། ། བཞི་ཡི་རྟེན་འབྲེལ་བསྒྲིགས་པ་ཡི། ། ཡང་དག་སྤོང་བ་བཞི་ལས་ནི། ། དབུ་མའི་མདུད་པ་དང་པོ་གྲོལ། །
རྣམ་ཀུན་མཆོག་ལྡན་སྟོང་པ་ཉིད། ། མངོན་སུམ་མཐོང་དེ་མཚོན་བྱ་ནི། ། དོན་གྱི་ཡེ་ཤེས་རྒྱུད་ལ་སྐྱེ། ། གྲུབ་མཐའ་འཁོར་འདས་དབྱེར་མེད་སྙོགས། ། མཐོང་ལམ་དང་པོའི་ས་ཐོབ་ཅིང་། ། གྲུབ་པ་ཐོབ་པ་ཞེས་བྱའོ། ། རྗེ་བཙུན་མཆོག་གིས་གྲ་སྟོན་གྱི། ཞུས་ལེན་ཚིག་བཞིར་སྔ་མ་ཡི། ། ལྟ་བའི་དུག་ནི་རྣམ་པར་རྟོག ། བསྒོམ་པའི་དུག་ནི་ཉམས་སྐྱོན་ཅན། །
ཕྱི་མས་སྐྱོན་དེ་བྲལ་བ་ཡི། ། བླ་མེད་དབང་ལམ་ལ་བརྟེན་པའི། ། ཉམས་མྱོང་སྐྱོན་མེད་ཕྱག་ཆེན་དུ། ། གསུངས་པའང་དེ་དག་དོན་ཡིན་ནོ། ། གཞན་ཡང་བདག་ཉིད་ཆེན་པོ་ཡི། ། ཕྱག་རྒྱ་ཆེན་པོའི་རབ་དབྱེ་ལས། ། མཚན་རྟོག་ཉེ་བར་ཞི་བའི་དོན། ། བཤད་པ་ཚིག་གི་ཕྱག་ཆེན་དང་། ། རྣམ་པར་མི་རྟོག་ཏིང་འཛིན་ལ། ། བློ་འཇོག་པ་དང་ལྟར་སྣང་ལ། །
རང་བཞིན་མེད་པར་རྩེ་གཅིག་འཇོག ། རྡོ་རྗེ་འཆང་ཆེན་ལྷ་ཡི་སྐུར། ། བསྒོམ་པའི་ཕྱག་རྒྱའི་དམ་ཚིག་དང་། ། དེ་ལྟར་བསྒོམ་པས་གཉིས་མེད་ཀྱི། ། ཉམས་མྱོང་མོས་པ་གཞན་གྱིས་ནི། ། འཕྲོག་མི་ནུས་པ་ནང་ནས་སྐྱེ། ། དེ་ཡང་བསྐྱེད་རྫོགས་གང་རུང་གིས། ། དམིགས་པས་སྐྱེས་ན་ཉམས་མྱོང་གི ། ཕྱག་ཆེན་རྒྱུད་སྡེ་འོག་མ་དང་། ། ཕ་རོལ་ཕྱིན་པའི་དམིགས་པ་ནི། །
བསྒོམ་སྐྱེས་ཉམས་མྱོང་དེ་ལྟར་མིན། ། འོན་ཀྱང་དེ་དག་ཕྱག་རྒྱ་ཆེ། ། བཏགས་པ་བ་ཡིན་དངོས་མིན་ཏེ། ། དེ་འདྲ་དབུ་མའི་བསྒོམ་ལ་ཡང་། ། སྐྱེ་སྲིད་བསྐལ་པ་གྲངས་མེད་གསུམ། ། སངས་རྒྱས་རྒྱུ་ཡིན་ཚེ་འདི་དང་། ། བར་དོ་སོགས་ལ་འཚང་མི་རྒྱ། ། བླ་མེད་དབང་བཞིའི་རིམ་གཉིས་སམ། ། དབང་རྗེས་ལམ་ཟབ་བླ་མ་སོགས། ། ཐབས་ཀྱི་ཁྱད་པར་ལ་བརྟེན་ནས། །
མཚན་རྟོག་རང་གྲོལ་ལ་སོང་སྟེ། ། གནས་ལུགས་དོན་ལ་གསལ་སྣང་སྐྱེས། ། རྟོགས་པ་དཔེ་ཡི་ཕྱག་ཆེན་ཏེ། ། དེ་ནི་ཚེ་འདི་འཆི་ཁའམ། ། བར་དོ་ཚུན་ལ་མཐོང་ལམ་སྐྱེ། ། དེ་ལ་བརྟེན་ནས་མཐོང་སྤོང་སྤངས། ། དབུ་མའི་རྩ་མདུད་དང་པོ་གྲོལ། ། ཆོས་ཉིད་མངོན་སུམ་མཐོང་བ་ཡིན། ། མཐོང་བ་དོན་གྱི་ཕྱག་ཆེན་དང་། ། བཅུ་གསུམ་པ་ཡི་ཡེ་ཤེས་ཞེས། །
ལམ་ལྔ་ས་ནི་ཕྱེད་བཅུ་གསུམ། ། རྟེན་འབྲེལ་ལྔ་དང་བྱང་ཕྱོགས་ཆོས། ། སོ་བདུན་ལ་སོགས་ལམ་མཐར་ཕྱིན། ། ཕྱི་ནང་སྤོང་བྱའི་མདུད་ཀུན་གྲོལ། ། ཡེ་ཤེས་ལྔ་ལྡན་སྐུ་ལྔ་ནི། ། ལྷུན་གྲུབ་རྟོགས་པ་འབྲས་བུ་ཡི། ། ཕྱག་རྒྱ་ཆེ་སྟེ་རྣམ་དྲུག་གོ ། དེ་ལྟར་སྤྱི་བཏང་དམིགས་བསལ་ལས། ། གདུལ་བྱ་དབང་པོ་རབ་ལ་ནི། ། ལས་ཀྱི་འཕྲོ་ཅན་ངང་ཁམས་འདུད། །
བླ་མེད་དབང་དུས་ཉིད་དུ་ནི། ། དོན་གྱི་ཡེ་ཤེས་མངོན་གྱུར་སྲིད། ། སྔོན་སྦྱང་དཔེ་དོན་ཡེ་ཤེས་གཉིས། ། སྐྱེས་པའི་ལས་འཕྲོ་སད་པ་ཡི། ། རྟེན་འབྲེལ་ལས་བྱུང་བརྩོན་འགྲུས་ཅན། ། འབད་སྩོལ་གྱིས་ཁམས་འདུ་བ་ལ། ། རིམ་གཉིས་ལམ་ལ་བརྩོན་སྐབས་སམ། ། མོས་གུས་ཅན་ནི་བྱིན་རླབས་ཀྱིས། ། ཁམས་འདུ་བླ་མ་དམ་པ་ཡི། ། ཐུགས་རྗེ་ཁྱད་པར་ཅན་ལ་བརྟེན། །
དོན་གྱི་ཡེ་ཤེས་སྐྱེ་སྲིད་དེ། ། དཔེ་ཡི་ཡེ་ཤེས་སྔོན་སྦྱང་གི ། ཡོད་པའི་རྐྱེན་གྱིས་དྲག་བསྐུལ་བས། ། རྟེན་འབྲེལ་དབང་ལས་དེ་ལྟར་འབྱུང་། ། འདི་ལ་སྐུ་ལྔ་སྐུ་གསུམ་སོགས། ། གཅིག་ཆར་གྲུབ་པ་དེ་ལྟར་ན། ། རྒྱུད་སྡེ་སྤྱི་རྣམས་ལས་སྐུ་གསུམ། ། རིམ་ཅན་འགྲུབ་སྙམ་དོགས་སྐྱེ་ན། ། དེ་ནི་མངོན་བྱང་གསལ་སྣང་གིས། ། གྲུབ་ཚུལ་གསུང་གིས་སྐུ་རིམ་འགྲུབ། །
གསུང་དོན་མ་ཡིན་དོགས་མི་འཚལ། ། ཁྱད་ཆོས་རྒྱུ་ཡི་ཁྱད་པར་ནི། ། ཕྱག་ཆེན་ཡེ་ཤེས་རྒྱུད་བླ་མེད། ། དབང་དང་རིམ་གཉིས་ཐབས་ཟབ་ལ། ། བརྟེན་དགོས་ཕར་ཕྱིན་ཐེག་སོགས་ཀྱི། ། ཉམས་རྟོགས་བཟང་ཡང་ཐ་སྙད་མེད། ། ཕྱག་ཆེན་ངོ་བོའི་གནས་ལུགས་ནི། སྤྲོས་པའི་མཐའ་བཞི་བྲལ་བའི་དབྱིངས། ། སྟོང་ཉིད་དེ་བཞིན་ཉིད་ལ་སོགས། ། ཕྱག་ཆེན་ངོ་བོར་མི་འཇོག་སྟེ། །
རྟོགས་བྱའི་ཡུལ་ཙམ་ཡིན་མོད་ཀྱི། ། རྟོགས་ཐབས་ཡུལ་ཅན་མ་ཡིན་ནོ། ། གཞན་ཡང་གཞི་དུས་ཡེ་ཤེས་ཀྱི། ། མིང་ཅན་རང་བཞིན་ལྷན་སྐྱེས་སམ། ། རང་བཞིན་རྣམ་དག་སེམས་འོད་གསལ། ། དེ་ཡང་ངོ་བོ་མ་ཡིན་ཏེ། ། སྐྱེ་འགྲོ་ཀུན་ལ་རང་ཆས་སུ། ། ཡོད་ཀྱང་དེ་ཡིས་གྲོལ་མི་ནུས། ། ཅི་ཡང་ཡིད་མི་བྱེད་པ་དང་། ། གཞི་ཐོག་སེམས་ཀྱི་འཇུག་པ་བཀག །
རིག་པས་དཔྱད་ནས་སྤྲོས་བྲལ་ལ། ། བློ་འཇོག་ཐོས་བསྒོམ་གྱི་ཤེས་རབ། ། དེ་ལྟར་བསྒོམ་པའི་ཉམས་སྣ་ཚོགས། ། རྟོགས་པའི་གདེང་ཚད་ཅུང་ཟད་ཙམ། ། བྱུང་ལ་སོགས་པའང་ངོ་བོ་མིན། ། དེ་འདྲ་རྒྱུད་སྡེ་འོག་མའམ། ། ཕར་ཕྱིན་བསྒོམ་སོགས་ལའང་འབྱུང་། ། ཉོན་མོངས་ཆགས་སོགས་སྐྱེས་པ་ན། ། གཉེན་པོ་གཞན་ནི་མི་ཚོལ་བར། ། ཉོན་མོངས་རང་གི་རང་བཞིན་ལ། །
ཚུལ་བཞིན་ཡིད་ལ་བྱེད་པ་ཡི། ། ཤེས་རབ་ཀྱིས་ནི་དཔྱད་པ་ན། ། ཉོན་མོངས་རང་གྲོལ་ལྟར་སོང་ལ། ། ཉོན་མོངས་ལམ་བྱེད་མིང་བཏགས་པ། ། དེ་ཡང་ཕྱག་ཆེན་ངོ་བོ་དང་། ། ཕར་ཕྱིན་ལས་ལྷག་མྱུར་ལམ་མིན། ། སེམས་ལ་གནད་བསྣུན་ཉམས་ལེན་ཙམ། ། དེ་འདྲ་ཕར་ཕྱིན་ལ་ཡང་ཡོད། ། མདོ་སྔགས་གཉིས་ཀྱི་ཁྱད་པར་ནི། ། མདོ་ལ་སེམས་དང་སྔགས་ལ་ནི། །
ལུས་ལ་གནད་བསྣུན་ཉམས་ལེན་གྱི། ། སྒོ་ནས་ཁྱད་པར་བྱེད་པ་ཡིན། ། ཕར་ཕྱིན་ལས་ནི་འདི་སྐད་གསུང་། ། ཆགས་སོགས་ཉོན་མོངས་སྐྱེ་བའི་ཚེ། ། དེ་ཡི་ངོ་བོའི་གནས་ལུགས་ལ། ། དཔྱད་པའི་ཤེས་རབ་ཀྱིས་གཞིག་པའི། ། རང་གྲོལ་སོང་བ་ཙམ་ལ་དགོངས། ། སྤང་བྱ་ཉོན་མོངས་ཆགས་སོགས་ནི། ། གནས་ལུགས་དཔྱོད་པའི་ཤེས་རབ་ཀྱི། ། མཐུ་ཡིས་དེ་ཞི་གྲོལ་བ་ཡི། །
དབྱིངས་ཀྱི་ཆ་སྟེ་དེ་གཉིས་ལ། ། གཉིས་ཀར་ཉོན་མོངས་མིང་བཏགས་པ། ། ཉོན་མོངས་གཉེན་པོར་ཉོན་མོངས་ནི། ། གསུང་བར་འཁྲུལ་ནས་རྣམ་རྟོག་ནི། ། ཆོས་སྐུ་ཡིན་སོགས་བླུན་གཏམ་སྨྲ། ། དེ་ལྟར་མ་ཡིན་མདོ་དང་ནི། ། དེ་འགྲེལ་བྱམས་མགོན་དབྱིག་གཉེན་གྱི། ། གསུང་གིས་གསལ་ཞིང་བདག་ཉིད་ཆོས། ། འཆད་ན་གཉིས་སུ་ཡོད་མོད་ཀྱི། ། འཇུག་པའི་ཚེ་ན་རྣམ་དབྱེ་མེད། །
གསུང་ལྟར་འཆད་ཚེ་རྣམ་རྟོག་དང་། ། དེ་ཡི་ཆོས་ཉིད་སོ་སོར་ཕྱེ། ། སྨྲ་བ་དག་མཁས་འཇུག་པའི་ཚེ། ། རྣམ་རྟོག་གི་ནི་ཆོས་ཉིད་ལ། ། རྣམ་རྟོག་མིང་བཏགས་ནས་བསྒོམ་པ། ། བཟང་བར་སྣང་བས་སོ་སོ་ནས། ། ཐུགས་ནི་གཟུ་བོར་གནས་པར་འཚལ། ། རང་ལུགས་ཕྱག་ཆེན་ངོ་བོ་ནི། ། བླ་མེད་དབང་དང་བྱིན་གྱིས་རླབས། ། རིམ་གཉིས་ལས་སྐྱེས་དེ་ཡི་གྲོགས། །
དྲི་བྲལ་འཁོར་འདས་དབྱེར་མེད་ཀྱི། ། ལྟ་བ་བྱང་ཆུབ་སེམས་ཀྱིས་ཟིན། ། ངོ་བོ་བདེ་སྟོང་ཟུང་འཇུག་སོགས། ། ཟུང་འཇུག་ཡེ་ཤེས་སྐྱོན་མེད་དེ། ། ཕྱག་རྒྱ་ཆེན་པོའི་ཡེ་ཤེས་ཡིན། ། དེ་ལ་བརྟེན་ནས་ཚེ་འདིའམ། ། བར་དོ་སོགས་སུ་ཕྱག་རྒྱ་ཆེ། ། མཆོག་གི་དངོས་གྲུབ་ཐོབ་འགྱུར་རོ། ། སྒྲ་དོན་ཕྱག་ཆེན་སྐད་དོད་ནི། ། མ་ཧཱ་ཆེན་པོ་མུ་ཏྲ་ཞེས། །
རྒྱ་ལ་འཇུག་པ་ཟུང་འཇུག་གི ། ཡེ་ཤེས་དེ་ཡི་སྣང་བ་ཀུན། ། རྒྱས་བཏབ་དེ་ལས་མི་འདིའི་དོན། ། གཉིས་སྣང་འཁྲུལ་པ་ལས་གོང་དུ། ། གྱུར་པས་རྒྱ་ཆེན་པོ་ཞེས་བྱ། ། ཕྱག་གི་སྐད་དོད་རྒྱ་དཔེ་ལ། ། མེད་ཀྱང་ལོ་ཙཱས་བསྣན་ཞེས་གསུང་། ། རྟེན་གྱི་ཁྱད་པར་གང་ཟག་ནི། ། བླ་མེད་དབང་གིས་རྒྱུད་སྨིན་ཞིང་། ། ཕྱག་རྒྱ་ཆེ་དོན་མ་འཁྲུལ་བ། །
ངོས་ཟིན་གནད་ནི་མ་བཅོས་པར། ། ཉམས་སུ་ལེན་ཤེས་ཞིག་དགོས་ཤིང་། ། དབང་གི་མ་སྨིན་སྨིན་ཙམ་ཀྱང་། ། ཕྱག་རྒྱ་ཆེན་པོར་ངོས་མ་ཟིན། ། ཟིན་ཀྱང་དེ་ཡི་གནད་མ་ཤེས། ། ཕྱག་ཆེན་བསྒོམ་པར་རློམ་པ་ནི། ། ཡང་མཐའ་དུད་འགྲོ་དེ་ལས་ཅུང་། ། བཟང་ན་གཟུགས་མེད་ཁམས་ཀྱི་ལྷ། ། དེ་ལས་ཅུང་འཕགས་ཉན་ཐོས་ཀྱི། ། འགོག་པའི་རྒྱུའམ་ཇི་ལྟར་རུང་། །
བཟང་ཀྱང་ཕར་ཕྱིན་དབུ་མ་ཡི། ། བསྒོམ་པ་ཙམ་ལས་ལྷག་མི་འབྱུང་། ། རྒྱུ་ནི་བླ་མེད་དབང་ལམ་བསྒོམས། ། ལས་བྱུང་བསྐྱེད་རིམ་སྣང་སྟོང་ཕྱོགས། ། གསང་དབང་ཉོན་མོངས་རྣམ་རྟོག་དང་། ། སྦྲེལ་ཞི་རང་བྱུང་ཕྱག་ཆེན་དངོས། ། མ་ཡིན་གྲོགས་ནི་ཉོན་མོངས་ལྟར། ། སྣང་སོགས་ཀྱིས་བསླད་ཉམས་སྐྱོན་ཅན། ། བླ་མ་དམ་པའི་མན་ངག་གིས། ། དྭངས་སྙིགས་ཕྱེས་ནས་འབྱེད་པ་དང་། །
དབང་ལམ་གང་རུང་དང་འབྲེལ་གཞི། ། མཚན་རྟོག་ཉེར་ཞིའི་ཞི་གནས་ལ། ། བདེ་སྟོང་ཟུང་འཇུག་ལྷག་མཐོང་གིས། ། ཟིན་དེ་ཕྱག་ཆེན་ལམ་མཆོག་ཡིན། ། གཞན་ལུགས་ཕྱག་ཆེན་རྒྱ་ནག་ལུགས། ། བསྟན་པ་སོགས་དོན་ད་ལྟ་ཡི། ། ཕྱག་རྒྱ་སོགས་ནས་རྣམས་ཀྱི་ཡིན། ། བར་དོན་ཕལ་ཆེན་རྟོག་སླ་ཞིང་། ། སྔར་གྱི་བཀག་པའི་ཕྱག་ཆེན་དེ། ། ནཱ་རོ་མཻ་ཏྲིར་བརྒྱུད་རློམ་ན། །
མ་ཡིན་ནཱ་རོ་མཻ་ཏྲི་ལས། ། བརྒྱུད་པའི་ཕྱག་རྒྱ་ཆེན་པོ་ནི། ། སམ་བྷུ་ཊི་ལས་གསུང་པའི་དོན། ། ཕྱི་རོལ་མཚན་ལྡན་ལས་ཀྱི་རྒྱ། ། དེར་བརྟེན་དབུ་མ་སྟོང་པ་ཉིད། ། རོ་གཅིག་ལྷན་སྐྱེས་དགའ་བ་ནི། ། དམ་ཚིག་རྒྱ་དང་དེའི་རང་བཞིན། ། ཆོས་ཀྱི་དབྱིངས་ནི་ཆོས་ཀྱི་རྒྱ། ། དེ་འབྲས་རང་བྱུང་གི་ཡེ་ཤེས། ། ཡེ་རྒྱ་རྣམ་པ་བཞི་ལ་བཞེད། །
འཕགས་མཆོག་ཀླུ་སྒྲུབ་ཉིད་ཀྱིས་ཀྱང་། ། ལས་ཀྱི་ཕྱག་རྒྱ་མ་ཤེས་ན། ། ཆོས་ཀྱི་ཕྱག་རྒྱ་ཡང་མི་ཤེས། ། ཕྱག་ཆེན་མིང་ཙམ་གང་ལ་རྟོགས། ། ཞེས་གསུང་བརྟག་གཉིས་སོགས་བརྒྱུད་དང་། ། བསྟན་བཅོས་ཀུན་ལས་བླ་མེད་ཀྱི། ། དབང་བཞི་མ་འབྲེལ་ཕྱག་ཆེན་བཀག ། དབང་ལས་བྱུང་བའི་ཡེ་ཤེས་ཀྱི། ། ཕྱག་ཆེན་རྟོགས་ན་ད་གཟོད་ནི། ། མཚན་བཅས་འབད་སྩོལ་ལ་མི་ལྟོས། །
དེ་རྒྱུན་སྐྱོང་པས་གྲོལ་བ་ཐོབ། ། མདོ་རྒྱུད་དོན་དང་མི་མཐུན་པའི། ། བྱིན་རླབས་བདུད་ལས་ཡིན་སྲིད་སྤངས། ། ཕྱག་རྒྱས་པ་འགས་སྔགས་ཆོས་ལ། ། དད་ན་སྔ་མ་དབང་ཐོབ་ཡིན། ། དབང་བསྐུར་མི་དགོས་ཟེར་དགག་དོན། ། ཁ་ཅིག་སྐྱེ་བ་་་་་་སྔ་མ་ཞེས་སོགས་ནས། ། ངོ་མཚར་་་་་་སྐྱེ་ཞེས་བར་དོན་རྒྱལ་བསྟན་ལ། ། བརྟེན་བཞིན་མདོ་རྒྱུད་དང་འགལ་བ། ། མཁས་ཀུན་ཁྲེལ་གྱུར་འཁྲུལ་སྤྱོད་སྤངས། །
སྔོན་སྦྱང་སྔགས་སྡོམ་ཡོན་ཏན་རྒྱུན། ། ཡོད་རུང་ཚེ་འདི་དབང་བྱས་པའི། ། ཕུང་ཁམས་སྐྱེ་མཆེད་གསར་སྨིན་དགོས། ། རིན་ཆེན་རྒྱན་འདྲའི་རྗེས་འབྲང་གི ། རྔོག་གཞུང་དགེ་བཤེས་ལ་ལ་ཡི། ། ཞི་གནས་ཅུང་ཟད་ཙམ་དང་ནི། ། སྣང་སྟོང་ཟུང་འཇུག་རྟོག་པའི་ཚུལ། ། ཕྲ་མོ་སྐྱེས་ལ་མཐོང་ལམ་དུ། ། ངོ་སྤྲོད་བྱེད་པ་དགག་པ་ནི། ། ལ་ལ་ཞི་གནས་ཅུང་ཟད་སོགས། །
ཞེས་ནས་འབྱུང་མི་སྲིད་ཀྱི་བར། ། དགག་དོན་ཚེ་འདི་མཐོང་བའི་ལམ། ། ཐོབ་ནས་དེ་ཡི་རྟོགས་ཡོན་ཏན། ། ཤི་ནས་འབྱུང་བའི་འཁྲུལ་རྟོགས་སྤངས། ། རྒྱན་ཅན་རྒྱན་མེད་ཉན་ཐོས་ལས། ། བཤད་ཀྱི་ཐེག་ཆེན་སྐབས་མི་འབྲེལ། ། ན་རོས་དབང་དུས་མཐོང་ལམ་སྐྱེས། ། དེ་འགག་ཞེས་དང་འཕགས་པ་ལྷས། ། བདེན་མཐོང་ལས་མཐའ་ལ་ཆགས་པས། ། འགྲིབ་པར་གསུང་དེ་དཔེ་ཡི་ནི། །
ཡེ་ཤེས་རྟོགས་ཙམ་བཏགས་པ་བར། ། བཤད་ཀྱི་མཐོང་ལམ་དངོས་མ་ཡིན། ། གྲུབ་ཐོབ་ཀུན་གྱི་དགོངས་མཐུན་པར། ། མཐོང་ལམ་འཕགས་པ་ཁོ་ནར་འབྱུང་། ། ས་ཐོབ་དེ་ཡི་ཡོན་ཏན་གཉིས། ། ཟུང་འབྲེལ་འཁྲུལ་མེད་ཤེས་པར་བྱ། ། ཐེག་གསུམ་ལག་ལེན་སྤྱོད་པའི་གནད། ། འཁྲུལ་པ་བཀག་དོན་ཐེག་པ་གསུམ། ། སོགས་ནས་ཡིན་ཞེས་བྱ་བའི་བར། ། གོ་སླ་ཐེག་པ་ཆེ་ཆུང་གི །
བླ་མའི་དབྱེ་བ་ཉན་ཐོས་རྣམས། ། སོགས་ནས་ཤིན་ཏུ་བཟང་ཞེས་བར། ། ཞེས་པའི་དོན་ནི་ཉན་ཐོས་སྐབས། ། དགེ་སློང་བཞི་ཡན་དགེ་འདུན་དང་། ། དེ་ལ་ཉུང་ལ་གང་ཟག་ཟེར། ། ཐེག་ཆེན་ཕ་རོལ་ཕྱིན་པའི་སྐབས། ། ས་ཐོབ་དགེ་འདུན་དཀོན་མཆོག་དང་། ། ཚོགས་སྦྱོར་ལ་གནས་དགེ་འདུན་ཙམ། ། གསང་སྔགས་རྡོ་རྗེ་ཐེག་པ་ཡི། ། བླ་མ་མཆོག་ནི་དབང་བཞི་སྩལ། །
དཀོན་མཆོག་གསུམ་དང་དབྱེར་མེད་ཡིན། ། བླ་མ་དེ་གསུམ་མཚན་ཉིད་ནི། ། ཐེག་གསུམ་གཞུང་བཤད་ཡོན་ཏན་མཆོག ། ལྡན་ན་བླ་མ་དམ་པ་ཡིན། ། དེ་ལྟར་སྡོམ་པ་གསུམ་ལྡན་གྱི། ། མཚན་ཉིད་ལྡན་ཞིང་གསང་སྔགས་ཀྱི། ། དབང་བསྐུར་ཐོབ་པའི་བླ་མ་ལ། ། གསོལ་བ་བཏབ་ན་ཚེ་འདིའམ། ། བར་དོ་སོགས་སུ་སངས་རྒྱས་པ། ། སྦྱིན་ནུས་བླ་མ་དམ་པ་ཡིན། །
དེ་ལ་གསོལ་བ་གདབ་ཚུལ་ནི། ། ཐེག་པ་འོག་མར་ནམ་མཁའ་ལ། ། མཆོག་གསུམ་དམིགས་ནས་བླ་མ་ནི། ། དེར་བསྟིམ་དེ་དག་འདུས་པར་དམིགས། ། གསོལ་བ་བཏབ་ན་རྣམ་གྲོལ་ལམ། ། རིམ་གྱིས་གྲུབ་པའི་རྒྱུ་བྱེད་ཅིང་། ། གནས་སྐབས་བྱིན་བརླབས་ཅི་རིགས་འཇུག ། གསང་སྔགས་སྐབས་སུ་དབང་བཞི་པོ། ། ཡོངས་རྫོགས་ཐོབ་པའི་བླ་མ་དེའི། ། ཕུང་ཁམས་སྐྱེ་མཆེད་གདན་གསུམ་ལྷར། །
ཤེས་ནས་སྐྱབས་གསུམ་ཀུན་འདུས་སུ། ། མཐོང་ནས་ཐག་བཅད་གསོལ་བཏབ་པས། ། གནས་སྐབས་མཐར་ཐུག་འདོད་དོན་འབྱུང་། ། དབང་བཞི་མ་ཐོབ་དེའི་ལམ་བསྒོམ། ། དགག་དོན་དབང་བསྐུར་དང་པོ་ཞེས། ། སོགས་ནས་རྒྱང་རིང་སྤང་གི་བར། ། ཞེས་དོན་ལམ་བཞི་བསྒོམ་པ་ལ། ། སྔོན་དུ་དབང་བཞིའི་སྨིན་ངེས་བྱ། ། དགེ་སློང་མ་ཐོབ་མཁན་སློབ་བཀག ། འདི་འཐད་གསེར་མདོག་པས་དོགས་སློང་། །
མཛད་ཀྱང་འདུལ་བའི་ཚིག་ཙམ་ལ། ། བཤད་མོད་ཉེས་མེད་ཕུན་སུམ་ཚོགས། ། ཐོབ་ལ་ཚིགས་གསུམ་རིམ་རྫོགས་པའི། ། མཁན་པོ་འདུལ་བའི་གཞུང་ལུགས་ལས། ། ངེས་གསུང་རྣམ་དབྱེ་ཤེས་པར་བྱ། ། གཏོར་མ་ཕུད་མཆོད་ལག་ལེན་གྱི། ། འཁྲུལ་པ་དགག་དོན་གཞན་ཡང་ནས། ། ལ་སོགས་ལྟོས་ཞེས་བར་གྱི་དོན། ། ཁ་འབར་མ་ཡི་གཏོར་མ་ལ། ། སྔོན་དུ་བསྔོ་སྔགས་སངས་རྒྱས་ཀྱི། །
མཚན་གཞི་རྗེས་སུ་བརྗོད་དགོས་ཀྱི། ། ཆུ་སྦྱིན་ནང་དུ་ཟན་མི་བསྲེ། ། ཟན་ཕུད་མཻ་ཏྲིའི་ལྟ་ངན་སེལ། ། ཇོ་བོའི་སྤྱོད་བསྡུས་སྒྲོན་མེ་དང་། ། རྗེ་བཙུན་མཆོག་གིས་ལས་དང་པོའི། ། བྱ་བ་བདག་ཉིད་ཆེན་པོ་ཡི། ། ཐུབ་པ་དགོངས་གསལ་ནང་བཞིན་བྱ། ། སྣར་ཐང་པ་དང་འབྲི་གུང་པས། ། གཏོར་མའི་དབྱིབས་ཀྱི་ལག་ལེན་འཁྲུལ། ། བཀག་དོན་འགའ་ཞིག་སངས་རྒྱས་ནས། །
གསུང་བཞིན་ཉམས་སུ་བླང་བར་དོན། ། སྐབས་དོན་ཟས་ཕུད་གྲུ་གསུམ་སྤངས། ། ལྷ་ཡི་སྐུ་མདོག་ཕྱག་མཚན་ལ། ། འཁྲུལ་པ་དགག་དོན་སངས་རྒྱས་ནས། ། མདོ་ལས་གསུང་ཞེས་བར་གྱི་དོན། ། སངས་རྒྱས་སྤྲུལ་སྐུའི་ཕྱག་མཚན་ལ། ། མཚོན་ཆ་སྤང་ཞིང་བཀའ་གདམས་པ། ། ལ་ལས་རིགས་ལྔ་སེར་འཇམ་བཤད། ། མདོ་ལས་རིགས་ལྔ་བཤད་པ་མོད། ། གསེར་མདོག་སངས་རྒྱས་སྤྲུལ་སྐུ་སྤྱིའི། །
མཚན་བཟང་གྲལ་བཤད་སྨན་བླ་ལ། ། སྐུ་མདོག་སྔོན་པོ་དམིགས་བསལ་ཡིན། ། རིགས་ལྔ་བཤད་པ་རྣལ་འབྱོར་རྒྱུད། ། བླ་མེད་གཉིས་ཙམ་དེ་ལ་ནི། ། རྟེན་འབྲེལ་དབང་གིས་མདོག་སྣ་ལྔ། ། ཕྱག་རྒྱ་ཐ་དད་ཤེས་པར་བྱ། ། རབ་གནས་སྦྱིན་སྲེག་གསང་འདུས་སོགས། ། མདོ་ལུགས་བཀག་དོན་ཡི་དམ་ལྷ། ། ཞེས་ནས་དཔྱོད་དེ་སྨྲོས་ཀྱི་བར། ། དེ་དོན་བཀའ་གདམས་པ་ལ་ལས། །
སྔགས་ལ་མི་མོས་ཡི་དམ་གྱི། ། བསྒོམ་བཟླས་སྦྱིན་སྲེག་རོ་བསྲེགས་དང་། ། བདུན་ཚིགས་སཱཙྪ་མདོ་སྡེ་ནས། ། གསུང་པའི་དཀོན་མཆོག་མཆོད་ཙམ་ལ། ། བརྟེན་པའི་ཆོ་གའི་རྣམ་བཞག་བྱེད། ། མི་འཐད་མདོ་ནས་གསུང་པ་མེད། ། འདི་དག་སྔགས་སུ་ཤེས་པར་བྱ། ། དེ་བཞིན་རབ་གནས་གྲུ་གོ་ཆའི། ། རྗེས་འབྲང་ཁ་ཅིག་ཕྱག་རྡོར་ནི། ། གོས་སྔོན་མདོ་ལུགས་བོད་ཁ་ཅིག །
ལྟུང་བཤགས་ཤེར་སྙིང་སྔར་ལུགས་འཁྲུལ། ། མཆོད་བསྟོད་བཀྲ་ཤིས་ལ་སོགས་ཀྱིས། ། རྒྱལ་པོ་རྒྱལ་པར་སྟོན་ལྟ་བུའི། ། རབ་གནས་མིང་དུ་བཏགས་ཙམ་ཡིན། ། མདོ་ལས་རབ་གནས་བཤད་པ་མེད། ། མདོ་ལུགས་ཇོ་བོའི་མན་ངག་ཏུ། ། ཟེར་ན་བསྟན་ཁུངས་མདོ་གང་ཡིན། ། སྟོན་རྒྱུ་མེད་དང་གསུང་འདུས་ནི། ། མདོ་ལུགས་ཟེར་བ་འབྲེལ་མེད་ཡིན། ། རབ་གནས་གསང་སྔགས་གཞུང་ལས་བཤད། །
དེ་ཡི་མཚན་ཉིད་རང་ཉིད་ལྷར། ། བསྒོམ་ཞིང་སྔགས་བཟླས་རབ་གནས་རྟེན། ། དབང་བསྐུར་ཕྱིར་དུ་བུམ་པ་དང་། ། ལྷ་ཡི་སྟ་གོན་རྟེན་གེགས་སྦྱང་། ། དྲི་མ་བཀྲུ་སོགས་སྟ་གོན་དང་། ། དངོས་གཞི་བདག་མདུན་དཀྱིལ་འཁོར་སྒྲུབ། ། རྟེན་ལ་དམ་ཚིག་སེམས་དཔའ་བསྐྱེད། ། ཡེ་ཤེས་འཁོར་ལོ་བསྟིམ་བྱས་ནས། ། དབང་བསྐུར་རིགས་བདག་རྒྱས་གདབ་དང་། ། སྤྱན་དབྱེ་བརྟན་བཞུགས་རབ་གསོལ་འདེབས། །
སྤྱི་བྱེའི་མངའ་འབུལ་སྔགས་བྱིན་གྱིས། ། བརླབས་པའི་མེ་ཏོག་དོར་ནས་མཆོད། ། རྗེས་སུ་དགའ་སྟོན་བཀྲ་ཤིས་ཀྱི། ། ཚིགས་བཅད་རྒྱས་པར་བྱེད་པའོ། ། དེ་ལྟར་རབ་གནས་དབང་བསྐུར་ནི། ། གསང་སྔགས་དབང་མ་ཐོབ་པ་ཡིས། ། མི་རུང་སློབ་མའི་དབང་ཐོབ་ཀྱང་། ། དེ་ཡི་རང་གི་མེ་ཏོག་ནི། ། ཕོག་པའི་ལྷ་ཡི་བསྒོམ་བཟླས་དང་། ། སྦྱིན་སྲེག་ཞི་རྒྱས་སོགས་ལས་སྒྲུབ། །
རིལ་བུ་མིག་སྨན་ཐུན་མོང་གི ། དངོས་གྲུབ་བསྐྱེད་རིམ་ལ་བརྟེན་ནས། ། ཕྱག་རྒྱའི་་་་་་སྣང་སྟོང་ཡེ་ཤེས་བསྒྲུབ་ཆོག་དང་། ། རྒྱུད་སྡེ་འོག་མ་ཉན་ལ་དབང་། ། གཞན་མིན་གཞན་དོན་རྒྱུད་འཆད་དང་། ། དབང་བསྐུར་རབ་གནས་རང་དོན་དུ། ། དཀྱིལ་འཁོར་ཡོངས་རྫོགས་བསྒོམ་པ་དང་། ། རིགས་ལྔ་སོ་སོའི་དམ་ཚིག་ནི། ། སྲུང་སོགས་སློབ་དཔོན་ཁོ་ནའི་ལས། ། ཡིན་ཞིང་རྡོ་རྗེ་སློབ་དཔོན་གྱི། །
དབང་ཐོབ་ནས་ནི་ཐུན་མོང་མིན། ། གཞལ་ཡས་ཁང་པར་བྱང་ཕྱོགས་ཆོས། ། སོ་བདུན་སྦྱར་བའི་དཀྱིལ་འཁོར་གྱི། ། དེ་ཁོ་ན་ཉིད་ལྷ་རྣམས་དང་། ། ཕུང་ཁམས་སྐྱེ་མཆེད་སྦྱར་བ་ཡི། ། ལྷ་ཡི་དེ་ཁོ་ན་ཉིད་སོགས། ། སྦྱང་གཞི་སྦྱོང་བྱེད་རྣམ་གཞག་སྦྱར། ། རྟེན་དང་བརྟེན་པའི་དཀྱིལ་འཁོར་ནི། ། ཡོངས་རྫོགས་བསྒོམས་ནས་དབང་བསྐུར་དང་། ། རབ་གནས་ལ་སོགས་གཞན་དོན་གྱི། །
འཕྲིན་ལས་སྐྱོང་དང་སངས་རྒྱས་ཀུན། ། ཞེས་ཏེ་རིགས་ལྔ་སོ་སོ་ཡི། ། དམ་ཚིག་སྡོམ་པ་བླ་མེད་པ། ། དཀོན་མཆོག་གསུམ་བཟུང་རྡོ་རྗེ་དང་། ། དྲིལ་བུ་བཟུང་སོགས་ཐུན་མིན་པའི། ། དམ་ཚིག་བཅུ་བཞི་བཟུང་བ་རྣམས། ། རྡོ་རྗེ་སློབ་དཔོན་ཁོ་ནའོ། ། དེ་ལྟའི་རྣམ་གཞག་ཤེས་པར་བྱ། ། ཕྱག་རྡོར་གོས་སྔོན་གཟུངས་བྱ་རྒྱུད། ། ལྟུང་བཤགས་སྔགས་ལུགས་རྒྱལ་གསུང་མེད། །
དབང་དང་ལྷ་བསྒོམ་སྔགས་བཟླ་དང་། ། སྦྱིན་སྲེག་གཞན་དོན་དབང་རབ་གནས། ། ཆོ་ག་ཐམས་ཅད་སྔགས་ལས་བཤད། ། མདོ་སྡེ་རང་རྐང་ལས་མ་གསུང་། ། མདོ་སྔགས་ཁྱད་པར་ཤེས་པར་བྱ། ། རྟོགས་བྱ་སྤྲོས་བྲལ་ལྟ་བ་ལ། ། འཁྲུལ་འགོག་རིམ་བཞིན་ཐེག་རིམ་དགུར། ། ལྟ་བ་ཐ་དད་ཡོད་བཀག་པ། ། ལ་ལ་ཐེག་པ་རིམ་དགུ་ལ། ། ཞེས་ནས་རྙིང་མའི་ཀུན་རྫོབ་ཀུན། །
ལྟ་བ་དང་འཁྲུལ་དེ་ལྟར་ཡིན། ། ཞེས་དོན་ཉན་ཐོས་བྱང་སེམས་གཉིས། ། སྤྲོས་བྲལ་རྟོགས་དང་མ་རྟོགས་པའི། ། མཐོ་དམན་ཡོད་ཅིང་ཐེག་པ་ཆེ། ། དབུ་མ་དང་ནི་གསང་སྔགས་གཉིས། ། རྟོགས་བྱའི་སྤྲོས་བྲལ་ཁྱད་པར་མེད། ། རྟོགས་བྱེད་ཐབས་ཀྱི་ཁྱད་པར་ཡོད། ། རྙིང་ཕྱོགས་ཉན་ཐོས་རང་རྒྱལ་དང་། ། བྱང་སེམས་མཚན་ཉིད་ཐེག་གསུམ་གྱི། ། ཀྲི་ཡ་ཨུ་པ་ཡོ་ག་གསུམ། །
ནང་གི་སྔགས་ཀྱི་ཐེག་པ་དང་། ། མ་ཧཱ་ཨ་ནུ་ཨ་ཏི་སྟེ། ། གསང་བ་གསུམ་སྟེ་དགུ་རུ་བཞེད། ། ཀྲི་ཡ་གསར་མའི་བྱ་རྒྱུད་དང་། ། ཨུ་པ་སྤྱོད་རྒྱུད་ཡོ་ག་ནི། ། རྣལ་འབྱོར་རྒྱུད་ཡིན་མ་ཧཱ་ནི། ། བླ་མེད་རྒྱུད་དང་འདྲ་མཚུངས་བཞེད། ། ཨ་ནུ་ཨ་ཏི་ཡོ་ག་གཉིས། ། དེ་ལས་གོང་དུ་ལྷག་པར་བཞེད། ། དེ་ལ་ལྟ་བ་དོན་དམ་དང་། །
ཀུན་རྫོབ་གཉིས་སུ་ཕྱེ་ནས་ནི། ། གཉིས་ཀར་ལྟ་བའི་མིང་བཏགས་ནས། ། ཀུན་རྫོབ་ལྷ་རུ་བསྒོམ་ལ་བཏགས། ། དེ་ཡང་བྱ་རྒྱུད་རིགས་གསུམ་དང་། ། སྤྱོད་རྒྱུད་རིགས་ལྔ་རྣལ་འབྱོར་རྒྱུད། ། རིགས་ལྔ་རྣལ་འབྱོར་ཆེན་པོ་ལ། ། རིགས་བརྒྱ་ལྷ་ཡི་ཁ་གྲངས་ལ། ། མཐོ་དམན་ཁྱད་པར་ཡོད་པ་དང་། ། ཨ་ཏི་ཀུན་གྱི་རྩེ་མོར་བཞེད། ། འདི་ནི་དམིགས་བསྒོམ་ལྟ་བ་གཉིས། །
དངོས་བཏགས་མ་ཕྱེས་ལྟ་བར་འདོགས། ། གསར་མར་བྱ་སྤྱོད་རྣལ་འབྱོར་རྒྱུད། ། བླ་མེད་བཞི་ཡི་ཐབས་མཁས་ཀྱི། ། ལྷ་ཡི་བསྒོམ་ཚུལ་བྱ་རྒྱུད་ལ། ། བྲིས་སྐུ་ལྷར་བསྒོམ་རང་ཐ་མལ། ། སྤྱོད་རྒྱུད་རང་དང་བྲིས་སྐུ་གཉིས། ། ལྷར་བསྒོམ་རྣལ་འབྱོར་རྒྱུད་ལ་ནི། ། བྲིས་སྐུའི་རྐྱེན་བྱས་རང་ཉིད་ལྷ། ། བདག་བསྐྱེད་དམ་ཡེ་གཉིས་མེད་དང་། ། དེ་ཕྱིན་དམ་ཚིག་པའི་ང་རྒྱལ། །
བླ་མེད་རང་ཉིད་དམ་ཡེ་ནི། ། དབྱེར་མེད་དུ་བསྒོམ་བྱ་སྤྱོད་དང་། ། རྣལ་འབྱོར་གསུམ་ལ་ཀུན་རྫོབ་ཀྱི། སྣང་བ་ལྷ་རུ་བསྒོམ་པ་མེད། ། བྱ་སྤྱོད་གཉིས་ལ་མདོག་ཕྱག་མཚན། ། ཡེ་ཤེས་ལྔ་དང་སྦྱར་བ་ཡི། ། རིགས་ལྔའི་ཁ་གསལ་བཏགས་པ་མེད། ། རྣལ་འབྱོར་རྒྱུད་ལས་རིགས་ལྔ་བཤད། ། བླ་མེད་སྐབས་སུ་ཀུན་རྫོབ་ཀྱི། ། སྣང་བ་ལྷར་བསྒོམ་རིགས་ལྔ་གསུངས། །
རྒྱུད་སྡེ་འོག་མ་གསུམ་ལ་ནི། ། ཀུན་རྫོབ་སྤྱི་ནི་ཇི་སྣང་བཞིན། ། དམིགས་བསལ་བྲིས་སྐུ་ལྷར་བསྒོམ་ཙམ། ། བླ་མེད་སྣང་བ་ཀུན་ལྷར་བསྒོམ། ། ཀུན་རྫོབ་ལྡོག་པ་གཉིས་སུ་ཕྱེ། ། བསྒོམ་པ་ཐབས་དང་ལྟ་ཤེས་རབ། ། ལྟ་བསྒོམ་གཉིས་ལས་དངོས་བཏགས་ཕྱེ། ། འདི་དག་རྣམས་ནི་བསྒོམ་པ་ཡིན། ། རྟོག་བྱེད་དེ་ཡི་དབྱིངས་རྟོགས་བྱ། ། སྤྲོས་བྲལ་དེ་ནི་ལྟ་བར་བཞེད། །
ཡང་ནི་རྙིང་མས་རྣལ་འབྱོར་བཞིར། ། ལྟ་བ་ཐ་དད་ཡོད་བཀག་དོན། ། གསང་སྔགས་སྔ་འགྱུར་བ་སོགས་ནས། ། རིམ་པ་ཡོད་པ་ཡིན་བར་དོན། ། སྔ་འགྱུར་མ་ཧཱ་ཡོ་ག་དང་། ། ཨ་ནུ་ཨ་ཏི་གསུམ་ལ་ནི། ། རྣལ་འབྱོར་ཆེན་པོ་རྗེས་རྣལ་འབྱོར། ། ཤིན་ཏུ་རྣལ་འབྱོར་གསུམ་དུ་འདོགས། ། ཐེག་པའི་མིང་བཏགས་མཆོག་དམན་བཞེད། ། དེ་དང་གསར་མའི་རྣལ་འབྱོར་བཞི། །
བོད་སྐད་བསྒྱུར་དུས་མིང་ཙམ་མཚུངས། ། འོན་ཀྱང་དོན་མི་མཚུངས་པ་སྟེ། ། གསར་མས་རྣལ་འབྱོར་རྗེས་རྣལ་འབྱོར། ། ཤིན་ཏུ་རྣལ་འབྱོར་རྣལ་འབྱོར་ཆེ། ། རྟོགས་བྱ་ཡེ་ཤེས་ན་འཕར་བའི། ། རིམ་པ་ཙམ་བཞེད་རྒྱུད་སྡེ་དང་། ། ཐེག་པའི་མིང་འདོགས་མི་མཛད་དོ། ། མདོར་ན་རྟོགས་བྱེད་ཐེག་པར་བཞག ། རྟོགས་བྱའི་ཡེ་ཤེས་ཐེག་པ་རུ། ། མི་བགྲང་བ་ཡི་ཁྱད་པར་ལས། །
རྙིང་མའི་ཨ་ཏི་ཡོ་ག་དང་། ། གསར་མའི་རྟོགས་པ་ཡེ་ཤེས་མཆོག ། དོན་གཅིག་ཡིན་པར་ཤེས་པར་བྱ།་་་་་ ཀཿཐོག་དགེ་སྤྲུལ་རིན་པོ་ཆེའི་གསུང་རབས་ལས་ཀྱང་འདི་འདྲ་ཞིག་བཞེད་ཡོད་ཚོད་འདྲ། ། ལྟ་བའི་སྐབས་འདིར་ཡུལ་ཡུལ་ཅན། ། གཉིས་སུ་ཕྱེ་ལས་ཡུལ་ཞེས་པ། ། རྟོགས་བྱའི་མཐའ་བཞི་སྤྲོས་བྲལ་ཡིན། ། ཡུལ་ཅན་སེམས་ཀྱི་རྟོགས་པ་ཡིས། ། དབུ་མའི་སྐབས་སུ་གཏན་ཚིགས་ཀྱིས། ། སྤྲོས་པ་བཅད་དེ་སྤྲོས་བྲལ་བསྒྲུབ། །
སྔགས་སུ་རིམ་གཉིས་ཐབས་མཁས་ཀྱིས། ། མཚོན་བྱེད་དཔེ་ཡི་ཡེ་ཤེས་རྟོགས། ། དེ་དང་མཐར་ཕྱིན་དོན་ཡེ་ཤེས། ། ཡེ་ཤེས་དེ་ནི་བརྗོད་བྲལ་ཏེ། ། ལམ་བསྒོམ་པ་ཡི་རྟོགས་དོན་ཡིན། ། ཐེག་པར་བཏགས་ན་བརྗོད་བྱར་གྱུར། ། ལམ་གྱི་རྟོགས་པའི་དོན་ཡེ་ཤེས། ། མཐའ་བཞི་སྤྲོས་པ་ལས་གྲོལ་ཏེ། ། ཡུལ་དང་ཡུལ་ཅན་གཉིས་མེད་གྱུར། ། དེ་ལྟའི་མིང་དང་ལྡོག་པ་ནི། །
ལེགས་པར་ཤེས་པས་ཡུལ་ཅན་གྱི། ། བསྒོམ་བྱེད་ལྟ་བར་ཟབ་ཆད་ཙམ། ། ཡོད་ཀྱི་ཡུལ་་་་་་ཨ་ཏི་ཐེག་པ་ཡིན་ན་གྱི་ལྟ་བ་དང་། ། ཡུལ་དང་ཡུལ་ཅན་གཉིས་མེད་ལ། ། བཟང་ངན་མི་འབྱུང་དབུ་མ་ནས། ། རྣལ་འབྱོར་བླ་མེད་བར་ཀུན་མཚུངས། ། ལྟ་བསྒོམ་ལྡོག་པས་མི་ཕྱེ་བ། ། གསང་སྔགས་རྙིང་མའི་བཞེད་པ་འདྲ། ། ལྟ་བསྒོམ་ལྡོག་པས་ཕྱེ་བ་དང་། ། ཡུལ་དང་ཡུལ་ཅན་ལྟ་བ་ཡི། །
རྣམ་གཞག་གཉིས་མཛད་གསར་མའི་ལུགས། ། དབུ་མ་ཡན་ནས་བླ་མེད་བར། ། མཐུན་པའི་ཕྱིར་ན་ཕར་ཕྱིན་གྱི། ། ལུང་རྣམས་བླ་མེད་སྐབས་སུ་ཡང་། ། ཐེག་ཆེན་གཉིས་ཀ་དྲང་མཛད་པ། ། འཕགས་བོད་མཁས་པ་ཀུན་གྱིས་བཞེད། ། རྒྱུད་བཞིའི་བསྒྲུབ་ཐབས་འཁྲུལ་པ་དགག ། རྒྱུད་སྡེ་བཞི་ཡི་ཞེས་སོགས་ནས། ། བཤད་པ་མཚར་ཞེས་བར་གྱི་དོན། ། རྒྱུད་སྡེ་བཞི་ཡི་རྒྱུད་མན་ངག །
མ་ཤེས་རང་བཟོས་དངོས་གྲུབ་དམན། ། རྒྱུད་དང་མན་ངན་གནད་ཟིན་གྱིས། ། བྱ་རྒྱུད་རང་རྐང་བདག་བསྐྱེད་མེད། ། བྲིས་སྐུ་ལྷར་བསྐྱེད་མཆོད་བསྟོད་གསོལ། ། རྗེ་འབངས་ཚུལ་གྱིས་དངོས་གྲུབ་ལེན། ། མཆོད་གཏོར་ཤ་ཆང་ལ་བུབ་དང་། ། གླ་རྩི་ལྟ་བུ་སྲོག་ཆགས་ལ། ། གནས་པ་ལས་བྱུང་སྤོང་བ་དང་། ། འདས་དང་མ་འདས་མཆོད་པའི་ལྷག ། བཟའ་འགོམ་ཕྱི་དྲོའི་ཁ་ཟས་སྤོང་། །
གཙང་སྦྲ་དང་ལྡན་དཀར་གསུམ་དང་། ། འབྲས་ཆེན་སྡིག་མེད་ཁ་ཟས་ཟ། ། བྱ་རྒྱུད་བདག་བསྐྱེད་ཡོད་རྣམས་ནི། ། རྣལ་འབྱོར་རྒྱུད་ཀྱི་རྗེས་འབྲང་བཀྲལ། ། བདག་བསྐྱེད་བྱེད་ཚེ་བསྙུང་གནས་མེད། ། ལྷ་ལ་བརྙས་པའི་ཉེས་པ་ཡོད། ། ལྷག་པར་བླ་མེད་ཉམས་ལེན་མཁན། ། ཡིན་ན་ལྷ་ཡི་ང་རྒྱལ་ནི། ། གཏོང་ན་ཕུང་པོར་བརྙས་སྐྱོན་ཡོད། ། དཔེ་ན་ལྷ་དང་ཕུང་པོ་ལ། །
མི་སྨད་སྡིག་པ་སྦྱོང་ཐབས་སུ། ། བསམ་པའི་རྣམ་དབྱེ་ཤེས་པར་བྱ། ། སྤྱོད་རྒྱུད་དང་ནི་རྣལ་འབྱོར་རྒྱུད། ། བརྟུལ་ཞུགས་གཙོ་བོར་མི་མཛད་པ། ། གཙང་སྦྲ་མཆོད་པ་སོ་སོ་ཡི། ། སྐབས་དེར་ཇི་གསུང་མ་འཁྲུལ་བྱ། ། སངས་རྒྱས་མཆོད་ལྷག་ཟར་རུང་ཞིང་། ། འབྱུང་པོའི་གཏོར་མ་མི་ཟའོ། ། བླ་མེད་སྐབས་སུ་ཐབས་མཁས་ཀྱིས། ། འདོད་ཡོན་ཐམས་ཅད་ཇི་འདོད་བསྟན། །
ཐབས་ཀྱི་གནད་ནི་ཇི་བཞིན་དུ། ། ངེས་པར་བྱས་པས་དངོས་གྲུབ་འགྲུབ། ། སྤྱོད་པ་བླང་དོར་གཉིས་མེད་རྟོགས། ། རྣལ་འབྱོར་བརྟན་པ་ཆེར་ཐོབ་པས། ། ནང་གི་རླུང་སེམས་དབུ་མར་ཐིམ། ། བཅུ་གསུམ་པ་ཡི་རྟོགས་པ་རྣམས། ། བགྲོད་་་་་་པར་བྱ་་་་་་བ་དང་ཕྱི་རོལ་འཛམ་གླིང་གི ། ཡུལ་དང་ཡུལ་ཅན་གནས་པ་ཡི། ། མཁའ་འགྲོ་དབང་དུ་བྱ་བའི་ཕྱིར། ། བརྟུལ་ཞུགས་སྤྱོད་པས་རྒྱུ་བའི་ཚུལ། །
དབང་བཞི་ཡོངས་སུ་རྫོགས་ཞེས་ནས། ། ཚེ་འདི་ཉིད་ལ་འཚང་རྒྱའི་བར། ། ཞེས་པའི་དོན་ནི་དྲོད་ཐོབ་ནས། ། སྤྱོད་པ་སྤྱད་ནས་ཡུལ་ཆེན་བགྲོད། ། དྲོད་ནི་ཆུང་འབྲིང་ཆེ་གསུམ་དང་། ། སྤྱོད་པ་གསང་སྤྱོད་ཀུན་འདར་དང་། ། ཀུན་བཟང་གསུམ་ལས་རྒྱུད་ལྟར་ནི། ། དྲོད་ནི་འབྲིང་པོའི་སྐབས་སུ་ནི། ། ཀུན་འདར་སྤྱོད་པའི་མགོ་བརྩམ་ནས། ། ཀུན་འདར་ཀུན་བཟང་རིམ་སྤྱོད་གྱི། །
ཡུལ་བགྲོད་རིམ་པར་འཕར་བ་ནི། ། བདག་ཉིད་ཆེན་པོའི་བཞེད་པའི་གནད། ། ཡིན་ཞེས་མཁན་ཆེན་ཐམས་ཅད་མཁྱེན། ། ངག་དབང་ཆོས་གྲགས་ཀྱིས་གསུངས་སོ། ། སྐབས་དོན་ཅུང་ཟད་བཀྲལ་བ་ན། ། དྲོད་ལ་རྒྱུད་དང་མན་ངག་ལུགས། ། གཉིས་ལས་དང་པོ་རྒྱུད་ལུགས་ནི། ། དྲོད་ཀྱི་ངོ་བོ་དབྱེ་བ་དང་། ། སོ་སོའི་མཚན་ཉིད་དྲོད་མ་ཐོབ། ། ཐོབ་བྱེད་ཐབས་དང་དེ་ཐོབ་པ། །
བརྟན་བྱེད་དུས་དང་དྲོད་སྤྱོད་པ། ། མཚམས་སྦྱོར་བ་སྟེ་རྣམ་པ་དྲུག ། དྲོད་ཀྱི་ངོ་བོ་བླ་མེད་ཀྱི། ། དབང་དང་རིམ་གཉིས་གང་རུང་ལ། ། བརྟེན་ནས་སྐྱེས་པའི་སྒོ་གསུམ་གྱི། ། ཉམས་མྱོང་རྣམ་དག་ཅི་རིགས་པ། ། དབྱེ་བ་ཆེ་འབྲིང་ཆུང་གསུམ་མོ། ། དེ་ལ་སྤྱི་ཡི་མཚན་ཉིད་ནི། ། བླ་མེད་ལམ་ལ་བརྟེན་པ་ཡི། ། གུར་ལས་གསུངས་པའི་རྟགས་བཅུའོ། །
སོ་སོའི་མཚན་ཉིད་དྲོད་ཆུང་ལ། ། རྣལ་འབྱོར་པ་དེའི་ལྟ་སྟངས་ཀྱིས། ། ཤིང་ཐོག་སར་ཕབ་སྲོག་ཆགས་གསོད། ། རྗེས་འཛིན་ཞེས་པ་ཤིང་ཐོག་ནི། ། འཕྲལ་དུ་སླར་སྦྱར་སེམས་ཅན་གསོ། ། དྲོད་འབྲིང་གི་ནི་དེ་གང་རུང་། ། གཅིག་ནུས་རྣམ་ཤེས་ཡེ་ཤེས་ཀྱི། ། ལས་ཆ་མི་མཉམ་ཞེས་བྱའོ། ། ཆེན་པོས་ཚར་བཅད་རྗེས་འཛིན་ནུས། ། རྣམ་ཤེས་ཡེ་ཤེས་ཆ་མཉམ་པ། །
ཐོབ་པའི་ཐབས་ནི་ཆུང་ངུའི་དུས། ། རིམ་གཉིས་བསྒོམ་པ་དེ་ཡིན་ལ། ། འབྲིང་ལ་ཀུན་འདར་གསང་སྤྱོད་དང་། ། ཆེན་པོར་ཀུན་འདར་མངོན་སྤྱོད་ཡིན། ། མ་གྲུབ་དྲག་ཤུལ་ཆོ་ག་ཞེས། ། དེ་ཚུལ་གཞན་དུ་གསལ་ཞེས་གསུང་། ། ཐོབ་པ་བརྟན་པར་བྱེད་པའི་དུས། ། དྲོད་ཆེན་ཐོབ་ནས་ཟླ་ཕྱེད་ལ། ། སྔར་ལྟར་གོམས་ཞིང་སྤྱོད་པ་སྤྱད། ། དྲོད་དང་སྤྱོད་པ་མཚམས་སྦྱར་ནི། །
དྲོད་ཆུང་ཐོབ་ནས་ཀུན་འདར་ནི། ། གསང་བར་སྤྱོད་དང་འབྲིང་ཐོབ་ནས། ། ཀུན་འདར་འཇིག་རྟེན་པ་མངོན་སྤྱོད། ། དྲོད་ནི་ཆེན་པོ་ཐོབ་པ་ན། ། ཀུན་ཏུ་བཟང་པོའི་སྤྱོད་པ་བྱ། ། རྒྱུད་ཀྱི་སྐབས་འདིར་དྲོད་ཆུང་འབྲིང་། ། འཇིག་རྟེན་ལམ་ཡིན་དྲོད་ཆེན་པོ། ། འཇིག་རྟེན་འདས་པའི་ལམ་གྱི་ནི། ། ནང་ཚན་མཐོང་ལམ་ཤེས་པར་བྱ། ། གཉིས་པ་མན་ངག་ལུགས་ཀྱི་ནི། །
དྲོད་བཤད་པ་ལ་ཆུང་འབྲིང་ཆེའི། ། དྲོད་གསུམ་འཇིག་རྟེན་ལམ་དུ་འཇོག ། ལམ་ལྔ་ལྟར་ན་དབང་བཞིའི་ལམ། ། བསྐྱེད་རྫོགས་བསྒོམ་རྣམས་ཚོགས་ལམ་སྟེ། ། ཉམས་མྱོང་ལྟ་བ་མ་སྐྱེས་ན། ། ཚོགས་ལམ་རང་རྐྱང་ཤར་བ་ཡིན། ། ཉམས་མྱོང་ལྟ་བ་སྐྱེས་པ་རྣམས། ། སྦྱོར་ལམ་དྲོད་ཀྱི་སྣེ་ཟིན་པ། ། འདུས་པ་དང་པོ་དྲོད་ཆུང་ངུ་། ། གཉིས་པ་འབྲིང་པོ་གསུམ་པ་ནི། །
ཆེན་པོར་བརྗོད་ཅིང་དེ་གསུམ་ཉམས། ། མི་བརྟན་ངོས་ནས་ལྟ་བ་དང་། ། ལམ་ལ་ཕན་འདོགས་ཆུང་བས་དྲོད། ། སེམས་ལ་འཆར་བས་སེམས་ཉམས་དང་། ། རྟོག་པ་རྒྱུན་ཆགས་ཀྱིས་སྟོང་་་་་་པའི་ངོས་ནས་བསྒོམས། ། རྣམ་རྟོག་ཟིན་ན་ཡུལ་གྲོགས་སུ། ། འཆར་བས་རྟོགས་པ་ཞེས་བྱའོ། ། མཐོང་ལམ་མ་སྐྱེས་བར་ཉམས་སྣང་། ། སྦྱོར་ལམ་དྲོད་ཅེས་བཞག་ནས་ནི། ། དེའང་ཁམས་འདུས་དང་པོ་ཡི། །
ཉམས་སྣང་རྣམ་རྟོག་སྔོན་སོང་དྲོད། ། མ་ངེས་འཁྲུལ་སྣང་འཆར་བའི་དུས། ། ཡུལ་ཚན་གྱིས་གནོད་དྲོད་ཆུང་ངུ་། ། ཁམས་འདུས་བར་པའི་ཉམས་སྣང་རྣམས། བདུད་རྩི་ལྔ་འབྱུང་།་་་་་ ཁམས་དགུ་འདུས་པའི་དྲོད་ཅེས་བྱ། ། ངེས་པའི་མཐོང་སྣང་ཡུལ་ཅན་གྱིས། ། མི་གནོད་པས་ན་དྲོད་འབྲིང་པོ། ། འདུས་པ་ཐ་མའི་ཉམས་རྣམས་ནི། ། ཐིག་ལེ་འབར་ཞིང་འདུས་པའི་དྲོད། །
ཤིན་ཏུ་ངེས་པར་གསལ་སྣང་འཆར། ། ཕྱི་རོལ་ཡུལ་གྱི་རྐྱེན་རྣམས་ཀྱིས། ། ཕན་འདོགས་དྲོད་ནི་ཆེན་པོར་ཤེས། ། དྲོད་ཆེན་དེ་ཡི་ལྡོག་པ་ལས། ། སྦྱོར་ལམ་ལྷག་མ་གསུམ་འཇོག་སྟེ། ། བཞི་པའི་དབང་གི་ཉམས་ལེན་རྟེན། ། པདྨ་ཅན་གྱི་བྱེད་པ་ལས། ། དབུ་མའི་མས་སྣ་རོ་རྐྱང་གི ། མས་སྣང་གཉིས་འཁྱུད་རྟེན་འབྲེལ་གྱི། ། ཕྱི་ནང་རྩེ་མོ་ཞེས་པའི་དོན། །
དབུ་མའི་སྣ་རྩར་རླུང་སེམས་ཕྱིན། ། མ་སྐྱེས་ཆོས་ལ་བཟོད་དཀའ་བའི། ། བཟོད་གཅིག་དོན་ནི་དབུ་མའི་ནང་། ། རླུང་སེམས་འདུས་པས་སྟོང་ཉིད་ལ། ། མི་སྐྲག་བཟོད་པ་ཅེས་བྱ་བ། ། འཁོར་བ་ཡི་ནི་ཆོས་ལས་འདས། ། མྱ་ངན་འདས་པའི་ལམ་ཆོས་རྣམས། ། རྫོགས་པའི་ཆོས་མཆོག་གཉིས་སྐྱེས་དོན། ། རོ་རྐྱང་གཉིས་འདས་འཇིག་རྟེན་ལས། ། འདས་པའི་ཆོས་མཆོག་དབུ་མའི་སྣེའི། །
རྩེ་མོར་རླུང་སེམས་བྱོན་པ་ཡི། ། མྱ་ངན་ལས་འདས་པ་ཡི་ལམ། ། ཆོས་རྣམས་རྫོགས་པའི་ཆོས་མཆོག་གོ ། འདི་དག་རིམ་ཅན་ཚུལ་དུ་སྐྱེ། ། དེ་ལྟར་དྲོད་ཐོབ་ནས་སྤྱོད་པ། ། སྤྱོད་པའི་ཚུལ་ལ་རྒྱུད་དང་ནི། ། མན་ངག་ཀྱི་ལུགས་གཉིས་ལས་ནི། ། དང་པོ་རྒྱུད་ཀྱི་ལུགས་ལ་ནི། ། སྤྱོད་པའི་ངོ་བོ་དབྱེ་བ་དང་། ། སོ་སོའི་རང་བཞིན་སྤྱོད་པའི་དུས། །
སྤྱོད་པའི་གང་ཟག་དེའི་དགོས་དྲུག ། ངོ་བོ་ནང་དུ་དེ་ཁོ་ན། ། ཉིད་རྟོགས་པ་ཡིས་ཀུན་ནས་བསླང་། ། ཕྱི་རོལ་ལུས་ངག་ཅི་འདོད་པས། ། གཡོ་ཞིང་རྒྱུ་བའི་ཁྱད་པར་རོ། ། དབྱེ་བ་ཀུན་འདར་སྤྱོད་པ་དང་། ། ཀུན་ཏུ་བཟང་པོའི་སྤྱོད་པ་གཉིས། ། ཀུན་འདར་དེ་ལ་རྣམ་གྲངས་ནི། ། རྒྱལ་བུ་གཞོན་ནུའི་སྤྱོད་པ་དང་། ། སྨྱོན་པའི་བརྟུལ་ཞུགས་སྤྱོད་པ་དང་། །
གསང་སྤྱོད་ཅེས་གསུམ་ཀུན་བཟང་ལ། ། ཕྱོགས་ལས་རྣམ་པར་རྒྱལ་བར་ཡི། ། སྤྱོད་པ་རྒྱལ་ཚབ་ཆེན་པོ་ཡི། ། ས་ལ་གནས་པའི་སྤྱོད་པ་དང་། ། འཇིག་རྟེན་པ་ཡི་མངོན་དུ་སྤྱོད། ། ཚོགས་བདག་ཆེན་པོའི་སྤྱོད་པ་གསུམ། ། དེ་ལྟར་མིང་གི་རྣམ་གྲངས་སོ། ། དབྱེ་བ་་་་་་གསུམ་དུ་དབྱེ་ན་ཀུན་འདར་གསང་སྤྱོད་དང་། ། མངོན་སྤྱོད་ཀུན་ཏུ་བཟང་པོ་གསུམ། ། ངོ་བོ་དྲོད་ཆུང་ཐོབ་ནས་དྲོད། །
འབྲིང་ཕྱིར་སྤྱོད་པ་གསང་སྤྱོད་དང་། ། དྲོད་འབྲིང་ཐོབ་ནས་དྲོད་ཆེན་པོ། ། ཐོབ་ཕྱིར་སྤྱོད་པ་ཀུན་འདར་ནི། ། མངོན་སྤྱོད་ངོ་བོ་དྲོད་ཆེན་པོ། ། མཐོང་ལམ་ཐོབ་ཕྱིར་ཕྱག་རྒྱ་ཆེ། ། མཆོག་གི་དངོས་གྲུབ་རྡོ་རྗེ་འཛིན། ། ཐོབ་ཕྱིར་སྤྱོད་པ་ཀུན་བཟང་པོའི། ། སྤྱོད་པ་ཡི་ནི་ངོ་བོའོ། ། ཨ་ཝ་དྷུ་ཏཱི་ཞེས་པའི་དོན། ། གཉིས་སྤངས་སམ་ནི་གཉིས་མེད་དོ། །
ཀུན་འདར་ཞེས་པ་གཟུང་འཛིན་གྱི། ། རྣམ་པར་རྟོག་པ་འདར་བའམ། ། དེས་བསྡུས་བཟའ་དང་བཟའ་བྱ་མིན། ། གཉིས་མེད་སྤྱོད་པ་ཀུན་འདར་གྲགས། ། རང་གི་རིགས་ལ་སོགས་པ་གསང་། ། སྨྱོ་བརྫུའི་བརྟུལ་ཞུགས་མཚན་མོར་སྤྱོད། ། ཀུན་འདར་གསང་སྤྱོད་ཞེས་སུ་གྲགས། ། དྲོད་ཆེན་ཐོབ་བྱེད་གཞོན་ནུ་ཡི། ། སར་གནས་སྤྱོད་པ་རྒྱལ་བུ་ནི། ། གཞོན་ནུའི་སྤྱོད་པ་ཞེས་གྲགས་དང་། །
དྲོད་ཆེན་ཐོབ་ནས་རང་ཉིད་ཀྱིས། ། རྟོགས་པའི་ཡེ་ཤེས་གཅིག་གི་ངོར། ། ཆོས་ཀུན་བཟང་པོར་རྟོགས་པས་ན། ། ཀུན་དུ་བཟང་པོའི་སྤྱོད་པའོ། ། ས་ཐོབ་ནས་ནི་མི་མཐུན་ཕྱོགས། ། ཀུན་གྱི་བརྫི་བར་མི་ནུས་ཤིང་། ། རྒྱལ་བས་ཕྱོགས་ལས་རྣམ་པར་རྒྱལ། ། རྒྱལ་པོའི་རྒྱལ་ཚབ་དང་འདྲ་བར། ། རྣམ་ཤེས་ཡེ་ཤེས་ཆ་མཉམ་པས། ། ཟག་མེད་ཡེ་ཤེས་མངོན་གྱུར་ནས། །
གཞན་དོན་ཐོག་མེད་དུ་སྤྱོད་པས། ། རྒྱལ་ཚབ་ཆེན་པོའི་སར་གནས་པའི། ། སྤྱོད་པ་ཞེས་ཏེ་ས་ཐོབ་པའི། ། སྤྱོད་པའི་མིང་གི་རྣམ་གྲངས་སོ། ། སྤྱོད་པའི་དུས་ནི་གང་གི་ཚེ། ། སྤྱོད་པ་ཆུང་ངུའི་དྲོད་ཐོབ་ནས། ། ཀུན་འདར་གསང་སྤྱོད་མཚན་མོའི་དུས། ། བཟའ་དང་བཟའ་མིན་གཉིས་མེད་སོགས། ། སྤྱོད་ཅིང་ཉིན་མོར་རང་རིགས་དང་། ། མཐུན་པར་སྤྱོད་ཅིང་དྲོད་འབྲིང་པོ། །
ཐོབ་ནས་ཀུན་འདར་འཇིག་རྟེན་པའི། ། མངོན་སྤྱོད་རང་གི་ཡུལ་འཁོར་སྤངས། ། རང་རིགས་ལ་སོགས་གསང་གནས་ནས། ། སྨྱོ་བརྫུའི་ཉིན་མོར་སྤྱོད་པའོ། ། དྲོད་ཆེན་ཞེས་བྱ་ཟག་མེད་པ། ། དང་པོའི་གྲུབ་མཐའ་སྙོགས་པ་ནས། ། ལུང་དུ་བསྟན་པའི་ཕྱག་རྒྱ་བརྟེན། ། ཀུན་ཏུ་བཟང་པོའི་སྤྱོད་པའམ། ། ཕྱོགས་ལས་རྣམ་རྒྱལ་སྤྱོད་པ་སྤྱད། ། ས་ནི་ལྷག་མ་རྣམས་བསྒྲོད་དོ། །
དཔེ་ན་དང་པོ་གསང་སྤྱོད་དང་། ། ཕྱི་མ་གཉིས་ནི་མངོན་སྤྱོད་དོ། ། ཡུན་ཚད་སྤྱོད་པ་དེ་དག་ཀྱང་། ། མ་མཐའ་ཟླ་བ་རེ་རེར་སྤྱོད། ། སྤྱོད་པའི་གང་ཟག་དྲོད་ཐོབ་ཅིང་། ། ཚེ་འདི་ཉིད་ལ་སེམས་ཅན་གྱི། ། དོན་དུ་ཕྱག་རྒྱ་ཆེན་པོ་ནི། ། མཆོག་གི་དངོས་གྲུབ་ཐོབ་འདོད་ཀྱི། ། ཁྱད་པར་གཉིས་དང་ལྡན་པ་དགོས། ། སྤྱད་པའི་དགོས་པ་སེམས་བརྟན་གཡོ། །
བརྟགས་དང་རང་དོན་མཐར་ཕྱིན་ཕྱིར། ། གསང་སྤྱོད་མངོན་སྤྱོད་གཉིས་སྤྱོད་དང་། ། སེམས་ཅན་སྨིན་དང་གཞན་དོན་ནི། ། མཐའ་རུ་ཕྱིན་པའི་དོན་དུ་ནི། ། ཀུན་ཏུ་བཟང་པོའི་སྤྱོད་པ་བྱ། ། གཉིས་པ་མན་ངག་ལུགས་ཀྱི་ནི། ། སྤྱོད་པའི་ཚུལ་ལ་ཁམས་འདུས་པ། ། དང་པོ་སྤྱོད་པ་ཆུང་ངུ་ནི། ། རྫུ་འཕྲུལ་གྱི་ནི་རྐང་པ་བཞི། ། སྣང་བ་དགྲར་ལངས་འཕྲང་ལས་ནི། །
རླུང་གི་སྦྱོར་བས་འབྱུང་བཞིའི་རླུང་། ། དབང་བྱས་ཚོགས་ལམ་ཆུང་ངུ་ཆོད། ། དུག་ལྔ་མ་དག་སྣང་བ་རྣམས། ། འབྱུང་བཞིའི་རླུང་ནི་རང་གནས་ཟིན། ། སྟོབས་འཕེལ་བ་དང་ཆ་མཉམ་པ། ། འབྱུང་ཆུང་བཅུ་དྲུག་ཟིན་པ་ཡིས། ། ཉམས་ཀྱི་སྣང་བར་འཆར་བའོ། ། འདུས་པ་བར་མར་སྤྱོད་པ་འབྲིང་། ། དྲན་པ་ཉེ་བར་བཞག་བཞི་ཡིས། ། སྟོང་པ་དགྲར་ལངས་འཕྲང་བསྒྲལ་ཏེ། །
ཚོགས་ལམ་འབྲིང་པོ་ཆོད་པ་སྟེ། ། སྟོང་པ་དགུ་སྟེ་དང་པོ་ནི། ། ཤེས་རབ་ཨ་རུ་རླུང་སེམས་ཐིམ། ། མཐོང་ཡུལ་འགག་པའི་སྟོང་པ་དང་། ། གཉིས་པ་སྙིང་པོའི་ཨཱ་ལ་ནི། ། རླུང་སེམས་ཐིམ་པས་གཟུང་འཛིན་སྟོང་། ། གསུམ་པ་འགོག་པའི་སྙོམས་འཇུག་རྩར། ། རླུང་སེམས་ཐིམ་པས་ཚོགས་དྲུག་སྟོང་། ། བཞི་པ་རླུང་གི་རླུང་སྤུ་གྲི། ། སྟོབས་གྱུར་ཤེས་པ་སྐད་ཅིག་ཀྱང་། །
མི་གནས་ཤིང་ནི་གཉིད་ཀྱང་ཆག ། ཡོན་ཏན་ཏིང་ངེ་འཛིན་གྱིས་སྟོང་། ། ལྔ་པ་ཕྱི་དབྱིབས་ཀྱི་ནི་ཨཱར། ། རླུང་སེམས་ཐིམ་པས་ལུས་ཐིག་ལེས། ། གང་ཞིང་ཟག་བཅས་བདེ་བ་རྒྱས། ། བདེ་བས་བརྒྱལ་བའི་སྟོང་པ་དང་། ། དྲུག་པ་རྩ་རླུང་འགའ་ཞིག་གིས། ། རྟེན་འབྲེལ་ལས་ནི་ནང་ལུས་ཀྱི། ། ཆ་ཤས་རེ་རེ་ཙམ་དང་ཕྱི། ། ཆུ་ལ་སོགས་པའི་ཆ་ཤས་ནི། །
རེ་ཙམ་མེད་མཐོང་ཉི་ཚེས་སྟོང་། ། བདུན་པ་ཕྱི་ནང་གི་གནས་ལུགས། ། དེ་བཞིན་ཉིད་ནི་ངོ་བོ་ཉིད། ། ངོ་བོ་ཉིད་ཀྱིས་སྟོང་པ་དང་། ། བརྒྱད་པ་ཐོས་བསམ་ལ་བརྟེན་ནས། ། མ་རྟོགས་ལོག་རྟོག་མདུད་པ་གྲོལ། ། སྒྲོ་འདོགས་ཆོད་པའི་སྟོང་པ་དང་། ། དགུ་པ་འབྲས་བུ་ཆོས་ཀྱི་སྐུ། ། ཡེ་ཤེས་དག་པ་གཉིས་ལྡན་ནི། ། རྣམ་ཀུན་མཆོག་ལྡན་སྟོང་པའོ། །
དེ་ལྟར་དགུ་ལས་དང་པོ་དེ། ། གསང་གནས་རྩ་གསུམ་གྱིས་འདུར་མདོར། ། རྐྱང་མའི་ཆ་ཤས་དང་པོ་ཡི། ། གཟུགས་མེད་ས་བོན་ཤེས་རབ་ཀྱི། ། ཨ་དམར་དེ་རུ་རླུང་སེམས་ཐིམ། ། སྐྱོན་ནི་དངོས་པོ་མཚན་མ་སྟོང་། ། ཡོན་ཏན་ཏིང་འཛིན་ཞི་ལྷག་གི ། སྟོང་སྟེ་བསམ་གཏན་གྱི་ཁང་བུ། ། བསམ་གཏན་གྱིས་སྟོང་ཞེས་བྱ་བ། ། སྤང་བྱ་སྟོང་ཉམས་འབའ་ཞིག་ཤར། །
དེ་ཡི་གཉེན་པོ་རང་གི་ལུས། ། ལྷར་ལྡང་ཡེ་ཤེས་འཁོར་ལོ་གཞུག ། སྔགས་བཟླས་རྒྱན་དྲུག་དག་པ་དྲན། ། བཞི་པོ་བསྒོམ་པས་སྣང་སྟོང་ཉིད། ། ཟུང་ཆུད་སྣང་བ་ལྷ་དང་སྔགས། ། ཆོས་སུ་དྲན་པའི་ཏིང་ངེ་འཛིན། ། རྒྱུན་མི་ཆད་པས་དེའི་འཕྲང་སྒྲོལ། ། དྲན་པ་ཉེར་བཞག་བཞི་བསྒོམ་ཚུལ། ། འདི་ནི་རྒྱུ་མིང་འབྲས་ལ་བཏགས། ། རྒྱུད་ནས་བཤད་པའི་ཀུན་འདར་ནི། །
གསང་སྤྱོད་འདི་ནས་སྤྱོད་པར་སེམས། ། འདུས་པ་ཐ་མར་སྤྱོད་པ་ཆེ། ། ཡང་དག་སྤོང་བ་བཞི་པོ་ཡིས། ། བྱིང་བ་ཆེན་པོའི་འཕྲང་བསྒྲལ་ནས། ། ཚོགས་ལམ་ཆེན་པོའི་ལམ་ཆོད་དེ། ། དེ་ཡང་ནང་གནས་རྩ་གསུམ་གྱི། ། འདུས་མདོ་དབུ་མའི་ཆ་ཤས་ཀྱི། ། ཕྱི་དབྱིབས་ཨཱཿཡིག་དཀར་པོ་ལ། ། རླུང་སེམས་ཐིམས་ཏེ་བདེ་བ་ཡི། ། བརྒྱལ་བའི་སྟོང་པར་ཆོག་ཤེས་པའི། །
བདུད་ཀྱི་ཟིན་ཚེ་དངོས་ཀྱི་རྒྱ། ། པདྨ་ཅན་གྱི་རྟེན་འབྲེལ་ལས། ། གཡོན་གྱི་རྐྱང་མའི་ཆ་ཤས་ཀྱི། ། ཡི་གེ་བཞི་པ་སྙིང་པོའི་ཨཱཿ ། དབུ་མའི་མས་སྣ་ནས་ཞུགས་ཏེ། ། ཕྱི་དབྱིབས་ཨཱཿནི་གྱེན་ལ་བསྐྱོད། ། སྙིང་པོའི་ཨཱཿཡི་ཉམས་དེ་ཡི། ། ཕྱི་དབྱིབས་ཨཱ་ཡི་བྱིངས་བ་ནི། ། ཆེན་པོ་དེ་ལས་ལྡང་ནུས་སོ། ། སྤྱོད་པ་སྔ་མ་གཉིས་པོ་ནི། །
ཕྱག་རྒྱའི་ཉམས་ལེན་དང་མ་འབྲེལ། ། འདི་ནི་དངོས་ཀྱི་ཕྱག་རྒྱ་ཡི། ། ཉམས་ལེན་དང་ལྡན་འབྲས་བུའི་མིང་། ། རྒྱུ་ལ་བཏགས་ཏེ་ལུང་བསྟན་ནི། ། ཕྱག་རྒྱ་པདྨ་ཅན་དང་འགྲོགས། ། སེམས་ལ་བརྟན་གཡོ་བརྟགས་ཕྱིར་སྤྱོད། ། རྒྱུད་ནས་བཤད་པའི་ཀུན་འདར་ནི། ། མངོན་སྤྱོད་འདི་ནས་སྤྱོད་པ་ཡིན། ། མན་ངག་ལས་ནི་སྤྱོད་པ་ཆུང་། ། དྲན་པ་ཉེར་བཞག་ཆེན་པོ་ནི། །
ཡང་དག་སྤོང་བར་གསུང་པའི་གནད། ། ཕྱི་མའི་འཕྲང་གཉིས་བསྒྲལ་བའི་ཕྱིར། ། གསང་སྤྱོད་མངོན་སྤྱོད་ཤས་ཆེའོ། ། དེ་ལྟར་ཡང་དག་སྤོང་བཞི་ཡི། ། རྟེན་འབྲེལ་ལ་བརྟེན་དྲོད་སོགས་པ། ། སྦྱོར་ལམ་བཞི་ནི་བསྒྲོད་ཚུལ་ལོ། ། ཉེ་རྒྱུར་རྒྱུད་དང་མན་ངག་གི ། ལུགས་སྲོལ་གཉིས་ལས་རྒྱུད་ལ་ནི། ། ཕྱག་རྒྱ་བསྟན་པའི་དགོས་པ་དང་། ། ཉེ་རྒྱུ་ཉམས་སུ་ལེན་པ་དངོས། །
ཕྱག་རྒྱ་བསྟན་ལ་དུས་གསུམ་སྟེ། ། དང་པོའི་དབང་དུས་བར་ལམ་དུས། ། ཐ་མ་འབྲས་བུ་གསུམ་ཆར་ལ། ། ཕྱག་རྒྱ་བསྟན་དོན་དང་པོ་གཉིས། ། སྐབས་སུ་མ་བསྟན་ཐ་མར་ནི། ། བསྟན་ན་ཕྱག་རྒྱའི་དངོས་གྲུབ་འགྲུབ། ། དང་པོ་གཉིས་ལ་བསྟན་ན་ཡང་། ། འབྲས་དུས་མ་བསྟན་མི་འགྲུབ་པས། ། དེས་ན་ཕྱག་རྒྱའི་རྣལ་འབྱོར་ནི། ། ཅིས་ཀྱང་གལ་ཆེ་གུར་ལས་གསུང་། །
ཉེ་རྒྱུ་དངོས་ལ་ངོ་བོ་དང་། ། མངོན་བྱེད་དུས་དང་མངོན་བྱའི་གནས། ། བསྟན་པའི་ཕྱག་རྒྱ་མངོན་བྱེད་ཐབས། ། འབྲས་བུ་གྲུབ་པའི་ཚུལ་དང་དྲུག ། ཉེ་རྒྱུ་ལ་ནི་དེའི་ངོ་བོ། ། རང་བྱིན་རླབས་དང་དཀྱིལ་འཁོར་འཁོར་ལོ་་་་་་ཐབས་གཉིས་ལས་བྱུང་ཨཱ་ལི་དང་། ། ཀཱ་ལི་བདག་ཉིད་བྱང་ཆུབ་སེམས། ། བརྒྱད་དང་དྲུག་གི་བདག་ཉིད་ཅན། ། བརྒྱད་ནི་ཐབས་ཏེ་རང་བྱིན་རླབས། ། ལས་འབྱུང་ཨཱ་ལི་བྱང་ཆུབ་སེམས། །
དཀྱིལ་འཁོར་འཁོར་ལོ་ལ་བརྟེན་བྱུང་། ། ཀཱ་ལི་བྱང་སེམས་དེ་ཉིད་ལ། ། ལྡོག་པས་ཕྱེ་ན་སྒྲུབ་པ་པོ། ། རང་བྱིན་རླབས་བསྒོམ་ཞུ་བདེ་གཉིས། ། དཀྱིལ་འཁོར་འཁོར་ལོ་བསྒོམ་པ་ཡི། ། ཞུ་བདེ་གཉིས་ཏེ་བཞི་པོ་དང་། ། ཤེས་རབ་དེ་བཞིན་བཞི་སྟེ་བརྒྱད། ། དྲུག་ཏུ་བྱེད་ན་ཤེས་རབ་ཀྱི། ། རང་བྱིན་བརླབས་པ་མ་བསྒོམ་བཏུབ། ། ཡང་ན་ཐབས་ལ་ཞུ་དང་བདེ། །
མི་རྟོག་རང་རིག་པ་སྟེ་བཞི། ། ཤེས་རབ་ལའང་དེ་བཞིན་གྱི། ། བཞི་སྟེ་བརྒྱད་དམ་དེ་གཉིས་ལ། ། ཞུ་བདེ་མི་རྟོགས་པ་གསུམ་གསུམ། ། རང་རིགས་སྤྱི་ཁྱབ་བཏང་བས་དྲུག ། དུས་ལ་ཉེ་རྒྱུ་བསྒོམ་པའི་དུས། ། ལྗོན་ཤིང་ལས་ནི་རིམ་གཉིས་བསྒོམ། ། གསང་སྤྱོད་ཟླ་གཅིག་སྤྱད་པའི་མཐར། ། ཉེ་རྒྱུ་བསྒོམ་པའི་སྐལ་ལྡན་འགྱུར། ། ཞེས་དང་དྲོད་ནི་ཆུང་ངུ་ཐོབ། །
གསང་སྤྱོད་སྤྱད་ན་ཉེ་རྒྱུ་བསྒོམ། ། ཞེས་གསུང་བདག་མེད་བསྟོད་འགྲེལ་ལས། ། ཉེ་རྒྱུ་སྤྱོད་པའི་གང་ཟག་ནི། ། ས་བརྒྱད་ཡན་གྱི་བསྒྲུབ་དུ་རུང་། ། དེ་ཡི་བསྒྲུབ་ན་ཞག་བདུན་འགོར། ། ས་དགུ་པ་ནས་རིམ་བཞིན་དུ། ། བསྒྲུབ་པར་ཉེ་ཞིང་ས་བཅུ་གཉིས། ། ཐོབ་པས་ཉི་མ་གཅིག་གིས་འགྲུབ། ། གསུང་སྟེ་དྲི་མེད་ཐུགས་རྗེ་དང་། ། ལྡན་པའི་བླ་མའི་ཞལ་སྔ་ནས། །
ཉེ་རྒྱུ་ཞག་བདུན་ས་འདིར་དགོངས། ། མདོ་ལས་བྱང་ཆུབ་སེམས་དཔའ་ནི། ། མི་སྐྱེའི་ཆོས་ལ་བཟོད་ཐོབ་པས། ། འདོད་ན་ཞག་པོ་བདུན་ལ་ཡང་། ། མངོན་པར་རྫོགས་སངས་རྒྱ་གསུངས་མཚུངས། ། མ་མཐའ་ས་བརྒྱད་ཐོབ་པ་ན། ། ཉེ་རྒྱུ་ཉམས་སུ་ལེན་བཤད་པའི། ། ལུགས་ནི་མི་འདྲ་གཉིས་སྣང་ངོ་། ། དུས་ནི་ཞག་བདུན་གྱིས་འགྲུབ་པས། ། རྡོ་རྗེ་གུར་གྱི་རྒྱུད་ལས་གསུང་། །
གནས་ནི་ཐུན་མོང་ཕྱི་ཡི་གནས། ། འཕགས་ཡུལ་རྡོ་རྗེ་གདན་ལྟ་བུ། ། ཕྱི་ཡི་ཐུན་མིན་འོག་མིན་སྟེ། ། རྣམ་སྣང་གངས་ཅན་མཚོ་ཡི་ཞིང་། ། ངེས་དོན་དམ་པའི་གནས་ལ་ནི། ། རྣལ་འབྱོར་པ་གང་འབྲས་བུ་ནི། ། མངོན་དུ་བྱ་བའི་གནས་དེ་ནི ། ཕྱི་ལྟར་འཕགས་ཡུལ་རྡོ་རྗེ་གདན། ། ནང་ལྟར་འོག་མིན་ཞིང་འཇོག་གོ ། ནང་གི་གནས་ནི་ཐབས་རིགས་ཀྱི། །
བདག་པོའི་ཁ་དང་ཡུམ་གྱི་རྩ། ། མཛེས་པའི་སྤྱི་བོ་གཉིས་འཛོམ་པའི། ། ཆོས་འབྱུང་ཨཻ་ཝཾ་བདག་ཉིད་དེ། ། གང་ལ་བརྟེན་པའི་ཕྱག་རྒྱ་ནི། ། གོམས་དང་གྲུབ་པ་ལུང་བསྟན་པ། ། མཐུ་ཡིས་བཀུག་པ་དང་བཞི་ལས། ། སཾ་བྷུ་ཊི་ལས་དེ་ལྟར་གསུང་། ། གུར་ལས་མི་ཡི་ཕྱག་རྒྱ་གསུང་། ། མངོན་དུ་བྱེད་པའི་ཐབས་ལ་ནི། ། རང་བྱིན་རླབས་ཅེས་རླུང་གཏུམ་མོ། །
ལ་སོགས་པ་ཡི་རྣལ་འབྱོར་ཏེ། ། དེས་ཁམས་ཅུང་ཟད་དྭངས་མར་བྱས། ། དཀྱིལ་འཁོར་འཁོར་ལོ་དངོས་པོ་ནི། ། ཡེ་ཤེས་ཕྱག་རྒྱའི་རྣལ་འབྱོར་ཏེ། ། དབང་ནི་དངོས་ཀྱི་ཕྱག་རྒྱ་ལ། ། བརྟེན་ནས་འབྲས་བུ་མངོན་དུ་བྱེད། ། ཇི་ལྟར་འབྲས་བུ་གྲུབ་ཚུལ་ནི། ། ཕྱི་ཡི་མངོན་བྱང་ལྔ་མཉམ་སྦྱོར། ། ཚུལ་གྱིས་ཚང་བ་ཐུན་མོང་ལུགས། ། ནང་གི་མངོན་བྱང་ལྔ་མི་མཉམ། །
སྦྱོར་བའི་ཚུལ་གྱིས་འཚང་རྒྱ་བ། ། ཐུན་མོང་མ་ཡིན་པ་ཡི་ལུགས། ། དེ་གཉིས་གཅིག་ཆར་གྲུབ་པ་ཡི། ། ཚུལ་གྱིས་སྒོ་ནས་འཚང་རྒྱ་བ། ། གསང་བ་མན་ངག་ལུགས་ཏེ་གསུམ། ། ཕྱི་ཡི་མངོན་བྱང་མཉམ་སྦྱོར་གྱི། ། ཚུལ་གྱིས་འཚང་རྒྱ་ཐུན་མོང་ལུགས། ། སྒྲུབ་པོ་དེ་ཉིད་འོག་མིན་དུ། ། སངས་རྒྱས་སྐབས་སུ་མི་གཡོ་བའི། ། ཏིང་ངེ་འཛིན་ལ་མཉམ་བཞག་ཚེ། །
ཕྱོགས་བཅུའི་དེ་བཞིན་གཤེགས་ཀུན་གྱིས། ། སེ་གོལ་སྒྲ་ཡིས་སད་བྱས་ཏེ། ། ཨོཾ་ཙིཏྟ་པྲ་ཏི་བེ་དྷཾ་ཀ་རོ་མི། ། ཞེས་གསུང་དོན་ནི་ཉམས་བླངས་པས། ། མཉམ་བཞག་རང་བཞིན་རྣམ་དག་གི ། རྟོགས་པ་སྐྱེས་ཤིང་རྗེས་ཐོབ་ཏུ། ། སྙིང་ཁར་ཟླ་བའི་དཀྱིལ་འཁོར་གྱི། ། སྣང་བ་ཤར་ཏེ་ཐབས་ཀྱི་ནི། ། ཕ་རོལ་ཕྱིན་པའི་ངོ་བོ་ནི། ། མེ་ལོང་ལྟ་བུའི་ཡེ་ཤེས་ཀྱི། །
རང་བཞིན་མི་བསྐྱོད་པའི་གོ་འཕང་། ། ཆ་ཙམ་རྙེད་པས་སེམས་སོ་སོར། ། རྟོགས་ལས་མངོན་པར་བྱང་ཆུབ་པ། ། ཞེས་བྱའི་མངོན་བྱང་དང་པོ་འགྲུབ། ། རྗེས་འཇུག་རྣམས་ཀྱི་མངོན་བྱང་ནི། ། དང་པོ་དགའ་བ་བསྒོམ་མཚོན་ཡིན། ། ཨོཾ་བོ་དྷི་ཙིཏྟ་ཨུཏ་པཱ་ད་ཡཱ་མི། ། ཞེས་དོན་བསྒོམ་པས་མཉམ་བཞག་ཏུ། ། གློ་བུར་རྣམ་དག་གིས་སྟོང་པ། ། སྐྱེ་ཞིང་རྗེས་ཐོབ་ནག་ནོག་གི །
དྲི་མ་བྲལ་བའི་ཟླ་བའི་དཀྱིལ། ། ཆོས་ཆེར་གསལ་བའི་སྣང་བ་ཤར། ། སྦྱིན་པའི་ཕར་ཕྱིན་ངོ་བོ་ནི། ། མཉམ་ཉིད་ཡེ་ཤེས་རང་བཞིན་ཏེ། ། རིན་འབྱུང་གོ་འཕང་ཆ་ཙམ་བརྙེས། ། བྱང་ཆུབ་མཆོག་ཏུ་སེམས་བསྐྱེད་ལས། ། མངོན་པར་བྱང་ཆུབ་པ་ཞེས་བྱ། ། གཉིས་པ་གྲུབ་ཅིང་རྗེས་འཇུག་རྣམས། ། མཉམ་སྦྱོར་སྐབས་སུ་གཉིས་པ་ནི། ། ཟླ་བར་བསྒོམ་པར་མཚོན་པ་ཡིན། །
ཨོཾ་ཏིཥྛ་བཛྲ། ཞེས་དོན་ཉམས་སུ་བླངས་པ་ལས། ། མཉམ་བཞག་གཟུང་བྱའི་རྟོག་པ་བྲལ། ། འོད་གསལ་སྟོང་ཉིད་རྟོགས་པ་སྐྱེས། ། རྗེས་ཐོབ་ཟླ་དཀྱིལ་སྟེང་དུ་ནི། ། རྡོ་རྗེ་རྩེ་ལྔ་སྣང་བ་ཤར། ། ཤེས་རབ་ཕ་རོལ་ཕྱིན་པ་ཡི། ། ངོ་བོ་སོ་སོར་རྟོག་པ་ཡི། ། ཡེ་ཤེས་རང་བཞིན་འོད་དཔག་མེད། ། གོ་འཕང་ཆ་ཙམ་བརྙེས་པ་ལས། །
བརྟན་པའི་རྡོ་རྗེ་ལས་མངོན་པར། ། བྱང་ཆུབ་ཞེས་བྱ་གསུམ་པ་འགྲུབ། ། རྗེས་འཇུག་རྣམས་ཀྱིས་མཉམ་སྦྱོར་ཚེ། ། ཟླ་བ་གཉིས་སྟེང་རྡོ་རྗེ་བསྒོམ། ། དེ་ཉིད་མཚོན་པར་བྱེད་པའོ། ། ཨོཾ་བཛྲ་ཨཱཏྨ་ཀོ྅ཧཾ། ། དེ་དོན་ཉམས་བླང་མཉམ་བཞག་ཏུ། ། འཛིན་པའི་རྟོག་པ་བྲལ་བ་ཡི། ། འོད་གསལ་སྟོང་པའི་རྟོགས་པ་སྐྱེས། ། རྗེས་ཐོབ་བུམ་ཆུར་རྫས་ཐིམ་ལྟར། །
བདེ་གཤེགས་ཀུན་གྱི་སྐུ་གསུང་ཐུགས། ། རྡོ་རྗེ་ཐིམ་པའི་སྣང་བ་ཤར། ། བརྩོན་འགྲུས་ཕ་རོལ་ཕྱིན་ངོ་བོ། ། བྱ་གྲུབ་ཡེ་ཤེས་རང་བཞིན་གྱི། ། དོན་གྲུབ་གོ་འཕང་ཆ་ཙམ་བརྙེས། ། རྡོ་རྗེའི་བདག་ཉིད་ལས་མངོན་པར། ། བྱང་ཆུབ་མངོན་བྱང་བཞི་པ་འགྲུབ། ། རྗེས་འཇུག་རྣམས་ཀྱི་བཞི་པ་ནི། ། རོ་གཅིག་འདྲེས་པར་བསྒོམ་པ་མཚོན། ། ཨོཾ་ཡ་ཐཱ་སརྦ་ཏ་ཐཱ་ག་ཏ་སྟ་ཐཱ་ཨ་ཧཾ། །
ཞེས་དོན་ཉམས་སུ་བླངས་པ་ཡིས། ། མཉམ་བཞག་གཟུང་འཛིན་རྟོག་པ་ནི། ། ཐམས་ཅད་དང་བྲལ་རྣམ་པ་ཀུན། ། མཆོག་དང་ལྡན་པའི་སྟོང་པ་ཉིད། ། རྟོགས་པའི་རྟོགས་པ་སྐྱེས་ནས་ནི། ། རྗེས་ཐོབ་དུ་ནི་རང་ཉིད་ནི། ། རྣམ་སྣང་ཆེན་པོར་སངས་རྒྱས་པའི། ། སྣང་བ་ཤར་ཞིང་ཡེ་ཤེས་ཀྱི། ། ཕ་རོལ་ཕྱིན་པའི་ངོ་བོ་ནི། ། ཆོས་ཀྱི་དབྱིངས་ཀྱི་ཡེ་ཤེས་ཀྱི། །
རང་ཉིད་རྣམ་སྣང་ཆེན་པོ་ཡིས། ། གོ་འཕང་བརྙེས་ཏེ་དེ་བཞིན་གཤེགས། ། ཇི་ལྟ་བ་ལས་མངོན་བྱང་ཆུབ། ། ཞེས་བྱའི་མངོན་བྱང་ལྔ་པ་འགྲུབ། ། རྗེས་འཇུག་རྣམས་ཀྱི་ལྔ་པ་ནི། ། ཡོངས་རྫོགས་རྒྱལ་བའི་སྐུ་བསྒོམ་མཚོན། ། མངོན་བྱང་བཞིའི་སྐབས་ཡེ་ཤེས་བཞི། ། དེ་དེའི་ཆ་ཤས་གསལ་ཙམ་ཤར། ། མངོན་བྱང་ལྔ་སྒྲུབ་གང་ཟག་དེ། ། ཡེ་ཤེས་ལྔ་ལྡན་རིགས་ལྔ་ནི། །
ཡོངས་རྫོགས་སྐུ་རུ་སངས་རྒྱས་སོ། ། དེ་ལྟར་ཕྱི་ཡི་མངོན་བྱང་ལྔ། ། སྒོ་ནས་འཚང་རྒྱའི་ཚུལ་འདི་ནི། ། གཙོ་ཆེན་རྣལ་འབྱོར་རྒྱུད་ལས་ནི། ། བཤད་ཀྱང་དེ་ཉིད་རང་གང་ལས། ། ཉམས་ལེན་གསལ་བར་མ་བཤད་གསུང་། ། ནང་གི་མངོན་བྱང་མི་མཉམ་སྦྱོར། ། ཚུལ་གྱིས་གྲུབ་སྟེ་འཚང་རྒྱའི་ཚུལ། ། ཉེ་རྒྱུ་ཞག་བདུན་པར་མཚོན་ན། ། ཞག་བདུན་ཐོ་རངས་སྒྲུབ་པ་པོ། །
ཐབས་ཀྱི་རིགས་ཀྱི་བདག་པོ་ཡི། ། སྤྱི་བོར་བྱང་ཆུབ་སེམས་དྭངས་མ། ། མངོན་དུ་བྱས་པས་ཟླ་བ་ནི། ། མེ་ལོང་ལྟ་བུ་ལས་བྱང་ཆུབ། ། མངོན་བྱང་དང་པོ་ཤེས་རབ་ཀྱི། ། རྩ་མཛེས་སྤྱི་བོར་ཡུམ་གྱི་ནི། ། རཀྟ་མངོན་བྱས་ཉི་མ་ནི། ། མཉམ་པ་ཉིད་ལས་བྱང་ཆུབ་པ། ། དམིགས་པ་ཉི་ཟླའི་དྭངས་མ་ནི། ། མ་འདྲེས་སོ་སོར་ཞལ་སྦྱར་གནས། །
སོ་སོར་རྟོག་པར་བྱང་ཆུབ་པ། ། གསུམ་པ་དེ་དག་རོ་གཅིག་འདྲེས། ། བྱ་བ་གྲུབ་ལས་བྱང་ཆུབ་པ། ། བཞི་པ་ཉི་ཟླའི་དྭངས་མ་དེ། ། གཡས་གཡོན་དབུས་གསུམ་ནས་འདྲེན་པ། ། གསུམ་གྱི་ཐབས་དང་ཤེས་རབ་རྒྱུད། ། དག་པའི་སྐད་ཅིག་མ་གཉིས་དང་། ། སོ་སོར་དག་པའི་སྐད་ཅིག་སྟེ། ། གསུམ་མཐར་དཀྱིལ་འཁོར་བཞིའི་དྭངས་མ། ། དབུ་མར་འགྲོས་བཞི་ཐིམ་པ་ཡིས། །
གཙུག་ཏོར་མཆོག་གྲུབ་དེ་ཡི་ཚེ། ། སྒྲུབ་པོ་དེ་ཉིད་མངོན་སངས་རྒྱས། ། སྐུ་ནི་ཡོངས་རྫོགས་ཆོས་ཀྱི་དབྱིངས། ། ཡེ་ཤེས་མངོན་བྱང་ལྔ་མཐར་ཕྱིན། ། མངོན་བྱང་ཕྱི་ནང་གཅིག་ཆར་དུ། ། གྲུབ་ཚུལ་མན་ངག་སྐབས་སུ་འབྱུང་། ། དེ་ཡང་ཕྱི་ནས་བདེ་གཤེགས་ཀྱི། ། དབང་བསྐུར་དེ་དོན་ཉམས་བླང་པས། ། ཕྱི་ལྟར་མངོན་བྱང་ལྔ་རིམ་བསྒྲོད། ། ནང་དུ་རང་ཉིད་ཉེ་རྒྱུ་ལ། །
བརྟེན་པའི་དབང་ནི་ཉམས་བླང་པས། ། ནང་གི་མངོན་བྱང་གཉིས་ཆར་གྲུབ། ། མན་ངག་ལུགས་ལ་ཉེ་རྒྱུ་ཡི། ། ངོ་བོ་བསྒོམ་པའི་དུས་དང་གནས། ། རྟེན་དང་མངོན་དུ་བྱ་བའི་ཐབས། ། འབྲས་བུ་མངོན་དུ་བྱེད་ཚུལ་དྲུག ། ངོ་བོ་དལ་བཞིའི་འགྲོས་ཐིམ་པས། ། དབང་དེ་ཉེ་རྒྱུ་འབྲས་དུས་ཀྱི། ། དབང་ཞེས་བཞི་པ་གཙོ་ཆེ་ཡིན། ། དུས་ནི་ས་ནི་བཅུ་གཉིས་དང་། །
བཅུ་གསུམ་ཕྱེད་ཚེ་དེ་ཡི་ཡུན། ། སྐད་ཅིག་བདུན་གསུམ་གཉིས་གང་རིགས། ། འདི་ཡི་ངོས་འཛིན་གོང་དུ་སོང་། ། འདི་ལ་ཕྱི་དུས་ཀྱིས་མཚོན་ན། ། ཞག་བདུན་གསུམ་ཞེས་ལ་སོགས་དང་། ། སྐད་ཅིག་གཉིས་སུ་བྱས་པའི་ཚེ། ། སྲོད་ལ་བདུད་བཏུལ་ཐོ་རངས་ནི། ། མངོན་པར་རྫོགས་བྱང་ཆུབ་པའི་དུས། ། ཕར་ཕྱིན་སྒོ་བསྟུན་གནད་ཤེས་དགོས། ། དེ་ཡི་ཚེ་ལ་ས་ཕྱེད་ལ། །
ཐམས་ཅད་མཁྱེན་ཆུང་བཅུ་གསུམ་པར། ། ཐམས་ཅད་མཁྱེན་པ་ཆེ་ཞེས་བརྗོད། ། ཉེ་རྒྱུ་སྐད་ཅིག་བདུན་ལྡན་ནི། ། ཉམས་ལེན་ཆ་མཐུན་སྔ་གོང་དུ། ། ཡོད་མོད་ཉམས་ལེན་མཚན་ཉིད་པ། ། བཅུ་གཉིས་པའམ་བཅུ་གསུམ་པ། ། ཕྱེད་པའི་སྐབས་ཡིན་བཅུ་གཉིས་ནི། ། བཅུ་གསུམ་ཕྱེད་མར་འཕོ་བ་དང་། ། ཕྱེད་ནས་གོང་མར་འཕོ་བའི་སྐབས། ། ཉམས་ལེན་ཉེ་རྒྱུའམ་འབྲས་བུ་ཡི། །
དབང་དུ་བཞག་པར་མཛད་ཕྱིར་རོ། ། གནས་ནི་ཕྱི་ལྟར་ཐུན་མོང་པ། ། རྡོ་རྗེ་གདན་དུ་སངས་རྒྱས་མཛད། ། ཕྱི་ཡི་ཐུན་མིན་གནས་འོག་མིན། ། ནང་དུ་རང་ཉིད་སྒྲུབ་པ་པོ། ། ཉེ་རྒྱུ་སྤྱོད་དེ་འཚང་རྒྱ་བའི། ། གནས་དེར་དེ་དེའི་སྣང་བ་ཤར། ། ཡང་ན་ནང་ལྟར་དབང་གི་གནས། ། རྡོ་རྗེ་བཙུན་མོའི་བྷ་ག་ཞེས། ། ཡུམ་གྱི་རྩ་ནི་མཛེས་པ་ཡི། །
སྤྱི་བོ་དེ་ལ་མིང་གདགས་རུང་། ། ཕྱི་ཡི་འོག་མིན་ཞེས་པ་དེ། ། ལང་ཀར་གཤེགས་པའི་མདོ་དང་ནི། ། འཕགས་པ་ཐོག་མེད་ཀྱི་དངོས་གཞིར། ། གཟུགས་ཁམས་གནས་རིགས་བཅུ་བདུན་སྟེང་། ། དབང་ཕྱུག་ཆེན་པོའི་གནས་གསུངས་པ། ། སྲིད་པ་གཟུགས་ཁམས་འོག་མིན་དང་། ། དབང་ཕྱུག་མིང་ལ་འཁྲུལ་མི་བྱ། ། སྲིད་གསུམ་ལས་འདས་ཞིང་ཁམས་ཀྱི། ། བཀོད་པར་ས་བཅུའི་དབང་ཕྱུག་རྣམས། །
བཞུགས་ཤིང་དེ་ཡི་སྟོན་པ་ནི། ། ལོངས་སྐུ་ཆེན་པོ་ལ་ངོས་བཟུང་། ། དེ་བཞིན་དཔལ་ལྡན་རྩེ་མོ་ཡི། ། མི་མཇེད་ལ་སོགས་བསམ་མི་ཁྱབ། ། ནང་དུ་ཆུད་པའི་གཞི་སྙིང་པོ། ། མེ་ཏོག་གིས་བརྒྱན་ཞིང་ཁམས་དེ། ། བསམ་གྱིས་མི་ཁྱབ་ནང་དུ་ཆུད། ། འཇིག་རྟེན་རྒྱ་མཚོ་རྣམ་པར་སྣང་། ། གངས་ཅན་མཚོ་ཡི་ཕྱག་མཐིལ་གནས། ། རྣམ་པར་སྣང་མཛད་གངས་ཅན་མཚོ། །
བྱང་ཆུབ་སེམས་དཔའི་འཁོར་དང་བཅས། ། གང་དུ་བཞུགས་པའི་གནས་དེའོ། ། ཐུན་མོང་མ་ཡིན་མན་ངག་ནི། ། དཔལ་ལྡན་རྣལ་འབྱོར་དབང་ཕྱུག་གིས། ། ལམ་འབྲས་རྡོ་རྗེའི་ཚིག་རྐང་ལས།་་་་་ གསུངས་པའི་གནས་ནི། ། འབིགས་བྱེད་གཞོན་ནུའི་གྲོང་ཁྱེར་ནི། ། ཆོས་དབྱིངས་བྱང་ཆུབ་སེམས་ཀྱིས་འབིགས། ། སློབ་དཔོན་དུས་གསུམ་བདེ་བར་གཤེགས། ། ཀུན་འདུས་ཡི་དམ་ལྷ་བླ་མ། །
དབྱེ་བ་མེད་ལ་བྷ་ག་རུ། ། དངོས་གྲུབ་ལེན་པའི་རྟེན་འབྲེལ་གྱིས། ། སྲིད་པ་ཤིན་ཏུ་རྣམ་དག་ལམ། ། བཤད་ལྟར་སྒྲུབ་པོ་བཅུ་གཉིས་པ། ། ཐོབ་དེས་ཡུལ་ཆེན་སོ་གཉིས་བགྲོད། ། དབུ་མའི་མདུད་པ་སོ་གཉིས་གྲོལ། ། ཟིན་ཡང་ཕྱི་ནང་སྦས་ཡུལ་ལྔ། ། མ་བགྲོད་སྤང་རྟོགས་མཐར་ཐུག་མིན། ། ལམ་མཐར་ཕྱིན་ཕྱིར་སྦས་ཡུལ་ལྔ། བགྲོད་དགོས་གནད་ཀྱི་དེ་འོག་མིན། །
ཕྱི་ནང་གཉིས་སུ་བཞག་དགོས་སོ། ། ཕྱི་ལྟར་རང་ཉིད་འཚང་རྒྱའི་གནས། ། ནང་ལྟར་ཡུམ་གྱིས་རྩ་མཛེས་པའི། ། སྤྱི་བོ་ཨེ་ཝཾ་ཟུང་འཇུག་དོ། ། འོག་མིན་ཡིན་ཅིང་ཡུལ་ལྔ་ནི། ། གོང་མའི་གསུང་ལས་ཆ་གཉིས་སྣང་། ། རོ་རྐྱང་མས་སྣ་གཉིས་གཉིས་གྱེས། ། དབུ་མའི་མས་སྣ་དང་ལྔར་བཤད། ། ཉེ་རྒྱུའི་ཡབ་ཡུམ་སྙོམས་འཇུག་ཚེ། ། ཉི་ཟླའི་དྭངས་མས་གསང་རྩ་ལྔ། །
གང་བས་རླུང་སེམས་མཁའ་ལ་འགྲོ། ། ཡབ་ཡུམ་བཅུ་ཡི་ཕོ་བྲང་དུ། ། སངས་རྒྱས་ཡབ་ཡུམ་གནས་བྷ་གར། ། དངོས་གྲུབ་ལེན་པའི་རྟེན་འབྲེལ་ལོ། ། ཡང་ནི་སྙིང་ཁའི་ནང་སྐོར་དབུས། ། ཕྱོགས་བཞིའི་རྩ་ཁམས་གནས་དེ་ལྔའི། ། དཀྱིལ་འཁོར་བཞི་འགྲོས་དབུ་མར་ཐིམ། ། བཅུ་གསུམ་ཕྱེད་གོང་རྟོགས་པ་སྐྱེད། ། ལུགས་གཉིས་མི་འགལ་དེ་དག་རྩའི། ། རྩ་རྩེའི་གནད་མ་འཆོལ་བ་ཤེས། །
འོ་ན་ཕྱི་ཡི་སྦས་ཡུལ་ལྔ། ། ཇི་ལྟར་སྙམ་ན་འདི་བཞིན་ཏེ། ། ཉེ་རྒྱུའི་ཉམས་ལེན་མཐར་ཐུག་ལ། ། སློབ་པའི་གང་ཟག་དེ་ལ་ནི། ། ཕྱི་དང་ནང་གི་རྟེན་འབྲེལ་གནད། ། ཤེས་རབ་ཡུམ་གྱི་བྷ་གའི་རྩེར། ། སྙིང་ཁའི་རྩ་ལྔ་གང་རུང་བ། ། འོག་མིན་གནས་སུ་རང་གྲུབ་འཆར། ། དེ་ལ་ཕྱི་ཡི་འོག་མིན་འདོགས། ། ལྔ་རུ་འགྱུར་དོན་ནང་རྩ་ལྔའི། །
རྟེན་འབྲེལ་ཕྱི་ཡུལ་ལྔ་འཆར་ཏེ། ། དོན་ལ་ཐ་དད་མེད་ཅེས་སམ། ། རྟེན་དང་བརྟེན་པའི་གནད་ལ་འདོགས། ། དེ་ལྟའི་རྣམ་བཞག་བྱིས་བློ་ཡིས། ། གཞལ་བརྗོད་མི་ནུས་བསམ་མི་ཁྱབ། ། ཡེ་ཤེས་མཁྱེན་པ་ཚད་མེད་དོ། ། ཉེ་རྒྱུ་མཐར་ཕྱིན་རྣལ་འབྱོར་པ། ། འགྲོས་བཞི་ཐིམ་པའི་སངས་རྒྱས་ནི། ། བཞུགས་གནས་འོག་མིན་ཁོ་ནར་ངེས། ། འོག་མིན་ཞེས་པ་ཐག་རིང་ཞིག །
འགྲོ་དགོས་མ་ཡིན་ཕྱི་ནང་གི ། རྟེན་འབྲེལ་སྟོང་གསུམ་ཡུང་འབྲུའི་དཔེ། ། རྣལ་འབྱོར་རང་སྣང་འཁྲུལ་མེད་ལ། ། ཤར་བའི་འོག་མིན་དེ་ཀའོ། ། རྟེན་ནི་གོང་དུ་བཤད་ལྟར་གྱི། ། ཕྱག་རྒྱ་མཚན་ཉིད་ལྡན་དེའོ། ། མངོན་དུ་བྱེད་ཐབས་རང་བྱིན་རླབས། ། སྦྱོང་པ་སྔོན་དུ་སོང་བ་ཡི། ། དཀྱིལ་འཁོར་འཁོར་ལོའི་ཐབས་ཁྱད་ཅན། ། ཇི་ལྟར་མངོན་དུ་བྱ་ཚུལ་ནི། །
ཕྱི་ནང་མངོན་བྱང་ལྔ་པོ་ནི། ། གཅིག་ཆར་གྲུབ་ཚུལ་འབྲས་བུའི་ས། ། བཅུ་གསུམ་རྡོ་རྗེ་འཛིན་པ་ནི། ། མངོན་དུ་བྱེད་ཚེ་ཡབ་ཡུམ་སྦྱོར། ། ཡབ་ཀྱི་ཟླ་བ་རིགས་བདག་ཁར། ། ཨེ་ཡི་རྣམ་པར་ཕབ་པ་ན། ། མཉམ་བཞག་ཆོས་ཀུན་རང་བཞིན་གྱིས། ། རྣམ་པར་དག་པའི་རྟོགས་པ་སྐྱེས། ། རྗེས་ཐོབ་སྙིང་ཁར་ཟླ་བ་ཡི། ། མཚན་པར་འཆར་ཞིང་མངོན་བྱང་ནི། །
དང་པོ་མེ་ལོང་ལྟ་བུ་ཡི། ། ཡེ་ཤེས་རྣམ་སྣང་གསལ་སྣང་ཐོབ། ། ཡུམ་གྱི་རཀྵ་རྩ་མཛེས་ཀྱི། ། སྤྱི་བོར་བཾ་གྱི་རྣམ་པར་བབ། ། མཉམ་བཞག་གློ་བུར་རྣམ་དག་གི ། རྟོགས་པ་སྐྱེ་ཞིང་རྗེས་ཐོབ་ཏུ། ། མཉམ་སྦྱོར་ཟླ་དཀྱིལ་གཉིས་པའམ། ། མི་མཉམ་སྦྱོར་ལྟར་ཉི་དཀྱིལ་འཆར། ། གཉིས་པ་འགྲུབ་ཅིང་མཉམ་ཉིད་ཀྱི། ། ཡེ་ཤེས་རིན་འབྱུང་གསལ་སྣང་རྙེད། །
ཡབ་ཡུམ་རྩ་དང་ཡི་གེ་གཉིས། ། དཀར་དམར་ཁམས་རླུང་གཉིས་གཉིས་རྣམས། ། མ་འདྲེས་ཞལ་སྦྱོར་གནས་པ་ན། ། མཉམ་བཞག་གཟུང་བ་དག་པ་ཡིས། ། འོད་གསལ་སྟོང་ཉིད་རྟོགས་པ་སྐྱེ། ། རྗེས་ཐོབ་མཉམ་སྦྱོར་སྐབས་ཟླ་གཉིས། ། སྟེང་དུ་རྡོ་རྗེ་མི་མཉམ་སྦྱོར། ། ལྟར་ན་ཉི་ཟླའི་བར་ཕྱག་མཚན། ། ས་བོན་མཚན་པའི་སྣང་བ་འཆར། ། གསུམ་པ་གྲུབ་ཅིང་སོར་རྟོགས་ཀྱི། །
ཡེ་ཤེས་འོད་དཔག་གསལ་སྣང་རྙེད། ། ཡབ་ཡུམ་རྩ་ཡིག་ཁམས་རླུང་ཡོད། ། གཅིག་ཏུ་འདྲེས་པས་མཉམ་བཞག་ལ། ། འཛིན་བྲལ་འོད་གསལ་སྟོང་ཉིད་རྟོགས། ། རྗེས་ཐོབ་བདེ་གཤེགས་སྐུ་གསུང་ཐུགས། ། དྭངས་མ་ཐམས་ཅད་རྡོ་རྗེ་ལ། ། ཐིམ་པ་འཆར་ཞིང་བཞི་པ་གྲུབ། ། བྱ་གྲུབ་ཡེ་ཤེས་དོན་གྲུབ་ཀྱི། ། གསལ་སྣང་ཆེར་རྙེད་ཡབ་ཡུམ་གྱི། ། བྱང་སེམས་དབུ་མ་ནས་དྲངས་ཏེ། །
སྤྱི་གཙུག་དཀྱིལ་འཁོར་བཞི་འགྲོས་ཐིམ། ། མཉམ་བཞག་གཟུང་འཛིན་གཉིས་དག་པའི། ། འོད་གསལ་རྣམ་ཀུན་མཆོག་ལྡན་སྐྱེ། ། རྗེས་ཐོབ་མཚན་དཔེས་རབ་བརྒྱན་པའི། ། མི་བསྐྱོད་རྡོ་རྗེའི་སྐུར་སངས་རྒྱས། ། སྣང་བ་འཆར་ཞིང་ལྔ་པ་གྲུབ། ། ཆོས་དབྱིངས་ཡེ་ཤེས་གསལ་སྣང་རྙེད། ། བཅུ་གསུམ་གོང་མ་མཐར་ཕྱིན་ཏེ། ། ཡེ་ཤེས་སྐུ་ལྔ་ཡོངས་རྫོགས་ཀྱི། ། འབྲས་བུ་མཐར་ཐུག་འགྲུབ་པ་ཡིན། །
དེས་ན་མངོན་བྱང་ལྔ་པའི་ཚེ། ། ཡེ་ཤེས་ལྔ་དང་རིགས་ལྔ་དང་། ། སྐུ་ལྔ་ལ་སོགས་གཅིག་ཆར་གྲུབ། ། རིམ་ཅན་གྲུབ་པར་མི་སེམས་ཏེ། ། ཡེ་ཤེས་ལྔ་དང་མི་ལྡན་པའི། ། སངས་རྒྱས་མཚན་ཉིད་པ་མི་འབྱུང་། ། གོང་དུ་ཕྱི་ཡི་མངོན་བྱང་ཚེ། ། ཆོས་ཀྱི་དབྱིངས་དང་རྣམ་སྣང་སྦྱར། ། སྐབས་འདིར་མི་བསྐྱོད་དང་སྦྱར་བ། ། མི་འགལ་སྔ་མ་རྣལ་འབྱོར་རྒྱུད། །
ཕྱི་མ་བླ་མེད་ཐུན་མིན་ལུགས། ། དེས་ན་རང་ཉིད་ཡེ་ཤེས་ཀྱི། ། སྣང་བ་འོག་མིན་ཞིང་ཁམས་དེར། ། སངས་རྒྱས་འཁོར་དུ་ས་བཅུ་ཡི། ། བྱང་ཆུབ་སེམས་དཔས་བསྐོར་བའོ། ། གཙོ་འཁོར་ཐ་དད་ཐ་མི་དད། ། སངས་རྒྱས་མཛད་པ་བསམ་མི་ཁྱབ། ། རྒྱུད་སྡེ་སྤྱི་རྣམ་ལས་གསུང་སྟེ། ། ཡེ་ཤེས་ལྔ་དང་སྐུ་གསུམ་ནི། ། བཤད་པའི་གོ་རིམ་ཙམ་ཡིན་གྱིས། །
སངས་རྒྱས་ཚེ་ན་གཅིག་ཆར་དུ། ། གྲུབ་སྟེ་ལོངས་སྐུར་སངས་རྒྱས་པའི། ། སྟོན་པ་རྣམ་པར་སྣང་མཛད་ཅེས། ། དེ་ཡི་ཐུགས་ཀྱི་ཡེ་ཤེས་ཀྱི། ། ཆོས་སྐུ་སེམས་དང་སེམས་བྱུང་རྣམས། ། སངས་རྒྱས་རྡོ་རྗེ་འཆང་ཆེན་པོ། ། རྡོ་རྗེ་སེམས་དཔའི་སྐུར་བསྟན་ནས། ། ཆོས་སྟོན་སྟོན་པ་ཆོས་ཀྱི་སྐུ། ། དེ་གཉིས་དབྱེ་བ་མེད་པ་དང་། ། དེ་ཡི་བཀའ་ཡི་སྡུད་པ་པོའི། །
ཚུལ་བཟུང་ལ་སོགས་བསམ་མི་ཁྱབ། ། དེ་ལ་གསང་སྔགས་བླ་མེད་ཀྱི། ། ས་ལམ་བགྲོད་ཚུལ་རྒྱལ་བའི་བསྟན། ། ཡོང་རྫོགས་མངའ་བདག་ས་སྐྱ་པས། ། རྒྱུད་དང་མན་ངག་བཅས་པ་ཡི། ། ཟབ་གནད་བཀྲོལ་བ་འདི་ལྟ་སྟེ། ། སྨིན་བྱེད་དབང་དང་གྲོལ་བྱེད་ཀྱི། ། རིམ་གཉིས་དེ་ལས་སྐྱེས་པ་ཡི། ། ཡེ་ཤེས་ཕྱག་རྒྱ་ཆེན་པོ་དང་། ། དེ་ལ་བོགས་འབྱིན་སྤྱོད་པའི་ཚུལ། །
དེ་ལས་ས་ལམ་བགྲོད་ཚུལ་ལོ། ། ཐུན་མོང་ཉན་ཐོས་ཐེག་པ་ཡི། ། སྐྱེས་བུ་ཡ་བཞི་ཟུང་བརྒྱད་ལ། ། དཀར་པོའི་ས་བརྒྱད་བཏགས་པ་དང་། ། རང་རྒྱལ་ལ་ཡང་དེ་དབྱིབས་མཚུངས། ། ཐེག་ཆེན་བྱང་ཆུབ་སེམས་དཔའ་ལ། ། རབ་དགའ་ལ་སོགས་ས་བཅུ་ཡི། ། བགྲོད་ཚུལ་བཅུ་གཅིག་སངས་རྒྱས་སར། ། གསུང་པ་གྲུབ་མཐའི་སྐབས་སྨོས་བཞིན། ། བླ་མེད་རྡོ་རྗེ་ཐེག་པའི་ལུགས། །
འཁྲུལ་པའི་དྲི་མ་ཟད་པ་པོ། ། འཇམ་མགོན་ས་སྐྱ་པའི་རིང་ལུགས། ། བཅུ་གསུམ་པ་ཡི་རྣམ་བཞག་ནི། ། ལུང་རིགས་མན་ངག་ཀྱིས་གཏན་ཕབ། ། འཐད་ལྡན་ཉིད་དུ་བཞེད་པའོ། ། བཅུ་གསུམ་པ་ཡི་བགྲོད་ཚུལ་དང་། ། ལམ་ལྔ་བྱང་ཕྱོགས་སོ་བདུན་གྱི། ། བགྲོད་ཚུལ་གཉིས་ལས་དང་པོ་ནི། ། བཅུ་གསུམ་པ་ཡི་བགྲོད་ཚུལ་ལ། ། ཡུལ་ཆེན་སུམ་ཅུ་སོ་བདུན་གྱི། །
སྒོ་ནས་ས་ལམ་བགྲོད་པའི་ཚུལ། ། དང་ནི་དབུ་མའི་རྩའི་མདུད་པ། ། གྲོལ་ཚུལ་སྒོ་ནས་བགྲོད་པ་དང་། ། དགའ་བ་བཅུ་དྲུག་འཆར་ཚུལ་གྱི། ། སྒོ་ནས་ས་ལམ་བགྲོད་པའི་ཚུལ། ། ས་དང་ལམ་གྱི་འཇུག་ལྡོག་བཅས། ། རིམ་པ་བཞིན་དུ་བསྟན་པ་ལ། ། དང་པོ་ཡུལ་ཆེན་སོ་བདུན་པོ། ། བགྲོད་པའི་སྒོ་ནས་ས་ཐོབ་ཚུལ། ། ཕྱི་ཡི་ཡུལ་ཆེན་ངོས་བཟུང་བ། །
ནང་གི་ཡུལ་ཆེན་ངོས་བཟུང་བ། ། ས་ལམ་བགྲོད་ཚུལ་དངོས་དང་གསུམ། ། དེ་ལ་ཡུལ་གྱི་ངོས་འཛིན་ནི། ། འཁོར་ལོ་བདེ་མཆོག་ནས་བཤད་པའི། ། ཕྱི་ཡི་ཡུལ་ཆེན་སོ་བདུན་ནི། ། ཐུགས་ཀྱི་འཁོར་ལོའི་གནས་བརྒྱད་ནི། ། འཛམ་གླིང་ལྟེ་བ་རྡོ་རྗེ་གདན། ། དབུས་བཟུང་ཕྱོགས་བཞི་མཚམས་བརྒྱད་ནས། ། པུལླཱི་ར་མ་ལ་ཡ་དང་། ། ཛ་ལནྡྷ་ར་ཨོ་ཌི་ཡ། །
ཨརྦུ་ཏ་གོ་དཱ་ཝ་ཏཱི། ། རཱ་མེ་ཤྭ་རི་དེ་ཝཱི་ཀོ་ཊ། ། མཱ་ལ་ཝ་བརྒྱད་ཐུགས་འཁོར་ལོ། ། དེ་ཡི་ཕྱི་སྐོར་ཕྱོགས་མཚམས་བརྒྱད། ། ཀཱ་མ་རཱུ་པ་ཨོ་ཏྲེ་དང་། ། ཏྲི་ཤ་ཀུ་ན་ཀོ་པ་ལ། ། ཀ་ལིང་ག་དང་ལམ་བཱ་ཀ ། ཀཱཉྩི་ར་དང་ཧི་མཱ་ལ། ། བརྒྱད་ནི་གསུང་གི་འཁོར་ལོའོ། ། དེ་ཡི་ཕྱི་རོལ་ཕྱོགས་མཚམས་བརྒྱད། །
པྲེ་ཏ་པུ་ཏི་གྲི་ཧ་དེ་ཝ། ། པོ་རཱཥྚ་དང་པུ་ཝརྞ། ། ནཱ་ག་ར་དང་སིནྡྷུ་ར། ། མ་རོ་ཀུ་ལུ་ཏ་སྟེ་བརྒྱད། ། དེ་ནི་ཐུགས་ཀྱི་འཁོར་ལོའོ། ། དེ་ཡི་ཕྱི་རོལ་གླིང་བཞི་དང་། ། ཤར་ལྷོའི་གླིང་ཕྲན་གཉིས་གཅིག་ཏུ། ། བརྩིས་སོགས་གླིང་ཕྲན་བཞི་དང་བརྒྱད། ། དེ་ནི་དམ་ཚིག་འཁོར་ལོའི་གནས། ། དབུས་ཀྱི་རི་བོ་མཆོག་རབ་རྩེ། །
དབུས་དང་ཕྱོགས་བཞི་ལྔ་པོ་ནི། ། བདེ་ཆེན་འཁོར་ལོའི་གནས་ཡིན་ནོ། ། འདི་དག་ཤར་ནས་བརྩམས་ཕྱོགས་རྣམས། ། གཡོན་བསྐོར་ཤར་ལྷོ་ནས་བརྩམས་ཏེ། ། གཡས་བསྐོར་ཉིད་དུ་གནས་པའོ། ། ནང་གི་ཡུལ་ཆེན་སོ་བདུན་ནི། ། བྱང་སེམས་འབབ་པའི་རྩ་སོ་གཉིས། ། སྙིང་ཁའི་སྦས་པའི་རྩ་ལྔ་སྟེ། ། སོ་བདུན་པོ་ཡི་རྩ་ཡིག་ཁམས། ། རླུང་བཅས་ལ་འཇོག་བྱང་ཆུབ་སེམས། །
འབབ་པའི་སྤྱི་བོ་ནས་གྱེས་པའི། ། རྩ་མདུད་ཡིག་གེ་པུ་ཛཱ་ཨོ། ། ཨ་གོ་རཱ་དེ་མཱ་བརྒྱད་དང་། ། དེ་ནང་ཁམས་དང་རླུང་བཅས་པ། ། ཐུགས་འཁོར་གནས་བརྒྱད་མགྲིན་པ་ནས། ། གྱེས་པའི་རྩ་བརྒྱད་དེའི་ཡི་གེ ། ཀཱ་ཨོ་ཏྲི་ཀོ་ཀ་ལ་ཀཱ། ། ཧི་ཡི་རྣམ་པ་ཁམས་རླུང་བཅས། ། གསུང་འཁོར་གནས་བརྒྱད་ལྟེ་བ་ནས། ། གྱེས་པའི་རྩ་བརྒྱད་དེའི་ཡི་གེ །
པྲེ་གྲི་སོ་སོ་སུ་ནཱ་སི་དང་། ། མ་ཀུའི་རྣམ་པ་ཁམས་རླུང་བཅས། ། སྐུ་འཁོར་གནས་བརྒྱད་སྙིང་ཁ་ནས། ། གྱེས་པའི་ཕྱི་སྐོར་འདབ་བརྒྱད་ཡིག ། ཧཱུྃ་རིང་བརྒྱད་པོ་ཁམས་རླུང་བཅས། ། དམ་ཚིག་འཁོར་ལོའི་གནས་བརྒྱད་དང་། ། སྙིང་ཁའི་ནང་སྐོར་འདབ་མ་བཞིས། ། རྩ་དབྱིབས་བྷྲཱུྃ་ཨཾ་ཛཱིཾ་ཁཾ་ཧཱུྃ། ། ཁམས་རླུང་དང་བཅས་བདེ་ཆེན་གྱི། ། འཁོར་ལོ་ཡི་ནི་གནས་ལྔར་འཇོག །
ཐུགས་ཀྱི་འཁོར་ལོ་མཁའ་སྤྱོད་གནས། ། སངས་རྒྱས་ཐུགས་ལས་སྤྲུལ་པ་ཡི། ། དཔའ་བོ་རྣལ་འབྱོར་མས་བྱིན་རླབས། ། དབང་ཕྱུག་ཐུགས་སྤྲུལ་སྟེང་ལྷ་ལས། ། བབ་པའི་འཇིགས་བྱེད་བརྒྱད་དང་པོར། ། བྱུང་བའི་གནས་ཡིན་སྲུང་འཁོར་བརྒྱད། ། ས་སྤྱོད་སངས་རྒྱས་གསུང་ལས་སྤྲུལ། ། དཔལ་བོ་རྣལ་འབྱོར་མས་བྱིན་རླབས། ། དབང་ཕྱུག་གསུང་སྤྲུལ་གནོད་སྦྱིན་གཙོ། ། འཁོར་བཞི་སྲིན་པོ་གཙོ་འཁོར་བཞི། །
ས་སྟེང་སྤྱོད་པའི་འཇིགས་བྱེད་བརྒྱད། ། དང་པོའི་འབྱུང་གནས་སྐུ་འཁོར་བརྒྱད། ། ས་འོག་ན་སྤྱོད་སངས་རྒྱས་ཀྱི། ། སྐུ་སྤྲུལ་དཔའ་བོ་རྣལ་འབྱོར་མས། ། བྱིན་རླབས་དབང་ཕྱུག་སྐུ་སྤྲུལ་གྱི། ། རྒྱ་མཚོའི་ཀླུ་ནི་གཙོ་འཁོར་བཞི། ། རི་རབ་ཆུ་མཚམས་མན་ཆད་ན། ། གནས་པའི་གཙོ་འཁོར་བཞི་པོ་སྟེ། ། ས་སྤྱོད་འཇིགས་བྱེད་བརྒྱད་པོ་ནི། ། དང་པོའི་འབྱུང་གནས་གླིང་མཚམས་བཞི། །
དམ་ཚིག་འཁོར་ལོ་འཕྲིན་ལས་གནས། ། ཤར་དུ་ཁྭ་གདོང་བྱང་འུག་གདོང་། ། ནུབ་ཏུ་ཁྱི་གདོང་ལྷོར་ཕག་གདོང་། ། ཤར་ལྷོ་ལ་སོགས་གླིང་ཕྲན་བཞི། ། གཤིན་རྗེ་བརྟན་མ་ཕོ་ཉ་མོ། ། མཆེ་བ་ཅན་མ་འཇོམས་མ་བཞི། ། སངས་རྒྱས་དམ་ཚིག་ལས་སྤྲུལ་པའི། ། སྒོ་མཚམས་བརྒྱད་ཀྱིས་བྱིན་རླབས་པ། ། དབང་ཕྱུག་ཕྲིན་སྤྲུལ་མ་མོ་བརྒྱད། ། དང་པོའི་འབྱུང་གནས་རི་རབ་རྩེ། །
དབུས་དང་ཕྱོགས་བཞི་དཔལ་འཁོར་ལོ། ། བདེ་མཆོག་ཡབ་ཡུམ་མཁའ་འགྲོ་དང་། ། ལ་མ་ཁཎྜ་རོ་ཧི་དང་། ། གཟུགས་ཅན་མ་སྟེ་ལྷ་ལྔའི་གནས། ། བདེ་བ་ཆེན་པོའི་འཁོར་ལོའོ། ། འཁོར་ལོ་སྡོམ་པ་གཙོ་འཁོར་ལྔས། ། བྱིན་རླབས་སྦས་པའི་ཡུལ་ལྔ་ཞེས། ། ནང་གི་སྦས་རྩ་ལྔས་མཚོན་པའི། ། ཕྱི་ཡི་གནས་ནི་ཡིན་ཕྱིར་རོ། ། ས་ལམ་བགྲོད་པའི་ཚུལ་དངོས་ལ། །
སྤྱིར་བཏང་རྒྱུད་ཀྱི་ལུགས་དང་ནི། ། དམིགས་བསལ་མན་ངག་ལུགས་གཉིས་ལས། ། སྤྱིར་བཏང་རྒྱུད་ཀྱི་ལུགས་ལ་ནི། ། ཕྱི་ནང་ཡུལ་ཆེན་སོ་བདུན་ལ། ། བརྟེན་ནས་བཅུ་གསུམ་པ་བགྲོད་ཚུལ། ། གནས་དང་ཉེ་བའི་གནས་གཉིས་ལས། ། ཕྱེ་བའི་ཐུགས་ཀྱི་འཁོར་ལོ་ཡི། ། ཡུལ་ཆེན་དང་པོ་བཞི་ལས་ནི། ། དང་པོའི་ས་བགྲོད་ཕྱི་མ་ནི། །

གཉིས་པ་བགྲོད་ཅིང་ཞིང་ཉེ་ཞིང་། ། ཚནྡྷོ་ཉེ་བའི་ཚནྡྷོ་སྟེ། ། སྐུ་འཁོར་བརྒྱད་ཀྱི་ས་གསུམ་པ། ། བཞི་པ་ལྔ་པ་དྲུག་པ་བགྲོད། ། འདུ་དང་ཉེ་བའི་འདུ་བ་དང་། ། དུར་ཁྲོད་ཉེ་བའི་དུར་ཁྲོད་དེ། ། གསུང་འཁོར་བརྒྱད་ཀྱི་ས་བདུན་བརྒྱད། ། དགུ་པ་དང་ནི་བཅུ་པ་བགྲོད། ། འཐུང་གཅོད་ཉེ་བའི་འཐུང་གཅོད་དེ། ། དམ་ཚིག་འཁོར་ལོའི་གནས་བརྒྱད་ཀྱི། ། བཅུ་གཅིག་པ་དང་བཅུ་གཉིས་བགྲོད། །
སྦས་པའི་ཡུལ་ལྔའི་བདེ་ཆེན་གྱི། ། གནས་ལྔ་བཅུ་གསུམ་པ་བགྲོད་དོ། ། དེ་ཉིད་ཞིབ་དུ་བཤད་པ་ན། ། དང་པོའི་ས་ཐོབ་ཡུལ་ཆེན་བཞི། ། རྩ་ནི་མི་ཕྱེད་མདུད་པ་པུ། ། ཁམས་ནི་སོ་སེན་གནས་སྤྱི་བོ། ། རྩ་ནི་ཕྲ་གཟུགས་མདུད་པ་ཛཱ། ། ཁམས་ནི་སྐྲ་དང་བ་སྤུ་དང་། ། གནས་ནི་སྤྱི་གཙུག་རྩ་རྩེ་མ། ། མདུད་པ་ཨོཾ་དང་ཁམས་ལྤགས་དྲི། །
གནས་ནི་རྣ་གཡས་རྩ་གཡོན་ལ། ། མདུད་པ་ཨ་དང་ཁམས་ཤ་གནས། ། ལྟག་པ་རྩ་བཞི་རེ་རེ་ལ། ། ལས་རླུང་དྲུག་བརྒྱ་བདུན་ཅུ་ནི། ། རྩ་ལྔ་རེ་རེའི་རྒྱུ་བ་རྣམས། ། དབུ་མར་ཐིམ་པས་ཕྱི་ཡི་གནས། ། པུལླཱི་ར་མ་ལ་དང་ནི། ། ཛཱ་ལེནྡྷ་ར་ཨོ་རྒྱན་དང་། ། ཨརྦུ་བཞི་ཡི་དཔའ་བོ་དང་། ། རྣལ་འབྱོར་མ་རྣམས་དབང་དུ་བསྡུད། །
ས་ནི་དང་པོའི་རྟོགས་པ་སྐྱེས། ། གཉིས་པར་ཡུལ་བཞི་རྩ་ཐུང་ངུ་། ། རྩ་མདུད་གོ་དང་ཁམས་ཆུ་རྒྱུས། ། གནས་ནི་རྣ་གཡོན་རྩ་རུ་སྦལ། ། སྐྱེས་མ་རྩ་མདུད་རཱ་ཁམས་ནི། ། རུས་ཕྲེང་གནས་ནི་སྨིན་ཕྲག་དང་། ། རྩ་ནི་སྒོམ་ལ་རྩ་མདུད་དེ། ། ཁམས་ནི་མཁལ་མ་གནས་མིག་གཉིས། ། རྩ་ནི་དབང་མ་མདུད་པ་མཱ། ། ཁམས་ནི་སྙིང་འབབ་གནས་ཕྲག་གཉིས། །
དེ་རེར་རླུང་ནི་དྲུག་བརྒྱ་དང་། ། བདུན་ཅུ་ལྔ་རེ་དབུ་མར་ཐིམ། ། ཕྱི་ཡུལ་གོ་ད་ཝ་རི་དང་། ། རསྨི་དེ་ཝཱི་ཀོ་ཊ་དང་། ། མཱ་ལ་ཝ་བཞིའི་དཔའ་བོ་དང་། ། རྣལ་འབྱོར་མ་རྣམས་དབང་འདུས་ནས། ། ས་ནི་གཉིས་པའི་རྟོགས་པ་སྐྱེས། ། གསུམ་པ་ནས་ནི་དྲུག་པའི་བར། ། གཉིས་གཉིས་བགྲོད་དེ་རྩ་སྐྱོན་མ། ། རྩ་མདུད་ཀ་དང་ཁམས་མིག་བབ། །
གནས་ནི་མཆན་གཉིས་རྩ་མཇུག་མ། ། རྩ་མདུད་ཨོ་དང་ཁམས་མཁྲིས་བབ། ། གནས་ནི་ནུ་མ་གཉིས་དང་རྩ། ། མ་མོ་རྩ་མདུད་ཏྲི་ཁམས་ནི། ། གློ་བ་འབབ་ཅིང་གནས་ལྟེ་བ། ། རྩ་ནི་མཚན་མོ་རྩ་མདུད་ཀོ ། ཁམས་ནི་རྒྱུ་མ་གནས་སྣ་རྩེ། ། དེ་དག་རེ་རེར་རླུང་དྲུག་བརྒྱ། ། བདུད་ཅུ་རྩ་ལྔ་རེའི་རྒྱུ་བ། ། དབུ་མར་ཐིམ་པས་ཕྱི་ཡི་ཡུལ། །
ཀཱ་མ་རཱུ་པ་ཨོ་ཏྲེ་དང་། ། ཏྲི་ཤུ་ཀུ་ནེ་ཀོ་ས་ལིའི། ། དཔའ་བོ་རྣལ་འབྱོར་མ་དབང་འདུས། ། ས་ནི་གསུམ་པ་བཞི་པ་ཡི། ། རྟོགས་པ་སྐྱེ་ཞིང་རྩ་བསིལ་སྦྱིན། ། རྩ་མདུད་ཀ་དང་ཁམས་ཆུ་རྒྱུས། ། གནས་ནི་ཁ་དང་རྩ་ཚ་བ། ། རྩ་མདུད་ལ་དང་ལྟོ་བ་འབབ། ། གནས་ནི་མགྲིན་པ་རྩ་གཞོལ་མ། ། རྩ་ཡི་མདུད་པ་ཀཱ་དང་ཁམས། །
སྙིང་འབབ་གནས་ནི་སྙིང་ཁའོ། ། རྩ་ནི་ཚ་མ་རྩ་མདུད་ཧི། ། ཁམས་ནི་དུས་འབབ་གས་འདོམས་བར། ། རླུང་ནི་དྲུག་བརྒྱ་དོན་ལྔ་རེ། དབུ་མར་ཐིམ་པས་ཕྱི་ཡི་གནས། ། ཀ་ལིངྐ་དང་ལམྦྷཱ་དང་། ། ཀཱཉྩི་ཀ་དང་ཧི་མ་ལའི། ། དཔལ་བོ་རྣལ་འབྱོར་མ་དབང་འདུས། ། ས་ནི་ལྔ་དྲུག་རྟོགས་པ་སྐྱེ། ། དེ་བཞིན་བདུན་ནས་བཅུ་ཡི་བར། །
གཉིས་གཉིས་བགྲོད་དེ་རྩ་ཤིན་ཏུ། ། གཟུགས་ཅན་མ་དང་མདུད་པ་ནི། ། བྲོ་དང་ཁམས་ནི་བད་ཀན་འབབ། ། གནས་ནི་མཚན་མ་རྩ་སྤྱི་མ། ། མདུད་པ་གྲྀ་དང་ཁམས་རྣག་བབ། ། གནས་ནི་བཤང་ལམ་རྩ་རྒྱུ་སྦྱིན། ། མདུད་པ་སོ་དང་ཁམས་ཁྲག་འབབ། ། གནས་ནི་བརླ་གཉིས་རྩ་སྦྱོར་བྲལ། ། མདུད་པ་སུ་དང་ཁམས་རྡུལ་བབ། ། གནས་ནི་བྱིན་པ་གཉིས་དང་ནི། །
རླུང་ནི་དྲུག་བརྒྱ་བདུན་ཅུ་ནི། ། ལྔ་རེ་དབུ་མར་ཐིམ་པ་ཡིས། ། ཕྱི་ཡུལ་པྲེ་ཏ་པུ་རི་དང་། ། གྲྀ་ཧ་དེ་ཝཱ་སོ་རཱཥྚ། ། སུ་ཝརྞ་བཞི་དཔའ་བོ་དང་། ། རྣལ་འབྱོར་མ་རྣམས་དབང་དུ་འདུས། ། ས་ནི་བདུན་བརྒྱད་རྟོགས་པ་སྐྱེ། ། རྩ་ནི་སྡུག་གུ་རྩ་མདུད་ནཱ། ། ཁམས་ནི་ཚིལ་བུ་འབབ་ཅིང་གནས། ། སོར་མོ་བཅུ་དྲུག་རྩ་གྲུབ་མ། །
རྩ་མདུད་ས་དང་ཁམས་མཆིན་པ། ། གནས་ནི་བོལ་གོང་གཉིས་དང་རྩ། ། འཚེད་མ་རྩ་མདུད་མ་དང་ཁམས། ། མཆིལ་མ་གནས་ནི་མཐེ་བོང་བཞི། ། རྩ་ནི་ཡིད་བཟང་རྩ་མདུད་ཀུ། ། ཁམས་ནི་གནག་འབབ་གནས་པུས་གཉིས། ། རླུང་ནི་དྲུག་བརྒྱ་བདུན་ཅུ་ལྔ། ། རེ་རེ་དབུ་མར་ཐིམ་པ་ཡིས། ། ཕྱི་ཡུལ་ནཱ་གར་སིནྡྷུ་ར། ། མ་རོ་ཀུ་ལུ་བཞི་ཡིན་ཏེ། །
དཔའ་བོ་རྣལ་འབྱོར་མ་དབང་འདུས། ། ས་ནི་བཅུ་དགུའི་རྟོགས་པ་སྐྱེ། ། དེ་བཞིན་བཅུ་གཅིག་བཅུ་གཉིས་ལ། ། གནས་ནི་བཞི་བཞི་བགྲོད་དགོས་ཏེ། ། གནས་ནི་སུམ་སྐོར་འདོད་མ་དང་། ། འཁྱིལ་མ་དང་ནི་གཏུམ་མོ་བཞི། ། རྩ་མདུད་ཧཱུྃ་དང་ཁམས་རླུང་ལྔ། ། བདུད་རྩི་ལྔ་འདྲེས་བདུད་རྩི་བཞི། ། གནས་ནི་སྙིང་ཁའི་ཕྱི་སྐོར་གྱི། ། མཚམས་བཞི་རྩ་ནི་ཀུན་འདར་མ། །
རོ་མ་རྐྱང་མ་མདུད་བྲལ་མ། ། རྩ་མདུད་ཧཱུྃ་དང་ཁམས་ཁུ་ཁྲག ། དྲི་ཆེན་དྲི་ཆུ་བཞི་འབབ་ཅིང་། ། གནས་ནི་སྙིང་ཁའི་ཕྱི་སྐོར་གྱི། ། ཤར་ཉེའི་དབུས་དང་གཡས་གཡོན་རྒྱབ། ། དེ་དག་རྣམས་སུ་རླུང་དྲུག་བརྒྱ། ། བདུན་ཅུ་དོན་ལྔ་རེ་ཐིམ་པས། ། ཕྱི་ཡུལ་གླིང་ཕྲན་གླིང་བཞི་ཡི། ། དཔལ་བོ་རྣལ་འབྱོར་མ་དབང་འདུས། ། ས་ནི་བཅུ་གཅིག་བཅུ་གཉིས་པའི། །
རྟོགས་པ་སྐྱེ་ཞིང་ཀུན་འདར་མ། ། རོ་རྐྱང་གསུམ་ནི་དེ་གསུམ་གྱི། ། ཆ་ཤས་རེ་ལ་འཇོག་དགོས་ཀྱི། ། ཡོངས་རྫོགས་ཉིད་དུ་འཁྲུལ་མི་བྱ། ། ས་ནི་བཅུ་གསུམ་ཐོབ་པ་ལ། ། ཡུལ་རྣམས་བགྲོད་དགོས་སྦས་པ་ཡི། ། རྩ་ལྔར་གྲགས་པ་སྙིང་ཁ་ནི། ། ཆོས་ཀྱི་འཁོར་ལོའི་དབུས་ནང་སྐོར། ། རྩ་འདབ་ཕྱོགས་བཞི་དབུས་དང་ལྔ། ། དེ་དག་གནས་པའི་ཡི་གེ་ནི། །
དབུས་ཧཱུྃ་ཤར་བྷྲཱུྃ་ལྷོར་ཨཱཾ་དང་། ། ནུབ་ཛྲཱིཾ་བྱང་ཁཾ་དང་ཁམས་ནི། ། བདུད་རྩི་ལྔ་དང་དབུས་ནམ་མཁའ། ། ཤར་ཆུ་ལྷོ་ས་ནུབ་མེ་བྱང་། ། རླུང་སྟེ་རླུང་ལྔའི་དྭངས་མ་བཅས། ། གནས་ནི་གཙུག་ཏོར་ཕྱི་ཡི་གནས། ། རི་རབ་རྩེ་ཡི་དབུས་ཕྱོགས་བཞིའི། ། དཔའ་བོ་མཁའ་འགྲོ་དབང་དུ་འདུས། ། བཅུ་གསུམ་པ་ཡི་རྟོགས་པ་སྐྱེ། ། རྡོ་རྗེ་འཛིན་པའི་ས་ཐོབ་སྟེ། །
སངས་རྒྱས་ཡེ་ཤེས་མངོན་དུ་གྱུར། ། ཟུང་འཇུག་རྡོ་རྗེ་འཆང་ཐོབ་བོ། ། དེ་ཡང་དམིགས་བསལ་མན་ངག་ལུགས། ། ཡུལ་ཆེན་སོ་བདུན་བགྲོད་ཚུལ་ནི། ། སྦས་པའི་ཡུལ་ལྔ་བགྲོད་ཙམ་གྱིས། ། མ་ཡིན་སྦས་པའི་རྩ་ལྔ་དེའི། ། རྟེན་དང་བརྟེན་པའི་དཀྱིལ་འཁོར་བཞི། ། དབུ་མར་ཐིམ་ལས་བཅུ་གསུམ་པའི། ། ཕྱེད་སློབ་གཙུག་ཏོར་ཕྱེད་འཕགས་ཙམ། ། ཡིན་ལ་རྟེན་དེའི་ཉེ་རྒྱུ་ཡི། །
སྲོག་རྩོལ་གྱིས་རླུང་དབུ་མར་ནག ། གཙུག་ཏོར་ཧྲིལ་པོ་དྭངས་མས་བརྟན། ། བཅུ་གསུམ་ཕྱེད་གོང་རྡོ་རྗེ་འཛིན། ། སངས་རྒྱས་ས་ནི་མཚན་ཉིད་པ། ། མངོན་གྱུར་གསུང་ངག་རིན་པོ་ཆེ། ། རྡོ་རྗེའི་ཚིག་རྐང་གི་དགོངས་པ། ། འཁྲུལ་མེད་ཕུལ་དུ་ཕྱིན་པའོ། ། བདེ་མཆོག་ཨ་བྷི་དྷ་ན་ལས། ། གསུངས་པའི་ས་དང་ཡུལ་སོ་བདུན། ། སྦྱར་ནས་གསལ་བར་བྱས་པའོ། །
དཔལ་ལྡན་ཀྱཻ་ཡི་རྡོ་རྗེ་ཡི། ། རྩ་རྒྱུད་དང་ནི་ཕྱག་ཐིག་གཉིས། ། སྦྱར་ཚུལ་བླ་མ་དམ་པ་ཡི། ། མན་ངག་གིས་བཀྲལ་འཆད་པ་ལ། ། ཡུལ་ཆེན་སུམ་ཅུ་རྩ་གཉིས་དང་། ། ས་ནི་བཅུ་གཉིས་སྦྱར་བ་ལ། ། ས་ནི་དང་པོ་ཐོབ་པ་ལ། ། ཡུལ་ཆེན་བཞི་ནི་བགྲོད་དགོས་ཏེ། ། ཛཱ་ལནྡྷ་ར་ཕྱི་ཁ་ཆེ། ། རྒྱ་གར་བར་ཡོད་ནང་སྤྱི་བོ། །
ཨོ་རྒྱན་ཕྱི་ནི་རྒྱ་གར་གྱི། ། ནུབ་ཕྱོགས་ནང་གི་སྤྱི་བོའོ། ། ཀོ་ལ་ཀི་རི་ཞེས་པ་ཕྱི། ། ལྷོ་ནུབ་ཀཱ་ར་པཱུ་རི་ཡི། ། གྲོང་ན་ཡོད་ཅིང་ནང་འཚོགས་མ། ། ཀཱ་མ་རཱུ་པ་ཕྱི་གཉལ་མདའ། ། རྒྱ་གར་ཤར་ཡོད་ནང་སྨིན་ཕྲག ། དེ་བཞི་རླུང་སེམས་དབུ་མར་ཐིམ། ། ས་ནི་དང་པོའི་རྟོགས་པ་སྐྱེ། ། གནས་ཀྱི་ཡུལ་བཞི་བགྲོད་པའོ། །
གཉིས་པ་ཐོབ་ལ་ཡུལ་བཞི་སྟེ། ། མཱ་ལ་ཝ་སྟེ་ཕྱི་ལྷོ་ཡི། ། གླིང་ཕྲན་ནང་གི་སྣ་རྩེའོ། ། སིནྡྷུ་ཕྱི་ནི་ཆུ་བོ་ཆེ། ། སིནྡྷུ་འབབ་པ་ནང་མིག་གཉིས། ། ནཱ་ག་ར་སྟེ་ཕྱི་གྲོང་ཁྱེར། ། ཡུལ་དབུས་ན་ཡོད་ནང་རྣ་གཉིས། ། སིངྒྷ་ལ་ནི་ཕྱི་གླིང་སྟེ། ། ནང་གི་ཁ་སྟེ་དེ་བཞི་ཡིད། ། རླུང་སེམས་དབུ་མར་ཐིམ་པ་ལ། །
ས་ནི་གཉིས་པའི་རྟོགས་པ་སྐྱེ། ། ཉེ་གནས་ཡུལ་བཞི་བགྲོད་པའོ། ། གསུམ་པ་བཞི་ལ་གཉིས་གཉིས་བགྲོད། ། མུ་མུ་ཞེས་པ་ཕྱི་ལྷོ་ཕྱོགས། ། རྒྱ་མཚོའི་འགྲམ་ཡོད་ནང་ཀོསྐ། ། དེ་ཝཱི་ཀོ་ཊ་ཕྱི་རྒྱ་གར། ། རྡོ་རྗེ་གདན་གྱི་ཤར་ཕྱོགས་ཡོད། ། ནང་ནི་མགྲིན་པ་དེ་གཉིས་ཀྱི། ། རླུང་སེམས་དབུ་མར་ཐིམ་པ་ཡི། ། ས་ནི་གསུམ་པའི་རྟོགས་པ་སྐྱེ། །
ཞིང་གི་ཡུལ་གཉིས་བགྲོད་པའོ། ། ཀུ་ལུ་ཏ་ཞེས་ལྷོ་ནུབ་ན། ། རྡོ་ནི་པུས་དབྱིབས་ནང་རྒྱབ་ཚིག ། ཨརྦུ་ཏ་ཞེས་ལྷོ་ཕྱོགས་ནི། ། རྡོ་ནི་ནུ་འདྲ་ནང་ནུ་གཉིས། ། དེ་གཉིས་རླུང་སེམས་དབུ་མར་ཐིམ། ། ས་ནི་བཞི་པའི་རྟོགས་པ་སྐྱེ། ། ཉེ་ཞིང་ཡུལ་གཉིས་བགྲོད་པའོ། ། ཧ་རི་ཀེ་ལ་ཤར་ལྷོ་ན། ། ནམ་མཁའི་ཤིང་ལྡན་ནང་སྙིང་ཁ། །
གོ་ད་ཝཱ་རཱི་ཕྱི་ལྷོ་ཕྱོགས། ། དཔལ་གྱི་རི་ངོས་ནང་ལྟེ་བ། ། དེ་གཉིས་རླུང་སེམས་དབུ་མར་ཐིམ། ། ས་ནི་ལྔ་པའི་རྟོགས་པ་སྐྱེ། ། ཚནྡྷོའི་ཡུལ་གཉིས་བགྲོད་པའོ། ། ལམ་བྷ་ཀ་ནི་ཕྱི་རྒྱ་གར། ། ནུབ་ཀྱི་ཕྱོགས་ཏེ་ནང་གསང་གནས། ། ཀཉྩི་ཞེས་པ་ཕྱི་ལྷོ་ནུབ། ། ནང་ནི་རྟགས་དབུས་དེ་གཉིས་ཀྱི། ། རླུང་སེམས་དབུ་མར་ཐིམ་པ་ལས། །
ས་ནི་དྲུག་པའི་རྟོགས་པ་སྐྱེ། ། ཉེ་བའི་ཚནྡྷོའི་ཡུལ་གཉིས་བགྲོད། ། བྱེད་པའི་གྲོང་ཞེས་ཕྱི་ལྷོ་ཕྱོགས། ། རྒྱ་མཚོའི་གླིང་ཕྲན་ནང་རྟགས་རྩེ། ། གསེར་དང་ལྡན་པའི་གླིང་ཕྱི་ནི། ། ལྷོ་ཕྱོགས་མི་མེད་གླིང་ནང་ནི། ། གཞོང་ཁ་དེ་གཉིས་རླུང་སེམས་ནི། ། དབུ་མར་འདུས་པས་ས་བདུན་པའི། ། རྟོགས་སྐྱེས་འདུ་བའི་ཡུལ་གཉིས་བགྲོད། ། ཀོསྐ་ན་ཞེས་ཕྱི་ལྷོ་ཕྱོགས། །
མ་ཧཱ་བི་བྷ་ཞེས་པ་ཡི། ། མཆོད་རྟེན་རང་བྱོན་གནས་ནང་ནི། ། བརླ་གཉིས་བིནྡྷ་ཞེས་པ་ཕྱི། ། རི་བོ་འབིགས་འབྱེད་ནང་པུས་གཉིས། ། དེ་ཡི་རླུང་སེམས་དབུ་མར་འདུས། ། ས་ནི་བརྒྱད་པའི་རྟོགས་པ་སྐྱེ། ། ཉེ་བའི་འདུ་བའི་ཡུལ་གཉིས་བགྲོད། ། རབ་སོང་དགེ་འདུན་འདུ་ཞེས་ཕྱི། ། རོ་མང་གནས་པ་ཡི་དྭགས་འདུས། ། ནང་ནི་བྱིན་པ་གཉིས་རྒྱ་མཚོའི། །
འགྲམ་ཞེས་ཕྱི་ནི་རསྨི་ཤྭ་ར། ། ཡི་དྭགས་རྒྱུ་བའི་གནས་ཡིན་ན། ། རྐང་བོལ་གཉིས་པ་དེ་དག་གི ། རླུང་སེམས་དབུ་མར་ཐིམ་པ་ཡི། ། ས་ནི་དགུ་པའི་རྟོགས་པ་སྐྱེ། ། དུར་ཁྲོད་གནས་གཉིས་བགྲོད་པའོ། ། ཙ་རི་ཏྲ་ཞེས་ཕྱི་ལྷོ་ཕྱོགས། ། རྒྱ་མཚོའི་འགྲམ་ཡིན་ནང་སེར་མོ། ། གཉིས་པོ་གཞོན་ནུའི་གྲོང་ཁྱེར་ཞེས། ། བུ་མོ་གཟུགས་བཟང་སྐྱེ་བའི་གནས། །
རྒྱ་མཚོའི་གླིང་ཕྲན་ནང་མཐེ་བོང་། ། གཉིས་པོ་དེ་གཉིས་རླུང་སེམས་ནི། ། དབུ་མར་ཐིམ་ནས་ས་བཅུ་ཡི། ། རྟོགས་པ་སྐྱེ་ཞིང་དེ་གཉིས་ཀྱི། ། ཉེ་བའི་དུར་ཁྲོད་ཡུལ་གཉིས་བགྲོད། ། གྲོང་ཁྱེར་ཞེས་པ་ཕྱི་ཁ་ཆེའི། ། བྱེ་བྲག་ནང་ནི་ཕྲག་པའོ། ། གྲོང་མཐའ་ཞེས་པ་ཕྱི་མོན་ཡུལ། ། ནང་ནི་རྐང་མཐིལ་ལཉྩ་ཡི། ། རྒྱ་མཚོའི་ནང་སྐྱེས་པ་ཁྱབ་འཇུག །
གིས་བྱས་རྣམ་སྣང་སྐུ་བཞུགས་གནས། ། སོ་སོ་རཥྚ་ཞེས་ཡུལ་འཁོར། ། བཟང་པོ་སོ་བ་ན་ད་ན། ། ཡོད་སྟེ་དེ་གཉིས་ནང་སྙིང་ཕྱོགས། ། དེ་བཞིའི་རླུང་སེམས་དབུ་མར་ཐིམ། ། ས་ནི་བཅུ་གཅིག་རྟོགས་པ་སྐྱེ། ། འཐུང་གཅོད་ཡུལ་བཞི་བགྲོད་པའོ། ། ཧི་མ་ལ་ཞེས་ཕྱི་བལ་པོར། ། གཏོགས་པའི་བོད་དེ་ནང་ལྟག་པ། ། ཀོ་ས་ལ་ཞེས་ཕྱི་རྡོ་རྗེའི། །
གདན་ནུབ་མཉན་ཡོད་ཕྱོགས་ནང་རྐེད། ། ཀ་ལིངྒ་ཞེས་ཕྱི་ལྷོ་ཕྱོགས། ། རྒྱ་མཚོའི་འགྲམ་ནི་ལིང་ཀ་དང་། ། ཉེ་བའི་ཡུལ་འཁོར་སྐྱེད་ཚུལ་གྱི། ། ར་བའི་རྫིང་བུའི་འགྲམ་ཞེས་པ། ། མ་སྐྱེས་དགྲ་ཡི་སྐྱེད་ཚལ་གྱི། ། ཕྱོགས་ཏེ་དེ་གཉིས་ནང་སྙིང་ཁ། ། དེ་བཞིའི་རླུང་སེམས་དབུ་མར་ཐིམ། ། ས་ནི་བཅུ་གཉིས་རྟོགས་པ་སྐྱེ། ། ཉེ་བའི་འཐུང་གཅོད་ཡུལ་བཞི་བགྲོད། །
འདི་ཡི་ཧི་མ་ལ་ཞེས་པ། ། གངས་ཅན་སྐད་དོད་ཡིན་མོད་ཀྱང་། ། མངོན་པ་དུས་འཁོར་ནས་བཤད་པའི། ། གངས་ཅན་མཚན་ཉིད་པ་མིན་ཏེ། ། འདི་ནི་བལ་བོད་མཚམས་ན་ཡོད། ། དེར་བཤད་ཁྱད་ཆོས་མི་ལྡན་པས། ། དེ་ནི་ཡུལ་ཆེན་ནང་ཚན་མིན། ། བདེ་ཀྱིའི་ཡུལ་གྱི་ངོས་འཛིན་ནི། ། འདྲ་མིན་བྱུང་ཡང་རྩ་དག་གིས། ། སྐྱེད་པ་དང་ནི་འབྲས་བུ་སྨིན། །
དབང་གི་ཐ་དད་ཙམ་ཡིན་གྱི། ། དཔེར་ན་རྐང་པའི་བོལ་གོང་ལ། ། བཀུ་མཉེ་བྱས་པས་མིག་བདེ་འགྱུར། ། དེ་ཕྱིར་སིནྡྷུར་དེ་གཉིས་བཤད། ། དེ་བཞིན་ལྟེ་བར་བཀུ་མཉེས་བྱས། ། རྣ་བ་བདེ་གྱུར་དེ་གཉིས་ནི། ། གོ་དཱ་ཝ་རིར་བཤད་ལྟར་རོ། ། རྒྱུད་ལ་འཁྲུགས་སྡེབས་སུ་བཞུགས་པ། ། རྗེ་བཙུན་མཆོག་གི་གསུང་རབ་ལ། ། འཕགས་པ་རིན་པོ་ཆེ་ཡིས་ནི། །
མཆན་གྱིས་གསལ་བར་མཛད་པ་བཞིན། ། བླ་མའི་མན་ངག་གིས་བརྒྱན་བཀོད། ། དེ་ལྟར་ཡུལ་ཆེན་སོ་གཉིས་པོ། ། བགྲོད་དགོས་གནད་ཀྱི་ས་བཅུ་གསུམ། ། མམ་ནི་བཅུ་གསུམ་ཕྱེད་འོག་མ། ། ཐོབ་ལ་སྦས་པའི་རྩ་ལྔས་མཚོན། ། ཡུལ་ལྔ་བགྲོད་དགོས་སྦས་པ་ཡི། ། རྩ་ལྔའི་རླུང་སེམས་དབུ་མར་ཐིམ། ། རང་ཉིད་འཁོར་གྱི་ཚོམ་བུ་གཅིག ། དང་བཅས་རྫོགས་སངས་རྒྱས་པ་ཡི། །
ཕྱོགས་བཞི་དབུས་དང་ལྔ་ཡི་ནི། ། མཁའ་འགྲོ་དབང་དུ་འདུ་བའོ། ། སྐབས་འདིའི་སྦས་པའི་ཡུལ་ལྔ་པོ། ། སྒྲུབ་བོ་རང་ཉིད་ཉེ་རྒྱུ་ནི། ། སྤྱོད་བཞིན་ས་དེའི་དབུས་ཕྱོགས་བཞི། ། ངོས་འཛིན་འཐད་དེ་ལྗོན་ཤིང་ལས། ། ཉེ་རྒྱུ་མངོན་དུ་བྱེད་པ་ཡི། ། གནས་ལ་ཕྱི་ནི་རྡོ་རྗེ་གདན། ། ནང་ནི་འོག་མིན་དོན་དམ་གནས། ། སྒྲུབ་བོ་རང་ཉིད་གང་ན་འདུག །
གནས་དེ་ཡིན་པར་གསུང་ཕྱིར་རོ། ། དེ་ཡི་སོ་བདུན་ཡུལ་བགྲོད་ལས། ། ས་རྣམས་ཐོབ་ཚུལ་འཇམ་པའི་དབྱངས། ། དཔལ་ལྡན་ས་སྐྱ་པ་ཡིས་ནི། ། བཤད་པའི་སྲོལ་ལས་འབྱོན་པའོ། ། རྩ་ནི་དབུ་མའི་མདུད་པ་རྣམས། ། གྲོལ་ཚུལ་སྒོ་ནས་ས་བགྲོད་ཚུལ། ། དབུ་མའི་རྩ་མདུད་ཆགས་ཚུལ་དང་། ། དེ་གྲོལ་ས་ལམ་བགྲོད་ཚུལ་གཉིས། ། དབུ་མའི་མདུད་པའི་ཆ་ལུགས་ནི། །
དབུ་མ་རོ་རྐྱང་གཉིས་ཀྱིས་ནི། ། གཅེར་བའི་མདུད་པ་སོ་གཉིས་གནས། ། གསང་གནས་བདེ་སྐྱོང་འཁོར་ལོ་ཡི། ། ཐད་དུ་དབུ་མའི་མདུད་པ་བཞི། ། ལྟེ་བ་སྙིང་ཁ་མགྲིན་སྨིན་མཚམས། ། མཛོད་སྤུ་བཞི་ཡི་འཁོར་ལོ་ལ། ། མདུད་པ་དྲུག་དྲུག་སྤྱི་བོ་ཡི། ། བདེ་ཆེན་འཁོར་ལོ་མདུད་པ་བཞི། ། མདུད་པ་སོ་གཉིས་དེ་གྲོལ་བས། ། ས་ནི་བཅུ་གཉིས་མན་བགྲོད་དེ། །
གསང་གནས་ལྟེ་སྙིང་མདུད་པ་ནི། ། བཅུ་དྲུག་གྲོལ་བས་བུམ་དབང་ས། ། དྲུག་བགྲོད་འཁོར་འདས་དབྱེར་མེད་ཀྱི། ། གྲུབ་མཐའ་སྙོག་ཅིང་མགྲིན་སྨིན་གྱི། ། མདུད་པ་བཅུ་གཉིས་གྲོལ་བ་ཡི། ། གསང་དབང་ས་བཞི་བགྲོད་ནས་ནི། ། མ་འདྲེས་ཡོངས་རྫོགས་གྲུབ་མཐའ་སྙོགས། ། བདེ་ཆེན་འཁོར་ལོའི་མདུད་བཞི་གྲོལ། ། ཤེས་རབ་ཡེ་ཤེས་ས་གཉིས་བགྲོད། ། བདེ་སྟོང་རྒྱ་ཆུང་གྲུབ་མཐའ་སྙོགས། །
དེ་ཡི་ས་ནི་བཅུ་གཉིས་བགྲོད། ། བཅུ་གཉིས་རྟེན་ལ་ཉེ་རྒྱུ་ཡིས། ། ཉམས་ལེན་ལ་རྟེན་དབང་བཞི་པའི། ། ས་ཕྱིར་བགྲོད་དེ་གྲུབ་པའི་མཐའ། ། བདེ་སྟོང་རྒྱ་ཆེ་བ་ཉིད་ཐོབ། ། བཅུ་གསུམ་པ་ཕྱེད་འོག་མར་སླེབས། ། ཉེ་རྒྱུའི་ཉམས་ལེན་འཕྲོ་མཐུད་པས། ། བཅུ་གསུམ་ཕྱེད་གོང་སླེབ་པ་དང་། ། རང་ཉིད་འཁོར་ནི་ཚོམ་བུ་གཅིག ། དང་བཅས་གཏན་གྱི་བདེ་བ་མཆོག །
རྫོགས་པའི་སངས་རྒྱས་ཉིད་ཐོབ་བོ། ། དེ་ཡང་རྣལ་འབྱོར་དབང་ཕྱུག་གི ། གསུང་ངག་རྡོ་རྗེའི་ཚིག་རྐང་ལས། ། ས་ནི་དང་པོ་བཅུ་གཉིས་པར། ། མདུད་པ་རེ་རེ་གྲོལ་དགོས་ཤིང་། ། བར་གྱི་ས་ནི་བཅུ་པོ་ལ། ། གསུམ་རེ་གྲོལ་དགོས་གསུང་པ་སྟེ། ། གསང་གནས་འཁོར་ལོའི་མདུད་པ་ནི། ། དང་པོ་གྲོལ་བས་རབ་དགའི་ས། ། ཐོབ་ཅིང་ཡུལ་ནི་གནས་ཀྱི་ས། །
ཕྱི་མ་གསུམ་པོ་གྲོལ་བ་ལས། ། གཉིས་པ་དྲི་མ་མེད་པའི་ས། ། ཡུལ་གྱི་ནང་ནས་ཉེ་གནས་སོ། ། ལྟེ་བའི་མདུད་པ་དང་པོ་གསུམ། ། གྲོལ་བས་གསུམ་པ་འོད་བྱེད་པ། ། ཐོབ་ཅིང་ཡུལ་ནི་ཞིང་ཡིན་ལ། ། ཕྱི་མ་གསུམ་གྲོལ་བཞི་པ་འདོད། ། འཕྲོ་བ་ཡུལ་ནི་ཉེ་ཞིང་ངོ་། ། སྙིང་ཁའི་མདུད་པ་གསུམ་གྲོལ་བས། ། ལྔ་པ་སྦྱང་དཀའི་ས་ཡུལ་ནི། །
ཚནྡྷོ་ཕྱི་མ་གསུམ་གྲོལ་བས། ། དྲུག་པ་མངོན་གྱུར་ས་ཡུལ་ནི། ། ཉེ་བའི་ཚནྡྷོ་བུམ་དབང་གི ། ས་དྲུག་རྫོགས་པར་ཐོབ་ཞེས་བྱ། ། དེ་ནི་གཙོ་བོ་བུམ་པའི་དབང་། ། ལམ་ནི་སྐྱེད་རིམ་སོགས་ལག་རྗེས། ། ཡིན་པས་བུམ་དབང་གི་ཉེར་ལེན། ། རྒྱུ་ཡི་ཚུལ་དང་དབང་གཞན་གསུམ། ། ལྷན་ཅིག་སྐྱེས་པའི་རྐྱེན་ལྟ་བུ། ། དེ་བཞིན་མགྲིན་པའི་མདུད་པ་ནི། །
དང་པོ་གསུམ་གྲོལ་ས་བདུན་པ། ། རིང་དུ་སོང་བ་ཡུལ་འདུ་བ། ། བགྲོད་ཅིང་ཕྱི་མ་གསུམ་གྲོལ་བས། ། བརྒྱད་པ་མི་གཡོ་བ་ཐོབ་ཡུལ། ། ཉེ་བའི་འདུ་བ་བགྲོད་པའོ། ། སྨིན་མཚམས་མདུད་པ་གསུམ་གྲོལ་བས། ། དགུ་པ་ལེགས་པའི་བློ་གྲོས་ཡུལ། ། དུར་ཁྲོད་བགྲོད་ཅིང་ཕྱི་མ་གསུམ། ། གྲོལ་བས་བཅུ་པ་ཆོས་ཀྱི་སྤྲིན། ། ཡུལ་ནི་ཉེ་བའི་དུར་ཁྲོད་བགྲོད། །
དེ་ནི་གསང་དབང་ས་བཞི་ཞེས། ། གཙོ་བོ་གསང་དབང་ཉེར་ལེན་ཞེས། ། དབང་གཞན་གསུམ་ནི་ལྷན་ཅིག་པའི། ། རྐྱེན་ནི་ལྟ་བུ་ཡིན་ཕྱིར་རོ། ། སྤྱི་བོའི་མདུད་པ་དང་པོ་གསུམ། ། གྲོལ་བས་བཅུ་གཅིག་དཔེ་མེད་པ། ། ཐོབ་ཅིང་མདུད་པ་ཕྱི་མ་གཅིག ། གྲོལ་བས་བཅུ་གཉིས་ཡེ་ཤེས་ནི། ། ཆེན་པོའི་ས་ཐོབ་དེ་གཉིས་ལ། ། ཤེར་དབང་ས་གཉིས་དབང་དེ་ཡི། །
ཉེར་ལེན་གཞན་གསུམ་ལྷན་ཅིག་ནི། ། བྱེད་པའི་རྐྱེན་ཡིན་དེ་མན་ཆད། ། དབུ་མའི་མདུད་པ་སོ་གཉིས་གྲོལ། ། མཐོང་ལམ་ས་ནི་དང་པོ་ནས། ། བསྒོམ་ལམ་ས་ནི་བཅུ་གཅིག་སྟེ། ། ས་ནི་བཅུ་གཉིས་པོ་ཐོབ་དེ། ། རེ་རེ་ལའང་འཕོ་བ་རིའི། ། རླུང་ནི་དགུ་བརྒྱ་ཕྲག་གཅིག་སྟེ། ། སྟོང་བརྒྱད་བརྒྱ་རེ་འགག་པ་ཡིས། ། ལས་རླུང་ཉི་ཁྲི་ཆིག་སྟོང་དང་། །
དྲུག་བརྒྱད་འགག་ཅིང་ས་རེ་རེར། ། ལས་རླུང་ཕྱི་ནང་སོར་རེ་འགག ། རླུང་དེའི་ཚད་ནི་སོར་བཅུ་གཉིས། ། འགག་པས་རྟེན་འབྲེལ་བཅུ་གཉིས་དང་། ། སྤང་བྱ་རྣམ་རྟོག་བཅུ་གཉིས་འགག ། ཕྱི་ནང་ཡུལ་ནི་སོ་གཉིས་བགྲོད། ། ཡོན་ཏན་དགའ་བ་བཅུ་དྲུག་རྫོགས། ། འོན་ཀྱང་ཐམས་ཅད་མཁྱེན་པའི་ས། ། མཚན་ཉིད་པ་ཉིད་མངོན་བྱེད་ལ། ། སྦས་པའི་ཡུལ་ལྔ་བགྲོད་བྱེད་ཀྱི། །
ཐབས་ལ་བསླབ་པར་བྱ་དགོས་སོ། ། དགའ་བ་བཅུ་དྲུག་འཆར་ཚུལ་གྱི། ། སྒོ་ནས་ས་ལམ་བགྲོད་ཚུལ་ལ། ། ཡས་བབ་དགའ་བ་བཅུ་དྲུག་དང་། ། དེ་བཞིན་མས་བརྟེན་བཅུ་དྲུག་ལ། ། ཡས་བབ་དགའ་བ་བཅུ་དྲུག་པ། ། ལྷན་སྐྱེས་ཀྱི་ནི་ལྷན་སྐྱེས་སམ། ། མས་བརྟེན་དགའ་བ་བཅུ་དྲུག་གི ། དང་པོ་དགའ་བའི་དགའ་བ་ནས། ། དང་པོའི་ས་སྐྱེས་མགོ་ཚུགས་ཏེ། །
མས་བརྟེན་གྱི་ནི་དགའ་བ་དང་། ། མཆོག་དགའ་དགའ་བྲལ་གསུམ་གྱི་ཚེ། ། ས་ནི་དང་པོའི་སྐབས་ཡིན་ལ། ། མས་བརྟེན་ལྷན་སྐྱེས་མཆོག་དགའ་དང་། ། དགའ་བྲལ་ལྷན་སྐྱེས་གསུམ་གྱི་ཚེ། ། ས་ནི་བཅུ་གཉིས་བར་སླེབས་ཟིན། ། བར་གྱི་ས་བཅུར་དགའ་བ་རེ། ། འཆར་བ་ཡིན་ཏེ་རྡོ་རྗེའི་རྩེར། ། ལྷན་ཅིག་སྐྱེས་པའི་བར་ཐིག་ལེ། ། གནས་པ་ལྟར་ལུས་བདེ་བ་ཡིས། །
མྱོས་ཤིང་བརྒྱལ་ཞེས་བཤད་པའི་ཕྱིར། ། རྡོ་རྗེ་ལུས་ཀྱི་འཁོར་ལོ་དྲུག ། ལྟེ་གསང་གཉིས་དང་དཔྲལ་སྤྱི་གཉིས། ། གཅིག་ཏུ་བརྩིས་པའི་འཁོར་ལོ་བཞིར། ། ལྟེ་བར་མས་བརྟེན་དགའ་བཞི་ཤར། ། ཁམས་ཀྱི་དྭངས་མ་བརྟེན་པ་ཡིས། ། དགའ་བས་བསྡུས་པའི་དགའ་བ་བཞི། ། དེ་བཞིན་སྙིང་ཁར་མཆོག་དགའི་བཞི། ། མགྲིན་པར་དགའ་བྲལ་གྱི་བཞི་དང་། ། སྤྱི་བོར་ལྷན་སྐྱེས་དགའ་བཞི་ཤར། །
འཁོར་ལོ་དེ་དག་ལས་རླུང་དག ། ཁམས་ནི་དྭང་བས་གང་ཞིང་བརྟེན། ། ལམ་ལྔ་དང་ནི་བྱང་ཆུབ་ཆོས། ། སོ་བདུན་གྱིས་ནི་བགྲོད་ཚུལ་གཉིས། ། དང་པོ་ལམ་ལྔ་བགྲོད་ཚུལ་ལ། ། རྒྱུད་དང་མན་ངག་གི་ལུགས་གཉིས། ། རྒྱུད་ཀྱི་ལུགས་ནི་དྲོད་ཆུང་ངུའི། ། ཚོགས་ལམ་འབྲིང་པོས་སྦྱོར་ལམ་དང་། ། ཆེན་པོས་མཐོང་བའི་ལམ་དེ་ནས། ས་ནི་གཉིས་པ་ནས་བཟུང་སྟེ། །
བཅུ་གཉིས་བར་གྱི་བསྒོམ་ལམ་དང་། ། བཅུ་གསུམ་མཐར་ཕྱིན་ལམ་དུ་བཞེད། ། མན་ངག་ལུགས་ལ་ཕར་ཕྱིན་དང་། ། སྒོ་བསྟུན་ལམ་ལྔའི་རྫོགས་མཚམས་ནི། ། འཇིག་རྟེན་ལམ་ལ་ཁམས་འདུས་པ། ། གསུམ་གྱི་སྐབས་སུ་ཚོགས་སྦྱོར་གཉིས། ། འདྲེས་ཞིང་བསྐྱེད་ལ་འཇིག་རྟེན་ལས། ། འདས་པའི་ལམ་ནི་ས་དང་པོར། ། མཐོང་ལམ་ཐོབ་ཅིང་དེ་ནས་ནི། ། ས་ནི་བཅུ་གཉིས་བར་བསྒོམ་ལམ། །
བཅུ་གསུམ་ཕྱེད་ནི་འོག་མ་ལ། ། མཐར་ཕྱིན་ལམ་ཡིན་དེ་མན་ཆད། ། ལམ་ལྔ་རྫོགས་པས་བཅུ་གསུམ་ཕྱེད། ། གོང་མ་དེ་ན་བཅུ་གསུམ་པ། ། རྡོ་རྗེ་འཛིན་པའི་ས་སངས་རྒྱས། ། མཚན་ཉིད་པ་ཉིད་མངོན་གྱུར་ཏོ། ། བཅུ་གསུམ་པ་ལ་གོང་འོག་གཉིས། ། ཕྱེ་ནས་འོག་མར་མིང་མཐར་ཕྱིན། ། ལམ་དང་གོང་མ་འབྲས་བུ་ངེས། ། ཡིན་པའི་རྣམ་བཞག་ཤེས་པ་གཅེས། །
ཚོགས་སྦྱོར་འདྲེས་ཞིང་སྐྱེས་ཚུལ་ནི། ། དབང་བཞིའི་ལམ་བཞི་ཏིང་ངེ་འཛིན། ། སྐྱེ་བའི་རྒྱུ་ནི་ཚོགས་ལམ་དང་། ། དེ་ལ་བརྟེན་ནས་སྐྱེས་པ་ཡིས། ། ལྟ་བ་བཞི་ནི་ཚོགས་ལམ་འཇོག ། ཚོགས་ལམ་བཞི་ལས་ཕྱི་དབྱིབས་ནི། ། བསྐྱེད་རིམ་ལམ་ཡིན་ནང་སྔགས་ལམ། ། ལྟེ་བར་རླུང་སེམས་ཚོགས་བྱེད་པ། ། གསང་ལམ་གཏུམ་མོ་དེ་གཉིས་ཁམས། ། འདུས་པ་་་་་་དང་པོ་གཙོ་ཆེ་གསང་བ་ནི། །
དབང་ལམ་ཞེས་པ་ཡུམ་གྱི་མཁར། ། རླུང་སེམས་ཚོགས་པའི་རྒྱུ་ཤེར་དབང་། ། རྒྱུ་དེ་འདུས་པ་བར་བ་གཙོ། ། མཐར་ཐུག་དེ་ཁོ་ན་ཉིད་ཀྱི། ། ལམ་ནི་པདྨ་ཅན་གྱི་ནི། ། བྷ་གར་རླུང་སེམས་ཚོགས་བྱེད་པ། ། བཞི་པའི་ལམ་སྟེ་ཁམས་འདུས་པ། ། ཐ་མར་གཙོ་ཆེར་འདུས་གསུམ་ལ། ། ཚོགས་ལམ་གསུམ་དང་དེ་ཆུང་འབྲིང་། ། ཆེ་གསུམ་འདུས་པ་དེ་གསུམ་གཉིས། །
དྲོད་ནི་ཆེ་འབྲིང་ཆུང་གསུམ་འཇོག ། དྲོད་ཆེན་མཐོང་ལམ་དུ་མི་འཇོག ། རྒྱུད་དང་མན་ངག་སྲོལ་ཐ་དད། ། ཙམ་ཡིན་རགས་པ་ཞིབ་པ་ནི། ། འགྲོ་མགོན་འཕགས་པ་རིན་པོ་ཆེའི། ། ཚོགས་སྦྱོར་མངོན་རྟོགས་ལྟར་འཆད་ན། ། འདུས་པ་ཐ་མར་ཚོགས་ཀྱི་ལམ། ། ཆེན་པོའི་རྟེན་ལ་དངོས་དབང་ནི། ། བཞི་པ་ལ་བརྟེན་སྦྱོར་བའི་ལམ། ། དྲོད་རྩེ་བཟོད་པ་ཆོས་མཆོག་བཞི། །
ལུགས་འབྱུང་དགའ་བཞི་དང་སྦྱར་ནས། ། རིམ་ཅན་སྐྱེ་བར་བཤད་པ་སྟེ། ། དབུ་མར་མདུད་པ་མེད་པ་ནི། ། སོར་བཞི་ཡོད་ལ་ཕྱི་ཤུན་ལ། ། ཐུར་དུ་བསྐྱོད་པས་དྲོད་རྩེ་གཉིས། ། དེ་ལ་དགའ་བ་མཆོག་དགའ་གཉིས། ། ནང་ཤུན་ལ་ནི་གྱེན་དུ་བསྐྱོད། ། བཟོད་པ་དང་ནི་ཆོས་མཆོག་གཉིས། ། དེ་ལ་དགའ་བྲལ་ལྷན་སྐྱེས་གཉིས། ། དེ་བཞི་བཞི་བཞིར་ཕྱེ་བ་ཡི། །
དྲོད་སོགས་བཅུ་དྲུག་དགའ་བཅུ་དྲུག ། སྐྱེ་ཞིང་སྤང་བྱ་གཟུང་འཛིན་གྱི། ། རྣམ་རྟོག་བཅུ་དྲུག་སྤོང་ཚུལ་བཤད། ། དེ་དོན་ཅུང་ཟད་བཀྲོལ་བ་ནི། ། མཆོག་གི་ཟེ་བར་རླུང་སེམས་ནི། ། འདུས་དེས་རྩ་མདུད་དང་པོ་ཡན། ། མདུད་པ་མེད་པ་སོར་བཞི་ལ། ། རྩ་གསུམ་འདྲེས་མ་ལྟར་ཡོད་པའི། ། ཕྱི་ཤུན་ལ་ནི་སོར་ཕྱེད་བཞི། ། ཐུར་དུ་བསྐྱོད་པས་དྲོད་ཆུང་ངུ་། །
འབྲིང་པོ་ཆེན་པོའི་ཆུང་ངུ་དང་། ། ཆེན་པོ་བཞི་ལ་རིམ་བཞིན་དུ། ། དགའ་བས་བསྡུས་པའི་དགའ་བཞི་སྐྱེ། ། མཐོང་སྤང་འདོད་ཆགས་ཞེ་སྡང་དང་། ། ཁོང་ཁྲོ་སེར་སྣ་ང་རྒྱལ་ཏེ། ། རྫས་འཛིན་རྟག་ཆད་མཐར་བཟུང་བ། ། བརྟགས་འཛིན་མདོར་ན་རྩ་ཉོན་དྲུག ། ཉེ་ཉོན་ཉི་ཤུའི་ཆར་གཏོགས་པའི། ། འདི་ཞེས་བཟུང་བའི་རྟོགས་པ་ནི། ། ཆེན་པོའི་ཆེན་པོ་དེའི་ཆུང་ངུ་། །
འབྲིང་དང་ཆུང་ངུ་རིམ་སྤངས་ནས། ། རང་བཞིན་མེད་པར་རྟོག་པའོ། ། ལམ་དུ་འབྱོང་ན་ཉན་ཐོས་ཀྱི། ། ལམ་ཆོད་གོལ་ན་འདོད་ཁམས་རྒྱུ། ། དེ་ནས་སོར་བཞི་ཐུར་དུ་བསྐྱོད། ། རྩེ་མོའི་ཆེ་འབྲིང་ཆུང་ངུ་བཞི། ། རིམ་བཞིན་མཆོག་དགའི་དགའ་བ་བཞི། ། སྐྱེ་ཞིང་རྣམ་རྟོག་རྣམ་བྱང་ཕྱོགས། ། སེམས་དང་སེམས་བྱུང་དགེ་བ་ནི། ། མཚན་རྟོག་བཅས་ལ་འདིའོ་ཞེས། །
བཟུང་བའི་རྟོག་པ་ཆེན་པོ་དང་། ། དེ་ཡི་ཆུང་ངུ་འབྲིང་ཆུང་སྤངས། ། ལམ་དུ་སློང་ན་རང་སངས་རྒྱས། ། ལམ་ཆོད་ཞེན་ན་གཟུགས་ཁམས་སུ། ། ནང་ཤུན་བཞི་ལ་སོར་བཞི་ནི། ། གྱེན་དུ་བསྐྱོད་པས་བཟོད་པ་ནི། ། ཆེན་པོ་དེ་ཡི་ཆུང་ངུ་དང་། ། ཆུང་འབྲིང་བཞི་དང་དགའ་བྲལ་གྱི། ། བསྡུས་པའི་དགའ་བ་བཞི་སྐྱེ་ཞིང་། ། མཐོང་སྤོང་རྫས་འཛིན་ཤེས་གང་ཟག །
རྫས་ཡོད་བེམ་ཤེས་ལྡན་མིན་གྱི། ། འདུ་བྱེད་གསུམ་འཛོམས་རྟེན་ཅན་ལ། ། འདི་ཞེས་བདག་གིར་འཛིན་པ་ཡི། ། རྟོག་པ་ཆེན་པོ་དེའི་ཆུང་ངུ་། ། ཆུང་འབྲིང་བཞི་སྤོང་རང་བཞིན་ནི། ། མེད་པར་རྟོགས་སོ་ཡང་སོར་བཞི། ། གྱེན་དུ་བསྐྱོད་པས་འཛིན་རྟོག་ནི། ། བཏགས་འཛིན་ཞེས་པ་ང་ཞེས་པའི། ། ངར་འཛིན་སྐྱེས་བུ་བཏགས་ཡོད་ཀྱི། ། རྟེན་ཅན་ལ་ནི་འདི་ཞེས་ནས། །
བཟུང་བའི་བདག་གི་འཛིན་པ་ནི། ། ཆེན་པོ་དེ་ཡི་ཆུང་ངུ་དང་། ། འབྲིང་པོ་དང་ནི་ཆུང་ངུ་སྤོང་། ། རང་བཞིན་མེད་པར་རྟོག་པའོ། ། དེ་ལྟར་སྤང་བྱ་བཟུང་འཛིན་གཉིས། ། མཐའ་དག་སྤངས་པས་བར་ཆད་མེད། ། མ་ནོར་སྔགས་ཀྱི་ལམ་བཟང་ཆོད། ། དེ་ལྟར་རགས་པ་ཕྱི་ཡི་ནི། ། རྟེན་འབྲེལ་ཡང་དག་སྤོང་བཞི་དང་། ། ཕྲ་བ་ནང་གི་རྟེན་འབྲེལ་གྱི། །
ཡང་་་་་་སྔགས་ལམ་ལ་སྦྱར་བ་དག་སྤོང་བཞིའི་རྟེན་འབྲེལ་འགྲིགས། ། ལྷན་སྐྱེས་དགའ་བ་དང་པོ་གསུམ། ། འཆར་ཞིང་ཕ་རོལ་ཕྱིན་པ་དང་། ། སྒོ་བསྟུན་སྦྱོར་ལམ་ངེས་འབྱེད་བཞིའི། ། མཐོང་སྤངས་སྤོང་ཚུལ་བླ་མེད་ཀྱི། ། ཐུན་མོང་མ་ཡིན་ལུགས་འབྱུང་གི ། དགེ་བ་བཅུ་དྲུག་ཤར་བའོ། ། མས་བསྟན་དགའ་བ་དང་པོ་དང་། ། མཐོང་བའི་ལམ་མཆོག་ས་དང་པོ། ། རབ་ཏུ་དགའ་བ་གཅིག་ཆར་འཆར། །
དེས་ན་ཁམས་འདུས་དང་པོ་གཉིས། ། སྐབས་སུ་སྦྱོར་ལམ་དྲོད་རྟོགས་པ། ། སྐྱེ་མེད་འདུས་པ་ཐ་མ་ཡི། ། སྐབས་སུ་དྲོད་བཞི་སྐྱེ་བའི་ཚུལ། ། སྦྱར་འདི་པདྨ་ཅན་རྟེན་ལ། ། བརྟེན་ནས་ཡང་དག་་་་་་སྔགས་ལམ་ལ་སྦྱར་བའི་སྤོང་བཞི་ཡི། ། ཚོགས་ལམ་ཆེན་པོ་ལ་བརྟེན་ནས། ། དྲོད་རྩེ་བཟོད་མཆོག་ཁྱད་པར་བའི། ། རྟོགས་པ་སྐྱེ་ཚུལ་བྱེ་བྲག་པ། ། སྦྱར་བ་ཡིན་གྱི་རྩེ་བཟོད་མཆོག །
འདུས་པ་ཐ་མའི་སྐབས་མ་གཏོགས། ། དེ་ཡན་སྐྱེ་བར་མ་བཤད་པས། ། རྣམ་དཔྱོད་འདབ་མར་ཆགས་པ་གཅེས། ། རྡོ་རྗེ་ལུས་འདིར་ཐམས་ཅད་མཁྱེན་པ་ཀླུ་སྒྲུབ་རྒྱ་མཚོས་ལམ་ལྔ་ལྟར་གྱི་བགྲོད་པའི་སྐབས། འདིར་ནང་གི་ལུས་ཀྱི་གནད་ལ་བརྟེན་ནས་ཚོགས་སྦྱོར་མཐོང་སྤང་དང་བསྒོམ་སྤང་གི་རྣམ་བཞག་གསུང་པ་གསུང་ངག་རིན་པོ་ཆེའི་སྐབས་འཕགས་པ་རིན་པོ་ཆེའི་ཚོགས་སྦྱོར་མངོན་རྟོགས་ལྟར་བཀྲལ་ཞིང་དེར་རྡོ་རྗེ་ལུས་ཀྱི་འཁོར་ལོའི་གནས་ལ་ས་བགྲོད་པ་སྤང་བྱ་རྣམ་རྟོག་སྤང་ཚུལ་ལ་རྟེན་འབྲེལ་འགག་ལུགས་ཕྱི་ནང་དེ་ཁོ་ན་ཉིད་ཀྱི་རྟགས་འཆར་ཚུལ་རྣམས་གསུང་པ་ལྟར་ཞིབ་ཏུ་བཀྲལ་ནས་བྲིས་སོ།་་་་་ ལ་འཁོར་ལོ་དྲུག ། གནས་པའི་འཁོར་ལོ་རེ་རེ་ལ། ། ས་ནི་གཉིས་གཉིས་བགྲོད་པ་ཡི། ། སྤང་བྱ་བསྒོམ་སྤང་རྣམ་རྟོག་ནི། ། ཆེ་འབྲིང་ཆུང་གསུམ་བཅུ་གཉིས་སྤང་། །
རྒ་ཤི་ལ་སོགས་རྟེན་འབྲེལ་ནི། ། བཅུ་གཉིས་ལུགས་ལྡོག་ཏུ་འགག་ནས། ། ཕྱི་ནང་དེ་ཁོ་ཉིད་ཀྱི་རྟེན། ། གསུམ་གསུམ་འཆར་བ་འདི་ལྟ་སྟེ། ། གསང་གནས་བདེ་སྐྱོང་འཁོར་ལོ་ཡི། ། རྩ་མདུད་བཞི་ལས་དང་པོ་གྲོལ། ། དང་པོའི་ས་ཐོབ་ཕྱི་ཡི་ཡུལ། ། པུལླཱི་ར་མ་ཛ་ལནྡྷ། ། ཨཽ་ཌི་ཡ་ན་ཨརྦུ་བཞི། ། དབུ་མར་གྲོང་སྟོང་བསྒོམ་སྤང་ནི། །
རྣམ་རྟོག་ཆེ་འབྲིང་ཆུང་ཆུང་ངུ་། ། བཞི་ལས་གསུམ་གསུམ་ཕྱེ་བ་ཡི། ། ཆེན་པོ་འགག་ཅིང་ཕྱི་རྟགས་ནི། ། གསང་གནས་འཁོར་ཕྱེད་ཐིག་ལེས་གང་། ། ནང་རྟགས་ཕྱི་ནང་རླུང་སོར་རེ། ། འཕོ་གཅིག་ལས་རླུང་སྟོང་དང་ནི། ། བརྒྱད་བརྒྱ་པ་འགག་དེ་ཁོ་ཉིད། ། རྟགས་ནི་སེམས་ལ་ཤར་སྟེ་རྩ། ། འཁོར་ལོ་བཞི་དང་གཙོ་མོ་གསུམ། ། མངོན་མཐོང་བྱང་ཆུབ་ཡན་ལག་བདུན། །
དེ་ནས་གསང་གནས་རྩ་མདུད་ནི། ། ཕྱི་མ་བཞི་གྲོལ་ས་གཉིས་ཐོབ། ། འདི་ནས་བཟུང་སྟེ་བཅུ་གཉིས་བར། ། སྒོམ་པའི་ལམ་གྱིས་བསྡུས་པར་བཞེད། ། ཕྱི་ཡུལ་གོ་དཱ་ཝ་རི་དང་། ། རསྨི་ཤྭ་ར་དེ་ཝཱི་ཀོ ། ཊ་དང་མ་ལ་ཡ་བཞིའི་གྲོགས། ། དབུ་མར་སྟོང་ཤིང་སྒོམ་སྤང་གི ། རྣམ་རྟོག་ཆེན་པོར་གསུམ་ཕྱེ་བའི། ། གཉིས་པ་འགག་ནས་ཕྱི་ཡི་རྟགས། །
གསང་གནས་ཧྲིལ་པོ་ཁམས་དྭངས་མས། ། གང་ཞིང་བརྟེན་ནས་ནང་གི་རྟགས། ། རླུང་ནི་ཕྱི་ནང་སོར་རེ་རེ། ། འགག་བས་ལས་རླུང་སྟོང་བརྒྱད་བརྒྱ། ། འགག་ཅིང་དེ་བཞིན་ལྟེ་བ་ཡི། ། འཁོར་ལོའི་རྩ་མདུད་དྲུག་ནས་ནི། ། དང་པོ་གསུམ་གྲོལ་ས་གསུམ་ཐོབ། ། ཕྱི་ཡུལ་ཀ་མ་རུ་པ་དང་། ། ཨོ་ཏྲེའི་གྲོང་ནི་དབུ་མར་སྟོང་། ། བསྒོམ་སྤང་རྣམ་རྟོག་ཆེན་པོ་ལས། །
གསུམ་དུ་ཕྱེ་བའི་གསུམ་པ་འགག ། ཕྱི་རྟགས་ལྟེ་བའི་འཁོར་ལོའི་ཕྱེད། ། ཁམས་ཀྱི་དྭངས་མས་གང་ཞིང་བརྟན། ། ནང་རྟགས་ཕྱི་དང་ནང་གི་རླུང་། ། སོར་རེ་འགག་པས་ལས་ཀྱི་རླུང་། ། སྟོང་དང་བརྒྱད་བརྒྱད་དབུ་མར་ཐིམ། ། ལྟེ་བའི་རྩ་མདུད་ཕྱི་མ་གསུམ། ། གྲོལ་བས་ས་ནི་བཞི་པ་ཐོབ། ། ཕྱི་ཡུལ་དྲི་ཤ་ཀོ་ནེ་དང་། ། ཀོ་པ་ལའི་གྲོང་དབུ་མར་སྟོང་། །
བསྒོམ་སྤང་རྣམ་རྟོག་འབྲིང་ལ་གསུམ། ། ཕྱེ་བའི་དང་པོ་འགག་ནས་ཕྱིའི། ། རྟགས་ནི་ལྟེ་བའི་འཁོར་ལོ་ནི། ། ཧྲིལ་པོ་ཁམས་ཀྱི་དྭངས་མས་གང་། ། བརྟན་ཞིང་ནང་རྟགས་ཕྱི་ནང་དྲུག ། སོར་རེ་འགག་པས་ལས་རླུང་ནི། ། སྟོང་དང་བརྒྱད་བརྒྱད་དབུ་མར་ཐིམ། ། དེ་བཞིན་སྙིང་ཁའི་འཁོར་ལོ་ཡི། ། རྩ་མདུད་དྲུག་ལས་དང་པོ་གསུམ། ། གྲོལ་བས་ས་ནི་ལྔ་པ་ཐོབ། །
ཕྱི་ཡུལ་ཀ་ལིངྐ་དང་ནི། ། ལམ་བྷ་གཉིས་གྲོང་དབུ་མར་སྟོང་། ། བསྒོམ་སྤང་རྣམ་རྟོག་འབྲིང་ལ་གསུམ། ། ཕྱེ་བའི་གཉིས་པ་འགག་ནས་ཕྱིའི། ། རྟགས་ནི་སྙིང་ཁའི་འཁོར་ལོའི་ཕྱེད། ། ཁམས་ཀྱི་དྭངས་མས་གང་ཞིང་བརྟན། ། ནང་རྟགས་ཕྱི་ནང་རླུང་སོར་རེ། ། འགག་པས་ལས་རླུང་སྟོང་བརྒྱད་བརྒྱ། ། དབུ་མར་ཐིམ་ཞིང་སྙིང་ཁ་ཡི། ། རྩ་མདུད་ཕྱི་མ་གསུམ་གྲོལ་བས། །
དྲུག་པའི་ས་ཐོབ་ཕྱི་ཡི་ཡུལ། ། ཀཉྩི་ཀ་དང་ཧི་མ་ལའི། ། གྲོང་ནི་དབུ་མར་སྟོང་ནས་ནི། ། བསྒོམ་སྤང་རྣམ་རྟོག་འབྲིང་ལ་གསུམ། ། ཕྱི་བའི་གསུམ་པ་འགག་ནས་ཕྱིའི། ། རྟགས་ནི་སྙིང་ཁའི་འཁོར་ལོ་ནི། ། ཧྲིལ་པོ་ཁམས་ཀྱི་དྭངས་མ་ཡིས། ། གང་ཞིང་བརྟན་ནས་ནང་གི་རྟགས། ། ལས་རླུང་སྟོང་དང་བརྒྱད་བརྒྱ་པ། ། དབུ་མར་ཐིམ་ཞིང་བུམ་དབང་གི །
ས་དྲུག་རིང་ལ་དེ་ཁོ་ནའི། ། སེམས་ཀྱི་རྟགས་ནི་སྤྲུལ་སྐུ་ཡི། ། ཞིང་ཁམས་སྟོང་བསྐུལ་བ་ནས་བཟུང་། ། རིམ་པར་དེ་ཚེ་སྤྲུལ་སྐུ་ཡི། ། ཞིང་ཁམས་བྱེ་བ་ཕྲག་བདུན་བསྐུལ། ། ནུས་ཤིང་ཡོན་ཏན་སོགས་འཕེལ་བ། ། རྣམ་རྟོག་འགྲོ་ལྡོག་འགག་ནས་ཕྱིའི། ། ལྟེ་སྙིང་ཐིག་ལེ་བརྟན་པ་ཡིས། ། ལོངས་སྐུ་འགའ་མཐོང་གྲུབ་མཐའ་ནི། ། བཞི་ལས་འཁོར་འདས་དབྱེར་མེད་ཐོབ། །
དེ་ནས་མགྲིན་པའི་འཁོར་ལོ་ཡི། ། རྩ་མདུད་དྲུག་ལས་དང་པོ་གསུམ། ། གྲོལ་བ་ཡིས་ནི་ས་བདུན་ཐོབ། ། ཕྱི་ཡུལ་པྲེ་ཏ་པཱུ་རི་དང་། ། གྲི་ཧ་ད་ཝའི་གྲོང་གཉིས་སྟོང་། ། བསྒོམ་སྤང་རྣམ་རྟོག་ཆུང་བ་ལ། གསུམ་དུ་ཕྱེ་བའི་དང་པོ་འགག ། ཕྱི་རྟགས་མགྲིན་པའི་འཁོར་ལོའི་ཕྱེད། ། ཁམས་ཀྱི་དྭངས་མས་གང་ཞིང་བརྟན། ། ནང་རྟགས་རླུང་ནི་ཕྱི་དང་ནང་། །
སེར་རེ་འགག་པས་ལས་ཀྱི་རླུང་། ། སྟོང་དང་བརྒྱད་བརྒྱ་དབུ་མར་ཐིམ། ། དེ་བཞིན་མགྲིན་པའི་རྩ་མདུད་ནི། ། ཕྱི་མ་གསུམ་གྲོལ་ས་བརྒྱད་ཐོབ། ། ཕྱི་ཡུལ་ནི་སཽ་རཥྛ། ། སུ་ཝར་ན་གཉིས་ཀྱིས་གྲོང་སྟོང་། ། བསྒོམ་སྤང་རྣམ་རྟོག་ཆུང་བ་ལ། ། གསུམ་དུ་ཕྱེ་བའི་གཉིས་པ་འགག ། ཕྱི་རྟགས་མགྲིན་པའི་འཁོར་ལོ་ནི། ། ཁམས་ཀྱི་དྭངས་མས་ཧྲིལ་གང་བརྟན། །
ནང་རྟགས་ཕྱི་ནང་རླུང་སོར་རེ། ། འགག་པས་ལས་རླུང་སྟོང་བརྒྱད་བརྒྱ། ། དབུ་མར་ཐིམ་ཞིང་སྨིན་མཚམས་ཀྱི། ། རྩ་མདུད་དྲུག་ལས་དང་པོ་གསུམ། ། གྲོལ་བས་ས་ནི་དགུ་པ་ཐོབ། ། ཕྱི་ཡུལ་ན་ག་ར་དང་ནི། ། སིན་དྷུའི་གྲོང་སྟོང་བསྒོམ་སྤང་ནི། ། རྣམ་རྟོག་ཆུང་བའི་གསུམ་པ་འགག ། ཕྱི་རྟགས་སྨིན་མཚམས་འཁོར་ལོའི་ཕྱེད། ། ཁམས་ཀྱིས་དྭངས་མས་གང་ཞིང་བརྟན། །
ནང་རྟགས་རླུང་ནི་ཕྱི་ནང་གི ། སོར་རེ་འགག་པས་ལས་ཀྱི་རླུང་། ། སྟོང་དང་བརྒྱད་བརྒྱ་དབུ་མར་ཐིམ། ། སྨིན་མཚམས་མདུད་པ་ཕྱི་མ་གསུམ། ། གྲོལ་བས་ས་ནི་བཅུ་པ་ཐོབ། ཕྱི་ཡུལ་མ་རུ་ཀུ་ལུ་ཏ། ། གཉིས་ཀྱི་གྲོང་སྟོང་བསྒོམ་སྤང་གི ། རྣམ་རྟོག་ཆུང་ངུའི་ཆུང་ངུ་ལ། ། གསུམ་དུ་ཕྱེ་པའི་དང་པོ་འགག ། སྨིན་མཚམས་འཁོར་ལོ་ཧྲིལ་པོ་ནི། །
ཁམས་ཀྱི་དྭངས་མས་གང་ཞིང་བརྟན། ། ནང་རྟགས་ཕྱི་ནང་རླུང་སོར་རེ། ། འགག་པས་ལས་རླུང་སྟོང་བརྒྱད་བརྒྱ། ། དབུ་མར་ཐིམ་ཞིང་གསང་དབང་གི ། དེ་ཁོ་ཉིད་རྟགས་སེམས་ལ་འཆར། ། དབང་པོ་ལྔ་དང་དྭངས་མ་ལྔའི། ། རླུང་ལ་མངའ་བརྙེས་ནུས་པ་ལྔ། ། ལྟ་སྟངས་ལྔ་ལ་ཐོགས་པ་མེད། ། བྷ་གའི་དལ་དུ་རིགས་དྲུག་གི ། ས་བོན་མཐོང་ཞིང་སེམས་ཅན་རྣམས། །
སྐད་དུ་ཆོས་སྟོན་ཆོས་སྤྱི་རང་། ། མཚན་ཉིད་ཐོགས་མེད་ལྟེ་བ་ཡི། ། ཡི་གེ་བརྒྱད་དང་དབྱངས་གསལ་མཐོང་། ། མདོ་སྡེའི་ཆོས་ཀུན་ཇི་བཞིན་ཤེས། ། བདུད་རྩི་ལྔ་དང་རོ་དྲུག་ལ། ། ལོངས་སྤྱོད་ཚངས་པའི་དབྱངས་འགྱུར་བ། ། ཨཱ་ནི་ཡིག་འབྲུ་ཅེས་སོགས་དོན། ། ལོངས་སྐུའི་ཞིང་ཁམས་དུང་ཕྱུར་ཕྲག ། བདུན་ནས་རིམ་པར་ལོངས་སྐུའི་ཞིང་། ། ཐེར་འབུམ་ཆེན་པོ་ཕྲག་བདུན་བསྒུལ། །
གྲུབ་མཐའ་བཞི་ལས་མ་འདྲེས་པ། ། ཡོངས་སུ་རྫོགས་པའི་གྲུབ་མཐའ་སྙོགས། ། དེ་ནས་སྤྱི་བོ་བདེ་ཆེན་གྱི། ། འཁོར་ལོའི་རྩ་མདུད་བཞི་ལས་ནི། ། དང་པོ་གསུམ་གྲོལ་ས་བཅུ་གཅིག ། ཐོབ་ཅིང་ཕྱི་ཡུལ་ལས་ཀྱི་གྲོང་། ། ཧ་རི་ཀེ་ལ་ཞེས་པ་དང་། ། ལཉྩ་རྒྱ་མཚོའི་ནང་སྐྱེས་པ། ། བིནྡྷ་བཞིའི་གྲོང་དབུ་མར་སྟོང་། ། བསྒོམ་སྤང་རྣམ་རྟོག་ཆུང་ངུ་ལ། །
གསུམ་དུ་ཕྱེ་བའི་གཉིས་པ་འགག ། ཕྱི་རྟགས་བདེ་ཆེན་འཁོར་ལོའི་ཕྱེད། ། ཁམས་ཀྱི་དྭངས་མས་གང་ཞིང་བརྟན། ། ནང་རྟགས་ཕྱི་ནང་རླུང་སོར་རེ། ། འགག་པས་ལས་རླུང་སྟོང་བརྒྱད་བརྒྱ། ། དབུ་མར་ཐིམ་ཞིང་སྤྱི་བོ་ཡི། ། རྩ་མདུད་ཕྱི་མ་གཅིག་གྲོལ་བས། ། བཅུ་གཉིས་ས་ཐོབ་ཕྱི་ཡི་ཡུལ། ། གཞོན་ནུའི་གྲོང་ཞེས་བྱ་བ་དང་། ། རབ་སོང་དགེ་འདུན་རྒྱ་མཚོའི་འགྲམ། །
སྐྱེད་ཚལ་རྭ་བའི་རྫིང་འགྲམ་གྲོང་། ། དབུ་མར་སྟོང་ཞིང་བསྒོམ་སྤང་གི ། རྣམ་རྟོག་ཆུང་ངུའི་གསུམ་པ་འགག ། ཕྱི་རྟགས་སྤྱི་བོའི་འཁོར་ལོ་ནི། ། ཧྲིལ་པོ་ཁམས་ཀྱི་དྭངས་མས་གང་། ། ནང་རྟགས་ཕྱི་ནང་རླུང་སོར་རེ། ། འགག་པས་ལས་རླུང་སྟོང་བརྒྱད་བརྒྱ། ། དབུ་མར་ཐིམ་ཞིང་ཤེར་དབང་གི ། ས་གཉིས་ཚེ་ན་དེ་ཁོ་ན། ། ཉིད་རྟགས་སེམས་ལ་འཆར་བ་ནི། །
སྟོབས་ལྔ་བྱང་ཆུབ་སེམས་ཀྱི་རླུང་། ། ལྔ་སྤྱོད་པ་ཡི་དྭངས་མ་ཡི། ། དྭངས་མ་རྩ་ཁམས་ནང་གི་ཁམས། ། དང་ཞིང་ཐོགས་པ་མེད་པ་ཡིས། ། འོད་ཟེར་རྣམ་པ་ཇི་བཞིན་མཐོང་། ། སྐུ་གསུམ་དང་ནི་ཡེ་ཤེས་ལྔ། ། ཕྱག་རྒྱ་ལྔ་དང་ཧེ་རུ་ཀ ། བཅུ་གཅིག་རྣམས་ཏེ་ལྷ་ཡི་ནི། ། དེ་ཁོ་ན་ཉིད་ཉི་ཤུ་བཞི། ། ཕྱག་རྒྱ་དཀྱིལ་འཁོར་སྔགས་དང་ནི། །
དེ་ཁོ་ན་ཉིད་བཞི་ཉམས་སུ། ། མྱང་བའི་རྟོགས་པ་དང་ལྡན་ཞིང་། ། ཡས་འབབ་དགའ་བཞིའི་ཡེ་ཤེས་ཀྱི། ། དབང་ཐོབ་ཤེར་དབང་ཞེས་བྱ་ཐོབ། ། བདུད་རྩི་ལྔ་པོ་གར་འདུས་མཐོང་། ། སངས་རྒྱས་རྣམས་ཀྱི་གཞན་དོན་མཛད། ། མཐོང་ཞིང་སྤྲུལ་པ་བདེ་ཆེན་སུ། ། ཐིག་ལེ་འདུ་མཐོང་སངས་རྒྱས་རྣམས། ། རང་བཞིན་གནས་ནི་ཟབ་མོ་ལ། ། བཞུགས་མཐོང་ལྟེ་བ་སྤྲུལ་འཁོར་དུ། །
བདུད་རྩི་ལྔ་དང་རླུང་ལྔ་འདུ། ། མཐོང་ནས་ལོངས་སྐུ་རིགས་ལྔ་སོགས། ། ཡུམ་གྱི་བྷ་ག་ན་བཞུགས་ནས། ། སྐལ་ལྡན་བྱང་ཆུབ་སེམས་རྣམས་ལ། ། གསང་བ་སྒྲོགས་མཐོང་ཕྱག་རྒྱ་མའི། ། དྭངས་མ་མཐོང་ནས་མངོན་ཤེས་ལ། ། ཐོགས་པ་མེད་ཅིང་རྩ་ཡི་གེ ། རྣམས་སུ་དྭངས་མ་འདྲོངས་ན་ནི། ། རྫུ་འཕྲུལ་ལ་ནི་ཐོགས་པ་མེད། ། དེ་ཉིད་སླར་ཡང་སྤྲོས་ནས་ནི། །
སྔོན་གནས་རྗེས་དྲན་ཆོས་སྐུ་ཡི། ། ཞིང་ཁམས་རབ་བཀྲམ་བསྒུལ་བར་ནུས། ། གྲུབ་མཐའ་བདེ་སྟོང་རྒྱ་ཆུང་ཐོབ། ། དེ་ལྟར་དབུ་མའི་མདུད་པ་ནི། ། སུམ་ཅུ་གཉིས་གྲོལ་ཡུལ་ཆེན་ནི། ། སོ་གཉིས་བགྲོད་ཅིང་ཕྱི་ཡི་རྟགས། ། སྤྱི་བོའི་འཁོར་ལོ་བར་ཁམས་ཀྱི། ། དྭངས་མས་གང་བརྟན་ནང་གི་རྟགས། ། དེ་དག་རེ་རེར་ཕྱི་ནང་རླུང་། ། སོར་རེ་འགག་པས་ལས་རླུང་ནི། །
སྟོང་ཕྲག་གཅིག་དང་བརྒྱད་བརྒྱ་རེ། ། དབུ་མར་ཐིམ་ཞིང་ས་བཅུ་གཉིས། ། རྫོགས་ཤིང་བུམ་གསང་ཤེར་དབང་གི ། གྲུབ་མཐའ་གསུམ་ཐོབ་དེ་ནས་ནི། ། ནང་གི་སྙིང་དབུས་སྦས་པ་ཡི། ། རྩ་ལྔར་རྩ་ཡིག་ནུས་པ་འདུས། ། བདུད་རྩི་ཤིན་ཏུ་དྭང་བ་དང་། ། རླུང་ནི་ཤིན་ཏུ་བྱང་བ་དེར། ། གནད་དུ་ཟིན་པའི་དབང་གིས་ནི། ། ཕྱི་ཡི་སྦས་པའི་ཡུལ་ལྔ་བགྲོད། །
རི་རབ་རྩེ་ཡི་དབུས་ཕྱོགས་བཞི། ། ཡང་ན་རང་ཉིད་སངས་རྒྱས་པའི། ། གནས་དེ་ཕྱི་ནང་གསང་བ་ཡི། ། རྡོ་རྗེ་གདན་ཞེས་ཡུལ་ལྔ་ཡི། ། རྣམ་བཞག་མཛད་ཅིང་ཕྱི་ཡི་རྟགས། ། གཙུག་ཏོར་ཕྱེ་ནི་ཁམས་དྭངས་མས། ། གང་བརྟན་ནང་རྟགས་སྲོག་རྩོལ་རླུང་། ། ཕྱི་དབྱིབས་ཨཱཿནས་གཙུག་ཏོར་གྱི། ། ཕྱེད་ཀྱི་བར་ཞུགས་དེ་ཁོ་ན། ། ཉིད་རྟགས་སེམས་ལ་འཆར་བ་ནི། །
འཕགས་ལམ་ཡན་ལག་བརྒྱད་གསལ་བྱ། ། རྒྱུ་རྒྱུད་ཀྱཻ་ཡི་རྡོ་རྗེ་ལ། ། སྒྲིབ་བྱེད་རྣམ་ཤེས་ཚོགས་བརྒྱད་པོ། ། ཡེ་ཤེས་ལྔ་རུ་གནས་གྱུར་ཏོ། ། གཟུང་པ་རྣམ་དག་མཚན་མ་བྲལ། ། འཛིན་པ་རང་གྲོལ་སྨོན་པ་མེད། ། གཟུང་འཛིན་ལས་གྲོལ་བདེ་ཆེན་ཐོབ། ། ས་ཆེན་འདི་ནི་དགའ་ཞིང་མགུ ། རྣམ་པ་དྲུག་གཡོས་བདུད་གནས་སུ། ། སྒྲ་གྲགས་ཕྱག་རྒྱ་མའི་གནས་སུ། །
ཁམས་གསུམ་མཐོང་ཞིང་མཁའ་འགྲོ་རྣམས། ། རིང་ན་འདུ་ཞིང་ཧ་རི་མ། ། ལ་སོགས་དབང་ཕྱུག་བརྒྱད་དོན་འཆར། ། བདེ་སྟོང་རྒྱ་ཆེའི་གྲུབ་མཐའ་ཐོབ། ། དེའང་བར་གྱི་ས་བརྒྱད་ལ། ། ཞིབ་ཏུ་དཔྱད་ན་སྦྱོར་བ་ཡི། ། མགོ་ནི་རྩོམ་ལ་མདུད་པ་གཅིག ། གྲོལ་ཞིང་དངོས་གཞིར་ལོངས་སྤྱོད་ལ། ། མདུད་པ་གཅིག་གྲོལ་རྗེས་ཐིམ་པར། ། མདུད་པ་གཅིག་གྲོལ་ཞེས་འབྱུང་ངོ་། །
བྱང་ཕྱོགས་སོ་བདུན་དང་སྦྱར་ཏེ། ། ས་ལམ་བགྲོད་པའི་ཚུལ་ལ་ནི། ། རྒྱུད་དང་མན་ངག་ལུགས་གཉིས་ཀྱི། ། དང་པོ་རྒྱུད་ཀྱི་ལུགས་ལ་ནི། ། རྡོ་རྗེ་ཐེག་པའི་བསྟན་བཅོས་ལས། ། སྦྱོར་ལུགས་ལྔ་སྟེ་རྒྱུ་རྒྱུད་ཀྱི། ། སྦྱོང་བཞི་རྩ་སོགས་ལ་སྦྱོར་དང་། ། ལམ་གྱི་བསྐྱེད་རིམ་ལྷ་རྟེན་དང་། ། བརྟེན་པ་ལ་ནི་སྦྱོར་བ་དང་། ། སོ་སོའི་སྐྱེ་བོའི་ལམ་ཞུགས་ནས། །
བཟུང་སྟེ་ལམ་ལྔ་སོ་སོར་སྦྱར། ། བདེན་པ་མཐོང་བ་ནས་བཟུང་སྟེ། ། སངས་རྒྱས་མངོན་བྱས་བར་སྦྱོར་དང་། ། སངས་རྒྱ་ཁོ་ནའི་གཟུགས་སྐུའི་ལྷར། ། སྦྱོར་བ་ལྔ་ལས་མཐོང་ལམ་ཡན། ། སྦྱར་འདིའི་ལྔ་ཀ་ཤེས་ནུས་གསུང་། ། དེ་ལྟར་མཐོང་ལམ་ཡན་ཆོད་ལ། ། སྦྱོར་བའི་ལུགས་ནི་འདི་ལྟ་སྟེ། ། དྲན་པ་ཉེ་བར་བཞག་པ་བཞིའི། ། དང་པོའི་ས་བགྲོད་ཡང་དག་པ། །
སྤང་བཞིའི་ས་ནི་གཉིས་པ་བགྲོད། ། གསུམ་ནས་བཅུའི་བར་ས་བརྒྱད་ལ། ། བྱང་ཕྱོགས་གཉིས་གཉིས་འགྲོ་དགོས་པས། ། རྫུ་འཕྲུལ་ཟུང་བཞིའི་ས་གསུམ་བཞི། ། དབང་པོ་ལྔ་དང་སྟོབས་ལྔ་ཡི། ། ས་ནི་ལྔ་དྲུག་བདུན་བརྒྱད་དགུ། ། བྱང་ཆུབ་ཡན་ལག་བདུན་གྱི་ནི། ། དང་པོ་གཉིས་ཀྱིས་ས་བཅུ་བགྲོད། ། དེ་ནས་བཞི་ཡིས་བཅུ་གཅིག་བགྲོད། ། དེ་ནས་གཅིག་དང་འཕགས་ལམ་གྱི། །
ཡན་ལག་བརྒྱད་ཀྱི་དང་པོ་གསུམ། ། དེ་ཡིས་ས་ནི་བཅུ་གཉིས་བགྲོད། ། ལྷག་མ་གསུམ་གྱིས་ས་བཅུ་གསུམ། ། བགྲོད་འདི་རྡོ་རྗེ་བདག་མེད་མའི། ། བསྟོད་པ་རྩ་འགྲེལ་དགོངས་པའོ། ། དེ་ནས་མན་ངག་ལུགས་ལ་ནི། ། བྱང་ཕྱོགས་སོ་བདུན་ཚོགས་ལམ་ནས། ། བཅུ་གསུམ་འོག་མ་མན་ཆད་སྦྱར། ། སྣང་བ་དགྲ་ལངས་གཉེན་པོ་ནི། ། འབྱུང་བཞིའི་རླུང་ལ་རྫུ་འཕྲུལ་གྱི། །
རྐང་པ་བཞིས་མཚོན་སྣང་བ་ནི། ། དགྲ་ལངས་འཕྲང་བསྒྲལ་ཁམས་འདུས་པ། ། དང་པོའི་ལམ་ཆོད་དེ་ནས་ནི། ། སྟོང་པ་དགྲར་ལངས་ཀྱི་གཉེན་པོ། ། ལྷ་བསྒོམ་ཡེ་ཤེས་སེམས་དཔའ་བཅུག ། སྙིང་པོ་བཟླ་ཞིང་ལྷ་དེ་ཡི། ། རྒྱན་དྲུག་དགོས་པ་བསམ་པ་བཞིའི། ། དྲན་པ་ཉེ་བར་བཞག་བཞི་མཚོན། ། སྟོང་པ་དགྲར་ལངས་འཕྲང་ལས་སྒྲོལ། ། ཁམས་འདུས་བར་མའི་ལམ་ཆོད་དེ། །
དེ་ནས་བདེ་བས་བརྒྱལ་བ་ཡི། ། གཉེན་པོར་ཡང་དག་སྤོང་བ་བཞི། ། བསྒོམ་སྟེ་དེ་ཡང་རོ་རྐྱང་གི ། མས་སྣ་དབུ་མའི་མས་སྣར་ཆུད། ། ལུས་ལ་རྩ་ཡི་རྟེན་འབྲེལ་དང་། ། རྐྱང་མའི་མས་སྣ་ན་ཡོད་པའི། ། ཡི་གེ་བཞི་པ་སྙིང་པོའི་ཨ། ། དབུ་མའི་མས་སྣར་རུ་སླེབས་པས། ། དབུ་མའི་ཆ་ཤས་ཀྱི་ཡི་གེ ། བཞི་པ་ཕྱི་དབྱིབས་ཨ་གྱེན་ལ། །
བསྐྱོད་པས་རྩ་ཡིག་གི་རྟེན་འབྲེལ། ། དེ་ལས་འབྱུང་བཞིའི་རླུང་ལྔ་པོ། ། དབུ་མའི་མས་སྣར་ཆུད་པ་ཡི། ། རླུང་གི་རྟེན་འབྲེལ་དེ་ལས་རྩ། ། གཡས་དང་གཡོན་གྱི་ལས་རླུང་གི ། རྒྱུ་བའི་སྒོ་ནི་ཐིག་ལེས་བཀག ། ཁམས་ཀྱི་བདུད་རྩི་རྟེན་འབྲེལ་ཏེ། ། དེ་བཞིའི་གཟུང་འཛིན་རྣམ་རྟོག་སྤངས། ། ཡང་དག་སྤང་བ་བཞི་མཚུངས་ཞིང་། ། བྱིང་བ་ཆེན་པོའི་འཕྲང་ལས་བསྒྲལ། །
ཁམས་འདུས་ཐ་མའི་ལམ་ཆོད་པས། ། འཇིག་རྟེན་པ་ཡི་ལམ་མན་ཆད། ། བྱང་ཕྱོགས་བཅུ་གཉིས་ཀྱིས་བགྲོད་དོ། ། ཡང་དག་སྤོང་བཞི་ཚོགས་ལམ་ནི། ། ཆེན་པོ་ཡིན་ཞིང་ངེས་འབྱེད་བཞིས། ། རྟོགས་པ་འཆར་ཚུལ་ལམ་གྱི་སྐབས། ། གོང་དུ་བཤད་བཞིན་ཤེས་པར་བྱ། ། དེ་ནས་བྱང་ཆུབ་ཕྱོགས་ཀྱི་ཆོས། ། ཉི་ཤུ་རྩ་ལྔས་འདས་པའི་ལམ། ། ས་ནི་ཕྱེད་དང་བཅུ་གསུམ་བགྲོད། །
རྩ་ནི་འཁོར་ལོ་བཞི་ཡི་དབྱིབས། ། ཨེ་ཝཾ་མ་ཡའི་རྣམ་པ་བཞི། ། རྩ་ཡི་གཙོ་མོ་རོ་རྐྱང་དབུ། ། གསུམ་མཐོང་བྱང་ཆུབ་ཡན་ལག་བདུན། ། བུམ་པའི་དབང་གི་ས་དྲུག་བགྲོད། ། འབྱུང་བཞིའི་རླུང་ལ་དབང་ཐོབ་པས། ། དབང་པོ་ལྔ་སྟེ་གསང་དབང་གི ། ས་བཞི་བགྲོད་ཅིང་འབྱུང་ལྔའི་རླུང་། ། སྟོབས་སུ་གྱུར་པ་སྟོབས་ལྔ་སྟེ། ། ཤེར་དབང་ས་གཉིས་ཡེ་ཤེས་ལྔ། །
གནས་འགྱུར་པ་ལ་མངོན་ཕྱོགས་པའི། ། བརྟེན་པ་རྣམ་ཤེས་ཚོགས་བརྒྱད་ནི། ། འཕགས་པའི་ལམ་སྟེ་སངས་རྒྱས་པའི། ། ཡན་ལག་རྒྱུ་ཡིན་འཕགས་ལམ་བརྒྱད། ། བཞི་པའི་དབང་གིས་ས་ཕྱེད་བགྲོད། ། བཅུ་གསུམ་འོག་མར་སླེབས་ཕྱིར་རོ། ། བཅུ་གསུམ་པ་ལ་ཆ་གཉིས་སུ། ། བྱེད་པའི་འོག་མ་འབྲས་དུས་ཀྱི། ། དབང་དང་མཐའ་རུ་ཕྱིན་པའི་ལམ། ། འགྲོས་བཞི་ཐིམ་ཕྱེད་དབང་ཡིན་ལ། །
ཉམས་ལེན་གཙོ་བོ་ཉེ་རྒྱུ་ཡི། ། ཉམས་ལེན་ཡིན་ཏེ་སྐད་ཅིག་མ། ། བདུན་དང་གསུམ་དང་གཉིས་སུ་བཤད། ། བདུན་ནི་ཐབས་རྒྱུད་དག་པ་ལ། ། སྐད་ཅིག་གསུམ་དང་ཤེས་རབ་རྒྱུད། ། དག་ལ་གསུམ་དང་ཐབས་ཤེས་ནི། ། སོ་སོ་དག་ལ་སྐད་ཅིག་གཅིག ། གསུམ་དུ་བྱེད་ན་ཐབས་ཤེས་ཀྱི། ། རྒྱུད་ལ་སྐད་ཅིག་རེ་རེ་དང་། ། སོ་སོར་དག་ལ་སྐད་ཅིག་གོ །
གཉིས་སུ་བྱེད་ན་ཐབས་ཤེས་གཉིས། ། རྒྱུད་དག་སྐད་ཅིག་གཅིག་དུ་བསྒྲངས། ། སོ་སོར་དག་ལའང་སྐད་ཅིག་གཅིག ། དེ་ལྟར་སྐད་ཅིག་ས་གཉིས་སུ། ། ཕྱེ་བའི་སྐད་ཅིག་དང་པོ་དེ། ། བར་ཆད་མེད་དུས་སྲོད་ལ་ནི། ། བདུད་བཏུལ་ཆོ་འཕྲུལ་བསྟན་པའི་དུས། ། འབྲས་བུ་གཉིས་ཀྱི་དུས་ཞེས་དང་། ། སྐད་ཅིག་གཉིས་པ་རྣམ་གྲོལ་གྱི། ། དུས་དང་ཐོ་རངས་མངོན་པར་ནི། །
བྱང་ཆུབ་དུས་དང་ཐམས་ཅད་མཁྱེན། ། ཆུང་ངུའི་དུས་དང་འབྲས་གཅིག་གི ། དུས་ཞེས་མིང་གི་རྣམ་གྲངས་བསྟན། ། བཅུ་གསུམ་ཕྱེད་འདི་སངས་རྒྱས་ནི། ། མཚན་ཉིད་པ་མིན་ཕར་ཕྱིན་དང་། ། སྒོ་བསྟུན་མཐར་ཕྱིན་ལམ་ཞེས་འདོགས། ། བླ་མེད་ཐེག་པའི་ཁྱད་ཆོས་ནི། ། འདི་ཡང་ལམ་གྱི་སྐབས་བཞག་ཅིང་། ། བཅུ་གསུམ་ཕྱེད་ནི་གོང་མ་ཞེས། ། ཉེ་རྒྱུ་སྐད་ཅིག་མ་གཉིས་པའི། །
བྱེད་ལས་སྲོག་རྩོལ་རླུང་དབུ་མར། ། འགག་ཞིང་གཙུག་ཏོར་ཧྲིལ་པོར་འཕགས། ། འགྲོས་བཞི་རྫོགས་པར་ཐིམ་ཚར་དང་། ། འབྲས་བུ་སྐུ་ལྔ་མངོན་གྱུར་ལ། ། རྫོགས་པའི་སངས་རྒྱས་མཚན་ཉིད་པ། ། འབྲས་བུ་མངོན་གྱུར་འདི་ཉིད་དོ། ། ཉེ་རྒྱུ་ཙམ་ལའང་སོ་སྐྱེ་ཡི། ། རྡོ་རྗེ་རྦ་རླབས་ལམ་ཙམ་ཞིག ། ཉམས་ལེན་བཤད་ཅིང་ས་བརྒྱད་ནི། ། ཉེ་རྒྱུའི་ཉམས་ལེན་བྱ་བར་བཤད། །
དེས་ན་ཉེ་རྒྱུའི་དབྱེ་བ་དང་། ། ལམ་དང་འབྲས་བུའི་རྣམ་བཞག་གི ། མ་འཁྲུལ་འདི་བཞིན་ཤེས་པར་བྱ། ། བདག་མེད་མཁའ་འགྲོའི་ཞལ་གྱི་ལུང་། ། རྣལ་འབྱོར་དབང་ཕྱུག་མན་ངག་གོ། ༈ །དེ་ནས་ས་ལམ་འཇུག་ལྡོག་ལ། ། ཕར་ཕྱིན་ཐེག་པས་འཇིག་རྟེན་པའི། ། ལམ་ནི་ཕར་ཆེར་བགྲོད་དེ་ནས། ། རྡོ་རྗེ་ཐེག་པ་ལ་ཞུགས་ཏེ། ། ས་ནི་དང་པོ་མན་ཆད་བགྲོད། །
ཡང་ནི་དང་པོའི་ས་མན་ཆད། ། ཕར་ཕྱིན་གྱིས་བགྲོད་གཉིས་པ་ནས། ། ཡན་ཆད་རྡོ་རྗེ་ཐེག་པས་བགྲོད། ། ཡང་ནི་ས་དྲུག་མན་ཆད་དེ། ། ཕར་ཕྱིན་གྱིས་བགྲོད་དེ་ནས་ནི། ། རྡོ་རྗེ་ཐེག་པའི་ལམ་དང་ནི། ། རོ་གཅིག་གྱུར་ཏེ་ཡན་ཆད་བགྲོད། ། ཡང་ན་ས་བཅུ་པ་མན་ཆད། ། ཕར་ཕྱིན་གྱིས་བགྲོད་དེ་ནས་ནི། ། རྡོ་རྗེ་ཐེག་པ་ལ་ཞུགས་ནས། །
བཅུ་གཅིག་བཅུ་གཉིས་བཅུ་གསུམ་ཕྱེད། ། བཅུ་གསུམ་ཕྱེད་ནི་གོང་མ་བགྲོད། ། རྡོ་རྗེ་འཛིན་པ་མངོན་དུ་བྱེད། ། ཡོངས་རྫོགས་བསྟན་པའི་བདག་པོ་མཆོག ། བླ་མ་ས་སྐྱ་པ་ཆེན་པོས། ། ལམ་གྱི་འཇུག་ལྡོག་ཡི་གེར་གསུང་། ། དེས་ན་ཕར་ཕྱིན་རང་རྐང་ལས། ། ས་བཅུ་མན་ཆོད་བགྲོད་པ་ཡོད། ། བཅུ་གཅིག་ཡན་ཏུ་བགྲོད་པ་མེད། ། སློབ་ལམ་བཅུ་གཅིག་ས་སོགས་ནི། །
ཕར་ཕྱིན་ཐེག་པར་སྦས་ཕྱིར་རོ། ། ཕར་ཕྱིན་རང་རྐང་ས་བཅུ་པ། ། འདོད་པའི་བྱང་སེམས་དེའི་རྩ་མདུད། ། གྲོལ་དང་མ་གྲོལ་ཞེས་དོགས་ནི། ། སྐྱོན་མེད་ཕར་ཕྱིན་གཞུང་ལས་ནི། ། རྩ་མདུད་གྲོལ་བར་མ་བཤད་ཀྱང་། ། ས་བཅུ་ཐོབ་པའི་འགལ་རྐྱེན་རྣམས། ། ཞི་ནས་ཐོབ་བྱའི་ཡོན་ཏན་ཐོབ། ། རྟོགས་བྱའི་གནས་ལུགས་རྣམ་རྟོགས་པས། ། རྩ་མདུད་གྲོལ་དང་གནད་གཅིག་གྱུར། །
རྩ་མདུད་གྲོལ་བར་ཁོ་ནར་ཡང་། ། མ་ངེས་སྤང་རྟོགས་ཀྱི་གནད་དེ། ། ལམ་ཟབ་བླ་མའི་བྱིན་རླབས་ཀྱིས། ། རྩ་མདུད་གྲོལ་སྲིད་སྤང་རྟོགས་ཀྱི། ། ཡོན་ཏན་མཆོག་ནི་རྒྱུད་ལ་སྐྱེས། ། ཡང་ནི་ས་བཅུ་མན་བགྲོད་པའི། ། བྱང་སེམས་སྔགས་ལ་འཇུག་པའི་ཚེ། ། ཕྱི་ནང་ཡུལ་ཆེན་ཉེར་བཞི་པོ། ། བགྲོད་དང་མ་བགྲོད་ཞེས་པ་དང་། ། དེ་ཉིད་དགའ་བ་བཅུ་དྲུག་ལས། །
དགའ་བ་བཅུ་གཉིས་ཐོབ་མ་ཐོབ། ། ཟེར་བ་དགོས་པ་མི་འཚལ་ཏེ། ། ས་བཅུ་བགྲོད་པའི་ཕར་ཕྱིན་པ། ། སྤྱི་བོ་སོགས་ཀྱི་ཁམས་རྣམས་ནི། ། དབུ་མར་ཟིན་ན་ཡུལ་ཉེར་བཞི། ། ཐ་སྙད་ཙམ་དུ་མ་བགྲོད་ཀྱང་། ། སྤང་རྟོགས་མཚུངས་པས་དོན་གྱིས་བགྲོད། ། གནས་དང་ཉེར་གནས་སོགས་ཀྱང་ནི། ། ཐ་སྙད་མ་ཐོབ་ཀྱང་དེ་དོན། ། སྤང་རྟོགས་ན་མཉམ་གྱུར་པའོ། །
དེ་བཞིན་ལས་བརྟེན་ལྷན་སྐྱེས་སོགས། ། དེའང་གནད་དོན་ན་མཉམ་སྟེ། ། དང་པོ་རབ་དགའི་ས་ཐོབ་ཚེ། ། གསང་གནས་འཁོར་ལོ་དང་མས་བརྟན། ། ཟག་མེད་དགའ་བདེ་ཐོབ་ཕྱིར་རོ། ། ཡང་ནི་ཕར་ཕྱིན་ས་བཅུ་པའི། ། བྱང་སེམས་སྔགས་ལ་འཇུག་པའི་ཚེ། ། དེ་མ་ཐག་ཏུ་ས་བཅུ་གཅིག ། ཐོས་པ་ཡིན་ནམ་སྨིན་བྱེད་དབང་། ། དགོས་སམ་ལམ་དང་འབྲས་དབང་ལ། །
ཞུགས་པས་ཆོག་པ་ཡིན་ཟེར་ན། ། རྒྱུ་ཡི་སྨིན་བྱེད་མ་ཐོབ་བར། ། ལམ་དབང་འབྲས་དབང་ཐོབ་པ་མེད། ། གལ་ཏེ་སྨིན་བྱེད་དབང་ནས་བརྩམས། ། འཇུག་ན་དེ་ཡི་དངོས་སྟ་གཉིས། ། དགོས་སམ་དངོས་གཞི་ནུས་ཞུགས་ཆོག ། སྟ་གོན་ཐོབ་མ་ཐག་པ་རུ། ། བཅུ་གཅིག་པ་ནི་ཐོབ་མི་སྲིད། ། དངོས་གཞི་ལའང་ཕྱི་འཇུག་དང་། ། ནང་འཇུག་དགོས་སམ་བུམ་དབང་གི །
ཆུ་དབང་སོགས་ནས་ཞུགས་པས་ཆོག ། དབང་གི་མ་སྨིན་ལམ་དང་པོ། ། འཇུག་པ་ཞུས་མ་ཐག་པ་དང་། ། དེ་བཞིན་སློབ་མའི་དབང་ཐོབ་འཕྲལ། ། བུམ་དབང་ཐོབ་མ་ཐག་སོགས་ལ། ། བཅུ་གཅིག་ས་ཐོབ་མི་སྲིད་ཅིང་། ། དེ་ཐོབ་པ་ལ་བླ་མེད་ཀྱི། ། དབང་བཞི་ཐོབ་དགོས་གལ་ཏེ་དེ། ། དབང་བཞི་བཅུ་གཅིག་པ་སོགས་ནི། ། གཅིག་ཆར་ཐོབ་པ་ཅི་འགལ་སྙམ། །
དབང་བཞི་གཅིག་ཆར་ཐོབ་པ་དང་། ། འོག་མ་མ་ཐོབ་གོང་མ་ཐོབ། ། ལུང་མཆོག་འདི་ལ་ཁས་མི་ལེན། ། འདི་ལ་སྤྱིར་བཏང་དམིགས་བསལ་གཉིས། ། བྱང་སེམས་སྔགས་ལ་ཞུགས་པ་དེས། ། སྔགས་ཀྱི་བླ་མེད་ཚོགས་སྦྱོར་གཉིས། ། མངོན་དུ་བྱེད་དགོས་མཐོང་ལམ་གྱི། ། དང་པོའི་ས་ནས་བསྒོམ་ལམ་གྱི། ། ས་བཅུའི་བར་དུ་སྔོན་སོང་ཁོང་། ། སྦྱོར་ལམ་འཇུག་ནས་བཅུ་གཉིས་པར། །
ཞུགས་པས་ཆོག་པར་འདོད་ཕྱིར་རོ། ། འོ་ན་གསང་སྔགས་བླ་མེད་ཀྱི། ། ཚོགས་སྦྱོར་མངོན་དུ་བྱེད་དགོས་པའི། ། གནད་ནི་ཇི་ལྟར་ཡིན་ཞེ་ན། ། དེ་ལྟར་བླ་མེད་ལམ་དུ་ནི། ། ཞུགས་མ་ཐག་དེ་ལས་དང་པོ། ། དབང་གི་མ་སྨིན་པ་ཡིན་པས། ། སྨིན་བྱེད་དབང་བཞི་རིམ་ཅན་དུ། ། ཐོབ་དགོས་དབང་བཞི་ཐོབ་ནས་ནི། ། མཚོན་བྱ་དོན་གྱི་ཡེ་ཤེས་གཅིག །
ནམ་ཞིག་རྒྱུད་ལ་སྐྱེས་པའི་ཚེ། ། འདི་ཕར་ཕྱིན་རང་རྐང་གིས་བཅུ་ལན་བགྲོད་པའི་སྐབས་བཤད་པའོ་་་་་་ས་ནི་བཅུ་གཅིག་ས་ཐོབ་ལ། ། དེ་ཡི་སྔོན་སོང་དབང་བཞིའི་ལམ། ། རྣམས་ནི་ཚོགས་ལམ་དབང་དེ་དག ། ལ་བརྟེན་ལྟ་བ་ངོ་བོ་ཉིད། ། གསུམ་སོགས་སྦྱོར་ལམ་དུ་འཇོག་དགོས། ། མདོར་ན་ཐེག་ཆེན་ས་བཅུ་ནས། ། གསང་སྔགས་ལམ་དུ་ཞུགས་ཕྱིན་ཆད། ། དབང་བཞི་རིམ་གྱིས་ཐོབ་ནས་ནི། ། དེ་ལ་བརྟེན་ནས་ཁམས་འདུས་པ། །
ཐ་མར་ཡང་དག་སྤོང་བཞི་ལ། ། བརྟེན་ནས་མཚོན་བྱ་དོན་གྱི་ནི། ། ཡེ་ཤེས་སྐྱེ་ཚེ་ས་བཅུ་གཅིག ། ཐོབ་འདི་གསུང་ངག་ས་ཡི་ལུགས། ། ཕར་ཕྱིན་ཐེག་པས་ས་བཅུ་མན། ། བགྲོད་ནས་སྔགས་ལམ་ཞུགས་མ་ཐག ། ཐེག་ཆེན་འཕགས་པ་ཡིན་མོད་ཀྱང་། ། སྔགས་ལ་གནས་པས་ཕར་ཕྱིན་པར། ། མི་འགྲོ་སྔགས་ཀྱི་ཡེ་ཤེས་ནི། ། མ་སྐྱེས་བླ་མེད་འཕགས་པ་ཡང་། །
མ་གྱུར་གཉིས་ཀར་དབྱེ་མི་ནུས། ༈ །ད་ནི་འབྲས་བུའི་ས་བཅུ་གསུམ། ། རྡོ་རྗེ་འཛིན་པ་ཐོབ་ཚུལ་ལ། ། དངོས་དང་དགོས་པ་དཔྱད་པ་གཉིས། ། དང་པོ་དངོས་ཀྱི་རྣམ་གཞག་ནི། ། བཅུ་གསུམ་ས་ཕྱེད་གོང་མ་དེའི། ། བརྒྱུད་་་་་་རིང་རྒྱུ་པའི་རྒྱུ་ནི་སྤྱོད་པ་གསུམ། ། ལྷན་ཅིག་བྱེད་རྐྱེན་ཉེ་རྒྱུ་ཞེས། ། མིང་བཏགས་འགྲོས་བཞི་ཐིམ་བྱེད་ཀྱི། ། འབྲས་དུས་ཀྱི་ནི་དབང་ཡིན་ལ། །
ཉེར་ལེན་རྒྱུ་ནི་འགྲོས་བཞི་པོ། ། ཐིམ་ཀ་མ་ཡི་དཀྱིལ་འཁོར་བཞི། ། བརྟེན་དང་བཅས་ཏེ་དཀྱིལ་འཁོར་བཞིའི། ། འགྲོས་བཞི་ཐིམ་པས་རང་དོན་གྱི། ། ཆེ་བ་སྐུ་ལྔ་གཞན་དོན་གྱི། ། ཆེ་བ་ལོང་བས་མིག་ཐོབ་སོགས། ། བདག་གཞན་གཉིས་ཀའི་ཆེ་བ་ནི། ། འཁོར་ནི་ཚོམ་བུ་གཅིག་དང་བཅས། ། འཚང་རྒྱ་འགྲོས་བཞི་ཐིམ་ཚུལ་ནི། ། བུམ་དབང་རྩ་ཡི་འགྲོས་ཐིམ་སྟེ། །
རྩ་ཀུན་ནུས་པ་དབུ་མར་ཐིམ། ། དེ་ཡང་གཙུག་ཏོར་མཆོག་ཐིམ་སྟེ། ། ཚད་ནི་སོར་བཞི་དབྱིབས་ཡི་གེ ། ན་དཱ་ཞེས་པ་སུམ་འཁྱོག་གི ། རྣམ་པ་སྦོམ་ཕྲ་རྟ་རྔ་ནི། ། བརྒྱར་གཤགས་ཚད་ཙམ་དེ་ཡི་ཚེ། ། རྩ་ནི་གནས་འགྱུར་སྤྲུལ་པའི་སྐུ། ། རྡོ་རྗེ་འཆང་ནས་ཤཱཀྱ་ཐུབ། ། བར་གྱི་རྣམ་པས་འགྲོ་དོན་མཛད། ། གསང་དབང་ཡི་གེའི་འགྲོས་ཐིམ་སྟེ། །
སྙིང་པོའི་ཨ་དེ་རྩ་ཡི་མདུད། ། གང་གྲོལ་སར་ཕྱིན་སྤྱི་བོ་ཡི། ། ཧཾ་དང་འཕྲད་པས་ཁ་དོག་ཐིམ། ། དཀར་པོ་དབྱིབས་ནི་ཐིམ་པ་ཡིས། ། ཨ་ཧཾ་མི་ཐི་སྟོབས་ཐིམ་པས། ། ཧཱུྃ་གི་སྟོབས་གྱུར་དེ་ཡི་ཚེ། ། ཡི་གེ་གནས་གྱུར་ལོངས་སྐུ་ཞེས། ། ལེགས་སྦྱར་སྐད་ནས་རིགས་དྲུག་སོགས། ། སྐད་ཀྱི་འགྲོ་དོན་བྱེད་པ་འབྱུང་། ། ཤེར་དབང་བདུད་རྩིའི་འགྲོས་ཐིམ་པས། །
ཁམས་དགུའི་དྭངས་མ་རྣམས་གཙུག་ཏོར། ། མཆོག་གི་དབུ་མར་ཐིམ་པའི་ཚེ། ། བདུད་རྩི་གནས་གྱུར་ཆོས་སྐུ་ཞེས། ། ཤེས་བྱ་ཇི་ལྟ་ཇི་སྙེད་ཀུན། ། ས་ལེར་མཁྱེན་པས་འགྲོ་དོན་མཛད། ། བཞི་པའི་དབང་གི་རླུང་གི་འགྲོས། ། ཐིམ་པས་ལས་རླུང་རྣམ་གྲོང་སྟོང་། ། ཡེ་ཤེས་རླུང་ནི་འབའ་ཞིག་གྱུར། ། རླུང་ནི་གནས་གྱུར་ངོ་བོ་ཉིད། ། སྐྱེ་འགག་འགྲོ་འོང་སོགས་དང་བྲལ། །
དྲི་བྲལ་དབྱིངས་ཀྱི་མངོན་སུམ་དུ། ། གཟིགས་ཏེ་འགྲོ་བའི་དོན་མཛད་དོ། ། དེ་ལྟར་རྟེན་ནི་སྐུ་བཞི་རུ། ། གྱུར་དང་མཉམ་དུ་བརྟེན་པ་ཡི། ། ཀུན་གཞི་གནས་གྱུར་ཤིན་ཏུ་ནི། ། རྣམ་དག་ངོ་བོ་ཉིད་ཀྱི་སྐུ། ། ཞེས་བྱ་དབྱིངས་དང་ཡེ་ཤེས་ཟུངས། ། ཟུང་འཇུག་བདེ་བ་ཆེན་པོའི་སྐུ། ། ཐོབ་སྟེ་འཁོར་བ་མ་སྟོང་བར། ། འགྲོ་དོན་རྒྱུན་མི་ཆད་པ་མཛད། །
བདག་ཉིད་སྐུ་ལྔ་བརྙེས་པའི་ཚེ། ། རང་དང་རྒྱུད་དག་པའི་ཕྱག་རྒྱ། ། གསོལ་བ་འདེབས་པའི་བླ་མ་དང་། ། མོས་པ་ཐོབ་པའི་སློབ་མ་དང་། ། བར་ཆད་སེལ་བའི་མཁའ་འགྲོ་སྟེ། ། ཚོམ་བུ་གཅིག་བཅས་དུས་མཉམ་དུ། ། གྲོལ་བ་བླ་མེད་རྡོ་རྗེ་ཡི། ། ཐེག་པའི་རྟེན་འབྲེལ་ཆེ་བ་སྟེ། ། ཕྱི་ནང་རྟེན་འབྲེལ་གཟིགས་པ་ཡི། ། བརྒྱུད་པའི་སྙན་བརྒྱུད་ལས་གསུངས་སོ། །
བཅུ་གསུམ་པ་ལ་དོགས་པ་ནི། ། དཔྱད་ལ་སྔ་རབས་མཁས་པ་ཡི། ། གསུང་སྒྲོས་བསྐྱར་དང་ས་སྐྱ་པའི། ། རྗེ་བཙུན་གོང་མས་ཇི་གསུང་ཚུལ། ། སྙིང་པོ་དོན་གྱི་ངོས་བཟུང་གསུམ། ། བོ་དོང་ཕྱོགས་ལས་རྣམ་རྒྱལ་སོགས། ། ཕར་ཕྱིན་ཐེག་པས་སྔགས་ལ་འཇུག ། ཕྱི་མཐའ་ཚོགས་ལམ་ཆེན་པོ་ནས། ། ཡིན་གྱི་ཐེག་ཆེན་སྦྱོར་ལམ་ཡན། ། སྔགས་ལམ་ཁོ་ནས་བགྲོད་དགོས་སྨྲ། །
དེ་ལྟར་ཡིན་ན་སྟོན་པ་ཡི། ། རྒྱུ་ཡི་ཐེག་པའི་ཆོས་ཀྱི་ནི། ། འཁོར་ལོ་བསྐོར་བ་དགོས་མེད་གྱུར། ། ཝ་ར་ཎ་སིར་བདེན་བཞི་ཡི། ། ཆོས་འཁོར་བསྐོར་ལས་སྟོན་པའི་འཁོར། ། ལྔ་སྡེས་བདེན་པ་མཐོང་བ་སོགས། ། གསུང་བ་རྣམ་དང་འགལ་བར་གྱུར། ། ཡང་ནི་འབྲུག་པ་པད་དཀར་གྱིས། ། ས་ནི་བཅུ་དྲུག་བར་དུ་བཤད། ། སྔ་མ་སྔ་མ་ཕྱི་མ་ཡི། །
སློབ་ལམ་འདོད་ཅིང་བཅུ་དྲུག་གི ། སྒྲུབ་བྱེད་དགའ་བ་བཅུ་དྲུག་ལ། ། སྦྱར་རུང་དེ་འདྲའི་ས་མཚན་ཉིད། ། ས་རུ་འདོད་ན་ས་ཐམས་ཅད། ། གཅིག་ཆར་ཐོབ་གྱུར་དེ་མི་སྲིད། ། དུས་ཀྱི་འཁོར་ལོར་ས་བཅུ་གཅིག ། བཤད་དང་ཀྱཻ་ཡི་རྡོ་རྗེ་ལས། ། བཅུ་གསུམ་བཤད་དང་གཞན་དུ་ནི། ། བཅུ་དྲུག་འདོད་སོགས་ཡོན་ཏན་ནི། ། བཅུ་གསུམ་དེ་ལས་གཞན་མེད་དོ། །
རེ་མདའ་བ་ཡི་ས་བཅུ་གཅིག ། ཁོང་དུ་བཅུ་གཉིས་བཅུ་གསུམ་གཉིས། ། གཅིག་པར་འདོད་ཀྱང་མདོ་སྔགས་ཀྱི། ། དབྱེ་བའི་རྣམ་གཞག་དཀའ་བར་སྣང་། ། པཎ་ཤཱཀ་མདོ་ཡི་བཅུ་གཅིག་དང་། ། སྔགས་ཀྱི་བཅུ་གསུམ་གནད་གཅིག་འདོད། ། དེས་ན་མདོ་ལས་བཤད་པ་ཡི། ། བཅུ་གཅིག་སྔགས་ཀྱི་བཅུ་གསུམ་པ། ། སྔས་རྟོགས་མཉམ་འདོད་མདོ་སྔགས་ཀྱི། ། འཕགས་ཆོས་དབྱེ་བ་དཀའ་བར་སྣང་། །
དེ་དག་བཤད་པའི་རྣམ་གྲངས་ཙམ། ། བླ་མ་ས་སྐྱ་པ་ཆེན་པོས། ། རྡོ་རྗེའི་ཚིག་རྐང་རྣམ་འགྲེལ་ལས། ། ལྔ་བཅུ་ལ་གསང་ཞེས་པའི་དོན། ། ཕར་ཕྱིན་ལོངས་སྐུ་རིགས་ལྔ་ལ། ། གསང་ཞེས་ཕར་ཕྱིན་རང་རྐང་ལ། ། སངས་རྒྱས་འཕགས་པ་ཡོད་མེད་ཀྱི། ། གསང་སྔགས་སངས་རྒྱས་འཕགས་པ་ལས། ། ཅུང་ཟད་རྟོགས་པ་དམན་ལྟ་བུ། ། གསུང་ཞིང་རྗེ་བཙུན་རྩེ་མོ་ཡིས། །
རྒྱུད་སྡེ་སྤྱི་རྣམས་ལས་མདོ་ནས། ། བཤད་པའི་ཀུན་འོད་ལ་གནས་པའི། ། འཕགས་པ་དེ་ནི་མདོ་ལམ་གྱི། ། སངས་རྒྱས་ཡིན་ཀྱང་གསང་སྔགས་ནས། ། བཤད་པའི་ཡེ་ཤེས་ལྔ་ལྡན་དང་། ། སྐུ་བཞི་སྐུ་ལྔ་ཤེས་བྱ་ནི། ། ཐམས་ཅད་རང་སྣང་མཁྱེན་པ་སོགས། ། མ་ཡིན་མདོ་སྔགས་སངས་རྒྱས་ལ། ། ཁྱད་པར་ཡོད་པ་ལྟ་བུར་གསུང་། ། བདག་ཉིད་ཆེན་པོ་ས་པཎ་གྱི། །
ཕར་ཕྱིན་ཐེག་ལས་བཤད་པ་ཡི། ། བཅུ་གཅིག་སར་གནས་སངས་རྒྱས་དེ། ། བཏགས་པ་བ་དང་བླ་མེད་ཀྱི། ། བཅུ་གསུམ་སར་གནས་སངས་རྒྱས་དེ། ། མཚན་ཉིད་པ་ནི་ཡིན་ནོ་ཞེས། ། དངོས་བཏགས་གཉིས་སུ་ཕྱེས་ནས་གསུངས། ། དེ་ལྟའི་གནད་དོན་ངོས་བཟུང་བ། ། རྒྱུད་དང་མན་ངག་ལུགས་གཉིས་སོ། ། བཅུ་གཅིག་པ་དེ་ཐོབ་པ་ལ། ། སྔགས་ཀྱི་ལམ་ལ་ལྟོས་དགོས་པ། །
བླ་མ་ས་སྐྱ་པ་ཆེན་པོས། ། ལམ་གྱི་འཇུག་ལྡོག་སྐབས་གསུངས་སོ། ། ས་ནི་བཅུ་གཅིག་སྔགས་ལམ་ཡིན། ། རྩེ་མོའི་རྒྱུད་སྡེ་སྤྱི་རྣམ་དང་། ། བདག་ཉིད་ཆེན་པོས་བདག་མེད་ཀྱི། ། སྟོད་འགྲེལ་ནས་གསུང་དགོངས་པ་དེ། ། མདོ་ལུགས་རང་རྐང་ས་བཅུ་གཅིག ། ཀུན་ཏུ་འོད་ཅེས་མིང་ཙམ་བཤད། ། མདོ་ལུགས་པ་ཡི་ས་དེ་ཐོབ། ། སངས་རྒྱས་བཞེད་པ་ཙམ་ལ་དགོངས། །
བཅུ་གཅིག་སར་གནས་གང་ཟག་དེ། ། མདོ་ཡི་སྤྱི་དོན་མཐར་ཐུག་པ། ། ཕ་རོལ་ཕྱིན་པའི་མདོ་ལས་ནི། ། བཤད་ཚོད་ཙམ་གྱིས་སངས་རྒྱས་ནི། ། ཡིན་ཀྱང་སྤྱི་དོན་སྤང་རྟོགས་ནི། ། མཐར་ཐུག་བརྙེས་པའི་སངས་རྒྱས་ནི། ། མ་ཡིན་སངས་རྒྱས་བཏགས་པ་བ། ། བརྗོད་ཀྱི་དེ་ནི་ཕར་ཕྱིན་གྱི། ། མདོ་ལས་ཐོབ་པའི་སངས་རྒྱས་ནི། ། ཡིན་ཀྱང་སངས་རྒྱས་མཚན་ཉིད་པ། །
མིན་ཞེས་ཁས་ཀྱང་མ་ལེན་སྟེ། ། ས་ནི་བཅུ་གཅིག་མཚན་ཉིད་པ། ། སུ་ཡི་ཐོབ་ཀྱང་སྔགས་ལམ་ལ། ། བརྟེན་ནས་ཐོབ་པ་ཞིག་དགོས་སོ། ། དེས་ན་རྒྱུད་ཀྱི་སྐབས་འདི་ན། ། མདོ་ནས་བཤད་པའི་བཅུ་གཅིག་པ། ། ཀུན་ཏུ་འོད་དེ་གསང་སྔགས་ནས། ། བཤད་པའི་བཅུ་གཅིག་དཔེ་མེད་པའི། ། ས་ཡིན་དེ་གཉིས་གནད་གཅིག་མོད། ། འོན་ཀྱང་རང་རང་ལྡོག་པ་ནས། །
དོན་གཅིག་ཏུ་ནི་ཁས་མི་བླངས། ། སྔགས་ཀྱི་བཅུ་གཅིག་དཔེ་མེད་པའི། ། ས་དེ་མདོ་ནས་བཤད་པ་ཡི། ། བཅུ་གཅིག་པ་ནི་མ་ཡིན་ཏེ། ། དེ་ནི་གསང་སྔགས་བླ་མེད་ཀྱི། ། ཐུན་མིན་རྒྱུད་སྡེ་ནས་བཤད་དོ། ། མན་ངག་ལུགས་ལ་མདོ་སྡེ་ནས། ། བཤད་པའི་བཅུ་གཅིག་ཀུན་ཏུ་འོད། ། ས་དེ་མན་ངག་གི་སྐབས་འདིར། ། དབང་ནི་བཞི་པའི་ས་ཕྱེད་ཅེས། །
གྲགས་པའམ་ནི་ས་བཅུ་གསུམ། ། ཕྱེད་ཀྱི་འོག་མ་ཞེས་གྲགས་པ། ། གནད་ནི་གཅིག་པ་ཐམས་ཅད་མཁྱེན། ། ཀླུ་སྒྲུབ་རྒྱ་མཚོའི་བཞེད་པ་ནི། ། བཅུ་གསུམ་ས་ཕྱེད་འོག་མ་དེས། ། ཕ་རོལ་ཕྱིན་དང་སྒོ་བསྟུན་གྱི། ། ཐར་ཕྱིན་པ་ཡི་ལམ་དུ་བཞག ། གསུམ་ངག་ལམ་འབྲས་ལས་འདི་གསུངས། ། བཅུ་གསུམ་ཕྱེད་ཀྱི་འོག་མ་དེ། ། སྐད་ཅིག་མ་ནི་གཉིས་བཞག་པའི། །
དང་པོ་བར་ཆད་མེད་པའི་དུས། ། བདུད་བཏུལ་ཆོ་འཕྲུལ་བསྟན་པའི་དུས། ། ཞེས་སོགས་བཤད་ནས་སྐད་ཅིག་མ། ། གཉིས་པ་ས་རྣམས་གྲོལ་བའི་དུས། ། ཐ་མ་རྫོགས་པའི་བྱང་ཆུབ་དུས། ། ཐམས་ཅད་མཁྱེན་པ་ཆུང་ངུའི་དུས། ། ཞེས་སོགས་གསུང་དེ་ཕར་ཕྱིན་གྱི། ། ལུགས་ཀྱི་སངས་རྒྱས་དེ་ལ་དགོངས། ། དེ་ལྟར་ས་ཆེན་ཡབ་སྲས་དང་། ། བདག་ཉིད་ཆེན་པོ་པཎྜི་ཏས། །
དགོངས་དོན་འགལ་མེད་གཅིག་ཏུ་རྟོགས། ། སྔགས་ཀྱི་བཅུ་གསུམ་གོང་མ་ཡི། ། རྫོགས་པའི་སངས་རྒྱས་མངོན་གྱུར་ཏོ། ། དེ་ལྟར་འདི་ལས་ཕར་ཕྱིན་ལ། ། ས་བཅུ་བར་དུ་ས་རྣམས་ལ། ། བགྲོད་ཚུལ་ཡོན་ཏན་དང་བཅས་གསུང་། ། སངས་རྒྱས་ཡོན་ཏན་རྣམས་བརྗོད་ནས། ། དེ་ལ་བཅུ་གཅིག་ས་ཞེས་འདོགས། ། དོན་དུ་སངས་རྒྱས་མཚན་ཉིད་པ། ། སྔགས་ལ་མ་བརྟེན་ཐོབ་པ་མེད། །
དེས་ན་ཕར་ཕྱིན་རང་རྐང་གི ། བཅུ་གཅིག་ས་དེ་སྔགས་ཀྱི་ནི། ། བཅུ་གསུམ་ཕྱེད་ཀྱི་འོག་མ་ཡིན། ། འོན་ཀྱང་གསང་སྔགས་བླ་མེད་སྐབས། ། བཅུ་གཅིག་སངས་རྒྱས་ས་ཐོབ་ཙམ། ། བཅུ་གསུམ་མངོན་གྱུར་སངས་རྒྱས་ཐོབ། ། འཁོར་གྱི་ཚོམ་བུ་ལྔའི་དོན་ལ། ། ཉེ་རྒྱུ་སོགས་ལ་བརྟེན་དགོས་ཀྱང་། ། བླ་མ་སོགས་ལ་སོ་སོ་ཡ། ི །
ཉེ་རྒྱུར་བརྟེན་མོད་འདིར་རང་ཉིད། ། གཙོ་ཞིང་གཞན་རྣམས་འཁོར་གྱི་ནི། ། རྣམ་གཞག་ཙམ་ཡིན་ཉེ་རྒྱུ་ནི། ། གཞན་ལ་ཡོད་མེད་དོགས་མི་འཚལ། ། དཔེར་ན་ཤིང་ནི་ཡལ་འདབ་ལྔ། ། ཁོ་ན་ཡོད་པ་ཞིག་ལ་ནི། ། ཤིང་གི་ཡལ་འདབ་ལྔར་བརྗོད་མཚུངས། ། ཅེས་འདི་མདོ་སྔགས་ཐམས་ཅད་མཁྱེན། ། མང་ཐོས་ཀླུ་སྒྲུབ་རྒྱ་མཚོ་ཡི། ། གསུང་ལས་གནད་བསྡུས་བཀོད་པའོ། །
སྐྱེ་འགྲོ་ཀུན་ལ་འཆི་བའི་ཚེ། ། འཆི་བ་འོད་གསལ་ངོས་ཟིན་མིན། ། དེ་ཡི་བདེ་འགྲོ་ངན་འགྲོའི་ལམ། ། དབྱེ་བ་མདོ་སྔགས་གཉིས་ཆར་བཤད། ། སྔགས་ཀྱི་བསྐྱེད་རྫོགས་བསྒོམ་པ་ཡིས། ། དགོས་པ་སྐྱེ་འཆི་བར་དོ་གསུམ། ། སྦྱོང་བྱེད་ཡིན་གྱི་ཚེ་འདི་ལ། ། གྲུབ་མཐའ་མ་སྙོགས་པ་དག་ལ། ། འཆི་ཀ་འཕོ་བའི་རྣལ་འབྱོར་ནི། ། བསྐྱེད་རིམ་མན་ངག་ལ་བརྟེན་པ། །
ལྷ་ནི་ཕལ་ཆེར་ལ་འབྱུང་ཞིང་། ། ཁྱད་པར་གསུང་ངག་རིན་པོ་ཆེར། ། བུམ་དབང་བསྐྱེད་རིམ་འདའ་ཀ་མ། ། ནང་གི་དམར་དཀར་ཁམས་ཐིམ་ཚེ། ། གསང་དབང་དང་ནི་ཤེར་དབང་གི ། འདའ་ཀའི་མན་ངག་གསུང་པ་དང་། ། རྩ་ཐིག་རླུང་གསུམ་གཅིག་ཆར་དུ། ། ཐིམ་ཚེ་བཞི་པའི་འདའ་ཀ་མ། ། གསུང་ཞིང་དེ་ཡི་ཚོད་འཛིན་ནི། ། ཉིན་མོ་སྒྱུ་ལུས་མཚན་རྨི་ལམ། །
གདམ་ངག་ཟབ་མོ་ལ་བརྟེན་ནས། ། བར་དོའི་འཕྲང་ལ་མི་འཇིགས་པའི། ། གདེངས་ཚད་རྟོགས་པའི་ཟབ་ཁྱད་ཡོད། ། ཅེས་པའང་ཞར་བྱུང་དུ་བཀོད་དོ།། ༈ །སྤྱོད་པ་བླང་དོར་གཉིས་མེད་རྟོགས། ། རྣལ་འབྱོར་བརྟན་པ་ཆེན་པོ་ལ། ། གནས་དེས་ཕྱི་ནང་ཡུལ་བགྲོད་ནས། ། མཁའ་འགྲོ་དབང་དུ་བསྡུ་བར་གསུངས། ། དེ་ལ་བོད་རྣམས་འཁྲུལ་སྤྱོད་བཀག ། དེང་སང་གསང་སྔགས་མི་ཤེས་པར། །
ཞེས་སོགས་ནས་ནི་གང་ཟག་གི ། ཡུལ་དེར་འགྲོ་བ་རྒྱུད་ལས་བཀག ། ཞེས་གསུང་བར་དོན་དབང་ཐོབ་ཅིང་། ། རིམ་གཉིས་བརྟན་པ་ཐོབ་པ་ཡི། ། གནས་ཡུལ་བགྲོད་པ་རྒྱུད་སྡེའི་ལུགས། ། དབང་མ་ཐོབ་ཅིང་རིམ་པ་གཉིས། ། མི་སྒོམ་ཡུལ་ཆེན་རྒྱུ་བར་རློམ། ། ངལ་བ་ཙམ་ཡིན་མདོ་ལས་ནི ། ཡུལ་བགྲོད་ཉམས་ལེན་མ་བཤད་ཕྱིར། ། དེར་སྤྱོད་མོས་ན་སྔགས་བཞིན་སྒྲུབས། །
བོད་ཀྱི་ཏི་སེ་མ་ཕམ་མཚོ། ། གངས་ཅན་མ་དྲོས་མཚོར་འདོད་པ། ། འགའ་ཞིག་ཉམས་དབྱངས་གསུམ་བསྒྲགས་ཀྱང་། ། རྣལ་འབྱོར་ཉམས་སྣང་ཙམ་ལ་དགོངས། ། ལུང་དང་བཤད་ཚོད་མ་མཐུན་ན། ། མི་འཐད་རྒྱལ་བ་ལས་ལྷག་པའི། ། མཁས་པ་འཇིག་རྟེན་ན་མེད་དོ། ། བོད་ཡུལ་ཙ་རི་འཐུང་གཅོད་དུ། ། འདོད་པ་འཁྲུལ་མོད་བྷ་ཊའི་ཤིང་། ། ངེས་པར་ཡོད་ན་མིང་མཐུན་ཙམ། །
ཡིན་མོད་ཏི་སེ་མ་དྲོས་དང་། ། ཙ་རི་ལ་སོགས་གནས་ཆེན་གྲས། ། ཡིན་མིན་གང་ལྟར་དེ་རུ་ནི། ། འགྲོ་བའི་གང་ཟག་དབང་ཐོབ་ཅིང་། ། རིམ་གཉིས་རྟོགས་པ་ལྡན་ཙམ་ཞིག ། དགོས་ཞེས་རྒྱུད་ལས་གསུང་ལྟར་གྱིས། ། དབང་དང་རིམ་གཉིས་མི་བསྒོམ་པའི། ། ཕལ་པ་དོན་མེད་ངལ་བར་མཐོང་། ༈ །འབྲས་བུ་མངོན་དུ་བྱེད་ཚུལ་ལ། ། མཐར་ཐུག་དང་ནི་གནས་སྐབས་གཉིས། །
བླ་མ་ཞང་པ་སོགས་ཁ་ཅིག ། དཀར་པོ་ཆིག་ཐུབ་ཅེས་པ་ལ། ། འབྲས་བུ་སྐུ་གསུམ་འབྱུང་འདོད་དང་། ། ཟུང་འཇུག་འབྲས་བུ་འོད་གསལ་གཅིག ། འོད་དང་ས་ལམ་མ་བགྲོད་པ། ། དབང་བཞི་ལམ་བཞི་མེད་པར་ནི། ། འབྲས་བུ་སྐུ་བཞི་འབྱུང་འདོད་དང་། ། འབྲས་བུའི་མཐར་ཐུག་འོད་གསལ་དུ། ། འདོད་འགོག་ཁ་ཅིག་དཀར་པོ་ནས། ། ལྡང་བ་མཐར་ཐུག་ཡིན་གསུང་བར། །
དཀར་པོ་ཆིག་ཐུབ་སྟོང་རྐྱང་ལ། ། རྒྱུ་མེད་འབྲས་བུ་འབྱུང་མི་འཐད། ། བསྔོ་རྒྱུ་མེད་པས་ཅི་ཞིག་བསྔོ། ། སྐྱབས་སེམས་ཡི་དམ་བསྒོམ་པ་སོགས། ། མི་དགོས་སངས་རྒྱས་རྒྱུར་མི་འགྲོ། ། བྱས་ན་ཆིག་ཐུབ་དུ་མར་འགྱུར། ། ཆིག་ཐུབ་ཆོས་སྐད་མདོ་ལྟར་ན། ། བྱང་ཆུབ་སེམས་ཀྱི་གནད་འཕྱུག་ཅིང་། ། སྔགས་དང་སྦྱར་ན་ལམ་གྱི་གནད། ། འཕྱུག་པ་ཡིན་ནོ་མཁས་པས་སྤངས། །
མདོ་ལས་སྟོང་ཉིད་བསྔགས་པ་ནི། ། བདེན་འཛིན་ཅན་རྣམས་བཟློག་ཕྱིར་ཡིན། ། སྟོང་ཉིད་རྐྱང་པས་སངས་རྒྱས་མིན། ། སྒྲ་དོན་དགོངས་པ་ཤེས་པར་བྱ། ། དཔེར་ན་མདའ་ནི་རྐྱང་པ་ཡིས། ། དོན་བྱེད་མི་ནུས་གཞུ་འབྲེལ་ན། ། དེ་ཡིས་འཕང་འབྲས་དགོས་པ་འབྱུང་། ། སྟོང་ཉིད་བསྔགས་པ་སྒྲ་ཇི་བཞིན། ། མི་ཞེན་ཐབས་ཤེས་ཟུང་འབྲེལ་དུ། ། དགོས་པ་ལུང་དང་བསྟན་བཅོས་གསལ། །
དཔེར་ན་སྣམ་བུ་དང་གོས་དར། ། ཐགས་ཀྱི་རྒྱུ་རྣམས་ཕལ་ཆེར་མཚུངས། ། སྤུན་གྱི་དབྱེ་བས་བཟང་ངན་གྱི། ། རི་མོ་བཀྲ་མིན་བྱུང་བ་བཞིན། ། ལྟ་བ་ཐེག་གསུམ་ཕལ་ཆེར་མཐུན། ། འབྲས་བུ་འཕྲིན་ལས་ཆེ་ཆུང་ཡོད། ། ལྟ་བས་མྱ་ངན་འདའ་ཐོབ་ཅིང་། ། འབྲས་བུ་སངས་རྒྱས་ཐབས་ཀྱིས་སོ། ། གནད་དེས་ལྟ་བའི་སྟེང་དུ་ནི། ། ཐབས་མཁས་ནན་ཏན་བགྱིས་པ་ཡི། །
ཉན་ཐོས་དགྲ་བཅོམ་རང་སངས་རྒྱས། ། རྫོགས་སངས་རྒྱས་གསུམ་རྣམ་གྲོལ་ཙམ། ། མཚུངས་ཡང་སེམས་བསྐྱེད་རྒྱ་ཆེ་ཆུང་། ། ཐབས་ཀྱི་དབང་གིས་གཞན་གྱི་དོན། ། འབད་མེད་ལྷུན་གྲུབ་སངས་རྒྱས་ལ། ། འབྱུང་བ་ཐབས་དང་རྟེན་འབྲེལ་གནད། ། མདོ་སྡེ་རྒྱན་ལས་མདུད་པ་ཡི། ། གོས་མཚོན་བཀྲ་མིན་དཔེར་མཛད་དང་། ། སློབ་དཔོན་མ་ཏི་ཙི་ཏྲ་ཡིས། ། བསེ་རུ་འདྲ་བའི་རང་རྒྱལ་དང་། །
ཉན་ཐོས་ཉོན་མོངས་ཞི་བ་ཙམ། ། མཚུངས་ཤིང་ཡོན་ཏན་སྟོབས་སོགས་དང་། ། གཞན་དོན་ཕྲིན་ལས་བསམ་ཡས་ཀྱི། ། ཡོན་ཏན་སངས་རྒྱས་ཁྱད་འཕགས་གསུང་། ། དེས་ན་སངས་རྒྱས་ཐོབ་འདོད་ན། ། སྟོང་ཉིད་ལྟ་བར་འདྲིས་བྱས་ནས། ། ཐབས་མཁས་ལ་འབད་གལ་ཆེའོ། ། བྱང་ཆུབ་སེམས་དཔའ་གཞན་དོན་ཕྱིར། ། གང་ལ་མི་འཇིགས་མེད་ན་ཡང་། ། སྟོང་ཉིད་ལྟ་བས་དམན་པ་ཡི། །
མྱང་འདས་མཐར་ལྷུང་ལ་འཇིགས་གསུང་། ། ཕྱག་ཆེན་སྟོང་རྐྱང་བསྒོམ་པ་ལས། ། སྐུ་གསུམ་འབྱུང་བར་འདོད་རློམ་ནི། ། རྒྱུ་འབྲས་རིགས་མི་མཐུན་དུ་འོང་། ། ཟུང་འཇུག་འབྲས་བུའང་འོད་གསལ་རུ། ། འདོད་པའང་རྒྱུ་འབྲས་མི་མཚུངས་སོ། ། ཕྱག་ཆེན་ས་ལམ་ཆིག་ཆོད་འགྲོ ། ས་ལམ་མི་དགོས་སྨྲ་བ་དང་། ། ནང་གི་རིམ་གཉིས་མ་རྟོགས་པར། ། ཏི་སེ་སོགས་བསྐོར་ལུས་ལ་ནི། །
རྩ་ཡི་མདུད་འཁོར་སོགས་མེད་འཁྲུལ། ། འཁྲུལ་འཁོར་རླུང་སྦྱོར་མི་བསྒོམ་པར། ། རྒྱུད་སྡེའི་དགོངས་པ་མི་ཤེས་པའི། ། གསང་སྔགས་བསྟན་ལ་ཤིན་ཏུ་འགལ། ། འདི་དག་ཕྱི་ནང་རྟེན་འབྲེལ་གནད། ། རྒྱུད་དང་མན་ངག་ལས་གསུང་པ། ། མ་གོ་འདི་འདྲ་བཞད་གད་གནས། ། ནང་གི་ས་ལམ་བགྲོད་རྒྱུ་མེད། ། ཕྱི་ཡི་ཡུལ་ཆེན་བགྲོད་པ་ལ། ། དགོས་པ་ཅི་ཡང་མི་འདུག་ཕྱིར། །
ནང་དང་ཕྱི་ཡི་ཡུལ་བགྲོད་གཉིས། ། ཕན་ཚུན་ལྟོས་གྲུབ་ཡིན་ཕྱིར་རོ། ། བདག་མེད་བསྟོད་འགྲེལ་ལས་གསུངས་པའི། ། ནང་ཡུལ་རྣམས་ཀྱི་རླུང་སེམས་ནི། ། དབུ་མར་ཐིམ་པས་ས་རྣམས་ཀྱི། ། རྟོགས་པ་སྐྱེ་བར་དངོས་སུ་བཤད། ། འདིར་གསུང་དོན་ནི་དགག་པའི་གཞི། ། རྒྱུད་མ་སྦྱང་པ་འགའ་ཞིག་གི ། བླུན་དད་ཙ་རི་གངས་ཅན་སོགས། ། ཡིན་པར་རློམ་ནས་བསྐོར་བ་ལ། །
འབྲེལ་མེད་གལ་ཏེ་གནས་དེ་དག ། ངེས་པར་ཡིན་རུང་དེ་བསྐོར་བའི། ། གང་ཟག་རིམ་གཉིས་རྣལ་འབྱོར་དང་། ། ལྡན་པར་དགོས་ཏེ་དེ་ཡི་ནི། ། དེ་བསྒོམ་མཐུ་ལས་ནང་གི་ནི། ། རྩ་ཐིག་རླུང་གི་རྟེན་འབྲེལ་དང་། ། གནས་དེར་ཕྱིན་པ་ཕྱིའི་རྟེན་འབྲེལ། ། གཉིས་ཀ་འཛོམ་ལས་ཡུལ་ཆེན་གྱི། ། དཔའ་བོ་མཁའ་འགྲོ་དབང་དུ་འདུས། ། རྣལ་འབྱོར་བྱིན་རླབས་ས་ལམ་བགྲོད། །
རྒྱུ་མཚན་དེ་ཡི་དབང་གི་ནི། ། གཞུང་འདིར་ཕྱི་ཡུལ་སྔོན་གསུང་པ། ། དེ་དང་རྗེས་འབྲེལ་གྲོལ་ཚུལ་བསྟན། ། བདག་མེད་བསྟོད་འགྲེལ་སྐབས་སུ་ནི། ། རིམ་གཉིས་བསྒོམ་ལས་ནང་རྟེན་འབྲེལ། ། འགྲིག་ལས་ཕྱི་ཡུལ་མཁའ་འགྲོ་རྣམས། ། དབང་འདུས་བྱིན་གྱིས་བརླབས་ཚུལ་བསྟན། ། དེ་གཉིས་བཤད་ཚུལ་དེ་ལྟར་ཡིན། ། ཐ་དད་ཉིད་དུ་གོ་མི་བྱ། ། གཞུང་འདིར་སྐབས་དོན་བཀྲལ་ཚུལ་གྱི། །
དབང་དུ་བྱས་པའི་བསྟོད་འགྲེལ་ལུང་། ། རྒྱུ་འབྲས་གོ་རིམ་ལྟར་དུ་གསུང་། ། དོན་དུ་ཕྱི་ནང་རྟེན་འབྱུང་ནི། ། འགྲིག་པས་བགྲོད་པའི་རྟེན་འབྲེལ་དང་། ། གནད་གཅིག་བགྲོད་ཟིན་རྟེན་འབྲེལ་ཞིག ། ཡོད་པ་ལྟ་བུར་འཁྲུལ་མི་བྱ། ། དེ་དོན་རྒྱུ་འབྲས་གོ་རིམ་ནི། ། བསྟོད་འགྲེལ་ལས་ནི་དངོས་སུ་གསུང་། ། འདིར་ནི་རྒྱུ་འབྲས་དངོས་བསྟན་དང་། ། བགྲོད་ཟིན་པ་ཡི་རྟེན་འབྲེལ་ཡིན། །
གཞུང་འདིར་རྒྱུ་རྐྱེན་ཚོགས་པ་ཡི། ། རྟེན་འབྲེལ་ལས་ནི་ནང་གི་ནི། ། དེ་དེའི་རྩ་མདུད་གྲོལ་གསུངས་པ། ། དེ་ནི་བགྲོད་པའི་རྟེན་འབྲེལ་ལོ། ། དེ་ལྟའི་རྣམ་བཞག་ངེས་པར་བྱ། ། རྒྱུ་ནི་དབང་བཞི་ལམ་རིམ་གཉིས། ། འབྲས་བུ་སྐུ་བཞིར་ཤེས་པར་བྱ། ། རྒྱུ་མེད་འབྲས་བུའི་འཁྲུལ་རྟོགས་སྤངས། ། གསང་བ་འདུས་བསྒོམ་པ་འགའ་རེས། ། འབྲས་བུ་འོད་གསལ་སྟོང་པར་བརྗོད། །
དེ་ཡང་རང་གཞུང་ལུང་འགལ་སྤངས། ། འདིར་ནི་འཕྲལ་གྱི་འཁྲུལ་པ་འགོག ། ཞར་བྱུང་གཞན་དག་ལམ་གྱི་ནི། ། འཁྲུལ་པ་རྣམས་ནི་འགོག་པ་སྟེ། ། ས་ལམ་མི་དགོས་ཆིག་ཐུབ་ལ། ། སྐུ་གསུམ་འབྱུང་རློམ་ལམ་ལ་ནི། ། ལོག་པར་རྟོག་པ་ཆེ་ཤོས་ཡིན། ། རིམ་གཉིས་མི་འདོད་དེ་དང་མཚུངས། ། དེས་ན་འབྲས་བུའི་རྒྱུ་ལམ་ལ། ། ལོག་པར་རྟོག་དང་འབྲས་བུ་ལ། །
ལོག་པར་རྟོག་པ་ཁྱད་འབྱེད་དགོས། ། གཞུང་འདིའི་ལུས་ཀྱི་རྣམ་གཞག་ཏུ། ། ལམ་ལས་འབྲས་བུ་མདོར་བསྟན་ནི། ། མ་གསལ་བས་ཀྱང་འབྲས་བུ་ལ། ། འཁྲུལ་པ་འགོག་པར་བཤད་པ་འདི། ། ས་ལམ་མ་ཐོབ་འབྲས་འདོད་བཀག ། དེ་ཡི་ཤུགས་ལས་ལམ་བགྲོད་ནས། ། འབྲས་བུ་མངོན་དུ་བྱེད་བསྟན་པས། ། འབྲས་ཐོབ་བཤད་ལ་འགལ་བ་མེད། ༈ །ལ་ལ་གྲུབ་ཐོབ་ཞེས་སོགས་ནས། །
མཁས་པ་རྣམས་ལ་མིན་བར་དོན། ། གྲུབ་ཐོབ་རྣམ་གཞག་ཚད་ལྡན་གྱི། ། ལུང་ལས་གསལ་ཞིང་རྟོགས་ལྡན་ཞེས། ། དྲི་མེད་ལུང་མེད་ངན་རྟོག་དག ། རྟོག་པའི་ཚིག་སྤྱི་འགྲོ་ཀུན་ལ། ། འཇུག་ཞིང་འཁྲུལ་པ་ཞིག་པ་ཡི། ། མིང་ལ་རྟོགས་ལྡན་བརྗོད་རུང་ཙམ། ། ལ་ལ་ཉམས་དང་ཞེས་སོགས་ནས། ། རྣམ་པར་དབྱེ་བ་མེད་པར་དོན། ། དེ་བཞིན་ཉམས་དང་གོ་རྟོགས་གཉིས། །
དོན་གཅིག་དེ་གསུམ་མིང་ཙམ་ལ། ། མ་འཁྲུལ་སོ་སོར་དབྱེ་ཞེས་བྱ། ། རྩེ་གཅིག་དང་ནི་ཞེས་སོགས་ནས། ། ཀུན་དང་འགལ་བར་གྱུར་པར་དོན། ། ཕྱག་ཆེན་པ་འགས་རྣལ་འབྱོར་བཞི། ། ས་ལམ་རྣམ་གཞག་བྱེད་པ་རྨོངས། ། འབྲས་བུའི་རྟེན་འབྲེལ་ཙམ་དུ་ནི། ། བརྗོད་ལས་ངེས་པ་ཅན་ལ་ཡིན། ། འཁྲུལ་རྟོག་འདི་དག་མདོ་རྒྱུད་ཀྱི། ། ལུང་དང་འགལ་བར་ཤེས་པར་བྱ།
༈ །གཞུང་ནི་སྤྱི་ལ་རྩོད་སྤངས་སོགས། ། སྒོ་ནས་དོན་བསྡུ་བ་ཁ་ཅིག ། ཐེག་པ་རང་ས་ཞེས་པ་ནས། ། སངས་རྒྱས་ཉིད་དུ་བདག་གིས་བཟུང་། ། ཞེས་་་་་་པའི་བར་གྱི་དོན་སྨྲས་ཚད་བདེན་ན་ནི། ། བརྫུན་ཞེས་མི་སྲིད་མུ་སྟེགས་པ། ། རྒྱུ་འབྲས་མེད་དང་ལྟ་བ་ལོག ། བདེན་ཚུལ་སྲིད་ཀྱང་བརྫུན་ལ་གཞོལ། ། རྫོགས་སངས་རྒྱས་ཀྱིའང་མཐའ་དྲུག་གིས། ། གསུང་ཞིང་མཐར་ཐུག་ཕན་པ་རུ། །
སྦྱོར་བ་སྐབས་ཐོབ་ཤེས་པར་བྱ། ། སྐྱབས་གནས་ལྟ་བ་ཐབས་ཀྱི་གནད། ། འཁྲུལ་ན་ཆོས་གཞན་གྱིས་མི་སྐྱོབ། ། ཆོས་གནད་མ་འཕྱུག་གལ་ཆེ་བ། ། ཆོས་གཞན་ལེགས་པར་སྟོན་ན་ཡང་། ། སོགས་ནས་འཁྲུལ་མེད་དཔྱད་དགོས་བར། ། དེ་དོན་གཞུང་གསུང་གོ་སླ་ཞིང་། ། ཆོས་ཀྱི་གནད་འཕྱུག་ལེགས་འདྲ་ཡང་། ། འབྲས་མེད་འཁྲུལ་མེད་བཤད་པར་བྱ། ༈ །གནད་བཅོས་པ་ཡི་བདུད་བྱུང་ཚུལ། །
དེ་ལ་གནད་རྣམས་འཆོས་པའི་བདུད། ། ཞེས་ནས་བྱམས་པས་རྒྱུད་བླར་གསུང་། ། བར་འདི་གཞུང་ལ་གཏམ་རྒྱུད་བཅས། ། གོ་སླ་སོ་སོར་ཐར་པ་ཡི། ། སྡོམ་པའི་ཚུལ་དང་བྱང་སེམས་ཀྱི། ། སེམས་བསྐྱེད་བསླབ་བྱ་གསང་སྔགས་ཀྱི། ། དབང་བསྐུར་རིམ་གཉིས་བསྔོ་བ་བཅས། ། གནད་ལ་འཇམ་དབྱངས་གསུང་བཞིན་གྱིས། ༈ །འཁྲུལ་པའི་གྲུབ་མཐའ་ལུང་རིགས་ཀྱི། ། སུན་འབྱིན་གླེང་གཞི་བཅས་སྟོན་པར། །
འཁྲུལ་པའི་གྲུབ་མཐའ་སུན་བྱིན་པའི། ། ཞེས་ནས་རིགས་པས་སུན་ཕྱུངས་ཤིག ། ཞེས་དོན་གཞུང་དོན་གོ་བ་སླ། ༈ །བྱེ་བྲག་ལུང་གི་སུན་འབྱིན་དོན། ། གལ་ཏེ་ལུང་དང་འགལ་གྱུར་ན། ། ཞེས་ནས་ཁྲིམས་ལ་ཅིས་མི་ཐུག ། ཞེས་གསུང་གཞུང་བཞིན་གོ་སླའོ།། ༈ །ལུང་སྦྱོར་ཇི་ལྟར་བྱེད་པའི་ཚུལ། ། བླུན་པོ་མཁས་པར་འཆོས་པ་འགའ། ། ཞེས་ནས་གཞུང་དང་མ་འབྲེལ་བའི། །
ཆོས་ལུགས་མང་ཡང་རོ་དང་འདྲ། ། ཞེས་དོན་དགེ་སྡིག་མེད་ལྟ་བུའི། ། ལུང་རྣམས་མཉམ་པར་བཞག་དུས་ཀྱི། ། ལྟ་བའི་ལུང་ཡིན་བསྒོམ་པ་དང་། ། སྤྱོད་པ་གཉིས་ལ་དེ་མི་འབྲེལ། ། དབང་དང་ཆོ་ག་ལྷ་སྒོམ་སོགས། ། རྣམ་དག་བྱ་དགོས་བསྒོམ་པ་ཡི། ། ལུང་དུ་ཡང་ནི་ཤེས་པར་བྱ། ། དེ་གསུམ་བསྲེ་སོགས་འཁྲུལ་པ་སྤོངས། ། དེ་བཞིན་འཇིག་རྟེན་འདས་མ་འདས། །
སྐབས་ཀྱི་ལུང་ཡང་སོ་སོ་རུ། ། ཤེས་བྱ་མདོར་ན་གཞུང་ལུགས་ནི། ། གང་ཡིན་དཔྱད་ཅིང་མ་ནོར་བྱ། ༈ །ཁུངས་ནས་མ་བྱུང་གདམ་ངག་སོགས། ། གྲགས་རྣམས་ཚད་མར་མི་རུང་བསྟན། ། སྙན་བརྒྱུད་དང་ནི་ཆིག་བརྒྱུད་དུ། ། གྲགས་པའི་སོགས་ནས་ཡོད་མོད་ཀྱི། ། འོན་ཀྱང་ཡིད་བརྟན་མི་བྱ་གསུང་། ། ཟབ་པར་བསྒྲགས་ཀུན་མདོ་རྒྱུད་ཀྱི། ། ལུང་གིས་བསྒྲུབ་དུ་མེད་རྣམས་སྤངས། །
མདོ་རྒྱུད་ལུང་གིས་དཔྱད་པ་གནད། ༈ །སྐུ་གཟུགས་རིང་བསྲེལ་གློ་བུར་ལྟས། ། རྟོགས་དཔྱོད་བྱ་དགོས་བསྟན་པ་ནི། ། རིང་བསྲེལ་དང་ནི་ཐུགས་སོགས་ནས། ། དབྱེ་བ་མདོ་ཙམ་ཡིན་གསུང་བར། ། ཞེས་པའི་བར་ནི་གོ་བ་སླ། ༈ །ཚིག་ལ་འཁྲུལ་པ་དགག་པ་ནི། ། དེ་ནས་ཚིག་ལ་ཞེས་སོགས་ནས། ། འཐད་ཕྱིར་མཁས་པས་བླང་ཞེས་བར། ། དེ་དོན་གཞུང་ལྟར་གོ་བ་སླ། །
སྔར་ནས་རྒྱ་བོད་ཆོས་ལོག་རྣམས། ། སྐྱེས་ཆེན་གོང་མས་བཀག་ཚུལ་དང་། ། ཆོས་ལོག་འཕེལ་རྣམས་འགོག་པར་བསྟན། ༈ །སངས་རྒྱས་གསུང་རབ་དྲི་མ་མེད། ། ཞེས་ནས་རུང་བས་ཚིམ་པར་སྣང་། ། ཞེས་པའི་བར་ཡང་གོ་བ་སླ། ༈ །བསྟན་བཅོས་བརྩམ་པའི་ཀུན་སློང་གི ། ལྷག་བསམ་རྣམ་དག་བསྟན་པ་ནི། ། བདག་ནི་སེམས་ཅན་ཀུན་ལ་བྱམས། ། ཞེས་ནས་བློ་ཡིས་སྤྱོད་ཀྱིས་བར། །
གཞན་ནི་གོ་སླ་ཆོས་ལོག་རྣམས། ། ཕམ་པར་བྱེད་དང་བདུད་ཀྱི་རིགས། ། ཡི་མུག་པར་གྱུར་ཆོས་ཤེས་པའི། ། མཁས་པ་ཐམས་ཅད་དགའ་བར་བྱེད། ། འབྲས་བུ་རྣམ་པ་གསུམ་ཞེས་བརྗོད། ༈ །བསྟན་བཅོས་བརྩམ་པའི་རྒྱུ་མཁས་པའི། །

ཤེས་རབ་བསྟན་པར་བྱ་བ་ནི། ། བདག་གིས་སྒྲ་དང་ཚད་མ་བསླབ། ། ཞེས་སོགས་ནས་ནི་ལེགས་སྤྲོད་པའི། ། འཇམ་མགོན་བླ་མ་དེ་ལ་འདུད། ། ཞེས་གསུང་གཞུང་བཞིན་གོ་སླའོ། ། དེ་ལྟར་ལྷར་བཅས་འགྲོ་བ་ཡི། ། སྐྱབས་གཅིག་དཔལ་ལྡན་ས་སྐྱ་པ། ། འཇམ་མགོན་ས་སྐྱ་པཎྜི་ཏས། ། ལེགས་གསུངས་སྡོམ་གསུམ་རབ་དབྱེ་བའི། ། ཚིག་དོན་གོ་བདེ་མདོར་བསྡུས་ཚུལ། ། མཁན་ཆེན་ཐམས་ཅད་མཁྱེན་གཟིགས་པས། །
ངག་དབང་ཆོས་གྲགས་འགྲེལ་པ་ལྟར། ། དེ་ལ་དབང་དང་རིམ་གཉིས་དང་། ། ཡེ་ཤེས་ཕྱག་ཆེན་ས་ལམ་རྣམས། ། གསང་སྔགས་ཟབ་མོ་ཡིན་མོད་ཀྱི། ། སྦས་པར་འོས་ཀྱང་དུས་དབང་གིས། ། ཟོམ་ལུས་རྒྱུན་ཆད་གྱུར་དོགས་ནས། ། དེ་ལ་ཕན་ཕྱིར་གསལ་ཙམ་བཀོད། ༈ །དྲིན་ཅན་བླ་མ་འཇམ་དཔལ་དབྱངས། ། མཆོག་ལ་འདུད་དོ་བྱིན་གྱིས་རློབས། ། དཔལ་ལྡན་ས་སྐྱའི་བསྟན་འཛིན་མཆོག །
ཀུན་མཁྱེན་བསོད་ནམས་སེང་གེ་ཡིས། ། ཕྱིས་སུ་བསྟན་པ་རིན་ཆེན་ལ། ། ནོར་འཁྲུལ་བྱུང་བ་བསལ་བའི་ཕྱིར། ། སྡོམ་གསུམ་ཁ་སྐོང་ཞེས་བྱ་བའི། ། གཞི་ལམ་འབྲས་གསུམ་གསལ་བྱེད་པའི། ། ལེགས་བཤད་འོད་ཀྱི་སྣང་བ་མཛད། ། དེ་ཡི་དགོངས་དོན་མདོ་ཙམ་བྲི། ། སྡོམ་པ་གསུམ་གྱི་རབ་དབྱེ་ཡི། ། ཁ་སྐོང་ཞེས་སོགས་མཚན་དོན་བསྟན། ། རྗེ་བཙུན་བླ་མ་ལ་སོགས་དང་། །
ཡོན་ཏན་ལྷུན་གྲུབ་ཚིག་བཞི་ཡི། ། མཆོད་པར་བརྗོད་པ་མཛད་ནས་ནི། ། རྒྱལ་བའི་བཀའ་དང་ཚད་ལྡན་སོགས། ། ཚིགས་བཞིས་བཤད་པར་དམ་བཅའ་བ། ། དེ་དོན་གཞུང་བཞིན་གོ་སླའོ། ། ཐོག་མར་གཞི་ཡི་ངོས་བཟུང་ལ། ། རང་བཞིན་འོད་གསལ་ཤེལ་གྱི་ཁམས། ། ཞེས་ནས་འཁོར་འདས་ཀུན་གྱི་གཞི། ། ཞེས་དོན་རང་བཞིན་འོད་གསལ་བ། ། ཤེལ་དཀར་ལྟ་བུ་ཁམས་བདེ་བར། །
གཤེགས་པའི་སྙིང་པོ་ཅན་ཞེས་སོ། ། དེ་ནི་འཁོར་འདས་ཀུན་གྱི་གཞི། ། དེ་ལ་བག་ཆགས་བཟང་ངན་གྱི། ། ཚོན་གྱིས་བསྒྱུར་བས་གནས་སྐབས་སུ། ། འཁོར་འདས་དུ་མར་སྣང་བ་ཡིན། ། དེ་ལ་ཆོས་ཀྱི་དབྱིངས་ཞེས་འདོགས། ། ཐབས་ཀྱི་མ་ཟིན་འཁོར་བའི་གཞི། ། ཐབས་ཀྱིས་ཟིན་ན་ལམ་འབྲས་བུ། ། སྟོབས་དང་ཡོན་ཏན་བྱང་ཆུབ་ཐོབ། ༈ །ལམ་ནི་ཐེག་གསུམ་བསླབ་པ་ནས། །
སེལ་བྱེད་ལམ་གྱི་མཆོག་ཞེས་བར། ། ཞེས་དོན་ལྕགས་ཟངས་དངུལ་སེར་སྦྱར། ། དབྱིབས་ཀྱི་སྟེང་གི་སྒྲིབ་པ་ནི། ། རང་རང་ངོ་སྐལ་རེ་སྤངས་ཤིང་། ། ཡོངས་སུ་སྤངས་པ་རྡོ་རྗེ་ཐེག ། སྤྱིར་བཏང་ལམ་ལ་མཆོག་ཞེས་པའི། ། སྒྲ་ནི་བླ་མེད་ཐེག་ལ་འཇུག ༈ །འབྲས་བུའི་དོན་ནི་གནས་གྱུར་ནས། ། འཆར་བའི་འབྲས་བུའོ་ཞེས་དོན། ། འབྲས་བུ་གནས་གྱུར་ངོ་བོ་ཉིད། །
ནམ་མཁའ་དྲི་བྲལ་ཡོན་ཏན་གྱིས། ། རྣམ་མཁྱེན་ཟླ་བ་ཤར་བ་ལ། ། གདུལ་བྱ་དག་པའི་ཆུ་གཙང་དུ། ། ལོངས་སྐུ་མཆོག་གི་སྤྲུལ་སྐུ་གཉིས། ། ཅི་རིགས་སྐུ་གཟུགས་འཆར་བ་ནི། ། ལམ་མཆོག་དེ་ཡི་འབྲས་བུ་ཡིན། ། བླ་མེད་ལམ་ནི་སྒོམ་སྟོབས་ཀྱི། ། འབྲས་བུ་སྐུ་བཞི་ཐོབ་པའོ། ། དེ་ཡི་རྒྱས་བཤད་གཞི་ཡི་སྐབས། ༈ །གཞི་ལ་གྲུབ་མཐའི་བྱེ་བྲག་གི །
ཞེས་ནས་འདུས་བྱས་ཡིན་པར་དོན། ། བྱེ་བྲག་གྲུབ་མཐའི་འདོད་ཚུལ་ནི། ། བྱེ་སྨྲས་སེམས་བྱུང་མ་ཆགས་པའི། ། རང་བཞིན་འདོད་པ་ཆུང་བ་དང་། ། ཆོག་ཤེས་པ་ལ་རིགས་སུ་འདོད། ། མདོ་སྡེ་པ་ཡི་ཐོབ་པ་སོགས། ། རྐྱེན་གྱི་དབང་ལ་བརྟེན་ནས་ནི། ། གསར་དུ་བྱུང་བའི་ཟག་མེད་ཀྱི། ། ས་བོན་ལ་ནི་རིགས་སུ་འདོད། ། སེམས་ཙམ་པས་ནི་ཐོག་མེད་ནས། །
གྲུབ་པའི་སྐྱེ་མཆེད་དྲུག་གི་ནི། ། ཁྱད་པར་ཟག་མེད་ས་བོན་དང་། ། སྒྲིབ་སྤང་དང་ནི་རུང་བ་དང་། ། ཐོས་པའི་བག་ཆགས་ཞེས་བཞག་པའི། ། དེ་ལ་རང་བཞིན་གནས་རིགས་འདོད། ། དེ་གསུམ་དབུ་མ་པས་གཞལ་ན། ། གཞི་རིགས་མཚན་ཉིད་པ་མ་ཡིན། ། འདུས་བྱས་ཡིན་ནོ་བྱེ་མདོ་གཉིས། ། རིགས་ཞེས་འདོགས་པ་ཙམ་ཞིག་ལས། ། རང་བཞིན་གནས་རིགས་ཁས་མི་ལེན། །
སེམས་ཙམ་སྐྱེ་མཆེད་དྲུག་གི་ནི། ། ཁྱད་པར་དེ་ལ་གཉིས་སུ་ཕྱེད། ། སྔ་མ་རྐྱེན་གྱི་ཡང་དག་པ། ། བླངས་པ་རྒྱས་འགྱུར་གྱི་རིགས་དང་། ། ཕྱི་མ་ཆོས་ཉིད་ཀྱིས་ཐོབ་པ། ། རང་བཞིན་གནས་རིགས་སུ་འཇོག་པ། ། ཀུན་མཁྱེན་བླ་མའི་དགོངས་པ་སྟེ། ། ངག་དབང་ཆོས་ཀྱི་གྲགས་པས་གསུངས། ༈ །དེ་ནས་དབུ་མའི་ལུགས་བསྟན་པ། ། འདིར་ནི་བྱམས་མགོན་ཀླུ་སྒྲུབ་ཀྱི། །
ཞེས་ནས་ལ་སོགས་བགྲང་ཡས་གསུང་། ། བར་གྱི་དོན་ནི་བྱམས་མགོན་གྱི། ། སེམས་ནི་གསལ་བ་སེམས་ཅན་ནས། ། སངས་རྒྱས་བར་དུ་རྒྱུན་ཆགས་ཞིང་། ། མ་འགག་པར་བཞེད་ཀླུ་སྒྲུབ་ཀྱིས། ། ངོ་བོ་མཐའ་བཞི་སྤྲོས་ཀུན་གྱིས། ། སྟོང་པར་བཞེད་ཅིང་དེ་གཉིས་ནི། ། ཟུང་དུ་འཇུག་པའི་འདུས་མ་བྱས། ། རང་བཞིན་གྱི་ནི་གནས་རིགས་དང་། ། རྒྱུ་དུས་བདེ་གཤེགས་སྙིང་པོར་བཞེད། །
དེ་ཡང་བྱམས་པའི་བཞེད་པ་ནི། ། ཇི་སྙེད་ལྡོག་པར་ཞེས་བྱ་བ། ། སེམས་ཅན་རྒྱུད་ལ་བདེ་གཤེགས་སྙིང་། ། ཡོད་པ་བསྒྲུབ་ཚུལ་བཤད་པ་སྟེ། ། གཞི་ལམ་འབྲས་བུའི་ཡོན་ཏན་གྱི། ། ལྡོག་པ་མ་ལུས་ཚངས་པ་ཡི། ། བདེ་བར་གཤེགས་པའི་སྙིང་པོ་ཉིད། ། སེམས་ཅན་རྒྱུད་ལ་ཡོད་པ་ནི། ། སྒྲུབ་བྱེད་གསུམ་གྱིས་སྒྲུབ་པ་ལ། ། དཔེ་དགུར་ཡོད་དེ་དེ་བཞིན་གཤེགས། །
སྐུ་གཟུགས་དྲི་མ་མེད་པ་དང་། ། སྦྲང་དང་སྦྲང་རྩི་རོ་གཅིག་དང་། ། འབྲས་བུ་སྣ་ཚོགས་ཤུན་པའི་སྦུབ། ། སྙིང་པོ་གསུམ་གྱི་རིམ་པ་བཞིན། ། གློ་བུར་དྲི་བྲལ་ཆོས་དབྱིངས་དང་། ། ཟབ་མོ་སྟོང་ཉིད་སྟོན་གསུང་རབ། ། དང་ནི་བརྗོད་བྱ་སྣ་ཚོགས་སྟོན། ། གསུང་རབ་དཔེ་ཡི་མཚོན་དོན་གསུམ། ། གསེར་གྱི་གཟུགས་ཀྱི་དཔེས་མཚོན་པའི། ། རང་བཞིན་རྣམ་དག་གི་དེ་བཞིན། །
ཉིད་ཀྱི་དཔེ་ཡི་མཚོན་དོན་གཅིག ། དེ་བཞིན་གཏེར་དང་འབྲས་བུ་ཅན། ། ཤིང་དང་རིན་ཆེན་ལས་གྲུབ་སྐུ། ། འཁོར་ལོས་སྒྱུར་རྒྱལ་གསེར་ལས་གྲུབ། ། སྲོག་ཆགས་གཟུགས་བརྙན་དཔེ་ལྔ་ཡི། ། རིམ་པ་བཞིན་དུ་རང་བཞིན་གྱི། ། གནས་རིགས་དང་ནི་རྒྱས་འགྱུར་རིགས། ། སྐུ་གསུམ་དང་ལྔ་མཚོན་པའོ། ། ཀླུ་སྒྲུབ་བཞེད་པ་ཇི་ལྟ་བའི། ། ལྡོག་པ་བདེ་གཤེགས་སྙིང་པོ་ཡི། །
ངོ་བོ་སྤྲོས་བྲལ་བཤད་པ་སྟེ། ། རྟེན་འབྲེལ་གྱི་ནི་ཆོས་ཐམས་ཅད། ། མཐའ་བཞི་སྤྲོས་པས་སྟོང་པའི་ཚུལ། ། དོན་དམ་དཔྱོད་བྱེད་རིགས་པ་བསྟན། ། སྤྲོས་བྲལ་སྟོང་པ་ཉིད་དེ་ལ། ། འཁོར་འདས་ཐམས་ཅད་རུང་བར་གསུང་། ། བསྟོད་ཚོགས་ལ་ནི་ཟུང་འཇུག་གི ། ལྡོག་པ་ཞེས་པ་བདེ་གཤེགས་སྙིང་། ། ངོ་བོ་སྤྲོས་བྲལ་དེ་ཡང་སེམས། ། གསལ་བ་ཟུང་དུ་ཆུད་པ་སྟེ། །
རིགས་པས་གཏན་ལ་ཕབ་པ་ཡི། ། སྟོང་ཉིད་དེ་ཡིས་སྟོང་རྐྱང་སྤངས། ། འཁོར་འདས་རང་བཞིན་ལྷུན་གྲུབ་ཀྱི། ། སེམས་དང་ཟུང་དུ་ཆུད་པ་ཉིད། ། འཁོར་འདས་བྱ་བྱེད་རུང་བར་གསུང་། ། དེ་ཡི་བྱམས་མགོན་གསལ་ཆ་ལ། ། ཇི་སྙེད་ལྡོག་པར་འདོགས་པ་དང་། ། ཀླུ་ཡི་སྤྲོས་བྲལ་ལ་ཇི་ལྟའི། ། ལྡོག་པའི་མིང་འདོགས་ཡངས་ཅན་མཁན། ། དབང་ཕྱུག་དཔལ་བཟང་ཁྱད་ཆོས་བཞེད། །
རྒྱལ་ཚབ་བྱམས་པ་མགོན་པོ་དང་། ། རྒྱལ་བས་ལུང་བསྟན་ཀླུ་སྒྲུབ་གཉིས། ། དགོངས་པ་མཐུན་སྟེ་བྱམས་པ་ཡི། ། ཆོས་ཅན་གསལ་བའི་མཚན་ཉིད་ནི། ། ཡོངས་རྫོགས་བསྟན་ཅིང་འཕགས་མཆོག་ཀླུས། ། ཆོས་ཉིད་སྟོང་པ་དང་ཟུང་འཇུག ། སྒོ་ནས་བསྟན་པས་ཤིང་རྟ་ཡི། ། སྲོལ་འབྱེད་གཉིས་ནི་བདེ་བར་གཤེགས། ། སྙིང་པོ་གསལ་སྟོང་ཟུང་འཇུག་ལ། ། འཇོག་པའི་བཞེད་པ་གཅིག་ཏུ་མཐུན། །
མཚན་གྱི་རྣམ་གྲངས་གཞུང་ཚིག་གི ། གོ་སླ་ཀུན་གཞིའི་སྒྲར་བཞེད་ཅེས། ། འདི་ནི་རྣམ་ཤེས་ཚོགས་བརྒྱད་ཀྱི། ། ནང་ཚན་མ་ཡིན་དེ་འདུས་བྱས། ། འདིར་ནི་གོང་དུ་བཤད་པ་ཡི། ། གསལ་ཆ་འདུས་མ་བྱས་དེ་ལ། ། ཀུན་གཞིའི་རྣམ་ཤེས་ཀྱིས་ནི་སྒྲ། ། བདེ་གཤེགས་སྙིང་པོའི་མཚན་དུ་བཞེད། ། འདི་ནི་སེམས་ཙམ་དང་གསུང་ངག ། སྐབས་སུ་མིང་ཙམ་ལ་མ་འཁྲུལ། །
བདེན་པས་སྟོང་པའི་སྤྲོས་བྲལ་གྱི། ། རྣམ་དབྱེའི་གནད་ཤེས་གལ་ཆེའོ། ། སྔགས་ཀྱི་མཚན་གྱི་རྣམ་གྲངས་ཀྱང་། ། གཞུང་བཞིན་གོ་སླ་དེ་ཡང་ནི། ། ལུས་ལ་ཡེ་ཤེས་ཆེན་པོ་གནས། ། ཞེས་པ་ཞུ་བདེ་ལྷན་སྐྱེས་དང་། ། རང་བཞིན་ལྷན་སྐྱེས་གཉིས་ལས་ནི། ། སྔ་མ་དཔེ་ཡི་ཡེ་ཤེས་དང་། ། ཕྱི་མ་དོན་གྱི་ཡེ་ཤེས་ཏེ། ། དེ་ནི་བདེ་གཤེགས་སྙིང་པོའོ། །
འཇམ་དཔལ་དང་ནི་རྡོ་རྗེ་སེམས། ། དེ་ཡང་གཞི་ལམ་འབྲས་གསུམ་དུ། ། ཡོད་པའི་ནང་ནས་གཞི་དུས་དེ། ། བདེ་གཤེགས་སྙིང་པོ་ཡིན་ཕྱིར་རོ། ༈ །ལོག་པར་རྟོག་པ་བྱེ་བྲག་ཏུ། ། དགག་ལས་དང་པོ་དར་ཊཱིཀ་པ། ། བཀག་དོན་དེང་སང་ཚིག་སོགས་ནས། ། འདི་དོར་ཞིག་ཅེས་བར་གྱི་དོན། ། དྲི་བཅས་སེམས་ལ་བདེན་མེད་ཀྱི། ། མིང་འདོགས་མེད་དགག་འཁྲུལ་པ་དོར། །
རོང་ཊཱིཀ་དངོས་བསྟན་ལ་ཞེན་བཀག ། ཁ་གཅིག་སེམས་ཀྱི་སྟོང་གསལ་སོགས། ། ཞེས་ནས་ལུགས་ལ་མེད་པར་དོན། ། གསལ་རྐྱང་འདུས་བྱས་གཞིར་མི་འཐད། ། འདུས་བྱས་འདུས་མ་བྱས་གཉིས་ཀ ། རང་བཞིན་གནས་རིགས་སོ་སོ་རུ། ། བཞག་པ་མི་འཐད་ཟུང་འཇུག་ཏུ། ། བསྡུ་ཕྱིར་འཁྱོག་པོ་བསྲང་བའི་ཚུལ། ། དེ་ལྟར་ཡིན་ན་འགལ་བ་མེད། ༈ །པཎ་ཤཱཀ་པ་ཡི་རབ་དབྱེ་ལ། །
སྒྲོ་བཏགས་བདེ་སྙིང་འགྲོ་རྒྱུད་ལ། ། མེད་ཞེས་བཤད་པ་བཀག་དོན་ནི། ། འགའ་ཞིག་ཆོས་ནི་ཐམས་ཅད་ཀྱི། ། ཞེས་ནས་འབད་མེད་སྒྲུབ་པར་དོན། ། ཙན་དན་སྙིང་པོ་སྦྲུལ་ཡོད་དང་། ། འོ་མའི་སྙིང་པོར་མར་ཡོད་པ། མངོན་སུམ་གྲུབ་པས་དཔེར་མི་འཐད། ། དེ་བཞིན་ཟླ་བ་སྒྲོན་མེ་སོགས། ། ལུང་དང་འགལ་ཞིང་དྲང་དོན་རྣམས། ། ཐ་སྙད་དུ་ཡང་མེད་པ་ནི། །
ཕུང་ཁམས་སྐྱེ་མཆེད་ལ་སོགས་ཆོས། ། མེད་མཐར་ལྷུང་ཞིང་བདེན་གཉིས་ཀྱི། ། རྣམ་བཞག་མི་འབྱུང་འཇམ་དབྱངས་གསུངས། ། མིན་པ་གཞུང་ནི་རང་གི་གསལ། ། ཆོས་དབྱིངས་བདེ་གཤེགས་སྙིང་པོ་དང་། ། སྟོང་ཉིད་སྤྲོས་བྲལ་དོན་དམ་བདེན། ། དཔེ་དགུའི་ཚུལ་གྱིས་བསྟན་པ་ནི། ། དྲང་དོན་ཀུན་རྫོབ་བདེན་པ་ཡིན། ། དགོངས་གཞི་མཐའ་བཞི་སྤྲོས་བྲལ་དང་། ། དགོས་པ་དཔེ་དགུའི་བསྟན་དོན་ནི། །
འགྲོ་བའི་རྒྱུད་ཀྱི་སྐྱོན་ལྔ་སྤངས། ། སྒྲུབ་པའི་ཚུལ་གྱིས་ཡོད་ལ་འཐད། ། སྒྲུབ་པའི་ཚུལ་གྱི་ཞེས་པ་ནི། ། སྒྲུབ་བྱེད་ཚུལ་གྱི་དོན་ཡིན་ཞེས། ། མཁན་ཆེན་ངག་དབང་ཆོས་གྲགས་གསུངས། ། དེ་ཉིད་ངེས་དོན་ཡིན་ཟེར་ན། ། མུ་སྟེགས་བདག་མཚུངས་སྐྱོན་རྣམས་འབྱུང་། ། བྱམས་མགོན་དགོངས་པ་འགྲོ་སེམས་རྒྱུད། ། བདག་གཉིས་སྤྲོས་པ་བྲལ་མཐོང་བ། ། ཇི་ལྟར་མཐོང་ཞེས་དེ་ཉིད་ཀྱང་། །
སེམས་ཅན་ལ་ཡོད་མཐོང་བ་ནི། ། ཇི་སྙེད་མཐོང་གསུང་ཤེས་པ་གནད། ༈ །མཚན་ཉིད་པ་འགས་གློ་བུར་གྱི། ། དྲི་བྲལ་ཆོས་དབྱིངས་རང་བཞིན་གྱི། ། རྣམ་དག་ཆོས་དབྱིངས་མ་ཡིན་ཏེ། ། དེ་གཉིས་ཕན་ཚུན་སྤངས་འགལ་ཡིན། ། ཟེར་བ་དེ་ནི་བཀག་པའི་ཆེད། ། ཁ་ཅིག་རང་བཞིན་རྣམ་དག་དང་། ། ཞེས་ནས་རྣམ་དག་ཤེས་པར་གྱིས། ། ཞེས་དོན་དྲི་མ་བདེན་གྲུབ་ཀྱི། །
དག་པའི་དབྱིངས་དང་གློ་བུར་གྱི། ། དྲི་མ་གཉེན་པོས་བཅོམ་པ་ཡི། ། དབྱིངས་གཉིས་གཞི་མཐུན་མེད་པ་ཡི། ། ཚིག་ནི་འབྲེལ་མེད་འཁྲུལ་གཏམ་ཡིན། ། དྲི་མ་བདེན་གྲུབ་ཀྱིས་དག་དང་། ། གཉེན་པོས་བཅོམ་པའི་དག་པ་གཉིས། ། དག་ཚུལ་སྔ་ཕྱིའི་རྣམ་པ་ལས། ། དག་ཆ་འགལ་ན་སྐྱེ་འཇིག་དང་། ། བྱས་དང་མི་རྟག་འགལ་བར་འགྱུར། ། དྲི་མ་བདེན་གྲུབ་དག་པ་ནི། །
དག་པ་ཙམ་གྱིས་གཉེན་པོ་ཡི། ། བཅོམ་པའི་དྲི་མ་དག་མི་འགྲོ། ། དེ་འདྲ་ཡིན་ན་གང་ཟག་གི ། བདག་མེད་རྟོགས་ཚེ་ཆོས་བདག་ཀྱང་། ། ཕྱོགས་སུ་རྟོགས་འགྱུར་དེ་མི་འབྱུང་། ། དེས་ན་ཀླུ་སྒྲུབ་ཞབས་སོགས་ཀྱི། ། ཆོས་དབྱིངས་རང་བཞིན་རྣམ་དག་ལ། ། གློ་བུར་དྲི་བྲལ་དག་པ་ནི། ། གཉིས་ལྡན་གསུང་འདི་ཚད་མ་ཡིན། ། ཆོས་ཀྱི་དབྱིངས་ཀུན་རང་བཞིན་གྱི། །
རྣམ་པར་དག་པར་ཤེས་པར་བྱ། ༈ །ཇོ་ནང་ཀུན་མཁྱེན་ཆེན་པོ་ཡི། ། སྙིང་པོ་བདེན་གྲུབ་འདོད་བཀག་པ། ། མཁྱེན་རབ་གཤོག་ཡངས་རྒྱས་པ་ཡི། ། ཞེས་ནས་སྙིང་པོར་ཤེས་པར་གྱིས། ། བར་གྱི་དོན་ནི་གཞིའི་གནས་ཚུལ། ། ཇོ་ནང་པ་ཡི་འདོད་ལུགས་ནི། ། གཞི་འབྲས་གཉིས་སུ་ཡོན་ཏན་གྱི། ། ལྡོག་པ་དང་ནི་ངོ་བོ་སྟེ། ། དབྱེར་མེད་ཆོས་དབྱིངས་བདེ་བར་གཤེགས། །
སྙིང་པོ་ཡིན་ནོ་ཆོས་དབྱིངས་ཏེ། ། སྟོབས་སོགས་ཡོན་ཏན་ལྷུན་གྲུབ་ཀྱི། ། དོན་དམ་སངས་རྒྱས་ཡིན་པ་འཐད། ། མདོ་རྒྱུད་ལུང་གིའང་གསལ་བའོ། ། གནད་ཀྱི་དོན་ནི་གཞིའི་དྲི་མ། ། གཉེན་པོས་བཅོམ་པའི་གློ་བུར་གྱི། ། དྲི་མས་བདེ་གཤེགས་སྙིང་པོ་སྟོང་། ། དེ་གཉིས་འབྲུ་དང་འབྲུ་ཤུན་ལྟར། ། འབྲལ་རུང་ཚུལ་དུ་ཡོད་པ་ཡིན། ། བདེ་གཤེགས་སྙིང་པོ་སངས་རྒྱས་སུ། །
གནས་གྱུར་སྟོབས་སོགས་ཡོན་ཏན་ནི། ། བསམ་གྱིས་མི་ཁྱབ་དུས་རྟག་ཏུ། ། མི་སྟོང་ཡོན་ཏན་དེ་དག་དང་། ། དབྱེར་མེད་ལྡན་ཞིང་མི་འབྲལ་ལོ། ། གཞི་འབྲས་འདོད་ཚུལ་ཐ་སྙད་དང་། ། འགལ་ཏེ་དྲི་བཅས་སངས་རྒྱས་སུ། ། ཡིན་ན་གནོད་བྱེད་འདི་ལྟར་འབྱུང་། ། དྲི་བཅས་ཆོས་དབྱིངས་སངས་རྒྱས་སུ། ། འདོད་ན་དེ་ལྟར་ཐ་སྙད་ཚེ། ། སྐྱེ་གནས་འཇིག་གསུམ་ཡོད་མེད་དང་། །
དམན་འབྲིང་མཆོག་གསུམ་གྱི་ཁྱད་པར། ། མེད་པར་འགྱུར་རོ་ཐ་སྙད་ཀྱི། ། ཚེ་ན་དེ་དག་སོ་སོ་རུ། ། ཕྱེ་ནས་སྨྲ་དགོས་ལུང་ལས་གསལ། ། ཡང་ན་ཐ་སྙད་དུ་དེ་ལྟར། ། ཁས་ལེན་དགོས་ཀྱང་ཐ་སྙད་ལ། ། ཚད་མར་བྱས་ན་གང་ཟག་ལ། ། མི་སྟོན་ཆོས་ལ་སྟོན་པ་དང་། ། ཚིག་ལ་མི་སྟོན་དོན་ལ་སྟོན། ། དྲང་དོན་མི་སྟོན་ངེས་དོན་སྟོན། །
རྣམ་ཤེས་མི་སྟོན་ཡེ་ཤེས་སྟོན། ། གཞི་ལས་ཆོས་ལ་མི་སྟོན་ཅིང་། ། གང་ཟག་སྟོན་གྱུར་སྐྱོན་མེད་དོ། ། ཟེར་ན་དེ་དག་གོ་རིམ་ནི། ། ཐོག་མར་ཐ་སྙད་ཁས་བླང་ནས། ། ཕྱིས་ནས་དོན་དམ་གནས་ལུགས་ལ། ། འཇུག་པའི་གནས་སྐབས་གོ་རིམ་ཡིན། ། ཐ་སྙད་དང་པོ་ནས་དོར་ན། ། ཐ་སྙད་གསུང་པ་དོན་མེད་གྱུར། ། གོ་རིམ་ལྡོག་པ་ཁྱོད་ལ་འགྱུར། །
དོན་དམ་རྟོགས་པའི་རྟེན་ཐོག་མར། ། ཐ་སྙད་ཁས་ལེན་འཕགས་མཆོག་ནི། ། ཀླུ་སྒྲུབ་ཟླ་བའི་ལུང་ལས་གསལ། ། ཡང་ནི་ཐ་སྙད་ཚེ་ན་ཡང་། ། དྲི་བཅས་ཆོས་དབྱིངས་སངས་རྒྱས་སུ། ། ཡིན་པས་སྐྱོན་མེད་ཞེས་ཟེར་ན། ། བྱམས་པས་རྒྱུད་བླར་གསུང་པ་ཡི། ། མ་དག་མ་དག་དག་པ་དང་། ། ཞེས་སོགས་འཕགས་མཆོག་ཀླུ་སྒྲུབ་ཀྱིས། ། ཇི་ལྟར་སོས་ཀའི་དུས་སུ་ཆུ། །
དཔེ་དང་བཅས་སྟེ་གསུང་དང་འགལ། ། མཚན་བཏགས་ཕྱེ་བ་དཔེ་བཅས་ནི། ། སློབ་དཔོན་དཔལ་ལྡན་རྩེ་མོ་ཡི། ། རྒྱུད་སྡེ་སྤྱི་རྣམ་ལས་ཀྱཻ་རྡོར། ། མཚན་གྱི་འབྲས་རྒྱུད་དངོས་སུ་བསྟན། ། རྒྱུ་རྒྱུད་ཐབས་རྒྱུད་ཤུགས་བསྟན་པ། ། ཕྱོགས་ཀྱི་གླང་པོའི་བརྒྱད་སྟོང་གི ། དོན་བསྡུས་ནས་གསུང་ལུང་བཀོད་བཞིན། ། དེས་ན་གཞི་དུས་དྲི་བཅས་ཆོས། ། སངས་རྒྱས་ཡིན་པས་མ་ཁྱབ་ཤེས། །
སྤྱི་རྣམས་ལུང་གི་དངོས་དོན་ནི། ། སངས་རྒྱས་རྣམས་ཀྱི་དམིགས་མེད་པའི། ། ཐུགས་རྗེ་ཆེ་དང་ཤེས་རབ་ཆེ། ། ཟུང་འཇུག་ཀྱཻ་རྡོར་འབྲས་བུའི་རྒྱུད། ། དེ་ཉིད་ཐོབ་བྱེད་ལམ་ལ་ཡང་། ། ཀྱཻ་རྡོར་རྒྱུ་ཡང་ཀྱཻ་རྡོར་དུ། ། མིང་བཏགས་གསུམ་ཀ་ཀྱཻ་རྡོ་རྗེ། ། ཡིན་པར་ཕྱོགས་གླང་ལུང་གིས་གསལ། ། མཚན་བཏགས་མི་ཕྱེད་མི་འཐད་ལ། ། རྫོང་པ་ཀུན་དགའ་རྒྱལ་མཚན་སོགས། །
རང་ལུགས་བླ་མ་ཁ་ཅིག་གིས། ། སྤྱི་རྣམ་ལས་ནི་རྒྱུད་གསུམ་ཀ ། ཀྱཻ་རྡོར་མཚན་ཉིད་པར་བཞེད་ཞེས། ། རྗེ་བཙུན་སྐུ་མཆེད་གསུང་ཟེར་ན། ། གསུམ་ཀ་ཀྱཻ་རྡོར་མཚན་ཉིད་པ། ། མི་འཐད་ཀྱཻ་རྡོར་རྒྱུད་ཀྱི་ནི། ། མཚན་དོན་བཤད་ཚེ་རྒྱུ་ལམ་གཉིས། ། ཐབས་ཤེས་ཟུང་འཇུག་གི་སྒོ་ནས། ། ཀྱཻ་རྡོར་མཚན་དོན་བཤད་དུ་ཡོད། ། གསུམ་ཀ་བརྗོད་བྱ་དོན་གྱི་ནི། །
ཀྱཻ་རྡོར་མཚན་ཉིད་པ་ཡིན་ཀྱང་། ། དེ་ལ་མཚན་བཏགས་ཕྱེ་བའི་ཚེ། ། ཧེནི་སྙིང་རྗེ་ཆེན་པོ་ཉིད། ། བཛྲ་ཤེས་རབ་བརྗོད་པར་བྱ། ། ཞེས་པའི་དངོས་བསྟན་ཀྱཻ་རྡོ་རྗེ། ། མཚན་ཉིད་པ་ཡིན་དེ་ཡི་ནི། ། ཤུགས་བསྟན་རྒྱུ་ལམ་ཀྱཻ་རྡོར་གཉིས། ། ཀྱཻ་རྡོར་བཏགས་པ་བ་ཡིན་ནོ། ། རྗེ་བཙུན་སྐུ་མཆེད་ལུང་གི་དོན། ། རྒྱུ་དང་ལམ་ལ་དངོས་བཏགས་ནི། །
མ་ཕྱེས་ཚེ་ན་ཀྱེ་རྡོར་སྒྲ། ། འཇུག་སྟེ་རྒྱུ་རྒྱུད་ཀྱཻ་རྡོར་སོགས། ། གསུམ་ཆར་འཆད་པས་ཀྱཻ་རྡོར་འཆད། ། ཞེས་ཙམ་དོན་ཡིན་ཡང་ན་ནི། ། རྒྱུད་གསུམ་མཚན་དོན་གྱིས་ནི་སྐབས། ། དངོས་བཏགས་མ་ཕྱེའི་ཀྱཻ་རྡོ་རྗེ། ། ཡིན་ཞེས་ཀུན་མཁྱེན་བླ་མས་བཞེད། ། ཀྱཻ་རྡོར་མཚན་ཉིད་པ་ལ་ནི། ། ལྷ་སྐུ་ཞལ་ཕྱག་རྣམ་པ་ནི། ། གང་ཟག་ཡིན་པས་རྒྱུད་གསུམ་གྱི། །
ནང་ཚན་འབྲས་བུའི་ཀྱཻ་རྡོར་ཡིན། ། ཕྱི་མ་ཧེ་སོགས་རྒྱུད་ཚིག་གིས། ། དངོས་བསྟན་རྒྱུད་གསུམ་ནང་ཚན་དུ། ། གྱུར་པའི་འབྲས་བུའི་ཀྱཻ་རྡོ་རྗེ། ། མཚན་ཉིད་པ་ནི་དེ་ཡིན་ནོ། ། གལ་ཏེ་རྒྱུད་ནི་གསུམ་ཀ་ནི། ། ཀྱཻ་རྡོར་མཚན་ཉིད་པ་ཡིན་ན། ། ཀྱཻ་རྡོར་སྒྲ་ཡི་འབྲས་རྒྱུད་ནི། ། དངོས་བསྟན་རྒྱུ་ལམ་ཤུགས་བསྟན་དུ། ། མི་འཐད་གསུམ་ཀ་མཚུངས་པར་གྱུར། །
དཔེར་ན་གསེར་བུམ་བསྟན་པ་ཡིས། ། བུམ་མིང་ཙམ་ལས་དངུལ་ཟངས་བུམ། ། ཤུགས་ལ་བསྟན་པ་མི་འབྱུང་ངོ་། ། མཚན་བཏགས་མི་ཕྱེའི་གཞུང་འགལ་བ། ། ཤེར་ཕྱིན་སྐབས་སུ་གཞུང་ལམ་གཉིས། ། ཤེར་ཕྱིན་མཚན་ཉིད་པ་མིན་པ། ། སློབ་དཔོན་སེང་གེ་བཟང་པོ་ཡི། ། བརྒྱད་སྟོང་འགྲེལ་ཆེན་ལས་གསུང་དང་། ། དེ་བཞིན་དཀོན་མཆོག་འབང་གིས་ནི། ། འགྲེལ་པ་ལས་ནི་གསུང་པ་ལྟར། །
དངོས་བཏགས་གཙོ་ཕལ་རྣམ་བཞག་ནི། ། གཞུང་ལུགས་ཆེན་པོ་སྤྱི་ལ་མཛད། ། དཔེར་ན་ཁ་ཆེ་སྣ་ཉག་ལ། ། སེང་གེར་བཏགས་པ་ཁ་ཆེ་ནི། ། སེང་གེ་མ་ཡིན་སྣ་ཉག་པར། ། སེང་གེའི་མིང་བཏགས་ལྟ་བུའོ། ། བོད་གཞུང་ཇོ་ནང་རང་གི་ནི། ། ངེས་དོན་རྒྱ་མཚོར་གཞི་འབྲས་གཉིས། ། གཉིས་མེད་ཡེ་ཤེས་སྤྱི་ཙམ་པ། ། ཤེར་ཕྱིན་མཚན་ཉིད་པ་མི་འཐད། །
དེ་ལྟར་ཡིན་ན་བརྒྱད་སྟོང་པ། ། དོན་བསྡུས་སོགས་ལས་དེ་བཞིན་གཤེགས། ། ཤེར་ཕྱིན་མཚན་ཉིད་པའི་རྟེན་གྱི། ། ཁྱད་པར་གསུངས་པ་དོན་མེད་གྱུར། ། ཡང་ནི་དེ་བཞིན་གཤེགས་པ་ལ། ། གཞི་དུས་དེ་བཞིན་གཤེགས་པ་སོགས། ། མང་དུ་ཡོད་པས་གཞི་དུས་ཀྱི། ། གཉིས་མེད་ཡེ་ཤེས་རྟེན་ཡིན་པས། ། སྐྱོན་མེད་སྙམ་ན་དེ་མི་འཐད། ། གཞི་དུས་སུ་ནི་དེ་བཞིན་གཤེགས། །
མཚན་ཉིད་པ་ཡོད་ཐ་སྙད་དང་། ། འགལ་བའི་སྐྱོན་ནི་སྔར་བསྟན་ཟིན། ། གཞན་ཡང་གཞུང་དང་ལམ་གཉིས་ལ། ། གཞན་དབང་ཀུན་བཏགས་ཡོངས་གྲུབ།་་་་་ མཚན་ཉིད་གསུམ་ཕྱེ་ཡོངས་གྲུབ་ནི། ། ཡོངས་གྲུབ་ཤེར་ཕྱིན་མཚན་ཉིད་པ། ། མ་ཡིན་ན་ནི་ཆོས་ཐམས་ཅད། ། མཚན་ཉིད་གསུམ་དུ་ཕྱེ་བ་ཡིས། ། ཡོངས་གྲུབ་ཤེར་ཕྱིན་མཚན་ཉིད་པར། ། ཇོ་ནང་རང་གི་འདོད་དང་འགལ། །
ཡིན་ན་ཤེས་རབ་ཕ་རོལ་ཕྱིན། ། གཉིས་ཞེས་གཞུང་ན་བརྒྱད་སྟོང་གི ། འགྲེལ་ཆེན་སོགས་ལས་ཤེར་ཕྱིན་ལ། ། དངོས་བཏགས་ཕྱེ་བ་རྒྱབ་བརྟེན་དུ། ། དྲང་སྟེ་བཤད་པ་དང་འགལ་ལོ། ། འཁྲུལ་མེད་བླང་བྱར་བསྟན་པ་ནི། ། ཤེར་ཕྱིན་དངོས་བཏགས་ཕྱེ་དགོས་པས། ། གཞུང་འདིའི་དགོངས་པ་སློབ་དཔོན་ནི། ། སེང་གེ་བཟང་སོགས་འཕགས་ཡུལ་གྱི། ། མཁས་གྲུབ་ཀུན་མཐུན་ས་སྐྱ་པའི། །
རྗེ་བཙུན་གོང་མས་རྒྱུད་སྡེ་ཡི། ། སྤྱི་རྣམས་ལས་གསུང་གུས་པས་ལོང་། ། གློ་བུར་དྲི་བྲལ་ཆོས་སྐུ་དེ། ། ཐོབ་ལ་ཚོགས་བསག་དགོས་གྱུར་ན། ། དོན་དམ་ཆོས་ཀྱི་སྐུར་མི་འགྱུར། ། དེ་ཡང་ཚོགས་གཉིས་བསགས་པ་ལ། ། ལྟོས་མི་དགོས་ན་འགྲོ་བ་ཀུན། ། དང་པོ་ཉིད་ནས་གློ་བུར་གྱི། ། དྲི་བྲལ་འགྱུར་བས་སྙིང་པོ་ལ། ། དྲི་མས་སྒྲིབ་པ་དཔེ་དགུ་ཡི། །
བསྟན་པ་དེའང་དོན་མེད་འགྱུར། ། དོན་དམ་གནས་ལུགས་འགལ་བའི་སྐྱོན། ། ཆོས་ཀྱི་དབྱིངས་ཞེས་ཡོངས་གྲུབ་ལ། ། བདེན་གྲུབ་འདོད་པ་འཁོར་ཐ་མི། ། ངེས་དོན་གཞུང་དང་འགལ་བ་སྟེ། ། ཆོས་དབྱིངས་བདེན་གྲུབ་འདོད་པ་ནི། ། དོན་དམ་སྒྲོ་འདོགས་ཀྱི་མཐར་ལྷུང་། ། མདོ་ལས་ཟབ་ཞི་སྤྲོས་བྲལ་སོགས། ། རྣམ་གྲངས་ལྔ་རུ་གསུངས་པ་ལས། ། ཆོས་ཀྱི་དབྱིངས་ནི་འདུས་མ་བྱས། །
བདེན་མེད་དུ་བསྟན་རྩ་ཤེ་ཡི། ། འདུས་བྱས་བརྟགས་པའི་རབ་བྱེད་ལ། ། སྐྱེ་དང་གནས་དང་འཇིག་པ་དག ། ཅེས་སོགས་སྐྱེ་གནས་འཇིགས་གསུམ་བྲལ། ། འདུས་བྱས་བདེན་པར་མ་གྲུབ་པས། ། འདུས་མ་བྱས་ཀྱང་བདེན་གྲུབ་མིན། ། དེས་ན་འདུས་བྱས་འདུས་མ་བྱས། ། བདེན་མེད་ཉིད་དུ་མཚུངས་པར་སྟོན། ། འཕགས་མཆོག་ཀླུ་ཡི་དངོས་སྨྲ་ནི། ། འགོག་པར་མཛད་པའི་རིགས་པ་ཉམས། །
ཁྱེད་ལ་ལོག་གྱུར་བདེན་གྲུབ་ཀྱི། ། ཆོས་སུ་ཁས་བླང་བྱས་ཕྱིར་རོ། ། དབུ་མ་པ་ཡི་ཆོས་ཐམས་ཅད། ། རང་བཞིན་མེད་ཅེས་འཤད་པ་ལ། ། དངོས་སྨྲས་དེ་ལྟའི་ཚིག་དེ་ཡང་། ། རང་བཞིན་ཡོད་མེད་མེད་ན་ནི། ། མེད་པའི་དམ་བཅའ་ཉམས་ཡོད་ན། ། རང་བཞིན་གྲུབ་པར་ཁས་ལེན་གྱུར། ། དེ་ལ་དབུ་མ་པས་འདི་གསུངས། ། དངོས་སྨྲ་ཁྱེད་ཀྱི་བདེན་གྲུབ་ཀྱི། །
དམ་བཅའ་བྱས་ཤིང་དབུ་མ་པས། ། ཡོད་མེད་གཉིས་ཀར་མ་བཟུང་པས། ། རང་བཞིན་མེད་པ་ཅེས་པའི་དོན། ། དམ་བཅའ་མེད་པར་འཆད་པ་ཡིན། ། དེ་ལྟར་དངོས་སྨྲའི་ཚིག་གི་ལན། ། ཙམ་མིན་དབུ་མའི་དགོངས་པ་དངོས། ། ཀླུ་སྒྲུབ་ཞབས་ཀྱིས་གསུང་པ་དང་། ། འཕགས་པ་ལྷ་དང་ཟླ་བས་ཀྱང་། ། དེ་བཞིན་གསུངས་པ་དབུ་མ་པས། ། དོན་དམ་ཡོད་མེད་གཉིས་ཀ་རུ། །
དམ་བཅའ་ཁས་ལེན་མེད་པས་ན། ། སྐྱོན་དང་ཀླན་ཀ་ཀུན་ལས་གྲོལ། ། དེ་ཡང་སྒྲུབ་པའི་དམ་བཅའང་མེད། ། དགག་པའི་དམ་བཅའ་ཡང་མེད་པས། ། གནས་ལུགས་ལ་ནི་དཔྱོད་པའི་ཚེ། ། རང་རྒྱུད་གཏན་ཚིགས་མི་འཐད་ཞེས། ། འཕགས་མཆོག་ཀླུ་ཡི་དྲུག་ཅུ་པ། ། དེ་འགྲེལ་ཟླ་བའི་ཚིག་གསལ་ལས། ། དབུ་མ་ཡིན་ན་རང་རྒྱུད་ཀྱི། ། རྗེས་དཔག་བྱ་བ་རིག་མ་ཡིན། །
ཕྱོགས་གཞན་ཁས་བླང་མེད་ཕྱིར་རོ། ། ཞེས་གསུང་གནས་ལུགས་གཏན་འབེབས་ཕྱིར། ། དགག་སྒྲུབ་རྣམ་བཞག་བྱེད་པ་ནི། ། ཐམས་ཅད་ཀུན་རྫོབ་སྒྱུ་མ་ཡི། ། རྣམ་རོལ་ཁས་ལེན་ཕྱིར་ཡིན་ཏེ། ། ཇི་ལྟར་སྤྲུལ་པས་སྤྲུལ་པ་དང་། ། སྒྱུ་མའི་སྐྱེས་བུའི་སྒྱུ་མ་ལ། ། དགག་པ་བྱེད་པ་ཅི་འདྲ་བ། ། དགག་པ་དེ་ཡང་དེ་འདྲ་འདོད། ། དེ་ལྟར་བྱས་པས་ཇོ་ནང་པས། །
སྐྱོན་མེད་འདུས་བྱས་བདེན་མ་གྲུབ། ། བདེན་གྲུབ་དམ་བཅའ་མེད་བཤད་པ། ། འཕགས་པའི་མཉམ་བཞག་གཟིགས་ངོར་ཡིན། ། རྗེས་ཐོབ་ཡོད་མེད་ཡིན་མིན་གྱི། ། ཤན་འབྱེད་སྐབས་ཡིན་ཟེར་མི་འཐད། ། སྔ་མ་གདུལ་བྱས་གནས་ལུགས་དོན། ། རྟོགས་ཕྱིར་རིག་པས་གཏན་འབེབས་སྐབས། ། ཕྱི་མ་དབུ་མ་པས་དངོས་སྨྲའི། ། རྩོད་བཟློག་སྐབས་ཡིན་དེ་གཉིས་ནི། ། མཉམ་བཞག་སྐབས་ཞེས་སྨྲ་བ་ནི། །
ཧང་ཐལ་ཚིག་སྟེ་རྗེས་ཐོབ་ཏུ། ། རྩོད་པ་མི་བྱེད་མཉམ་བཞག་དུ། ། རྩོད་པ་བྱེད་ཅེས་སྨྲ་བ་ནི། ། ཇོ་ནང་གྲུབ་མཐའི་སྐྱོན་ཡིན་ནོ། ། དགོས་པ་འགལ་བ་སྤང་པ་ནི། ། སྙིང་པོ་བདེན་པར་གྲུབ་པ་དེ། ། མགོན་པོ་བྱམས་པས་རྒྱུད་བླ་མར། ། སྐྱོན་ལྔ་སྤངས་ཞེས་གསུང་དང་འགལ། ། ཤེར་ཕྱིན་མདོ་ལས་སྤྲིན་རྨི་ལམ། ། སྒྱུ་མ་གསུམ་དཔེས་ཆོས་ཐམས་ཅད། །
བདེན་སྟོང་གསུང་དང་བཀའ་འཁོར་ལོ། ། ཐ་མར་སེམས་ཅན་རྒྱུད་ལ་ནི། ། བདེ་སྙིང་རྟག་བརྟན་ཐེར་ཟུག་གི ། བདེན་གྲུབ་ཡོད་གསུང་འགལ་བ་ཡི། ། དགོས་པ་བཀོད་ནས་དེ་ཡི་ལན། ། འཁོར་ལོ་ཐ་མར་གསུང་པ་ནི། ། སྐྱོན་ལྔ་སྤང་ཕྱིར་གསུང་པ་ཡི། ། ཤུགས་ལས་ཤེར་མདོ་ངེས་དོན་དང་། ། ཐ་མ་དྲང་དོན་ཡིན་པར་གསལ། ། སྡོམ་གསུམ་ཚིག་དོན་ཐལ་འགྱུར་ནི། །
བསྒྲུབ་པའི་ཕྱིར་ན་འདི་འཐད་བཞེད། ། དེས་ན་དབུ་མ་པ་ཡི་ལུགས། ། ཤེར་མདོ་ངེས་དོན་བཀའ་ཐ་མ། ། དྲང་ངེས་སྣ་ཚོགས་འདྲེས་སྨྲ་དགོས། ། གནད་དོན་བསྡུས་ཏེ་བསྟན་པ་ནི། ། གཞི་ཡི་གནས་སྐབས་མདོར་བསྡུས་ན། ། ཕྱི་ནང་ཆོས་ཀུན་སེམས་སུ་འདུས། ། སེམས་ཉིད་གདོད་ནས་མཐའ་བཞི་ཡི། ། སྤྲོས་བྲལ་ངོ་བོ་སྟོང་ཉིད་ཡིན། ། སྟོང་ཉིད་དེ་དང་གསལ་བའི་ཆ། །
ཡ་མ་བྲལ་བར་ཟུང་དུ་འཇུག ། བློ་འདས་བརྗོད་བྲལ་རྒྱུ་དུས་ཀྱི། ། བདེར་གཤེགས་སྙིང་པོར་ཤེས་བྱ་སྟེ། ། ཟུང་འཇུག་དེ་ནི་གཞི་དུས་ཀྱི། ། གནས་ལུགས་མཐར་ཐུག་ཉིད་ཡིན་ནོ། ། གཞི་ཡི་སྐབས་ཏེ་དང་པོའོ། ༈ །དེ་ནས་ལམ་གྱི་གནས་སྐབས་ལ། ། ལམ་གྱི་རྣམ་བཞག་སྤྱིར་བསྟན་པ། ། ལམ་ལ་གྲུབ་མཐའ་རྣམ་བཞི་ཡི། ། སོགས་ནས་ངོ་བོ་གཅིག་གི་བར། །
གཞི་ཡི་སྟེང་གི་དྲི་མ་ནི། ། སྦྱོང་བའི་ལམ་ལ་གྲུབ་མཐའ་བཞིའི། ། རང་རང་གཞུང་ལས་ཐེག་གསུམ་གྱི། ། ལམ་གྱི་རྣམ་བཞག་བསྟན་པར་བཞེད། ། འདུལ་བ་ལུང་དང་མཛོད་སོགས་ལས། ། ཉན་རང་ཐེག་ཆེན་ལམ་བགྲོད་ཚུལ། གསུང་འདི་བྱེ་སྨྲ་མདོ་སྡེའི་ལུགས། ཡང་ནི་ས་ཡི་དངོས་གཞི་ལས། ། ཉན་རང་བྱང་སེམས་གསུམ་གསུང་པ། ། དེ་ནི་སེམས་ཙམ་པ་ཡི་ལུགས། །
མདོ་སྡེ་རྒྱན་ལ་རྟོགས་རིགས་ཀྱི། ། སྒོ་ནས་ཐེག་གསུམ་ལམ་གསུང་པ། ། སྐབས་དེའི་དབུ་མའི་ལུགས་ཡིན་ནོ། ། འོན་ཀྱང་གྲུབ་མཐའ་འོག་མ་ལས། ། འོག་མ་དེ་ལས་གོང་གོང་མ། ། གཙོ་ཆེར་དབུ་མ་པས་གཞལ་ན། ། དབུ་མའི་གཞུང་མ་གཏོགས་པ་གཞན། ། བྱང་ཆུབ་གསུམ་ཐོབ་ལམ་མ་ཚང་། ། དབུ་མའི་གཞུང་ལས་བཤད་པ་ཡི། ། ལྟ་གྲུབ་ལ་ནི་མ་བརྟེན་པར། །
གཞན་གྱིས་བྱང་ཆུབ་ཐོབ་མི་ནུས། ། གསང་སྔགས་རྡོ་རྗེ་ཐེག་པ་ནི། ། ཕ་རོལ་ཕྱིན་ལས་ཁྱད་ཆོས་བཞིའི། ། ཁྱད་འཕགས་སྔགས་ཀྱི་ལམ་ཞུགས་ཚེ། ། རྟེན་གྱི་གང་ཟག་སྡོམ་གསུམ་ལྡན། ། ཐབས་ནི་རིམ་གཉིས་ཉམས་ལེན་ལ། ། འབད་པས་འཕྲལ་དུ་བླ་མེད་པའི། ། བྱང་ཆུབ་བསྒྲུབ་པ་ནུས་པ་ཡིན། ། སྡོམ་གསུམ་དེ་ཡང་ལེན་བྱེད་ཀྱི། ། ཚུལ་ནི་འདུལ་བ་དབུ་སེམས་ཀྱི། །
སེམས་བསྐྱེད་སྔགས་ཀྱི་དབང་ཆོག་ལས། ། རིམ་གྱིས་བླང་ནས་འཇུག་པའམ། ། འོག་མ་གཉིས་ཀྱི་སྦྱང་པ་ནི། ། མ་སོང་ན་ནི་དབང་བསྐུར་གྱི། ། དཀྱུས་ཐོག་གཅིག་ལ་སྡོམ་པ་གསུམ། ། གཅིག་ཆར་ཐོབ་ཚེ་སྡོམ་པ་གསུམ། ། ལྡན་ཚེ་གང་ཟག་དེའི་རྒྱུད་ལ། ། སྡོམ་པ་གསུམ་ཆར་སྔགས་སྡོམ་གྱི། ། ངོ་བོ་གཅིག་ཡིན་སྐྱེ་འཇིག་ནི། ། གཅིག་ཆར་བྱེད་ན་བཏང་ཐོབ་ཀྱང་། །
དུས་གཅིག་འགྱུར་རོ་ཅེས་ཟེར་ན། ། ཕྱི་མ་མ་ངེས་སྐྱེ་འཇིག་གི ། སྐད་ཅིག་གིས་བྱེད་བཏང་ཐོབ་ནི། ། རྒྱུན་ལ་འཇོག་པ་ལུང་རིགས་གནད། ། ཐོབ་པ་སོ་སོའི་ཆོ་གའི་དུས། ། བཏང་བ་ཉན་ཐོས་སོ་ཐར་ནི། ། ཚེ་འཕོས་ཚེ་དང་བྱང་སྔགས་གཉིས། ། བྱང་ཆུབ་སྙིང་པོའི་མཐའ་ཅན་ཡིན། ། སོ་སོར་བཤད་པའི་སོ་ཐར་ནི། ། བཀའ་གདམས་པ་སོགས་འགའ་ཞིག་གི །
སོ་ཐར་སྡོམ་པ་གཟུགས་ཅན་དང་། ། གྲངས་ཀྱང་རིགས་བརྒྱད་ཁོ་ནར་དང་། ། འཆི་ཚེ་གཏོང་བས་ཁྱབ་འདོད་པས། ། བཀག་དོན་དེ་ལ་ཁ་ཅིག་ནས། ། སོགས་ནས་ཅི་ལྟར་གཏོང་ཞེས་བར། ། དོན་ནི་དགའ་གདོང་པ་སོགས་ཀྱི། ། འཁྲུལ་གཞི་བྱེ་སྨྲའི་འདུལ་མཛོད་ཀྱི། ། གྲུབ་མཐའ་ཨ་འཐས་པ་ལ་བརྟེན། ། བྱུང་འདི་ཐེག་ཆེན་སྐབས་མི་འཐད། ། བྱེ་སྨྲས་སྡོམ་པ་རིགས་བྱེད་མིན། །
གཟུགས་སུ་འདོད་པ་མདོ་སྡེ་པས། བཀག་ནས་ཤེས་པ་ལྐོག་ན་མོ། ། བསྒྲུབ་པའི་རྩོད་པ་རྩོད་ལན་བཅས། ། རྒྱས་པར་མཛོད་འགྲེལ་སོགས་ལས་གསུང་། ། དབུ་སེམས་སྐྱབས་དང་སྔགས་ཀྱི་གཞུང་། ། སྡོམ་པ་གཟུགས་ཅན་མི་འཐད་པ། ། སྨོས་ཀྱང་ཅི་དགོས་ཀྱཻ་རྡོ་རྗེའི། ། རྒྱུད་ནི་འབུམ་པ་ལས་འདི་གསུང་། ། རིགས་ཅན་གསུམ་གྱི་བསླབ་པ་ཡང་། ། དཀྱིལ་འཁོར་ཆེན་པོ་འདིར་ཞུགས་ནས། །
རིག་པ་འཛིན་པ་ཞེས་བྱའོ། ། གསུང་པའི་ལུང་ལ་གནོད་པ་སྟེ། ། དེ་ལྟར་ཡིན་ན་ཐེག་དམན་གྱི། ། སྡོམ་པ་སྔགས་སྡོམ་གནས་གྱུར་ཚེ། ། བེམས་པོ་ཤེས་པར་གནས་གྱུར་པ། ། ཁས་སུ་ལེན་དགོས་ལུས་སེམས་གཉིས། ། རྫས་གཅིག་འདོད་པ་མུ་སྟེགས་ནི། ། རྒྱང་འཕེན་པ་ཡི་ལུགས་ཡིན་ཞིང་། ། སངས་རྒྱས་གཞུང་ལ་དེ་མི་སྲིད། ། སོར་སྡོམ་གྲངས་ལ་རིགས་བརྒྱད་པོ། །
ཁོ་ནར་བཟུང་བ་མི་འཐད་དེ། ། ཉེ་བར་འཁོར་གྱིས་ཞུས་པ་ཡི། ། མདོ་དང་བྱང་སེམས་སོ་སོར་ཐར། ། བསྟན་པའི་མདོ་དང་ཆོས་བཞི་བསྟན། ། མདོ་ལས་གསུངས་པའི་སོར་སྡོམ་དང་། ། གཞན་ཡང་སྔགས་སྡོམ་བྱང་སྡོམ་གཉིས། ། རིགས་བརྒྱད་གང་དུ་འདུ་ཞེས་སྨྲོས། ། དེ་ཉིད་སོར་སྡོམ་ཡིན་པའི་ཕྱིར། ། སྔགས་ལ་བྱང་སྡོམ་གྱིས་ཁྱབ་ཅིང་། ། དེ་ལ་སོར་སྡོམ་གྱིས་ཁྱབ་པའི། །
ངོ་བོ་གཅིག་པ་མདོ་རྒྱུད་ཀྱི། ། དགོངས་པ་ས་སྐྱ་པ་ཡི་ལུགས། ། འོན་ཀྱང་དབང་བསྐུར་ཆོ་ག་ལས། ། ཐོབ་པའི་སྔགས་སྡོམ་རིགས་བརྒྱད་པོ། ། གང་རུང་གཞི་མཐུན་ཙམ་ཡོད་དེ། ། རྡོ་རྗེ་རྩེ་མོ་ལས་བཤད་པའི། ། སྡོམ་པ་སྟ་གོན་འཇུག་པའི་སྐབས། ། ཐུན་མིན་སྐྱབས་འགྲོའི་རྗེས་བཟློས་ནི། ། བྱེད་ཚེ་ཐོབ་པའི་སོར་སྡོམ་དེ། ། ཡོངས་རྫོགས་དགེ་བསྙེན་སྡོམ་པ་ཡིན། །
བླ་མ་ངོར་པ་ཡབ་སྲས་བཞེད། ། ཤེས་བྱེད་རྡོ་རྗེ་རྩེ་མོ་ཡི། ། ལུང་དང་གནད་དོན་གཅིག་པའོ། ། ཆོ་ག་ལས་ནི་ཐུན་མིན་ཀྱི། ། སྐྱབས་འགྲོའི་སྐབས་སུ་བཟུང་ཐོབ་ཡིན། ། རིགས་པས་འཐད་དེ་སྐྱབས་འགྲོ་ནི། ། རྩོམ་བྱེད་དུ་ནི་བྱས་པ་ཡི། ། སྒོ་ནས་སྤང་བྱ་ལྔ་སྤངས་པ། ། དོན་གྱི་ཁས་བླང་སྡོམ་པ་ཡིན། ། ཡོངས་རྫོགས་དགེ་བསྙེན་བསྒྲུབ་པའི་ཕྱིར། །
རྒྱུ་མཚན་དེས་ན་གོང་བཤད་ཀྱི། ། ཉེ་བར་འཁོར་གྱིས་ཞུས་མདོ་སོགས། ། གསུང་དང་སོ་བྱང་སྔགས་ཀྱི་ནི། ། ངོ་བོར་གྱུར་པའི་སོར་སྡོམ་རྣམས། ། བྱང་ཆུབ་བར་བླང་སྡོམ་པ་ཡིན། ༈ །པཎ་ཤཱཀ་སོགས་ཀྱི་སོར་སྡོམ་ལ། ། ངེས་འབྱུང་གིས་ནི་མ་ཁྱབ་པར། ། འདོད་དེ་འཇིགས་སྐྱོབ་ཚུལ་ཁྲིམས་སོགས། ། གསུམ་དུ་ཕྱེ་བ་དགག་པ་ནི། ། ལ་ལས་སོ་སོར་ཐར་སོགས་ནས། །
ཐོད་བཞིན་ཁུར་བར་མཛད་པར་དོན། ། དེ་དག་གི་ནི་དུས་ཀུན་སློང་། ། སྐྱབས་འགྲོ་རྩོམ་བྱེད་དུ་བྱས་ཚེ། ། སངས་རྒྱས་མྱང་འདས་ལམ་སྟོན་པ། ། ཆོས་ལ་ལམ་དངོས་དགེ་འདུན་ནི། ། ལམ་བསྒྲུབ་གྲོགས་སུ་སྐྱབས་སོང་ནས། ། མྱང་འདས་བསམ་པས་ཟིན་མོད་ཀྱང་། ། ཀུན་སློང་སྒོ་ནས་འཇིགས་སྐྱོབ་ཀྱི། ། ཚུལ་ཁྲིམས་ལ་སོགས་གསུམ་དུ་དབྱེ། ། དེ་ནི་མི་འཐད་ཕྱི་རོལ་པའི། །
རྒྱུད་ལ་སོར་སྡོམ་ཡོད་པར་གྱུར། ། དེ་ལ་འཇིགས་སྐྱོབ་ལེགས་སྨོན་ཡོད། ། དེ་ཡང་མཛོད་ཀྱི་རང་འགྲེལ་ལས། ། ཕྱི་རོལ་པ་ལ་ཡང་དག་པའི། ། ཚུལ་ཁྲིམས་ཆ་མཐུན་ཡོད་སྲིད་ཀྱང་། ། འཁོར་བ་སྤང་འདོད་བློ་མེད་པས། ། སྡིག་ལས་ཐར་བའི་སོ་ཐར་མིན། ། དེ་ལ་ཡང་ནི་སྙིང་པོའི་གནད། ། ཕྱི་རོལ་པ་ཡི་ཐར་པ་ཡི། ། མིང་དུ་བཏགས་ཀྱང་སྲིད་རྩེ་ལས། །
མ་འཕགས་འབྲས་བུ་འཁོར་བ་ཡིན། ། འཁོར་བའི་རྒྱུ་ཙམ་ལ་མི་ལྟོས། ། ཚུལ་ཁྲིམས་འབྲས་བུའི་གནས་སྐབས་སུ། ། ལམ་སྟེགས་ལྷ་མིའི་གོ་འཕང་ཐོབ། ། དོན་གྱི་སྙིང་པོ་སོ་ཐར་གྱི། ། སྡོམ་པ་རྣལ་མ་འབྲས་བུ་ནི། ། སྲིད་གྲོལ་བྱང་ཆུབ་ཐོབ་པའོ། ། དེ་བཞིན་འཇམ་མགོན་བླ་མས་ཀྱང་། ། མུ་སྟེགས་བྱེད་ལ་སྡོམ་པ་མེད། ། གསུང་དོན་སྲིད་གསུམ་ལས་ཐར་བའི། །
འབྲས་བུ་དོན་མ་གཉེར་དེའོ། ། དེ་བཞིན་སྤྱིར་བཏང་མཆོག་གསུམ་ལ། ། སྐྱབས་སུ་སོང་མིན་ཕྱི་ནང་ཁྱད། ། ཞེས་བཤད་ངེས་འབྱུང་ཚུལ་ཁྲིམས་དང་། ། སོ་ཐར་དོན་གཅིག་འདུལ་བའི་ལུགས། ། འགའ་ཞིག་ཟག་མེད་སྡོམ་པ་ནི། ། ངེས་འབྱུང་ཚུལ་ཁྲིམས་ཡིན་སྨྲ་བ། ། ཐེག་ཆེན་ལྟར་ན་འདོད་རུང་ཀྱང་། ། བྱེ་སྨྲའི་ལུགས་ལ་གཏན་ཚིགས་མེད། ། དེ་ནི་ཟག་མེད་སྙོམས་འཇུག་གི །
བསྒོམ་པའི་སྟོབས་ཀྱིས་ཐོབ་ཙམ་ཡིན། ། ངེས་འབྱུང་བསམ་པའི་ཐ་སྙད་མེད། ། དེ་བཞིན་མཛོད་ཀྱི་ལུང་ལས་གསལ། ། དེ་དོན་རྒྱུ་དང་དུས་གཉིས་ཀ ། སྲིད་གསུམ་འཁོར་བ་ལས་ཐར་བའི། ། བསམ་པས་ཟིན་པ་གནད་དུ་གཅེས། ༈ །ནམ་བསོད་སོགས་ཀྱི་ངོ་བོ་ལ། ། འཁྲུལ་པ་དགག་དོན་ལ་ལ་གཞན། ། སོགས་ནས་ཁུངས་སྟོན་ཅིག་ཅེས་བར། ། གཞན་གནོད་གཞིར་བཅས་སྤང་བ་ནི། །
དགེ་སློང་སྡོམ་པའི་ངོ་བོ་ཡིན། ། སོ་ཐར་སྤྱི་ཡི་ངོ་བོ་མིན། ། ཟེར་བ་རང་བཟོ་ཁོ་ན་ཡིན། ། སློབ་དཔོན་ཁ་ཆེ་བློ་བརྟན་གྱིས། ། བྱེ་བྲག་བཤད་པའི་ལུང་དང་ནི། ། ས་སྐྱའི་རྗེ་བཙུན་ཡབ་སྲས་ཀྱིས། ། སྡོམ་པ་ཉི་ཤུ་འགྲེལ་པ་དང་། ། རྩ་ལྟུང་འཁྲུལ་སྤོང་དཔང་ལོ་དང་། ། མཆིམས་སྟོན་ཀུན་མཁྱེན་བུ་སྟོན་གྱི། ། གསུང་ལས་གཞན་གནོད་གཞི་དང་བཅས། །
སྤོང་བ་དགེ་སློང་སྡོམ་པ་ནི། ། ཁོ་ནའི་ངོ་བོར་འཇོག་མི་འཐད། ། དགེ་ལྡན་བླ་མ་འདུལ་བ་པས། ། སྐྱེས་ཚོགས་ཆོ་གར་ལོག་པར་རྟོག ། བཀག་དོན་འགའ་ཞིག་སྐྱེས་ཚོགས་ནས། ། བསྟན་པ་མ་དཀྲུག་ཅེས་བར་དོན། ། དགེ་སློང་ཕ་མ་སོ་སོ་ཡི། ། སོ་སོའི་ཆོ་ག་བསྣོར་ནས་ནི། ། བྱས་རུང་ཡིན་ཀྱང་སྐྱེས་ཚོགས་ཀྱི། ། བུད་མེད་བསྙེན་པར་རྫོགས་པ་ལ། །
སྔོན་དུ་ཚངས་སྤྱོད་ཉེར་གནས་ནི། ། མ་སོང་ཐབས་མེད་དེ་ཡང་ནི། ། དགེ་སློང་མ་ཚོགས་ཁོ་ནས་བསྐུར། ། ཚངས་སྤྱོད་ཉེར་གནས་དེ་ལ་ནི། ། བསླབ་ཚིགས་ཞེས་བྱའི་ཐ་སྙད་མེད། ། དེ་དག་འདུལ་བ་མདོ་རྩ་སོགས། ། ལུང་ལས་གསུང་ཞིང་སྔོན་བྱོན་གྱི། ། རྒྱལ་བའི་སྲས་པོ་ཞི་བ་མཚོ། ། བླ་ཆེན་དགོངས་པ་རབ་གསལ་དང་། ། ཁ་ཆེ་པཎ་ཆེན་གྱིས་ཀྱང་ནི། །
བུད་མེད་བསྙེན་པར་རྫོགས་མ་མཛད། ། དེ་ཕྱིར་མ་ཚོགས་ཁོ་ན་ཡི། ། ཚངས་སྤྱོད་ཉེར་གནས་མ་སྒྲུབ་པའི། ། ཕ་ཚོགས་བུད་མེད་བསྙེན་རྫོགས་སྤང་། ། སྐྱེས་ཚོགས་ཁོ་ནས་ཕ་ཆོག་གི ། སྐྱེས་པ་བསྙེན་པར་རྫོགས་པ་ཉིད། ། མཆོག་ཏུ་ཟུང་ལ་བསྟན་པ་སྤེལ། ། གྲངས་ལ་འཁྲུལ་པ་དགག་པ་ནི། ། པཎ་ཤཱཀ་སོགས་ཀྱིས་རབ་བྱུང་དང་། ། དགེ་ཚུལ་དག་ལ་བསྒྲུབ་བྱས་ནས། །
གསུམ་ལས་མང་བ་འཇུག་རུང་འདོད། ། དེ་དག་བཀག་དོན་ལ་ལ་ཡི། ། སོགས་ནས་སོར་སྡོམ་སྐབས་རྫོགས་བར། ། བསྒྲུབ་བྱ་གསུམ་ལས་མང་བྱེད་པའི། ། རབ་བྱུང་ལག་ལེན་འཁྲུལ་པ་སྟེ། ། དཔལ་ལྡན་རྩེ་མོ་པཎྜི་ཏས། ། ཉན་ཐོས་ལུང་དུས་མ་ནུབ་པའི། ། དཔེར་བརྗོད་རབ་བྱུང་བསྙེན་རྫོགས་པ། ། བསྒྲུབ་བྱ་གྲངས་སུ་བཅད་པར་མཛད། ། དེས་ན་བསྙེན་རྫོགས་ཐག་རྒྱ་མ། །
གྲགས་ཀྱང་མི་འཐད་གསོལ་བཞི་ཡི། ། ལས་བྱེད་ཚེ་ན་སྒྲུབ་པ་དང་། ། དགེ་འདུན་བར་དུ་རགས་པའི་མཚམས། ། རྩིག་པ་མེ་དང་ཆུ་ལ་སོགས། ། ཕྲ་མཚམས་རྫུ་འཕྲུལ་ནམ་མཁའ་ལ། ། འདུག་པ་ལྟ་བུའི་བར་མ་ཆོད། ། དགོས་ལ་ཐག་པས་བར་ཆོད་འགལ། ། མ་ནོར་བ་ཡི་གནད་སྟོན་པ། ། ཐར་པའི་རྒྱུར་གྱུར་སོ་སོ་ཐར། ། ལེན་འདོད་འདུལ་བ་ལས་གསུངས་པའི། །
ཆོ་ག་ཇི་ལྟ་བ་བཞིན་ལ། ། བསམ་པ་ཐེག་ཆེན་བསམ་པ་ཡི། ། ཟིན་པའི་སྒོ་ནས་ལེན་པར་རིགས། ། དེ་ལྟར་བྱས་ན་བྱང་སེམས་ཀྱི། ། སོ་སོར་ཐར་པའི་སྡོམ་པ་རུ། ། གྱུར་ཞེས་འཇམ་མགོན་བླ་མས་གསུངས། ། ཡང་ན་དེང་སང་ཐེག་ཆེན་གྱི། ། ཐུན་མིན་སོ་ཐར་ལེན་འདོད་ན། ། བྱང་ཆུབ་སྙིང་པོར་མཆིས་ཀྱི་བར། ། སངས་རྒྱས་རྣམས་ལ་སྐྱབས་སུ་མཆི། །
ཞེས་སོགས་དབུ་མའི་སེམས་བསྐྱེད་ཀྱི། ། སྔོན་དུ་ལེན་པའི་སྐྱབས་འགྲོ་ཡི། ། སྡོམ་པའི་དོན་ལ་བྱང་ཆུབ་ཀྱི། ། སྙིང་པོའི་མཐའ་ཅན་ཡོངས་རྫོགས་ཀྱི། ། དགེ་བསྙེན་སྡོམ་པ་ཐོབ་པའམ། ། ཡང་ན་དོན་ཞགས་རྟོག་པ་ལས། ། བཤད་པའི་ཉིན་ཞག་གི་མཐའ་ཅན། ། གསོ་སྦྱོང་རང་གིས་བླངས་པ་ཡིས། ། སྡོམ་པ་ལེན་པར་རིགས་སོ་ཞེས། ། འཇམ་མགོན་བླ་མ་མཆོག་གིས་གསུངས། །
སོ་ཐར་སྐབས་ཏེ་གཉིས་པའོ། ༈ །བྱང་ཆུབ་སེམས་དཔའི་སྡོམ་པ་ལ། ། ཕ་རོལ་ཕྱིན་པའི་དབུ་སེམས་སོགས། ། ཞེས་ནས་ཉམས་སུ་ལེན་པ་ཡིན། ། བར་དོན་དབུ་སེམས་སྡོམ་གཉིས་དང་། ། སྔགས་ཀྱི་རྒྱུད་སྡེའི་ཆོ་ག་ལས། ། ཐོབ་ཀྱང་རུང་སྟེ་སྨོན་འཇུག་གི ། སེམས་བསྐྱེད་ཐོབ་ནས་ཚུལ་ཁྲིམས་གསུམ། ། བསྲུང་བ་ཉམས་ལེན་དངོས་གཞི་ལས། ། འདི་ཡི་སྨོན་འཇུག་སེམས་བསྐྱེད་གཉིས། །
ཡིན།་་་་་ ཁྱབ་མཉམ་ཡིན་ཞིང་སྨོན་སེམས་དང་། ། འཇུག་སེམས་ཙམ་ནི་བསླབ་པ་ཡིས། ། མ་ཟིན་ཀྱང་ནི་སེམས་བསྐྱེད་ནི། ། མཚན་ཉིད་པ་ནི་བསླབ་པ་ཡིས། ། ཟིན་པ་གཞིར་བཞག་བྱང་ཆུབ་ཀྱི། ། ཆེད་དུ་སློབ་པའི་འདུན་པ་ནི། ། མཚུངས་པར་ལྡན་པའི་སྨོན་སེམས་དང་། ། དེ་ཐོས་ཆེད་དུ་ལམ་ལ་ནི། ། བསླབ་པའི་སེམས་པ་མཚུངས་ལྡན་སྟེ། །
འཇུག་པ་སེམས་བསྐྱེད་དུ་འཇོག་པ། ། གཞུང་ལུགས་ཆེན་པོའི་དགོངས་པ་ཡིན། ། གསར་དུ་སྐྱེ་ཁ་མ་གཉིས་ཀྱི། ། ཉམས་ལེན་གཙོ་བོ་བདག་དང་གཞན། ། བརྗེ་བའི་བྱང་སེམས་ངོ་བོ་ནི། ། སྤྲོས་བྲལ་སྟོང་ཉིད་ཟུང་འབྲེལ་དུ། ། ཉམས་སུ་ལེན་སྟེ་ལྟ་སྤྱོད་ཟུང་། ། འབྲེལ་དེས་ཕ་རོལ་ཕྱིན་པ་ཡི། ། ས་ལམ་མཆོག་ནི་བགྲོད་པར་གྱུར། ༈ །དེ་ལ་རྗེ་བཙུན་ཙོང་ཁ་པས། །
བདག་གཞན་བརྗེ་བར་མ་བཞེད་དོན། ། བཀག་དོན་དེ་ལ་ཁ་ཅིག་ནས། ། མོས་པ་ཙམ་ལ་བྱིན་རླབས་འབྱུང་། ། ཞེས་དོན་རྗེ་བཙུན་ཙོང་ཁ་པས། ། ལམ་རིམ་འབྲིང་པོ་ཞེས་པ་ལས། ། བདག་གཞན་བརྗེ་བ་ལས་དང་པོས། ། གཅེས་འཛིན་བརྗེ་བ་ཡིན་མོད་ཀྱི། ། བདེ་སྡུག་བརྗེ་བར་མི་ནུས་བཤད། ། བདེ་སྡུག་བརྗེ་བར་མི་འདོད་ན། ། གཅེས་འཛིན་བརྗེ་བས་དངོས་སུ་ནི། །
བརྗེ་བར་མི་ནུས་པ་མཚུངས་སོ། ། གཉིས་ཀ་བློ་ཡི་སྟེང་དུ་ནི། ། བརྗེ་ལས་དངོས་སུ་མ་བརྗེས་མོད། ། དཔེར་ན་ཁ་ཟས་གཞན་ལ་ནི། ། མ་བྱིན་རང་གི་ལྐོག་ཏུ་ཟོས། ། གཞན་ལ་སྟེར་འདོད་མ་བྱས་མཚུངས། ། ལུང་དང་འགལ་སྟེ་ཀླུ་སྒྲུབ་ཀྱི། ། རིན་ཆེན་ཕྲེང་བ་ཞི་བ་ལྷས། ། ལུང་ལས་གསལ་བཞིན་བདེ་སྡུག་ནི། ། བརྗེ་བ་ཉིད་ལ་འབད་པར་བྱ། །
དེས་ན་གནད་ནི་མདོར་བསྡུས་ན། ། བློ་ལ་བདེ་སྡུག་བཏང་ལེན་གྱི། ། ཉམས་ལེན་འཁྲུལ་པ་མེད་པ་སྟེ། ། ལུང་ནི་དབྱུག་པ་གསུམ་ཕྲེང་དང་། ། ནམ་མཁའི་སྙིང་པོ་དྲི་མེད་གྲགས། ། རིགས་པ་བསླབ་བཏུས་སྤྱོད་འཇུག་དང་། ། རྟ་དབྱངས་གསུངས་དང་མདོ་སྡེ་རྒྱན། ། སོགས་ཀྱི་དགོངས་པ་ཇོ་བོ་རྗེས། ། བློ་སྦྱངས་དོན་བདུན་མའི་ཟབ་ཁྲིད། ། འབྲོམ་སྟོན་ལ་གནང་ཟབ་ཆོས་དང་། །
དེ་བཞིན་ཇོ་བོས་སྐྱེས་བུ་གསུམ། ། ལམ་རིམ་དགོན་པ་བར་གནང་ཞིང་། ། སྣེའུ་ཟུར་བར་བརྒྱུད་པ་སྟེ། ། བཀའ་གདམས་ལུགས་གཉིས་ཞེས་སུ་གྲགས། ། དེ་ཡང་འབྲོམ་ལས་བརྒྱུད་པ་ནི། ། གངས་རིའི་ཁྲོད་འདིར་ཤིན་ཏུ་འཕེལ། ། སྤྱན་སྔ་སྐུ་མཆེད་གསུམ་ལས་བརྒྱུད། ། དེང་སང་བར་དུ་དར་བར་ཡོད། ། འདི་ལ་ཤཱཀ་ཐུབ་ལ་སོགས་པའི། ། ལྷ་བཞི་བསྒོམ་ཚུལ་བཤད་པའང་ཡོད། །
བདག་གཞན་བརྗེ་བ་ཉམས་ཁྲིད་དུ། ། སྐྱོང་བ་རྗེ་བཙུན་ས་སྐྱ་པ། ། ཡབ་སྲས་རྣམས་ཀྱི་ཕྱག་ལེན་ཏེ། ། རྣལ་འབྱོར་དབང་ཕྱུག་མན་ངག་དང་། ། ཇོ་བོ་བཀའ་གདམས་པ་སྟོན་གཉིས། ། ཁྱད་མེད་བསྟན་པའི་སྙིང་པོ་ཡིན། ། མོས་པ་ཙམ་ལ་བྱིན་རླབས་འབྱུང་། ༈ །ལྟ་བ་ལོག་རྟོག་དགག་ལ་གཉིས། ། ཁ་ཅིག་མཐའ་བཞི་སྤྲོས་བྲལ་ནི། ། སོགས་ནས་གང་རུང་བཀག་པའི་ཚེ། །
གཅིག་ཤོས་དེ་ནི་འགྱུར་ཕྱིར་རོ། ། མཁས་པའི་དབང་པོ་ཙོང་ཁ་པས། ། བདེན་པ་བཀག་རྗེས་བདེན་མེད་ཀྱི། ། ཞེན་པ་དབུ་མའི་མཐར་ཐུག་བཞེད། ། དེ་ལྟར་ཐེག་གསུམ་རྟོགས་ཚུལ་ལ། ། ཁྱད་མེད་རང་རྒྱུད་པ་ཡི་ནི། ། བདེན་ཚད་བློ་ལ་མ་ལྟོས་ཤིང་། ། ཡུལ་གྱི་ངོས་ནས་གྲུབ་འདོད་པ། ། དགག་བྱ་ཐུན་མོང་མིང་གི་ནི། ། བཏགས་དོན་བཙལ་ཚེ་མ་རྙེད་པའི། །
ངེས་ཤེས་དེ་ལ་བདེན་ཚད་བྱས། ། དེ་ཡི་བདེན་འཛིན་འགོག་པ་ནི། ། ཐལ་འགྱུར་ཁྱད་ཆོས་ཡིན་པར་གསུང་། ། བདག་འཛིན་གཅོད་ལ་ཟབ་པར་བཞེད། ། བདེན་མེད་ཞེན་འཛིན་འགོག་པས་ན། ། བདེན་འཛིན་སྐྱེ་ཞིང་ཐུག་མེད་འདོད། ། རྒྱ་ནག་ཧ་ཤང་དག་གིས་ནི། ། མ་དཔྱད་རང་གར་རྟོག་པ་བཀག ། དེ་དང་ཚད་མའི་རིགས་པ་ཡིས། ། མཐའ་བཞིའི་སྤྲོས་པ་ཀུན་གྲོལ་བ། །
འཛིན་མེད་ལྟ་བ་གཉིས་མི་མཚུངས། ། འཕགས་པ་དཀོན་མཆོག་བརྩེགས་པ་དང་། ། དེ་བཞིན་མདོ་སྡེ་ཏིང་འཛིན་རྒྱལ། ། ཡང་དག་སྦྱོར་བའི་རྒྱུད་དང་ནི། ། མགོན་པོ་བྱམས་པའི་རྒྱུད་བླ་མ། ། འཕགས་མཆོག་ཀླུ་སྒྲུབ་དབུ་མ་ཡི། ། རྩ་བའི་བསྟན་བཅོས་རིག་ལྡན་ཆེ། ། པདྨ་དཀར་དང་འཕགས་པ་ལྷས། ། མཐའ་བཞི་སྤྲོས་བྲལ་ཁོ་ནས་གསུང་། ། ཡང་ནི་ཡོད་མིན་མེད་མིན་དོན། །
བདེན་པ་གཉིས་ལ་དགོངས་པ་སྟེ། མེད་པ་དོན་དམ་ཡོད་ཀུན་རྫོབ། ། ཡིན་ཟེར་དོན་དམ་མེད་མཐར་འཛིན། ། དེ་ལྟར་ཡིན་ན་འཇིག་རྟེན་པར། ། ཡོངས་གྲགས་བུམ་པ་ལྟ་བུ་ལ། ། མངོན་སུམ་མཐོང་ཞིང་མེད་མི་འགྱུར། ། ཡོད་མེད་གཉིས་ཀ་ཚང་མི་སྲིད། ། དེས་ན་ཚིག་གི་སྒྲིབ་གཡོག་ལས། ། དོན་དུ་མེད་པའི་མཐར་ལྷུང་གྱུར། ། ཡང་ནི་ཡོད་མེད་སོགས་མཐའ་བཞི། །
ངེས་པ་བཟུང་བ་བདེན་མེད་ཀྱི། ། དོན་ཡིན་གསུང་པ་འཕགས་མཆོག་ནི། ། ཀླུ་སྒྲུབ་ཡབ་སྲས་ཀྱིས་མ་གསུང་། ། དེ་ལྟའི་མེད་དགག་ལ་དབུ་མའི། ། ལྟ་བར་བྱས་ན་ཚད་མ་ཡི། ། ལུང་དང་མི་མཐུན་རྒྱུད་ལས་ཀྱང་། ། རྩ་བའི་ལྟུང་བ་འབྱུང་བར་གསུང་། ། ཐེག་གསུམ་ལྟ་བར་ཆད་མེད་ན། ། བྱམས་པས་ཐེག་པ་གསུམ་ལ་ནི། ། བདག་མེད་རྟོགས་ཚུལ་རྟོག་བྱ་ལ། །
བདག་མེད་ཙམ་དུ་གཞི་མཐུན་ཀྱང་། ། བདག་མེད་ཆོས་དང་གང་ཟག་གི ། ཟླས་ཕྱེའི་ཆུང་འབྲིང་ཆེ་བ་གསུམ། ། ཐེག་ཆེན་ལམ་ཁྱད་སྦྱོར་ལམ་ནས། ། འགོ་བརྩམ་སྦྱོར་མཐོང་སྒོམ་པ་གསུམ། ། ཐེག་དམན་ལམ་ཁྱད་སྤྱོད་པ་ནས། ། བརྩམ་སྟེ་སྦྱོར་མཐོང་བསྒོམ་པ་གསུམ། ། ལྟ་བས་འཕགས་ཚུལ་གསུང་འདི་ཅི། ། དེ་བཞིན་ཀླུ་སྒྲུབ་ཡབ་སྲས་ཀྱི། ། འཁོར་གསུམ་མི་དམིགས་ཤེས་རབ་དང་། །
བསམ་གྱིས་མི་ཁྱབ་ཆོས་ཉིད་སོགས། ། ལྟ་བའི་ཁྱད་པར་གསུང་ལ་གཟིགས། ། ཉན་ཐོས་མཐོང་བའི་ལམ་ཉིད་ནས། ། བདེ་གཤེགས་སྙིང་པོ་མཐོང་གྱུར་ན། ། ལས་ཉོན་ལས་བྱུང་སྐྱེ་སོགས་ལས། ། འདས་པར་གྱུར་ཞིང་ཉན་རང་ལ། ། སྙིང་པོའི་ལྟ་བ་མི་ལྡན་པ། ། ཐོགས་མེད་ཞབས་ཀྱི་གསུང་ལ་གཟིགས། ། བློ་ལ་མ་ལྟོས་ཡུལ་ངོས་ནས། ། གྲུབ་དེས་རང་རྒྱུད་འགོག་ཞེ་ན། །
རང་རྒྱུད་སྲོལ་འབྱེད་ལེགས་ལྡན་གྱིས། ། ཞལ་བཞེས་གནང་བར་གཟིགས་པར་མཛོད། ། བཏགས་དོན་བཙལ་ཚེ་མ་རྙེད་དོན། ། ཐ་སྙད་ཡིན་ན་འདོགས་བྱེད་ཀྱི། ། མིང་གི་ཐ་སྙད་མེད་པར་འགྱུར། ། ཐ་སྙད་མིང་གིས་ཀུན་རྫོབ་རྟོགས། ། ཀུན་རྫོབ་ཐབས་ལ་བརྟེན་ནས་ནི། ། དོན་དམ་རྟོགས་གྱུར་དེ་གསུམ་ཀ ། ཕན་ཚུན་གཅིག་ལ་གཅིག་ལྟོས་གྱུར། ། ལས་ཀྱི་རྟེན་འབྲེལ་ཙམ་ཞིག་གི །
ཆོས་ཀུན་ལྟོས་གྲུབ་ཚུལ་གྱི་འཇུག ། དེ་ལས་བྱེད་པོ་གཞན་མེད་པ། ། འཕགས་མཆོག་ཀླུ་ཡིས་དབུ་མ་ཡི། ། ལུང་ལས་གསལ་ཞིང་དམ་པའི་དོན། ། མ་རྙེད་པ་ཙམ་ཐལ་རང་གཉིས། ། མཐུན་ཕྱིར་ཁྱད་ཆོས་ཇི་ལྟར་དབྱེ། ། བློ་ཡི་ཞེན་ཡུལ་རིག་པ་ཡིས། ། དཔྱད་ནས་འགོག་པ་ལོག་རྟོགས་སུ། ། ཡིན་ནས་རྫོགས་སངས་རྒྱས་ནས་བཟུང་། ། རྒྱ་བོད་མཁས་གྲུབ་ཀུན་གྱིས་ནི། །
དེ་དག་སྟོང་དང་མི་སྟོང་གི ། གཉིས་འཛིན་ཞེན་ཡུལ་བཀག་པར་མཛད། ། དེ་དག་གི་ནི་སྤྲོས་བྲལ་དུ། ། སྒྲུབ་དེས་མེད་པའི་མཐར་འཛིན་ཉིད། ། འགོག་པར་མཛད་ན་ཁྱེད་དང་འགལ། ། མ་འགོག་མེད་མཐར་འཛིན་པ་ནི། ། འཛིན་པ་ཡིན་ན་བདེན་འཛིན་གྱི། ། ལོག་རྟོག་གང་གིས་བཀག་པར་ནུས། ། རྟོག་པའི་བློ་ཡི་ཡུལ་གྱི་ནི། ། གནས་ལུགས་དཔྱོད་ལས་གཞན་ཅི་ཞིག །
དེ་ཚེ་ཡོད་མེད་མཐར་བཟུང་ན། ། དེ་ནི་མཐར་འཛིན་གྱུར་ལས་ཅི། ། བློ་ཡི་གཉིས་ཀའི་སྐྱོན་བསལ་ལ། ། ཐུག་མེད་ཡིན་འདོད་དགོས་པ་མེད། ། འཕགས་མཆོག་ཀླུ་ཡི་དབུ་མ་ཡི། ། རྩ་བའི་བསྟན་བཅོས་ལས་གསུང་གསལ། ། འདི་ལ་འཕགས་པའི་མཉམ་གཞག་གི ། དོན་གྱི་སྤྲོས་ཀུན་ཉེར་ཞིའི་ཚེ། ། སྐྱོན་ནི་རང་བཞིན་གྱིས་དག་མོད། ། སོ་སྐྱེའི་རིགས་པས་དཔྱད་པའི་ཚེ། །
ཡོད་མེད་གཉིས་ཀའི་མཐའ་གསལ་བས། ། དེ་ཡི་གནས་ལུགས་རང་བཞིན་རྟོགས། ། འཕགས་མཆོག་ཀླུ་སྒྲུབ་གསུང་ལས་གསལ། ། དགག་པ་གཉིས་མིན་རྣལ་མ་ཞིག ། མི་འོང་འདོད་འཁྲུལ་མེད་མཐའ་ལ། ། འཛིན་ནི་མེད་པའི་མཐར་ལྷུང་འགྱུར། ། མདོར་ན་ཐོས་བསམ་བསྒོམ་པའི་ཚེ། ། གཏན་ཚིགས་རིགས་པས་ཡོད་མེད་ཀྱི། ། མཐའ་ལས་དཔྱད་པ་རེས་འཇོག་གིས། ། ཚུལ་ལས་དེ་དེའི་མཐར་མི་འཛིན། །
དེ་ལྟར་བྱས་པའི་གོམས་འབྲས་ཀྱི། ། རེ་ཞིག་ཚེ་ན་མཉམ་གཞག་ལས། ། སྤྲོས་བྲལ་རྟོགས་པ་རང་ལུགས་བཞེད། ༈ །ལོ་ཙཱ་སྐྱབས་མཆོག་དཔལ་གྱི་ནི། ། ཀུན་རྫོབ་སྤྲོས་བྲལ་སྨྲ་བཀག་དོན། ། ཁ་ཅིག་ཐ་སྙད་ཚེ་ན་ཡང་། ། སོགས་ནས་དབུ་མའི་ལུགས་བར་དོན། ། ཐ་སྙད་སྐབས་སུ་ཡོད་མེད་མིན། ། མཐའ་བཞི་སྤྲོས་བྲལ་སྨྲ་མི་འཐད། ། མདོ་ལས་སྟོན་པས་འཇིག་རྟེན་པ། །
ང་དང་རྩོད་ཅིང་ང་ཡིས་ནི། ། འཇིག་རྟེན་པ་ཡི་ཡོད་མེད་ཀྱི། ། གང་སྨྲ་དེ་ལ་རྩོད་པ་མིན། ། དེ་བཞིན་སློབ་དཔོན་ཟླ་བས་ཀྱང་། ། ཐ་སྙད་འཇོག་ཚེ་ཡོད་མེད་སོགས། ། བཀག་ན་འཇིག་རྟེན་གྱིས་གནོད་པས། ། ཡོད་མེད་སོ་སོར་སྨྲ་དགོས་གསུང་། ། དེས་ན་ཀུན་རྫོབ་སྤྲོས་པ་ཡི། ། རང་བཞིན་ཡིན་ཕྱིར་རིག་པ་ཡི། ། ཀུན་རྫོབ་རྣམ་བཞག་བྱེད་མི་ཤེས། །
ཟས་གོས་མེ་ཆུ་ལ་སོགས་པ། ། དེ་ཡི་རྣམ་པར་ཡོད་མེད་མིན། ། གནས་སྐབས་དོན་ཡང་མི་འགྲུབ་ཅིང་། ། གཞན་གྱི་རྩོད་པའི་གནས་སུ་འགྱུར། ། འོན་ཀྱང་ཀུན་རྫོབ་ཀྱི་ནང་ནས། ། རྒྱུ་དུས་འབྲས་བུ་ཡོད་མེད་མིན། ། དེ་བཞིན་འབྲས་དུས་རྒྱུ་ཡོད་དང་། ། མེད་པ་གཉིས་མིན་ཁས་ལེན་ནི། ། ཐ་སྙད་ཚེ་ན་རྒྱུ་འབྲས་ལ། ། རྟག་ཆད་སྤོང་པས་གྲུབ་པ་ཡིན། །
དེ་ལྟར་ཡིན་ན་རྒྱུ་དུས་ན། ། འབྲས་ཡོད་འབྲས་དུས་རྒྱུ་ཡོད་ན། ། རྟག་མཐར་འགྱུར་ཞིང་དེ་ཡི་ཚེ། ། དེ་དག་མེད་ན་ཆད་མཐར་འགྱུར། ། མྱུ་གུ་ས་བོན་ལས་གཞན་མིན། ། གནད་ཀྱི་མྱུ་གུའི་ཚེ་ས་བོན། ། ཞིག་དང་མེད་པ་ཡང་མ་ཡིན། ། མྱུ་གུ་ས་བོན་གཅིག་ཀྱང་མིན། ། གནད་ཀྱི་མྱུ་གུའི་ཚེ་ས་བོན། ། ཡོད་པ་ཡང་ནི་མ་ཡིན་ཏེ། །
འཕགས་མཆོག་ཀླུ་ཡི་ཞལ་སྔ་ནས། ། རྒྱུ་དང་བཅས་པ་སྐྱེས་མཐོང་ནས། ། མེད་པ་ཉིད་ལས་འདས་པ་ཡིན། ། རྒྱུ་དང་བཅས་པ་འགག་མཐོང་ན། ། ཡོད་པ་ཉིད་དུ་ཁས་མི་ལེན། ། ཟླ་བས་ཀྱང་ནི་དེ་བཞིན་གསུང་། ༈ །པཎ་ཤཱཀ་གྲུབ་པའི་མཐའ་སྔ་མ། ། ཞིག་དང་གཞུང་ལུགས་མ་མྱོང་པའི། ། མཚན་ཉིད་པ་འགས་བདག་གང་ཟག ། རྣམ་གྲངས་སྨྲ་བ་མུ་སྟེགས་ཡིན། །
བདག་ནི་ཐ་སྙད་དུའང་མེད། ། གང་ཟག་ཞེས་པར་ཡོད་པར་འདོད། ། ཞེས་སོགས་དགག་དོན་ལ་ལ་བདག ། སོགས་ནས་སོ་སོར་སྨྲོས་ཞེས་བར། ། ཡུམ་གྱི་མདོ་དང་ཀླུ་སྒྲུབ་ནི། ། ཡབ་སྲས་གཞུང་ལུགས་རྣམས་ལས་ནི། ། བདག་དང་སེམས་ཅན་སྲོག་གང་ཟག ། གསོ་བ་སྐྱེས་བུ་ཤེད་བདག་དང་། ། ཤེད་སྐྱེས་བྱེད་པོ་ཚོར་པོ་དང་། ། ཤེས་པ་པོ་དང་མཐོང་བ་པོ། །
དེ་ལ་སྐྱེས་བུ་བཅུ་གཉིས་གྲགས། ། དེ་དོན་ཇི་སྲིད་ཕུང་པོ་ལ། ། འཛིན་ཡོད་དེར་སྲིད་ངར་འཛིན་ཡོད། ། ཅེས་བཤད་ངར་འཛིན་ལྷན་སྐྱེས་ཀྱི། ། དམིགས་ཡུལ་གྱུར་པའི་ང་ཙམ་པ། ། དེ་ལ་བདག་དང་སེམས་ཅན་སོགས། ། བྱེད་པའི་སྐྱེས་བུ་བཅུ་གཉིས་འདོགས། ། དེ་ཡི་ནང་ཚན་གྱུར་པའི་བདག ། སེམས་ཅན་སོགས་པ་མིང་གི་ནི། ། རྣམ་གྲངས་ཙམ་ཀྱང་སྤྱིར་དེ་དག །
དོན་གཅིག་ཏུ་ནི་ཁས་མི་ལེན། ། ཉན་རང་བྱང་སེམས་གསུམ་ཀ་ཡི། ། བདག་མེད་མ་ཡིན་དེ་རྣམས་ཀྱི། ། ངར་འཛིན་ལྷན་སྐྱེས་ཀྱི་དམིགས་ཡུལ། ། མ་ཡིན་ཉན་རང་སློབ་རྣམས་དང་། ། དགྲ་བཅོམ་ཐོབ་པ་སྔོན་དུ་ནི། ། མ་སོང་བྱང་སེམས་སོ་སྐྱེ་དང་། ། ལམ་ལ་ཞུགས་པ་མཐའ་དག་གི ། བདག་ཡིན་དེ་རྣམས་ངར་འཛིན་ཅན། ། གང་ཟག་ཡིན་གྱི་ངར་འཛིན་གྱི། །
ལྷན་སྐྱེས་དམིགས་ཡུལ་ང་ཙམ་མོ། ། ང་ཉིད་གདགས་པའི་རྒྱུ་ཕུང་པོ། ། དེ་དག་གཅིག་དང་ཐ་དད་དང་། ། རྟེན་དང་བརྟེན་པ་དང་ལྡན་ལྔ། ། དེ་སྟེང་ཚོགས་དང་དབྱིབས་བཅས་ཏེ། ། བདུན་གྱིས་བཙལ་ཚེ་མི་རྙེད་ཀྱང་། ། མ་དཔྱད་འཇིག་རྟེན་པའི་སྣང་ངོར། ། ཉེ་བར་བླང་བྱ་ཆ་ཤས་དང་། ། ཡན་ལག་ཕུང་པོ་ལྔ་ཡི་རྟེན། ། ང་འང་བདག་ཉིད་ལེན་པ་པོ། །
ཆ་ཤས་ཡན་ལག་ཅན་དུ་འཇོག ། དཔེར་ན་ཤིང་རྟ་ཉིད་ལ་ནི། ། ཉེ་བར་བླང་བྱ་འཕང་ལོ་སོགས། ། ཉེར་ལེན་འདུས་ལ་ཤིང་རྟར་འཇོག ། དེས་ན་རྩོད་པའི་ཚེ་ན་ནི། ། བསྣོན་འཕྲི་མེད་པར་ཁས་ལེན་རིག ། འཆད་ཚེ་སློབ་མ་མི་བསླུ་བའི། ། དོན་དེ་ངེས་པར་འཆད་པར་བྱ། ། ཕུང་པོ་ལ་ནི་བརྟེན་ནས་ནི། ། བཏགས་པ་བདག་ཞེས་ཐ་སྙད་དུ། །
ཁས་ལེན་དགོས་པར་ཟླ་བས་གསུངས། ། དཔེར་ན་མྱུ་གུ་བདག་གཞན་ལས། ། སྐྱེ་སོགས་ཁས་མི་ལེན་མོད་ཀྱི། ། ས་བོན་ལ་བརྟེན་མྱུ་གུ་ནི། ། སྐྱེ་བའི་ཐ་སྙད་ཙམ་ཞིག་འདོད། ། དེ་བཞིན་བདག་ལའང་ཕྱི་རོལ་པའི། ། བཏགས་པའི་ཁྱད་པར་ལྔ་་་་་་ཕུང་པོ་ལྔ་ལ་རྒྱན་དང་འདྲ་སོགས་སྒྲོ་འདོགས་པ་ཅན་བདག ། ཉན་ཐོས་མཆན་་་་་་མང་བསྐུར་པ་ཡི་བཏགས་པ་ཡི། ། ཕུང་པོ་དང་ནི་རྫས་གཅིག་པའི། ། བདག་རྣམས་བཀག་ནས་རང་ལུགས་ཀྱི། །
ཐ་སྙད་རྣམ་པར་འཇོག་ཚུལ་ནི། ། ཕུང་པོ་ལ་ནི་བརྟེན་པ་ཡི། ། བཏགས་པའི་བདག་འཛིན་འཇིག་རྟེན་ནི། ། ལྷན་སྐྱེས་ཡོངས་གྲགས་ཙམ་ཞིག་ནི། ། སློབ་དཔོན་ཟླ་བ་གྲགས་པ་ཡིས། ། འཇུག་འབྲེལ་ལས་ནི་རྣམ་དཔྱོད་ཀྱི། ། སྤྱན་གྱིས་གསལ་བར་གཟིགས་པའི་ཕྱིར། ། ཡང་ནི་ཁམས་དང་སྐྱེ་མཆེད་དྲུག ། བརྟེན་ནས་བདག་ཏུ་བཏགས་པ་དང་། ། ཁ་ཆེ་བྱེ་སྨྲ་ནས་བཟུང་སྟེ། །
གྲུབ་མཐའ་བཞི་ཆར་ཕུང་པོ་ལ། ། བརྟེན་ནས་བཏགས་པས་བཏགས་པ་ཡི། ། བདག་ཙམ་ཁས་ལེན་འཇིག་རྟེན་པས། ། རང་རང་བདག་ཏུ་འདོད་པའི་བདག ། ཁས་ལེན་རེ་ཞིག་ཐལ་གྱུར་སྐབས། ། བདག་ནི་འདུས་བྱས་ཡིན་ནམ་ཞེས། ། རྩ་ཤེ་དང་ནི་འཇུག་པ་ཡི། ། ལུང་དེ་མང་བཀུར་བ་ཡི་བདག ། ཕུང་པོ་རྫས་གཅིག་ཁས་བླངས་དང་། ། བདག་དང་བདག་ཏུ་འདོགས་པའི་རྒྱུ། །
རྣམ་སྨིན་ཕུང་པོ་གཉིས་གཅིག་ཏུ། ། ཁས་བླང་དེ་ནི་དགག་ཆེད་ཙམ། ། ཕུང་པོ་ཞེས་པ་ཕུང་པོ་ལྔ། ། ཕུང་ཁམས་སྐྱེ་མཆེད་སུམ་ཅུ་གཉིས། ། བདག་འཛིན་དེ་ལ་ངར་འཛིན་སེམས། ། སྤྱིར་བཏང་དངོས་པོའི་བསྡུ་བའི་སྐབས། ། མིང་སྤྱི་ཙམ་གྱི་ནང་གཏོགས་ཙམ། ། འོན་ཏེ་ངོ་བོ་ཁྱབ་མཉམ་དང་། ། དམིགས་རྣམ་འཇུག་ལྡོག་གི་དབྱེ་བས། ། ཕུང་པོ་བདག་འཛིན་སོ་སོར་གྱུར། །
དེ་ལྟར་མི་དབྱེ་གཅིག་འདོད་པ། ། དེ་ནི་རྫས་གཅིག་འདོད་གྲགས་ཤིང་། ། རྟག་ལྟར་ཉེ་དགོས་དེ་འགོག་དོན། ། དེ་ཡང་རྩ་ཤེའི་ལུང་དོན་ནི། ། ཕུང་པོ་རང་བཞིན་སྐྱེ་འཇིག་ཅན། ། བདག་ནི་སྩོལ་བས་སྐྱེ་འཇིག་ཅན། ། དེ་ལ་དགོངས་ཤིང་ཐ་སྙད་ཚེ། ། སྐྱེ་འཇིག་བྱེད་པ་མི་འགོག་ཅིང་། ། འདུས་བྱས་སུ་གཏོགས་འཇོག་པའི་ལུགས། ། མང་བཀུར་བ་ཡི་བདག་དང་ནི། །
བདག་ཏུ་བཏགས་པའི་རྒྱུ་རྣམ་སྨིན། ། ཕུང་པོ་གཉིས་ནི་གཅིག་པར་འདོད། ། རྒྱུ་ཞེས་ལས་ནི་འགོག་མེད་ཀྱི། ། བསླུ་བ་མེད་པས་ཟབ་པ་དང་། ། ཤིན་ཏུ་ཕྲ་བའི་ལེན་པའི་ཤེས། ། ཕན་ཚུན་དམིགས་རེས་དང་བྲལ་ཀྱང་། ། སྲེད་ལེན་རྟེན་འབྲེལ་ཙམ་དེ་ལ། ། རྒྱུ་ཞེས་འདོག་ཅིང་ཀུན་གཞི་ནས། ། བཟུང་སྟེ་ཕུང་ཤེས་ཡོངས་རྫོགས་པར། ། རྣམ་སྨིན་དུ་གྲགས་དེས་ན་ནི། །
འགྲོ་བ་རྣམས་ཀྱི་ཚེ་སྔ་མའི། ། ཕུང་ཤེས་སྔ་མ་ཇི་བཞིན་དུ། ། ཕྱི་མ་འཕོ་བ་མི་སྲིད་དེ། ། དེ་འདྲ་ཡོད་ན་བདག་གི་རྒྱུན། ། ཁས་ལེན་མུ་སྟེགས་པའི་ལུགས་གྱུར། ། བདག་འཛིན་ཞེས་པ་ཀུན་གཞིའི་རྗེས། ། ཉོན་ཡིད་རང་ནས་གསར་སྐྱེས་གྱུར། ། དེས་ན་ཕུང་པོ་བདག་འཛིན་གཉིས། ། གཅིག་ན་ཕུང་པོའི་ཆོས་གྲངས་ཀྱི། ། བདག་འཛིན་གྲངས་མང་མཐར་ལྷུང་དང་། །
བདག་ནི་རྟག་པ་ཅན་དུ་གྱུར། ། དེ་འགོག་དོན་ཡིན་ཡང་དག་པར། ། གནས་ལུགས་ལ་དཔྱོད་རིག་པ་ཡིས། ། ཐ་སྙད་རྣམ་གཞག་ལ་མི་གནོད། ། འདུས་མ་བྱས་ན་བདག་སྐྱེ་འཇིག ། མེད་པར་ཐལ་ཞིང་བདག་ལྟ་ན། ། རྟག་དང་མི་རྟག་གང་རུང་ཙམ། ། ཁས་བླངས་ཙམ་གྱིས་ལུང་མ་བསྟན། ། ལྟ་བར་མི་འགྱུར་ལུང་མ་བསྟན། ། ལྟ་བ་བཅུ་བཞི་ཞེས་པ་ནི། །
དོན་དམ་ལ་ནི་ཞུགས་པའི་ཚེ། ། རྟག་དང་མི་རྟག་སོགས་སྨྲས་ན། ། ལྟ་བ་ངན་པའི་རྒྱུར་གྱུར་པས། ། གང་དུ་ཡང་ནི་ལུང་མ་བསྟན། ། དེ་ནི་དོན་དམ་སྐབས་ཡིན་པ། ། དཔལ་མགོན་འཕགས་པ་ཀླུ་སྒྲུབ་ཀྱིས། ། གཏམ་བྱ་རིན་ཆེ་ཕྲེང་བར་གསུངས། ། ཕྱོགས་སྔས་གོང་གི་སྒྲུབ་བྱེད་ན། ། གང་ཟག་བདག་མེད་རྟོགས་པའི་བློས། ། ཡུལ་གྱི་གནས་ཚུལ་རྟོགས་པ་དང་། །
བདག་འཛིན་དེ་ལ་མ་ཞུགས་ཞེས། ། སྨྲ་བ་དེས་ན་སྐྱེ་མེད་དང་། ། མཚན་མེད་དང་ནི་སྤྲོས་མེད་རྣམས། ། གང་ཟག་རྟོགས་པའི་བློར་མཚུངས་ཤིང་། ། དེ་དག་ཐ་སྙད་དུ་ཡོད་བཞིན། ། བདག་ཀྱང་ཐ་སྙད་དུ་ཡོད་གྱུར། ། ཡང་ནི་ཕྱོགས་སྔས་ཀུན་རྫོབ་ཏུ། ། བདག་ཡོད་ཁས་བླང་དོན་དམ་ལ། ། མེད་ཞེས་བརྗོད་པས་དོན་མཐོང་ན། ། བདག་འཛིན་ཐ་སྙད་དུ་མངོན་སུམ། །
མེད་པར་མ་མཐོང་དོན་དམ་དུ། ། མེད་མཐོང་ཙམ་གྱིས་གྲོལ་གྱུར་ན། ། མོ་ཤམ་བུ་མེད་མེད་མཐོང་གྱི། ། གྲོལ་གྱུར་དཔེ་ཡང་མི་འཐད་དེ། ། འཕགས་མཆོག་ཀླུ་ཡི་དོན་དམ་པར། ། ཡང་དག་ཇི་ལྟ་བཞིན་ཡོངས་ཤེས། ། བདག་དང་བདག་འཛིན་གཉིས་མི་འབྱུང་། ། ཞེས་གསུངས་ཕྱི་རོལ་པ་ཡི་བདག ། ཡོད་འདོད་ནང་པས་མེད་འདོད་ཞེས། ། ཚིག་ཙམ་ལ་བརྟེན་ཐ་སྙད་སྐབས། །
བདག་མེད་འདོད་པ་བཞད་གད་གནས། ། བདག་ལ་གང་ཟག་དང་ཆོས་ཀྱི། ། བདག་མེད་ཞེས་པ་རྩོལ་བས་རྟོགས། ། ཆོས་ཀྱི་སྡོམ་བཞིའི་ནང་གི་ནི། ། ཆོས་རྣམས་ཐམས་ཅད་བདག་མེད་པས། ། ཞེས་ནི་ངོ་བོ་ཁོ་ནར་དགོངས། ། དཔལ་ལྡན་ཟླ་བའི་གསུང་གིས་གསལ། ། ཚིག་དོན་མ་འདྲེས་ཤེས་པར་བྱ། ༈ །ཡང་ནི་པཎ་ཤཱཀ་གྲུབ་མཐའ་ལ། ། ཐ་སྙད་སྐབས་སུ་གང་ཟག་དང་། །
བདག་འཛིན་གཉིས་ཡོད་དོན་དམ་སྐབས། ། གཉིས་ཀ་མེད་དོ་ཅེས་བཀག་དོན། ། ལ་ལ་གང་ཟག་བདག་འགོག་ནས། ། བདག་ཏུ་འགྱུར་བའི་དོན་ཡིན་ཕྱིར། ། བར་གྱི་དོན་ནི་ཆོས་གང་ཟག ། བདག་གཉིས་ཁྱད་མེད་མུ་སྟེགས་དང་། ། མང་བཀུར་ལུགས་ཡིན་གཞན་ནང་པའི། ། རིགས་ནི་ཁ་ཆེ་བྱེ་སྨྲ་ཡན། ། ཕར་ཆེར་ཞིག་གིས་སྤྱིར་བདག་ཞིག ། བཞེད་པའི་ཚུལ་ལས་ཕུང་པོ་དང་། །
བདག་འཛིན་ཁྱད་པར་མེད་པ་ནི། ། ཐ་སྙད་དུའང་བཞེད་པ་མེད། ། དེས་ན་ཆོས་དང་གང་ཟག་གི ། སྟེང་དུ་དེ་དང་དེའི་ངར་འཛིན། ། རྣམ་ལྔ་འམ་ནི་རྣམ་བདུན་གྱི། ། རིགས་པ་ཞེས་ཏེ་ཕུང་པོ་དང་། ། བདག་འཛིན་གཉིས་ནི་གཅིག་ཐ་དད། ། རྟེན་དང་བརྟེན་པ་ལྡན་པ་ལྔ། ། དབྱིབས་ཚོགས་གཉིས་ཏེ་རྣམ་བདུན་གྱིས། ། བཙལ་བས་མ་རྙེད་བདག་མེད་རྟོགས། །
བདག་འཛིན་གང་ཟག་གཅིག་ཡིན་ན། ། རྣམ་བདུན་རིགས་པས་གང་ཟག་དང་། ། རྟེན་འབྲེལ་རིག་པས་ཆོས་དཔྱད་ཚེ། དེ་གཉིས་མེད་པ་ཙམ་ཅིག་གྱུར། ། འཕགས་པ་རྣམས་ཀྱི་རྗེས་ཐོབ་ཀྱི། ། ཆོས་ཀྱི་བདག་མེད་རྟོགས་ཚེ་ཡང་། ། ཆོས་ཙམ་མེད་པ་ཞིག་རྟོགས་གྱུར། ། འདི་དག་བདེན་གཉིས་བཞག་པའི་ཚེ། ། འཁྲུལ་ངོ་དང་ནི་ཐུག་མེད་སྤངས། ། རིག་ངོར་བཞག་པའི་གནད་ཀྱིས་ནི། །
ཆོས་དང་གང་ཟག་གི་སྟེང་དུ། ། ངར་འཛིན་བཅད་པས་བདག་མེད་རྟོགས། ། ཆོས་དང་གང་ཟག་མེད་རྟོགས་ན། ། མེད་པའི་མཐར་ལྷུང་སྐྱོན་དུ་གྱུར། ༈ །དགེ་ལྡན་ལྕགས་ར་མཁན་པོ་སོགས། ། དབུ་མ་བསྒོམ་སྐབས་ང་བགྲང་པ། ། བཀག་དོན་ཁ་ཅིག་དབུ་མའི་ལྟ། ། སོགས་ནས་སྙིང་པོ་ཅན་ཡིན་ནོ། ། བར་དོན་ང་བགྲང་ངར་འཛིན་རྙེད། ། ང་མེད་བགྲང་པས་མེད་བློ་སྐྱེ། །
དེ་ཡི་གནས་ལུགས་རྟོགས་ཟེར་བ། ། གྲུབ་མཐའ་བཞི་ལ་གྲགས་པ་མེད། ། དེ་འདྲའི་བདག་ལྟར་བསྐྱེད་མི་དགོས། ། སེམས་ཅན་འཁྲུལ་པ་སྔོན་ནས་གོམས། ། ང་མེད་བརྗོད་པའི་མེད་དགག་གི ། འཛིན་རྟོགས་གོམས་ལ་དོན་ཡོད་ན། ། དབུ་མའི་གཞུང་ལུགས་དོན་མེད་གྱུར། ། མཁས་བླུན་ཁྱད་པར་མེད་པའི་རྟགས། ། མེད་དགག་བློ་ལ་ཤར་བ་ནི། ། ལྷག་མཐོང་ཡིན་ན་ཞི་གནས་དང་། །
ཟུང་འབྲེལ་བསྒོམ་པ་མི་སྲིད་འགྱུར། ། ང་མེད་བརྗོད་པའི་རྗེས་འབྲང་ལས། ། སྐྱེས་པའི་ལྷག་མཐོང་ཡིན་ཕྱིར་རོ། ། བླུན་པོའི་གཏམ་ལ་དབུ་མ་ལ། ། སྦྱངས་པས་ཡིད་ཆེས་སྐྱོངས་མི་རུང་། ། ཐེག་པ་ཆེན་པོའི་ལྟ་སྤྱོད་ནི། ། མཐའ་བཞི་སྤྲོས་བྲལ་སྟོང་པ་དང་། ། སྟོང་ཉིད་སྙིང་རྗེའི་སྙིང་པོ་ཅན། ། ཉམས་བླང་འཕྲལ་ཕུག་དགེ་བར་འགྱུར། ། བྱང་སྡོམ་སྐབས་ཏེ་གསུམ་པའོ།
༈ །རྡོ་རྗེ་ཐེག་པའི་སྡོམ་པའི་སྐབས། ། རིག་འཛིན་སྡོམ་པའི་དབང་བསྐུར་སོགས། ། རྒྱུད་ལས་གསུམ་བར་སྨིན་གྲོལ་གཉིས། ། རྣམ་བཞག་སྤྱིར་བསྟན་གོ་བ་སླ། ། རྒྱུད་སྡེའི་སྨིན་བྱེད་སྤྱིར་བསྟན་དོན། ། སྨིན་བྱེད་རྒྱུད་སྡེ་བཞི་སོགས་ནས། ། ཐོབ་ཚུལ་རྣམ་བཞིར་ངེས་པར་དོན། ། ཡེ་ཤེས་ཐིག་ལེའི་ལུང་གི་དོན། ། བྱ་རྒྱུད་དངོས་བཞིའི་ཆུ་ཅོད་པཎ། ། ཐོབ་ནས་སྔགས་སྡོམ་ཐོབ་པ་དང་། །
དེ་བཞིན་སྤྱོད་རྒྱུད་ཆུ་ཅོད་པཎ། ། རྡོར་དྲིལ་མིང་དབང་ལྔ་རྫོགས་ནས། ། སྔགས་སྡོམ་རྫོགས་སོ་རྣལ་འབྱོར་རྒྱུད། ། རིག་པའི་དབང་ལྔ་སློབ་དཔོན་དབང་། ། ཐོབ་པའི་ཚེ་ན་སྔགས་སྡོམ་རྫོགས། ། བླ་མེད་དབང་བཞི་རྫོགས་པའི་ཚེ། ། སྔགས་སྡོམ་རྫོགས་ཐོབ་སུམ་ལྡན་གྱུར། ། རྒྱུད་སྡེ་བཞི་ཡི་དབང་བསྐུར་ནི། ། སྔགས་ཀྱི་སྡོམ་པ་ཐོབ་བྱེད་ཡིན། ། སྔགས་སྡོམ་དབང་བཞི་ཡོངས་རྫོགས་ནས།
ཐོབ་པ་ས་ལུགས་འཕགས་ཆོས་བཞེད། ། སྔགས་སྡོམ་ཐོབ་མཚམས་རྒྱལ་བ་ཡི། ། ལུང་ཟིན་ངོར་ཆེན་རྡོ་རྗེ་འཆང་། ། སེམས་དཔའ་ཆེན་པོ་ཡབ་སྲས་དང་། ། གོ་རམས་ཀུན་མཁྱེན་ཆེན་པོ་དང་། ། པཎ་ཆེན་ཤཱཀྱ་མཆོག་ལྡན་གཉིས། ། བཞེད་ཚུལ་གསར་སྙིང་འདྲ་མིན་བཞེད། ། སོ་སོའི་སྒྲུབ་བྱེད་མང་མཆིས་ཀྱང་། ། དེང་སང་ཕྱག་ལེན་དབང་བཞི་ཀ ། སྦྲེལ་ནས་གནང་བཞིན་དབང་གྲལ་གཅིག །
ཉིད་དུ་ཐོབ་ཕྱིར་ཁྱད་མ་མཆིས། ༈ །བོ་དོང་ཕྱོགས་ལས་རྣམ་རྒྱལ་སོགས། ། རྒྱུད་སྡེར་རང་བཟོའི་ཆོག་འཁྲུགས་སྦྱར། ། དེ་དག་བཀག་དོན་ཁ་ཅིག་ནས། ། རྡོ་རྗེ་ཐེག་པའི་བསྟན་པ་ཡིན། ། བར་གྱི་དོན་ནི་བོ་དོང་པས། ། བླ་མེད་དཀྱིལ་འཁོར་གཅིག་ཏུ་ནི། ། དབང་ཐོབ་ཐམས་ཅད་ཐོབ་ཞེས་ཟེར། ། དེ་ནི་ཕག་མོ་མངོན་འབྱུང་དང་། ། མི་གཡོ་བླ་མེད་སོགས་ལུང་འགལ། །
བདེ་མཆོག་རྒྱུད་ཀྱི་ཚིག་ཟིན་ལ། ། འཁྲི་ནས་ཟེར་ན་རྒྱུད་དེ་ལས། ། སྤྲོ་བ་བསྐྱེད་ཕྱིར་ཕན་ཡོན་བཤད། ། ཕན་ཡོན་བརྗོད་ལས་ངེས་པ་མིན། ། ཡིན་ན་ཀྱཻ་རྡོར་རྒྱུད་ལས་ཀྱང་། ། གལ་ཏེ་སངས་རྒྱས་གསུང་བའི་བཀའ། ། མི་གསུང་ན་ཡང་འགྲོང་པར་འགྱུར། ། དེ་ཡང་སྒྲ་ནི་ཇི་བཞིན་འགྱུར། ། བླ་མེད་རིགས་ལྔའི་དབང་གིས་ནང་། ། བྱ་སྤྱོད་གཉིས་ཀྱི་དབང་མཐའ་དག །
རྣལ་འབྱོར་རྒྱུད་ཀྱི་སློབ་མ་ཡི། ། དབང་གི་ནུས་པ་རྟོགས་པའི་རིགས། ། རྫོགས་ཤིང་འདུས་པ་ལ་དགོངས་ཕྱིར། ། དེ་ཡི་འོག་མའི་དབང་ཐོབ་གྱུར། ། ཐེག་ཆེན་མཐོང་ལམ་ཐོབ་པ་ཡིས། ། ཉན་རང་མི་སློབ་ལམ་ཐོབ་འགྱུར། དེ་ཚེ་ཉན་རང་རྟོགས་རིགས་རྟོགས། ། འདི་ནི་རྣམ་དག་རིག་པ་སྟེ། ། དྲང་ངེས་གནད་འབྱེད་མིག་ལྟ་བུ། ། བདག་འཇུག་བླང་པས་ཆིག་བརྒྱུད་དང་། །
དེ་ལས་བརྒྱུད་ན་གཉིས་བརྒྱུད་འདོད། ། གྱུར་ཅིང་བདག་འཇུག་བླང་པ་ཡིས། ། དབང་ཀུན་མ་ཆད་སྒྲུབ་དགོས་ན། ། གཅིག་གི་ཀུན་ཐོབ་དོན་མེད་འགྱུར། ། སློབ་བརྒྱུད་གཉིས་བརྒྱུད་དུ་འདོད་ན། ། རིམ་གྱིས་སུམ་བརྒྱུད་སོགས་གྱུར་ཏེ། ། བདག་ཉིད་བདག་འཇུག་བླང་ནས་ནི། ། གཅིག་བརྒྱུད་འབའ་ཞིག་ཅིས་མི་འགྱུར། ། འཕགས་ཡུལ་གྲུབ་པའི་དབང་ཕྱུག་རྣམས། ། འཁྲུལ་ཞེས་བརྗོད་པ་གོ་སླ་ཞིང་། །
དེ་འདྲའི་ལོག་རྟོག་སྤང་བར་བྱོས། ། བདག་ཉིད་གཏན་ཏུ་ལེགས་འདོད་ན། ། རྡོ་རྗེ་འཆང་དང་འཕགས་ཡུལ་གྱི། ། གྲུབ་ཆེན་ལས་བརྒྱུད་ལོ་པཎ་བསྒྱུར། ། བརྒྱུད་པ་མ་ཉམས་དབང་བསྐུར་ཞུས། ། དེ་འདྲའི་དབང་དང་དམ་ཚིག་ལ། ། གནས་ན་རྡོ་རྗེ་ཐེག་པ་ཡི། ། བསྟན་པ་རྨད་དུ་བྱུང་བའོ། ༈ །ངོར་པ་མ་གཏོགས་གསང་སྔགས་པ། ། འགའ་ཞིག་དམ་ཚིག་འཁྲུལ་པ་ནི། །
བཀག་དོན་དེང་སང་གསང་སྔགས་པར། ། རློམ་སོགས་ནས་ནི་བག་ཡོད་མཛོད། ། བར་གྱི་དོན་ནི་རྣལ་འབྱོར་ཆེའི། ། གསང་སྤྱོད་དབང་མ་ཐོབ་པ་ལ། ། སྟོན་ཅིང་སྒྲོགས་པ་མི་རུང་ཅིང་། ། དབང་བསྐུར་ཐོབ་ནས་དམ་ཚིག་ཉམས། ། དེ་ལ་གསང་སྤྱོད་བསྟན་པ་ལ། ། བསྟན་པའི་ཡུལ་དེ་རྩ་ལྟུང་ནི། ། ཉམས་གྱུར་ཀྱང་སྟེ་དབང་ཐོབ་པ། ། སྔོན་གྱི་དབང་ཐོབ་ཀྱི་ཚེ་ན། །
གསང་སྤྱོད་ཡོད་ལུགས་ཤེས་པ་དེས། ། སྟོན་པ་པོ་ལ་ལྟུང་བ་ནི། ། རྩ་ལྟུང་ཙམ་ཞིག་མི་འགྱུར་ཏེ། ། ཡུལ་དེས་སྔ་མ་ཤེས་པ་ལས། ། གོ་རྒྱུ་གསར་དུ་མེད་པའི་ཕྱིར། ། དུས་སྐབས་ཡན་ལག་མ་ཚང་ངོ་། ། རྗེ་བཙུན་མཆོག་གི་འཁྲུལ་སྤོང་ལས། ། དུས་སྐབས་མ་ཚང་བཤགས་བྱར་གསུང་། ༈ །རྗེ་བཙུན་ཙོང་ཁ་པ་ཡིས་ནི། ། རྡོ་རྗེ་ཐེག་པར་ཞུགས་ཚད་ཀུན། །
རྡོ་རྗེ་སྤུན་འདོད་ཧ་ཅང་ནི། ། རྒྱ་ཆེའི་སྐྱོན་ཡོད་གྱུར་པའི་ཕྱིར། ། བླ་མ་གཅིག་དང་དཀྱིལ་འཁོར་ནི། ། གཅིག་ལ་དུས་གཅིག་དབང་ཐོབ་པ། ། རྡོ་རྗེ་སྤུན་ཡིན་གཞན་དུ་ན། ། མངལ་གྱི་སྒོ་ནི་མི་གཅིག་པས། ། སྤུན་ཞེས་དོན་མི་གནས་ཞེས་ཟེར། ། བཀག་དོན་ཁ་ཅིག་གསང་སྔགས་ཀྱི། ། སྡོམ་ལྡན་ཀུན་ཞེས་སོགས་ནས་ནི། ། མངལ་སྒོ་མི་གཅིག་ཕྱིར་བར་དོན། །
འོ་ན་བསླབ་གསུམ་ལྡན་པ་ཀུན། ། ཚངས་པ་མཚུངས་པར་སྤྱོད་ཞེས་གྲགས། ། དེ་ཡང་རྒྱ་ཆེའི་སྐྱོན་ཡོད་གྱུར། ། འདོད་ན་རྣམ་བཤད་རིགས་པ་ལས། ། ཚངས་པ་མྱ་ངན་འདས་ཡིན་ཏེ། ། དེ་ཡི་ཆེད་དུ་སྤྱོད་པ་ནི། ། ཚུལ་ཁྲིམས། ཏིང་འཛིན། ཤེས་རབ་བསླབ་པ་གསུམ་་་་་་བསླབ་གསུམ་ཡིན་ཏེ་དེ་ལྡན་ཀུན། ། ཚངས་པ་མཚུངས་སྤྱོད་གསུང་དང་འགལ། །
དེ་བཞིན་ཡུལ་ཆེན་སོ་གཉིས་པོ། ། སྤྱོད་པའི་ཚེ་ན་བརྡའ་དང་ནི། ། བརྡའ་ཡི་ལེན་ཤེས་གང་ཟག་ཀུན། ། རྡོ་རྗེ་སྤུན་དང་སྲིང་མོ་ནི། ། མ་ཡིན་གྱུར་ཏེ་དེ་ལ་ནི། ། སྔར་གྱི་མཚན་ཉིད་མ་ཚང་ཕྱིར། ། འདོད་ན་བདེ་མཆོག་ཀྱཻ་རྡོར་གྱི། ། རྩ་བའི་རྒྱུད་དང་ཁ་སྦྱོར་ལས། ། གང་གི་སྤུན་དང་སྲིང་མོ་དང་། ། ཐེ་ཚོམ་མེད་པར་ཤེས་པར་བྱ། །
ཞེས་གསུང་པ་དང་འགལ་བའི་ཕྱིར། ། མངལ་སྒོ་གཅིག་མིན་དཔེར་ན་ནི། ། འཁོར་ལོས་སྒྱུར་རྒྱལ་བཙུན་མོ་ནི། ། ལྔ་བརྒྱའི་སྲས་ཀུན་འཁོར་སྒྱུར་གྱིས། ། རིགས་ཀྱི་སྤུན་ཟླ་མ་ཡིན་གྱུར། ༈ །བོ་དོང་པ་ཡིས་ཐེག་པ་ནི། ། གསུམ་ཆར་ཚོགས་ལམ་ཆེན་པོ་ཡན། ། གསང་སྔགས་ཡིན་འདོད་བཀག་པ་ནི། ། ཁ་ཅིག་ཐེག་པ་གསུམ་སོགས་ནས། ། མཐོང་ཚེ་གསལ་བར་འགྱུར་བར་དོན། །
མདོར་བསྟན་ཚིགས་བཅད་གཞུང་གོ་སླ། ། ལུགས་དང་རིགས་པ་འགལ་ཚུལ་ནི། ། ཐེག་ཆེན་ཚོགས་ཀྱི་ལམ་དུ་ནི། ། ཆོས་རྒྱུན་ཏིང་འཛིན་ཡོད་ཞེས་པ། ། བྱམས་པས་མདོ་སྡེ་རྒྱན་ལས་གསུང་། ། ཐེག་དམན་ལམ་དུ་ཆོས་རྒྱུན་གྱི། ། ཏིང་འཛིན་ཐོབ་པ་ཚད་ལྡན་གྱི། ། གཞུང་དག་ལས་ནི་མ་གསུངས་སོ། ། རིགས་པས་གནོད་དེ་ཐེག་དམན་གྱི། ། ཚོགས་ཀྱི་ལམ་དུ་ཆོས་རྒྱུན་གྱི། །
ཏིང་འཛིན་ཐོབ་ན་ཐེག་དམན་གྱི། ། སོ་སྐྱེ་དེ་ཡི་ཉན་རང་གི ། འཕགས་ལམ་ཐོབ་ཚེ་རྒྱུན་ཞུགས་དང་། ། ཕྱིར་འོང་གཏན་ནས་མི་སྲིད་ཅིང་། ། འབྲས་བུ་གསུམ་པ་ལ་གནས་པའི། ། ཆགས་བྲལ་སྔོན་སོང་ཕྱིར་མི་འོང་། ། ཞུགས་འབྲས་པ་ནི་ཁོ་ནར་གྱུར། ། ཐེག་ཆེན་ཆོས་རྒྱུན་ཏིང་ངེ་འཛིན། ། ཐོབ་པ་ལ་ནི་བསམ་གཏན་གྱི། ། དངོས་གཞི་ཐོབ་དགོས་དེ་ཐོབ་ལ། །
འདོད་པའི་ཁམས་ལ་ཆགས་བྲལ་བ། ། སྔོན་དུ་འགྲོ་བ་དགོས་པའི་ཕྱིར། ། གཞན་ཡང་ཁྱོད་ཀྱིས་གྲུབ་པའི་མཐའ། ། འདི་ནི་མི་འཐད་འདུལ་ལུང་ལས། ། དགྲ་བཅོམ་ཐོབ་ཀྱང་རྫུ་འཕྲུལ་ནི། ། མ་ཐོབ་མང་དུ་བཤད་དང་འགལ། ། གནད་ཀྱི་སྙིང་པོ་ཆོས་རྒྱུན་གྱི། ། ཏིང་འཛིན་བསམ་གཏན་དངོས་གཞི་ལ། ། འཇོག་ན་ཐེག་དམན་ལ་ཡོད་དེ། ། བསམ་གཏན་དངོས་གཞིའི་སྙོམས་འཇུག་ཐོབ། །
ཉན་ཐོས་སྐྱེ་འཕགས་མང་ཡོད་བཤད། ། དེས་ན་མིང་ཙམ་འདྲ་བ་ཡིན། ། བསམ་གཏན་དངོས་གཞི་ལ་མི་འཇོག ། ཆོས་རྒྱུན་ཏིང་ངེ་འཛིན་དེ་ཡི། ། ངོ་བོ་ཆོས་རྒྱུན་ཏིང་ངེ་འཛིན། ། ཡིན་ན་བསམ་གཏན་དངོས་གཞི་ལ། ། གཏོགས་ཀྱང་བསམ་གཏན་ཁོ་ནས་མིན། ། ངོ་བོའི་སྙིང་པོ་ལུས་སེམས་ནི། ། ཤིན་སྦྱངས་བདེ་ལྡན་ཉེར་བསྡོག་ལ། ། བརྟེན་ནས་སྐྱེས་པའི་བསམ་གཏན་གྱི། །
དངོས་གཞི་ཆོས་རྒྱུན་ཏིང་འཛིན་ཡིན། ། དེ་ནི་ཐེག་པ་དམན་ལ་མེད། ། མདོ་སྡེ་རྒྱན་གྱི་ལུང་ལས་གསལ། ། ཐེག་དམན་གྱིས་ནི་ཉེར་བསྡོག་ལ། ། ཡིད་བྱེད་བདུན་བཤད་ཤིན་སྦྱངས་ཀྱི། ། བདེ་ལྡན་ཐེག་པ་ཆེན་པོའི་ལུགས། ། ས་སྐྱའི་འཇམ་མགོན་མཆོག་དེས་བཞེད། ། ལམ་ནི་ཟབ་པ་ཙམ་གྱིས་ནི། ། གདུལ་བྱ་ཀུན་གྱིས་ཉན་པ་ཡི། ། ངེས་པ་མེད་དེ་དཔེར་མཚོན་ན། །
ཟབ་མོ་ཐེག་ཆེན་གསང་སྔགས་ཀྱང་། ། ཉན་ཐོས་རིགས་ཅན་གྱིས་མི་ཉན། ། སྟོན་པས་གདུལ་བྱ་རིགས་གསུམ་ལ། ། དགོངས་ཏེ་གསུངས་སོ་བརྟག་གཉིས་ཀྱི། ། ལུང་དང་ལང་ཀར་གཤེགས་པ་དང་། ། འཕགས་པ་ཀླུ་སྒྲུབ་ཡབ་སྲས་ཀྱིས། ། གསུང་སོགས་ངེས་པའི་ལུང་ལས་གསལ། ། དེས་ན་ལམ་གྱི་མཐར་ཐུག་གམ། ། མཆོག་ཏུ་གྱུར་པའི་གསང་སྔགས་ཀྱི། ། འབྲས་བུ་དམའ་ཤོས་ཉན་རང་གི །
ལྷག་མེད་བྱང་ཆུབ་ཐོབ་སྨྲ་བ། ། རྒྱུ་འབྲས་བསྐུར་འདེབས་སྨྲ་ངན་ཡིན། ། གསང་སྔགས་དཀྱིལ་འཁོར་ལ་བཀོད་པའི། ། ཉན་ཐོས་ཉན་རང་མཚན་ཉིད་པ། ། ཡིན་ན་སྔགས་ཀྱི་དམ་ཚིག་སྐབས། ། ཉན་ཐོས་དག་ཏུ་རློམ་བྱེད་པའི། ། ནང་དུ་ཞག་གནས་ལྟུང་བར་གསུངས། ། ཀུན་རིག་དཀྱིལ་འཁོར་ཁྱམས་བཀོད་པའི། ཉན་ཐོས་རང་རྒྱུད་པ་ཡིན་ན། ། རིགས་ལྔའི་གདན་གྱི་སེང་གེ་སོགས། །
དུད་འགྲོ་རང་རྒྱུད་པ་རུ་འགྱུར། ། ཉི་ཟླ་སོགས་ཀྱང་དེ་བཞིན་འགྱུར། ། གཞན་ཡང་བོ་དོང་པ་ཡིས་ནི། ། དབང་བསྐུར་ཡི་ནི་རྒྱུན་བཤགས་ཀྱི། ། སྔོན་དུ་ཐེག་གསུམ་གང་འདོད་ལ། ། དམིགས་ནས་རྗེས་ཟློས་གྱིས་ཟེར་བ། ། སྔགས་ཀྱི་སྡོམ་པ་བསྒྲགས་པའི་ཚེ། ། རྡོ་རྗེ་རྩེ་མོ་ལས་བཤད་ལུང་། ། གཞན་ཡང་ཐེག་པ་ཆེ་ཆུང་གཉིས། ། རང་དོན་གཞན་དོན་སེམས་བསྐྱེད་ཀྱིས། །
དབྱེ་བ་མདོ་རྒྱུད་ཀུན་བཤད་འགལ། ། འདི་འདྲ་རྒྱུད་སྡེ་ཕལ་ཆེར་དང་། ། གྲུབ་པའི་དབང་ཕྱུག་གཞུང་བཟང་རྣམས། ། འདྲ་མིན་འབྱུང་བ་གཞུང་ཆེན་པོ། ། སྤྱི་ནི་མཐོང་ཚེ་གསལ་བར་འགྱུར། ། དེ་ཡང་བོ་དོང་པའི་འདོད་པ། ། རིགས་ཅན་གསུམ་ཆར་ཚོགས་ཀྱི་ལམ། ། ཆེན་པོ་ནས་ནི་སྔགས་ལ་འཇུག ། དམིགས་བསལ་ཉན་རང་དབང་བརྟུལ་གྱི། ། སྦྱོར་ལམ་རྩེ་མོ་ནས་སྔགས་ཀྱི། །
བཟོད་པ་ལ་ནི་འཇུག་པར་འདོད། ། དེ་བཞིན་བོ་དོང་འདོད་པའི་མཐིལ། ། ཉན་ཐོས་ཐེག་ཆེན་ལ་ཞུགས་ལ། ། དེ་ལ་འབྲས་བཞི་ཞུགས་གནས་བརྒྱད། ། ཉན་ཐོས་རང་རྒྱལ་རྣམ་གཞག་ཡོད། ། ཉན་ཐོས་རྐྱང་པར་ཞུགས་གནས་སོགས། ། རྣམ་གཞག་མེད་པ་བཀའ་ཐ་མ། ། ཕྱིར་མི་ལྡོག་འཁོར་མདོར་གསུང་འདོད། ། དེ་ཡི་དོན་ཀྱང་ཉན་ཐོས་ནི། ། རང་རྐང་ཞུགས་ལ་ཞུགས་གནས་ཀྱི། །
རྣམ་གཞག་མེད་པ་བསྒྲུབ་པར་འདོད། ། གོང་གི་ཀུན་མཁྱེན་ཆེན་པོའི་གསུང་། ། བཟློག་ཏུ་མེད་པའི་ལུང་རིགས་ཡིན། ༈ །རྗེ་བཙུན་ཙོང་ཁ་པ་ཡིས་ནི། ། བྱ་རྒྱུད་བདག་བསྐྱོད་ཡོད་གསུངས་པ། ། བཀག་དོན་ཁ་ཅིག་བྱ་རྒྱུད་ནས། ། ལོག་པའི་སྐྱོན་དུ་འགྱུར་བར་དོན། ། དེ་འདྲ་སྤྱོད་རྒྱུད་ལུང་གིས་ནི། ། བྱ་རྒྱུད་བདག་བསྐྱེད་ཡོད་སྒྲུབ་ན། ། བླ་མེད་རིམ་གཉིས་ལུང་གིས་ནི། །
བྱ་རྒྱུད་བསྐྱེད་ཆོག་ཡོད་འགྲུབ་གྱུར། ། གཞན་ཡང་བྱ་སྤྱོད་གཉིས་ཀྱི་ནི། ། ཉམས་ལེན་ཁྱད་པར་མི་ཤེས་གྱུར། ། ལུང་གིས་གནོད་དེ་རྒྱུད་སྡེ་ནི། ། གོང་མའི་ནང་ཚན་དུ་གྱུར་པའི། ། ཡེ་ཤེས་རྡོ་རྗེ་ཀུན་བཏུས་ལས། ། གཙང་སྦྲ་བྱེད་དང་ཡེ་སེམས་ཀྱི། ། བདེ་བ་མེད་ཅིང་བདག་ལྷ་ཡི། ། ང་རྒྱལ་མེད་དང་རྨད་བྱུང་གི ། སྤྱོད་ཡུལ་མིན་དང་སྐྱོན་གྱི་རྒྱུད། །
རྟོག་ལ་རབ་ཏུ་དཔྱོད་སྒྲུབས་ཤིང་། ། བྱ་བའི་རྒྱུད་ལ་ཞུགས་སོ་ཞེས། ། གསུང་པའི་ལུང་དང་འགལ་ཕྱིར་རོ། ། བལྟས་པའི་བདེ་བ་ཡོད་ཙམ་གྱི། ། བདག་བསྐྱེད་མི་འགྲུབ་མདུན་བསྐྱེད་ཀྱི། ། ལྷ་ནི་ཕོ་མོས་བལྟས་པ་ལ། ། དམིགས་དེ་བལྟས་པའི་ལམ་བྱེད་ཡིན། ། སྤྱོད་རྒྱུད་རྣམ་སྣང་མངོན་བྱང་གི ། ཡི་གེ་དང་ནི་ཡི་གེ་སྦྱར། ། གསུང་ནི་སྔོན་འགྲོ་སྟོང་ཉིད་ཀྱི། །
བྱང་ཆུབ་སེམས་ནི་བསྒོམ་པ་དང་། ། དེ་ཡི་ངང་ལས་གསང་སྔགས་ཀྱི། ། སྒྲ་རུ་ལྡང་བ་གཉིས་ཡིན་ཅིང་། ། གཞི་ལས་གཞིར་གྱུར་ཞེས་པའི་དོན། ། དང་པོ་བདག་བསྐྱེད་གཉིས་པ་ནི། ། མདུན་བསྐྱེད་ཉིད་དེ་རྣམ་གྲངས་བཞི། ། བྱ་རྒྱུད་བསམ་གཏན་ཕྱི་མ་ལས། ། སྒྲ་དང་སེམས་དང་གཞི་ལ་གཞོལ། ། ཞེས་གསུང་དེ་ནི་སྒྲ་དང་སེམས། ། སྔོན་འགྲོ་གཉིས་ཀྱི་དོན་ལ་མཚུངས། །
གཞི་ནི་མདུན་བསྐྱེད་ཁོ་ནར་དགོངས། ། དེས་ན་གཞི་ཡི་ཁ་གྲངས་ཀྱང་། ། མང་ཉུང་ཉིད་ཀྱིས་གསལ་བར་སྟོན། ། སྐྱོན་སྤང་མི་འཐད་བྱ་བའི་རྒྱུད། ། ཕལ་ཆེར་བལྟས་པའི་བདེ་བ་ཡི། ། ལམ་བྱེད་མེད་གྱུར་བདག་བསྐྱེད་ནི། ། མེད་པར་འདོད་ཕྱིར་ལམ་དང་ནི། ། གདུལ་བྱའི་གཙོ་བོ་གོ་ལྡོག་སྟེ། ། ཁྱེད་ཅག་གི་ནི་བཞེད་པ་ལ། ། བྱ་རྒྱུད་ལམ་གཙོ་བདག་བསྐྱེད་མཛད། །
གདུལ་བྱའི་གཙོ་བོ་སྲོག་རྩོལ་སོགས། ། བསྒོམ་པར་མི་ནུས་འདོད་ཕྱིར་རོ། ། གཞན་ཡང་དོགས་སེལ་འདི་ལྟ་སྟེ། ། སངས་རྒྱས་གསང་བའི་རྒྱུད་འགྲེལ་ལས། ། གཞི་གཉིས་བརྗོད་པས་བདག་་་་་་བྱ་རྒྱུད་ལ་བསྐྱེད་ནི། ། ཡོད་པ་འདྲ་འཁྲུལ་དེ་མིན་སྟེ། ། བྱ་རྒྱུད་སྤྱོད་རྒྱུད་ལྟར་འགྲེལ་ཡིན། ། འདི་ལ་བསམ་གཏན་ཕྱི་མའི་དོན། ། སངས་རྒྱས་གསང་བའི་འགྲེལ་པ་ལས། ། གཞི་གཉིས་ལྟ་བུར་བཤད་པའི་དོན། །
སྔོན་འགྲོ་དངོས་གཞི་མདུན་བསྐྱེད་དང་། ། བཅས་པའི་སྒྲུབ་ཐབས་དེ་ཉིད་ནི། ། གསང་སྔགས་མི་འགྱུར་གཞིར་གནས་དང་། ། དེ་ཡི་ངང་ལ་གསང་སྔགས་བཟླས། ། ཡི་གེ་རེ་རེར་གསང་སྔགས་དང་། ། ལྡན་པ་གཞི་ལས་གཞི་གྱུར་དོན། ། མདོར་ན་རང་ལུགས་བྱ་རྒྱུད་ལ། ། བདག་བསྐྱེད་འབྱུང་ཀུན་བྱ་རྒྱུད་ནི། ། རྒྱུད་སྡེ་གཞན་ལྟར་འགྲེལ་པ་དང་། ། བདག་བསྐྱེད་མེད་པ་བྱ་རྒྱུད་ཀྱི། །
ཁྱད་ཆོས་དངོས་བསྟན་ཡིན་པ་ནི། ། རྒྱལ་བས་ལུང་བསྟན་རྡོ་རྗེ་འཆང་། ། ཀུན་དགའ་བཟང་པོའི་གསུང་ལས་གསལ། ། དེ་སྐབས་འདིར་བདག་བསྐྱེད་མེད་མོད། འདིར་རང་གི་སྙིང་ཁར་མདུན་བསྐྱེད་ལྷ་མི་དངོས་གྲུབ་ཞུ་བའི་ཕྱིར་དུ་བསྒོམ་པ་ངོ་བོ་ལྷ་ལ་རྩི་དགོས་པ་འདྲའོ།་་་་་ སྙིང་ཁར་སྔགས་ཕྲེང་བཀོད། ། དེ་ཡི་ཕྱོགས་བཞིར་མེ་རི་བསྒོམ། ། དེ་ལ་སེམས་འཛིན་མེར་གནས་ཡིན། ། སྔགས་ཀྱི་སྒྲ་ནི་དྲིལ་བུ་ཡི། ། གསུང་འདྲ་སེམས་གཏད་སྒྲར་གནས་དང་། །
དེ་ཚེ་རླུང་ནི་ནང་དུ་འཇུག ། ཕྱིར་དབྱུང་ཚེ་ན་མདུན་བསྐྱེད་ནི། ། བསྒོམ་པ་རྣམས་ཀྱིས་སྐུར་དམིགས་ཤིང་། ། ངལ་གསོ་འདི་ལ་སྲོག་རྩོལ་གྱི། ། ཐ་སྙད་མཛད་པ་རྒྱུད་འདིའི་ལུགས། ། སླར་ཡང་དམིགས་པ་རྣམས་བསྡུས་ཏེ། ། འོད་གསལ་སེམས་འཛིན་སྨྲ་མཐའ་འོ། ༈ །ངོར་པའི་སློབ་བརྒྱུད་བླ་མ་ཡི། ། གསུང་སྒྲོས་མ་ཟིན་འགའ་ཞིག་གིས། ། ལྷ་ལ་འཁྲུལ་པ་བཀག་པའི་དོན། །
ཁ་ཅིག་ངན་སོང་སྦྱོང་སོགས་ནས། ། མཐའ་ཡས་ཤེས་པར་བྱ་བར་དོན། ། སྦྱོང་རྒྱུད་ལྷ་ལ་རྒྱལ་ཆེན་སོགས། ། འཇིག་རྟེན་རང་རྒྱུད་པར་ཁས་བླང་། ། དེ་བཞིན་དཔལ་མཆོག་འཇིགས་བྱེད་སོགས། ། འཁོར་གྱི་འཇིག་རྟེན་མིང་ཅན་རྣམས། ། རང་རྒྱུད་པར་འདོད་དེ་ཡིན་ཏེ། ། རང་ལུགས་སྦྱང་དཀྱིལ་བཅུ་གཉིས་ཀྱི། ། དཀྱིལ་འཁོར་ལ་བཀོད་འཇིག་རྟེན་པའི། ། མིང་ཅན་དེ་དག་རང་རྒྱུད་པ། །
ཡིན་ན་དེ་ཡི་དཀྱིལ་འཁོར་དུ། ། དབང་བསྐུར་བ་ནི་དོན་མེད་གྱུར། ། གཙོ་བོ་དེ་བཞིན་གཤེགས་པ་ཡི། ། ཐུགས་ཀ་ནས་ནི་འཇིག་རྟེན་པ། ། སྤྲོ་བ་དེ་ནི་འབྲེལ་མེད་གྱུར། ། མདུན་བསྐྱེད་གྲུབ་ཚེ་འཁོར་དེ་དག ། ཡེ་ཤེས་དགུག་ཞུགས་མཆོད་བསྟོད་དང་། ། རྒྱུན་བཤགས་ཚེ་ན་སྐྱབས་ཡུལ་གྲར། ། མེ་ཏོག་དོར་ཚེ་ལྷ་གང་རུང་། ། གཅིག་ལ་བོབ་ཞེས་འདོར་བ་དང་། །
དངོས་གཞིའི་ཚེ་ན་འཁོར་སྔགས་བཟླ། ། བུམ་ཆུའི་དབང་བསྐུར་རྒྱུད་དང་ནི། ། གོང་མའི་གསུང་རབས་ལས་འབྱུང་ན། ། འཇིག་རྟེན་དཀྱིལ་འཁོར་དྲུག་པོ་ནི། ། འཇིག་རྟེན་རང་རྒྱུད་སྨྲ་མི་ནུས། ། གལ་ཏེ་ཡེ་ཤེས་འགུགས་གཞུག་སོགས། ། གཙོ་ལ་ཡོད་ཅིང་འཁོར་ལ་མེད། ། སྨྲ་ན་རྒྱུད་ལ་དེ་མ་བཤད། ། སྟོན་པས་སྦྱོང་རྒྱུད་གསུང་པའི་ཚེ། ། དཀྱིལ་འཁོར་ཐམས་ཅད་སྤྲུལ་པ་ཡི། །
ཡེ་ཤེས་དཀྱིལ་འཁོར་ཡིན་པས་ཀྱང་། ། འཇིག་རྟེན་རང་རྒྱུད་མ་ཡིན་གསལ། ། སྤྲུལ་པའི་དཀྱིལ་འཁོར་དུ་ནི་དབང་། ། ཐོབ་པ་ཙམ་གྱིས་གྲུབ་པ་ཐོབ། ། དེས་ཀྱང་དཀྱིལ་འཁོར་ལྷ་འཇིག་རྟེན། ། རང་རྒྱུད་ཡོད་པ་འགལ་བ་དང་། ། སྒོ་སྲུང་ཡེ་ཤེས་ལྷ་ཡོད་བཞིན། ། ནང་དུ་འཇིག་རྟེན་པ་མི་འབྱུང་། ། བླ་མས་གསུང་ཟེར་བྱུང་རྒྱལ་སྨྲ། ། ཁྱེད་ཀྱིས་གསུང་སྒྲོས་མ་ཟིན་ཏེ། །
རྡོ་རྗེ་འཆང་གི་ཀུན་རིག་གི ། གསུང་ཙམ་དངོས་ལས་རྒྱལ་བ་ནི། ། རིགས་བཞི་ནས་ན་ཕྱི་རོལ་གྱི། ། འཁོར་ཡུག་པའི་བར་ཐམས་ཅད་ནི། ། གཙོ་བོ་ཀུན་རིག་ཐུགས་ཀ་ནས། ། བསྐྱེད་ནས་རང་གནས་སོ་སོར་བཀོད། ། སྤྲུལ་པའི་དཀྱིལ་འཁོར་བསྒོམ་པར་གསུང་། ། ཁྱད་པར་སངས་རྒྱས་གང་གང་འདུལ། ། སྒོ་ནས་འདི་དག་སྐུར་སྟོན་ཡིན། ། ཞེས་གསུངས་པ་དང་འགལ་བར་གྱུར། །
སྦྱོང་རྒྱུད་དཀྱིལ་འཁོར་རྒྱལ་ཆེན་སོགས། ། སྲོག་སྙིང་ཕུལ་ཚུལ་བསྟན་པ་ནི། ། འཇིག་རྟེན་པ་རུ་འགྱུར་ཟེར་ན། ། གདུལ་བྱ་དྲག་པོ་དབང་ཕྱུག་དང་། ། འདུལ་བྱེད་ཧེ་རུ་ཀ་གཉིས་ཀྱང་། ། དེ་མཚུངས་གདུལ་བྱ་དྲག་པོ་ནི། ། འཇིག་རྟེན་པར་གྱུར་དེ་བས་ནི། ། རྗེ་བཙུན་མཆོག་གི་ཧེ་རུ་ཀ ། མངོན་བྱུང་སོགས་ལ་གདུལ་འདུལ་བྱེད། ། རྒྱུད་གཅིག་པ་རུ་བཤད་དང་འགལ། །
དེ་ལ་སོགས་པ་སངས་རྒྱས་ཀྱི། ། རྣམ་འཕྲུལ་རྣམས་ལ་འདི་འཇིག་རྟེན། ། འདི་ནི་འདས་ཞེས་བློ་ཚོད་ཀྱི། ། སྦྱར་དུ་མི་རུང་སངས་རྒྱས་རྣམས། ། གདུལ་བྱ་འདུལ་བའི་ཚུལ་གྱི་ནི། ། སྤྲུལ་པ་སྣ་ཚོགས་སྟོན་པའོ། ། འཇིག་རྟེན་མིང་གི་འཇིག་རྟེན་པར། ། གྱུར་ན་མི་ལ་སེང་གེའི་མིང་། ། བཏགས་པའི་མོད་ལ་སྣ་ཉག་པ། ། རལ་སྤྲུག་སེང་གེའི་མཚན་ཉིད་གྱུར། །
མིང་དོན་ངོ་བོ་ཉིད་འབྲེལ་བ། ། ངོ་བོས་གྲུབ་འདོད་མུ་སྟེགས་ཀྱི། ། གྲུབ་མཐའ་ཆོས་གྲགས་ཕྱོགས་གླང་གིས། ། ཚད་མ་རིག་པའི་རྒྱལ་པོས་བཀག ། མིང་ལ་དངོས་མིང་བཏགས་མིང་གཉིས། །

གསུང་རབས་འཇིག་རྟེན་གཉིས་ཀ་ལས། ། ཡོད་པས་མིང་འདོགས་ཙམ་གྱིས་ནི། ། དེ་ཡང་དེ་རུ་ག་ལ་འགྱུར། ། འཇིག་རྟེན་འཇིག་རྟེན་རྣམ་གཞག་གི ། སྒྲུབ་བྱེད་མིང་ལ་རེ་བ་ནོངས། ། སྟོན་པས་རྒྱུད་གསུང་ཚེ་ན་འཁོར། ། རང་རྒྱུད་ཡིན་ན་སྤྲུལ་པ་དང་། ། རང་རྒྱུད་འཁོར་གཉིས་དངོས་གསུང་འགལ། ། གདུལ་བྱ་འདུལ་ཕྱིར་སངས་རྒྱས་ནི། ། རང་ཉིད་འཁོར་གྱི་ཚུལ་བཟུང་དང་། ། སེམས་ཅན་གྱུར་པའི་འཁོར་གྱི་ནི། །
མཚན་ཉིད་གཉིས་ཡོད་གསུང་དང་འགལ། ། སྟོན་པས་སྦྱོང་རྒྱུད་གསུངས་པའི་ཚེ། ། ཚངས་དང་ལྷ་ཆེན་ཀླུ་ཆེན་སོགས། ། སྤྲུལ་པ་ཡིན་ཕྱིར་ཀུན་རིག་གི ། འཁོར་ཡུག་ཏུ་ནི་ཚངས་པར་བཀོད། ། སླར་ཡང་ཕྱག་རྡོར་སྐུར་བཞེངས་ནས། ། སྦྱོང་རྒྱུད་བརྟག་པ་ཕྱི་མ་གསུང་། ། དེ་ཚེ་ཚངས་སོགས་སྲོག་སྙིང་ཕུལ། ། དཀྱིལ་འཁོར་སོ་སོར་བཀོད་པ་ལ། ། ཕྱག་ན་རྡོ་རྗེའི་འཁོར་དུ་ནི། །
རྒྱལ་ཆེན་བཞི་དང་ཕྱོགས་སྐྱོང་བཅུ། ། ལྷ་ཀླུ་བརྒྱད་དང་གཟའ་རྒྱུ་སྐར། ། འཇིགས་བྱེད་དགུ་ཡིས་བསྐོར་བ་ལ། ། འཇིག་རྟེན་དཀྱིལ་འཁོར་དྲུག་ཏུ་གྲགས། ། འདས་པའི་དཀྱིལ་འཁོར་དྲུག་ཞེས་པ། ། ཀུན་རིག་རྩ་བའི་དཀྱིལ་འཁོར་དང་། ། ཤཱཀ་ཐུབ་སྐུ་དང་ཚེ་དཔག་གསུང་། ། ཕྱག་རྡོར་ཐུགས་དང་འཁོར་ལོས་སྒྱུར། ། ཡོན་ཏན་མེ་ལྟར་འབར་ཕྲིན་ལས། ། དེ་ལྟར་དཀྱིལ་འཁོར་བཅུ་གཉིས་པོ། །
དེང་སང་དབང་བཀའ་མ་ནུབ་ཡོད། ། དེ་ཡང་སྔོན་དུས་སྤྲུལ་པ་དང་། ། ཡེ་ཤེས་དཀྱིལ་འཁོར་ཕྱིས་དུས་ནི། ། སོ་སྐྱེའི་སློབ་དཔོན་དབང་བྱས་ཏེ། ། རྡུལ་ཚོན་རས་བྲིས་ཏིང་འཛིན་གསུམ། ། དེ་ལ་ཡོངས་དྲིལ་དབང་པོ་དྲུག ། སྨན་བླའི་དཀྱིལ་འཁོར་གནོད་སྦྱིན་སོགས། ། འཇིག་རྟེན་རང་རྒྱུད་པ་ཡིན་ན། ། ཆོ་ག་འདོན་ཀུན་སྐྱབས་སྡོམ་འཆོར། ། ཞི་མཚོས་མདོ་ལས་གསུངས་པ་ནི། །
བདེ་གཤེགས་བརྒྱད་པོ་སངས་རྒྱས་སུ། ། བྱས་ན་སྐབས་དེར་དམ་ཆོས་བསྟན། ། ལྷག་མ་སྐྱབས་འགྲོ་ལ་སོགས་པ། ། འཇིག་རྟེན་འདས་དང་མ་འདས་པའི། ། སྐུར་སྟོན་དགེ་འདུན་ཁོངས་སུ་བསྡུས། ། སྐྱབས་གནས་གསུམ་ལ་ཕྱག་མཆོད་སོགས། ། ཡན་ལག་དྲུག་པོ་དངོས་སྦྱར་ནས། ། བདུན་པ་མདོ་སྨོན་ཉིད་ལ་སྦྱར། ། དེ་བཞིན་དོན་ཡོད་རྡོ་རྗེ་ཡི། ། འཇིགས་བྱེད་སྐབས་ཀྱི་གཤིན་རྗེ་ནི། །
ཕོ་བརྒྱད་མོ་བརྒྱད་རྡོ་རྗེ་སེམས། ། ཡབ་ཡུམ་མཁའ་སྤྲོས་དེ་བཞིན་དུ། ། འདོད་ཁམས་དབང་ཕྱུག་རིགས་ལྔའི་ཡུམ། ། བྲམ་ཟེ་ཆེན་པོས་བཤད་པ་དང་། ། གདོང་བཞི་གཉེན་པོ་རྡོར་འཆང་གི ། ཐུགས་ཕྲིན་ལས་སྤྲུལ་སྟོན་པ་ཡི། ། སྤྲུལ་པར་བཤད་དང་ལས་མགོན་ལྔ། ། མགོན་པོ་ལྕམ་དྲལ་ས་བོན་ལས། ། བརྒྱུད་དེ་རིམ་བཞིན་བསྐྱེད་པ་དང་། ། ཕོ་ཉ་ལྔ་ལ་སྤྲུལ་པ་ཡི། །
ཕོ་ཉར་བརྗོད་པ་རྣམས་ཀྱང་ནི། ། འཇིག་རྟེན་པ་རུ་སྨྲ་ནུས་མིན། ། འཇམ་མགོན་བླ་མའི་སྐལ་དམན་མའི། ། ལྷ་སྐལ་ཆད་ནས་འབྱུང་པོ་བསྒྲུབ། ། ཞེས་གསུང་དྲན་བྱོས་ཡི་དམ་དང་། ། ཆོས་སྲུང་ཕལ་ཆེར་འབྱུང་པོ་ཡིན། ། མ་སྨྲ་སྐྱབས་ལ་ཐེ་ཚོམ་གྱི། ། རྒྱུ་ནི་ཉེས་དམིགས་ཤིན་ཏུ་ཆེ། ། དེ་ལ་ཕན་པོའི་གདམ་ངག་ནི། ། ཉན་ཐོས་རང་རྒྱལ་སངས་རྒྱས་ནི། །
བྱང་སེམས་སྤྲུལ་དང་རང་རྒྱུད་པ། ། གསུམ་ཡོད་ཚངས་དང་བརྒྱ་བྱིན་སོགས། ། འཇིག་རྟེན་ཆེ་དགུ་དུར་ཁྲོད་བདག ། ཤ་ཟ་འཇིག་རྟེན་ཆ་ལུགས་ལྡན། ། སྲོག་ཆགས་ལ་སོགས་རིགས་དྲུག་གིས། ། གཟུགས་སྟོན་རྣམས་ལ་སྔ་མ་བཞིན། ། རྣམ་པ་གསུམ་ཡོད་དེ་འདྲ་ཡིན། ། རྣམ་དབྱེ་མདོ་རྒྱུད་དགོངས་པ་ཡིན། ། སངས་རྒྱས་རྣམ་སྤྲུལ་ཉིད་ངེས་བྱ། ༈ །ཐུན་མོང་ལམ་ལ་འཁྲུལ་པ་དགག །
དགའ་གདོང་ཆོས་རྒྱལ་དཔལ་བཟང་སོགས། ། ལམ་འཁྲུལ་ལ་ལ་རྒྱུད་སྡེ་ནས། ། ཉིད་ལ་གསུང་ཕྱིར་རོ་བར་དོན། ། རྒྱུད་སྡེ་འོག་མར་དབང་བཞི་ནི། ། མེད་ལ་ལྟོས་པས་རིམ་གཉིས་ཀྱང་། ། མེད་ཀྱང་ངེས་པར་འདོད་དགོས་ལྟར། ། རྡོ་རྗེ་ཐེག་པའི་གཞུང་ཡིན་པ། ། འཇམ་མགོན་བླ་མ་སངས་རྒྱས་ལ། ། ཕྲིན་ཞུར་གསང་སྔགས་ལམ་ཞེས་པའི། ། ཚིག་སྤྱི་དང་ནི་རབ་དབྱེ་ཡི། །
ཚིག་སྤྱིར་འཁྲིས་མདོ་གསང་སྔགས་ལམ། ། གསུང་པ་བླ་མེད་ཐེག་པར་དགོངས། ། དེ་ནི་རྒྱུད་སྡེ་འོག་མ་ལ། ། བཀབ་ནས་སྨྲ་བ་དགོས་པ་མེད། ། རྒྱུད་སྡེ་འོག་མར་དབང་བཞི་ནི། ། མེད་ལ་རིམ་གཉིས་དགོས་སྨྲ་ན། ། དེ་ཡང་འཇམ་མགོན་བླ་མས་བཀག ། བློ་ཡི་རིམ་པས་ལྷ་བསྐྱེད་ཙམ། ། བསྐྱེད་རིམ་དོན་མིན་བསྐྱེད་རིམ་གནད། ། སྦྱང་གཞི་སྦྱོང་བྱེད་གཉིས་སྦྱར་རོ། །
མཚན་མེད་ཙམ་གྱི་རྣལ་འབྱོར་བསྒོམ། ། རྫོགས་རིམ་དོན་མིན་རྫོགས་རིམ་ནི། ། ལུས་ངག་ཡིད་གསུམ་རྫོགས་ལ་གསུང་། ། རྣལ་འབྱོར་ཆེན་པོའི་ཉམས་ལེན་ལ། ། འཁྲུལ་པ་དགག་དོན་མཁས་པ་ཆེ། ། ཡང་ནི་ཙོང་ཁ་པའི་བཞེད་དོན། ། བསྐྱེད་རྫོགས་སྣང་བ་ལྷར་འཆར་དོན། ། ཡིད་ངོར་རྟེན་དང་བརྟེན་པ་ཡི། ། ལྷ་དང་ཡེ་ཤེས་བསྒོམས་པའི་ཚེ། ། རྟོག་གཉིས་གཅིག་ཆར་མི་འཇུག་པས། །
ཡིད་ངོའི་སྣང་བ་ལྷར་འཆར་ཡིན། ། ཕྱི་རོལ་སྣང་བ་ལྷར་འཆར་མིན། ། དེ་ནི་ལོག་ཤེས་ཉིད་ཡིན་པས། ། ལྷ་རུ་མི་འགྱུར་སེལ་བ་ནི། ། བརྡར་བས་དུང་དུ་མི་འགྲོ་བཞིན། ། ཞེས་པའི་གྲུབ་མཐའ་འཛུགས་བཀག་དོན། ། ཁ་ཅིག་བསྐྱེད་རྫོགས་སོགས་ནས་ནི། ། བཀག་ཟིན་བསྟན་པར་བྱ་བར་དོན། ། འདི་ནི་རྣལ་འབྱོར་བླ་མེད་ཀྱི། ། གནད་བཅོས་ལུང་རིགས་གཉིས་དང་འགལ། །
རྒྱུད་སྡེ་གསང་འདུས་ཀྱཻ་རྡོར་གྱི། ། ལུང་དང་འགལ་ཞིང་དེ་བཞིན་དུ། ། བདེ་མཆོག་རྣལ་འབྱོར་མིའི་ཀུན་སྤྱོད། ། སོགས་དང་འཕགས་ཡུལ་གྲུབ་པའི་གཞུང་། ། རྣམས་དང་བོད་ཀྱི་སྔགས་འཆང་མཆོག ། རྭ་རྔོག་དཔལ་ལྡན་ས་སྐྱ་པའི། ། མན་ངག་འདི་འགོག་གཉེན་པོ་ཡིན། ། ཕྱི་རོལ་སྣང་བ་ལྷ་རུ་ནི། ། བསྒོམས་སུ་མི་རུང་ལོག་རྟོག་དོར། ། སྣང་བ་ལྷ་ཡི་ངོ་བོ་ཡི། །
རང་བཞིན་རྣམ་དག་ཡིན་ནམ་མིན། ། ཡིན་ན་དེ་ནི་ལྷར་བསྒོམ་ཀྱང་། ། ལྷ་རུ་མི་འགྱུར་སྣང་བ་དེ། ། ལྷར་འཆར་ལོག་ཤེས་ཡིན་ཟེར་འགལ། ། མིན་ན་རྩ་རྒྱུད་བརྟག་གཉིས་ལས། ། དག་པ་གསུམ་གྱི་རྣམ་དག་བསྟན། ། འོན་ཀྱང་ཉམས་དང་ཤེས་སྒྲིབ་ཀྱིས། ། གློ་བུར་སྒྲིབ་པ་སྦྱང་གསུང་འགལ། ། འགའ་ཞིག་ཐ་མར་སྣང་བ་ནི། ། ངོ་བོས་དག་ཅིང་རྣམ་པ་ནི། །
དག་ཏུ་མི་རུང་རྒྱུད་ལས་ནི། ། ལྷ་ནི་སོ་སོའི་དག་པ་ཞེས། ། གསུང་དེ་སྒྲུབ་བྱེད་མ་ཡིན་ནོ། ། སྙམ་ནས་འཁྲུལ་མདོ་དེ་མིན་ཏེ། ། རྒྱུད་ལ་སོ་སོའི་ལྷ་ཡི་ནི། ། རྣམ་པ་གཟུགས་ཀྱི་བཞིན་ལག་ནི། ། ཁ་དོག་གནས་པ་ཕུང་ལྔ་སོགས། ། སྐྱེས་ཤིང་གྲུབ་པ་ཙམ་གྱིས་ནི། ། ལྷ་ནི་རྣམ་པར་གནས་པའོ། ། འོན་ཀྱང་བག་ཆགས་ཕལ་པ་སྟེ། །
ཐ་མལ་རྣམ་རྟོག་གིས་སྒྲིབ་པའི། ། རྣམ་རྟོག་དེ་ནི་སྦྱང་དགོས་སོ། ། ཞེས་གསུངས་པ་ཡི་གསལ་བར་སྟོན། ། ལྷ་ཡི་རྣམ་པའི་གཟུགས་ཀྱི་སོགས། ། རྒྱུད་ཚིག་ཡང་ནི་དེ་དོན་གཅིག ། འཆད་པ་མཁས་པ་དག་གི་ལུགས། ། དེས་ན་ཐ་མལ་བག་ཆགས་རང་། ། དག་བྱ་རྡོ་རྗེ་གུར་ལས་གསལ། ། ཡང་ནི་ཕྱོགས་སྔ་དེ་ཉིད་ཀྱིས། ། སྦྱང་གཞིའི་ལམ་བསྒོམ་སྒྲུབ་པ་པོའི། །
མ་འོངས་པ་ནས་འབྱུང་འགྱུར་གྱི། ། འཛམ་བུའི་གླིང་མི་མངལ་སྐྱེས་ཀྱི། ། སྐྱེ་འཆི་བར་དོ་ཁོ་ན་ཡིན། ། དེ་མིན་འདས་པ་སྔ་འདས་ཟིན། ། ད་ལྟ་སྦྱང་མི་དགོས་པ་ནི། ། རང་གི་ངང་གིས་འཇིག་པ་སྟེ། ། སྦྱོང་བྱེད་ལམ་བསྒོམ་གནས་སྐབས་ཀྱི། ། བསྐྱེད་རིམ་ཁོ་ན་སྦྱང་བའི་ཚུལ། ། སྐྱེ་འཆི་བར་དོ་གསུམ་དོད་དུ། ། འབྲས་བུ་སྐུ་གསུམ་འབྱུང་བ་ཡི། །
སྒྲོ་བཏགས་དེ་ཡང་ཀྱཻ་རྡོ་རྗེ། ། མན་ངག་ལུགས་ཀྱི་རྣམས་བཤད་དང་། ། གསང་འདུས་རྩོད་སྤངས་སུ་བཀག་སྟེ། ། འོ་ན་སང་ཕོད་སྐྱེ་འགྱུར་གྱི། ། འབུད་ཤིང་ད་ལོའི་མེས་བསྲེག་འདྲ། ། མ་འོངས་པ་ན་འབྱུང་འགྱུར་གྱི། ། སྐྱེ་འཆི་བར་དོ་གསུམ་པོ་ནི། ། ད་ལྟ་བསྐྱེད་རིམ་བསྒོམ་པ་ཡིས། ། སྦྱོང་གཞིར་ཁྱོད་ཀྱིས་ཁས་བླང་བྱས། ། ཁྱོད་ཀྱི་འདས་པའི་སྦྱོང་གཞི་ནི། །
ན་ནིང་འབུད་ཤིང་ད་ལོའི་མེས། ། བསྲེག་དང་འདྲ་ཞེས་བརྗོད་དེ་མཚུངས། ། གཞན་ཡང་མཚམས་མེད་ལྔ་བྱས་པའི། ། དབང་གིས་དམྱལ་བར་སྐྱེ་འགྱུར་སྡིག ། རྣལ་འབྱོར་པ་ཡི་ལམ་བསྒོམ་པས། ། སྦྱོང་གཞི་དམྱལ་བའི་ཆོས་གསུམ་པོ། ། ཁེགས་པ་མེད་པར་མཚུངས་ཕྱིར་ཏེ། ། དམྱལ་བའི་ཆོས་གསུམ་སྦྱོང་གཞི་ནི། ། མ་ཡིན་པ་རུ་ཁས་བླང་གྱུར། ། དེ་ལྟར་ཡིན་ན་རྩ་རྒྱུད་ཀྱི། །
ལུང་དང་ཁྱོད་ཀྱི་གྲུབ་མཐའ་འགལ། ། གཞན་དབང་ཟུང་འཇུག་རྡོ་རྗེ་འཆང་། ། ས་ནི་ཐོབ་ཁའི་རྣལ་འབྱོར་པའི། ། རྒྱུད་ལ་སྦྱོང་གཞིའི་ལམ་མེད་གྱུར། ། དེ་ལྟའི་རྣལ་འབྱོར་པ་དེ་ལ། ། མ་འོངས་པ་ན་འབྱུང་གྱུར་གྱི། ། འཛམ་བུའི་གླིང་གི་མི་མངལ་སྐྱེས། ། སྐྱེ་འཆི་བར་དོ་གསུམ་པོ་ནི། ། སྦྱང་ནི་མི་དགོས་པར་གྱུར་ཏེ། ། རིགས་པ་འདི་དག་ལྡོག་ནུས་མིན། །
མ་འཁྲུལ་པ་ཡི་དོན་གྱི་གནད། ། གཟུང་དང་འཛིན་པའི་རྣམ་རྟོག་ནི། ། སྐྱེས་པའི་གཞིར་གྱུར་གཟུགས་ལ་སོགས། ། མ་དག་ཡུལ་ཀུན་སྦྱོང་གཞི་ཡིན། ། རྩ་རྒྱུད་བརྟག་གཉིས་ལུང་ལས་གསལ། ༈ །བསྒོམ་པའི་གཞི་ལ་ཇོ་ནང་སོགས། ། འཁྲུལ་པ་དགག་པའི་ཚུལ་ལ་ནི། ། ཁ་ཅིག་སྣང་བའི་དངོས་སོགས་ནས། ། ལུས་ལ་འདོགས་པ་ཀྱིས་བར་དོན། ། ཇོ་ནང་པ་ཡི་ཀུན་བཏགས་ཞེས། །
སྣང་ཡུལ་ཀུན་དང་གཞན་དབང་ཞེས། ། དེར་འཛིན་གཉིས་ནི་ལྷར་བསྒོམ་མིན། ། དེ་ཡི་ངོ་བོ་ཡོངས་གྲུབ་ནི། ། གཅིག་པུ་ལྷ་རུ་བསྒོམ་དགོས་སྨྲ། ། ཡོངས་གྲུབ་དོན་དམ་ལྷ་ཡིན་པས། ། དེ་ནི་ལྷར་བསྒོམ་གློ་བུར་གྱི། ། དྲི་མ་བྲལ་ཚེ་དོན་དམ་གྱི། ། ལྷ་ཉིད་མངོན་གྱུར་རྒྱུད་ལས་ནི། ། ཕུང་ཁམས་སྐྱེ་མཆེད་ལ་སོགས་པས། ། དངོས་ཀུན་ལྟར་གསུངས་འདི་ལ་དགོངས། །
དེས་ན་ཡོངས་གྲུབ་ལྷ་ཉིད་ཡིན། ། ཡེ་ཤེས་ཚོགས་བསག་དུས་སུ་ནི། ། སྤྲོས་བྲལ་ཉིད་ལ་ཨ་ཧཾ་ཞེས། ། ང་རྒྱལ་འཇོག་པ་འདི་ཉིད་དེ། ། འོག་ཏུ་ལྷར་བསྒོམ་ཕྱིར་ཡིན་སྨྲ། ། དེ་ནི་གཟུགས་སོགས་ཀྱིས་སྟེང་གི ། ཆོས་དབྱིངས་བདེན་གྲུབ་བྱས་ནས་ལྷར། ། བསྒོམ་འདོད་འདི་ནི་ཀྱཻ་རྡོ་རྗེའི། ། རྩ་རྒྱུད་བརྟག་པ་གཉིས་པ་ལས། ། ངེས་པར་དངོས་པོ་ཐམས་ཅད་ཀྱི། །
ཞེས་སོགས་གསུངས་པའི་ལུང་དང་འགལ། ། ལྷར་བསྒོམ་གཞི་ནི་ཆོས་ཀྱི་དབྱིངས། ། ཡིན་ལ་རེ་རེ་ཞེས་པ་ཡི། ། ཚིག་དེས་གནོད་དེ་རེ་རེ་ཞེས། ། སོ་སོའི་ཚིག་ཡིན་ཆོས་དབྱིངས་ལ། ། སོ་སོར་དབྱེར་མེད་སྤྲོས་བྲལ་ལོ། ། དེ་བཞིན་བརྟགས་པ་ཕྱི་མ་ལས། ། ཀུན་རྫོབ་གཟུགས་སུ་གནས་པ་ཡི། ། སྦྱོང་གཞི་ཀུན་རྫོབ་དེ་སྦྱོང་བྱེད། ། བདེ་གཤེགས་ལྷ་ཡི་རིགས་འགྱུར་ཏེ། །
དཔེར་ན་བུད་མེད་ཀྱི་མཚན་ཉིད། ། འདི་ནི་ཇི་ལྟར་སྐྱེས་པ་ལ། ། དེ་བཞིན་དེས་ན་ཀུན་རྫོབ་ཀྱི། ། ཐ་སྙད་ཚུལ་ལ་སྦྱོང་བྱེད་ནི། ། དེ་ཡི་རིགས་སུ་སྦྱོང་གཞི་དེ། ། འགྱུར་བར་གྱུར་ཞེས་གསུངས་པ་དང་། ། དེ་བཞིན་རྡོ་རྗེ་གུར་ལས་ཀྱང་། ། དོན་དམ་ཆོས་ཉིད་ཀྱི་དངོས་ནས། ། འགལ་བ་སྦྱང་གཞི་སྦྱོང་བྱེད་གཉིས། ། མ་ཡིན་ནའང་ཀུན་རྫོབ་ཏུ། །
ཕུང་པོ་ཁམས་དང་སྐྱེ་མཆེད་ཀྱི། ། སྣང་བ་འཆར་བ་དེ་ཡི་ཚེ། ། སྦྱོང་བྱེད་རྒྱལ་བའི་དངོས་པོ་ཡིས། ། སྦྱོང་དུ་ཡོད་དེ་ཀུན་རྫོབ་ཀྱི། ། རྣམ་གཞག་ལ་གནས་དེ་སྦྱོང་བྱེད། ། དཀྱིལ་འཁོར་ལོའི་གཟུགས་ཀྱི་ནི། ། སྦྱོང་གཞི་ཕུང་ཁམས་སྐྱེ་མཆེད་ཀྱི། ། ཆོས་ཙམ་ལྷ་ཡི་རྣམ་པར་བརྟགས། ། དེ་བཞིན་དུ་ནི་དཔལ་གསང་འདུས། ། འཁོར་ལོ་སྡོམ་པ་མདོ་རྒྱུད་སྡེར། །
མདོར་ན་ཕུང་པོ་རྣམ་ལྔ་སོགས། ། སྔར་དྲང་བཞིན་དུ་ཀུན་རྫོབ་ཀྱི། ། སྤྲོས་པའི་དབྱེ་བ་ཀུན་ལྷ་རུ། ། བསྒོམ་པར་གསུང་དང་ཁྱེད་ཀྱི་ནི། ། ཀུན་རྫོབ་ལྷར་བསྒོམ་མི་འདོད་འགལ། ། རིགས་པ་གཞན་དབང་གིས་བསྡུས་པའི། ། ཆོས་ཅན་ཕུང་པོ་ལྔ་སོགས་ལ། ། ཐ་མལ་རྣམ་རྟོག་ཡོད་པ་ལྟར། ། བསྒོམ་དགོས་དེ་ལས་གཞན་པ་ཡི། ། འཆིང་བ་ལས་གྲོལ་ཐབས་མེད་དེ། །
སློབ་དཔོན་སངས་རྒྱས་ཡེ་ཤེས་ཀྱིས། ། ཐ་མལ་རྣམ་རྟོག་རྒྱུན་མ་གཏོགས། ། སྲིད་པའི་འཆིང་བ་གཞན་ཡོད་མིན། ། དེ་དང་རྣམ་པར་འགལ་གྱུར་སེམས། ། གང་ཡིན་ཀུན་རྟོག་སྣང་མི་འགྱུར། ། ཞེས་གསུང་དོན་ནི་ཆོས་ཀྱི་དབྱིངས། ། སྤྲོས་བྲལ་ལྷ་རུ་བསྒོམ་པ་ན། ། སྤྲོས་པ་གཞན་འགོག་ཐབས་མི་འགྱུར། ། སྤྲོས་མེད་སྤྲོས་པ་བྱས་པས་སོ། ། དེ་སྐད་དུའང་བརྟག་གཉིས་ལས། །
བསྐྱེད་རིམ་རྣལ་འབྱོར་བརྟུལ་ཞུགས་ཀྱི། ། སྒོ་ནས་སྤྲོས་པ་བསྒོམ་པར་གསུང་། ། དེ་ལས་དོན་དམ་བསྒོམ་པས་སོ། ། བསྒོམ་དང་བསྒོམ་བྱའི་ལྷ་སྔགས་ཀྱང་། ། མེད་ཅེས་གསུང་པ་སྤྲོས་པ་ལ། ། སྤྲོས་མེད་རྒྱས་བཏབ་ལུང་ཡིན་གྱི། ། སྤྲོས་མེད་སྤྲོས་པར་བྱེད་པ་ཡི། ། ལུང་མ་ཡིན་ནོ་སྒྲ་རྟོག་གིས། ། ཡུལ་དུ་གྱུར་པའི་རྣམ་གྲངས་ཀྱི། ། སྒྲ་རྟོག་གི་ཡུལ་གྱི་སྟེང་གི་ཆོས་དབྱིངས་་་་་་ཆོས་དབྱིངས་ཀུན་རྫོབ་བདེན་པ་ཡིན། །
ཐ་མལ་རྣམ་རྟོག་ལྡོག་ཆེད་དུ། ། ལྷ་རུ་བསྒོམ་དགོས་རིགས་དྲུག་པ། ། རྡོ་རྗེ་སེམས་སམ་ལྷ་མོ་ནི། ། ཆོས་དབྱིངས་མ་རུ་བསྒོམ་པའི་ཚུལ། ། རྒྱུད་དང་སྒྲུབ་ཐབས་གཞུང་ལས་གསལ། ། འདི་ཡང་ཀུན་རྫོབ་ལྷ་རུ་ནི། ། བསྒོམ་ཞིང་དོན་དམ་སྤྲོས་བྲལ་ལྷར། ། མི་བསྒོམ་པ་ཡི་རིག་པ་ཡིན། ། དོན་དམ་སྤྲོས་བྲལ་མཚན་ཉིད་པ། ། ཐ་མལ་འཛིན་པ་མེད་པའི་ཕྱིར། །
ཕུང་པོ་སངས་རྒྱས་མངའ་བདག་ཉིད། ། ཡིན་ལ་སྨད་ན་རྩ་བའི་ལྟུང་། ། བརྒྱད་པ་འབྱུང་བའི་གཞི་དེ་ནི། ། ཕུང་པོ་ལྔ་ཡི་ཆོས་ཉིད་ནི། ། ཡིན་ནམ་ཆོས་ཅན་ཡིན་ཟེར་ན། ། ཆོས་ཉིད་ཡིན་ན་རིགས་པས་གནོད། ། སྤྲོས་བྲལ་སྨྲས་པ་མེད་པའི་ཕྱིར། ། ཆོས་ཅན་ཕུང་པོ་ལྔ་སོགས་པ། ། ལྷ་རུ་མི་བསྒོམ་ཁྱོད་ཀྱིས་འདོད། ། བསྐྱེད་རིམ་བསྒོམ་པའི་གཞི་ཡི་དོན། །
ཆོས་སྐུ་ཡོངས་གྲུབ་ལ་འཇོག་པ། ། མི་འཐད་བསྐྱེད་རིམ་ལ་བརྟེན་ནས། ། ཐུན་མོང་འགྲུབ་ཅིང་མཆོག་མི་འགྲུབ། ། ཁས་བླང་པ་དང་འགལ་བའི་ཕྱིར། ། གལ་ཏེ་བསྐྱེད་རིམ་བསྒོམ་པ་དང་། ། འབྲས་བུ་གཟུགས་སྐུ་འབྱུང་ཞེ་ན། ། བསྐྱེད་པའི་རིམ་པ་བསྒོམ་པའི་གཞི། ། ཆོས་ཉིད་གཟུགས་སྐུར་འགྱུར་བར་གྱུར། ། དེས་ན་གཟུགས་སྐུ་ཀུན་རྫོབ་དང་། ། ཆོས་སྐུ་དོན་དམ་ཡིན་ཁས་བླང་། །
ཁྱེད་རང་གྲུབ་མཐའ་དང་ཡང་འགལ། ། འོ་ན་བསྐྱེད་རིམ་གཟུགས་ཀྱི་སྐུའི། ། རྒྱུ་མ་ཡིན་ན་རྫོགས་རིམ་ཡང་། ། ཆོས་སྐུའི་རྒྱུ་ནི་མ་ཡིན་གྱུར། ། དེས་ན་བསྐྱེད་རིམ་གཟུགས་སྐུ་དང་། ། རྫོགས་རིམ་ཆོས་སྐུར་རྒྱུད་གསུང་མཚུངས། ། དེས་ན་སྦྱོང་གཞི་སྦྱོང་བྱེད་ནི། ། འཆོལ་བའི་ལུགས་ངན་འདི་དོར་ལ། ། དོན་དམ་སྤྲོས་བྲལ་མངོན་སུམ་དུ། ། མ་རྟོགས་བར་དུ་ཀུན་རྫོབ་ཀྱི། །
འཁོར་བའི་སྣང་བ་འབྱུང་བ་ཀུན། ། ངོ་བོ་སྟོང་པ་ཉིད་ཡིན་པས། ། འཆིང་གྲོལ་གཉིས་ཀྱི་གཞིར་རུང་བ། ། ངོ་བོ་ལྷ་ཡི་རང་བཞིན་གྱི། ། རྣམ་པར་དག་པའི་གནད་ཀྱི་ནི། ། ལྷ་རུ་བསྒོམ་པས་ལྷར་འགྱུར་བར། ། གསུངས་པའི་གནད་ཡིན་གསེར་གྱི་ནི། ། རྒྱན་ལྟར་མཁས་པའི་ལུས་རྒྱན་མཛོད། ། ཀུན་རྫོབ་ལྷ་རུ་བསྒོམ་པ་ནི། ། རྒྱུད་དང་གྲུབ་པའི་གཞུང་བཟང་གི །
དགོངས་པའི་གནད་ནི་ཟབ་མོ་ཡིན། ། སྦྱོང་གཞི་འདི་དག་དཔེར་མཚོན་ན། ། གཟུགས་ཀྱི་ཕུང་པོ་སྦྱང་བའི་གཞི། ། དེ་ནི་ལྷ་རུ་མ་ཤེས་པར། ། ཐ་མལ་འཛིན་པའི་རྟོག་པ་ནི། ། སྦྱོང་བྱ་རྣལ་འབྱོར་པ་རང་གི ། བློས་སྣང་རྣམ་སྣང་མཛད་ལྟ་བུ། ། སྦྱོང་བྱེད་གཟུགས་ཕུང་དེ་ཉིད་ནི། ། རྣམ་སྣང་མེ་ལོང་ལྟ་བུ་ཡི། ། ཡེ་ཤེས་རང་བཞིན་རྣམ་པར་དག །
ཤེས་ནས་ལྷ་དང་ཡེ་ཤེས་ཀྱི། ། ངོ་བོའི་རྒྱུན་གོམས་སྦྱང་ཚུལ་ལོ། ། དེ་གསུམ་བསྒོམ་པས་གཟུགས་ཀྱི་ཕུང་། ། རྣམ་སྣང་མེ་ལོང་ཡེ་ཤེས་སུ། ། གནས་གྱུར་པ་ནི་སྦྱོང་འབྲས་ཏེ། ། ཐམས་ཅད་འདི་བཞིན་ཤེས་པར་བྱ། ། དེས་ན་ལུགས་འདིའི་སྦྱང་གཞི་ནི། ། གཙོ་བོ་ཡུལ་གྱི་གཟུགས་སོགས་དང་། ། སྦྱོང་བྱ་ཡུལ་ཅན་རྟོགས་པ་ལ། ། འཇོག་པ་རྩ་རྒྱུད་ལུང་གིས་བསྟན། །
གནད་དོན་ཞེ་སྡང་ལྟ་བུ་ལ། ། ཡུལ་དང་ཡུལ་ཅན་ལྡོག་པ་ཡིས། ། ཞེ་སྡང་རང་ཉིད་སྦྱོང་གཞི་དང་། ། དེ་ལ་ཐ་མལ་དུ་འཛིན་པ། ། སྦྱོང་བྱ་ཡིན་གྱི་དེའི་རྣམ་དབྱེ། ། ཤེས་པར་བྱ་བ་གནད་དུ་གཅེས། ༈ །ལམ་གྱི་ཡན་ལག་འཁྲུལ་སེལ་ལ། ། ངོར་པའི་རྗེས་འབྲང་ཕལ་ཆེར་དང་། ། གསང་སྔགས་འཛིན་པ་ཕལ་མོ་ཆེའི། ། ལག་ལེན་འཁྲུལ་རྟོག་བཀག་པའི་དོན། །
ད་ནི་ལམ་གྱི་ཞེས་སོགས་ནས། ། བཅུ་ཆ་སྒྲུབ་པར་བྱ་བར་དོན། ། གཞུང་ཚིག་གོ་སླ་འདི་ལྷ་སྔགས། ། རྫས་སྔགས་སྤེལ་ཚིག་གསུམ་ཆར་ནི། ། བཅུ་ཆ་རབ་ཡིན་ལྷ་རྫས་གཉིས། ། བཅུ་ཆ་ལས་སྔགས་སྐབས་རེ་ཙམ། ། བརྗོད་པ་འབྲིང་ལ་ལྷ་ཡི་སྔགས། ། སྔོན་འགྲོ་དངོས་གཞི་རྫས་སྔགས་ནི། ། ཁོ་ན་བཅུ་ཆ་བཟུང་བས་འགྲུབ། ། སྦྱིན་སྲེག་ལས་སྔགས་གཙོ་ཆེ་བ། །
དཔེར་ན་མཆོད་པར་མཆོད་སྔགས་གཙོ། ། དེ་དང་མཚུངས་ཞེས་ངོར་ལུགས་ཀྱི། ། མཁས་པ་འགའ་ཡིས་བཞེད་པའི་དོན། ། དེ་དང་མཐུན་པར་མཁན་ཆེན་ནི། ། ངག་དབང་ཆོས་གྲགས་ཀྱིས་གསུངས་སོ། ། གཏོར་མགྲོན་གཤེགས་ལ་བོ་དོང་པ། ། སོགས་ཀྱིས་འཁྲུལ་པ་དགག་པའི་དོན། ། ཁ་ཅིག་གཏོར་མགྲོན་ལ་སོགས་ནས། ། སྤེལ་ཕྱིར་མཁས་རྣམས་མཛད་པར་དོན། ། གཞུང་གི་ཚིག་བཞིན་གོ་སླའོ།
༈ །དཀྱིལ་འཁོར་ལྷ་བཀོད་ལ་འཁྲུལ་པའི། ། མགོ་མཇུག་ལྡོག་པ་བཀག་པའི་དོན། ། མི་འཁྲུགས་མགོན་པོའི་དཀྱིལ་སོགས་ནས། ། ཁྱད་མེད་ཤེས་དགོས་པའི་བར་དོན། ། དེ་ཡང་གཞུང་དོན་གོ་བ་སླ། ༈ །ཉང་སྟོད་སྒོམ་ཆེན་ཉམས་སྣང་སོགས། ། ལྷ་བཀོད་འཁྲུལ་པ་དགག་པའི་དོན། ། སྨན་ལྷའི་ཕོ་བྲང་ཞེས་སོགས་ནས། ། དགེ་ལེགས་འབྱུང་ཞེས་བར་གྱི་དོན། ། གཞུང་གི་ཚིག་དོན་གོ་བ་སླ། །
སྨན་བླའི་ཆོ་ག་ཤཱཀ་མཆོག་པས། ། མདོ་ལུགས་རང་རྐང་ཡིན་པར་བཞེད། ། ཀུན་མཁྱེན་བསོད་ནམས་སེང་གེ་ཡི། ། མདོ་རྒྱུད་གཉིས་ཀྱི་གཞི་མཐུན་དང་། ། ཆོ་ག་བྱ་རྒྱུད་ཡིན་པར་བཞེད། ། མདོ་སྔགས་དབྱེ་བ་ལྷ་ཡི་ནི། ། རྣམ་པ་བསྒོམ་མིན་ཁྱད་ཅེས་བྱ། ༈ །གཤིན་པོ་རྗེས་འཛིན་འཁྲུལ་པ་ནི། ། སྒོམ་སྡེའི་ཡུལ་ན་དར་བ་སོགས། ། བཀག་དོན་ཁ་ཅིག་ངན་སོང་སྦྱང་། །
སོགས་ནས་གཟབ་པར་བྱ་བར་དོན། ། གཞུང་དོན་གོ་སླ་དེའི་ནང་ནས། ། མི་སློབ་ཞེས་པ་ལམ་ལྔ་ཡི། ། མི་སློབ་ལམ་ཐོབ་དག་གིས་ནི། ། དད་ཟས་རང་གི་བདག་པོའི་ཚུལ། ། སྤྱོད་ནུས་སློབ་ལམ་བཞི་པོ་ཡི། ། སྦྱིན་པའི་བདག་པོས་དད་པ་ཡིས། ། ཕུལ་དེ་རང་དབང་ཚུལ་གྱིས་དཔྱད། ། སོ་སྐྱེའི་གང་ཟག་ཚུལ་ཁྲིམས་དང་། ། བསམ་གཏན་ཀློག་དང་ལྡན་པ་ཡིས། །
སྟོན་པས་རྗེས་སུ་གནང་བ་ཡི། ། ཚུལ་གྱིས་སྤྱོད་གསུམ་ཉེས་མེད་དང་། ། གཞན་དག་ཡོན་ཏན་མེད་པ་དང་། ། ལེ་ལོ་བག་མེད་དབང་གིས་ནི། ། སྤྱོད་ན་བུ་ལོན་ཅན་དུ་འགྱུར། ། བསམ་གཏན་ཞེས་པ་ཡང་དག་གི། ༈ །ལྟ་བ་རིམ་པ་གཉིས་ལ་འཇུག ། ཕྱག་མཆོད་ཡུལ་ལ་དཔྱད་པའི་དོན། ། ཇོ་གདན་པ་རྣམས་འཁྲུལ་བཀག་དོན། ། དཀྱིལ་འཁོར་ལྷ་བཀོད་ལ་སོགས་ནས། །
སྔར་བཀག་ཟིན་བར་དོན་གོ་སླ། ། གཙང་ཕྱོགས་ཆོས་སྡེ་འགའ་ཞིག་གི ། འཁྲུལ་པ་བཀག་དོན་ལ་ལ་འཁོར། ། ཞེས་ནས་གཞན་ལའང་སྦྱར་བར་དོན། ། དེ་ཡང་གཞུང་ཚིག་གོ་སླའོ། ། རྟེན་གྱི་ནང་གཟུང་དྲིལ་བའི་ལུགས། ། འཁྲུལ་པ་དགག་ཆེད་རྟེན་གྱི་ནས། ། ཕྱག་ལེན་ཡིན་པར་གོ་བ་སླ། ། དེ་བཞིན་གནོད་སྦྱིན་འཁོར་ལོ་ཡི། ། བརྩེགས་ཚུལ་འཁྲུལ་པ་བསལ་བའི་དོན། །
གནོད་སྦྱིན་ཕོ་མོའི་ཞེས་སོགས་ནས། ། དཔལ་འབྱོར་ཕུན་ཚོགས་འབྱུང་བར་དོན། ། བུ་སྟོན་སོགས་བཞེད་བཀག་པའི་དོན། ། ནོར་རྒྱུན་རྒྱུད་ལ་བརྟེན་མོད་ཀྱང་། ། མོ་འཁོར་སྟེང་དུ་མི་འོས་ཏེ། ། དཔེར་ན་གཤིན་རྗེའི་གཤེད་དམར་པོ། ། ཕ་རྒྱུད་ཡབ་ནི་གཙོར་སྟོན་ཀྱང་། ། རས་བྲིས་སྐབས་སུ་ཡབ་ཡུམ་གཉིས། ། འཆད་པས་ཡབ་ཉིད་འོག་ཏུ་འབྱུང་། ། སྒྲོལ་ལམ་བླ་མེད་མདོ་རྒྱུད་ཡིན། །
དེ་ཉིད་འོག་ཏུ་འབྱུང་བ་དང་། ། དེ་དག་བློས་སློང་ལྟ་བུའི་ཚེ། ། གཙོ་བོ་མདུན་གཟིགས་འོང་བར་གྱུར། ། དེ་ཕྱིར་མོ་འཁོར་འོག་དང་ནི། ། ཕོ་འཁོར་སྟེང་དུ་འཐད་པར་བཞེད། ། དེ་ལྟར་ལག་ལེན་ཐམས་ཅད་ལ། ། བླ་མ་མཁས་ལ་དྲིས་ནས་ནི། ། དག་པར་བྱས་པས་དཔལ་འབྱོར་ཀུན། ། ཕུན་སུམ་ཚོགས་པར་འབྱུང་ཞེས་བསྔགས། ། རིམ་མམ་གཅིག་ཆར་བླང་སོགས་ནས། །
བསྲུང་བ་སྔགས་སྡོམ་ཡིན་པར་དོན། ། སྡོམ་གསུམ་དབང་ལས་གཅིག་ཆར་དུ། ། ཐོབ་པ་རང་རང་སོ་སོ་ཡི། ། ཆོ་གར་ལྡན་བྱས་རྡོ་རྗེ་ཐེག ། ཉམས་ལེན་གསུམ་ཆར་བསྲུང་བ་ནི། ། གསང་བ་སྔགས་ཀྱི་སྡོམ་པ་ཡིན། ། སྔགས་སྡོམ་སྐབས་ཏེ་བཞི་པའོ། ། དེ་ལྟར་སྡོམ་གསུམ་ལྡན་པ་ཡི། ། རིམ་གཉིས་བསྒོམ་པའི་འབྲས་བུ་ནི། ། མྱུར་དུ་འགྲུབ་སྟེ་རབ་ཚེ་འདི། །
འབྲིང་གི་བར་དོ་སོགས་སུ་ནི། ། ཐམས་ཅད་མཁྱེན་པ་འགྲུབ་ཕྱིར་རོ། ། སོ་སྐྱེའི་རྟེན་ལ་དབང་རིམ་གཉིས། ། བསྒོམ་པས་མཚོན་བྱེད་དཔེ་ཡི་ནི། ། ཡེ་ཤེས་སྐྱེ་ཞིང་དེ་ལ་བརྟེན། ། མཚོན་བྱ་དོན་གྱི་ཡེ་ཤེས་སྐྱེ། ། དེ་ལ་འཕགས་པའི་ས་ཐོབ་འཇོག ། བླ་མེད་འཕགས་པའི་ས་དེ་ལ། ། ཀྱཻ་ཡི་རྡོ་རྗེའི་དགོངས་པ་ཡི། ། རྩ་རྒྱུད་བརྟག་གཉིས་ནས་བཤད་དང་། །
སཾ་བྷུ་ཊི་ལས་གསུངས་པ་གཉིས། ། འཁྲུགས་སྡེབས་ཚུལ་གྱིས་ཕྱི་ནང་གི ། ས་ཡུལ་བགྲོད་ཚུལ་ལ་བརྟེན་ནས། ། བཅུ་གསུམ་པ་ཡི་རྣམ་གཞག་དང་། ། དེ་བཞིན་བདེ་མཆོག་རྩ་རྒྱུད་དང་། ། ཁ་སྦྱོར་ཨ་བྷི་དྷ་ན་རྣམས། ། དགོངས་པ་དངོས་བསྟན་ཁ་སྐོང་ཀྱི། ། སྒོ་ནས་ཕ་རོལ་ཕྱིན་པ་དང་། ། མཐུན་པའི་མི་དང་ཕྱི་ནང་གི ། ཡུལ་དང་ལྷ་ཡི་རྣམ་དག་ལ། །
སྦྱར་ནས་གསུང་པ་སྡོམ་གསུམ་སྐབས། ། ཞིབ་ཏུ་སྨོས་ཟིན་གཞུང་ཚིག་ལའང་། ། གསལ་ཞིང་བདེ་ལ་མཁས་པའི་དབང་། ༈ །ཙོང་ཁ་པ་སོགས་འགའ་ཞིག་གིས། ། བཞེད་ཚུལ་དགག་པའི་རིམ་པ་ནི། ། འདི་ལ་ཁ་ཅིག་ཞེས་སོགས་ནས། ། འདི་ལ་དགོངས་ཞེས་བར་གྱི་དོན། ། རྫོགས་རིམ་རླུང་སེམས་ཐིམ་ཚུལ་ལ། ། ཕྱི་ཡུལ་སོ་བདུན་མཁའ་འགྲོ་ནི། ། དབང་དུ་འདུས་དང་ནང་ཡུལ་གྱི། །
སྤྱི་བོ་ལ་སོགས་གནས་སོ་བདུན། ། རླུང་སེམས་དབུ་མར་འདུས་པ་ལས། ། བཅུ་གསུམ་པ་གྲུབ་རྣམ་བཞག་ནི། ། བླ་མེད་རྒྱུད་ལས་གསུངས་པའོ། ། ས་ནི་བཅུ་གསུམ་ཁས་ལེན་ཚེ། ། སློབ་ལམ་བཅུ་གཉིས་བཅུ་གསུམ་པ། ། བཅུ་བར་མི་འདུས་སློབ་ལམ་ནི། ། བཅུ་གཉིས་ཉིད་དུ་གྲངས་ངེས་སོ། ། བླ་མེད་ཐབས་ལམ་རྣམ་གཞག་གི ། མི་འདོད་བཅུ་གསུམ་ཐ་སྙད་མེད། །
དེ་ཚེ་སློབ་ལམ་བཅུ་གཉིས་སུ། ། དབྱེ་དགོས་ཕྱིར་ན་བཅུ་བཞི་གཉིས། ། བཅུ་བར་བསྡུ་འདོད་དོན་མེད་ཡིན། ། བཅུ་གཅིག་བཅུ་གཉིས་སློབ་ལམ་དང་། ། བཅུ་གསུམ་མི་སློབ་ལམ་བྱེད་པ། ། བླ་མེད་ཐེག་པའི་ཁྱད་ཆོས་སོ། ། དེ་བཞིན་ས་དང་གནས་ཡུལ་རྣམས། ། གོང་མ་འོག་མར་འདུ་མི་འགྱུར། ། ཕར་ཕྱིན་སློབ་ལམ་ས་བཅུ་ལས། ། མི་བཞེད་དེ་ཡི་བླ་མེད་ཀྱི། །
བཅུ་གཉིས་ས་ལ་གནོད་མི་འགྱུར། ། བྱེ་སྨྲས་ས་བཅུ་མེད་འདོད་ཀྱི། ། དབུ་སེམས་ས་ལ་གནོད་པ་མེད། ། བསྐྱེད་རིམ་ལྷ་བསྒོམ་དང་སྦྱར་ཚེ། ། ལྷ་དང་རྩ་སྦྱར་དེ་ས་དང་། ། ས་ལམ་དོད་དང་བསྒྲིག་པ་ཡི། ། སྐབས་ཀྱང་ལྷ་ལ་ལྷ་བསྡུ་ན། ། སྦྱོང་གཞི་སྦྱོང་བྱེད་ལྷ་ཡི་གྲངས། ། མེད་འགྱུར་བདག་མེད་ལྷ་བཅོ་ལྔ། ། བདེ་མཆོག་འཁོར་ལོའི་དཔེ་བཞིན་ནོ། །
ཕར་ཕྱིན་ས་བཅུ་གསང་སྔགས་ལ། ། བཅུ་གསུམ་སོ་སོའི་བཞེད་པ་ལ། ། ཕར་ཕྱིན་ཁོ་ནར་བསྟུན་མི་དགོས། ། ཕར་ཕྱིན་མངོན་ཞེན་ཆེས་གྱུར་ན། ། བླ་མེད་ས་ལམ་འཆོལ་བར་འགྱུར། ། ཕ་རོལ་ཕྱིན་དང་སྒོ་བསྟུན་པའི། ། ས་ཡི་རྣམ་གཞག་གསུངས་པ་ནི། ། གདུལ་བྱ་ཁ་དྲང་ཕྱིར་དུ་ཡིན། ། དོན་ལ་ཕར་ཕྱིན་ཐེག་པའི་ས། ། འབྲས་བུ་ལམ་བྱེད་ཐབས་མ་ཟིན། །
རྡོ་རྗེ་ཐེག་པའི་ཕྱི་ནང་གི ། གནས་ཀྱི་ས་ནི་འབྲས་བུ་ནི། ། ལམ་དུ་བྱེད་པའི་གནད་ཤེས་བྱ། ། དཔལ་ལྡན་ཟླ་བའི་ཞབས་ཀྱིས་ཀྱང་། ། དེ་དང་མཐུན་པར་གསུང་པས་སོ། ༈ །མཁས་པ་ཙོང་ཁ་པ་དང་ནི། ། རང་ལུགས་བླ་མ་ཕྱི་མ་འགའ། ། འབྲས་བུའི་མཚན་གཞི་ལ་འཁྲུལ་བ། ། བཀག་དོན་ཁ་ཅིག་ཅེས་སོགས་ནས། ། ས་མཚམས་གང་དུ་འཇོག་བར་དོན། །
བླ་མེད་བཅུ་གསུམ་ས་བསྒྲུབ་འདོད། ། སྒྲུབ་བྱེད་ཧ་ཅང་ཐལ་བ་སྟེ། ཕར་ཕྱིན་ཐེག་པར་སངས་རྒྱས་ས། ། བཅུ་གཅིག་བཤད་པ་ལ་འཁྲུལ་ནས། ། གྲངས་དང་མཚན་གཞི་ནོར་བ་སྟེ། ། མདོ་སྔགས་གཉིས་ཀྱི་སངས་རྒྱས་ཀྱི། ། མཚན་གཞིའི་ས་ལ་མི་མཐུན་ཀྱང་། ། སྤངས་རྟོགས་མཚན་ཉིད་མཐུན་པའོ། ། དེའི་གནད་ཕར་ཕྱིན་ཐེག་པ་ཡི། ། སྐུ་གསུམ་ཡེ་ཤེས་བཞི་པོ་ནི། །
སངས་རྒྱས་སྐུ་དང་ཡེ་ཤེས་ནི། ། མཚན་ཉིད་པ་སྟེ་བྱེ་སྨྲ་ནས། ། བླ་མེད་བར་གྱི་འབྲས་བུ་ཡི། ། རྣམ་དག་སྐུ་དང་ཡེ་ཤེས་ནི། ། གོང་བཤད་རང་རང་གདུལ་བྱ་ཡི། ། བློ་དང་མཚམས་པའི་ཡོན་ཏན་གྱི། ། ལྡོག་ཆས་སྨོས་པ་མ་གཏོགས་པའི། ། མཐར་ཐུག་འབྲས་བུར་མཚུངས་པ་སྟེ། ། དཔེར་ན་ཤཱཀྱ་ཐུབ་པ་བཞིན། ། དེ་ལྟར་གཞུང་ལུགས་དེ་དང་དེར། །
འབྲས་བུར་བཤད་དེ་རང་རང་གི ། ལམ་ལ་བརྟེན་ནས་ཐོབ་དགོས་ཞེས། ། སྙམ་ན་ངེས་པ་མེད་པ་སྟེ། ། སེམས་ཙམ་གཞུང་ལས་སེམས་ཅན་གྱི། ། སྐབས་ནས་རྒྱུད་ལ་སངས་རྒྱས་ཉིད ། ཡོད་ཅེས་གསུང་པས་སེམས་ཅན་དང་། ། སངས་རྒྱས་གནས་སྐབས་མཚམས་འཇོག་དཀའ། ། དེས་ན་འདི་རུ་དོགས་པ་ནི། ། དཔྱད་པའི་དགོས་པ་ཕར་ཕྱིན་གྱི། ། བཅུ་གཅིག་ས་ལ་སངས་རྒྱས་ཀྱི། །
མཚན་གཞི་བཞག་ནས་ཡོན་ཏན་བརྗོད། ། དེས་ན་སངས་རྒྱས་མཚན་ཉིད་པ། ། མིན་པར་མ་ངེས་འོན་ཀྱང་ནི། ། ཕར་ཕྱིན་ཐེག་པར་ས་བཅུ་ཡན། ། ལམ་གྱི་གསལ་ཁ་མེད་པ་དང་། ། རྡོ་རྗེ་ཐེག་པར་བཅུ་གསུམ་པ། ། སངས་རྒྱས་མཚན་གཞིར་འཇོག་པ་དང་། ། དེ་ལ་བཅུ་གཅིག་བཅུ་གཉིས་ཀྱི། ། ལམ་གྱི་གསལ་ཁ་བཤད་པ་དེས། ། ཕར་ཕྱིན་སྐབས་དེར་སངས་རྒྱས་ནི། །
མཚན་ཉིད་པར་ཡང་ཅུང་མི་འགྲོ། ། དཔེར་ན་ཤཱཀྱ་ཐུབ་པ་ཉིད། ། མདོ་སྔགས་གཉིས་ཀའི་སངས་རྒྱས་སུ། ། གཞུང་བཞིན་སོ་སོར་དབྱེ་བ་བྲལ། ། དོན་དུ་བཅུ་གཅིག་བཅུ་གཉིས་དང་། ། བཅུ་གསུམ་བླ་མེད་ཁོ་ན་ཡི། ། བགྲོད་དགོས་རྒྱུད་སྡེའི་དགོངས་པ་ཡིན། ། རྗེ་བཙུན་ས་སྐྱ་པ་ཆེན་པོས། ། ལམ་གྱི་ཡིག་ཆུང་ལས་ཀྱང་གསུངས། ། རྫོང་ཆུང་པ་སོགས་ཕར་ཕྱིན་གྱི། །
དང་པོའི་ས་ཡང་བགྲོད་མེད་ཅེས། ། འདོད་པའང་འདིས་ཁེགས་དེ་བཞིན་དུ། ། སྟག་ཚང་ལོ་ཙཱས་ས་བཅུ་ནས། ། སྔགས་ལ་འཇུག་ཚེ་སྔགས་ལམ་གྱིས། ། ཚོགས་སྦྱོར་གསར་དུ་བགྲོད་དགོས་པར། ། བཞེད་མོད་ཀྱང་ནི་རང་ལུགས་ནི། ། རྗེ་བཙུན་ས་སྐྱ་པ་ཆེན་པོས། ། ལམ་གྱི་འཇུག་ལྡོག་ཡིག་ཆུང་ལས། ། སྦྱོར་ལམ་ཆོས་མཆོག་མན་ཆོད་ནི། ། ཕར་ཕྱིན་བགྲོད་དེས་སྔགས་ལམ་ལ། །
འཇུག་ཚེ་ཚོགས་སྦྱོར་དེ་ཀ་ཡི། ། སྤངས་རྟོགས་མཉམ་པས་གོ་ཆོད་ཅིང་། ། དང་པོའི་ས་ནས་འཇུག་པར་བཞེད། ། མདོ་རྒྱུད་དགོངས་པ་འཁྲུལ་མེད་པ། ། རྗེ་བཙུན་ས་སྐྱ་པས་བཞེད་དོ། ། ལྷག་མའི་ས་གསུམ་འདི་ལ་ནི། ། སྦས་ས་གསུམ་ཞེས་བཅུ་གཅིག་ས། ། ཕར་ཕྱིན་ས་ལ་མིང་བཤད་ཅིང་། ། དོན་ནི་སྦས་ཏེ་བཅུ་གཉིས་ས། ། མིང་དོན་གཉིས་ཀ་སྦས་པ་དང་། །
བཅུ་གསུམ་མིང་ནི་མ་བཤད་ཅིང་། ། དོན་ནི་བཤད་པས་དེ་ལྟར་གྲགས། ། འབྲས་བུ་སྐུ་ཡི་གཞག་པ་ནི། ། བྱེ་སྨྲས་རྣམ་གྲོལ་ཆོས་སྐུ་ནས། ། སྤྲོ་བ་བསྐྱེད་ཕྱིར་ཡིན་བར་དོན། ། འབྲས་བུའི་རྣམ་གཞག་སྡེ་སྣོད་ལས། ། བྱེ་བྲག་སྨྲ་བས་ཆོས་སྐུ་དང་། ། གཟུགས་སྐུ་གཉིས་འདོད་ལོངས་སྐུ་དང་། ། དེ་ཡི་གཞི་བྱས་སྤྲུལ་པའི་གཟུགས། ། དྲི་ཟའི་རྒྱལ་པོ་རབ་དགའ་ལ། །
དེ་མཐུན་གཟུགས་སྤྲུལ་ཁ་དྲང་མཐར། ། སྐུ་དངོས་བསྟན་ནས་རྗེས་བཟུང་བཞིན། ། བཤད་ཅིང་ཚད་མ་སྨྲ་བ་ཡི། ། མདོ་སྡེ་པ་ནས་དབུ་མའི་བར། ། ཆོས་སྐུ་ལོངས་སྐུ་སྤྲུལ་སྐུ་གསུམ། ། མེ་ལོང་མཉམ་ཉིད་སོར་རྟོག་དང་། ། བྱ་གྲུབ་ཡེ་ཤེས་བཞི་རུ་བཞེད། རྗེ་བཙུན་རྩེ་མོའི་ཞབས་ཀྱིས་ནི། ། སྐུ་གསུམ་ཡེ་ཤེས་བཞིར་བཞེད་པ། ། ཕར་ཕྱིན་ལུགས་ཡིན་སྐུ་བཞི་དང་། །
ཡེ་ཤེས་ལྔར་བཞེད་རྡོ་རྗེའི་ཐེག ། ལུགས་ཡིན་གསུང་ཞིང་བདག་ཉིད་ཆེ། ། འཇམ་མགོན་བླ་མས་ཐུབ་པ་ཡི། ། དགོངས་པ་རབ་གསལ་ལས་མདོ་རྒྱུད། ། འགའ་ནས་སྐུ་བཞིར་བཤད་པ་ནི། ། ངོ་བོ་ཉིད་སྐུ་ཆོས་སྐུ་འདོགས། ། དེ་ལྟའི་སྐུ་གསུམ་དབྱེར་མི་ཕྱེད། ། ཁྱད་པར་འགའ་ལ་ངོ་བོ་ཉིད། ། སྐུ་ཞེས་བཞེད་མོད་འོན་ཀྱང་ནི། ། སྐུ་བཞི་གསང་སྔགས་རྒྱུད་སྡེ་ལས། །
གཙོ་ཆེར་གྲགས་པ་ཡིན་ཞེས་གསུང་། ། རྒྱུད་སྡེ་ལས་ནི་གསུང་པ་ཡི། ། བྱ་སྤྱོད་རྣལ་འབྱོར་རྒྱུད་གསུམ་ལས། ། སྐུ་གསུམ་འདོད་ཚུལ་ཕར་ཕྱིན་དང་། ། ཆ་འདྲ་རྣམ་པའི་འདོད་ཚུལ་ནི། ། སོ་སོར་ཡོད་དེ་རྣལ་འབྱོར་གྱི། ། རྒྱུད་དུ་གཟུགས་སྐུ་རིགས་ལྔ་བོར། ། འདོད་ཚེ་ཡེ་ཤེས་ལྔར་ཁས་ལེན། ། ཡེ་ཤེས་ལྔ་དང་འབྱུང་བ་ལྔ། ། དག་བྱ་དག་བྱེད་སྦྱར་ནས་གསུང་། །
བླ་མེད་ཐེག་པར་སྐུ་བཞིར་བཞེད། ། རྒྱུ་དབང་བཞི་དང་ལམ་བཞི་བསྒོམ། ། དེ་ལ་འབྲས་བུ་སྐུ་བཞི་འབྱུང་། ། རྟེན་འབྲེལ་ཆོས་ཉིད་ཡིན་པའི་ཕྱིར། ། རྒྱུ་ལ་གནས་པ་དབང་ལས་ཐོབ། ། ལམ་བསྒོམ་ལྟ་བས་ཉམས་སུ་མྱོང་། ། གྲུབ་མཐར་རྟགས་ཤར་འབྲས་བུ་ལ། ། དོན་ཀུན་མངོན་གྱུར་མན་ངག་དྲུག ། གནད་དྲུག་དབང་བཞི་སོ་སོར་སྦྱར། ། སྐུ་ལྔའི་རྣམ་གཞག་གསུངས་པ་ནི། །
རྗེ་བཙུན་རྣལ་འབྱོར་དབང་ཕྱུག་ལུགས། ། ཐུན་མོང་བ་ནས་གསུང་པའི་ཚུལ། ། འཇམ་དཔལ་ལྷ་འདོད་མདོར་བསྟན་ལས། ། ཡེ་ཤེས་མིག་གཅིག་དྲི་མེད་ཅེས། ། སྐུ་གཅིག་དང་ནི་དེ་བཞིན་དུ། ། རང་དོན་དོན་དམ་སྐུ་དང་ནི། ། གཞན་དོན་ཀུན་རྫོབ་སྐུ་གཉིས་གསུང་། ། དེ་བཞིན་ཆོས་སྐུ་ལོངས་སྐུ་དང་། ། སྤྲུལ་སྐུ་གསུམ་གསུང་སྐུ་བཞིར་ཡང་། ། བཤད་ཚུལ་མདོ་སྡེ་ལས་འདི་སྐད། །
ངོ་བོ་ཉིད་ལོངས་རྫོགས་བཅས་དང་། ། དེ་བཞིན་གཞན་པ་སྤྲུལ་པ་དང་། ། ཆོས་སྐུ་མཛད་པར་བཅས་པ་སྟེ། ། རྣམ་པ་བཞིར་ནི་ཡང་དག་བརྗོད། ། ཞེས་གསུང་དེ་ལ་བྱམས་མགོན་གྱིས། ། སྤྲུལ་པ་ནི་ཞེས་སྦྱོར་མཛད་དེ། ། དོན་དུ་སྐུ་གསུམ་ཆོས་སྐུ་ཡི། ། དབྱེ་བས་སྐུ་བཞིར་བཞག་པ་ལས། ། ཕར་ཕྱིན་ཐེག་པར་ངོ་བོ་ཉིད། ། སྐུ་ཞེས་ཟུར་དུ་མི་བཞེད་དོ། །
ཡང་ནི་མདོ་སྡེར་སྐུ་ལྔ་གསུངས། ། བཤད་ཚུལ་མི་འདྲའི་རྣམ་དབྱེ་ནི། ། མ་ཤེས་རྒྱ་བོད་ཁ་ཅིག་གི་་་་་་ས་ཞེས་སོ་སོར་འབྱེད་པའི་དོན། ། ཕར་ཕྱིན་ལུགས་ལ་སྐུ་བཞི་ཡི། ། རྣམ་བཞག་བྱམས་པའི་ལུང་གིས་འགྲུབ། ། སྨྲ་བ་ལུང་ཚིག་དཔྱད་མ་ཤེས། ། དགར་ཚིག་ཞེས་པའི་དེ་དོན་དམིགས་སུ་དགར་པའི་ལྷ་་་་་་དགར་ཚིག་འབྱེད་ཚིག་ཁྱད་པར་ལ། ། འཁྲུལ་ཞེས་ཀུན་མཁྱེན་བླ་མས་བཞེད། ། མདོར་ན་ཉན་ཐོས་བྱེ་སྨྲ་ཡི། ། བླ་མེད་བར་གྱི་འབྲས་བུ་ཡི། །
རྣམ་གཞག་ཐམས་ཅད་མཐར་ཐུག་གི ། འབྲས་བུའི་མཚན་ཉིད་གཅིག་པ་ལ། ། བཤད་ཚུལ་ཐ་དད་འབྱུང་བ་ནི། ། གདུལ་བྱའི་བློར་འཚམས་ཡོན་ཏན་གྱི། ། ལྡོག་པ་སྤྲོ་བ་བསྐྱེད་ཆེད་སྨོས། ། འདི་ལ་དོགས་པ་དཔྱོད་པ་ནི། ། མདོ་སྔགས་འབྲས་བུ་དོན་གཅིག་ལ། ། རྒྱུ་ལམ་དོན་གཅིག་ལྟ་བུ་དང་། ། འཇམ་མགོན་བླ་མས་བདག་མེད་ཀྱི། ། བསྟོད་འགྲེལ་ལས་ནི་མདོ་སྔགས་ཀྱི། །
རྒྱུ་འབྲས་ཁྱད་ཞུགས་ཆོས་ཉིད་དེ། ། སྐྱུ་རུ་ཆུ་དང་འོ་མ་ཡིས། ། དཔེར་མཛད་དེ་དང་མི་འགལ་སྟེ། ། ལུང་དེའི་དོན་ནི་ཕར་ཕྱིན་གྱི། ། ཐེག་པར་འབྲས་བུའི་མཚན་གཞིར་བཟུང་། ། བཅུ་གཅིག་པ་ལ་སངས་རྒྱས་ཀྱི། ། མིང་དུ་བཏགས་ཀྱང་མཚན་ཉིད་པ། ། མ་ཡིན་སྤང་རྟོགས་མ་རྫོགས་པར། ། སྐྱུ་རུ་ཆུས་སྦག་དཔེ་རུ་མཛད། ། བླ་མེད་རྡོ་རྗེ་ཐེག་པ་ཡི། །
འབྲས་བུའི་མཚན་གཞི་བཅུ་གསུམ་པར། ། བཟུང་སྟེ་སྐྱུ་རུ་འོ་མ་ཡིས། ། སྦག་པའི་དཔེ་བཞིན་སྤངས་རྟོགས་རྫོགས། ། སངས་རྒྱས་མཚན་ཉིད་པ་ཡིན་ཅིང་། ། སློབ་ལམ་མཐར་ཕྱིན་མི་སློབ་ལམ། ། མངོན་དུ་གྱུར་པ་ཉིད་ཡིན་ནོ། ། འབྲས་བུའི་སྐབས་ཏེ་ལྔ་པའོ། ༈ །རྩོམ་པ་མཐར་ཕྱིན་མཇུག་གི་དོན། ། དེ་ལྟར་ཚུལ་བཞིན་བཤད་སོགས་ནས། ། ལེགས་བཤད་འདི་སྤེལ་ཅིག་ཅེས་བར། །
ཀུན་མཁྱེན་བསོད་ནམས་སེང་གེ་ཡིས། ། གཞུང་ཚིག་གསུངས་ཉིད་གོ་སླའོ།། ༈ །གངས་ལྗོངས་བསྟན་པའི་མངའ་བདག་མཆོག ། ས་སྐྱའི་རྗེ་བཙུན་གོང་མ་ལྔ། ། གདུང་བརྒྱུད་བུ་སློབ་བཅས་ཀུན་འདུས། ། རྩ་བའི་བླ་མ་རྣམས་ལ་འདུད། ། ཞར་བྱུང་ཆོས་འབྱུང་མདོར་བསྡུས་ཙམ། ། འདྲི་ལ་ཕར་ཕྱིན་ཐེག་པ་ནི། ། འཕགས་པའི་ཡུལ་དུ་ལྷ་དང་མིའི། ། སྟོན་མཆོག་ཤཱཀྱ་སེང་གེ་ཡི། །
ཆོས་ཀྱི་འཁོར་ལོ་རྣམ་པ་གསུམ། ། བསྐོར་ཞིང་འཕགས་པ་དགྲ་བཅོམ་དང་། ། བྱང་ཆུབ་སེམས་དཔའ་རྣམས་ཀྱིས་བསྡུས། ། དེ་ནས་རིམ་བཞིན་འཕགས་བོད་དར། ། གསང་ཆེན་རྡོ་རྗེ་ཐེག་པ་ནི། ། ཐུབ་དབང་མཆོག་འདིའི་སྤྲུལ་པའི་གཞི། ། ལོངས་སྐུའི་སྟོན་པ་རྣམ་སྣང་མཛད། ། ཆེན་པོ་རྡོ་རྗེ་འཆང་གང་ཉིད། ། གནས་མཆོག་འོག་མིན་སྟུག་པོ་བཀོད། ། སྟོན་པ་ཆོས་ལོངས་གཉིས་མེད་ཀྱི། །
འཁོར་ནི་དེ་བཞིན་གཤེགས་པ་དང་། ། བྱང་སེམས་རྣམས་ལ་ཟབ་པ་དང་། ། རྒྱ་ཆེའི་མི་འགྱུར་ཆོས་འཁོར་བསྐོར། ། བཅོམ་ལྡན་ལོངས་སྤྱོད་རྫོགས་པ་དེ། ། སྐུ་ནི་འོག་མིན་ལ་བཞུགས་བཞིན། ། མཁའ་ཟླ་ཆུ་ནང་འཆར་བ་བཞིན། ། གདུལ་བྱ་གྲུབ་པའི་ས་ལ་ནི། ། བཞུགས་རྣམས་ལ་སྣང་སྤྲུལ་སྐུ་མཆོག ། དེ་ཡི་གནས་ནི་རི་རབ་རྩེ། ། ཆོས་དབྱིངས་ཕོ་བྲང་གཞི་སྙིང་པོ། །
མེ་ཏོག་གིས་བརྒྱན་དབང་བསྐུར་ཁང་། ། གཞན་འཕྲུལ་དབང་བྱེད་གནས་གཙང་མ། ། བདེ་གཤེགས་ཀུན་གྱི་སྐུ་གསུང་ཐུགས། ། རྡོ་རྗེ་བཙུན་མོའི་བྷ་ག་དང་། ། གསང་བ་མཆོག་གི་རྒྱས་པ་ན། ། ཐམས་ཅད་བདག་ཉིད་རྟག་བཞུགས་ནས། ། རྡོ་རྗེ་དབྱིངས་དང་དེ་ཉིད་འདུས། ། རྣམ་སྣང་མངོན་བྱང་མི་གཡོ་བ། ། ཕྱག་རྡོར་དབང་བསྐུར་དཔལ་མཆོག་ནི། ། དང་པོ་གདན་བཞི་གསང་བ་འདུས། །
ཀྱཻ་ཡི་རྡོ་རྗེ་བདེ་མཆོག་སོགས། ། མདོ་རྒྱུད་བསམ་གྱིས་མི་ཁྱབ་གསུངས། ། གནས་གཅིག་ཏུ་ཡང་དུས་གཅིག་ལ། ། གདུལ་བྱ་ཐ་དད་མདོ་རྒྱུད་ཀྱི། ། ཆོས་ཚུལ་ཐ་དད་བསམ་མི་ཁྱབ། ། གསུང་ཞིང་སྤྱིར་ནི་གསང་སྔགས་ཀུན། ། སྔར་བཤད་ཚུལ་གྱིས་སྟོན་པ་མཆོག ། ཤཱཀྱ་སེང་གེའི་སྤྲུལ་མཆོག་གིས། ། གསུངས་ཤིང་ཕྱིས་ཀྱང་ཐུབ་པ་ཡིས། ། བཟླས་དང་མ་བཟླས་དེ་ཉིད་ཀྱིས། །
རྣམ་འཕྲུལ་གཞན་གྱིས་གསུང་བའང་ཡོད། ། མདོར་ན་གསང་ཆེན་རྒྱུད་སྡེ་ཀུན། ། གྲུབ་པ་མཆོག་གི་གདུལ་བྱ་ལ། ། སྤྲུལ་སྐུ་མཆོག་གི་གསུང་ཟིན་ཡང་། ། དེ་ཉིད་འདུས་དབང་བདེ་མཆོག་ཙམ། ། མ་གཏོགས་ཕལ་ཆེར་སྟོན་པ་མཆོག ། ཤཱཀྱ་སེང་གེ་རང་ཉིད་དང་། ། དེ་ཡི་རྣམ་སྤྲུལ་གཞན་གྱིས་གསུངས། ། གསང་སྔགས་བཀའ་ཡི་བསྡུ་བ་ནི། ། དེ་བཞིན་གཤེགས་པ་སྤྲུལ་པ་ཡི། །
དཀྱིལ་འཁོར་མཆོག་ཏུ་ཨོ་ཊི་ཡིས། ། རྒྱལ་པོ་འཁོར་བཅས་སྨིན་པར་མཛད། ། མགོན་པོ་ཕྱག་ན་རྡོ་རྗེ་ཡི། ། རྒྱུད་སྡེ་ཀུན་བསྡུས་ངེས་དོན་དུ། ། སྟོན་པ་སྡུད་པོ་ཐ་དད་མེད། ། གདུལ་བྱའི་སྣང་ངོར་དེ་ལྟར་སྟོན། ། སླར་ཡང་གསང་བའི་བདག་པོ་ཡི། ། ཨོ་རྒྱན་རྒྱལ་པོ་འཁོར་བཅས་ལ། ། བྱིན་ནས་ཡུལ་དེ་རྒྱ་མཚོར་གྱུར། ། དེ་འཁོད་ཀླུ་རྣམས་ཕྱག་རྡོར་གྱིས། །
སྨིན་པར་མཛད་ནས་རྒྱུད་སྡེ་ཀུན། ། ཡི་གེ་བྲིས་པ་གླེགས་བམ་རྣམས། ། དེ་དག་ལ་བྱིན་རྒྱས་པར་མཛད། ། དེ་རྗེས་ཀླུ་ལས་གྱུར་པ་ཡི། ། དཔའ་བོ་མཁའ་འགྲོ་མ་རྣམས་ལས། ། སློབ་དཔོན་བི་པུ་ཀལྤ་སོགས། ། གྲུབ་པ་ཐོབ་པ་རྣམས་ཀྱིས་བླང་། ། འཕགས་པའི་ཡུལ་དུ་རྒྱ་ཆེར་དར། ། མཆོག་གི་གྲུབ་ཐོབ་མང་དུ་བྱུང་། ། དེ་དག་རྣམས་ལས་རིམ་བརྒྱུད་ནས། །
བོད་ཀྱི་ཡུལ་དུ་སྔ་ཕྱིར་དར། ། སྔར་འགྱུར་གསང་སྔགས་བྱུང་ཚུལ་ནི། ། སྟོན་པ་ཤཱཀྱ་སེང་གེ་ཉིད། ། གདོད་མའི་དབྱིངས་སུ་རིག་པ་ཡི། ། ཡེ་ཤེས་གྲོལ་བས་མངོན་བྱང་ཆུབ། ། སྐུ་དང་ཡེ་ཤེས་འདུ་འབྲལ་མེད། ། དེ་ཡི་ངང་ལས་དུས་གསུམ་གྱི། ། སངས་རྒྱས་ཀུན་དང་དགོངས་པ་གཅིག ། བཞུགས་ལས་རང་སྣང་རྣམ་དག་གི ། རྡོ་རྗེའི་ཞིང་ཁམས་འོག་མིན་ཆེར། །
སྟོན་པ་ལོངས་སྤྱོད་རྫོགས་སྐུ་དཔལ། ། ཀུན་བཟང་རྡོ་རྗེ་འཆང་ཉིད་ཀྱིས། ། ཉིད་ལས་མི་གཞན་རང་སྣང་གི ། འཁོར་གྱི་རྒྱལ་བ་ཞི་ཁྲོ་ལ། ། ཆོས་ཉིད་ཡེ་ཤེས་འོད་གསལ་གྱི། ། དགོངས་པ་བརྗོད་དུ་མེད་པ་ཡི། ། དུས་ནི་བཞི་རྫོགས་འཕོ་འགྱུར་མེད། ། དབྱིངས་སུ་རང་ཤར་ཚུལ་གྱིས་སྣང་། ། དེ་ཉིད་ངང་ལས་ས་བཅུ་ཡི། ། རྒྱུན་མཐར་སྣང་བའི་གཞན་སྣང་གི །
ལོངས་སྐུའི་ཞིང་ཁམས་ཁྱད་པར་ཅན། ། འོག་མིན་ཉིད་དུ་ལོངས་སྐུ་ཡི། ། སྟོན་པ་རྣམ་པར་སྣང་མཛད་ཀྱིས། ། ས་བཅུའི་བྱང་སེམས་རིག་འཛིན་ལ། ། གསང་སྔགས་རྒྱུད་སྡེ་དཔག་ཏུ་མེད། ། དགོངས་པ་བརྡའ་ཡིས་ཆོས་འཁོར་བསྐོར། ། དེ་ཡང་བྱང་སེམས་ས་དགུ་པའི། ། གནས་ནི་འོག་མིན་ཙམ་པོ་དང་། ། ས་བརྒྱད་གནས་ལ་བཏགས་པ་བའི། ། འོག་མིན་རྣམས་སུ་དེ་བཞིན་གསུང་། །
དེའི་ཚེ་དྲག་པོ་འཇིགས་བྱེད་སོགས། ། གདུལ་བྱའི་སྣང་ངོར་འདུལ་བྱེད་ཀྱི། ། ཧེ་རུ་ཀ་ཡི་སྤྲུལ་བཤད་མཛད། ། དེ་དག་བསྡུ་ཚུལ་ལང་ཀ་ཡིས། ། ཡུལ་གྱི་རི་བོ་མ་ལ་ཡའི། ། རྩེ་མི་རི་རབ་་་་་་གཞན་ཚིག་གསུམ་མི་གསལ། ། ཕྱག་ན་རྡོ་རྗེས་དེ་རྣམས་སྟོན། ། སྲིན་པོ་བློ་གྲོས་ཐབས་ལྡན་གྱི། ། གླེགས་བམ་བྲིས་ནས་དགོངས་པ་ཡི། ། རྩལ་གྱིས་མདུན་གྱི་ནམ་མཁར་སྦས། །
ཟ་ཧོར་ཡུལ་གྱི་རྒྱལ་པོ་ཛ། ། རྨིས་ལྟས་ངོ་མཚར་བདུན་བྱུང་སྒྲུབས། ། རྒྱུད་སྡེའི་གླེགས་བམ་མི་ཡུལ་དུ། ། བབ་སྟེ་ཀྲི་ཡ་ཝ་ར་ནའི། ༼་་་་་འདིར་ཚིག་རྐང་གཅིག་མི་གསལ།༽ ། མ་ཧཱ་ཡོ་ག་རྒྱལ་པོ་ཛའི། ། ཁང་སྟེང་ཨ་ནུ་སེང་གླིང་དང་། ། ཨ་ཏི་ཡོ་ག་ཨོ་རྒྱན་གྱིས། ། ཡུལ་དུ་སྤྲུལ་པའི་སྐུ་མཆོག་ནི། ༼་་་་་འདིར་ཚིག་རྐང་གཅིག་མི་གསལ།༽ །
རྡོ་རྗེ་སེམས་དཔའ་དངོས་སུ་ནི། ། གསན་ནས་བཀའ་བསྡུས་གླེགས་བམ་བཀོད། ། སྒྲུབ་སྡེ་རྣམས་ནི་འོག་མིན་དུ། ། སྟོན་པ་ཀུན་བཟང་ཆེན་པོ་ནི། ། ཧེ་རུ་ཀ་ཡི་ཆོས་ཉིད་ཀྱི། ། རང་སྒྲས་གསུང་པའི་རྒྱུད་སྡེ་རྣམས། ། གསང་བདག་རྡོ་རྗེ་ཆོས་ཀྱིས་བསྡུས། ། མཁའ་འགྲོ་ལས་ཀྱི་དབང་མོ་ཆེར། ། གནས་ནས་དེ་ཡི་སྤྱི་བྱེ་བྲག ། རྒྱུད་རྣམས་ཕྱེས་ནས་སྒྲོམ་སོ་སོར། །
བཅུག་ནས་མཆོད་རྟེན་ཆེན་པོ་ནི། ། བདེ་བྱེད་བརྩེགས་པར་གཏེར་དུ་སྦས། ། སྲུང་མར་བཀའ་བསྒོས་བཀའ་བབ་ཀྱིས། ། སློབ་དཔོན་བརྒྱད་ཀྱི་ཕྱག་དུ་སྤྲད། ། སྤྱི་རྒྱུད་སྒྲོམ་ནི་ཨོ་ཊི་ཡིས། ། སློབ་དཔོན་ཆེན་པོ་པདྨ་ནི། ། སམ་བྷ་ཝ་ཡི་སྤྱན་དྲངས་སོ། ། དེ་ལྟར་འཕགས་པའི་ཡུལ་དུ་དར། ། བྷོ་ཊའི་ལྗོངས་འདིར་གསང་སྔགས་ཀྱི། ། འབྱོན་ཚུལ་སྔ་འགྱུར་རྒྱུད་སྡེ་རྣམས། །
འཕགས་པའི་ཡུལ་གྱི་སློབ་དཔོན་ནི། ། སངས་རྒྱས་གསང་བ་བི་མ་ལ། ། ལ་སོགས་པཎ་གྲུབ་དུ་མ་དང་། ། ལོ་ཙཱ་ཆེན་པོ་བཻ་རོ་དང་། ། རྨ་གཉག་སྐ་ལྕོག་ཞང་སོགས་ཀྱིས། ། བསྒྱུར་ནས་རིམ་པར་སོ་ཟུར་གནུབས། ། སོགས་ལས་འཕེལ་ཞིང་བཀའ་བརྒྱད་སྐོར། ། ཨོ་རྒྱན་སངས་རྒྱས་གཉིས་པ་ཡི། ། ལས་ཅན་རྗེ་འབངས་བུ་དགུ་ལ། ། གདམས་ཤིང་དེ་དང་བི་མ་ལ། །
བཻ་རོ་ནམ་མཁའི་སྙིང་པོ་ལས། ། བཀའ་བརྒྱད་བཀའ་མའི་རྒྱུན་སྲོལ་བཅས། ། ཨོ་རྒྱན་སྨིན་གྲོལ་གླིང་སོགས་སུ། ། ལེགས་པར་བཞུགས་ཤིང་དེ་ཉིད་ལ། ། བརྟེན་ནས་ཁམས་ཕྱོགས་འདིར་ཡང་དར། ། ཟབ་མོ་གཏེར་གྱི་བརྒྱུད་པ་ནི། ། ཨོ་རྒྱན་སངས་རྒྱས་གཉིས་པ་དེས། ། བླ་རྫོགས་ཐུགས་གསུམ་སྒྲུབ་སྡེ་བརྒྱད། ། སྥྱིར་ནི་ཟབ་མོའི་གཏེར་གྱི་གནས། ། སོ་སོར་གཏེར་སྲུང་ལ་གཉེར་གཏད། །
སྦས་ཏེ་ལོ་པཎ་རྗེ་འབངས་ནི། ། ས་ཆེན་པོ་ལ་བཞུགས་པ་རྣམས། ། གང་ལ་གང་འདུལ་སྤྲུལ་པའི་སྐུར། ། བསྟེན་ནས་སྤྱན་དྲང་དུས་བབ་ཀྱི། ། འགྲོ་དོན་མཛད་པས་བརྒྱུད་པ་ཡི། ། བབ་ལུགས་སྔར་སྨོས་དགོངས་པ་བརྡའ། ། སྙན་བརྒྱུད་གསུམ་སྟེ་བཀའ་བབ་ཀྱི། ། ལུང་བསྟན་སྨོན་ལམ་དབང་བསྐུར་དང་། ། མཁའ་འགྲོ་གཏད་རྒྱ་གསུམ་བསྣན་པས། ། བརྒྱུད་པ་དྲུག་ལྡན་ཐ་སྙད་འབྱུང་། །
རྙིང་མ་བཀའ་མའི་སྐོར་འདི་ནི། ། རྙིང་མའི་མཚན་གཞི་དངོས་མ་སྟེ། ། གཏེར་མ་རྣམས་ཀྱིའང་རྒྱབ་བརྟེན་གྱུར། ། གཏེར་མ་ཟབ་མོའི་མན་ངག་སྟེ། ། དེ་ཡང་བཀའ་མའི་རྒྱུད་ལུང་དང་། ། འབྲེལ་ཞིང་ཟབ་གནད་ལྡན་པ་ཡི། ། མཆོག་གཉིས་གླིང་ས་བཅུ་གཅིག་དང་། ། རིགས་འཛིན་རྒོད་ཀྱི་ཆོ་འཕྲུལ་སོགས། ། གནའ་ནས་དེང་བར་བྱོན་རྣམས་ནི། ། བྱིན་རླབས་ཚན་ཁ་ཤིན་ཏུ་ཆེ། །
ཡོན་ཀྱང་རྙིང་མའི་དུས་དབང་གི ། བརྫུ་མ་ཕལ་ཆེར་་་་་་ཡང་འབྱུང་སྲིད་ཀྱི། ། རྒྱུད་ལུང་མན་ངག་མདོ་སྔགས་ཀྱི། ། ཚད་མའི་རིག་པས་རྟོགས་པར་བྱ། ། བཀའ་གདམས་ལྷ་ཆོས་བདུན་ལྡན་གྱི། ། བསྟན་པའི་བདག་པོ་ཇོ་བོ་རྗེ། ། དཔལ་ལྡན་མར་མེ་མཛད་ཡིན་ཏེ། ། དེ་ཡི་ཐེག་གསུམ་བཀའ་མ་ལུས། ། གང་ཟག་གཅིག་གིས་སངས་རྒྱས་ཀྱི། ། གོ་འཕང་ཐོབ་པའི་ཆ་རྐྱེན་དུ། །
གདམས་སམ་རྒྱལ་བའི་བཀའ་མཐའ་དག ཉམས་སུ་བསྟར་བྱའི་གདམས་ངག་ནི། ། ལེགས་པར་རྟོགས་པའི་ཆེད་དུ་གྲགས། ། ཇོ་བོ་མཆོག་གི་ཞལ་སློབ་ནི། ། རྒྱ་བལ་བོད་དུ་མང་བྱོན་ལས། ། ཇོ་བོ་ཉིད་དང་མཁྱེན་པ་མཉམ། ། དབུ་སྤྱན་གཡས་གཡོན་ཕྱག་ལྟ་བུའི། ། སྲས་ཀྱི་ཐུ་བོ་པཎྜི་ཏ། ། པི་ཏོ་བ་དང་རིན་ཆེན་འབྱུང་། ། ས་ཡི་སྙིང་པོ་བཤེས་གཉེན་གསང་། །
དབུ་མ་སེང་གེ་ལ་སོགས་དང་། ། བོད་ཀྱི་མངའ་རིས་སྟོད་དུ་ནི། ། བཙན་པོ་ལྷ་བཙུན་བྱང་ཆུབ་འོད། ། ལོ་ཆེན་རིན་ཆེན་བཟང་པོ་དང་། ། ནག་ཚོ་ཚུལ་ཁྲིམས་རྒྱལ་བའི་ཞབས། ། དགེ་བའི་བློ་གྲོས་འབྲོག་མི་ཆེ། ། འགོག་དང་ལིང་ལོ་མགར་དགེ་བ། ། ལྷ་བཙུན་སྒྲ་གཅན་འཛིན་སོགས་དང་། ། དབུས་སུ་ཁུ་རྔོག་འབྲོམ་གསུམ་དང་། ། ལྷོ་བྲག་རྣལ་འབྱོར་ཆག་ཁྲི་མཆོག །
དགེ་བ་སྐྱོང་དང་ཁམས་སུ་ནི། ། ཕྱག་དར་སྟོན་པའི་ཕར་ཕྱིན་གྱི། ། ཊཱིཀྐར་ཁམས་ལུགས་གྲགས་མཛད་དང་། ། རྣལ་འབྱོར་ཨ་མི་བྱང་ཆུབ་དང་། ། འཇིང་སྒྲོམ་དབང་ཕྱུག་རྒྱལ་མཚན་ཞབས། ། གསང་ཕུ་འོད་དུ་ཡལ་བ་ཡི། ། རྣལ་འབྱོར་ཤེས་རབ་ལ་སོགས་བྱོན། ། བཀའ་གདམས་ཕྲིན་ལས་རྒྱུན་སྐྱོང་བའི། ། བརྒྱུད་འཛིན་ཆེན་པོ་གསང་བདག་གི ། རྣམ་པར་གྲུབ་པ་ཁུ་སྟོན་ནི། །
བརྩོན་འགྲུས་གཡུང་དྲུང་འཇམ་དབྱངས་ཀྱི། ། རྣམ་སྤྲུལ་རྔོག་ལོ་ཆེན་པོ་ནི། ། ལེགས་པའི་ཤེས་རབ་འཕགས་པ་མཆོག ། སྤྱན་རས་གཟིགས་ཀྱི་རྣམ་པར་འཕྲུལ། ། འབྲོམ་སྟོན་རྒྱལ་བའི་འབྱུང་གནས་ཞེས། ། རྒྱལ་བས་ལུང་བསྟན་འཕགས་མ་མཆོག ། སྒྲོན་མས་ཇོ་བོར་ལུང་གིས་བསྔགས། ། བཀའ་གདམས་བསྟན་པའི་བདག་པོ་ནི། ། ཇོ་བོ་ཡབ་སྲས་ཞེས་གྲགས་པའི། ། སེམས་དཔའ་ཆེན་པོ་འདི་ཉིད་དང་། །
གང་གི་ལེགས་གསུང་བདུད་རྩི་ནི། ། ཉེ་བར་སྤྱད་པའི་དགེ་བའི་བཤེས། ། ཕུ་ཆུང་བ་དང་སྤྱན་སྔ་བ། ། ལ་སོགས་མཁས་བཙུན་བཟང་ལྡན་གྱི། ། དགེ་བའི་བཤེས་གཉེན་མང་འབྱོན་ནས། ། གང་གི་རིང་ལུགས་དར་བར་བྱས། ། ད་ལྟ་བཀའ་གདམས་གྲུབ་མཐའ་ཡི། ། མདོ་སྔགས་བརྒྱུད་པ་ཕལ་ཆེ་བ། ། ས་དགེ་དཀར་གསུམ་ནང་འདྲེས་ཏེ། ། མི་ནུབ་སྐྱོང་བ་འདི་ཉིད་དོ། །
ས་སྐྱའི་རྗེ་བཙུན་བཀའ་སྲོལ་གྱི། ། རྣམ་གཞག་རྒྱས་པ་འོག་ཏུ་འཆད། ། མར་པ་ལོ་ཙཱ་ལས་བརྒྱུད་པའི། ཕྱག་རྒྱ་པའམ་སྒྲུབ་བརྒྱུད་པའི། ། ལུགས་སྲོལ་ཞེས་གྲགས་ལྷོ་བྲག་པ། ། མར་པ་ཆོས་ཀྱི་བློ་གྲོས་ཀྱི། ། འཕགས་པའི་ཡུལ་དུ་ལན་གསུམ་བྱོན། ། བླ་མ་དམ་པ་བརྒྱ་རྩ་བསྟེན། ། འཁོར་ལོ་བདེ་མཆོག་གསང་འདུས་སོགས། ། རྒྱུད་སྡེའི་སྨིན་གྲོལ་གདམས་པའི་ཚོགས། །
བོད་དུ་བསྒྱུར་བཤད་གཏན་ལ་ཕབ། ། གསུང་སྐྱེས་སློབ་བུ་བཀའ་ཆེན་བཞི། ། འཕོ་བའི་བཀའ་བབས་མཚུར་སྟོན་ནི། ། དབང་དེ་རྒྱུད་བཤད་ཐབས་མན་ངག ། ཟབ་མོ་ཡི་ནི་བཀའ་བབས་པ། ། རྔོག་སྟོན་ཆོས་སྐུ་རྡོ་རྗེ་དང་། ། འོད་གསལ་བཀའ་བབས་གཙང་རོང་གི ། མེས་སྟོན་གཏུམ་མོས་བཀའ་བབས་པ། ། གུང་ཐང་མི་ལ་རས་པ་སྟེ། ། དང་པོ་གསུམ་གྱི་རྒྱུད་བཤད་སྲོལ། །
སྐྱོངས་ཤིང་མི་ལས་གྲུབ་པ་ཐོབ། ། སྒྲུབ་བརྒྱུད་བསྟན་པའི་སྲོལ་བཟུང་གྲགས། ། དེ་སློབ་གཙོ་བོ་རས་ཆུང་པས། ། རྒྱ་གར་བྱོན་ནས་ལུས་མེད་ཀྱི། ། མཁའ་འགྲོའི་ཆོས་སྐོར་ལྷག་མ་རྣམས། ། སྤྱན་དྲངས་རས་ཆུང་སྙན་བརྒྱུད་སོགས། ། དར་ཞིང་དྭགས་པོ་ལྷ་རྗེ་ནི། ། དབུ་རུར་འབྱོན་ཏེ་བྱ་ཡུལ་དང་། ། སྙུག་རུམ་ལྕགས་རི་གོང་ཁ་བ། ། རྣམས་ལ་བཀའ་གདམས་ཆོས་གསན་སྦྱངས། །
མཐར་ཕྱིན་རྗེས་སུ་མི་ལ་བསྟན། ། ཟབ་ཆོས་གདམས་པ་གསན་ནས་ནི། ། དྭགས་ལ་སྒམ་པོར་དགོན་པ་བཏབ། ། དེར་ཞུགས་དྭགས་པོ་ཞེས་སུ་གྲགས། ། སློབ་མའི་ཚོགས་ལ་བཀའ་གདམས་ཆོས། ། ཕྱག་ཆེན་གདམས་པ་རྒྱ་ཆེར་སྤེལ། ། ཕྲིན་ལས་རྒྱལ་བས་བཀའ་ཕྱག་ནི། ། ཆུ་བོ་གཉིས་འདྲེས་ཞེས་གྲགས་ཏེ། ། བཀའ་བརྒྱུད་ཀུན་གྱི་འབྱུང་ཁུངས་ཡིན། ། དེ་སློབ་བརྒྱུད་འཛིན་བུ་ཆེན་ནི། །
དྭགས་པོ་སྒོམ་ཚུལ་ཕག་གྲུ་པ། ། ཁམས་པ་རྡོ་རྒྱལ་ཞེས་གྲགས་དང་། ། གྲུབ་ཐོབ་དབུ་སེ་དུས་གསུམ་མཁྱེན། ། འབའ་དོམ་རས་པ་ལ་སོགས་ཡང་། ། ཕག་གྲུའི་ཐོག་མར་དབུས་ཀྱི་ནི། ། སྟོད་ལུང་རྒྱ་དམར་ལ་སོགས་ལས། ། དབུ་ཚད་གཙང་དུ་ལས་སྟོད་པར། ། དཀོན་མཆོག་མཁར་དང་ས་སྐྱ་པ། ། བྱང་སེམས་ཟླ་བ་རྒྱལ་མཚན་དམར། ། ཆོས་ཀྱི་རྒྱལ་པོ་ལ་སོགས་པར། །
ཟབ་ཆོས་གསན་སྦྱངས་མཛད་པ་ཡིས། ། ཉམས་རྟོགས་ཁྱད་ཅན་རྒྱུད་ལ་འཁྲུངས། ། ཕྱིས་སུ་དྭགས་པོ་ལྷ་རྗེ་བསྟེན། ། དེ་ཡི་ཟབ་ཆོས་བདག་པོར་གྱུར། ། དེ་ཡི་སློབ་མ་གླིང་རས་པ། ། འབྲི་ཁུང་སྐྱུ་ར་རིན་ཆེན་དཔལ། ། སྟག་ལུང་བཀྲ་ཤིས་དཔལ་གྲུབ་དང་། ། ཁྲོ་ཕུ་བ་ལ་སོགས་པའོ། ། གླིང་རས་སློབ་མ་གཙང་པ་ནི། ། རྒྱ་རས་ཡེ་ཤེས་རྡོ་རྗེའོ། །
དེ་སློབ་རྒོད་ཚང་ལོ་རས་དང་། ། དབོན་སྲས་ལ་སོགས་དེ་གསུམ་པོ། ། སོ་སོ་ལས་མཆེད་སྟོད་སྨད་བར། ། འབྲུག་པའི་སྲོལ་འཛིན་རྣམས་འབྱུང་ངོ་། ། དམ་ཆོས་སྡུག་བསྔལ་ཞི་བྱེད་ཀྱི། ། བཀའ་སྲོལ་གྲུབ་པའི་དབང་ཕྱུག་མཆོག ། དམ་པ་སངས་རྒྱས་ཀྱིས་དར་མཛད། ། འདི་ལ་བརྒྱུད་པ་སྔ་ཕྱི་བར། ། གསུམ་བྱུང་དང་པོ་རྒྱ་གར་གྱིས། ། ཁ་ཆེ་ཛྙཱ་ན་གུ་ཧྱ་ལ། །
ཞི་བྱེད་སྒྲོལ་མ་སྐོར་གསུམ་གསན། ། དེ་རྣམས་དམ་པ་ཁ་ཆེ་བ། ། གཉིས་ཀས་ཨོགས་སོ་ལོ་ཙཱར་བཤད། ། ཁ་ཆེས་པུ་ཧྲངས་ལོ་ཆུང་ལ། ། བཤད་ནས་དེ་ཡི་དམར་སྟོན་ནི། ། ཆོས་རྒྱལ་ལ་སོགས་པར་བཤད་དོ། ། བར་པ་དམ་པ་བོད་ཡུལ་ལ། ། ལན་ལྔ་འབྱོན་པའི་བཞི་པའི་དུས། ། རྨ་ཆོས་ཤེས་རབ་པོ་དགེ་འདུན། ། ཀམ་པ་ཡེ་རྒྱལ་གསུམ་ལ་བཤད། །
ཕྱི་མ་དམ་པ་ལན་ལྔ་པ། ། དིང་རིར་འབྱོན་དུས་ཕྱར་ཆེ་ཆུང་། ། བཛྲ་ཀྲོ་དྷ་ཀུན་དགའ་ལ། ། སོགས་པར་གསུང་ནས་རིམ་གྱིས་དར། ། དེ་ནས་བརྒྱུད་པའི་གཅོད་སྐོར་ནི། ། དམ་པ་བོད་ཡུལ་ལན་གསུམ་པར། ། འབྱོན་དུས་ཡར་ཀླུང་སྨ་ར་སེར། ། སྐྱེ་ན་བསོད་ནམས་བླ་མ་ལ། ། བཤད་པ་ཕོ་གཅོད་བརྒྱུད་པར་གྲགས། ། མ་གཅིག་གིས་ནི་དམ་པ་དང་།
སྐྱེ་སྔོན་གཉིས་ཀ་ལས་གསན་པའི། ། བརྒྱུད་པ་མོ་གཅོད་ཞེས་གྲགས་སོ། ། དཔལ་ལྡན་ཤངས་པ་བཀའ་བརྒྱུད་པའི། ། ལུགས་ནི་གྲུབ་པའི་གཙུག་རྒྱན་མཆོག ། ཁྱུང་པོ་རྣལ་འབྱོར་རྒྱ་གར་དུ། ། བྱོན་ཏེ་རྡོ་རྗེ་གདན་པ་དང་། ། མཻ་ཏྲི་པ་དང་ཡེ་ཤེས་ཀྱི། ། མཁའ་འགྲོ་ནི་གུ་མ་ལ་སོགས། ། བླ་མ་བརྒྱ་དང་ལྔ་བཅུ་ལྷག ། དག་ལས་ཆོས་གསན་ཐུགས་ཉམས་བསྟར། །
བོད་ཀྱི་ཤངས་པ་གཞོང་གཞོང་གི ། དགོན་པ་བཏབ་པས་ཤངས་པ་ཡི། ། བཀའ་བརྒྱུད་ཅེས་པར་ཡོངས་སུ་གྲགས། ། འདི་ཡི་སློབ་མ་ལ་སྟོད་ཀྱི། ། དཀོན་མཆོག་མཁར་དང་རྨོག་ཅོག་པ། ། ལ་སོགས་ཁྲི་ཕྲག་བརྒྱད་བྱུང་ངོ་། ། མན་ངག་སྦྱོར་དྲུག་བྱུང་ཚུལ་ནི། ། དཔལ་ཆེན་རྒ་ལོས་འཕགས་ཡུལ་དུ། ། ཙ་མི་སངས་རྒྱས་གྲགས་པ་དང་། ། ཨ་བྷ་ཡར་གསན་བསྒོམ་པ་ཡི། །
གྲུབ་བརྙེས་གྲགས་པས་ཟངས་གླིང་བར། ། ཁྱབ་ཅིང་བོད་བྱོན་ཞང་ཚལ་པ། ། སོགས་ལ་གནང་ཞིང་དབུས་གཙང་ཁམས། ། ཀུན་ཏུ་དབང་དང་གདམས་པ་ཡིས། ། གཞན་དོན་མང་མཛད་སྐུ་ཚེ་ནི། ། བརྒྱད་ཅུ་རྩ་དགུའི་བར་དུ་བཞུགས། ། གཞན་ཡང་འཕགས་པའི་པཎྜི་ཏ། ། བི་བྷཱུ་ཏི་ཙནྡྲ་ཞེས་པས། ། དཔལ་ལྡན་ཤ་བ་རི་དབང་ཕྱུག ། ལས་གསན་ཀོ་བྲག་པར་བརྒྱུད་དང་། །
ཁ་ཆེ་པཎྜི་ཏས་དཔྱལ་བ། ། ཆོས་ཀྱི་བཟང་པོར་གནང་བ་སོགས། ། སྦྱོར་དྲུག་བོད་འདིར་མང་དུ་བྱོན། ། དཔལ་ལྡན་དམ་པ་དང་པོ་ནི། ། སངས་རྒྱས་དུས་ཀྱི་འཁོར་ལོ་ཡི། ། སྦྱོར་བ་ཡན་ལག་དྲུག་གི་སྐོར། ། གཉེན་དང་སེ་ལོ་ཙཱའི་ཕྱོགས་ཀྱིས། ། ཨ་བྷ་ཡ་ནས་བརྒྱུད་པ་དང་། ། རྭ་བའི་ཕྱོགས་ཀྱི་པཎྜི་ཏ། ། མཉྫུ་ཀཱིརྟི་ལས་བརྒྱུད་དང་། །
འགྲོ་བའི་ཕྱོགས་ཀྱི་ཁ་ཆེ་ནི། ། ཟླ་བ་མགོན་ལས་བརྒྱུད་པ་རྣམས། ། དུས་ཀྱི་ཞབས་པ་ཆུང་བ་ཡིས། ། དངོས་སློབ་ཡིན་པར་མཐུན་པ་དང་། ། དུས་ཞབས་ཆུང་བ་དུས་འཁོར་ཞབས། ། ཆེན་པོའི་དངོས་སློབ་ཡིན་པར་མཐུན། ། ཁ་ཆེ་ཟླ་བ་མགོན་པོ་ཡི། ། སྦྱོར་དྲུག་གདམས་ངག་ཡོངས་རྫོགས་རྣམས། ། སྒོམ་པ་དཀོན་མཆོག་སྲུང་ལ་གནང་། ། དེ་ལ་སྒྲོ་སྟོན་གནམ་ལ་བརྩེགས། །
ཀྱིས་གསན་དེ་ཡིས་གྲུབ་ཐོབ་ཆེ། ། ཡུ་མོ་མི་བསྐྱོད་རྡོ་རྗེ་ལ། ། དེ་ཉིད་ལས་བརྒྱུད་རྒྱུད་འགྲེལ་པ། ། མན་ངག་བཅས་སྩལ་དེ་ཉིད་ནི། ། འུ་ཡུག་བྱོན་ནས་དེ་བསྒོམ་པས། ། གྲུབ་པ་བརྙེས་ཤིང་དེ་ཉིད་ལས། ། སློབ་མའི་ཚོགས་ནི་ཝ་བྲག་དཀར། ། གྲུབ་ཐོབ་དྷརྨ་བོ་དྷི་དང་། ། སྲས་མཆོག་དྷརྨེ་ཤྭ་ར་སོགས། ། ལ་གནང་རྒྱུད་འགྲེལ་མན་ངག་འཕེལ། །
མཁས་པ་བུ་དོལ་རྣམ་གཉིས་ཀྱིས། ། དར་ཞིང་རྒྱས་པར་མཛད་པ་ལས། ། རྒྱལ་བ་བྱམས་པའི་རྣམ་པར་སྤྲུལ། ། བུ་སྟོན་ཐམས་ཅད་མཁྱེན་པ་མཆོག ། རིན་ཆེན་གྲུབ་ཀྱིས་དང་པོ་ནི། ། ཐར་ལོར་སྒྲ་གསན་ལོ་ཙཱ་མཁྱེན། ། སྦྱོར་དྲུག་མན་ངག་འཕགས་ཡུལ་གྱི། ། དཔེ་མེད་མཚོར་བརྒྱུད་གསན་བསྒོམས་པས། ། ཉམས་མྱོང་འཁྲུངས་ཞིང་དུར་འཁོར་གྱི། ། དཀའ་གནད་མང་པོ་ཐུགས་ཆུད་མཛད། །
བླ་མ་རྡོ་རྗེ་རྒྱལ་མཚན་པའི། ། དྲུང་བྱོན་རྒྱུད་འགྲེལ་གསན་པ་དང་། ། དྲི་རྟོགས་ཞིབ་མཛད་རྩིས་ལ་སྦྱངས། ། དུས་འཁོར་ཡན་ལག་ཕྲ་རགས་གསན། ། བླ་མ་དེ་ཡི་བཀའ་བཞིན་དུ། ། དབང་གི་མདོར་བསྟན་འགྲེལ་པ་བསྒྱུར། ། ཞ་ལུགས་ཕེབས་ནས་དུས་འཁོར་ལོ། ། དུས་ཆོས་མཛད་ནས་གསུངས་པ་དང་། ། དེ་སྐོར་བསྟན་བཅོས་མང་དུ་མཛད། ། ཕྱིས་སུ་བླ་མ་དམ་པ་ནི། །
འཕགས་བོད་ཡོན་ཏན་རྒྱ་མཚོ་ལས། ། སྦྱོར་དྲུག་མན་ངག་མང་བཞུགས་གསན། ། རྒྱུད་ཀྱི་འགྲེལ་དང་འགྱུར་བཅོས་ནི། ། མང་མཛད་དུས་ཀྱི་འཁོར་ལོ་ལ། ། མཁས་ཤིང་གྲུབ་པ་བརྙེས་པ་ནི། ། མང་བྱུང་ནང་ནས་རྒྱུད་འགྲེལ་དང་། ། མན་ངག་ཕྱག་བཞེས་ཐམས་ཅད་ལ། ། མཆོག་ཏུ་གྱུར་པ་ཀུན་མཁྱེན་ནི། ། བུ་སྟོན་རིན་ཆེན་གྲུབ་ཉིད་དོ། ། དེ་ཡི་སློབ་མ་ས་སྐྱ་པ། །
དཔལ་ལྡན་བླ་མ་དམ་པ་དང་། ། གདན་པ་ཐུགས་སྲས་ལོ་ཙཱ་བ། ། རིན་ཆེན་རྣམ་རྒྱལ་ལ་སོགས་ལས། ། རིམ་པར་འཕེལ་ཞིང་རྒྱས་པའོ། ། ཇོ་ནང་ཀུན་མཁྱེན་ཆེན་པོ་ཞེས། ། དོལ་བུ་ཤེས་རབ་རྒྱལ་མཚན་གྱིས། ། གཞོན་ནུའི་དུས་སུ་སྐྱི་སྟོན་ཞེས། ། འཇམ་དབྱངས་ཁུ་དབོན་ཞབས་ལ་གཏུགས། ། བཀའ་ཆེན་བཞི་སོགས་སྡེ་སྣོད་དང་། ། རྡོར་ཕྲེང་ལ་སོགས་སྔགས་གསན་སྦྱངས། །
མཛད་ཅིང་ཁྱད་པར་དུས་འཁོར་ནི། ། རྭ་ལུགས་བཤད་པ་ལེགས་པར་གསན། ། སྐུ་ན་ཕྲ་དུས་དཔལ་ས་སྐྱར། ། བཀའ་ཆེན་བཞི་ལར་བཤད་པ་དང་། ། དབུས་གཙང་རྣམས་སུ་གྲྭ་སྐོར་མཛད། ། མཁས་པའི་གྲགས་པ་ཆེན་པོ་ཐོབ། ། བླ་མ་མང་པོར་ཆོས་བཀའ་ནི། ། རྒྱ་ཆེར་གསན་མཛད་ཇོ་མོ་ནང་། ། མཁས་བཙུན་ཡོན་ཏན་རྒྱ་མཚོ་ལས། ། དཔལ་ལྡན་དུས་ཀྱི་འཁོར་ལོ་ཡི། །
རྒྱུད་འགྲེལ་མན་ངག་བཅས་པ་གསན། ། མན་ངག་ཉམས་བཞེས་གནང་པ་ཡིས། ། ཉམས་རྟོགས་ཁྱད་པར་ཅན་དག་འཁྲུངས། ། སྐུ་འབུམ་མཐོང་གྲོལ་ཆེན་པོ་བཞེངས། ། མདོ་སྔགས་བཤད་སྒྲུབ་བསྟན་པ་སྤེལ། ། དེ་ཡི་སློབ་མ་ས་བཟང་པ། ། མ་ཏི་པཎ་ཆེན་ལོ་ཙཱ་བ། ། བློ་གྲོས་དཔལ་གཉིས་ལ་བཀའ་སྩལ། ། དུས་འཁོར་འགྱུར་བཅོས་མཛད་པ་དང་། ། ཀུན་མཁྱེན་དོལ་བུ་ཉིད་ཀྱིས་ནི། །
དུས་འཁོར་རྒྱུད་འགྲེལ་ཆེན་པོ་ཡི། ། བསྡུས་དོན་དབང་དང་སྒྲུབ་ཐབས་དང་། ། རྩིས་སོགས་ཡིག་ཆ་མང་མཛད་ཅིང་། ། དུས་འཁོར་བསྟན་པ་རྒྱས་པར་མཛད། ། གཞན་ཡང་ངེས་དོན་རྒྱ་མཚོ་སོགས། ། གསུང་རབ་མང་མཛད་དེའི་སློབ་མ། ། ཀུན་སྤང་ཆོས་གྲགས་དཔལ་བཟང་དང་། བོ་དོང་ཕྱོགས་ལས་རྣམ་རྒྱལ་བ། ། ཉ་དབོན་ཀུན་དགའ་དཔལ་ལ་སོགས། ། མཁས་ཤིང་དུས་འཁོར་སྦྱོར་དྲུག་གི །
རྣལ་འབྱོར་ལྷུར་ལེན་མང་དུ་བྱོན། ། དེ་ལྟར་འབྱོན་ལས་ཐམས་ཅད་མཁྱེན། ། བུ་སྟོན་རིན་ཆེན་གྲུབ་ཉིད་ཀྱིས། ། མདོ་དང་རྒྱུད་སྡེ་ཀུན་ལ་ནི། ། བཤད་སྒྲུབ་རྩལ་འདོད་མཛད་པ་ཡིས། ། ཞ་ལུ་བུ་ལུགས་ཞེས་སུ་གྲགས། ། དེ་བཞིན་ཇོ་ནང་ཀུན་མཁྱེན་གྱིས། ། མདོ་སྔགས་བཤད་སྒྲུབ་གཞན་སྟོང་སྐོར། ། མཛད་ཅིང་སློབ་བརྒྱུད་རིམ་པ་ཡི། ། ཁྱད་ཆོས་འགའ་མཛད་ཇོ་ལུགས་གྲགས། །
དེ་བཞིན་བོ་དོང་པ་ཡིས་ཀྱང་། ། ཁྱད་ཆོས་རྩོམ་པ་མང་མཛད་དེ། ། དེ་ལ་བོ་དོང་བརྒྱུད་པར་གྲགས། ༈ །རི་བོ་དགའ་ལྡན་པའི་ལུགས་སྲོལ། ། ཀུན་མཁྱེན་བླ་མ་ཙོང་ཁ་པ། ། བློ་བཟང་གྲགས་པ་རྗེས་འཇུག་བཅས། ། ཡིན་ཏེ་རྗེ་བཙུན་ཙོང་ཁ་པ། ། འཇམ་དཔལ་རྩ་རྒྱུད་མཁའ་འགྲོ་ཡི། ། གསང་བའི་རྒྱུད་དང་བཀའ་གདམས་ཀྱི། ། གླེགས་བམ་བཀའ་བསྟན་མང་པོ་ནས། །
ལུང་བསྟན་སྔོན་གྱི་བདེ་གཤེགས་ནི། ། དབང་པོའི་ཏོག་དྲུང་ཐུགས་བསྐྱེད་ཅིང་། ། མ་འོངས་པ་ན་སངས་རྒྱས་ཞིང་། ། བཀོད་པ་སྣ་ཚོགས་མཛེས་ཞེས་པར། ། སངས་རྒྱས་སེང་གེའི་ང་རོ་ཞེས། ། ལུང་དུ་བསྟན་པའི་སྐྱེས་བུ་དེས། ། སྐུ་ཚེའི་སྟོད་དུ་མདོ་སྔགས་དང་། ། རིག་གནས་བོད་དུ་དར་འཕེལ་ཆེར། ། གསན་སྦྱངས་ཕུལ་དུ་ཕྱིན་པར་མཛད། ། བར་དུ་ཐོས་པའི་དོན་ལ་དཔྱད། །
བསྒོམ་པའི་སྒོ་ནས་ཉམས་སུ་བཞེས། ། འཕྲལ་གྱི་ཀུན་ཏུ་དཔྱོད་པ་རྣམས། ། འདུལ་བ་དང་མཐུན་ལག་ལེན་སྤེལ། ། རྒྱལ་གསུང་མདོ་སྔགས་སྙིང་པོ་བསྡུས། ། ཀླུ་སྒྲུབ་ཐོགས་མེད་གཉིས་ཀྱི་སྲོལ། ། སྐྱེས་བུ་གསུམ་གྱི་ཉམས་ལེན་གྱི། ། རིམ་པ་ཚང་བར་སྟོན་པ་ཡི། ། བྱང་ཆུབ་ལམ་རིམ་གཙོར་གྱུར་པའི། ། ཕྲིན་ལས་གཙོ་བོར་སྐྱོང་བར་མཛད། ། འཕགས་པ་འཇམ་དབྱངས་ཞབས་གཟིགས་ནས། །
བླ་མ་དབུ་མ་པར་གྲགས་པའི། ། ལོ་ཙཱའི་ཚུལ་མཛད་མདོ་སྔགས་ཀྱི། ། ཆོས་ཚུལ་ཐེ་ཚོམ་མདུད་པ་བཀྲོལ། ། སྐུ་ཚེ་སྨད་དུ་འགྲོ་དོན་ནི། ། ཤིན་ཏུ་རྒྱས་ཏེ་ལྷ་ལྡན་དུ། ། ཆོ་འཕྲུལ་ཆེན་པོའི་དུས་ཀྱི་ཚེ། ། སྨོན་ལམ་ཆེན་པོའི་རྒྱུན་བཙུགས་ཅིང་། ། འབྲོག་གི་རི་བོ་དགེ་ལྡན་དུ། ། རྣམ་རྒྱལ་གླིང་བཏབ་དེ་ནས་བརྩམས། ། རྗེས་འཇུག་ཡོངས་ལ་དགེ་ལྡན་པར། །
ཡོངས་སུ་གྲགས་པ་རྒྱ་ཆེར་འཕེལ། ། དེ་ཉིད་གསུང་ལས་སྒྲེས་པ་ཡི། ། སློབ་མའི་མཆོག་ནི་རྒྱལ་ཚབ་རྗེ། ། མཁས་གྲུབ་རྗེ་དང་ཐམས་ཅད་མཁྱེན། ། དགེ་འདུན་གྲུབ་པའི་ཞལ་སྔ་ནས། ། འདུལ་བ་འཛིན་པ་གྲགས་རྒྱལ་དང་། ། འདུལ་འཛིན་བློ་གྲོས་སྦས་པ་ཞེས། ། འདུལ་འཛིན་གཉིས་ལ་སོགས་པ་ཡི། ། མཁས་པ་མང་བྱོན་ཕྲིན་ལས་རྒྱས། ༈ །གངས་ལྗོངས་བསྟན་པའི་མངའ་བདག་མཆོག །
མཚན་མཆོག་གསུམ་ལྡན་འཇམ་དབྱངས་གདུང་། ། དཔལ་ལྡན་ས་སྐྱ་པར་གྲགས་པའི། ། བརྒྱུད་སྲོལ་ཐོག་མ་འཁོན་སྟོན་མཆོག ། ཀླུ་ཡི་དབང་པོ་སྲུང་བ་ནི། ། བོད་འདིར་བསྟན་པ་འཛུགས་པའི་སྐབས། ། སད་མི་མི་བདུན་ནང་གསེས་སུ། ། རབ་ཏུ་བྱུང་སྟེ་ཨུ་རྒྱན་གྱི། ། སློབ་དཔོན་པདྨ་སམ་བྷ་ཝའི། ། ཞབས་པད་བསྟེན་ཏེ་གསང་སྔགས་ཀྱི། ། སྨིན་གྲོལ་གདམས་པ་མང་དུ་གསན། །
དཔལ་ཆེན་རྡོ་རྗེ་གཞོན་ནུ་སོགས། ། གསང་སྔགས་བཀའ་བབས་གྲུབ་པ་བརྙེས། དེ་ནས་བཟུང་སྟེ་འཁོན་རོག་པ། ། ཤེས་རབ་ཚུལ་ཁྲིམས་ཡན་ཆད་ལ། ། གསང་སྔགས་རྙིང་མའི་གྲུབ་པ་བརྙེས། ། ཇི་ཙམ་ཞིག་ནས་དེ་ཡི་གཅུང་། དཀོན་མཆོག་རྒྱལ་པོས་དབང་ཕྱུག་མ། ། ཉི་ཤུ་རྩ་བརྒྱད་འཆམས་བྱེད་པ། ། ལ་སོགས་གཟིགས་པའི་རྐྱེན་གྱིས་ནི། ། གསང་སྔགས་གསར་མ་ལ་འཇུག་པའི། །
སྒོ་ཕྱེ་རྙིང་མའི་ཆོས་སྐོར་ནི། ། ཡང་ཕུར་རྣམ་གཉིས་ཙམ་མིན་པ། ། ཕལ་ཆེར་བ་ནི་གཏེར་དུ་སྦས། ། བླ་ཆེན་འབྲོག་མི་ལོ་ཙཱ་སོགས། ། མཁས་དང་གྲུབ་པའི་འཁོར་ལོས་སྒྱུར། ། དུས་མའི་ཞབས་བསྟེན་ཐོས་བསམ་བསྒོམ། ། རྒྱ་མཚོ་ལྟ་བུ་མཐར་སོན་མཛད། ། ས་དཀར་ལོགས་ལ་སཱ་ལུ་ཡི། ། སྨན་ལྗོངས་རྡོ་རྗེ་གདན་ཆེན་པོར། ། དཔལ་ལྡན་ས་སྐྱའི་ཆོས་གྲྭ་ཆེ། །
འདི་ཉིད་སྐྱེ་དགུ་མ་ལུས་པའི། ། བསོད་ནམས་ཞིང་དུ་བཏབ་པར་མཛད། ། དེ་ཕྱིན་ལྷ་རིགས་འཁོན་གྱི་གདུང་། ། ས་སྐྱ་པ་ཞེས་མཚན་མཆོག་གསུམ། ། དང་ལྡན་འཇམ་དབྱངས་དངོས་སུ་གྲགས། ། གང་དེའི་སྲས་མཆོག་འཕགས་པ་མཆོག ། འཇིག་རྟེན་དབང་ཕྱུག་འགྲོ་དོན་དུ། ། བསམ་བཞིན་སྐྱེ་བའི་སྒྱུ་འཕྲུལ་གྱི། ། རོལ་པ་དཔལ་ལྡན་འགྲོ་ཀུན་ལ། ། བརྩེ་བ་ཆེན་པོ་ས་སྐྱ་པ། །
ཀུན་དགའ་སྙིང་པོའི་ཞལ་སྔ་ནས། ། གང་གི་ལྷག་པའི་ལྷ་ཡི་མཆོག ། འཇམ་དབྱངས་བསྒྲུབ་པས་ཞལ་གཟིགས་ཤིང་། ། ཕ་རོལ་ཕྱིན་པའི་ལམ་ཡོངས་རྫོགས། ། སྟོན་བྱེད་ཞེས་པ་བཞི་བྲལ་གྱི། ། གདམས་པའི་ལམ་སྲོལ་ཆེན་པོ་སྩལ། ། དེ་ནས་བརྩམས་ཏེ་རྒྱལ་བའི་བཀའ། ། སྡེ་སྣོད་ཆོས་ཚུལ་ཐམས་ཅད་ལ། ། འཇིགས་པ་མེད་པའི་སྤོབས་པ་རྙེད། ། དེ་ནས་རིམ་བཞིན་བྲང་ཏི་པ། །
དར་མ་སྙིང་པོ་ཁྱུང་རིན་ཆེན། ། གྲགས་དང་མེས་ལྷོང་ཚེར་པུ་ཧྲངས། ། ལོ་ཆུང་བ་རི་ཁའུ་པ། ། དར་མ་རྒྱལ་མཚན་སྐྱི་ཆུ་བ། ། དགྲ་ལྷ་འབར་དང་མལ་ལོ་ཙཱ། ། སོགས་ལས་མདོ་སྔགས་ཆོས་ཚུལ་ནི། ། བསམ་གྱིས་མི་ཁྱབ་པ་གསན་ཅིང་། ། ཡོངས་རྫོགས་བསྟན་པའི་བདག་པོར་གྱུར། ། དེ་ལྟར་མདོ་དང་སྔགས་ཀྱི་ཆོས། ། ཟབ་ཅིང་རྒྱ་ཆེའི་སྨིན་བྱེད་དང་། །
གྲོལ་བྱེད་མན་ངག་བཤད་དཀའི་ཚོགས། ། བསམ་གྱིས་མི་ཁྱབ་མངའ་བ་ཡི། ། ནང་ནས་མཆོག་ཏུ་གྱུར་པ་ནི། ། ཁྱད་པར་བླ་མ་ཞང་དགོན་པ། ། ཆོས་འབར་ཞབས་པད་ཡུན་རིང་བསྟེན། ། ཡོངས་རྫོགས་བསྟན་པའི་ཉམས་ལེན་མཆོག ། གྲུབ་པའི་འཁོར་ལོས་སྒྱུར་བ་མཆོག ། རྣལ་འབྱོར་དབང་ཕྱུག་བིརྺ་པའི། ། བཞེད་གཞུང་གསུང་ངག་རིན་པོ་ཆེ། ། ལམ་དང་འབྲས་བུ་བཅས་པ་ཡི། །
གདམས་ངག་ཡན་ལག་དང་བཅས་པ། ། ལེགས་པར་གསན་ཅིང་ཐུགས་ཉམས་བཞེས། ། རྗེ་བཙུན་མཐུ་སྟོབས་ཀྱི་མགོན་པོ། ། རྣལ་འབྱོར་དབང་ཕྱུག་བིརྺ་པ། ། གཙོ་འཁོར་ལྔ་པོ་དམ་པའི་ཆོས། ། སྒོ་སྐྱེལ་ཚུལ་དུ་དཔལ་ས་སྐྱར། ། བྱོན་ནས་རྒྱུད་སྡེ་ཆེན་པོ་ནི། ། བདུན་བཅུ་རྩ་གཉིས་གནང་བ་ནི། ། ཐབས་ཀྱི་རྒྱུད་ལ་དཔལ་གསང་འདུས། ། རྩ་རྒྱུད་དེ་ཡི་རྒྱུད་ཕྱི་མ། །
རྡོ་རྗེ་འཕྲེང་བ་དགོངས་པ་ནི། ། ལུང་སྟོན་ལྷ་མོ་བཞིའི་ཞུས་རྒྱུད། ། ཡེ་ཤེས་རྡོ་རྗེ་དགྲ་ནག་དང་། ། གདོང་དྲུག་རྡོ་རྗེ་འཇིགས་བྱེད་རྒྱུད། ། རྣམ་སྣང་སྒྱུ་དྲ་ལྔ་ཕྲག་གཉིས། ། ལྡན་དང་ཤེས་རབ་རྒྱུད་ལ་ནི། ། སངས་རྒྱས་མཉམ་སྦྱོར་རྩ་བའི་རྒྱུད། ། ཕྱི་མ་ཕྱི་མའི་ཕྱི་མ་དང་། ། ཟླ་གསང་རྡོ་རྗེ་གདན་བཞི་དེའི། ། བཤད་རྒྱུད་མ་ཧཱ་མ་ཡ་དང་། །
དེ་བཞིན་སངས་རྒྱས་ཐོད་པ་དང་། ། རྡོ་རྗེ་བདུད་རྩི་བདེ་མཆོག་གི ། རྩ་རྒྱུད་ཨ་བྷི་དྷ་ན་དང་། ། རྡོ་རྗེ་མཁའ་འགྲོའི་རྒྱུད་དང་ནི། ། མཁའ་འགྲོ་རྒྱ་མཚོ་ཀུན་སྤྱོད་དང་། ། ཧེ་རུ་ཀ་མངོན་ཕག་མོ་ནི། ། མངོན་འབྱུང་ཁ་སྦྱོར་ཞེས་པའི་རྒྱུད། ། བདེ་མཆོག་སྡོམ་འབྱུང་མ་རྒྱུད་སྐོར། ། གཏེར་ཟླའི་གྲངས་དང་གཉིས་མེད་རྒྱུད། ། ཀྱཻ་ཡི་རྡོ་རྗེ་རྩ་རྒྱུད་དང་། །
ཕྱག་ཆེན་ཐིག་ལེ་རྡོ་རྗེ་གུར། ། ཡེ་ཤེས་ཐིག་ལེ་དེ་ཁོ་ནའི། ། རྒྱུད་དང་སྒྲོལ་མ་གསང་སྒྲོན་གྱི། ། དེ་ཁོའི་མན་ངག་དང་རྙོག་མེད། ། ཨ་ར་ལི་དང་དེ་བཞིན་དུ། ། རྡོ་རྗེ་ལ་ར་ལི་རིགས་ཀྱི། ། ཨ་ར་ལི་དང་མགོན་པོ་ནི། ། མངོན་པར་འབྱུང་དང་དེ་བཞིན་དུ། ། ནམ་མཁའ་མཉམ་རྒྱུད་ཐོག་བཏགས་དང་། ། མཚན་བརྗོད་དུས་འཁོར་རྩ་བའི་རྒྱུད། །
བསྡུས་རྒྱུད་དབང་དོན་རྡོར་འདུས་དང་། ། རྒྱུད་ཀྱི་དུམ་བུ་མི་གཡོ་བའི། ། རྒྱུད་དང་བཤད་རྒྱུད་སམ་བྷུ་ཊི། ། དེ་རྒྱུད་ཕྱི་མ་ཡེ་ཤེས་ཀྱི། ། སྙིང་པོའི་རྒྱུད་སྟེ་གཉིས་མེད་ཀྱི། ། རྒྱུད་སྡེ་ཉི་ཤུ་རྩ་གཅིག་དང་། ། སམ་ཊའི་ཆར་གཏོགས་རྒྱུད་སྡེ་ནི། ། འོག་མ་དགུ་དང་རྣལ་འབྱོར་གྱི། ། རྒྱུད་ལ་དེ་ཉིད་འདུས་པ་དང་། ། རྡོ་རྗེ་རྩེ་མོ་དང་དཔལ་མཆོག །
དང་པོའི་རྒྱུད་དང་སྒྲོལ་མ་ནི། ། རྒྱ་མཚོའི་རྒྱུད་ཆུང་ཟུང་གཉིས་གྲངས། ། སྤྱོད་རྒྱུད་རྟ་མགྲིན་རྟོགས་པ་ཆུང་། ། སྟོབས་པོ་ཆེ་ཡི་རྟོགས་པ་དང་། ། རྣམ་བྱང་མངོན་བྱང་རྩེ་མོའི་གྲངས། ། བྱ་རྒྱུད་འོད་ཟེར་རིགས་མཆོག་རྒྱུད། ། གཉིས་ནི་སཾ་བྷུ་ཊའི་སྐབས་སུ། ། ཕན་ཐོགས་པ་ཡི་རྒྱུ་ཡིན་གསུང་། ། རྡོ་རྗེ་རྣམ་འཇོམས་གཟུགས་བླ་མེད། ། ལྟར་བཀྲལ་བཤད་ཚེ་དེ་འབྲེལ་གྱི། །
རྒྱུད་ནི་རྣམ་འཇོམས་གཟུངས་དང་དེའི། ། རྒྱུད་ནི་རི་རབ་བརྩེགས་པ་དང་། ། རྡོ་རྗེ་མི་ཕམ་རྡོ་རྗེ་ཡི། ། སྙིང་པོའི་གཟུངས་དང་ཕྱག་རྡོར་གྱི། ། བཅུ་ཕྲག་སྙིང་པོའི་གཟུངས་འཇིགས་བྱེད། ། གཟུངས་དང་རྡོ་རྗེ་གནམ་ལྕགས་མཆུ། ། ལྕགས་ནག་དྲང་སྲོང་ཀླུའི་གནོད་པའི། ། གཟུངས་དང་སོགས་མ་མེད་པའི་རྟོགས། ། བརྒྱད་དང་བཅུ་དྲུག་འདི་རྣམས་ནི། ། རང་ངོས་བྱ་བའི་རྒྱུད་ཡིན་ཀྱང་། །
འགྲེལ་ལུགས་དབང་གིས་བླ་མེད་ལྟར། ། བཤད་པས་བླ་མེད་ཁོངས་སུ་གཏོགས། ། དེ་ལྟར་བླ་མེད་ཀྱི་རྒྱུད་སྡེ། ། བཅུ་ཕྲག་ལྔ་དང་སཾ་ཊའི་ཆར། ། གཏོགས་པའི་རྒྱུད་སྡེ་འོག་མ་དགུ ། རྡོ་རྗེ་རྣམ་པར་འཇོམས་པ་ནི། ། དཔལ་ལྡན་བིརྺ་པའི་ལུགས་ཀྱི། ། ཆར་གཏོགས་རྒྱུད་སྡེ་བཅུ་ཕྲག་ནི། ། རྩེས་མོས་ལྷག་བསྣན་བཅུ་ཕྲག་བདུན། ། ཟུང་དང་བཅས་ཏེ་བླ་མེད་ཀྱི། །
རྒྱུད་སྡེ་བདུན་ཅུ་རྩ་གཉིས་གསན། ། ཁྱད་པར་ལྕགས་རིའི་ཁོངས་ལས་ནི། ། མི་འདའ་བ་ཡི་ཟབ་པའི་ཆོས། ། ལམ་ཟབ་བླ་མའི་རྣལ་འབྱོར་གྱི། ། དབང་ཕྱུག་བིརྺ་པའི་སྲུང་བ། ། རྡོ་རྗེ་རྣམ་འཇོམས་ལྷ་དོན་གཉིས། ། ལམ་གྱི་སྦས་བཤད་བཅས་ཏེ་བཞི། ། གསུང་ངག་ཡིད་བཞིན་ནོར་བུ་ནི། ། ཡོངས་རྫོགས་ཉེ་རྒྱུད་གདམས་པ་བཅས། ། དེ་བཞིན་རྒྱ་གར་སློབ་དཔོན་ནི། །
བལ་པོ་ཡེ་ཤེས་རྡོ་རྗེ་ལས། ། རྒྱལ་ཆེན་ཨིནྡྲ་བྷུ་ཏི་ཡིས། ། བཀྲལ་བའི་ཕག་མོ་ཞལ་གཉིས་མ། ། ལོ་ཆུང་ལེགས་པའི་ཤེས་རབ་ལས། ། བྱ་བའི་རྒྱུད་ཀྱི་རིགས་གསུམ་སྤྱི། ། སྐྱུ་ར་ཨ་སྐྱབས་ལས་གདུགས་དཀར། ། བཅུ་བདུན་མ་དང་རྒ་ལོ་ལས། ། དུར་ཁྲོད་བདག་པོ་ཡབ་རྗེ་མཆོག ། དཀོན་མཆོག་རྒྱལ་པོར་གདུགས་དཀར་ནི། ། ཞེ་གཅིག་མ་དང་ལེགས་ལྡན་གསུམ། །
གཟའ་ཡུམ་སོ་སོར་འབྲང་མ་དཀར། ། ཚོགས་བདག་ཐུན་མིན་ཁྱད་པར་གྱི། ། རྗེས་གནང་སྐད་གཉིས་སྨྲ་བའི་མཆོག ། བ་རི་ལོ་ཙཱར་སྤྱི་བཀའ་ནི། ། སྒྲུབ་ཐབས་བརྒྱ་རྩ་བྱ་བའི་རྒྱུད། ། མི་འཁྲུགས་པ་དང་ཚེ་དཔག་མེད། ། ལྷ་དགུ་རྣམ་པར་རྒྱལ་མ་དང་། ། སྒྲོམ་མ་དཀར་མོ་སྨེ་བ་བརྩེགས། ། སེང་ལྡེང་ནགས་སྒྲོལ་ལོ་གྱོན་མ། ། འོད་ཟེར་ཅན་མ་ཛམ་སེར་ནག །
རྡོ་རྗེ་རྣམ་པར་འཇོམས་པ་དང་། ། མི་གཡོ་བ་དང་གཟུངས་གྲྭ་ལྔ། ། སྒྲོལ་མ་དམར་མོ་གསེར་ཆོས་ཀྱི། ། འཇམ་དཔལ་ནག་པོ་སེང་གེ་སྒྲ། ། ཚེ་དཔག་མེད་པ་སྤྲུལ་སྐུ་དང་། ། སྤྱོད་རྒྱུད་ཨཱ་ར་པ་ཙ་ན། ། བླ་མེད་འབྱུང་པོ་འདུལ་བྱེད་དང་། ། སྒྲོལ་མ་བཅུ་བདུན་སེང་གདོང་མ། ། རྗེ་བཙུན་རིག་བྱེད་དབང་མོ་དང་། ། འདོད་པའི་རྒྱལ་པོ་ཚོགས་བདག་དཀར། །
གུར་གྱི་མགོན་པོ་དཔའ་རྐྱང་སོགས། ། ལྕགས་ཐང་པ་ལས་འདོད་རྒྱལ་དང་། ། ཇོ་སྲས་ཞང་དགེར་པུ་ཏྲར་གསན། ། འཁོན་སྟོན་སྒྱི་ཆུ་དགྲ་ལྷ་འབར། ། གང་ལས་ཀྱེ་ཡི་རྡོ་རྗེ་ནི། ། ཌོམ་བྷི་ལུགས་དང་དེའི་ཆོས་སྣ། ། བཅོ་ལྔ་ཀྱཻ་རྡོར་ནག་པོ་ལུགས། ། དེ་ཡི་ཆོས་སྣ་བཅུ་བཞི་དང་། ། ལམ་སྐོར་དགུ་ལས་པདྨ་དང་། ། ནག་པོ་ཤཱནྟ་བྷ་དྲའི་སྐོར། །
བཤད་རྒྱུད་སཾ་བྷུ་ཊ་དང་ནི། ། ཐུན་མོང་མ་ཡིན་རྡོ་རྗེ་གུར། ། གསེར་ཆོས་ཛམ་དམར་ལ་སོགས་གསན། ། གྲུབ་མཆོག་ཞང་སྟོན་ཆོས་འབར་ལས། ། ཀྱཻ་ཡི་རྡོ་རྗེ་མན་ངག་ལུགས། ། ཡོངས་རྫོགས་བསྟན་པའི་ཉམས་ལེན་མཆོག ། གསུང་ངག་ཡིད་བཞིན་ནོར་བུ་དང་། ། ཀྱཻ་ཡི་རྡོ་རྗེ་མཚོ་སྐྱེས་ལུགས། ། དེ་ཡི་ཆོས་སྣ་བཅུ་བཞི་དང་། ། ལམ་སྐོར་དགུ་ལས་ནག་པོའི་སྐོར། །
སྒོ་དྲུག་ཆོས་འབྲེལ་ལས་རྒྱལ་ཆེན། ། ཨིནྡྲ་བྷུ་ཏི་པདྨ་དང་། ། ཌོཾ་བྷི་ཏོག་རྩེ་ཀླུ་སྒྲུབ་ཞབས། ། ངག་དབང་གྲགས་པའི་སྐོར་དང་ནི། ། རིག་བྱེད་མ་དང་གུར་གྱི་མགོན། ། དཔའ་རྐྱང་གྲི་གུག་ལྷ་ལྔ་ཡི། ། སིན་དཀྱིལ་སྙན་བརྒྱུད་དབང་སོགས་གསན། ། མལ་ལོ་བློ་གྲོས་གྲགས་པ་ལས། ། དཔལ་ལྡན་ནཱ་རོ་ཏ་པ་ཡི། ། ཐུགས་ཐིག་མཁའ་སྤྱོད་དབང་མོ་དང་། །
འཁོར་ལོ་སྡོམ་པ་ལོ་ནག་དྲིལ། ། ཀུན་རིག་རྡོ་རྗེ་ཁྱུང་ཁྲ་དང་། ། ཨ་ར་པ་ཙ་ལྷ་ལྔའི་དབང་། ། བསྟན་སྲུང་རྒྱ་མཚོའི་དེད་དཔོན་ཆེ། ། རྡོ་རྗེ་གུར་གྱི་མགོན་པོ་ཡི། ། དབང་ཆེན་བཞི་དང་ལྷ་གསུམ་པ། ། ལྷ་བརྒྱད་བཅུ་གཅིག་ལྷ་བཅུ་གཉིས། ། ལྷ་དགུ་ཕྱི་ནང་གསང་བ་དང་། ། རུ་མཚོན་ལ་སོགས་རྗེས་སུ་གནང་། ། ཕྱི་ཁྲིད་ཕྱི་ནང་གསང་གསུམ་དང་། །
ནང་ཁྲིད་གསང་ཁྲིད་ཐུན་མིན་སོགས། ། ཕྱི་ནང་གསང་གསུམ་ཆེས་ཟབ་པའི། ། གདམས་ངག་ཡོངས་སུ་རྫོགས་པ་དང་། ། གསེར་ཆོས་ལྷ་ཆེན་ཚོགས་ཀྱི་བདག ། དམར་ཆེན་སྐོར་སོགས་རྒྱ་ཆེར་གསན། ། གྲུབ་པའི་གཙུག་རྒྱན་ཁའུ་པ། ། གསང་བ་འདུས་པ་འཕགས་པའི་ལུགས། ། མི་བསྐྱོད་རྡོ་རྗེ་ཡེ་ཤེས་ཞབས། ། གྱིས་བཀྲལ་འཇམ་པའི་རྡོ་རྗེ་དང་། ། རྗེ་བཙུན་སྒྲོལ་མ་ཡན་ལག་དྲུག །
ལྡན་དང་དཔལ་མོ་གསེར་སྙིང་དང་། ། ནོར་རྒྱུན་དམར་མོ་ཏི་ནུ་མ། ། ཞིང་སྐྱོང་ཡིད་བཞིན་ནོར་བུའི་སྐོར། ། བསྙེན་དུས་བསྒྲུབ་དུས་ཐུན་ཐུན་མིན། ། གླང་གདོང་བརྩེགས་ཞལ་གསང་སྒྲུབ་དང་། ། གདོང་བརྙན་དཀར་པོ་ཚེ་འཕེལ་ནི། ། ཐུན་མོང་ཐུན་མིན་སེར་པོར་ནི། ། ལྷ་ལྔ་དམར་པོ་སྔོན་པོ་དང་། ། བྲམ་ཟེ་མངགས་གཏད་བཅས་རྗེས་གནང་། ། སྲུང་འཁོར་འཆི་མེད་ཚེ་ཁྲིད་དང་། །
གསང་ཁྲིད་གདམས་ངག་སྐོར་ཡོངས་རྫོགས། ། ལ་སོགས་ཆོས་བཀའ་རྒྱ་ཆེར་གསན། ། མདོར་ན་ཐུབ་གསུང་མདོ་དང་སྔགས། ། རྒྱུད་སྡེ་རྒྱ་མཚོ་རྒྱུད་མན་ངག ། ཡོངས་རྫོགས་མངའ་བདག་ས་སྐྱ་པ། ། བརྩེ་ཆེན་ཀུན་དགའ་སྙིང་པོ་ཞེས། ། ཡོངས་རྫོགས་བསྟན་པའི་བདག་པོར་གྱུར། ། གང་དེས་ཟབ་རྒྱས་མདོ་སྔགས་ཀྱི། ། ཆོས་ཀྱི་འཁོར་ལོ་རྒྱ་ཆེར་བསྐོར། ། ཁྱད་པར་དགུང་ལོ་ལྔ་བཅུའི་མཚམས། །
གསུང་ངག་ཡིད་བཞིན་ནོར་བུ་ཡིས། ། གདམས་ངག་ཟབ་མོའི་བཀའ་རྒྱ་གྲོལ། ། ཁམས་པ་བྱང་ཆུབ་སེམས་དཔའ་ནི། ། ཨ་སེང་ཞེས་པས་ཞུས་པའི་ངོར། ། གསུང་ངག་ལམ་འབྲས་ཐོག་མར་གསུང་། ། དེ་ནས་གསུང་ངག་གདམས་པ་རྣམས། ། རིམ་པར་སྩལ་བའི་སློབ་མ་ནི། ། མཆོག་ཐོབ་གསུམ་དང་བཟོད་པ་ཐོབ། ། བདུན་དང་རྟོགས་པ་ལྡན་པ་ནི། ། བརྒྱད་ཅུ་གཞུང་བཤད་འཛིན་པ་ཡི། །
ཐུགས་སྲས་བཅུ་གཅིག་རྡོ་རྗེ་ཡི། ། ཚིག་རྐང་རྣམ་པར་འགྲེལ་མཛད་པའི། ། ཐུགས་སྲས་བདུན་དང་ཕྱོགས་ཀྱི་ནི། ། མཁས་གྲུབ་ཆེན་པོ་བཞི་ལ་སོགས། ། གསུང་ངག་ལ་ནི་དེ་བཞིན་མཚོན། ། མདོ་རྒྱུད་མན་ངག་འཛིན་པ་ཡི། ། སློབ་ཚོགས་བསམ་གྱིས་མི་ཁྱབ་པ། ། བྱོན་པའི་གཙོ་བོ་ཀུན་གྱི་མཆོག ། རྗེ་བཙུན་སྐུ་མཆེད་ཞེས་པ་ནི། ། འཕགས་པའི་ཡུལ་གྱི་པཎྜི་ཏ། །
མི་ཐུབ་ཟླ་བའི་རྣམ་པར་སྤྲུལ། ། སློབ་དཔོན་བསོད་ནམས་རྩེ་མོ་དང་། ། སྐྱེ་བ་དུ་མར་འཇམ་པའི་དབྱངས། ། ལྷག་པའི་ལྷར་གྱུར་སྐྱེ་བ་འདིར། ། འཇམ་དཔལ་མཚན་བརྗོད་ཐུགས་ལ་ནི། ། རང་རྡོལ་བྱུང་སོགས་ཡོན་ཏན་མཆོག ། རྒྱ་མཚོའི་མངའ་བདག་མདོ་སྔགས་ཀྱི། ། གཏེར་མཛོད་རྗེ་བཙུན་རྡོ་རྗེ་འཆང་། ། གྲགས་པ་རྒྱལ་མཚན་མཁྱེན་རབ་ཀྱི། ། བདག་པོ་འཇམ་དཔལ་རྡོ་རྗེ་དང་། །
གཉིས་མེད་གངས་ཅན་ལྗོངས་འདི་རུ། ། བཅུ་ཕྲག་རིག་པའི་གནས་ཀུན་གྱི། ། ཐུབ་བསྟན་ཡོངས་རྫོགས་གསལ་བྱེད་པའི། ། ཐོག་མར་གྱུར་པའི་པཎྜི་ཏ། ། ཀུན་དགའ་རྒྱལ་མཚན་ལུང་རྟོགས་ཀྱི། ། ཡོན་ཏན་གཏེར་མཛོད་སྐུའི་ཆ་ཤས། ། དེ་བཞིན་གཤེགས་པ་རིགས་ལྔ་ཡི། ། དཀྱིལ་འཁོར་སྤྲུལ་དང་བསྡུ་མཛད་པས། ། ས་སྟེང་འགྲོ་ཁམས་རྒྱ་མཚོ་རྣམས། ། དད་པར་བྱས་ཏེ་མདོ་སྔགས་ཀྱི། །
སྣང་བྱེད་འགྲོ་བའི་མགོན་པོ་ནི། ། ཆོས་རྒྱལ་འཕགས་པ་རིན་པོ་ཆེ། ། དཔལ་ལྡན་ས་སྐྱའི་རྗེ་བཙུན་ནི། ། གོང་མ་ལྔ་ཞེས་ཡོངས་སུ་གྲགས། ། དེ་མཚུངས་མཚན་མཆོག་གསུམ་ལྡན་གྱི། ། གདུང་བརྒྱུད་སྤྱི་ལ་དབང་བསྒྱུར་དང་། ། བླ་བྲང་གོ་བཞིར་གྲགས་པ་ལ། ། རིམ་བྱོན་ཁྱད་པར་རིན་ཆེན་སྒང་། ། དུས་མཆོད་བླ་བྲང་གདུང་བརྒྱུད་རྣམས། ། བསྟན་འགྲོའི་དཔལ་དུ་བྱོན་པ་སྟེ། །
དཔལ་ཡོན་འགྲན་བྲལ་ཤ་སྟག་དང་། ། ཁྱད་པར་བླ་མ་བདག་ཉིད་ཆེ། ། བཟང་པོ་དཔལ་དང་མཁས་བཙུན་ཆེ། ། ནམ་མཁའ་ལེགས་པ་གཞི་ཐོག་པ། ། བདག་ཆེན་ཀུན་དགའ་རིན་ཆེན་དང་། ། དེ་སྲས་བློ་གྲོས་རྒྱལ་མཚན་ཞབས། ། དེ་བཞིན་བླ་བྲང་རིན་ཆེན་སྒང་། ། ཆོས་རྗེ་བླ་མ་དམ་པ་ནི། ། བསོད་ནམས་རྒྱལ་མཚན་དེ་ཡི་དབོན། ། བླ་ཆེན་ཀུན་དགའ་རྒྱལ་མཚན་དང་། །
འཇམ་དབྱངས་ནམ་མཁའ་རྒྱལ་མཚན་ཞབས། ། རྒྱ་གར་ཤེས་རབ་རྒྱལ་མཚན་དང་། ། བདག་ཆེན་བློ་གྲོས་རྒྱལ་མཚན་མཆོག ། ལྷ་ཁང་བླ་བྲང་གདུང་བརྒྱུད་ནི། ། ཐེག་ཆེན་ཆོས་ཀྱི་རྒྱལ་པོ་དང་། ། རྩེས་དོང་གདུང་བརྒྱུད་ཁྲི་ཆེན་ནི། ། ཀུན་དགའ་བསོད་ནམས་ལྷུན་གྲུབ་དང་། ། དུས་མཆོད་གདུང་བརྒྱུད་ས་ལོ་ཙཱ། ། འཇམ་དབྱངས་ཀུན་དགའ་བསོད་ནམས་དང་། ། སྙིགས་དུས་བསྟན་པའི་ཉི་མ་ནི། །
བདུད་ཀྱི་སྟོབས་འཕྲོག་ས་སྐྱ་པ། ། སྔགས་འཆང་ཆོས་ཀྱི་རྒྱལ་པོ་ཆེ། ། ངག་དབང་ཀུན་དགའ་རིན་ཆེན་ཞབས། ། འཇམ་དབྱངས་བསོད་ནམས་དབང་པོ་དང་། ། སྔགས་འཆང་གྲགས་པ་བློ་གྲོས་མཚན། ། ཐམས་ཅད་མཁྱེན་པ་ཨ་མེས་ཞབས། ། ངག་དབང་ཀུན་དགའ་བསོད་ནམས་དང་། ། འཇམ་དབྱངས་བསོད་ནམས་དབང་ཕྱུག་པ། ། སྔགས་འཆང་ཀུན་དགའ་བཀྲ་ཤིས་དང་། ། ཡབ་རྗེ་རྡོ་རྗེ་འཆང་ཆེན་པོ། །
ངག་དབང་བསོད་ནམས་རིན་ཆེན་ཞབས། ། ཡོངས་རྫོགས་བསྟན་པའི་མངའ་བདག་མཆོག ། དཔལ་ལྡན་ས་སྐྱ་པ་ཆེན་པོ། ། ངག་དབང་ཀུན་དགའ་བློ་གྲོས་དང་། ། དེ་སྲས་མཐུ་སྟོབས་མགོན་པོ་ནི། ། འཇམ་མགོན་དབང་སྡུད་སྙིང་པོའི་ཞབས། ། ཡོངས་རྫོགས་བསྟན་པའི་མངའ་བདག་མཆོག ། ལྷར་བཅས་འགྲོ་བ་ཡོངས་ཀྱི་སྐྱབས། ། དྲིན་ཅན་རྩ་བའི་བླ་མ་ནི། ། བཀའ་དྲིན་སུམ་ལྡན་ས་སྐྱ་པ། །
ཁྲི་ཆེན་རྡོ་རྗེ་འཆང་ཆེན་པོ། ། མངྒའི་མཚན་ཅན་མཐུ་སྟོབས་ཀྱི། ། དབང་ཕྱུག་འཇམ་མགོན་རཏྣའི་མཚན། ། མགོན་པོ་དངོས་གྲུབ་དཔལ་འབར་དང་། ། འཇམ་མགོན་ཀུན་དགའ་རྒྱལ་མཚན་པ། ། འཇམ་མགོན་ཡིད་བཞིན་ནོར་བུ་མཆོག ། ངག་དབང་རྡོ་རྗེ་རིན་ཆེན་དང་། ། འཇམ་མགོན་བཀྲ་ཤིས་རིན་ཆེན་ཞབས། ། ད་ལྟ་བསྟན་འགྲོའི་དཔལ་མགོན་དུ། ། འཚོ་བཞེས་བརྟན་དང་འབྱུང་འབྱུང་འགྱུར། །
ཆུ་བོའི་རྒྱུན་བཞིན་ཆད་པ་མེད། ། འབྱོན་དང་འབྱོན་འགྱུར་ས་སྐྱ་པའི། ། གདུང་བརྒྱུད་རིམ་པར་འབྱོན་རྣམས་སོ། ། གང་གི་བསྟན་འཛིན་སྐྱེས་བུ་ནི། ། ཨ་ནན་དམ་པ་ཚོགས་སྒོམ་པ། ། ཀུན་དགའ་དཔལ་དང་གྲུབ་ཐོབ་པ། ། ཡོན་ཏན་དཔལ་དང་ཞང་སྟོན་ནི། ། དཀོན་མཆོག་དཔལ་དང་ཉན་ཆེན་པ། ། དགའ་ལྡན་པ་དང་གྲུབ་པའི་དབང་། ། ན་བཟའ་བྲག་ཕུག་པ་ཆེན་པོ། །
བསོད་ནམས་དཔལ་དང་ཆོས་ཀྱི་རྗེ། ། དཔལ་ལྡན་ཚུལ་ཁྲིམས་ཤར་ཆེན་པ། ། ཡེ་ཤེས་རྒྱལ་མཚན་གྲུབ་པའི་དབང་། ། བུདྡྷ་ཤྲཱི་ལ་ལ་སོགས་སོ། ། མདོ་ཕྱོགས་མཚན་ཉིད་ཐེག་པ་ལ། ། ས་སྐྱ་པཎ་ཆེན་བཀའ་དྲིན་གྱིས། ། གང་གི་བརྒྱུད་འཛིན་འོ་ཡུག་པ། ། རིག་པའི་སེང་གེ་ནས་བཟུང་སྟེ། ། མཁས་པའི་དབང་པོ་གཡག་སྟོན་ནི། ། སངས་རྒྱས་དཔལ་དང་རེ་མདའ་བ། །
གཞོན་ནུ་བློ་གྲོས་རོང་སྟོན་དང་། ། སངས་རྒྱས་འཕེལ་སོགས་མང་དུ་བྱོན། ། ས་སྐྱའི་མཚན་ཉིད་གྲྭ་དྲུག་འཕེལ། ། ཤཱཀ་མཆོག་པ་དང་ཀུན་མཁྱེན་ནི། ། སེང་གེའི་མཚན་ཅན་མདོ་སྔགས་ཀྱི། ། བསྟན་པའི་བདག་པོ་སྡོམ་རིགས་སོགས། ། ས་སྐྱའི་གྲུབ་མཐའི་སྲོག་བཟུང་ནས། ། མུས་ཀོང་ཉང་གསུམ་ལ་སོགས་པའི། ། སློབ་ཚོགས་འཕེལ་ནས་ཡངས་ཅན་པ། ། དབང་ཕྱུག་དཔལ་བཟང་མཁས་པའི་དབང་། །
ངག་དབང་ཆོས་གྲགས་ལ་སོགས་བྱོན། ། མདོ་སྔགས་སྤྱི་དང་ས་སྐྱ་པའི། ། རྒྱུད་སྡེ་རྒྱ་མཚོའི་བསྟན་འཛིན་ནི། ། ཡར་ཀླུང་ཀླུ་པའི་གདུང་བརྒྱུད་ལས། ། ཡར་སྒོམ་སེ་བོ་ཡོན་ཏན་ཁྲི། ། སོགས་ནས་རྣལ་འབྱོར་དབང་ཕྱུག་ནི། ། སེང་གེ་རྒྱལ་མཚན་དེ་ཡི་དབོན། ། བསོད་ནམས་རྒྱལ་མཆོག་ལ་སོགས་བྱོན། ། ད་ལྟ་བརྒྱུད་འཛིན་རྐང་ཚུགས་ཙམ། ། མེད་ཀྱང་གོང་དཀར་ཚར་ལུགས་སོགས། །
རྒྱུན་ཁྱབ་ཆོས་རྗེ་བླ་མ་ཡི། ། ཐུགས་སྲས་གཟུངས་དཔལ་ཆོས་ཀྱི་རྗེ། ། བཟང་པོ་རྒྱལ་མཚན་དཀོན་མཆོག་མཚན། ། དགེ་རྒྱལ་ལ་སོགས་མུས་སྲེད་པ། ། རྡོ་རྗེ་རྒྱལ་མཚན་སོགས་བྱོན་དང་། ། ཐེག་ཆེན་ཆོས་རྗེ་རྫོང་ཆུང་བ། ། ཀུན་དགའ་རྒྱལ་མཚན་བྲག་ཐོག་པ། ། སོགས་བརྒྱུད་གོང་དཀར་པ་ཆེན་པོ། ། ཀུན་མཁྱེན་རྡོ་རྗེ་གདན་པ་ནི། ། ཀུན་དགའ་རྣམ་རྒྱལ་སློབ་བརྒྱུད་བཅས། །
ད་ལྟའང་བརྒྱུད་འཛིན་དར་བཞིན་པ། ། ས་སྐྱའི་བསྟན་འཛིན་རྫོགས་པ་དང་། ། ངོར་པ་ཞེས་གྲགས་རྒྱལ་བ་ཡི། ། ལུང་བསྟན་བརྙེས་པ་རྡོ་རྗེ་འཆང་། ། ཀུན་དགའ་བཟང་པོའི་ཞལ་སྔ་ནས། ། གངས་རིའི་ལྗོངས་འདིར་མཁས་དང་གྲུབ། ། ཀུན་གྱི་བླ་ན་མངོན་མཐོ་ཞིང་། ། དཔལ་ལྡན་ས་སྐྱའི་བསྟན་འཛིན་གྱི། ། ནང་ནས་མཆོག་ཏུ་གྱུར་པ་དེའི། ། ཞལ་སློབ་ས་སྐྱའི་གདུང་བརྒྱུད་དང་། །
ཐུགས་སྲས་སེམས་དཔའ་ཆེན་པོ་ནི། །

དཀོན་མཆོག་རྒྱལ་མཚན་རྒྱལ་ཚབ་པ། ། ཀུན་དགའ་དབང་ཕྱུག་ཡོངས་འཛིན་རྗེ། ། དཀོན་མཆོག་འཕེལ་དང་འཇམ་པའི་དབྱངས། ། དཔལ་ལྡན་རྡོ་རྗེ་པཎྜི་ཏ། ། གུ་གེ་གྲགས་པ་རྒྱལ་མཚན་དང་། ། མཁས་མཆོག་གུང་རུ་ཤེས་རབ་བཟང་། ། དྭགས་པོ་བཀྲ་ཤིས་རྣམ་རྒྱལ་དང་། ། རོང་སྟོན་ཆེན་པོ་གསེར་མདོག་པ། ། ཤཱཀྱ་མཆོག་ལྡན་བྱམས་ཆེན་པོའི། ། རབ་འབྱམས་སངས་རྒྱས་འཕེལ་བ་དང་། ། འཇམ་དབྱངས་ཀུན་དགའ་ཆོས་བཟང་པ། །
པཎ་ཆེན་འབུམ་ཕྲག་གསུམ་པ་དང་། ། སེམས་དཔའ་གཞོན་ནུ་རྒྱལ་མཆོག་པ། ། གྲུབ་མཆོག་དཀོན་མཆོག་བློ་གྲོས་དང་། ། ཀུན་མཁྱེན་བསོད་ནམས་སེང་གེའི་ཞབས། ། ཞ་ལུ་མཁྱེན་རབ་ཆོས་རྗེ་དང་། ། གྲུབ་ཐོབ་ཐང་སྟོང་རྒྱལ་པོ་སོགས། ། མཁས་དང་གྲུབ་པ་དུ་མ་དང་། ། གདན་སར་ངོར་ཆེན་ཐམས་ཅད་མཁྱེན། ། འཇམ་དབྱངས་དཀོན་མཆོག་ལྷུན་གྲུབ་དང་། ། འཇམ་མགོན་དཔལ་མཆོག་རྒྱལ་མཚན་དང་། །
མཁས་གྲུབ་སངས་རྒྱས་ཕུན་ཚོགས་ཞབས། ། མཁན་ཆེན་བཀྲ་ཤིས་ལྷུན་གྲུབ་དང་། ། ཐར་རྩེ་རྡོ་རྗེ་འཆང་ཆེན་པོ། ། བྱམས་པ་ནམ་མཁའ་བསམ་གྲུབ་དང་། ། རྩ་བའི་བླ་མ་རྡོ་རྗེ་འཆང་། ། བྱམས་པ་ནམ་མཁའ་འཆི་མེད་ཞབས། ། བདག་ལ་སྡོམ་པ་གསུམ་གྱི་ནི། ། བཀའ་དྲིན་མཆོག་སྩོལ་ཐམས་ཅད་མཁྱེན། ། བྱམས་པ་ཀུན་དགའ་བསྟན་འཛིན་སོགས། ། ངོར་ཆེན་བརྒྱུད་འཛིན་རིམ་པ་བཞིན། །
ཇེ་འཕེལ་ཇེ་བཟང་དེང་སང་ཡང་། ། དཔལ་ལྡན་ངོར་པའི་ཕྲིན་ལས་ནི། ། དར་རྒྱས་མཁའ་ཁྱབ་བཞུགས་འདིའོ།། ༈ །གངས་ལྗོངས་བསྟན་པའི་མངའ་བདག་མཆོག ། དཔལ་ལྡན་ས་སྐྱ་པའི་གདུང་བརྒྱུད། ། བུ་སློབ་གྲུབ་པ་ངོར་རྫོང་གོང་། ཀུན་གྱི་ཞལ་ངོ་ནང་བརྒྱུད་དང་། ། ཚིག་བརྒྱུད་སྙན་བརྒྱུད་ཟབ་དགུ་ཡི། ། བདག་པོ་བདག་ཆེན་རྡོ་རྗེ་འཆང་། ། ཕྱོགས་ལས་རྣམ་རྒྱལ་རྡོ་རིངས་པ། །
མཁས་དང་གྲུབ་པའི་འཁོར་ལོ་སྒྱུར། ། ཚར་ཆེན་ཆོས་ཀྱི་རྒྱལ་པོ་ཆེ། ། བློ་གསལ་རྒྱ་མཚོའི་ཞལ་སྔ་ནས། ། གོང་གི་ཐུགས་སྲས་འཇམ་དཔལ་དབྱངས། ། མཁྱེན་བརྩེའི་དབང་ཕྱུག་ཐམས་ཅད་མཁྱེན། ། ཀླུ་སྒྲུབ་རྒྱ་མཚོ་མཁན་ཆེན་པ། ། གཞོན་ནུ་བློ་གྲོས་བོད་མཁར་བ། ། དོན་གྲུབ་རྒྱལ་མཚན་ལྡིང་མ་བ། ། བསླབ་གསུམ་རྒྱལ་མཚན་ཏ་ར་བ། ། བསོད་ནམས་ཆོས་འཕེལ་རྡོ་རྗེ་འཆང་། །
དབང་ཕྱུག་རབ་བརྟན་མཁས་པའི་དབང་། ། ངག་དབང་ཆོས་གྲགས་བཀའ་འགྱུར་བ། ། མགོན་པོ་བསོད་ནམས་མཆོག་ལྡན་དང་། ། གོང་ས་རྡོ་རྗེ་འཆང་ལྔ་པ། ། ཞ་ལུ་མཁན་ཆེན་རྒྱལ་རྩེ་བ། ། ངག་དབང་བསོད་ནམས་རྒྱལ་མཚན་དང་། ། ངག་དབང་རྣམ་རྒྱལ་ཀ་སྤེ་བ། ། བསྟན་པ་རབ་རྒྱས་མཁྱེན་རབ་རྗེ། ། བྱམས་པ་ངག་དབང་ལྷུན་གྲུབ་དང་། ། མང་ཐོས་བསོད་ནམས་ཆོས་འཕེལ་ཞབས། །
རྨོར་ཆེན་རྡོ་རྗེ་འཆང་ཆེན་པོ། ། ངག་དབང་ཀུན་དགའ་ལྷུན་གྲུབ་དང་། ། གྲུབ་དབང་སངས་རྒྱས་རྒྱ་མཚོའི་ཞབས། ། བྲག་རྩ་རྡོ་རྗེ་འཆང་དང་ནི། ། གནས་གསར་རྡོ་རྗེ་འཆང་ཆེན་སོགས། ། དཔལ་ལྡན་ས་སྐྱའི་གདུང་གི་མཆོག ། ངག་དབང་ཀུན་དགའ་བློ་གྲོས་དང་། ། རྩ་བའི་བླ་མ་རྡོ་རྗེ་འཆང་། ། ལེགས་པའི་མཚན་ཅན་ལ་སོགས་ཏེ། ། དཔལ་ལྡན་ས་སྐྱའི་སྙན་བརྒྱུད་ཀྱི། །
བདག་པོ་ཁའུ་བྲག་རྫོང་པ། ། ཞེས་སམ་ཚར་ཆེན་བླ་མ་ཡིས། ། རིང་ལུགས་ཞེས་གྲགས་རིས་བྲལ་གྱི། ། མཁས་གྲུབ་ཀུན་གྱི་སྤྱི་བོར་བཀུར། ། སྙན་བརྒྱུད་སློབ་བཤད་པ་ཞེས་པ། ། ཡོངས་གྲགས་དར་ཞིང་རྒྱས་འདིའོ། ། གཙོ་བོའི་བརྒྱུད་འཛིན་དེ་ལྟར་དང་། ། མདོར་ན་གངས་རིའི་ཁྲོད་འདི་ཡི། ། རྣམ་དག་གྲུབ་མཐའ་ཕལ་མོ་ཆེ། ། རྩ་བ་དཔལ་ལྡན་ས་སྐྱ་པའི། །
སློབ་བརྒྱུད་ཕྲིན་ལས་ལས་བྱུང་ངོ་། ། མདོ་སྔགས་གདམས་པའི་རྣམ་གཞག་གི ། ས་བཅད་མདོར་བསྡུས་ཙམ་སྨོས་ན། ། སངས་རྒྱས་བསྟན་པའི་རྩ་བ་ནི། ། འདུལ་བ་སོ་སོར་ཐར་པ་ཡི། ། རིང་ལུགས་རྣམ་དག་པཎྜི་ཏ། ། ཤཱཀྱ་ཤྲཱིའི་སྡོམ་རྒྱུན་ལས། ། ཉིས་བརྒྱ་ལྔ་བཅུའི་འདུལ་བའི་ཁྲིམས། ། གནང་བཀག་བསླབ་བྱ་རྣམ་དག་གི ། རྒྱུན་བཟང་འཇམ་མགོན་བླ་མ་ནི། །
ས་སྐྱ་པཎྜི་ཏ་ནས་བཟུང་། ། ངོར་ཆེན་རྡོ་རྗེ་འཆང་ཆེན་པོ། ། ཀུན་དགའ་བཟང་པོ་སློབ་བརྒྱུད་བཅས། ། ལ་སོགས་འདུལ་བསྟན་ཉི་མ་ཤར། ། རྒྱ་ཆེའི་ཕུང་ཁམས་སྐྱེ་མཆེད་ཀྱི། ། རྣམ་གཞག་བྱེ་བྲག་སྨྲ་བ་དང་། ། ཡོད་སྡེའི་རྣམ་གཞག་གསལ་སྟོན་པའི། ། དམ་ཆོས་མངོན་པའི་གཞུང་ལུགས་དང་། ། རྣལ་འབྱོར་སྤྱོད་གཞུང་རྒྱ་མཚོའི་དོན། ། གསལ་བྱེད་ཐེག་ཆེན་བྱང་སེམས་ཀྱི།
ཉམས་ལེན་བྱམས་ཆོས་སྡེ་ལྔ་སོགས། ། སེམས་བསྐྱེད་ཕྱིན་དྲུག་བསྡུ་དངོས་གཞི། ། ཕ་རོལ་ཕྱིན་པའི་ལམ་ཆ་ཚང་། ། ངན་སྨྲའི་རྒོལ་བ་ཚར་གཅོད་པའི། ། ཚད་མ་རྣམ་འགྲེལ་ཀུན་བཏུས་སོགས། ། ཚད་མའི་གཞུང་ལུགས་རྒྱ་མཚོ་ཡི། ། སྙིང་པོ་ཚད་མ་རིག་པའི་གཏེར། ། སྤྲོས་བྲལ་ལྟ་བ་རྣམ་དག་པ། ། སྟོན་པ་ཟབ་མོ་དབུ་མའི་ལམ། ། མདོ་སྔགས་ཡོངས་རྫོགས་ཉམས་ལེན་རྣམས། །
སྙིང་པོར་དྲིལ་བའི་བསྟན་བཅོས་མཆོག ། སྡོམ་པ་གསུམ་གྱི་རབ་དབྱེ་བཅས། ། ས་སྐྱའི་རྗེ་བཙུན་གོང་མ་ནི། ། གྲགས་པའི་མཚན་ཅན་པཎྜི་ཏ། ། ཁུ་དབོན་ནས་བཟུང་ཀུན་མཁྱེན་རྗེ། ། ངག་དབང་ཆོས་གྲགས་ལ་སོགས་པའི། ། མཁས་མཆོག་དུ་མས་བཞེད་པའི་རྒྱུན། ། དཔལ་ལྡན་ས་སྐྱའི་ལྷ་ཁང་ཆེའི། ། ཆོས་གྲྭར་མདོ་ཕྱོགས་དར་ཞིང་རྒྱས། ། ལུང་བསྟན་བརྙེས་པ་ཀླུ་སྒྲུབ་དང་། །
བྱམས་མགོན་ཐོགས་མེད་ལས་བརྒྱུད་དེ། ། རྣམ་དག་སེམས་བསྐྱེད་ཆོ་ག་དང་། ། བསླབ་བྱ་ལག་ལེན་འཁྲུལ་མེད་དར། ། སྙིང་པོ་རྡོ་རྗེ་ཐེག་པ་ལ། ། འཆི་མེད་མགོན་པོ་བཅོམ་ལྡན་འདས། ། ལ་སོགས་བྱ་བའི་རྒྱུད་དང་ནི། ། འཇམ་དཔལ་ཨ་ར་པ་ཙ་སོགས། ། སྤྱོད་པའི་རྒྱུད་དང་རྣལ་འབྱོར་རྒྱུད། ། ཀུན་རིག་རྣམ་པར་སྣང་མཛད་སོགས། ། བླ་མེད་སྐོར་ལ་ཕ་རྒྱུད་ནི། །
གསང་བ་འདུས་པ་ལུགས་གསུམ་དང་། ། འཇམ་དཔལ་ཁྲོས་པ་གཤིན་རྗེའི་གཤེད། ། དམར་ནག་འཇིགས་གསུམ་ལ་སོགས་དང་། ། མ་རྒྱུད་འཁོར་ལོ་སྡོམ་པ་ནི། ། ལུ་ཧི་ནག་པོ་དྲིལ་བུ་གསུམ། ། ན་རོ་མཁའ་སྤྱོད་ལ་སོགས་དང་། ། གཉིས་སུ་མེད་རྒྱུད་ཀྱཻ་རྡོ་རྗེ། ། མན་ངག་ལུགས་དང་ནག་པོ་ལུགས། ། མཚོ་སྐྱེས་ཌོཾ་བྷི་རྣམ་བཞི་སོགས། ། རྒྱུད་སྡེ་རྣམ་བཞིའི་ལྷག་པའི་ལྷ། །
མདོར་ན་ཡི་དམ་ཆོས་སྐྱོང་སྐོར། ། ཐུན་མོང་མཆོག་གི་དངོས་གྲུབ་ནི། ། ཀུན་སྟེར་བསམ་གྱིས་མི་ཁྱབ་པ། ། སྤྱི་བཀའ་ཟུར་བཀའ་ཐུན་མིན་གྱི། ། སྨིན་བྱེད་དབང་དང་བྱིན་གྱིས་བརླབས། ། རྗེས་གནང་གྲོལ་བར་བྱེད་པའི་ཁྲིད། ། མདོ་རྒྱུད་རྒྱ་མཚོ་ཙམ་མངའ་ལས། ། ཐུན་མོང་གདུལ་བྱ་འདུལ་བ་ཡི། ། ལག་ལེན་རྒྱུད་དང་བླ་མ་ཡི། ། མན་ངག་རྟེན་འབྲེལ་གནད་ལྡན་པས། །
མཆོད་གཏོར་གར་འཆམས་དབྱངས་རོལ་མོ། ། གཟུར་གནས་མཁས་ཀུན་དགའ་བ་བསྐྱེད། ། འགྲོ་བའི་སྡིག་སྦྱང་ཐར་པའི་ལམ། ། སྟོན་ལ་ངན་སོང་སྦྱོང་རྒྱུད་ཀྱི། ། ཀུན་རིག་རྣམ་པར་སྣང་མཛད་ཆེ། ། རྡོ་རྗེ་མི་འཁྲུགས་པ་སོགས་དང་། ། འཆི་མེད་དངོས་གྲུབ་བསྒྲུབ་པ་ལ། ། གསང་བདག་ལག་ན་རྡོ་རྗེ་ནི། ། འཆི་བདག་འཇོམས་པ་རྣམ་རྒྱལ་མ། ། ཚེ་དཔག་མེད་དང་སྒྲོལ་དཀར་སོགས། །
ནད་རིམས་ཀླུ་གདོན་འདུལ་བ་ལ། ། ལོ་མ་གྱོན་མ་འཇིག་རྟེན་གྱི། ། དབང་ཕྱུག་སེང་གེ་སྒྲ་ཀླུ་དབང་། ། སྨན་བླ་ཕྱག་ན་རྡོ་རྗེ་དང་། ། མཁའ་ལྡིང་ཁྲ་ནག་ལ་སོགས་སོ། ། གྲིབ་སེལ་ཁྲུས་ཆོག་སྨེ་བ་བརྩེགས། ། རྡོ་རྗེ་རྣམ་འཇོམས་འཇམ་དཔལ་སོགས། ། འབྱུང་པོ་གདོན་བགེགས་འདུལ་བ་ལ། ། འབྱུང་འདུལ་རྟ་མགྲིན་མི་གཡོ་སྔོ། ། སོགས་དང་ཤེས་རབ་བློ་འཕེལ་བ། །
འཇམ་དཔལ་དཀར་སེར་སྨྲ་བའི་སེང་། ། མི་གཡོ་དཀར་པོ་རྒྱལ་མཚན་སོགས། ། རིགས་སྤེལ་སོ་སོར་འབྲང་མ་དང་། ། ཆོས་སྐྱོང་དུར་བདག་ངན་སྔགས་བརྒྱད། ། བཟློག་དང་བསྲུང་ལ་སེང་གེའི་གདོང་། ། གདུགས་དཀར་གཙུག་ཏོར་འབར་བ་དང་། ། རྡོ་རྗེ་འཇིགས་བྱེད་གུར་ཞལ་སོགས། ། བར་གཅོད་འཇིགས་སེལ་སེང་ལྡེང་སྒྲོལ། ། གཉན་སྒྲོལ་ཕྱག་འཚལ་ཉེར་གཅིག་སོགས། ། ནོར་བསྒྲུབ་ཛཾ་ལྷ་ནོར་རྒྱུན་མ། །
ཚོགས་བདག་དཀར་དམར་དབྱུག་གུ་ཆོས། ། རྣམ་སྲས་སོགས་དང་དབང་སྡུད་ལ། ། རིག་བྱེད་ཚོགས་བདག་འདོད་རྒྱལ་དང་། ། དབང་གི་སྒྲོལ་མ་ལ་སོགས་པ། ། མངོན་སྤྱོད་ལས་ལ་འཇིགས་བྱེད་དང་། ། གུར་ཞལ་བཀའ་བསྟོད་བཅས་སོགས་སོ། ། མཆོག་གི་དངོས་གྲུབ་བསྒྲུབ་པ་ལ། ། བདེ་ཀྱཻ་གསང་གསུམ་རྣལ་འབྱོར་མ། ། གཤེད་དམར་འཇིགས་བྱེད་གུར་ཞལ་སོགས། དེ་ལས་ཁྱད་པར་གྱུར་པ་ནི། །
གསེར་ཆོས་བཅུ་གསུམ་གྲགས་པ་སྟེ། ། དམར་པོ་སྐོར་གསུམ་དམར་ཆུང་གསུམ། ། དམར་མོ་སྐོར་གསུམ་ཛམ་ནག་དང་། ། ཁྱུང་ཁྲ་སེང་གེ་སྒྲ་དང་ནི། ། ཛམ་དམར་སྲོག་སྒྲུབ་དང་བཅས་གཙོ། ། མཁའ་འགྲོ་སེང་གེའི་གདོང་ཅན་བཅས། ། བཅོམ་ལྡན་འདས་ཀྱི་ཞལ་དང་འདྲའི། ། ཆོ་ག་བརྒྱད་ལྡན་རྡུལ་ཚོན་དང་། ། རྣམ་དག་རས་བྲིས་ལ་བརྟེན་ནས། ། རྣམ་དག་ཆོ་གས་སྦྱོར་དངོས་རྗེས། །
ཚང་བའི་ཆོ་ག་རྣམ་དག་གིས། ། རིག་པའི་དབང་ལྔ་བརྟུལ་ཞུགས་དང་། ། བུམ་གསང་ཤེར་དབང་བཞི་པ་ནི། ། མཐའ་བརྟེན་དང་བཅས་རྒྱུ་ལམ་གྱི། ། དབང་བསྐུར་སྔགས་ཀྱི་གསུམ་ལྡན་གྱི། ། རྡོ་རྗེ་འཛིན་པའི་མཆོག་ཏུ་གྲུབ། ། དེ་བཞིན་རྒྱུད་དང་མན་ངག་གི ། གནད་ལྡན་བྱིན་རླབས་བརྒྱུད་པ་ནི། ། མ་ཉམས་བྱིན་རླབས་རྗེས་གནང་གི ། རིམ་པས་སྨིན་པར་མཛད་པའོ། །
དེ་ནས་གྲོལ་བར་བྱེད་པའི་ལམ། ། མཐའ་དྲུག་ཚུལ་བཞིའི་སྒོ་ནས་ནི། ། མདོ་སྔགས་རྒྱུད་ཀྱི་རྡོ་རྗེ་ཡི། ། འདིར་ཚིགས་གསུམ་མི་གསལ་་་་་་སྟོན་བཤད་བཀའ་དང་། ། དབང་དོན་རིམ་གཉིས་ལམ་ཟབ་མོའི། ། བཀྲི་ཚུལ་བཤད་པ་ཚིག་སྦྱོར་གྱི། ། ཕྲེང་བས་ཚོགས་པར་བཤད་པ་ཡི། ། བཤར་ཁྲིད་་་་་་འདིར་ཚིགས་ལྔ་མི་གསལ། ། མན་ངག་ཟབ་མོའི་གནད་སྦས་དོན། ། ཞིབ་བཀྲལ་སྟོན་པ་སློབ་བཤད་ཀྱི། །
ཁྲིད་རིམ་གྲོལ་བར་བྱེད་པའི་ལམ། ། དེ་ཡང་ཉམས་བཞེས་རྩ་བ་ནི། ། གསུང་ངག་རིན་ཆེན་ནོར་བུ་མཆོག ། ཡོངས་རྫོགས་བསྟན་པའི་ཉམས་ལེན་ཏེ། ། སྔོན་འགྲོ་སྣང་གསུམ་བཀའ་ཁྲིད་ལ། ། མདོ་ཕྱོགས་ཉན་ཐོས་རང་རྒྱལ་དང་། ། རྒྱལ་སྲས་བྱང་ཆུབ་སེམས་དཔའ་ལ། ། གྲུབ་མཐའ་བཞི་ཡི་ལྟ་སྒོམ་སྤྱོད། ། དོན་གྱི་གནད་ཚང་ཕར་ཕྱིན་གྱི། ། ཐེག་རྩེ་དབུ་མའི་ལྟ་བ་སྟོན། །
དེ་ནས་དབང་གིས་སྨིན་བྱས་ཏེ། ། བླ་མེད་རྡོ་རྗེ་ཐེག་པ་ཡི། ། རྒྱུད་དོན་གཞི་ལམ་འབྲས་གསུམ་གྱི། ། གནད་ཟབ་བཀྲོལ་བ་རིག་ཐོག་ཏུ། ། བདར་ཤ་བཅད་པ་གཞི་དུས་ཀྱི། ། རང་སེམས་དྭངས་མ་དྲི་བྲལ་གྱི། ། བདེ་ཆེན་ལྷན་སྐྱེས་ཡེ་ཤེས་ཆེ། ། ངོས་ཟིན་དེ་ཉིད་སྦྱོང་བྱེད་ཀྱི། ། ལམ་གྱི་ངོ་བོར་གྱུར་པ་ཡི། ། རིག་གདངས་ལྷ་རུ་ཤར་བ་ཡི། །
བསྐྱེད་རིམ་རྩ་ཐིག་རླུང་གསུམ་ལ། ། བརྟེན་པའི་རླུང་དང་གཏུམ་མོ་དང་། ། ཞུ་བདེ་སྤྲོས་བཅས་རྫོགས་རིམ་ཡིན། ། དེ་དག་ངོ་བོ་གདངས་མ་འགགས། ། ངོ་བོ་སྤྲོས་མཚན་མཐར་མཚན་གྱི། ། འཛིན་བྲལ་སྤྲོས་མེད་རྫོགས་རིམ་སྟེ། ། མདོར་ན་མ་འགག་གདངས་གསལ་ཆ། ། འཁོར་བའི་ཐ་སྙད་ངོ་བོ་ནི། ། སྤྲོས་བྲལ་མྱ་ངན་འདས་པ་སྟེ། ། གཞི་ལམ་འབྲས་བུ་འཁོར་མྱང་འདས། །
དབྱེར་མེད་བུམ་གསང་ཤེར་དབང་དང་། ། བཞི་པའི་ལམ་དང་ལྟ་བ་དང་། ། གྲུབ་མཐའ་དེ་ཡི་ཆ་རྐྱེན་དུ། ། འཕོ་བ་འདའ་ཀ་མ་བཞི་དང་། ། དེ་ཡི་ཚོད་འཛིན་རྨི་ལམ་དང་། ། སྒྱུ་ལུས་དུག་ལྔའི་བདུད་རྩི་བསྟེན། ། ལུས་སྦྱང་འཁྲུལ་འཁོར་གེགས་སེལ་དང་། ། བོགས་འདོན་མན་ངག་ཟབ་ཁྱད་ཅན། ། ཚེ་འདིར་གནས་སྐབས་མཐར་ཐུག་གི ། གཏན་བདེ་རྫོགས་པའི་སངས་རྒྱས་མཆོག །
རྡོ་རྗེ་འཆང་དབང་མངོན་དུ་གྱུར། ། གང་ཟག་དབང་པོ་རབ་འབྲིང་ཐ། ། མཐའ་དག་བཀྲི་ནུས་ལམ་ཆ་ཚང་། ། རིས་བྲལ་གདམས་པ་ཀུན་གྱི་རྩེ། ། ཡོངས་རྫོགས་བསྟན་པའི་ཉམས་ལེན་ནོ། ། དེ་མཚུངས་ནཱ་རོ་མཁའ་སྤྱོད་སོགས། ། བསྐྱེད་རྫོགས་ཁྱེར་བདེ་ཆེས་ཟབ་ཞིང་། ། མཆོག་སྒྲུབ་ཐུན་མོང་ཞར་ལས་འབྱུང་། ། འཇམ་མགོན་བླ་མ་ས་སྐྱ་པའི། ། དབང་སྡུད་ལྷ་མཆོག་དམར་པོ་གསུམ། །
འདོད་དགུའི་དཔལ་སྟེར་རིག་བྱེད་མ། ། གཙོ་བོ་དབང་གི་ལས་ལ་བབས། ། ཚིགས་གཅིག་མི་གསལ་་་་་་ལུགས་མན་ངག་གནད་ལྡན་མང་། ། བསྐྱེད་རྫོགས་ཟབ་མོས་མཆོག་གི་ནི། ། དངོས་གྲུབ་མྱུར་འབྱིན་ལྷ་ཆེན་པོ། ། ཚོགས་ཀྱི་བདག་པོ་འདོད་པའི་རྒྱལ། ། ལྷ་བསྒོམ་སྔགས་བཟླས་ལས་བཞི་ཡི། ། ལས་ཚོགས་རབ་འབྱམས་ཟབ་གནད་ཀྱི། ། དབང་སོགས་ཐུན་མོང་མཆོག་གི་ནི། ། དངོས་གྲུབ་ལག་ཁེལ་ཉམས་མྱོང་ཅན། །
རྭ་ཚར་ཐུན་མོང་མ་ཡིན་པའི། ། རྡོ་རྗེ་འཇིགས་བྱེད་ལྷ་བཅུ་གསུམ། ། འཇམ་དབྱངས་རྣམ་སྤྲུལ་རྭ་ཆེན་གྱི། ། ཐུགས་བཅུད་སྙིང་པོ་ཚད་མས་གྲུབ། ། སྨིན་བྱེད་ལས་བཞིའི་འཁྲུལ་འཁོར་གྱི། ། རིམ་པ་༼བློ་གཞན་པ་གསུམ་༽་་་་་མི་གསལ་ཀྱང་འདི་ལྟར་མིན་ནམ་སྙམ་གྱི། ། མན་ངག་གནད་དྲིལ་རྭ་ཁྲིད་ནི། ། མཁའ་འགྲོ་སྙན་བརྒྱུད་གྲུབ་གཉིས་སྟེར། ། ཆོས་སྐྱོང་རྒྱལ་པོ་རྣམ་ཐོས་སྲས། ། བུ་ལུགས་གཙོར་གྱུར་ལྔ་ཕྲག་གསུམ། །
གསར་རྙིང་གདམས་པ་ཞི་དྲག་གི ། ལས་ཚོགས་སྲིད་གསུམ་དཔལ་ཡོན་སྟེར། ། རྒྱལ་བའི་བསྟན་བསྲུང་ཀུན་གྱི་གཙོ། ། རྡོ་རྗེ་གུར་གྱི་མགོན་པོ་ནི། ། ག་ཡ་དྷ་ར་བ་རི་དང་། ། ཁ་ཆེ་པཎ་ཆེན་མལ་ལོ་བཞི། ། བླ་མ་གྱི་ལྗང་མན་ངག་བཅས། ། བཀའ་སྲོལ་རྣམ་ལྔ་ཤིང་མགོན་དང་། ། རྡོ་མགོན་བྲིས་མགོན་ཁྱད་པར་དུ། ། སྟོན་མཆོག་ཤཱཀྱ་སེང་གེ་ཡི། །
རབ་གནས་གུར་གྱི་མགོན་མངོན་སུམ། ། བསེ་མགོན་ཡིད་བཞིན་ནོར་བུ་དང་། ། དམ་ཅན་པུ་ཏྲ་དངོས་ཞུགས་ཀྱི། ། ཁྲག་མཚོ་བཀྲ་ཤིས་འོད་འབར་སོགས། ། དེ་བཞིན་བརྟན་བསྲུང་དབང་པོ་ནི། ། ཁྱད་མྱུར་མཐུ་སྟོབས་དབང་ཕྱུག་ཆེ། ། ཞིང་སྐྱོང་ཡིད་བཞིན་ནོར་བུ་མཆོག ། གཉེན་ལོ་ཆེན་པོའི་ཐུགས་ཀྱི་བཅུད། ། གྲུབ་མཆོག་དབང་པོ་ཁའུ་པ། ། ལས་བརྒྱུད་གདམས་པའི་བཀའ་བབ་ཅིང་། །
ཞིང་སྐྱོང་དངོས་བཞུགས་གནས་མཆོག་ནི། ། ཁའུ་བྲག་རྫོང་རྟེན་བརྟེན་པ། ། ལ་སོགས་རྟེན་དང་གདམས་པ་ནི། ། གཉིས་ཀའི་བཀའ་བབ་བདག་པོར་གྱུར། ། དེ་བཞིན་འདོད་ཁམས་དབང་ཕྱུག་མ། ། ས་རྔོག་བཀའ་སྲོལ་ཟབ་དགུ་དང་། ། གནོད་བྱིན་བེ་གདོང་ལྕམ་དྲལ་གྱི། ། མན་ངག་བཀའ་གཏེར་ཟབ་མོའི་ཆོས། ། མཐའ་ཡས་སྲུང་ཞིང་རྣལ་འབྱོར་པའི། ། འདོད་དོན་སྒྲུབ་ལ་གཙོ་བོ་ནི། །
མངོན་སྤྱོད་དབང་དང་ཞི་རྒྱས་ཀྱི། ། རབ་འབྱམས་ལས་ཚོགས་སྤྲོས་བཅས་དང་། ། སྤྲོས་མེད་བསྙེན་སྒྲུབ་ལས་ཀྱི་གཙོ། ། རིམ་གཉིས་རྣལ་འབྱོར་ཉམས་ལེན་གྱི། ། རིམ་པར་བརྟེན་དང་འཁོར་ལོ་ནི། ། མཆོད་གཏོར་ལས་སྦྱོར་ཟོར་སྦྱིན་སྲེག ། དེ་དག་གེགས་སེལ་བོགས་འདོན་གྱི། ། རིམ་པ་སྤྱི་ཡི་སྤྲོས་བཅས་དང་། ། ནང་གི་རྣལ་འབྱོར་བསྐྱེད་རྫོགས་ཀྱི། ། རིམ་པ་རྟེན་འབྲེལ་གནད་ལྡན་པའི། །
སྤྲོས་བཅས་སྤྲོས་མེད་ཉམས་ལེན་གྱི། ། རིམ་པས་བསྟན་དང་སྒྲུབ་པ་པོའི། ། གནས་སྐབས་ལས་བཞིའི་འདོད་དགུ་འགྲུབ། ། མཐར་ཐུག་གཏན་བདེ་རྣམ་གྲོལ་ལམ། ། བདེ་བླག་འགྲུབ་ནུས་མཆོག་ཐུན་གྱི། ། དངོས་གྲུབ་མྱུར་ཐོབ་ཉམས་མྱོང་ཅན། ༼་་་་་འདིར་ཚིགས་རྐང་གཅིག་མི་གསལ།༽ ། འཕགས་བོད་བྱང་སེམས་པཎྜི་ཏ། ། གྲུབ་ཐོབ་བརྒྱུད་པའི་བསྟན་བཅོས་དང་། ། མན་ངག་གནད་ལྡན་འགྲན་ཟླ་བྲལ། །
དེ་ལྟར་དཔལ་ལྡན་ས་སྐྱ་པའི། ། གདུང་བརྒྱུད་འབྱོན་དང་འབྱོན་གྱུར་པས། ། བསྟན་འཛིན་གྲུབ་པ་ངོར་རྫོང་དང་། ། ཁྱད་པར་རྒྱུད་སྡེ་རྒྱ་མཚོའི་བདག ། རྒྱལ་བས་རྒྱལ་བར་ལུང་བསྟན་པ། ། ངོར་ཆེན་རྡོ་རྗེ་འཆང་ཆེན་པོ། ། བརྒྱུད་པར་བཅས་དང་སྙན་བརྒྱུད་ཀྱི། ། བདག་པོ་ཁའུ་བྲག་རྫོང་པ། ། ཚར་ཆེན་ཆོས་ཀྱི་རྒྱལ་པོ་ནི། ། ཡབ་སྲས་བརྒྱུད་པར་བཅས་པ་གཙོ། །
གངས་རིའི་ལྗོངས་འདིར་གསར་རྙིང་གི ། མཁས་པ་སྤྱི་དང་རྒྱལ་བའི་བསྟན། ། ཡོངས་རྫོགས་མངའ་བདག་ས་གསུམ་གྱི། ། འགྲོ་མགོན་རྒྱལ་དབང་རྡོ་རྗེ་འཆང་། ། ཐམས་ཅད་མཁྱེན་གཟིགས་ལྔ་པ་ཡི། ། བསྟོད་ཅིང་བསྔགས་པར་མཛད་པ་ལྟར། ། སྙན་པ་དོན་ལྡན་འཇམ་པའི་དབྱངས། ། དཔལ་ལྡན་ས་སྐྱ་པའི་རིང་ལུགས། ། རིས་བྲལ་ཡོངས་ཀྱི་གཙུག་ན་མཐོ། ། དེས་ན་སུ་ཞིག་མཁས་བཙུན་བཟང་། །
འདོད་ན་ས་སྐྱའི་བཀའ་སྲོལ་ཟུངས། ། ཐུན་མོང་དངོས་སྒྲུབ་འབད་མེད་འགྲུབ། ། གྲུབ་པའི་གཙུག་རྒྱན་མཆོག་གི་ས། ། སངས་རྒྱས་རྡོ་རྗེ་འཆང་འདོད་ན། ། ས་སྐྱའི་བཀའ་སྲོལ་གུས་པས་ལོངས། ། དེ་ལྟར་རང་བཞིན་བརྗོད་པ་ཡི། ། བདེན་པའི་ཚིག་གི་བོད་ཡུལ་གྱི། ། གྲུབ་མཐའི་རྣམས་བཞག་མདོར་བསྡུས་ཙམ། ། སྨྲས་འདིའི་བསྟན་འགྲོ་བདག་ཅག་གི ། འཕྲལ་ཡུན་གཏན་དུ་དགའ་དང་བདེའི། །
ལེགས་ཚོགས་འཕེལ་བའི་རྒྱུར་གྱུར་ཅིག ། མདོ་དང་རྒྱུད་སྡེ་རྒྱ་མཚོ་ཡི། ། མདོ་སྡོམ་གྲུབ་མཐའ་སྡོམ་གསུམ་དོན། ། མདོ་སྔགས་ས་ལམ་རྣམ་གཞག་བཅས། ། མདོ་དོན་གོ་བདེར་དྲིལ་སྟེ་བཀོད། ། ལེགས་བྱས་གཏན་གྱི་བདེ་བའི་རྒྱུ། ། ལེགས་མཆོག་མདོ་སྔགས་ལམ་བཟང་དོན། ། ལེགས་པར་འཁྲུལ་མེད་རྟོགས་ལ་རེའི། ། ལེགས་དོན་གོ་བདེ་དོན་ཚང་འདི། ། རང་གཞན་མདོ་སྔགས་ཆོས་ཚུལ་ལ། །
རང་གཞན་གཏན་གྱི་བདེ་ཐོབ་ཕྱིར། ། རང་གཞན་ཆོས་ཀྱི་དོན་མ་ནོར། ། རང་གཞན་རྣམ་དག་ཆོས་སྤྱན་མཆོག ། ལེགས་པར་ཐོབ་ནས་གཞུང་ལུགས་དོན། ། ལེགས་རྟོགས་གཞུང་ལུགས་ཀུན་ལ་མཁས། ། ལེགས་པའི་གཞུང་བཟང་འདིར་ཀུན་འཇུག ། ལེགས་བཤད་གཞུང་ལུགས་བཤད་སྒྲུབ་དར། ། དེ་ལྟར་འབྱུང་རུང་ལ་སོགས་དགེ ། དེ་དག་མཐུ་ལས་རྒྱལ་བའི་བསྟན། ། དེ་འཛིན་རབ་བྱུང་སྡེ་བས་འཕེལ། །
དེ་བཞིན་མཁའ་མཉམ་སྣོད་བཅུད་ཀུན། ། ཁྱད་པར་ས་ངོར་སྙན་བརྒྱུད་བསྟན། ། དེ་འཛིན་ངུར་སྨྲིག་སྡེ་བཅས་འཕེལ། ། རྩ་བའི་བླ་མ་འཇམ་དཔལ་དབྱངས། ། བདག་ཆེན་ཡབ་སྲས་སྐུ་མཆེད་དང་། ། མཁན་ཆེན་ཐམས་ཅན་མཁྱེན་ཆེན་པོ། ། ཡོངས་འཛིན་སྨོན་ལམ་མཚན་ཅན་མཆོག ། ཞབས་བརྟན་ཕྲིན་ལས་རྒྱས་པ་དང་། ། བདག་ཅག་བྱམས་སྐྱོང་འདོད་དགུ་སྩོལ། ། བདག་ཅག་བརྩེས་སྐྱོང་ལྟོས་འཁོར་བཅས། །
འགལ་རྐྱེན་ཕྱི་ནང་བར་ཆད་ཞི། ། ལུགས་ཟུང་དཔལ་ཡོན་ཕུན་སུམ་ཚོགས། ། རྟག་ཏུ་བདེ་དགར་སྤྱོད་པར་ཤོག ། བདག་ཀྱང་སྐྱེ་དང་ཚེ་རབས་སུ། ། མི་འདོད་སྲིད་པའི་འཆིང་ལས་གྲོལ། ། རབ་བྱུང་རྡོ་རྗེ་འཛིན་མཆོག་གྲུབ། ། མདོ་སྔགས་བཤད་སྒྲུབ་ལེགས་རྩེར་སོན། ། འབྲེལ་ཚད་བྱང་ཆུབ་མཆོག་གི་སར། ། འགོད་ནུས་ལུགས་ཟུང་བྱ་བ་ཀུན། ། ལེགས་ཤིང་བསྟན་འགྲོར་ཕན་ཐོགས་པའི། །
མཐུ་ལྡན་རབ་བྱུང་མཆོག་ཐོབ་ཤོག ། བཀྲ་ཤིས་དགེ་ལེགས་ཀུན་སྩོལ་མཆོག ། མཆོག་གསུམ་བླ་མ་ཆོས་སྲུང་གི ། མཆོག་ཐུན་དངོས་གྲུབ་བདེ་བླག་ཏུ། ། ཐོབ་པའི་བཀྲ་ཤིས་དེང་འདིར་སྩོལ། ། ཅེས་གྲུབ་མཐའ་བཞི་དང་རྒྱུད་སྡེ་བཞི་ཡི་རྣམ་གཞག་བསྟན་པའི་སྙིང་པོ་སྡོམ་པ་གསུམ་གྱི་དོན་གཞི་ལམ་འབྲས་གསུམ་གྱི་གནད་བསྡུས་ཞར་བྱུང་བོད་ཀྱི་གྲུབ་མཐའི་ལོ་རྒྱུས་བཅས་ལྷན་ཅིག་ཏུ་བཀོད་པ་མདོ་སྔགས་ཆོས་ཚུལ་སྙིང་པོའི་གསལ་བྱེད་མ་རིག་མུན་པ་སེལ་བའི་དཔལ་ལྡན་འོད་ཟེར་བརྒྱ་པ་སྐལ་བཟང་བློ་ཡི་པད་ཚལ་བཞད་པ་དོན་གཉིས་ལྷུན་གྱི་གྲུབ་པའི་ལམ་བཟང་ཞེས་བྱ་བ་འདི་རང་ཉིད་ཆུང་ངུའི་དུས་ནས་དཀོར་ཟན་གྱི་བག་ཆགས་ལྟ་བུའི་ཆོས་ཕྱོགས་ལ་ཐོས་བསམ་བསྒོམ་སྒྲུབ་ལ་སྤྲོ་བ་ལྟ་བུ་ཞིག་ཡོད་ཅིང་། དེ་མུས་ལེགས་ལམ་དུ་སོང་ན་དལ་འབྱོར་དོན་ཡོད་ཙམ་དང་རང་གཞན་ལ་ཕན་ཐོགས་ཕྲན་བུ་ཨེ་ཡོང་ཀྱང་། སྙིགས་དུས་ཀྱི་ནག་ཕྱོགས་ཁ་རྒྱལ་ཞིང་ཐམས་ཅད་ངན་འགྲོའི་ལམ་ལ་ཆས་པ་ཕལ་ཆེ་བའི་དུས་དབང་དང་། རང་ཉིད་འཁོར་བ་སྡུག་བསྔལ་གྱི་རྒྱ་མཚོར་སྲིད་པའི་འཆིང་བའི་ནང་དུ་ཆུད་པའི་རྒྱུ་དང་། ངན་འགྲོའི་ལམ་ལ་ཆས་པ་ཕལ་མོ་ཆེ་འགའ་ཞིག་གི་རང་གཞན་ཐར་པ་མཆོག་གི་ལམ་ལས་ལྡོག་ཅིང་དུཿཁར་སྦྱོར་བའམ།
ཇི་སྐད་དུ་འཇམ་མགོན་བླ་མས། ། བློ་ཆུང་ཞིག་གིས་ཕན་བཏགས་པས། ། འགའ་ཞིག་གནོད་པ་ཆེན་པོར་འགྱུར། ། ཞེས་གསུངས་པའི་དོན་ལྟ་བུ་ཡིན་ནམ། ལུགས་ཟུང་གི་བསླབ་བྱ་ཇི་བཞིན་མ་ཡིན་པའི་སྒོ་གསུམ་སྡུག་བསྔལ་གྱི་འདམ་དུ་བྱིངས་ཀྱང་། ཆོས་བློ་མ་བོར་ཙམ་ཁུལ་གྱི་མདོ་སྔགས་ཟབ་མོའི་ལམ་ཕྱིན་ཅི་མ་ལོག་པ་ཞིག་ཤེས་ལ་རེ་བའི། ཀུན་མཁྱེན་འཇིགས་མེད་གླིང་པའི་མཛོད་འགྲེལ་ཤིང་རྟ་རྣམ་གཉིས་ཞིག་མཐོང་བ་དེ་ལ་ལྟ་རྟོགས་བྱེད་འདོད་ཀྱི་ཀུན་གཟིགས་དགེ་སྤྲུལ་རིན་པོ་ཆེར་ལམ་ཙམ་ཞུ་ཁུལ་བགྱིས་ཀྱང་རྣམ་གཡེངས་ཁག་གཟན་གྱིས་མཐར་མ་འཁྱོངས། བསྟན་པའི་མངའ་བདག་རྗེ་བཙུན་ས་སྐྱ་པ་གྲགས་པ་རྒྱལ་མཚན་དང་། ངོར་ཆེན་ཐམས་ཅད་མཁྱེན་པ་དཀོན་མཆོག་ལྷུན་གྲུབ་གྱིས་མངོན་རྟོགས་ལྗོན་ཤིང་རིན་པོ་ཆེ་དང་། གོང་མའི་དགོངས་རྒྱན་ཞིག་མཇལ་བ་ལྷག་པར་དེ་དོན་མདོ་སྔགས་ཀྱི་གཞི་ལམ་འབྲས་གསུམ་ཆ་ཚང་ཞིག་ལ་ཐོས་སྦྱང་དེ་ཡང་མཁན་ཆེན་རྡོ་རྗེ་འཆང་བྱམས་པ་ནམ་མཁའ་འཆི་མེད་མཆོག་དང་།
འདྲེན་མཆོག་བླ་མ་ངག་དབང་རིན་ཆེན་ཟུང་ལ་བཀའ་འདྲི་ལམ་ཙམ་ཐོས་པ་ཙམ་ལས། གཞན་གསར་རྙིང་གི་བླ་མ་མཁས་ཚུལ་འཛིན་པ་འགའ་ལ་དྲི་གཏུགས་བྱས་ཁུལ་ཀྱང་སྦུག་ཐུམ་ཞིག་ལས་སོར་ཆོད་པ་མ་བྱུང་ཞིང་། ལར་ཡང་རང་སྐལ་བ་དམན་པས། འདི་ཕྱིའི་བདེ་ཐབས་དང་ཐར་པའི་ལམ་སྟོན་པ་ནི་དྲིན་ཆེན་བླ་མ་ཡར་ཀླུང་པ་རྡོ་རྗེ་འཆང་དེ་ཉིད་དང་། འདྲེན་མཆོག་ངག་དབང་རིན་ཆེན། ཐར་རྩེ་རྡོ་རྗེ་འཆང་ཁུ་དབོན་ཙམ་དུ་ཟད་ཅིང་། བྱང་ཆུབ་བསྒྲུབ་པ་ལ་འགལ་རྐྱེན་སྣ་ཚོགས་ཀྱི་ངང་དུ་འབྱམས་མུར་སྐྱབས་མཆོག་བསླུ་བ་མེད་པ་བླ་མ་མཆོག་གསུམ་ཆོས་སྐྱོང་སྲུང་མའི་ཐུགས་རྗེ་ལ་བརྟེན། རྒྱལ་བའི་བསྟན་པ་རིན་པོ་ཆེའི་སྒོར་ཞུགས་ཏེ་མཁན་ཆེན་ཐམས་ཅད་མཁྱེན་པ་ཆེན་པོར་རབ་ཏུ་བྱུང་ཞིང་བསྙེན་པར་རྫོགས། མཁན་ཆེན་ཐམས་ཅད་མཁྱེན་གཟིགས་མཆོག་གིས་མཁྱེན་བརྩེ་ནུས་པ་ཆེན་པོའི་ཉི་གཞོན་གསར་པའི་ཐིག་ཕྲེང་གིས་རྨོངས་པའི་མུན་པ་བསལ་ཞིང་ལུགས་ཟུང་བློ་ཡི་ཅུང་ཟད་རྒྱས་པའི་སྐལ་བཟང་ཐོབ་པས་གསར་རྙིང་རིས་བྲལ་སྤྱི་དང་རྗེ་བཙུན་ས་སྐྱ་པའི་མདོ་སྔགས་སྙན་བརྒྱུད་ཟབ་མོ་ལ་ཐོས་བསམ་བསྒོམ་པའི་མོས་པ་ལམ་བྱེད་ལ་རྩེ་གཅིག་ཏུ་གཞོལ་མུར་ས་ཁྱི་ས་ཕག་སྐོར་སྔོན་གྱི་ཐུགས་བསྐྱེད་སྨོན་ལམ་བཟང་པོས་རྗེས་སུ་བཟུང་བའི་སྨྲ་བའི་སེང་གེ་བྱམས་པ་སྨོན་ལམ་གྲགས་པའི་ཞབས་པད་ཉེ་བར་བསྟེན་ཏེ་གང་གི་ཞལ་སྒོ་ལས་གྲུབ་མཐའ་བཞི་དང་། འཇམ་མགོན་བླ་མ་ས་སྐྱ་པ་པཎྜི་ཏ་ཆེན་པོའི་བསྟན་བཅོས་སྡོམ་གསུམ་རབ་དབྱེ།
ཀུན་མཁྱེན་བསོད་ནམས་སེང་གེའི་དེ་ཡི་ཁ་སྐོང་། མཁན་ཆེན་ཐམས་ཅད་མཁྱེན་པ་ངག་དབང་ཆོས་གྲགས་ཀྱི་དཀའ་འགྲེལ་ཟུང་གི་ལྗགས་ཁྲིད་ཞིབ་མོར་ཞུས་ཤིང་། དེར་བརྟེན་སློབ་དཔོན་རིན་པོ་ཆེ་བསོད་ནམས་རྩེ་མོར། རྗེ་བཙུན་རིན་པོ་ཆེ་གྲགས་པ་རྒྱལ་མཚན་དང་། ། ས་སྐྱ་པཎྜི་ཏ། འཕགས་པ་རིན་པོ་ཆེ། སྟག་ཚང་ལོ་ཙཱ་བ་ཤེས་རབ་རིན་ཆེན། ཐམས་ཅད་མཁྱེན་པ་དཀོན་མཆོག་ལྷུན་གྲུབ། འཇམ་མགོན་མཁྱེན་བརྩེའི་དབང་ཕྱུག ། དཔལ་མང་དུ་ཐོས་པ་ཐམས་ཅད་མཁྱེན་པ་ཀླུ་སྒྲུབ་རྒྱ་མཚོ་རྣམས་ཀྱི་གསུང་རབ་ལ་ཞིབ་མཇལ་ཞུས།
གཞན་ཡང་འགོས་ལོ་གཞོན་ནུ་དཔལ་གྱི་དེབ་ཐེར། སྡེ་དགེ་ཞུ་དག་རིན་པོ་ཆེའི་དཀར་ཆག གྲུབ་དབང་བླ་མ་སངས་རྒྱས་རྒྱ་མཚོའི་གསུང་རྩོམ་བཅས་རྣམས་ལ་ལེགས་པར་མཇལ་ཏེ་འཕགས་བོད་ཀྱི་ལྟ་གྲུབ་གཞི་ལམ་འབྲས་གསུམ་ཡོངས་རྫོགས་ཀྱི་བཤད་པ། གནད་དྲིལ་གོ་བདེའི་ཚུལ་དང་གསང་སྔགས་ཀྱི་རྒྱུད་སྡེ་ཕལ་ཆེར་མན་ངག་གསང་བའི་སྐོར་ཡིན་ཀྱང་གསང་བ་དམ་ཆེས་པའི་ཟལ་ལུས་སུ་མི་འགྱུར་བའི་ཕྱིར། ཞལ་གསལ་ཙམ་བཅས་རང་དང་དཔལ་ལྡན་ལྷུན་གྲུབ་སྟེང་གི་བླ་མ་དགེ་འདུན་པ་རྣམས་ཀྱི་མཚོན། རྗེ་བཙུན་ས་སྐྱ་པ་བསྟན་འཛིན་ངོར་པ་དང་། ཚར་པའི་བརྒྱུད་འཛིན་སོགས་ཀུན་གྱིས་རྟོགས་སླ་ཞིང་མདོ་སྔགས་ཟབ་མོའི་དོན་ལ་ཐོས་བསམ་གྱི་རྒྱུན་བཟང་པོ་འཕེལ་དུ་རེ་བའི་ལྷག་བསམ་རྣམ་པར་དག་པས་ཀུན་ནས་བསླང་ཏེ་བཀའ་དྲིན་གཞལ་དུ་མེད་པ་ཡར་ཀླུང་རྡོ་རྗེ་འཆང་བྱམས་པ་ངག་དབང་ཀུ་ན་དགའ་ནམ་མཁའ་ལེགས་པ་ལྷུན་གྲུབ་བསྟན་པའི་རྒྱལ་མཚན་དཔལ་བཟང་པོ་པ་དང་། ཐར་རྩེ་རྡོ་རྗེ་འཆང་བྱམས་པ་ནམ་མཁའ་འཆི་མེད། རྗེ་བཙུན་འཆི་མེད་བསྟན་པའི་ཉི་མ། དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་ཀུན་དགའ་བཀྲ་ཤིས་མཐུ་སྟོབས་བསྟན་འཛིན་དབང་པོ་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ།
དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་ཀུན་དགའ་རིན་ཆེན་དཔའ་བོ་བདུད་ལས་རྣམ་རྒྱལ་དབང་གི་རྒྱལ་པོ་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ། ཡང་དཔལ་ས་སྐྱ་པ་ཆེན་པོ་འཇམ་དབྱངས་ངག་གི་དབང་ཕྱུག་མགོན་པོ་དངོས་གྲུབ་དཔལ་འབར་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ། དཔལ་ས་སྐྱ་པ་ཆེན་པོ་ངག་དབང་ཀུན་དགའ་རྒྱལ་མཚན་རིན་ཆེན་ཚུལ་ཁྲིམས་དབང་ཕྱུག་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ། དཔལ་ས་སྐྱ་པ་ཆེན་པོ་ངག་དབང་རྡོ་རྗེ་རིན་ཆེན་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ། དཔལ་ས་སྐྱ་པ་ཆེན་པོ་ངག་དབང་ཀུན་དགའ་ཐེག་ཆེན་དབང་སྡུད་བཀྲ་ཤིས་རིན་ཆེན་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ། མཁན་ཆེན་ཐམས་ཅད་མཁྱེན་པ་བྱམས་པ་ཀུན་དགའ་བསྟན་འཛིན་གྱི་ཞལ་སྔ་ནས་གཙོས། གཞན་ཡང་ས་ངོར་ཞ་ལུ་དགེ་ལྡན། དྭགས་བརྒྱུད། རྡོར་སྨིན། རྫོགས་ཆེན།
ཀཿཐོག་པ་སོགས་རིས་བྲལ་གྱི་འདྲེན་པ་ཁ་ཤས་དང་། དོན་གྱི་སླད་དུ་མཚན་ནས་སྨོས་ན། ཆོས་ཚུལ་གྱི་བཀའ་དྲིན་ཆེན་པོས་རྗེས་སུ་བཟུང་བ། རབ་འབྱམས་སྨྲ་བའི་སེང་གེ་བྱམས་པ་སྨོན་ལམ་གྲགས་པ་སོགས་ཀྱི་རྗེས་སུ་བཟུང་ཞིང་། གསར་རྙིང་ཆོས་ཚུལ་མདོ་སྔགས་སྤྱི་དང་རྗེ་བཙུན་ས་སྐྱ་པའི་སྙན་བརྒྱུད་ཟབ་དགུ་ལེགས་པར་ཐོབ་པ་གནས་གསར་རྡོ་རྗེ་འཆང་གི་བྱིན་རླབས་སྙིང་ལ་སྨིན་པའི་མདོ་སྨད་ས་སྐྱོང་སྡེ་དགེའི་རིགས་སྐྱེས་ཤཱཀྱའི་དགེ་སློང་ཚེ་ལ་དབང་བའི་རྡོ་རྗེའི་རིག་པ་འཛིན་པ་བྱམས་པ་ཀུན་དགའ་སངས་རྒྱས་བསྟན་པའི་རྒྱལ་མཚན་གྱིས་དགེ་བྱེད་ཀྱི་ལོ་ནག་པ་ཟླ་བའི་ཚེས་གཅིག་བཟང་པོར་ལུགས་བརྒྱའི་འདུན་པ་ཆེན་པོ་དཔལ་ལྡན་ལྷུན་གྲུབ་སྟེང་གི་ཆོས་གྲྭ་ཆེན་པོར་སྦྱར་བའི་དཔེ་ཁུངས་འཚོལ་བ་དང་། ཡི་གེའི་གྲོགས་དན་པ་ནི་རིག་གནས་གཞུང་ལུགས་ཟབ་མོ་ལ་སྤོབས་པ་དགེ་བ་ཕྲིན་ལས་རྒྱ་མཚོས་བགྱིས་པ་འདིས་ཀྱང་འབྲེལ་ཚད་ཐམས་ཅད་བྱང་ཆུབ་མཆོག་ལ་མྱུར་དུ་འགོད་པ་དང་། བདག་ཅག་བརྩེས་སྐྱོང་ལྟོས་འཁོར་བཅས་པ་རྣམས་ཀྱི་ལུགས་ཟུང་གི་ལེགས་ཚོགས་ཐམས་ཅད་འཕེལ་ཞིང་རྒྱས་ཏེ་འཕྲལ་ཡུན་བདེ་དགར་སྤྱོད་པ་དང་། རྒྱལ་བསྟན་རིན་པོ་ཆེ་གསར་རྙིང་རིས་སུ་མ་ཆད་པ་སྤྱི་དང་། རྗེ་བཙུན་ས་སྐྱ་པའི་སྙན་བརྒྱུད་ཀྱི་བསྟན་པ་རིན་པོ་ཆེ་མདོ་སྔགས་བཤད་སྒྲུབ་རབ་བྱུང་གི་སྡེ་བཅས་བྱམས་བསྟན་མ་ཤར་གྱི་བར་དུ་འཚོ་གཞེས་བརྟན་པར་གྱུར་ཅིག ། ཛ་ཨནྟུ།
དམིགས་པ་བདེན་བཞིའི་སྤྱོད་ཡུལ་ཅན། ། རྣམ་པ་མི་རྟག་སོགས་བཅུ་དྲུག་་་་་རེ་རེར་བཞི་ཚན་ཕྱེ་བས་སྡུག་བསྔལ་མི་རྟག་སྟོང་དང་བདག་མེད་སོགས་བཅུ་དྲུག ། དེ་ལའང་ཆེ་འབྲིང་ཆུང་གསུམ་ཡོད། ། མཐར་ཕྱིན་སྦྱོར་ལཾ།། །། PAGE * MERGEFORMAT 238 དགེ་སློང་ཚེ་དབང་རྡོ་རྗེ། སྡོམ་གསུམ་གྱི་གཞི་ལམ་འབྲས་གསུམ་གྱི་གནད་བསྡུས་པ། PAGE * MERGEFORMAT 237
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
