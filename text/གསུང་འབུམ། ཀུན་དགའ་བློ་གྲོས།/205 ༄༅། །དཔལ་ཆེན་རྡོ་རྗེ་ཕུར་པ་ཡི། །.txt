གསུང་འབུམ། ཀུན་དགའ་བློ་གྲོས།
པོད ༢༠༥
༄༅། །དཔལ་ཆེན་རྡོ་རྗེ་ཕུར་པ་ཡི། །
༄༅། །དཔལ་ཆེན་རྡོ་རྗེ་ཕུར་པ་ཡི། ། རབ་གནས་བྱིན་རླབས་འདོད་དགུའི་ཆར། ། ལྔ་བདོའི་མི་མཐུན་རྒུད་ཚོགས་མེ། ། ཞི་བྱེད་ཐུགས་རྗེའི་རྒྱ་མཚོ་བཞུགས་སོ།། ན་མོ་གུ་རུ་བཛྲ་ཀི་ལ་ཡ། འདིར་རྗེ་བཙུན་ས་སྐྱ་པའི་ཡབ་ཆོས་དཔལ་རྡོ་རྗེ་ཕུར་པའི་རབ་གནས་ཀྱི་རྣམ་བཞག་ལས་སྦྱོར་བ་ནི་རྡོ་རྗེ་ཕུར་པའི་ས་ཆོག་སྟ་གོན་ལ་དགོས་ཆས་རྣམས་དང་། རབ་གནས་དོན་གཉིས་ལྷུན་གྲུབ་སོགས་ནས་འབྱུང་བའི་ཁྲུས་སྟེགས་སྦྱོང་ཆས་ཁྲུས་ཆས་རྣམས་སོ། ། དངོས་གཞི་ངག་འདོན་གང་ཡིན་འདིར་བྲིས་ན་ས་ཆོག་རྒྱས་པ་ནི་དཔལ་ས་སྐྱའི་གྲོ་བཞིན་སྒྲུབ་མཆོད་བཞིན། བསྡུས་པ་ལ་དགའ་ན་སྔོན་འགྲོ་གཏོར་མ་ནས་བགེགས་སྐྲོད་བར་རྒྱུན་བཞིན་ལ། དེ་ནས་ཕུར་པ་བཅུ།
ཨེ་སྥ་ར་ཎས་གདན་བསྐྱེད་སོགས་རྒྱུན་བཞིན། མ་ཐ་བྷཉྩ་ར་ཎ་ཧཱུྃ་ཕཊ་བར། ཕྱག་རྒྱའི་གར་འཆམས་ཞེས་སོགས་དཀྱིལ་འཁོར་བསྡུ་མི་དགོས་པས་བསྐང་བ་མཇུག་ཆོག་སོགས་འཕྲོས་རྣམས་རྒྱུན་བཞིན། ཡང་ས་ཆོག་མ་བྱས་པར་སྟ་གོན་དང་དངོས་གཞི་གཉིས་ཀྱི་སྒོ་ནས་བྱེད་པ་ལྟར་ན། སྔོན་འགྲོ་གཏོར་མ་ནས་བདག་བསྐྱེད་ཀྱི། ཀརྨ་ཀྲོ་དྷི་ཤྭ་རི་ཨཱཿབར་རྒྱུན་བཞིན། དེ་ནས། པཾ་པདྨ་མཎྜལ་ལ། པད་མའི་གདན་དུ་སོགས་ནས། གསེར་གྱི་ས་གཞིར་གྱུར་པར་རྒྱུན་བཞིན་བདག་ནི་སེམས་ཅན་ནས།
བྲི་བར་བརྗོད། ཨོཾ་བཛྲ་ཀྲོ་དྷ་སོགས་སྟ་གོན་ཡོངས་རྫོགས་རྒྱུན་བཞིན། ཐིག་ཚོན་བྱིན་རླབས་བྲིས་ཟིན་ནས། ཐིག་ཚོན་ཡེ་ཤེས་པ་གཤེགས་བསྡུ། ཕུར་བཀོད་རྒྱལ་ཆེན་ཐོ་འཛུགས་བུམ་པ་འབུལ་བ། ལྷག་ཆད་ཁ་སྐོང་། དཀྱིལ་འཁོར་གསོལ་གདབ་རྣམས་རྒྱུན་བཞིན། དངོས་གཞིའི་སྔོན་འགྲོ་གཏོར་མ་ནས་ཕྱི་རོལ་རྗེས་ཀྱི་བཟོད་གསོལ་བར་རྒྱུན་བཞིན། དེ་ནས་ཁྲུས་བུམ་བརྒྱད་ལ། ལས་བུམ་གྱི་ཆུ་ཀུ་ཤས་གཏོར་ཏེ།
ཨོཾ་བཛྲ་ཀྲོ་དྷ་སོགས་ཀྱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུྃ་ལས་རིན་པོ་ཆེའི་བུམ་པ་རྣམས་ཡངས་ཤིང་རྒྱ་ཆེ་བ། ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷའི་གོས་ཀྱིས་མགུལ་པ་དཀྲིས་པ།
དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་སོ་སོའི་རྫས་ཀྱིས་ཡོངས་སུ་གང་བར་གྱུར། ཨོཾ་སརྦ་ཏ་ཐཱ་ག་ཏ་གནྡྷ་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཧཱུྃ། དེ་བཞིན་ཐོག་མཐའ་འདྲ་བ་ལ། དྲི་མ་དྷཱུ་མ་ལ་ཕ་ལ་བྲུ་ཧི་ལརྫ་ཨེ་ཥ་དྷི་མ་ཎི་ཞེས་པར་བསྒྱུར། རྣམ་རྒྱལ་གཟུངས་རིང་། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་སོགས་བཟླས་ལ། ནང་རྫས་རྣམས་ཞུ་བ་ལས་བྱུང་བའི་སོ་སོའི་བུམ་པ་རྟེན་གྱི་དྲི་མ་སྦྱོང་བའི་ནུས་པ་དང་ལྡན་པར་གྱུར། ཨོཾ་སརྦ་བིགྷྣན་ན་མཿསརྦ་ཏ་ཐཱ་ག་ཏེ་བྷྱོ་བི་ཤ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲིཧྞེ་དཾ་བ་ལྱཱེ་དེ་སྭཱཧཱ། འདིར་བདེ་བར་གཤེགས་པའི་རྟེན་རབ་ཏུ་གནས་པར་བྱེད་པ་ལ་བར་དུ་གཅོད་པར་རྩོམ་པའི་གདོན་བགེགས་གང་ཡིན་པ་ཐམས་ཅད་གཏོར་མ་འདིས་ཚིམ་པར་གྱིས་ཤིག
ཨོཾ་སུམ་བྷ་ནི། སོགས་རྒྱུན་བཞིན། འདིར་བདེ་བར་གཤེགས་པའི་རྟེན་རབ་ཏུ་གནས་པར་བྱེད་པ་ལ་བར་དུ་གཅོད་པར་རྩོམ་པའི་གདོན་བགེགས་གང་ཡིན་པ་ཐམས་ཅད་གཏོར་མ་ལམ་བརྔན། ཏིང་ལོ་ལམ་སྒྲོན། ཆངས་བུ་ལམ་བརྒྱགས་ཀྱི་ཚུལ་དུ་ཁྱེར་ལ། སའི་ཕྱོགས་འདིར་མ་གནས་པར་གཞན་དུ་སོང་ཤིག ཁྲོ་བོ་སྤྱན་འདྲེན་གདན་འབུལ་མཆོད་བསྟོད་སོགས་རྒྱུན་བཞིན། ན་མོ་སོགས་ནས་ཆོས་ཀྱི་དབྱིངས་རྣམ་པར་དག་པའི་བཀའ་བདེན་པ་དང་། བདེན་པ་ཡང་དག་པ་དང་བདེན་པ་ཆེན་པོའི་བྱིན་གྱིས་བརླབས་ཀྱི་བར། རྒྱུན་གྱི་ལིངྐའི་དགུག་གཞུག་བདེན་བདར་བཞིན།
དེང་འདིར་བདེ་བར་གཤེགས་པའི་སྐུ་གསུང་ཐུགས་ཀྱི་རྟེན་རབ་ཏུ་གནས་པར་བྱེད་པ་ལ་བར་དུ་གཅོད་པར་རྩོམ་པའི་འབྱུང་པོ་གདོན་བགེགས་ཀྱི་རིགས་གང་ཡིན་པ་ཐམས་ཅད་ལ་རྒྱུད་སྡེ་དང་མཐུན་པའི་སྦྱོང་བ་རྣམ་པར་དག་པ་བྱས་ཟིན་པས། དེས་ཚིམ་པར་གྱིས་ལ་ཞི་བའི་སེམས་དང་ལྡན་པས་སའི་ཕྱོགས་འདིར་མ་གནས་པར་གཞན་དུ་སོང་ཤིག གལ་ཏེ་མི་འགྲོ་བ་དེ་དག་ཐམས་ཅད་ལ་དུས་གསུམ་གྱི་དེ་བཞིན་གཤེགས་པ་རྣམས་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོའི་རྡོ་རྗེ་ཡེ་ཤེས་ཀྱི་མེ་འབར་བ་འདིས། ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་རོ། ། ཨོཾ་བཛྲ་ཀཱི་ལི་སོགས་དང་། ཁྲོ་བཅུའི་སྔགས་ཡོངས་རྫོགས་སམ་ཡང་ན་བདུད་རྩི་འཁྱིལ་པའི་སྔགས་བཟླ། བདག་དང་ཡོན་བདག་གིས་གཙོ་བྱས་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་རྣམས་སྙིང་ཁར་ཡི་གེ་ཀཾ་ནག་པོའི་རྣམ་པར་གནས་པར་སྣ་སྒོར་སྡིག་པ་རཱ་ཅན་གྱི་རྣམ་པར་ཐོན་ནས་མདུན་གྱི་ཏིལ་ལ་ཐིམ་པ་དེ་ཉིད་གཡས་སུ་ཡེ་ཤེས་ཀྱི་མེས་བསྲེག་ཅིང་གཡོན་དུ་རྒྱ་མཚོའི་ཆུས་བཀྲུས་པར་གྱུར། ཨོཾ་སརྦ་པཱ་པཾ་ད་ཧ་ན་བྷསྨིན་ཀུ་རུ་སྭཱཧཱ། བདག་དང་ཡོན་བདག་གིས་གཙོ་བྱས་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་བྱང་ཞིང་དག་པར་གྱུར་ཅིག ཇི་ལྟར་བལྟམས་པ༞ འདི་ནི་ཁྲུས་མཆོག༞ དེ་བཞིན་གཤེགས་པ།
སོགས་རྒྱུན་བཞིན་སྔགས་བཅས། དེ་དག་སོགས་རྒྱུན་བཞིན། རྒྱལ་བའི་སྐུ་ལ་ཉོན་མོངས་མི་མངའ་ཡང་། ། འགྲོ་བའི་ལུས་སེམས་སྡུག་བསྔལ་བསལ་སླད་དུ། ། ཆུ་གཙང་སྨན་སྤོས་འདག་ཆལ་འདི་བཀྲུས་པས། ། བདག་ཅག་དམ་པའི་སྐུ་མཆོག་ཐོབ་པར་ཤོག ། ཨོཾ་སརྦ་ཏ་ཐཱ་ག་ཏ་ཀཱ་ཡ་བི་ཤོ་དྷ་ནི་སྭཱཧཱ། འདི་ནི་ཁྲུས་མཆོག་དཔལ་དང་ལྡན། ། ཐུགས་རྗེའི་ཆུ་ནི་བླ་ན་མེད། ། བྱིན་རླབས་ཡེ་ཤེས་ཆུ་ཡིན་ཏེ། །
ཅི་འདོད་དངོས་གྲུབ་སྩོལ་བར་མཛོད། ། ཨོཾ་སརྦ་ཏ་ཐཱ་ག་ཏ་གནྡྷ་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཧཱུྃ། སྐུ་ཕྱི་དང་བྱུག་རྫས་གསུམ་སྔགས་བཅས། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡི། ། དེ་བཞིན་བདག་གིས་ཁྲུས་བྱའོ། ། ཏྲི་མ་དྷུ། སྐུ་ཕྱིས་བྱུག་རྫས་སོགས། འདི་ནི་སྦྱིན་པའི་རང་བཞིན་ཆུ། །
སེར་སྣའི་དྲི་མ་སྦྱོང་མཛད་ཅིང་། ། གཏོང་བ་དྲི་ཡིས་ལེགས་བགོས་ཆུ། ། ཁྲུས་ལེགས་མཛད་ལ་སྐུ་ཁྲུས་གསོལ། ། མ་ལ་སྐུ་ཕྱིས་སོགས། འདི་ནི་ཚུལ་ཁྲིམས་རང་བཞིན་ཆུ། ། ཁྲིམས་འཆལ་དྲི་མ་སྦྱོང་མཛད་ཅིང་། ། ཚུལ་ཁྲིམས་དྲི་ཡིས་ལེགས་བགོས་ཆུ། ། ཁྲུས་ལེགས་མཛད་ལ་སྐུ་ཁྲུས་གསོལ། ། ཕ་ལ་སྐུ་ཕྱིས་སོགས། འདི་ནི་བཟོད་པའི་རང་བཞིན་ཆུ། །
ཁོང་ཁྲོའི་དྲི་མ་སྦྱོང་མཛད་ཅིང་། ། བཟོད་པ་དྲི་ཡིས་ལེགས་བགོས་ཆུ། ། ཁྲུས་ལེགས་མཛད་ལ་སྐུ་ཁྲུས་གསོལ། ། བྲུ་ཧི་སྐུ་ཕྱིས་སོགས། འདི་ནི་བརྩོན་འགྲུས་རང་བཞིན་ཆུ། ། ལེ་ལོའི་དྲི་མ་སྦྱོང་མཛད་ཅིང་། ། བརྩོན་འགྲུས་དྲི་ཡིས་ལེགས་བགོས་ཆུ། ། ཁྲུས་ལེགས་མཛད་ལ་སྐུ་ཁྲུས་གསོལ། ། ལརྫ་སྐུ་ཕྱིས་སོགས། འདི་ནི་བསམ་གཏན་རང་བཞིན་ཆུ། །
རྣམ་གཡེང་དྲི་མ་སྦྱོང་མཛད་ཅིང་། ། བསམ་གཏན་དྲི་ཡིས་ལེགས་བགོས་ཆུ། ། ཁྲུས་ལེགས་མཛད་ལ་སྐུ་ཁྲུས་གསོལ། ། ཨེ་ཥ་དྷི། སྐུ་ཕྱིས་སོགས། འདི་ནི་ཤེས་རབ་རང་བཞིན་ཆུ། ། ཤེས་འཆལ་དྲི་མ་སྦྱོང་མཛད་ཅིང་། ། ཤེས་རབ་དྲི་ཡིས་ལེགས་བགོས་ཆུ། ། ཁྲུས་ལེགས་མཛད་ལ་སྐུ་ཁྲུས་གསོལ། ། ཨོཾ་སརྦ་ཏ་ཐཱ་ག་ཏ་མ་ཎི་སྣཱ་ན་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཧཱུྃ།
སྐུ་ཕྱིས་དགོས། བྱུག་རྫས་མི་དགོས། ཆུ་བོ་དྲུག་གིས་ཁྲུས་བྱས་པས། ། བག་ཆགས་རྣམ་དྲུག་སྦྱངས་ནས་ནི། ། གང་ལ་ཉེས་པ་མི་མངའ་ཞིང་། ། ཁྲུས་ལེགས་མཛད་ལ་ཕྱག་འཚལ་ལོ། ། དྲི་ཆུ་དྲུག་གིས་ཁྲུས་བྱས་པས། ། དྲི་མ་རྣམ་དྲུག་སྦྱོངས་མཛད་པ། ། རྒྱ་ཆེན་ཡོན་ཏན་དྲུག་ལྡན་པའི། ། ཁྲུས་ལེགས་མཛད་ལ་ཉེས་མི་མངའ། །
དྲི་མ་རྣམ་དྲུག་དག་པ་ཡིས། ། ཡོན་ཏན་ཐམས་ཅད་དང་ལྡན་པ། ། སངས་རྒྱས་ཐམས་ཅད་མཆོད་དོན་དུ། ། དད་པས་བདག་གིས་ཁྲུས་བགྱིའོ། ། གང་ལ་སེར་སྣ་དང་། བཟང་ཁྲུས་སྐུ་ཕྱིས་བཅས་རྒྱུན་བཞིན།་་་་་ བཅོམ་རྡུང་རྔ་རོལ་གསུམ་བརྡེགས་ལེན་ཅན། ཨོཾ་བཛྲ་ཀྲོ་དྷ་ཨ་མྲྀ་ཏ་སོགས། ཨོཾ་མ་ཧཱ་ཤུ་ནྱ་ཏ་སོགས། བརྡུང་འདུར་ཤུར་གང་རུང་གིས།
ལྷ་ཁང་མི་དམིགས་སྟོང་པར་གྱུར། སྟོང་པའི་ངང་ལས་ལྷ་ཁང་རྣམས། པད་ཉི་ཟླ་བར་ལྷ་བརྒྱ་བྱིན་སོགས་འོག་མཆོད་རྟེན་བཞིན། རྟེན་རྣམས་མི་དམིགས་སྟོང་པར་གྱུར། ། སྟོང་པའི་ངང་ལས་བླ་མ་དང་། ། ཡི་དམ་སངས་རྒྱས་བྱང་ཆུབ་སེམས། ། ཆོས་སྐྱོང་ནོར་ལྷའི་སྐུ་རྣམས་ནི། ། པད་ཉི་ཟླ་བར་དབང་ཕྱུག་དང་། ། ཨུ་མ་བསྣོལ་བའི་གདན་སྟེང་དུ། ། ཧཱུྃ་ལས་རྡོ་རྗེ་ཧཱུྃ་མཚན་ལས། །
བཅོམ་ལྡན་རྡོ་རྗེ་གཞོན་ནུའི་སྐུ། ནས། ཡེ་ཤེས་མེ་དཔུང་དབུས་ན་བཞུགས། ། བར་བདག་བསྐྱེད་ནི། ཡུམ་ཆེན་འཁོར་ལོ་ནས། ཡབ་ཀྱི་གཡོན་ནས་འཁྱུད་པས་བཞུགས། བར་ཡང་དེ་བཞིན། གསུམ་བརྡེག་ལན་ཅན་བསྡུས་པ། དཀྱིལ་འཁོར་སྣ་ཚོགས་མི་དམིགས་ཏེ། ། སྟོང་པའི་ངང་ལས་པད་ཉིའི་སྟེང་། །
ཧཱུྃ་བྱུང་སྣ་ཚོགས་རྡོ་རྗེའི་ལྟེར། ། ཧཱུྃ་མཚན་ལས་འཕྲོས་རྡོ་རྗེའི་ས། ། རྭ་གུར་བླ་བྲེ་མེ་འོད་ཅན། ། བསྲུང་འཁོར་དེ་ནང་གཞལ་ཡས་ཁང་། ། གྲུ་བཞི་སྒོ་བཞི་རྟ་བབས་བཅས། ། རང་རང་ཕྱོགས་མདོག་རྩིག་རིམ་ཅན། ། ཐོག་ཕུབ་རིམ་གསུམ་དང་བཅས་པའི། ། ཕྱི་རོལ་དུར་ཁྲོད་བརྒྱད་བསྐོར་དང་། ། དུར་ཁྲོད་མེ་རྣམས་འོད་ཕྲེང་སོགས། ། སོ་སོའི་མཚན་ཉིད་ལྡན་ནང་དུ། །
ལྷ་གྲངས་དང་མཐུན་པད་ཉིའི་ཟླར། ། དབང་ཕྱུག་ཕོ་མོ་བསྣོལ་གདན་ལ། ། ཧཱུྃ་ལས་སོགས་གོང་བཞིན་་་་་་མཐར་གསུམ་བརྡེག་ལེན་ཅན་བསྡུས། པུསྟི་གཟུངས་དང་ཡིག་འབྲུ་རྣམས། ། པད་ཉི་ཟླ་བར་ཆུ་ཡི་ལྷ། ། ཕོ་མོ་བསྣོལ་བའི་གདན་སྟེང་དུ། ། ཨཱཿལས་པདྨ་ཨཱཿས་མཚན་པ། ། བཅོམ་ལྡན་པདྨ་ཀཱི་ལ་ཡ། ། དམར་ནག་ཞལ་གསུམ་ཕྱག་དྲུག་པ། ། གཡས་སྔོ་གཡོན་དཀར་དབུས་དམར་ཞལ། །
རྡོ་རྗེ་རྩེ་དགུ་པད་མ་དང་། ། མེ་དཔུང་འབར་བ་ནས། ཞབས་བཞིའི། བར་འདྲ། ཆུ་ལྷ་ཕོ་མོའི་མགོ་བོ་དང་། ། ནུ་མ་བརྫིས་ཤིང་ཁྱུང་གཤོག་ཅན། ། ཡུམ་ཆེན་པདྨ་ཀྲོ་དྷི་དམར། ། ཞལ་གཅིག་ཕྱག་གཉིས་གཡས་པདྨ། ། གཡོན་པའི་ཐོད་ཁྲག་ནས། འཁྱུད་པས་བཞུགས་བར་གོང་བཞིན།
མཐར་གསུམ་བརྡེག་ལེན་ཅན་བསྡུས་པ། སཙྪ་ལ་སོགས་མཆོད་རྟེན་རྣམས། ། པད་ཉི་ཟླ་བར་ལྷ་བརྒྱ་བྱིན། ། ཕོ་མོ་བསྣོལ་བའི་གདན་སྟེང་དུ། ། ཨོཾ་ལས་འཁོར་ལོ་ཨོཾ་མཚན་ལས། ། བཅོམ་ལྡན་བུདྡྷ་ཀཱི་ལ་ཡ། ། སྨུག་ནག་ཞལ་གསུམ་ཕྱག་དྲུག་པ། ། གཡས་དཀར་གཡོན་དམར་དབུས་སྨུག་ཞལ། ། རྡོ་རྗེ་རྩེ་དགུ་འཁོར་ལོ་དང་། ། མེ་སོགས་པདྨ་ཀཱི་ལ་ཡ། །
དང་འདྲ་ཞིང་། ཞབས་བཞིའི་བར་ཡང་འདྲ། བརྒྱ་བྱིན་ཕོ་མོའི་སོགས་འདྲའོ། ། ཡུམ་ཆེན་བུདྡྷ་ཤྭ་རི་སྨུག ། ཞལ་གཅིག་ཕྱག་གཉིས་གཡས་འཁོར་ལོ། ། སོགས་འདྲའོ། ། དེ་ཉིད་འོད་དུ་ཞུ་བ་ལས། ། མཆོད་རྟེན་སོ་སོའི་མཚན་ཉིད་ཅན། ། བུམ་ནང་པད་ཉི་ཟླ་གདན་ལྔའི། ། དབུས་སུ་བརྒྱ་བྱིན་ཕོ་མོ་དང་། །
ཤར་དུ་དབང་ཕྱུག་ཕོ་མོ་དང་། ། ལྷོར་ནི་གཤིན་རྗེ་ཕོ་མོ་དང་། ། ནུབ་ཏུ་ཆུ་ལྷ་ཕོ་མོ་དང་། ། བྱང་དུ་གནོད་སྦྱིན་ཕོ་མོ་རྣམས། ། བསྣོལ་སྟེང་དབུས་སུ་ཨོཾ་འཁོར་ལས། ། བཅོམ་ལྡན་བུདྡྷ་སོགས། ཤར་དུ་རྡོ་རྗེ་ཧཱུྃ་མཚན་ལས། ། བཅོམ་ལྡན་བཛྲ། སོགས་གཙོ་བོ་ཡབ་ཡུམ་བཞིན། ལྷོར་ནི་རིན་ཆེན་སྭཱ་མཚན་ལས། །
བཅོམ་ལྡན་རཏྣ་ཀཱི་ལ་ཡ། ། སེར་ནག་ཞལ་གསུམ་ཕྱག་དྲུག་པ། ། གཡས་དཀར་གཡོན་དམར་དབུས་སེར་ཞལ། ། རྡོ་རྗེ་རྩེ་དགུ་རིན་ཆེན་དང་། ། མེ་སོགས་འགྲེ། གཤིན་རྗེ་ཕོ་མོ་སོགས་འགྲེ། ཡུམ་ཆེན་རཏྣ་ཀྲོ་དྡྷི་སེར། ། ཞལ་གཅིག་ཕྱག་གཉིས་གཡས་རིན་ཆེན། ། གཡོན་པའི་སོགས་འགྲེ། གནོད་སྦྱིན་ཕོ་མོ་སོགས་འགྲེ།
ནུབ་ཏུ་པདྨ་ཨཱཿས་མཚན་ལས། ། བཅོམ་ལྡན་པདྨ་ཀཱི་ལ་ཡ། ། སོགས་པུསྟི་བསྐྱེད་སྐབས་བཞིན། བྱང་དུ་སྣ་ཚོགས་རྡོ་རྗེ་ཧཱ། ། བཅོམ་ལྡན་ཀརྨ་ཀཱི་ལ་ཡ། ། ལྗང་ནག་ཞལ་གསུམ་ཕྱག་དྲུག་པ། ། གཡས་དཀར་གཡོན་དམར་དབུས་ལྗང་ཞལ། ། རྡོ་རྗེ་རྩེ་དགུ་རྒྱ་གྲམ་དང་། ། མེ་སོགས་འགྲེ། ཡུམ་ཆེན་ཀརྨ་ཀྲོ་དྡྷི་ལྗང་། །
ཞལ་གཅིག་ཕྱག་གཉིས་གཡས་རྒྱ་གྲམ། ། གཡོན་པས་ཐོད་ཁྲག་སོགས་འགྲེ། མཐར་གསུམ་བརྡེག་ལེན་ཅན་བསྡུས་པ། གུར་ཞལ་ལ་སོགས་ཆོས་སྲུང་སྐུ། ། ཐུན་མོང་མིན་རྣམས་པད་ཉི་ཟླར། ། དབང་ཕྱུག་ཨུ་མ་བསྣོལ་སྟེང་དུ། ། ཧཱུྃ་ལས་རྡོ་རྗེ་ཧཱུྃ་མཚན་ལས། ། བཅོམ་ལྡན་བཛྲ། སོགས་འགྲེ་གོང་བཞིན། མཐར་གསུམ་བརྡེག་ལེན་ཅན་བསྡུས་པ།
གཙུག་ལག་ཁང་འདི་པད་ཉི་ཟླར། ། བརྒྱ་བྱིན་ཕོ་མོ་བསྣོལ་སྟེང་དུ། ། ཨོཾ་ལས་འཁོར་ལོ། སོགས་གོང་གི་མཆོད་རྟེན་བསྐྱེད་ཆོག་བཞིན་ལ། མི་འདྲ་བའི་ཁྱད་པར། དེ་ཉིད་འོད་དུ་ཞུ་བ་ལས། ། གཙུག་ལག་ཁང་ནང་པད་ཉི་ཟླའི། ། གདན་ལྔའི་དབུས་བུ་ལྷ་ཕོ་མོ། ། ཤར་དུ། སོགས་རིགས་ལྔའི་གདན་དང་བསྐྱེད་ཆོག་གོང་གི་མཆོད་རྟེན་བཞིན།
མཐར་གསུམ་བརྡེག་ལེན་ཅན་བསྡུས་པས། དེ་ཡི་བྱང་ཤར་གུར་ཞལ། སོགས་ཆོས་སྲུང་རྣམས་དང་། ཤར་ལྷོའི་ཆར། རྣམ་སྲས་ཛཾ་ལྷ་རིག་བྱེད་མ། ། ཚོགས་བདག་འདོད་རྒྱལ་དབྱུ་གུ་སྤུན། ། དེ་སོགས་ནོར་ལྷའི་ཚོགས་བཞུགས་པར། ། སངས་རྒྱས་བྱང་སེམས་བསམ་ཡས་ཀྱིས། ། བསྐོར་བའི་རྟེན་རྣམས་ཐམས་ཅད་ཀྱི། ། གནས་གསུམ་ཨོཾ་ཨཱཿཧཱུྃ་གིས་མཚན། །
རང་གི་སྙིང་གའི་ས་བོན་ལས། ། འོད་འཕྲོས་འོག་མིན་ཞིང་མཆོག་ནས། ། རང་འདྲའི་ཡེ་ཤེས་སྤྱན་དྲངས་གྱུར། ། གསུམ་བརྡེག་ལེན་ཅན་བསྡུས་པ། དེ་ནས། སྒེག་ཅིང་མའི་དབྱངས་བཅས། སྒེག་ཅིང་དཔའ་དང་མི་སྡུག་ཚུལ་སྟོན་ཅིང་། ། དགོད་དང་གཤེ་དང་འཇིགས་སུ་རུང་བ་དང་། ། སྙིང་རྗེ་རྔམས་དང་ཞི་བ་ལ་སོགས་པ། ། གར་དགུས་རོལ་མཛད་དཔལ་ཆེན་རིགས་ལྔའི་ལྷ། །
གློག་ལྟར་མྱུར་བའི་ཐུགས་རྗེས་འདིར་གཤེགས་ནས། ། ཀི་ལཱ་ཡ་ཡི་དངོས་གྲུབ་སྩལ་དུ་གསོལ། ། གསུམ་བརྡེག་ལེན་ཅན་ཆེམས་བརྡུང་། ཨོཾ་བཛྲ་ཀཱི་ལི་ཀཱི་ལ་ཡ་པཉྩ་ཀུ་ལ་ས་པ་རི་ཝཱ་ར་ས་མཱ་ཛཿ ཆེམས་བརྡུང་རྫོགས་ནས་སྦྲམ་སྦྲམ་གཅིག་བྱས། གཉིས་བྱས། གསུམ་བྱས། གཅིག་གཉིས་གསུམ་བྱས། གཅིག་གཉིས་གསུམ་བྱས། གཅིག་ཞེས་རོལ་མོ་བཞག
རྔ་ཕྱིར་བརྡུང་བསྒྲལ་མཆོད་འཚམས་དབྱངས་ཀྱིས། གདུག་ཅིང་སྡང་སེམས་ཞེས་སོགས་སྒྲུབ་ཐབས་ཀྱི་དབུ་བཞིན་རོལ་མོ་རྒྱུན་བཞིན་གྱི་མཐར། ཆེམས་བརྡུང་། དྲག་བརྡུང་། ཀཱི་ལ་ཡ། དང་ཁྲོ་བཅུའི་སྔགས། སློབ་དཔོན་གྱིས་དྲིལ་གསིལ་ཡུངས་དཀར་བྲབ་པས་ཕྱིར་འབྲང་བསྐྲད། གསུམ་བརྡེག་ལེན་ཅན། རྔ་ནང་བརྡུང་། ཡང་དག་དོན་དང་།
བདེ་བར་གཤེགས་པའི་དབྱངས་རོལ་རྒྱུན་བཞིན། བདེ་བར་གཤེགས་པ་ཁྱེད་ཅི་འདྲ། ། དེ་འདྲ་ཁོ་ནར་རྟེན་རྣམས་གྱུར། ། སྤྱོད་པ་རྨད་བྱུང་སོགས་ནས། བདག་གི་བསམ་པ་འགྲུབ་གྱུར་ཅིག ། བར་སྒྲུབ་ཐབས་བཞིན། ཨོཾ་བཛྲ་སོགས་གོང་བཞིན། ཨོཾ་བཛྲ་ཡཀྵི་ཎི་སོགས་ནས་མ་ར་ཎི་ཧཱུྃ་ཧོཿ སྦྲམ་གཅིག་གཉིས་གསུམ་བྱས་ཞེས་སོགས་གསུམ་བརྡེག་ལེན་ཅན་རྔ་རོལ་བཞག་ལ། ཛཿཧཱུྃ་བཾ་ཧོཿ
ཕྲེང་འཁོར་སོགས་ཅི་འགྲུབ། སླར་ཡང་སྙིང་གའི་ས་བོན་ལས། ། འོད་འཕྲོས་ཕྱོགས་བཅུའི་རྒྱལ་རྒྱལ་སྲས། ། བསམ་གྱིས་མི་ཁྱབ་སྤྱན་དྲངས་གྱུར། ། བཅོམ་རྡུང་བཅོམ་རོལ་གོང་བཞིན་ཡང་དག་དོན་དུ་དབྱངས་རོལ་བཅས། ཇི་ལྟར་སངས་རྒྱས་ཐམས་ཅད་ནི། ། དགའ་ལྡན་དུ་ནི་གནས་པ་ནི། ། ལྷ་མོ་སྒྱུ་འཕྲུལ་ལྷུམས་ཞུགས་ལྟར། ། དེ་བཞིན་གཟུགས་བརྙན་ལྷན་ཅིག་ཏུ། ། འདི་རུ་མགོན་པོ་རྟག་བཞུགས་ནས། །
བྱང་ཆུབ་སེམས་ནི་བསྐྱེད་པ་དང་། ། སྦྱིན་པའི་བདག་པོའི་དོན་སླད་དུ། ། བདག་གི་འབྱོར་པ་ཉིད་ཀྱིས་ནི། ། ཅི་འབྱོར་པ་ཡི་མཆོད་པ་རྣམས། ། མེ་ཏོག་ལ་སོགས་འདི་བཞེས་ཤིག ། བདག་དང་སློབ་མར་བཅས་པ་ལ། ། རྗེས་སུ་བརྩེ་བར་དགོངས་སུ་གསོལ། ། ཀུན་གྱིས་འདི་ལ་བྱིན་བརླབས་ཤིང་། ། འདི་ཉིད་དུ་ནི་བཞུགས་པར་རིགས། ། འདུར་གདངས་ཀྱི་མཐར་གསུམ་བརྡེག་ལེན་ཅན་བསྡུས་པ་བཅས།
དེ་འདྲ་ཚར་གཉིས་ཀྱི་རྗེས་མར་ཆེམས་བརྡུངས། སྦྲམ་གཅིག་གཉིས་ཞེས་རོལ་མོ་བཞག བདེ་བར་གཤེགས་པ་ཁྱེད་ཅི་འདྲ། ། ནས། ཛཿཧཱུྃ་བཾ་ཧོཿ གྲངས་མང་བརྗོད་པའི་བར་གོང་བཞིན། སངས་རྒྱས་ཀུན་གྱི་ཡེ་ཤེས་སྐུ། ། སོགས་ནས། ཀརྨ་ཀྲོ་དྷི་ཤྭ་རི་ཨཿ བར་སྒྲུབ་ཐབས་བཞིན།
རྟེན་རྣམས་ལ་རང་རང་གི་རིགས་ཀྱི་བདག་པོས་དབུ་བརྒྱན། མཆོད་པ་བྱིན་རླབས་སོགས་སྟ་གོན་མཇུག་ཆོག་བཞིན་ཕྱི་མཆོད། ནང་མཆོད། ཧཱུྃ་སྣང་སྟོང་རྡོ་རྗེ་ནམ་མཁའི་དབྱིངས། ། ཆོས་དབྱིངས་ཡེ་ཤེས་རྡོ་རྗེའི་སྐུ། ། བྱང་ཆུབ་མཆོག་གི་ཕྱག་རྒྱ་ཅན། ། ཕྱག་འཚལ་རྣམ་པར་སྣང་མཛད་ལ། ། གཟུང་འཛིན་རྡོ་རྗེ་བརྟན་པའི་ས། ། མེ་ལོང་ཡེ་ཤེས་རྡོ་རྗེའི་སྐུ། ། བདུད་འདུལ་ཆེན་པོའི་ཕྱག་རྒྱ་ཅན། །
ཕྱག་མཚན་མི་བསྐྱོད་རྡོ་རྗེ་ལ། ། རིན་ཆེན་རྡོ་རྗེ་འབར་བའི་མེ། ། མཉམ་ཉིད་ཡེ་ཤེས་རྡོ་རྗེའི་སྐུ། ། མཆོག་སྦྱིན་ཆེན་པོའི་ཕྱག་རྒྱ་ཅན། ། ཕྱག་འཚལ་རིན་ཆེན་འབྱུང་ལྡན་ལ། ། འདོད་ཆགས་རྡོ་རྗེ་ཆོས་ཀྱི་ཆུ། ། ཀུན་རྟོག་ཡེ་ཤེས་རྡོ་རྗེའི་སྐུ། ། ཏིང་འཛིན་ཆེན་པོའི་ཕྱག་རྒྱ་ཅན། ། ཕྱག་མཚན་སྣང་བ་མཐའ་ཡས་ལ། ། ཕྲག་དོག་རྡོ་རྗེ་བསྐྱོད་པའི་རླུང་། །
བྱ་གྲུབ་ཡེ་ཤེས་རྡོ་རྗེའི་སྐུ། ། སྐྱབས་སྦྱིན་ཆེན་པོའི་ཕྱག་རྒྱ་ཅན། ། ཕྱག་འཚལ་དོན་ཡོད་གྲུབ་པ་ལའོ། ། ཞེས་དང་། འགྲོ་བ་རྒྱུད་ལྔ་འཁོར་བའི་དཀྱིལ་འཁོར་དུ། ། སྡུག་བསྔལ་འཁྲུལ་འཁོར་གྱིས་གཟིར་འགྲོ་གཟིགས་ནས། ། ཐུགས་རྗེས་སྡུག་བསྔལ་འཁྲུལ་འཁོར་འཇོམས་མཛད་པ། ། ཐུགས་རྗེའི་བདག་ཉིད་ཁྱོད་ལ་ཕྱག་འཚལ་ལོ། ། སེམས་ཅན་སྨིན་ཅིང་གྲོལ་བར་མཛད་པའི་ཕྱིར། ། སེམས་ཅན་ཁམས་ན་བཞུགས་ཤིང་སྤྱོད་གྱུར་ཀྱང་། །
ཆགས་པས་མ་གོས་པདྨ་ལྟར་དག་པ། ། འདོད་ཆགས་དག་པའི་བདག་ཉིད་ཁྱོད་ལ་འདུད། ། སེམས་ཅན་བཀྲེན་པ་ཆོས་ཀྱིས་ཕོངས་གྱུར་པ། ། མ་རིག་འཐིབ་པོའི་ནང་དུ་སོང་བ་རྣམས། ། འཕགས་པའི་ནོར་བདུན་དག་གིས་ཚིམ་མཛད་པ། ། ཡེ་ཤེས་སྒྲོན་མེ་ཁྱོད་ལ་ཕྱག་འཚལ་ལོ། ། སེམས་ཅན་འཁོར་བའི་རྒྱ་མཚོར་ནུབ་པ་ལ། ། ཐུགས་རྗེས་ཐབས་དང་ཤེས་རབ་གྲུར་བཞག་ནས། ། ཞི་བ་རིན་ཆེན་མཆོག་གླིང་སྐྱེ་མཛད་པ། ། ཀུན་གྱི་དེད་དཔོན་ཁྱོད་ལ་ཀུན་ནས་འདུད། །
སེམས་ཅན་ལས་ཀྱི་ཆུ་བོར་གྲུ་ནུབ་རྣམས། ། དམ་ཆོས་བདུད་རྩིའི་ཟམ་པས་སྒྲོལ་མཛད་ཅིང་། ། འཕགས་ལམ་ཡན་ལག་བརྒྱད་ལ་སྦྱོར་མཛད་པ། ། གསུང་གི་མངའ་བདག་ཁྱོད་ལ་ཕྱག་འཚལ་ལོ། ། ཕྱག་བྱར་འོས་པ་ཐམས་ཅད་ལ། ། ཤླཽ་གཅིག་སོགས་གདངས་དང་བཅས་པས་བསྟོད་ལ། གཏོར་བསྔོ་བསྐང་བ་སྲིད་ཞི་དཔལ་འབྱོར་མ་རྫོགས་བར། སློབ་དཔོན་གྱིས་སྤོས་རྡོར་དྲིལ་བཅས། རིགས་ལྔའི་ཕུར་བུ་བཅོམ་ལྡན་འདས། ། རིག་སྔགས་རྒྱལ་ལ་ཕྱག་འཚལ་ལོ། །
ཐུགས་རྗེའི་བདག་ཉིད་སྤྱན་དབྱེ་ན། ། ཀུན་གྱིས་བྱིན་གྱིས་བརླབས་པའི་ཕྱིར། ། རིག་པ་འཛིན་པ་བདག་ཅག་གི ། སློབ་མ་རྣམས་ལ་བརྩེ་བ་དང་། ། ཁྱེད་རྣམས་ལ་ཡང་མཆོད་པའི་ཕྱིར། ། ཡོ་བྱད་ཅི་འབྱོར་པ་དག་གིས། ། རབ་གནས་གནང་བར་བགྱིད་པར་འཚལ། ། ཚོགས་པ་ཐམས་ཅད་རབ་གནས་པ། ། ཀུན་གྱིས་བྱིན་གྱིས་བརླབས་ཏུ་གསོལ། ། ཞེས་ལན་གསུམ་སྤོས་བཞག
དྲིལ་བུ་རྒྱུན་དཀྲོལ་རྡོ་རྗེ་སྙིང་ག་དང་། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་རབ་ཏུ་གནས་པར་བགྱིད་པར་འཚལ་ན། བདེ་བར་གཤེགས་པ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་སོགས་ནངས་པར་བྱོན་ཞིང་རྟེན་བྱིན་གྱིས་བརླབས་ཏེ་བདག་ལ་དངོས་གྲུབ་ཀྱི་མཆོག་སྩལ་དུ་གསོལ། ལན་གསུམ། སྒེག་ཕྲེང་སོགས། རང་བྱུང་། སོགས་སྟ་གོན་མཇུག་བཞིན། སྣང་སྟོང་མ་དང་འགྲོ་རྒྱུད་མས་བསྟོད། ཡིག་བརྒྱ་གསུམ་སོགས་ཅི་འགྲུབ།
མ་འབྱོར་བ་དང་། སོགས་ཤླཽ་ཀ་གཅིག ཁུ་ཚུར་གཉིས་ཀྱི་མཐེའུ་ཆུང་སྦྲེལ། མཛུབ་མོ་བརྐྱང་སྟེ་རྩེ་སྤྲད་པ་གཙུག་ཏོར་གྱི་ཕྱག་རྒྱ་སྤྱི་བོར་བཟློག་ཏེ། ཧཱུྃ་བཛྲ་ཨུ་ཏིཥྛ། རྟེན་གྱི་ཡེ་ཤེས་པ་ཐམས་ཅད་སང་སྤྱན་མ་དྲངས་ཀྱི་བར་དུ་མདུན་གྱི་ནམ་མཁར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད་ལ་གོང་བཞིན་སྔགས་བརྗོད། བསྟོད་པ་རྣམས་བྱའོ། ། འོན་ཀྱང་ལྷ་སའི་ཇོ་བོ་རིན་པོ་ཆེ་སོགས་རྟེན་བྱིན་ཅན་རྣམས་ལ་ནི་དམིགས་པ་འདི་མི་བྱ་ཞིང་། འོག་ཏུ་བཤད་པའི་ཞལ་ཁེབས་ཀྱང་མི་བྱ།
རྟེན་གསར་པ་རྣམས་ལ་འདི་བཞིན་བྱའོ། ། དར་ལ་སོགས་པའི་ན་བཟའ་སེར་པོས། རྟེན་རྣམས་མི་མངོན་པར་དགབ། བྲིས་སྐུའི་ཞལ་ཁེབས་རྣམས་ཀྱང་དགབ་ལ། ཨོཾ་བཛྲ་ཝསཏྲཱ་ཡ་ཨཱཿཧཱུྃ་སྭཱཧཱ། ཞེས་དང་། ལས་ཐམས་ཅད་པའི་སྔགས། ཨོཾ་བཛྲ་ཀྲོ་དྷ་ཨ་མྲྀ་ཏ། སོགས་ལན་གསུམ་བརྗོད་པས་བསྲུང་། སྒྲུབ་མཆོད་མཇུག་ཆོག་རྒྱུན་བཞིན་ཏེ་རབ་གནས་ཀྱི་སྟ་གོན་ཡོངས་རྫོགས་བསྟན་ཟིན་ཏོ།།
༈ །རབ་གནས་ཀྱི་དངོས་གཞིའི་ཆས་རྣམས་དོན་གཉིས་ལྷུན་གྲུབ་སོགས་ནས་འབྱུང་བ་ལྟར་དང་། དགྲ་བགེགས་ཀྱི་ལིངྒ་ཕུར་པ་གསུམ། རལ་ཡུངས་ཐོ་བ་རྣམས་བཤམས། རྫས་ལ་དགོས་པའི་དར་དཔྱངས། རྡོ་རྗེ་རྩེ་དགུ། ཐོད་པ་རྣམས་བཤམས། སྔོན་འགྲོ་གཏོར་མ་ནས་བདག་འཇུག་རྫོགས་བར་རྒྱུན་བཞིན། ཁྲུས་བུམ་སྒྲུབ་པ་ནས། ཁྲུས་རྫོགས། བར་གོང་བཞིན།
ཨོཾ་སརྦ་བིདྱཱ་སྭཱཧཱ། ཨོཾ་ཡེ་དྷརྨཱ་ཧེ་དུ་པྲ་བྷ་ཝཱ་ཧེ་ཏུནྟེ་ཥནྟ་ཐཱ་ག་ཏེ་ཧྱ་བ་དཏ། ཏེ་ཥཉྩ་ཡོ་ནི་རོ་དྷ་ཨེ་ཝཾ་བ་དི་མ་ཧཱ་ཤྲཱ་མ་ཎ། སྡིག་པ་ཅི་ཡང་མི་བྱ་སྟེ། ། དགེ་བ་ཕུན་སུམ་ཚོགས་པར་སྤྱད། ། རང་གི་སེམས་ནི་ཡོངས་སུ་གདུལ། ། འདི་ནི་སངས་རྒྱས་བསྟན་པ་ཡིན། ། ལུས་ཀྱི་སྡོམ་པ་ལེགས་པ་སྟེ། ། ངག་གི་སྡོམ་པ་ལེགས་པ་ཡིན། ། ཡིད་ཀྱི་སྡོམ་པ་ལེགས་པ་སྟེ། །
ཐམས་ཅད་དུ་ཡང་སྡོམ་པ་ལེགས། ། གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིགས་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཏེ་རྒྱུ་དང་འབྲས་བུའི་དགོས་པ་ཕུན་སུམ་ཚོགས་པ་དང་ལྡན་པ་ཆོས་ཐམས་ཅད་ཐུགས་སུ་ཆུད་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། ། ཨོཾ་ན་མོ་བྷ་ག་ཝ་ཏེ་ཤཱཀྱ་མུ་ནེ་ཡེ་ཏ་ཐཱ་ག་ཏཱ་ཡ་ཨར་ཧ་ཏེ་སམྱཀྶཾ་བུདྡྷཱ་ཡེ། ཏདྱ་ཐཱ།
ཨོཾ་མུ་ནི་མུ་ནི་མ་ཧཱ་མུ་ན་ཡེ་སྭཱཧཱ། ཨོཾ་བཛྲ་ཀཱི་ལི་སོགས། གང་འདིར་བཅོམ་ལྡན་འདས་ཀྱི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་ཡང་དག་པར་ལྡན་པ་སྟོབས་བཅུ་དང་། མི་འཇིགས་པ་བཞི་དང་། མ་འདྲེས་པའི་དྲན་པ་ཉེ་བར་བཞག་པ་གསུམ་དང་། ཐུགས་རྗེ་ཆེན་པོ་ལ་སོགས་པ་མདོར་ན་སློབ་པ་དང་། མི་སློབ་པའི་སངས་རྒྱས་སུ་བྱེད་པའི་ཆོས་རྣམས་དང་ཡང་དག་པར་ལྡན་པ། དེའི་སྐྱོན་གྱིས་ཉེས་པ་ཐམས་ཅད་དང་བྲལ་ཞིང་བདེ་བར་གཤེགས་པའི་ཡོན་ཏན་གྱི་ཆོས་ཚད་མེད་པ་དང་ལྡན་པའི་སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། ། རོལ་མོ་སོགས་གོང་བཞིན། གང་འདིར་བཅོམ་ལྡན་འདས་ཀྱི་བླ་ན་མེད་པའི་ཚུལ་ཁྲིམས་ལ་སོགས་པའི་ཕུང་པོ་ལྔ་དང་ཡང་དག་པར་ལྡན་པ་དང་།
ཆོ་འཕྲུལ་གསུམ་དང་། ཏིང་ངེ་འཛིན་གསུམ་དང་། བསླབ་པ་གསུམ་དང་། ཚངས་པའི་གནས་བཞི་དང་། བསམ་གཏན་བཞི་དང་། འཕགས་པའི་བདེན་པ་བཞི་དང་། ཡང་དག་པར་ལྡན་པས་དེའི་ཡང་དག་པ་ཕྱིན་ཅི་མ་ལོག་པའི་ཡེ་ཤེས་དང་། ཤེས་བྱའི་ཡུལ་ཐམས་ཅད་ལ་མངའ་བརྙེས་པས་ཉོན་མོངས་པ་མ་ལུས་པ་ལ་སོགས་པ་རྣམས་སྤངས་པ་དང་། བདུད་བཞི་ལས་རབ་ཏུ་རྒྱལ་བའི་སངས་རྒྱས་བཅོམ་ལྡན་འདས། འདི་བདག་གིས་རབ་ཏུ་གནས་པར་བགྱིའོ། །
རོལ་མོ་སོགས་གོང་བཞིན། གང་འདིར་བཅོམ་ལྡན་འདས་ཀྱིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ་དང་། བསོད་ནམས་དང་ཡེ་ཤེས་ཀྱི་ཚོགས་ཡང་དག་པར་བསགས་པ་དང་། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཡང་དག་པར་བརྒྱན་པ་དང་། དཔེ་བྱད་བཟང་པོ་བརྒྱད་ཅུས་ཡང་དག་པར་མཛེས་པ་དང་། སྐྱེས་བུ་ཆེན་པོའི་སྐུ་ལྟ་བས་ཆོག་མི་ཤེས་པ་དང་། མཐོང་ན་མི་མཐུན་པ་མེད་པ་སྟེ། དེའི་གཟུགས་ཀྱི་སྐུའི་འབྱོར་པ་མཐར་ཐུག་པས་འགྲོ་བ་མ་ལུས་པའི་རྩ་ལག་ཏུ་གྱུར་པའི། སངས་རྒྱས་བཅོམ་ལྡན་འདས་འདི་བདག་གིས་རབ་ཏུ་གནས་པར་བགྱིའོ། ། རོལ་མོ་སོགས་གོང་བཞིན།
དེ་འདྲ་ཚར་གསུམ། དེ་ནས་ཙོག་པུ་ཐལ་སྦྱར་འབྲུ་བཅས་ཀྱི། ངོ་མཚར་ཆེན་པོ་གྲངས་མེད་པ་བསམ་གྱིས་མི་ཁྱབ་པ་དང་ལྡན་པའི་སངས་རྒྱས་བཅོམ་ལྡན་འདས་ཐམས་ཅད་ལ་ཕྱག་འཚལ་ཞིང་སྐྱབས་སུ་མཆིའོ། ། དེ་དག་ཐམས་ཅད་བདག་ལ་དགོངས་སུ་གསོལ། བདག་གིས་སེམས་ཅན་ཐམས་ཅད་ཀྱི་དོན་དུ་དཀོན་མཆོག་གསུམ་གྱི་རྟེན་རབ་ཏུ་གནས་པར་བགྱི་བ་དེའི་མཐུས། བདག་གིས་སེམས་ཅན་ཐམས་ཅད་ཀྱི་དབུགས་དབྱུང་ངོ་། ། འཁོར་བའི་གཅོང་རོང་ཆེན་པོ་ལས་བསྒྲལ་བར་བགྱིའོ། ། ཕས་ཀྱི་རྒོལ་བ་བདུད་དང་ལོག་འདྲེན་ཐམས་ཅད་ཕམ་པར་བགྱིའོ། ། སེམས་ཅན་ཐམས་ཅད་ཀྱི་བག་ཆགས་ཀྱི་མཚམས་སྦྱོར་བའི་ཉོན་མོངས་པའི་རྟོགས་པ་ཐམས་ཅད་བསལ་བར་བགྱིའོ། ། སེམས་ཅན་ཐམས་ཅད་ཀྱི་ང་རྒྱལ་གྱི་རི་བོ་བསྙིལ་བར་བགྱིའོ། །
སེམས་ཅན་ཐམས་ཅད་ཀྱི་སྐྱེ་བའི་ལྗོན་ཤིང་རྩད་ནས་གཅོད་དོ། ། འཆི་བདག་གི་ཉི་མ་ཕྱེ་མར་བརླག་གོ ། མ་རིག་པའི་མུན་པ་བསལ་བར་བགྱིའོ། ། མ་དད་པ་དང་ཕྱིར་རྒོལ་བ་དག་དང་། ལྟ་བ་ཕྱིན་ཅི་ལོག་པ་དག་ཡང་དག་པའི་ལྟ་བ་ལ་གཟུད་ཅིང་དད་པར་བསྒྱུར་རོ། ། ལས་ཀྱི་ཆུ་བོ་བཟློག་པར་བགྱིའོ། ། སྲིད་པའི་རྒྱ་མཚོ་བསྐམ་པར་བགྱིའོ། ། ཆོས་ཀྱི་སྒྲོན་མེ་སྦར་བར་བགྱིའོ། ། བྱང་ཆུབ་ཀྱི་ལམ་བསྟན་པར་བགྱིའོ། ། བཟོད་པ་དང་ངེས་པ་ལ་གཟུད་དོ། །
བསམ་གཏན་གྱི་བདེ་བ་ལ་རྩེར་སྩལ་ཏོ། ། འདོད་ཆགས་ཀྱི་མེ་ཕུང་གཞིལ་བར་བགྱིའོ། ། ཞེ་སྡང་གི་མཚོན་རྩེ་རྣོན་པོ་གཞོམ་པར་བགྱིའོ། ། བདེན་པ་གཟུད་དོ། ། ཕྲག་དོག་གི་འཚུབས་མ་ཞི་བར་བགྱིའོ། ། སེར་སྣའི་མདུད་པ་དགྲོལ་བར་བགྱིའོ། ། སྡུག་བསྔལ་ཐམས་ཅད་ཞི་བར་བགྱིའོ། ། འཇིགས་པ་མ་མཆིས་པ་དང་། བདེ་བ་ཆེན་པོའི་གྲོང་ཁྱེར་དུ་འཇུག་ཅིང་གནས་པར་བགྱིའོ། ། དེ་བས་ན་བདག་ལ་ལས་ཀྱི་དངོས་གྲུབ་ཀྱི་མཆོག་སྩལ་ཞིང་གནང་བར་མཛད་དུ་གསོལ།
ཞེས་བརྗོད། འབྲུ་གཟུང་བ་རྟེན་ལ་གཏོར་ནས་གྲལ་ལ་འཁོད། རྟེན་བསྐྱེད་ནས་ཡེ་ཤེས་པ་སྤྱན་འདྲེན་གྱི་བར་གོང་བཞིན་ལ། རང་འདྲའི་ཡེ་ཤེས་སེམས་དཔའ་དང་། ། སྟ་གོན་རྟེན་གྱི་ཡེ་ཤེས་པ། ། ནམ་མཁར་བཞུགས་ལ་སངས་རྒྱས་དང་། ། བྱང་སེམས་བསམ་གྱིས་མི་ཁྱབ་པས། ། བསྐོར་བ་གནས་འདིར་སྤྱན་དྲངས་གྱུར། ། ཞེས་བརྗོད། གཞན་འདྲ་བས།
ཙིཏྟ་བཛྲ་སྭཱ་བྷཱ་ཝ་ཨཏྨ་ཀོ྅ཧཾ། བར་འདྲ། ཐུགས་ཀའི་ཧཱུྃ་ལས་འོད་འཕྲོས་པས་དབང་གི་ལྷ་ཁྲོ་བོ་རིགས་ལྔ་འཁོར་དང་བཅས་པ་བཛྲ་ས་མཱ་ཛཿ སློབ་དཔོན་དམ་པ་དགོངས་སུ་གསོལ། ། རྡོ་རྗེ་གཞོན་ནུའི་དབང་བསྐུར་རྣམས། ། སེམས་ཅན་ཀུན་ལ་ཕན་བདག་ཕྱིར། ། ཕྱིར་མི་ལྡོག་པའི་དབང་སྩོལ་ཅིག ། ལན་གསུམ་རྟེན་དང་དབང་རྫས་ལ་ལས་བུམ་གྱི་ཆུ་ཁ་རྒྱན་གྱིས་གཏོར་ལ། ཨོཾ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷཱ་ཝས་སྦྱངས།
རྟེན་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པའི་ངང་ལས་པཾ་ལས་པདྨ། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་ལས་འོད་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས། གཉིས་ཀའང་མི་བསྐྱོད་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པ། དར་དང་རིན་པོ་ཆེའི་རྒྱན་གྱིས་བརྒྱན་པ། རྡོ་རྗེའི་སྐྱིལ་མོ་ཀྲུང་གིས་བཞུགས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃཿ་་་་་འདི་རྣམས་མདུན་བསྐྱེད་ཀྱི་གཙོ་བོ་ཁོ་ན་ཡིན།
ཐུགས་ཀའི་ཧཱུྃ་ལས་འོད་འཕྲོས་པ་ལས་འོད་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མི་བསྐྱོད་པའི་རྣམ་པར་བཛྲ་ས་མཱ་ཛཿ ཛཿཧཱུྃ་བཾ་ཧོ། ཨོཾ་བཛྲ་ཨ་ཧ་ར་ལི་ཧཱུྃ། པུཥྤཾ། དྷུ་པཾ། ཨཱ་ལོ་ཀེ གནྡྷཻ། ནཻ་ཝི་དྱཾ། ཤཔྟ་ཨཱཿཧཱུྃ། ཨོཾ་བཛྲ་ཨུ་ད་ཕ་ལ་ཧཱུྃ།
བིཥྤུ་ར་ཡ་ཧཱུྃ་ཕཊ། ཅེས་དང་། དྲིལ་བུ་གསིལ་ཞིང་། མི་བསྐྱོད་པ་ནི་ཡེ་ཤེས་ཆེ། ། རྡོ་རྗེའི་ཐུགས་ནི་བླ་ན་མེད། ། སྐྱེ་མེད་སྤྲོས་བྲལ་ངོ་བོ་ཉིད། ། མི་བསྐྱོད་པ་ལ་ཕྱག་འཚལ་བསྟོད། ། མཆོད་ཅིང་བསྟོད་དེ་འོད་དུ་ཞུ་བ་ལས་བྱུང་བའི་དབང་རྫས་རྣམ་རྒྱལ་བུམ་པའི་ཆུར་གྱུར། ཨ་བྷི་ཥིཉྩ་ཏུ་མཾ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ།
ཆེ་བའི་ཡོན་ཏན་ཀུན་རྫོགས་ཤིང་། ། བྱང་ཆུབ་སེམས་རབ་ཆུས་གང་བ། ། རྣམ་པར་དག་པའི་བུམ་པ་འདིས། ། བུ་ཁྱོད་ལ་ནི་དབང་བསྐུར་རོ། ། ཨོཾ་བཛྲ་བྷ་ཝཿཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན། ཨོཾ་བཛྲ་ཨཀྵོ་བྷྱཿ
བཛྲ་ཨ་ཧ་ར་ལི་ཧཱུྃ། ཨོཾ་བཛྲ་པུཥྤེ། དྷུ་པེ། ཨཱ་ལོ་ཀེ གནྡྷེ། ནཻ་ཝི་དྱ། ཤཔྟ་ཨཱཿཧཱུྃ། ཨུ་ད་ཕ་ལ་བིཥྤུ་ར་ཡ་ཧཱུྃ་ཕཊ། བསངས་སྦྱངས་གོང་བཞིན། རྟེན་དང་དབང་རྫས་དབུ་རྒྱན་མི་དམིགས་ཏེ་སྟོང་པའི་ངང་ལས་པཾ་ལས་པདྨ་དང་།
རཾ་ལས་ཉི་མའི་དཀྱིལ་འཁོར་གྱི་སྟེང་དུ། སྭ་ལས་རིན་པོ་ཆེ་སྭས་མཚན་པ་ལས་འོད་འཕྲོས། སོགས་དང་། གཉིས་ཀའང་རིན་ཆེན་འབྱུང་ལྡན་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱིས་རིན་པོ་ཆེ་དང་དྲིལ་བུ་སོགས། ཡེ་ཤེས་པ་སྤྱན་འདྲེན་ལ། ཐམས་ཅད་རིན་ཆེན་འབྱུང་ལྡན་གྱི་རྣམ་པར། སོགས་དྲིལ་གསིལ་གྱི་བར་བྱ། ལྟ་བ་ངན་པ་འཇོམས་མཛད་པའི། ། རིན་ཆེན་རྒྱལ་པོ་ཡོན་ཏན་གཙོ། ། མཉམ་ཉིད་ཡེ་ཤེས་ངོ་བོ་ཉིད། །
རིན་ཆེན་འབྱུང་ལྡན་ཕྱག་འཚལ་བསྟོད། ། དབང་རྫས་དབུ་རྒྱན་དུ་གྱུར། གསོལ་བ་བཏབ་ལ་དབུ་རྒྱན་ལག་ཏུ་ཐོགས་ལ། དེ་བཞིན་གཤེགས་པ་ཀུན་གྱི་རྒྱན། ། སངས་རྒྱས་ཀུན་གྱིས་བསྔགས་པ་ཡི། ། རིན་པོ་ཆེའི་དབུ་བརྒྱན་དང་། ། དར་དཔྱངས་དག་གིས་དབང་བསྐུར་རོ། ། ཨོཾ་རཏྣ་མུ་ཀུ་ཊ་ཨ་བྷི་ཥིཉྩ་སྭ། བཛྲ་རཱ་ག་ཏ་བཛྲ་ཤ་ལི་ཧོཿ བུམ་ཆུ་གཏོར་ལ།
ཨོཾ་བཛྲི་སོགས་ནས། རིན་ཆེན་འབྱུང་ལྡན་གྱིས་དབུ་བརྒྱན། ཨོཾ་རཏྣ་སམྦྷ་ཝ་བཛྲ་ཨ་ཧ་ར་ལི། སོགས་རོལ་ཆེན་དང་། བསངས་སྦྱངས། རྟེན་དང་དབང་རྫས་རྡོ་རྗེ་མི་དམིགས་ཏེ། སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཨཱཿལས་པདྨ་ཨས་མཚན་པ་ལས་འོད་འཕྲོས། སོགས། འོད་དཔག་མེད་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་པདྨ་དང་དྲིལ་བུ་འཛིན་པ་སོགས་དང་།
འོད་དཔག་མེད་ཀྱི་རྣམ་པར་ནས། དྲིལ་གསིལ་གྱི་བར་དང་། རྡོ་རྗེ་གསུང་ནི་དཔག་མེད་པ། ། དེ་བཞིན་གཤེགས་པའི་གསུང་མཆོག་དཔལ། ། རྡོ་རྗེའི་གསུང་ནི་ཀུན་འབྱུང་བ། ། རྡོ་རྗེའི་གསུང་ལ་ཕྱག་འཚལ་བསྟོད། ། སོགས། དབང་རྫས་རྡོ་རྗེར་གྱུར། གསོལ་བ་བཏབ་ལ། འདི་དེ་སངས་རྒྱས་ཐམས་ཅད་ཀྱི། །
དོན་ནི་བྱང་ཆུབ་སེམས་ཡིན་པས། ། གཉིས་མེད་དོན་གྱི་ངོ་བོ་ཉིད། ། དེ་རིང་ཁྱོད་ལ་དབང་བསྐུར་རོ། ། ཨོཾ་བཛྲ་ཨ་བྷི་ཥིཉྩ་ཨཱཿ ཆུ་དབང་། འོད་དཔག་མེད་ཀྱིས་དབུ་བརྒྱན། ཨོཾ་ཨ་མྲྀ་ཏ་བྷ་ཝཱ་ཧྲཱིཿ སོགས་རོལ་ཆེན་དང་། བསངས་སྦྱངས། རྟེན་དང་དབང་རྫས་དྲིལ་བུ་མི་དམིགས་ཏེ་སྟོང་པའི་ངང་ལས་གདན་བསྐྱེད།
ཧ་ལས་རལ་གྲི་ཧས་མཚན་པ་ལས་འོད་འཕྲོས་པས། སོགས། དོན་ཡོད་གྲུབ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་ཀྱིས་རལ་གྲི་དང་དྲིལ་བུ་འཛིན་པ། སོགས་དང་། དོན་ཡོད་གྲུབ་པའི་རྣམ་པར་ནས། དྲིལ་གསིལ་གྱི་བར་དང་། རྡོ་རྗེ་ལས་རབ་ཀུན་གྱི་གཙོ། ། སེམས་ཅན་ཀུན་གྱི་དོན་གྲུབ་པ། ། བྱ་གྲུབ་ཡེ་ཤེས་ངོ་བོ་ཉིད། ། ལས་ཀྱི་གཙོ་ལ་ཕྱག་འཚལ་བསྟོད། །
སོགས། དབང་རྫས་དྲིལ་བུར་གྱུར། གསོལ་བ་བཏབ་ལ། འདི་ནི་ཤེས་རབ་ཀུན་གྱི་དངོས། ། བྱང་ཆུབ་བསྒོམ་ཕྱིར་རང་བཞིན་ཏེ། ། ཤེས་རབ་དབྱངས་ཀྱི་རྗེས་འགྲོ་བ། ། ཁྱོད་ལ་དེ་རིང་འདིས་དབང་བསྐུར། ། ཨོཾ་བཛྲ་གྷནྜེ་ཨ་བྷི་ཥཱིཉྩ་ཧཱུྃ། ཆུ་དབང་། དོན་ཡོད་གྲུབ་པས་དབུ་བརྒྱན།
ཨོཾ་ཨ་མོ་གྷ་སིདྡྷི། སོགས་རོལ་ཆེན་དང་བསངས་སྦྱངས། རྟེན་དང་དབང་རྫས་རྡོ་རྗེ་དང་དྲིལ་བུ་མི་དམིགས་ཏེ་སྟོང་པའི་ངང་ལས། གདན་བསྐྱེད། ཨོཾ་ལས་འཁོར་ལོ་ཨོཾ་གྱིས་མཚན་པ་ལས་འོད་འཕྲོས། སོགས། རྣམ་པར་སྣང་མཛད་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་འཁོར་ལོ་དང་དྲིལ་བུ་འཛིན་པ་སོགས་དང་། རྣམ་པར་སྣང་མཛད་ཀྱི་རྣམ་པར། དྲིལ་གསིལ་གྱི་བར་དང་། རྡོ་རྗེའི་སྐུ་ནི་དགའ་ཆེན་པོ། །
ཐམས་ཅད་ཞི་བའི་མཆོག་ཉིད་གསལ། ། རང་གི་ངང་གི་འོད་གསལ་མཆོག ། རྡོ་རྗེའི་སྐུ་ལ་ཕྱག་འཚལ་བསྟོད། ། སོགས། དབང་རྫས་རྡོ་རྗེ་དང་དྲིལ་བུར་གྱུར། གསོལ་བ་བཏབ་ལ། རྡོར་དྲིལ་ལག་གཉིས་ཀས་བཟུང་ཞིང་འཁྲོལ་ལ། འདི་ནི་སངས་རྒྱས་དངོས་ཡིན་ཏེ། ། རབ་ཏུ་བསྔགས་པ་གསང་བའི་མིང་། ། རང་གི་གསང་མཚན་བརྗོད།
མི་བསྐྱོད་རྡོ་རྗེ་ཞེས་བྱ་བ། ། ཅེས་པ་ལྟ་བུ། དེ་རིང་ཁྱོད་ལ་དབང་བསྐུར་རོ། ། ཨོཾ་བཛྲ་སཏྭ་སཏྭཾ་བཛྲ་ན་མ་ཨ་བྷི་ཥེ་ཀ་ཀྱེ་དཔལ་རྡོ་རྗེ་སེམས་དཔའ་ཞེས་བྱ་བའི་དེ་བཞིན་གཤེགས་པའོ། ། བུམ་ཆུ་གཏོར། དབང་བསྐུར། རྣམ་པར་སྣང་མཛད་ཀྱིས་དབུ་བརྒྱན། ཨོཾ་བཻ་རོ་ཙ་ནི། སོགས་རོལ་ཆེན་དང་། བསངས་སྦྱངས།
ལས་བུམ་གྱི་ཆུ་མི་འཐོར། སྟོང་པའི་ངང་ལས་པདྨ་ཉི་མ་དབང་ཕྱུག་ཕོ་མོ་བསྣོལ་བའི་གདན་ལ། རྟེན་རྣམས་ཧཱུྃ་ལས་རྡོ་རྗེ་གཞོན་ནུ་སྐུ་མདོག་མཐིང་ནག་ཞལ་གསུམ་ཕྱག་དྲུག་པ། ཞལ་གཡས་དཀར། གཡོན་དམར་བ། དབུས་མཐིང་ནག་ཕྱག་དྲུག་གི་དང་པོ་གཉིས་ཀྱིས་རྡོ་རྗེ་རྩེ་དགུ་པ་དང་རྩེ་ལྔ་པ་བསྣམས་པ། གཡོན་དང་པོ་གཉིས་ཀྱིས་མེ་དཔུང་འབར་བ་དང་རྩེ་གསུམ་བསྣམས་པ། ཐ་མ་གཉིས་ཀྱིས་རི་རབ་ཀྱི་ཕུར་བུ་བསྒྲིལ་ཞིང་དུར་ཁྲོད་ཀྱི་ཆས་བརྒྱད་ཀྱིས་བརྒྱན་པའི་པང་ན་ཡུམ་འཁོར་ལོ་རྒྱས་འདེབས་མ་སྔོན་མོ་ཞལ་གཅིག་ཕྱག་གཉིས་མ། གཡས་འཁོར་ལོ་གཡོན་ཐོད་ཁྲག་རུས་པའི་རྒྱན་གྱིས་བརྒྱན་པ་དང་མཉམ་པར་སྦྱོར་བའི་དཔྲལ་བར་ཨོཾ། མགྲིན་པར་ཨཱཿ
ཐུགས་ཀར་ཧཱུྃ། ཐུགས་ཀ་ནས་འོད་འཕྲོས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་རྡོ་རྗེ་གཞོན་ནུ་ཡབ་ཡུམ་གྱི་རྣམ་པར་ཨོཾ་བཛྲ་ས་མཱ་ཛཿ ཛཿཧཱུྃ་བཾ་ཧོཿ རང་ལ་གཉིས་སུ་མེད་པར་ཐིམ། རྡོ་རྗེ་རྩེ་དགུ་པ་དང་ཐོད་པ་ཨ་ལས་ཀ་པཱ་ལ་བདུད་རྩིས་གང་བར་གྱུར། ཤེས་རབ་པད་མའི་སྣོད་ཡིན་ཏེ། ། ཐབས་མཆོག་ཡེ་ཤེས་རྩེ་དགུ་པ། ། ཐབས་དང་ཤེས་རབ་ཕྱག་མཚན་འདིས། ། དེ་རིང་ཁྱོད་ལ་དབང་བསྐུར་རོ། །
ཨོཾ་སརྦ་ཏ་ཐཱ་ག་ཏ་པྲ་ཛྙཱ་ཨུ་པ་ཏ་ཡ་ཨ་བྷི་ཥིཉྩ་ཧཱུྃ། ཐབས་མཆོག་ཡེ་ཤེས་རྡོ་རྗེ་དང་། ། ཤེས་རབ་ཆོས་ཀྱི་དྲིལ་བུ་བཟུང་། ། ཕྱག་རྒྱ་ཆེན་པོས་བྱིན་བརླབས་ཏེ། ། དམ་ཚིག་གསུམ་པོ་རབ་ཏུ་བརྟེན། ། སངས་རྒྱས་ཐམས་ཅད་གཅིག་བསྡུས་པ། ། དཔལ་ཆེན་རྡོ་རྗེ་གཞོན་ནུ་ཡིས། ། ཁམས་གསུམ་ཆོས་ཀྱི་རྒྱལ་པོ་རུ། ། དེ་རིང་ཁྱོད་ལ་དབང་བསྐུར་རོ། ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བནྡྷ་ཧཱུྃ་ཕཊ།
བཛྲ་ཨ་བྷི་ཥཱིཉྩ་ཧཱུྃ། བྱང་ཆུབ་སེམས་ཀྱི་རྡོ་རྗེ་འདི། ། སེམས་ཀྱི་སྡུག་བསྔལ་རྣམས་འཇོམས་ཏེ། ། གསང་བའི་གནས་ནི་དམ་པས་ན། ། དེ་རིང་ཁྱོད་ལ་དབབ་པར་བྱ། ། ཞེས་གནང་བར་བསམས་ལ། ནང་མཆོད་ནས་ལྕེ་ཐོག་ཏུ་བཞག་སྟེ། ཨ་ཧོ་མ་ཧཱ་སུ་ཁ། སྔོན་གྱི་རྒྱལ་བ་རྣམས་ཀྱིས་ཀྱང་། ། ཤེས་རབ་འདི་ལ་བརྟེན་ནས་བསྒྲུབས། །
རིགས་ཀྱི་བུ་མཆོག་ཁྱོད་ཀྱིས་ཀྱང་། ། ཤེས་རབ་སྤང་དུ་མི་རུང་སྟེ། ། ཡེ་ཤེས་སྐྱེ་བའི་རྒྱུ་ཡིན་པས། ། ཁྱོད་ཀྱིས་འདོད་ཆགས་མ་སྤངས་ཤིག ། ཇི་ལྟར་སྣང་བ་འདི་དག་ཀུན། ། སྐད་ཅིག་གཅིག་ལ་དམིགས་མེད་པ། ། བརྗོད་པའི་ཐ་སྙད་ཀུན་དང་བྲལ། ། རང་བྱུང་ཡེ་ཤེས་ཞེས་བརྗོད་དོ། ། རྟེན་རྣམས་ལ་སོ་སོའི་རིགས་བདག་གིས་དབུ་བརྒྱན། མཆོད་པ་བྱིན་རླབས་མཆོད་བསྟོད་རྣམས་སྟ་གོན་བཞིན།
རྡོ་རྗེ་སྤྱན་མའི་ཕྱག་རྒྱས་བཟུང་ལ། ཀུན་མཁྱེན་ཡེ་ཤེས་སྤྱན་ལྡན་སྐྱོན་བྲལ་ཡང་། ། གུས་པས་འཕགས་པའི་སྤྱན་ནི་དབྱེ་བགྱིས་པས། ། ནམ་མཁའི་མཐར་ཐུག་གྱུར་པའི་སེམས་ཅན་རྣམས། ། སངས་རྒྱས་ཡེ་ཤེས་སྤྱན་ནི་ཐོབ་པར་ཤོག ། ཨོཾ་ཙཀྵུ་ཙཀྵུ་ས་མནྟ་ཙཀྵུ་བི་ཤོ་དྷ་ནི་སྭཱཧཱ། ཡེ་ཤེས་ཀྱི་སྤྱན་རྣམ་པར་དག་པ་དང་ལྡན་ཞིང་། སེམས་ཅན་གྱི་དོན་ལ་འཇུག་པའི་མཐུ་ཕུན་སུམ་ཚོགས་པ་དང་ལྡན་པར་གྱུར་ཅིག ཅེས་པ་ལན་གསུམ་བརྗོད། སྒེག་ཕྲེང་རང་བྱུང་སྣང་སྟོང་འགྲོ་རྒྱུད་རྣམས། །
གོང་བཞིན། སློབ་དཔོན་ཐམས་ཅད་བཞེངས་ཏེ་མགྲིན་གཅིག་ཏུ། ཡེ་དྷརྨཱ། ལན་གསུམ་བརྗོད་པས་བྱིན་གྱིས་བརླབས་པའི་མེ་ཏོག་བཟུང་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ་ལོ། ། བྱེ་བྲག་ཏུ་སྐུ་གསུང་ཐུགས་ཀྱི་རྟེན་འདི་དག་ལ་ས་དང་། ཆུ་དང་། མེ་དང་། རླུང་གི་གནོད་པས་མ་ཞིག་གི་བར་དུ་སེམས་ཅན་ཐམས་ཅད་ཀྱི་དོན་དཔག་ཏུ་མེད་པ་མཛད་ཅིང་བརྟན་པར་བཞུགས་སུ་གསོལ།
བརྟན་པར་བཞུགས་ནས་བདག་དང་སྦྱིན་བདག་འཁོར་དང་བཅས་པས་གཙོ་བྱས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་བརྗོད་ཅིང་སྣ་ཚོགས་རོལ་མོ་དང་། རྟེན་ལ་མེ་ཏོག་གིས་ཆར་དབབ། ཨོཾ་སུ་པྲ་ཏིཥྛ་བཛྲ་ཡ་སྭཱཧཱ། ཡང་ཡང་བརྗོད། རྟེན་འབྲེལ་སྙིང་པོ་བཟླས་སོ། ། དེ་ལྟར་ལན་གསུམ་དུ་བྱས་ལ། དེ་ནས་ཞལ་བསྒྱུར་བ་ནི། བླ་མ་ཡི་དམ་སངས་རྒྱས་དང་། ། བྱང་སེམས་ཆོས་སྐྱོང་ནོར་ལྷའི་སྐུ། །
རྡོ་རྗེ་གཞོན་ནུར་བསྐྱེད་པ་རྣམས། ། འོད་ཞུ་སོ་སོའི་རྣམ་པར་གྱུར། ། གུར་ཞལ་ལ་སོགས་ཆོས་སྐྱོང་སྐུ། ། བཛྲ་ཀཱི་ལར་བསྐྱེད་པ་རྣམས། ། འོད་ཞུ་སོ་སོའི་རྣམ་པར་གྱུར། ། པུསྟི་ལ་སོགས་ཡིག་འབྲུ་རྣམས། ། པདྨ་ཀི་ལར་བསྐྱེད་པ་རྣམས། ། ལུང་རྟོགས་བདག་ཉིད་ཆོས་དཀོན་མཆོག ། གླེགས་བམ་སོགས་ཀྱི་རྣམ་པར་གྱུར། ། མཆོད་པ་བྱིན་རླབས་གོང་བཞིན།
རྡོ་རྗེ་སྒེག་མོ་སོགས། རང་བྱུང་གདོད་ནས་དག་པ་ཡི། ། རྩ་བརྒྱད་སྟོང་ལ་སྦྱར་བའི་སྨན། ། རིགས་ལྔ་སོགས་ནས། འཕྲུལ་གྱི་དངོས་གྲུབ་སྩལ་དུ་གསོལ། ། ན་མཿསོགས་ནས་ཁཱ་ཧིའི་བར། བྱང་ཆུབ་ནས། པྲ་ཏི་གྲྀཧྞ་ཁཱ་ཧི་བར། དགུག་གཞུག་ནས། ཁ་ཐམ་ཁ་ཐམ་ཁ་ཐམ།
ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། བར། ཧེ་རུ་ཀ་ནས། བླ་མེད་མ་སྔགས་བཅས་རྫོགས་བར། ཧཱུྃ་གྲུ་གསུམ། ནས། ཁྲོ་བཅུའི་དབྱིངས་ནས་འགྱེད། བར་རྣམས་སྒྲུབ་ཐབས་རྒྱས་པ་བཞིན།
སྐུ་མདོག་རྣམ་ལྔའི་ཉོན་མོངས་དུག་ལྔ་སྦྱོང་། ། ཞལ་གསུམ་སྐུ་གསུམ་རྣམ་དག་ངོ་བོར་སྟོན། ། སྐྱབས་འགྲོ༞ ། ཉོན་མོངས༞ ། ཕྱག་མཚན་ལྔ་ཡིས་ཡེ་ཤེས་དང་ལྡན། ། ལྷག་མའི་ཕྱག་མཚན་ས་དགུའི་རྟོག་པ་དང་། ། འཁོར་བའི་བག་ཆགས་དུག་གསུམ་ཉོན་མོངས་དང་། ། དགྲ་བགེགས་རྩད་ནས་གཅོད་པའི་དག་པ་ཅན། ། གླང་ཆེན་ནས། ཚུར་བྱོན་མཆོད་སྤྲིན་རྒྱ་མཚོ་འདི་བཞེས་ལ། །
ཐུགས་རྗེ་ཆེ་དགོངས་དབང་དང་དངོས་གྲུབ་སྩོལ། ། བར་སྒྲུབ་ཐབས་རྒྱས་པ་བཞིན། བྷྱོཿ དེ་དང་གཉིས་མེད་སྦྱོར་བའི་ཡུམ་མཆོག་ནི། ། བཛྲ་བུདྡྷ་རཏྣ་པདྨ་དང་། ། ཀརྨ་ཀྲོ་ཏི་ཤྭ་རི་གསང་བའི་ཡུམ། ། བཻཌཱུར་སྔོན་པོ་མཆོང་དང་གསེར་འོད་འབར། ། པདྨ་རཱ་ག་མརྒད་མདངས་འཕྲོག་མ། ། ཁྲོ་གཉེར་རབ་གཙིགས་རལ་པ་མོ་དང་ནས། སྦྲུལ་ཞགས་ཀྱི།
བར་སྒྲུབ་ཐབས་བཞིན། ཁ་དོག་ལྔ་ལྡན་སྐུ་ལ་མཛེས་པར་བརྒྱན། ། ཞིང་ཆེན་ནས། འདྲིལ་མ། བར་ཡང་སྒྲུབ་ཐབས་བཞིན། རང་རྟགས་ཕྱག་མཚན་འབར་བ་གཡས་ན་ཐོགས། ། ཐོད་རློན། སོགས་འདྲ། ཀྲོ་ཏི་ཤྭ་རི་རྣམ་ལྔ་དཔལ་གྱི་ཡུམ། ། རྡོ་རྗེ་མེ་དཔུང་འབར་བའི་ཀློང་དཀྱིལ་དུ། །
དྲེགས་པ་རྣམ་ལྔ་བརྫིས་པའི་གདན་སྟེང་ན། ། གཟིར་ཞིང་ནས། མངོན་སུམ་གྲུབ་པའི་ལས་མཛོད་ད་ཚུར་བྱོན། ། བར་སྒྲུབ་ཐབས་བཞིན། དབྱངས་རོལ་བཅས། རྫོགས་མཚམས་སུ་གསུམ་བརྡེག་ལེན་ཅན་ཆེམས་བརྡུང་རྐང་དུང་སོགས་འདོད་ཆགས་ཁྲོས་པའི་མཇུག་བཞིན་བྱས་ལ་རྔ་རོལ་བཞག སངས་རྒྱས་ཐམས་ཅད་འདུས་པའི་སྐུ། ། རྡོ་རྗེ་འཛིན་པའི་ངོ་བོ་ཉིད། ། དཀོན་མཆོག་གསུམ་གྱི་རྩ་བ་སྟེ། ། བླ་མ་རྣམས་ལ་ཕྱག་འཚལ་ལོ། །
བླ་མའི་སྐུ་ནི་རྡོ་རྗེའི་སྐུ། ། མཛེས་ཤིང་ལྟ་བས་ཆོག་མི་ཤེས། ། བསམ་གྱིས་མི་ཁྱབ་ཡོན་ཏན་ལྡན། ། བླ་མའི་སྐུ་ལ་ཕྱག་འཚལ་ལོ། ། བླ་མའི་གསུང་ནི་ཚངས་པའི་དབྱངས། ། འགག་མེད་སེང་གེའི་སྒྲ་དང་ལྡན། ། མུ་སྟེགས་ལོག་ལྟ་འཇོམས་མཛད་པའི། ། བླ་མའི་གསུང་ལ༞ ། བླ་མའི་ཐུགས་ནི་ནམ་མཁའ་འདྲ། ། བདེ་གསལ་མི་རྟོག་ངང་ཚུལ་ཅན། །
རྣམ་ཐར་གསུམ་ལ་ལེགས་གནས་པའི། ། བླ་མའི་ཐུགས་ལ༞ ། བླ་མ་སངས་རྒྱས་བླ་མ་ཆོས། ། དེ་བཞིན་བླ་མ་དགེ་འདུན་ཏེ། ། ཀུན་གྱི་བྱེད་པོ་བླ་མ་ཡིན། ། བླ་མ་རྣམས་ལ་ཕྱག་འཚལ་ལོ། ། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། ། གཟུགས་སྐུ་འཇའ་ཚོན་བཞིན་དུ་སོ་སོར་གསལ། ། ཐབས་དང་ཤེས་རབ་མཆོག་ལ་མངའ་བརྙེས་པའི། ། རིགས་ལྔ་བདེ་བར་གཤེགས་ལ་ཕྱག་འཚལ་ལོ། །
དག་པས་འདོད་ཆགས་བྲལ་བའི་རྒྱུ། ། དགེ་བས་ངན་སོང་ལས་གྲོལ་ཞིང་། ། གཅིག་ཏུ་དོན་དམ་མཆོག་གྱུར་པའི། ། ཞི་གྱུར་ཆོས་ལ་ཕྱག་འཚལ་ལོ། ། སྣ་ཚོགས་པདྨ་ཟླ་བའི་གདན་སྟེང་དུ། ། སྣ་ཚོགས་རིན་ཆེན་ཁམས་ལས་གྲུབ་པ་ཡིས། ། སྤྲུལ་པའི་མཆོད་རྟེན་སྣ་ཚོགས་རྒྱན་གྱིས་མཛེས། ། ཆོས་སྐུའི་རང་བཞིན་ཅན་ལ་ཕྱག་འཚལ་ལོ། ། སྟེང་དང་འོག་དང་བར་དག་དང་། ། ཕྱོགས་དང་ཕྱོགས་མཚམས་རྣམས་སུ་ཡང་། །
སྐུ་བཅས་སྐུ་ནི་མེད་པ་ཡི། ། མཆོད་རྟེན་རྣམས་ལ་ཕྱག་འཚལ་ལོ། ། སྣང་སྟོང་འགྲོ་རྒྱུད་གཉིས་གོང་མ་རྣམས་བཞིན། མཉམ་ཉིད་མི་གཡོ་མཉམ་ཉིད་མཆོག་གི་ཆོས་ཉིད་ཅན། ། ཐུགས་རྗེའི་བདག་ཉིད་འགྲོ་བའི་སྡུག་བསྔལ་སེལ་བར་མཛད། ། ཡོན་ཏན་མཐའ་ཡས་དངོས་གྲུབ་ཐམས་ཅད་སྦྱིན་མཛད་པ། ། དྲི་མེད་མི་གཡོ་མཉམ་ཉིད་དམ་པའི་ཆོས་མཆོག་ཅན། ཡོན་ཏན་ཤིན་ཏུ་ཕྲ་བའི་ཆ་ལའང་ཚད་མེད་དེ། ། དཔེ་ནི་ནམ་མཁའ་དང་ཡང་བསྐྲུན་དུ་ཡོད་མ་ཡིན། ། དངོས་གྲུབ་མཐའ་ཡས་དཔག་མེད་དཔེ་དང་བྲལ་བ་རྣམས། །
སེམས་ཅན་ཁམས་ལ་དངོས་གྲུབ་མཆོག་རྣམས་ངེས་པར་སྩོལ། ། རྟག་ཏུ་དྲི་མ་མེད་པ་ཐུགས་རྗེའི་ཤུགས་ལས་བྱུང་། ། སྨོན་ལམ་གྲུབ་པ་འགག་པ་མེད་པའི་ཆོས་ཉིད་ཅན། ། འགྲོ་བའི་དོན་སྒྲུབ་རབ་ཏུ་བརྩོན་པ་མཐའ་ཡས་པ། ། ཐུགས་རྗེ་ཆེན་པོའི་བདག་ཉིད་རྟག་ཏུ་རྣམ་པར་སྣང་། ། ཚད་མེད་ཚད་དང་བྲལ་བ་ཤིན་ཏུ་རྫོགས་པ་ཡི། ། བདེ་བར་གཤེགས་པའི་གོ་འཕང་དམ་པ་བརྙེས་གྱུར་ཀྱང་། ། ཁམས་གསུམ་རྣམས་ལ་དངོས་གྲུབ་མཆོག་རྣམས་སྩོལ་མཛད་པའི། ། ཐུགས་རྗེའི་སྤྱོད་པ་མི་གཡོ་འགག་པར་ཡང་མི་འགྱུར། ། ཨེ་མ་ཧོ་ཤིན་ཏུ་བཟང་པོའི་ཆོས་ཉིད་མཆོག་དང་ལྡན། །
མཆོག་སྦྱིན་རྣམས་ཀྱི་ནང་ནས་གོ་འཕང་མཆོག་བརྙེས་པ། ། ཁམས་གསུམ་ཀུན་ལ་རྟག་ཏུ་དངོས་གྲུབ་སྩོལ་མཛད་པ། ། མགོན་པོ་དུས་གསུམ་སྒྲིབ་པ་མེད་པར་རབ་མཁྱེན་པས། ། དམ་ཚིག་མཆོག་གསུམ་དངོས་གྲུབ་དམ་པ་བདག་ལ་སྩོལ། ། འདི་ནི་སངས་རྒྱས་ཐམས་ཅད་ཀྱི། ། ཡང་དག་ཡོན་ཏན་རྒྱ་ཆེན་ཏེ། ། ལན་ཅིག་ཙམ་ཞིག་བརྗོད་པས་ཀྱང་། ། སངས་རྒྱས་ཐམས་ཅད་འགྲུབ་པར་འགྱུར། ། ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ། ། རི་རབ་གླིང་བཞིས་ལེགས་པར་བརྒྱན་པ་འདི། །
སངས་རྒྱས་ཞིང་དུ་དམིགས་ཏེ་ཕུལ་བ་ཡིས། ། འགྲོ་ཀུན་རྣམ་དག་ཞིང་ལ་སྤྱོད་པར་ཤོག ། ཨོཾ་བཛྲ་པུ་རེ་ཁེད་ཨཱཿཧཱུྃ་སྭཱཧཱ། སྟོང་གསུམ་ཀུན་ཏུ་དྲི་མཆོག་འབྱུང་གྱུར་པའི། ། སྤོས་མཆོག་རྣམས་ཀྱིས་ཐུབ་དབང་རྣམས་ཀྱི་སྐུ། ། གསེར་སྦྱངས་བཙོ་མ་བྱི་དོར་བྱས་པ་ལྟར། ། འདོད་ཆགས་འབར་བ་དེ་དག་བྱུགས་པར་བགྱི། ། ཨོཾ་བཛྲ་གནྡྷེ་ཨཱཿཧཱུྃ། ཁ་དོག་བཟང་ཞིང་དྲི་ཞིམ་རེག་ན་བདེ། ། སྲབ་འཇམ་ཡང་མཛེས་ལྷ་ལས་བྱུང་བ་ཡི། །
ན་བཟའ་མཆོག་འདི་རྡོ་རྗེའི་སྐུ་ལ་འབུལ། ། བགྲེས་པ་མེད་པ་རྡོ་རྗེའི་སྐུ་ཐོབ་ཤོག ། ཨོཾ་བཛྲ་ཝསཏྲ་སྱ་ཨཱཿཧཱུྃ་སྭཱཧཱ། དྲི་མེད་མཚན་ལ་སྒྲིབ་གསལ་མི་མངའ་ཡང་། ། དད་པས་ངུར་སྨྲིག་རྒྱལ་མཚན་ཕུལ་བ་ཡིས། ། ནམ་མཁའི་མཐའ་དང་མཉམ་པའི་སེམས་ཅན་རྣམས། ། སངས་རྒྱས་བརྟུལ་ཞུགས་མཆོག་ལ་སྤྱོད་པར་ཤོག ། ཨོཾ་བཛྲ་ཝསཏྲ་ཡེ་ཨཱཿཧཱུྃ་སྭཱཧཱ། རྒྱལ་བ་མཚན་དཔེའི་རང་བཞིན་རྒྱན་ལྡན་ཕྱིར། ། རྒྱན་གཞན་དག་གིས་བརྒྱན་པར་མི་འཚལ་ཡང་། །
རིན་ཆེན་རྒྱན་མཆོག་ཕུལ་བས་འགྲོ་ཀུན་གྱི། ། མཚན་དཔེས་བརྒྱན་པའི་སྐུ་ལུས་ཐོབ་པར་ཤོག ། ཨོཾ་བཛྲ་ཨ་ལངྐ་ར་ཝ་པུ་ཥ་ཎི་ཨཱཿཧཱུྃ་སྭཱཧཱ། རྒྱལ་བ་ཟག་མེད་འབྱོར་ལ་མངའ་བསྒྱུར་ཡང་། ། འགྲོ་བའི་དོན་དུ་འདོད་ཡོན་རྣམ་ལྔ་ཡི། ། མཆོད་པས་མཁའ་མཉམ་སེམས་ཅན་ཐམས་ཅད་ཀྱི། ། བསོད་རྣམས་མི་ཟད་གཏེར་ལ་སྤྱོད་པར་ཤོག ། ཨོཾ་བཛྲ་ས་མནྟ་བྷ་དྲ་པཱུ་ཛ་མེ་གྷ་ཨཱཿཧཱུྃ་སྭཱཧཱ། མི་དབང་རིན་ཆེན་སྣ་བདུན་འདི་དག་ནི། ། སངས་རྒྱས་སྲས་དང་བཅས་པ་མ་ལུས་ལ། །
བཤམས་ཤིང་ཡིད་གྱིས་སྤྲུལ་ཏེ་ཕུལ་བ་ཡིས། ། འགྲོ་བ་མི་ཟད་གཏེར་ལ་ལོངས་སྤྱོད་ཤོག ། ཨོཾ་བཛྲ་སཔྟ་རཏྣ་པཱུ་ཛ་མེ་གྷ་ཨཱཿཧཱུྃ་སྭཱཧཱ། རྒྱལ་བ་མགོན་པོ་དཔལ་གྱིས་ལྷམ་མེར་བཞུགས། ། བསོད་ནམས་ཡེ་ཤེས་སྐུ་ལྔ་བརྙེས་པ་ལ། ། ལྔ་ཕྲག་ལྔ་ལྡན་སྙིང་པོ་དམ་པ་འབུལ། ། འགྲོ་བས་བདེ་གཤེགས་སྙིང་པོ་ཐོབ་པར་ཤོག ། ཨོཾ་བཛྲ་པཉྩ་བི་མ་ལ་པཱུ་ཛ་མེ་གྷ་ཨཱཿཧཱུྃ་སྭཱཧཱ། བརྩེ་བའི་ཁོར་ཡུག་སྙན་པའི་བ་དན་དང་། ། ཏིང་འཛིན་བླ་བྲེ་སྤོབས་པའི་འོད་གསལ་བ། །
མཆོག་རྐྱེན་འོས་པའི་ཉེར་མཁོ་འདི་དག་འབུལ། ། སྐྱེ་བོས་རྣམ་དག་ཡེ་ཤེས་ཐོབ་པར་ཤོག ། ཨོཾ་བཛྲ་མ་ཧཱ་པཱུ་ཛ་མེ་གྷ་ཨཱཿཧཱུྃ་སྭཱཧཱ། རྒྱལ་བའི་དབུ་སྐྲ་མཐོན་མཐིང་སྐྱོན་བྲལ་ཡང་། ། གཞན་དོན་བསྒྲུབ་ཕྱིར་ཁྱིམ་པའི་རྟགས་སྤངས་ཕྱིར། ། དད་པས་གསེར་གྱི་འདྲེག་གཅོད་ཕུལ་བ་ཡིས། ། འགྲོ་ཀུན་སྡུག་བསྔལ་ཀུན་ལས་གྲོལ་བར་ཤོག ། ཨོཾ་བཛྲ་ཀ་ཙ་མུ་ལེ་ཨཱཿཧཱུྃ་སྭཱཧཱ། ཟངས་མདོག་ལྟར་མཛེས་ཡིད་འོང་སྐྱོན་བྲལ་ཡང་། ། བདག་ཅག་དད་པས་ཕྱག་དང་ཞབས་རྣམས་ཀྱིས། །
སོར་མོའི་འདྲེག་གཅོད་ཕུལ་བས་འགྲོ་ཀུན་གྱི། ། སངས་རྒྱས་དཔེ་བྱད་བཟང་པོ་ཐོབ་པར་ཤོག ། ཨོཾ་བཛྲ་ནཱ་གཙྪེ་ད་ཛི་ན་ཨཱཿཧཱུྃ་སྭཱཧཱ། དབུ་སྐྲ་རིན་ཆེན་ལྕང་ལོ་མ་དཀྲུགས་ཤིང་། ། མཛེས་ཤིང་ལྟ་བས་མི་ངོམ་སྐྱོན་བྲལ་ཡང་། ། བདག་བློ་སྦྱངས་ཕྱིར་རྐྱེན་དང་འཚམས་པ་འདི། ། ཕུལ་བས་འགྲོ་ཀུན་དུག་གསུམ་བྲལ་བར་ཤོག ། ཨོཾ་བཛྲ་བ་ལ་ཤོ་དྷ་ཡ་ཨཱཿཧཱུྃ་སྭཱཧཱ། དྲི་འཛིན་རྣམ་དག་ཚུལ་ཁྲིམས་ལས་འཁྲུངས་པ། ། དགེ་བ་བསྒྲུབ་ཕྱིར་སྐྱོན་ལས་ངེས་གྲོལ་ཡང་། །
མོས་པས་འཛིན་བྱེད་དམ་པ་ཕུལ་བ་ཡིས། ། འགྲོ་བས་བླ་མེད་བྱང་ཆུབ་ཐོབ་པར་ཤོག ། ཨོཾ་བཛྲ་རོ་མ་དྷ་ར་ཨཱཿཧཱུྃ་སྭཱཧཱ། དཀར་ལ་ཐགས་བཟང་བཞི་བཅུ་ཚང་བའི་ཚེམས། ། བརྒྱད་ཁྲི་བཞི་སྟོང་ཆོས་ལ་མངའ་བསྒྱུར་ཡང་། ། བདག་ཅག་དད་པས་ཚེམས་ཤིང་དབུལ་ལགས་ཀྱི། ། འགྲོ་བས་སངས་རྒྱས་གསུང་དབྱངས་ཐོབ་པར་ཤོག ། ཨོཾ་བཛྲ་དནྟ་ཤོ་དྷ་ཡ་ཨཱཿཧཱུྃ་སྭཱཧཱ། སྙན་བསྲིངས་མི་མངའ་ཀུན་ཏུ་གསལ་བར་ལྡན། ། ཐུབ་པའི་སྒྲ་འཛིན་ངོ་བོས་དག་ན་ཡང་། །
དག་བྱེད་འདི་ནི་བདག་གིས་འབུལ་ལགས་ཀྱི། ། སྐྱེ་བོས་རྟག་ཏུ་དམ་ཆོས་ཐོབ་པར་ཤོག ། ཨོཾ་བཛྲ་ཀརྣ་ཤོ་དྷ་ཡ་ཨཱཿཧཱུྃ་སྭཱཧཱ། ཨོཾ་བཛྲ་ཨཱ་ཡུ་ཥེ་སྭཱཧཱ། སེམས་ཅན་ཐམས་ཅད་ཤེས་པ་བཅུ་དང་ལྡན་པར་གྱུར་ཅིག བདེ་བར་གཤེགས་པའི་བསྟན་པ་དམ་པའི་ཆོས་ཡུན་རིང་དུ་མི་ནུབ་ཅིང་གནས་པར་གྱུར་ཅིག སེམས་ཅན་ཐམས་ཅད་ལྷག་པའི་བསམ་པ་རྣམ་པར་དག་པས་ཀུན་ཏུ་བཟང་པོའི་སྨོན་ལམ་ལ་འཇུག་པར་གྱུར་ཅིག ཨོཾ་པྲ་མརྡ་ནཱ་ཡ་སྭཱཧཱ། སེམས་ཅན་ཐམས་ཅད་དེ་བཞིན་གཤེགས་པའི་སྟོབས་བཅུ་དང་། མ་འདྲེས་པའི་དྲན་པ་ཉེ་བར་གཞག་པ་གསུམ་ཐོབ་པར་གྱུར་ཅིག
རྣམ་པར་ཐར་པ་བརྒྱད་ཐོབ་པར་གྱུར་ཅིག ཡེ་ཤེས་ལྔ་དང་ལྡན་པར་གྱུར་ཅིག ཨོཾ་པ་ཏི་ཀ་ལཾ་པ་ཡ་སྭཱཧཱ། སེམས་ཅན་ཐམས་ཅད་དུས་ཐམས་ཅད་དུ་དར་གྱི་ཅོད་པཎ་དང་ལྷབ་ལྷུབ་ལ་སོགས་པ་མཆོད་པ་དང་། བསྙེན་བཀུར་གྱི་རྣམ་པ་མང་པོས། དེ་བཞིན་གཤེགས་པ་འཁོར་དང་བཅས་པ་ཐམས་ཅད་དང་། དེ་དག་གིས་མཆོད་རྟེན་དང་། སྐུ་གཟུགས་དང་གསུང་རབ་ལ་སོགས་པ་དག་ལ་མཆོད་པ་བྱེད་པར་གྱུར་ཅིག ཨོཾ་པ་ཏཾ་ཀེ་སྭཱཧཱ། སེམས་ཅན་ཐམས་ཅད་ཆོས་ཀྱི་གྲགས་པའི་སྙན་པ་བསམ་གྱིས་མི་ཁྱབ་པ་ཐོབ་པར་གྱུར་ཅིག
ཨོཾ་ཀུན་བྷི་ར་དྷྭ་ཛ་ཡ་སྭཱཧཱ། སེམས་ཅན་ཐམས་ཅད་འཁོར་བ་མི་འཛིན་མི་གཏོང་བས་བདུད་བཞི་ལས་རྒྱལ་ཞིང་ཆོས་མི་ནུབ་པའི་རྒྱལ་མཚན་དུ་གྱུར་ཅིག ཨོཾ་བྲ་མ་ཎཱ་ཡ་སྭཱཧཱ། སེམས་ཅན་ཐམས་ཅད་བླ་ན་མེད་པའི་སྐྱབས་དང་ལྡན་ཞིང་ཆོས་ཀྱི་རྒྱལ་པོ་ཆེན་པོར་གྱུར་ཅིག རཏྣ་མ་ལ་ཏྲཾ། ན་མསྟཻ་ཡ་དྷི། ཨ་ནུ་ག་ཏ་པྲ་ཏིཥྛ་ཏ་པུཥྤེ་ཀེ་ཏུ་ར་ཛ་ཡ། ཏ་ཐཱ་ག་ཏཱ་ཡ། ཨརྷ་ཏེ་སམྱཀྶཾ་བུདྡྷ་ཡ་ཏདྱ་ཐཱ། ཨོཾ་བཛྲ་པུཥྤེ་ཨཱཿཧཱུྃ་སྭཱཧཱ།
སེམས་ཅན་ཐམས་ཅད་མཚན་དང་དཔེ་བྱད་དང་ལྡན་ཏེ། སྐུ་ལྟ་བས་ཆོག་མི་ཤེས་པ་ཐོབ་པར་གྱུར་ཅིག ཨོཾ་པུཎྱཱ་དྷ་རི་ཛ་ཡེ་སྭཱཧཱ། སེམས་ཅན་ཐམས་ཅད་ཀྱི་གདན་གྱི་ཁྱད་པར་སྟོབས་བཅུ་དང་ལྡན་པ་གླང་པོ་ཆེའི་གདན་དང་། མི་འཇིགས་པ་བཞི་དང་ལྡན་པ་སེང་གེའི་གདན་དང་། རྫུ་འཕྲུལ་གྱི་རྐང་པ་བཞི་དང་ལྡན་པ་རྟའི་གདན་དང་། དབང་བཅུ་དང་ལྡན་པ་རྨ་བྱའི་གདན་དང་། ཐམས་ཅད་དུ་ཐོགས་པ་མེད་པ་སྟོབས་ཀྱི་ཤུགས་དང་ལྡན་པ་ནམ་མཁའ་ལྡིང་གི་གདན་དང་། འགྲོ་བའི་རེ་འདོད་ཡིད་བཞིན་དུ་སྐོང་བ་ནོར་བུ་རིན་པོ་ཆེའི་གདན་དང་། ཆགས་པའི་སྐྱོན་ཐམས་ཅད་སྤངས་པ་པད་མའི་གདན་དང་།
རང་བཞིན་གྱིས་འོད་གསལ་བ་ཉི་ཟླའི་གདན་ཐོབ་པར་གྱུར་ཅིག རིན་ཆེན་དུ་མ་ལས་གྲུབ་སེང་གེའི་ཁྲི། ། ཡིད་འོང་སྣ་ཚོགས་གོས་ཀྱིས་བཀབ་པ་འདི། ། སྤྲོས་བྲལ་གསུང་རབ་མཆོག་ལ་ཕུལ་བ་ཡིས། ། འགྲོ་ཀུན་རྡོ་རྗེ་འི་གདན་ལ་བཞུགས་པར་ཤོག ། ཨོཾ་བཛྲ་ཨཱ་ས་ན་ཡ་ཨཱཿཧཱུྃ་སྭཱཧཱ། སྣ་ཚོགས་དབང་པོའི་གཞུ་བཞིན་རབ་བཀྲ་ཡང་། ། གང་ལ་རེག་ན་བདེ་བའི་རྒྱུར་གྱུར་པའི། ། གོས་བཟང་རིན་ཆེན་བདག་བློ་སྦྱངས་ཕྱིར་འབུལ། ། བཟོད་པ་དམ་པའི་གོས་ཀྱིས་བརྒྱན་པར་ཤོག །
ཨོཾ་བཛྲ་ཝསཏྲ་ཡེ་ཨཱཿཧཱུྃ་སྭཱཧཱ། ཟུང་འཇུག་དམ་ཆོས་འཛིན་པ་ཀུན་བྲལ་ཡང་། ། ཐབས་དང་ཤེས་རབ་རྗེས་སུ་འགྲོལ་གྱུར་པའི། ། ཉི་ཟླ་ལྟ་བུའི་རྟེན་འབྲེལ་དགབ་བྱ་བ། ། ཕུལ་བས་སྐྱེ་བོས་ཟུང་འཇུག་རྟོགས་པར་ཤོག ། ཨོཾ་བཛྲ་པྲཛྙཱ་ཨུ་པ་ཡ་ཨཱ་དཱ་ཡ་ཨཱཿཧཱུྃ་སྭཱཧཱ། སྤྲོས་པ་དུ་མ་རབ་ཏུ་རྒྱས་གྱུར་ཀྱང་། ། ཡེ་ཤེས་ཆེན་པོར་རོ་གཅིག་གྱུར་པ་ལྟར། ། གླེགས་བམ་གཅིག་གྱུར་ཡོ་བྱད་ཕུལ་བ་ཡིས། ། འགྲོ་བས་ཡེ་ཤེས་ཆེན་པོ་རྟོགས་པར་ཤོག །
ཨོཾ་བཛྲ་པུསྟ་ཀ་བནྡྷ་ཨཱཿཧཱུྃ་སྭཱཧཱ། དེ་ནས་སྦྱིན་སྲེག་མངའ་དབུལ་བྱེད་ན། གནས་དེའམ་གཞན་ཐག་ཉེ་བ་ཞིག་ཏུ་ཐབས་སྟེགས་ལ་བྲི་བའམ། ཡང་ན་ལྕགས་སླང་སོགས་སྣོད་མི་ཐུབ་པ་ལ་རྒྱས་པའི་ཐབ་གྲུ་བཞི་སེར་པོའི་སྤྱིར་ཁ་ཁྱེར་གྲུ་བཞི། དེའི་ཕྱིར་མུ་རན་གྲུ་བཞིར་རིན་ཆེན་ཕྲེང་བ། དེའི་ཕྱིར་སྟེགས་བུ་གྲུ་བཞི་ཆག་ཅན་གྱི་གྲ་བཞིར་ཟླ་ཕྱེད་རྡོ་རྗེ་ཕྱེད་པ་རྩེ་ནང་བསྟན། ཐབ་ཀྱི་དབུས་སུ་ཆོས་འབྱུང་གྲུ་གསུམ་རྩེ་རང་ལ་བསྟན་པའི་ནང་ཚོམ་བུའམ། ཡང་ན་ཉི་གདན་ལ་ཕུར་བུ་རྩེ་རང་ལ་བསྟན་པ། ཐབ་ཀྱི་ཤར་ལྷོར་ཚོམ་བུའམ་བགྲང་ཕྲེང་བྲི། མེ་ཡོལ་གངས་རི་དང་ཆུ་རིས་བཾ་ཡིག་གིས་མཚན་པ་བཅས་ཀྱི་ཐབ་དེའི་ཁ་ཁྱེར་ལ་འབྲས་བུ་ཅན་གྱི་ཤིང་ངམ།
ཡང་ན་སྲོག་ཆགས་མེད་པའི་ལྕི་བ་གཙང་མ་གྲུ་བཞིར་བརྩིགས་པའི་གཡོན་རང་གི་གཡས་ནས་ཡམ་ཤིང་མར་ཏིལ་ཟས་མཆོག་དང་། སོ་བ་འབྲས་ནས་གྲོ་སྲན་མ། དུར་ཝ་ཀུ་ཤའི་བསྲེག་རྫས་དང་། ཐབ་ཀྱི་གཡས་རང་གི་གཡོན་ནས་ཆུ་གཉིས་སྔོན་འགྲོའི་ཉེར་སྤྱོད། མེ་ལྷའི་ཟླུམ་གཏོར། ཐབ་ནང་ཤར་ལྷོར་ཏིང་ལོ། སྤོར་ལྡེ། ཀུ་ཤ་བརྒྱད། རང་གི་མདུན་དུ་རྡོར་དྲིལ་བར་དགང་བླུགས་ཁ་སྦྱོར། ནང་མཆོད།
ཌཱ་མ་རུ། དུང་ཆོས། དྲི་བཟང་ཆུ། འཐོར་གཡབ། ཀུ་ཤ གཞན་ཡང་། རྔ་རོལ་དུང་སོགས་དང་། རྟེན་དྲུང་སྣོད་བཟང་འབྲུའི་གང་བར་སྤོས་རིང་བཙུགས་པ་བཞག་ལ་སློབ་དཔོན་ཁ་བྱང་དུ་ཕྱོགས་ཤིང་། གཞན་རྣམས་གྲལ་གང་འོས་བཅས། གོང་གི་བསངས་ཆུར་རྡོ་རྗེའི་རྩེས་ནང་མཆོད་ནས་འཐོར་ཚུལ་བྱས་ལ།
ཨོཾ་བཛྲ་ཀྲོ་དྷ་ཨ་མྲྀ་ཏས་བསངས། ཨོཾ་སྭ་བྷཱ་ཝས་སྦྱངས། ཤཾ་ལས་བྱུང་བའི་དུང་ཕོར་ནང་། ། ཧཱུྃ་ལས་བྱུང་བའི་བསང་ཆུ་ཡི། ། ཐབ་ཡོའི་འབགས་དང་མ་དག་ཀུན། ། སེལ་བའི་ནུས་མཐུ་དང་ལྡན་གྱུར། ། ཞེས་དང་། འཁྱིལ་སྔགས་ཉེར་གཅིག་སོགས་ཅི་འགྲུབ་བཟླས་ལ། ཐབ་ཡོ་ལ་རྡོ་རྗེ་དང་བཅས་པའི་འཐོར་ཡབ་ཀྱིས་གཏོར་ནས་བསངས་སྦྱངས་སྔགས་གོང་བཞིན། ཨཱཿལས་བནྡྷ་འབར་བའི་ནང་། །
ཧཱུྃ་ལས་མཆོད་ཡོན་ཞབས་བསིལ་དང་། ། ཉེར་སྤྱོད་ལྔ་དང་དེ་བཞིན་དུ། ། རོལ་མོ་ལ་སོགས་མཆོད་རྫས་དང་། ། བསྲེག་རྫས་རྒྱས་ལས་སྒྲུབ་ནུས་གྱུར། ། ཨོཾ་བཛྲ་ཨ་ར་ལི་ནས། བི་པུ་ར་ཡ་ཧཱུྃ་ཕཊ་བར་དང་། ཨོཾ་ཨཱཿཧཱུྃ་སྭཱཧཱ། ཡམ་ཤིང་། ཨོཾ་ཤྲི་སྭཱཧཱ། མར།
ཨོཾ་ཛྲིཾ་སྭཱཧཱ། འབྲུ། ཨོཾ་ཨོཾ་སྭཱཧཱས་རྫས་ཐམས་ཅད་བཀྲུ། ཨོཾ་ཀུ་རུ་ཀུ་རུ་སྭཱཧཱས་རྫས་ཐམས་ཅད་སྦྱངས། ཐབ་བསངས་སྦྱངས་ནས་མཆོད་པ་དང་ལྷན་ཅིག་སོང་བས་བསྐྱེད་ཆོག་ནི། པཾ་པད་རཾ་ཉིར་ཧཱུྃ་ལས་བྱུང་། ། རྒྱས་ཐབ་སེར་པོ་གྲུ་བཞི་པ། ། རྒྱར་ནི་ཁྲུ་དོ་དཔངས་སུ་ནི། ། ཁྲུ་གང་ཁ་ཁྱེར་མུ་རན་ལ། ། རིན་ཆེན་ཕྲེང་བསྐོར་ཕྱི་རོལ་གྱི། །
སྟེགས་བུ་ཁྲུ་བཞིའི་གྲྭ་བཞི་རུ། ། ཟླ་ཕྱེད་རྡོ་རྗེས་མཚན་ནང་དུ། ། རཾ་ལས་བགྲང་ཕྲེང་རཾ་མཚན་ལས། ། མེ་ལྷ་དམར་པོ་གསེར་འོད་ཅན། ། ར་སྐྱེས་ལ་ཞོན་ཞལ་གཅིག་པ། ། ཕྱག་གཡས་བགྲང་ཕྲེང་གཡོན་སྤྱི་བླུགས། ། ལྟོ་ཆེ་རལ་ཐོད་སྨ་ར་ཅན། ། དྲང་སྲོང་ཚོགས་བསྐོར་གནས་གསུམ་དུ། ། ཨོཾ་ཨཱཿཧཱུྃ་མཚན་བདག་ཉིད་ཀྱི། ། ཐུགས་ཀའི་འོད་ཀྱིས་ཤར་ལྷོ་ནས། །
མེ་ལྷ་འཁོར་བཅས་སྤྱན་དྲངས་གྱུར། ། ཞེས་དང་། བཅོམ་དུང་བཅོམ་རོལ་ཉིས་བརྡེག་ལེན་ཅན་ལ། སློབ་དཔོན་གྱིས་དབྱུ་གུ་རྩེ་གསུམ་ཕྱག་རྒྱ་གཡབ་པ་དང་རང་རེའི་སྲིན་ཐུང་གི་དབྱངས་ཀྱིས། ཨོཾ་ཚུར་བྱོན་ཚུར་བྱོན་འབྱུང་པོ་ཆེ། ། མེ་ལྷའི་རྒྱལ་པོ་དྲང་སྲོང་མཆོག ། བསྲེག་བླུགས་ཞལ་ཟས་བཞེས་སླད་དུ། ། འདི་ཉིད་དུ་ནི་གཤེགས་སུ་གསོལ། ། གཟི་བརྗིད་ཆེན་པོ་མེ་ཡི་ལྷ། ། འདོད་པ་ཐམས་ཅད་སྒྲུབ་པ་པོ། །
ཐུགས་རྗེས་སེམས་ཅན་དོན་མཛད་པ། ། འདི་ཉིད་དུ་ནི་གཤེགས་སུ་གསོལ། ། ཨོཾ་ཨགྣེ་ཡེ་མ་ཧཱ་ཏེ་ཛ་སརྦ་ཀ་མ་པྲ་ས་དྷ་ཀ་མ་ཧཱ་བྷུ་ཏ་དེ་ཝ་རྀ་ཥི། དེ་ཝཱི་ཛ་སཏྭ། མ་གྲྀ་ཧི་ཏྭོ། སརྦ་སཏྟྭཏྠ་ཀྲི་ཏྭ་ཨཱཿཧཱུྃ་ཏི་ཨསྨི་སནྟི་ཧེ་ཏྭ་བྷཱ་ཝ་པདྨ་ཀ་མ་ལ་ཡེ་སཏྭཾ། ཉིས་བརྡེག་ལེན་ཅན་ཆེམས་རྡུང་རྐང་དུང་སུམ་བརྡེག་ལེན་ཅན་རོལ་བསྐོར་འབེབས་བཅས་རྔ་རོལ་བཞག སོ་སོའི་ཕྱག་རྒྱ་དང་བཅས། ཨོཾ་ཨགྣ་ཡེ་ས་པ་རི་ཝཱ་ར་ཨརྒྷཾ་ནས། ཤཔྟ་ཨཱཿཧཱུྃ།
རྡོ་རྗེ་རྩེ་ལྔ་པའི་ཕྱག་རྒྱ་བཅས་ལ། ཨོཾ་བཛྲ་ཨ་ན་ལ་མ་ཧཱ་བྷུ་ཏ་ཛྭ་ལ་ཡ་སརྦ་དུཥྚན་བྷསྨིན་ཀུ་རུ་ཧཱུྃ་ཕཊ། ཏྲི་ཤྱ་ཧོ་ཛཿཧཱུྃ་བཾ་ཧོཿས་མ་ཡ་སཏྭཾ། ཞེས་དམ་ལ་བཞག ཨོཾ་བཛྲ་ཡཀྵི་ནི་ཧཱུྃ་ཛཿ སོགས་ཀྱིས་ཀུན་དགུག་གཞུག་བྱ། ཐབས་ཀྱིས་སྤྱོད་པའི་ནས། ཀརྨ་ཀྲོ་དྷི་ཤྭ་རི་ཨཱཿབར། རཏྣ་ཀཱི་ལ་ཡ་ཡབ་ཡུམ་གྱིས་དབུ་བརྒྱན། ཀུ་ཤ་བརྒྱད་བསངས་སྦྱངས་གོང་བཞིན།
སློབ་དཔོན་གྱིས་ཐལ་མོའི་བར་དུ་བཟུང་། གཞན་རྣམས་ཀྱིས་རྔ་བརྡུང་འདུར་མས། ཧཱུྃ་ལས་དག་བྱེད་ཀུ་ཤ་ལྗང་། ། རྩྭ་རྩེ་མ་ཉམས་ཐབ་ཡོ་ཡི། ། འབགས་དང་མ་དག་སེལ་བ་ཡི། ། ནུས་མཐུ་ཕུན་ཚོགས་དང་ལྡན་གྱུར། ། གསུམ་བརྡེག་ལེན་ཅན་བསྡུས་པ། ཤར་ཕྱོགས་སྒོ་སྲུང་མའི་དབྱངས་རོལ་བཅས། ཨོཾ་ཀུ་ཤ་འདི་ནི་བཟང་ཞིང་དགེ ། ས་ལས་སྐྱེས་པའི་སྙིང་པོ་མཆོག །
དཀོན་མཆོག་གསུམ་གྱི་དག་བྱེད་དེ། ། ཚངས་པ་ཡི་ནི་དག་བྱེད་ཡིན། ། རོལ་མོ་རྫོགས་ནས་ཆེམས་རྡུང་སྒང་དུང་སྦུགས་ལ། འདིས་བདག་ཅག་གི་བགེགས་དང་མི་མཐུན་པའི་ཕྱོགས་ཞི་ཞིང་ལས་ཀྱི་དངོས་གྲུབ་སྩལ་དུ་གསོལ། ཨོཾ་བཛྲ་སཏྭ་ཨཱཿ སྔགས་འདི་ལན་བརྒྱད་བརྗོད། ལས་རྡོར་གྱིས་ཐབ་ཀྱི་ཤར་སོགས། ཕྱོགས་དང་། ཤར་ལྷོ་སོགས་མཚམས་བཞིར་རྩེ་མོ་གཡས་བསྐོར་དུ་བཀྲམ་ནས་གསུམ་བརྡེག་ལེན་ཅན་རྔ་རོལ་བཞག སྤོར་ལྡེ་སྦར་བ་སློབ་དཔོན་གྱིས་ཐལ་མོས་བཟུང་ཞིང་།
ཐབ་ལ་གྲུ་བཞི་གཡས་བསྐོར་ལན་གསུམ་དང་བསྟུན། ཀཱི་ལ་ཡ། བརྗོད་མཐར། ཨོཾ་བཛྲ་ཛྭ་ལ་རཾ་གྱིས་ཐབ་ནང་ཏིང་ལོ་འབར་བ་རྩ་སྐམ་གཙང་མ་གཞན་དང་བཅས་པས་མེ་སྦར། སྔགས་དེ་ཉིད་དང་མར་དགང་བླུགས་གསུམ་གྲུ་བཞི་གཡས་བསྐོར་ཀྱིས་མེ་གསོས། དགང་བླུགས་ལག་གཡས་གཡོན་ཁུ་ཚུར་ལས་མཐེབ་མཛུབ་སྦྱར་བའི་ཚིགས་བར་མ་བཅག་པ་རིན་ཆེན་ཁུ་ཚུར་གྱིས་འཛིན་པ་འོག་མ་རྣམས་ལའང་རིགས་འགྲེ་ཡིན་ནོ། ། མེ་ལྷའི་ལྗགས་ནི་ཧཱུྃ་ལས་བྱུང་། རྡོ་རྗེ་རྩེ་ལྔ་དགང་བླུགས་ཀྱི་ཁ་ལའང་རཾ་གྱིས་མཚན་པར་གྱུར། ཨོཾ་ཨགྣ་ཡེ་སྭཱཧཱ། ཨོཾ་ཨགྣ་དཱི་བྱ་བི་ཤུདྡྷེ་མ་ཧཱ་ཤྲཱི་ཡེ་ཧ་བྱ་ཀ་བྱ་བ་ཧ་ན་ཡ།
བདག་དང་སེམས་ཅན་ཐམས་ཅད་ཀྱི་ཚེ་དང་བསོད་ནམས་རིགས་རྒྱུད་དཔལ་འབྱོར་ལུང་རྟོགས་ཡོན་ཏན་སོགས་ལེགས་པའི་ཡོན་ཏན་ཐམས་ཅད་པུཥྚི་ཀུ་རུ་ཨོཾ། དེ་འདྲ་ཚར་གསུམ། རྔ་བརྡུང་། མགོན་པོ་འཁོར་དང་མའི་མཆོད་དབྱངས་རོལ་མོ་བཅས། གཙང་ཞིང་གཙང་མར་སྦྱར་བ་ཡི། ། ལྷ་རྫས་དམ་པའི་མཆོད་ཡོན་འདི། ། མེ་ལྷ་འཁོར་དང་བཅས་ལ་འབུལ། ། ལེགས་ཚོགས་རྒྱས་པའི་ཕྲིན་ལས་མཛོད། ། ཅེས་དང་། རོལ་མོ།
ཨོཾ་ཨགྣ་ཡེ་ས་པཱ་རི་ཝཱ་ར་ཨརྒྷཾ་ཨཱཿཧཱུྃ། གསུམ་བརྡེག་ལེན་ཅན་བསྡུས་པ་འོག་མ་རྣམས་འདུར་ཤུར་གང་རུང་གིས། གཙང་ཞིང༞ ལྷ་རྫས༞ ཞབས་བསིལ༞ མེ༞ ཨོཾ་ཨགྣ་ཡེ། པ་དྱཾ༞ དེ་བཞིན་མེ་ཏོག་བདུག་སྤོས་མར་མེ་དྲི་ཞལ་ཟས་རྣམས་ལ་ཚིག་བསྒྱུར་དང་། མཚན་སྔགས་སྔོན་འགྲོའི་སོ་སོའི་སྔགས་མཐར་གསུམ་བརྡེག་ལེན་ཅན་བསྡུས་པ་ཏེ། རོལ་མོ་ལ་དབྱངས་གོང་བཞིན་རོལ་མོའི་མཐར་ཆེམས་དུང་སྒང་དུང་གསུམ་བརྡེག་ལེན་ཅན་དང་། སློབ་དཔོན་གྱིས་མཐེབ་སྲིན་སྦྱར་བའི་ནང་མཆོད་ཕྱག་རྒྱ། རྔ་བརྡུང་འདུར་ཤུར་གང་རུང་གིས། རང་བྱུང་། ཤླཽ་ཀ་གཅིག
ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨཱཿཧཱུྃ། གསུམ་བརྡེག་ལེན་ཅན་བསྡུས་པའི་མཐར་སྦྲཾ་གཅིག་གཉིས་བྱས། གཅིག་གཉིས་བྱས། གཅིག་ཅེས་དང་། དེ་དང་གཉིས་མེད་མའི། དབྱངས་རོལ་གྱིས། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། ། མེ་ལྷའི་རྒྱལ་པོ་ཌ་ཀིས་དབང་བསྐུར་བ། ། ཤེས་རབ་མཆོག་གིས་ཉོན་མོངས་ཐམས་ཅད་བསྲེགས། ། འཇིགས་བྱེད་མེ་ལྷ་ཉིད་ལ་རྣམ་པར་འདུད། །
ཅེས་པས་བསྟོད། རྔ་རོལ་བཞག མེ་པྲ་བརྟགས། ཚག་སྒྲ། དུང་ཆེན། མེ་རྟག་འཕྲོ་བ། ཐུམ་གྱིས་ཤི་བ། མདངས་མེད་པ་སོགས་ངན་པས། ཧཱུྃ་ཞེས་བསངས་ཆུ་གཏོར། གསལ་ཞིང་།
དལ་ལ། སེར་མདངས་ཅན། དུ་བ་སྔོ་སྐྱ། སྒྲ་སྙན་པ་རྣམས་ཤེས་པས་བསང་ཆུ་འཐོར་མི་དགོས། དེ་ནས་བསྲེགས་རྫས་དབུལ་བ་ནི་ཐོག་མར་ཡམ་ཤིང་འབྲས་བུ་ཅན་གྱི་ཤིང་དབུལ་ཞིང་། ཨོཾ་བོ་དྷི་བྲྀཀྵ་ཡ་སྭཱཧཱ། ཞེས་བདུན་གྱིས་ཕུལ་བའི་མཐར། ཨོཾ་བོ་དྷི་བྲྀཀྵ་ཡེ། སྤེལ་ཚིག་གོང་བཞིན། དེ་བཞིན་དུ་འོག་མ་རྣམས་ལ་ཡང་དེའི་རིགས་པས་ཤེས་པར་བྱས་ལ།
ཨོཾ་ཨགྣ་ཡེ་སྭཱཧཱ། ཞེས་པས་མར་དང་། ཨོཾ་སརྦ་པཱ་པཾ་ད་ཧཱ་ན་བཛྲ་ཡ་སྭཱཧཱ། ཞེས་པས་ཏིང་ལོ་ཡུངས་དཀར་དང་། ཨོཾ་སརྦ་སཾ་པ་དེ་སྭཱཧཱ། ཞེས་ཞོ་དང་སྦྱར་བའི་ཟས་མཆོག་དང་། ཨོཾ་བཛྲ་བི་ཛ་ཡེ་སྭཱཧཱ། འབྲས་སོ་བ་བཅས་དང་། ཨོཾ་བཛྲ་པུཥྚ་ཡེ་སྭཱཧཱ། འབྲས་དང་།
ཨོཾ་མ་ཧཱ་བེ་ག་ཡེ་སྭཱཧཱ། ནས་དང་། ཨོཾ་བཛྲ་གྷསྨ་རཱི་ཡེ་སྭཱཧཱ། གྲོ་དང་། ཨོཾ་མ་ཧཱ་བ་ལ་ཡེ་སྭཱཧཱ། སྲན་མ་དང་། ཨོཾ་བཛྲ་ཨཱ་ཡུ་ཥེ་སྭཱཧཱ། དུར་བ་དང་། ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱཧཱ། ཀུ་ཤ་རྣམས་ཕུལ་བ།
སྡེ་ཚན་རེ་རེ་མཐར་གོང་ལྟར་གྱིས་སྤེལ་ཚིག་སྦྱར་རོ། ། དེར་བསངས་ཆུ་ནས་མེ་ནང་དུ་ཅུང་ཟད་བླུགས་ལ། ཨོཾ་པྲོཀྵ་ནཾ་ཨཉྩ་མ་ནཾ་པྲ་ཏིཙྪ་སྭཱཧཱ། ཞེས་པས་བསང་གཏོར་དང་ཞབས་བསིལ་ཕུལ། མར་བླུགས་གཟར་གང་ཐབ་ནང་དུ་བླུགས་ལ། དགང་གཟར་མ་རེག་པ། ཨོཾ་བཛྲ་ཛྭ་ལ་རཾ། མེ་ལྷ་འབར་བའི་རྣམ་པར་གྱུར། པར་བསམ། དྲུག་པ་འདས་པའི་མེ་ལྷ་མཆོད་པ་ནི།
སླར་མེ་གསོ་བའི་ཕྱིར་བུད་ཤིང་བརྩིག་པ་དང་། མཆོད་པ་བསྲེག་རྫས་རྣམས་ཁ་ཅུང་ཟད་ལ། འཁྱིལ་པའི་སྔགས་དང་། ཨོཾ་མ་ཧཱ་ཤུ་ནྱཱ་ཏཱ་ཛྙཱ་ན་བཛྲ་སྭཱ་བྷཱ་ཝ་ཨཏྨ་ཀོ྅ཧཾ། ཨོཾ་དྷརྨ་དྷཱ་ཏུ་བཛྲ་སྭཱ་བྷཱ་ཝ་ཨཏྨ་ཀོ྅ཧཾ། སོགས་ཀྱི་མེ་དང་ཐབ་བསངས་སྦྱངས། རྡོ་རྗེ་ཁྲོ་བོས་ཞེ་སྡང་གཅོད། ། མཚོན་ཆེན་སྔོན་པོ་ཆེར་འབར་བ། ། ནམ་མཁའི་དཀྱིལ་དུ་ཐིག་ལེ་ཤར། ། སྲོག་གི་སྒོ་རུ་ཤར་བ་དང་། །
སྙིང་གི་དཀྱིལ་དུ་བསྒོམ་པར་བྱ། ། ཧཱུྃ་རཾ་ཡཾ་ཁཾ་སྥ་ར་ཎ་ཕཊ། ཧཱུྃ་ལས་རཾ་ཡཾ་ཁཾ་སྤྲོས་པས། ། སྣོད་བཅུད་བསྲེག་གཏོར་བཀྲུས་སྐྱོན་དག ། ཨེ་ཡཾ་བཾ་རཾ་ལཾ་རཾ་ཀེཾ། ཨེ་སྥ་ར་ཎ་ཕཊ། ཧཱུྃ་ལས་ས་བོན་དེ་དག་སྤྲོས། ། རྟེན་གྱི་དཀྱིལ་འཁོར་ཉིད་གྱུར་ཏེ། ། ཨེ་ལས་ནམ་མཁའ་ཡཾ་ལས་རླུང་། ། བཾ་ཆུ་རཾ་མེ་ལཾ་སའི་དཀྱིལ། །
རཾ་ལས་ཁྲག་མཚོ་ཀེཾ་ལས་ནི། ། རུས་པའི་རི་རབ་སྟེང་ཨེ་ལས། ། གྲུ་གསུམ་མཐིང་ནག་མུ་ཁྱུད་ལ། ། རྡོ་རྗེ་རྭ་བས་བསྐོར་དབུས་སུ། ། པད་ཉི་ཟླ་གདན་དབང་ཕྱུག་དང་། ། ཨུ་མ་བསྣོལ་བའི་གདན་སྟེང་དུ། ། རྒྱུ་བའི་ཏིང་འཛིན་ཧཱུྃ་གནས་ལས། ། འོད་འཕྲོས་དོན་གཉིས་མཛད་ནས་ཀྱང་། ། ཚུར་འདུས་ཧཱུྃ་ལ་ཐིམ་པར་གྱུར། ། ཞེས་དང་།
ཀཱི་ལ་ཡ། ཚར་གསུམ། གྲུ་གསུམ་དབུས་སུ་ཁྲོ་བོའི་རྒྱལ། ། བཅོམ་ལྡན་སོགས་ནས་ཡུམ་བསྐྱེད་པའི་བར་སྟ་གོན་བཞིན། འདི་ནི་བླ་མ་ཡི་དམ་སངས་རྒྱས་བྱང་སེམས་སོགས་རབ་གནས་རྟེན་གཙོ་བོའི་དབང་དུ་བཏང་བ་ཡིན་ལ། རྟེན་གཙོ་གླེགས་བམ་ཡིན་ན། རུས་པའི་རི་རབ་སྟེང་ཨེ་ལས། ། གྲུ་གསུམ་དམར་ནག་ཞེས། པད་ཉི་ཟླ་གདན་ཆུ་ཡི་ལྷ། ། ཕོ་མོ་བསྣོལ་བའི་ཞེས།
ཐིམ་པར་གྱུར་གྱི་རྗེས་སུ། ཨོཾ་པདྨ་ཀི་ལི་ཀཱི་ལ་ཡ་སརྦ་བིགྷྣཱན་བྷནྡྷ་ཧཱུྃ་ཕཊ། ཅེས་དང་། གྲུ་གསུམ། སོགས། བཅོམ་ལྡན་པདྨ་ཀཱི་ལ་ཡ་སོགས། ཨོཾ་པདྨ་ཀྲོ་དྷི་ཤྭ་རི་ཧཱུྃ། ཡུམ་ཆེན་པདྨ་སོགས། མཆོད་རྟེན་དང་ལྷ་ཁང་ཡིན་ན། ཨེ་ལས་ཀྱིས་རྗེས་སུ།
གྲུ་གསུམ་སྨུག་ནག ཅེས་དང་། པད་ཉི་ཟླ་སྟེང་ལྷ་ཕོ་མོ། ། བསྣོལ་སྟེང་རྒྱུ་ཡི་ཧཱུྃ་གནས་ལས། ། ཞེས་དང་། ཨོཾ་བུདྡྷ་ཀཱི་ལ་སོགས། གྲུ་གསུམ་སོགས། བཅོམ་ལྡན་བུདྡྷ་སོགས་གཞན་འདྲ། ཨོཾ་བུདྡྷ་ཀྲོ་དྷི་ཤྭ་རི་ཧཱུྃ། ཡུམ་ཆེན་བུདྡྷཱ་ཤྭ་རི།
སོགས་གཞན་འདྲའོ། ། གོང་ལྟར་བསྐྱེད་ཚར་བ་དང་། རང་གི་ཐུགས་ཀའི་ས་བོན་ལས། ། འོད་འཕྲོས་རྟེན་གཙོའི་ཡེ་ཤེས་པ། ། གཅིག་ལ་གཉིས་མཆེད་སངས་རྒྱས་དང་། ། བྱང་སེམས་ཚོགས་བཅས་སྤྱན་དྲངས་གྱུར། ། ཞེས་དང་། བཅོམ་དུང་བཅོམ་རོལ་གསུམ་བརྡེག ཧཱུྃ་སྒེག་ཅིང་། སོགས་ནས།
རྡོ་རྗེ་གཞོན་ནུའི་སྐུ་བར། དུར་ཁྲོད་སྨུག་ནག་དབྱངས་རོལ། ཨེ་ཀ་ཛ་ཊི་གུ་ཧྱ་གསང་བའི་ཡུམ། ། ཐུགས་དམ་རྗེས་དགོངས་གནས་འདིར་གཤེགས་སུ་གསོལ། ། ཞེས་སམ། པདྨ་ཀཱི་ལ་ཡར་བསྐྱེད་པ་ལྟར་ནས། གར་དགུའི་རོལ་མཛད་པདྨ་ཀཱི་ལ་ཡ། ། པདྨ་ཀྲོ་དྷི་ཤྭ་རི་གསང་བའི་སོགས། བུདྡྷ་ཀཱི་ལ་ཡར། གར་དགུའི་རོལ་མཛད་བུདྡྷ་ཀཱི་ལ་ཡ།
བུདྡྷ་ཀྲོ་དྷི། སོགས་རིགས་འགྲེ་བས་སྐབས་སུ་གང་བབས་ཀྱི་ཚིག་རྐང་གཉིས་འདུར་ཤུར་གང་རུང་མཐར་གསུམ་བརྡེག་ལེན་ཅན་བསྡུས་པ་ཆེམས་རྡུང་སྒང་དུང་། ཨོཾ་བཛྲ་ཀཱི་ལི་ཀཱི་ལ་ཡ་ས་པ་རི་ཝཱ་ར་ས་མ་ཛཿཞེས་སམ། ཨོཾ་པདྨ་ཀཱི་ལི་སོགས་སམ། ཨོཾ་བུདྡྷ་ཀཱི་ལི། སོགས་བསྐྱེད་ཆོག་གང་བྱས་ཀྱིས་མཚན་ལ། ས་པཱ་རི། སོགས་བཏགས་པས་བརྗོད། ལུས་རྡོར་གྱིས་རྟེན་གཙོར་ཕྱག་གསུམ་འཚལ་ནས་ཁ་རས་ལག་ལྕིབས་དར་བཅས་གོང་གི་འབྲུ། རེངས་བུ་བཅས་ཁྱེར་ནས་སློབ་དཔོན་ལ་ཕུལ།
སློབ་དཔོན་གྱིས་རེངས་བུ་རྩེ་ནས་ཅུང་ཟད་བཏོགས་པས་དང་། འབྲུ་དེ་ནས་ཕྲན་བུ་ཐབ་ནང་དུ་གཏོར་ལ། ལྷག་མ་ཉེ་འཁོར་དུ་བཞག སུམ་བརྡེག་ལེན་ཅན། རོལ་སྐོར་འབེབས་བཅས་རྔ་རོལ་བཞག ཨོཾ་བཛྲ་ཡཀྵི། ནས། ཀརྨ་ཀྲོ་དྷི་ཤྭ་རི་ཨཱཿ བར་སྒྲུབ་ཐབས་བཞིན། དགུག་གཞུག་གནས་གསུམ་བྱིན་རླབས་དབང་བསྐུར་རྣམས་བྱས་ལ།
ཁྲོ་བོ་རིགས་ལྔས་དབུ་བརྒྱན། ཞེས་བརྗོད། ཨོཾ་བཛྲ་ཀཱི་ལི་སོགས་སམ། ཨོཾ་པདྨ་ཀཱི་ལི་སོགས་སམ། ཨོཾ་བུདྡྷ་ཀཱི་ལི། སོགས་བསྐྱེད་ཆོག་གང་ཡིན་གྱི་སྔགས་ཚར་གསུམ་སྔོན་འགྲོ་བྱོན་ཟན་མེ་ལྷ་བཞིན་སླར་ཡང་བསྲེག་རྫས་མཆོད་རྫས་རྣམས་གོང་བཞིན་བྱིན་རླབས། རྒྱས་པར་ན། རྡོ་རྗེ་སྒེག་མོ། སོགས་ཕྱི་མཆོད། རང་བྱུང་ནས།
ན་མཿསརྦ་ཏ་ཐཱ་ག་ཏ་ཤྲཱི་ཀ་པཱ་ལ་བནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི། བར། བྱང་ཆུབ་ནས་པྲ་ཏི་གྲྀཧྞ་ཁཱ་ཧི། བར། གདབ་ཀ་དྲུག་ཡོངས་རྫོགས་སམ། ཡང་ན་དང་པོ་རྔ་རོལ་དབྱངས་གཉིས་གང་རུང་ཡོད་མེད་བཅས་རྒྱུན་བཞིན། ཧེ་རུ་ཀ་ཡི་ནས། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི། བར་ལ་དབྱངས་བྱེད་མི་བྱེད་ཀྱི་དབང་གིས་རོལ་མོ་སོགས་རྒྱུན་བཞིན་ཤེས་པར་བྱའོ། ། དེ་ནས་བསྟོད་དབྱངས་བྱེད་ན་དགུ་བརྡེག་ལེན་ཅན་རྒྱུན་བཞིན་ཅི་བྱེད་ན་གསུམ་བརྡེག་ལེན་ཅན།
ཧཱུྃ་གྲུ་གསུམ་ནས། ཐུགས་རྗེ་ཆེར་དགོངས་དབང་དང་དངོས་གྲུབ་སྩོལ། ། བར་དང་། བྷྱོཿ དེ་དང་། ནས། མངོན་སུམ་གྲུབ་པའི་ལས་མཛོད་ད་ཚུར་བྱོན། བར་གྱི་དབྱངས་རོལ་རྣམས་བྱེད་དམ་མི་བྱེད་གང་རུང་རྒྱུན་བཞིན། པདྨ་ཀཱི་ལ་ཡ། ལྟར་ན།
ཧཱུྃ་གྲུ་གསུམ་དམར་ནག་འབར་བའི་དཀྱིལ་འཁོར་ནས། ། མི་བཟད་དཔལ་ཆེན་པདྨ་ཀཱི་ལ་ཡ། ། འདོད་ཆགས་གསུང་མཆོག་ཡཀྵ་ཧེ་རུ་ཀ ། ཡེ་ཤེས་སྐུ་མཆོག་ནས༞ ། དབྱིངས་ནས་འགྱེད༞ བར་འདྲ། སྐུ་མདོག་དམར་ནག་འཇིགས་སོགས་འདྲ། གཡས་ཀྱི་ཞལ་མདོག་མཐིང་གར་སྟོན་པ་ནི། ། ཕྲིན་ལས་ཐམས་ཅད་ལྷུན་གྱིས་གྲུབ་པར་སྟོན། ། གཡོན་གྱི་ཞལ་མདོག་དཀར་ལ་བཞད་པ་ནི། ། སྐྱེ་མེད་ཆོས་སྐུའི་རང་བཞིན་ཉིད་དུ་གནས། །
དབུས་ཞལ་དམར་ནག་དབང་དྲག་རོལ་པ་ཆེ། ། སྐྱེ་འགྲོ་ནས། ནས། སྦྱོར་བར་འདྲ། པདྨ་དམར་པོ་ཕྱག་ན་བསྣམས་པ་ནི། ། ཆགས་པའི་རང་བཞིན་འདོད་ཆགས་རྣམ་པར་དག ། ཡེ་ཤེས་མེ་ནས། སྩོལ་བར་འདྲ། བྷྱོཿ དེ་དང་གཉིས་མེད་སྦྱོར་བའི་ཡུམ་མཆོག་ནི། །
པདྨ་ཀྲོ་དྷི་ཤྭ་རི་གསང་བའི་ཡུམ། ། གར་དབང་མཁའ་ལས་པད་རཱག་གསལ་འཚེར་ཞིང་། ། སིནྡུ་ཝ་རའི་རལ་པ་གཅིག་ཏུ་འཁྱིལ། ། ཁྲོ་གཉེར། ནས། ཞགས་ཀྱི་བར་འདྲ། དམར་འོད་སྐུ་ལ། སོགས། པད་མ་དམར་པོ་འབར་བ་གཡས་ན་ཐོགས། ། བྷནྡྷ་རྩེ་གསུམ་འབར་བ་གཡོན་ན་ཐོགས། །
པདྨ་ཀྲོ་དྷི་ཟ་བྱེད་དཔལ་གྱི་ཡུམ། ། རྡོ་རྗེ་མེ་དཔུང་འབར་བའི་ཀློང་དཀྱིལ་ན། ། ཆུ་ལྷ་ཕོ་མོ་བསྣོལ་བའི་གདན་སྟེང་དུ། ། གཟེར་ནས། མངོན་སུམ་གྲུབ་པའི་ལས་མཛོད་ད་ཚུར་བྱོན། ། བར་འདྲ། བུདྡྷཱ་ལྟར་ན། ཧཱུྃ་གྲུ་གསུམ་སྨུག་ནག ཅེས་དང་། མི་བཟད་དཔལ་ཆེན་བུདྡྷཱ་ཀཱི་ལ་ཡ། །
གཏི་མུག་སྐུ་མཆོག་ཡཀྵ་ཧེ་རུ་ཀ ། ཡེ་ཤེས་ནས། དབྱིངས་ནས་འགྱེད། བར་འདྲ། མདོག་སྨུག་ནག་སོགས། གཡས་གཡོན་ཞལ་མདོག་དཀར་དམར་སྟོན་པ་ནི། ། སྐྱེ་མེད་ཆོས་སྐུ་དབང་དྲག་ཕྲིན་ལས་ཅན། ། དབུས་ཞལ་སྨུག་ནག་ཕྲིན་ལས་ཀུན་རྫོགས་ཚུལ། སྐྱེ་འགྲོ་སོགས་ནས། སྦྱོར་བར་འདྲ།
རང་རྟགས་འཁོར་ལོ་འབར་བ་བསྣམས་པ་ནི། ། སྲིད་ཞི་མཉམ་ཉིད་རྒྱུན་མི་ཆད་པའི་རྟགས། ། ཡེ་ཤེས་མེ་ནས། སྩོལ་བར་འདྲ། བྷྱོཿ དེ་དང་། སོགས། བུདྡྷ་ཀྲོ་དྷི་ཤྭ་རི་གསང་བའི་ཡུམ། ། གར་དབང་ཀློང་ནས་སྐུ་མདོག་མཆོང་སྨུག་མདོག ། དམར་ནག་རལ་པའི་ཚོགས་རྣམས་གཅིག་ཏུ་འཁྱིལ། །
ཁྲོ་གཉེར། ནས། ཞགས་ཀྱི་བར་འདྲ། སྨུག་སྐུ་ལ། སོགས། རང་རྟགས་འཁོར་ལོ་འབར་བ་གཡས་ན། སོགས་འདྲ། བུདྡྷ་ཤྭ་རི་ཟ་བྱེད། སོགས། ལྷ་དབང་ཕོ་མོ་བསྣོལ་བའི།
སོགས་ནས། མངོན་སུམ་གྲུབ་པའི་ལས་མཛོད་ད་ཚུར་བྱོན། ། བར་འདྲ་བས་སྐབས་ཐོབ་ཤེས་པར་བྱས་མཐར་གསུམ་བརྡེག་ལེན་ཅན་རྒྱས་པ་ཆེམ་བརྡུང་སྒང་དུང་སྦྲཾ་གཅིག་གཉིས་ཞེས་རྔ་རོལ་བཞག བསྲེག་རྫས་ཡམ་ཤིང་ནས་བཅུ་གཅིག་མར་ནས་བཅུ་གཅིག མངར་གསུམ་གྱིས་སྦགས་པའི་འབྲས་བུས་གཙོ་བྱ་དགོས་པས། ཁམ་སྟར། མངའ་རིས་ཁམ་བུ། ཁ་པུརྤ་ཎི། རྒྱ་གར་སྟར་ཁ། སོག་པོའི་ཤིང་ཐོག
ཆི་བི་ཁ། ཨ་སྨྲ། རྒུན་འབྲུ་སོགས་བཟང་པོ་ལྷན་ཅིག་བསྲེས་པ། ནས་བརྒྱ་དང་བརྒྱད། ཏིལ་ནས་བཅུ་གཅིག ཟས་མཆོག་ནས་བརྒྱ་དང་བརྒྱད། སོ་བ་ནས་བཅུ་གཅིག འབྲས་ནས་བརྒྱ་དང་བརྒྱད། ནས་གྲོ་སྲན་ནས་བཅུ་གཅིག དུར་བ་ནས་བརྒྱ་དང་བརྒྱད།
ཀུ་ཤ་ནས་བཅུ་གཅིག་སྟེ་ཐམས་ཅད། ཀཱི་ལ་ཡ། འབའ་ཞིག་གིས་འབུལ་མཚམས་རྣམས་སུ་སྤེལ་ཚིག་གོང་བཞིན་ཐབ་ཁུང་གི་མེ་ལ་མཉྫའི་སྟེང་དུ། ཚོན་དཀར་པོའམ་སེར་པོས་བྱུགས་པའི་སྣོད་བཞག་ལ། དེའི་ནང་དུ་འབྲས་དང་སྦྲང་རྩི་དང་། ཀ་ར་བསྲེས་པའི་འོ་མ་བླུགས་ལ། ཀཱི་ལ་ཡ་སོགས། སྔགས་གང་ཡིན་གོང་གི་རིགས་འགྲེས་ཤེས་པས་དེ་ཉིད་སྟོང་སོགས་བཟླས་པས་འོ་ཐུག་བསྒྲུབ་པ་ལས། ཁོལ་ཐག་ཆོད་པ་དང་། ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ཎ་ཁཾ་སྭཱཧཱ།
ཞེས་དང་། ཞལ་ཟས་རོ་བརྒྱ་ལྡན་པའི་ཡིད་འཕྲོག་པ། ། ལེགས་སྦྱར་འདི་ནི་རྒྱལ་བ་སྲས་བཅས་ལ། ། དད་པས་ཕུལ་བས་འགྲོ་བ་འདི་དག་ཀུན། ། འབྱོར་ལྡན་ཏིང་འཛིན་ཟས་ལ་སྤྱོད་པར་ཤོག ། ཨོཾ་དི་བྱེ་ཨནྣ་ས་མ་དྷི་དྷྱ་ན་པྲི་ཎ་ཡེ་སྭཱཧཱ། ཞེས་དང་། དགང་བླུགས་ཀྱིས་ཐབ་ནང་དུ་བརྒྱ་དང་བརྒྱད། ཀཱི་ལི་ཡ། བཟླ་ཞིང་ཕུལ་བས་སྤེལ་ཚིག་སྦྱར།
ལྷག་མ་དཔོན་སློབ་རྣམས་ནས་ལོངས་སྤྱོད། གང་བའི་སྦྱིན་སྲེག་གོང་གི་བྱོན་ཟན་ལུགས། སྒེག་ཕྲེང་སོགས་ཀྱིས་ཕྱི་མཆོད། རང་བྱུང་སོགས་ནང་མཆོད་བུམ་བསྐྱེད་ལུགས། དྲིལ་གསིལ་གདངས་མེད་ཀྱིས། སྒེག་ཅིང་ནས། ཨེ་ཀ་ཛ་ཊི་གུ་ཧྱེ་གསང་བའི་ཡུམ། ། བར་བསྙེན་སྒྲུབ་གསལ་བྱེད་བཞིན། དཔལ་ཆེན་ཡབ་ཡུམ་སྐུ་ལ་ཕྱག་འཚལ་བསྟོད། ། ཅེས་སམ།
སྒེག་ཅིང་། སོགས་འདྲ། གར་དགུས་རོལ་མཛད་པདྨ་ཀཱི་ལ་ཡ། ། པདྨ་ཀྲོ་དྷི་ཤྭ་རི་གསང་བའི་ཡུམ། ། སོགས་སམ། གར་དགུས་རོལ་མཛད་བུདྡྷ་ཀི་ལ་ཡ། ། བུདྡྷ་ཀྲོ་དྷི། སོགས་རིགས་འགྲེ་བས་སྐབས་བསྟུན་བྱ། ཡེ་ཤེས་ལྔ་ལྡན། སོགས་ཀྱིས་འདོད་དོན་གསོལ་བ་བཏབ།
ཡི་གེ་བརྒྱ་པ་ཚར་གསུམ་དང་། མ་འབྱོར་བ་དང་། སོགས་ཀྱིས་བཟོད་པར་གསོལ། ལས་རྡོར་གྱིས་སློབ་དཔོན་ལ་ཕྱག་གསུམ་བཙལ། སྤྱན་འདྲེན་གྱིས་སྤོས་ལ་ཐབ་ནས་མེ་གསོས། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། ། སོགས་ཀྱིས་ཐབ་ཀྱི་ཡེ་ཤེས་པ། རྟེན་གཙོའི་ཐུགས་ཀར་གཤེགས། སློབ་དཔོན་གྱིས་སྤེལ་འབྲུ་ལས་རྡོར་ལ་གཏོད། ལས་རྡོར་གྱི་ཁ་རས་ལག་ལྕིབ་བཅས་ཁྱེར་ནས་རྟེན་དྲུང་དུ་བཞག་ལ་འབྲུ་དེ་ནས་ཅུང་ཟད་གཏོར་ལ།
དམ་ཚིག་པ་རང་ལ་གཉིས་སུ་མེད་པར་ཐིམ། ལག་པ་གཡོན་པའི་མཐེབ་སྲིན་གྱིས་ཐལ་བ་བླངས་ལ་དཔྲལ་བར་རེག་གོ ། ཐབ་ཁུང་དུ་མར་བླུགས་གཟར་གང་དགང་གཟར་ལ་རེག་པ་དང་བཅས་པས་བླུག་ལ། ཨོཾ་བཛྲ་ཛྭ་ལ་རཾ། ཞེས་བརྗོད་ལ། མི་ལྷ་ཞལ་གཅིག་ཕྱག་གཉིས་དྭངས་ཤིང་ཐོགས་པ་མེད་པའི་སྐུ་ཅན་དུ་གྱུར། པར་བསམ། དེ་ནས་བསྲེག་རྫས་ལྷག་མ་རྣམས་སོ་སོའི་སྤེལ་ཚིག་དང་བཅས་པ་བདུན་རེ་ཕུལ། སླར་ཡང་མར་གྱིས་གང་བའི་སྦྱིན་སྲེག་ལན་བདུན་ཕུལ་ལ། མཆོད་བསྟོད་གོང་བཞིན་བྱ།
གཉིས་པ་གཏོར་མ་བཏང་བ་ནི། མེ་ལྷ་འཁོར་བཅས་ལ་གཏོར་མ་ནང་མཆོད་ཆུ་ཆང་གིས་སྦྱངས་ལ། ཨོཾ་བཛྲ་ཀྲོ་དྷ་ཨ་མྲྀ་ཏས་བསངས།

སྭ་བྷཱ་ཝས་སྦྱངས། གཏོར་སྣོད་རིན་ཆེན་ལས་གྲུབ་ནང་། ། གཏོར་མ་འདོད་ཡོན་ལྔ་ཡི་དངོས། ། ཡེ་ཤེས་བདུད་རྩིའི་རང་བཞིན་དུ། ། མངོན་པར་བྱིན་གྱིས་བརླབས་པར་གྱུར། ། ཞེས་དང་། ཨོཾ་ཨཱཿཧཱུྃ། ཨོཾ་ཨགྣ་ཡེ་ས་པ་རི་ཝཱ་ར་ཨ་ཀཱ་རོ་མུཿ བཏགས་པ་ལན་གསུམ་གྱིས་གཏོར་མ་ཕུལ། ཨོཾ་ཨགྣ་ཡེ་ས་པ་རི་ཝཱ་ར། སྔོན་དུ་འགྲོ་བའི་ཕྱི་མཆོད་དང་།
ནང་མཆོད་གོང་བཞིན་དང་། བསྟོད་པ་ནི། འཇིག་རྟེན་དབང་ཕྱུག་སོགས་ཤླཽཀ་གཅིག་གིས་བསྟོད། གསུམ་པ་འདོད་དོན་ཞུ་བ་ནི། རྔ་བརྡུངས། གང་ཐུགས་མའི་བུ་དབྱངས་ཀྱིས་འཇིག་རྟེན། སོགས་གོང་བཞིན་རོལ་མོ་གསུམ་བརྡེག་ལེན་ཅན་འདུར་ཤུར་གང་རུང་གིས། ཚངས་པ་འཇིག་རྟེན་མགོན་གྱི་སྲས། ། མེ་ལྷའི་རྒྱལ་པོ་དྲང་སྲོང་མཆོག ། འབྱུང་པོ་ཡོངས་སུ་བསྐྱབ་པའི་ཕྱིར། །
ཐུགས་རྗེའི་དབང་གིས་སྐུར་སྤྲུལ་པ། ། རིག་སྔགས་གྲུབ་པའི་དྲང་སྲོང་ཚུལ། ། ཉོན་མོངས་བསྲེགས་པའི་ཤེས་རབ་འོད། ། བསྐལ་པའི་མེ་ལྟར་གཟི་བརྗིད་འབར། ། མངོན་ཤེས་རྫུ་འཕྲུལ་ཞབས་དང་ལྡན། ། ཐབས་ཀྱིས་སྤྲུལ་པའི་ཐེག་པ་ཆིབས། ། རིག་སྔགས་གསུང་གི་བགྲང་ཕྲེང་འཛིན། ། བདུད་རྩིའི་བཅུད་ལྡན་གྷུནྡྷེ་བསྣམས། ། ཆོས་ཀྱི་བདུད་རྩིས་ཡོངས་ལ་བསིལ། ། ཉེས་པའི་སྐྱོན་བྲལ་ཚངས་པར་སྤྱོད། །
འཇིག་རྟེན་གནས་ཀྱང་མྱ་ངན་འདས། ། ཞི་བ་བརྙེས་ཀྱང་ཐུགས་རྗེ་ཅན། ། དེ་བས་བསྟོད་དེ་ཕྱག་ཀྱང་འཚལ། ། དྲང་སྲོང་ཆེན་པོ་འཁོར་བཅས་རྣམས། ། མཆོད་སྦྱིན་གཏོར་མ་འདི་བསྣམས་ལ། ། རྣལ་འབྱོར་བདག་ཅག་འཁོར་བཅས་ལ། ། ཞེས་པ་ནས། ཡིད་ལ་འདོད་པ་ཀུན་འགྲུབ་ཤོག ། ཅེས་པའི་བར་གྱིས་འདོད་དོན་གསོལ་བའོ། ། བཞི་པ་གཤེགས་སུ་གསོལ་བ་ནི།
ཨོཾ་པྲོཀྵ་ནཱཾ་ཨཉྩ་མ་ནཾ་པཱ་དྱཾ་པྲ་ཏཱི་ཙྪ་སྭཱཧཱ། བསངས་གཏོར་དང་ཞབས་བསིལ་ཕུལ། བདག་གིས་དོན་དང་གཞན་གྱི་དོན། ། བྱིན་ཟ་ཁྱོད་ཀྱིས་བསྒྲུབས་ཀྱིས་གཤེགས། ། ཇི་བཞིན་དུས་སུ་སླར་གཤེགས་ཏེ། ། བདག་གི་དངོས་གྲུབ་ཐམས་ཅད་སྒྲུབས། ། ཨོཾ་ཨགྣ་ཡེ་ཡ་ཧི་གཙྪ། ཞེས་དང་། དབྱུ་གུ་རྩེ་གསུམ་པའི་ཕྱག་རྒྱ་ཕྱིར་བསྐྱེད་དེ། མེ་ལྷ་རང་བཞིན་གྱི་གནས་སུ་གཤེགས།
དམ་ཚིག་པ་རང་ལ་ཐིམ། པར་བསམ་མོ། ། ཡིག་བརྒྱ་ལན་གསུམ་བརྗོད་ལ་ནང་དུ་ལོག སྦྱིན་སྲེག་མ་འགྲུབ་ན། ཙཱ་རུའི་བཟའ་བ་སྡིག་དང་མ་འདྲེས་པའི་ཟས་སྣ་བཅས་བཤམས་ལ་ལས་བུམ་གྱིས་ཆུས་སྦྱངས། གོང་བཞིན། ན་མཿ ནས། པྲ་ཎ་ནེ་སྭཱཧཱ། བར་གྱིས་ཕུལ།
རྟེན་གྱིས་གཙོ་བོ་ལ་གཟུངས་ཐག་བཏགས་པ་དཔོན་སློབ་ཀུན་གྱིས་བཟུང་ལ་རྟེན་ལ་ནས་གཏོར་ཞིང་། ཨོཾ་སུ་པྲ་ཏིཥྛ་བཛྲེ་སྭཱཧཱ། ཨོཾ་ཧྲཱི་ཿཧཱུྃ་བྷྲུཾ་ཁཾ་བཛྲི་བྷཱ་ཝ་ཏྲི་ཌྷ་ཏིཥྛ་བྷུ་ཁཾ་སྭཱཧཱ། ཞེས་པ་ཉི་ཤུ་རྩ་གཅིག་དང་། མཐར་དྲིལ་གསིལ་རོལ་ཆེན་མེ་ཏོག་གཏོར་ནས་ཞྭ་གྱོན། བཀྲ་ཤིས་ཀྱི་ཚིགས་བཅད་གང་ཤེས་བརྗོད། མཐར་ཡང་རོལ་ཆེན་སོགས་གོང་བཞིན། མཆོད་བསྟོད་སྤྱན་དབྱེའི་རྗེས་སུ་བཤད་པ་བཞིན་བྱས་ནས་གཏོར་བསྔོ་ནས། གཏོར་རྫོང་། རྡོར་གླུ།
བཀྲ་ཤིས་སྨོན་ལམ་རྫོགས་བར། ཉིན་གོང་མ་རྣམས་ལ་ཚོགས་སོགས་ནས། བཀྲ་ཤིས་རྫོགས་ཁར་སྒྲུབ་མཆོད་བཞིན། ཉིན་རྗེས་མར་ཆོས་སྐྱོང་བསྒོ་བ་རང་རེའི་གཏོར་བསྔོ་སྦགས་སྒྲུབ་བཞིན་ལ་ཕྲིན་བཅོལ་རྫོགས། བདག་གིས་རབ་ཏུ་གནས་པ་ལེགས་པར་བྱས་པའི་རྟེན་འདི་ལ། སྲུང་མའི་དབང་པོ་ཁྱེད་རྣམས་ཀྱིས་བསྲུང་བ་དང་། སྐྱོབ་པར་གྱིས་ཤིག ཅེས་བསྒོ། ཆོས་སྐྱོང་དེ་ནུས་པ་བསྐྱེད་པའི་ཕྱིར་རྡོ་རྗེ་གོ་ཆའི་ཕྱག་རྒྱ་དང་། ཨོཾ་བཛྲ་རཀྵ་ཧཾ།
ཞེས་བརྗོད་པས་རྡོ་རྗེའི་གོ་བཀོན་ནས་ནུས་པ་བསམ་གྱིས་མི་ཁྱབ་པ་དང་ལྡན་པར་བྱིན་གྱིས་བརླབས་པའི་མོས་པ་བྱ། དེ་ནས་བདག་གི་བཀའ་ལས་མི་འདའ་བར་བྱ་བའི་ཕྱིར་རྡོ་རྗེ་ཐོགས་ལ་མགོ་བོར་བཞག་པའི་ཚུལ་བྱ་ཞིང་དམ་ལ་བཞག་པར་བསམ་ལ། ངག་ཏུ། རྡོ་རྗེ་འདི་ནི་རྡོ་རྗེ་ཆེ། ། སངས་རྒྱས་ཀུན་གྱིས་བྱིན་གྱིས་བརླབས། ། གལ་ཏེ་དམ་ལས་འདས་གྱུར་ན། ། འཇིག་གྱུར་འདི་ལ་ཐེ་ཚོམ་མེད། ། ཨོཾ་མ་ཧཱ་ས་མ་ཡ་ཧ་ན་ཧཱུྃ་ཕཊ། བདག་དང་ཡོན་བདག་འཁོར་དང་བཅས་ལ་བསྲུང་བ་དང་། བསམ་པ་ཐམས་ཅད་འགྲུབ་པ་དང་།
རྟེན་འདི་ལ་མཆོད་པ་བསམ་གྱིས་མི་ཁྱབ་པ་རྒྱུན་མི་འཆད་པར་འབྱུང་བའི་ཕྲིན་ལས་མཛོད་ཅིག ཚོགས་ལྷག་མ་སྤྱི་བསྟབ་བསྟན་སྐྱོང་མཇུག་ཆོག་ནི། ཨཱདྱ་ནུཏྤནྣ་ཏྭ། བར་ཡོན་བདག་བསྒོ་བ་ལ། ལས་སྔགས་བསྒྱུར་བ་དང་། ཁྱེད་རང་རྣམས་སྐད་ཅིག་གིས་རྡོ་རྗེ་གཞོན་ནུ། ནས། མཉམ་པར་སྦྱོར་བའི་སྐུ་ཅན་དུ་གྱུར། བར་གོང་དབང་གི་སྐབས་བཞིན། གཞན་འདོན་ཆ་ཚང་མ་རབ་གནས་དཀྱུས་འགྲེ།
མཆོད་པ་བྱིན་བརླབས། སྒེག་ཕྲེང་། སོགས་གོང་སྦྱིན་བསྲེག་རྗེས་བཞིན་བསྟོད་པ་མངའ་འབུལ་གྱི་མགོ་བཞིན་ལ་བླ་མའི་བསྟོད་པ་མན་བྱ། བཟང་སྤྱོད་ཡན་ལག་བདུན་པ་སྔོན་འགྲོའི་བསྔོ་བ། དགེ་བ་འདི་ཡིས་མཐའ་ཡས། སོགས་སྒྲུབ་མཆོད་མཇུག་སོར་བཞག ཞི་བའི་སྦྱིན་སྲེག་བྱེད་ན་བསྙེན་པའི་སྐབས་བཞིན་ལ་སྤེལ་ཚིག བདག་དང་ཡོན་བདག་གིས་གཙོ་བྱས་སེམས་ཅན་ཐམས་ཅད་ཀྱི་བྱུར་དང་སྐལ་བ་ངན་པ་བཀྲ་མི་ཤིས་པ་དང་། ཆོ་ག་ལྷག་ཆད་ཀྱི་ཉེས་པ་ཐམས་ཅད་ཤནྟིཾ་ཀུ་རུ་སྭཱཧཱ། ཞེས་སྦྱར་བཅུ་ཆའི་གྲངས་འཛིན་མི་དགོས།
འདས་པའི་མེ་ལྷའི་སྲེག་རྫས་གཞན་བཅུ་གཅིག ཏིལ་བརྒྱ་རྩ་འབུལ། གལ་ཏེ་འདི་ལ་གྲུབ་ཐབས་རྒྱས་པ་བྱས་ནས་བདག་མདུན་ལྷན་ཅིག་བསྒྲུབས་ཏེ་རྔ་རོལ་བྱེད་པར་འདོད་ན་ཁོ་བོའི་ཟིན་བྲིས་ཉུང་ངུ་ཞིག་ཡོད་པས་དེར་བལྟའོ། ། ཞེས་དཔལ་རྡོ་རྗེ་གཞོན་ནུའི་རབ་གནས་རྒྱས་པ་འདི་ཡང་དཔལ་ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་བསྒྲིགས་པ་ལ་ཉེས་པ་མཆིས་ན་མཁས་གྲུབ་རྣམས་ཀྱིས་དག་པར་མཛད་དུ་གསོལ།། །། མངྒ་ལཾ།། །། PAGE * MERGEFORMAT 28 ཀུན་དགའ་བློ་གྲོས། དཔལ་ཆེན་རྡོ་རྗེ་ཕུར་པའི་རབ་གནས་བྱིན་རླབས་འདོད་དགུའི་ཆར། PAGE * MERGEFORMAT 29
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
