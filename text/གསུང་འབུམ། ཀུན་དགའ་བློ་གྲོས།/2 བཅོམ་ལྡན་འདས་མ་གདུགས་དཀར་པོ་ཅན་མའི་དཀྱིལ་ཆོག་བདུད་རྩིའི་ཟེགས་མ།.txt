གསུང་འབུམ། ཀུན་དགའ་བློ་གྲོས།
པོད ༢
བཅོམ་ལྡན་འདས་མ་གདུགས་དཀར་པོ་ཅན་མའི་དཀྱིལ་ཆོག་བདུད་རྩིའི་ཟེགས་མ།
༄༅། །བཅོམ་ལྡན་འདས་མ་གདུགས་དཀར་པོ་ཅན་མའི་དཀྱིལ་ཆོག་བདུད་རྩིའི་ཟེགས་མ་བཞུགས་སོ།། ཨོཾ་སྭཱ་སྟི། འདིར་གདུགས་དཀར་དཀྱིལ་ཆོག་སྡེ་དགེ་ཞུ་ཆེན་ཚུལ་ཁྲིམས་རིན་ཆེན་གྱི་ཞལ་སྔ་ནས་ཀྱིས་མཛད་པ་ལས་ངག་འདོན་གང་ཡིན་ཟུར་དུ་བཀོད་དེ་རས་བྲིས་སྒྲུབ་མཆོད་བྱ་ཚུལ་ནི། རྡོ་རྗེ་ཐལ་མོ་སྙིང་ཁར་སྦྱར་ལ་འདི་སྐད་དོ། ཨོཾ་དུས་གསུམ་བདེ་གཤེགས་སྤྲུལ་པའི་སྐུ། ། གཞན་གྱིས་མི་ཐུབ་དྲག་ཤུལ་ཆེ། ། གཏུམ་པ་ཆེན་མོ་སྟོབས་ཆེན་མོ། ། འབར་བ་ཆེན་མོ་གཟི་བརྗིད་ཆེ། ། དཀར་མོ་ཆེན་མོ་སྟོབས་ཆེན་མོ། ། འབར་བའི་ཕྲེང་བ་གོས་དཀར་མོ། །
འཕགས་མ་སྒྲོལ་མ་ཁྲོ་གཉེར་ཅན། ། རྒྱལ་བའི་རྡོ་རྗེ་ཕྲེང་ཞེས་གྲགས། ། པདྨ་མངོན་མཚན་རྡོ་རྗེའི་མཚན། ། གཞན་གྱིས་མི་ཐུབ་ཕྲེང་བ་ཅན། ། རྡོ་རྗེ་འཁར་བསྣམས་འཇོམས་པ་མོ། ། ཞི་བའི་ལྷ་རྣམས་ཀྱིས་མཆོད་མ། ། གཟུགས་ཞི་གཟི་བརྗིད་ཆེན་མོ་ཅན། ། འཕགས་མ་སྒྲོལ་མ་སྟོབས་ཆེན་མོ། ། རྡོ་རྗེ་ལུ་གུ་རྒྱུད་གཞན་དང་། ། རྡོ་རྗེ་གཞོན་ནུའི་རིག་འཛིན་མ། །
ལག་ན་རྡོ་རྗེ་རིགས་སེར་ཕྲེང་། ། ལེབ་བརྒན་རྩི་དང་རིན་ཆེན་མ། ། སྣང་མཛད་རྡོ་རྗེ་གཙུག་ཏོར་གྲགས། ། རྣམ་པར་བསྒྱིངས་མ་རྡོ་རྗེ་དང་། ། གསེར་འོད་ལྟ་བུའི་སྤྱན་མངའ་མ། ། རྡོ་རྗེའི་འགྲོས་དང་དཀར་མོ་དང་། ། པདྨའི་སྤྱན་དང་ཟླ་འོད་དང་། ། ཕྱག་རྒྱའི་ཚོགས་ལ་ཕྱག་འཚལ་ལོ། ། ཞེས་བརྗོད། དེ་ནས་རང་ཕྱག་ན་རྡོ་རྗེའི་ང་རྒྱལ་གྱིས།
གཏོར་མ་ཨོཾ་ཨ་མྲྀ་ཏེ་ཧཱུྃ་ཕཊ་ཀྱིས་བསངས། ཨོཾ་སྭ་བྷ་སོགས་ཀྱིས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཿཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ལན་གསུམ། རྡོ་རྗེ་ཐལ་མོ་ཁ་ཕྱེ་བའི་མཐར་སེ་གོལ་གཏོགས། ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿསརྦ་ཐ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀཧྣེ་དཾ་བ་ལིཾ་ཁ་ཁ་ཁཱ་ཧི་ཁཱ་ཧི་སྭཱ་ཧཱ། ཞེས་པ་ལན་གསུམ་གྱིས་བསྔོས་ལ། སྤོས་དང་བཅས་ཏེ་ཐལ་མོ་སྦྱར་ལ་འདི་སྐད་ཅེས་བརྗོད་པར་བྱ་སྟེ། སངས་རྒྱས་ལ་ཕྱག་འཚལ་ལོ། ། ཆོས་ལ་ཕྱག་འཚལ་ལོ། །
དགེ་འདུན་ལ་ཕྱག་འཚལ་ལོ། ། ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་གྱི་བྱང་ཆུབ་སེམས་དཔའི་དགེ་འདུན་རྣམས་དང་། ཉན་ཐོས་ཀྱི་དགེ་འདུན་དང་བཅས་པ་རྣམས་ལ་ཕྱག་འཚལ་ལོ། ། ཕྱག་འཚལ་ལོ་ཞེས་པ་ཀུན་ལ་སྦྱར་ཏེ། འཇིག་རྟེན་ན་དགྲ་བཅོམ་པ་རྣམས་ལ༞ རྒྱུན་དུ་ཞུགས་པ་རྣམས་ལ༞ ལན་གཅིག་ཕྱིར་འོང་བ་རྣམས་ལ༞ ཕྱིར་མི་འོང་བ་རྣམས་ལ༞ འཇིག་རྟེན་ན་ཡང་དག་པར་སོང་བ་རྣམས་ལ༞ ཡང་དག་པར་ཞུགས་པ་རྣམས་ལ༞ ལྷའི་དྲང་སྲོང་དམོད་པ་འདོར་བ་ཕན་འདོགས་ནུས་པ་རྣམས་ལ༞ རིག་སྔགས་འཆང་གྲུབ་པ་རྣམས་ལ༞ ཚངས་པ་ལ༞ དབང་པོ་ལ༞ ལེགས་ལྡན་དྲག་པོ་དཀའ་ཐུབ་བཟློག་པའི་བདག་པོ་དང་ལྷན་ཅིག་པ་རྣམས་ལ༞ ལེགས་ལྡན་སྲེད་མེད་ཀྱི་བུ་ཕྱག་རྒྱ་ཆེན་པོ་ལྔས་ཕྱག་བྱས་པ་ལ༞ ལེགས་ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་དུར་ཁྲོད་ན་གནས་པར་མོས་པ་མ་མོའི་ཚོགས་ཀྱིས་ཕྱག་བྱས་པ་ལ༞ བཅོམ་ལྡན་འདས་དེ་བཞིན་གཤེགས་པའི་གདུང་ལ་ཕྱག༞ པདྨའི་གདུང་ལ༞ རྡོ་རྗེའི་གདུང་ལ༞ ནོར་བུའི་གདུང་ལ༞ གླང་པོའི་གདུང་ལ༞ གཞོན་ནུའི་གདུང་ལ༞ ཀླུའི་གདུང་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་ཆའི་རྒྱལ་པོ་ལ་ཕྱག་འཚལ་ལོ། ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་མེད་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པ་རྫོགས་པའི་སངས་རྒྱས་མི་འཁྲུགས་པ་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་བླ་བཻཌཱུརྻ་འོད་ཀྱི་རྒྱལ་པོ་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་ཡང་དག་པར་རྫོགས་པའི་སངས་རྒྱས་སཱ་ལའི་དབང་པོའི་མེ་ཏོག་ཀུན་ཏུ་རྒྱས་པ་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་ཏོག་གི་རྒྱལ་པོ་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བཟང་པོ་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་སྣང་མཛད་ལ༞ བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤྱན་རྒྱས་པ་ཨུཏྤ་ལའི་དྲི་བསུང་གི་ཏོག་གི་རྒྱལ་པོ་ལ་ཕྱག་འཚལ་ལོ། ། དེ་རྣམས་ལ་ཕྱག་འཚལ་ནས། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་མ་ཞེས་བྱ་བ་ཕྱིར་བཟློག་པ་ཆེན་མོ་འདིས་འབྱུང་པོའི་གདོན་ཐམས་ཅད་ཚར་གཅོད་པ། གཞན་གྱི་རིག་སྔགས་ཐམས་ཅད་གཅོད་པ། དུས་མ་ཡིན་པར་འཆི་བ་ལས་བཟློག་པ།
སེམས་ཅན་གསོད་པ་དང་བཅིངས་པ་ཐམས་ཅད་ལས་གྲོལ་བ། སྡང་བ་དང་རྨི་ལམ་ངན་པ་དང་ལྟས་ངན་པ་ཐམས་ཅད་བཟློག་པ། གནོད་སྦྱིན་དང་སྲིན་པོའི་གདོན་ཐམས་ཅད་འཇིག་པར་བྱེད་པ། གདོན་སྟོང་ཕྲག་བརྒྱད་ཁྲི་བཞི་སྟོང་འཇིག་པར་བྱེད་པ། རྒྱུ་སྐར་ཉི་ཤུ་རྩ་བརྒྱད་དགའ་བར་བྱེད་པ། གཟའ་ཆེན་པོ་བརྒྱད་འཇིག་པར་བྱེད་པ། དགྲ་ཐམས་ཅད་བཟློག་པ། མ་རུངས་པ་དང་སྡང་བ་དང་རྨི་ལམ་ངན་པ་ཐམས་ཅད་འཇིག་པར་བྱེད་པ། དུག་དང་མཚོན་དང་མེ་དང་ཆུ་ལས་སྒྲོལ་བ་སྟེ། རིག་སྔགས་ཀྱི་ཆོ་ག་འདི་སྦྱར་བར་བྱའོ། །
གློ་བོའི་རྒྱལ་པོ་སྲས་སྐུ་མཆེད་ཡུམ་བཙུན་མོ། བློན་འབངས་འཁོར་དང་བཅས་པས་རིག་སྔགས་འདི་གྲུབ་པར་གྱུར་ཅིག་སྭཱ་ཧཱ། འབྱུང་པོའི་ཚོགས་གང་སུ་དག་ས་ལ་རྒྱུ་བ་རྣམས་དང་། ནམ་མཁར་རྒྱུ་བ་རྣམས་དང་། ཆུ་ལ་རྒྱུ་བ་རྣམས་དང་། ལྷ་རྣམས་དང་། ཀླུ་རྣམས་དང་། ལྷ་མ་ཡིན་རྣམས་དང་། རླུང་ལྷ་རྣམས་དང་། ནམ་མཁའ་ལྡིང་རྣམས་དང་།
དྲི་ཟ་རྣམས་དང་། མིའམ་ཅི་རྣམས་དང་། ལྟོ་འཕྱེ་ཆེན་པོ་རྣམས་དང་། གནོད་སྦྱིན་རྣམས་དང་། སྲིན་པོ་རྣམས་དང་། ཡི་དྭགས་རྣམས་དང་། ཤ་ཟ་རྣམས་དང་། འབྱུང་པོ་རྣམས་དང་། གྲུལ་བུམ་རྣམས་དང་། སྲུལ་པོ་རྣམས་དང་།
ལུས་སྲུལ་པོ་རྣམས་དང་། སྐེམ་བྱེད་རྣམས་དང་། སྨྱོ་བྱེད་རྣམས་དང་། བརྗེད་བྱེད་རྣམས་དང་། གྲིབ་གནོན་རྣམས་དང་། གནོན་པོ་རྣམས་བདག་ལ་ཉོན་ཅིག འབྱུང་པོའི་ཚོགས་གཟི་བརྗིད་འཕྲོག་པ་རྣམས་དང་། མདངས་འཕྲོག་པ་རྣམས་དང་། ཟས་སུ་མངལ་ཟ་བ་རྣམས་དང་། ཟས་སུ་ཁྲག་འཐུང་བ་རྣམས་དང་།
ཟས་སུ་ཞག་ཟ་བ་རྣམས་དང་། ཟས་སུ་ཤ་ཟ་བ་རྣམས་དང་། ། ཟས་སུ་ཚིལ་ཟ་བ་རྣམས་དང་། ཟས་སུ་རྐང་ཟ་བ་རྣམས་དང་། ཟས་སུ་བཙས་པ་ཟ་བ་རྣམས་དང་། སྲོག་འཕྲོག་པ་རྣམས་དང་། ཟས་སུ་གཏོར་མ་ཟ་བ་རྣམས་དང་། ཟས་སུ་ཕྲེང་བ་ཟ་བ་རྣམས་དང་། ཟས་སུ་དྲི་ཟ་བ་རྣམས་དང་། ཟས་སུ་བདུག་པ་ཟ་བ་རྣམས་དང་།
ཟས་སུ་མེ་ཏོག་ཟ་བ་རྣམས་དང་། ཟས་སུ་འབྲས་བུ་ཟ་བ་རྣམས་དང་། ཟས་སུ་ལོ་ཏོག་ཟ་བ་རྣམས་དང་། ཟས་སུ་སྦྱིན་སྲེག་ཟ་བ་རྣམས་དང་། ཟས་སུ་རྣག་ཟ་བ་རྣམས་དང་། ཟས་སུ་ཕྱི་ས་ཟ་བ་རྣམས་དང་། ཟས་སུ་གཅིན་འཐུང་བ་རྣམས་དང་། ཟས་སུ་ལྷག་མ་ཟ་བ་རྣམས་དང་། ཟས་སུ་མཆིལ་མ་ཟ་བ་རྣམས་དང་། ཟས་སུ་ངར་སྣབ་ཟ་བ་རྣམས་དང་།
ཟས་སུ་མི་གཙང་བ་ཟ་བ་རྣམས་དང་། ཟས་སུ་སྐྱུག་པ་ཟ་བ་རྣམས་དང་། ཟས་སུ་སྟོར་ཁུང་ནས་བབས་པ་འཐུང་བ་རྣམས་དང་། སྡིག་པ་དང་སྡིག་པའི་སེམས་དང་ལྡན་པ་རྣམས་དང་། སྡང་བ་དང་སྡང་བའི་སེམས་དང་ལྡན་པ་རྣམས་དང་། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་། གཞན་གྱི་སྲོག་འཕྲོག་པ་རྣམས་བདག་ལ་ཉོན་ཅིག རིག་སྔགས་ཆེན་མོ་འདི་བསྒྲུབ་པར་བྱའོ། ། སྤོས་དང་མེ་ཏོག་དང་བདུག་པ་དང་གཏོར་མ་ཡང་སྦྱིན་ནོ། ། གཏོར་མ་དང་མཆོད་པ་འདི་བཞེས་ནས་མགུ་བར་གྱིས་ལ།
གློ་བོ་སོགས་གོང་བཞིན་ལ་འཁོར་དང་བཅས་པ་ལ་སྡིག་པ་དང་སྡིག་པའི་སེམས་དང་ལྡན་པ་རྣམས་དང་། སྡང་བ་དང་སྡང་བའི་སེམས་དང་ལྡན་པ་རྣམས་དང་། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་། གཞན་གྱི་སྲོག་འཕྲོག་པ་རྣམས་དང་། གཟི་བརྗིད་འཕྲོག་པའི་གདོན་ཐམས་ཅད་ཕྱིར་དེངས་ཤིག ཅེས་བརྗོད་ལ་རོལ་མོ་དྲག་པོ་བྱའོ། ། གུ་གུལ་གྱི་དུད་པས་བདུག་ཅིང་ཐམས་ཅད་འཇོམས་པའི་སྔགས་དང་། ཨོཾ་ཨ་པི་ཏ་ན་ནས། པྲ་ཏཾ་གི་ར་ཕཊ་བར་དང་། གཙོ་མོའི་སྔགས་དང་ཨ་མྲྀ་ཏ་བརྗོད་ཅིང་གཏོར་མ་ཕྱི་རོལ་དུ་དོར་རོ། །
དེ་ནས་མཚམས་བཅད་པར་བྱ་སྟེ་ཐལ་མོ་སྦྱར་ལ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་གཞན་གྱིས་མི་ཐུབ་མ་ཆེན་མོའི་བཀས་གློ་བོ་སོགས་ནས་འཁོར་དང་བཅས་ལ་སྡིག་པ་དང་། སྡིག་པའི་སེམས་དང་ལྡན་པ་རྣམས་དང་། སྡང་བ་དང་སྡང་བའི་སེམས་དང་ལྡན་པ་རྣམས་དང་། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་། ལྷའི་གདོན་རྣམས་དང་། ཀླུའི་གདོན་རྣམས་དང་། ལྷ་མ་ཡིན་གྱི་གདོན་རྣམས་དང་། རླུང་ལྷའི་གདོན་རྣམས་དང་། ནམ་མཁའ་ལྡིང་གི་གདོན་རྣམས་དང་།
དྲི་ཟའི་གདོན་རྣམས་དང་། མིའམ་ཅིའི་གདོན་རྣམས་དང་། ལྟོ་འཕྱེ་ཆེན་པོའི་གདོན་རྣམས་དང་། གནོད་སྦྱིན་གྱི་གདོན་རྣམས་དང་། སྲིན་པོའི་གདོན་རྣམས་དང་། ཡི་དྭགས་ཀྱི་གདོན་རྣམས་དང་། ཤ་ཟའི་གདོན་རྣམས་དང་། འབྱུང་པོའི་གདོན་རྣམས་དང་། གྲུལ་བུམ་གྱི་གདོན་རྣམས་དང་། སྲུལ་པོའི་གདོན་རྣམས་དང་།
ལུས་སྲུལ་པོའི་གདོན་རྣམས་དང་། སྐེམ་བྱེད་ཀྱི་གདོན་རྣམས་དང་། སྨྱོ་བྱེད་ཀྱི་གདོན་རྣམས་དང་། གྲིབ་གནོན་གྱི་གདོན་རྣམས་དང་། བརྗེད་བྱེད་ཀྱི་གདོན་རྣམས་དང་། གནོན་པོའི་གདོན་རྣམས་དང་། མཁའ་འགྲོ་མའི་གདོན་རྣམས་དང་། ནམ་གྲུའི་གདོན་རྣམས་དང་། གཤིན་རྗེའི་གདོན་རྣམས་དང་། བྱའི་གདོན་རྣམས་དང་།
མ་མོ་དགའ་བར་བྱེད་པའི་གདོན་རྣམས་དང་། ཀུན་ཏུ་འགྲོ་བའི་གདོན་རྣམས་དང་། རེ་ལྡེ་འདོན་པའི་གདོན་རྣམས་དང་། ཚེར་མ་འདོན་པའི་གདོན་རྣམས་དང་། རིམས་ཉིན་གཅིག་པ་རྣམས་དང་། ཉིན་གཉིས་པ་རྣམས་དང་། ། ཉིན་གསུམ་པ་རྣམས་དང་། ། ཉིན་བཞི་པ་རྣམས་དང་། ཉིན་བདུན་པ་རྣམས་དང་། རྟག་པའི་རིམས་རྣམས་དང་།
རིམས་མི་ཟད་པ་རྣམས་དང་། རིམས་སྡང་དུབ་པ་དང་། འབྱུང་པོའི་རིམས་རྣམས་དང་། རླུང་ལས་གྱུར་པ་དང་། མཁྲིས་པ་ལས་གྱུར་པ་དང་། བད་ཀན་ལས་གྱུར་པ་དང་། འདུས་པ་ལས་གྱུར་པ་དང་། རིམས་ནད་ཐམས་ཅད་དང་། ཀླད་པ་ན་བ་དང་། གཞོག་ཕྱེད་ན་བ་དང་།
ཡི་ག་འཆུས་པ་དང་། མིག་ནད་དང་། སྣ་ནད་དང་། ཁ་ནད་དང་། མགུལ་ནད་དང་། སྙིང་ནད་དང་། ལྐོག་མའི་ལྷ་གོར་ན་བ་དང་། རྣ་བ་ན་བ་དང་། སོ་ན་བ་དང་། རྩིབས་ལོག་ན་བ་དང་།
རྒྱབ་ན་བ་དང་། ལྟོ་བ་ན་བ་དང་། རྐེད་པ་ན་བ་དང་། ཆུ་སོ་ན་བ་དང་། བརླ་ན་བ་དང་། རྗེ་ངར་ན་བ་དང་། ལག་པ་ན་བ་དང་། རྐང་པ་ན་བ་དང་། ཡན་ལག་ན་བ་དང་། ཉིང་ལག་ན་བ་དང་།
རིམས་དང་། ཤུ་བ་དང་། གཡའ་བ་དང་། འབྲུམ་བུ་ཕྲ་མོ་དང་། མཚན་བར་རྡོལ་བ་དང་། མཛེ་དང་། ཕོལ་མིག་དང་། བས་ལྡག་དང་། མེ་དབལ་དང་། གཡན་པ་དང་།
ལྷོག་པ་དང་། སྐེམས་པ་དང་། སྐྲག་པ་དང་། ལུད་པ་ལུ་བ་དང་། དབུགས་མི་བདེ་བ་དང་། མི་དྲན་པ་དང་། དབྱིག་དུག་དང་། དུག་སྦྱར་མ་དང་། བྱད་དང་། མེ་དང་།
ཆུ་དང་། མི་ངས་དང་། དགྲ་དང་། གནོད་པ་དང་། དུས་མ་ཡིན་པར་འཆི་བ་དང་། གཞན་གྱི་སྲོག་འཕྲོག་པ་ཐམས་ཅད་ཀྱི་རིག་སྔགས་བཅིང་བར་བགྱིའོ། ། གཟི་བརྗིད་འཕྲོག་པར་བགྱིའོ། ། གཞན་གྱི་རིག་སྔགས་ཐམས་ཅད་གཅད་པར་བགྱིའོ། ། གདོན་ཐམས་ཅད་བཟློག་པར་བགྱིའོ། ། གནོད་པ་ཐམས་ཅད་བསྲུང་བར་བགྱིའོ། །
གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་བཟློག་པ་ཆེན་མོ་འདིས་དཔག་ཚད་བཅུ་གཉིས་ཀྱི་ནང་ཚུན་ཆད་དུ་གནོད་པ་ཐམས་ཅད་བསྲུང་བར་བགྱིའོ། ། གློ་བོ་སོགས་ནས་འཁོར་དང་བཅས་པ་ལ་བསྲུང་དུ་གསོལ། ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་གྱུར་ཅིག་སྭཱ་ཧཱ། ཨོཾ་ཥྚོཾ་བནྡྷ་བནྡྷ་བཛྲ་མ་མ་རཀྵ་རཀྵ་བཛྲ་པཱ་ཎི་ཧཱུྃ་ཕཊ་སྭཱ་ཧཱ། ཞེས་བརྗོད་དོ། ། དེ་ནས་མཆོད་པ་རྣམས་བསང་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཨོཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་ཞེས་པ་ནས་རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར་པར་བསམས་ལ། ཨོཾ་བཛྲ་ཨརྒྷཾ་སོགས་ནས་ཤཔྟ་སྭཱ་ཧཱའི་བར་སོ་སོའི་ཕྱག་རྒྱ་དང་དྷརྨཱ་ར་ཎི་སོགས་དང་།
རོལ་མོར་བཅས་ཀྱིས་བྱིན་དབབ་བོ། ། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ། དམ་པའི་ཆོས་རྣམས་ལ་སྐྱབས་སུ་མཆིའོ། ། འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། ། ལན་ཉེར་གཅིག་སོགས། ཐལ་སྦྱར། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། ། ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ལན་གཅིག
སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་མ་གདུགས་དཀར་མོའི་བསྒོམ་བཟླས་ཉམས་སུ་བླང་བར་བགྱིའོ། ། ལན་གསུམ། རང་ཉིད་སྐད་ཅིག་གིས་གདུགས་དཀར་པོ་ཅན་དུ་གསལ་བའི་སྙིང་གའི་དབུས་སུ་པདྨ་འདབ་མ་བརྒྱད་པའི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ། དྲི་མ་མེད་པའི་ཤེལ་ལྟར་དཀར་ཞིང་གསལ་བའི་ཨོཾ་དཀར་པོ་དེ་ལས་འོད་ཟེར་འཕྲོས་པས་ལུས་ཐམས་ཅད་གང་། ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྦྱངས། བ་སྤུའི་བུ་ག་ནས་ཕྱི་རོལ་དུ་འཕྲོས་པས་སེམས་ཅན་ཐམས་ཅད་ཀྱི་དོན་བྱས། འོད་ཀྱི་སྣང་བ་དེས་རང་བཞིན་གྱི་གནས་ནས་བཅོམ་ལྡན་འདས་མ་གཙུག་ཏོར་གདུགས་དཀར་པོ་ཅན་མའི་ཡེ་ཤེས་ཀྱི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛ། ཞེས་པས་སྤྱན་དྲངས། བཅོམ་ལྡན་ལྷ་མོ་གདུགས་དཀར་ཅན། །
ཞལ་སྟོང་ཐུགས་རྗེའི་སྤྱན་དང་ལྡན། ། ཕྱག་སྟོང་འཇིགས་པ་ཀུན་ལས་སྐྱོབ། ། གཙུག་ཏོར་ལས་བྱུང་ཁྱོད་ཕྱག་འཚལ། ། གཞན་གྱིས་མི་ཐུབ་དབུས་དང་གཞན། ། ཕྱོགས་མཚམས་གྲྭ་སྒོ་བཞི་བཞི་རུ། ། བཞུགས་ནས་ཐ་དད་ལས་མཛད་མ། ། དཀྱིལ་འཁོར་ལྷ་ཚོགས་རྣམས་ལ་བསྟོད། ། གདུང་བདུན་དེ་བཞིན་གཤེགས་པ་བཅུ། ། རྒྱལ་བ་སྲས་དང་བཅས་རྣམས་དང་། ། ལེགས་ལྡན་མཆེད་གསུམ་འཁོར་དང་བཅས། །
དྲང་སྲོང་རིག་འཛིན་གྲུབ་རྣམས་ལ། ། ལུས་ངག་ཡིད་ཀྱིས་ཕྱག་འཚལ་ལོ། ། ཞེས་པས་ཕྱག་བྱ། སོ་སོའི་ཕྱག་རྒྱ་དང་། ཨོཾ་སརྦ་ཏ་ཐཱ་ག་ཏོཥྞི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ་ནས་ཤཔྟ་པྲ་ཏཱིཙྪ་སྭཱ་ཧཱའི་བར་གྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། ། ཞེས་སོགས་ཀྱིས་རྒྱུན་བཤགས་ལན་གསུམ་བྱས་ལ། ཨོཾ་བཛྲ་མུཿ ཞེས་པའི་ཚོགས་རྟེན་རྣམས་རང་བཞིན་གྱི་གནས་སུ་གཤེགས་པར་བསམ། ཚད་མེད་བཞི་སྤྱི་ལྟར་བསྒོམ།
ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅ཧཾ། ཞེས་བརྗོད་པས་ཆོས་ཐམས་ཅད་ཀྱི་རང་བཞིན་སྟོང་པ་ཉིད་དུ་བསྒོམ་པ་ནི་ཡེ་ཤེས་ཀྱི་ཚོགས་བསགས་པའོ། ། གཉིས་པ་ནི། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། རང་གི་སེམས་ཉིད་ཡི་གེ་ཨོཾ་དཀར་པོ་འོད་ཟེར་འཕྲོ་བ་དང་བཅས་པར་གྱུར། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། ཚུར་འདུས་ཨོཾ་ལ་ཐིམ།
དེ་ཡོངས་སུ་གྱུར་པ་ལས་འཁོར་ལོ་དཀར་པོ་ལྟེ་བ་ལ་ཨོཾ་གྱིས་མཚན་པར་གྱུར། དེ་ལས་ཀྱང་འོད་ཟེར་འཕྲོས། སེམས་ཅན་ཐམས་ཅད་བཅོམ་ལྡན་འདས་མའི་གོ་འཕང་ལ་བཀོད། ཁྱད་པར་འཇིགས་པར་བྱེད་པའི་གདོན་དང་མདངས་འཕྲོག་པར་བྱེད་པའི་གདོན་བགེགས་ཐམས་ཅད་ཚར་བཅད་ཚུར་འདུས་ས་བོན་ཕྱག་མཚན་དང་བཅས་པ་ལ་ཐིམ་པས་ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་མ་གཙུག་ཏོར་གདུགས་དཀར་པོ་ཅན་གཞན་གྱིས་མི་ཐུབ་མ་ཕྱིར་བཟློག་པ་ཆེན་མོ། སྐུ་མདོག་གངས་རིའི་ཕུང་པོ་ལྟར་དཀར་བ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ། རྩ་ཞལ་ཉིས་བརྒྱ་སྙིང་རྗེ་དང་ཞི་བའི་ཞལ་དཀར་པོ། གཡས་ཞལ་ཉིས་བརྒྱ་སྒེག་པ་དཔའ་བའི་ཞལ་སེར་པོ།
རྒྱབ་ཞལ་ཉིས་བརྒྱ་རྒོད་པ་དང་དྲག་ཤུལ་གྱི་ཞལ་དམར་པོ། གཡོན་ཞལ་ཉིས་བརྒྱ་རྔམས་པ་དང་ཉམས་སྣ་ཚོགས་པའི་ཞལ་ལྗང་གུ། སྟེང་ཞལ་ཉིས་བརྒྱ་མི་སྡུག་པ་དང་འཇིགས་སུ་རུང་བའི་ཞལ་སྔོན་པོ་ཞལ་རེ་རེ་ལ་ཉམས་སྣ་ཚོགས་པའི་སྤྱན་གསུམ་གསུམ་གྱིས་མཚན་པ། ཞལ་ལ་ལ་བཞད་པ། ལ་ལ་མཆེ་བ་གཙིགས་པ། ལ་ལ་རབ་ཏུ་གདངས་པ། ལ་ལ་ལྗགས་འདྲིལ་ཞིང་ཧ་ཧ་ཞེས་དྲག་ཏུ་བཞད་པ། ཕྱག་སྟོང་མངའ་བ་ཆེན་མོ། ཕྱག་གཡས་ཀྱི་དང་པོས་འཁོར་ལོ་དང་བཅས་པའི་སྐྱབས་སྦྱིན། གཡས་འོག་མ་རྣམས་ན་འཁོར་ལོ་དགུ་བཅུ་གོ་དགུ།
རྡོ་རྗེ་བརྒྱ། རིན་པོ་ཆེ་བརྒྱ། པདྨ་བརྒྱ། སྣ་ཚོགས་རྡོ་རྗེ་འབར་བ་བརྒྱ་བསྣམས་པའོ། ། གཡོན་གྱི་དང་པོས་མདའ་དང་བཅས་པའི་གདུགས་དཀར་པོ་རིན་པོ་ཆེའི་ཏོག་གིས་སྤྲས་པ་འཛིན་པ། གཡོན་འོག་མ་རྣམས་ན་མདའ་དགུ་བཅུ་གོ་དགུ། གཞུ་བརྒྱ། ལྕགས་ཀྱུ་བརྒྱ། ཞགས་པ་བརྒྱ། རལ་གྲི་འབར་བ་བརྒྱ་བསྣམས་པའོ། །
ཞབས་གཡས་ལྔ་བརྒྱ་བསྐུམ་ཞིང་། གཡོན་ལྔ་བརྒྱ་བརྐྱངས་པས་འཇིགས་པར་བྱེད་པའི་གདོན་ཐམས་ཅད་དང་། མདངས་འཕྲོག་པའི་གདོན་ཐམས་ཅད་དང་། མ་རུང་པའི་གདོན་ཐམས་ཅད་མནན་པ། སྐུ་ལ་རིན་པོ་ཆེའི་རྒྱན་སྣ་ཚོགས་པས་བརྒྱན་པ། ལྷ་རྫས་ཀྱི་གོས་བཟང་པོའི་སྟོད་གཡོགས་དང་སྨད་གཡོགས་གསོལ་བ། སྐུའི་ཆ་ཐམས་ཅད་ལས་འཛུམ་པ་དང་། ཟུར་གྱིས་ལྟ་བ་དང་། རྣམ་པར་བགྲད་པ་དང་། གློག་ལྟར་འགྱུ་བ་ལ་སོགས་པའི་སྤྱན་བྱེ་བ་བརྒྱ་སྟོང་མང་པོས་མ་རུང་པ་ཐམས་ཅད་འཇིགས་ཤིང་འཇིགས་པར་བྱེད་པ།
སྤྱི་གཙུག་ན་མི་ཕྱེད་འབར་བའི་མཚན་རྟགས་སུ་ཁྲོ་བོའི་རྡོ་རྗེ་སྔོན་པོ་རྩེ་ལྔ་པ་རྭ་གདེངས་པ་མེ་འོད་རབ་ཏུ་འབར་བས་མཚན་པ། འཕགས་པ་ཐམས་ཅད་ལ་མཆོད་པ་དང་། སྡུག་བསྔལ་ཅན་རྣམས་ལ་སྐྱབས་ཀྱི་སྦྱིན་པ་དང་། མ་རུང་པ་རྣམས་ཟིལ་གྱིས་གནོན་པ་སྟེ་འོད་ཟེར་སྣ་ཚོགས་པ་འཕྲོ་བའི་དབུས་ན་གདུགས་པ་ཅན་ཐམས་ཅད་ཚར་གཅོད་པའི་ཚུལ་དུ་བཞུགས་པའོ། ། དེའི་ཐུགས་ཀར་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ། གཞན་གྱིས་མི་ཐུབ་མ་སྐུ་མདོག་ནག་མོ་ཞལ་གཅིག་ཕྱག་གཉིས་མ། གཡས་རྡོ་རྗེ་གཡོན་སྡིགས་མཛུབ་མཛད་པ། རིན་པོ་ཆེའི་རྒྱན་གྱིས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །
དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཁར་ཧཱུྃ། ཐུགས་ཀའི་སྟེང་དུ་ཨོཾ་དཀར་པོ། དེ་ལས་འོད་ཟེར་འཕྲོས་པས་རང་བཞིན་གྱི་གནས་ནས་བཅོམ་ལྡན་འདས་མ་གཙུག་ཏོར་གདུགས་དཀར་པོ་ཅན་མ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མ་ཛཿ རྡོ་རྗེ་བསྡུ་བའི་ཕྱག་རྒྱས་སྤྱན་དྲངས་ལ། གོང་ལྟར་མཆོད། ཛཿཧཱུྃ་བཾ་ཧོཿ ཞེས་པས་གཉིས་སུ་མེད་པར་བསྟིམ། སླར་ཡང་ཐུགས་ཀའི་ཨོཾ་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ
ཨོཾ་པཉྩ་ཀུ་ལ་ས་པ་རི་ཝ་ར་ཨརྒྷཾ་སོགས་ཀྱིས་མཆོད། ཨོཾ་ཨ་བྷི་ཥིཉྩ་ཏུ་མཾ་སརྦ་ཏ་ཐཱ་ག་ཏ་ཞེས་གསོལ་བ་བཏབ་པས། དེ་བཞིན་གཤེགས་པ་དེ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གིས་དབང་བསྐུར་རོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་།
དྲི་མ་དག ཆུའི་ལྷ་མ་ཡར་ལུད་པ་ལས་རྣམ་པར་སྣང་མཛད་ཀྱིས་དབུར་བརྒྱན། དེ་ལ་མཚན་སྔགས་རེ་རེའི་སྔོན་དུ་འགྲོ་བའི་མཆོད་ཡོན་ཉེར་སྤྱོད་ཀྱིས་མཆོད། རོལ་མོ་རྡོར་འཛིན་དྲིལ་གསིལ་གདངས་ཡོད་མེད་གང་བྱུང་གིས། ཧཱུྃ་བདེ་གཤེགས་ཐུགས་རྗེའི་གཙུག་ཏོར་ལས་འཁྲུངས་ཤིང་། ། བདེ་འབྱུང་བསྟན་ལ་གནོད་པ་ཕྱིར་བཟློག་ཅིང་། ། བདེ་གཤེགས་འབྲས་བུ་ཉེ་བར་སྩོལ་མཛད་པའི། ། བདེ་མཆོག་གདུགས་དཀར་ཅན་ལ་ཕྱག་འཚལ་ལོ། ། སྐྱབས་སྦྱིན་ལ་སོགས་ཕྱག་རྒྱ་སྣ་ཚོགས་ཀྱིས། ། རྡོ་རྗེ་འཁོར་ལོ་རིན་ཆེན་པདྨ་དང་། །
རལ་གྲི་མདའ་གཞུ་ཞགས་པ་སོགས་བསྣམས་པའི། ། ཕྱག་སྟོང་མངའ་བ་ཁྱོད་ལ་ཕྱག་འཚལ་ལོ། ། དཀར་སྔོ་དམར་སེར་ལྗང་གུའི་ཁ་དོག་ཅན། ། སྒེག་པ་དཔའ་བ་འཇིགས་སུ་རུང་བ་དང་། ། ཞི་དང་ཁྲོ་དང་འཛུམ་པའི་མདངས་ལྡན་པའི། ། དབུ་སྟོང་མངའ་བ་ཁྱོད་ལ་ཕྱག་འཚལ་ལོ། ། དབུ་དང་ཕྱག་སོགས་སྐུ་ཡི་ཆ་རྣམས་ལ། ། ཟུར་གྱིས་བལྟ་དང་རྣམ་པར་བགྲད་པ་དང་། ། གློག་ལྟར་འཁྱུག་བྱེད་བྱེ་བ་བརྒྱ་སྟོང་གི ། སྤྱན་རྣམས་མངའ་བ་ཁྱོད་ལ་ཕྱག་འཚལ་ལོ། །
རྡོ་རྗེ་ལྟ་བུ་མི་ཕྱེད་བརྟན་པའི་སྐུ། ། དུས་མཐའི་མེ་ལྟར་འབར་བའི་མེ་དཔུང་གིས། ། བགེགས་རྣམས་འཇོམས་ཤིང་དངོས་གྲུབ་མྱུར་སྩོལ་བའི། ། མི་ཕྱེད་འབར་བ་ཁྱོད་ལ་ཕྱག་འཚལ་ལོ། ། སྐུ་གསུང་ཐུགས་ཀྱི་རྡོ་རྗེ་འབར་བའི་མཐུས། ། ཐོགས་པ་མེད་ཅིང་ཤིན་ཏུ་ཡངས་པ་ཡི། ། ས་གསུམ་དཀྱིལ་འཁོར་ཀུན་ལ་མངའ་མཛད་མ། ། སྲིད་གསུམ་དབང་ཕྱུག་ཁྱོད་ལ་ཕྱག་འཚལ་ལོ། ། མ་རུང་འབྱུང་པོ་མཐའ་དག་འདུལ་བའི་ཕྱིར། ། མི་བཟད་འཇིགས་ཚུལ་གཙོ་མོ་དྲག་ཤུལ་ཅན། །
འོད་ཟེར་སྣ་ཚོགས་འཕྲོ་བའི་དབུས་ན་བཞུགས། ། གདུག་པ་ཚར་གཅོད་མ་ལ་ཕྱག་འཚལ་ལོ། ། ཐུགས་ཀར་པད་ཉི་གཞན་གྱིས་མི་ཐུབ་མ། ། ཞལ་གཅིག་ཕྱག་གཉིས་ཆར་སྤྲིན་ལྟར་གནག་ཅིང་། ། ཕྱག་གཡས་རྡོ་རྗེ་གཡོན་པས་སྡིགས་མཛུབ་མཛད། ། འབྱུང་གདོན་ཚར་གཅོད་ཁྱོད་ལ་ཕྱག་འཚལ་ལོ། ། ཞེས་བསྟོད་ལ། ལྷ་སྐུ་མེ་ལོང་ནང་གི་གཟུགས་བརྙན་ནམ། དབང་པོའི་གཞུ་ལྟ་བུར་གྱུར་པ་ལ་ཡིད་རྩེ་གཅིག་ཏུ་མཉམ་པར་བཞག་པར་བྱའོ། ། ཤེས་པ་འཕྲོ་ན་སྔགས་ཀྱི་བཟླས་པ་ལ་འཇུག་སྟེ།
ལྷ་མོའི་ཐུགས་ཀའི་ཟླ་བའི་དཀྱིལ་འཁོར་གྱི་སྟེང་ཨོཾ་གྱི་མཐར་སྔགས་ཀྱི་ཕྲེང་བ་གཡས་སྐོར་དུ་བཀོད་པ་ལས་ལས་དང་མཐུན་པའི་འོད་ཟེར་འཕྲོས་པས་ཕྲིན་ལས་བཞིས་སེམས་ཅན་གྱི་དོན་བྱས། ཁྱད་པར་གདུག་པ་ཅན་རྣམས་ཚར་བཅད་པར་གྱུར། ཞེས་དང་། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བཻ་ར་བཻ་ར། སཽ་མེ་སཽ་མེ། སརྦ་བུདྡྷ་ཨ་དྷིཥྛི་ན་ཨ་དྷིཥྛི་ཏེ། སརྦ་ཏ་ཐཱ་ཏ་ག་ཏ་ཨུཥྞི་ཥ་སི་ཏཱ་ཏ་པ་ཏྲེ་ཧཱུྃ་ཕཊ།
ཧཱུྃ་མ་མ་ཧཱུྃ་ནི་སྭཱ་ཧཱ། ཞེས་པ་ཅི་ནུས་བཟླས་པ་ནི་བསྙེན་པའི་སྔགས་སོ། ། ལས་ཀྱི་སྔགས་ནི་གཟུངས་རིང་སྟེ། དེ་བཟློ་བར་འདོད་པས་རང་གི་སྐུའི་ཆ་ལས་འཕྲོས་པའི་ཁྲོ་བོ་དང་ཁྲོ་མོའི་ཚོགས་མཚོན་ཆ་དུ་མ་ཐོགས་པ་དཔག་ཏུ་མེད་པས་ཕ་རོལ་གྱི་རིག་སྔགས་ཀྱི་ཞགས་པ་ཐམས་ཅད་བཅད། རིག་སྔགས་སྦྱོར་བ་པོ་དང་། ཟློ་བ་པོ་དམག་དཔུང་ཕས་རྒོལ་ཐམས་ཅད་ལ་ཕུར་བུས་བཏབ་པ་སོགས་མནར་བའི་ལས་མཛད་པར་གྱུར་ཅེས་དང་། ཨོཾ་སི་ཏཱ་ན་ལཱརྐ་པྲ་བྷཱ་སྥུ་ཊ་བི་ཀ་སི་ཏཱ་ཏ་པ་ཏྲེ། ཛྭ་ལ་ཛྭ་ལ། ཁཱ་ད་ཁཱ་ད། ཧ་ན་ཧ་ན།
ད་ཧ་ད་ཧ། དྷ་ར་དྷ་ར། བི་དྷ་ར་བི་དྷ་ར། ཚིནྡྷ་ཚིནྡྷ། བྷིནྡྷ་བིནྡྷ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཧེ་ཧེ་ཕཊ། ཧོ་ཧོ་ཕཊ། ཨ་མོ་གྷ་ཡ་ཕཊ། ཨ་པྲ་ཏི་ཧ་ཏཱ་ཡ་ཕཊ། ཝ་ཏ་དཱ་ཡ་ཕཊ།
ཝ་ར་པྲ་ད་ཡ་ཕཊ། པྲ་ཏྱཾ་གི་རཱ་ཡ་ཕཊ། ཅེས་པ་བཟླའོ། ། བཟླས་པ་ཚར་བ་དང་་་་་་བདག་བསྐྱེད་ཀྱི་་་་་་ཤཱཀྱ་དཔལ་གྱིས་མ་བཤད་ཀྱང་འགྲོ་མགོན་འཕགས་པས་བདག་བསྐྱེད་ཀྱི་ཡེ་ཤེས་པ་དབྱུང་བར་བཤད་པ་རྒྱུད་གཞུང་གི་བཞེད་པར་འཐད་ཆེ་བ་ལྟར་བྱས། ཡེ་ཤེས་པ་མདུན་གྱི་ནམ་མཁར་བྱོན་པར་གྱུར། ཞེས་དང་སྔར་བཞིན་མཆོད་བསྟོད། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་ཐམས་ཅད་བསྩལ་དུ་གསོལ་ཞེས་འདོད་དོན་ཞུས་ལ་ཡི་གེ་བརྒྱ་པ་ལན་གསུམ་དང་། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ་ཏེ། ཨོཾ་བཛྲ་མུཿ ཞེས་པས་ཡེ་ཤེས་པ་རང་བཞིན་གྱི་གནས་སུ་གཤེགས་སུ་གསོལ་ལ་རང་དམ་ཚིག་པའི་ང་རྒྱལ་གྱིས་གནས་པར་བྱའོ། །
ས་ལྷ་སྟ་གོན་ནི། ཚོམ་བུ་བསང་སྦྱངས། སྟོང་པའི་ངང་ལས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ། བཾ་ལས་སའི་ལྷ་མོ་སྐུ་མདོག་སེར་མོ་ཞི་བའི་ཆ་ལུགས་ཅན་རིན་པོ་ཆེའི་རྒྱན་གྱིས་བཀླུབས་པ། ཕྱག་གཉིས་ཀྱིས་རིན་པོ་ཆེའི་བུམ་པ་ཐུགས་ཀར་བཟུང་བ། ལག་པ་གཡས་པའི་མཐིལ་དུ་ཧཱུྃ་བསམ་ལ་ཧཱུྃ་ཞེས་བརྗོད་པས། ས་འོག་ནས་སའི་ལྷ་མོ་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་ནས་ཛཿཧཱུྃ་བཾ་ཧོཿ ཞེས་པས་གཉིས་སུ་མེད་པར་ཐིམ། སླར་ཡང་རང་གི་སྙིང་ག་ནས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛཿ
དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱིས་ཨོཾ་བཛྲི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་དྲི་མ་དག ཆུ་ལྷག་མ་ཡར་ལུད་པ་ལས། རིན་ཆེན་འབྱུང་ལྡན་གྱིས་དབུར་བརྒྱན་པར་བསམ། ཨོཾ་པྲྀ་ཐི་ཝཱི་དེ་ཝཱི། རེ་རེའི་སྔོན་དུ་འགྲོ་བས་ཨརྒྷཾ་པྲ་ཏཱིཙྪ་སྭཱ་ཧཱ། ནས་ཤཔྟའི་བར་རོལ་མོ་དང་བཅས་པས་མཆོད། གཏོར་མ་ཆུ་གཙང་གིས་བྲན་ལ། ཨོཾ་ཨ་ཧཱུྃ་ལན་གསུམ་གྱིས་བྱིན་གྱིས་བརླབས་ནས།
མཆོག་སྦྱིན་གྱི་ཕྱག་རྒྱ་དང་། ཨོཾ་པྲྀ་ཐི་ཝཱི་དེ་ཝཱི་ཨོཾ་ཨ་ཀཱ་རོ་བཏགས་པ་ལན་གསུམ་གྱིས་ཕུལ། སྤོས་དང་བཅས་པས་རྡོ་རྗེ་དྲིལ་བུ་ཐོགས་ནས་མཁྱེན་པར་གསོལ་བ་ནི། སྐྱོབ་པ་སངས་རྒྱས་ཐམས་ཅད་ཀྱི། ། སྤྱོད་པའི་ཚུལ་དང་ཁྱད་པར་དང་། ། ས་དང་ཕ་རོལ་ཕྱིན་པ་ལ། ལྷ་མོ་ཁྱོད་ནི་དཔང་དུ་གྱུར། ། ཤཱཀྱ་སེང་གེ་སྐྱོབ་པ་ཡིས། ། ཇི་ལྟར་བདུད་ཀྱི་སྡེ་བཅོམ་པ། ། དེ་བཞིན་བདག་གིས་བདུད་ཀྱི་སྟོབས། །
ཕམ་པར་བྱས་ཏེ་དཀྱིལ་འཁོར་བྲི། ། ཞེས་ལན་གསུམ་བརྗོད་པའི་མཐར། སའི་ཕྱོགས་འདིར་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་མའི་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་། བདག་ཉིད་འཇུག་ཅིང་དབང་བླང་བའི་སྒོ་ནས་གློ་བོ་སོགས་གོང་བཞིན་ལ་འཁོར་དང་བཅས་པ་བར་ཆད་ལས་བསྐྱབ་པར་འཚལ་ན་སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་བསྩལ་དུ་གསོལ། ། ཞེས་བརྗོད་པས། དེས་ཀྱང་རིག་པ་འཛིན་པ་ཁྱོད་དཀྱིལ་འཁོར་གྱི་ལས་ཅི་བདེ་བར་གྱིས་ཤིག་ཅེས་གནང་བ་བྱིན་པར་བསམ་ལ། ལག་པ་གཡས་པ་ས་ལ་རེག་སྟེ། ཨོཾ་བཛྲ་མུཿ སའི་ལྷ་མོ་ས་དེ་ཉིད་ལ་ཐིམ་པར་བསམ་མོ། ། ལྷ་སྟ་གོན་ནི།
བསངས་སྦྱངས། སྟོང་པའི་ངང་ལས་ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ལས་འོད་ཟེར་འཕྲོས། འོག་རྡོ་རྗེའི་ས་གཞི་འཁོར་ཡུག་རྡོ་རྗེའི་ར་བ་དང་དྲ་བ་ཡངས་ཤིང་རྒྱ་ཆེ་བ། སྟེང་རྡོ་རྗེའི་གདུགས་དང་བླ་བྲེ། ཕྱི་རོལ་ཐམས་ཅད་བསྐལ་པ་འཇིག་པའི་མེ་ལྟ་བུའི་ཡེ་ཤེས་ཀྱི་མེ་འབར་བའི་སྲུང་བའི་འཁོར་ལོ་ཡངས་ཤིང་རྒྱ་ཆེ་བ། དེའི་དབུས་སུ་སུམ་ཡོངས་སུ་གྱུར་པ་ལས་ལྷུན་པོ་རིན་པོ་ཆེ་སྣ་བཞི་ལས་གྲུབ་པ། དེའི་སྟེང་དུ་སྣ་ཚོགས་པདྨ་དང་སྣ་ཚོགས་རྡོ་རྗེའི་ལྷེ་བར་བྷྲཱུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ། རྟ་བབས་བཞི་དང་ལྡན་པ། ཕྱི་ནས་རིམ་པ་བཞིན་དུ་སྔོ་སེར་དམར་ལྗང་དཀར་བའི་རྩིག་པ་རིམ་པ་ལྔ་དང་ལྡན་པ། དེའི་སྟེང་རིན་པོ་ཆེའི་ཕ་གུ་སེར་པོས་བསྐོར་བ་ལ་སྟེང་ནས་ཆུ་སྲིན་གྱི་ཁ་ནས་དྲ་བ་དང་དྲ་བ་ཕྱེད་པ་འཕྱང་བ།
བྱ་འདབ་ལས་འཕྱང་བའི་རིན་པོ་ཆེའི་ཤར་བུ་དཀར་པོ། མདའ་ཡབ་པདྨའི་འདབ་མ་ཕྱེད་པའི་དབྱིབས་ཅན་གྱིས་མཛེས་པ་སྟེ། དེ་དག་གི་བར་བར་དུ་བུམ་པ་ལ་གནས་པའི་གདུགས་དང་རྒྱལ་མཚན་དང་བ་དན་སྣ་ཚོགས་པས་བརྒྱན་པ། ཕྱི་རོལ་འདོད་ཡོན་གྱི་སྣམ་བུ་ལ་གནས་པའི་ལྷ་མོ་རྣམས་ཀྱིས་མཆོད་རྫས་དུ་མ་ཐོགས་ནས་མཆོད་པ་བྱེད་པ། ནང་རྡོ་རྗེའི་གདུགས་དང་ཀ་བ་བརྒྱད་ཀྱིས་མིག་མང་རིས་སུ་མཛེས་པར་ཕུབ་པ། དབུས་ཕྱུར་བུར་གྱུར་པའི་རྩེ་མོར་རྡོ་རྗེའི་ནོར་བུ་རིན་པོ་ཆེའི་ཏོག་གིས་སྤྲས་པ། ། མཚན་ཉིད་ཐམས་ཅད་ཡོངས་སུ་རྫོགས་པའི་གཞལ་ཡས་ཁང་གི་སྟེང་འོག་གི་ཕྱོགས་ཐམས་ཅད་ཤར་སྔོ་ལྷོ་སེར་ནུབ་དམར་བྱང་ལྗང་དབུས་དཀར་བ། ཕྱི་རོལ་དུ་འཇིག་རྟེན་ཁོར་ཡུག་དཀར་པོས་བསྐོར་བའི་དབུས་སུ་པཾ་ལས་སྣ་ཚོགས་པདྨ་འདབ་མ་བརྒྱད་པའི་ལྟེ་བར་སེང་གེས་བཏེགས་པའི་ཁྲི་པདྨ་དང་ཟླ་བའི་གདན། འདབ་མ་བརྒྱད་ལ་ཉི་མ་དང་། ཕྱིའི་གྲ་བཞིར་པདྨ་དང་ཟླ་བ།
སྒོ་བཞིར་པདྨ་དང་ཉི་མའི་གདན། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་སི་ཏྭ་ཏ་པ་ཏྲེ་ན་མ། དབུས་ཀྱི་གདན་གྱི་སྟེང་དུ་བཅོམ་ལྡན་འདས་མ་གཙུག་ཏོར་གདུགས་དཀར་པོ་ཅན་གཞན་གྱིས་མི་ཐུབ་མ་ཕྱིར་བཟློག་པ་ཆེན་མོ། སྐུ་མདོག་གངས་རིའི་ཕུང་པོ་སོགས་ནས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ་ཞེས་པའི་བར་སྒྲུབ་ཐབས་ལྟར་དང་། ཛི་མ་ཧཱ་ཙཎྜ་ལཱི་ནཱ་མ། པདྨའི་འདབ་མ་བརྒྱད་ཀྱི་གདན་ལ་ཤར་དུ་གཏུམ་པ་ཆེན་མོ་སྐུ་མདོག་དཀར་མོ་གཡས་རྡོ་རྗེ་གཡོན་སྡིགས་མཛུབ། གཞན་གྱི་སྦྱོར་བ་ངན་པ་ཐམས་ཅད་འཇོམས་པར་མཛད་མ། སཏྭཾ་མ་ཧཱ་ཛྭ་ལཱ་ནཱ་མ། ལྷོར་འབར་བ་ཆེན་མོ་སེར་མོ་གཡས་རིན་པོ་ཆེ་གཡོན་སྡིགས་མཛུབ། དུས་མ་ཡིན་པར་འཆི་བ་ཐམས་ཅད་འཇོམས་པར་མཛད་མ།
མོཾ་མ་ཧཱ་གཽ་རཱི་ནཱ་མ། ནུབ་ཏུ་དཀར་མོ་ཆེན་མོ་དཀར་ལ་དམར་བའི་མདངས་ཅན་གཡས་པདྨ་གཡོན་སྡིགས་མཛུབ། གསོད་པ་དང་འཆིང་པའི་འཇིགས་པ་ཐམས་ཅད་འཇོམས་པར་མཛད་མ། ལཾ་ཏཱ་རཱ་ནཱ་མ། བྱང་དུ་སྒྲོལ་མ་ལྗང་གུ་གཡས་སྣ་ཚོགས་རྡོ་རྗེ་གཡོན་སྡིགས་མཛུབ་མཛད་མ། རྨི་ལྟས་ངན་པ་ཐམས་ཅད་འཇོམས་པར་མཛད་མ། བཾ་ཛི་ན་བཛྲི་ནཱི་ནཱ་མ། བྱང་ཤར་དུ་གཞན་གྱིས་མི་ཐུབ་མ་སྔོན་མོ་གཡས་དབྱུག་པ་གཡོན་སྡིགས་མཛུབ། དུག་ཐམས་ཅད་འཇོམས་པར་མཛད་མ། པཾ་པདྨ་ཨ་བྷི་ལཀྵ་ཎཱ་ནཱ་མ།
ཤར་ལྷོར་པདྨའི་མངོན་མཚན་ཅན་སེར་མོ་གཡས་ལྕགས་ཀྱུ་གཡོན་སྡིགས་མཛུབ། མཚོན་གྱི་གནོད་པ་ཐམས་ཅན་འཇོམས་པར་མཛད་མ། པཾ་ཨ་པ་རཱ་ཛི་ཏཱ་ནཱ་མ། ལྷོ་ནུབ་ཏུ་གཞན་གྱིས་མི་ཐུབ་མ་དམར་མོ་གཡས་རྡོ་རྗེའི་ཕྲེང་བ་གཡོན་སྡིགས་མཛུབ། མེ་དང་ཆུའི་གནོད་པ་ཐམས་ཅད་འཇོམས་པར་མཛད་མ། པཾ་བཛྲོཥྞཱི་ནཱི་ནཱ་མ། ནུབ་བྱང་དུ་རྡོ་རྗེ་མཆུ་ཅན་མ་ལྗང་གུ་གཡས་རལ་གྲི་གཡོན་སྡིགས་མཛུབ། གནོད་སྦྱིན་དང་སྲིན་པོའི་འཇིགས་པ་ཐམས་ཅད་འཇོམས་པར་མཛད་མ། ཐམས་ཅད་ཀྱང་ཞལ་གཅིག་ཕྱག་གཉིས་མ་ཡིད་ཙམ་ཁྲོས་ཤིང་། པདྨ་ཉི་མའི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པའོ། །
དྷཾ་ཤཱནྟ་དེ་ཝཱི་ན་མ། དེའི་ཕྱི་རོལ་གྱི་གྲྭ་བཞིའི་བྱང་ཤར་དུ་ཞི་བའི་ལྷ་མོ་དཀར་མོ་གཡས་བདུག་སྤོས་ཀྱི་སྣོད་གཡོན་སྡིགས་མཛུབ། སྡང་བའི་དགྲ་ཐམས་ཅད་འཇོམས་པར་མཛད་མ། པཾ་ཤཱནྟ་ཀ་ན་ཀ་མཱ་ལཱི་ནཱི་ནཱ་མ། ཤར་ལྷོར་ཞི་བ་གསེར་ཕྲེང་ཅན་སེར་མོ་གཡས་གསེར་ཕྲེང་གཡོན་སྡིགས་མཛུབ། མ་རུང་པའི་དགྲའི་འཇིགས་པ་ཐམས་ཅད་འཇོམས་པར་མཛད་མ། ཨཱཾ་མ་ཧཱ་གོ་རཱི་ཛྭ་ལཱ་ནཱ་མ། ལྷོ་ནུབ་ཏུ་དཀར་ཆེན་འབར་མ་དཀར་ལ་དམར་བའི་མདངས་ཅན་གཡས་མར་མེའི་སྡོང་བུ་གཡོན་སྡིགས་མཛུབ། སྡང་བ་གཤིན་རྗེ་ཐམས་ཅད་འཇོམས་པར་མཛད་མ། གཾ་ཨརྻཱ་ཏཱ་རཱ་ནཱ་མ།
ནུབ་བྱང་དུ་འཕགས་མ་སྒྲོལ་མ་མ་རྒད་ཀྱི་མདོག་ཅན་གཡས་དྲིའི་དུང་ཕོར་གཡོན་སྡིགས་མཛུབ། འཆི་ལྟས་རྨི་ངན་ཐམས་ཅད་འཇོམས་པར་མཛད་མ། ཐམས་ཅད་ཀྱང་པདྨ་ཟླ་བའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་པ་ཞི་བའི་ངང་ཚུལ་ཅན་ནོ། ། པཾ་བཛྲ་པ་རམྤ་ར་ཎཱི་ནཱ་མ། ཤར་སྒོར་རྡོ་རྗེ་ལུ་གུ་རྒྱུད་མ་སྔོན་མོ་གཡས་ལྕགས་ཀྱུ་གཡོན་སྡིགས་མཛུབ། ཕ་རོལ་གྱི་རིག་སྔགས་ངན་པ་ཐམས་ཅད་འཇོམས་པར་མཛད་མ། ཙཾ་བཛྲ་ཀཽ་མཱ་རཱི་ནཱ་མ། ལྷོ་སྒོར་རྡོ་རྗེ་གཞོན་ནུ་མ་གསེར་ལྟར་སེར་བ་གཡས་ཞགས་པ་གཡོན་སྡིགས་མཛུབ། གདོན་ཐམས་ཅད་འཇོམས་མཛད་མ། ཨཾ་བཛྲ་པཱ་ཎཱ་ནཱ་མ།
ནུབ་སྒོར་ལག་ན་རྡོ་རྗེ་མ་དམར་མོ་གཡས་ལྕགས་སྒྲོག་གཡོན་སྡིགས་མཛུབ། རྒྱུ་སྐར་ཉི་ཤུ་རྩ་བརྒྱད་དགའ་བར་མཛད་མ། ཨཾ་རཏྣ་བཛྲི་ནི་ནཱ་མ། བྱང་སྒོར་རིན་ཆེན་རྡོ་རྗེ་མ་ལྗང་གུ་གཡས་དྲིལ་བུ་གཡོན་སྡིགས་མཛུབ། གཟའ་ཆེན་པོ་བརྒྱད་འཇོམས་པར་མཛད་མ། བཞི་ཀའང་པདྨ་དང་ཉི་མའི་གདན་ལ་སེམས་དཔའི་སྐྱིལ་ཀྲུང་གིས་བཞུགས་ཤིང་ཅུང་ཟད་ཁྲོ་བའི་ངང་ཚུལ་ཅན། ལྷ་མོ་ཐམས་ཅད་ཀྱང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ལྷ་རྫས་ཀྱི་གོས་སྣ་ཚོགས་ཀྱིས་སྟོད་གཡོགས་དང་སྨད་གཡོགས་གསོལ་བའོ། ། ཕྱིའི་ཁོར་ཡུག་ལ་ལེགས་ལྡན་མཆེད་གསུམ། འཇིག་རྟེན་སྐྱོང་བ་བཅུ་དང་།
རྒྱལ་པོ་ཆེན་པོ་བཞི། གཟའ་ཆེན་པོ་བརྒྱད། རྒྱུ་སྐར་ཉི་ཤུ་རྩ་བརྒྱད། ལྷ་ཆེན་པོ་བརྒྱད། ཀླུ་ཆེན་པོ་བརྒྱད། འཇིགས་བྱེད་ཆེན་པོ་དགུ་རྣམས་རང་རང་གི་རྒྱན་ཆ་ལུགས་དང་ལག་ཆ་རྣམས་འཆང་ཞིང་རང་རིགས་ཀྱི་འཁོར་དཔག་ཏུ་མེད་པ་དང་བཅས་པར་གྱུར་པར་བསམ་ལ། དེ་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པ་ཨཱཿདམར་པོ། ཐུགས་ཀའི་སྟོད་དུ་ཧཱུྃ་སྔོན་པོ། དབུས་སུ་རང་རང་གི་ས་བོན་གྱིས་མཚན་པ།
རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས། རང་བཞིན་གྱི་གནས་ནས་བཅོམ་ལྡན་འདས་མ་གཙུག་ཏོར་གདུགས་དཀར་པོ་ཅན་མ་ལྷ་བཅུ་བདུན་རྟེན་དང་བརྟེན་པར་བཅས་པའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿ སྤོས་དང་བཅས་པའི་རྡོ་རྗེ་དྲིལ་བུ་འཛིན་ཅིང་། མ་ལུས་སེམས་ཅན་ཀུན་གྱི་མགོན་གྱུར་ཅིང་། ། ཞེས་པ་ནས། མཆོག་རྣམས་ལེགས་པར་བསྩལ་དུ་གསོལ། ། ཞེས་པའི་བར་དང་། ཨོཾ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་ཨེ་ཧྱེ་ཧི་ས་མ་ཡ་སཏྭཾ། ས་མ་ཡ་ཧཱུྃ། བཅོམ་ལྡན་འདིར་ནི་བྱོན་པ་ལེགས། །
ཞེས་སོགས་དང་། ཀུན་རིག་བཞིན་ཤླཽ་ཀ་གཉིས་སྔགས་དང་བཅས། ཇི་ལྟར་བལྟམས་པ་ལ་སོགས། སྔགས་དང་བཅས་པས་ཁྲུས་གསོལ། བདག་དང་འགྲོ་ལ་ཐུགས་བརྩེའི་སོགས་དང་། མཚན་སྔགས་གོང་མའི་མཐར། ཨཏྨ་ཙནྡྲ་པ་ན་ཏིཥྛནྟུ་སྭཱཧཱ། ཞེས་པས་གདན་ཕུལ་ནས། ཛཿཧཱུྃ་བཾ་ཧོཿ ཞེས་པས་མདུན་བསྐྱེད་དང་གཉིས་སུ་མེད་པར་ཐིམ་པར་བསམ།
སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛ་པཉྩ་ཀུ་ལ་སྔོན་འགྲོས་མཆོད། དེ་བཞིན་གཤེགས་པ་ཐམས་ཅད་ཀྱིས་འདི་རྣམས་ལ་མངོན་པར་དབང་བསྐུར་བ་བསྩལ་དུ་གསོལ་ཞེས་གསོལ་བ་བཏབ་པས། དེ་རྣམས་ཀྱི་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ། ཇི་ལྟར་བལྟམས་པ་སོགས་ཀྱིས་དབང་བསྐུར། སྐུ་གང་དྲི་མ་དག ཆུ་ལྷག་མ་ཡར་ལུད་པ་ལས་གཙོ་འཁོར་ཐམས་ཅད་ལ་མི་ཕྱེད་འབར་བའི་མཚན་རྟགས་ཁྲོ་བོའི་རྡོ་རྗེ་རྩེ་ལྔ་པ་རེ་རེས་དབུར་བརྒྱན། དེ་ནས་མཆོད་པ་འབུལ་བ་ནི། ཡོ་བྱད་རྣམས་བསང་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། མེ་ཏོག
བདུག་སྤོས། སྣང་གསལ། དྲི་ཆབ། ཞལ་ཟས། རོལ་མོ་ལ་སོགས་པ་ཐམས་ཅད་རང་བཞིན་སྟོང་པ་རྣམ་པ་མཆོད་རྫས་ངོ་བོ་ཟག་པ་མེད་པའི་བདེ་བ་ཁྱད་པར་ཅན་སྐྱེད་པར་བྱེད་པ། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། ཁྱད་པར་བཅོམ་ལྡན་འདས་མ་གདུགས་དཀར་པོ་ཅན་མའི་ལྷ་ཚོགས་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ཅེས་བརྗོད། མི་ནུས་ན་ཐོག་མའི་མཆོད་པ་བྱིན་རླབས་ལྟར་བརྗོད་ལ། ཨོཾ་བཛྲ་ཨརྒྷཾ་སོགས་མཆོད་པ་སོ་སོའི་སྔགས་དང་ཕྱག་རྒྱས་བྱིན་གྱིས་བརླབས།
དེ་ནས་གདངས་དང་བཅས་ཏེ། རྒྱལ་བའི་སྐུ་ལ་ཉོན་མོངས་མི་མངའ་ཡང་། ། སེམས་ཅན་ཉོན་མོངས་བག་ཆགས་སྦྱངས་ཕྱིར་དུ། ། སྐུ་གསུང་ཐུགས་ལ་ཁྲུས་ཆབ་འདི་གསོལ་བས། ། ཁམས་གསུམ་གནས་པའི་བག་ཆགས་དག་གྱུར་ཅིག ། ཨོཾ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ས་པ་རི་བ་ཝ་ར་ཐམས་ཅད་ཀྱི་སྔོན་དུ་འགྲོ་བའི་ཨརྒྷཾ་པྲ་ཏཱིཙྪ་སྭཱཧཱ། ཞེས་པའི་མཆོད་ཡོན་དང་། དཀྱིལ་འཁོར་ཀུན་ཏུ་རྒྱལ་བ་མཉེས་བྱེད་ཅིང་། ། ཁ་དོག་དབྱིབས་ལེགས་མཛེས་པའི་མེ་ཏོག་འདི། ། ནམ་མཁའ་གང་བར་སེམས་ཀྱིས་རབ་སྤྲུལ་ཏེ། །
གཞལ་མེད་ཁང་དུ་སྤྲིན་བཞིན་གཏིབ་གྱུར་ཅིག ། པུཥྤེས་མེ་ཏོག་དང་། ཚུལ་ཁྲིམས་དྲི་ལྡན་སྤོས་མཆོག་དམ་པ་འདི། ། ཏིང་འཛིན་སྔགས་དང་ཕྱག་རྒྱས་བྱིན་བརླབས་ཏེ། ། སངས་རྒྱས་ཞིང་དུ་སྤོས་དྲི་ངད་ལྡན་པ། ། རྒྱལ་བ་རྒྱ་མཚོའི་ཚོགས་རྣམས་མཉེས་གྱུར་ཅིག ། དྷུཥྤེས་བདུག་སྤོས་དང་། ཉོན་མོངས་དུག་སྲེག་མ་རིག་མུན་སེལ་བའི། ། ཤེས་རབ་གཟི་ལྡན་དཔལ་གྱི་སྒྲོན་མེ་འདི། ། སྤྲིན་མེད་མཁའ་ལ་ཉི་ཤར་ཇི་བཞིན་དུ། །
འོད་ཟེར་སྣང་བས་ཕྱོགས་བཅུར་ཁྱབ་གྱུར་ཅིག ཨཱ་ལོ་ཀེས་མར་མེ་དང་། སྟོང་གསུམ་ཀུན་ཏུ་དྲི་མཆོག་འབྱུང་གྱུར་པའི། ། སྤོས་དང་སྨན་སྦྱར་ཆུ་གཙང་སྦྱར་བའི་ཆུ། ། ཡེ་ཤེས་མཁའ་འགྲོའི་བདུད་རྩིའི་ཆར་བབས་པས། ། མི་གཙང་དྲི་མའི་ཚོགས་རྣམས་དག་གྱུར་ཅིག གྷནྡྷེས་དྲི་ཆབ་དང་། རྒྱལ་བའི་སྐུ་ལ་བཀྲེས་པ་མི་མངའ་ཡང་། ། འགྲོ་བའི་དོན་ཕྱིར་ལྷ་ཡི་བདུད་རྩིའི་བཤོས། ། དག་ཅིང་གཙང་མར་སྦྱར་འདི་འབུལ་ལགས་ན། །
ཡེ་ཤེས་ཐུགས་རྗེ་ཅན་གྱིས་བཞེས་སུ་གསོལ། ནཻ་ཝིདྱས་ཞལ་ཟས་དང་། ། དྲིལ་ཆེན་གསུང་དབྱངས་རྣམ་རོལ་ཚངས་པའི་དབྱངས། ། བསམ་གཏན་ངག་གིས་བསྟོད་ཅིང་གསོལ་འདེབས་ན། ། ས་བཅུ་རིམ་གྱིས་བགྲོད་ལ་ཐོགས་མེད་ཅིང་། ། ཚོགས་གཉིས་རྫོགས་ནས་ཆོས་ཀྱི་རྒྱལ་པོར་སྨོན། ། ཤཔྟས་རོལ་མོའི་སྒྲ། དྷརྨ་ར་ཎི་དང་བཅས་པས་མཆོད། གཞན་ཡང་། ཨོཾ་སརྦ་བིད་པཱུ་ར་སོགས་ཀྱིས་དཔག་ཏུ་མེད་པར་སྤེལ་ནས།
རྒྱལ་སྲིད་བདུན་དང་འདོད་ཡོན་ལྔའི་མཆོད་པ་རྣམས་ཀུན་རིག་སོགས་སྤྱི་ལྟར་བྱས་ལ། དེ་ནས་བསྟོད་པ་ནི། ཧཱུྃ་་་་་་རྡོར་འཛིན་དྲིལ་བསིལ་གདངས་ཡོད་མེད་གང་རུང་གིས། བདེ་གཤེགས་ཐུགས་རྗེའི་གཙུག་ཏོར་ལས་འཁྲུངས་ཤིང་། ། བདེ་འབྱུང་བསྟན་ལ་གནོད་པ་ཕྱིར་བཟློག་ཅིང་། ། བདེ་གཤེགས་འབྲས་བུ་ཉེ་བར་སྩོལ་མཛད་པའི། ། བདེ་མཆོག་གདུགས་དཀར་ཆེ་ལ་ཕྱག་འཚལ་ལོ། ། སྐྱབས་སྦྱིན་ལ་སོགས་ཕྱག་རྒྱ་སྣ་ཚོགས་ཀྱིས། ། རྡོ་རྗེ་འཁོར་ལོ་རིན་ཆེན་པདྨ་དང་། ། རལ་གྲི་མདའ་གཞུ་ཞགས་པ་སོགས་བསྣམས་པའི། །
ཕྱག་སྟོང་མངའ་བ་ཁྱོད་ལ་ཕྱག་འཚལ་ལོ། ། དཀར་སྔོ་དམར་སེར་ལྗང་གུའི་ཁ་དོག་ཅན། ། སྒེག་དང་དཔའ་བ་འཇིགས་སུ་རུང་བ་དང་། ། ཞི་དང་ཁྲོ་དང་འཛུམ་པའི་མདངས་ལྡན་པའི། ། དབུ་སྟོང་མངའ་བ་ཁྱོད་ལ་ཕྱག་འཚལ་ལོ། ། དབུ་དང་ཕྱག་སོགས་སྐུ་ཡི་ཆ་རྣམས་ལ། ། ཟུར་གྱིས་བལྟ་དང་རྣམ་པར་བགྲད་པ་དང་། ། གློག་ལྟར་འཁྱུག་བྱེད་བྱེ་བ་བརྒྱ་སྟོང་གི ། སྤྱན་རྣམས་མངའ་བ་ཁྱོད་ལ་ཕྱག་འཚལ་ལོ། ། རྡོ་རྗེ་ལྟ་བུ་མི་ཕྱེད་བརྟན་པའི་སྐུ། །
དུས་མཐའི་མེ་ལྟར་འབར་བའི་མེ་དཔུང་གིས། ། བགེགས་རྣམས་འཇོམས་ཤིང་དངོས་གྲུབ་མྱུར་སྩོལ་བའི། ། མི་ཕྱེད་འབར་བ་ཁྱོད་ལ་ཕྱག་འཚལ་ལོ། ། སྐུ་གསུང་ཐུགས་ཀྱི་རྡོ་རྗེ་འབར་བའི་མཐུས། ། ཐོགས་མ་མེད་ཅིང་ཤིན་ཏུ་ཡངས་པ་ཡིས། ། ས་གསུམ་དཀྱིལ་འཁོར་ཀུན་ལ་མངའ་མཛད་མ། ། སྲིད་གསུམ་དབང་ཕྱུག་ཁྱོད་ལ་ཕྱག་འཚལ་ལོ། ། མ་རུང་འབྱུང་པོ་མཐའ་དག་འདུལ་བའི་ཕྱིར། ། མི་ཟད་འཇིགས་ཚུལ་གཙོ་མོ་དྲག་ཤུལ་ཅན། ། འོད་ཟེར་སྣ་ཚོགས་འཕྲོ་བའི་དབུས་ན་བཞུགས། །
གདུག་པ་ཚར་གཅོད་མ་ལ་ཕྱག་འཚལ་ལོ། ། ཐུགས་ཀར་པད་ཉིར་གཞན་གྱིས་མི་ཐུབ་མ། ། ཞལ་གཅིག་ཕྱག་གཉིས་ཆར་སྤྲིན་ལྟར་གནག་ཅིང་། ། ཕྱག་གཡས་རྡོ་རྗེ་གཡོན་པས་སྡིགས་མཛུབ་མཛད། ། འབྱུང་གདོན་ཚར་གཅོད་ཁྱོད་ལ་ཕྱག་འཚལ་ལོ། ། ཤར་གྱི་པདྨའི་འདབ་མར་གཏུམ་ཆེན་མོ། ། ཞལ་གཅིག་ཕྱག་གཉིས་གངས་རིའི་མདོག་ལྟར་དཀར། ། ཕྱག་གཡས་འཁོར་ལོ་གཡོན་པས་སྡིགས་མཛུབ་མཛད། ། གཞན་གྱི་སྦྱོར་ངན་འཇོམས་ལ་ཕྱག་འཚལ་ལོ། ། ལྷོ་ཡི་པདྨའི་འདབ་མར་འབར་ཆེན་མོ། །
ཞལ་གཅིག་ཕྱག་གཉིས་གསེར་གྱི་མདོག་ལྟར་སེར། ། ཕྱག་གཡས་རིན་ཆེན་གཡོན་པས་སྡིགས་མཛུབ་མཛད། ། དུས་མིན་འཆི་བ་འཇོམས་ལ་ཕྱག་འཚལ་ལོ། ། ནུབ་ཀྱི་པདྨའི་འདབ་མར་གོས་དཀར་མོ། ། ཞལ་གཅིག་ཕྱག་གཉིས་སྐུ་མདོག་དཀར་དམར་ཅན། ། ཕྱག་གཡས་པདྨ་གཡོན་པས་སྡིགས་མཛུབ་མཛད། ། གསོད་དང་བཅིངས་པ་གྲོལ་ལ་ཕྱག་འཚལ་ལོ། ། བྱང་གི་པདྨའི་འདབ་མར་སྒྲོལ་མ་ཆེ། ། ཞལ་གཅིག་ཕྱག་གཉིས་མརྒད་ལྟ་བུར་ལྗང་། ། གཡས་པ་སྣ་ཚོགས་རྡོ་རྗེ་གཡོན་སྡིགས་མཛུབ། །
རྨི་ལྟས་ངན་པ་འཇོམས་ལ་ཕྱག་འཚལ་ལོ། ། བྱང་ཤར་འདབ་མར་རྒྱལ་བའི་རྡོ་རྗེ་མ། ། ཞལ་གཅིག་ཕྱག་གཉིས་ནམ་མཁའི་མདོག་ལྟར་སྔོ། ། ཕྱག་གཡས་དབྱུག་པ་གཡོན་པས་སྡིགས་མཛུབ་མཛད། ། དུག་རྣམས་འཇོམས་པར་མཛད་ལ་ཕྱག་འཚལ་ལོ། ། ཤར་ལྷོའི་འདབ་མར་པདྨའི་མངོན་མཚན་ཅན། ། ཞལ་གཅིག་ཕྱག་གཉིས་གསེར་ཟངས་མདོག་མཚུངས་མ། ། ཕྱག་གཡས་ལྕགས་ཀྱུ་གཡོན་པ་སྡིགས་མཛུབ་མཛད། ། མཚོན་གྱི་གནོད་པ་འཇོམས་ལ་ཕྱག་འཚལ་ལོ། ། ལྷོ་ནུབ་འདབ་མར་གཞན་གྱིས་མི་ཐུབ་མ། །
ཞལ་གཅིག་ཕྱག་གཉིས་ལི་ཁྲིའི་མདོག་ལྟར་དམར། ། ཕྱག་གཡས་རྡོ་རྗེ་ཕྲེང་བ་གཡོན་སྡིགས་མཛུབ། ། མེ་ཆུའི་གནོད་པ་འཇོམས་ལ་ཕྱག་འཚལ་ལོ། ། ནུབ་བྱང་པདྨར་རྡོ་རྗེ་མཆུ་ཅན་མ། ། ཞལ་གཅིག་ཕྱག་གཉིས་མརྒད་མདོག་ལྟར་ལྗང་། ། གཡས་པ་རལ་གྲི་གཡོན་པ་སྡིགས་མཛུབ་མཛད། ། གནོད་སྦྱིན་སྲིན་པོ་འཇོམས་ལ་ཕྱག་འཚལ་ལོ། ། བྱང་ཤར་གྲྭ་རུ་ཞི་བའི་ལྷ་མོ་ནི། ། ཞལ་གཅིག་ཕྱག་གཉིས་སྟོན་ཀའི་ཟླ་ལྟར་དཀར། ། ཕྱག་གཡས་བདུག་སྤོས་གཡོན་པ་སྡིགས་མཛུབ་མཛད། །
དགྲ་རྣམས་འཇོམས་པར་མཛད་ལ་ཕྱག་འཚལ་ལོ། ། ཤར་ལྷོའི་གྲྭ་རུ་ཞི་བ་གསེར་ཕྲེང་ཅན། ། ཞལ་གཅིག་ཕྱག་གཉིས་བཙོ་མ་གསེར་གྱི་མདོག ། གཡས་པ་གསེར་ཕྲེང་གཡོན་པ་སྡིགས་མཛུབ་མཛད། ། མ་རུང་དགྲ་རྣམས་འཇོམས་ལ་ཕྱག་འཚལ་ལོ། ། ལྷོ་ནུབ་གྲྭ་རུ་སྐར་ཆེན་འབར་བ་མོ། ། ཞལ་གཅིག་ཕྱག་གཉིས་སྐུ་མདོག་དཀར་དམར་ཅན། ། ཕྱག་གཡས་མར་མེ་གཡོན་པ་སྡིགས་མཛུབ་མཛད། ། སྡང་བ་གཤིན་རྗེ་འདུལ་ལ་ཕྱག་འཚལ་ལོ། ། ནུབ་བྱང་གྲྭ་རུ་འཕགས་མ་སྒྲོལ་མ་ནི། །
ཞལ་གཅིག་ཕྱག་གཉིས་སྐུ་མདོག་མརྒད་མདོག ། ཕྱག་གཡས་དྲི་ཡི་དུང་ཆོས་གཡོན་སྡིགས་མཛུབ། ། འཆི་ལྟས་རྨི་ངན་འཇོམས་ལ་ཕྱག་འཚལ་ལོ། ། ཤར་གྱི་སྒོ་རུ་རྡོ་རྗེ་ལུ་གུ་རྒྱུད། ། ཞལ་གཅིག་ཕྱག་གཉིས་དབང་སྔོན་མདོག་ལྟར་སྔོ། ། ཕྱག་གཡས་ལྕགས་ཀྱུ་གཡོན་པ་སྡིགས་མཛུབ་མཛད། ། ཕ་རོལ་རིག་སྔགས་འཇོམས་ལ་ཕྱག་འཚལ་ལོ། ། ལྷོ་ཡི་སྒོ་རུ་རྡོ་རྗེ་གཞོན་ནུ་མ། ། ཞལ་གཅིག་ཕྱག་གཉིས་གསེར་ཟངས་མདོག་མཚུངས་མ། ། གཡས་པས་ཞགས་པ་གཡོན་པས་སྡིགས་མཛུབ་མཛད། །
གདོན་རྣམས་འཇོམས་པར་མཛད་ལ་ཕྱག་འཚལ་ལོ། ། ནུབ་ཀྱི་སྒོ་རུ་ལག་ན་རྡོ་རྗེ་མ། ། ཞལ་གཅིག་ཕྱག་གཉིས་བྱི་རུའི་མདོག་ལྟར་དམར། ། ཕྱག་གཡས་ལྕགས་སྒྲོག་གཡོན་པ་སྡིགས་མཛུབ་མཛད། ། རྒྱུ་སྐར་དགའ་བ་བྱེད་ལ་ཕྱག་འཚལ་ལོ། ། བྱང་གི་སྒོ་རུ་རྡོ་རྗེ་རིན་ཆེན་མ། ། ཞལ་གཅིག་ཕྱག་གཉིས་མརྒད་མདོག་དང་མཚུངས། ། གཡས་པས་དྲིལ་བུ་གཡོན་པས་སྡིགས་མཛུབ་མཛད། ། གཟའ་རྣམས་འཇོམས་པར་མཛད་ལ་ཕྱག་འཚལ་ལོ། ། ཕྱི་རོལ་ཁོར་ཡུག་དཀར་པོ་ལ་གནས་པའི། །
དཔལ་མགོན་ལེགས་ལྡན་མཆེད་གསུམ་འཁོར་དང་བཅས། ། ཕྱོགས་སྐྱོང་བཅུ་དང་རྒྱལ་པོ་ཆེན་པོ་བཞི། ། གཟའ་སྐར་ལྷ་ཀླུ་འཇིགས་བྱེད་དགུ་ལ་སོགས། ། མཐུ་སྟོབས་ཆེ་དང་གཟི་བརྗིད་མཐའ་ཡས་པ། ། བསྟན་པ་སྲུང་མཛད་མ་ལ་ཕྱག་འཚལ་ལོ། ། ཞེས་པས་བསྟོད་དེ། དེ་ལས་ལག་པ་གཡས་རྡོ་རྗེ་དང་བཅས་པས་སྤོས་བཟུང་། གཡོན་དྲིལ་བུ་བཅད་གཏུབ་སུ་དཀྲོལ་ཞིང་། ། འཕགས་མ་གདུགས་དཀར་ལྷ་མོ་མཆོག ། རིག་སྔགས་རྒྱལ་ལ་ཕྱག་འཚལ་ལོ། །
ཐུགས་རྗེའི་བདག་ཉིད་དཀྱིལ་འཁོར་ནི། ། མགོན་པོས་འབྲི་བར་འཚལ་ལགས་ན། ། སློབ་མ་རྣམས་ལ་བརྩེ་བ་དང་། ། ཁྱོད་རྣམས་ལ་ཡང་མཆོད་པའི་ཕྱིར། ། བཅོམ་ལྡན་འདས་མར་བདག་ནི་གུས། ། དེས་ན་བཀའ་དྲིན་མཛད་པར་རིགས། ། འགྲོ་བ་འཁོར་ལོ་བྱ་དོན་གསོལ། ། སངས་རྒྱས་རྣམས་ནི་བདག་ལ་དགོངས། ། བྱང་ཆུབ་སེམས་དཔའ་འབྲས་གནས་དང་། ། གང་ཡང་གསང་སྔགས་ལྷ་རྣམས་དང་། །
འཇིག་རྟེན་སྐྱོང་བ་མ་ལུས་པ། ། འབྱུང་པོ་བྱང་ཆུབ་ཉེ་བར་གནས། ། གང་དག་རྡོ་རྗེ་སྤྱན་མངའ་བའི། ། བསྟན་ལ་མངོན་པར་དགའ་བ་ཀུན། ། བདག་ནི་རྡོ་རྗེ་ཆེ་གེ་སྟེ། ། འཕགས་མ་གདུགས་དཀར་དཀྱིལ་འཁོར་ནི། ། འགྲོ་བའི་དོན་ཕྱིར་འབྲི་ལགས་ན། ། ཐུགས་རྗེས་བརྩེ་བར་དགོངས་སུ་གསོལ། ། དེང་བདག་སློབ་མར་བཅས་པ་ལ། ། དཀྱིལ་འཁོར་ལྷན་ཅིག་གྱུར་པ་ཀུན། །
ཉེ་བ་རུ་ནི་མཛད་པར་རིགས། ། ལན་གསུམ་གྱིས་སྙན་གསན་དབབ། རིག་པ་འཛིན་པ་ཁྱོད་དཀྱིལ་འཁོར་གྱི་ལས་ཅི་བདེ་བར་གྱིས་ཤིག ཅེས་གནང་བ་བྱིན་པར་བསམ་མོ། ། དེ་ནས་གཏོར་མ་འབུལ་བ་ནི། བཤམས་པའི་གཏོར་མ་ཐམས་ཅད་ཆུ་གཙང་གིས་བྲན་ཏེ། ། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་བྷྲཱུྃ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར་པར་བསམ་ལ། ཨོཾ་ཨཱཿཧཱུྃ་ལན་གསུམ་དང་།
ཨ་ཀཱ་རོ་ལན་གསུམ་གྱིས་བྱིན་གྱིས་བརླབས། གཏོར་མ་དང་པོ་དཀྱིལ་འཁོར་གྱི་ལྷ་རྣམས་ཀྱི་ལྗགས་ཧཱུྃ་ལས་སྐྱེས་པའི་རྡོ་རྗེའི་འོད་ཀྱི་སྦུ་གུ་ཅན་གྱིས་དྲངས་ཏེ་གསོལ་བར་བསམས་ལ། ། ཨོཾ་་་་་མཛོད་རྒྱའི་མཐར་སེ་གོལ་གཏོགས། སརྦ་ཏ་ཐཱ་ག་ཏོཥྞི་ཥ་སི་ཏཱ་ཏ་པ་ཏྲེ་ས་པ་རི་ཝ་ར་ན་མཿསརྦ་ཏ་ཐཱ་ག་སོགས་ལན་གསུམ་གྱིས་ཕུལ་ལ། མཚན་སྔགས་སྔོན་འགྲོའི་མཆོད་པ་བཅོམ་ལྡན་་་་་་རོལ་མོ་བཅས་གདངས་ཡོད་མེད་གང་རུང་གིས། ལྷ་མོ་ནས་ལུས་ངག་ཡིད་ཀྱིས་ཕྱག་འཚལ་ལོ་བར་ཚོགས་ཞིང་སྐབས་ལྟར། བཅོམ་་་་་་དྲིལ་བུ་རྒྱུན་ཆགས། ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་རྡོ་རྗེ་གཙུག་ཏོར་ཕྱིར་བཟློག་པ་ཆེན་མོ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ། །
སྤྱན་བྱེ་བ་བརྒྱ་སྟོང་མངའ་བ་ཆེན་མོ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་མོ་ས་གསུམ་གྱི་དཀྱིལ་འཁོར་ལ་མངའ་མཛད་མ་འཁོར་དང་བཅས་པས་གློ་བོ་སོགས་ནས་འཁོར་དང་བཅས་པའི་སྡིག་སྒྲིབ་ཐམས་ཅད་སྦྱོང་བ་དང་། མི་ནད་དང་། ཕྱུགས་ནད་དང་། ཡམས་ཀྱི་ནད་དང་། འཚེ་བ་དང་། གནོད་པ་དང་། ནད་འགོ་བ་དང་། འཁྲུག་པ་དང་ཕ་རོལ་གྱི་དམག་ཚོགས་འོང་བ་ཐམས་ཅད་བཟློག་ཏུ་གསོལ།
གཉིས་པ་སྒོས་ཀྱི་ཆོས་སྐྱོང་ལ་ཨོཾ་ཨཱཿཧཱུྃ་ཧ་ཧོ་ཧྲཱིཿ ནས་མཐུན་རྐྱེན་ཐམས་ཅད་ཡིད་བཞིན་དུ་འགྲུབ་པར་མཛད་དུ་གསོལ་བར། གུར་ཞལ་གཏོར་བསྔོ་སྦགས་སྒྲུབ་བཞིན། ལྕམ་དྲལ་ཞལ་གྱི་སྔགས་སྔོན་འགྲོའི་བསྟོད་པའང་སྦགས་སྒྲུབ་བཞིན། བསམ་དོན་ཆོས་བཞིན་འགྲུབ་པར་མཛོད་བར་གསུམ་པ་བཞི་པ་ལྔ་པ་རྣམས་ལེགས་ལྡན་མཆེད་གསུམ་ལ་དབུལ་ཏེ། ཨོཾ་ཨཱཿཧཱུྃ་ལན་གསུམ། ། མདུན་དུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་གསུམ་ལས་ལེགས་ལྡན་ནག་པོ་དཀའ་ཐུབ་ཟློག་པ་གཡས་གྲི་གུག་གཡོན་ཐོད་པ་འཛིན་པ། ། ལེགས་ལྡན་སྲེད་མེད་ཀྱི་བུ་ཕྱག་རྒྱ་ཆེན་པོ་ལྔས་ཕྱག་བྱས་པ་གཡས་རྩེ་གསུམ་གཡོན་ཐོད་པ་འཛིན་པ། ལེགས་ལྡན་ནག་པོ་ཆེན་པོ་གྲོང་ཁྱེར་སུམ་བརྩེགས་འཇིགས་པར་བྱེད་པ་ཕྱག་གཉིས་ཙནྡན་གྱི་བིང་འཛིན་ཅིང་སྤྲུལ་པའི་དམག་ཚོགས་འགྱེད་པ། སྤྱན་གསུམ་དམར་ལ་ཟླུམ་པ།
ཞལ་མཆེ་བ་གཙིགས་ཤིང་མི་མགོ་སྐམ་པོ་ལྔས་དབུ་རྒྱན་དང་། རློན་པས་དོ་ཤལ་བྱས་པ། རང་གི་འཁོར་གྱིས་བསྐོར་བ། ཨོཾ་ཤྲཱི་མ་ཧཱ་ཀ་ལ་ས་པ་རི་ཝ་ར་ཨེ་ཧྱེ་ཧི། ཛཿཧཱུྃ་བཾ་ཧོཿ ཡེ་ཤེས་པ་བསྟིམས་ལ། ། ཨོཾ་བཛྲ་ཨརྒྷཾ་སོགས་ནས་ཤཔྟ་ཨཱཿཧཱུྃ་གི་བར་གྱིས་མཆོད། རྡོ་རྗེ་ཐལ་མོ་ཁ་ཕྱེ་སེ་གོལ་གཏོག ཨོཾ་མ་ཧཱ་ཀཱ་ལ་མཱ་ཏྲི་ག་ཎ་ན་མཿཀྲི་ཏཱ་ཡ། ན་མཿསརྦ་ཏ་ཐཱ་ག་ཏ།
བཏགས་པ་ལན་གསུམ་གྱིས་གཙོ་བོ་གསུམ་དང་། ། པྲཧྨ་ཎི་ཡེ། བིཥྞ་བཱི་ཡེ། མ་ཧེ་ཤྭ་རཱི་ཡེ། རཽ་ཏྲི་ཡེ། མ་ཧཱ་ཀཱ་ལཱི་ཡེ། ཙ་མུཎྜཱི་ཡེ། ཀཽ་མ་རི་ཡེ། བཱ་རཱ་ཧཱི་ཡེ། ཨིནྡྲ་ཡེ།
ཨགྣཱི་ཡེ། ཡ་མཱ་ཡེ། ནཻ་རྀ་ཏྱཱ་ཡཻ། བ་རུ་ཎ་ཡཻ། མ་རུ་ཏཱི་ཡཻ། སཽ་མཱ་ཡེ། ཨཱི་ཤཱ་ནི་ཡེ། ཀཱ་ལ་དཎྜཱི་ཡེ། ཀཱ་ལ་རཱ་ཏྲཱི་ཡེ། ཡ་མ་དཎྜི་ཡེ།
རཱ་ཏྲི་ཡེ། ཀཱ་པཱ་ལཱི་ཡེ། ཨ་དྷི་མུཀྟི་ཤྨ་ཤཱ་ན་བ་སི་ནཱི་ཡེ། ན་མཿསརྦ་ཏ་ཐཱ་ག་ཏ་སོགས་བཏགས་པ་ལན་གསུམ་གྱིས་འཁོར་རྣམས་ལ་འབུལ། རྡོར་འཛིན་དྲིལ་གསིལ། ཧཱུྃ། བསྟན་པ་བསྲུངས་དང་བགེགས་ཚོགས་འཇོམས། ། ལེགས་ཉེས་བཏང་འཛིན་དམ་ཚིག་ཅན། ། མཐུ་དང་རྫུ་འཕྲུལ་མཐའ་ཡས་པའི། ། ལེགས་ལྡན་འཁོར་བཅས་ལ་ཕྱག་འཚལ། །
བཅོམ་ལྡན་འདས་མ་གཙུག་ཏོར་ནས་བྱུང་བའི་གདུགས་དཀར་པོ་ཅན་མའི་བཀས། ལེགས་ལྡན་ནག་པོ་མཆེད་གསུམ་འཁོར་དང་བཅས་པས་གློ་བོ་སོགས་ནས་འཁོར་དང་བཅས་པ་ལ་ཡོངས་སུ་བསྲུང་བ་དང་། བསྐྱབ་པ་དང་། ཞི་བ་དང་། བདེ་ལེགས་སུ་འགྱུར་བ་དང་། ཆད་པར་བཟློག་པར་མཛོད་ཅིག ཅེས་པས་གསོལ་གདབ་འདི་འོག་མ་རྣམས་ལའང་སྦྱར་རོ། ། དྲུག་པ་བདུན་པ་བརྒྱད་པ་དགུ་པ་རྣམས་རྒྱལ་ཆེན་བཞི་ལ་དབུལ་ཏེ། ཨོཾ་ཙ་ཏུར་མ་ཧཱ་རཱ་ཛ་ས་པ་རི་ཝཱ་ར་ཨེ་ཧྱེ་ཧི། ཞེས་པས་སྤྱན་དྲངས་ལ།
ཨོཾ་བཛྲ་ཨརྒྷཾ་སོགས་ཀྱིས་མཆོད། ཨོཾ་དྷྲིཥྚ་རཱཥྚ་ཡ། བི་རཱུ་དྷ་ཀཱ་ཡ། བི་རཱུ་པཀྵ་ཡ། བཻ་ཤྲཱ་མ་ཎཱ་ཡ། ཀུ་བཻ་རཱ་ཡ། ས་པཱ་རི་ཝཱ་ར་ན་མཿསརྦ་ཏ་ཐཱ་ག་ཏ་བཏགས་ལ་དབུལ། རྡོར་འཛིན་དྲིལ་གསིལ། རི་རབ་ཆེན་པོའི་ཕྱོགས་བཞི་ན། ། རྒྱལ་པོ་ཆེན་པོ་སྡེ་བཞི་ཡང་། །
བཙུན་མོ་སྲས་འཁོར་བཅས་པ་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ཞེས་་་་་་བཅོམ་ལྡན་འདས་སོགས་ནས་བཀས་བར་རྒྱལ་པོ་ཆེན་པོ་བཞི་འཁོར་དང་སོགས་ཚིག་བསྒྱུར་བ་མ་གཏོགས་ལེགས་ལྡན་བཞིན། དང་ཕྲིན་ལས་ཞུ། བཅུ་པ་དང་། བཅུ་གཅིག་པ་ཆ་གསུམ་བཞིན་་་་་་འོན་ཀྱང་ཨ་མྲྀ་ཏས་བསངས་སྭ་བྷཱ་ཝས་སྦྱངས་ཨ་ཀཱ་རོ་སོགས་ཀྱིས་བྱིན་བརླབ། ཕྱོགས་སྐྱོང་འབྱུང་པོ་ལ་གཏོང་ངོ་། ། བཅུ་གཉིས་པ་དང་བཅུ་གསུམ་པ་སྟེ་གདོན་ཉེར་བརྒྱད་ལ་དབུལ་ཏེ། མི་་་་་་རྡོར་འཛིན་དྲིལ་གསིལ། སྡུག་འཚེ་བའི་ངང་ཚུལ་ཅན། །
གདོན་ཆེན་ཉི་ཤུ་རྩ་བརྒྱད་པོ། ། རང་རང་འཁོར་དང་བཅས་པ་རྣམས། ། མཆོད་པའི་གནས་འདིར་གཤེགས་སུ་གསོལ། ། ཨོཾ་ཨཻ་ཧྱེ་ཧིས་སྤྱན་དྲངས། ཨོཾ་བཛྲ་ཨརྒྷཾ་སོགས་ཀྱིས་མཆོད། རྡོར་ཐལ་ཁ་ཕྱེ་སེ་གོལ་་་་་་སརྦ་དེ་ཝེ་བྷྱཿ སརྦ་ནཱ་གེ་བྷྱཿ སརྦ་རཀྵ་སེ་བྷྱཿ སརྦ་བྷུ་ཏི་བྷྱཿ སརྦ་པྲེ་ཏ་བྷྱཿ
སརྦ་པི་ཤཱ་ཙེ་བྷྱཿ སརྦ་ཀུམྦྷཎྜེ་བྷྱཿ སརྦ་པཱུ་ཏ་ནེ་བྷྱཿ སརྦ་ཀནྜེ་བྷྱཿ སརྦ་ཨུནྨཱ་དེ་བྷྱཿ སརྦ་ཙྪཱ་ཡེ་བྷྱཿ སརྦ་ཨ་པསྨཱ་རེ་བྷྱཿ སརྦ་ཨོསྟ་རཱ་གེ་བྷྱཿ སརྦ་ཌཱཀྐི་ནཱི་བྷྱཿ སརྦ་རེ་བ་ཏཱི་བྷྱཿ
སརྦ་ཡ་མ་ཡཻ་བྷྱཿ སརྦ་ཤ་ཀུ་ནེ་བྷྱཿ སརྦ་མཱ་ཏྲི་ག་ཎེ་བྷྱཿ སརྦ་ཀམྦུ་ཀ་ནི་བྷྱཿ སརྦ་ཀ་ཊ་པུ་ཏ་ནེ་བྷྱཿ སརྦ་ཨ་ཝ་ལམྤ་ཀེ་བྷྱཿ སརྦ་ཀཎྜི་ནི་བྷྱཿ སརྦ་གྷནྡྷརྦྷེ་བྷྱཿ སརྦ་ཨ་སུ་རེ་བྷྱཿ སརྦ་ཀིནྣེ་རེ་བྷྱཿ
སརྦ་ག་རུ་ཌེ་བྷྱཿ སརྦ་མ་ཧོ་ར་གེ་བྷྱཿ སརྦ་ཡཀྵེ་བྷྱཿ ན་མཿསརྦ་ཏ་ཐཱ་བཏགས་པས་ཕུལ་ལ་ཕྲིན་ལས་་་་་་བཅོམ་ལྡན་འདས་བཀས་བར་གདོན་ཆེན་ཉེར་བརྒྱད་འཁོར་དང་བཅས་པ་སོགས་ལེགས་ལྡན་བཞིན་ཞུ། བཅུ་བཞི་ནས་བཞི་བཅུ་ཞེ་གཅིག་གི་བར་གཟི་བརྗིད་འཕྲོག་པའི་གདོན་རྣམས་ལ་འབུལ། རྡོར་འཛིན་དྲིལ་གསིལ། གཟི་བརྗིད་འཕྲོག་དང་མདངས་འཕྲོག་དང་། ། མངལ་ཟ་ཤ་ཟ་ལ་སོགས་པ། ། ཉི་ཤུ་རྩ་བརྒྱད་གདོན་གྱི་ཚོགས། ། འཁོར་བཅས་གནས་འདིར་གཤེགས་སུ་གསོལ། །
ཨོཾ་ཨེ་ཧྱེ་ཧེས་སྤྱན་དྲངས་ལ། ཨོཾ་བཛྲ་ཨརྒྷཾ་སོགས་ཀྱིས་མཆོད། ་་་་་ རྡོར་ཐལ་ཁག་ཕྱེ་སེ་གོལ། ཏེ་ཛཽ་ཛཱ་ཧ་ར། བ་ལིཾ། གརྦྷ། རུ་དྷི་ར། བ་སཱ། མཱཾ་ས། མེ་ད།
མར་ཛཱ། ཛཱ་ཏ། ཛཱི་ཝི་ཏ། བི་རཱིཥྐ། མཱ་ལི་ཏ། གྷནྡྷ། དྷཱུ་པ། པུཥྤ། ཕ་ལ། བ་སྱེ།
ཨ་ཧུ་ཏི། པཱུ་ཡ། གུ་ཐ། བི་ཊ། ཁེ་ཊ། བཱནྟི། སླ་སྨེ། སིཾ་གྷཱ་ནི་ག ཨ་པུཙྪ། དུནྟ་ནི་ཀ་ཨ་ཧཱ་རེ་བྷྱཿ
ན་མཿསརྦ་ཏ་ཐཱ་སོགས་བཏགས་པས་བསྔོས། རྡོ་རྗེ་ཐུགས་ཀ དྲིལ་བུ་རྒྱུན་ཆགས་སུ་དཀྲོལ་ལ། གདོན་ཆེན་ཉེར་བརྒྱད་འཁོར་བཅས་ནི། ། གཟི་བརྗིད་འཕྲོག་ཅིང་མདངས་ཟ་བར། ། གཟུགས་བརྙན་ཁྲག་སྣས་བརྒྱན་པ་འབུལ། ། མངལ་ཟ་བ་ལ་མངར་གསུམ་རྩི། ། ཁྲག་འཐུང་བ་ལ་ཁྲག་སྣ་འབུལ། ཞག་ཟ་བ་ལ་ཞག་དང་བཅུད། ། ཤ་ཟ་བ་ལ་ཤ་ཡི་ཚོགས། །
ཚིལ་ཟ་བ་ལ་ཕྱི་ནང་ཚིལ། ། རྐང་ཟ་བ་ལ་རྐང་མར་འབུལ། ། བཙས་པ་ཟ་ལ་བུ་རམ་དང་། ། ཤིང་ཀུན་སྦྱར་བ་འདི་དག་འབུལ། ། སྲོག་འཕྲོག་པ་ལ་འོ་མ་དང་། ། ཞོ་དང་ཀ་ར་བཅས་པ་འབུལ། ། སྐྱུག་པ་ཟ་ལ་སྦྲང་རྩི་དང་། ། མི་གཙང་ཟ་ལ་སྒོག་བཙོང་དང་། ། ལ་ཕུག་རྒྱུ་རྐྱེན་སྦྱར་ལ་འབུལ། ། གཅིན་འཐུང་བ་ལ་རྒུན་འབྲུམ་ཆང་། །
འབྲས་ཆང་བཅུད་དང་བཅས་པ་འབུལ། ། སྟོར་ཁུང་ནས་འབབ་འཐུང་བ་ལ། ། ཆུ་སྣ་མང་པོ་བཅུད་སྦྱར་འབུལ། ། ལྷག་མ་ཟ་བ་ཟས་ཀུན་གྱི། ། ལྷག་མ་བསྡུས་ལ་འབུལ་བར་བྱ། ། མཆིལ་མ་འཐུང་བ་སྦྲང་དང་བཅུད། ། བྱ་མོའི་སྒོ་ང་སྣབས་ཟ་ལ། ། ངར་སྒོང་ངར་སྣབས་ཟ་ལ་འབུལ། ། རྣག་ཟ་བ་ལ་རུས་པའི་ཤ ། གཏོར་མ་ཟ་ལ་ཁུར་བ་དང་། །
རབ་ཏུ་སྦྱར་བའི་གཏོར་མ་འབུལ། ། ཕྲེང་བ་ཟ་ལ་རུ་རཱཀྵ། ། བོ་དྷི་ཙིཏྟ་ལ་སོགས་འབུལ། ། དྲི་ཟ་བ་ལ་ག་བུར་དང་། ། བཟང་སྨན་དྲུག་དང་བཅས་པ་འབུལ། ། བདུག་པ་ཟ་ལ་སྦྱར་དུག་སྤོས། ། དྲི་དང་འབྲུ་མར་བཅས་པ་འབུལ། ། སེམས་འཕྲོག་པ་ལ་ཤ་ཁྲག་ཆང་། ། སྒོག་བཙོང་བཅས་པའི་གཏོར་མ་འབུལ། མེ་ཏོག་ཟ་ལ་མེ་ཏོག་རིགས། །
འབྲས་བུ་ཟ་ལ་བུ་རམ་དང་། ། ཤིང་ཐོག་སྣ་ཚོགས་བཅས་པ་འབུལ། ། ལོ་ཏོག་ཟ་ལ་འབྲུ་བཟང་དང་། ། འབྲས་དང་ནས་ཀྱི་སྙེ་མ་འབུལ། ། སྦྱིན་སྲེག་ཟ་ལ་འབྲུ་བཅུད་དང་། ། འབྲས་ཀྱི་ལག་ཟན་དབུལ་བར་བྱ། རང་རང་མཐུན་རྫས་འདི་བཞེས་ལ། ། གནོད་པའི་བསམ་སྦྱོར་ཞི་བ་དང་། ། ཕན་པའི་སེམས་པ་ལྡན་པར་གྱིས། ། བདེ་ལེགས་ཐམས་ཅད་འབྱུང་བར་མཛོད། །
ཅེས་དང་། ཕྲིན་ལས་གོང་བཞིན་བཅོལ་ལ། ཞེ་གཉིས་པ་གཞི་བདག་ལ་ཨོཾ་ཨཱཿཧཱུྃ་གིས་བྱིན་གྱིས་བརླབས། ། བྷཱུ་མི་པ་ཏི་ས་པ་རི་ཝཱ་ར་ཨ་ཀརྵ་ཡ་ཛཿནས་དགེ་བའི་སྡོངས་གྲོགས་ཉིད་དུ་མཛོད་བར་གཏོར་བསྔོ་ཆེན་མོ་བཞིན། ཞེ་གསུམ་པ་ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱན་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན། བྱང་ཆུབ་སེམས་དཔའི་དགེ་འདུན་དང་། །
ཉན་ཐོས་ཀྱི་དགེ་འདུན་དང་བཅས་པ་རྣམས་ཀྱི་བཀའ་བདེན་པ་དང་། དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་མའི་ལྷ་ཚོགས་རྣམས་ཀྱི་བཀའ་བདེན་པ་དང་། དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས་གློ་བོ་སོགས་འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི་འབྱུང་པོ་གདོན་བགེགས་ཀྱི་རིགས་གང་ཡིན་པ་ཐམས་ཅད་སྐད་ཅིག་ཐང་གཅིག་ཡུད་ཙམ་ལ་འདིར་མཆིས་པར་གྱུར་ཅིག ཌཱཀྐི་ཧཱུྃ་ཛཿསོགས་ནས་ཉེ་བར་ཞི་བ་གཅིག་ཏུ་གྱུར་ཅིག་བར་བགེགས་གཏོར་བཞིན། བུམ་པ་སྟ་གོན་ནི། ལེགས་པར་བཤམས་པའི་བུམ་པ་གཉིས་བསངས་སྦྱངས། སྟོང་པའི་ངང་ལས་པཾ་ལས་པདྨ་དང་ཨཱ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུཾ་ལས་རིན་པོ་ཆེའི་བུམ་པ་གཉིས་ཡངས་ཤིང་རྒྱ་ཆེ་བ། ཞབས་ཞུམ་པ། ལྟོ་བ་ལྡིར་བ།
མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ། ལྷ་རྫས་ཀྱི་གོས་ཀྱིས་མགུལ་པ་བཅིངས་པ། ཨོཾ་ཏཔྟེ་ཏཔྟེ་མ་ཧཱ་ཏཔྟེ་སྭཱཧཱ། ལྷའི་ཆུ་དང་བཅུད་ཀྱིས་བཀང་བ། ཨོཾ་ཀལྤ་བྲྀཀྵཱ་ཡ་སྭཱ་ཧཱ། དཔག་བསམ་གྱི་ཤིང་གིས་ཁ་བརྒྱན་པ། ཆུའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་སེངྒེས་བཏེགས་པའི་ཁྲི་པདྨ་དང་ཟླ་བའི་གདན་འདབ་མ་བརྒྱད་ལ་ཉི་མ་དང་། ཕྱིའི་མཚམས་བཞིར་པདྨ་དང་ཟླ་བ།
ཕྱོགས་བཞིར་པདྨ་དང་ཉི་མའི་གདན། དབུས་ཀྱི་གདན་གྱི་སྟེང་དུ་ཨོཾ་དཀར་པོ། དེ་ལས་འོད་ཟེར་འཕྲོས་སོགས་ནས་ཐུགས་ཀར་གཞན་གྱིས་མི་ཐུབ་མ་བཅས་པ་བསྐྱེད་པ་ནས་བརྩམ་སྟེ། ལྷ་མོ་ཐམས་ཅད་ཀྱང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ལྷ་རྫས་ཀྱི་དར་གྱི་སྟོད་གཡོགས་དང་ཤམ་ཐབས་ཅན་ནོ། ། ཞེས་པའི་བར་གྱི་གཙོ་འཁོར་བཅུ་བདུན་འོག་མདུན་བསྐྱེད་ཀྱི་སྐབས་ལྟར་དང་། ལས་ཐམས་ཅད་པའི་བུམ་པར་པདྨ་དང་ཉི་མའི་སྟེང་དུ་ཧཱུྃ་ལས་ཁྲོ་བོ་བདུད་རྩི་འཁྱིལ་བ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ། གཡས་སྣ་ཚོགས་རྡོ་རྗེ་དང་གཡོན་དེའི་ཡུ་བ་བྱས་པའི་དྲིལ་བུ་དཀུར་བརྟེན་པ། ཅུང་ཟད་ཁྲོ་བའི་ཉམས་ཅན་རིན་པོ་ཆེ་དང་སྦྲུལ་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན།
ཞབས་སེམས་དཔའི་སྐྱིལ་མོ་ཀྲུང་གིས་བཞུགས་པ། ལྷ་དེ་ཐམས་ཅད་ཀྱི་སྤྱི་བོར་ཨོཾ་སོགས་ནས་རང་རང་གི་ས་བོན་གྱིས་མཚན་པ། རང་གི་ཐུགས་ཀའི་ས་བོན་ལས་འོད་ཟེར་འཕྲོས་པས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བཅོམ་ལྡན་འདས་མ་གཙུག་ཏོར་གདུགས་དཀར་པོ་ཅན་ལྷ་བཅུ་བདུན་བདུད་རྩི་འཁྱིལ་བ་དང་བཅས་པའི་རྣམ་པར་ཨོཾ་བཛྲ་ས་མཱ་ཛཿ མ་ལུས་སེམས་ཅན་སོགས་ཤླཽ་ཀ་གསུམ་སྔགས་དང་བཅས་པས་སྤྱན་དྲངས། ཆུ་གཉིས་ཉེར་སྤྱོད་ཀྱི་མཆོད་པ་ནས་གཙོ་འཁོར་ཐམས་ཅད་ལ་རྣམ་པར་སྣང་མཛད་དང་། བདུད་རྩི་འཁྱིལ་བ་ལ་དོན་ཡོད་གྲུབ་པས་དབུ་བརྒྱན་པའི་ཁྱད་པར་ཙམ་མ་གཏོགས་གཞན་ཐམས་ཅད་མདུན་བསྐྱེད་ལྟར་ཡན་ལག་བཞི་རྫོགས་སུ་བྱའོ། ། མཚན་སྔགས་རེ་རེའི་སྔོན་དུ་འགྲོ་བའི་མཆོད་པ་དང་། བཅོམ་ལྡན་ལྷ་མོ་གདུགས་དཀར་ཅན་ཞེས་སོགས་དང་། གཞན་གྱིས་མི་ཐུབ་སོགས་དང་འཇིགས་པའི་ཧཱུྃ་སྒྲ་སོགས་ཤླཽ་ཀ་རེས་བསྟོད།
གཟུངས་ཐག་ནས་བཟུང་ལ། རང་གི་སྙིང་ག་ནས་སྔགས་ཀྱི་འཕྲེང་བ་གཟུངས་ཐག་ལ་བརྟེན་ཏེ་སོང་བས་བུམ་ནང་གི་ལྷ་རྣམས་ཀྱི་ཐུགས་ཀའི་སྔགས་འཕྲེང་ལ་ཕོག་པས། དེ་རྣམས་དང་ལྷ་རྣམས་ཀྱི་སྐུ་ལས་བདུད་རྩིའི་ཆུ་རྒྱུན་བྱུང་བས་བུམ་པ་གང་བར་བསམས་ལ། ཏདྱ་ཐཱ། ཨ་ན་ལེ་སོགས་བསྙེན་སྔགས་ཅི་ནུས་དང་། ཨོཾ་སརྦ་ཏ་ཐཱ་ག་ཏོཥྞི་ཥ་སི་ཏཱ་ཏ་པ་ཏྲེ་ཧཱུྃ་དྲུཾ་ཧྲིཥྚོཾ། བཅོམ་ལྡན་འདས་མ་གཞན་གྱིས་མི་ཐུབ་མའི་སྔགས་སོ། ། ཨོཾ་ཛམྦྷ་ན་ཀ་རཱི་ཧཱུྃ་དྲུཾ་ཧྲིཥྚོཾ། གཏུམ་པ་ཆེན་མོའི་འོ། ། ཨོཾ་སྟམྦྷ་ན་ཀ་རཱི་ཧཱུྃ་དྲུཾ་ཧྲིཥྚོཾ།
འབར་བ་ཆེན་མོའི་འོ། ། ཨོཾ་མོ་ཧ་ན་ཀ་རཱི་ཧཱུྃ་དྲུཾ་ཧྲིཥྚོཾ། གོས་དཀར་མོའི་འོ། ། ཨོཾ་ལམྦྷ་ན་ཀ་རཱི་ཧཱུྃ་དྲུཾ་ཧྲིཥྚོཾ། སྒྲོལ་མའི་འོ། ། ཨོཾ་བ་ཧ་ན་ཀ་རཱི་ཧཱུྃ་དྲུཾ་ཧྲིཥྚོཾ། རྒྱལ་བའི་རྡོ་རྗེ་མའི་འོ། ། ཨོཾ་ས་ར་བི་ཥ་སཾ་བྷཀྵ་ན་ཀ་རཱི་ཧཱུྃ་དྲུཾ་ཧྲིཥྚོཾ། པདྨའི་མངོན་མཚན་མའི་འོ། ། ཨོཾ་སརྦ་དུཎྜཱན་པྲ་དུཥྚཱ་ནཾ་སྟམྦྷ་ན་ཀ་རཱི་ཧཱུྃ་དྲུཾ་ཧྲིཥྚོཾ།
གཞན་གྱིས་མི་ཐུབ་མའི་འོ། ། ཨོཾ་སརྦ་ཡཀྵ་རཀྵ་ས་གྲ་ཧཱ་ཎཾ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲིཥྚོཾ། རྡོ་རྗེ་མཆུ་ཅན་མའི་འོ། ། ཨོཾ་བཛྲ་དྷཱུ་པེ་ཨཱཿཧཱུྃ་དྲུཾ། ཞི་བ་ཆེན་མོའི་འོ། ། ཨོཾ་བཛྲ་པུཥྤེ་ཨཱཿཧཱུྃ་དྲུཾ། ཞི་བ་གསེར་ཕྲེང་མའི་འོ། ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ་དྲུཾ། དཀར་ཆེན་མོའི་འོ། ། ཨོཾ་བཛྲ་གནྡྷེེ་ཨཱཿཧཱུྃ་དྲུཾ།
འཕགས་མ་སྒྲོལ་མའི་འོ། ། ཨོཾ་སརྦ་པ་རཱ་བིདྱ་ཙྪེ་ད་ན་ཀ་རཱི་ཧཱུྃ་དྲུཾ་ཧྲིཥྚོཾ། རྡོ་རྗེའི་ལུ་གུ་རྒྱུད་མའི་འོ། ། ཨོཾ་ཙ་ཏུ་ར་ཤཱི་ཏཱི་ནཱཾ་གྲ་ཧ་ས་ཧ་པྲ་ཎཾ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲིཥྚོཾ། རྡོ་རྗེ་གཞོན་ནུ་མའི་འོ། ། ཨོཾ་ཨཥྚཱ་བི་ཤ་ཏཱི་ནཾ་ནཀྵ་ཏྲ་པྲ་ས་ད་ན་ཀ་རཱི་ཧཱུྃ་དྲུཾ་ཧྲིཥྚོཾ། ལག་ན་རྡོ་རྗེ་མའི་འོ། ། ཨོཾ་ཨཥྚ་ནཱཾ་མ་ཧཱ་གྲ་ཧཱ་ནཾ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲིཥྚོཾ། རྡོ་རྗེ་རིན་ཆེན་མའི་སྔགས་ཏེ་དེ་རྣམས་ཅི་ནུས་རེ་དང་། ལས་བུམ་ལ།
ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཅེས་པ་ཉེར་གཅིག་ཙམ་བཟླས་མཐར་མཆོད་བསྟོད་གོང་བཞིན་དང་འདོད་དོན་གསོལ་བ་གདབ། ཡི་་་་་་བཟླས་གཏོར་གྱི་མཇུག་བཞིན། གེ་བརྒྱ་པ་ལན་གསུམ་དང་། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ་ལ། ཨོཾ་ཨཱཿཧཱུྃ་གིས་མཆོད་ཡོན་ཕུལ། ལས་བུམ་ལས་བུམ་པའི་ཆུ་ཁ་རྒྱན་གྱིས་འཐོར་ཞིང་འདིར་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་དུ་བགེགས་བཟློག་པའི་ཕྲིན་ལས་མཛོད་ཅིག་ཅེས་བརྗོད་དེ། ཡེ་ཤེས་པ་གཤེགས། དམ་ཚིག་པ་ཞུ་བ་བུམ་པའི་ཆུར་གྱུར་པར་བསམ་མོ། ། རྗེས་ཀྱི་ཆོ་ག་ནི།
མཆོད་པ་རྣམས་ཁ་གསོས་ལ་བྱིན་གྱིས་བརླབས་ཏེ། བུམ་བསྐྱེད་ཀྱི་སྐབས་ལྟར་མཆོད་བསྟོད་འདོད་དོན་ཞུས་ལ། ཨོཾ་བཛྲ་ས་ཏྭ་ས་མ་ཡ་སོགས་ཡིག་བརྒྱ་ཅི་རིགས། མ་འབྱོར་པ་དང་སོགས། གང་ཡང་བདག་བློ་སོགས། གཙོ་བོ་ནུས་པ་སོགས་གདངས་བཅས། ཁུ་ཚུར་རྒྱབ་སྦྱར་བ་མཐེབ་སྲིན་སྦྱར་བ་དང་། ཨོཾ་ཁྱོད་ཀྱིས་སེམས་ཅན་སོགས་ལའང་མ་འབྱོར་པའི་གདངས་བཅས་མཐར་མཐེབ་སྲིན་གྱིས་སེལ་གོལ་དང་ཨོཾ་བཛྲ་མུཿ སྟ་གོན་གྱི་ལྷ་རྣམས་སང་ནངས་པར་འབྱོན་པར་བཞེད་བཞིན་པས་རང་བཞིན་གྱི་གནས་སུ་གཤེགས་ཞེས་བརྗོད་ཅིང་བསམས་ལ། རང་གི་དཔྲལ་བར་ཨོཾ།
མགྲིན་པར་ཨཱཿ སྙིང་ཁར་ཧཱུྃ། དགེ་བ་འདི་ཡིས་མྱུར་དུ་བདག ། འཕགས་མ་གདུགས་དཀར་འགྲུབ་གྱུར་ནས། ། འགྲོ་བ་གཅིག་ཀྱང་མ་ལུས་པ། ། དེ་ཡི་ས་ལ་འགོད་པར་ཤོག ། ཅེས་དང་། འདི་ལྟར་བསྒྲུབས་པའི་དགེ་བ་འདི་ཡི་མཐུས། ། བདག་ཅག་དཔོན་སློབ་རྒྱུ་སྦྱོར་སྦྱིན་བདག་གིས། ། ཐོག་མེད་ནས་བསགས་ནད་མཚོན་མུ་གེ་ཡི། །
ལས་སྒྲིབ་མ་ལུས་བྱང་ཞིང་དག་གྱུར་ཅིག ། འགྲོ་ཀུན་དགའ་བདེའི་དཔལ་ལ་རྟག་དགོད་ཕྱིར། ། བསོད་ནམས་འདི་ཡིས་བདག་ཅག་དཔོན་སློབ་རྣམས། ། ནད་མཚོན་མུ་གེའི་རྒུད་བྲལ་བདེ་སྐྱིད་ཀྱི། ། མཐར་ཐུག་གྱུར་ནས་བསམ་དོན་ཀུན་འགྲུབ་ཤོག ། དེ་ལྟར་སྲིད་པའི་དཔལ་ལ་ལོངས་སྤྱོད་ཅིང་། ། བདག་ཅག་རྣམས་ཀྱི་སྤྱོད་ལམ་ཕྲ་མོ་ཚུན། ། མ་ལུས་བསྟན་དང་འགྲོ་བའི་དོན་གྱུར་ནས། ། རྒྱལ་སྲས་སྤྱོད་པས་དོན་གཉིས་ལྷུན་འགྲུབ་ཤོག ། ཕ་རོལ་ཕྱིན་དང་བྱ་སྤྱོད་རྣལ་འབྱོར་གྱི། །
རྒྱུད་སྡེའི་དོན་ལ་སྦྱངས་པ་མཐར་ཕྱིན་ནས། ། རྩེ་གཅིག་ཐེག་མཆོག་རིམ་གཉིས་རྣལ་འབྱོར་གྱི། ། དཔེ་ཡི་ཡེ་ཤེས་ཚེ་འདིར་འཆར་བར་ཤོག ། སྐྱབས་གནས་བསླུ་མེད་རྣམས་ཀྱི་ཐུགས་རྗེ་དང་། ། བདག་གི་དད་པའི་ཤུགས་དང་ཆོས་ཀྱི་དབྱིངས། ། བདེན་པའི་སྟོབས་ཀྱིས་བདག་ཅག་དཔོན་སློབ་ཀྱི། ། འདི་ཕྱིའི་དོན་ཀུན་ཡིད་བཞིན་འགྲུབ་གྱུར་ཅིག ། འོག་ནས་འབྱུང་བའི་བཀྲ་ཤིས་སོགས་བྱའོ། ། སྟ་གོན་ནོ། ། དངོས་གཞིའི་ཆོ་གའི་ངག་འདོན་རིམ་པས།
སྔོན་འགྲོའི་གཏོར་མ་ནས་བདག་བསྐྱེད་རྫོགས་པའི་བར་སྟ་གོན་བཞིན། དེ་ནས་དཀྱིལ་འཁོར་ལས་བུམ་གྱི་ཆུ་དང་། ཨ་མྲྀ་ཏས་བསངས། སྭ་བྷཱ་ཝས་སྦྱངས་པ་ནས་ཉི་མའི་གདན་བར་སྟ་གོན་བཞིན། དབུས་ཀྱི་གདན་གྱི་སྟེང་དུ་ཡི་གེ་ཨོཾ་དཀར་པོ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། ཚུར་འདུས་ཨོཾ་ལ་ཐིམ། དེ་ཡོངས་སུ་གྱུར་པ་ལས་འཁོར་ལོ་དཀར་པོའི་ལྟེ་བ་ལ་ཨོཾ་གྱིས་མཚན་པར་གྱུར། དེ་ལས་འོད་ཟེར་འཕྲོས་སེམས་ཅད་ཐམས་ཅད་བཅོམ་ལྡན་འདས་མའི་གོ་འཕང་ལ་བཀོད།
ཁྱད་པར་འཇིགས་པར་བྱེད་པའི་གདོན་དང་མདངས་འཕྲོག་པར་བྱེད་པའི་གདོན་བགེགས་ཐམས་ཅད་ཚར་བཅད། ཚུར་འདུས་ས་བོན་ཕྱག་མཚན་དང་བཅས་པ་ལ་ཐིམ། དེ་ཡོངས་སུ་གྱུར་པ་ལས་བཅོམ་ལྡན་འདས་མ་གཙུག་ཏོར་གདུགས་དཀར་པོ་གཞན་གྱིས་མི་ཐུབ་མ་ཕྱིར་བཟློག་པ་ཆེན་མོ་སྐུ་མདོག་གངས་རིའི་ཕུང་པོ་ལྟར་དཀར་བ་ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ་སོགས་ནས་དབུས་ན་བཞུགས་པའོ། ། ཞེས་པའི་བར་གོང་ལྟར་ཐུགས་ཀར་གཞན་གྱིས་མི་ཐུབ་མ་དང་བཅས་པ་བསྐྱེད། པདྨའི་འདབ་མ་བརྒྱད་ཀྱི་གདན་ཤར་དུ་ཛཾ་ལས་གཏུམ་པ་ཆེན་མོ་སྐུ་མདོག་དཀར་མོ་གཡས་རྡོ་རྗེ་གཡོན་སྡིགས་མཛུབ། གཞན་གྱི་སྦྱོར་བ་ངན་པ་ཐམས་ཅད་འཇོམས་པར་མཛད་མ། ལྷོར་སཏྭཾ་ལས་འབར་བ་ཆེན་པོ་སོགས། ནུབ་ཏུ་ཨོཾ་ལས་གོས་དཀར་མོ་སོགས། བྱང་དུ་ལཾ་ལས་སྒྲོལ་མ་སོགས།
བྱང་ཤར་དུ་བཾ་ལས་རྒྱལ་བའི་སོགས། ཤར་ལྷོར་པཾ་ལས་པདྨའི་སོགས། ལྷོ་ནུབ་ཏུ་སཾ་ལས་གཞན་གྱིས་སོགས། ནུབ་བྱང་དུ་པཾ་ལས་རྡོ་རྗེའི་སོགས་ནས་བཞུགས་པའི་བར། དེའི་ཕྱི་རོལ་དུ་བྱང་ཤར་གྱི་གྲྭར་དྷཾ་ལས་ཞི་བའི་སོགས། ཤར་ལྷོར་པཾ་ལས་ཞི་བ་སོགས། ལྷོ་ནུབ་ཏུ་ཨཾ་ལས་དཀར་ཆེན་སོགས། ནུབ་བྱང་དུ་གཾ་ལས་འཕགས་མ་སོགས་ནས་ངང་ཚུལ་ཅན་ནོ་བར། ཤར་སྒོར་པཾ་ལས་རྡོ་རྗེ་ལུ་གུ་སོགས། ལྷོ་སྒོར་ཙཾ་ལས་རྡོ་རྗེ་གཞོན་ནུ་སོགས།
ནུབ་སྒོར་ཨཾ་ལས་ལག་ན་རྡོ་རྗེ་སོགས། བྱང་སྒོར་ཨཾ་ལས་རིན་ཆེན་སོགས་ནས་ཨོཾ་བཛྲ་ས་མཱ་ཛཿབར་སྟ་གོན་བཞིན། དངོས་གཞི་དང་པོའི་ཚེ་སྟ་གོན་གྱི་ལྷ་རང་བཞིན་གྱི་གནས་སུ་གཤེགས་པས་ཡེ་ཤེས་པ་སྤྱན་འདྲེན་པ་དང་། གཉིས་པ་མན་ཆད་རང་བཞིན་གྱི་གནས་ནས་སྤྱན་འདྲེན་པ་ཡིན་པས་རང་གི་ཐུགས་ཀའི་ས་བོན་ལས་སོགས། མ་ལུས་སེམས་ཅན་ནས་དབུར་བརྒྱན་བར་སྟ་གོན་བཞིན། མདུན་བསྐྱེད་ཀྱི་ལྷ་རྣམས་ཀྱི་ཐུགས་ཀར་ཟླ་བ་ལ་སོ་སོའི་ས་བོན་གྱིས་མཚན་པའི་མཐར་སྔགས་ཀྱི་ཕྲེང་བས་བསྐོར་བར་དམིགས་ཏེ། སྔགས་ཕྲེང་ལས་འོད་ཟེར་དཀར་པོ་འཕྲོས་པས་གློ་བོ་སོགས་ནས་འཁོར་དང་བཅས་པས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་དང་ཉེ་བར་འཚེ་བ་ཐམས་ཅད་སྦྱངས་ནས། འོད་ཟེར་རྣམས་སླར་འདུས་ཏེ་ལྷ་རྣམས་ཀྱི་ཐུགས་ཀར་ཐིམ། ལྷ་སོ་སོ་ལ་དམིགས་ཏེ་གཙོ་འཁོར་ཐམས་ཅད་ཀྱི་སྔགས་རྣམས་ཇི་ལྟར་རིགས་པར་བཟླས་མཐར་ཐལ་མོ་སྦྱར་ཏེ་རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་བརྟན་པར་བཞུགས་སུ་གསོལ། བརྟན་པར་བཞུགས་ནས་གློ་བོ་སོགས་ནས་འཁོར་དང་བཅས་པས་ཐོག་དྲངས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་ཐམས་ཅད་བསྩལ་དུ་གསོལ།
ཞེས་གསོལ་བ་གདབ། མཆོད་བསྟོད་རྒྱས་པ་སྟ་གོན་བཞིན། རྒྱ་གར་སྐད་དུ། ནས་མངོན་པར་བསྟོད་དོ་བར་གདུགས་དཀར་མཆོག་གྲུབ་ཀྱི་མདོ་ཚར་གཅིག དེ་ནས་འཕྲིན་ལས་གཞོལ་བ་ནི། ཐལ་མོ་སྦྱར་ལ་ཨོཾ་སརྦ་ཏ་ཐཱ་ག་ཏོཥྞཱི་ཥ་སི་ཏྭ་ཏ་པ་ཏྲེ་ཧཱུྃ་དྲུཾ་ཧྲིཥྚོཾ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་རྡོ་རྗེ་གཙུག་ཏོར་ཕྱིར་བཟློག་པ་ཆེན་མོ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ། སྤྱན་བྱེ་བ་བརྒྱ་སྟོང་མངའ་བ་ཆེན་མོ།
མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་མོ་ས་གསུམ་གྱི་དཀྱིལ་འཁོར་ལ་མངའ་མཛད་མས་གློ་བོ་སོགས་ནས་འཁོར་དང་བཅས་པས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་སྦྱོང་བ་དང་། མི་ནད་དང་ཕྱུགས་ནད་དང་། ཡམས་ཀྱི་ནད་དང་། འཚེ་བ་དང་། གནོད་པ་དང་། ནད་འགོ་བ་དང་། འཁྲུག་པ་དང་། ཕ་རོལ་གྱི་དམག་ཚོགས་འོང་བ་ཐམས་ཅད་བཟློག་ཏུ་གསོལ། ཨོཾ་ཛམྦྷ་ན་ཀ་རཱི་ཧཱུྃ་དྲུཾ་ཧྲིཥྚོཾ།
ཤར་གྱི་གཏུམ་ཆེན་མོས་གློ་བོ་སོགས་ནས་འཁོར་དང་བཅས་པས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་སྦྱོང་བ་དང་། གཞན་གྱི་བསམ་སྦྱོར་ངན་པའི་གནོད་པ་ཐམས་ཅད་བཟློག་ཏུ་གསོལ། ཨོཾ་སྟཾ་བྷ་ན་ཀ་རཱི་ཧཱུྃ་དྲུཾ་ཧྲིཥྚོཾ། ལྷོ་ཕྱོགས་ཀྱི་འབར་མ་ཆེན་མོས་གློ་བོ་སོགས་ནས་འཁོར་དང་བཅས་པས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་སྦྱོང་བ་དང་། དུས་མ་ཡིན་པར་འཆི་བའི་གནོད་པ་ཐམས་ཅད་བཟློག་ཏུ་གསོལ། དེ་བཞིན་དུ་གློ་བོ་སོགས་ནས་འཁོར་དང་བཅས་པས་གཙོ་བྱས་པའི་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་སྦྱོང་བ་དང་། ཞེས་པས་ཀུན་ལ་སྦྱར་ཏེ། ཨོཾ་མོ་ཧཱ་ན་ཀ་རཱི་ཧཱུྃ་དྲུཾ་ཧྲིཥྚོཾ། ནུབ་ཕྱོགས་ཀྱི་གོས་དཀར་མོས༞ བསད་པ་དང་བཅིངས་པའི་འཇིགས་པ་ཐམས་ཅད་བཟློག་ཏུ་གསོལ། ཨོཾ་ལཾ་བྷ་ན་ཀ་རཱི་ཧཱུྃ་དྲུཾ་ཧྲིཥྚོཾ།
བྱང་ཕྱོགས་ཀྱི་སྒྲོལ་མས། རྨི་ལྟས་ངན་པའི་གནོད་པ་ཐམས་ཅད་བཟློག་ཏུ་གསོལ། ཨོཾ་བ་ཧ་ནི་ཀ་རཱི་ཧཱུྃ་དྲུཾ་ཧྲིཥྚོཾ། བྱང་ཤར་གྱི་རྒྱལ་བའི་རྡོ་རྗེ་མས༞ བརྟན་གཡོའི་དུག་གི་གནོད་པ་ཐམས་ཅད་བཟློག་ཏུ་གསོལ། ཨོཾ་ས་ར་བི་ཥ་སཾ་བྷཀྵ་ན་ཀ་རཱི་ཧཱུྃ་དྲུཾ་ཧྲིཥྚོཾ། ཤར་ལྷོའི་པདྨའི་མངོན་མཚན་མས༞ མཚོན་གྱི་གནོད་པ་ཐམས་ཅད་བཟློག་ཏུ་གསོལ། ཨོཾ་སརྦ་དུཥྚཱཾ་པྲ་དུཥྚན་སཏྭཾ་བྷ་ན་ཀ་རཱི་ཧཱུྃ་དྲུཾ་ཧྲིཥྚོཾ། ལྷོ་ནུབ་ཀྱི་གཞན་གྱིས་མི་ཐུབ་མས༞ མེ་དང་ཆུའི་གནོད་པ་ཐམས་ཅད་བཟློག་ཏུ་གསོལ། ཨོཾ་སརྦ་ཡཀྵ་རཀྵ་ས་གྲ་ཧཱ་ཎཱྃ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲིཥྚོཾ། ནུབ་བྱང་གི་རྡོ་རྗེ་མཆུ་ཅན་མས༞ གནོད་སྦྱིན་དང་སྲིན་པོའི་གནོད་པ་ཐམས་ཅད་བཟློག་ཏུ་གསོལ།
ཨོཾ་བཛྲ་དྷུཔྤེ་ཨཱཿཧཱུྃ་དྲུཾ། བྱང་ཤར་གྱི་ཞི་བ་ཆེན་མོས༞ དགྲའི་གནོད་པ་ཐམས་ཅད་བཟློག་ཏུ་གསོལ། ཨོཾ་བཛྲ་པུཥྤེ་ཨཱཿཧཱུྃ་དྲུཾ། ཤར་ལྷོའི་ཞི་བ་གསེར་ཕྲེང་ཅན་མས༞ མ་རུངས་དགྲ་ཆེན་གྱི་གནོད་པ་ཐམས་ཅད་བཟློག་ཏུ་གསོལ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ་དྲུཾ། ལྷོ་ནུབ་ཀྱི་དཀར་མོ་ཆེན་མོས༞ གཤིན་རྗེའི་གནོད་པ་ཐམས་ཅད་བཟློག་ཏུ་གསོལ། ཨོཾ་བཛྲ་གནྡྷེ་ཨཱཿཧཱུྃ་དྲུཾ། ནུབ་བྱང་གི་འཕགས་མ་སྒྲོལ་མས༞ རྨི་ལྟས་ངན་པའི་གནོད་པ་ཐམས་ཅད་བཟློག་ཏུ་གསོལ། ཨོཾ་སརྦ་པཱ་ར་བཱིདྱ་ཙྪེ་ད་ན་ཀ་རཱི་ཧཱུྃ་དྲུཾ་ཧྲིཥྚོཾ། ཤར་སྒོའི་རྡོ་རྗེ་ལུ་གུ་རྒྱུད་མས།
གཞན་གྱི་རིག་སྔགས་ཀྱི་གནོད་པ་ཐམས་ཅད་བཟློག་ཏུ་གསོལ། ཨོཾ་ཙ་ཏུ་རཱ་ཤི་ཏཱི་ནཱཾ་གྲ་ཧ་ས་ཧ་པྲ་ཎཱཾ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲིཥྚོཾ། ལྷོ་སྒོའི་རྡོ་རྗེ་གཞོན་ནུ་མས༞ གདོན་སྟོང་ཕྲག་བརྒྱད་ཅུ་རྩ་བཞིའི་གནོད་པ་ཐམས་ཅད་བཟློག་ཏུ་གསོལ། ཨོཾ་ཨཥྚ་བི་ཤི་ཏཱི་ནཱཾ་ནཀྵ་ཏྲ་ཎཾ་པྲ་སཱ་དྷ་ན་ཀ་རཱི་ཧཱུྃ་དྲུཾ་ཧྲིཥྚོཾ། ནུབ་སྒོའི་ལག་ན་རྡོ་རྗེ་མས༞ རྒྱུ་སྐར་ཉི་ཤུ་རྩ་བརྒྱད་ཀྱི་གནོད་པ་ཐམས་ཅད་བཟློག་ཏུ་གསོལ། ཨོཾ་ཨཥྚཱ་ནཱཾ་མ་ཧཱ་གྲ་ཧཱ་ཎཱཾ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲིཥྚོཾ། བྱང་སྒོའི་རྡོ་རྗེ་རིན་ཆེན་མས༞ གཟའ་ཆེན་པོ་བརྒྱད་ཀྱི་གནོད་པ་ཐམས་ཅད་བཟློག་ཏུ་གསོལ། གཞན་ཡང་བཅོམ་ལྡན་འདས་གདུང་བདུན། དེ་བཞིན་གཤེགས་པ་བཅུ། སངས་རྒྱས་དང་བྱང་ཆུབ་སེམས་དཔའི་ཚོགས་ཐམས་ཅད་ཀྱིས༞ ཉེ་བར་འཚེ་བ་ཐམས་ཅད་བཟློག་ཏུ་གསོལ།
ཕྱིའི་ཁོར་ཡུག་ལ་གནས་པ་ལེགས་ལྡན་མཆེད་གསུམ། འཇིག་རྟེན་སྐྱོང་བ་བཅུ། རྒྱལ་པོ་ཆེན་པོ་བཞི། གཟའ་ཆེན་པོ་བརྒྱད། རྒྱུ་སྐར་ཉི་ཤུ་རྩ་བརྒྱད། ལྷ་ཆེན་པོ་བརྒྱད། ཀླུ་ཆེན་པོ་བརྒྱད། འཇིགས་བྱེད་ཆེན་པོ་དགུ་འཁོར་དང་བཅས་པ་རྣམས་ཀྱིས་གློ་བོ་སོགས་ནས་འཁོར་དང་བཅས་པས་གཙོ་བྱས་པའི་སེམས་ཅན་ཐམས་ཅད་ཀྱི་མི་ནད་དང་ཕྱུགས་ནད་སོགས་གོང་ལྟར་བརྗོད་པས་ཕྲིན་ལས་གསོལ་ལོ།

དངོས་གཞི་གཉིས་པ་མན་དགོས་པའི་ཚེ་བུམ་པ་སྟ་གོན་གྱི་སྐབས་བཞིན་འདིར་བསྒྲུབ་བོ། ། གཏོར་མ་རྣམས་སྟ་གོན་བཞིན་བཏང་། བྱད་གྲོལ་བདག་འཇུག་དང་བཅས་པ་ནི། ཚོན་སྐུད་སྣ་ལྔར་མདུད་པ་བྱས་པ་རང་གི་མགྲིན་པར་བརྒྱུས་ལ་ཡན་ལག་ལྔ་བཅིངས་པར་བསམས་ལ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་མའི་ཐུགས་ཀ་ནས་འོད་ཟེར་རྣོ་ཞིང་ཐོགས་པ་མེད་པ་ལྕགས་ཀྱུའི་རྣམ་པ་ཅན་གྲངས་མེད་པར་འཕྲོས། གློ་བོ་སོགས་ནས་འཁོར་དང་བཅས་པའི་སྣོད་བཅུད་ཐམས་ཅད་ལ་ཁྱབ་པས་བར་དུ་གཅོད་པར་བྱེད་པའི་ནད་གདོན་སྡིག་སྒྲིབ་བྱད་བྱུར་ལ་སོགས་པ་མི་མཐུན་པའི་ཕྱོགས་སུ་གྱུར་པ་ཐམས་ཅད་འོད་ཟེར་སྔོ་དམར་དང་། དུད་ཁུ་སོལ་ཁུའམ་རྣག་ཁྲག་གི་རྣམ་པ་ཅན་དང་། གདོན་བགེགས་ལ་སོགས་པ་སྡིག་སྦལ་སོགས་སྲོག་ཆགས་མི་སྡུག་པའི་རྣམ་པ་ཅན་དུ་ཚུར་བཀུག་ཏེ། ལུས་ལ་བཅིངས་པའི་ཚོན་སྐུད་འདི་ལ་སིབ་ཀྱིས་ཐིམ་ཞེས་དང་། རྡོ་རྗེ་དང་དྲིལ་བུ་འཛིན་པས། ཧཱུྃ་མཛད་ཀྱི་ཕྱག་རྒྱ་བཅིངས་ཏེ།
རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི་བཀའ་བདེན་པ་དང་། ཆོས་ཀྱི་བཀའ་བདེན་པ་དང་། དགེ་འདུན་གྱི་བཀའ་བདེན་པ་དང་། ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་བྱང་ཆུབ་སེམས་དཔའི་དགེ་འདུན་དང་ཉན་ཐོས་ཀྱི་དགེ་འདུན་དང་བཅས་པ་རྣམས་ཀྱི་བཀའ་བདེན་པ་དང་། དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་མའི་ལྷ་ཚོགས་རྣམས་ཀྱི་བཀའ་བདེན་པ་དང་། དཔལ་མགོན་དམ་པ་ཆོས་སྐྱོང་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་བྱིན་གྱི་རླབས་ཀྱིས་གློ་བོ་སོགས་ནས་འཁོར་དང་བཅས་པ་ལ་བར་དུ་གཅོད་པར་བྱེད་པའི་ནད་གནོད་སྡིག་སྒྲིབ། རྨི་ལམ་ངན་པ། ལྟས་ངན་པ།
དུས་མ་ཡིན་བར་འཆི་བར་གྱུར་པ་ཐམས་ཅད་དང་། བྱད་དང་མནན་གཏད་དུ་བཅུག་པ་ལ་སོགས་པ་གཞན་གྱི་རིག་སྔགས་ཀྱི་སྦྱོར་བ་ངན་པ་བརྩམས་པའི་ནུས་མཐུ་ཐམས་ཅད་རང་དབང་མེད་པར་བཀུག་ཏེ། ལུས་ལ་བཅིངས་པའི་ཚོན་སྐུད་ལྔ་པོ་འདི་ལ་གཉིས་སུ་མེད་པར་ཐིམ་པར་གྱུར་ཅིག ཨ་ཀརྵ་ཡ་ཛཿ ཞེས་མཛུབ་མོ་གཉིས་བཀུག ཛཿཧཱུྃ་བཾ་ཧོཿ ཞེས་པས་དགུག་གཞུག་ལན་གསུམ། ལུས་ལ་བཅིངས་པའི་ཚོན་སྐུད་འདི་རྣམས་ནད་གདོན་སྡིག་སྒྲིབ་བར་དུ་གཅོད་པ་མི་མཐུན་པའི་ཕྱོགས་ཐམས་ཅད་འདུས་པའི་རང་བཞིན་ཅན་དུ་གྱུར། བཅོམ་ལྡན་འདས་མས་ཡེ་ཤེས་ཀྱི་རལ་གྲི་མེ་དང་ཆུའི་ངར་དང་ལྡན་པས་ཚོན་སྐུད་རྣམས་དུམ་བུར་བཅད་པས་བར་དུ་གཅོད་པ་ཐམས་ཅད་དང་བྲལ། ཞེས་དང་།
ལྷ་སྔགས་རྣམས་ཚར་གཅིག་བརྗོད་ལ་བཏུབ་པ་དང་། ལྷན་ཅིག་གློ་བོ་སོགས་ནས་སྣོད་བཅུད་ཐམས་ཅད་ལ་གནོད་ཅིང་འཚེ་བར་བྱེད་པའི་གདོན་ཐམས་ཅད་དང་། མི་དང་མི་མ་ཡིན་པ་ཐམས་ཅད་ཀྱིས་བྱས་པའི་རིག་སྔགས་བཅད་དོ། ། ཀུན་ཏུ་རྒྱུས་བྱས་པའི་རིག་སྔགས་བཅད་དོ། ། མཁའ་འགྲོ་དང་མཁའ་འགྲོ་མས་བྱས་པའི་རིག་སྔགས་བཅད་དོ། ། ཚངས་པས་བྱས་པའི་རིག་སྔགས་བཅད་དོ། ། དབང་ཕྱུག་ཆེན་པོས་བྱས་པའི་རིག་སྔགས་བཅད་དོ། ། སྲེད་མེད་ཀྱི་བུས་བྱས་པའི་རིག་སྔགས་བཅད་དོ། ། ནམ་མཁའ་ལྡིང་དང་ལྷན་ཅིག་པས་བྱས་པའི་རིག་སྔགས་བཅད་དོ། ། ནག་པོ་ཆེན་པོས་བྱས་པས་རིག་སྔགས་བཅད་དོ། །
མ་མོའི་ཚོགས་ཀྱིས་བྱས་པའི་རིག་སྔགས་བཅད་དོ། ། མིའི་ཐོད་པ་ཅན་གྱིས་བྱས་པའི་རིག་སྔགས་བཅད་དོ། ། རྒྱལ་བར་བྱེད་པ་དང་སྦྲང་རྩིར་བྱེད་པ་དང་། དོན་ཀུན་འགྲུབ་པས་བྱས་པའི་རིག་སྔགས་བཅད་དོ། ། སྲིན་མོ་བཞིས་བྱས་པའི་རིག་སྔགས་བཅད་དོ། ། བྷྲིང་གི་རི་ཏི་དང་དགའ་བྱེད་དབང་ཕྱུག་དང་ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་བཅད་དོ། ། དགེ་སྦྱོང་གཅེར་བུས་བྱས་པའི་རིག་སྔགས་བཅད་དོ། ། དགེ་སྦྱོང་མགོ་རེག་གིས་བྱས་པའི་རིགས་སྔགས་བཅད་དོ། ། དགྲ་བཅོམ་པས་བྱས་པའི་རིག་སྔགས་བཅད་དོ། ། འདོད་ཆགས་དང་བྲལ་བས་བྱས་པའི་རིག་སྔགས་བཅད་དོ། །
འཇིག་རྟེན་དབང་ཕྱུག་འཁོར་དང་བཅས་པས་བྱས་པའི་རིག་སྔགས་བཅད་དོ། ། ལག་ན་རྡོ་རྗེ་འཁོར་དང་བཅས་པས་བྱས་པའི་རིག་སྔགས་བཅད་དོ། ། ཕོ་ཉ་དང་ཕོ་ཉ་མོ་དང་བྲན་ཕོ་དང་བྲན་མོས་བྱས་པའི་རིག་སྔགས་བཅད་དོ། ། དྲང་སྲོང་གི་ཚོགས་ཐམས་ཅད་ཀྱིས་བྱས་པའི་རིག་སྔགས་བཅད་དོ། ། ལྷའི་ཚོགས་ཐམས་ཅད་ཀྱིས་བྱས་པའི་རིག་སྔགས་བཅད་དོ། ། མི་འཕྲོད་པ་ཟ་བའི་བདག་པོས་བྱས་པའི་རིག་སྔགས་བཅད་དོ། ། ཨོཾ་ཨ་སི་ཏཱ་ན་ལརྐ་པྲ་བྷཱ་སྥུ་ཊ་བི་ཀ་སི་ཏཱ་ཧ་ས་ཏྲེ། ཛྭ་ལ་ཛྭ་ལ། ཁཱ་ད་ཁཱ་ད། ཧ་ན་ཧ་ན།
ད་ཧ་ད་ཧ། དྷ་ར་དྷ་ར། བི་དྷ་ར་བི་དྷ་ར། ཚིནྡྷ་ཚིནྡྷ། བྷིནྡྷ་བིནྡྷ་ཧཱུྃ་ཧཱུྃ་ཕཊ་ཕཊ་སྭཱཧཱ། ཧེ་ཧེ་ཕཊ། ཧོ་ཧོ་ཕཊ། ཨ་མོ་གྷ་ཡ་ཕཊ། ཨ་པྲ་ཏི་ཧ་ཏཱ་ཡ་ཕཊ། ཝ་ར་དཱ་ཡ་ཕཊ།
ཝ་ར་པྲ་ད་ཡ་ཕཊ། པྲ་ཏྱཾ་གི་རཱ་ཡ་ཕཊ། ཅེས་པས་བཅད། ཞི་བའི་ཐབ་ཉེ་ལོགས་སུ་བཞག་པ་ལ་མེ་སྦར། ལས་བུམ་གྱི་ཆུ་དང་སྔགས་གཉིས་ཀྱིས་བསངས་སྦྱངས། སྟོང་པའི་ངང་ལས་ཞི་བའི་ཐབ་ཁུང་དཀར་པོ་ཟླུམ་པོ་རྒྱ་ཚད་ཡོངས་སུ་མ་ཆད་པ་ནང་ལྷ་རྫས་ཀྱི་བུད་ཤིང་གིས་གང་བ་ལས་མེ་འབར་བ། དེའི་དབུས་སུ། ཚིག་བསྒྱུར་ཙམ་མ་གཏོགས་བདག་བསྐྱེད་བཞིན་མཆོད་བསྟོད་བར་བྱས་ལ་ཚོན་སྐུད་དུམ་བུ་དང་བསྲེག་རྫས་རྣམས་བསྲེས་ནས་ཨོཾ་ཨ་སི་སོགས། གོང་གི་སྔགས་ཀྱིས་ཉེར་གཅིག་ཕུལ་མཐར། གློ་བོ་སོགས་ནས་སྣོད་བཅུད་ཐམས་ཅད་ལ་བྱད་བྱུར་ལ་སོགས་པ་མི་མཐུན་པའི་ཕྱོགས་སུ་གྱུར་པ་ཐམས་ཅད་ཤཱནྟིཾ་ཀུ་རུ་སྭཱཧཱ།
ཞེས་བརྗོད་མཆོད་བསྟོད་བྱས་ལ་ཐབ་ཀྱི་ལྷ་ཨོཾ་བཛྲ་མུཿཞེས་པ་ཡེ་ཤེས་པ་གཤེགས། དམ་ཚིག་པ་རང་ལ་ཐིམ་པར་བསམ། དཀྱིལ་འཁོར་གྱི་གཟུགས་བརྙན་མེ་ལོང་ལ་ཤར་བར་བུམ་ཆུ་སྦྲན་ཞིང་སྣོད་དུ་བཟེད་ལ་དྲིལ་གསིལ་གདངས་དང་བཅས་པའམ་མེད་ཀྱང་རུང་སྟེ། ཇི་ལྟར་བལྟམས་པ་སོགས། འདི་ནི་ཁྲུས་མཆོག་སོགས། དེ་བཞིན་གཤེགས་པ་སོགས། སོ་སོར་སྔགས་བཅས་སྐུ་ཁྲུས་གསོལ། དེ་དག་སྐུ་ལ་སོགས་སྐུ་ཕྱི། སྣོད་ཀྱི་ཆུ་བུམ་པར་བླུགས། དེ་ནས་ལྷ་བཅུ་བདུན་གྱི་སྔགས་མཐར་གློ་བོ་སོགས་ནས་སྣོད་བཅུད་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱཧཱ།
རིམས་ཉིན་གཅིག་པ་རྣམས་དང་། ཉིན་གཉིས་པ་རྣམས་དང་། ཉིན་གསུམ་པ་རྣམས་དང་། ཉིན་བཞི་པ་རྣམས་དང་། ཉིན་བདུན་པ་རྣམས་དང་། རྟག་པའི་རིམས་རྣམས་དང་། རིམས་མི་ཟད་པ་རྣམས་དང་། འབྱུང་པོའི་རིམས་རྣམས་ཏེ་རིམས་ཀྱི་གནོད་པ་ཐམས་ཅད་ཤཱནྟིཾ་ཀུ་རུ་སྭཱཧཱ། ནད་རླུང་ལས་གྱུར་པ་རྣམས་དང་། མཁྲིས་པ་ལས་གྱུར་པ་རྣམས་དང་།
བད་ཀན་ལས་གྱུར་པ་རྣམས་དང་། འདུས་པ་ལས་གྱུར་པ་ལ་སོགས་པའི་ནད་ཐམས་ཅད་ཤཱནྟིཾ་ཀུ་རུ་སྭཱཧཱ། ལྷའི་གདོན་རྣམས་དང་། ཀླུའི་གདོན་རྣམས་དང་། ལྷ་མ་ཡིན་གྱི་གདོན་རྣམས་དང་། རླུང་ལྷའི་གདོན་ལ་སོགས་ཏེ་གདོན་ཐམས་ཅད་ཤཱནྟིཾ་ཀུ་རུ་སྭཱཧཱ། ཟས་སུ་མདངས་འཕྲོག་པ་དང་། ཟས་སུ་མངལ་ཟ་བ་ལ་སོགས་པའི་བགེགས་ཐམས་ཅད་ཤཱནྟིཾ་ཀུ་རུ་སྭཱཧཱ། རྒྱལ་པོའི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱཧཱ། རྐུན་པོའི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱཧཱ།
མེའི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱཧཱ། ཆུའི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱཧཱ། དུག་གི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱཧཱ། མཚོན་གྱི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱཧཱ། ཕ་རོལ་གྱི་དམག་ཚོགས་ཀྱི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དགྲའི་འཇིགས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དུས་མ་ཡིན་པའི་འཆི་བ་ལ་སོགས་པའི་གནོད་བྱེད་བར་ཆད་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་བརྗོད་པའི་བར་ལ་གདོང་དང་ལག་པ་སོགས་བཀྲུ་བའམ། ཡང་ན་བུམ་ཆུ་གཏོར། ལག་གཡས་པས་བུམ་པའི་ཁ་རྒྱན་རྡོ་རྗེ་དང་བཅས་པ་བཟུང་ལ།
ལྷ་བཅུ་བདུན་གྱི་སྔགས་ཀྱི་མཐར། བཀྲུ་ཚིག་རྣམས་ཀྱི་རྗེས་སུ། ཨ་པ་ན་ཡ་སྭཱཧཱས་བྱབ། རྡོར་དྲིལ་ཧཱུྃ་མཛད་ཀྱི་ཕྱག་རྒྱ་བཅས་ལ། རྗེ་བཙུན་རྩ་བ་ནས་བདེན་པ་ཆེན་པོའི་བྱིན་རླབས་ཀྱིས་གློ་བོ་སོགས་ནས་མི་མཐུན་པའི་ཕྱོགས་ཐམས་ཅད་སའི་ཕྱོགས་འདིར་མ་གནས་པར་ཕྱིའི་རྒྱ་མཚོའི་ཕ་རོལ་དུ་སོང་ཞིག ཅེས་དང་། རྡོ་རྗེ་གསོར། དྲིལ་བུ་དྲག་ཏུ་དཀྲོལ། གཙོ་མོ་དང་ལས་སྔགས། རྡོར་དྲིལ་དང་བཅས་པས་ཐལ་མོ་སྦྱར།
སངས་རྒྱས་རྣམས་ནི་བདུད་ལས་རྒྱལ། ། ཆོས་ནི་ཆོས་མ་ཡིན་ལས་རྒྱལ། ། དགེ་འདུན་མུ་སྟེགས་རྣམས་ལས་རྒྱལ། ། དབང་པོ་ལྷ་མིན་རྣམས་ལས་རྒྱལ། ། ལྷ་མིན་ཟླ་བ་ལས་ནི་རྒྱལ། ། ནམ་མཁའ་ལྡིང་ནི་རྒྱ་མཚོ་ལས། ། མེ་ནི་ཤིང་རྣམས་ཀུན་ལས་རྒྱལ། ། ཆུ་ནི་མེ་ལས་རྒྱལ་བར་གྱུར། ། རླུང་ནི་སྤྲིན་ལས་རབ་ཏུ་རྒྱལ། ། རྡོ་རྗེ་ཡིས་ནི་རིན་ཆེན་ཕུག །
ལྷ་རྣམས་བདེན་པར་རབ་ཏུ་གནས། ། ས་ཡང་བདེན་པར་གནས་པ་ལགས། ། སངས་རྒྱས་དང་ནི་ཆོས་ཀྱང་བདེན། ། བདེན་པ་རྒྱལ་གྱུར་རྫུན་མ་མཆིས། ། ཛ་ཡ་ཛ་ཡ། ལྷ་བཅུ་བདུན་གྱི་སྔགས་མཐར། སྤྱི་བོ་མདུན་རྒྱབ་དཔུང་པ་གཉིས་པུས་མོ་གཉིས་ཏེ་གནས་བདུན་དུ་རྡོ་རྗེ་རྒྱ་གྲམ་འཇོག་ཚུལ་བྱས་ལ་བཀྲུ་སྔགས་རྣམས་ཀྱི་མཐར་རཀྵཿརཀྵཿཞེས་བརྗོད། ཨོཾ་བཛྲ་བྷུ་མི་སོགས་མཎྜལ་གྱི་མཐར་དབང་གི་འཇུག་པའི་ཆོས་རྣམས་ཞུ་བའི་ཡོན་དུ་ཞེས་དང་། མེ་ཏོག་དང་བཅས་པས་ཐལ་མོ་སྦྱར་ལ། རིག་སྔགས་ལྷ་མོ་ཆེན་མོ་དང་།
སངས་རྒྱས་བྱང་སེམས་ཐམས་ཅད་ཀྱི། ། ཐར་པ་ཆེན་པོའི་གྲོང་མཆོག་ཏུ། ། ལྷ་མོས་བདག་ནི་གཞུག་པར་འཚལ། ། ལན་གསུམ། གཙོ་མོའི་ཐུགས་ཀ་ནས་བདུད་རྩི་འཁྱིལ་བ་དཔག་ཏུ་མེད་པ་བྱོན་ནས་དབང་ལེན་པ་ལ་བར་དུ་གཅོད་པའི་བགེགས་དང་ལོག་འདྲེན་ཐམས་ཅད་རྒྱང་རིང་དུ་བསྐྲད། ཨོཾ་བཛྲ་ཨ་མྲྀ་ཏ་བརྗོད་ཅིང་ལས་བུམ་གྱི་ཆུ་གཏོར། བདུག་སྤོས་ཀྱིས་བདུགས་པར་བསམས་ལ། བདུག་སྤོས་ཀྱི་ཕྱག་རྒྱ་དང་། ཧཱུྃ་ཧཱུྃ། ཨོཾ་ཙཀྵུ་བྷནྡྷ་ཝ་ར་མ་ཎ་ཡ་ཧཱུྃ་ཞེས་གདོང་འཆིང་ཚུལ་དང་།
ཨཱ་ཁཾ་ཝཱི་ར་ཧཱུྃ། ཞེས་མེ་ཏོག་ལེན་ཚུལ། དེ་དང་བཅས་པས་ཐལ་སྦྱར་གྱིས། ། དཀོན་མཆོག་གསུམ་ལ་བདག་སྐྱབས་མཆི། ། སོགས་རྒྱུན་བཤགས་ལན་གསུམ། ཇི་ལྟར་དུས་གསུམ་མགོན་པོ་རྣམས། ། སོགས་ནས་སེམས་ཅན་མྱ་ངན་འདས་ལ་འགོད་བར་ཀུན་རིག་སོགས་ནས་འབྱུང་བ་བཞིན་དཀྱིལ་འཁོར་གྱི་དྲུང་དུ་ཁྲིད་པར་མོས་ལ། དཀྱིལ་འཁོར་གྱི་ཕྱོགས་སུ་མགོ་དུད་ཙམ་དང་བཅས་པས་ས་མཱ་ཡ་ཧཱུྃ། སངས་རྒྱས་ལ་ཕྱག་འཚལ་ལོ་ཞེས་པ་ནས། སྤྱན་རྒྱས་པ་ཨུཏྤ་ལའི་གསུང་ཏོག་གི་རྒྱལ་པོ་ལ་ཕྱག་འཚལ་ལོ་བར་ཕྱག་འཚལ་ནས།
ཨོཾ་སརྦ་ཡོ་ག་ཙིཏྟ་ཨུཏྤཱ་ད་ཡ་མི་ཞེས་སེམས་བསྐྱེད་ནས་སྙིང་གར་རྡོ་རྗེ་བཞག་སྟེ། སུ་ར་ཏི་ས་མ་ཡ་སཏྭཾ་ཧོཿསིདྡྷ་བཛྲ་ཡ་ཐཱ་སུ་ཁཾ་ཞེས་པས་བརྟན་པར་བྱས། གསང་བར་གདམས་པ་ནི་སྤྱི་བོ་རུ་རྡོ་རྗེ་བཞག་སྟེ། དེང་ཁྱོད་དེ་བཞིན་གཤེགས་པ་དང་། ། ལྷ་མོ་དང་རི་ཁྲོད་མ་རྣམས་ཀྱི་རིགས་སུ་གྱུར་གྱི་ངས་གདུགས་དཀར་མོའི་སེམས་བསྐྱེད་པར་བྱ་སྟེ། ཡེ་ཤེས་གང་གི་དེ་བཞིན་གཤེགས་པ་ཐམས་ཅད་དང་གདུགས་དཀར་པོ་ཅན་དང་རི་ཁྲོད་མ་རྣམས་ཀྱི་དངོས་གྲུབ་ཀྱང་ཐོབ་པར་འགྱུར་ན་དངོས་གྲུབ་གཞན་ལྟ་སྨོས་ཀྱང་ཅི་དགོས་ཁྱོད་ཀྱིས་དཀྱིལ་འཁོར་ཆེན་པོ་མ་མཐོང་བ་རྣམས་ཀྱི་མདུན་དུ་བརྗོད་པར་མི་བྱ་སྟེ། དམ་ཚིག་ཉམས་པར་འགྱུར་ཏ་རེ་ཞེས་གསང་བར་གདམས་ནས། ཡེ་ཤེས་དབབ་པའི་དོན་དུ་མཎྜལ་གླིང་བཞི་སོགས་ཀྱི་མཐར། དངོས་གཞི་ཡེ་ཤེས་དབབ་པ་ཞུ་བའི་ཡོན་དུ་སོགས་མེ་ཏོག་བཅས་ཐལ་སྦྱར་གྱིས། དེ་བཞིན་གཤེགས་པ་ཐམས་ཅད་དང་།
གདུགས་དཀར་པོ་ཅན་མས་བྱིན་གྱིས་རློབས་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དབབ་པར་མཛད་དུ་གསོལ། ལན་གསུམ། རང་ཉིད་སྐད་ཅིག་གིས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་བཅོམ་ལྡན་འདས་མ་གཙུག་ཏོར་གདུགས་དཀར་པོ་གཞན་གྱིས་མི་ཐུབ་མ་ཕྱིར་བཟློག་པ་ཆེན་མོ་སྐུ་མདོག་གངས་རིའི་ཕུང་པོ་ལྟར་དཀར་བ། ཕྱག་སྟོང་མངའ་བ་ནས་འོད་ཟེར་སྣ་ཚོགས་འཕྲོ་བའི་དབུས་ན་གདུག་པ་ཅན་ཐམས་ཅད་ཚར་གཅོད་པའི་ཚུལ་དུ་བཞུགས་པའོ། ། ཞེས་པའི་བར་གྱི་ཞལ་ཕྱག་རྫོགས་པར་གསལ་འདེབས་རྒྱས་བསྡུས་ཇི་ལྟར་རིགས་པ་བསྐྱེད། མདུན་བསྐྱེད་གཙོ་མོའི་ཐུགས་ཁ་ནས་འོད་ཟེར་ཕྱོགས་བཅུར་འཕྲོས་པས། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ནས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བཅོམ་ལྡན་འདས་གདུགས་དཀར་པོ་ཅན་མའི་དཀྱིལ་འཁོར་གྱི་ལྷ་ཚོགས་ཀྱི་རྣམ་པ་ཆེ་བ་རི་རབ་ཙམ་ནས་ཆུང་བ་རྡུལ་ཕྲན་ཙམ་གྱི་བར་གྲངས་མེད་དཔག་ཏུ་མེད་པ་སྤྱན་དྲངས་རང་གི་ལུས་ལ་ཐིམ། མདུན་བསྐྱེད་ཀྱི་དཀྱིལ་འཁོར་ལས་ཀྱང་དེ་འདྲ་བ་དཔག་ཏུ་མེད་པ་བྱོན་ཏེ། རང་ལ་སིབ་ཀྱིས་ཐིམ་པས་བྱིན་གྱིས་བརླབས་པར་གྱུར། ལྷ་རྣམས་ཀྱི་སྔགས་ཚང་བར་བཟླ་ཞིང་དྲིལ་གསིལ་བྱའོ། །
ཡེ་ཤེས་དབབ་པ་སྤྱི་བོར་རྡོ་རྗེ་རྒྱ་གྲམ་དུ་བཞག་པས་བརྟན་པར་བྱས་པ་མོས་ལ། ཏིཥྛ་བཛྲ། ཨོཾ་པྲ་ཏཱིཙྪ་བཛྲ་ཧོཿ ཞེས་མེ་ཏོག་འབུལ་ཚུལ་དང་། ཨོཾ་པྲ་ཏི་གྲྀ་ཧ་ན་སཏྭཾ་མི་མཾ་ས་སཏྭཾ། མ་ཧཱ་བ་ལ། མགོར་འཆིང་ཚུལ་དང་། བཛྲ་ནཻ་ཏྲ་ཨ་པ་ཧ་ར་པ་ཏྲ་ལཾ་ཧྲཱིཿ གདོང་གཡོགས་འགྲོལ་ཚུལ་དང་། ཧེ་བཛྲ་པཱ་ཤྱ།
བཅོམ་ལྡན་འདས་གདུགས་དཀར་པོ་ཅན་མའི་རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་སྣང་ལ་རང་བཞིན་མེད་པ་མེ་ལོང་གི་གཟུགས་བརྙན་ལྟར་མཐོང་བ་ཡིན་ནོ། ། དབང་གི་དངོས་གཞིའི་དོན་དུ་མཎྜལ་གླིང་བཞི་སོགས་ཀྱི་མཐར། དབང་གི་དངོས་གཞིའི་ཆོས་རྣམས་ཞུ་བའི་ཡོན་དུ་སོགས་དང་། མེ་ཏོག་ཐལ་སྦྱར་གྱིས། བྱང་ཆུབ་རྡོ་རྗེ་སངས་རྒྱས་ལ། ། མཆོད་ཆེན་ཇི་ལྟར་བསྩལ་བ་ལྟར། ། བདག་ཀྱང་སྐྱོབ་པའི་དོན་གྱི་ཕྱིར། ། ནམ་མཁའི་རྡོ་རྗེ་དེང་བདག་སྩོལ། ། ལན་གསུམ། དཀྱིལ་འཁོར་གྱི་ཤར་ཕྱོགས་སུ་དབང་སྟེགས་ཀྱི་དཀྱིལ་འཁོར་གྲུ་བཞི་སྒོ་བཞི་རྟ་བབས་དང་བྲལ་བའི་དབུས་སུ་རིན་པོ་ཆེའི་ཁྲི་པདྨ་ཟླ་བ་དང་བཅས་པའི་གདན་གྱི་སྟེང་དུ་རང་ཉིད་ཨོཾ་དཀར་པོ་ལས་བཅོམ་ལྡན་འདས་མ་གཙུག་ཏོར་གདུགས་དཀར་པོ་ཅན་གཞན་གྱིས་མི་ཐུབ་མ་སོགས་ནས་གདུག་པ་ཅན་ཐམས་ཅད་ཚར་གཅོད་པའི་ཚུལ་དུ་བཞུགས་པའི་བར་བདག་བསྐྱེད་བཞིན།
དེའི་སྟེང་དུ་བླ་བྲེ་གཡས་སུ་གདུགས་གཡོན་དུ་རྒྱལ་མཚན་མཐའ་བསྐོར་ཀུན་ཏུ་དུང་ལ་སོགས་པ་མཆོད་པའི་ཡོ་བྱད་བསམ་གྱིས་མི་ཁྱབ་པས་བསྐོར་བ་དང་བཅས་པར་གྱུར། གཙོ་མོའི་ཐུགས་ཀའི་ཨཾ་ལས་འོད་ཟེར་འཕྲོས་པས་རང་བཞིན་གྱི་གནས་ནས་དབང་གི་ལྷ་གཙུག་ཏོར་གདུགས་དཀར་པོ་ཅན་མའི་དཀྱིལ་འཁོར་ལ་སངས་རྒྱས་དང་བྱང་ཆུབ་སེམས་དཔའི་ལྷ་དང་དྲང་སྲོང་གི་ཚོགས་བསམ་གྱིས་མི་ཁྱབ་པས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ ཐལ་སྦྱར་གྱིས། ཨོཾ་དུས་གསུམ་བདེ་གཤེགས་སྤྲུལ་པའི་སྐུ། ། ཞེས་སོགས་ནས། ཕྱག་རྒྱའི་ཚོགས་ནི་ཐམས་ཅད་ཀྱིས། ། བདག་ལ་མངོན་པར་དབང་བསྐུར་གསོལ། ། ཞེས་པའི་བར་གྱིས་གསོལ་བ་བཏབ། དེ་རྣམས་ཀྱི་དབང་བསྐུར་བར་བསམས་ལ། བུམ་པ་སྤྱི་བོར་བཞག་སྟེ་ཇི་ལྟར་བལྟམས་པ་སོགས་སྔགས་དང་བཅས་པའི་མཐར།
ཨོཾ་སརྦ་ཏ་ཐཱ་ག་ཏོཥྞཱི་ཥ་སོགས་ནས། བི་དྷྭནྶ་ནི་ཀ་རཱི་ཧཱུྃ་དྲུཾ་ཧྲིཥྚོཾ། ཞེས་པའི་བར། ལྷ་ཐམས་ཅད་ཀྱི་སྔགས་ལ། ཨ་བྷི་ཥིཉྩ་ཧཱུྃ་བཏགས་ཏེ་ཞེས་གསུང་ཞིང་དབང་བསྐུར། སླར་ཡང་སྐུར་བྱེད་ནམ་མཁའི་དཀྱིལ་འཁོར་དང་། མདུན་བསྐྱེད་ཀྱི་ལྷ་ཚོགས་རྣམས་ཀྱིས་བདེན་སྟོབས་བརྗོད་དེ་བདེ་ལེགས་སུ་བསྒྲུབ་པར་བསམ་ལ། བུམ་པ་མཐོང་བཞིན་པས་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་པོ་ཅན་རྡོ་རྗེའི་གཙུག་ཏོར་ཕྱིར་བཟློག་པ་ཆེན་མོ། ཕྱག་སྟོང་མངའ་བ་ཆེན་མོ། དབུ་སྟོང་མངའ་བ་ཆེན་མོ།
སྤྱན་བྱེ་བ་བརྒྱ་སྟོང་མངའ་བ་ཆེན་མོ། མི་ཕྱེད་འབར་བའི་མཚན་རྟགས་ཅན། རྡོ་རྗེ་ཡངས་པ་ཆེན་མོ་ས་གསུམ་གྱི་དཀྱིལ་འཁོར་ལ་མངའ་མཛད་མས་གློ་བོ་སོགས་ནས་སྣོད་བཅུད་ཐམས་ཅད་ལ་རྒྱལ་པོའི་འཇིགས་པ་དང་། རྐུན་པོའི་འཇིགས་པ་དང་། མེའི་འཇིགས་པ་དང་། ཆུའི་འཇིགས་པ་དང་། དུག་གི་འཇིགས་པ་དང་། མཚོན་གྱི་འཇིགས་པ་དང་། ཕ་རོལ་གྱི་དམག་ཚོགས་ཀྱི་འཇིགས་པ་དང་། མུ་གེའི་འཇིགས་པ་དང་།
དགྲའི་འཇིགས་པ་དང་། ལྕེ་འབབ་པའི་འཇིགས་པ་དང་། དུས་མ་ཡིན་པར་འཆི་བའི་འཇིགས་པ་དང་། ས་གཡོ་བའི་འཇིགས་པ་དང་། སྐར་མདའ་ལྟུང་བའི་འཇིགས་པ་དང་། རྒྱལ་པོའི་ཆད་པའི་ལས་ཀྱི་འཇིགས་པ་དང་། ལྷའི་འཇིགས་པ་དང་། ཀླུའི་འཇིགས་པ་དང་། གློག་གི་འཇིགས་པ་དང་། ནམ་མཁའ་ལྡིང་གི་འཇིགས་པ་དང་།
གཅན་གཟན་ཁྲོ་བོའི་འཇིགས་པ་སྟེ། འཇིགས་པ་མི་བཟད་པ་ཐམས་ཅད་ལས་གློ་བོ་སོགས་ནས་སྣོད་བཅུད་ཐམས་ཅད་བསྲུང་དུ་གསོལ། ཨོཾ་ཧཱུྃ་ཥྚོཾ་བནྡྷ་བནྡྷ་རཀྵ་རཀྵ་མཾ་སརྦ་ས་ཏྭཱཾ་བདེ་ལེགས་སུ་གྱུར་ཅིག་སྭཱ་ཧཱ། ལྷའི་གདོན་རྣམས་དང་། ཀླུའི་གདོན་རྣམས་དང་། ལྷ་མ་ཡིན་གྱི་གདོན་རྣམས་དང་། རླུང་ལྷའི་གདོན་རྣམས་དང་། ནམ་མཁའ་ལྡིང་གི་གདོན་རྣམས་དང་། དྲི་ཟའི་གདོན་རྣམས་དང་། མིའམ་ཅིའི་གདོན་རྣམས་དང་།
ལྟོ་འཕྱེ་ཆེན་པོའི་གདོན་རྣམས་དང་། གནོད་སྦྱིན་གྱི་གདོན་རྣམས་དང་། སྲིན་པོའི་གདོན་རྣམས་དང་། ཡི་དྭགས་ཀྱི་གདོན་རྣམས་དང་། ཤ་ཟའི་གདོན་རྣམས་དང་། འབྱུང་པོའི་གདོན་རྣམས་དང་། གྲུལ་བུམ་གྱི་གདོན་རྣམས་དང་། སྲུལ་པོའི་གདོན་རྣམས་དང་། ལུས་སྲུལ་པོའི་གདོན་རྣམས་དང་། སྐེམ་བྱེད་ཀྱི་གདོན་རྣམས་དང་།
བརྗེད་བྱེད་ཀྱི་གདོན་རྣམས་དང་། སྨྱོ་བྱེད་ཀྱི་གདོན་རྣམས་དང་། གྲིབ་གནོན་ཀྱི་གདོན་རྣམས་དང་། གནོན་པོའི་གདོན་རྣམས་དང་། མཁའ་འགྲོ་མའི་གདོན་རྣམས་དང་། ནམ་གྲུའི་གདོན་རྣམས་དང་། གཤིན་རྗེའི་གདོན་རྣམས་དང་། བྱའི་གདོན་རྣམས་དང་། མ་མོ་དགའ་བར་བྱེད་པའི་གདོན་རྣམས་དང་། ཀུན་ཏུ་འགྲོ་བའི་གདོན་རྣམས་དང་།
ཚེར་མ་འདོན་པའི་གདོན་ཏེ་གདོན་ཐམས་ཅད་ལས་གློ་བོ་སོགས་ཨོཾ་ཧཱུྃ་ཥྚོཾ་བནྡྷ་བནྡྷ་རཀྵ་རཀྵ་མཱཾ་སརྦ་ས་ཏྭཱཾ་བདེ་ལེགས་སུ་གྱུར་ཅིག་སྭཱ་ཧཱ། གནོད་སྦྱིན་དང་གདོན་གང་སུ་དག་ཟས་སུ་མདངས་ཟ་བ་རྣམས་དང་། གཟི་བྱིན་འཕྲོག་པ་རྣམས་པ་དང་། ཟས་སུ་མངལ་ཟ་བ་རྣམས་དང་། ཁྲག་འཐུང་བ་རྣམས་དང་། ཞག་ཟ་བ་རྣམས་དང་། ཤ་ཟ་བ་རྣམས་དང་། ཚིལ་ཟ་བ་རྣམས་དང་། རྐང་ཟ་བ་རྣམས་དང་། བཙས་པ་ཟ་བ་རྣམས་དང་།
སྲོག་འཕྲོག་པ་རྣམས་དང་། ལྷག་མ་ཟ་བ་རྣམས་དང་། གཏོར་མ་ཟ་བ་རྣམས་དང་། ཕྲེང་བ་ཟ་བ་རྣམས་དང་། དྲི་ཟ་བ་རྣམས་དང་། བདུག་པ་ཟ་བ་རྣམས་དང་། མེ་ཏོག་ཟ་བ་རྣམས་དང་། འབྲས་བུ་ཟ་བ་རྣམས་དང་། ལོ་ཏོག་ཟ་བ་རྣམས་དང་། སྦྱིན་སྲེག་ཟ་བ་རྣམས་དང་།
རྣག་ཟ་བ་རྣམས་དང་། ཕྱི་ས་ཟ་བ་རྣམས་དང་། གཅིན་འཐུང་བ་རྣམས་དང་། མཆིལ་མ་འཐུང་བ་རྣམས་དང་། སྐྱུག་པ་ཟ་བ་རྣམས་དང་། སྣབས་ཟ་བ་རྣམས་དང་། ངར་སྣབས་ཟ་བ་རྣམས་དང་། མི་གཙང་བ་ཟ་བ་རྣམས་དང་། གཏོར་ཁུང་ནས་བབས་པ་འཐུང་བ་རྣམས་ལ་སོགས་ཏེ་བགེགས་དང་ལོག་པར་འདྲེན་པ་ཐམས་ཅད་ལས་གློ་བོ་སོགས། ཨོཾ་ཧཱུྃ་ཥྚཱོཾ་བནྡྷ་བནྡྷ་རཀྵ་རཀྵ་མཾ་སརྦ་སཏྭཱཾ་བདེ་ལེགས་སུ་གྱུར་ཅིག་སྭཱ་ཧཱ།
གཞན་ཡང་རིམས་ཉིན་གཅིག་པ་རྣམས་དང་། ཉིན་གཉིས་པ་རྣམས་དང་། ཉིན་གསུམ་པ་རྣམས་དང་། ཉིན་བཞི་པ་རྣམས་དང་། ཉིན་བདུན་པ་རྣམས་དང་། རྟག་པའི་རིམས་རྣམས་དང་། རིམས་མི་བཟད་པ་རྣམས་དང་། འབྱུང་པོའི་རིམས་རྣམས་དང་། རླུང་ལས་གྱུར་པ་རྣམས་དང་། མཁྲིས་པ་ལས་གྱུར་པ་རྣམས་དང་།
བད་ཀན་ལས་གྱུར་པ་རྣམས་དང་། འདུས་པ་ལས་གྱུར་པ་ལ་སོགས་ཏེ་རིམས་ནད་ཐམས་ཅད་དང་། ཀླད་པ་ན་བ་རྣམས་བསལ་དུ་གསོལ། གཞོགས་ཕྱེད་ན་བ་དང་། ཡི་ག་འཆུས་པ་དང་། མིག་ནད་དང་། སྣ་ནད་དང་། ཁ་ནད་དང་། མགུལ་ནད་དང་། སྙིང་ནད་དང་།
ལྐོག་མའི་ལྷ་གོར་ན་བ་དང་། རྣ་བ་ན་བ་དང་། སོ་ན་བ་དང་། སྙིང་ན་བ་དང་། ཀླད་པ་ན་བ་དང་། རྩིབས་ལོག་ན་བ་དང་། རྒྱབ་ན་བ་དང་། ལྟོ་བ་ན་བ་དང་། རྐེད་པ་ན་བ་དང་། ཆུ་སོ་ན་བ་དང་།
བརླ་ན་བ་དང་། རྗེ་ངར་ན་བ་དང་། ལག་པ་ན་བ་དང་། རྐང་པ་ན་བ་དང་། ཡན་ལག་ན་བ་དང་། ཉིང་ལག་ན་བ་རབ་ཏུ་བསལ་ཏུ་གསོལ། ཉེ་བར་འཚེ་བ་ཐམས་ཅད་ལས་གློ་བོ་སོགས། ཨོཾ་ཧཱུྃ་ཥྚོཾ་བནྡྷ་བནྡྷ་རཀྵ་རཀྵ་མཱཾ་སརྦ་ས་ཏྭཱཾ་བདེ་ལེགས་སུ་གྱུར་ཅིག་སྭཱ་ཧཱ། གཞན་གྱིས་བྱས་པའི་རིག་སྔགས་ངན་པ་ཐམས་ཅད་དང་། གདོན་ཐམས་ཅད་ཀྱིས་བྱས་པའི་རིག་སྔགས་བཅད་དོ། །
ཀུན་ཏུ་རྒྱུས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། མཁའ་འགྲོ་དང་མཁའ་འགྲོ་མས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། ཚངས་པས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། དབང་ཕྱུག་ཆེན་པོས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། སྲེད་མེད་ཀྱི་བུས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། །
ནམ་མཁའ་ལྡིང་དང་ལྷན་ཅིག་པས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། ནག་པོ་ཆེན་པོས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། མ་མོའི་ཚོགས་ཀྱིས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། མིའི་ཐོད་པ་ཅན་གྱིས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། རྒྱལ་བར་བྱེད་པ་དང་། སྦྲང་རྩིར་བྱེད་པ་དང་དོན་ཀུན་འགྲུབ་པས་བྱས་པའི་རིག་སྔགས་བཅད་དོ། །
ཕུར་བུས་གདབ་བོ། ། སྲིང་མོ་བཞིས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། བྷྲྀངྒི་རི་ཏི་དང་དགའ་བྱེད་དབང་ཕྱུག་དང་ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། དགེ་སྦྱོང་གཅེར་བུས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། དགེ་སྦྱོང་མགོ་རེག་གིས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། དགྲ་བཅོམ་པས་བྱས་པའི་རིག་སྔགས་བཅད་དོ། །
ཕུར་བུས་གདབ་བོ། ། འདོད་ཆགས་དང་བྲལ་བས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། འཇིག་རྟེན་དབང་ཕྱུག་འཁོར་དང་བཅས་པས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། ལག་ན་རྡོ་རྗེ་འཁོར་དང་བཅས་པས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། ཕོ་ཉ་དང་ཕོ་ཉ་མོ་དང་བྲན་ཕོ་དང་བྲན་མོས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། དྲང་སྲོང་གི་ཚོགས་ཐམས་ཅད་ཀྱིས་བྱས་པའི་རིག་སྔགས་བཅད་དོ། །
ཕུར་བུས་གདབ་བོ། ། ལྷའི་ཚོགས་ཐམས་ཅད་ཀྱིས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། མི་འཕྲོད་པ་ཟ་བའི་བདག་པོས་བྱས་པའི་རིག་སྔགས་བཅད་དོ། ། ཕུར་བུས་གདབ་བོ། ། མདོར་ན་གཞན་གྱི་རིག་སྔགས་དང་རྦོད་གཏོང་དང་བྱད་ཁ་དང་ཕུར་ཁ་ལ་སོགས་པའི་གནོད་པ་ཐམས་ཅད་ཀྱིས་མི་ཚུགས་པར་གློ་བོ་སོགས། ཨོཾ་ཧཱུྃ་ཥྚཱོཾ་བནྡྷ་བནྡྷ་རཀྵ་རཀྵ་མཱཾ་སརྦ་ས་ཏྭཱཾ་བདེ་ལེགས་སུ་གྱུར་ཅིག་སྭཱ་ཧཱ། བུམ་པ་ཁ་རྒྱན་གྱིས་བུམ་ཆུ་འཐོར་བའི་ཚུལ་བྱ་ཞིང་། བཅོམ་ལྡན་འདས་མ་རྡོ་རྗེ་ཡངས་པ་ཆེན་མོས་གློ་བོ་སོགས་ནས་སྣོད་བཅུད་ཐམས་ཅད་ཀྱིས་གཙོ་བྱས་པའི་སེམས་ཅན་ཐམས་ཅད་ལ་སྡིག་པ་དང་སྡིག་པའི་སེམས་དང་ལྡན་པ་རྣམས་དང་། གདུག་པ་དང་གདུག་པའི་སེམས་དང་ལྡན་པ་རྣམས་དང་།
དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་། སྡང་བ་དང་སྡང་བའི་སེམས་དང་ལྡན་པ་རྣམས་དང་། སྲོག་འཕྲོག་པ་རྣམས་དང་། གནོད་པར་སེམས་པ་ཐམས་ཅད་ལས་བསྲུང་དུ་གསོལ། རིག་སྔགས་ཆེན་མོ་འདི་གྲུབ་པར་མཛད་དུ་གསོལ། བཅོམ་ལྡན་འདས་མ་རྡོ་རྗེ་ཡངས་པ་ཆེན་མོ་ས་གསུམ་གྱི་དཀྱིལ་འཁོར་ལ་མངའ་མཛད་མས། ཕྱོགས་ཐམས་ཅད་རྡོ་རྗེ་རྭ་བ་དང་དྲ་བ་དང་ཕྱག་རྒྱའི་ཚོགས་ཐམས་ཅད་ཀྱིས་གློ་བོ་སོགས་ནས་སྣོད་བཅུད་ཐམས་ཅད་ཀྱི་སྲོག་འཕྲོག་ཅིང་གནོད་པར་སེམསཔའི་རིག་སྔགས་བཅིང་དུ་གསོལ། མཚམས་བཅིང་དུ་གསོལ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ།
ཁ་ས་མེ་ཁ་ས་མེ། བཻ་ར་བཻ་ར། སཽ་མེ་སཽ་མེ། ཤཱནྟེ་ཤཱནྟེ། དཱནྟེ་དཱནྟེ། བི་ཥ་དེ་བི་ཥ་དེ། བི་རེ་བི་རེ། བཛྲ་དྷ་རཱི་ནཱི། བནྡྷ་བནྡྷ་ནི། བཛྲ་པཱ་ཎི་ཕཊ།
ཨོཾ་ཧཱུྃ་ཧཱུྃ་དྲུཾ་ཥྚོཾ་ཕཊ། ཧཱུྃ་དྲུཾ་བནྡྷ་ཕཊ། མ་མ་རཀྵ་རཀྵ་སྭཱཧཱ། སརྦ་དུར་ལཾ་གྷི་ཏེ་བྷྱཿཕཊ། སརྦ་དུཥྚེ་ཀྵི་ཏེ་བྷྱཿཕཊ། སརྦ་ཛྭ་རེ་བྷྱཿཕཊ། སརྦ་བྷ་ཡེ་བྷྱཿཕཊ། སརྦ་ཨུ་པ་དྲ་བེ་བྷྱཿཕཊ། སརྦ་ཨུ་པ་སརྒེ་བྷྱཿཕཊ། སརྦ་ཀྲི་ཏེ་ཀརྨ་ཎྀ་ཀ་ཁོ་དྷེ་བྷྱཿཕཊ།
ཀི་ར་ཎ་བེ་ར་ཌེ་བྷྱཿཕཊ། ཙཙྪཱ་པྲེ་ཤ་ཙ་དུཤ་ཙྪ་དྷི་ཏེ་བྷྱཿཕཊ། སརྦ་དུ་བྷུཀྟེ་བྷྱཿཕཊ། སརྦ་ཏིརྠི་ཀེ་བྷྱཿཕཊ། སརྦ་ཤྲ་མ་ཎེ་བྷྱཿཕཊ། སརྦ་པཱ་ཏ་ཀེ་བྷྱཿཕཊ། སརྦ་བིདྱཱ་དྷ་རེ་བྷྱེཿཕཊ། ཛ་ཡ་ཀ་ར་མ་དྷུ་ཀ་ར་སརྦ་ཨརྠ་ས་དྷ་ཀེ་བྷྱོ་བིདྱ་ཙརྻེ་བྷྱཿཕཊ། ཙ་ཏུར་བྷྱོ་བྷ་གཱི་ནཱི་བྷྱཿཕཊ། སརྦ་ཀཽ་མཱ་རཱི་བཛྲ་ཀུ་ལནྡྷ་རི་བིདྱཱ་ཙརྻེ་བྷྱཿཕཊ།
སརྦ་མ་ཧཱ་པྲ་ཏྱཾ་གི་ར་བྷྱཿཕཊ། བཛྲ་ཤྲིཾ་ཁ་ལ་པྲ་ཏྱཾ་གི་ར་རཱ་ཛཱ་ཡ་ཕཊ། བཛྲ་པཱ་ཎི་ཡེ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་སརྦ་ཏ་ཐཱ་ག་ཏོཥྞཱི་ཥ་ཨ་ན་ལེ། ཨ་ཝ་ལོ་ཀི་ཏེ། མུརྡྷ་ན་ཏེ་ཛོ་རཱ་པི། ཨོཾ་ཛྭ་ལ་ཛྭ་ལ། དྷ་ཀ་དྷ་ཀ དྷ་ར་དྷ་ར། བི་དྷ་ར་བི་དྷ་ར།
ཚིནྡྷ་ཚིནྡྷ། བིནྡ་བིནྡ། ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་སརྦ་ཏ་ཐཱ་ག་ཏོཥྞཱི་ཥ་ཧཱུྃ་ཕཊ་སྭཱཧཱ། བཅོམ་ལྡན་འདས་མ་འཁོར་དང་བཅས་པས་གློ་བོ་སོགས་ནས་སྣོད་བཅུད་ཐམས་ཅད་ཀྱི་སྡིག་སྒྲིབ་ཐམས་ཅད་སྦྱོང་བ་དང་། དུས་མ་ཡིན་པར་འཆི་བ་ཐམས་ཅད་དང་། ཡམས་ཀྱི་ནད་དང་། འཚེ་བ་དང་། གནོད་པ་དང་། ནད་འགོ་བ་དང་།
འཁྲུག་པ་དང་། ཕ་རོལ་གྱི་དམག་ཚོགས་འོང་བ་དང་། བཀྲ་མི་ཤིས་པ་ལ་སོགས་པ་མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་བར་མཛད་དུ་གསོལ། བསྲུང་དུ་གསོལ། རྡོ་རྗེའི་རིགས་བྱེ་བ་ཁྲག་ཁྲིག་བརྒྱད་ཅུ་རྩ་བཞིས་ཀྱང་འདི་རྣམས་ལ་བསྲུང་བ་དང་བསྐྱབ་པ་དང་སྦ་བར་མཛད་དུ་གསོལ། ཧཱུྃ་མ་མ་ཧཱུྃ་ནི་སྭཱ་ཧཱ། བདེ་ལེགས་སུ་གྱུར་ཅིག་སྭཱཧཱ། ཞེས་གསུང་ཞིང་དབང་བསྐུར་བས། དབང་གི་ཆུ་རྒྱུན་དེས་སྤྱི་བོ་ནས་མར་ཞུགས་ཏེ་ལུས་ཀྱི་ནང་ཐམས་ཅད་གང་། ཚེ་རབས་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་དང་།
ནད་དང་གདོན་དང་བགེགས་དང་། ཉེ་བར་འཚེ་བ་ཐམས་ཅད་སངས་ཀྱིས་དག བཅོམ་ལྡན་འདས་མའི་སྤང་རྟོགས་ཀྱི་ཡོན་ཏན་ཐམས་ཅད་རྫོགས་པའི་བདག་ཉིད་ཅན་དུ་བྱིན་གྱིས་བརླབས། ཅོད་པན་དབང་ནི། ཐལ་སྦྱར་བཀན་པ་ལས་མཛུབ་མོ་གཉིས་ཅུང་ཟད་བརྐྱང་པ་དེ་བཞིན་གཤེགས་པའི་རིགས་ཀྱི་ཕྱག་རྒྱ་སྤྱི་བོར་བཞག་སྟེ། ཨོཾ་སརྦ་ཏ་ཐཱ་ག་ཏོརྦྷ་བ་བཛྲ་ཨ་བྷི་ཥིཉྩ་ཧཱུྃ། ཞེས་གསུང་ཞིང་དབང་བསྐུར་བར་བསམ་ལ། སོ་སོའི་ཕྱག་རྒྱ་དང་། ཨོཾ་བཛྲ་པུཥྤེ་ཨཱཿཧཱུྃ་སོགས་ལྔས་མཆོད། འབྱོར་པ་ཐོབ་པའི་ཕྱིར་མཐའ་རྟེན་བཀྲ་ཤིས་རྫས་བརྒྱད།
ཨ་མྲྀ་ཏས་བསངས། སྭཱ་ཧཱ་ཝས་སྦྱངས། སྟོང་པའི་ངང་ལས་མཾ་ལས་བྱུང་བའི་བཀྲ་ཤིས་གྱི་རྫས་བརྒྱད་གློ་བོ་སོགས་ནས་སྣོད་བཅུད་ཐམས་ཅད་དང་སེམས་ཅན་ཐམས་ཅད་ཀྱི་ཚེ་དང་བསོད་ནམས་དང་དཔལ་དང་འབྱོར་པ་ཐམས་ཅད་རྒྱས་པར་བྱེད་པའི་ནུས་པ་དང་ལྡན་པར་གྱུར། ཨོཾ་མཾ་ག་ལ་ཨཥྚ་དྲ་བྱ་ཧཱུྃ། ལན་གསུམ། སྔོན་བཅོམ་ལྡན་འདས་ལ་གཟུགས་ཀྱི་ལྷ་མོ་འོད་འཆང་མས་མེ་ལོང་ཕྱག་ཏུ་ཕུལ་བ་ན་བཀྲ་ཤིས་པའི་རྫས་སུ་བྱིན་གྱིས་བརླབས་པ་དེ་བཞིན་དུ་དེང་འདིར་གློ་བོ་སོགས་ནས་སྣོད་བཅུད་ཐམས་ཅད་ཀྱང་མེ་ལོང་གི་རྫས་ལ་བརྟེན་ནས་ཤིན་ཏུ་བཀྲ་ཤིས་པར་གྱུར་ཅིག མེ་ལོང་ཡེ་ཤེས་རྒྱ་མཚོ་ཆེན་པོ་ཡི། ། ཡེ་ཤེས་རྒྱ་མཚོ་མཆོག་ཏུ་དག་གྱུར་ཏེ། ། རྣམ་དག་ཆོས་ལ་ཐོགས་མེད་ལོངས་སྤྱོད་པའི། ། བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག །
དེ་བཞིན་དུ་སྦྱར་ལ། གླང་པོ་ཆེ་ས་སྲུང་གི་སྨན་གི་ཝཾ་ཕྱག་ཏུ༞ གི་ཝཾ་དུག་གསུམ་འཇོམས་པ་ནད་ཀྱི་སྨན། ། སྨན་མཆོག་ཆོས་ཉིད་རབ་ཏུ་རྟོགས་གྱུར་ནས། ། ཉོན་མོངས་ཟུག་རྔུ་མེད་པར་གྱུར་པ་ཡི། ། བཀྲ་ཤིས་དེས་ཀྱང་དུག་གསུམ་ཞི་གྱུར་ཅིག ། ཞིང་པའི་བུ་མོ་ལེགས་སྐྱེས་མས་ཞོ་ཕྱག་ཏུ༞ ཞོ་ནི་ཀུན་གྱི་སྙིང་པོར་གྱུར་པ་སྟེ། ། སྙིང་པོ་རྣམ་དག་ཡེ་ཤེས་རྟོགས་གྱུར་ནས། ། ཡོན་ཏན་ཀུན་གྱི་དབྱིངས་སུ་གྱུར་པ་ཡི། ། བཀྲ་ཤིས་དེས་ཀྱང་ནད་ཀུན་ཞི་གྱུར་ཅིག ། རྩྭ་འཚོང་བཀྲ་ཤིས་ཀྱིས་རྩྭ་དུར་བ་ཕྱག་ཏུ༞ དུར་བས་ཚེ་ནི་འཕེལ་བར་བྱེད་པ་སྟེ། །
རྡོ་རྗེ་སེམས་དཔའི་ཚེ་ནི་རབ་གྲུབ་ནས། ། ཉོན་མོངས་སྐྱེ་ཤི་རྒྱུན་ཆད་གྱུར་པ་ཡི། ། བཀྲ་ཤིས་དེས་ཀྱང་ཚེ་ཡང་འཕེལ་གྱུར་ཅིག ། ལྷ་ཚངས་པས་བིལ་ཝ་ཕྱག་ཏུ༞ བིལ་ཝ་རྒྱུ་རྐྱེན་འབྲས་བུ་བཅས་པའི་ཆོས། ། འཇིག་རྟེན་འཇིག་རྟེན་འདས་པའི་སྤྱོད་པ་ཀུན། ། བྱང་ཆུབ་སྙིང་པོ་མཆོག་ཏུ་གྱུར་པ་ཡི། ། བཀྲ་ཤིས་དེས་ཀྱང་དོན་ཀུན་འགྲུབ་གྱུར་ཅིག ། ལྷའི་དབང་པོ་བརྒྱ་བྱིན་གྱིས་དུང་དཀར་པོ་གཡས་སུ་འཁྱིལ་བ་ཕྱག་ཏུ༞ དུང་ནི་ཆོས་ཀྱི་སྒྲ་རྣམས་སྒྲོག་པའི་ཚུལ། ། ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། ། ཆོས་རྣམས་མ་ནོར་ཡོངས་སུ་སྟོན་པ་ཡི། །
བཀྲ་ཤིས་དེས་ཀྱང་ཚིག་ལ་དབང་ཐོབ་ཤོག ། བྲམ་ཟེ་སྐར་རྒྱལ་གྱིས་ལི་ཁྲི་ཕྱག་ཏུ༞ ལི་ཁྲི་དམར་པོ་དབང་གི་རང་བཞིན་ཏེ། ། ཆོས་རྣམས་མ་ནོར་དབང་དུ་བསྡུས་ནས་ཀྱང་། ། ཆོས་ཀྱི་རྒྱལ་སྲིད་རབ་ཏུ་བརྟན་གྱུར་པའི། ། བཀྲ་ཤིས་དེས་ཀྱང་ཁྱེད་སྲིད་བརྟན་གྱུར་ཅིག ། གསང་བའི་བདག་པོ་ཕྱག་ན་རྡོ་རྗེས་ཡུངས་དཀར་ཕྱག་ཏུ༞ ཡུངས་དཀར་རྡོ་རྗེའི་རིགས་ཏེ་ཐམས་ཅད་དུ། ། བགེགས་རྣམས་མ་ལུས་འཇོམས་པར་བྱེད་པ་སྟེ། ། མཐུ་སྟོབས་ཡོན་ཏན་ཕུན་སུམ་ཚོགས་གྱུར་པའི། ། བཀྲ་ཤིས་དེས་ཀྱང་བགེགས་ཀུན་ཞི་བྱེད་ཤོག ། དྲིལ་གསིལ་མེ་ཏོག་དང་བཅས་པས།
སྟོན་མཆོག་དམ་པ་སོགས་བཀྲ་ཤིས་ཀྱི་ཚིགས་བཅད་བརྗོད་པའི་མཐར། གློ་བོ་སོགས་སྣོད་བཅུད་བདག་ཅག་འཁོར་དང་བཅས་པ་རྣམས་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྣལ་པར་རྒྱལ་ནས་ཤིན་ཏུ་བཀྲ་ཤིས་པར་གྱུར་ཅིག དབང་གི་གནས་སྐབས་སུ་ཐོབ་ཅིང་ཁས་བླངས་པའི་དམ་ཚིག་བསྲུང་སྙམ་པས་མེ་ཏོག་ཐལ་སྦྱར་དང་། གཙོ་བོས་ཇི་ལྟར་སོགས་གསུམ། ཨོཾ་བཛྲ་བྷཱུ་མི་སོགས་གཏང་རག་གི་མཎྜལ་གྱི་མཐར་དབང་བསྐུར་ཟབ་མོ་ལེགས་པར་ཐོབ་པའི་བཀའ་དྲིན་གཏང་རག་གི་ཡོན་དུ་སོགས། མེ་ཏོག་ཐལ་སྦྱར་གྱིས། དེང་ནས་བརྩམས་ཏེ་སོགས་གསུམ། མཇུག་ཆོག་གི་མཆོད་པ་ཁ་གསོས་བྱིན་གྱིས་བརླབས། མཆོད་བསྟོད་འདོད་གསོལ་བུམ་བསྐྱེད་བཞིན། རྡོར་སེམས་ཡིག་བརྒྱ་གསུམ་སོགས་བཟླས་ལ།
མ་འབྱོར་པ་དང་སོགས། གང་ཡང་བདག་བློ་སོགས། གཙོ་བོ་ནུས་པ་སོགས། ཤླཽ་ཀ་གསུམ་ལ་གདངས་བཅས་ཕྱོགས་བཅུ་ན་སོགས་ནས་བཛྲ་ཡེ་སྭཱ་ཧཱ་བར་ཀུན་རིག་ནས་འབྱུང་བ་བཞིན་གཏོར་མགྲོན་རྣམས་ནི་མི་དམིགས་པའི་ངང་དུ་བཞག་པའི་ལུགས་ཡིན་པས་རང་གི་དཔྲལ་བར་ཨོཾ་སོགས་ནས་གནས་གསུམ་བསྲུང་། དགེ་བ་འདི་ཡིས་མྱུར་ཏུ་བདག ། འཕགས་མ་གདུགས་དཀར་འགྲུབ་གྱུར་ནས་སོགས། འདི་ལྟར་བསྒྲུབས་པའི་དགེ་བ་འདི་ཡི་མཐུས། ། བདག་ཅག་དཔོན་སློབ་རྒྱུ་སྦྱོར་སྦྱིན་བདག་གི ། ཞེས་པ་ནས། འདི་ཕྱིའི་དོན་ཀུན་ཡིད་བཞིན་འགྲུབ་གྱུར་ཅིག་གི་བར་གོང་བཞིན་ཕུན་སུམ་ཚོགས་པ་སོགས།
དཀོན་མཆོག་གསུམ་གྱི་བཀྲ་ཤིས་སམ་ཡང་ན། རྒྱལ་མཚན་རྩེ་མོ་སོགས། བླ་མ་སངས་རྒྱས་བླ་མ་ཆོས་སོགས་སྟོན་པ་བླ་མེད་སངས་རྒྱས་རིན་པོ་ཆེ། སོགས། བཅོམ་ལྡན་ལྷ་མོ་གདུགས་དཀར་ཅན། ། ཞལ་སྟོང་ཐུགས་རྗེའི་སྤྱན་དང་ལྡན། ། ཕྱག་སྟོང་འཇིགས་པ་ཀུན་ལས་སྐྱོབ། ། གཙུག་ཏོར་ལས་བྱུང་བཀྲ་ཤིས་ཤོག ། གཞན་གྱིས་མི་ཐུབ་དབུས་དང་གཞན། ། ཕྱོགས་མཚམས་གྲྭ་སྒོ་བཞི་བཞི་རུ། །
བཞུགས་ནས་ཐ་དད་ལས་མཛད་མ། ། དཀྱིལ་འཁོར་ལྷ་ཚོགས་བཀྲ་ཤིས་ཤོག ། གདུང་བདུན་དེ་བཞིན་གཤེགས་པ་བཅུ། ། རྒྱལ་བ་སྲས་དང་བཅས་རྣམས་དང་། ། ལེགས་ལྡན་མཆེད་གསུམ་འཁོར་དང་བཅས། ། དྲང་སྲོང་ཚོགས་ཀྱི་བཀྲ་ཤིས་ཤོག ། ནོར་གྱི་དབང་ཕྱུག་སོགས། བགེགས་རིགས་སྟོང་ཕྲག་སོགས། ཉིན་མོ་བདེ་ལེགས་སོགས། རྒྱས་བསྡུས་གང་རུང་བྱའོ། །
ཞེས་སྡེ་དགེ་ཞུ་ཆེན་རིན་པོ་ཆེས་མཛད་པའི་གདུགས་དཀར་དབང་ཆོག་བདུད་རྩིའི་ཆུ་རྒྱུན་བཞིན་རས་བྲིས་ཐོག་ནས་གཏོང་ཚུལ་བྱད་གྲོལ་བདག་འཇུག་བཅས་ཀྱི་ངག་འདོན་གང་ཡིན་གཙོ་བོར་སྨོས་ཤིང་ཕྱག་རྒྱ་སོགས་ཆ་ལག་གཞན་ཡང་ཐོར་ཙམ་ཐོན་པ་འདི་ས་སྐྱ་པ་ཀུན་བློས་གློ་བོའི་སྣོད་བཅུད་ཀྱི་སྐུ་རིམ་དུ་སྦྱར་བ་ཡིན་པས་གཞན་ལའང་བསྒྱུར་ཁ་རིག་དཔྱད་བྱས་པས་འཐུས་ཤིང་བཤམས་སོགས་ཞིབ་ཆ་ཞུ་ཆེན་རིན་པོ་ཆེའི་གསུང་དེ་བཞིན་ཡིན་པས་དེ་མེད་པར་འདི་དགོས་པ་ཆུང་ཞིང་། དེ་ཡོད་ན་འདི་རྟོགས་སླ་བར་ཡོད་པས་དེ་ལྟར་དུ་གོ་དགོས་སོ།། །། PAGE * MERGEFORMAT 2 ཀུན་དགའ་བློ་གྲོས། བཅོམ་ལྡན་འདས་མ་གདུགས་དཀར་པོ་ཅན་མའི་དཀྱིལ་ཆོག PAGE * MERGEFORMAT 1
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
