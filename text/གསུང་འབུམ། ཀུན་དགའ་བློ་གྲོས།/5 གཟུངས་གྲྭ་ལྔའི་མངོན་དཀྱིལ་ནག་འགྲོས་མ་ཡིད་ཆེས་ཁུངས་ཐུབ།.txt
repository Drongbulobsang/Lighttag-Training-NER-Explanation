གསུང་འབུམ། ཀུན་དགའ་བློ་གྲོས།
པོད ༥
གཟུངས་གྲྭ་ལྔའི་མངོན་དཀྱིལ་ནག་འགྲོས་མ་ཡིད་ཆེས་ཁུངས་ཐུབ།
༄༅། །གཟུངས་གྲྭ་ལྔའི་མངོན་དཀྱིལ་ནག་འགྲོས་མ་ཡིད་ཆེས་ཁུངས་ཐུབ་བཞུགས་སོ།། བླ་མ་དང་ལྷག་པའི་ལྷ་དབྱེར་མེད་པ་ལ་ཕྱག་འཚལ་ལོ། ། བདེ་གཤེགས་སོ་སོའི་ཡུམ་དུ་གྱུར་པས་རྒྱལ་བ་ཀུན་གྱི་རྗེས་འབྲང་མ། ། འགྲོ་བ་སོ་སོའི་སྐྱབས་སུ་གྱུར་པས་འགྲོ་བའི་རྗེས་འབྲང་སྐྱོབ་མཛད་ཅིང་། ། བདུད་བགེགས་སོ་སོ་འཇོམས་ཕྱིར་བདུད་རྣམས་རྗེས་འབྲངས་དང་བཅས་འདུལ་མཛད་པའི། ། བཅོམ་ལྡན་འདས་མ་སོ་སོར་འབྲང་མའི་ཞབས་ལ་གུས་པས་ཕྱག་འཚལ་ལོ། ། མཐིང་ཞུན་ལྟར་མཛེས་སྟོང་པའི་ཡེ་ཤེས་ཆེན་པོས་བདག་འཛིན་རབ་ཏུ་འཇོམས། ། རྨ་བྱ་ལྟ་བུའི་དུག་ལྔའི་ཟས་ཅན་བདེ་ཆེན་ལྷ་མོ་གསེར་མདོག་མ། ། གསང་བའི་དགའ་བདེའི་སྔགས་ཀྱིས་ཆགས་ཅན་སྣ་ཚོགས་རྗེས་སུ་འཛིན་མཛད་ཅིང་། ། འདོད་པའི་མེས་གདུང་སྐྱེས་བུ་བསིལ་མཛད་བདེ་བའི་ཚལ་ཆེན་ལྡན་ལ་འདུད། །
ཡེ་ཤེས་ལྔ་ཡི་རང་བཞིན་སྲུང་བ་ལྔའི། ། སྒོ་ནས་སྣོད་ལྡན་སློབ་མའི་ཕུང་ཁམས་ལྔའི། ། བར་ཆད་སེལ་དང་འགྲོ་ཀུན་སྐུ་ལྔ་ཡི། ། གོ་འཕང་ཐོབ་ཕྱིར་གྲྭ་ལྔའི་ཕྱག་ལེན་བྲི། ། དེ་ལ་དབང་བསྐུར་སྔོན་འགྲོ་དཀྱིལ་འཁོར་བ། ། ཞེས་དང་། རི་མོར་གནས་པའི་ལས་དང་ནི། ། ཐིག་ལས་ཚོན་བཀྱེའི་རིམ་པ་བསྟན། ། ཅེས་པའི་རྗེས་སུ་འབྲངས་ནས། རས་བྲིས་ལ་བརྟེན་པའི་ཆོ་ག་དང་།
རྡུལ་ཚོན་ལ་བརྟེན་པའི་ཆོ་གའི་རྣམ་གཞག་གཉིས། རྗེ་བླ་མ་དམ་པའི་ཞལ་སྔ་ནས་ཀྱིས་ཕྱག་ལེན་བཞིན་བྲི་བར་བྱའོ། ། དེ་ལ་དང་པོའི་དབང་དུ་བྱས་ན་གསུམ། སྦྱོར་བ་རྟེན་དང་། མཆོད་གཏོར་བཤམ་ཚུལ། དངོས་གཞི། བདག་མདུན་བུམ་པ་སྒྲུབ་མཆོད་བདག་དང་སློབ་མ་ལ་དབང་བསྐུར་ཚུལ། རྗེས་ལྷག་ཆད་ཁ་སྐོང་བའི་ཆོ་ག་དང་གསུམ་ལས། དང་པོ་ནི། འོས་པར་གྱུར་པའི་གནས་བྱི་དོར་ལེགས་པར་བྱས་པའི་སར།
ལས་ཀྱི་རྡོ་རྗེས་རས་ལ་སོགས་པའི་གཞི་བཟང་པོའི་གདན་ལ། མེ་ཏོག་སིལ་མ་གཏོར། དེའི་སྟེང་དུ་གྲྭའི་རས་བྲིས་རབ་གནས་ཅན་ཞལ་ཤར་དུ་ཕྱོགས་པར་དགྲམ། དེའི་མཐའ་ནས་ཕྱོགས་བཞི་མཚམས་བརྒྱད་དུ་འཇིམ་པ་ལས་རང་གྲུབ་བཟོས་པའམ་མེད་ན་བརྟག་དགོས།་་་་་ ལེ་མ་མཛུབ་གང་ཙམ་བརྒྱད་བཞག་པ་ལ། མདའ་བརྒྱད་གཟུག་ཅིང་། དེ་ལ་ཚོན་སྐུད་སྣ་ལྔའི་དྲྭ་བ་བྱ་སྟེ། དེ་ཡང་དང་པོ་དབང་ལྡན་གྱི་མདའི་རྩ་བ་ལ་ཚོན་སྐུད་ཀྱི་སྣེ་མོ་བཏགས་ལ། དེ་ཤར་གྱི་མདའི་རྩེ་མོར་ཁྱེར་ནས་དཀྲིས། དེ་བཞིན་དུ་ཤར་ལྷོའི་རྩ་བ་དང་།
ལྷོའི་རྩེ་མོ་དང་། ལྷོ་ནུབ་ཀྱི་རྩ་བ་དང་། ནུབ་ཀྱི་རྩེ་མོ་དང་། ནུབ་བྱང་གི་རྩ་བ་དང་། བྱང་གི་རྩེ་མོ་དང་། དེ་ཀ་ནས་བྱང་ཤར་གྱི་རྩེ་མོ་དང་། ཤར་གྱི་རྩ་བ་དང་། ཤར་ལྷོའི་རྩེ་མོ་དང་། ལྷོའི་རྩ་བ་དང་། ལྷོ་ནུབ་ཀྱི་རྩེ་མོ་དང་།
ནུབ་ཀྱི་རྩ་བ་དང་། ནུབ་བྱང་གི་རྩེ་མོ་དང་། བྱང་གི་རྩ་བ་དང་། བྱང་ཤར་གྱི་རྩེ་མོ་དང་། དེ་ནས་ཤར་གྱི་རྩེ་དང་། དེ་ནས་མདའ་གཉིས་གཉིས་བོར་ཏེ། ལྷོ་ནུབ་ཀྱི་རྩེ་ལ་དཀྲིས། དེ་བཞིན་དུ་བྱང་གི་རྩེ་དང་། ཤར་ལྷོའི་རྩེ་དང་། ནུབ་ཀྱི་རྩེ་དང་།
བྱང་ཤར་གྱི་རྩེ་དང་། ལྷོའི་རྩེ་དང་། ནུབ་བྱང་གི་རྩེ་དང་། ཤར་གྱི་རྩེ་དང་། དེ་ནས་རིམ་བཞིན་དུ། ཤར་ལྷོ། ལྷོ། ལྷོ་ནུབ། ནུབ། ནུབ་བྱང་།
བྱང་གི་རྩེ་རྣམས་ལ་དཀྲིས་རེ་བྱས་ནས་འཁོར་ལོར་བསྐོར་བའི་ལྷག་མ་བྱང་ཤར་གྱི་མདའི་རྩ་བར་དྲངས་བཞག་པས་ཕྱོགས་མཚམས་སྟེང་འོག་ཀུན་ཏུ་འཁོར་ལོ་རྩིབས་བརྒྱད་པའི་རྣམ་པར་འབྱུང་ངོ་། ། དེ་ནས་མདའ་དེ་དག་གི་རྩེ་ལ། ཕྱོགས་སྐྱོང་སོ་སོའི་ཁ་དོག་ཅན་གྱི་ལྡ་ལྡིའམ། འཕན་ཁ་དོག་སྣ་ཚོགས་བསྐོན། བཅུ་ཡོད་ན་སྟེང་འོག་གི་གཉིས་ཤར་ནུབ་ཀྱི་རྩེ་ལའོ། ། མེ་ལོང་བརྒྱད། རྨ་བྱའི་མདོངས་བརྒྱད་ཀྱང་རྩེར་གཟུག རྒྱལ་ཆེན་བཞིའི་ཙཀླི་གཏོར་མ་ཕྱོགས་སུ་བཀོད་ན་དེ་དག་གི་རྩེ་ལ་བཞུགས་པའི་ཕྱག་ལེན་དང་། ཕྱི་རོལ་དུ་ཐོ་གཟུག་བྱེད་པར་བཤད་པ་རྣམས་ལ་དགོངས་ངེས་ཡིན་པས་དེའི་ཕྱིར་བྲིས་པ་ལས་འདིར་མེད་ཀྱང་ཆོག་གསུངས། གལ་ཏེ་ཡོད་ན་ད་ལྟ་གཏོར་མ་གྲལ་རིང་ལ་ཕྱོགས་གཅིག་མཛད་པས་ཕྱོགས་སོ་སོའི་མདའི་རྩེ་ལ་བསྐོན་ལ་བཞུགས།
ཕྱི་ངོས་ནས་དཀྱིལ་འཁོར་ལ་ཡར་གཞལ་བའི་མདའ་བརྒྱད་ཀྱི་རྩ་བར། གཡས་སུ་ཕུར་པ་བརྒྱད། གཡོན་དུ་རལ་གྲི་བརྒྱད་རྣམས་གཟུག་གོ ། དེའི་ཤར་དུ་མཚམས་འཛིན་གྱི་མེ་ཏོག་་་་་འདིར་མཚམས་འཛིན་གྱི་མེ་ཏོག་མཛད། གཞན་དུ་ནི་མཆོད་ཡོན་འགོ་བརྩམས་པ་ཕྱག་ལེན་ནོ། ། ཤར་དུ་མཆོད་ཡོན། ཤར་ལྷོར་ཞབས་བསིལ། ལྷོར་མེ་ཏོག ལྷོ་ནུབ་ཏུ་བདུག་སྤོས། ནུབ་ཏུ་མར་མེ།
ནུབ་བྱང་དུ་དྲི་ཆབ། བྱང་དུ་ཞལ་ཟས་རྣམས་བཤམ་མོ། ། ཤར་ངོས་ཀྱི་མདུན་དུ་ཅོག་རྩེའི་ཁར། བདག་བསྐྱེད་བུམ་པ། སྦྱིན་སྲེག་སོགས་ལ། སྤྱིར་མཆོད་པ་ཚར་གཅིག་བཤམ། དཀྱིལ་འཁོར་གྱི་གཡས་སུ་གཏོར་འགོ་ཡང་མདུན་བསྐྱེད་ཀྱི་གཡས་ལ་བྱས་པའི་བྲིས་སྐུའི་སྟོད་ངོས་ནས་བཟུང་། དང་པོ་གཙོ་མོ་ལྔ་ལ་དཀར་གཏོར་གཅིག རྣམ་སྲས་ལ་དཀར་གཏོར། མགོན་པོ་དང་ལྷ་མོ་ལ་དམར་གཏོར་གཉིས།
ཕྱོགས་སྐྱོང་བཅུ་ལ་དཀར་གཏོར་གཅིག རྒྱལ་པོ་བཞི་ལ་ཤར་དུ་ཞོ་དང་འོ་མ་ཅན། ལྷོར་ཉ་དང་ཁྲག་ཤ་ཅན། ནུབ་ཏུ་ཞོ་དང་འོ་མ་ཅན།་་་་་ ཡི་གེ་འགའ་ཞིག་ལ་ཁྲག་ཟེར་བའང་འདུག བྱང་དུ་ཤིང་ཐོག་སྣ་ཚོགས་ཅན། སྟེང་འོག་གཉིས་ལ་དཀར་གཏོར་གཉིས། གཟའ་སྐར་ལ་དཀར་གཏོར་གཉིས། གསང་སྔགས་རྗེས་འཛིན་ལས་བཤད་པའི་དཀར་གཏོར་གཉིས། དམར་གཏོར་ལྔ།
ཀླུ་དང་འབྱུང་པོ་གཞི་བདག་གསུམ་ལ་དཀར་གཏོར་གསུམ་སྟེ་ཉེར་གསུམ་པོ་གྲལ་ལ་གཤིབས་པའོ། ། དེ་རྣམས་བོན་པོའི་ཤོ་ལུ་བཞིན་མ་ཡིན་པ། པདྨའི་སྙིང་པོ་ལྟ་བུའི་ཟླུམ་གཏོར་དུ་བྱ་ཞིང་། དེ་དག་ལ་འབྲུ་སྣ་ཚོགས་དང་། དཀར་གསུམ་དམར་གསུམ་ཁུར་བ་སོགས་བཟའ་བ་དང་བཅའ་བ་ཅི་འབྱོར་གྱིས་བརྒྱན། སྡེ་དཔོན་ལྟ་བུའི་སྟོབས་ཀྱིས་འབྱོར་ན་རེ་རེ་བཞིན་བ་དན་དཀར་པོ་རེ་རེ་ཡང་གཟུག་གོ ། སྔོན་འགྲོ་གཏོར་མ་དཀར་གཏོར་དང་། བགེགས་གཏོར་དམར་གཏོར་ཟུར་དུ་བཤམས་ཏེ་གཏོར་མ་ཉི་ཤུ་རྩ་ལྔའོ། ། མདུན་བསྐྱེད་ཀྱི་ཤར་ཕྱོགས་སུ་སློབ་དཔོན་གྱི་གདན་བཤམས་དེའི་མདུན་དུ་ཅོག་རྩེའི་ཁར། བུམ་པ་གཅིག་མགུལ་ཆིངས་ཁ་རྒྱན་རྫས་ཉི་ཤུ་རྩ་ལྔ།
དུང་ཆོས་གཟུངས་ཐག་དང་བཅས་པ་ཡང་གུ་གུལ་གྱིས་བདུགས། ཡུངས་དཀར་གྱིས་བྲབ་ནས། ཚུལ་བཞིན་བཤམས། མེ་ལོང་ལ། གུར་གུམ་གྱི་ཁུ་བ་འོ་མས་བྱས་ནས། མ་ཎི་དྷ་རི་སྭཱ་ཧཱའི་གོང་དུ་ཕྱི་ལཉྪའི་པྲཾ་གྱི་རྣམ་པ་དེའི་ཁོག་པར། ཆེ་གེ་མོ་ལ་རཀྵ་རཀྵ་ཀུ་རུ། ཤཱནྟིཾ་པུཥྚིཾ་ཀུ་རུ་ཞེས་བྲིས་པ་དར་གྱིས་མི་ཕྱེད་པར་ཁ་བརྒྱན་ལ་བཅིངས། སྔོན་འགྲོ་གཏོར་མ་མེ་ཏོག་ནས་རྣམས་བཞག གཞན་ཡང་རལ་གྲི་སོ་མ་དང་།
སྦྱིན་སྲེག་གི་རྫས་འབྲུ་སྣ་ཚོགས་དང་། སྤོས་སྣ་ཚོགས་བསྲེས་པ་དང་། ཁྲུས་ལོང་། ཁྲུས་རས་གུ་གུལ་ནག་པོ། བསྔགས་པའི་ཡུངས་ཀར་མེ་ཏོག་ནས། རོལ་མོའི་བྱེ་བྲག སློབ་མ་དུ་ཡོད་ཀྱི་གྲངས་དང་མཉམ་པའི་ཚོན་སྐུད་སྣ་ལྔ་ཉིས་ཁུག་ཏུ་བྱས་པའི་ལུས་ཚད་དང་མཉམ་པ་དང་། གླུད་ཟན་དང་། ཁྲུས་སྡེར་དང་། ཀུ་ཤ།
རྨ་བྱའི་མདོངས། ཕོ་རོག་གི་དང་སྒྲོ། ཡུངས་དཀར་གྱི་ཐུམ་བུ། མེ་ལོང་། རལ་གྲི། དར་ཚོན་ཁ་དོག་སྣ་ལྔ་སྟེ་རྫས་བདུན་ལྡན་གྱིས་བྱབ་སྲུང་དང་། རྫས་ཀྱིས་བསྲུང་བའི་ཟས། བུ་རམ། སྦྲང་རྩི། ཏིལ།
ཤ། ཉ་ཤ་སྟེ་ལྔ་ལ་བསིལ་བའི་ཚལ་ནས་ཟས་ངན་པར་བཤད་པས། དེ་ལྔ་མ་ཡིན་པའི་ཞོ་དང་། འོ་མ། འབྲས་ཟན་སོགས་དཀར་གསུམ་གྱི་ཟས་དང་བཅས་པ་ཡང་སྟ་གོན་བྱ། ཤར་ཕྱོགས་སུ་ས་སྟེགས་གྲུ་བཞིའམ། མེ་སླང་སོགས་ཀྱི་ནང་དུ། རྡུལ་ཚོན་གྱིས་ཞི་བའི་ཐབ་ཁུང་བྲིས་པའི་དབུས་སུ། སྣ་ཚོགས་པདྨ་འདབ་བརྒྱད་དེའི་དབུས་དང་ཕྱོགས་བཞིར་ལྷ་མོ་ལྔའི་ས་བོན་ཁ་དོག་དང་མཐུན་པ། མཚམས་བཞིར་བུམ་པ་མགུལ་ཆིངས་ཁ་རྒྱན་དང་བཅས་པ་བྲིས་པའི་སྟེང་ནས།
སེང་ལྡེང་ངམ་རྒྱ་ཤུག་སོགས་ཤིན་སྐམ་པའི་ཤིང་སོར་བཅུ་གཉིས་དང་མཐེའུ་ཆུང་གི་ཚད་དུ་བྱས་པའི། སློབ་མ་མང་ཉུང་གི་དབང་གིས་ཐོག་རྒྱ་གྲམ་ཅན་ལྔ་ནས་བཅུ་ལ་སོགས་པར་བརྩིགས་ལ་མདུན་ངོས་ཀྱི་འོག་བར་ཡང་རིམ་པ་གཉིས་ཙམ་བཞག་པའི་ལྕེ་ལྡེ་འགྲོ་ས་བྱ། དེ་དག་གི་བར་བར་དུ་མེ་འབར་བྱེད་ཀྱི་རས་སྣུམ་ལ་སྦངས་པ་ཐོ་རེ་བ་བཞག་དེ་དང་ཉེ་བར་ལྕེ་ལྡེ་གཉིས་སམ་གཅིག་བཞག་སྟེ་དེ་དག་ནི་སྦྱོར་བའི་ཆོས་སོ། ། གཉིས་པ་སྒྲུབ་མཆོད་དངོས་ལ། གསོ་སྦྱོང་བླངས་ལ་ཞེས་གསུངས་པས། ལེན་པར་འདོད་ན་འོག་ཏུ་སྟོན་ལ། འདིར་ནི་སློབ་དཔོན་གྱི་ཁྱིམ་པ་ཡིན་ན་ངེས་པར་བླངས་དགོས། དགེ་སློང་དགེ་ཚུལ་ཁྲིམས་ལྡན་ལ་གསོ་སྦྱོང་མིན་པས་བླངས་ཀྱང་རུང་། བསྲུང་རྒྱུ་ཟུར་པ་མེད་པས་མ་བླངས་ཀྱང་རུང་གསུངས་ཤིང་། དཀར་གསུམ་ལ་བརྟེན་པ་དང་།
སྒོག་བཙོང་སོགས་སྤངས་པའི་གཙང་སྦྲ་ནི་མཛད་དོ། ། དེ་ལ་ཇི་སྐད་བཤད་པའི་མཚན་ཉིད་དང་ལྡན་པའི་སློབ་དཔོན་གྱིས་ཁྲུས་བྱས། སྟན་བདེ་བ་ལ་འདུག་ནས། དྲིལ་བུ་གསིལ་ཞིང་། ཕྱག་འཚལ་སྐྱེས་བུ་དཔའ་ཁྱོད་ལ། ། ཕྱག་འཚལ་སྐྱེས་བུ་མཆོག་ཁྱོད་ལ། ། ཐལ་མོ་སྦྱར་ཏེ་ཕྱག་འཚལ་ལོ། ། ཆོས་རྒྱལ་ཁྱོད་ལ་ཕྱག་འཚལ་ལོ། ། སྟོང་ཆེན་་་་་་སངས་རྒྱས་སྤྱོད་ཡུལ་མཐའ་ཡས་ཁྱོད་ལ་ཕྱག་འཚལ་ལོ། ། བདེན་པ་རབ་སྟོན་ཐུབ་པ་ཁྱོད་ལ་ཕྱག་འཚལ་ལོ། །
བདེན་པའི་སྟོབས་ཀྱིས་འགྲོ་བ་མ་ལུས་སྒྲོལ་མཛད་པ། ། བདག་གི་བྱ་བ་ཐམས་ཅད་འབྲས་བུ་མཆིས་པར་མཛོད། ། ཨོཾ་སྭ་བྷཱ་ཝ་སོགས་བརྗོད་ལ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་། རཾ་ལས་ཉི་མའི་སྟེང་དུ་རང་གི་སེམས་ཉིད་ཡི་གེ་ཧཱུྃ་སྔོན་པོ་ལས་འོད་ཟེར་འཕྲོ་འདུ་ཡོངས་སུ་གྱུར་པ་ལས། བདག་ཉིད་གཤིན་རྗེ་གཤེད་སྐུ་མདོག་ཆར་སྤྲིན་ལྟར་སྔོ་བ། ཞལ་གསུམ་ཕྱག་དྲུག་པ། ཁྲོ་གཉེར་གཡོ་བས་འཇིགས་པའི་ཞལ། མགྲིན་པ་ཧཱུྃ་གིས་སྒྲས་གང་བ། ལྗགས་འགྲིལ་ཞིང་མཆེ་བ་གཙིགས་པ།
སྨིན་མ་དང་། སྨ་ར་དང་། དབུ་སྐྲ་དམར་སེར་གྱེན་དུ་བརྫེས་པ། སྤྱན་གསུམ་དམར་ལ་ཟླུམ་པ། སྟག་ལྤགས་ཀྱི་ཤམ་ཐབས་ཅན། སྦོམ་ཞིང་ཐུང་ལ་གསུས་པ་ཆེ་བ། ཀླུ་དགའ་བོ་དང་རིགས་ལྡན་ནག་པོས་དབུ་སྐྲ་བཅིངས་པ། རཀྵ་ཀ་སེར་པོས་རྣ་རྒྱན། པད་ཆེན་སེར་པོས་ལག་གདུབ། ཀརྐོ་ཊ་དམར་པོས་མཆོད་ཕྱིར་ཐོགས།
བ་སུ་ཀ་དམར་པོས་སྐེ་རགས། པདྨ་དང་དུང་སྐྱོང་ཀུ་མུཏྟའི་མདོག་ལྟ་བུས་ཞབས་གདུབ་བྱས་པ། ཉི་མའི་འོད་ཟེར་གྱི་མདངས་ཆེན་པོས་ནམ་མཁའ་མ་ལུས་པར་ཁྱབ་པ། བདེ་བྱེད་ལོག་པའི་དྲེགས་པ་ཅན་ཐམས་ཅད་འཇོམས་པར་མཛད་པ། ཕྱག་གཡས་གསུམ་ན་འཁོར་ལོ་རལ་གྲི་གཏུན་ཤིང་། གཡོན་གསུམ་ན་གྲི་གུག་སཏྭ་རེ་ཞགས་པ་བསྣམས་པ། གཡོན་བརྐྱང་གི་སྟབས་ཀྱིས་མ་ཧེའི་རྭ་བར་དང་ཚང་རའི་སྟེང་ནས་བརྫིས་ཤིང་། བསྐལ་པའི་མེ་དཔུང་ལྟར་འབར་བའི་དབུས་ན་བཞུགས་པའི་དཔྲལ་བར་ཨོཾ། མགྲིན་པ་ཨཱཿ ཐུགས་ཀར་ཧཱུྃ།
ཧཱུྃ་ལས་འོད་ཟེར་འཕྲོས་པས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛཿ ཉེར་མཆོད་དང་།་་་་་་ ཨོཾ་ཡ་མཱནྟ་ཀ་བཛྲ་པུཥྤེ་པྲ་ཏཱིཙྪ་ཨཱཿཧཱུྃ་སོགས། ཛཿཧཱུྃ་བཾ་ཧོ། དམ་ཚིག་པ་དང་ཡེ་ཤེས་པ་དབྱེར་མེད་དུ་གྱུར། ཡང་ཧཱུྃ་ལས་འོད་ཟེར་འཕྲོས་དབང་གི་ལྷ་རྣམས་ཨཱོཾ་བཛྲ་ས་མཱ་ཛཿ ཨོཾ་པུཥྤེ་པྲ་ཏཱིཙྪ་ཨཱཿཧཱུྃ་སོགས་ཀྱིས་མཆོད། ཨོཾ་ཨཱ་བྷི་ཥིཉྩ་ཏུ་མཾ། ཇི་ལྟར་བལྟམས་པ་སོགས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མཱ་ཡ་ཤྲི་ཧཱུྃ།
དབང་བསྐུར་སྐུ་གང་དྲི་མ་དག་ཆུ་ལྷག་མ་ཡར་ལུད་པ་ལས་རྡོ་རྗེ་སེམས་དཔས་དབུ་བརྒྱན། གོང་བཞིན་ཉེར་མཆོད་དང་། སྐུ་ཡི་རིགས་གྱུར་གཤིན་རྗེ་གཤེད། ། ཆར་སྤྲིན་ལྟར་གནག་འཇིགས་པའི་གཟུགས། ། དྲེགས་པ་ཅན་རྣམས་འདུལ་མཛད་པའི། ། རབ་གཏུམ་ཁྱོད་ལ་ཕྱག་འཚལ་བསྟོད། ། ཐུགས་ཀར་ཉི་མའི་དཀྱིལ་འཁོར་ལ་གནས་པའི་ཧཱུྃ་ཡིག་གི་མཐར། ཨོཾ་ཨཱ་ཀྲོ་ཏེ་ཀ་ཡ་མཱནྟ་ཀ་ཧཱུྃ་ཕཊཿ གསུམ། ཅེས་པས་བསྐོར་བ་སྔགས་དེ་ཉིད་ཉེར་གཅིག་སོགས་བཟླས།
དེ་ནས་སྔོན་འགྲོ་གཏོར་མ་ལ་ཆབ་གཏོར་ནས། ཨོཾ་བཛྲ་་་་་་མཆོད་པའི་ཕྱག་རྒྱས་མ་དག་པའི་དྲི་མ་བསངས། ཡཀྵ་ཧཱུྃ་གསུམ། ཨོཾ་བཛྲ་་་་་་རྡོ་རྗེ་མེའི་ཕྱག་རྒྱས་དག་པའི་དངོས་པོར་སྦྱངས། ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐ་བྷཉྩ་ར་ཎ་ཧཱུྃ་ཕཊ། ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ནཾ་ཨདྱ་ནུཏྤནྣ་ཏྭཏྟ། ཨོཾ་ཨཱཿཧཱུྃ་གསུམ། རྡོ་རྗེ་བསྡམས་པ་འདེབས་པའི་ཕྱག་རྒྱས་འདོད་ཡོན་ལྔར་བྱིན་གྱིས་བརླབས། ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེའི་ནང་དུ། གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར།
ཨོཾ་སརྦ་བིགྷྣཱན་སོགས་གསུམ། ཉེར་མཆོད་ཨོཾ་བཛྲ་པུཥྤེ་པྲ་ཏཱིཙྪ་ཨཱཿཧཱུྃ་སོགས་ཀྱིས་མཆོད། དེ་ནས་མཚམས་བཅད་པ་ནི། ཐོག་མར་དྲིལ་བུ་གསིལ་ཞིང་། དུས་གསུམ་དུ་རྣམ་པར་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། ཉན་ཐོས་དང་རང་སངས་རྒྱས་ཐམས་ཅད་ལ་ཕྱག་འཚལ་ལོ། ། སངས་རྒྱས་ལ་ཕྱག་འཚལ་ལོ། ། ཆོས་ལ་ཕྱག་འཚལ་ལོ། ། དགེ་འདུན་ལ་ཕྱག་འཚལ་ལོ། ། ཡང་དག་པར་རྫོགས་པའི་སངས་རྒྱས་ཉན་ཐོས་ཀྱི་དགེ་འདུན་དང་བཅས་པ་བདུན་པོ་དག་ལ་ཕྱག་འཚལ་ལོ། །
འཇིག་རྟེན་ན་དགྲ་བཅོམ་པ་དག་ལ་ཕྱག་འཚལ་ལོ། ། བྱམས་པ་ལ་སོགས་པའི་བྱང་ཆུབ་སེམས་དཔའ་རྣམས་ལ་ཕྱག་འཚལ་ལོ། ། ཕྱིར་མི་འོང་བ་རྣམས་ལ་ཕྱག་འཚལ་ལོ། ། ལན་གཅིག་ཕྱིར་འོང་བ་རྣམས་ལ་ཕྱག་འཚལ་ལོ། ། རྒྱུན་དུ་ཞུགས་པ་རྣམས་ལ་ཕྱག་འཚལ་ལོ། ། འཇིག་རྟེན་ན་ཡང་དག་པར་སོང་བ་རྣམས་ལ་ཕྱག་འཚལ་ལོ། ། ཡང་དག་པར་ཞུགས་པ་རྣམས་ལ་ཕྱག་འཚལ་ལོ། ། དེ་དག་ལ་ཕྱག་འཚལ་ནས། ཆོ་ག་འདི་ལ་སྦྱར་བར་བྱའོ། ། དེ་ནས་སློབ་མ་གཅིག་ཡིན་ན་འདི་གཉིས་ཡིན་ན་འདི་དང་།
གསུམ་ཕན་ལ་འདི་རྣམས་ཞེས་པའི་རྣམ་དབྱེ་ཀུན་ཏུ་ཤེས་པར་བྱས་ལ། སློབ་མ་འདི་རྣམས་ལ་ཞེས་སོགས་དུས། དྲིལ་གསིལ་རེ་བྱེད་ཅིང་། རྡོ་རྗེ་སློབ་མ་འདི་རྣམས་ལ་རིག་སྔགས་འདི་གྲུབ་པར་གྱུར་ཅིག འབྱུང་པོའི་ཚོགས་གང་དག་ས་ལ་རྒྱུ་བ་རྣམས་དང་། ནམ་མཁའ་ལ་རྒྱུ་བ་རྣམས་དང་། རྣམས་དང་ཞེས་པ་འོག་མ་ཀུན་ལའང་སྦྱར་རོ། ། ཆུ་ལ་རྒྱུ་བ། ལྷ། ཀླུ།
ལྷ་མ་ཡིན། རླུང་ལྷ། ནམ་མཁའ་ལྡིང་། དྲི་ཟ། མིའམ་ཅི། ལྟོ་འཕྱེ་ཆེན་པོ། གནོད་སྦྱིན། སྲིན་པོ། ཡི་དྭགས། ཤ་ཟ།
འབྱུང་པོ། གྲུལ་བུམ། སྲུལ་པོ། ལུས་སྲུལ་པོ། སྐེམ་བྱེད། སྨྱོ་བྱེད། གྲིབ་གནོན། བརྗེད་བྱེད། གནོན་པོ་རྣམས་བདག་ལ་ཉོན་ཅིག འབྱུང་པོའི་ཚོགས་གཟི་བརྗིད་འཕྲོག་པ་རྣམས་དང་།
རྣམས་དང་ཞེས་འོག་མ་རྣམས་ལའང་སྦྱར་ལ། ཟས་སུ་མངལ་ཟ་བ། ཟས་སུ་ཁྲག་ཟ་བ། ཟས་སུ་ཞག་ཟ་བ། ཟས་སུ་ཤ་ཟ་བ། ཟས་སུ་ཚིལ་ཟ་བ། ཟས་སུ་རྐང༞ ཟས་སུ་བཙས་པ༞ སྲོག་འཕྲོག་པ༞ ཟས་སུ་གཏོར་མ༞ ཟས་སུ་ཕྲེང་བ༞ ཟས་སུ་དྲི་ཟ༞ ཟས་སུ་བདུག་པ༞ ཟས་སུ་མེ་ཏོག༞ ཟས་སུ་འབྲས་བུ༞ ཟས་སུ་ལོ་ཏོག༞ ཟས་སུ་སྦྱིན་སྲེག༞ ཟས་སུ་རྣག་འཐུང་བ༞ ཟས་སུ་ཕྱི་ས༞ ཟས་སུ་གཅིན་འཐུང་བ༞ ཟས་སུ་ལྷག་མ༞ ཟས་སུ་མཆིལ་མ༞ ཟས་སུ་ངར་སྣབས༞ ཟས་སུ་མི་གཙང་བ༞ ཟས་སུ་སྐྱུགས་པ༞ ཟས་སུ་གཏོར་ཁུང་ནས་འབབ་པ་འཐུང་བ༞ སྡིག་པའི་སེམས་དང་ལྡན་པ༞ དྲག་ཤུལ་གྱི་སེམས་དང་ལྡན་པ༞ གཞན་གྱི་སྲོག་འཕྲོག་པ་རྣམས་བདག་ལ་ཉོན་ཅིག སྲུང་བ་ལྔའི་ཆོ་ག་འདི་བསྒྲུབ་པར་བྱའོ། ། སྤོས་དང་མེ་ཏོག་དང་བདུག་པ་དང་གཏོར་མ་ཡང་སྦྱིན་ནོ། ། གཏོར་མ་དང་མཆོད་པ་འདིས་མགུ་བར་གྱིས་ལ།
མིང་འདི་ཞེས་བྱ་བའི་རྡོ་རྗེ་སློབ་མ་འདི་རྣམས་ལ་སྡིག་པའི་སེམས་དང་ལྡན་པ་རྣམས་དང་། ། སྡང་བའི་སེམས་དང་ལྡན་པ་རྣམས་དང་། ། དྲག་ཤུལ་གྱི་སེམས་དང་ལྡན་པ་རྣམས་དང་། ། གཞན་གྱི་སྲོག་འཕྲོག་པ་རྣམས་དང་། ། གཟི་བྱིན་འཕྲོག་པའི་གདོན་ཐམས་ཅད་དེངས་ཤིག ། འབྱུང་པོ་དང་གནོད་སྦྱིན་གང་སུ་དག ། ཞི་བའི་སེམས་དང་ལྡན་པ་རྣམས་དང་། ། བྱམས་པའི་སེམས་དང་ལྡན་པ་རྣམས་དང་། ། དགེ་བའི་སེམས་དང་ལྡན་པ་རྣམས་དང་། ། སངས་རྒྱས་དང་ཆོས་དང་དགེ་འདུན་ལ་མངོན་པར་དད་པ་རྣམས་བདག་ལ་ཉོན་ཅིག
འདི་ལྟ་སྟེ། ནག་མོ་བཞིན་སྒྱུར་མ་རྣམས་དང་། འོག་མ་རྣམས་ལའང་། རྣམས་ཞེས་སྦྱར་ལ། གྲུལ་བུམ་མ། དུང་ཆེན་མ། མེ་ཏོག་ཀ་མ་ལ་ལྟ་བུའི་མིག་ཅན་མ། འཕྲོག་མ། སྐུ་མདོག་ལྗང་གུ་མ། དཔལ་ལྡན་མ།
སྤྲེའུ་ལྟར་དམར་སེར་མ། འཕྱང་མ། རབ་ཏུ་འཕྱང་མ། དུས་ཀྱི་ཞགས་པ་ཅན་མ། བུམ་ལྟོ་མ། གཤིན་རྗེའི་ཕོ་ཉ་མོ། འབྱུང་པོ་ཤ་ཟ་བ་མོ་རྣམས། མེ་ཏོག་དང་བདུག་པ་དང་། དྲི་དང་གཏོར་མ་འབུལ་གྱིས་བཞེས་ལ། འཇིགས་པ་དང་གནོད་པ་ཐམས་ཅད་ལས་མིང་འདི་ཞེས་བགྱི་བ་ལ།་་་་་
རྡོ་རྗེ་སློབ་མ་འདི་རྣམས་ལ། བསྲུང་དུ་གསོལ། ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་གྱུར་ཅིག མིང་འདི་ཞེས་བྱ་བ་ལ་རིག་སྔགས་ཀྱི་གཞི་རྣམས་གྲུབ་པར་གྱུར་ཅིག་སྭཱ་ཧཱ། ཞེས་དང་། སློབ་དཔོན་གྱིས་ཀུ་ཤའི་ཆུས་ལམ་ཕྱེད་ཨོཾ་ཨ་ཀྲོ་ཏེ་ཀ་སོགས་ཁྲོ་བོའི་སྔགས་བརྗོད། རོལ་མོ་དྲག་པོ་དང་བཅས་གཏོར་མ་དོར་རོ། ། དེ་ནས་མཆོད་པ་རྣམས། ཡཀྵས་བསངས།
སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨོཾ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་སྟོང་པ་རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་བ་ངོ་བོ་ཟག་པ་མེད་པའི་བདེ་བ་ཁྱད་པར་ཅན་སྐྱེད་ནུས་པའི་ཡེ་ཤེས་ཀྱི་རང་བཞིན་ཅན་འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ་བླ་མ་དང་རྗེ་བཙུན་མ་སོ་སོར་འབྲང་མ་སྲུང་བ་ལྔའི་དཀྱིལ་འཁོར་གྱི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ཨོཾ་སརྦ་བིད་པཱུ་ར་པཱུ་ར་སུ་ར་སུ་ར་ཨ་བརྟ་ཡ་ཨ་བརྟ་ཡ་ཧོ།
ཨོཾ་བཛྲ་སྥ་ར་ཎ་ཁཾ། ཨོཾ་བཛྲ་ཨརྒྷཾ་པྲ་ཏཱིཙྪ་ཨཱཿཧཱུྃ། དེ་བཞིན་དུ། པཱདྱཾ། པུཥྤེ། དྷཱུཔེ། ཨཱ་ལོ་ཀེ གནྡྷེ། ནཻ་ཝི་ཏེ། ཤཔྟ་པྲ་ཏིཙྪ་ཨཱཿཧཱུྃ་དང་།
མཆོད་པའི་སྤྲིན་སྔགས་དང་། དྷརྨ་ར་ཎི་ཏའི་སྔགས་བརྗོད། དེ་ནས། བདག་དང་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་རྒྱལ་བ་སྲས་དང་བཅས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་སྐུ་བཞི་ཡེ་ཤེས་ལྔའི་བདག་ཉིད་ཅན་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། སངས་རྒྱས་ལ༞ ཆོས་ལ༞ དགེ་འདུན་ལ༞ བླ་མ་ལ་སོགས་ཉེར་གཅིག བླ་མ་སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། ། བྱང་ཆུབ་མ་ཐོབ་བར་དུ་བདག་ཉིད་སྐྱབས་སུ་མཆི། ། བདག་གིས་སྒོམ་བཟླས་བགྱིས་པའི་བསོད་ནམས་འདི་དག་གིས། ། འགྲོ་ལ་ཕན་ཕྱིར་སངས་རྒྱས་མྱུར་ཏུ་འགྲུབ་པར་ཤོག །
གསུམ། རང་གི་སྤྱི་བོར་ཨོཾ། མགྲིན་པར་ཨཱཿ སྙིང་ཁར་ཧཱུྃ། ཨོཾ་ཨཱཿཧཱུྃ། རཀྵ་རཀྵ་ཕཊ་སྭཱཧཱ། གསུམ། རང་གི་སྙིང་ཁའི་པད་མར་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཡི་གེ་པྲཾ་དཀར་ལ་སེར་བའི་མདངས་ཆགས་པ། དེ་ལས་འོད་ཟེར་འཕྲོས། བླ་མ་དང་སངས་རྒྱས་བྱང་ཆུབ་སེམས་དཔའ་ཐམས་ཅད་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ
སངས་རྒྱས་བྱང་སེམས་རྣམས་སྲུང་བ་ལྔའི་དཀྱིལ་འཁོར་གྱི་རྣམ་པར་གྱུར། བླ་མ་རྣམས་གཅིག་ཏུ་འདུས་ནས་རིགས་བདག་གི་ཚུལ་དུ་བཞུགས་པར་གྱུར། ལུས་ཀྱིས་ཕྱག་འཚལ་བར་བསམ་ཞིང་། ངག་ཏུ། བླ་མ་རྣམས་དང་རྗེ་བཙུན་སོ་སོར་འབྲང་མ་དང་། སྟོང་ཆེན་རབ་འཇོམས། དེ་བཞིན་རྨ་བྱ་ཆེན་མོ་དང་། གསང་སྔགས་རྗེས་འཛིན། བསིལ་བའི་ཚལ་གྱི་ལྷ་མོ་རྣམས། འཁོར་དང་བཅས་ལ་སྒོ་གསུམ་གུས་པས་ཕྱག་འཚལ་ལོ། །
ཞེས་བརྗོད་ཅིང་། ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་མཆོད་པར་གྱུར། ཨོཾ་སརྦ་ཏ་ཐཱ་ག་ཏ་པཉྩ་རཀྵ་དེ་བ་ཙཀྲ་མཎྜལ་ས་པ་རཱི་ཝཱ་ར་ཨརྒྷཾ་པྲ་ཏཱིཙྪ་པུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཞེས་པའི་མཆོད་ཡོན་དང་། དེ་བཞིན་དུ་ཨརྒྷཾ་གྱི་གནས་སུ། པཱདྱཾ་གིས་ཞབས་བསིལ། པུཥྤེས་མེ་ཏོག དྷཱུ་པེས་བདུག་སྤོས། ཨཱ་ལོ་ཀེས་མར་མེ། གནྡྷེས་དྲི་ཆབ།
ནཻ་ཝི་དྱས་ཞལ་ཟས། ཤཔྟས་རོལ་མོ་ཕུལ་ལ། བླ་མ་དང་ནི་ལྷ་མོ་ལྔའི་སྐུ་རྣམས་ལ། ། མེ་ཏོག་དག་དང་སྤོས་ལ་སོགས་པས་མཆོད་པར་བགྱི། ། ལུས་དང་ངག་དང་རབ་ཏུ་དང་བའི་སེམས་ཀྱིས་ནི། ། རྣམ་མང་སྡིག་པ་བགྱིས་པ་དག་ནི་འཆགས་བགྱིད་ཅིང་། ། དེ་དག་རྣམས་ལ་སྐྱབས་སུ་ཉེ་བར་མཆི་བར་བགྱི། ། སངས་རྒྱས་རྫུ་འཕྲུལ་ཆེ་དང་ལྡན་པ་དེ་དག་ལ། ། ལྷ་གང་མངོན་པར་རབ་ཏུ་དང་བ་ཡོད་པ་ཡི། ། ལྷ་དེ་མགུ་ཞིང་ཡིད་ནི་རབ་ཏུ་དང་བའི་སེམས་ཀྱིས་བདག་ལ་བསྲུང་དུ་གསོལ་བསྲུང་དུ་གསོལ། །
ཞེས་བརྗོད་ལ། ཨོཾ་བཛྲ་མུ། ཚོགས་རྟེན་གྱི་དཀྱིལ་འཁོར་རང་བཞིན་གྱིས་གཤེགས་པར་གྱུར། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་དུས་རྟག་ཏུ་མི་འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་མཐའ་དག་དང་བྲལ་ནས་ཆགས་སྡང་མེད་པའི་ངང་ལ་སེམས་བཏང་སྙོམས་པར་བྱ། ཨོཾ་ཤུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ྅ཧཾ། སྟོང་པར་གྱུར། སྟོང་པའི་ངང་ལས་རཾ་ལས་ཉི་མའི་དཀྱིལ་འཁོར་གྱི་སྟེང་དུ།
ཧཱུྃ་ལས་སྣ་ཚོགས་རྡོ་རྗེ་ཤར་སྔོ། ལྷོ་སེར། ནུབ་དམར། བྱང་ལྗང་། དབུས་དཀར་བ། ལྟེ་བར་ཧཱུྃ་དེ་ལས་འོད་ཟེར་་་་་་རྡོ་རྗེའི་འཕྲོས་པས་འོག་ཏུ་རྡོ་རྗེའི་ས་གཞི། ལོགས་རྣམས་སུ་རྡོ་རྗེའི་རྭ་བ། སྟེང་དུ་རྡོ་རྗེའི་གུར། དེའི་འོག་ཏུ་རྡོ་རྗེའི་བླ་རེ། དེའི་ཕྱི་རོལ་ཏུ་རྡོ་རྗེའི་དྲྭ་བ།
ཕྱི་ནས་ཡེ་ཤེས་ཀྱི་མེ་འབར་བསྐལ་པ་འཇིག་པའི་མེ་དཔུང་ལྟ་བུ་འབར་བས་བསྐོར་བའི་སྲུང་འཁོར་གྱི་ནང་དུ་ཡཾ་ལས་རླུང་གི་དཀྱིལ་འཁོར་གཞུའི་དབྱིབས་ཅན་སྔོན་པོ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ། དེའི་སྟེང་དུ་ལཾ་ལས་སའི་དཀྱིལ་འཁོར་གྲུ་བཞི་སེར་པོ། དེའི་སྟེང་དུ་སུཾ་ལས་རི་རབ་ཐར་པ་ཆེན་པོའི་གྲོང་ཁྱེར་མཆོག་གི་གནས་གྲུ་བཞི་པ་ལྕོག་བརྒྱད་ཀྱིས་མཛེས་པ། དེའི་སྟེང་དུ་པཾ་ལས་སྣ་ཚོགས་པདྨའི་ལྟེ་བར་ཧཱུྃ་ལས་སྣ་ཚོགས་རྡོ་རྗེའི་ལྟེ་བར་བྷྲཱུཾ་ལས་གཞལ་ཡས་ཁང་། གྲུ་བཞི་སྒོ་བཞི་རྟ་བབས་བཞིས་བརྒྱན་པ། རིན་པོ་ཆེའི་རྩིག་པ་ཕྱི་ནས་རིམ་པ་བཞིན་སྔོ་སེར་དམར་ལྗང་དཀར་བའི་སྟེང་ནས། རིན་པོ་ཆེའི་སྣམ་བུ་སེར་པོ། རིན་པོ་ཆེ་སྣ་ཚོགས་ཀྱིས་སྤྲས་པ།
དེའི་སྟེང་དུ་ཆུ་སྲིན་མ་ཀ་རའི་ཁ་ནས་འཕྱང་བའི་དྲ་བ་དང་དྲ་བ་ཕྱེད་པ། དེའི་སྟེང་དུ་བྱ་འདབ་ལས་འཕྱང་བའི་རིན་པོ་ཆེའི་ཤར་བུ་དཀར་པོ། དེའི་སྟེང་དུ་ཀྲ་མ་ཤིརྵ་པདྨའི་འདབ་མ་ཕྱེད་པའི་དབྱིབས་ཅན། ཕྱི་རོལ་ནས་འདོད་ཡོན་གྱི་སྣམ་བུ་དམར་པོ་བཞིས་བསྐོར་བའི་སྟེང་དུ་མཆོད་པའི་ལྷ་མོ་མཆོད་རྫས་འཛིན་པ། སྒོ་དང་སྒོ་ཁྱུད་ཀྱི་མཚམས་སུ་ཟླ་ཕྱེད་རྡོ་རྗེ་རིན་པོ་ཆེས་བརྒྱན་ཅིང་རྩེ་མོ་རྡོ་རྗེ་དང་ནོར་བུ་རིན་པོ་ཆེའི་ཏོག་གིས་སྤྲས་པ་མཚན་ཉིད་ཐམས་ཅད་ཡོངས་སུ་རྫོགས་པའི་གཞལ་ཡས་ཁང་གི་དབུས་སུ། པཾ་ལས་སྣ་ཚོགས་པདྨའི་ལྟེ་བར་ཨ་ལས་ཟླ་བའི་དཀྱིལ་འཁོར། ཤར་གྱི་པད་འདབ་ཀྱི་སྟེང་དུ་རཾ་ལས་ཉི་མ། གཞན་རྣམས་ཀྱི་སྟེང་དུ་ཨ་ལས་ཟླ་བའི་གདན་རེ་རེ། དབུས་ཀྱི་ཟླ་བའི་སྟེང་དུ། པྲཾ་དཀར་ལ་སེར་བའི་མདངས་ཆགས་པ།
ཤར་དུ་ཧཱུྃ་སྔོན་པོ། ལྷོར་མཾ་སེར་པོ། ནུབ་ཏུ་ཤཾ་དམར་སྐྱ། བྱང་དུ་གཾ་ལྗང་ཁུ། ས་བོན་གྱི་ཡི་གེ་དེ་རྣམས་ཡོངས་སུ་གྱུར་པ་ལས། འཁོར་ལོ། རྡོ་རྗེ། མཆོག་སྦྱིན། ཆོས་ཀྱི་འཁོར་ལོའི་ཕྱག་རྒྱ། མི་འཇིགས་པ་སྦྱིན་པའི་ཕྱག་རྒྱ་རྣམས་ས་བོན་གྱི་ཡི་གེ་དེ་དག་གིས་མཚན་པར་གྱུར།
དེ་རྣམས་ལས་ཀྱང་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སྲུང་བ་ལྔའི་ལྷ་ཚོགས་ཀྱི་གོ་འཕང་ལ་བཀོད། ཚུར་འདུས་ཡོངས་སུ་གྱུར་པ་ལས། སོ་སོའི་སྐུ་ཡོངས་སུ་རྫོགས་པར་གྱུར་པ་ནི།་་་་་ ལྷ་མོ་ལྔ་པོ་ཅིག་ཅར་དུ་བསྐྱེད་ལ་རིམ་གྱིས་གསལ་གདབ་བོ། ། དབུས་སུ་རང་ཉིད་བཅོམ་ལྡན་འདས་མ་སོ་སོར་འབྲང་མ་ཆེན་མོ་སྐུ་མདོག་ཅུང་ཟད་དཀར་པོ། བརྒྱད་གཉིས་ལོན་པའི་རྣམ་པ་ཅན། གཙུག་ཏོར་མཆོད་རྟེན་གྱིས་བརྒྱན་པ་བདག་བསྐྱེད་བསྡུ་ན་གཞལ་ཡས་ཁང་པ་མེད་པའི་སོར་འབྲང་ལྟར་བསྐྱེད་ལ་བཟླས་སོ། །
ཟླ་བའི་དཀྱིལ་འཁོར་གྱི་སྟེང་དུ་ཞབས་རྡོ་རྗེའི་སྐྱིལ་མོ་ཀྲུང་དུ་བཞུགས་པ། ཞལ་བཞི་མ་ཞལ་རེ་རེ་ལ་སྤྱན་གསུམ་གསུམ་མ། ཕྱག་བརྒྱད་མ། རྣ་རྒྱན་འཕྱང་བ། མུ་ཏིག་གི་དོ་ཤལ་དང་། ཞབས་ལ་རྐང་གསིལ་དང་། རིན་པོ་ཆེའི་སྐེ་རགས་དང་དྲིལ་བུ་གཡེར་ཁ་དང་བཅས་པ། རྩ་ཞལ་ཅུང་ཟད་དཀར་སེར། གཡས་ནག རྒྱབ་སེར།
གཡོན་དམར་བ། གཡས་ཀྱི་ཕྱག་བཞི་ན་འཁོར་ལོ། མདའ། རལ་གྲི། གཡོན་བཞི་ན། རྡོ་རྗེའི་ཞགས་པ། རྩེ་གསུམ། གཞུ། དགྲ་སྟ་འཛིན་པ། རིན་པོ་ཆེ་སྣ་ཚོགས་པས་བརྒྱན་པ།
དར་སྣ་ཚོགས་ཀྱི་ན་བཟའ་བཀླུབས་པ། ཉི་མའི་རྒྱབ་ཡོལ་ཅན། ལོ་མ་དང་མེ་ཏོག་དང་འབྲས་བུ་དུ་མས་སྤྲས་པའི་བྱང་ཆུབ་ཀྱི་ཤིང་དྲུང་དུ་བཞུགས་པའོ། ། ཤར་དུ་སྟོང་ཆེན་རབ་འཇོམས་སྐུ་མདོག་སྔོན་མོ། ཉི་མའི་གདན་ལ། ཞབས་བརྐྱང་སྟེ་རོལ་པའི་སྟབས་ཀྱིས་བཞུགས་པ། ཞལ་བཞི་ཕྱག་བརྒྱད་མ་རྩ་ཞལ་སྔོན་མོ། གཡས་དཀར། རྒྱབ་སེར་གཡོན་དམར་བ། དབུ་རེ་རེ་ལ་དམར་ལ་ཟླུམ་པའི་སྤྱན་གསུམ་དང་ལྡན་པ།
ཞལ་ལ་ལ་མཆེ་བ་གཙིགས་ཤིང་། ལ་ལ་རབ་ཏུ་གདངས་ནས་ལྗགས་འགྲིལ་བ། སྨིན་མའི་དབུས་ན་ཁྲོ་གཉེར་བསྡུས་པ། གཡས་ཀྱི་ཕྱག་བཞིས་རྡོ་རྗེ་དང་བཅས་པའི་མཆོད་སྦྱིན། ལྕགས་ཀྱུ། མདའ། རལ་གྲི། གཡོན་བཞི་ན། ཞགས་པ་དང་བཅས་པའི་སྡིགས་མཛུབ། དགྲ་སྟ།
གཞུ། པདྨའི་སྟེང་ན་རིན་པོ་ཆེ་ཟུར་དྲུག་པ་འཛིན་པ། མི་མགོ་སྐམ་པོ་ལྔ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་དང་། རུས་པ་དང་རིན་པོ་ཆེའི་གདུ་བུ་དང་། དཔུང་རྒྱན་དང་། མུ་ཏིག་གི་དོ་ཤལ་དང་། གཡེར་ཁས་སྤྲས་པ། སྦྲུལ་གྱི་རྒྱན་གྱིས་བརྒྱན་པ། སྟག་གི་པགས་པའི་ཤམ་ཐབས་ཅན།
དབུ་སྐྲ་སེར་པོ་གྱེན་དུ་བརྫེས་པ། རབ་ཏུ་ཁྲོས་པ་དྲག་མོའི་ཚུལ་ཅན། ཏ་ལའི་སྡོང་པོ་རབ་ཏུ་རྒྱས་པའི་ཤིང་དྲུང་ན་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་ན་བཞུགས་པའོ། ། ལྷོར་རྨ་བྱ་ཆེན་མོ་གསེར་གྱི་མདོག་ཅན། ཞབས་སེམས་དཔའི་སྐྱིལ་ཀྲུང་གིས་བཞུགས་པ། ཞལ་གསུམ་ཕྱག་བརྒྱད་མ། རྩ་ཞལ་སེར་མོ། གཡས་ནག གཡོན་དམར་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ།
གཡས་ཀྱི་ཕྱག་བཞི་ན་མཆོག་སྦྱིན་དང་། རིན་པོ་ཆེའི་རྒྱུན་བབས་པའི་བུམ་པ་དང་། འཁོར་ལོ། རལ་གྲི། གཡོན་བཞི་ན། དགེ་སློང་དང་བཅས་པའི་ལྷུང་བཟེད་དང་། རྨ་བྱའི་མཇུག་སྒྲོ་དང་། སྣ་ཚོགས་རྡོ་རྗེས་ཁ་བརྒྱན་པའི་བུམ་པ། རིན་པོ་ཆེའི་རྒྱལ་མཚན་འཛིན་པ། རིན་པོ་ཆེ་སྣ་ཚོགས་པས་བརྒྱན་ཅིང་།
དར་སྣ་ཚོགས་ཀྱི་ན་བཟའ་བཀླུབས་པ། ཉི་མའི་རྒྱབ་ཡོལ་ཅན། མྱ་ངན་མེད་པའི་ཤིང་དྲུང་ན་བཞུགས་པའོ། ། ནུབ་ཏུ་གསང་སྔགས་རྗེས་འཛིན་མ་པད་མ་རཱ་ག་ལྟར་དམར་བ། ཞབས་སྐྱིལ་མོ་ཀྲུང་གིས་བཞུགས་པ། གཞོན་ནུ་དར་ལ་བབས་པ། ཞལ་གསུམ་ཕྱག་བཅུ་གཉིས་མ། རྩ་ཞལ་དམར། གཡས་ནག གཡོན་དཀར་བ།
ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་དང་པོ་གཉིས་ཀྱིས་ཆོས་ཀྱི་འཁོར་ལོའི་ཕྱག་རྒྱ། དེ་འོག་གཉིས་ཏིང་ངེ་འཛིན་གྱི་ཕྱག་རྒྱ། གཡས་ཀྱི་ཕྱག་ལྷག་མ་བཞི་ན། མི་འཇིགས་པ་དང་མཆོག་སྦྱིན་དང་རྡོ་རྗེ། མདའ། གཡོན་གྱི་ལྷག་མ་བཞི་ན། སྡིགས་མཛུབ་ཞགས་པ་དང་བཅས་པ་དང་། པདྨས་བརྒྱན་པའི་བུམ་པ་དང་། རིན་པོ་ཆེའི་སྙེ་མ་དང་།
གཞུ་འཛིན་པ། རིན་པོ་ཆེའི་ཅོད་པན་དང་། མགུལ་རྒྱན་དང་། གདུ་བུ་དང་། དཔུང་རྒྱན་དང་། མུ་ཏིག་དོ་ཤལ་དང་། རིན་པོ་ཆེ་སྣ་ཚོགས་པས་སྤྲས་པ། དར་སྣ་ཚོགས་ཀྱི་ན་བཟའ་ཅན། ཉི་མའི་རྒྱབ་ཡོལ་ལ་བརྟེན་པ། ཤི་རི་ཤའི་ཤིང་དྲུང་ན་བཞུགས་པའོ། །
བྱང་དུ་བསིལ་བའི་ཚལ་ཆེན་མོ་མརྒད་ལྟར་ལྗང་བ་ཞབས་སེམས་དཔའི་སྐྱིལ་ཀྲུང་གིས་བཞུགས་པ། ཞལ་གསུམ་ཕྱག་དྲུག་མ། རྩ་ཞལ་ལྗང་ཁུ། གཡས་དཀར། གཡོན་དམར་བ། གཡས་ཀྱི་ཕྱག་གསུམ་ན། མི་འཇིགས་པ་སྦྱིན་པའི་ཕྱག་རྒྱ། རྡོ་རྗེ། མདའ། གཡོན་གསུམ་ན་ཞགས་པ་དང་བཅས་པའི་སྡིགས་མཛུབ་དང་།
རིན་པོ་ཆེའི་རྒྱལ་མཚན་དང་། གཞུ་འཛིན་པ། རིན་པོ་ཆེ་སྣ་ཚོགས་ཀྱིས་སྤྲས་ཤིང་། དར་སྣ་ཚོགས་ཀྱི་ན་བཟས་བཀླུབས་པ། ཉི་མའི་རྒྱབ་ཡོལ་ཅན་ཙམ་པ་ཀའི་ཤིང་དྲུང་ན་བཞུགས་པའོ། ། མཚམས་ཀྱི་འདབ་མ་བཞི་ལ་ཡེ་ཤེས་ཀྱི་བདུད་རྩིས་གང་བའི་བུམ་པ། མགུལ་ཆིངས། ཁ་རྒྱན་དང་བཅས་པ་བཞིའོ། ། དེ་ལྟར་ཡེ་ཤེས་ལྔའི་བདག་ཉིད་ཀྱི་ལྷ་མོ་ལྔའི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ།
ཐུགས་དཀར་ཧཱུྃ་སྔོན་པོ། སྙིང་གི་ནང་དུ་ཟླ་བ་ལ་གནས་པའི་སོ་སོའི་ཁ་དོག་དང་མཐུན་པའི་ས་བོན་དེ་དག་ལས་འོད་ཟེར་འཕྲོས། བསྒོམ་པ་དང་འདྲ་བའི་ཡེ་ཤེས་པ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་བཛྲ་ས་མཱ་ཛཿ ཨརྒྷཾ་སོགས། ཛཿཧཱུྃ་བཾ་ཧོཿ དམ་ཚིག་པ་དང་ཡེ་ཤེས་པ་དབྱེར་མེད་འདྲེས་པར་གྱུར། ཡང་ཐུགས་ཀའི་ས་བོན་ལས་འོད་ཟེར་འཕྲོས་པས། དབང་གི་ལྷ་རྒྱལ་བ་རིགས་ལྔའི་ལྷ་ཚོགས་བཛྲ་ས་མཱ་ཛཿ ཨརྒྷཾ་སོགས། ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མཾཿ
ཞེས་གསོལ་བ་གདབ། དེ་བཞིན་གཤེགས་པ་དེ་རྣམས་ཀྱིས། ཇི་ལྟར་བལྟམས་པ་ལ་སོགས་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་དབང་བསྐུར། སྒོ་གསུམ་གྱི་དྲི་མ་བག་ཆགས་དང་བཅས་པ་དག ལུས་ཡེ་ཤེས་ཀྱི་ཆུ་རྒྱུན་གྱིས་གང་། སྔགས་དང་ཕྱག་རྒྱ་ཏིང་ངེ་འཛིན་ལ་དབང་བར་བྱས། ཆུ་ལྷག་མ་ཡར་ལུད་པ་ལས། རྡོ་རྗེ་སེམས་དཔའ་རིགས་ལྔས་དབུ་བརྒྱན་པར་བསྒོམ་མོ། །་་་་་
རྡོ་རྗེ་སེམས་དཔའ་གཅིག་པུས་དབུ་བརྒྱན་པའང་བཤད། དེ་ལྟར་ལྷ་སྐུ་སྣང་ལ་རང་བཞིན་མེད་པ། མེ་ལོང་གི་གཟུགས་བརྙན་ནམ། དབང་པོའི་གཟུགས་བརྙན་གཞུ་ལྟ་བུ་ལ་ཡིད་རྩེ་གཅིག་ཏུ། མཉམ་པར་བཞག་པར་བྱའོ། ། བསྒོམ་པས་སྐྱོ་ན། ཨོཾ་སརྦ་ཏ་ཐཱ་ག་ཏ་པཉྩ་རཀྵ་སོགས་ཉེར་མཆོད་ཀྱིས་མཆོད། རང་བཞིན་་་་་་ཤཱནྟིཾ་ནས་དག་པ་ཉིད་ལས་བྱུང་། ། རྡོ་རྗེ་སེམས་དཔའི་བདག་ཉིད་མཆོག ། དུང་དང་ཀུནྡའི་འོད་དང་མཚུངས། །
སོ་སོར་འབྲང་མར་ཕྱག་འཚལ་བསྟོད། ། ཁ་དོག་ནག་མོ་མི་བཟད་འཇིགས། ། རྔམ་ཞིང་ཞལ་འགྱུར་ཁྲོ་གཉེར་ཅན། ། གདུལ་དཀའི་འབྱུང་པོ་ཡང་དག་འདུལ། ། རྡོ་རྗེ་ཁྲོ་མོར་ཕྱག་འཚལ་བསྟོད། ། ལྷ་མོ་ཡེ་ཤེས་ལས་བྱུང་ཆེ། ། གསེར་གྱི་འོད་ལྟར་རབ་འབར་བའི། ། རྨ་བྱ་ཆེ་ལ་རབ་དད་པས། ། རིག་པའི་རྒྱལ་མོར་ཕྱག་འཚལ་བསྟོད། ། པདྨ་ཁ་ཕྱེའི་ཞལ་མངའ་བ། །
ཞལ་མཛེས་མ་ལ་སྤྱན་ཡངས་ཤིང་། ། པདྨ་རཱ་ག་ལྟར་དམར་བའི། ། འགྲོ་བའི་མར་གྱུར་ཕྱག་འཚལ་བསྟོད། ། མཐིང་ཁ་ནམ་མཁའི་འོད་དང་མཚུངས། ། འདོད་པའི་འདོད་ཆགས་ཀྱིས་སྒེག་མ། ། དུག་རྣམས་འཇོམས་པར་བྱེད་པ་མོ། ། སྐུ་མཛེས་མ་ལ་ཕྱག་འཚལ་བསྟོད། ། ཅེས་པས་བསྟོད་ལ། བཟླས་པ་ལ་འཇུག་སྟེ། ལྷ་སོ་སོའི་ཐུགས་ཁའི་ས་བོན་གྱི་མཐར་སོ་སོའི་སྔགས་ཀྱི་ཕྲེང་བས་བསྐོར་བ།
དེ་དག་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་དོན་བྱས་ཞི་རྒྱས་དབང་དྲག་གི་ཕྲིན་ལས་མ་ལུས་པ་སྒྲུབ། སངས་རྒྱས་བྱང་སེམས་ཐམས་ཅད་ཀྱི་ཐུགས་རྗེ་བྱིན་རླབས་ནུས་པ་མ་ལུས་པ་བསྡུས་ནས་རང་ཉིད་ལ་ཐིམ་པར་གྱུར། ལས་དང་མཐུན་པའི་ཕྲེང་བ་འཛིན་པས། སྔགས་བཟླ་བ་ནི། ཨོཾ་མ་ཎི་དྷ་རི་བཛྲི་ཎི་མ་ཧཱ་པྲ་ཏི་ས་པ་རི་ཧཱུྃ་ཧཱུྃ་ཕཊ་ཕཊ་སྭཱཧཱ། སོ་སོར་འབྲང་མའོ། ། ཨོཾ་ཨ་མྲྀ་ཏེ་ཝ་རེ་ཝ་ར་ཝ་ར་པྲ་ཝ་ར་བི་ཤུདྡྷེ་ཧཱུྃ་ཧཱུྃ་ཕཊ་ཕཊ་སྭཱཧཱ། སྟོང་ཆེན་མོའོ། ། ཨོཾ་ཨ་མྲྀ་ཏ་བི་ལོ་ཀི་ནི་གརྦྷེ་སཾ་རཀྵ་ཎི་ཨཱ་ཀརྵ་ཎི་ཧཱུྃ་ཧཱུྃ་ཕཊ་ཕཊ་སྭཱཧཱ། རྨ་བྱ་ཆེན་མོའོ། །
ཨོཾ་བི་མ་ལེ་བི་པུ་ལེ་ཛ་ཡ་བ་རེ་ཨ་མྲྀ་ཏ་བི་ར་་་་་་རྒྱ་དཔེར་མེད། ཛེ་ཧཱུྃ་ཧཱུྃ་ཕཊ་ཕཊ་སྭ་ཧཱ། གསང་སྔགས་རྗེས་འཛིན་ནོ། ། ཨོཾ་བྷ་ར་བྷ་ར་སམྦྷ་ར་སམྦྷ་ར་ཨིནྡྲ་ཡ་བ་ལ་བི་ཤོ་དྷ་ནི་ཧཱུྃ་ཧཱུྃ་ཕཊ་ཕཊ་རུ་རུ་ཙ་ལེ་སྭཱཧཱ། བསིལ་བའི་ཚལ་ལོ། ། ཅི་འགྲུབ་བཟླས་ནས་ཡེ་ཤེས་ལྔའི་རང་བཞིན་ལྷ་མོ་ལྔའི་སྐུ་གསུང་ཐུགས་ཀྱི་བྱིན་རླབས་མ་ལུས་པ་བདག་དང་སེམས་ཅན་ཐམས་ཅད་ཀྱི་རྒྱུད་ལ་འཇུག་པར་མཛད་ནས། མཆོག་དང་ཐུན་མོང་གི་དངོས་གྲུབ་མ་ལུས་པ་བསྩལ་དུ་གསོལ། ཡིག་བརྒྱ་ལས་གསུམ་བརྗོད། རང་གི་སྙིང་ཁ་ནས་འོད་ཟེར་འཕྲོས་པས། བསྲུང་འཁོར་གཞལ་ཡས་ཁང་ལྷ་མོ་བཞི་བུམ་པ་དང་བཅས་པ་རང་གི་སྙིང་ཁར་ཐིམ་པར་གྱུར།
ཛཿཧཱུྃ་བཾ་ཧོཿ སངས་རྒྱས་རྫུ་འཕྲུལ་ཆེ་དང་ལྡན་པ་དེ་དག་ལ། ། ལྷ་གང་མངོན་པར་རབ་ཏུ་དང་བ་ཡོད་པ་ཡི། ། ལྷ་དེ་མགུ་ཞིང་ཡིད་ནི་རབ་ཏུ་དགའ་གྱུར་ནས། ། རབ་ཏུ་དང་བའི་སེམས་ཀྱིས་བདག་ལ་སྲུང་དུ་གསོལ། ། དེ་ནས་བྲིས་སྐུའི་ཞལ་ཁེབས་བསལ་ལ། ཡཀྵ་དང་། བུམ་ཆུས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས།
རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་སོགས་ནས། མཚན་ཉིད་ཐམས་ཅད་ཡོངས་སུ་རྫོགས་པའི་གཞལ་ཡས་ཁང་གི་ནང་གི་ཕྱོགས་མདོག་ཤར་སྔོ། ལྷོ་སེར། ནུབ་དམར། བྱང་ལྗང་། དབུས་དཀར་བའི་དབུས་སུ། སྣ་ཚོགས་པདྨ་འདབ་མ་བརྒྱད་པ་ཟེའུ་འབྲུ་དང་བཅས་པ་ཉིས་རིམ། དེའི་ཕྱི་རོལ་དུ་འཁོར་ལོ་སྔོན་པོ་རྩིབས་བརྒྱད་པ། དེའི་ཕྱི་རོལ་དུ་ལྷ་སྣམ་ཟླུམ་པོ་སྔོན་པོ། སྟོང་ཆེན་མ་ལ་རཾ་ལས་ཉི་མ།
གཞན་གཙོ་འཁོར་ཐམས་ཅད་ཀྱི་གནས་སུ། ཨ་ལས་ཟླ་བའི་གདན་རེ་རེ་གྲུབ་པར་གྱུར། དབུས་ཀྱི་ཟླ་བའི་སྟེང་དུ་ནས། ཁ་རྒྱན་དང་བཅས་པ་བཞིའོ། ། ཞེས་བའི་བར་བདག་བསྐྱེད་བཞིན་བརྗོད། པདྨ་འདབ་བརྒྱད་ཕྱི་མའི་ཤར་གྱི་འདབ་མའི་གཡས་ཕྱོགས་སུ་པདྨ་དང་། ངང་པའི་སྟེང་དུ། ཨོཾ་ལས་ཚངས་པ་སེར་པོ་ཞལ་བཞི་པ། ཕྱག་བཞིའི་གཡས་པདྨ་དང་བགྲང་ཕྲེང་། གཡོན་སྤྱི་བླུག་དང་གླེགས་བཾ་འཛིན་པ་གཡོན་དུ་པདྨ་དང་གླང་པོ་ཆེའི་སྟེང་དུ།
ཨོཾ་ལས་བརྒྱ་སྦྱིན་སེར་པོ་སྤྱན་སྟོང་ལྡན། གཡས་རྡོ་རྗེ། གཡོན་དུ་སྡིགས་མཛུབ། ལྷོའི་འདབ་མ་ལ་པདྨ་དང་མ་ཧེའི་སྟེང་དུ་ཡཾ་ལས་གཤིན་རྗེ་ནག་པོ། གཡས་དབྱུག་ཏོ། ། གཡོན་ཐོད་པ་འཛིན་པ། ནུབ་ཏུ་པདྨ་དང་ཆུ་སྲིན་གྱི་སྟེང་དུ་བཾ་ལས་ཆུ་བདག་དཀར་པོ། སྦྲུལ་མགོ་བདུན་གྱི་གདེངས་ཀ་ཅན། ཕྱག་གཉིས་སྦྲུལ་ཞགས་འཛིན་པ། བྱང་དུ་པདྨ་དང་རྟའི་སྟེང་དུ་ཀུཾ་ལས་ནོར་བདག་ཀུ་བེ་ར་སྐུ་མདོག་སེར་པོ།
གཡས་རིན་པོ་ཆེས་མཚན་པའི་བེ་ཅོན་དང་། གཡོན་ནེའུ་ལེ་འཛིན་པ། དབང་ལྡན་དུ་པདྨ་དང་གླང་ཁྱུ་མཆོག་གི་སྟེང་དུ་ཨཾ་ལས་དབང་ལྡན་དཀར་པོ། རྩེ་གསུམ་དང་ཐོད་པ་འཛིན་པ། མེར་པདྨ་དང་ར་སྐྱེས་ཀྱི་སྟེང་དུ་རཾ་ལས་མེ་ལྷ་དམར་པོ་ཕྱག་བཞི་པ། གཡས་མཆོད་སྦྱིན་དང་དབྱུ་གུ། གཡོན་བགྲང་ཕྲེང་དང་སྤྱི་བླུག་འཛིན་པ། ལྷོ་ནུབ་ཏུ་པདྨ་དང་རོའི་སྟེང་དུ་རཾ་ལས་སྲིན་པོ་ནག་པོ། རལ་གྲི་དང་ཐོད་པ་འཛིན་པ། རླུང་དུ་པདྨ་དང་རི་དྭགས་ཀྱི་སྟེང་དུ་ཡཾ་ལས་རླུང་ལྷ་ལྗང་ཁུ།
ཕྱག་གཉིས་བ་དན་འཛིན་པ། ཆུ་ལྷའི་གཡས་ཕྱོགས་སུ་པདྨ་དང་། པདྨ་ཁ་ཟུམ་པའི་ནང་དུ་བཾ་ལས་སའི་ལྷ་མོ་གསེར་མདོག་གཡས་དཔང་པོར་ཁས་ལེན། གཡོན་རིན་པོ་ཆེའི་བུམ་པ་བསྣམས་པ། དེ་ཐམས་ཅད་ཀྱང་རིན་པོ་ཆེའི་རྒྱན་གྱིས་བརྒྱན་པ། ལྷ་རྫས་ཀྱི་གོས་ཀྱིས་སྟོད་གཡོགས་དང་། སྨད་གཡོགས་བྱས་པ། འོད་ཟེར་གྱི་དཀྱིལ་འཁོར་རབ་ཏུ་འབར་བའི་ནང་ན་རང་རང་གི་གདན་ལ་སེམས་དཔའི་སྐྱིལ་མོ་ཀྲུང་གིས་བཞུགས་པའོ། ། དེ་ནས་ཤར་གྱི་འཁོར་ལོའི་་་་་་ཤར་གྱི་རྩིབས་སྟེང་གི་གཡས་སུ། རྟས་དྲངས་པའི་ཤིང་རྟ་དང་ཉི་མའི་སྟེང་དུ་རཾ་ལས་དྲང་སྲོང་ཆེན་པོ་ཉི་མ་དམར་པོ་པདྨའི་སྡོང་པོ་འཛིན་པ་གཟི་བརྗིད་མཐའ་ཡས་པ།
གཡོན་དུ་ངང་པས་དྲངས་པའི་ཤིང་རྟའི་སྟེང་དུ་ཟླ་བ་ལ། ཨོཾ་ལས་ཟླ་བ་དཀར་པོ་ཀུ་མུ་དའི་སྡོང་བུ་འཛིན་པ། ཤིན་ཏུ་་་་་་ཞི་བའི་ངང་ཚུལ་ཅན་ནོ། ། ཤར་ལྷོའི་རྩིབས་ལ་ར་སྐྱེས་ཀྱི་སྟེང་དུ་རཾ་ལས་མིག་དམར་དམར་པོ་གཡས་གྲི་གུག གཡོན་མི་མགོ་འཛིན་པ། གཏུམ་པའི་གཟུགས་ཅན་ནོ། ། ལྷོའི་རྩིབས་ལ་པདྨའི་སྟེང་དུ་བྷྲཱུཾ་ལས་གཟའ་ལྷག་ལྗང་ཁུ། མདའ་གཞུ་འཛིན་པ། ཞི་ཞིང་མཛེས་པའི་ངང་ཚུལ་ཅན་ནོ། ། ལྷོ་ནུབ་ཀྱི་རྩིབས་ལ་གླང་པོ་ཆེའི་སྟེང་དུ་བྷྲི་ལས་ཕུར་བུ་སེར་པོ་གཡས་བགྲང་ཕྲེང་།
གཡོན་རིལ་བ་སྤྱི་བླུག་འཛིན་པ། བརྩེ་བའི་ངང་ཚུལ་ཅན་ནོ། ། ནུབ་ཀྱི་རྩིབས་ལ་པདྨའི་སྟེང་དུ་ཤཾ་ལས་པ་ཝ་སངས་དཀར་པོ་གཡས་ཤེལ་ཕྲེང་། གཡོན་སྤྱི་བླུག་འཛིན་པ། ཤ་རྒྱས་ཤིང་བཞད་པའི་ངང་ཚུལ་ཅན་ནོ། ། ནུབ་བྱང་གི་རྩིབས་ལ་སྦྲུལ་གྱི་སྟེང་དུ་པཾ་ལས་སྤེན་པ་མིག་སྨན་ལྟར་གནག་པ། གཡས་བགྲང་ཕྲེང་། གཡོན་དབྱུ་གུ་གསུམ་པ་འཛིན་པ། འཇིགས་ཤིང་གཏུམ་པའི་གཟུགས་ཅན་ནོ། ། བྱང་གི་རྩིབས་ལ་རྣམ་པར་འཁྱིལ་བའི་སྤྲིན་གྱི་སྟེང་དུ་རཾ་ལས་སྒྲ་གཅན་དམར་ནག་ཉི་མ་དང་ཟླ་བ་འཛིན་པ།
ཁྲོ་ཞིང་བརྗིད་པའི་ཚུལ་ཅན་ནོ། ། བྱང་ཤར་གྱི་རྩིབས་ལ་བྲག་རི་བརྩེགས་པའི་སྟེང་དུ་ཀཾ་ལས་ཀེ་རུ་སྐྱ་སངས་རལ་གྲི་དང་སྦྲུལ་ཞགས་འཛིན་པ། དྲག་པོའི་གཟུགས་ཅན་ནོ། ། དེའི་ཕྱི་རོལ་གྱི་ལྷ་རྣམས་ལ་དབང་ལྡན་ནས་གཡས་བསྐོར་གྱིས་ཀྲིཾ་ལས་སྨིན་དྲུག་སྔོ་བསངས། རཾ་ལས་སྣར་མ་དམར་སྐྱ། མྲྀཾ་ལས་མགོ་ནག་མོ། ། ཨི་ལས་ལག་སེར་མོ། ། སུཾ་ལས་ནབས་སོ་སེར་མོ། ། སུཾ་ལས་རྒྱལ་སྔོ་བསངས། ཨོཾ་ལས་སྐག་དཀར་མོ། །
ལྷོ་ཕྱོགས་སུ་མཾ་ལས་མཆུ་སེར་མོ། ། སུཾ་ལས་གྲེ་ལྗང་ཁུ། ཨུཾ་ལས་དབོ་ལྗང་ཁུ། ཧཾ་ལས་མེ་བཞི་དཀར་མོ། ། ཙཾ་ལས་ནགས་པ་ལྗང་ཁུ། ཤཾ་ལས་ས་རི་སེར་མོ། ། བིཾ་ལས་ས་ག་ནག་མོ། ནུབ་ཕྱོགས་སུ། ཨཾ་ལས་ལྷ་མཚམས་ལྗང་ཁུ། ཛྱཾ་ལས་སྣྲོན་སེར་མོ། །
མུཾ་ལས་སྣྲུབས་སེར་མོ། ། སུཾ་ལས་ཆུ་སྟོད་ནག་མོ། ། ཨུཾ་ལས་ཆུ་སྨད་དཀར་མོ། ། ཤྲཾ་ལས་གྲོ་བཞིན་དཀར་སེར། ཨཾ་ལས་བྱི་བཞིན་སྔོ་བསངས། བྱང་དུ། དྷཾ་ལས་མོན་གྲེ་ནག་མོ། ། ཤཾ་ལས་མོན་གྲུ་སེར་མོ། ། སུཾ་ལས་ཁྲུམས་སྟོད་ལྗང་ཁུ། ཨུཾ་ལས་ཁྲུམས་སྨད་སེར་མོ། །
རཾ་ལས་ནམ་གྲུ་དཀར་མོ། ། ཨཾ་ལས་ཐ་སྐར་དཀར་མོ། ། བྷཾ་ལས་བྲ་ཉེ་ལྗང་ཁུ། དེ་རྣམས་ཐམས་ཅད་ཀྱང་ལྷ་མོ་སྟོད་གཡོགས་གཡོ་བ་དང་བཅས་ཤིང་ཕྱག་གཉིས་ཐལ་མོ་སྦྱར་བ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ་སྟན་ནང་ཚང་ཅན་ལ་བཞུགས་པའོ། ། སྒོ་བཞིར་རིན་པོ་ཆེའི་ཁྲིའི་སྟེང་དུ། ཤར་དུ་དྷྲྀ་ལས་རྒྱལ་པོ་ཆེན་པོ་ཡུལ་འཁོར་སྲུང་ལྗང་ཁུ་ཕྱག་གཉིས་པི་ཝཾ་བསྒྲེང་བ། འཁོར་དྲི་ཟའི་ཚོགས་ཀྱིས་བསྐོར་བ། ལྷོར་བིཾ་ལས་འཕགས་སྐྱེས་པོ་སྔོན་པོ། གཡས་རལ་གྲི་གཡོན་གདན་ལ་བརྟེན་པ་གྲུལ་བུམ་གྱི་ཚོགས་ཀྱིས་བསྐོར་བ།
ནུབ་ཏུ་བཾ་ལས་མིག་མི་བཟང་དམར་པོ། གཡས་སྦྲུལ་ཞགས་དང་། གཡོན་མཆོད་རྟེན་འཛིན་པ་ཀླུའི་ཚོགས་ཀྱིས་བསྐོར་བ། བྱང་དུ་བཻ་ལས་རྒྱལ་པོ་རྣམ་ཐོས་སྲས་སེར་པོ། གཡས་རིན་པོ་ཆེས་མཚན་པའི་དབྱུག་ཐོ། གཡོན་ནེའུ་ལེ་འཛིན་པ། གནོད་སྦྱིན་གྱི་ཚོགས་ཀྱིས་བསྐོར་བ། དེ་རྣམས་ཀྱང་གོ་ཆ་དང་ཡ་ལད་བགོས་ཤིང་། རྒྱན་ཐམས་ཅད་ཀྱིས་བརྒྱན་པ། ཐམས་ཅད་ཀྱང་གཙོ་མོ་ལ་འདུད་པའི་ཚུལ་གྱིས་བཞུགས་པའོ། །
ལྷ་དེ་ཐམས་ཅད་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། སྙིང་ཁའི་ནང་དུ་ཟླ་བ་ལ་གནས་པའི་སོ་སོའི་ཁ་དོག་དང་མཐུན་པའི་ས་བོན་གྱི་ཡི་གེ དེ་དག་ལས་འོད་ཟེར་འཕྲོས་པས། རང་བཞིན་གྱི་གནས་ནས། བཅོམ་ལྡན་འདས་མ་སྲུང་བ་ལྔའི་དཀྱིལ་འཁོར་ལ། སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ། མདུན་གྱི་ནམ་མཁར་ཨོཾ་བཛྲ་ས་མཱ་ཛཿ མ་ལུས་སེམས་ཅན་ཀུན་གྱི་མགོན་གྱུར་ཅིང་། །
བདུད་སྡེ་དཔུང་བཅས་མི་བཟད་འཇོམས་མཛད་ལྷ། ། དངོས་རྣམས་མ་ལུས་ཇི་བཞིན་མཁྱེན་གྱུར་པའི། ། བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། ། བཅོམ་ལྡན་བསྐལ་པ་གྲངས་མེད་དུ་མ་རུ། ། འགྲོ་ལ་བརྩེ་ཕྱིར་ཐུགས་རྗེ་རྣམ་སྦྱངས་ནས། ། སྨོན་ལམ་རྒྱ་ཆེན་དགོངས་པ་ཡོངས་རྫོགས་པ། ། ཁྱེད་བཞེད་འགྲོ་དོན་མཛད་དུས་འདིར་ལགས་ན། ། དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། ། རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། །
ཡང་དག་འཁོར་དང་བཅས་ཏེ་གཤེགས་སུ་གསོལ། ། བཛྲ་ས་མཱ་ཛཿ ཛཿཧཱུྃ་བཾ་ཧོཿ མ་ཧཱ་ཀ་རུ་ཎི་ཀ་ཨེ་ཧྱེ། ས་མ་ཡ་སཏྭཾ། ཞེས་པས་སྤྱན་དྲངས། ཐལ་མོ་སྦྱར་ལ། བཅོམ་ལྡན་ཐུགས་རྗེས་བྱོན་པ་ལེགས། ། བདག་ཅག་བསོད་ནམས་སྐལ་བར་ལྡན། ། བདག་གི་མཆོད་ཡོན་བཞེས་ནས་ཀྱང་། །
འདི་ཉིད་དུ་ནི་བཞུགས་སུ་གསོལ། ། ཨོཾ་སརྦ་ཏ་ཐཱ་ག་ཏ་ཨ་ཧ་ར་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཞེས་པ་དང་། ཐལ་མོ་ཁ་ཕྱེ་བས་མཆོད་ཡོན་ཕུལ། ཇི་ལྟར་བལྟམས་པ་སོགས་དང་། ཨ་བྷི་ཥེ་ཀ་ཏས་ཁྲུས་གསོལ། བདག་དང་འགྲོ་ལ་ཐུགས་བརྩེའི་ཕྱིར། ། ཉིད་ཀྱི་རྫུ་འཕྲུལ་མཐུ་ཡིས་ནི། ། ཇི་སྲིད་མཆོད་པ་བདག་བགྱིད་ན། ། དེ་སྲིད་བཅོམ་ལྡན་བཞུགས་སུ་གསོལ། །
པདྨ་ཙནྡྲ་ཨ་པཱ་ན་ཏིཥྛནྟུ་སྭཱཧཱ། ཞེས་པའི་གདན་ལ་བཞུགས་སུ་གསོལ། དེ་ལ་ཉེར་མཆོད་ཀྱིས་མཆོད། སྔར་བཞིན་དགུག་གཞུག་བྱས། ཡང་ཐུགས་ཀ་ནས་འོད་ཟེར་འཕྲོས། དབང་གི་ལྷ་སྤྱན་དྲངས་པ་སོགས་སྔར་བཞིན་བྱས་ནས། ཁྱད་པར་འཁོར་རྣམས་ལ་གཙོ་མོས་དབུ་བརྒྱན་པར་བསམ་མོ། ། དེ་ནས། གཙོ་བོ་ལྔའི་སྔགས་དང་། གཞན་རྣམས་ལ་ཨོཾ་ཨིནྡྲ་ཡེ་སྭཱཧཱ།
ཨོཾ་ཨགྣ་ཡེ་སྭཱཧཱ། ཨོཾ་ཡ་མ་ཡེ་སྭཱཧཱ། ཨོཾ་ནི་རི་ཏཱི་ཡེ་སྭཱཧཱ། ཨོཾ་བ་རུ་ཎ་སྭཱཧཱ། ཨོཾ་བ་ཡ་བེ་སྭཱཧཱ། ཨོཾ་ཀུ་བེ་ར་སྭཱཧཱ། ཨོཾ་ཨི་ཤྭ་ན་སྭཱཧཱ། ཨོཾ་པྲཧྨ་སྭཱཧཱ། ཨོཾ་པྲི་ཐི་ཝཱི་དེ་ཝཱི་སྭཱཧཱ། ཕྱོགས་སྐྱོང་རྣམས་ཀྱིའོ། །
ཨོཾ་མཻ་གོལྐ་ཡ་སྭཱཧཱ། ཨོཾ་ཤ་ཏཾ་ཤ་བཻ་སྭཱཧཱ། ཨོཾ་རཱཀྵ་ཨ་ག་ཀུ་མ་ར་སྭཱཧཱ། ཨོཾ་བུ་དྷཱ་ཡ་སྭཱཧཱ། ཨོཾ་བྲི་ཧ་ས་ཏེ་སྭཱཧཱ། ཨོཾ་བྷུ་ཀྲ་སྭཱཧཱ། ཨོཾ་ཀྲྀཥྞ་ཝརྞ་སྭཱཧཱ། ཨོཾ་ཨ་མྲྀ་ཏེ་པྲི་ཡ་སྭཱཧཱ། ཨོཾ་ཛྱོ་ཏི་ཀེ་ཏ་ཡེ་སྭཱཧཱ། གཟའ་རྣམས་སོ། །
ཨོཾ་ཀརྟི་ཀ་སྭཱཧཱ། ཨོཾ་རོ་ཧི་ནཱི་སྭཱཧཱ། ཨོཾ་མྲྀ་ག་ཤི་རཱ་སྭཱཧཱ། ཨོཾ་ཨཱརྟ་སྭཱཧཱ། ཨོཾ་པཱུ་ནར་བ་སུ་སྭཱཧཱ། ཨོཾ་པུ་ཤྱ་སྭཱཧཱ། ཨོཾ་ཨསྨེ་ཤ་སྭཱཧཱ། ཤར་སྐར་བདུན་གྱིའོ། ། ཨོཾ་མ་གྷཱ་སྭཱཧཱ། ཨོཾ་སཱུརྻ་ཕལ་གུ་ནི་སྭཱཧཱ།
ཨོཾ་ཨུརྟར་ཕལྒུ་ནི་སྭཱཧཱ། ཨོཾ་ཧཱསྡྱཱ་སྭཱཧཱ། ཨོཾ་ཙིཏྟྲ་སྭཱཧཱ། ཨོཾ་སྭསྟི་སྭཱཧཱ། ཨོཾ་བི་ཤྭ་ཁ་སྭཱཧཱ། ལྷོའོ། ། ཨོཾ་ཨ་ནུ་རཱརྫ་སྭཱཧཱ། ཨོཾ་ཛྱཥྚ་སྭཱཧཱ། ཨོཾ་མུ་ལ་སྭཱཧཱ། ཨོཾ་སཱུརྵ་ཤ་ཊ་སྭཱཧཱ།
ཨོཾ་ཨུརྟ་ར་ཤ་ཊ་སྭཱཧཱ། ཨོཾ་ཤ་བཱ་ཎཱ་སྭཱཧཱ། ཨོཾ་ཨ་བྷི་ཛི་ཏཱ་སྭཱཧཱ། ནུབ་ཀྱིའོ། ། ཨོཾ་དྷ་ནིཥྚ་སྭཱཧཱ། ཨོཾ་ཤ་ཏ་བྷི་ཥཱ་སྭཱཧཱ། ཨོཾ་སུརྦ་བྷཱ་དྲ་པ་དཱ་སྭཱཧཱ། ཨོཾ་ཨུཏྟ་ར་བྷ་དྲ་པཱ་དཱ་སྭཱཧཱ། ཨོཾ་རེ་ཝཾ་ཏི་སྭཱཧཱ། ཨོཾ་ཨ་ཤཱི་ནི་སྭཱཧཱ།
ཨོཾ་བྷ་ར་ཎཱི་སྭཱཧཱ། བྱང་གིའོ། ། ཨོཾ་དྷྲིཥྚ་རཥྚ་ཡ་སྭཱཧཱ། ཨོཾ་བི་རུ་དྷ་ཀཱ་སྭཱཧཱ། ཨོཾ་བི་རུ་བཀྵ་ཡ་སྭཱཧཱ། ཨོཾ་བཻ་ཤྲ་བཱ་ཎཱཡ་སྭཱཧཱ། སྔགས་རྣམས་བདུན་བདུན་བཟླས་ལ། དཀྱིལ་འཁོར་བྱིན་གྱིས་བརླབ་བོ། ། དེ་ནས་སྔར་བཤམས་པ་མ་གྲུབ་ན་འདིར་བུམ་པ་གཅིག་ལེགས་པར་བཤམས་ལ། ཡཀྵས་བསངས།
སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བཾ་ལས་རིན་པོ་ཆེའི་བུམ་པ་ལྟོ་བ་ཡངས་པ། མཆུ་འཕྱང་བ། མགྲིན་པ་རིང་བ་ཁ་ཁྱེར་དང་ལྡན་པ། གཙང་བ་དང་ནག་ནོག་མེད་པ། མགྲིན་པ་རས་དཀར་པོ་ཟུང་གིས་ཉིས་རིམ་དུ་དཀྲིས་པའི་ནང་དུ། ཨོཾ་ཏཱབྟེ་ཏཱབྟེ་མ་ཧཱ་ཏཱབྟེ་ཡེ་སྭཱཧཱ། ལྷའི་དལ་འགྲོའི་ཆུ་བརྒྱད་ལྡན་དང་།
རིན་པོ་ཆེ་ལྔ། སྨན་ལྔ། འབྲུ་ལྔ། དྲི་ལྔ། སྙིང་པོ་ལྔ་རྣམས་ཀྱིས་ཡོངས་སུ་གང་ཞིང་། ཨོཾ་ཀལྤ་བྲྀཀྵ་ཡེ་སྭཱཧཱ། དཔག་བསམ་གྱི་ཤིང་གིས་ཁ་བརྒྱན་པ། ཕྱི་བུམ་པའི་རྣམ་པ་ལ། ནང་བྷྲཱུཾ་ལས་ཡེ་ཤེས་ཀྱི་གཞལ་ཡས་ཁང་གྲུ་བཞི་སོགས་ནས། འཁོར་རྣམས་ལ་གཙོ་མོ་ཉིད་ཀྱིས་དབུ་བརྒྱན་པར་གྱུར།
ཅེས་པའི་བར་མདུན་བསྐྱེད་ཀྱི་སྐབས་ལྟར་བརྗོད། དེ་ནས་མཆོད་བསྟོད་བུམ་མདུན་ཕྱོགས་གཅིག་ཏུ་མཛད་པས། སྤོས་དང་མར་མེ་སོགས་སྦར་ལ། མཆོད་པ་བསངས་སྦྱངས་བྱིན་བརླབ་བྱ། དབྱངས་དང་བཅས་པའམ་མེད་ཀྱང་རུང་སྟེ། རྡོ་རྗེ་ཐལ་མོ་ཁ་ཕྱེ་བའི་ཕྱག་རྒྱ་དང་། ཨོཾ་བདེ་བར་གཤེགས་སོ་བཅོམ་ལྡན་འདས། ། ཚུར་གཤེགས་འདིར་ནི་བཞུགས་སུ་གསོལ། ། བདག་གི་མཆོད་ཡོན་བཞེས་ནས་ཀྱང་། ། ཐུགས་ཀྱིས་ཐུགས་དཔག་མཛད་དུ་གསོལ། །
ཨོཾ་སརྦ་ཏ་ཐཱ་སོགས་མཚན་སྔགས་ལ་མཆོད་ཡོན་གྱི་སྔགས་དང་བཅས་ཚོགས་ཞིང་གི་མཆོད་པའི་སྐབས་བཞིན་གྱི་མཆོད་ཡོན་དང་། དེ་བཞིན་དུ་ཞབས་བསིལ་ནས། རོལ་མོའི་བར་ལའང་། མཚན་སྔགས་ལ་མཆོད་པ་སོ་སོའི་སྔགས་སྦྱར། གཡས་པའི་རྡོ་རྗེ་ཁུ་ཚུར་གྱི་མཐེབ་མཛུབ་ཀྱིས་ཞབས་བསིལ་གྱི་སྣོད་ནས་མེ་ཏོག་བླངས་ཏེ། འབུལ་བའི་ཚེ་ན་སོར་མོ་ལྷག་མ་རྣམས་བརྐྱང་སྟེ་དབུལ་བ་དང་། སྔར་གྱི་ཚིགས་བཅད་ལ་མཆོད་ཡོན་གྱི་གནས་སུ། ཞབས་བསིལ་ཞེས་པ་བཅུག་ལ་ཞབས་བསིལ་དང་། གཙང་ཞིང་གཙང་མར་སྦྱར་སྐྱེས་པའི། ། ལྷ་རྫས་དམ་པའི་མེ་ཏོག་འདི། །
བདག་གིས་དད་པས་འབུལ་ལགས་ཀྱི། ། བཞེས་ནས་བདག་ལ་དགྱེས་པར་མཛོད། ། ཀྱིས་མེ་ཏོག ནགས་ཚལ་བཅུད་ནི་ཡིད་དུ་འོང་། ། དྲི་ཡིས་སྦྱར་བ་ལྷ་ཡི་རྫས། ། བདག་གིས་དད་པས་འབུལ་ལགས་ཀྱི། ། བཞེས་ནས་བདག་ལ་དགྱེས་པར་མཛོད། ཀྱིས་བདུག་སྤོས། གདོན་རྣམས་འཇོམས་ཤིང་བཀྲ་ཤིས་པ། ། དགེ་ཞིང་མུན་པ་རྣམ་སེལ་འདི། །
བདག་གིས་དད་པས་འབུལ་ལགས་ཀྱིས། ། བཞེས་ནས་བདག་ལ་དགྱེས་པར་མཛོད་ཀྱིས་མར་མེ། གཙང་ཞིང་གཙང་མ་ལས་བྱུང་བའི། ། ལྷ་རྫས་བཟང་པོའི་དྲི་འདི་དག ། བདག་གིས་དད་པས་འབུལ་ལགས་ཀྱི། ། བཞེས་ནས་བདག་ལ་དགྱེས་པར་མཛོད་ཀྱིས་དྲི་མཆོག སྨན་རྣམས་བཅུད་ནི་ཡིད་གར་འོང་། ། སྔགས་ཀྱི་ཞལ་ཟས་བཤོས་འདི་དག ། བདག་གིས་དད་པས་འབུལ་ལགས་ཀྱིས། ། བཞེས་ནས་བདག་ལ་དགྱེས་པར་མཛོད་ཀྱིས་ཞལ་ཟས།
དེ་རྣམས་ཀྱི་སྔགས་དང་ཕྱག་རྒྱ་བྱས་ལ་འབུལ་ལོ། ། དེ་ལས་གཞན་ཡང་མཆོད་པའི་ཚོགས། ། རོལ་མོ་དབྱངས་སྙན་ཡིད་འོང་ལྡན། ། སེམས་ཅན་སྡུག་བསྔལ་སེལ་བྱེད་པའི། ། སྤྲིན་རྣམས་སོ་སོར་གནས་གྱུར་ཅིག ། ཅེས་དང་དྲིལ་གསིལ་རོལ་ཆེན་མཆོད་སྤྲིན་གྱི་སྔགས་བརྗོད། དེ་ནས་འདོད་ཡོན་ལྔ་འབུལ་བ་ནི། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། ། ཞེས་སོགས་སམ། གཟུགས་ཀྱི་མཆོད་པ་ཁྱད་པར་ཆེ། །
སྒྲ་ཡི་མཆོད་པ་ཡིད་འོང་ལྡན། ། དྲི་ཡི་མཆོད་པ་ཚིམ་པའི་མཆོག ། རོ་ཡི་མཆོད་པ་བླ་ན་མེད། ། རེག་བྱའི་མཆོད་པ་བདེ་མཆོག་དང་། ། མཆོད་པ་རྣམ་པ་ལྔ་རྣམས་ཀྱིས། ། རབ་འབྱམས་ཞིང་གི་ཡོངས་བཀང་སྟེ། ། བླ་མ་དཀྱིལ་འཁོར་ལྷ་ལ་འབུལ། ། ཞེས་པ་དང་། སྔགས་གྱིས་ཨརྒྷཾ་གྱི་གནས་སུ། རཱུ་པ།
ཤཔྟ། གནྡྷེ། རཱ་ས། པརྵེ། རྣམས་རེ་རེ་ལ་ཀཱ་མ་གུ་ཎ་བཅུག་ལ་ཕྱག་དང་བཅས་པས་མཆོད། དེ་ནས། མངོན་པར་འབྱུང་བའི་མོད་ལས་བྱུང་བའི་ཚིགས་བཅད་ཕྱག་རྒྱ་དང་བཅས་པའི། གསེར་ལས་ལེགས་བྱས་ལྟེ་བ་ཤིན་ཏུ་ཟླུམ། ། རྩིབས་སྟོང་ལྡན་ཞིང་མུ་ཁྱུད་མ་ཉམས་བཟང་། ། དང་པོར་ས་ལ་རྣམ་པར་རྒྱལ་གྱུར་གང་། །
འཁོར་ལོ་རིན་ཆེན་ནམ་མཁའ་བཀང་ཏེ་འབུལ། ། ཙཀྲ་རཏྣ། རིན་ཆེན་དྲི་མེད་བཻཌཱུརྻའི་རང་བཞིན། ། ཀུན་ཏུ་དཔག་ཚད་ཙམ་དུ་སྣང་བྱེད་པ། ། དྲི་མེད་ཉིན་མོ་ཇི་བཞིན་མཚན་དེ་བཞིན། ། ནོར་བུ་རིན་ཆེན་ནམ་མཁའ་བཀང་སྟེ་འབུལ། ། མ་ཎི་རཏྣ། འགྲོ་དང་ཀུན་ཏུ་གནས་དང་རྣམ་ལྡོག་པར། ། མ་ལུས་དཔུང་ལ་མཁས་པར་བྱེད་པ་ཡི། ། དཔལ་ལྡན་མི་དབང་རིན་ཆེན་བདུན་པ་སྟེ། །
བློན་པོ་རིན་ཆེན་ནམ་མཁའ་བཀང་སྟེ་འབུལ། ། པ་རི་ཎ་ཡ་ཀ་རཏྣ། གང་ཞིག་ལེགས་དྲི་གཟུགས་དང་མདངས་ལྡན་པའི། ། བུད་མེད་དམ་པ་དྲེགས་ལྡན་རྣམས་ཀྱི་མཆོག ། ལྷ་མོ་བཞིན་དུ་ཡོན་ཏན་ཀུན་ལྡན་པའི། ། བུད་མེད་རིན་ཆེན་ནམ་མཁའ་བཀང་སྟེ་འབུལ། ། སཏྲི་རཏྣ། གང་ཡང་འདི་ན་རྒྱལ་ལ་མུ་ཏིག་དང་། ། གསེར་སོགས་ཤིན་ཏུ་མང་པོ་ཕུལ་བ་ཡི། ། ནོར་ལྡན་མཚུངས་པ་ནོར་མང་ཁྱིམ་བདག་ནི། །
རིན་པོ་ཆེ་ནི་ནམ་མཁའ་བཀང་ཏེ་འབུལ། གྲི་ཧ་པ་ཏི་རཏྣ། ཡན་ལག་ཐམས་ཅད་ལེགས་སྐྱེས་ས་ལ་ནི། ། རབ་གནས་གངས་ཆེན་རི་འདྲ་གླང་པོ་ནི། ། རྒྱལ་པོ་ལ་འོས་མཁའ་ལ་རབ་འགྲོ་བའི། ། གླང་པོ་རིན་ཆེན་ནམ་མཁའ་བཀང་སྟེ་འབུལ། ཧསྟི་རཏྣ། ། ཐོ་རངས་དུས་སུ་ཕྱོགས་རྣམས་མ་ལུས་པའི། ། ས་རྣམས་བསྐོར་ནས་སླར་ནི་ལྡོག་གྱུར་གང་། ། རྨ་བྱའི་མགྲིན་འདྲ་སྤུ་ནི་ཡིད་འོང་བའི། །
རྟ་མཆོག་རིན་ཆེན་ནམ་མཁའ་བཀང་སྟེ་འབུལ། ཨ་ཤྭ་རཏྣ། ཞེས་སོགས་ཨརྒྷཾ་གྱི་གནས་སུ་བཅུག་པའི། རིན་ཆེན་སྣ་བདུན་འབུལ། དེ་ནས། ལྷ་ཡི་དབང་པོ་ལྷ་མིན་གཡུལ་རྒྱལ་ནས། ། བཀྲ་ཤིས་ལྷ་མོ་བརྒྱད་ཀྱིས་མཆོད་པ་ལྟར། ། ལྷ་མོ་ཕྱོགས་སྐྱོང་གཟའ་སྐར་རྒྱལ་ཆེན་སོགས། ། བཀྲ་ཤིས་རྫས་བརྒྱད་དག་གིས་མཆོད་པར་བགྱི། ། མཾ་ག་ལ་ཨཥྚ་དྲ་བྱ་ཞེས་པས་བཀྲ་ཤིས་རྫས་བརྒྱད་ཀྱིས་མཆོད།
ཨོཾ་སརྦ་བིད་པཱུ་ར་ནས་སྥ་ར་ཎ་ཁཾ་གི་བར་བརྗོད། དེ་ནས་བསྟོད་པ་ནི། ཆོས་རྒྱལ་འཕགས་པས། གཟུགས་ཕུང་གནས་འགྱུར་གཏི་མུག་རྣམ་དག་པ། ། མེ་ལོང་ཡེ་ཤེས་རང་བཞིན་ལྷ་མོའི་སྐུ། ། རྒྱལ་བ་ཀུན་གྱི་སྐུ་ཡི་རིགས་ལས་བྱུང་། སོ་སོར་འབྲང་མའི་ཞབས་ལ་ཕྱག་འཚལ་བསྟོད། ། སྟོན་ཟླ་ལྟར་གསལ་ཞལ་བཞི་ཕྱག་བཞི་མ། ། གཡས་ཞལ་ཆར་སྤྲིན་ལྟ་བུར་ཆེས་གནག་ཅིང་། ། རྒྱབ་ཞལ་གསེར་མདོག་གཡོན་ཞལ་ཛཱ་བའི་མདངས། །
གཙུག་ཏོར་མཆོད་རྟེན་གྱིས་བརྒྱན་ཕྱག་འཚལ་ལོ། ། རིན་ཆེན་གྱིས་སྤྲས་བཅུ་དྲུག་ལོན་པའི་ཚུལ། ། འཁོར་ལོ་རྡོ་རྗེ་མདའ་དང་རལ་གྲི་གཡས། ། ཞགས་པ་རྩེ་གསུམ་གཞུ་དང་དགྲ་སྟ་བསྣམས། ། གཡོན་གྱི་ཕྱག་ན་བསྣམས་ལ་ཕྱག་འཚལ་ལོ། ། གདོང་བཞི་ཞི་བ་དགའ་བྱེད་གོས་སེར་ཅན། ། མཁའ་ལྡིང་ཀླུ་དབང་གནོད་སྦྱིན་དྲི་ཟ་དང་། ། མིའམ་ཅི་ཡི་ཚོགས་ཀྱིས་གུས་མཆོད་པ། ། བྱང་ཆུབ་ཤིང་དྲུང་བཞུགས་ལ་ཕྱག་འཚལ་ལོ། ། ཉོན་མོངས་ཞགས་པའི་འཆིང་བ་གཅོད་མཛད་པའི། །
གཞན་གྱི་སྔགས་དང་ཕྱག་རྒྱ་རྫས་སྦྱོར་དང་། ། བྱད་སྟེམས་འབྱེད་དང་དྲག་ཤུལ་ལས་རྣམས་ཀུན། ། རབ་ཏུ་འཇོམས་པ་ཁྱོད་ལ་ཕྱག་འཚལ་ལོ། ། དཀོན་མཆོག་ལ་མཆོད་མངོན་པར་བརྩོན་པ་དང་། ། བརྩེ་བས་གཞན་དོན་གཅིག་ཏུ་ལྷུར་ལེན་ཅིང་། ། ཐེག་པ་མཆོག་གི་བརྟུལ་ཞུགས་འཛིན་པ་རྣམས། ། ཡོངས་སུ་སྐྱོང་བ་ཁྱོད་ལ་ཕྱག་འཚལ་ལོ། ། རྣམ་ཤེས་གནས་གྱུར་ཞེ་སྡང་རྣམ་དག་པ། ། ཆོས་དབྱིངས་ཡེ་ཤེས་རང་བཞིན་ལྷ་མོའི་སྐུ། ། རྒྱལ་བ་ཀུན་གྱི་ཐུགས་ཀྱི་རིགས་ལས་བྱུང་། །
སྟོང་ཆེན་རབ་འཇོམས་ཞབས་ལ་ཕྱག་འཚལ་ལོ། ། ནམ་མཁའི་མདངས་ལྡན་ཞལ་བཞི་ཕྱག་བརྒྱད་མ། ། གཡས་ཞལ་ཀུན་ད་ལྟར་དཀར་རྒྱབ་ཞལ་སེར། ། གཡོན་ཞལ་དམར་ཞིང་ཞལ་རེར་སྤྱན་གསུམ་ལྡན། ། རྔམ་པའི་སྒྲ་དབྱངས་སྒྲོག་ལ་ཕྱག་འཚལ་ལོ། ། རྡོ་རྗེ་ལྕགས་ཀྱུ་མདའ་དང་རལ་གྲི་གཡས། ། ཞགས་པ་དང་བཅས་སྡིགས་མཛུབ་དགྲ་སྟ་གཞུ། ། རིན་ཆེན་འབར་བ་གཡོན་པའི་ཕྱག་ན་བསྣམས། ། སྟག་དང་སྦྲུལ་གྱིས་བརྒྱན་ལ་ཕྱག་འཚལ་ལོ། ། ཉི་མར་རོལ་པས་བགེགས་དང་འབྱུང་པོ་མནན། །
མ་མོ་བདུན་དང་སྲིན་མོ་ཤ་ཟ་མོ། ། གནོད་སྦྱིན་མོ་རྣམས་རབ་ཏུ་སྐྲག་མཛད་མ། ། ཏ་ལའི་ཤིང་དྲུང་བཞུགས་ལ་ཕྱག་འཚལ་ལོ། ། རླུང་དང་བད་ཀན་འཁྲུགས་པའི་ནད་སེལ་ཞིང་། ། ཐོག་དང་སེར་བ་རླུང་སོགས་གནོད་པ་འཇོམས། ། དུས་མིན་འཆི་བ་ངེས་པར་འཇོམས་མཛད་མ། ། འཇིགས་བྱེད་ཁྲོ་མོའི་ཞབས་ལ་ཕྱག་འཚལ་ལོ། ། ཚོར་བ་གནས་གྱུར་སེར་སྣ་རྣམ་དག་པ། ། མཉམ་ཉིད་ཡེ་ཤེས་རང་བཞིན་ལྷ་མོའི་སྐུ། ། རྒྱལ་བ་ཀུན་གྱི་ཡོན་ཏན་རིགས་ལས་བྱུང་། །
རྨ་བྱ་ཆེན་མོའི་ཞབས་ལ་ཕྱག་འཚལ་ལོ། ། གསེར་ཟངས་མདོག་མཚུངས་ཞལ་གསུམ་ཕྱག་བརྒྱད་མ། ། གཡས་ཞལ་མིག་སྨན་ལྟར་གནག་གཡོན་པ་དམར། ། པད་མ་ཟླ་བར་སེམས་དཔའི་སྐྱིལ་ཀྲུང་བཞུགས། ། སྣ་ཚོགས་རྒྱན་གྱིས་སྤྲས་ལ་ཕྱག་འཚལ་བསྟོད། ། མཆོག་སྦྱིན་བུམ་པ་འཁོར་ལོ་རལ་གྲི་གཡས། ། དགེ་སློང་དང་བཅས་ལྷུང་བཟེད་རྨ་བྱའི་སྒྲོ། ། སྣ་ཚོགས་རྡོ་རྗེས་མཚན་པའི་བུམ་པ་དང་། ། རྒྱལ་མཚན་གཡོན་པས་བསྣམས་ལ་ཕྱག་འཚལ་ལོ། ། བདེན་པ་གྲུབ་པའི་དྲང་སྲོང་རྣམས་ཀྱིས་མཆོད། །
སྲིན་མོའི་ཚོགས་འཇོམས་ཀླུ་རྣམས་སྐྲག་མཛད་ཅིང་། ། ལྷ་མ་ཡིན་རྣམས་ཀུན་ཏུ་རྨོངས་བྱེད་པ། ། མྱ་ངན་མེད་པའི་ཤིང་དྲུང་བཞུགས་ལ་འདུད། ། བརྟན་དང་གཡོ་བའི་དུག་རྣམས་རབ་འཇོམས་ཤིང་། ། དམོད་པའི་མདའ་དང་འཁྲུལ་འཁོར་འཇིག་པར་བྱེད། ། སྒྲུབ་པོ་དྲི་མེད་བདེ་ལ་འགོད་མཛད་པ། ། རིག་སྔགས་རྒྱལ་མོའི་ཞབས་ལ་ཕྱག་འཚལ་ལོ། ། འདུ་ཤེས་གནས་གྱུར་འདོད་ཆགས་རྣམ་དག་པ། ། ཀུན་རྟོག་ཡེ་ཤེས་རང་བཞིན་ལྷ་མོའི་སྐུ། ། རྒྱལ་བ་ཀུན་གྱི་གསུང་གི་རིགས་ལས་བྱུང་། །
གསང་སྔགས་རྗེས་སུ་འཛིན་ལ་ཕྱག་འཚལ་ལོ། ། པདྨ་རཱ་གའི་མདངས་ལྡན་ཞལ་གསུམ་མ། ། གཡས་གནག་གཡོན་པ་ཀུན་ད་ཟླ་བའི་མདོག ། སྤྱན་གསུམ་པདྨ་རྒྱས་འདྲ་འགྲོ་ལ་གཟིགས། ། རིན་ཆེན་རྒྱན་གྱིས་མཛེས་ལ་ཕྱག་འཚལ་ལོ། ། བཅུ་གཉིས་ཕྱག་གི་དང་པོ་ཆོས་འཆད་ཚུལ། ། གཉིས་པ་མཉམ་བཞག་མཆོག་སྦྱིན་མི་འཇིགས་སྦྱིན། ། རྡོ་རྗེ་མདའ་གཡས་གཡོན་ན་སྡིགས་མཛུབ་ཞགས། ། བུམ་པ་སྙེ་མ་གཞུ་ཡི་བྲེལ་ལ་འདུད། ། འཇིག་རྟེན་སྐྱོང་བ་རྣམས་ཀྱིས་ཞབས་མཆོད་ཅིང་། །
རྒྱལ་ཆེན་བཞི་ཡིས་རྟག་པར་རིམ་གྲོ་བྱེད། ། རིག་པ་འཛིན་པ་རྣམས་ཀྱིས་གུས་བཏུད་པ། ། ཤི་རི་ཤ་ཡི་ཤིང་དྲུང་བཞུགས་ལ་འདུད། ། ཡེ་ཤེས་སྒྱུ་མའི་སྤྲུལ་པར་རྣམ་རོལ་ཞིང་། ། སྔགས་ཀྱི་སྦྱོར་བས་འགྲོ་བ་ཡོངས་སུ་འཛིན། ། ལྷ་དང་ལྷ་མིན་ཀླུ་དབང་ཚོགས་རྣམས་ཀུན། ། དབང་དུ་མཛད་པ་ཁྱོད་ལ་ཕྱག་འཚལ་ལོ། ། འདུ་བྱེད་གནས་གྱུར་ཕྲག་དོག་རྣམ་དག་པ། ། བྱ་གྲུབ་ཡེ་ཤེས་རང་བཞིན་ལྷ་མོའི་སྐུ། ། རྒྱལ་བ་ཀུན་གྱི་ཕྲིན་ལས་རིགས་ལས་བྱུང་། །
བསིལ་བའི་ཚལ་གྱི་ཞབས་ལ་ཕྱག་འཚལ་ལོ། ། ཞལ་གསུམ་ཕྱག་དྲུག་མརྒད་མདོག་མཚུངས་པ། ། གཡས་དཀར་གཡོན་ཞལ་ཀརྞི་ཀ་ཡི་མདོག ། རིན་ཆེན་འོད་འཕྲོ་དུ་མས་རྣམ་པར་བརྒྱན། ། སྒེག་པའི་ཚུལ་འཆང་ཁྱོད་ལ་ཕྱག་འཚལ་ལོ། ། ཕྱག་གཡས་མི་འཇིགས་སྦྱིན་དང་རྡོ་རྗེ་མདའ། ། གཡོན་པ་ཞགས་པ་དང་བཅས་སྡིགས་མཛུབ་དང་། ། རིན་ཆེན་རྒྱལ་མཚན་དང་ནི་གནམ་རུ་འཛིན། ། དཔལ་མོ་དགྱེས་དགུར་སྤྱོད་ལ་ཕྱག་འཚལ་ལོ། ། ལྷ་དང་གྲུབ་པ་རིག་འཛིན་གྱིས་མཆོད་ཅིང་། །
སྨྱོ་བྱེད་བརྗེད་བྱེད་ལ་སོགས་འབྱུང་པོའི་ཚོགས། ། ཀུན་ཏུ་སྐྲག་མཛད་བྱ་ཡི་གདོན་རྣམས་འཇོམས། ། ཙམ་པའི་ཤིང་དྲུང་བཞུགས་ལ་ཕྱག་འཚལ་ལོ། ། ཞི་དང་རྒྱས་དང་དབང་དང་དགུག་པ་དང་། ། བསྐྲད་དང་དབྱེ་བ་བསད་པ་ལ་སོགས་པ། ། ལས་རྣམས་ཐམས་ཅད་སོ་སོར་སྩོལ་མཛད་པ། ། དོན་ཀུན་སྒྲུབ་བྱེད་མ་ལ་ཕྱག་འཚལ་ལོ། ། གཟི་བརྗིད་ལྡན་ཞིང་དཔལ་དང་ལྡན། ། སྡེ་ཆེན་སྟོབས་ཀྱང་ཆེན་པོ་སྟེ། ། ཀུན་ནས་རང་ཕྱོགས་ལེགས་སྐྱོང་བའི། །
ཕྱོགས་སྐྱོང་རྣམས་ལ་ཕྱག་འཚལ་ལོ། ། གླང་ཆེན་ས་སྲུང་བུ་ལ་ནི། ། རོལ་པས་བཞུགས་པ་གསེར་མདོག་ཅན། ། རྡོ་རྗེ་འཆང་བ་ལྷ་ཡི་རྗེ། ། བརྒྱ་བྱིན་ལ་ཡང་ཕྱག་འཚལ་ལོ། ། རྣམ་པར་བསྒྱིངས་པའི་མ་ཧེ་ལ། ། མཉམ་པར་གནས་ལ་ཨིནྡྲའི་མདོག ། བེ་ཅོན་འཆང་བ་མ་མོའི་རྗེ། ། གཤིན་རྗེ་ལ་ཡང་ཕྱག་འཚལ་ལོ། ། ཆུ་སྲིན་ལ་གནས་ཆུ་ཤེལ་མདོག །
ནོར་བུ་དང་བཅས་གདེངས་ཀས་བརྒྱན། ། སྦྲུལ་ཞགས་འཛིན་པ་ཀླུ་ཡི་རྗེ། ། ཆུ་ཡི་ལྷ་ལ་ཕྱག་འཚལ་ལོ། ། རྟ་མཆོག་བཞོན་པ་གསེར་མདོག་ཅན། ། ནོར་བུས་མཚན་པའི་དབྱུག་ཐོ་དང་། ། ནེའུ་ལེ་འཛིན་པ་གནོད་སྦྱིན་རྗེ། ། ལུས་ངན་པོ་ལ་ཕྱག་འཚལ་ལོ། ། ཁྱུ་མཆོག་ལ་གནས་འཇིགས་ཆེན་པོ། ། ཕྱུགས་བདག་ཆེན་པོ་ཀུནྡའི་མདོག ། རྩེ་གསུམ་འཆང་བ་འབྱུང་པོའི་རྗེ། །
དབང་ལྡན་ལྡན་ལ་ཕྱག་འཚལ་ལོ། ། ར་སྐྱེས་ཞོན་ཅིང་ཆོས་དམར་བ། ། མཆོག་སྦྱིན་དབྱུག་གུ་བགྲང་ཕྲེང་དང་། གྷུནྡྷེ་འཛིན་པ་དྲང་སྲོང་རྗེ། ། མེ་ཡི་ལྷ་ལ་ཕྱག་འཚལ་ལོ། ། གད་རྒྱང་སྒྲོགས་པའི་རོ་ལངས་ལ། ། བརྟན་པར་གནས་པ་ཆར་སྤྲིན་མདོག ། རལ་གྲི་འཆང་བ་སྲིན་པོའི་རྗེ། ། བདེན་བྲལ་ལ་ཡང༞ རྣམ་པར་རྩེན་པའི་རི་དྭགས་ཀྱི། ། ཞོན་པ་ལ་གནས་མརྒད་མདོག །
བ་དན་འཛིན་པ་རིག་འཛིན་རྗེ། ། རླུང་གི་ལྷ་ལ༞ ངང་པའི་རྒྱལ་པོ་ལ་གནས་པ། ། གསེར་མདོག་གདོང་བཞི་པདྨ་དང་། ། བགྲང་ཕྲེང་གྷུནྡྷེ་གླེགས་བམ་དང་། ། སྐྱེ་དགུའི་མེས་པོར༞ ཕག་པ་ཞོན་ཅིང་བརྟན་པར་གནས། ། ཤིན་ཏུ་འབར་བའི་གསེར་མདོག་ཅན། ། བདུད་རྩིས་གང་བའི་བུམ་པ་འཛིན། ། སྐྱེ་དགུའི་མ་ལ་ཕྱག་འཚལ་ལོ། ། ལི་ཁྲིའི་མདོག་མཚུངས་རབ་མཛེས་ཤིང་། ། ཤིང་རྟའི་སྟེང་ན་ཉི་དཀྱིལ་བཞུགས། །
པདྨ་དམར་པོའི་སྡོང་བུ་འཛིན། ། གཟི་བརྗིད་མཐའ་ཡས་ལ་ཕྱག་འཚལ། ། ཀུན་ད་ལྟར་དཀར་ཟླ་བ་ནི། ། བསིལ་ཟེར་བྱེད་པའི་དབུས་ན་བཞུགས། ། ཀུ་མུ་ཏ་ཡི་སྡོང་བུ་འཛིན། ། ཞི་མཛད་དེ་ལ༞ མིག་དམར་པདྨ་རཱ་གའི་མདོག ། རཱ་སྐྱེས་ཞོན་ཅིང་ཁྲོ་ཚུལ་ཅན། ། གྲི་གུག་དང་ནི་མི་མགོ་འཛིན། ། མཐུ་ཆེན་དེ་ལ༞ གཟའ་ལྷག་མརྒད་ལྟར་ལྗང་ཞིང་། ། པདྨ་ལ་གནས་ཞི་བའི་སྐུ། །
མཛེས་ཤིང་རབ་སྒེག་མདའ་གཞུ་འཛིན། ། བདེ་མཛད་དེ་ལ༞ དྲང་སྲོང་ཕུར་བུ་གསེར་མདོག་ཅན། ། གླང་ཆེན་སྟེང་ན་རོལ་པས་བཞུགས། ། བགྲང་ཕྲེང་རིལ་བ་སྤྱི་བླུགས་འཛིན། ། ཐུགས་རྗེ་ཅན་ལ༞ པ་སངས་གངས་རིའི་མདོག་མཚུངས་པ། ། པདྨ་ལ་གནས་བཞད་པའི་ཞལ། ། ཤེལ་ཕྲེང་དང་ནི་རིལ་བ་འཛིན། ། ཕན་མཛད་དེ་ལ༞ སྤེན་པ་སྨིག་སྨན་ལྟར་གནག་ཅིང་། ། ལྟོ་འཕྱེ་ལ་ཞོན་འཇིགས་པའི་གཟུགས། ། ཕྲེང་བ་དང་ནི་དབྱུག་གུ་འཛིན། །
མཐུ་ཆེན་དེ་ལ༞ ལྷ་མིན་དབང་པོ་སྒྲ་གཅན་ནི། ། སྐུ་མདོག་དམར་ནག་འཇིགས་ཆེན་པོ། ། ཕྱག་གཉིས་ཉི་མ་ཟླ་བ་འཛིན། ། སྟོབས་ཆེན་དེ་ལ༞ ཏོག་ནི་བྲག་རིའི་སྟེང་ན་བཞུགས། ། ཁ་དོག་སྐྱ་སངས་དྲག་པོའི་གཟུགས། ། རལ་གྲི་དང་ནི་སྦྲུལ་ཞགས་འཛིན། ། གཏུམ་ཆེན་དེ་ལ་ཕྱག་འཚལ་ལོ། ། སྔོན་གྱི་ལེགས་སྤྱད་ལས་གྲུབ་པའི། ། མཐུ་དང་རྫུ་འཕྲུལ་མཐའ་ཡས་པ། ། རང་རང་ཕྱོགས་དང་དུས་སྐྱོང་བའི།
རྒྱུ་སྐར་རྣམས་ལ་ཕྱག་འཚལ་ལོ། ། གང་དག་ཤར་གྱི་ཕྱོགས་གནས་པའི། ། སྨིན་དྲུག་དང་ནི་སྣར་མ་དང་། ། མགོ་ལག་ནབས་སོ་རྒྱལ་སྐག་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། ལྷོ་ཡི་ཕྱོགས་ན་འཁོད་པ་ཡི། ། མཆུ་དང་གྲེ་བོ་མེ་བཞི་ཡི། ། ནག་པ་ས་རི་ས་ག་ལ། ། མཆོད་ཅིང་བསྟོད་དེ༞ གང་དག་ནུབ་ཀྱི་ཕྱོགས་གནས་པའི། ། ལྷ་མཚམས་སྣྲོན་སྣྲུབས་ཆུ་སྟོད་དང་། །
ཆུ་སྨད་བྱི་བཞིན་གྲོ་ཞུན་ལ། ། མཆོད་ཅིང་བསྟོད་དེ༞ བྱང་ཕྱོགས་གནས་པའི་མོན་གྲེ་དང་། ། མོན་གྲུ་ཁྲུམས་སྟོད་ཁྲུམ་སྨད་དང་། ། ནམ་གྲུ་ཐ་སྐར་བྲ་ཉེ་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། རྒྱལ་པོ་ཆེན་པོ་དཔལ་ལྡན་པ། ། མརྒད་མདོག་མཚུངས་པི་ཝཾ་འཛིན། ། དྲི་ཟ་རྣམས་ལ་དབང་མཛད་པ། ། ཡུལ་འཁོར་སྲུང་ལ་ཕྱག་འཚལ་ལོ། ། དཔའ་བོ་ཆེན་པོ་སྟོབས་པོ་ཆེ།
ཁ་དོག་སྔོན་པོ་རལ་གྲི་འཛིན། ། གྲུལ་བུམ་རྣམས་ལ་དབང་མཛད་པ། ། འཕགས་སྐྱེས་པོ་ལ་ཕྱག་འཚལ་ལོ། ། མངའ་བདག་ཆེན་པོ་མཐུ་བོ་ཆེ། ། ཁ་དོག་དམར་སེར་སྦྲུལ་ཞགས་འཛིན། ། ཀླུ་ཡི་ཚོགས་ལ་དབང་མཛད་པ། ། མིག་མི་བཟང་ལ་ཕྱག་འཚལ་ལོ། ། སྡེ་དཔོན་ཆེན་པོ་གསེར་མདོག་ཅན། ། བེ་ཅོན་དང་ནི་ནེའུ་ལེ་འཛིན། ། གནོད་སྦྱིན་ཚོགས་ལ་དབང་བསྒྱུར་བ། །
རྣམ་ཐོས་སྲས་ལ་ཕྱག་འཚལ་ལོ། ། ཞེས་པའི་བསྟོད་རྒྱས་པའམ། ཐུགས་སྐབས་ཆུང་དུས་འགའ་རེར་ནི། ། གཙོ་མོ་ལྔ་ལ་རང་བཞིན་དག་པ་སོགས། ། གཟི་བརྗིད་ལྡན་ཞིང་མན་ཆད་ཚང་བའམ། ། ཕྱོགས་སྐྱོང་གཟའ་རྒྱུ་སྐར་གསུམ་ལ་སྤྱིར་ཤླཽ་ཀ་རེ་རེ། རྒྱལ་པོ་བཞི་ལ་ཚང་མ་མཛད་ཀྱིན་ཡང་སྣང་ངོ་། ། དེ་ནས་པད་ཀོར་སྔོན་འགྲོའི་གཟུངས་ཐག་བླངས་ནས་གཡས་ཀྱིས་བཟུང་། གཡོན་ཕྲེང་བ་འདྲེན་པས། རང་གི་སྙིང་ཁའི་ས་བོན་ལས་སྔགས་ཀྱི་འོད་ཟེར་གཟུངས་ཐག་ལ་བརྟེན་ནས་སོང་བས་ལྷ་རྣམས་ཀྱི་ཐུགས་རྒྱུད་བསྐུལ་ནས།
སྐུའི་ཆ་ཐམས་ཅད་ལས་བདུད་རྩིའི་རྒྱུན་བབས་པས་བུམ་པ་གང་བར་བསམ། དེའི་རླངས་པ་འོད་ཟེར་གྱི་ཚུལ་དུ་འཕྲོས་པ་སྟེང་གི་མེ་ལོང་གི་སྔགས་ལ་ཕོག་པས་སྔགས་ནུས་ལྡན་དུ་བྱིན་གྱིས་བརླབས། དེ་ལས་འོད་ཟེར་འཕྲོས་པས་བུམ་པའི་མདུན་དུ་སློབ་མ་གོས་དཀར་པོ་གྱོན། ཐལ་མོ་སྦྱར་ནས་འཁོད་པའི་ལུས་ལ་ཕོག་པས། དེའི་ནད་གདོན་སྡིག་སྒྲིབ་ཐམས་ཅད་འོད་ཟེར་གྱིས་བསྲེགས་སྦྱངས་བཀྲུས་དག་པར་བསམས་ནས་གཙོ་མོའི་སྔགས་བརྒྱ་རྩ། གཞན་རྣམས་ལ་ཉེར་གཅིག་སོགས་བཟླས། དུང་ཆོས་ཀྱི་ཆུ་ལ། ཨོཾ་བཛྲ་ཨུ་ད་ཀ་ཧཱུྃ། བདུན་བཟླས་ནས། སྟོང་གསུམ་འདིའམ་སྟོང་གསུམ་གཞན་དག་ན། །
ལྷ་རྫས་མཆོད་ཡོན་ཇི་སྙེད་མཆིས་པ་ཀུན། ། བཅོམ་ལྡན་བུམ་པའི་ལྷ་ལ་བདག་འབུལ་ན། ། ཐུགས་རྗེས་འགྲོ་བའི་དོན་དུ་བཞེས་སུ་གསོལ། ཨོཾ་སརྦ་ཏ་ཐཱ་ག་ཏ་ས་པ་རི་ཝཱ་ར་ཨརྒྷཾ་པུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཞེས་དང་དུང་ཆོས་ཀྱི་ཆུ་འབུལ། སྟོང་གསུམ༞ ལྷ་རྫས་མེ་ཏོག༞ བཅོམ་ལྡན༞ ཐུགས་རྗེས༞ པུཥྤེ༞ ཐོག་མཐའ་ཀུན་ལ་འགྲེ། མཆོད་ཡོན་གནས་སུ་བདུག་སྤོས། ཨརྒྷཾ་གནས་སུ་དྷཱུཔེ་བཅུག་པས་མཆོད། བཅོམ་ལྡན་འདས་མ་བུམ་པའི་ལྷ་ཚོགས་ཀྱིས་བདག་དང་རྡོ་རྗེའི་སློབ་མ་རྣམས་ཀྱི་སྡིག་པ་དང་། སྒྲིབ་པ།
བྱད་བྱུར། སྐལ་བ་ངན་པ། བཀྲ་མི་ཤིས་པ་སོགས་མི་མཐུན་པའི་ཕྱོགས་ཐམས་ཅད་བྱང་ཞིང་དག་ནས་མཆོག་དང་ཐུན་མོང་གི་དངོས་གྲུབ་མ་ལུས་པ་བསྩལ་དུ་གསོལ། ཨོཾ་བཛྲ་མུཿ ཡེ་ཤེས་པ་གཤེགས། དམ་ཚིག་པ་ཞུ་བ་ལས་བདུད་རྩིའི་ཆུར་གྱུར། གཞལ་ཡས་ཁང་ཞུ་ནས་བུམ་པར་གྱུར། ཅེས་བརྗོད། དེ་ནས་གཏོར་མ་རྣམས་ལ་ཆུ་གཙང་མས་ཆབ་བྲན། ཡཀྵས་བསངས།
ཨོཾ་བཛྲ་སོགས་ཀྱིས་སྦྱངས། ཨ་ཀཱ་རོས་བྱིན་གྱིས་བརླབས་པ་རྣམས་འོག་མ་ཀུན་ལའང་དམིགས་བསལ་ཅན་མ་གཏོགས་རིགས་འགྲེ་བར་བྱས་ལ། ཨོཾ་པཉྩ་དེ་བ་མ་ཧཱ་རཀྵ་སེ་ས་པ་རི་ཝཱ་རེ་ན་མཿསརྦ་ཏ་ཐཱ་ག་ཏ་བྷྱོཿབི་ཤྭ་མུ་ཁེ་བྷྱཿསརྦ་ཐ་ཁཾ་ཨུཏྒ་ཏེ་སྥ་ར་ཎ་ཨེ་མཾ་ག་ག་ན་ཁཾ་གྲྀཧྞ་དཾ་བ་ལིཾ་ཏ་སྭཱཧཱ། རྡོ་རྗེ་ཐལ་མོ་ཁ་ཕྱེ་བ་ལན་གསུམ་གྱིས་ཕུལ་ནས། ཨོཾ་པཉྩ་དེ་བ་མ་ཧཱ་རཀྵ་སི་བཛྲ་པུཥྤེ་པྲ་ཏཱིཙྪ་ཨཱཿཧཱུྃ་ཉེར་སྤྱོད།་་་་་ ཨོཾ་པཉྩ་དེ་ཝ་མ་ཧཱ་རཀྵ་སི་བཛྲ་དྷཱུ་པེ་པྲ་ཏཱིཙྪ་ཨཱཿཧཱུྃ། རང་བཞིན་དག་པ་སོགས་ཀྱིས་བསྟོད། བཅོམ་ལྡན་འདས་མ་སྲུང་བ་ལྔས་བདག་དང་རྡོ་རྗེའི་སློབ་མ་རྣམས་ཀྱི་ནད་གདོན་བར་ཆད་མི་མཐུན་པའི་ཕྱོགས་ཐམས་ཅད་ཞི་བ་དང་། ། ཚེ་དང་བསོད་ནམས་དཔལ་འབྱོར་རྒྱས་པའི་ཕྲིན་ལས་མཛད་དུ་གསོལ། གཉིས་པ་རྣམ་སྲས།
གསུམ་པ་མགོན་པོ། བཞི་པ་བསྟན་སྲུང་མ་སོགས་སྒོས་ཀྱི་ཆོས་སྐྱོང་གང་ཡིན་ལ་རང་རང་གི་གཏོར་ཆོག་ལྟར་ཕུལ། ལྔ་པ་བྱིན་གྱིས་བརླབས། ཕྱོགས་སྐྱོང་འཇིག་རྟེན་སྐྱོང་བ་དབང་དང་ལྡན། ། ཐུགས་རྗེ་ཐབས་མཁས་ཐུགས་དམ་དཀྱེལ་པོ་ཆེ། ། ལྷ་དང་དྲང་སྲོང་ཡི་དྭགས་སྲིན་པོ་ཀླུ། ། རིག་འཛིན་རྒྱལ་པོ་དང་ནི་གདོན་གྱི་བདག དེ་དག་སོ་སོའི་དབང་པོའི་སྐུར་སྟོན་ཅིང་། ། ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་འཚལ། ། བསྟན་པ་རྒྱས་པའི་སླད་དུ་སྤྱན་འདྲེན་ན། །
འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། ། ཨོཾ་དཱ་ཤ་དིཀློ་ཀ་པཱ་ལ་ས་པཱ་རི་ཝཱ་ར་ཨརྵ་ཡ་ཛཿ ཨརྒྷཾ་སྭཱ་ཧཱཿ པདྨ་ཀ་མ་ལ་ཡེ་སཏྭཾ། ཨོཾ་དཱ་ཤ་དིཀློ་ཀ་པཱ་ལ་ས་པཱ་རི་ཝཱ་ར་ཨརྒྷཾ་པཱ་ཏྱཾ་ནས་ཤཔྟ་པྲ་ཏཱིཙྪ་ཨཱཿཧཱུྃ་སོགས་ཀྱིས་མཆོད། དབང་པོ་རྡོ་རྗེ་འཆང་བའི་ལྷ། ། ལྷ་ཡི་རྒྱལ་པོ་གདོན་གྱི་བདག ། ཤར་ཕྱོགས་གདོན་གྱི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། མེ་སྟེ་བསྲེག་བྱ་ཟ་བའི་ལྷ། །
དྲང་སྲོང་རྒྱལ་པོ་གདོན་གྱི་བདག ། ཤར་ལྷོ་མེ་ལྷའི་ཚོགས་བཅས་ལ། ། མཆོད་ཅིང་བསྟོད་དེ༞ གཤིན་རྗེ་བེ་ཅོན་འཆང་བའི་ལྷ། ། མ་མོའི་རྒྱལ་པོ་གདོན་གྱི་བདག ། ལྷོ་ཕྱོགས་གཤིན་རྗེའི་ཚོགས་བཅས་ལ། ། མཆོད་ཅིང༞ གདོན་དང་བྲལ་བ་ལེགས་ལྡན་ལྷ། ། སྲིན་པོའི་རྒྱལ་པོ་གདོན་གྱི་བདག ། ལྷོ་ནུབ་སྲིན་པོའི་ཚོགས་བཅས་ལ། ། མཆོད་ཅིང༞ ཞགས་པ་ཐོགས་པ་ཆུ་ཡི་ལྷ། ། ཀླུ་ཡི་རྒྱལ་པོ་གདོན་གྱི་བདག །
ནུབ་ཕྱོགས་ཆུ་ལྷ་འཁོར་བཅས་ལ། ། མཆོད་ཅིང༞ རླུང་སྟེ་སྲོག་ཀྱང་འཛིན་པའི་ལྷ། ། རིག་འཛིན་རྒྱལ་པོ་གདོན་གྱི་བདག ། ནུབ་བྱང་རླུང་ལྷའི་ཚོགས་བཅས་ལ། ། མཆོད་ཅིང་བསྟོད་དེ༞ གནོད་སྦྱིན་ལག་ན་དབྱུག་ཐོ་ཐོགས། ། ནོར་སྲུང་གདོན་གྱི་བདག་པོ་སྟེ། ། བྱང་ཕྱོགས་གནོད་སྦྱིན་འཁོར་བཅས་ལ། ། མཆོད་ཅིང་བསྟོད་དེ༞ དབང་དང་ལྡན་པ་འདྲེན་པའི་ལྷ། ། བགེགས་ཀྱི་རྒྱལ་པོ་གདོན་གྱི་བདག ། བྱང་ཤར་དབང་ལྡན་འཁོར་བཅས་ལ། །
མཆོད་ཅིང༞ ། སྟེང་གི་ཚངས་པ་ཆེན་པོ་དང་། ། ཉི་མ་ཟླ་བ་གཟའ་ཆེན་པོ། ། གཟའ་དང་རྒྱུ་སྐར་བཅས་པ་ལ། ། མཆོད་ཅིང༞ འོག་གི་ཀླུ་སྟེ་ས་ཡི་ལྷ། ། ས་འཛིན་ལག་པ་ཆེན་པོ་དང་། ། དམ་ཚིག་ཤེས་པའི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། ཨོཾ་ཨིནྡྲ་ཡ་སྭཱཧཱ། ཨོཾ་ཨགྣཱ་ཡ་སྭཱཧཱ།
ཨོཾ་ཡ་མཱ་ཡ་སྭཱཧཱ། ཨོཾ་ནི་རི་ཏ་ཡེ་སྭཱཧཱ། ཨོཾ་བ་རུ་ཎ་ཡ་སྭཱཧཱ། ཨོཾ་བཱ་ཡ་བེ་སྭཱཧཱ། ཨོཾ་ཀུ་བེ་ར་ཡ་སྭཱཧཱ། ཨོཾ་ཨི་ཤྭ་ན་ཡ་སྭཱཧཱ། ཨོཾ་བྲ་ཧྨ་ཎ་ཡ་སྭཱཧཱ། ཨོཾ་སུརྻ་ཡ་སྭཱཧཱ། ཨོཾ་ཙནྡྲ་ཡ་སྭ་ཧཱ། ཨོཾ་པྲྀ་ཐི་བི་བྱེ་སྭཱཧཱ།
ཨོཾ་ནཱ་གེ་བྷྱཿསྭཱཧཱ། ཨོཾ་ཨ་སུ་རེ་བྷྱཿསྭཱཧཱ། ན་མཿསརྦ་ཏ་ཐཱ་ག་ཏ་ནས། ག་ག་ན་ཁཾ་གྲྀཧྞ་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་སྭཱཧཱ། གསུམ། དྲིལ་བསིལ།་་་་་ ཤར་ཕྱོགས་རྡོ་རྗེ་ཅན་གྱི་ལྷ་ཚོགས་འཁོར་དང་བཅས། ། གཏོར་མ་འབུལ་བ་འདི་དག་བཞེས་སུ་གསོལ། ། མེ་དང་གཤིན་རྗེ་བདེན་བྲལ་སྲིན་པོའི་བདག ། ཆུ་བདག་རླུང་བདག་ནོར་གྱི་བདག་པོ་དང་། །
དབང་ལྡན་ལྷ་སྟེ་འབྱུང་པོའི་བདག་པོ་དང་། ། སྟེང་གི་ཉི་ཟླ་ཚངས་པ་ཆེན་པོ་དང་། ། ལྷ་རྣམས་ཀུན་དང་ས་ཡི་ཀླུ་རྣམས་དང་། ། རི་ཡི་ལྷ་དང་གནོད་སྦྱིན་ཚོགས་རྣམས་ལ། ། སྭ་སྭ་སོ་སོར་གཏོར་མ་འབུལ་བ་རྣམས། ། རབ་ཏུ་དགེས་པ་ཡིས་ནི་བཞེས་ནས་ཀྱང་། ། རང་རང་ཕྱོགས་སུ་ལེགས་པར་བཞུགས་ནས་སུ། ། རང་གི་བུད་མེད་མཛའ་བཤེས་གཉེན་འདུན་དང་། ། ནང་མི་དམག་དང་དཔུང་བཅས་ཐབས་ཅིག་ཏུ། ། མེ་ཏོག་དྲི་དང་བྱུག་པ་གཏོར་མར་བཅས། །
འདི་རྣམས་བཏུང་ཞིང་ལེགས་པར་གསོལ་ནས་ཀྱང་། ། བདག་གི་ལས་འདིའི་འབྲས་བུ་མཆིས་པར་མཛོད། ། མཆོད་སྦྱིན་གཏོར་མ་འདི་སྣོམས་ལ་ནས། ། ཡིད་ལ་འདོད་པ་ཀུན་འགྲུབ་ཤོག་གི་བར། ཨོཾ་དཱ་ཤ་དིཀློ་ཀ་པ་ལ་ས་པ་རི་ཝཱ་ར་གཙྪ། གཏོར་མ་མདུན་བསྐྱེད་ཀྱི་ཕྱོགས་སྐྱོང་ལ་གཙོ་བོར་འབུལ་ཞིང་ཕྲིན་ལས་ཞུ་བའི་གནད་ཀྱང་ཤེས་པར་བྱའོ། ། སྐབས་འདིར་ཆུའི་སྦྱིན་སྲེག་བྱེད་པར་སྤྲོ་ན་འོག་ཏུ་གསལ་ལོ། ། དྲུག་པ་བསངས་སྦྱངས་བྱིན་བརླབས། ཨོཾ་དྷྲྀཥྚ་རཥྚ་ཡེ་ན་མཿསརྦ་ཏ་ཐཱ་ག་ཏ་བྷྱོཿབཏགས་པ་གསུམ་གྱིས་ཕུལ། ཨོཾ་དྷྲྀཥྚ་རཥྚ་ཡེ་བཛྲ་པུཥྤེ་པྲ་ཏིཙྪ་ཨཱཿཧཱུྃ་སོགས་འདི་བཞིན་དུ་འོག་མའི་ཉེར་མཆོད་ཐམས་ཅད་ལའང་སོ་སོའི་མཚན་སྔགས་སྦྱར་རོ། །
ཉེར་མཆོད་ཀྱིས་མཆོད། རྒྱལ་པོ་ཆེན་པོ་དཔལ་ལྡན་པ་སོགས་ཀྱིས་བསྟོད། སྱཱདྱ་ཐེ་དན། དྷ་ར་ཎི། དྷཱ་ར་ཎི། པྲ་དྷྭནྶ་ནི། བྷན་ཛ་ནི། པྲ་བྷནྫ་ནི། བི་དྷ་མ་ཎི། ཀི་སུཾ་རུ་ཥེ།
པ་ཀ་ལེ། སཱ་ར་ཐེ། སཱ་ར་བ་ཏི། ཤུ་ལ་དྷ་རི། ཤུ་ལ་དྷ་རི་ཎི། ཤུདྡྷ་ཙ་ར་ཎི། གྷོ་ཥ་བ་ཏི་པཱ་ཨ་གྲེ ཤཱནྟིཾ་ཆེ་གེ་མོ་་་་་་རྡོ་རྗེ་སློབ་མ་རྣམས་ཞེས་འོག་ནས་འབྱུང་བའི་ཆེ་གེ་མོ་རྣམས་ལའང་ཤེས་པར་བྱའོ། ། ཤར་ཕྱོགས་སུ་བདེ་ལེགས་སུ་གྱུར་ཅིག་སྭཱཧཱ། ཚངས་པ་དང་ནི་བརྒྱ་བྱིན་དང་། ། འཇིག་རྟེན་སྐྱོང་བའི་དབང་ཕྱུག་ཆེ། །
གནོད་སྦྱིན་སྡེ་དཔོན་ཐམས་ཅད་དང་། ། འཕྲོག་མ་བུ་དང་བཅས་རྣམས་ཀྱིས། ། བདག་གི་མེ་ཏོག་སྤོས་རྣམས་དང་། ། གཏོར་མ་འདི་ནི་བླང་བར་མཛོད། ། དེ་རྣམས་ཀྱིས་ནི་བརྩོན་འགྲུས་དང་། ། གཟི་བརྗིད་དབང་ཕྱུག་སྟོབས་ཀྱིས་ཀྱང་། ། ནད་རྣམས་ཐམས་ཅད་འཇོམས་གྱུར་ཅིག ། ཆེ་གེ་མོ་ཤར་ཕྱོགས་བདེ་ལེགས་སུ་གྱུར་ཅིག སྭཱཧཱ། ཚིག་འདིས་ཀྱང་གསོལ་བ་གདབ་བོ། །
སྱཱདྱ་ཐེ་དན། ཨ་ཁེ་ན་ཁེ། བི་ན་ཁེ། བབྷེ་བ་རཱ་ཎེ། ཙ་ས་ལེ། བ་ཁེ། བ་ཁ་ནེ། བ་ཁི་ནེ། ཨ་ཁི་ནེ། ན་ཁི་ནེ།
བ་ཧཱ་ལེ། བྷ་གེ བྷ་གནྡྷ་ལེ། བ་ཤེ་བ་ཤ་བར་ཏི་ནི་སྭཱཧཱ། རྒྱལ་པོ་ཆེན་པོ་ཡུལ་འཁོར་སྲུང་གི་མིང་དང་། སྟོབས་དང་། དབང་ཕྱུག་དང་། བྱིན་གྱིས་ཆེ་གེ་མོ་གདོན་ཐམས་ཅད་དང་གནོད་པ་ཐམས་ཅད་ལས་ཐར་བར་གྱུར་ཅིག་སྭཱཧཱ། བདུན་པ་བྱིན་གྱིས་བརླབས། ཨོཾ་བི་རུ་ཌྷ་ཀཱ་ཡེ་ན་མཿསརྦ་ཏ་ཐཱ་ག་ཏ་བྷྱོཿ
སོགས་བཏགས་པ་སོགས་གསུམ་ཉེར་མཆོད། དཔའ་བོ་ཆེན་པོ་སོགས་བསྟོད་པ། སྱཱདྱ་ཐེ་དན་ཤཱནྟིཾ་སཱ་ར་བ་ཏི། ཀཱནྟི། ཀ་ར་བ་ཏི། ཀིཾ་ཀ་སི། ཀི་རིཥྚི། ཀིཾ་བ་ཊི། དྷ་ར་ཎི། བརྡྷ་ནི།
བྷུ་མ་དྷཱ་རི་ཎི། བི་བྷུ་མི་དྷཱ་རི་ཎི། ཧི་མ་བ་ཏི། ཛྱོ་ཏིཤྩ་ར་ཎི། མཱ་ལ་ཨ་གྲི་ཆེ་གེ་མོ་ལྷོ་ཕྱོགས་སུ་བདེ་ལེགས་སུ་གྱུར་ཅིག་སྭཱཧཱ། ཚངས་པ་དང་ནི་སོགས་བརྗོད་ལ། སྱཱདྱ་ཐེ་དན། ཁ་ཁ་ཁ་མེ། ཁ་ལ་ནེ། ཁ་ལོ་མེ།
ཁ་ར་ལེ། ཁ་ལ་མེ། ཁ་ལཱ་མེ། ཁ་ར་ལི་ཁེ། ཀ་ར་ཁེ། ཁ་ཌི་ནེ། ཁ་ར་ལི། ཀ་ར་ཁི། ཁ་ར་མི་ལེ། ཀ་ཤ་ནེ།
ཁ་ར་ཊེ། ཀཱ་ལེ། ཀཱ་མི་ནི། བི་དྷ་ལི། བི་དྷི་ཡེ། ཤ་ཡ་ནེ། ཤ་མ་བ་ཏེ་ཤ་མི། ཤ་མ་ནི་སྭཱཧཱ། རྒྱལ་པོ་ཆེན་པོ་འཕགས་སྐྱེས་པོའི་མིང་དང་། སྟོབས་དང་།
དབང་ཕྱུག་དང་། བྱིན་གྱིས་ཆེ་གེའི་གདོན་དང་། གནོད་པ་ཐམས་ཅད་ཞི་བར་གྱུར་ཅིག་སྭཱཧཱ། དེ་དག་གི་ཚེ་སྔགས་རྣམས་ཀྱི་དུས། དྲིལ་བུ་སི་ལི་ལི་རྒྱུན་ཆགས། ཚངས་པ་སོགས་ཚིགས་བཅད་ལ་སུམ་རྡུང་། ལྷུག་པ་རྣམས་ཀྱི་ཚེ། དྲིལ་བུ་མི་གསིལ་གྱུར་ཅིག་སྭཱ་ཧཱ་སོགས། མཇུག་ཀུན་ལ་བཅད་བཏུབ་ཏུ་དྲག་པོར་དཀྲོལ་བ་ཕྱག་ལེན་ཏོ། ། གོང་འོག་ཀུན་ཏུ་གཅེས་སོ། །
གཏོར་མ་བརྒྱད་པ་བྱིན་གྱིས་བརླབས། ཨོཾ་བཛྲ་བི་རུ་པཀྵ་ཡ་ན་མ་སརྦ་ཏ་ཐཱ་ག་ཏ་བྷྱོཿསོགས་གསུམ། ཉེར་མཆོད། མངའ་བདག་ཆེན་པོ་སོགས་ཀྱིས་བསྟོད། སྱདྱཱ་ཐེ་དན། དྷར་མི་བ་ར་ཨ་གྲེ། བ་ལ་བ་ཏི། བ་ལི་ནི་བི་སེངྒེ། བི་བ་སི། སཱ་ག་རེ།
ཁ་རི་ཀ་སི་ལེ། ཙཎྜ་ལི། ད་ར་ཎི། ཏི་རི་ཎི། ཏཱ་ར་ཎི། བི་རཱ་ཛ་ནེ། བི་དྷཱ་རི་ཎི། བརྞ་བ་ཏི། ཨ་ཙ་ལི། ཆེ་གེ་མོ་ནུབ་ཕྱོགས་སུ་བདེ་ལེགས་སུ་གྱུར་ཅིག་སྭཱཧཱ།
ཚངས་པ་དང་ནི་སོགས་དང་། སྱཱདྱ་ཐེ་དན། ཀྲ་ག་མེ། ཀྲ་ཀ་མ་ཎི། ཀྲ་ཀ་ཤེ། ཀྲ་ཀྲ་ཤེ། ཀྲ་ག་ས་ཤེ ཀྲུ་ཤྲུ་མེ། ཀྲུ་ཤྲུ་མེ། ཀྲུ་ཀེ་ཀེ
ཀྲུག་ཁ་མེ། ཀྲུ་གེ ཨ་ག་ལེ། ན་ག་ལེ། ས་མ་ག་ལེ། ཀ་ནུ་མེ། ཧུ་མེ་ཨ་ལུ་ཀེ ཀ་ལ་མ་ཀེ ཀ་ལ་ལེ། ཨི་རེ་མི་རེ་དྷི་རེ།
ཨ་རུ་ག་བ་ཏི་སྭཱཧཱ། རྒྱལ་པོ་ཆེན་པོ་མིག་མི་བཟང་གི་མིང་དང་། སྟོབས་དང་། དབང་ཕྱུག་དང་། བྱིན་གྱིས་ཆེ་གེ་མོ་བདེ་ལེགས་སུ་གྱུར་ཅིག་སྭཱཧཱ། གཏོར་མ་དགུ་པ་བྱིན་གྱིས་བརླབས། ཨོཾ་བཻ་ཤྲ་བ་ཎ་ཡ་སརྦ་ཏ་ཐཱ་ག་ཏ་བྷྱོཿསོགས་གསུམ། ཉེར་མཆོད། དེད་དཔོན་ཆེན་པོ་སོགས་ཀྱིས་བསྟོད།

སྱཱདྱ་ཐེ་དན། ཁད་གེ ཁདྒ་གརྡྷེ། བི་ཙཀྵ་ཎེ། ཙཀྲེ། རཱ་ཛ་ནེ། ཙཎྜེ་ཙ་བ་ལེ། བྷཱི་མ་སར་བ་ཏི། ཁ་ར་ཨ་གྲེ་ཀུ་ཊི། ལ་ཀ་ར་ཨ་གྲེ། ཨཀཱ་ཀྵི།
བརྒ་བ་ཏི། སཱ་རང་ག་བ་ཏི། མཱརྒ་བ་ཏི། གརྒ་བ་ཏྲ། བི་ཏྲ་བ་ཏི། ཙི་ཏྲ་ཀནྟེ། ཆེ་གེ་མོ་བྱང་ཕྱོགས་སུ་བདེ་ལེགས་སུ་གྱུར་ཅིག་སྭཱཧཱ། ཚངས་པ་དང་ནི་སོགས། སྱཱདྱ་ཐེ་དན། སིདྡྷེ་སུ་སིདྡྷེ།
སཏྭོ་ཨ་རོ། ཨ་ར་ཎེ། བ་ལེ་མེ་ཧཱ་བ་ལེ། ཛམྦྷེ། སྟམྦྷེ། ཛ་ཊི་ལེ། ཨ་ཁ་ནེ། མ་ཁ་ནེ། ཁ་ཁ་ནེ། ཁ་ར་ཊྚེ།
ཁ་རརྒེ། ཧ་རི་སི། ཀ་ལེ། ཏི་མིཾ་གི་ལེ། ཏི་མིངྒེ་ལེ། ཏི་མིཾ་གཱ་ལི་ནི། མངྒ་ལེ་སྭཱཧཱ། རྒྱལ་པོ་ཆེན་པོ་རྣམ་ཐོས་ཀྱི་བུའི་མིང་དང་། སྟོབས་དང་། དབང་ཕྱུག་དང་།
བྱིན་གྱིས་ཆེ་གེ་མོ་དགེ་བར་གྱུར་ཅིག་སྭཱཧཱ། བཅུ་པ། བཅུ་གཅིག་པ་གཉིས་བྱིན་གྱིས་བརླབས། བྲཧྨ་པྲྀ་ཐི་ཝི་ན་མཿསོགས་བཏགས་པ་གསུམ། ཉེར་མཆོད། ངང་པའི་རྒྱལ་པོ་སོགས་དང་། ཕག་ལ་ཞོན་ཅིང་སོགས་ཀྱིས་བསྟོད། སྱཱདྱ་ཐེ་དན། བྲ་ཧྨེ་བྲ་ཧྨ། གྷོ་ཥེ་བྲ་ཧྨ།
སཱ་རེ་བཛྲེ་བཛྲ་གྷོ་ཥེ། བཛྲ་དྷ་རེ། སྡྱི་རེ་པཱ་རེ། ཨ་ཙ་ལེ། ཨ་ར་ཎེ། ཨཱི་ཥ་ཎེ། ཨ་ར་ཎེ། ཊེ་ར་ཎེ། ཤཱུ་རེ་པ་རི་ཨ་གྲ་པྲཱསྟེ། སཱ་ར་བ་ཏེ།
ཆེ་གེ་མོ་ཕྱོགས་མཚམས་ཐམས་ཅད་དང་། སྟེང་དང་། འོག་རྣམས་སུ་བདེ་ལེགས་སུ་གྱུར་ཅིག་སྭཱཧཱ། ཚངས་པ་དང་ནི་སོགས། སྱཱདྱ་ཐེ་དན། ཨ་པཾ་གེ ཁརྒ་བ་ཏེ། བ་ལ་བ་ཏེ། བ་ལ་ནིརྒྷོ་ཥེ། ཤཱུ་རེ་ཤཱུ་ར་དྷ་རེ།
བཛྲ་ག་མེ་མེ་བཛྲ་དྷ་རེ། སྟམྦྷེ། ཛམྦྷེ། དྲི་དྷ་སྭ་རེ། བི་ར་ཛེ། མི་གྷ་སེ། བ་རཱ་གྲ། པྲཱ་བ་ཏེ། ཨ་ར་ཎི། དྷརྨྨ་ཡུཀྟེ།
དེ་ཤི་བི་གྷུཥྚེ་སྭཱཧཱ། དེ་བཞིན་གཤེགས་པའི་མཚན་དང་། སྟོབས་དང་། དབང་ཕྱུག་དང་། བྱིན་གྱིས་ཆེ་གེ་མོ་བདེ་ལེགས་སུ་གྱུར་ཅིག་སྭཱཧཱ། བཅུ་གཉིས་པ་དང་བཅུ་གསུམ་པ་བྱིན་གྱིས་བརླབས། ཨོཾ་མ་ཧཱ་གྲ་ཧེ་སརྦ་ན་ཀྵ་ཏྲེ་བྷྱཿན་མཿསརྦ་ཏ་ཐཱ་ག་ཏ་བྷྱོ་སོགས་གསུམ་ཉེར་མཆོད། ཉི་མ་ཟླ་བ་མིག་དམར་དང་། ། ལྷག་པ་ཕུར་བུ་པ་སངས་དང་། ། སྤེན་པ་སྒྲ་གཅན་ཀེ་ཏུ་སྟེ། །
གཟའ་རྣམས་ལ་ཡང་ཕྱག་འཚལ་ལོ། ། སྔོན་གྱི་ལེགས་སྤྱད་སོགས་ཀྱིས་བསྟོད་ནས། གཟའ་གང་དག་རྒྱུ་སྐར་རྣམས་ཀྱི་ཁྲོད་ན་རྒྱུ་ཞིང་། འགྲིབ་པ་དང་། འཕེལ་བ་དང་། བདེ་བ་དང་། སྡུག་བསྔལ་བ་དང་། ལོ་ལེགས་པ་དང་། ལོ་ཉེས་པ་དག་ཀྱང་སྟོན་པ་རྣམས་འདི་ལྟ་སྟེ། གཟའ་ཉི་མ་དང་།
ཟླ་བ་དང་། ཕུར་བུ་དང་། པ་སངས་དང་། སྤེན་པ་དང་། མིག་དམར་དང་། ལྷག་པ་དང་། གཟའ་ལྷ་མིན་དབང་པོ་སྒྲ་གཅན་དང་། གཟའ་དུ་བ་མཇུག་རིང་ངོ་། ། རྒྱུ་སྐར་ཉི་ཤུ་རྩ་བརྒྱད་ནི། དེ་ལྟར་ཕྱོགས་ན་བདུན་བདུན་ནོ། །
སྐར་མ་གཟའ་བདུན་དེ་བཞིན་ཏེ། ། རྫུ་འཕྲུལ་ཆེ་ཞིང་དཀའ་ཐུབ་ཆེ། ཉི་མ་དང་ནི་ཟླ་བ་དང་། ། སུམ་ཅུ་རྩ་བདུན་ཚང་བ་དག ། འཆར་བ་དང་ནི་ནུབ་པ་དང་། ། མཚོན་ཆའི་འཁོར་ལོ་བཞིན་དུ་རྒྱུ། ། འཇིག་རྟེན་དུ་ནི་ཟད་འཕེལ་བྱེད། ། གཟི་ཆེ་རྫུ་འཕྲུལ་ཆེན་པོ་དག ། རབ་ཏུ་དང་བའི་སེམས་ཀྱིས་སུ། ། རིག་སྔགས་རྗེས་སུ་ཡི་རངས་བྱོས། །
དེ་དག་གིས་ཀྱང་། མིང་འདི་ཞེས་བྱ་བ་ལ། རྡོ་རྗེ་སློབ་མ་རྣམས་ལ་ཞེས་འོག་མ་རྣམས་ལའང་ཤེས་པར་བྱའོ། ། བསྲུང་བར་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཅིག རྒྱུ་སྐར་གང་དག་ནམ་མཁའ་ལ་རྒྱུ་ཞིང་སྣང་བར་བྱེད་པ་རྣམས་འདི་ལྟ་སྟེ། སྨིན་དྲུག་དང་ནི་སྣར་མ་དང་། མགོ་དང་ལག་དང་ནབས་སོ་དང་། ། རྒྱལ་ནི་བཀྲ་ཤིས་ཕུན་སུམ་ཚོགས། །
དེ་བཞིན་སྐག་སྟེ་བདུན་པ་ཡིན། ། དེ་ལྟར་རྒྱུ་སྐར་བདུན་པོ་དེ་དག་ནི་ཤར་གྱི་ཕྱོགས་ན་གནས་པ་དག་སྟེ་གང་དག་ཤར་ཕྱོགས་སྐྱོང་ཞིང་སྲུང་བར་བྱེད་པ་དག་གོ ། དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བར་གྱིས་ཤིག ། ལོ་བརྒྱ་འཚོ་བར་གྱུར་ཅིག ། སྟོན་བརྒྱ་མཐོང་བར་ཤོག་ཅིག ། མཆུ་ནི་མི་ཟད་འཇོམས་པ་དང་། ། དེ་བཞིན་གྲེ་དང་དབོ་དང་ནི། ། མེ་བཞི་ནག་པ་ས་རི་དང་། ། ས་ག་དེ་ལྟར་བདུན་པོ་ནི། ། ལྷོ་ཡི་ཕྱོགས་ན་གནས་པ་དག་སྟེ།
གང་དག་ལྷོ་ཕྱོགས་སྐྱོང་ཞིང་སྲུང་བར་བྱེད་པ་དག་གོ ། དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བར་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་གྱུར་ཅིག ལྷ་མཚམས་གཟི་བརྗིད་ཆེན་མོ་དང་། དེ་བཞིན་སྣྲོན་དང་སྣྲུབས་དང་ནི། ། ཆུ་སྟོད་དང་ནི་ཆུ་སྨད་དང་། ། བྱི་བཞིན་དང་ནི་གྲོ་ཞུན་དང་། ། དེ་ལྟར་རྒྱུ་སྐར་བདུན་པོ་ནི། ། གང་དག་ནུབ་ཕྱོགས་སྐྱོང་ཞིང་སྲུང་བར་བྱེད་པ་དག་གོ །
དེ་དག་གིས་ཀྱང་མིང་འདི་ཞེས་བྱ་བ་ལ་བསྲུང་བར་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཅིག མོན་གྲུ་དང་ནི་མོན་གྲེ་དང་། ། ཁྲུམས་སྟོད་དང་ནི་ཁྲུམས་སྨད་དང་། ། ནམ་གྲུ་ཐ་སྐར་བྲ་ཉེ་སྟེ། ། དེ་ལྟར་རྒྱུ་སྐར་བདུན་པོ་ནི། ། བྱང་གི་ཕྱོགས་ན་གནས་པ་དག་སྟེ། ། གང་དག་བྱང་ཕྱོགས་སྐྱོང་ཞིང་སྲུང་བར་བྱེད་པ་དག་གོ ། དེ་དག་གིས་ཀྱང་མིང་འདི་ཞེས་བགྱི་བ་བསྲུང་བར་གྱིས་ཤིག
ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཅིག རྡོ་རྗེའི་སློབ་མ་རྣམས་ལ་གཟའ་དང་རྒྱུ་སྐར་ཐམས་ཅད་དགེ་བར་གྱུར་ཅིག་སྭཱཧཱ། བཅུ་བཞི་པ་བསངས་སྦྱངས་སོགས། ཨོཾ་མངྒ་ལ་སརྦ་ཛྙཱ་སུ་ཎ་ཤྲཱི་ནན་ཏི་ཨེ་ཧྱ་ཧི་པདྨ་ཀ་ལ་ཡ་སཏྭཾ། ཨོཾ་མཾ་ག་ལ་ནས་ནན་ཏིའི་རྗེས་སུ། ན་མཿསརྦ་ཏ་ཐཱ་ག་ཏས་ཕུལ་ཏེ། ཉེར་མཆོད། རྒྱལ་པོ་ཆེན་པོ་བཞིའི་ལམ་དང་ལམ་མ་ཡིན་པ་ན་གནས་པ་བཞི་ཡོད་དེ། དེ་དག་ཀྱང་གང་ཞེ་ན།
འདི་ལྟ་སྟེ། བཀྲ་ཤིས་ལྡན་དང་། ཀུན་ཤེས་དང་། གང་པོ་དང་། དགའ་བའི་དཔལ་རྣམས་ཏེ། གང་དེ་དག་གི་མིང་ཤེས་པ་དང་། རུས་ཤེས་པ་དེ་ལ་ནི། རྒྱལ་པོའི་འཇིགས་པ་མི་འབྱུང་ངོ་། ། ཆོམ་རྐུན་གྱི༞ མེའི༞ ཆུའི༞ མིའི༞ མི་མ་ཡིན་པའི་འཇིགས་པ་མི་འབྱུང་ངོ་། ། དེ་བས་ན་མིང་འདི་ཞེས་བྱ་བའི་ཕྱིར།
བཀྲ་ཤིས་ལྡན་དང་། ཀུན་ཤེས་དང་། གང་པོ་དང་། དགའ་བའི་དཔལ་ལ་གསོལ་ལོ། ། གསོལ་བ་འདེབས་སོ། ། རྡོ་རྗེ་སློབ་མ་རྣམས་ཀྱིས་ཞེས་སོགས་ལ་རྣམ་པ་གཏད་ཤེས་པར་བྱའོ། ། འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བ་དང་།
ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་། ཆད་པ་བཟློག་པར་གྱིས་ཤིག ཏདྱ་ཐཱ། བི་མུ་དེ། བཱི་ཏཱི་དེ། པི་ཙ་རི་དཻ། པི་ག་རི་དེ་ཀོ་ཌི།
ཀཱ་ར་བཱི་ར་སྭཱ་རི། མ་དྷུ་ར། གྷོཥྚེ། ཤ་ཏ་ཧ་ནི་ཏ། བྷ་ཤི་ཏ་གྷེ། ཨག་ཀེ ནཱག་ཀེ བི་ཀ་ཌི་ཏཱི། བི་ཀུ་ཌི་ཏི། བི་ར་ཛི།
བི་གཥྚ་བེ་དེ། བདེ་ལེགས་སུ་གྱུར་ཅིག་སྭཱཧཱ། གཙྪ་་་་་་ཐལ་མོ་གཉིས་ཕྱག་སྦྱར་ལ་སོ་སོའི་མཐེབ་སྲིན་གྱིས་སེ་གོལ་གཏོགས། ཞེས་གཤེགས་སུ་གསོལ། བཅོ་ལྔ་པ་བྱིན་རླབས། ཨོཾ་བཛྲ་པཱ་ཎི་ཛེ་ཏ་བྷ་དྲ་ཀ་ར་ཤི་ན་གྲ་ཨེ་ཧྱ་ཧི་པདྨ་ཀ་མ་ལ་ཡ་སཏྭཾ། ཨོཾ་བཛྲ་ནས་ཤི་ན་གྲའི་རྗེས་སུ་ན་མཿསརྦ་ཏ་ཐཱ་ག་ཏས་ཕུལ་ལ། ཉེར་མཆོད། ལག་ན་རྡོ་རྗེའི་ཕུ་བོ་ལག་མྱུར་ཞེས་བྱ་བ་གྲོང་ཁྱེར་ཁོར་ཡུག་ན་གནས་པ་ཡོད་དེ། གང་དེའི་མིང་ཤེས་པ་དང་།
རུས་ཤེས་པ་དེ་ལ་ནི། རྒྱལ་པོའི་འཇིགས་པ་མི་འབྱུང་ངོ་། ། ཆོམ་རྐུན་གྱི༞ མེའི༞ ཆུའི༞ མིའི༞ མི་མ་ཡིན་པའི་འཇིགས་པ་མི་འབྱུང་ངོ་། ། དེ་བས་ན་མིང་འདི་ཞེས་བྱ་བའི་ཕྱིར། ལག་ན་རྡོ་རྗེའི་ཕུ་བོ་ལག་མྱུར་ལ་གསོལ་ལོ། ། གསོལ་བ་འདེབས་སོ། ། འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་ཀྱི་བཀས། མིང་འདི་ཞེས་བྱ་བ་ལ་བསྲུང་བ་དང་།
ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་། ཆད་པ་བཟློག་པར་གྱིས་ཤིག ཏདྱ་ཐཱ་སོགས། སྔགས་གོང་བཞིན་དང་། གཙྪ། བཅུ་དྲུག་པ་བྱིན་རླབས། ཨོཾ་ཙ་ཏུར་ད་ཤ་མ་ཧཱ་རཀྵ་སི།
ཨེ་ཧྱ་ཧི། སྔགས་དེ་ཉིད་ལ། ན་མཿསརྦ་སོགས་སྦྱར་བ་གསུམ་གྱིས་ཕུལ། ཉེར་མཆོད་དང་། སྲིན་མོ་ཆེན་མོ་བཅུ་བཞི་ཡོད་དེ། དེ་དག་གིས་ནི་བྱང་ཆུབ་སེམས་དཔའ་ཡུམ་གྱི་ལྷུམས་སུ་ཞུགས་པ་ན་ཡང་བསྲུང་བསྲུང་བ་སྟེ། སྐུ་འཁྲུངས་པ་ན་ཡང་བསྲུང་བསྲུང་ངོ་། བཅུ་བཞི་གང་ཞེ་ན། འདི་ལྟ་སྟེ། སྟོབས་ལྡན།
དྲི་མ་མེད་དང་། སྒྲ་ཆེན་དང་། རབ་མཉེན་དང་། འཇིགས་བྱེད་མ་དང་། ཛམྦུ་མགྲིན་དང་། མཆོག་ལེན་དང་། བླ་མ་དང་། གྲགས་ལྡན་མ་དང་། འཐབ་དགའ་མ་དང་། སྨད་གྲགས་མ་དང་།
རྩེ་མོ་དགའ་དང་། ས་འཛིན་དང་། འཐབ་འཇུག་གོ ། གང་དེ་དག་གི་མིང་ཤེས་པ་དང་། རུས་ཤེས་པ་དེ་ལ་རྒྱལ་པོའི་འཇིགས་པ་མི་འབྱུང་ངོ་། ། ཆོམ་རྐུན་གྱི༞ མེའི༞ ཆུའི༞ མིའི༞ མི་མ་ཡིན་པའི་འཇིགས་པ་མི་འབྱུང་ངོ་། ། དེ་བས་ན། མིང་འདི་ཞེས་བྱ་བའི་ཕྱིར། སྟོབས་ལྡན་དང་། དྲི་མ་མེད་པ་དང་།
སྒྲ་ཆེན་དང་། རབ་མཉེན་དང་། འཇིགས་བྱེད་མ་དང་། འཛམ་བུ་མགྲིན་དང་། མཆོག་ལེན་དང་། བླ་མ་དང་། གྲགས་མ་དང་། འཐབ་དགའ་མ་དང་། སྨད་གྲགས་མ་དང་། རྩེད་མོ་དགའ་དགའ་དང་།
ས་འཛིན་དང་། འཐབ་འཇུག་སྟེ། དེ་རྣམས་ལ་གསོལ་ལོ། ། གསོལ་བ་འདེབས་སོ། ། འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བ་དང་། ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་།
ཞི་བ་དང་། བདེ་ལེགས་སུ་འགྱུར་བ་དང་། ཆད་པ་བཟློག་པར་གྱིས་ཤིག ཏདྱ་ཐཱ། སོགས་སྔགས་གོང་བཞིན་དང་གཙྪ། བཅུ་བདུན་པ་བྱིན་གྱིས་བརླབས། ཨཥྚ་མ་ཧཱ་རཀྵ་སི་ཨེ་ཧྱ་ཧི། སྔགས་དེ་ལ་ན་མཿསརྦ་ཏ་ཐཱ་ག་ཏ་སོགས་བཏགས་པ་གསུམ་གྱིས་ཕུལ། ཉེར་མཆོད་ཀྱིས་མཆོད། སྲིན་མོ་བརྒྱད་ཡོད་དེ།
དེ་དག་ནི། སྐྱེས་པ་དང་བུད་མེད་གཉིད་ལོག་ཀྱང་རུང་། མ་ལོག་ཀྱང་རུང་སྟེ། གཟི་བརྗིད་འཕྲོག་པར་བྱེད་དོ། ། དེ་དག་ཀྱང་གང་ཞེ་ན། འདི་ལྟ་སྟེ། རྭ་དང་། ཐུབ་མེད་དང་། ངན་སློབ་དང་། ཕྲ་མ་ཅན་དང་།
བྲན་མོ་དམར་མོ་དང་། རབ་ཆེན་དང་། མིག་བཟང་དང་། བརྒྱད་པ་སྟེ། འཇིགས་བྱེད་དོ། ། གང་དེ་དག་གིས་མིང་ཤེས་པ་དང་། རུས་ཤེས་པ་དེ་ལ་ནི། དེ་དག་གིས་སྲུང་བ་བྱེད་ཅིང་། རྒྱལ་པོའི་འཇིགས་པ་མི་འབྱུང་ངོ་། ། ཆོམ་རྐུན་གྱི༞ མེའི༞ ཆུའི༞ མིའི༞ མི་མ་ཡིན་པའི་འཇིགས་པ་མི་འབྱུང་ངོ་། །
དེ་བས་ན་མིང་འདི་ཞེས་བྱ་བའི་ཕྱིར། རྭ་དང་། ཐུབ་མེད་དང་། ངན་སློབ་དང་། ཕྲ་མ་ཅན་དང་། བྲན་མོ་དམར་མོ་དང་། རབ་ཆེན་དང་། མིག་བཟང་དང་། བརྒྱད་པ་སྟེ། འཇིགས་བྱེད་དོ། །
དེ་རྣམས་ལ་གསོལ་ལོ། ། གསོལ་བ་འདེབས་སོ། ། འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བ་དང་། ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་།
ཆད་པ་བཟློག་པར་གྱིས་ཤིག ཏདྱ་ཐཱ། སོགས་སྔགས་གོང་བཞིན་གཙྪ། བཅོ་བརྒྱད་པ་བྱིན་གྱིས་བརླབས། སཔྟ་མ་ཧཱ་རཀྵ་སི། ཨེ་ཧྱ་ཧི། སྔགས་དེ་ལ་ན་མཿསརྦ་སོགས་བཏགས་པ་གསུམ་གྱིས་ཕུལ། ཉེར་མཆོད་ཀྱིས་མཆོད། སྲིན་མོ་བདུན་ཡོད་དེ། དེ་དག་གིས་ཁྲག་གི་དྲི་མནམ་ན།
དཔག་ཚད་བརྒྱར་ཡང་རྒྱུག་གོ ། དེ་དག་ཀྱང་འདི་ལྟ་སྟེ། གཟི་བརྗིད་མཆོག་དང་། དགའ་བརྩེགས་དང་། སྣ་ཚོགས་སྦྱིན་སྤོང་དང་། བྲན་མོ་དཀར་མོ་བཟང་དང་། འཇུག་འདོད་དང་། གྲོང་ཁྱེར་ཁོར་ཡུག་དང་། བདུན་པ་སྟེ་རེ་སྲུང་ངོ་། ། གང་དེ་དག་གི་མིང་ཤེས་པ་དང་།
རུས་ཤེས་པ་དེ་ལ་ནི། རྒྱལ་པོའི་འཇིགས་པ་མི་འབྱུང་ངོ་། ། ཆོམ་རྐུན་གྱི༞ མེའི༞ ཆུའི༞ མིའི༞ མི་མ་ཡིན་པའི་འཇིགས་པ་མི་འབྱུང་ངོ་། ། དེ་བས་ན་མིང་འདི་ཞེས་བྱ་བའི་ཕྱིར། གཟི་བརྗིད་མཆོག་དང་། དགའ་བརྩེགས་དང་། སྣ་ཚོགས་སྦྱིན་སྤོང་དང་། བྲན་མོ་དཀར་མོ་བཟང་དང་། འཇུག་འདོད་དང་། གྲོང་ཁྱེར་ཁོར་ཡུག་དང་།
བདུན་པ་སྟེ་རེ་སྲུང་རྣམས་ལ་གསོལ་ལོ། ། གསོལ་བ་འདེབས་སོ། ། འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བ་དང་། ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་།
ཆད་པ་བཟློག་པར་གྱིས་ཤིག ཏདྱ་ཐཱ་སོགས་སྔགས་གོང་བཞིན་གཙྪ། བཅུ་དགུ་པ་བྱིན་གྱིས་བརླབས། ཨོཾ་ཀཱ་ལི་མ་ཧཱ་རཀྵ་སི། ཨེ་ཧྱ་ཧི། སྔགས་དེ་ལ་ན་མཿསརྦ་སོགས་བཏགས་པ་གསུམ་གྱིས་ཕུལ། ཉེར་མཆོད་ཀྱིས་མཆོད། སྲིན་མོ་ནག་མོ་ཞེས་བྱ་བ་བུ་སྟོང་ཡོད་པ། རྒྱ་མཚོའི་འགྲམ་ན་གནས་པ། མཚན་གཅིག་ལ་དཔག་ཚད་བརྒྱད་ཁྲིར་ཕྱིན་པ་གཅིག་ཡོད་དེ།
གང་དེའི་མིང་ཤེས་པ་དང་། རུས་ཤེས་པ་དེ་ལ། རྒྱལ་པོའི་འཇིགས་པ་མི་འབྱུང་ངོ་། ། ཆོམ་རྐུན་གྱི༞ མེའི༞ ཆུའི༞ མིའི༞ མི་མ་ཡིན་པའི་འཇིགས་པ་མི་འབྱུང་ངོ་། ། དེ་བས་ན་མིང་འདི་ཞེས་བྱ་བའི་ཕྱིར། སྲིན་མོ་ཆེན་མོ་ནག་མོ་ལ་གསོལ་ལོ། ། གསོལ་བ་འདེབས་སོ། ། འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས།
མིང་འདི་ཞེས་བྱ་བ་ལ་བསྲུང་བ་དང་། ཡོངས་སུ་བསྐྱབ་པ་དང་ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་། ཆད་པ་བཟློག་པར་གྱིས་ཤིག ཏདྱ་ཐཱ་སོགས་གོང་བཞིན། གཙྪ། ཉི་ཤུ་པ་བྱིན་གྱིས་བརླབས། ཨོཾ་པཉྩ་མ་ཧཱ་རཀྵ་སི། ཨེ་ཧྱ་ཧི།
ཉེར་མཆོད་ཀྱིས་མཆོད། སྲིན་མོ་ཆེན་མོ་ལྔ་ཡོད་དེ། གནོད་སྦྱིན་འབུམ་ཕྲག་བདུན་ཅུ་རྩ་བདུན་དང་ལྷན་ཅིག་ཏུ་འཛམ་བུའི་གླིང་གི་མི་རྣམས་བསྲུང་ཞིང་སྐྱོབ་པར་བྱེད་དོ། ། དེ་དག་ཀྱང་གང་ཞེ་ན། འདི་ལྟ་སྟེ། རྟག་ཏུ་མྱོས་དང་། རྗེས་སུ་མྱོས་དང་། སྟོབས་ཀྱིས་རྒྱགས་དང་། འོད་མའི་སྦུབས་དང་། ལྔ་པ་སྟེ་འབྱོར་ལྡན་ནོ། །
གང་དེ་དག་གི་མིང་ཤེས་པ་དང་། རུས་ཤེས་པ་དེ་ལ་ནི་རྒྱལ་པོའི་འཇིགས་པ་མི་འབྱུང་ངོ་། ། ཆོམ་རྐུན་གྱི༞ མེའི༞ ཆུའི༞ མིའི༞ མི་མ་ཡིན་པའི་འཇིགས་པ་མི་འབྱུང་ངོ་། ། དེ་བས་ན། མིང་འདི་ཞེས་བྱ་བའི་ཕྱིར། རྟག་ཏུ་མྱོས་དང་། རྗེས་སུ་མྱོས་དང་། སྟོབས་ཀྱིས་རྒྱགས་དང་། འོད་མའི་སྦུབས་དང་། ལྔ་པ་སྟེ།
འབྱོར་ལྡན་རྣམས་ལ་གསོལ་ལོ། ། གསོལ་བ་འདེབས་སོ། ། འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཀྱི་བཀས། མིང་འདི་ཞེས་བྱ་བ་ལ་བསྲུང་བ་དང་། ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་།
ཆད་པ་བཟློག་པར་གྱིས་ཤིག ཏདྱ་ཐཱ། བི་མུ་དེ། བཱི་ཏཱི་དེ། པི་ཙ་རི་རཻ། པི་ག་རི་དེ། ཀ་ར་ཌི། ཀཱ་ར་བཱི་ར་སྭཱ་རི། མ་རྟུ་ར། གྷོཥྚེ།
ཤ་ཏ་ཧ་ནི་ཏ། བྷ་ཤི་ཏ་གྷེ། ཨཀྐོ་ནཱཀྐོ། བི་ཀ་ཌཱི་ཏེ། བི་ར་ཛེ་བི་གཥྚ་བེ་དེ། བདེ་ལེགས་སུ་གྱུར་ཅིག་སྭཱཧཱ། ཉེར་གཅིག་པ་ནི། བསངས་སྦྱངས་བྱིན་རླབས་འདྲ་ལ། འདོད་པའི་རྒྱལ་པོའི་ཕྱག་རྒྱ་དང་། ཧཱུྃ་མཛད་ལས་མཛུབ་མོ་གཉིས་འདུད་པའོ། །
ཨོཾ་བ་ཏ་ལི་བ་ཏ་ལི། མ་ཧཱ་བ་ཏ་ལི་ཧཱུྃ་ཧཱུྃ་ཛཿཛཿསྭཱཧཱ། དྲིལ་གསིལ་དང་། ཨོཾ་ཀླུ་རྒྱལ་མཐའ་ཡས་ནོར་རྒྱས་བུ། ། གཡས་རྡོ་རྗེ་དང་སྤྱན་འདྲེན་པའི་ཚུལ་བྱ། འཇོག་པོ་དང་ནི་སྟོབས་ཀྱི་རྒྱུ། ། པདྨ་པདྨ་ཆེན་པོ་དང་། ། དུང་སྐྱོང་དང་ནི་རིགས་ལྡན་དང་། ། ལྷ་མོ་ལྷ་མོ་ཆེན་མོ་དང་། ། ཟླ་བའི་སྤྱི་གཙུག་སྤྱི་གཙུག་ཆེ། །
དབྱུག་འཛིན་དབྱུག་འཛིན་ཆེན་པོ་དང་། ། སོག་མ་མེད་དང་ཧུ་ལུན་ཏ། ། དགའ་བོ་དང་ནི་ཉེར་དགའ་བོ། ། རྒྱ་མཚོ་རྒྱ་མཚོ་ཆེན་པོ་དང་། ། ཚ་བ་ཚ་བ་ཆེན་པོ་དང་། ། དཔལ་གྱི་འོད་དང་འོད་པོ་ཆེ། ། རིན་ཆེན་འོད་དང་གཟུགས་མཛེས་དང་། ། གཟུགས་མཛེས་ཆེན་པོ་སྦྲུལ་བཟང་དང་། ། ལྟོ་འཕྱེ་ཆེ་དང་ཚི་ལི་དང་། ། ཚི་ལི་ཆེན་པོ་རྣམ་དག་ནི། །
མཆོད་པའི་གནས་འདིར་གཤེགས་སུ་གསོལ། ། ཨོཾ་ཨཱཿགཙྪ། ཨཱཿགཙྪ། མ་ཧཱ་ན་ག་ཨ་དྷི་པ་ཏ་ཡེ་ས་པ་རི་ཝཱ་ར་སརྦ་བྷུར་བྷུ་ཝ་ཕྲུཾ་ཕྲུཾ་སྭཱཧཱ། པདྨ་ཀ་མ་ལ་ཡ་སཏྭཾ། མ་ཧཱ་ན་ག་ཨ་དྷི་པ་ཏེ་ཡེ་གྲྀཧྣ་དམ་ཨརྒྷཾ་སོགས་ཀྱིས་མཆོད་ནས་ཤཔྟ་པྲ་ཏིཙྪ་ཨཱཿཧཱུྃ་གི་བར། གཡོན་ཁུ་ཚུར་སྙིང་ཁའི་ཐད་དུ་བཞག་པའི་མཐེའུ་ཆུང་བརྐྱང་མཐེ་བོང་གི་སྟེང་དུ། གཡས་པའི་ཐལ་མོ་ཁ་སྦུབ་ལ། སོར་མོ་ལྔ་སྦྲུལ་མགོ་ལྟར་བྱས་པའི་ཀླུ་དགའ་བར་བྱེད་པའི་ཕྱག་རྒྱ་དང་། ཨོཾ་ཧི་ལི་ཧི་ལི་མ་ཧཱ་ཧི་ལི་ཕྲུཾ་ཕྲུཾ་ཕྲཾ་སྭཱཧཱ།
ཞེས་སེ་གོལ་དང་བཅས་པ་གསུམ་དང་། ཨོཾ་བྷཀྵ་བྷཀྵ་ཡ་ས་མ་ཡ་ཏིཥྛ་ཛུཾ་ཕྲུཾ་ཕུ་སྭཱཧཱ། ཞེས་པས་ཕུལ། ཡེ་དྷརྨ་དང་། སྡིག་པ་ཅི་ཡང་མི་བྱ་སྟེ་ནས། འོན་ཀྱང་སྐྱོབ་པའི་སྲས་སུ་སྐྱེའི་བར། ཀླུ་ཆེན་པོ་བརྒྱད་ཀྱིས་གཙོ་བྱས་པའི་ཀླུའི་རིགས་ཐམས་ཅད་དང་། བྱེ་བྲག་ཏུ་བདག་ཅག་འཁོར་བཅས་ལ་གནོད་ཅིང་ལན་ཆགས་པའི་ཀླུ་དང་ས་བདག་གི་རིགས་ཐམས་ཅད་ཚིམ་ཞིང་དགྱེས་པར་གྱུར་ཅིག གནོད་འཚེའི་བསམ་པ་ཞི་ནས་ཕན་པ་བྱང་ཆུབ་ཀྱི་སེམས་དང་ལྡན་པར་གྱུར་ཅིག ཨོཾ་མ་ཧཱ་ན་ག་ཨ་དྷི་པ་ཏི་ས་པ་རི་ཝཱ་ར་གཙྪ།
བྱ་ཁྱུང་གི་ཕྱག་རྒྱ་ཁ་ཕྱིར་བལྟས་དང་། ཨོཾ་ག་རུ་ཌ་ཧཾ་པ་ནེ་ཙ་ལེ་ཙ་ལེ་སྭཱ་ཧཱས་ནག་པོའི་ཀླུ་རྣམས་སྤྲད་དོ། ། ཉེར་གཉིས་པ་བྱིན་གྱིས་བརླབས་ལ། ཚིག་རྐང་ཐོག་མཐའ་གཉིས་ལ་དྲིལ་གསིལ།་་་་་ ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། ། ནམ་མཁའ་ལྡིང་དང་འདབ་བཟང་ལུས་སྲུལ་པོ། ། དྲི་ཟ་སྲིན་པོ་གདོན་གྱི་རིགས་རྣམས་དང་། ། གང་དག་ས་ལ་གནས་པའི་རྫུ་འཕྲུལ་ཅན། ། བུད་མེད་ཚོགས་བཅས་གཡོག་འཁོར་བཅས་རྣམས་ལ། ། བདག་གིས་པུས་མོ་ས་ལ་བཙུགས་ནས་སུ། །
ཐལ་མོ་སྦྱར་ཏེ་ཁྱོད་ལ་གསོལ་འདེབས་ཀྱི། ། གསན་ནས་ཕན་གདགས་ཕྱིར་ནི་འདིར་བྱོན་ཅིག ། ཨོཾ་དེ་ཝ། ནཱ་ག ཡཀྵ། གནྡྷ་བ། ཨ་སུ་ར། ག་རུ་ཌ། ཀཱིནྣ་ར། མ་ཧོ་ར་ག
མ་ནུ་ཥྱ། ཨ་མ་ནུ་ཥྱ། ས་པ་རི་ཝཱ་ར་ཨཱ་ཀརྵ་ཡ་ཛཿ ཨརྒྷཾ་སྭཱཧཱ། པདྨ་ཀ་མ་ལ་ཡ་སཏྭཾ། ཨོཾ་དེ་བ་ནས། ཨ་མ་ནུ་ཥྱ་ས་པ་རི་ཝཱ་ར་བཛྲ་ཨརྒྷཾ་ནས་ཤཔྟ་པྲ་ཏཱིཙྪ་ཨཱཿཧཱུྃ་གི་བར་སོགས་ཀྱིས་མཆོད། ཨོཾ་དེ་བ་ནཱ་ག་ནས། ཨ་མ་ནུ་ཥྱ་ས་པ་རི་ཝཱ་ར་ན་མཿསརྦ་ཏ་ཐཱ་ག་ཏེ་ནས། ཁཱ་ཧི་ཁཱ་ཧི་སྭཱ་ཧཱ་གསུམ།
འབྱུང་པོ་གང་དག་རི་རབ་སྟེང་གནས་དང་། ། དགའ་བའི་ཚལ་དང་ལྷ་ཡི་གནས་རྣམས་དང་། ། ཤར་ནུབ་རི་དང་ཉི་ཟླའི་ཁྱིམ་རྣམས་དང་། ། རི་བོ་ཀུན་ལ་གང་དག་གནས་པ་དང་། ། ཆུ་བོ་ཀུན་དང་ཆུ་བོའི་གནས་རྣམས་དང་། ། རིན་ཆེན་གནས་ན་ལྷག་པར་གང་གནས་དང་། ། མཚོ་དང་རྫིང་བུ་སྟེང་ཀ་ཆུ་ངོགས་དང་། ། གཡའ་ཆུ་སིལ་མ་ཅན་ན་གང་གནས་དང་། ། གྲོང་དང་ཕྱུག་ལྷས་གྲོང་ཁྱེར་སྟོང་པ་དང་། ཁང་སྟོང་དག་དང་ལྷ་ཡི་ཁང་པ་དང་། །
གཙུག་ལག་ཁང་ངམ་གྲོང་ཁྱེར་གནས་དག་གམ། ། དཀའ་ཐུབ་གནས་དང་གླང་ཆེན་དྲེད་དང་ནི། ། རྒྱལ་པོའི་དཀོར་ཁང་དག་ན་གང་གནས་དང་། ། ལམ་སྲང་བཞི་མདོ་དག་དང་སུམ་མདོ་དང་། ། གང་དག་ལམ་པོ་ཆེ་དང་ཤིང་གཅིག་དྲུང་། ། དུར་ཁྲོད་ཆེན་པོ་ནགས་ཚལ་ཆེན་པོ་དང་། ། སེང་གེ་དྲེད་དང་གཅན་གཟན་གནས་དག་དང་། ། འབྲོག་ཆེན་འཇིགས་སུ་རུང་བར་གང་གནས་དང་། ། གང་དག་གླིང་མཆོག་དག་ན་གནས་པ་དང་། ། ལྷུན་པོ་དུར་ཁྲོད་དག་ན་གནས་པ་རྣམས། །
རབ་ཏུ་དགྱེས་ཏེ་མགུ་བར་གྱུར་ནས་སུ། ། མེ་ཏོག་ཕྲེང་དང་དྲི་དང་བདུག་པ་དང་། ། བསྟོད་དང་གཏོར་མ་མར་མེ་གུས་འབུལ་ན། ། འདི་རྣམས་བཞེས་ཏེ་བཏུང་ཞིང་བསྣམས་ནས་སུ། ། ལས་འདི་རྣམས་ཀྱི་འབྲས་བུ་མཆིས་པར་མཛོད། ། མཆོད་སྦྱིན་གཏོར་མ་འདི་སྣོམས་ལ། ། ནས། ཡིད་ལ་འདོད་པ་ཀུན་འགྲུབ་ཤོག་གི་བར། དེ་ལྟར་དུ་གྱུར་པའི་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་འབྱུང་པོ་སྡེ་བརྒྱད་འཁོར་དང་བཅས་པ་ལ་བསྔོ་བ་ཡིན་པས། རྡོ་རྗེའི་སློབ་མ་འདི་རྣམས་ཀྱི་སྔོན་གྱི་ལས་ལས་གྱུར་པ་དང་།
འཕྲལ་གྱི་རྐྱེན་ལས་གྱུར་པའི་ནད་དང་གནོད་པ་རྐྱེན་དང་བར་དུ་གཅོད་པ་ཐམས་ཅད་ཞི་བའི་ཕྲིན་ལས་མཛོད། སརྦ་ལོ་ཀཱ་ཀ་ར་ས་པ་རི་ཝཱ་ར་ཨརྒྷཾ་སྭཱ་ཧཱ་གཙྪ། ཉེར་གསུམ་པ་བསངས་སྦྱངས་སོགས། ཡུལ་གྲོང་གནས་གཞིའི་བདག་པོ་ས་པ་རི་ཝཱ་ར་ཨ་ཀརྵ་ཡ་ཛཿ པདྨ་ཀ་མ་ལ་ཡ་སྟཾ། ཨོཾ་ཡུལ་བདག་གྲོང་བདག་གནས་བདག་གཞི་བདག་གཉུག་མར་གནས་པ་ས་པ་རི་ཝཱ་ར་ན་མཿསརྦ་སོགས་གསུམ། ཉེར་མཆོད། ཨོཾ་བཛྲ་པུཥྤེ་པྲ་ཏཱིཙྪ་ཨཱཿཧཱུྃ་ནས་ནཻ་ཝིདྱ་པྲ་ཏཱིཙྪ་ཨཱཿཧཱུྃ་གི་བར་དང་། ཆོས་རྣམས་ཐམས་ཅད་རྒྱུ་ལས་བྱུང་སོགས་ནས། སྲས་སུ་སྐྱེའི་བར་དེ་ལྟར་གྱུར་པའི་ཆོས་དང་ཟང་ཟིང་གི་སྦྱིན་པ་རྒྱ་ཆེན་པོ་འདི་ཡུལ་ཕྱོགས་འདི་ཉིད་ན་གནས་པའི་གནས་པོ་ཆེན་པོ་གཞིའི་བདག་པོ་འཁོར་དང་བཅས་པ་ཐམས་ཅད་ལ་བསྔོ་བ་ཡིན་པས་ཡུལ་ཕྱོགས་འདི་ཉིད་དུ་ལོ་ཕྱུགས་རྟག་ཏུ་ལེགས་པ།
ཆར་ཆུ་དུས་སུ་འབབ་པ། མི་ནད་དང་། ཕྱུགས་ནད་དང་། མུ་གེ་དང་། དུས་ཀྱི་འཁྲུག་པ་ཐམས་ཅད་ཉེ་བར་ཞི་བ་དང་། འཇིག་རྟེན་དུ་དགེ་ལེགས་རྒྱ་ཆེན་པོ་རྒྱུན་མི་ཆད་པར་འབྱུང་བའི་ཕྲིན་ལས་མཛོད། ཁྱད་པར་དུ་ཡང་རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ཐམས་ཅད་ལ། བསྡད་ན་བསྐུལ་མ་དང་། འགྲོ་ན་བཤོལ་འདེབས་མ་མཛད་པར། གནས་མགྲོན་གྱི་དམ་ཚིག་སྲུངས།
གནོད་པ་དང་གདུག་པའི་བསམ་པ་ངན་པ་དང་། སྦྱོར་བ་རྩུབ་པ་ཐམས་ཅད་སྤོངས། ཞི་བ་བྱང་ཆུབ་ཀྱི་སེམས་དང་ལྡན་པའི་སྒོ་ནས། གཞི་བཟང་པོ་ཆོས་ལྡན་དུ་སྐྱོང་བའི་གནས་པོ་ཆེན་པོ་མཛད་དུ་གསོལ། ཨརྒྷཾ་སྭཱཧཱ། སརྦ་སྭསྡྱ་ནཾ་གཙྪ། དེ་ནས་བགེགས་གཏོར་ཆང་ངམ་ཆུས་སྦྱངས། བྱིན་གྱིས་བརླབས། ན་མོ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༞ ཆོས་ཀྱི༞ དགེ་འདུན་གྱི༞ བཅོམ་ལྡན་འདས་མ་སྲུང་བ་ལྔའི་དཀྱིལ་འཁོར་གྱི་ལྷ་ཚོགས་རྣམས་ཀྱི༞ བདེན་པ་ཆེན་པོའི་བྱིན་གྱིས་བརླབས་ཀྱིས་རྡོ་རྗེའི་སློབ་མ་འདི་རྣམས་ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་འབྱུང་པོ་གདོན་བགེགས་ཀྱི་རིགས་གང་ཡིན་པ་དེ་དག་ཐམས་ཅད།
ས་འོག་ས་སྟེང་ས་བླ་གང་ན་གནས་ཀྱང་རུང་སྟེ་སྐད་ཅིག་ཐང་གཅིག་ཡུད་ཙམ་ལ་གཏོར་མ་འདི་ལེན་པའི་སླད་དུ་འདིར་མཆིས་པར་གྱུར་ཅིག ཊཀྐི་ཧཱུྃ་ཛཿ གཉིས། ཨོཾ་གུང་ཀ་རི་གུང་ཀ་རི་སྭཱཧཱ། ཨོཾ་པི་ཙི་པི་ཙི་སྭཱཧཱ། ཨོཾ་གུང་གུང་སྭཱཧཱ། གྲྀཧྣ་དམ་ཨརྒྷཾ་སྭཱཧཱ། པདྨ་ཀ་མ་ལ་ཡ་སྟཱཾ། ཨོཾ་གུང་ཀ་རི་གུང་ཀ་རི་སྭཱཧཱ། ཨོཾ་པི་ཙི་པི་ཙི་སྭཱཧཱ།
ཨོཾ་གུང་གུང་སྭཱཧཱ། སོགས་ཀྱིས་མཆོད། ཨོཾ་གུང་ཀ་རི་གུང་ཀ་རི་སྭཱཧཱ། ཨོཾ་པི་ཙི་པི་ཙི་སྭཱཧཱ། ཨོཾ་གུང་གུང་སྭཱཧཱ། ན་མཿསརྦ་ཏ་ཐཱ་ག་ཏ་ནས། ཁཱ་ཧི་ཁཱ་ཧི་སྭཱཧཱ། གསུམ། གང་ཞིག་མཚན་མོར་རྒྱུ་བ་ཡི། ། འབྱུང་པོ་རྣམས་དང་ཤ་ཟ་དང་། །
སྲིན་པོ་ཤ་རྗེན་ཟ་བ་དང་། ། སེམས་ཅན་རྣམས་པ་སྣ་ཚོགས་པ། ། ལྗོན་ཤིང་གེལ་པ་སོགས་གནས་པ། ། དེ་དང་དེ་ལ་གཏོར་མ་ནི། ། བཟའ་བ་ཤ་ཆང་ལ་ཕུག་བཅས། ། འབྲས་ཆེན་འབྲས་བུ་མང་པོ་ཡི། ། མཆོད་པ་འདི་ཡིས་མགུ་བྱོས་ལ། ། གནོད་པའི་བསམ་པ་ཞི་བ་དང་། ། བདག་ཅག་རྣམས་ལ་ཕན་པའི་སེམས། ། དེ་རིང་ཕྱིན་ཆད་བསྐྱེད་པར་གྱིས། །
རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང་། དུལ་ཞིང་ཡང་དག་སྡོམ་ལ་ཚངས་པར་སྤྱོད། ། འབྱུང་པོ་ཀུན་ལ་ཆད་པ་སྤངས་པ་སྟེ། དགེ་སློང་དགེ་སྦྱོང་དེ་ཡིན་བྲམ་ཟེ་དེ། ། མཚོན་ཆས་མི་འཇིགས་གང་ཡང་མེད། ། འཆི་བའི་སྲོག་ལ་ཀུན་ཀྱང་འཛེམས། ། འཚོ་བའི་ཟས་ལ་ཀུན་ཀྱང་འདུ། ། རང་གི་ལུས་ལ་དཔེ་ལོང་ལ། ། གཞན་ལ་གནོད་པ་མ་བྱེད་ཅིག ། ཨོཾ་ཆེན་པོའམ་ཆུང་ངུ་གང་དག་གི །
ལུས་ལ་མངོན་པར་གནོད་གྱུར་པ། ནད་དེ་ཉེ་བར་ཕྱུངས་ནས་སུ། ། གདོན་དེ་རང་གི་གནས་སུ་དེངས། ། དེ་ལྟར་བདག་གིས་ཅི་ནུས་ཀྱིས། ། མཆོད་དང་བསྙེན་བཀུར་བྱས་པ་ཡིས། ། དམ་ཚིག་ལ་ནི་གནས་ནས་སུ། ། བདག་གི་བསམ་པ་བསྐང་བར་མཛོད། ། རྟག་ཏུ་དམ་ཚིག་ལ་གནས་ཤིང་། ། འདིར་ནི་བདག་ཅག་འཁོར་བཅས་ཀྱི། ། ནད་དེ་རབ་ཏུ་སོལ་མཛོད་ལ། །
གདོན་ཁྱོད་རང་གི་གནས་སུ་དེངས། ། སརྦ་བིགྷྣཱན་གཙྪ་ཞེས་གཏོར་མ་དོར་རོལ་མོ་དྲག་པོ་དང་། ཁྲོ་བོའི་སྔགས་བཟླས་སོ། ། དེ་ཡང་གྲྭ་ལྔ་ཤེས་སུ་གཏོར་མས་མ་བཅུག་ཅེས། སྔར་ནས་དཀར་མོར་བྱེད་པ་འདུག་པས། ནན་ཏན་གྱིས་དོགས་གཅོད་ཞུས་པའི་གསུང་བཞིན་ཞིབ་པར་བཀོད་པའོ། ། གཞན་ཡང་འདིའི་གཏོར་མ་རྣམས་དཔེ་ཐོག་ནས་བསྔོ་བའི་ཕྱག་ལེན་སྔོན་གྱི་བླ་མ་ཁ་ཅིག་ཀྱང་མཛད་པ་ཡིན་པར་སྣང་བས། དེ་བཞིན་ཡང་ཤིན་ཏུ་རུང་བས་མ་ཆད་པ་གལ་ཆེའོ། ། གསུང་ངོ་། ། དེ་ནས་པཉྩ་རཀྵ་སྔོན་འགྲོའི་ཉེར་མཆོད་རང་བཞིན་དག་པ་སོགས་ཤླཽ་ཀ་ལྔ།
གཟི་བརྗིད་ལྡན་ཞིང་སོགས་ཤླཽ་ཀ་གཅིག ཉི་མ་ཟླ་བ་སོགས་ཤླཽ་ཀ་གཅིག སྔོན་གྱི་ལེགས་སྤྱད་སོགས་ཤླཽ་ཀ་གཅིག རྒྱལ་བའི་བསྟན་པ་ལེགས་སྲུང་བའི། ། ཡུལ་འཁོར་སྲུང་དང་འཕགས་སྐྱེས་པོ། ། མིག་མི་བཟང་དང་རྣམ་ཐོས་སྲས། ། འཁོར་དང་བཅས་ལ་ཕྱག་འཚལ་ལོ། ། ཞེས་བསྟོད། དེ་ནས་བདག་འཇུག་རྒྱས་པར་ནི། ཕྱག་ལེན་ལ།
ཇི་ལྟར་བལྟམས་པ་སོགས་ཤླཽ་ཀ་གཅིག་གིས་དཀྱིལ་འཁོར་ལ་ཀུ་ཤས་ཁྲུས་བྱ། མ་ཎི་དྷ་རིའི་རྗེས་སུ་བདག་གི་སྡིག་སྒྲིབ་ཐམས་ཅད་སོགས་ནས། ལོག་པར་འདྲེན་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱས་རང་ཉིད་ཁྲུས་བྱེད། ཀུ་ཤས་བྱབ་ཅིང་། བདག་ལ་ཨ་པ་ན་ཡེ་སྦྱར། དེ་ནས་མཎྜལ་ཕུལ། ཨོཾ་མུ་ནེ་སོགས་ཀྱིས་གསོལ་བ་གདབ། ལྷ་ཐམས་ཅད་ཀྱི་སྔགས་ལ་ཨ་བྷི་ཥིཉྩ་བཏང་བའི་ཆུ་དབང་བླང་། སྤྱི་བོར་རྡོ་རྗེ་རྒྱ་གྲམ་དུ་བཞག་ནས། གཙོ་མོའི་སྔགས་དང་རཀྵས་བསྲུང་།
རྒྱལ་བ་སྲས་བཅས་སོགས་བརྗོད། སེམས་ཅན་གང་དག་མན་གྱིས་བཀྲ་ཤིས་བྱ། གཙོ་མོས་ཇི་ལྟར་བཀའ་བསྩལ་པ་སོགས་དང་། བཀའ་དྲིན་གྱི་མཎྜལ་ཕུལ་དེང་ནས་བརྩམས་ཏེ་སོགས་བརྗོད་དོ། ། བསྡུས་པ་ནི། མཆོད་བསྟོད་ཀྱི་རྗེས་སུ་མཎྜལ། གསོལ་གདབ། བར་ཐམས་ཅད་ཀྱིས་ཆུ་དབང་བླངས་པས་འགྲུབ་པར་འགྱུར་བས་སྐབས་སུ་གང་མཁོ་སྦྱར་ཏེ། དེ་ནས། དོན་དུ་གཉེར་བའི་སློབ་མ་རྣམས་ཁྲུས་བྱ།
ཡོན་དབུལ་ནས། གྲལ་ལ་ཙོག་པུར་གནས་སུ་བཅུག་ལ། སློབ་དཔོན་གྱིས་རྡོར་དྲིལ་འཛིན་བཞིན་པས། མ་ཎི་དྷ་རི་བཟླས་ཤིང་སློབ་མ་རྣམས་ལ་མེ་ཏོག་གཏོར། བུམ་ཆུ་གཏོར་ནས་བསངས་ནས། ཚོན་སྐུད་སྣ་ལྔ་ཉིས་ཁུག་ཅན་དེའི་ཁུག་པ་སྐེ་ལ་བསྐོན་ལ་མདུད། སློབ་མ་མང་པོ་ཡོད་ན་གྲོགས་དང་བཅས་པའི་གཡས་གཡོན་གཉིས་ཀ་རུ་ལག་པའི་མཐེ་བོང་དང་གུང་མཛུབ་ལ་བསྐོར་བའི་མིག་ལ་འགུགས་པ་སྟོན་པའི་ཁུག་མདུད་དཔེར་ན་ཇུ་ཐིག་གི་མདུད་པ་ལྟ་བུ་མིག་མང་ཁྲོལ་ལེ་བ་ཕྱོགས་རེར་གཉིས་གཉིས་བྱས་ལ། ལག་པའི་སྲིན་མཛུབ་གཉིས་དང་། རྐང་པའི་མཐེ་བོང་གཉིས་ལ་བསྐོན། ནད་པ་ལྟ་བུ་འདུག་ཚུགས་མི་ཐུབ་པ་དང་།
ཚོན་སྐུད་ཀྱིས་མ་འབྱོར་ན་སྲིན་མཛུབ་གཉིས་སམ། གཡོན་པ་ཁོ་ན་ལ་བྱས་པས་ཁྱབ་པར་བཤད་དོ། ། དེ་ནས། སློབ་དཔོན་གྱིས་འདི་སྐད་དུ། ཁྱེད་རང་རྣམས་པ་དམིགས་པ་འདི་བཞིན་དུ་མཛོད་ཅིག སློབ་དཔོན་་་་་་འདོད་རྒྱལ་གྱི་ཕྱག་རྒྱ་བྱས། རྗེ་བཙུན་མ་སོ་སོར་འབྲང་མར་གསལ་བ་དེའི་ཐུགས་ཀ་ནས་འོད་ཟེར་འཕྲོས་པས་དེའི་སྣ་ལ་ཁྲོ་བོ་འདོད་པའི་རྒྱལ་པོ་མདོག་དམར་པོ། ཕྱག་ན་ལྕགས་ཀྱུ་དང་ཞགས་པ་བསྣམས་པ། དཔག་ཏུ་མེད་པ་སྤྲོས་ཏེ། ཁྱོད་རང་རྣམས་ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་ནད་གདོན་བགེགས་དང་བར་དུ་གཅོད་པ་ཐམས་ཅད་ཀྱི་སྙིང་ཀ་ནས་ལྕགས་ཀྱུས་བཀུག
མགྲིན་པ་ནས་ཞགས་པས་བཅིངས་ཏེ། ཕྱོགས་མཐའ་དག་ནས་བཀུག་ནས་ཁྱོད་རང་རྣམས་ཀྱི་ལུས་ལ་བཅིངས་པའི་ཚོན་སྐུད་སྣ་ལྔ་དེ་ཉིད་ལ་ཐིབ་ཐིབ་ཐིམ་པའི་མོས་པ་མཛོད། ཡང་ཡེ་ཤེས་ཀྱི་ཁྲོ་བོའི་ལྷ་ཚོགས་དེ་དག་ཁྱོད་རང་རྣམས་ཀྱི་ལུས་ཀྱི་ནང་ན་མར་ལ་སོང་སྟེ་ལུས་ཀྱི་ནང་ན་གནས་པའི་ནད་རིམས་གདོན་བགེགས་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་ཀྱང་རང་དབང་མེད་པར་ལུས་ཀྱི་ཁ་དང་མིག་ལ་སོགས་པ་ནས་ཕྱི་རོལ་ལ་འཐོན་ཏེ། ལུས་ལ་བཅིངས་པའི་ཚོན་སྐུད་སྣ་ལྔ་དེ་ཉིད་ལ་ཐིམ་པའི་མོས་པ་མཛོད་ཅིག ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༞ ཆོས་ཀྱི༞ དགེ་འདུན་གྱི༞ དེ་བཞིན་གཤེགས་པ་དང་། རྡོ་རྗེ༞ རིན་པོ་ཆེ༞ པདྨ༞ ལས་ཀྱི་རིགས་སུ་ཞུགས་པ་ཐམས་ཅད༞ སྙིང་པོ༞ ཕྱག་རྒྱ༞ གསང་སྔགས༞ རིག་སྔགས། གཟུངས་སྔགས་ཀྱི་ལྷའི་ཁྱད་པར་ཐམས་ཅད་ཀྱི་བཀའ་བདེན་པ་དང་། བཅོམ་ལྡན་འདས་མ་སྲུང་བ་ལྔའི་དཀྱིལ་འཁོར་གྱི༞ དམ་པའི་ཆོས་སྐྱོང་བའི་སྲུང་མ་རྣམས་ཀྱི༞ བདེན་པར་སྨྲ་བ་རྣམས་ཀྱི༞ དྲང་སྲོང་རྣམས་ཀྱི༞ བདེན་པ་ཡང་དག་པ་དང་། བདེན་པ་ཆེན་པོའི་མཐུ་དང་།
བདེན་པ་ཆེན་པོའི་མཐུའི་བྱིན་གྱིས་བརླབས་ཀྱིས་རྡོ་རྗེའི་སློབ་མ་འདི་རྣམས་ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་སྡིག་པ། སྒྲིབ་པ། ནད། རིམས། གདོན། བགེགས། བྱད་ཁ། མཐུ་ཁ། རྦོད་གཏོང་ངན་པ། ཆག་སྒོ་ངན་པ།
རྨི་ལམ་ངན་པ། མཚན་མ་ངན་པ། ལྟས་ངན་པ། བཀྲ་མི་ཤིས་པ། མཚན་མོ་ནག་མོའི་གདོན། དུས་ཀྱི་ཞགས་པ། གཤིན་རྗེའི་ཕོ་ཉ། བགེགས་དང་ལོག་པར་འདྲེན་པ་ལ་སོགས་པ། མདོར་ན་མི་མཐུན་པའི་ཕྱོགས་ཐམས་ཅད་རང་རང་སོ་སོའི་མགུལ་ལ་བཅིངས་པའི་ཚོན་སྐུད་སྣ་ལྔ་འདི་ཉིད་ལ་ཐིམ་པར་གྱུར་ཅིག ཊཀྐི་ཧཱུྃ་ཛཿ
ཊཀྐི་ཧཱུྃ་ཛཿ ཞེས་པས་ཁྱོད་རང་རྣམས་ཀྱི་མགུལ་ལ་བཅིངས་པའི་ཚོན་སྐུད་སྣ་ལྔ་དེ་ཉིད། ནད་གདོན་མི་མཐུན་པའི་ཕྱོགས་ཐམས་ཅད་འདུས་པའི་ཕུང་པོ་ཞགས་པ་ནག་པོ་རེ་རེར་གྱུར་པའི་མོས་པ་མཛོད། དེ་ཉིད་སློབ་དཔོན་སོ་སོར་འབྲང་མར་གསལ་བ་དེས། ཁཾ་ལས་སྐྱེས་པའི་ཡེ་ཤེས་ཀྱི་རལ་གྲི་སོ་མར་མེ་དང་ཆུར་བཅུག་སྟེ་ངར་བཏགས་པ་དེ་ཉིད་ཀྱིས་དུམ་བུར་བཅད་པའི་མོས་པར་མཛོད་ཅིགཅེས་དང་། མ་ཎི་དྷ་རི་སོགས་གཙོ་མོ་ལྔའི་སྔགས་བརྗོད་ཅིང་། རལ་གྲི་སོ་མ་དེ་མར་མེའི་དབལ་དང་། ཏིང་ཕོར་གྱི་ཆུ་ལ་བཅུག་སྟེ་ངར་བླུད་ནས། སྟོང་ཆེན་ལས་་་་་་གང་དག་སངས་རྒྱས་རང་སངས་རྒྱས། ། སངས་རྒྱས་རྣམས་ཀྱི་ཉན་ཐོས་དང་། །
ཚངས་པ་དང་ནི་ལོ་ཀ་སྐྱོང་། ། གནོད་སྦྱིན་སྡེ་དཔོན་དབང་ཕྱུག་དང་། ། དེ་བཞིན་གནོད་སྦྱིན་སྟོབས་ཆེན་དང་། ། འཕྲོག་མ་བུ་དང་བཅས་པ་དང་། ། དེ་དག་མཐུ་དང་གཟི་བརྗིད་ཀྱིས། ། ཆེ་གེ་མོའི་བྱད་་་་་་རྡོ་རྗེའི་སློབ་མ་འདི་རྣམས་ཀྱི་སྟེམས་ལས་རྣམས་ཆད་གྱུར་ཅིག ། སརྦ་བྷནྡྷ་ཀ་ཀོདྷ་ཚེ་ད་ན་ཡེ་སྭཱཧཱ། གཡོན་དྲིལ་བུ་དང་བཅས་པས་ཚོན་སྐུད་ལྟག་པའི་ཕྱོགས་ནས་རྒྱབ་ངོས་ལ་ཕྱིར་འཐེན། གཡས་ཀྱི་རལ་གྲི་ཁ་ཕྱིར་བལྟས་ཏེ་དམིགས་པ་གསལ་པོས། དང་པོར་མགྲིན་པའི་ཚོན་སྐུད་དེ་ནས་ལག་པ་གཡོན་གཡས།
རྐང་པ་གཡོན་གཡས་ཀྱི་ཚོན་སྐུད་རྣམས་བཅས་ལ། དུམ་བུ་ལག་གཡོན་པས་བཟུང་ནས། བསྒྲུབ་བྱའི་ལུས་ལ་ཕྱིར་ལ་ལན་གསུམ་བསྐོར་ནས་སྣོད་དུ་བསགས། དེའི་བར་ལ་ལས་ཀྱི་རྡོ་རྗེས་ཟན་ཆུང་ངུ་རེ་སློབ་མའི་ལུས་ལ་དྲིལ་དུ་བཅུག་ནས་ཆང་བུ་ཕྲ་མོ་ཉེར་གཅིག་བྱ། གཞན་ལ་གླུད་ཟན་རེ་གཏད་ལ་ལུས་མགོ་མཇུག་ཐམས་ཅད་དྲིལ་ནས་ངར་གླུད་རེ་རེ་ཁྲུས་སྡེར་རེར་འཛིན་དུ་བཅུག ནད་པ་ལྟ་བུ་མ་ཡིན་ན་ཁྲུས་སྡེར་ལས་གླུད་མེད་ཀྱང་རུང་། དེ་ནས་ཚོན་སྐུད་རྣམས་བཅད་ནས་བསྐོར་ཟིན་པའི་རྗེས་སུ། རྡོ་རྗེའི་སློབ་མ་འདི་རྣམས་ཀྱི་ནད་གདོན་སྡིག་སྒྲིབ་ཐམས་ཅད་ཚོན་སྐུད་དང་ཆང་བུ་འབྲུ་སྣའི་ཕུང་པོ་དང་བཅས་པ་ལ་ཐིམ་པར་གྱུར། ཡང་དམིགས་པ་འདི་བཞིན་མཛོད། ཁྱེད་རང་རྣམས་ཀྱི་སྤྱི་བོར།
རྗེ་བཙུན་སོ་སོར་འབྲང་མ་ཆེན་མོ་སྐུ་མདོག་ཅུང་ཟད་དཀར་སེར་ཞལ་བཞི་ཕྱག་བརྒྱད་མ་དང་། མགྲིན་པར་སྟོང་ཆེན་མོ་རབ་ཏུ་འཇོམས་མ་སྐུ་མདོག་སྔོན་མོ་ཞལ་བཞི་ཕྱག་བརྒྱད་མ་དང་། ལྟེ་བར་རྨ་བྱ་ཆེན་མོ་གསེར་གྱི་མདོག་ཅན་ཞལ་གསུམ་ཕྱག་བརྒྱད་མ་དང་། སྙིང་ཀར་གསང་སྔགས་རྗེས་འཛིན་པདྨ་རཱ་ག་ལྟར་དམར་བ་ཞལ་གསུམ་ཕྱག་བཅུ་གཉིས་མ་དང་། དཔྲལ་བར་བསིལ་བའི་ཚལ་ཆེན་མོ་མརྒད་ལྟར་ལྗང་བ་ཞལ་གསུམ་ཕྱག་དྲུག་མ་རྣམས་གནས་ཏེ་དུས་རྒྱུན་དུ་མི་མཐུན་པའི་ཕྱོགས་ཐམས་ཅད་སྲུང་བར་མཛད་ཀྱིན་འདུག་པའི་མོས་པ་མཛོད། ཅེས་བརྗོད། དེ་ནས་དཀྱིལ་འཁོར་གྱི་ཤར། སློབ་དཔོན་གྱི་མདུན་དུ། སྔགས་གྱི་ཐབ་དེའི་ཤར་སློབ་དཔོན་ལ་བསྟན་ལ་བཞག དེའི་གཡས་སུ་སྔགས་གྱི་མཆོད་པ་དང་ཆང་བུ་དང་ཚོན་སྐུད་གཉིས་སླར་ཡང་ཆུང་ངུར་བྱས་པ་དང་།
སྤོས་དང་མེ་ཏོག་སྣ་ཚོགས་ཀྱི་བསྲེག་རྫས་རྣམས་བཤམས། མདུན་བསྐྱེད་ཀྱི་ཤར་ངོས་སུ་མེ་ཏོག་ལ་སྤོས་རེངས་སྤར་བ་ཡང་བཙུགས་ལ་བཞག ཉེ་འཁོར་དུ་རྔ་དང་སིལ་སྙན་སོགས་རོལ་མོ་བཟང་པོ་སྟ་གོན་བྱས་ལ། ཐབ་ཡཀྵ་དང་བུམ་ཆུས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཧཱུྃ་ལས་ཞི་བའི་ཐབ་ཁུང་དཀར་པོ་རྒྱར་ཁྲུ་གང་པ། ཟབས་སུ་ཁྲུ་ཕྱེད་པ། ཁ་ཁྱེར་མུ་རན་སོར་བཞི་པ། ཁ་ཁྱེར་ལ་རྡོ་རྗེའི་ཕྲེང་བས་བསྐོར་བ་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་སྣ་ཚོགས་པདྨ་འདབ་མ་བརྒྱད་པ་ཕྱོགས་བཞི་དམར་ལ་མེ་རླུང་སེར་བདེན་བྲལ་ལྗང་ལ་དབང་ལྡན་སྔོ། ལྟེ་བ་ལྗང་ཁུ་གེ་སར་སེར་པོ་དང་བཅས་པའི་དབུས་སུ་པྲཾ་དཀར་པོ།
ཤར་དུ་ཧཱུྃ་སྔོན་པོ་ནས། སྐུ་གསུང་ཐུགས་ཀྱིས་བརླབས་པའི་བར་བདག་བསྐྱེད་བཞིན་བྱ། ས་བོན་གྱི་ཡི་གེ་དེ་དག་ལས་འོད་ཟེར་འཕྲོས་པས། མདུན་བསྐྱེད་ཀྱི་ལྷ་མོ་ལྔའི་ཐུགས་ཀ་ནས་རང་འདྲའི་ཡེ་ཤེས་པ་ཨོཾ་བཛྲ་ས་མཱ་ཛཿ མ་ལུས་སེམས་ཅན་སོགས་ཤླཽ་ཀ་གཅིག་དང་། ལས་ཀྱི་རྡོ་རྗེས་དཀྱིལ་འཁོར་ལ་ཕྱག་གསུམ་བྱས། པད་ཀོར་སྔོན་འགྲོས་ཤར་གྱི་སྤོས་དང་མེ་ཏོག་གི་མཚོན་ནས། སྤྱན་དྲངས་ལ་རོལ་མོ་དང་བཅས་བཞིན་པས་སློབ་་་་་་སྤྱི་འགྲོ་ལྟར་ན་སློབ་དཔོན་མདུན་བསྐྱེད་ལ་ཞལ་སྟོན་དཔོན་ལ་ཕུལ་ལ་ཕྱག་བྱ།་་་་་ དེའི་རྒྱབ་ངོས་ནས་བསྐོར་ལ། གཡོན་ཕྱོགས་ནས་པད་ཀོར་སྔོན་འགྲོའི།
སློབ་དཔོན་གྱིས་ཀྱང་པད་ཀོར་སྔོན་འགྲོས་བླངས་ལ་མེ་ཏོག་དང་སྤོས་ཀྱི་རྩེ་ནས་ཅུང་ཟད་ཐབ་ཀྱི་དབུས་སུ་ཕུལ་ནས། ཨོཾ་པཉྩ། རཀྵ་དེ་བ་ཙཀྲ་མཎྜལ་ས་པ་རི་ཝཱ་ར་ཨེ་ཧྱ་ཧི་དཀྱིལ་འཁོར་གྱི་ལྷ་མོ་ལྔ་ལས་ལྷ་མོ་ལྔ་མར་མེ་གཅིག་ལས་གཉིས་མཆེད་ཀྱི་ཚུལ་དུ་སྤྱན་དྲངས་ནས། ཐབ་ཀྱི་དམ་ཚིག་པ་ལ་སིབ་སིབ་ཐིམ་པར་གྱུར། ཛཿཧཱུྃ་བཾ་ཧོཿ ཡང་ཐུགས་ཀའི་ཧཱུྃ་ལས་སོགས་ནས་དབུ་བརྒྱན་པའི་བར་བདག་བསྐྱེད་བཞིན། དེ་ནས་མཆོད་པ་བསངས་སྦྱངས་ནས། རོལ་མོའི་བར་ཡང་སྔགས་རྒྱས་མཆོད། རང་བཞིན་དག་པ་སོགས་ཀྱིས་བསྟོད་ནས། ལྕེ་ལྡེ་ལ་མེ་སྦར་ལ་མ་ཎི་དྷ་རི་དང་བུམ་ཆུས་བསངས།
ལྷ་མོ་ལྔའི་ཐུགས་ཀ་ནས་ཡེ་ཤེས་ཀྱི་མེ་འབར་ཏེ་སློབ་མ་རྣམས་ལ་འཚེ་བྱེད་དུ་གྱུར་པའི་ནད་གདོན་སྡིག་སྒྲིབ་མི་མཐུན་པའི་ཕྱོགས་ཐམས་ཅད་བསྲེག་པར་གྱུར། ཨོཾ་བཛྲ་ཨགྣེ་ཡེ་ཛྭ་ལ་རཾ། ཞེས་རོལ་མོ་དང་བཅས་མེ་སྦར་་་་་་ཐབ་ཀྱི་ཤར་ལྷོའི་ངོས་ནས། དེ་ནས་མཆོད་གཡོག་པས་ཟན་ཆང་རེ་དང་ཚོན་སྐུད་ཐུམ་རེ་ཕུལ་ལ། ཉེར་གཅིག་གི་བར་གྲངས་ཀྱང་བརྗོད། སློབ་དཔོན་གྱིས་གཡས་མཆོད་སྦྱིན་གྱི་ཕྱག་རྒྱས། འབྲུ་ཚུམ་རེ་ཕུལ་ཞིང་། རྡོ་རྗེས་རིན་ཆེན་ཕུག་པ་དང་། ། མེ་ཡིས་བུད་ཤིང་སྲེག་པ་དང་། ། རླུང་གིས་སྤྲིན་ནི་གཏོར་བ་དང་། །
ཉི་མས་ནགས་ཚལ་སྐེམ་བྱེད་དང་། ། བདེན་པའི་ཚིག་ནི་འདི་དག་གིས། ། བྱད་སྟེམས་ལས་རྣམས་འཚིག་པར་ཤོག ། སྤོས་དང་མེ་ཏོག་སྣ་ཚོགས་ཀྱིས། སྡིག་པ་ཐམས་ཅད་ངེས་པར་བསམ། ཏདྱ་ཐཱ། ཧུ་མེ་ཧུ་མེ། ཀ་ཁ་ལི། ཁ་ར་ལི། ཛུ་ཧཱི་ནི།
ཛ་བ་ལི། ག་ར་གེ ཧ་རི་ཎི། ཤཱ་བ་རི། ཤཱནྟིཾ། པྲ་ཤཱནྟིཾ་སྭཱཧཱ། དྷཱ་བ་ནི་སྭཱཧཱ། པྲ་དྷཱ་བ་ནི་སྭཱཧཱ། གཱནྡྷརྦྦེ་སྭཱཧཱ། པ་ལངྒ་ནི་སྭཱཧཱ།
སརྦ་ཀཱ་ཁོརྡྷ་ཀྲྀ་ཏ་བེ་ཏཱ་ཊ། ཙྪེ་ད་ནི་སྭཱཧཱ། ཨེ་མེརྨན་ཏྲ་པ་དཻར། མ་མ་ས་པ་རི་ཝཱ་ར་སྱ་སརྦ། སཏྭ་ནཉྩ་སརྦ་ཁོརྡྷ་ཀྲྀ་ཏ། བེ་ཏཱ་རོ་ཥ་དྷི་མནྟྲ་བི་ཥ་ཡོ་གཱ། སརྦ་དེ་བཻཤྪ་དི་ཏཱ། བྷི་དི་ཏཱ། ཛི་ཏཱ། ས་རཱ་ཛི་ཏཱ་སྭཱཧཱ།
ལྷ་མོ་ལྔའི་སྔགས་བརྗོད། གང་དག་སངས་རྒྱས་ནས། རྡོ་རྗེའི་སློབ་མ་འདི་རྣམས་ཀྱི། བྱད་སྟེམས་ལས་རྣམས་འཚིག་གྱུར་ཅིག ། རྡོ་རྗེའི་སློབ་མ་འདི་རྣམས་ཀྱི་སྡིག་པ་སྒྲིབ་པ་ནད་སོགས་ནས། མི་མཐུན་པའི་ཕྱོགས་ཐམས་ཅད་འཚིག་པར་གྱུར་ཅིག ཞི་བར་གྱུར་ཅིག ཤཱནྟིཾ་ཀུ་རུ་སྭཱཧཱ། པཉྩ་རཀྵ་སོགས་ཉེར་མཆོད་དང་། རང་བཞིན་དག་པ་སོགས།
ཞྭ་ཕུད་ལ།་་་་་ བླ་མ་དང་རྗེ་བཙུན་མ་བསྲུང་བ་ལྔའི་ལྷ་ཚོགས་རྣམས་བདག་ཅག་རྣམས་ལ་དགོངས་སུ་གསོལ། ཁྱེད་རྣམས་ལ་མཁྱེན་བརྩེ་ནུས་མཐུ་བསམ་གྱིས་མི་ཁྱབ་པ་མངའ་བ་ལགས་པས། སངས་རྒྱས་ཀྱི་བསྟན་པ་རིན་པོ་ཆེ་དར་ཞིང་རྒྱས་པའི་སྐྱབས་ཀྱི་འོག་ནས་བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་བྱང་ཞིང་དག་པ་དང་། རྡོ་རྗེའི་སློབ་མ་འདི་རྣམས་ཀྱི་སྔོན་གྱི་ལས་ལས་གྱུར་པ་དང་། འཕྲལ་གྱི་རྐྱེན་ལས་གྱུར་པའི་ནད་རིམས་གདོན་བགེགས་མི་མཐུན་པའི་ཕྱོགས་ཐམས་ཅད་ཉེ་བར་ཞི་བ་དང་། མཐུན་རྐྱེན་ཚེ་དང་བསོད་ནམས་དཔལ་འབྱོར་རིགས་རྒྱུད་ཐམས་ཅད་གོང་ནས་གོང་དུ་འཕེལ་ཞིང་རྒྱས་པར་བྱིན་གྱིས་བརླབ་ཏུ་གསོལ། མ་འབྱོར་པ་དང་སོགས། ཁྱེད་ཀྱིས་སེམས་ཅན་སོགས་དང་། བཛྲ་མུཿ
སྤོས་སྣ་རོལ་མོ་སོགས་སྔར་བཞིན་བྱས་ལ་མེ་ཏོག་དཀྱིལ་འཁོར་ལ་ཕུལ། ཡེ་ཤེས་པ་རྣམས་དཀྱིལ་འཁོར་གྱི་ལྷ་མོ་ལྔའི་ཐུགས་ཀར་གཤེགས། དམ་ཚིག་པ་རྣམས་བདག་ཉིད་ལ་ཛཿཧཱུྃ་བཾ་ཧོཿམ་ཎི་དྷ་རིའི་བུམ་ཆུས་མེ་ལ་གཏོར་ལ། མེའི་དབལ་ཐམས་ཅད་ཞི་བར་གྱུར་ཅིག་སྭཱཧཱ། ཞེས་བརྗོད་ལ་ཐབ་ཇི་ལྟར་བདེ་བར་བསྐྱལ་ལོ། ། དེ་ནས་ལས་ཀྱི་རྡོ་རྗེས་ཕྲག་པ་གཡོན་ལ་ཁྲུས་རས་གཟར། ལག་པ་གཡོན་དུ་ཁྲུས་ལོང་སྣོད་བཅས་བཟུང་བ་དཀྱིལ་འཁོར་ལ་ཕྱོགས་པས། གཡས་སུ་བུམ་པ་བཟུང་ནས། དཔོན་སློབ་ཐམས་ཅད་ཀྱིས་བརྗོད་བཞིན་པས། འདི་ནི་ཁྲུས་མཆོག་དཔལ་དང་ལྡན། །
ཐུགས་རྗེའི་ཆུ་ནི་བླ་ན་མེད། ། བྱིན་རླབས་ཡེ་ཤེས་ཆུ་ཡིན་ཏེ། ། ཅི་འདོད་དངོས་གྲུབ་ཐམས་ཅད་སྩོལ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲི་ཧཱུྃ། ཇི་ལྟར་བལྟམས་པ་ནས། ཤྲཱི་ཧཱུྃ། རྒྱལ་བའི་སྐུ་ལ་འགྱུར་བ་མི་མངའ་ཡང་། ། སེམས་ཅན་ལུས་ཀྱི་སྒྲིབ་པ་སྦྱང་སླད་དུ། ། རྒྱལ་བའི་སྐུ་ལ་ཁྲུས་ཆབ་འདི་གསོལ་བས། ། སེམས་ཅན་ལུས་ཀྱི་སྒྲིབ་པ་དག་གྱུར་ཅིག །
ཨོཾ་སརྦ་ནས་ཤྲཱི་ཧཱུྃ། རྒྱལ་བའི་གསུང་ལ་འགག་པ་མི་མངའ་ཡང་། ། སེམས་ཅན་ངག་གི་སྒྲིབ་པ་སྦྱང་སླད་དུ། ། རྒྱལ་བའི་གསུང་ལ༞ སེམས་ཅན་ངག་གི༞ ཨོཾ་སརྦ་ནས་ཤྲཱི་ཧཱུྃ། རྒྱལ་བའི་ཐུགས་ལ་འཁྲུལ་པ་མི་མངའ་ཡང་། སེམས་ཅན་ཡིད་ཀྱི་སྒྲིབ་པ༞ རྒྱལ་བའི་ཐུགས་ལ༞ སེམས་ཅན་ཡིད་ཀྱི༞ ཨོཾ་ནས། ཤྲཱི་ཧཱུྃ། རྒྱལ་བའི་སྐུ་གསུང་ཐུགས་ལ་ཉོན་མོངས་མི་མངའ་ཡང་། སེམས་ཅན་ལུས་ངག་ཡིད་གསུམ༞ རྒྱལ་བའི་སྐུ་གསུང་ཐུགས་ལ༞ སེམས་ཅན་ལུས་ངག་ཡིད་གསུམ༞ ཨོཾ་ནས། ཤྲཱི་ཧཱུྃ།
དེ་བཞིན་གཤེགས་དང་དེ་ཡི་སྲས་རྣམས་ལ། ། རིན་ཆེན་བུམ་པ་མང་པོ་སྤོས་ཀྱི་ཆུས། ། ཡིད་འོང་ལེགས་པས་བཀང་བ་གླུ་དང་ནི། ། རོལ་མོར་བཅས་པ་དུ་མས་སྐུ་ཁྲུས་གསོལ། ། ཨོཾ་ནས། ཤྲཱི་ཧཱུྃ། ཁྲུས་རེ་རེ་གསོལ་བ་དང་། རོལ་མོ་རེ་བྱེད། དེ་དག་སྐུ་ལ་མཚུངས་པ་མེད་པའི་གོས། ། གཙང་མ་དྲི་རབ་བགོས་པས་སྐུ་ཕྱིའོ། །
ཨོཾ་ཧཱུྃ་ཏྲཱཾ་ཧྲཱིཿཨཱཿཀ་ཡ་བྷི་ཤྭ་དྷ་ནི་སྭཱཧཱ། སྟོང་གསུམ་ཀུན་ཏུ་དྲི་མཆོག་འབྱུང་འགྱུར་བ། ། སྤོས་མཆོག་རྣམས་ཀྱིས་ཐུབ་དབང་ཀུན་གྱི་སྐུ། ། གསེར་སྦྱངས་བཙོ་མ་བྱི་དོར་བྱས་པ་ལྟར། ། འོད་ཆགས་འབར་བ་དེ་དག་བྱུགས་པར་བགྱི། ཨོཾ་བཛྲ་གནྡྷེ་ཨཱཿཧཱུྃ། སྲབ་འཇམ་ཡང་བ་ལྷ་ཡི་གོས། ། མི་ཕྱེད་རྡོ་རྗེའི་སྐུ་ཉིད་ལ། ། མི་ཕྱེད་དད་པས་བདག་འབུལ་ན། ། བདག་ཀྱང་རྡོ་རྗེའི་སྐུ་ཐོབ་ཤོག །
ཨོཾ་བཛྲ་ཝསཏྲ་སེ་ཨཱཿཧཱུྃ། དེ་ནས་ཁྲུས་ཆུ་བུམ་པར་བླུགས་ལ། ཡང་དམིགས་པ་འདི་བཞིན་དུ་མཛོད་ཅིག བུམ་པའི་ནང་ན་བཅོམ་ལྡན་འདས་མ་སྲུང་བ་ལྔའི་དཀྱིལ་འཁོར་གྱི་ལྷ་ཚོགས་ཀྱི་སྐུའི་ཆ་ཤས་ལས་བྱུང་བའི་བདུད་རྩིའི་རྒྱུན་བཀྲུས་པ་ཙམ་གྱིས་ནད་གདོན་མི་མཐུན་པའི་ཕྱོགས་ཐམས་ཅད་སེལ་བར་ནུས་པ་དེས་བཀྲུས་པས། ཁྱེད་རང་རྣམས་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ནད་གདོན་མི་མཐུན་པའི་ཕྱོགས་ཐམས་ཅད་དུད་ཁུའི་རྣམ་པར་ནག་ནུར་ཏེ་དག་སོང་བའི་མོས་པ་མཛོད་ཅིག ཅེས་དང་། སློབ་མ་རྣམས་ཀྱིས་ཁྲུས་སྡེར་གླུད་བཅས་ལག་པ་གཡོན་པས་བཟུང་། གཡས་པས་ཁྲུས་བྱས་ལ། མ་ཎི་དྷ་རི་སོགས་གཙོ་མོ་ལྔའི་སྔགས་དང་། རྡོ་རྗེའི་སློབ་མ་འདི་རྣམས་ཀྱི་སྡིག་པ་དང་སྒྲིབ་པ་ཐམས་ཅད་ཤིནྟཾ་ཀུ་རུ་ཡེ་སྭཱཧཱ།
དེ་བཞིན་དུ། ནད་ཐམས་ཅད༞ རིམས་ཐམས་ཅད༞ གདོན་ཐམས་ཅད༞ ཉེ་བར་འཚེ་བ་ཐམས་ཅད༞ དུས་མ་ཡིན་པའི་འཆི་བ་ཐམས་ཅད༞ འཁོན་ཐམས་ཅད༞ གྲིབ་ཐམས་ཅད༞ བྱད་ཐམས་ཅད༞ བྱུར་ཐམས་ཅད༞ སྐལ་བ་ངན་པ་ཐམས་ཅད༞ ལྟས་ངན་པ་ཐམས་ཅད༞ མཚན་མ་ངན་པ་ཐམས་ཅད༞ རྨི་ལམ་ངན་པ་ཐམས་ཅད༞ བཀྲ་མི་ཤིས་པ་ཐམས་ཅད༞ མཚན་མོ་ནག་མོའི་གདོན་ཐམས་ཅད༞ དུས་ཀྱི་ཞགས་པ་ཐམས་ཅད༞ གཤིན་རྗེའི་ཕོ་ཉ་ཐམས་ཅད༞ བགེགས་དང་ལོག་འདྲེན་ཐམས་ཅད་ཅེས་པ་རེ་རེའི་མཐར་ཤཱནྟིཾ་ཀུ་རུ་ཡེ་སྭཱཧཱ། དེ་ནས་ཁྲུས་ཆུ་ཅུང་ཟད་ཁར་འཛིན་དུ་བཅུག་ལ། འདི་རེ་ཞིག་ཁར་བཟུང་ལ་ཅུང་ཟད་ནས་སྐྱུགས་ཤིག ཅེས་པ་དང་། གླུད་དེའི་མགོ་ལ་འཕོ་གཏོང་དགོས་སོ། ། ཞེས་དང་། བུམ་ཆུ་ཀུ་ཤས་སློབ་མ་ལ་འཐོར་བཞིན་དུ། སྟོང་ཆེན་ལས།་་་་་ སངས་རྒྱས་རྣམས་ཀྱི་གཟི་བརྗིད་དང་། །
རང་རྒྱལ་དག་གི་གཟི་བརྗིད་དང་། ། དགྲ་བཅོམ་རྣམས་ཀྱི་མཐུ་དག་དང་། ། གསང་སྔགས་འཛིན་པ་ཐམས་ཅད་དང་། ། ཤཱ་རིའི་བུ་ཡི་ཤེས་རབ་དང་། ། མོའུ་འགལ་བུ་ཡི་རྫུ་འཕྲུལ་དང་། ། མ་འགག་པ་ཡི་མིག་དང་ནི། ། འོད་སྲུངས་སྦྱངས་པའི་ཡོན་ཏན་དང་། ། ཀཽཎྜ་ནྱ་ཡི་སྔར་ཐོབ་དང་། ། ཀུན་དགའ་བོ་ཡི་ཐོས་པ་དང་། ། ཚངས་པ་ལྷ་ཡི་བྱམས་པ་དང་། །
བརྒྱ་བྱིན་གྱི་ནི་དབང་རྣམས་དང་། ། འཇིག་རྟེན་སྐྱོང་བའི་ཡུལ་རྣམས་དང་། ། དབང་ཕྱུག་ཆེན་པོའི་སྟོབས་དག་དང་། ། སྡེ་དཔོན་རྣམས་ཀྱི་མཐུ་དག་དང་། ། འཕྲོག་མའི་གཟི་བརྗིད་རྫུ་འཕྲུལ་དང་། ། དེ་དག་རྣམས་ཀྱི་མཐུ་དང་གཟིས། ། སློབ་མའི།་་་་་ ཆེ་གེ་མོའི་དུག་ནི་དུག་མེད་ཤོག ། དུག་མེད་དུག་རྣམས་འཇིག་བྱེད་ཤོག ། སྱཱཱདྱ་ཐེ་དན།
ཧ་རི་ཀེ་ཤི། ན་ཀེ་ལི། རོ་ཧི་རེ། ཨ་མ་རེ། ཨནྜ་རེ། པནྜ་རེ། ཀ་ཌ་ཀེ ཀེ་ཡུ་རེ། ཧ་སེ་ཧ་སེ་ཧ་རེ། ཁ་སེ་ཁ་སེ།
ཁ་རཾ་གེ མ་རུ་ག་ཧ་ནེ་སྭཱཧཱ། མུ་མུ་ཀྵུ་སྭཱཧཱ། ཧི་ལེ་སྭཱཧཱ། མི་ལེ་སྭཱཧཱ། འབྲས་དང་རྨ་དང་ཤུ་བ་དང་། ། གཡན་པ་དང་ནི་འབྲུམ་བུ་དང་། ། ལྷོག་པ་དང་ནི་གཡའ་བ་ནི། ། བདུན་པ་ལགས་ཏེ་རབ་ཏུ་བཅོམ། ། འདོད་ཆགས་ཞེ་སྡང་གཏི་མུག་གསུམ། །
འདི་དག་འཇིག་རྟེན་དུག་གསུམ་སྟེ། ། བཅོམ་ལྡན་སངས་རྒྱས་དུག་མི་མངའ། ། སངས་རྒྱས་རྣམས་ཀྱིས་དུག་བཅོམ་མོ། ། དེ་བཞིན་དུ། འདོད་ཆགས་སོགས། ཆོས༞ དགེ་འདུན༞ ས་ནི་དུག་གི་ཕ་ཡིན་ཏེ། ། ས་ནི་དུག་གི་མ་ཡང་ཡིན། ། བདེན་པའི་བདེན་ཚིག་འདི་དག་གིས། ། འདི་རྣམས་དུག་ནི་དུག་མེད་ཤོག ། དུག་གསུམ་ས་ཡི་ནང་དུ་སོང་། །
གང་བའི་ནང་དུ་དུག་སོང་ཞིག ། ཆུ། མེ། རླུང་། གསུམ་ལ་ཡང་དེ་བཞིན་སྦྱར། དུག་དབྱུང་གཉིས་པ་ནི། ན་མོ་བུདྡྷཱ་ཡ། ན་མོ་དྷརྨཱ་ཡ། ན་མཿསཾ་གྷཱ་ཡ། ན་མཿསུརྺ་ཎ།
ཨ་བ་བྷ་ས་སྱ། མ་ཡུ་རཱ་ཛྙཱ། ན་མོ་མ་ཧཱ་སཱུརྻཻ་བི་དྱ་ར་ཛྙཱཻ། ཏདྱ་ཐཱ། སིདྡྷེ་སུ་སིདྡྷི་མོ་ཙ་ནི། མོ་ཀྵ་ནི། མུཀ་ཏེ། བི་མུག་ཏེ། ཨ་མ་ལེ། བི་མ་ལེ།
ནིརྨ་ལེ། ཨནྜ་རེ། པཎྜ་རེ། མངྒ་ལ། མཾ་ག་ལྱེ་ཧི་ར་ཥྱེ། ཧི་ར་ཥྱེ། གརྦེ། རཏྣེ། རཏྣ་གརྦྷ། བྷ་དྲེ་སུ་བྷ་དྲེ།
ས་མནྟ་བྷ་དྲེ། སརྦ་ཨརྠ་སཱ་དྷ་ནི། ས་ར་མ་ཨརྠ་སཱ་དྷ་ནི། སརྦཱ་ནརྠ། པྲ་ཤ་མ་ཎི། སརྦ་མངྒཾལ། སཱ་དྷ་ནི་སརྦ་མཾ་ག་ལཾ་བཱ་དྷ་ནི། མ་ན་སི། མཱ་ན་སི། མ་ཧཱ་མཱ་ན་སི།
ཨད་བྷུ་ཏེ། ཨ་དྱ་བྷུ་ཏེ། མུག་ཏེ། མོ་ཙ་ནི། མོ་ཀྵ་ནི། ཨ་ཙྱུ་ཏེ། ཨ་ར་ཛེ། བི་ར་ཛེ། བི་མ་ལེ། ཨ་མྲྀ་ཏེ།
ཨ་མ་རེ། ཨ་མ་ར་ཎི། བྲ་ཧྨེ། བྲ་ཧྨེ་སྭ་རེ། པུར་ཎྞེ་པུར་ཎྞེ། མ་ནོ་ར་ཐེ། མྲྀ་ཏ་པཉྫི་ཝ་ནི། ཤྲཱི་བྷ་དྲེ། ཙནྡྲེ་ཙནྡྲ་པྲ་བྷ། སཱུརྻེ་སཱུརྻ།
ཀནྟེ། བཱི་ཏ་བྷ་ཡེ། སུ་ཝརྞེ། བྲཧྨ་གྷོ་ཥེ། བྲཧྨ་ཛུཥྚེ། སརྦ་ཏྲ། ཨ་པྲ་ཏི་ཧ་ཏེ་རཀྵ་རཀྵ། མཾ་མ་ནོ་དམ་སྭཱཧཱ། སངས་རྒྱས་ལ་ཕྱག་འཚལ་ལོ། རྡོ་རྗེ་སློབ་མ་རྣམས་ལ།་་་་་
ཆེ་གེ་མོ་ལ་དགེ་བ་དང་། ཆེ་གེ་མོ་ལ་བསྲུང་བར་མཛད་དུ་གསོལ། ཆེ་གེ་མོ་ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་གྱུར་ཅིག ཏདྱ་ཐཱ། ཧུ་ཙི་གུ་ཙི། གྷུ་ཙི་མུ་ཙི་སྭཱཧཱ། སངས་རྒྱས་ཀྱི་གཟི་བརྗིད་ཀྱིས་དུག་ངེས་པར་བཅོམ་མོ། ། དུག་ངེས་པར་བཅོམ་མོ་ཞེས་པ་འོག་མ་ཀུན་ལའང་སྦྱར་ཏེ། རང་སངས་རྒྱས་ཀྱིས་གཟི་བརྗིད་ཀྱིས།
དགྲ་བཅོམ་པའི་གཟི་བརྗིད་ཀྱིས། ཕྱིར་མི་འོང་བའི་གཟི་བརྗིད་ཀྱིས། ལན་ཅིག་ཕྱིར་འོང་བའི་གཟི་བརྗིད་ཀྱིས། རྒྱུན་དུ་ཞུགས་པའི་གཟི་བརྗིད་ཀྱིས། བདེན་པར་སྨྲ་བའི་གཟི་བརྗིད་ཀྱིས༞ ཚངས་པའི་བེ་ཅོན་གྱིས༞ དབང་པོའི་རྡོ་རྗེས༞ ཁྱབ་འཇུག་གི་འཁོར་ལོས༞ མེ་ལྷའི་མེ་དབལ་གྱིས༞ ཆུ་ལྷའི་ཞགས་པས༞ ལྷ་མ་ཡིན་གྱི་སྒྱུས༞ ཀླུའི་རིག་སྔགས་ཀྱིས༞ དྲག་པོའི་མདུང་རྩེས༞ སྐེམ་བྱེད་ཀྱིས་མདུང་ཐུང་གིས་དུག་ངེས་པར་བཅོམ་མོ། ། རིག་སྔགས་ཀྱི་རྒྱལ་མོ་རྨ་བྱ་ཆེན་མོས་དུག་བཅོམ་མོ། ། དུག་ངེས་པར་བཅོམ་མོ། ། དུག་སའི་ནང་དུ་སོང་ཞིག ཆུའི༞ མེའི༞ རླུང་གི་ནང་དུ་སོང་ཞིག ཆེ་གེ་མོའི་དུག་ཐམས་ཅད་དང་།
བེའུ་ལྟ་བུའི་དུག་དང་། ཧ་ལ་ཧ་ལའི་དུག་དང་། ནག་པོ་བརྩེགས་པའི་དུག་དང་། མཆེ་བའི་དུག་དང་། རྩ་བའི་དུག་དང་། ཕྱེ་མའི་དུག་དང་། ལྟ་བའི་དུག་དང་། གློག་གི་དུག་དང་། སྤྲིན་གྱི་དུག་དང་། སྦྲུལ་གྱི་དུག་དང་།
བྱི་བའི་དུག་དང་། སྲིན་བུ་ཀེ་ཏའི་དུག་དང་། ལུ་ཏིའི་དུག་དང་། ཀ་ན་བྷའི་དུག་དང་། སྦལ་པའི་དུག་དང་། སྦྲང་བུའི་དུག་དང་། བ་ཏི་རིའི་དུག་དང་། ཏྲེ་མ་བུ་གའི་དུག་དང་། ཏྲཻ་ལ་ཏའི་དུག་དང་། མིའི་དུག་དང་།
སྡིག་པའི་དུག་དང་། མི་མ་ཡིན་པའི་དུག་དང་། དོགས་པའི་དུག་དང་། སྨན་གྱི་དུག་དང་། རིག་སྔགས་ཀྱི་དུག་དང་། དུག་ཐམས་ཅད་ལས་བདེ་ལེགས་སུ་གྱུར་ཅིག སྭཱཧཱ། དེ་ནས་གཡས་བྱབས་སྲུང་དང་། མེད་ན་ཀུ་ཤ་རྨ་བྱ་དང་བཅས་པས། གཡོན་མེ་ལོང་ལ་སློབ་མའི་གཟུགས་འཆར་དུ་བཅུག་པའི་སྟེང་དུ་བྱབས་ནས།
མཐར་དེ་ཉིད་ཆུ་ནང་གི་ངར་གླུད་ལ་ཐིམ་པར་བསམས་ནས་མར་ལ་གཅིག་བྱབས་པས་ངར་གླུད་དེ་ཉིད་བསྒྲུབ་བྱའི་ཕུང་ཁམས་སྐྱེ་མཆེད་ཇི་ལྟ་བར་གྱུར་ནས་གནོད་བྱེད་ཀྱི་ལོངས་སྤྱོད་དུ་བསམ་པ་འདི་ཡང་གཞན་ན་མེད་དོ། ། དེ་ལྟར་བཀྲུས་པས་མ་སོང་བའི་ནད་གདོན་ལྷག་མ་དེ་དག་གླུད་དེའི་མགོ་ལ་ནག་བུན་བུན་བྱབས་ཏེ་བསྐྱུར་བའི་མོས་པ་མཛོད། མ་ཎི་དྷ་རི་སོགས་ལྷ་མོ་ལྔའི་སྔགས་དང་རྡོ་རྗེ་སློབ་མ་རྣམས་ཀྱི་སྡིག་པ་དང་སྒྲིབ་པ་ཐམས་ཅད་ཨ་པ་ན་ཡེ་སྭཱ་ཧཱ་ནས། བགེགས་དང་ལོག་པར་འདྲེན་པ་ཐམས་ཅད་ཨ་པ་ན་ཡེ་སྭཱ་ཧཱ་བར་བརྗོད་ལ། ནད་གདོན་མི་མཐུན་པའི་ཕྱོགས་ཐམས་ཅད་སྨན་པ་མཁས་པས་སྐྱུགས་སྨན་བཏང་བ་ལྟར་ནག་རྒྱངས་ཏེ་སྐྱུགས་པའི་མོས་པ་བྱས་གླུད་དེའི་མགོ་ལ་སྐྱུགས་ཤིག ཅེས་ཁ་ནང་གི་ཆུ་འཕོ། དེ་ནས་སློབ་དཔོན་སྐད་ཅིག་གིས་གཤིན་རྗེ་གཤེད་ཀྱི་ང་རྒྱལ་དུ་ལངས་ལ། གཡས་བྱབས་སྲུང་འཕྱར་བས། ན་མོ་རྗེ་བཙུན་སོགས་ནས། འཚེ་བར་བྱེད་པའི་འབྱུང་པོ་གདོན་བགེགས་ཀྱི་རིགས་ཐམས་ཅད་གླུད་འདིས་ཚིམ་པར་གྱིས་ལ་ཞི་བའི་སེམས་དང་ལྡན་པས།
རྡོ་རྗེའི་སློབ་མ་འདི་རྣམས་ལ་མ་གནོད་མ་འཚེ་བར་རང་རང་སོ་སོའི་གནས་སུ་དེངས་ཤིག འདི་ལྟར་བཅོམ་ལྡན་རྡོ་རྗེ་འཆང་གི་བཀའ་ཐོས་ནས་མྱུར་བ་ཉིད་དུ་སོང་ཞིག གང་དག་མི་འགྲོ་བ་དེ་དག་ཐམས་ཅད་ཕྱག་ན་རྡོ་རྗེ་ཧཱུྃ་ཞེས་བྱ་བ་རབ་ཏུ་ཁྲོས་པའི་བཞིན་འབར་བ་ཅན་གྱིས་ཡེ་ཤེས་ཀྱི་རྡོ་རྗེ་མེ་འབར་ཀུན་ཏུ་འབར། རབ་ཏུ་འབར། མེ་ལྕེ་གཅིག་ཏུ་གྱུར་པས་མགོ་བོ་ཚལ་པ་བརྒྱར་འགས་པར་འགྱུར་རོ། ། ཨོཾ་ཨཱཿཀྲོ་ཏེ་ཀཱ་ཡ་མཱནྟ་ཀ་ཧཱུྃ། ཞེས་ཡུངས་ཀར་གྱི་བྲབས། གུ་གུལ་གྱིས་བདུགས། རོལ་མོ་དྲག་པོ་དང་བཅས་གླུད་རྣམས་ཕྱིར་དོར་རོ། ། དེ་ནས་ཁྱོད་རང་རྣམས་སློབ་དཔོན་གྱི་ལག་གི་རྡོ་རྗེ་ལ་འཇུས་ཏེ་ལངས་ལ་ཐལ་མོ་སྤྱི་བོར་སྦྱོར་ལ་རེ་ཞིག་བཞུགས་ཤིག
ཅེས་དང་། རོལ་མོ་དང་བཅས་པས་བསླངས་ལ། སྟོང་ཆེན་ལས།་་་་་ སངས་རྒྱས་རྣམས་ནི་བདུད་ལས་རྒྱལ། ། ཆོས་ནི་ཆོས་མ་ཡིན་ལས་སོ། ། དགེ་འདུན་མུ་སྟེགས་རྣམས་ལས་རྒྱལ། ། དབང་པོ་ལྷ་མིན་རྣམས་ལས་རྒྱལ། ། ལྷ་མིན་ཟླ་བ་ལས་ནི་རྒྱལ། ། ནམ་མཁའ་ལྡིང་ནི་རྒྱ་མཚོ་ལས། ། མེ་ནི་ཤིང་རྣམས་ཀུན་ལས་རྒྱལ། །
ཆུ་ནི་མེ་ལས་རྒྱལ་བར་འགྱུར། ། རླུང་ནི་སྤྲིན་ལས་རྣམ་པར་རྒྱལ། རྡོ་རྗེ་ཡིས་ནི་རིན་ཆེན་ཕུག ། ལྷ་རྣམས་བདེན་པར་རབ་ཏུ་གནས། ས་ཡང་བདེན་པར་གནས་པ་ལགས། ། སངས་རྒྱས་དང་ནི་ཆོས་ཀྱང་བདེན། ། བདེན་པ་རྒྱལ་གྱུར་བརྫུན་མ་ལགས། ། སྱཱདྱ་ཐེ་དན། ཨ་མྲྀ་ཏེ། ཨ་གྲ་པུཥྤེ།
བ་ཧུ་ཕ་ལེ། ནི་བཱ་ར་ཎི། སརྦ་ཨརྠ་སཱ་དྷ་ནི། ཨ་པ་ར་ཛི་ཏི། དྷཱ་རཱ་དྷ་ར་ཎི། གུ་ཧྱ་གཏྟེ། གཽ་ཏ་མེ། གུབྟ་མ་ཏི། ཛམྦྷ་ནི་སྭཱཧཱ། པྲ་ཛམྦྷ་ནི་སྭཱཧཱ།
བ་ལ་པྲ་བྷཉྩ་ནི་སྭཱཧཱ། ཛ་ཡེ་སྭཱཧཱ། བི་ཛ་ཡེ་སྭཱཧཱ། ཛ་ཡ་བྷི་ཛ་ཡ་སྭཱཧཱ། སྡིག་པ་ཐམས་ཅད་རབ་ཏུ་ཕམ་ཕྱིར་རྒོལ་བ་ནི་ཀུན་ལས་རྒྱལ་བ། སྭཱཧཱ། ཛ་ཡ་ཛ་ཡ། ཞེས་པས་སྔར་གྱི་གདན་དེ་ལས་བཞེངས་ཏེ་སླར་ཡང་གདན་གསར་པ་དཀར་པོ་གཅིག་གི་སྟེང་དུ་བཞུགས་པའི་མོས་པ་མཛོད། ཅེས་གདན་ཐོག་ལ་མེ་ཏོག་གཏོར་ནས་སྔར་བཞིན་འཁོད་པ་ལ། ལས་ཀྱི་རྡོ་རྗེས་མེ་ཏོག་དགྲམ་བསྡུས་ནས།
ཨོཾ་བཛྲ་བྷཱུ་མི་ཨཱཿཧཱུྃ། གཞི་རིན་པོ་ཆེ་དབང་ཆེན་གསེར་གྱི་ས་གཞིའི་སྟེང་དུ། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རིའི་ཁོར་ཡུག་མུ་ཁྱུད་ཀྱིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ། ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ཟླ་བ།
ཉི་མ། དབུས་སུ་ལྷ་དང་མིའི་དཔལ་འབྱོར་ཕུན་སུམ་ཚོགས་པ་ཐམས་ཅད་ཀྱིས་ཡོངས་སུ་གང་བ་འདི་ཉིད། བླ་མ་དང་རྗེ་བཙུན་སོ་སོར་འབྲང་མ་ཐ་མི་དད་པ་ལ་རིགས་གཏད་ཟབ་མོ་ཞུ་བའི་ཡོན་དུ་ཞེས་སྦྱར་ལ་ཕུལ་ལོ། ། དེ་ནས་སློབ་དཔོན་གྱིས་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཕྱིར་དུ་བསྲུང་བ་ལྔའི་དཀྱིལ་འཁོར་དུ་རིགས་གཏད་ཟབ་མོ་གསན་སྙམ་པ་བྱང་ཆུབ་ཀྱི་མཆོག་ཏུ་སེམས་བསྐྱེད་པ་གསལ་བཏབ། སློབ་མ་དགེ་བཤེས་མཁས་པ་རྣམས་ལ་འདིར་སྤྱིར་ཆོས་བཤད་དང་། ཁྱད་པར་རྒྱུད་སྡེའི་དབྱེ་བསྡུ། གཟུངས་གྲྭ་ལྔ་བྱེ་བྲག་ཏུ་ཟབ་པའི་ཚུལ་སོགས་བཤད་དོ། ། ད་ལྟར་བཤམས་པའི་མཎྜལ་འདི་ཉིད་མཎྜལ་སྣོད་བཅུད་ཕུན་སུམ་ཚོགས་པར་དམིགས། དེ་བླ་མ་དང་རྗེ་བཙུན་སོ་སོར་འབྲང་མ་ལ་ཡོན་དུ་ཕུལ་ནས་བདག་ལ་རིགས་གཏད་པའི་དབང་བསྐུར་བ་བསྩལ་དུ་གསོལ་སྙམ་པས་འདིའི་རྗེས་ཟློས་མཛོད།
ཨོཾ་མུ་ནེ་མུ་ནེ་བ་རེ༞ དེ་བཞིན་གཤེགས་པ་ཐམས་ཅད་ཀྱི་རིགས་པའི་དབང་བསྐུར་བ། རྡོ་རྗེའི་གོ་ཆ་ཆེན་པོའི་ཕྱག་རྒྱས་བཏབ་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ། སརྦ་ཏ་ཐཱ་ག་ཏ་ཧྲཱི་ད་ཡ་ཨ་དྷིཥྛ་ཏེ་བཛྲ་སྭཱཧཱ། ལན་གསུམ་གྱིས་གསོལ་བ་བཏབ། སློབ་དཔོན་གྱིས་ལྷ་ལ་གསོལ་བ་བཏབ་པ་ནི། ཞྭ་ཕུད་དྲིལ་བུ་དཀྲོལ་དཀྱིལ་འཁོར་ལ་མེ་ཏོག་འཐོར་ཞིང་།་་་་་ ཨོཾ་མུ་ནེ་སོགས། རྡོ་རྗེའི་སློབ་མ་འདི་རྣམས་ཀྱིས་མངོན་པར་དབང་བསྐུར་དུ་གསོལ་སོགས་གསུམ། ཞེས་བྱ་བས་གསོལ་པ་བཏབ་ནས། ད་ཡང་དམིགས་པ་འདི་བཞིན་དུ་མཛོད་ཅིག
བུམ་པའི་ནང་ན་བཅོམ་ལྡན་འདས་མ་བསྲུང་བ་ལྔའི་དཀྱིལ་འཁོར་གྱི་ལྷ་ཚོགས་རྣམས་མངོན་སུམ་དུ་བཞུགས་པ་དེའི་སྐུ་ལུས་ལས་བྱུང་བའི་བྱང་ཆུབ་ཀྱི་སེམས་ཀྱི་ཆུ་རྒྱུན་གྱིས་ཁྱེད་རང་རྣམས་ཀྱི་སྤྱི་བོ་ནས་དབང་བསྐུར་བས་ལུས་ཡེ་ཤེས་ཀྱི་བདུད་རྩིའི་ཆུ་རྒྱུན་གྱིས་ཁྲིག་མེར་གྱིས་གང་། ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་ཐམས་ཅད་བྱང་ཞིང་དག བསྲུང་བ་ལྔའི་དཀྱིལ་འཁོར་གྱི་ལྷ་ཚོགས་ཐམས་ཅད་ཀྱི་རྒྱུད་བྱིན་གྱིས་བརླབས་པའི་མོས་པ་མཛོད་ཅིག ཅེས་དང་། བུམ་པ་སྤྱི་བོར་བཞག་བུམ་ཆུ་བླུད་རོལ་མོ་བྱས་ལ། ཨོཾ་མ་ཎི་སོགས་གཙོ་མོ་ལྔའི་སྔགས་ཀྱི་རྗེས་སུ། ཨོཾ་བཛྲ་ཨ་བྷི་ཥིཉྩ་མཾ། ཞེས་པས། གཙོ་མོ་ལྔའི་ཆུའི་དབང་བསྐུར་བ་དང་། ཨོཾ་ཨིནྡྲ་ཡེ་སྭཱ་ཧཱ་ནས།
ཨོཾ་པྲྀ་ཐི་ཝི་དེ་ཝི་སྭཱཧཱ། ཨོཾ་བཛྲ་ཨ་བྷི་ཥིཉྩ་མཾ། ཞེས་པས། ཕྱོགས་སྐྱོང་བ་བཅུའི། ཨོཾ་་་་་་གོང་གི་གཟའ་སྔགས་ལས་བྱུང་། གོལྐ་ནས། ཀེ་ཏ་ཡེ་སྭཱཧཱ། ཨོཾ་བཛྲ་ཨ་བྷི་ཥིཉྩ་མཾ། ཞེས་པས་གཟའ་ཆེན་པོ་དགུའི་ཆུས། ཨོཾ་ཀིརྟི་ནས།
ཨོཾ་བྷ་ར་ནཱི་སྭཱཧཱ། ཨོཾ་བཛྲ་ཨ་བྷི་ཥིཉྩ་མཾ། ཞེས་པས་རྒྱུ་སྐར་ཉི་ཤུ་རྩ་བརྒྱད་ཀྱི་ཆུས་ཨོཾ་དྷྲིཥྚ་ནས། ཎ་ཡེ་སྭཱཧཱ། ཨོཾ་བཛྲ་ཨ་བྷི་ཥིཉྩ་མཾ། ཞེས་པས་རྒྱལ་པོ་ཆེན་པོ་བཞིའི་ཆུའི་དབང་བསྐུར་བ་སྟེ་དེ་ལྟར་ལྷ་ཐམས་ཅད་ཀྱི་ཆུས་དབང་བསྐུར་བས་ལུས་ཡེ་ཤེས་ཀྱི་ནས། མོས་པ་མཛོད་ཀྱི་བར་སྔར་བཞིན་བརྗོད། དེ་ལ་རིག་པ་གཏད་པའི་ཆོ་ག་བྱེད་པ་ལ། རིག་པ་གཏད་པ་ཞེས་བྱ་བ་ནི། དཔེར་ན་འཇིག་རྟེན་ན་སྒོས་དཔོན་སྒྲོག་པ་ལྟ་བུ་ཡིན་ཏེ།
དེ་ཡང་དམིགས་པ་འདི་བཞིན་དུ་མཛོད། མདུན་གྱི་རས་བྲིས་ཀྱི་དཀྱིལ་འཁོར་འདི་ཉིད་རྗེ་བཙུན་སོ་སོར་འབྲང་མ་སྲུང་བ་ལྔའི་དཀྱིལ་འཁོར་རྟེན་དང་བརྟེན་པར་བཅས་པ་མངོན་སུམ་ལྟ་བུར་འོད་ཀྱི་རང་བཞིན་དུ་ཁྲ་ལམ་མེར་བཞུགས་པ་སྟེང་གི་ནམ་མཁའ་ལ་དེ་བཞིན་གཤེགས་པ་རིགས་ལྔའི་དཀྱིལ་འཁོར་དང་། བཅོམ་ལྡན་འདས་ཤཱཀྱ་ཐུབ་པ་ཉན་ཐོས་དང་བྱང་ཆུབ་སེམས་དཔའི་དགེ་འདུན་དང་། འཇིག་རྟེན་སྐྱོང་བའི་ཚོགས་དང་བཅས་པ་བཞུགས་ནས་དགོངས་པ་རྩེ་གཅིག་ཏུ་མཛད་པར་བསམ། དེའི་མདུན་ན་ཁྱེད་རང་རྣམས་ལུས་གུས་པས་ཐལ་མོ་སྦྱར། སེམས་མ་ཡེངས་པར། སློབ་དཔོན་གྱི་ཆོ་གའི་ཚིག་རྗེས་སུ་གཏད་ལ། ངེད་ཀྱིས་རྡོ་རྗེའི་སློབ་མ་འདི་རྣམས་ལ་བསྲུང་དུ་གསོལ། ཞེས་བརྗོད་པའི་དུས་སུ། ཁྱེད་རང་རྣམས་ཀྱང་བདག་ལ་བསྲུང་དུ་གསོལ།
བསྲུང་དུ་གསོལ་སྙམ་པའི་མོས་གུས་དུང་དུང་པ་མཛོད་ཅིག དེ་ལྟར་དཀྱིལ་འཁོར་པའི་ལྷ་ཚོགས་ཐམས་ཅད་དང་དེ་བཞིན་གཤེགས་པ་རྣམས་ཀྱིས་དབང་བསྐུར་བའི་དགོངས་པ་མཛད། སེམས་དཔའ་རྣམས་ཀྱིས་བཀྲ་ཤིས་ཀྱི་ཚིགས་བཅད་བརྗོད། སེམས་མ་རྣམས་ཀྱིས་གདུགས་དང་རྒྱལ་མཚན་དང་། བ་དན་དང་། གུར་གུམ་དང་མེ་ཏོག་ལ་སོགས་པའི་ཆར་འབེབས་ཤིང་རྔ་བོ་ཆེ་ལ་སོགས་པའི་སྒྲ་སྒྲོག ཁྲོ་བོ་ཁྲོ་མོས་བར་ཆད་ཀྱི་བགེགས་སེལ་བ་དང་བཅས་པ་ལ། སློབ་དཔོན་གྱིས་རིག་པ་གཏད་པ་བྱས་པའི་མོས་པ་མཛོད། ཅེས་ཀུ་ཤས་བུམ་ཆུ་སློབ་མ་རྣམས་ལ་འཐོར་བཞིན་པས། ན་མོ་བུདྡྷ་ཡ།་་་་་
སོར་འབྲང་ལས། ན་མོ་དྷརྨ་ཡ། ན་མཿསངྒྷ་ཡ། ན་མོ། ན་མཿསརྦ་བུདྡྷ་བོ་དྷི་སཏྭ་དྷརྨ་སཾ་གྷེ་བྷྱ། ཏདྱ་ཐཱ། ཨོཾ་བི་པུ་ལ་གརྦྷེ། ཨོཾ་བི་པུ་ལ་བི་མ་ལེ། བི་མ་ལེ་གརྦྷེ། བི་མ་ལེ།
ཛ་ཡ་གརྦྷེ། བཛྲ་ཛྭ་ལ་གརྦྷེ། ག་ཏི་ག་ཧ་ནེ། ག་ག་ན་བི་ཤོ་དྷ་ནེ། སརྦ་པཱ་པཾ་བི་ཤོ་དྷ་ནེ། ཨོཾ་གུ་ན་བ་ཏི། ག་ག་ན་བི། ཙ་རི་ཎི། ག་ག་རི་ཎི་ག་ག་རི་ཎི། གི་རི་གི་རི།
གི་རི་ཎི་གི་རི་ཎི། ག་མ་རི་ག་མ་རི། ཧ་ག་ཧ་ག གརྒྷཱ་རི་གརྒྷཱ་རི། ག་ག་རི་ག་ག་རི། གམྦྷཱ་རི་གམྦྷཱ་རི། ག་བྷི་ག་བྷི། ག་ཧི་ག་ཧི། ག་མ་ནི། ག་མ་ནི།
ག་རི་ག་རི། གུ་རུ་གུ་རུ། གུ་བྷ་གུ་བྷ། གུ་ཧ་གུ་ཧ། གུ་རུ་ཎི། ཙ་ལེ་གུ་ཧ་ཎི། གུ་ཧ་ནི་གུ་རུ་ཎི། གུ་རུ་ཎི། ཙུ་ལུ་ཙུ་ལུ། ཙ་ལེ་ཙ་ལེ།
མུ་ཙི་ལེ། མུ་ཙི་ལེ། ཛ་ཡེ་བི་ཛ་ཡེ། སརྦ་བྷ་ཡ་བི་ག་ཏེ། སརྦ་གརྦྷ་སཾ་རཀྵ་ཎི། སི་རི་སི་རི། བྷི་རི་བྷི་རི། མི་རི་མི་རི། གི་རི་གི་རི། གྷི་རི་གྷི་རི།
བཅོམ་ལྡན་འདས་མ་སེམས་ཅན་འདྲེན་མ། ཀུན་ནས་འདྲེན་མ། དགྲ་ཐམས་ཅད་འཇོམས་པར་མཛད་མ། རྡོ་རྗེ་སློབ་མ་རྣམས་ལ་ཞེས་གཞན་རྣམས་ལའང་ཤེས་པར་བྱའོ།་་་་་ ཆེ་གེ་མོའི་འཇིགས་པ་ཐམས་ཅད་དང་། གནོད་པ་ཐམས་ཅད་དང་། ནད་འགོ་བ་ཐམས་ཅད་དང་། ནད་ཐམས་ཅད་ལས་སྲུང་དུ་གསོལ། བསྲུང་དུ་གསོལ། ཙི་རི་ཙི་རི།
དྷི་རི་དྷི་རི། བི་ག་ཏ། ཨཱ་བ་ར་ཎི། བི་ཤོ་དྷ་ནི། བི་བི་དྷ། ཨཱ་བ་ར་ཎི། བི་ནཱ་ཤ་ནི། མུ་ནི་མུ་ནི། མུ་ཙི་མུ་ཙི། མུ་ལི་མུ་ལི།
ཙི་ལི་ཙི་ལི། ཀི་ལི་ཀི་ལི། མི་ལི་མི་ལི། ཀ་མ་ལེ། བི་མ་ལེ། ཛ་ཡེ་བྷི་ཛ་ཡེ་ཛ་ཡཱ། བ་ཧེ་ཛ་ཡ་བ་ཏི། བཅོམ་ལྡན་འདས་མ་རིན་པོ་ཆེའི་ཅོད་པན་དང་། ཕྲེང་བ་མངའ་བ་ཆ་བྱད་རྣམ་པ་སྣ་ཚོགས་མངའ་བ། བཅོམ་ལྡན་འདས་མ་རིག་པའི་ལྷ་མོ་ཆེན་མོ།
སྡིག་པ་ཐམས་ཅད་རྣམ་པར་སྦྱོངས་བ། ཆེ་གེ་མོ་ལ་ཐམས་ཅད་དུ་ཀུན་ནས་བསྲུང་དུ་གསོལ། བསྲུང་དུ་གསོལ། ཧུ་རུ་ཧུ་རུ། མུ་རུ་མུ་རུ། མགོན་མ་མཆིས་པ། སྐྱབས་མ་མཆིས་པ། དཔུང་གཉེན་མ་མཆིས་པ། ཆེ་གེ་མོ་ལ་བསྲུང་དུ་གསོལ། བསྲུང་དུ་གསོལ།
ཆེ་གེ་མོའི་སྡུག་བསྔལ་ཐམས་ཅད་ལས་ཐར་བར་མཛད་དུ་གསོལ། ཙཎྜེ་ཙཎྜེ། ཙཎྜེ་ཙཎྜེ། ཙཎྜི་ནི་ཙཎྜི་ནི། བེ་ག་བ་ཏི། སརྦ་དུཥྚ་ནི་བཱ་ར་ཎི། བི་ཛ་ཡ། བཱ་ཧི་ནི། ཧུ་རུ་ཧུ་རུ། མུ་རུ་མུ་རུ།
ཙུ་རུ་ཙུ་རུ། ཏུ་རུ་ཏུ་རུ། ཨཱ་ཡུཿསཱ་ལ་ནི། སུ་ར་བ་ར་པྲ་མ་ཐ་ནི། སརྦ་དེ་བ་ག་ཎ་པཱུའུ་ཛི་ཏེ། ཙི་རི་ཙི་རི། དྷི་རི་དྷི་རི། ས་མནྟ་ཨ་བ་ལོ་ཀི་ཏེ། པྲ་བྷེ་པྲ་བྷེ་སུ་པྲ་བྷེ། སུ་པྲ་བྷ་བི་ཤུདྡྷེ།
སརྦ་པཱ་པཾ་བི་ཤུདྡྷེ། སརྦ་པཱ་པཾ་བི་ཤོདྡྷ་ནི། དྷུ་རུ་དྷུ་རུ། དྷ་ར་ཎི། དྷ་རེ། དྷ་ར་དྷ་ར། སུ་མུ་སུ་མུ། མུ་སུ་མུ་སུ། རུ་རུ་ཙ་ལེ། ཙཱ་ལ་ཡ་དཔལ་གྱི་སྐུ་མངའ་བ།
ཆེ་གེ་མོ་ལ་གནོད་པར་སེམས་པ་ལས་བསྐྱབ་ཏུ་གསོལ། ཆེ་གེ་མོའི་བསམ་པ་རྫོགས་པར་མཛད་དུ་གསོལ། ཛ་ཡ་ཀ་མ་ལེ། ཀྵི་ནི་ཀྵི་ནི། བ་ར་ད། ཨོཾ་ཀུ་ཤེ ཨོཾ་པདྨ་བྷི་ཤུདྡྷེ། ཤོ་དྷ་ཡ་ཤོ་དྷ་ཡ། ཤུདྡྷེ་ཤུདྡྷེ། བྷ་ར་བྷ་ར།
བྷི་རི་བྷི་རི། བྷུ་རུ་བྷུ་རུ། མཾ་ག་ལ་བི་ཤུདྡྷེ། ས་བི་ཏྲ་མུ་ཁི་ཁཏྒེ་ནི་ཁཏྒེ་ནི། ཁ་ར་ཁ་ར། ཛྭ་ལི་ཏ་ཤི་ཁ་རེ། ས་མནྟ་ཨ་བ་ལོ་ཀི་ཏ་པྲ་བྷེ་སུ་པྲ་བྷེ་བཱི་ཤུདྡྷེ། ས་མནྟ་པྲ་ས་རི་ཏཱ། ཨཱ་བ་བྷཱ་སི་ཏ་ཤུདྡྷེ། ཛྭ་ལ་ཛྭ་ལ།
སརྦ་དེ་བ་ག་ཎ། གྲ་ཧ་ནཀྵ་ཏྲ། ས་མ་ཨ་ཀརྵ་ཎི། ས་ཏྱ་བྲ་ཏེ། ཨོཾ་ཧྲི་ཏྲཱཾ་ཏ་ར་ཏ་ར། ཏཱ་ར་ཡ། ཏཱ་ར་ཡ། གླང་པོ་ཆེའི་ལྟ་སྟངས་ཀྱིས་གཟིགས་མ། ཆེ་གེ་མོ་བསྒྲལ་དུ་གསོལ། ལ་ཧུ་ལ་ཧུ།
ཧུ་ལུ་ཧུ་ལུ། ཧུ་དུ་ཧུ་དུ། ཏུ་རུ་ཏུ་རུ། ཀི་ནི་ཀི་ནི། ཀྵི་ཎི་ཀྵི་ཎི། ཧུ་ཎི་ཧུ་ཎི། སརྦ་གྲ་ཧ་བྷཀྵ་ནི། སིཾ་ག་ལེ་སིཾ་ག་ལེ། མུ་ཙུ་མུ་ཙུ། ཙུ་མུ་ཙུ་མུ།
སུ་མུ་སུ་མུ། སུ་བི་ཙ་རེ། ཏ་ར་ཏ་ར། བཅོམ་ལྡན་འདས་མ་གླང་པོ་ཆེའི་ལྟ་སྟངས་ཀྱིས་གཟིགས་མ། ཐམས་ཅད་དུ་ཀུན་ནས་ཕྱོགས་ཐམས་ཅད་བཅིངས་པ་དང་། རྡོ་རྗེའི་ར་བ་དང་། རྡོ་རྗེའི་ཞགས་པས་བཅིངས་པས་ཆེ་གེ་མོ་འཇིགས་པ་ཆེན་པོ་བརྒྱད་ལས་བསྒྲལ་དུ་གསོལ། བཛྲ་ཛྭ་ལ་བི་ཤུདྡྷེ། བྷུ་རི་བྷུ་རི། བྷ་ག་བ་ཏི།
གརྦྷ་སཾ་ཤོ་དྷ་ནི་ཀུ་ཀྵི་སམ་པུའུ་ར་ཎི། ཛྭ་ལ་ཛྭ་ལ། ཙ་ལ་ཙ་ལ། ཛྭ་ལི་ནི། ལྷའི་ཆུས་ཀུན་ཏུ་ཆར་དབབ་ཏུ་གསོལ། ཨ་མྲྀ་ཏ་བརྵ་ཎི་དེ་བ་ཏ། ཨ་བ་ཏཱ་ར་ཎི། བདེ་བར་གཤེགས་པའི་གསུང་རབ་བདུད་རྩི་མཆོག་གི་སྐུ་དང་ལྡན་པས། ཆེ་གེ་མོ་ལ་དབང་བསྐུར་དུ་གསོལ། འཐབ་པ་དང་།
འཐབ་མོ་དང་། རྩོད་པ་དང་། འགྱོད་པ་དང་། རྨི་ལམ་ངན་པ་དང་། ལྟས་ངན་པ་དང་། བཀྲ་མི་ཤིས་པ་དང་། སྡིག་པ་ཐམས་ཅད་རྣམ་པར་སྦྱོང་བ། གནོད་སྦྱིན་དང་། སྲིན་པོ་དང་། ཀླུ་ཐམས་ཅད་འཇོམས་པ།
གནོད་པས་འཇིགས་སྐྲག་པ། ཆེ་གེའི་འཇིགས་པ་ཐམས་ཅད་དང་། གནོད་པ་ཐམས་ཅད་དང་། ནད་འགོ་བ་ཐམས་ཅད་དང་། ནད་ཐམས་ཅད་ལས། ཐམས་ཅད་དུ་རྟག་པར་བསྲུང་དུ་གསོལ། བསྲུང་དུ་གསོལ། བ་ལ་བ་ལ། བ་ལ་བ་ཏི། ཛ་ཡ་ཛ་ཡ།
བི་ཛ་ཡ་བི་ཛ་ཡ། ཐམས་ཅད་དུ་དུས་ཀུན་ཏུ་ཆེ་གེ་མོ་རྒྱལ་བར་མཛད་དུ་གསོལ། ཆེ་གེ་མོ་མ་རིག་པ་ཆེན་མོ་འདི་གྲུབ་པར་མཛད་དུ་གསོལ། དཀྱིལ་འཁོར་ཆེན་པོ་བསྒྲུབ་ཏུ་གསོལ། གསང་སྔགས་རྣམས་བསྒྲུབ་ཏུ་གསོལ། བགེགས་རྣམས་གཞོམ་དུ་གསོལ། ཛ་ཡ་ཛ་ཡ་སིདྡྷི་སིདྡྷི། སིདྷྱ་སིདྷྱ། བུདྷྱ་བུདྷྱ། པུའུ་ར་ཡ།
པུའུ་ར་ཡ། པུའུ་ར་ཎི། པུའུ་ར་ཡ། ཆེ་གེ་མོའི་བསམ་པ་རྫོགས་པར་མཛད་དུ་གསོལ། རིག་པ་ཐམས་ཅད་ལས་བྱུང་བའི་སྐུ། རྒྱལ་བ་ལྷག་པར་རྒྱལ་བ་ཅན། དེ་བཞིན་གཤེགས་པའི་སྙིང་པོ་རྣམ་པར་དག་པ། བཅོམ་ལྡན་འདས་མ་བཞུགས་སུ་གསོལ། བཞུགས་སུ་གསོལ། དམ་ཚིག་བསྐྱང་དུ་གསོལ།
འཇིགས་པ་མི་བཟད་པ་ཆེན་པོ་བརྒྱད་ལས་ཆེ་གེ་མོ་ལ་གཟིགས་སུ་གསོལ། ས་ར་ས་ར། པྲ་ས་ར་པྲ་ས་ར། སརྦ་ཨ་བ་ར་ཎ་བི་ཤོ་དྷ་ནི། ས་མནྟ་ཨཱ་ཀཱ་ར་མནྜལ་བི་ཤུདྡྷེ། བི་ག་ཏེ་བི་ག་ཏ། བི་ག་ཏ་མ་ལེ། སརྦ་མ་ལ་བི་ཤོ་དྷ་ནི་སརྦ་མཾ་ག་ལ་བི་ག་ལ་བི་ཤུདྡྷེ། སརྦ་ཨ་མཾ་ག་ལ་བི་ཤོ་དྷ་ནི། ཀྵི་ཎི་ཀྵི་ཎི།
སརྦ་པཱ་པཾ་བི་ཤུདྡྷེ། མ་མ་བི་ག་ཏེ། ཛ་ཡ་བ་ཏི། ཏེ་ཛོ་བ་ཏི། བཛྲ་བ་ཏི། འཇིག་རྟེན་གསུམ་དུ་བྱིན་གྱིས་བརླབས་པ་ལ་སྭཱཧཱ། དེ་བཞིན་གཤེགས་པ་ཐམས་ཅད་ཀྱིས་སྤྱི་བོ་ནས་དབང་བསྐུར་བ་ལ་སྭཱཧཱ། བྱང་ཆུབ་སེམས་དཔའ་ཐམས་ཅད་ཀྱིས་དབང་བསྐུར་བ་ལ་སྭཱཧཱ། ལྷ་ཐམས་ཅད་ཀྱིས་དབང་བསྐུར་བ་ལ་སྭཱཧཱ། དེ་བཞིན་གཤེགས་པ་ཐམས་ཅད་ཀྱི་སྙིང་པོས་བྱིན་གྱིས་བརླབས་ལ་སྭཱཧཱ།
དེ་བཞིན་གཤེགས་པ་ཐམས་ཅད་ཀྱི་དམ་ཚིག་གྲུབ་པ་ལ་སྭཱཧཱ། དབང་པོ་དང་ཉེ་བའི་དབང་པོ་དང་ལྡན་པ་དབང་པོས་བལྟས་པ་ལ་སྭཱཧཱ། ཚངས་པ་དང་། ཚངས་པ་ལ་གནས་པ་ལ་སྭཱཧཱ། ཁྱབ་འཇུག་གི་ཕྱག་བྱས་པ་ལ་སྭཱཧཱ། དབང་ཕྱུག་ཆེན་པོས་ཕྱག་འཚལ་ཞིང་མཆོད་པ་ལ་སྭཱཧཱ། རྡོ་རྗེ་འཆང་ལག་ན་རྡོ་རྗེའི་སྟོབས་དང་། བརྩོན་འགྲུས་ཀྱིས་བྱིན་གྱིས་བརླབས་པ་ལ་སྭཱཧཱ། ཡུལ་འཁོར་སྲུང་ལ་སྭཱཧཱ། འཕགས་སྐྱེས་པོ་ལ་སྭཱཧཱ།
མིག་མི་བཟང་ལ་སྭཱཧཱ། རྣམ་ཐོས་ཀྱི་བུ་ལ་སྭཱཧཱ། རྒྱལ་པོ་ཆེན་པོ་བཞིས་ཕྱག་བྱས་པ་ལ་སྭཱཧཱ། གཤིན་རྗེ་ལ་སྭཱཧཱ། གཤིན་རྗེས་མཆོད་ཅིང་ཕྱག་བྱས་པ་ལ་སྭཱཧཱ། ཆུ་ལྷ་ལ་སྭཱཧཱ། རླུང་ལྷ་ལ་སྭཱཧཱ། རླུང་ལྷ་ཆེན་པོ་ལ་སྭཱཧཱ། མེ་ལྷ་ལ་སྭཱཧཱ། ཀླུས་རྣམ་པར་བལྟས་པ་ལ་སྭཱཧཱ།
ལྷའི་ཚོགས་རྣམས་ལ་སྭཱཧཱ། ཀླུའི་ཚོགས་རྣམས་ལ་སྭཱཧཱ། གནོད་སྦྱིན་གྱི་ཚོགས་རྣམས་ལ་སྭཱཧཱ། སྲིན་པོའི་ཚོགས་རྣམས་ལ་སྭཱཧཱ། དྲི་ཟའི་ཚོགས་རྣམས་ལ་སྭཱཧཱ། ལྷ་མ་ཡིན་གྱི་ཚོགས་རྣམས་ལ་སྭཱཧཱ། ནམ་མཁའ་ལྡིང་གི་ཚོགས་རྣམས་ལ་སྭཱཧཱ། མིའམ་ཅིའི་ཚོགས་རྣམས་ལ་སྭཱཧཱ། ལྟོ་འཕྱེ་ཆེན་པོ་རྣམས་ལ་སྭཱཧཱ། མི་རྣམས་ལ་སྭཱཧཱ།
མི་མ་ཡིན་པ་རྣམས་ལ་སྭཱཧཱ། གདོན་རྣམས་ལ་སྭཱཧཱ། འབྱུང་པོ་རྣམས་ལ་སྭཱཧཱ། ཡི་དྭགས་རྣམས་ལ་སྭཱཧཱ། ཤ་ཟ་རྣམས་ལ་སྭཱཧཱ། བརྗེད་བྱེད་རྣམས་ལ་སྭཱཧཱ། གནོན་པོ་རྣམས་ལ་སྭཱཧཱ། གྲུལ་བུམ་རྣམས་ལ་སྭཱཧཱ། ཨོཾ་དྷུ་རུ་དྷུ་རུ་སྭཱཧཱ། ཏུ་རུ་ཏུ་རུ་སྭཱཧཱ།
ཨོཾ་ཀུ་རུ་ཀུ་རུ་སྭཱཧཱ། ཨོཾ་ཙུ་རུ་ཙུ་རུ་སྭཱཧཱ། མུ་རུ་མུ་རུ་སྭཱཧཱ། ཧ་ན་ཧ་ན་སརྦ་ཤ་ཏྲུཾ་སྭཱཧཱ། ད་ཧ་ད་ཧ་སརྦ་དུཥྚཱན་སྭཱཧཱ། པ་ཙ་པ་ཙ་སརྦ་ཏྱིརྠི་ཀ པྲ་ཏྱ་མི་ཏྲཱན་སྭཱཧཱ། གང་དག་ཆེ་གེ་མོ་ལ་མི་ཕན་པར་འདོད་པ་དེ་དག་ཐམས་ཅད་ཀྱི་ལུས། ཛྭ་ལ་ཡ་ཛྭ་ལ་ཡ། སརྦ་དུཥྚ་ཙིཏྟ་ནཱན་སྭཱཧཱ།
འབར་བ་ལ་སྭཱཧཱ། རབ་ཏུ་འབར་བ་ལ་སྭཱཧཱ། རྡོ་རྗེ་འབར་བ་ལ་སྭཱཧཱ། མེ་ལྕེ་འབར་བ་ལ་སྭཱཧཱ། ཀུན་ཏུ་འབར་བ་ལ་སྭཱཧཱ། ནོར་བུ་བཟང་ལ་སྭཱཧཱ། གང་བ་བཟང་པོ་ལ་སྭཱཧཱ། ནག་པོ་ཆེན་པོ་ལ་སྭཱཧཱ། མ་མོའི་ཚོགས་ལ་སྭཱཧཱ། གནོད་སྦྱིན་མོ་རྣམས་ལ་སྭཱཧཱ།
སྲིན་མོ་ནག་མོ་རྣམས་ལ་སྭཱཧཱ། ནམ་མཁའི་མེ་མོ་རྣམས་ལ་སྭཱཧཱ། རྒྱ་མཚོ་ན་གནས་པ་རྣམས་ལ་སྭཱཧཱ། མཚན་མོ་རྒྱུ་བ་རྣམས་ལ་སྭཱཧཱ། ཉིན་མོ་རྒྱུ་བ་རྣམས་ལ་སྭཱཧཱ། དུས་གསུམ་དུ་རྒྱུ་བ་རྣམས་ལ་སྭཱཧཱ། དུས་སུ་རྒྱུ་བ་རྣམས་ལ་སྭཱཧཱ། དུས་མ་ཡིན་པར་རྒྱུ་བ་རྣམས་ལ་སྭཱཧཱ། ཟས་སུ་མངལ་ཟ་བ་རྣམས་ལ་སྭཱཧཱ། མངལ་འཛིན་པ་ལ་སྭཱཧཱ།
ཧུ་ལུ་ཧུ་ལུ་སྭཱཧཱ། ཨོཾ་སྭཱཧཱ། སྭ་སྭཱཧཱ། བྷུ་སྭཱཧཱ། བྷུ་བ་སྭཱཧཱ། བྷུར་བྷུ་བ་སྭཱཧཱ། བི་ཊི་བི་ཊི་སྭཱཧཱ། ཙི་ཊི་ཙི་ཊི་སྭཱཧཱ། ནི་ཊི་ནི་ཊི་སྭཱཧཱ། དྷ་ར་ཎི་སྭཱཧཱ།
དྷཱ་ར་ཎི་སྭཱཧཱ། ཨགྣི་སྭཱཧཱ། ཏེ་ཛོ་བཱ་ཡུ་སྭཱཧཱ། ཙི་ལི་ཙི་ལི་སྭཱཧཱ། སི་ལི་སི་ལི་སྭཱཧཱ། མི་ལི་མི་ལི་སྭཱཧཱ། བུ་དྷྱ་བུ་དྷྱ་སྭཱཧཱ། སི་དྷྱ་སི་དྷྱ་སྭཱཧཱ། མཎྜ་ལ་བནྡྷེ་སྭཱཧཱ། སཱི་མཱ་བནྡྷེ་སྭཱཧཱ།
དྷཱ་ར་ཎི་བནྡྷེ་སྭཱཧཱ།་་་་་ རྒྱ་དཔེར་མེད། སརྦ་ཤ་ཏྲུན། བྷཉྫ་ཡ་བྷཉྫ་ཡ་སྭཱཧཱ། ཛམྦྷ་ཡ་ཛམྦྷ་ཡ་སྭཱཧཱ། སཏྭམྦྷ་ཡ་སཏྭམྦྷ་ཡ་སྭཱཧཱ། ཚིནྡྷ་ཚིནྡྷ་སྭཱཧཱ། བྷིནྡྷ་བྷིནྡྷ་སྭཱཧཱ། བྷཉྫ་བྷཉྫ་སྭཱཧཱ། མོ་ཧ་ཡ་མོ་ཧ་ཡ་སྭཱཧཱ།
མ་ཎི་བི་ཤུདྡྷེ་སྭཱཧཱ། སཱུརྻེ་སཱུརྻེ་བི་ཤུདྡྷེ་སྭཱཧཱ། ཙནྡྲེ་ཙནྡྲེ་པུ་འུར་ཎ་ཙནྡྲེ་སྭཱཧཱ། ཤོ་དྷ་ནཻ་སྭཱཧཱ། བི་ཤོ་དྷ་ནི་སྭཱཧཱ། གྲ་ཧེ་བྷྱཿསྭཱཧཱ། ནཀྵ་ཏྲེ་བྷྱཿསྭཱཧཱ། ཤི་བེ་བྷྱཿསྭཱཧཱ། ཤཱནྟི་བྷྱཿསྭཱཧཱ། པུཥྚི་བྷྱཿསྭཱཧཱ།
སྭ་སཏྱ་ན་ཡེ་སྭཱཧཱ། ཤི་བཾ་ཀ་རི་སྭཱཧཱ། ཤཾ་ཀ་རི་སྭཱཧཱ། ཤཱནྟི་ཀ་རི་སྭཱཧཱ། པུཥྚེ་ཀ་རི་སྭཱཧཱ། བ་ལ་བརྡྷ་ནི་སྭཱཧཱ། བ་ལ་བརྡྷ་ནི་ཀ་རི་སྭཱཧཱ། ཤྲཱི་ཀ་རེ་སྭཱཧཱ། ཤྲཱི་བརྡྷ་ནི་སྭཱཧཱ། ཤྲཱི་ཛྭ་རི་ནི་སྭཱཧཱ།
མུ་ཙི་སྭཱཧཱ། ན་མུ་ཙི་སྭཱཧཱ། མ་རུ་ཙི་སྭཱཧཱ། བེ་ག་བ་ཏི་སྭཱཧཱ། ཨོཾ། བཅོམ་ལྡན་འདས་མ་དེ་བཞིན་གཤེགས་པ་ཐམས་ཅད་ཀྱི་སྐུ་མཆོག་དྲི་མ་དང་བྲལ་བ། ཆེ་གེ་མོའི་སྡིག་པ་ཐམས་ཅད་ཞི་བར་མཛད་དུ་གསོལ། ཆེ་གེ་མོ་བདེ་ལེགས་སུ་གྱུར་ཅིག ཨོཾ་མུ་ནི་མུ་ནི། བི་མུ་ནི་མུ་ནི།
དྷ་རི་ཙ་ལི་ཙ་ལ་ནི། བྷ་ག་བ་ཏེ། བྷ་ཡ་བི་ག་ཏེ། བྷ་ཡ་ཧ་རི་ཎི། བོ་དྷི་བོ་དྷི་བྷོ་དྷ་ཡ་བྷོ་དྷ་ཡ། བུརྡྷི་ལི་བུརྡྷི་ལི། སརྦ་ཏ་ཐཱ་ག་ཏ་ཧྲི་ད་ཡ་ཛུཥྚེ་སྭཱཧཱ། ཨོཾ་མུ་ནི་མུ་ནི་བ་རེ། དེ་བཞིན་གཤེགས་པ་ཐམས་ཅད་ཀྱིས་རིགས་པའི་དབང་བསྐུར་བ་རྡོ་རྗེའི་གོ་ཆ་ཆེན་པོའི་ཕྱག་རྒྱས་བཏབ་པ་ཐམས་ཅད་ཀྱིས་ཆེ་གེ་མོ་ལ་དབང་བསྐུར་དུ་གསོལ། སརྦ་ཏ་ཐཱ་ག་ཏ་ཧྲཱི་ད་ཡ།
ཨ་དྷིཥྛ་ཏེ་བཛྲེ་ཡེ་སྭཱཧཱ། ཀློག་པས་བྱིན་རླབས་ཆེ་བ་ཡིན་པར་གསུངས་ནས་རྗེ་མཁྱེན་རབ་ཆོས་རྗེ་ཉིད་ཀྱང་གལ་ཆེ་དུས་རེ་རེ་ཙམ་ལ་ལན་གསུམ་རེ་ཀློག་པར་མཛད་ལ། ཕལ་ཆེར་ནི་ཐུགས་ཐོག་ནས་ལན་རེ་མཛད་མོད། ། དེའི་རྒྱུ་མཚན་ནི་སྐུ་ཞང་ཆེས་རྗེ་གོང་མའི་ཕྱག་དཔེ་ཕྱག་དྲེག་མཐུག་པོ་ཡོད་པ་ཅིག་འདུག་པས། དེ་ལས་གཞན་པའི་དཔེ་ནི་མེད། དེའི་ཕྱག་དྲེག་རྣམས་ཉམས་ཀྱིས་དོགས་ནས། ངོས་ཀྱིས་བློ་ཐོག་ནས་བྱས་པ་ཡིན། ཞེས་གསུངས་སོ། ། དེས་དངོས་གཞི་རིག་པ་གཏད་པའི་ཆོ་ག་གྲུབ། ད་རྗེས་བསྲུང་བ་ལྔ་བྱ་བ་ལ།
དང་པོ་སྔགས་ཀྱིས་བསྲུང་བ་ནི། སྔར་གྱི་མེ་ལོང་ལ་བྲིས་པའི་སྔགས་རྣམས་བུམ་པས་བཀྲུས་པའི་བུམ་ཆུ་སློབ་མ་རྣམས་ལ་མ་ཎི་དྷ་རི་བརྗོད་བཞིན་དུ་བྱིན་ལ། བཟུང་དུ་གཞུག་གལ་ཏེ་སྔགས་བྲིས་པ་མེད་ན་བུམ་ཆུ་སྔར་བཞིན་གཏོར་རོ། ། དེ་ནས་ནད་པ་ལྟ་བུ་ལ་འདིའི་སྲུང་འཁོར་སོགས་སྟེར་ན་སྔོན་དུ་སྲུང་བའི་ཆིངས་དང་རབ་གནས་གྲུབ་པར་བྱས་ནས་དེ་ཉིད་མགོ་མཇུག་མ་ལོག་པར་སློབ་མའི་སྤྱི་བོར་རེག་ནས་ལག་ཏུ་གཏད་ལ། མ་ཎི་དྷ་རི་སོགས་གཙོ་མོ་སྔགས་དང་། འདི་ཟུངས་ཤིག ཆོངས་ཤིག མ་བྲལ་ཅིག ཅེས་སྦྱིན་ནོ། ། གཉིས་པ་དམིགས་པས་བསྲུང་བ་ནི།
དམིགས་པ་འདི་བཞིན་དུ་གྱིས་ཤིག སློབ་དཔོན་སོ་སོར་འབྲང་མར་གསལ་བ་དེས། ཁྱེད་རང་རྣམས་ཀྱི་སྤྱི་བོར་སྣ་ཚོགས་རྡོ་རྗེ་ཞགས་པ་སྣ་ཚོགས་རྡོ་རྗེ་གཅིག་ལས་གཉིས་གཉིས་ལས་གསུམ། གསུམ་ལས་དཔག་ཏུ་མེད་པར་མཆེད་དེ་ལུས་ཀྱི་ཕྱི་རོལ་ཐམས་ཅད་སྣ་ཚོགས་རྡོ་རྗེ་ཞུ་ལུབ་ཀྱི་རྣམ་པར་གཏམས་པ་དེས་ནད་གདོན་མི་མཐུན་པའི་ཕྱོགས་ཐམས་ཅད་དུས་རྒྱུན་དུ་བསྲུང་བ་བྱས་པའི་མོས་པ་མཛོད་ཅེས་སྤྱི་བོར་རྡོ་རྗེ་རྒྱ་གྲམ་དུ་བཞག་ལ། ཨོཾ་མ་ཎི་དྷ་རི་སོགས་གཙོ་མོ་ལྔའི་སྔགས་དང་། རྡོ་རྗེའི་སློབ་མ་འདི་རྣམས་ལ་སྡིག་པ་དང་སྒྲིབ་བ་ཐམས་ཅད་རཀྵ་རཀྵཿ ལོག་འདྲེན་ཐམས་ཅད་རཀྵ་རཀྵཿའདི་བར་གསུམ་ས་ལྷས་བསྲུང་བ་ནི། གནས་སོ་སོར་རྡོ་རྗེ་རྒྱ་གྲམ་དུ་བཞག་ཅིང་། མ་ཎི་དྷ་རི་དང་། སྤྱི་བོར་སོ་སོར་འབྲང་མ་ཆེན་མོ་སྐུ་མདོག་ཅུང་ཟད་དཀར་སེར་སོགས་ཨོཾ་ཨ་མྲྀ་ཏ་ཝ་རེ་སོགས།
ཕྲག་པ་གཡས་སུ་སྟོང་ཆེན་མོ་སོགས། ཨོཾ་ཨ་མྲྀ་ཏ་བི་ལེ་སོགས། ཕྲག་པ་གཡོན་དུ་རྨ་བྱ་ཆེན་མོ་སོགས། ཨོཾ་བི་མ་ལེ་སོགས། མཆན་ཁུང་གཡས་སུ་གསང་སྔགས་རྗེས་འཛིན་སོགས། ཨོཾ་བྷ་ར་སོགས། མཆན་ཁུང་གཡོན་དུ་བསིལ་བའི་ཚལ་སོགས་ནས། ཙམ་པ་ཀའི་ཤིང་དྲུང་ན་བཞུགས་པའོ། ། དེ་དག་གི་འཁོར་དུ་སྟེང་གི་ཆ་ལ་ནམ་མཁའ་ལ་ཕྱོགས་སྐྱོང་བ་བཅུ། གཟའ་ཆེན་པོ་དགུ།
རྒྱུ་སྐར་ཉི་ཤུ་རྩ་བརྒྱད། རྒྱལ་པོ་ཆེན་པོ་སྡེ་བཞི་དང་བཅས་པ་རྣམས་བཞུགས་ནས་དུས་རྒྱུན་དུ་ཁྱོད་རང་རྣམས་ལ་བསྲུང་བ་མཛད་ཀྱིན་འདུག་པའི་མོས་པ་མཛོད། བཞི་པ་རྫས་ཀྱི་བསྲུང་བ་ནི། སྔར་གྱི་ཟས་དཀར་གསུམ་དེ་ལ། མ་ཎི་དྷ་རི་སོགས་གཙོ་མོ་ལྔའི་སྔགས་དང་། བུམ་ཆུས་བྱིན་གྱིས་བརླབས་ནས་བྱིན་ལ། སྟོང་ཆེན་ལས།་་་་་ རྫོགས་སངས་རྣམ་པར་སངས་རྒྱས་ཚེ། ། འཇིག་རྟེན་སྐྱོང་བས་ཕྱོགས་བཞི་ནས། ། སྣོད་བཞི་དག་ནི་བླངས་ནས་སུ། །
བདེ་བར་གཤེགས་ལ་ཕུལ་བ་དང་། ། མཐུ་ཡིས་གཅིག་ཏུ་སྤྲུལ་མཛད་པ། ། ལྷ་ཡི་སྣོད་མཆོག་དེ་དག་ནི། ། བདུད་རྩི་འདྲ་བའི་སྨན་གྱི་གནས། ། སྟོང་པའི་ཕྱག་ན་བསྣམས་གྱུར་པ། ། བདེན་པའི་ཚིག་ནི་འདི་དག་གི ། སྨན་རྣམས་བདུད་རྩིར་འགྱུར་བར་ཤོག སངས་རྒྱས་རྣམ་གཟིགས་གཟི་བརྗིད་དང་། ། གཙུག་ཏོར་ཅན་གྱི་སྟོབས་རྣམས་དང་། ། ཐམས་ཅད་སྐྱོབ་ཀྱི་བདེན་ཚིག་དང་། །
ལོག་དད་སེལ་གྱི་ཏིང་འཛིན་དང་། ། གསེར་ཞེས་བྱ་བའི་ཡེ་ཤེས་དང་། ། འོད་སྲུངས་ཀྱི་ནི་རྫུ་འཕྲུལ་དང་། ། ཤཱཀྱ་སེང་གེའི་མཐུ་རྣམས་ཀྱིས། ། སྨན་རྣམས་བདུད་རྩིར་འགྱུར་བར་ཤོག སྱདྱཱ་ཐེ་དན། ཁ་ཊེ་ཁ་ཊེ། བི་ཁ་ཊེ། བི་མ་ལེ་བ་ལ་མ་བེ། བ་ལེ་བ་ལ་བ་ཏེ།
ཙནྡྲེ་ཙ་ར་ཎི། ཨ་མྲྀ་ཏ་ནིརྒྷོ་ཥེ་སྭཱཧཱ། རླུང་ལས་གྱུར་དང་མཁྲིས་ལས་གྱུར། ། བད་ཀན་ལས་གྱུར་འདུས་ལས་གྱུར། ། ནད་རྣམས་ཐམས་ཅད་རབ་བཅོམ་སྟེ། ། ཁྱེད་ལ་རྟག་ཏུ་བདེ་ལེགས་ཤོག ། ཅེས་སྨན་ནམ་ཟས་ལ་བརྗོད་ལ་དྲང་ངེས། ལྔ་པ་བདེན་པའི་སྟོབས་བརྗོད་པའི་བསྲུང་བ་ནི། གསང་སྔགས་རྗེས་འཛིན་ལས།་་་་་ བདེན་པ་བདེན་པའི་ཚིག་གང་གིས་འཇིག་རྟེན་དུ་སེམས་ཅན་བརྗེད་ངས་པ་མེད་པའི་ཆོས་ཅན་བྱུང་བ་ནི་དེ་བཞིན་གཤེགས་པའོ། །
ཞེས་ཡང་དག་པར་སྨྲ་བས་སྨྲ་བ་ནི། དུས་སུ་ཡང་དག་སྨྲ་བས་སྨྲ་བ་ཡིན་ནོ་ཞེས་བྱ་བ་དང་། ཀུན་དགའ་བོ་གཞན་ཡང་ཚངས་པར་སྤྱོད་པ་ལ་ཕན་པར་བྱ་བའི་ཕྱིར། དེ་བཞིན་གཤེགས་པས་ཚིག་གསུངས་པ་གང་ཡིན་པ་དེ་དག་དང་། ཀུན་དགའ་བོ་གཞན་ཡང་ཚིག་དེ་དག་གིས་བྱ་བ་གང་བྱེད་པའི་དོན་དང་། ཕན་པ་དང་། བདེ་བ་ཡང་འདིས་བྱེད་པར་འགྱུར་ཏེ། སྱདྱ་ཐེ་དན་སྭསཏྭི་མ་ཏི། བི་ལུ་མ་ཏི། པྲ་ཧ་ར་མ་ཏི།
ཀ་ཤུ་མད་ཚི། ནན་ད་མ་ཏི། སི་ཧ་གྲ་ཧེ། བི་དུ་མ་ཏི། ཨ་ད་ཀྲྀ་ཏ། ཨརྠ་སུ་དྲིཥྚ་བྷུདྡྷེ། བྷོ་ཏི་མ་ཏེ། སུ་ཧུ་དུ་མེ་ཏེ། ཨ་ལ་ཁཱུ་མེ། ཨ་ལ་མི་ཏེ།
ཨི་ག་ར་ཤ་ར། ཨ་ཤུ་ཧ། པྲ་ག་ཤི་ནི། སློབ་མའི་མགོར་རྡོ་རྗེ་བཞག དྲིལ་བུ་བསིལ་ཞིང་། ཀུན་དགའ་བོ་ས་བོན་གྱི་རྩ་བ་བཅུ་དང་།

ས་བོན་གྱི་རྩ་བའི་ཚིག་བཅུ་དེ་བཞིན་གཤེགས་པས་གསུངས་པ་ཡོད་དོ། ། ཀུན་དགའ་བོ་ཚིག་དེ་དག་དེ་བཞིན་གཤེགས་པས་གསུང་པར་འགྱུར་རོ། ། སྟོན་པར་འགྱུར་བ་ཡང་ཡོད་དོ། ། དེ་དག་བསྟན་པ་འདི་ལ་ཞུགས་པའི་མི་རྣམས་ཀྱིས་ཁར་བརྗོད་ན་གནོད་སྦྱིན་དང་། སྲིན་པོ་རྣམས་ཀྱང་བྲན་བཞིན་དུ་ལས་བྱེད་པར་འགྱུར་རོ། ། བདེན་པ་དང་བདེན་པའི་ཚིག་གང་གིས་ཕྱིར་མི་ལྡོག་པའི་ཚིག་བདེན་པ་རྣམས་ལ། འཇིག་རྟེན་གྱི་ཚིག་གི་མཆོག་དང་། དགེ་སྦྱོང་རྣམས་ཀྱི་ནང་ན། དགེ་སྦྱོང་སྐྱེད་དེ་ཞེས་བྱ་བ་དང་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི། འཇིགས་པ་མི་མངའ།
བག་ཚ་བ་མི་མངའ་བ་སྟེ། མི་སྐྲག མི་འབྲོས་ལ། འཇིགས་པ་མེད་ཅིང་འཇིགས་པ་དང་བྲལ་བ། འཇིགས་པ་དང་འཇིགས་པར་བྱེད་པ་སྤང་བ་དང་། སྐྱི་བུང་ཞེས་བྱེད་པ་མེད་པའོ། ། ཞེས་ཡང་དག་པར་སྨྲ་བས་སྨྲ་བ་ནི། དུས་སུ་ཡང་དག་པར་སྨྲ་བས་སྨྲ་བ་ཡིན་ཏེ། བདེན་པ་དང་བདེན་པའི་ཚིག་དེས། རྡོ་རྗེ་སློབ་མ་རྣམས་ལ་ཚིག་འོག་མ་ཀུན་ལ་འགྲེ་་་་་མིང་འདི་ཞེས་བྱ་བ་ལ་བདེ་ལེགས་སུ་གྱུར་ཅིག
བདེན་པ་དང་བདེན་པའི་ཚིག་གང་གིས་ཚུལ་ཁྲིམས་དང་། བརྟུལ་ཞུགས་དང་། དཀའ་ཐུབ་དང་། ཚངས་པར་སྤྱོད་པ་ལ་གནས་པ། གང་ཅིའང་རུང་བ་དེ་དག་གི་ནང་ན་ནི། འཕགས་པ་དགྱེས་པའི་ཚུལ་ཁྲིམས་མཆོག་ཅེས་བྱ་སྟེ། བདེན་པ་དང་བདེན་པའི་ཚིག་དེས། མིང་འདི་ཞེས་བྱ་བ་ལ་བདེ་ལེགས་སུ་གྱུར་ཅིག གནས་བརྟན་རྒྱལ་པོ་ལྟ་བུའི་བུ་ཐུ་བོ་དང་འདྲ་བ་རབ་ཏུ་བྱུང་ནས་ཡུན་རིང་དུ་ལོན་པ། ཚངས་པར་སྤྱོད་པ་དང་།
མངོན་པར་སྤྱད་པ་རྣམས་ཀྱི་མཆོག་འདི་ལྟ་སྟེ། དགེ་སློང་ཀུན་ཤེས་ཀཽ་ཌི་ནྱ་དང་། འདོད་པ་ཉུང་བ། སྦྱངས་པའི་ཡོན་ཏན་ལ་གནས་པ་དང་། ཆོས་ཤེས་པ་རྣམས་ཀྱི་མཆོག འོད་སྲུངས་ཆེན་པོ་དང་། ཤེས་རབ་ཆེ་བ་དང་། སྤོབས་པ་ཆེ་བ་རྣམས་ཀྱི་མཆོག ཤཱ་ར་དྭ་ཏིའི་བུ་དང་། རྫུ་འཕྲུལ་ཆེ་བ་དང་།
མཐུ་ཆེ་བ་རྣམས་ཀྱི་མཆོག མཽངྒལ་གྱི་བུ་ཆེན་པོ་དང་། ལྷའི་མིག་དང་ལྡན་པ་རྣམས་ཀྱི་མཆོག མ་འགགས་པ་དང་། མང་དུ་ཐོས་པ་རྣམས་ཀྱི་མཆོག ཀུན་དགའ་བོ་དང་། འདུལ་བ་འཛིན་པ་རྣམས་ཀྱི་མཆོག ཉེ་བ་འཁོར་དང་། ཆོས་སྨྲ་བ་རྣམས་ཀྱི་མཆོག བྱམས་པའི་བུ་གང་པོ་དང་།
བསླབ་པ་ལ་གུས་པ་རྣམས་ཀྱི་མཆོག སྒྲ་གཅན་འཛིན་དང་། མལ་ཆ་དང་སྟན་བགོ་བ་རྣམས་ཀྱི་མཆོག གྱད་བུ་ནོར་དང་། སེང་གེའི་སྒྲ་སྒྲོག་པ་རྣམས་ཀྱི་མཆོག བཱ་ར་དྷྭ་ཛ་བསོད་སྙོམས་ལེན་དང་། ཁྱིམ་པར་དད་པ་བསྐྱེད་པར་བྱེད་པ་རྣམས་ཀྱི་མཆོག ནག་པོ་འཆར་ཀ་དང་། ལྷ་དང་མིས་མཆོད་པ་རྣམས་ཀྱི་མཆོག ལེགས་མཐོང་གི་བདེན་པ་དང་།
བདེན་པའི་ཚིག་དེས། མིང་འདི་ཞེས་བྱ་བ་ལ་བསྲུང་བར་བྱའོ། ། ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཡོངས་སུ་བསྐྱང་བ་དང་ཞི་བ་དང་། བདེ་ལེགས་སུ་འགྱུར་བ་དང་། ཆད་པ་བཟློག་པར་བྱའོ། ། རྒྱལ་པོའམ། ཆོམ་རྐུན་ནམ། མེའམ།
ཆུའམ། དགྲའམ་མི་མཛའ་བའམ། ལམ་དུ་འགྲོ་བའམ། ལམ་གོལ་བར་འགྲོ་བའམ། གཉིད་ལོག་པའམ། ར་རོ་བའམ། བག་མེད་པ་ལས་བསྲུང་བར་བྱའོ། ། བདེན་པ་དང་། བདེན་པའི་ཚིག་གང་གིས་སེམས་ཅན་རྐང་པ་མེད་པའམ། རྐང་གཉིས་པའམ།
རྐང་བཞི་པའམ། རྐང་མང་བའམ། གཟུགས་ཅན་ནམ། གཟུགས་ཅན་མ་ཡིན་པའམ། འདུ་ཤེས་ཅན་ནམ། འདུ་ཤེས་ཅན་མ་ཡིན་པའམ། འདུ་ཤེས་མེད་འདུ་ཤེས་མེད་མིན་གྱི་སེམས་ཅན་ཇི་སྙེད་པ་དེ་དག་གི་ནང་ན་ནི། དེ་བཞིན་གཤེགས་པ་མཆོག་ཅེས་བྱ་སྟེ་བདེན་པ་དང་། བདེན་པའི་ཚིག་དེས། མིང་འདི་ཞེས་བྱ་བ་ལ་བསྲུང་བར་བྱའོ། །
ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་། ཆད་པ་བཟློག་པར་བྱའོ། ། བདེན་པ་དང་། བདེན་པའི་ཚིག་གང་གིས། འདུས་བྱས་སམ། འདུས་མ་བྱས་ཀྱི་ཆོས་ཇི་སྙེད་ཡོད་པ་དེ་དག་གི་ནང་ནས་ནི། འདོད་ཆགས་དང་བྲལ་བ་མཆོག་ཅེས་བྱ་སྟེ།
བདེན་པ་དང་བདེན་པའི་ཚིག་དེས། མིང་འདི་ཞེས་བྱ་བ་ལ་བསྲུང་བར་བྱའོ། ། ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཞི་བ་དང་བདེ་ལེགས་སུ་འགྱུར་བ་དང་། ཆད་པ་བཟློག་པར་བྱའོ། ། བདེན་པ་དང་བདེན་པའི་ཚིག་གང་གིས། ཚོགས་པའམ། འདུས་པའམ། མང་པོའམ།
འཁོར་ཇི་སྙེད་ཡོད་པ་དེ་དག་གི་ནང་ནས་ནི། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་མཆོག་ཅེས་བྱ་སྟེ། བདེན་པ་དང་། བདེན་པའི་ཚིག་དེས། རྒྱལ་ཁམས་སམ། ཡུལ་འཁོར་རམ། གྲོང་ངམ། གྲོང་རྡལ་ལམ། གྲོང་ཁྱེར་རམ། ཁྱིམ་མམ།
གནས་སམ། ཞིང་ངམ། ནད་པ་འདི་ལ་བསྲུང་བར་བྱའོ། ། ཡོངས་སུ་བསྐྱབ་པ་དང་། ཡོངས་སུ་གཟུང་བ་དང་། ཡོངས་སུ་བསྐྱང་བ་དང་། ཞི་བ་དང་། བདེ་ལེགས་སུ་འགྱུར་བར་བྱའོ། ། མཚམས་གཅད་པར་བྱའོ། ། འབྱུང་པོ་ཐམས་ཅད་བཟློག་པར་བྱའོ། །
གཟི་བརྗིད་འཕྲོག་པ་རྣམས་བཟློག་པར་བྱའོ། ། ཞེས་བརྗོད་ལ་བདེ་ལེགས་དང་བསྲུང་བ་དང་བཟློག་པར་ཞེས་པ་རྣམས་ལ་སློབ་མ་ལ་མེ་ཏོག་གཏོར་ཞིང་དྲིལ་བུ་རེ་གསིལ། བདེན་པ་དང་། བདེན་པའི་ཚིག་གང་གིས་བཅོམ་ལྡན་འདས་མ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ངས། འདོད་ཆགས་དང་། ཞེ་སྡང་དང་། གཏི་མུག་ཟད་པར་བྱ་བའི་ཕྱིར། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བསྟན་པ་དང་། བཤད་པ་དང་། བརྗོད་པའི་བདེན་པ་དང་།
བདེན་པའི་ཚིག་དེས། མིང་འདི་ཞེས་བྱ་བའི་ནད་བཞི་བརྒྱ་རྩ་བཞི་ཟད་པར་གྱུར་ཅིག མེད་པར༞ ཞི་བར༞ རབ་ཏུ་ཞི་བར་གྱུར་ཅིག ལན་གཅིག་གཉིས་གསུམ་གང་རུང་བརྗོད་ནས་སྤྱི་བོར་རྡོ་རྗེ་བཟུང་ལ། སྤྲོ་ལུང་པ་ཀུན་སྨོན་གྱིས་་་་་་རྒྱལ་བ་སྲས་བཅས་བདེན་པའི་བྱིན་རླབས་དང་། ། རིག་པའི་རྒྱལ་མོ་རྣམས་ཀྱི་བྱིན་རླབས་ཀྱིས། ། འགྲོ་བ་འདི་ལ་བདག་གིས་བསྲུངས་ཟིན་གྱི། ། འདི་ལ་སུས་ཀྱང་གནོད་པ་མ་བྱེད་ཅིག ། དེ་ནས་སློབ་མ་ལ་མེ་ཏོག་གཏོར་དྲིལ་བུ་གསིལ་ཞིང་། སྟོང་ཆེན་ལས་་་་་་འཇིག་རྟེན་འདིའམ་ཡང་དག་གནས་པ་ན། །
མཐོ་རིས་དག་ན་རིན་ཆེན་མཆོག་ཡོད་པ། ། དེ་བཞིན་གཤེགས་པ་ལྷ་ཡི་ལྷར་གྱུར་པ། ། མི་ཡི་མཆོག་དང་འདི་ནི་མཚུངས་པ་མེད། ། དེ་བས་འདི་ནི་རིན་ཆེན་མཆོག་ཏུ་གསུངས། ། བདེན་པ་དེ་ཡིས་འདིར་ནི་བདེ་ལེགས་ཤོག ། ཟག་པ་ཆགས་བྲལ་བདུད་རྩི་འདུས་མ་བྱས། ། ཤེས་པས་ཤཱཀྱ་ཐུབ་དེས་རབ་ཏུ་ཕྱེ། ། བདུད་རྩི་ཞི་བ་འདུས་མ་བྱས་ཡིན་པ། ། ཆོས་དེ་དང་ནི་མཚུངས་པ་གང་ཡང་མེད། ། དེ་བས་འདི་ནི་རིན་ཆེན་མཆོག་ཏུ་གསུངས། །
བདེན་པ་དེ་ཡིས་འདིར་ནི་བདེ་ལེགས་ཤོག ། མཆོག་ཏུ་གང་འདོད་ཚུལ་བཞིན་རབ་བརྟན་པ། ། སྟོན་པའི་རྣལ་འབྱོར་བླ་མེད་རྟག་སྒྲུབ་པ། ། རྡོ་རྗེ་ལྟ་བུར་མིག་གཉིས་ལམ་མཐོང་བ། ། ཏིང་འཛིན་དེ་དང་མཉམ་པ་ཡོད་མ་ཡིན། ། དེ་བས་འདི་ནི་རིན་ཆེན་མཆོག་ཏུ་གསུངས། ། བདེན་པ་དེ་ཡིས་འདིར་ནི་བདེ་ལེགས་ཤོག ། གང་ཟག་ཆེན་པོ་བརྒྱད་པོ་རབ་བསྔགས་ཤིང་། ། གང་དག་ཟུང་བཞིར་བརྗོད་པ་དེ་དག་ནི། ། དྲང་སྲོང་ཆེན་པོ་གང་ཟག་མཚུངས་པ་མེད། །
བདེ་བར་གཤེགས་པས་སྦྱིན་པའི་གནས་ཞེས་གསུངས། ། དེ་ལ་བྱིན་ན་འབྲས་བུ་ཆེར་འགྱུར་ཏེ། ། ཞིང་རབ་གཤིན་ལ་ས་བོན་བཏབ་པ་བཞིན། ། འདི་ནི་དགེ་འདུན་རིན་ཆེན་མཆོག་ཏུ་གསུངས། ། བདེན་པ་དེ་ཡིས་འདིར་ནི་བདེ་ལེགས་ཤོག གང་ཟག་བརྟན་པའི་ཡིད་ཀྱིས་རབ་བརྩོན་ཞིང་། གཽ་ཏ་མ་ཡི་བསྟན་ལ་འཇུག་བྱེད་པ། ། དེ་དག་ཐོས་ནས་བདུད་རྩི་མཆོག་ཐོབ་སྟེ། ། མུན་པ་བསལ་ནས་མྱ་ངན་འདས་ཐོབ་པ། ། དེ་བས་འདི་ནི་རིན་ཆེན་མཆོག་ཏུ་གསུངས། །
བདེན་པ་དེ་ཡིས་འདིར་ནི་བདེ་ལེགས་ཤོག ། ལྟ་བ་འདི་ལ་སྦྱར་མ་ཐག་ཏུ་ནི། ། འཇིག་ཚོགས་བལྟ་དང་ཚུལ་ཁྲིམས་བརྟུལ་ཞུགས་དང་། ། ཐེ་ཚོམ་དང་ནི་ཉོན་མོངས་གསུམ་པོ་དག ། ཅིག་ཅར་སྤངས་ཏེ་འཕགས་པའི་བདེན་མཐོང་བ། ། དེས་ན་དགེ་འདུན་རིན་ཆེན་མཆོག་ཏུ་གསུངས། ། བདེན་པ་དེ་ཡིས་འདིར་ནི་བདེ་ལེགས་ཤོག ། ལུས་སམ་ངག་གམ་འོན་ཏེ་ཡིད་ཀྱིས་ཀྱང་། ། སྡིག་པ་རྣམ་གསུམ་ནམ་ཡང་མི་བྱེད་ཅིང་། ། གློ་བུར་བྱས་ནའང་འཆབ་པར་མི་བྱེད་ལ། །
དེ་ལྟར་དེ་དག་ལྟ་བས་འཛིན་མི་བྱེད། ། དེ་བས་དགེ་འདུན་རིན་ཆེན་མཆོག་ཏུ་གསུངས། ། བདེན་པ་དེ་ཡིས་འདིར་ནི་བདེ་ལེགས་ཤོག ། ཇི་ལྟར་དབང་པོའི་སྡོང་པོ་གསར་བཙུགས་པ། ། ཕྱོགས་བཞིའི་རླུང་རྣམས་ཀྱིས་ནི་མི་གཡོ་ལྟར། འཕགས་པའི་ལམ་གྱིས་དམ་པ་མཐོང་བ་ཡི། ། གང་ཟག་འཕགས་པའི་མཆོག་རྣམས་དེ་བཞིན་ནོ། ། དེས་ན་དགེ་འདུན་རིན་ཆེན་མཆོག་ཏུ་གསུངས། ། བདེན་པ་དེ་ཡིས་འདིར་ནི་བདེ་ལེགས་ཤོག ། ཤེས་རབ་ཟབ་མོ་ཤིན་ཏུ་བརྟན་པ་ཡི། །
འཕགས་པའི་བདེན་པ་སུ་དག་རྣམ་སྒོམ་ཞིང་། ། ལུས་ཀྱང་སྦྱིན་པར་ཡིད་ལ་བྱས་ནས་ནི། ། དེ་དག་འཇིགས་པ་བརྒྱད་དང་ཕྲད་མི་འགྱུར། ། དེས་ན་དགེ་འདུན་རིན་ཆེན་མཆོག་ཏུ་གསུངས། བདེན་པ་དེ་ཡིས་འདིར་ནི་བདེ་ལེགས་ཤོག ། ཇི་ལྟར་མེ་ནི་རླུང་གིས་རབ་གཏོར་བ། ། ལག་ཏུ་བླངས་ཏེ་བགྲང་དུ་མེད་པ་ཉིད། ། དེ་ལྟར་ཀུན་ཏུ་སྦྱོར་བས་རབ་བཏང་བ། ། སངས་རྒྱས་སྲས་རྣམས་བསྟན་དུ་མེད་པར་འགྲོ། ། དེས་ན་དགེ་འདུན་རིན་ཆེན་མཆོག་ཏུ་གསུངས། །
བདེན་པ་དེ་ཡིས་འདིར་ནི་བདེ་ལེགས་ཤོག ། སེམས་ཅན་གང་དག་འགྲོ་དང་མི་འགྲོ་བ། ། དེ་དག་ཐམས་ཅད་འདིར་ནི་བདེ་གྱུར་ཅིག ། སྟོན་མཆོག་ལྷ་དང་མིས་ནི་མཆོད་འོས་པ། ། སངས་རྒྱས་ཕྱག་འཚལ་དེང་འདིར་བདེ་ལེགས་ཤོག ། སེམས་ཅན་གང་དག་འགྲོ་དང་མི་འགྲོ་བ། ། དེ་དག་ཐམས་ཅད་འདིར་ནི་བདེ་གྱུར་ཅིག ། ཞི་བ་ཆགས་བྲལ་ལྷ་མིའི་མཆོད་འོས་པ། ། ཆོས་ལ་ཕྱག་འཚལ་དེང་འདིར་བདེ་ལེགས་ཤོག ། སེམས་ཅན་གང་དག་འགྲོ་དང་མི་འགྲོ་བ། །
དེ་དག་ཐམས་ཅད་འདིར་ནི་བདེ་གྱུར་ཅིག ། ཚོགས་ཀྱི་དམ་པ་ལྷ་མིའི་མཆོད་འོས་པ། ། དགེ་འདུན་ཕྱག་འཚལ་དེང་འདིར་བདེ་ལེགས་ཤོག ། འབྱུང་པོ་གང་དག་འདིར་ནི་ལྷགས་གྱུར་ཏེ། ། ས་འམ་འོན་ཏེ་མཁའ་ལ་འཁོད་ཀྱང་རུང་། ། སྐྱེ་དགུ་ཀུན་ལ་རྟག་ཏུ་བྱམས་བྱེད་ཅིང་། ། ཉིན་དང་མཚན་དུ་ཆོས་ལ་སྤྱོད་པར་ཤོག ། འདིར་ནི་རྒྱལ་བ་དགྲ་རྒྱལ་བདེན་གང་གིས། ། ཤིན་ཏུ་བདེན་པ་གསུངས་ཤིང་རྫུན་མེད་པ། ། བདེན་པ་དེ་ཡིས་འདིར་ནི་བདེ་ལེགས་ཤོག །
དེང་ཀུན་འཇིགས་པ་ཆེ་ལས་ཐར་གྱུར་ཅིག ། ཛ་ཡ་ཛ་ཡ་ཞེས་དང་། མཐར་རོལ་ཆེན་ཡང་མཛད་དོ། ། དེས་རྗེ་བཙུན་སོ་སོར་འབྲང་མའི་རིག་གཏད་ཟབ་མོ་གསན་པའི་བཀའ་དྲིན་གཏང་རག་ཏུ་དམིགས་ཏེ་མཎྜལ་ཞིག་འབུལ་བར་ཞུ་ཞེས་དང་། བཀའ་དྲིན་གྱི་མཎྜལ་ཕུལ་ལ། མཎྜལ་སྣོད་བཅུད་ཕུན་སུམ་ཚོགས་པ་ལུས་ལོངས་སྤྱོད་དུས་གསུམ་གྱི་དགེ་རྩ་དང་བཅས་པ་དེ་ཉིད་བཀའ་དྲིན་གྱི་ཡོན་དུ་ཕུལ་ནས་ཆ་ཤས་ནས་བཞེས་ཏེ་ལོངས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་བརྩམ་སྟེ་སོགས་གསུམ། དེས་རྗེ་བཙུན་མ་བསྲུང་བ་ལྔའི་རིག་གཏད་དམ་གཟུངས་གྲྭ་ལྔའི་དབང་དུ་གྲགས་པ་དེ་ཡོངས་སུ་རྫོགས་པར་གསན་པ་ཡིན་པས། དེས་རང་གཞན་གྱི་དོན་རྒྱ་ཆེ་བར་མཛད་པ་ཞུ། བསོད་ནམས་འདི་ཡིས་ཐམས་ཅད་གཟིགས་པ་ཉིད།
སོགས་བསྔོ་བས་རྒྱས་བཏབ་ནས་སློབ་མ་རྣམས་སོ་སོར་བཏང་ངོ་། ། གསུམ་པ་རྗེས་ནི། དེ་ནས་དཀྱིལ་འཁོར་གྱི་མཆོད་པ་རྣམས་ཁ་གསོས་ལ། མཆོད་པ་བསངས་སྦྱངས་བྱིན་གྱིས་བརླབས་སླར་ཡང་ཆུ་གཉིས་ཉེར་མཆོད་རོལ་མོ་རྣམས་ཀྱི་སྔགས་ཚོགས་ཞིང་གི་སྐབས་བཞིན་ལ་རོལ་ཆེན་དང་། དེ་བཞིན་དུ་ཉེར་མཆོད་སོགས་ཀྱི་སྔགས་ཀྱི་ཐད་དུ་འདོད་ཡོན་ལྔའི་སྔགས་དང་སཔྟ་རཏྣ་ནས་ཨཥྚ་མངྒ་ལ་གྲཱ་བྷྱཿཞེས་པ་རྣམས་བཅུག་སོ་སོའི་ཕྱག་རྒྱ་བྱས་ལ་མཆོད། རང་བཞིན་དག་པ་སོགས། བདག་འཇུག་གི་མགོར་བསྟན་པ་ལྟར་མདོར་བསྡུས་བསྟོད་ལ། བླ་མ་དང་བཅོམ་ལྡན་འདས་མ་བསྲུང་བ་ལྔའི་དཀྱིལ་འཁོར་ཆེན་པོའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་ཐམས་ཅད་བདག་ལ་དགོངས་སུ་གསོལ། ཁྱེད་རྣམས་ལ་ཐུགས་མཁྱེན་པའི་ཡེ་ཤེས་བརྩེ་བའི་ཐུགས་རྗེ་མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་ལགས་པས། སྤྱིར་གྱི་ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ།
བསྟན་པའི་རྩ་ལག་དཔལ་ལྡན་བླ་མ་གོང་མ་ཞི་བར་གཤེགས་པ་རྣམས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་ཅན་གོང་ནས་གོང་དུ་ཡོངས་སུ་རྫོགས་པའི་ཕྲིན་ལས་མཛད་དུ་གསོལ། ད་ལྟ་ཞལ་བཞུགས་པའི་དཔལ་ལྡན་བླ་མ་དམ་པ་རྣམས་ཀྱིས་གཙོ་མཛད། སངས་རྒྱས་ཀྱི་བསྟན་པ་འཛིན་པའི་དགེ་བའི་བཤེས་གཉེན་ཐམས་ཅད་སྐུ་ཁམས་བཟང་ཞིང་སྐུ་ཚེ་བརྟན་པར་བྱིན་གྱིས་བརླབ་ཏུ་གསོལ། བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་དང་དམ་ཚིག་ཉམས་ཆག་ཐམས་ཅད་ཞི་བར་མཛད་དུ་གསོལ། མཐོ་རིས་དང་། ཐར་པ་དང་། ཐམས་ཅད་མཁྱེན་པའི་ལམ་གྱི་བར་དུ་གཅོད་པ་དང་། མི་དགེ་བ་དང་། ཉོན་མོངས་པ་དང་།
ཤེས་བྱའི་སྒྲིབ་པ་ཐམས་ཅད་ཞི་བར་མཛད་དུ་གསོལ། གནས་སྐབས་སུ་ཡང་ལས་དང་ཉོན་མོངས་པའི་དབང་གིས་བྱུང་བའི་གནོད་པ་དང་། སྡུག་བསྔལ་གྱི་བྱེ་བྲག་གདོན་ཆེན་པོ་བཅོ་བརྒྱད་དང་། བགེགས་རིགས་སྟོང་ཕྲག་བརྒྱད་ཅུ་དང་། ལོག་འདྲེན་དང་། གཟའ་དང་། རྒྱུ་སྐར་དང་། བྱད་སྟེམས་དང་། ཕ་རོལ་གྱི་རིག་སྔགས་ལས་གྱུར་པའི་གནོད་པ་ཐམས་ཅད་ཞི་བར་མཛད་དུ་གསོལ། མེ་དང་།
ཆུ་དང་། ས་གཡོ་བ་ལ་སོགས་པ་འབྱུང་བ་ལས་གྱུར་པའི་གནོད་པ་དང་། ལོ་ཉེས་དང་། དགྲའི་གནོད་པ་ལ་སོགས་པ་འཇིགས་པ་ཆེན་པོ་བཅུ་དྲུག་དང་། མུ་གེ་དང་། མི་ནད་དང་། ཕྱུགས་ནད་དང་། ནད་བཞི་བརྒྱ་རྩ་བཞི་དང་། དབུལ་ཞིང་ཕོངས་པ་དང་། དུས་མ་ཡིན་པར་འཆི་བའི་སྡུག་བསྔལ་དང་།
དེ་དག་གི་རྒྱུ་བསམ་སྦྱོར་ངན་པ་ཐམས་ཅད་ཞི་བར་མཛད་དུ་གསོལ། ཁྱད་པར་དུ་ཡང་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ལ་སྔོན་གྱི་ལས་ལས་གྱུར་ཀྱང་རུང་། འཕྲལ་གྱི་རྐྱེན་ལས་གྱུར་ཀྱང་རུང་སྟེ། ཕྱི་ནང་གི་ཉེ་བར་འཚེ་བ་དང་། ལུས་སེམས་ལ་གནོད་པར་བྱེད་པའི་གདོན་བགེགས་དང་ནད་ལ་སོགས་པ། ལུས་ཀྱི་སྡུག་བསྔལ་བ་དང་། སེམས་ཡིད་མི་བདེ་བ་དང་། སྐལ་བ་ངན་པ་དང་། རྨི་ལམ་ངན་པ་དང་། མཚན་མ་ངན་པ་དང་།
ལུས་དང་། སྲོག་དང་། ལོངས་སྤྱོད་དང་། སྐལ་བ་དང་། དགེ་བ་སྒྲུབ་པ་ལ་བར་དུ་གཅོད་པ་ཐམས་ཅད་ཞི་བར་མཛད་དུ་གསོལ། མདོར་ན་བདག་གཞན་སེམས་ཅན་ཐམས་ཅད་ཀྱི་གནས་སྐབས་སུ་ཡང་མི་མཐུན་པའི་ཕྱོགས་ཐམས་ཅད་ཉེ་བར་ཞི་ནས་འོག་མིན་གྱི་སྲིད་པའི་མཐར་ཐུག་པའི་འཇིག་རྟེན་པའི་དངོས་གྲུབ་མཐའ་དག་འགྲུབ་པ་དང་། མཐར་ཐུག་སྒྲིབ་གཉིས་བག་ཆགས་དང་བཅས་པ་མ་ལུས་པ་ཞི་བའི་ཕྱག་རྒྱ་ཆེན་པོ་མཆོག་གི་དངོས་གྲུབ་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། བླ་མ་དང་བཅོམ་ལྡན་འདས་མ་བསྲུང་བ་ལྔའི་དཀྱིལ་འཁོར་ཆེན་པོའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་ཐམས་ཅད་བདག་ཅག་རྣམས་ལ་དགོངས་སུ་གསོལ། བདག་ཅག་རྣམས་སོ་སོའི་སྐྱེ་བོར་གྱུར་པས་སེམས་ཉོན་མོངས་པ་ཅན་དུ་གྱུར་ནས་ལུས་ངག་ཡིད་གསུམ་གྱི་སྤྱོད་པ་ཉོན་མོངས་པ་དང་འདྲེས་ཤིང་བག་མེད་པར་གྱུར་ནས། རྣལ་འབྱོར་ལ་དབང་མ་ཐོབ་པས།
སེམས་བྱིང་བ་དང་རྒོད་པའི་དབང་དུ་གྱུར་ཏེ། ཏིང་ངེ་འཛིན་མི་གསལ་བ་དང་། སྙིགས་མ་ལྔའི་དུས་ཀྱི་དབང་གིས་ཉེ་བར་མཁོ་བའི་ཡོ་བྱད་མ་འབྱོར་པ་དང་། མཆོད་རྫས་མེད་ཅིང་ངན་པ་དང་། བརྗེད་ངས་པ་དང་། ཤེས་བཞིན་མ་ཡིན་པའི་དབང་དུ་གྱུར་ནས། ཆོ་ག་ལྷག་པ་དང་། ཆད་པ་དང་། སེར་སྣའི་དབང་གིས་མཆོད་པ་ངན་ཅིང་ཆུང་བ་དང་། གཏི་མུག་གི་དབང་གིས་རྒྱུད་སྡེ་ནས་འབྱུང་བའི་ཆོ་ག་བཞིན་དུ་མ་ལྕོགས་པ་ལ་སོགས་པའི་འཁྲུལ་ཞིང་ནོངས་པ་ཐམས་ཅད་བཟོད་པར་བཞེས་ནས་བདག་ཅག་གི་ས་ལམ་དང་དངོས་གྲུབ་ཀྱི་བར་ཆད་དུ་མི་འགྱུར་བར་བྱིན་གྱིས་བརླབ་ཏུ་གསོལ།
ཨོཾ་བཛྲ་སཏྭ་ས་མཱ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ་ཏིཥྛ་དྲི་དྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོ་ཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟ་ཤྲཱི་ཡ། ཀུ་རུ་ཧཱུྃ།
ཧ་ཧ་ཧ་ཧ་ཧོ། བྷ་ག་ཝཱན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། བཛྲ་བྷ་ཝ། མ་ཧཱ་ས་མ་ཡ་སཏྭ་ཨཱཿ གསུམ། མ་འབྱོར་པ་དང་ཉམས་པ་དང་། ། གང་ཡང་བདག་རྨོངས་བློ་ཡིས་ནི། ། བགྱིས་པ་དང་ནི་བགྱིད་བསྩལ་བ། ། དེ་ཀུན་འཕགས་མས་བཟོད་པར་གསོལ། ། ལྷག་པ་དང་ནི་ཆད་པ་དང་། །
ཆོ་གའི་ཡན་ལག་ཉམས་པ་དང་། ། བདག་གི་བརྗེད་ངས་ཅི་མཆིས་པ། ། དེ་ཡང་བཟོད་པར་མཛད་དུ་གསོལ། ། སེར་སྣའི་དབང་གྱུར་མི་མཁས་པས། ། མཆོད་པ་ངན་ཞིང་བཤམས་ཉེས་པ། ། མགོན་པོ་ཐུགས་རྗེ་ཆེ་ལྡན་པ། ། དེ་ཡང་བཟོད་པར་མཛད་དུ་གསོལ། ། བག་མེད་སྤྱོད་པ་མ་དག་པས། ། རྒྱུད་ལས་བྱུང་བའི་ཆོ་ག་བཞིན། ། མ་ལྕོགས་འཁྲུལ་པ་ཅི་མཆིས་པ། །
དེ་ཡང་བཟོད་པར་མཛད་དུ་གསོལ། ། གང་ཡང་བདག་བློ་གཏི་མུག་པས། ། ལེགས་སྤྱད་འདི་ལ་ཉེས་གྱུར་གང་། ། གང་ཕྱིར་ལུས་ཅན་སྐྱབས་གྱུར་པ། ། དེ་ཀུན་འཕགས་མས་བཟོད་པར་གསོལ། ། དགེ་བའི་རྩ་བ་དེ་ཡང་སེམས་ཅན་ཐམས་ཅད་དང་ཐུན་མོང་དུ་བྱས་ཏེ། དགེ་བའི་རྩ་བ་འདི་དག་གིས་བདག་དང་སེམས་ཅན་ཐམས་ཅད་འཇིག་རྟེན་དང་འཇིག་རྟེན་ལས་འདས་པའི་རྒུད་པ་ཐམས་ཅད་དང་བྲལ་བར་གྱུར་ཅིག འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་དང་ཡང་དག་པར་བདེན་པའི་བདེ་བ་དང་། ཡིད་བདེ་བ་ཉིད་ཀྱི་མཆོག་སངས་རྒྱས་སུ་ཚེ་འདི་ཉིད་ལ་གྱུར་ཅིག བདག་གི་དགེ་བའི་ལས་རྣམས་འདི་དག་གིས། །
འཇིག་རྟེན་དུ་ནི་མྱུར་དུ་སངས་རྒྱས་ཤོག ། འགྲོ་ལ་ཕན་ཕྱིར་ཆོས་རྣམས་སྟོན་བགྱིད་ཅིང་། ། སེམས་ཅན་སྡུག་བསྔལ་མང་པོས་གཟིར་ལས་སྒྲོལ། ། བདག་དང་འགྲོ་ལ༞ ནས། དེ་སྲིད་བཅོམ་ལྡན་འདས་མ་འཁོར་དང་བཅས་པ་ཐམས་ཅད་རས་བྲིས་ཀྱི་དཀྱིལ་འཁོར་ལ་བརྟན་པར་བཞུགས་སུ་གསོལ། ཨོཾ་སུ་པྲ་ཏིཥྛ་བཛྲེ་སྭཱཧཱ། ཞེས་རས་བྲིས་ལ་མེ་ཏོག་གཏོར་ལ་བརྟན་བཞུགས་བྱ། སངས་རྒྱས་རྫུ་འཕྲུལ་ཆེ་དང་སོགས་ནས། རབ་ཏུ་དང་བའི་སེམས་ཀྱིས་བདག་དང་སློབ་མ་བསྲུང་གྱུར་ཅིག ཅེས་དང་།
དགེ་བ་འདི་ཡིས་མྱུར་དུ་བདག ། བསྲུང་བ་ལྔ་པོ་འགྲུབ་གྱུར་ནས། ། འགྲོ་བ་གཅིག་ཀྱང་མ་ལུས་པ། ། དེ་ཡི་ས་ལ་འགོད་པར་ཤོག ། ཆེ་བའི་ཆེ་མཆོག་སྟོན་མཆོག་བླ་ན་མེད། ། ཆོས་རྗེ་ཉི་མ་རྒྱས་པའི་བྱིན་རླབས་ཀྱིས། ། བདུད་དང་བགེགས་རིགས་གནོད་པའི་དགྲ་ཞི་ནས། ། རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག ། ཆོས་ཉིད་བདེན་པའི་ཆོས་མཆོག་བླ་ན་མེད། ། དམ་ཆོས་བདུད་རྩི་བདེན་པའི་བྱིན་རླབས་ཀྱིས། །
ཉེས་པའི་སྐྱོན་བྲལ་དགེ་ཚོགས་རྣམས་འཕེལ་བ། ། རྟག་ཏུ་དཔལ་གནས༞ དགེ་འདུན་ཡོན་ཏན་རིན་ཆེན་དཔལ་འབར་བ། ། རྒྱལ་སྲས་ཕན་མཛད་བདེན་པའི་བྱིན་རླབས་དང་། ། ཉོན་མོངས་དུག་ལྔས་གདུང་བའི་དགྲ་ཞི་ནས། ། རྟག་ཏུ་དཔལ་གནས༞ ཚངས་དང་ལྷ་དབང་སྲུང་མའི་བྱིན་རླབས་དང་། ། ཕན་མཛད་ལྷ་ཡི་བཀྲ་ཤིས་གནས་གྱུར་ཏེ། ། དགེ་ལེགས་བསམ་པ་ཡིད་བཞིན་འགྲུབ་པ་དང་། ། ཚེ་རིང་ནད་མེད་བདེ་སྐྱིད་ལྡན་པར་ཤོག ། འབྱུང་པོ་གང་དག་འདིར་ནི་ལྷགས་གྱུར་ནས། ། སའམ་འོན་ཏེ་བར་སྣང་འཁོད་པ་དག །
སྐྱེ་དགུ་རྣམས་ལ་རྟག་ཏུ་བྱམས་བྱེད་པས། ། ཉིན་དང་མཚན་དུ་ཆོས་ལ་སྤྱོད་པར་ཤོག ། འདིར་ནི་རྒྱལ་བ་དགྲ་རྒྱལ་བདེན་གང་གིས། ། རྟག་ཏུ་བདེན་པར་གསུང་ཞིང་བརྫུན་མེད་པ། ། བདེན་པ་དེ་ཡིས་དེང་འདིར་བདེ་ལེགས་ཤོག ། དེང་འདིར་འཇིགས་པ་ཆེ་ལས་ཐར་གྱུར་ཅིག ། ཕྱོགས་དང་དུས་དང་གནས་སྐབས་ཐམས་ཅད་དུ། ། བཀྲ་ཤིས་དང་བདེ་ལེགས་ཆེན་པོས་ཁྱབ་པར་གྱུར་ཅིག ཛ་ཡ་ཛ་ཡ་སུ་ཛ་ཡ། དེ་ནས་བུམ་པ་དང་མཆོད་གཏོར་དམན་པ་སོགས་བསྡུས་ལ་ལས་ཀྱི་རྗེས་མི་མངོན་པར་བྱ་ཞིང་།
རས་བྲིས་ཀྱི་རྡུལ་རྣམས་ཕྱིས་ལ་རྟེན་གྱི་གྲལ་དུ་བཞུགས་སུ་གསོལ། རང་གཙོ་མོའི་ང་རྒྱལ་གྱིས་དུས་ཀུན་ཏུ་གནས་པས་བསྟན་པ་དང་སེམས་ཅན་གྱི་དོན་དུ་ཅི་འགྱུར་གྱི་ལས་བྱའོ། ། དེ་ལྟར་ན་དབང་བསྐུར་བའི་ཚེ་དམིགས་པ་ཇི་ལྟར་འཛིན་དང་། སློབ་མ་ལ་དམ་ཚིག་གི་མཚམས་སྦྱོར་ཚུལ་སོགས། གསུང་བཞིན་ཞིབ་པ་རང་ཞིག་གྱིས་གསུངས་པས་ལྷག་ཆད་མེད་པར་བཀོད་པའོ། །་་་་་ ཞེས་བཅོ་བརྒྱད་འཇམ་དབྱངས་རྒྱལ་མཚན་གྱིས་གསུངས་སོ། ། གཉིས་པ་རྡུལ་ཚོན་གྱི་སྟེང་ནས་སྒྲུབ་མཆོད་བྱེད་ན། དེའི་ཁྱད་པར་གྱི་ཆོས་ལའང་གསུམ། སྦྱོར་བ། དངོས་གཞི།
རྗེས་སོ། ། དང་པོ་ལ། ཡོ་བྱད་བཤམ་པའི་ཚུལ་ནི། གཏོར་མ་གཉིས་ཡུངས་ཆུ་སོགས་ཐིག་ཚོན། གཞན་ཕལ་ཆེར་སྔོན་དུ་བསྟན་པ་བཞིན་ནོ། ། དེ་ནས་གསོ་སྦྱོང་ལེན་པར་འདོད་ན། ཐོ་རངས་སྔ་བར་ཁྲུས་བྱས་ནས། ལངས་ལ། རང་གི་སྙིང་ཀ་ནས་འོད་ཟེར་འཕྲོས་པས། རྗེ་བཙུན་བསྲུང་བ་ལྔའི་དཀྱིལ་འཁོར་གྱི་ལྷ་ཚོགས་ལ་བླ་མ་ཡི་དམ་སངས་རྒྱས་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ
དངོས་སུ་ཕྱག་འཚལ་ཞིང་། གང་གི་དྲིན་གྱིས་བདེ་ཆེན་སོགས། སངས་རྒྱས་ཀུན་གྱི་སོགས། བླ་མ་དང་ནི་རྗེ་བཙུན་སོ་སོར་འབྲང་མ་དང་སོགས། མགོན་པོ་ཐུགས་རྗེ་ཆེ་ལྡན་སོགས། ཤླཽ་ཀ་བཞི། འཇིག་རྟེན་འདྲེན་པའི་སོགས། སྐྱོན་གྱིས་མ་གོས་སོགས། ལྷ་དང་ལྷ་མིན་སོགས། སྔོན་ཚེ་བཅོམ་ལྡན་འདས་ཀྱི་སོགས།
ཕྱག་བྱར་འོས་པ་སོགས། ཇི་སྙེད་སུ་དག་ནས། ཕྱིར་བསྔོའོ་ཡི་བར་དང་། དེ་ནས་ཙོག་པུར་ཐལ་མོ་སྦྱར་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། བཅོམ་ལྡན་འདས་མ་བསྲུང་བ་ལྔའི་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ་བྱ་བ་བྱས་ཤིང་། བྱེད་པ་བྱས་པ། ཁུར་བོར་བ།
རང་གི་དོན་རྗེས་སུ་ཐོབ་པ། སྲིད་པར་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན། དེ་དག་གིས་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་བྱ་བའི་ཕྱིར། གསོ་སྦྱོང་ངེས་པར་མཛད་པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་། རིག་པ་འཛིན་པ་ཞེས་གསུང་རྒྱུན། དུས་འདི་ནས་བཟུང་སྟེ། ཇི་སྲིད་སང་ཉི་མ་མ་ཤར་གྱི་བར་དུ་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་།
མུ་གེ་མེད་པར་བྱ་བའི་ཕྱིར་དང་། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་བྱ་བའི་ཕྱིར། གསོ་སྦྱོང་གི་སྡོམ་པ་ངེས་པར་ཡང་དག་པར་བླང་བར་བགྱིའོ། ། དེང་ནས་སྲོག་གཅོད་མི་བྱ་ཞིང་། ། གཞན་གྱི་ནོར་ཡང་བླང་མི་བྱ། ། འཁྲིག་པའི་ཆོས་ཀྱང་མི་སྤྱོད་ཅིང་། ། བརྫུན་གྱི་ཚིག་ཀྱང་མི་སྨྲའོ། ། སྐྱོན་ནི་མང་པོ་ཉེར་བརྟེན་པའི། ། ཆང་ནི་ཡོངས་སུ་སྤང་བར་བྱ། །
ཁྲི་སྟན་མཐོན་པོ་མི་བྱ་ཞིང་། ། དེ་བཞིན་དུས་མ་ཡིན་པའི་ཟས། ། དྲི་དང་ཕྲེང་བ་རྒྱན་དང་ནི། ། གར་དང་གླུ་སོགས་སྤང་བར་བྱ། ། ཇི་ལྟར་དགྲ་བཅོམ་རྟག་ཏུ་ནི། ། སྲོག་གཅོད་ལ་སོགས་མི་བྱེད་པར། ། དེ་བཞིན་སྲོག་གཅོད་ལ་སོགས་སྤངས། ། བླ་མེད་བྱང་ཆུབ་མྱུར་ཐོབ་ཤོག ། སྡུག་བསྔལ་མང་འཁྲུགས་འཇིག་རྟེན་འདི། ། སྲིད་པའི་མཚོ་ལས་སྒྲོལ་བར་ཤོག །
ཅེས་ལན་གསུམ་བརྗོད། ཨོཾ་ཨ་མོ་གྷ་ཤཱི་ལ། སམྦྷ་ར་སམྦྷ་ར། བྷ་ར་བྷ་ར། མ་ཧཱ་ཤཱུདྡྷ་སཏྭ་པདྨ་བི་བྷུ་ཥི་ཏ་བྷུ་ཛ། དྷ་ར་དྷ་ར། ས་མནྟ་ཨ་བ་ལོ་ཀི་ཏེ་ཧཱུྃ་ཕཊ་སྭཱཧཱ། ཞེས་ཉེར་གཅིག་བཟླས་ནས། བཛྲ་མུཿ ཚོགས་ཞིང་རྣམས་རང་བཞིན་གྱི་གནས་སུ་གཤེགས་པར་གྱུར།
ཅེས་བརྗོད་དོ། ། གཉིས་པ་དངོས་གཞི་ལ། དེ་ནས་ཕྱག་འཚལ་སྐྱེས་བུ་དཔའ་ཁྱོད་ལ་སོགས་ནས། བཟླས་པ་བསྡུ་བའི་བར་སྔར་བཞིན་བྱ། དེ་ནས་དཀྱིལ་འཁོར་འབྲི་བར་འགྱུར་བའི་བར་གཏོར་མ་གཅིག་ལ་ཆབ་བྲན། བསངས་སྦྱངས་སྟོང་པའི་ངང་ལས་རིན་པོ་ཆེའི་སྣོད་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྃ། ཡུལ་གྲོང་གནས་གཞིའི་བདག་པོ་ས་པ་རི་ཝཱ་ར་ཨ་ཀརྵ་ཡ་ཛཿ ཨོཾ་ཡུལ་བདག་གྲོང་བདག་གནས་བདག་གཞི་བདག་གཉུག་མར་གནས་པ་སརྦ་ས་པ་རི་ཝཱ་ར་ཨོཾ་ཨ་ཀཱ་རོ་མུ་ཁཾ་སོགས་གསུམ། ཨོཾ་བཛྲ་པུཥྤེ་ཧཱུྃ།
དེ་བཞིན་དུ། དྷཱུ་པེ། ཨཱ་ལོ་ཀེ གནྡྷེ། ནཻ་ཝིཏྱ་ཧཱུྃ། གང་ཡང་འདིར་གནས་ལྷ་དང་ཀླུ། ། གནོད་སྦྱིན་སྲིན་པོའམ་ནི་གཞན། ། དེ་དག་རྣམས་ལ་ས་འདི་ནི། ། བདག་ཞུ་ཁྱེད་ཀྱིས་བསྩལ་དུ་གསོལ། ། ཨརྒྷཾ་སྭཱཧཱ།
སརྦ་སྭསྡྱ་ནམ་གཙྪ། རང་གི་སྤྱི་བོར་ཨོཾ། མགྲིན་པར་ཨཱཿ སྙིང་ཀར་ཧཱུྃ། ཡང་སའི་དབུས་སུ་དྲིའི་ཐིག་ལེ་ལ་མེ་ཏོག་ཚོམ་བུ་བཀོད་ལ། དེའི་མདུན་དུ་མཆོད་གཏོར་བཤམས། ས་གཞིའི་དབུས་སུ་དྲི་ལས་སའི་ལྷ་མོ་སེར་མོ་རྒྱན་ཐམས་ཅད་ཀྱིས་བརྒྱན་པ། ཕྱག་ན་བུམ་པ་ཐོགས་པ་རང་གི་འོད་ཀྱིས་བསྐོར་བ། ས་གཞི་ནས་པདྨ་དཀར་པོ་ཆིག་རྐྱང་གི་ནང་ནས་ལུས་ཕྱེད་ཕྱུང་ནས་མེ་ཏོག་ཚོམ་བུའི་སྟེང་དུ་བཞུགས་པར་གྱུར། ལག་པ་གཡས་པར་ཨ་ལས་དཀྱིལ་འཁོར་གྱི་ཧཱུྃ་ཧཱུྃ་ཧཱུྃ་དེའི་སྒྲ་དང་ཧཱུྃ་གི་འོད་ཟེར་གྱིས་ས་འོག་ནས་སའི་ལྷ་མོ་ཡེ་ཤེས་པ་བྱུང་སྟེ།
མཐེ་བོས་མཐེ་ཆུང་མནན་ཏེ་ས་ལ་བརྡབས་ཛཿཧཱུྃ་བཾ་ཧོཿ དམ་ཚིག་པ་དང་འདྲེས་པས་གྱུར། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་དབང་བསྐུར་བས་གཙོ་མོས་དབུ་བརྒྱན། མཆོད་པས་བསངས་སྦྱངས་བྱིན་རླབས་དང་།་་་་་ མི་འདྲ་བའི་ཁྱད་པར་སའི་ལྷ་མོ་འཁོར་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག་ཅེས་སྦྱར། ཨོཾ་པྲྀ་ཐི་ཝཱི་དེ་ཝཱི་ས་པ་རི་ཝཱ་ར་ཨརྒྷཾ་་་་་་པྲ་ཏཱིཙྪ་ཨཱཿཧཱུྃ། སོགས། གཏོར་མ་བསངས་སྦྱངས་བྱིན་གྱིས་གོང་བཞིན་བརླབས། ཨོཾ་པྲྀ་ཐི་ཝཱི་དེ་ཝཱི་ས་པ་རི་ཝཱ་ར་ན་མཿསརྦ་སོགས་གསུམ།
སྐྱོབ་པ་སངས་རྒྱས་ཐམས་ཅད་ཀྱིས། ། སྤྱོད་པའི་ཚུལ་དང་ཁྱད་པར་དང་། ། ས་དང་ཕ་རོལ་ཕྱིན་པ་ལ། ། ལྷ་མོ་ཁྱོད་ནི་དཔང་དུ་གྱུར། ། སྐྱོབ་པ་ཤཱཀྱ་སེང་གེ་ཡིས། ། ཇི་ལྟར་བདུད་ཀྱི་དཔུང་བཅོམ་པ། ། དེ་བཞིན་བདག་གིས་བདུད་ཀྱི་དཔུང་། ། བཅོམ་ལ་དཀྱིལ་འཁོར་བྲི་བར་བགྱི། ། ཞེས་ལན་གསུམ་གསོལ་བ་བཏབ་པས། རིག་སྔགས་འཆང་དཀྱིལ་འཁོར་གྱི་ལས་ཅི་བདེ་བར་གྱིས་ཤིག་ཅེས་གསུང་སྟེ་ས་དེ་ཉིད་དུ་ཐིམ་པར་གྱུར།
དེ་ནས་ཡུངས་ཆུ་ཐལ་བ་བྱུགས། དྲི་བཟང་རྣམས་ཀྱིས་དཀྱིལ་འཁོར་གྱི་ས་་་་་་ས་གཞི་ལས་གཡས་སྐོར་དུ་གཏོར། ཡཀྵ་བརྗོད། གཞི་སྟོང་ཉིད་སྙིང་རྗེ་དབྱེར་མེད་པའི་བྱང་ཆུབ་སེམས་ཀྱི་རང་བཞིན་དུ་གྱུར། མ་ཎི་དྷ་རི་བདུན་བཟླས། ས་ཕྱོགས་འདིར་བཅོམ་ལྡན་འདས་མ་བསྲུང་བ་ལྔའི་དཀྱིལ་འཁོར་ཆེན་པོ་འབྲི་བར་བྱའོ། ། ཅེས་བརྗོད་ནས་ལངས་ལ། ཧཱུྃ་ཞེས་བསྐོར་བ་ཙམ་བྱ། དཀྱིལ་འཁོར་སྒོ་སྐྱོང་གི་ཐིག་སྤྱི་དང་འདྲ་བ་བཏབ་པའི་ནང་དུ། དབུས་སུ་ཕུར་པ་ལ་བཏགས་པའི་ཐིག་སྐུད་ཀྱིས་ནང་ནས་རིམ་པ་བཞིན།
ཚངས་ཐིག་ནས་ཆ་ཕྲན་གཉིས་ཀྱི་པདྨའི་ལྟེ་བ། གཅིག་ཟེའུ་འབྲུ། གསུམ་པད་འདབ། ཡང་གཅིག་ཟེའུ་འབྲུ། གསུམ་པད་འདབ། གཅིག་འཁོར་ལོའི་རྩིབས་རྟེན། གསུམ་རྩིབས་གཅིག་མུ་ཁྱུད། གཅིག་ལྷ་སྣམ། ཕྱིའི་རྭ་རྩེ་ནས་གསུམ་པད་འདབ། གཉིས་རྡོ་རྭ།
བཞི་འོད་ཀྱི་ཕྲེང་བ་རྣམས་སྐོར་ཐིག་གདབ་བོ། ། དེ་ནས་ལས་ཐིག་རྫོགས་པར་བཏབ་གྲུབ་ནས། ཡཀྵས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རཾ་ལས་ནས། གདན་རེ་རེ་གྲུབ་པར་གྱུར་གྱི་བར་མདུན་བསྐྱེད་བཞིན་བརྗོད། དེ་ནས་གཙོ་མོ་ལྔའི་གནས་སུ་གྲུ་བཞི་དང་། གཞན་རྣམས་སུ་ཟླུམ་པོའི་དྲིའི་ཐིག་ལེའི་སྟེང་དུ། མེ་ཏོག་ཚོམ་བུ་རེ་བཀོད་ཀྱིན། མ་ཎི་དྷ་རི་གསུམ།
དབུས་སུ་བཅོམ་ལྡན་འདས་མ་སོ་སོར་འབྲང་མ་ནས། བཞུགས་པའོ། ། དེ་བཞིན་དུ་རེ་རེ་བཞིན་སྔགས་གསུམ་གསུམ་བཟླས་ལ་ལྷ་སོ་སོར་བསྐྱེད། མཐའ་ཆོད་པས་གྲུ་བཞིར་འདོད་་་་་་ཁ་ཅིག་མདའ་ཡབ་ཀྱི་སྟེང་ནས་གཡས་བསྐོར་བ་ནི་བཞད་གད་ཀྱི་གནས་སོ། ། སྣམ་སྟེང་ནས་བསྐོར་ནས། དེ་རྣམས་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། སྙིང་ཀའི་ནང་དུ་སོགས་ནས། སྤྱན་འདྲེན།
བྱོན་ལེགས། ཁྲུས་གསོལ། གདན་དབུལ་མཆོད་པ་དགུག་གཞུག་དབང་བསྐུར་ཞིང་དབུ་བརྒྱན་པའི་བར་མདུན་བསྐྱེད་བཞིན་བྱ། དེ་ནས་བུམ་པ་སྟ་གོན་ལ་བུམ་པ་གཅིག་ལས་མེད་ན་སྔར་བསྟན་པ་ལྟར་ཡིན་ལ། སྤྲོས་པ་ལ་དགའ་བས་ལྔ་ཡོད་ན། བཾ་ལྔ་ལས་བསྐྱེད་པའི་གཙོ་མོའི་བུམ་པར་ལྷ་ཚོགས་ཚང་མ། ཕྱོགས་བཞིའི་བུམ་པར་ལྷ་མོ་བཞི་བསྐྱེད་ལ་ཡན་ལག་བཞི་རྫོགས་པ་དང་། དྲིའི་དཀྱིལ་འཁོར་དང་བུམ་པའི་མཆོད་བསྟོད་ཕྱོགས་གཅིག་བྱས་ནས་བཟླས་པ་དང་། ལྷ་ཞུ་བའི་བར་བྱ། དེ་ནས་པཉྩ་རཀྵ་སོགས་ཉེར་མཆོད་ཀྱི་དྲིས་དཀྱིལ་འཁོར་མཆོད།
རྡོར་དྲིལ་སྤོས་བཅས་དང་། ལྕེ་ཧཱུྃ་ལས་སྐྱེས་པའི་རྡོ་རྗེར་གྱུར། ཨོཾ་བཛྲ་ཛི་ཧྭ། རིག་པའི་རྒྱལ་མོ་བཅོམ་ལྡན་འདས། ། རིག་སྔགས་རྒྱལ་ལ་ཕྱག་འཚལ་ལོ། ། རྡོ་རྗེ་ཡིད་ཀྱི་དཀྱིལ་འཁོར་འབྲི། ། དེ་ལྟར་བྱིན་རླབས་གནང་བར་མཛོད། ། དགོངས་ཤིག་སངས་རྒྱས་སྡེ་དང་ཚོགས། ། གང་གཞན་སྔགས་ཀྱི་ལྷ་ཚོགས་དང་། ། ལྷ་རྣམས་བསྟན་ལ་མངོན་དགའ་བ། །
དཀྱིལ་འཁོར་འདི་ལ་བྱིན་རླབས་དང་། ། དངོས་གྲུབ་དམ་པ་སྩོལ་བར་མཛོད། ། ཅེས་ལན་གསུམ་གྱིས་གསོལ་བ་བཏབ། བཅོམ་ལྡན་འདས་མ་འཁོར་དང་བཅས་པ་སང་ནང་པར་རྡུལ་ཚོན་གྱི་དཀྱིལ་འཁོར་དུ་སྤྱན་འདྲེན་ན་འབྱོན་པར་ཅི་གནང་། གནང་བ་ཆེན་པོ་མཛད་དུ་གསོལ། འདིར་གཏོར་མ་འབུལ་བ་དང་། བདེན་སྟོབས་ཆེན་པོ་བརྗོད་པ་སོགས་ཡོད་མོད། དེ་ནས་ཞག་གིས་བར་ཆོད་པའི་དབང་དུ་བྱས་ལ། དཀྱིལ་ཆོག་འདིར་དེ་མ་གསུངས་པས་འདི་ཁོ་ནའོ། ། ཨོཾ་བཛྲ་མུཿསྟ་གོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས།
དམ་ཚིག་པ་རྣམས་རང་ལ་ཐིམ་པར་གྱུར། ཅེས་བརྗོད་ནས། སྟ་གོན་གྱི་མཆོད་པ་དང་། ཚོམ་བུ་སོགས་བསྡུས་ལ། རང་གི་མདུན་དུ་ཚོན་ཁ་དོག་ལྔ་ལ། པྲཾ་ཧཱུྃ་མཾ་ཤཾ་གཾ་རྣམས་བྲིས། དེ་དག་དང་མཐུན་པའི་ཡེ་ཤེས་ཀྱི་ཐིག་སོ་སོ་ཡང་སྟེང་དུ་བཞག་ལ། ཕྱོགས་མ་འཆོལ་བར་བཀོད་ནས། ཡཀྵས་བསངས། སྭ་བྷཱ་ཝས་སྦྱངས།
སྟོང་པའི་ངང་ལས་ཐིག་ཚོན་དཀར་པོ་པྲཾ་ལས་སོ་སོར་འབྲང་མ་སྐུ་མདོག་དཀར་སེར་སོགས། དེ་བཞིན་དུ་གདན་བཞི་ཡང་བསྐྱེད་ལ། མིག་གཉིས་མ་དང་ཊ་ལས་ཉི་ཟླ་བསྐྱེད། མིག་འབྲས་ཧཱུྃ་ཐུགས་ལས་རྡོ་རྗེར་གྱུར། ཨོཾ་དིཔྟ་དྲིཥྚ་ཨཾ་ཀུ་ཤ་ཛཿཞེས་པའི་སྔགས་དང་། རྫི་མ་འགུགས་པའི་ཕྱག་རྒྱས་རང་བཞིན་གྱི་གནས་ནས་ཡེ་ཤེས་ཀྱི་ཐིག་ཚོན་བཀུག་ནས་དམ་ཚིག་གི་ཐིག་ཚོན་སོ་སོ་ལ་ཐིམ་པས་ངོ་བོ་རིགས་ལྔ་ལ་རྣམ་པ་ཐིག་ཚོན་དུ་གྱུར་ཐིག་སྐུད་བསྒྲིལ་ཞིང་། ཨོཾ་ཨ་ནྱོ་ནྱ་ཨ་ནུ་ག་ཏཱཿ སརྦ་དྷརྨ་པ་རསྤ་ར་ཨ་ནུ་པྲ་ཝིཥྚཿ སརྦ་དྷརྨ་ཨ་དྱནྟ་ཨ་ནུ་པྲ་ཝིཥྚཿ སརྦ་དྷརྨ་ཨོཾ་ཨཱཿཧཱུྃ།
རྡུལ་ཚོན་ཉེད་ཅིང་ཨོཾ་བཛྲ་ཙི་ཏྲ་ས་མ་ཡ་པྲ་བེ་ཤ་ཡ་ཧཱུྃ། དེ་ནས་ཚོན་རྣམས་ལ་ཧྲཱིཿབྲིས་ལ། བདེན་པ་གང་གིས་སེམས་ཅན་རྣམས་རྡུལ་ཚོན་མང་ཞིང་། སངས་རྒྱས་དང་བྱང་ཆུབ་སེམས་དཔའ་རྣམས་སེམས་ཅན་ལ་ཆགས་པ་དང་། རྗེས་སུ་ཆགས་པའི་བདེན་པ་དེས་རྡུལ་ཚོན་རྣམས་འབར་བར་གྱུར་ཅིག ཧྲཱིཿཧྲཱིཿཞེས་འབར་བའི་ཕྱག་རྒྱས་སྦར་དེ་ནས་སློབ་དཔོན་ནུབ་དང་། གྲོགས་ཤར་དུ་གནས་པ་ཛཿ ཞེས་ཐིག་སྣ་སློབ་དཔོན་གྱི་གཡས་ཀྱིས་གཏད། གྲོགས་ཀྱི་གཡོན་པས་དྲངས་ཤིང་། ཛཿཛཿཛཿཞེས་བརྗོད་དེ་ཡང་།
ནུབ་དང་ལྷོར་གནས་ཚངས་ཐིག་གཉིས། ། མེ་རླུང་དེ་ཉིད་མེར་གནས་པ། ། ཤར་ནུབ་བྱང་ལྷོའི་རྩ་ཐིག་གདབ། ། དེ་ཉིད་དང་ནི་བདེན་བྲལ་དུ། གནས་པས་ཟུར་ཐིག་གཉིས་པོ་གདབ། ། སློབ་དཔོན་འདུག་པའི་དབང་དུ་བྱས། ། སློབ་མ་དེ་ལས་ལྡོག་པའོ། ། ཞེས་གསུངས་པ་ལྟར། དང་པོར་ནམ་མཁའ་ལ་སེ་གོལ་གྱི་སྒྲ་དང་བཅས་པས་དཀྱུས་ཐིག་གདབ། དེ་ནས་ས་ལ་གདབ་ཅིང་།
སེམས་ཅན་དོན་དུ་དུས་ཡིན་གྱི། ། དེ་ཕྱིར་ཁྱོད་རྣམས་འདིར་བྱོན་ཅིག ། ཨོཾ་བཛྲ་ས་མ་ཡ་སཱུ་ཏྲ་མཱ་ཏི་ཀྲ་མ་ཧཱུྃ། ཞེས་བརྗོད། བཏབ་ཚར་ནས་ཉེར་མཆོད་ཀྱིས་མཆོད། ཨོཾ་བཛྲ་མུཿ ཐིག་གི་ཡེ་ཤེས་པ་གཤེགས། དམ་ཚིག་པ་རང་ལ་ཐིམ། ཨོཾ་བཛྲ་བེ་ག་ཨ་ཀྲ་མ་ཧཱུྃ། ཞེས་དབུས་སུ་ཕྱིན་ནས།
ཀྲོ་དྷ་ཌཱིཀ་ཊི་ཧྲཱིཿ གསུམ་གསུམ་གྱིས་སྒོའི་ཐད་ཀྱི་རྩ་ཐིག་དབྱེ། རང་གི་མིག་ལས་རྡོ་རྗེ་འཕྲོས་པས་ཐར་པའི་སྒོའི་བར་ཆད་ཐམས་ཅད་བཅོམ་པར་གྱུར། ཅེས་བརྗོད་ནས་ཕྱིར་དོན་ནོ། ། དེ་ནས་དཀྱིལ་འཁོར་འབྲི་བ་ནི། དབུས་སུ་སྣ་ཚོགས་པདྨ་ཟེའུ་འབྲུ་དང་བཅས་པ་ཉིས་རིམ། འཁོར་ལོ་སྔོན་པོ། རྩིབས་མཆན་ཕྱོགས་མདོག་རྩིབས་རྟེན་དང་མུ་ཁྱུད་ནག་པོ་ལྷ་སྣམ་སྔོན་པོ་ཕྱོགས་མདོག་ལྷའི་ཁ་དོག་དང་མཚུངས་པ། གདན་སྤྱི་དང་འདྲ་བར་བྲིས་ལ། ཚོན་ལྷག་མ་ལ་མཆོད།
ཡེ་ཤེས་པ་གཤེགས། དམ་ཚིག་པ་བསྡུས། དཀྱིལ་འཁོར་གྱི་མཐའ་དྲིས་བྱུགས། དེའི་ཕྱི་ནས་ཚོན་སྐུད་ཀྱི་དྲ་བ་དང་། མཆོད་གཏོར་སྔར་བཞིན་ལས། རྒྱས་པར་བྱེད་ན་རྒྱལ་ཆེན་བཞིའི་གཏོར་མ་ཕྱོགས་བཞིར་བཤམས། བུམ་པ་ལྔ་ཡོད་ན་གཙོ་མོའི་བུམ་པ་མཆོད་་་་་་བཅོམ་ལྡན་འདས་མའི་དབུ་ཐོག་གི་མཆོད་རྟེན་དུ་དམིགས་ལ། རྟེན་དང་བཅས་ནས། ཤར་གྱི་བུམ་པའི་གཡས་སུ་་་་་་བདེ་དགའ་རྒྱ་མཚོ་ལས་དབུས་མཉྫིའི་སྟེང་དུ་གཙོ་མོའི་བུམ་པ་བཞག དེའི་སྟེང་དུ་མེ་ལོང་ལ་གུར་གུམ་གྱིས་མ་ཎི་དྷ་རི་བྲིས་པ་དང་བྱང་ཆུབ་ཆེན་པོའི་མཆོད་རྟེན་དང་དུང་ཆོས་ཀྱི་ཆུ་ལ་ཨུ་ད་ཀ་བཟླས་པ་དང་།
རྡོར་དྲིལ་ལ་མེ་ཏོག་གི་ཟུག་མ་བཏགས་པ་རྣམས་བཞག ཞེས་གསུངས་པས་འགྲུབ་ན་དེ་བཞིན་བྱའོ། ། བཤམས་ན་སྦྱིན་སྲེག་དབང་བསྐུར་བ་སོགས་ལ་གདན་འདྲེན་པ་སྟབས་བདེ་བས་ལེགས་གསུངས། གཞན་ཡང་འགྲུབ་ན། གྲོགས་གསོ་སྦྱོང་བླངས་པ་ལྔས། ཤར་དུ་སྟོང་ཆེན་དང་སོ་འབྲང་གཉིས། ལྷོར་རྨ་བྱ་ཆེན་མོ། ནུབ་ཏུ་གསང་སྔགས་རྗེས་འཛིན། བྱང་དུ་བསིལ་བའི་ཚལ་རྣམས་་་་་་དཔེ་འདི་རྣམས་བཤམས་ཀྱང་རུང་། བཀླག་གོ །
དེ་ནས་སང་ནང་པར་གསོ་སྦྱོང་བླང་བ་ནས་བདག་བསྐྱེད་བསྡུ་བའི་བར་བྱས། རྡུལ་ཚོན་གྱི་དཀྱིལ་འཁོར་བསངས་སྦྱངས་ནས། རང་རང་གི་སྔགས་བདུན་བདུན་གྱིས་བྱིན་གྱིས་བརླབས་པའི་བར་རས་བྲིས་བཞིན་བུམ་པ་ལྔ་ཡོད་ན་ཕྱོགས་ཀྱི་བཞིར་ལྷ་མོ་བཞིར་བསྐྱེད། གཞན་མཆོད་བསྟོད་གཏོར་མ་སོགས་འདྲ། ཆུའི་སྦྱིན་སྲེག་བྱེད་ན། གཙོ་མོའི་བུམ་པ་བསངས་སྦྱངས་ནས་བཟུང་། དབུ་བརྒྱན་པའི་བར་བུམ་སྒྲུབ་ཀྱི་སྐབས་ལྟར་བྱས་ནས། མཆོད་བསྟོད་མདོར་བསྡུས་དང་།་་་་་ ཕྱོགས་སྐྱོང་གཟའ་རྒྱུ་སྐར་རྒྱལ་ཆེན་རྣམས་ཀྱི་བསྟོད་པ་བསྡུས་པ་གོང་བདག་འཇུག་གི་མགོ་བཞིན། རྒྱ་གར་ནས་མེ་ཏོག་ཀུན་ད་ལ་བྱེད།
བོད་དུ་མེ་ཏོག་དཀར་པོའམ། མཆོད་པ་བསངས་སྦྱངས་བྱིན་རླབས། འབུལ་ཚུལ་ཚོགས་ཞིང་གི་སྐབས་ལྟར་ལ་རོལ་ཆེན། གཙོ་མོ་ལྔའི་བསྟོད་པ་བདག་བསྐྱེད་བཞིན་དང་། ཡང་ན་འབྲས་སམ་ནས་དཀར་མོ་བསངས་སྦྱངས། སྟོང་པའི་ངང་ལས་ཀུཾ་ལས་བྱུང་བའི་ཀུནྟའི་ཕུང་པོས། ནད་གདོན་བར་ཆད་མི་མཐུན་པའི་ཕྱོགས་སེལ་བའི་ནུས་པ་དང་ལྡན་པར་གྱུར། ཨོཾ་མ་ཎི་སོགས་ནས། རུ་རུ་ཙཱ་ལེ་སྭཱཧཱ། ཨོཾ་བཛྲ་པུཥྤེ་ཨཱཿཧཱུྃ།
རྡོ་རྗེའི་སློབ་མ་འདི་རྣམས་ཀྱི་སྡིག་སྒྲིབ་ནད་གདོན་བགེགས་དང་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཉེར་གཅིག་གམ་བརྒྱ་རྩ། ཨོཾ་ཨིནྡྲ་ཡེ་ནས། དེ་ཝི་སྭཱཧཱ། ཨོཾ་བཛྲ་པུཥྤེ་ནས། ཀུ་རུ་ཡེ་སྭཱཧཱ། བདུན། དེ་བཞིན་དུ། གཟའ་རྣམས་ལ༞ རྒྱུ་སྐར་རྣམས་ལ༞ རྒྱལ་ཆེན་བཞི་ལ༞ ཡང་དུར་་་་་་མོན་ཕན་ཆད་ལ་སྐྱེ་སྟེ་རྩ་བ་སྲན་མ་འདྲ་ལོ་མ་བྲ་བོ་འདྲ་བ་ལ་དུར་བ་ཟེར། བོད་ན་ཟོར་བའི་རྩ་བ་ལ་བྱེད་པ་མཐུན་གསུངས་ཝ་བསངས་སྦྱངས།
སྟོང་པའི་ངང་ལས་དུཾ་ལས་དུར་ཝ་གཞོན་ནུ་ཚེ་དང་བསོད་ནམས་འཕེལ་བའི་ནུས་པ་དང་ལྡན་པར་གྱུར། ཨོཾ་མ་ཎི་སོགས་གོང་བཞིན་སྔགས་རྣམས་སྦྲེལ་བའི་རྗེས་སུ། ཨོཾ་བཛྲ་ཨ་ཡུཿཥེ་སྭཱཧཱ། རྡོ་རྗེའི་སློབ་མའམ་སྦྱིན་པའི་བདག་པོའི་ཚེ་དང་བསོད་ནམས་དཔལ་འབྱོར་ཐམས་ཅད་པུཥྚིཾ་ཀུ་རུ་ཡེ་ཨོཾཿ དེ་བཞིན་དུ། ཕྱོགས་སྐྱོང་ནས་རྒྱལ་ཆེན་བཞིའི་བར་ལ་གོང་བཞིན་ཕུལ་ལོ། ། དེ་ནས་མཆོད་བསྟོད་མདོར་བསྡུས་དང་། བཅོམ་ལྡན་འདས་མ་བུམ་པའི་ལྷ་ཚོགས་ནས། གཞལ་ཡས་ཁང་ཞུ་ནས་བུམ་པར་གྱུར་གྱི་བར་བྱ། དེ་ནས་ཕྱོགས་བཞིའི་གཏོར་མ་དང་།
བདག་འཇུག་དང་། སློབ་མ་ལ་བྱབ་ཚུལ་སོགས་སྔར་བཞིན་ནོ། ། གསུམ་པ་རྗེས་ནི། དེ་ཡང་སྒྲུབ་མཆོད་སྦྲེལ་ནས་བྱེད་ན། ཞག་སྔ་མ་རྣམས་ལ་བདག་བསྐྱེད་ནས་བརྟན་བཞུགས་བསྔོ་བའི་བར་རས་བྲིས་དང་རྡུལ་མཚོན་གྱི་དཀྱིལ་འཁོར་ལ་བརྟན་པར་བཞུགས་སུ་གསོལ་སོགས་ཅུང་ཟད་རེ་འདོན་པ་སྤོ་བ་ལས་གཞན་ཁྱད་པར་མེད་ལ། ཞག་རྗེས་མ་ལ། མ་འབྱོར་པ་དང་སོགས་ཀྱི་རྗེས་སུ། ཁྱེད་ཀྱི་སེམས་ཅན་དོན་ཀུན་མཛད་སོགས་དང་། བཛྲ་མུཿ རྡུལ་ཚོན་གྱི་ཡེ་ཤེས་པ་རྣམས་གཤེགས།
དམ་ཚིག་པ་རང་ལ་ཐིམ། དེ་ནས་ཨ་ཀཱ་རོ་བརྗོད་ཅིང་ལྷའི་མཚན་མ་རྣམས་མས་རིམ་ནས་བསྡུ་ཐིག་རྗེས་བསུབས། བཀྲ་ཤིས་རྒྱས་པར་བྱ་བ་སོགས་སྔར་བསྟན་པ་ལྟར་བྱའོ། ། དེ་ལྟར་གནས་སྐབས་དང་མཐར་ཐུག་གི་ཕན་ཡོན། ལོ་རྒྱུས་དང་བཅས་པ་ནི་གཟུངས་ཀྱི་མདོ་རྣམས་སུ་གསལ་ཞིང་། གཞན་མདོའི་རྗེས་སུ་འབྲངས་པའི་བསྲུང་འཁོར་འབྲི་ཐབས། ཚེ་བརྟག་པ། བུམ་ཆོག་རྒྱས་པ། སྦྱིན་སྲེག་རྒྱས་པ། ལས་ཆོག་སོ་སོ་དང་བཅས་པ་ནི།
གཞན་དུ་བལྟའོ། ། དེ་ལྟའི་ལེགས་བཤད་མཆོད་སྦྱིན་བརྒྱ་ཡིས་ལེགས་བསྐྲུན་པ། ། གཟུངས་དང་རྟོགས་པ་རྒྱ་བོད་གསུང་རབ་སུམ་རྩེན་ལ། ། དབང་བསྒྱུར་ལུང་རིག་གསེར་གྱི་རྡོ་རྗེའི་ཕྱག་མཚན་ཅན། ། བླ་མའི་ཕྱག་ལེན་མིག་སྟོང་ལྡན་པའི་བརྒྱ་བྱིན་ནོ། ། གྲྭ་ལྔའི་ལྷ་མོ་དགའ་མགུར་སྤྱོད་འདོད་ཉེ་དབང་རྣམས། ། གུས་པས་འདི་ཉིད་སྐབས་གསུམ་དབང་པོ་བཞིན་དུ་བསྟེན། ། བྱ་སྤྱོད་གྲོང་ཁྱེར་ལྟ་ན་སྡུག་ནས་ཕལ་ཆེར་གྱིས། ། ལག་ལེན་ལྷ་ཡི་བུ་མོ་ཀུན་ལ་རོལ་བར་ངེས། ། གང་གི་ལྷག་བསམ་ནོར་བུ་ཆུ་ཤེལ་ནི། །
འཇམ་དར་ལ་བརྒྱུས་དབྱངས་ཅན་ལྷ་མོ་དེའི། ། དོ་ཤལ་རྒྱལ་བའི་ཐུགས་མཚན་སེ་མོ་དོ། ། འདི་ལས་སྐྱེ་དགུའི་རྒྱན་ཀུན་འབྱུང་བ་མཚར། ། ལྷན་ཐབས་མཁས་པའི་མགུལ་རྒྱན་འདི། ། དམན་པ་དག་གི་གཙུག་རྒྱན་རིགས། ། འདི་ནི་སྐུ་ཞང་ཆོས་ཀྱི་རྗེ། ། བསོད་ནམས་མཚན་ཅན་བཀས་བསྐུལ་ནས། ། དགེ་སློང་འཇམ་དབྱངས་ཞེས་བྱ་བ། ། བསྟན་པའི་མངའ་བདག་མཁྱེན་རབ་རྗེའི། ། གསུང་ལས་སྐྱེས་པའི་གསུངས་བཞིན་སྦྱར། །
ཉེས་པ་མེད་སེམས་མཆིས་ན་བཤགས། ། འདི་སྦྱར་དགེ་བས་ལམ་གསུམ་པ། ། ཐམས་ཅད་འགྲོ་བའི་རང་བཞིན་མཆོག ། བླ་མེད་བྱང་ཆུབ་ཆེན་པོའི་མཚོ། ། འགྲོ་བ་ཀུན་གྱིས་ཐོབ་པར་ཤོག ། ཅེས་བཅོམ་ལྡན་འདས་མ་སྲུང་བ་ལྔའི་དཀྱིལ་ཆོག་ནག་འགྲོས་མ་འདི་ནི་ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་རང་གཞན་ལ་ཕན་པའི་སེམས་ཀྱིས་ཀུན་སློང་རྣམ་པར་དག་པའི་སྒོ་ནས་སྦྱར་བ་འདིའི་ཡིག་གཞི་ནི་ཐུགས་སྲས་རིན་ཆེན་རྣམ་རྒྱལ་གྱིས་མཛད་པའི་དཀྱིལ་ཆོག་བདེ་དགའ་རྒྱ་མཚོ། དེའི་ལྷན་ཐབས་བཅོ་བརྒྱད་འཇམ་དབྱངས་རྒྱལ་མཚན་གྱིས་མཛད་པའི་མཁས་པའི་མགུལ་རྒྱན་གཉིས་ལྷན་ཅིག་ཏུ་བསྡེབས་ཏེ་ནག་འགྲོས་དཀྱུས་གཅིག་ཏུ་བཀོད་པ་དེ་དག་ཏུ་མི་གསལ་བ་རྣམས་ཞ་ལུ་སློབ་དཔོན་དྲུག་གིས་བརྩམ་པའི་གདུགས་དཀར་ཉེར་བདུན་མའི་དཀྱིལ་ཆོག་ནས་ཁ་བསྐངས་ཏེ་དོན་ལ་རང་བཟོའི་དྲི་མ་ཅུང་ཟད་ཀྱང་མ་གོས་པར་སྦྱར་བ་ཡིན་ཞིང་། ལྷག་པར་གོང་འོག་གི་སྔགས་ཐམས་ཅད་ཐུགས་སྲས་རིན་པོ་ཆེའི་བཀའ་འབུམ་ཞ་ལུ་གཟིམས་ཕུག་ན་བཞུགས་པ་དེ་ནང་བཞིན་བཀོད་པ་ཡིན་པས་ཤིན་ཏུ་དག་པ་བཅས་འདིའི་མིང་ལའང་ཡིད་ཆེས་ཁུང་ཐུབ་ཅེས་བྱའོ།། །། སརྦ་མངྒ་ལཾ།། །། PAGE * MERGEFORMAT 44 ཀུན་དགའ་བློ་གྲོས།
གཟུངས་གྲྭ་ལྔའི་མངོན་དཀྱིལ་ནག་འགྲོས་མ། PAGE * MERGEFORMAT 43
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
