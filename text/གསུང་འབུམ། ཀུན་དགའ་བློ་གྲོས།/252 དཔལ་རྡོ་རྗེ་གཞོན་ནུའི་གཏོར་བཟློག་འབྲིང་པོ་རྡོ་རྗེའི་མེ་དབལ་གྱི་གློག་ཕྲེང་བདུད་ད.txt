གསུང་འབུམ། ཀུན་དགའ་བློ་གྲོས།
པོད ༢༥༢
དཔལ་རྡོ་རྗེ་གཞོན་ནུའི་གཏོར་བཟློག་འབྲིང་པོ་རྡོ་རྗེའི་མེ་དབལ་གྱི་གློག་ཕྲེང་བདུད་དཔུང་ཟིལ་གནོན།
༄༅། །དཔལ་རྡོ་རྗེ་གཞོན་ནུའི་གཏོར་བཟློག་འབྲིང་པོ་རྡོ་རྗེའི་མེ་དབལ་གྱི་གློག་ཕྲེང་བདུད་དཔུང་ཟིལ་གནོན་བཞུགས་སོ།། ན་མཿཤྲཱི་བཛྲ་ཀུ་མཱ་རཱ་ཡ། འོད་གསལ་དབྱིངས་ལས་ཁྲོ་བོའི་སྐུ། ། རྣམ་འཕྲུལ་བདེ་ཆེན་འགྱུར་མེད་གསུང་། ། ཟུང་འཇུག་བརྗོད་བྲལ་རྡོ་རྗེའི་ཐུགས། ། ལྷག་པའི་ལྷ་དེར་རབ་བཏུད་ནས། ། དེ་ཡི་ཕྲིན་ལས་མངོན་སྤྱོད་ཀྱི། ། ལས་མཐའ་དྲག་པོའི་ཆོ་ག་ལ། ། བརྟེན་ནས་དགྲ་བགེགས་ཀུན་འཇོམས་པའི། ། གསལ་བྱེད་རིན་ཆེན་ཕྲེང་འདི་སྤེལ། །
དེ་ལ་འདིར་བཅོམ་ལྡན་འདས་དཔལ་རྡོ་རྗེ་གཞོན་ནུའི་གཏོར་མའི་ཆོ་གས་ཕ་རོལ་གྱི་གནོད་པ་བཟློག་ཚུལ་ཅུང་ཟད་བརྗོད་ན། དོན་གསུམ་སྟེ། སྦྱོར་བ་བརྟེན་དང་ཡོ་བྱད་བཤམས་པ། དངོས་གཞི་ཏིང་ངེ་འཛིན་སྒོམ་པའི་ཚུལ། རྗེས་དྲག་པོའི་ལས་དངོས་བསྟན་པའོ། ། དང་པོ་ནི། ཇི་ལྟར་འོས་པའི་ས་ཕྱོགས་ཕྱག་བདར་དང་། ཡི་དམ་ཆོས་སྐྱོང་སོགས་ཀྱི་རྟེན་བཞུགས་སུ་གསོལ་བའི་མདུན་དུ་མཆོད་གཏོར་སྨན་རཀ་བཤམ་སྟེ། སྒྲུབ་པ་པོའི་མདུན་དུ་ཆོས་འབྱུང་མཐིང་ནག་ཆེ་ཆུང་ཇི་ལྟར་འཚམས་པའི་དབུས་སུ་འཁོར་ལོ་སེར་པོ་རྩིབས་བཅུ་པའི་ལྟེ་བར་གྲུ་གསུམ་མཐིང་ནག་ཁ་ཁྱེར་ ༈་་་་་ལྗང་ཁུ་ལ་རྡོ་རྗེས་མཚན་པ།
༈་་་་་ཟླ་གམ་དམར་པོ། དབུས་སུ་རྡོ་རྗེ་ཆོས་འབྱུང་གི་རྩེ་མོ་ངོས་སུ་པད་ཉིའི་གདན་བྲི་ ༈་་་་་སྔོན་པོ་ཁ་གདེང་པ་བྲི། འཁོར་ལོའི་བར་རྣམས་ཕྱོགས་མདོག ༈་་་་་་ནམ་མཁའི་མདོག་ཅེས་པའང་བྱ། དེའི་ཁར་མཉྫིའི་སྟེང་དུགཙོ་བོའི་གཏོར་མ་ཟུར་གསུམ་པ་ལ་ཁྲོ་བོ་བཅུའི་གཏོར་མས་བསྐོར་བ་དང་། ཆོས་འབྱུང་གི་རྩེ་མོ་ལྷོར་བསྟན་པའི་ངོས་སུ་ཤྭ་ན་མ། དེའི་ལྷོར་བདུད་རྒྱལ་གི་གཏོར་མ་ལ་དར་ནག་བཙུགས་པ། ནུབ་བྱང་གི་ཟུར་དུ་ས་བདག་མོ། བྱང་ཤར་དུ་བདག་ཉིད་མ་རྣམས་ཀྱི་གཏོར་མ་ཟུར་གསུམ་པ་ལ་མཚེ་དང་ཡུངས་དཀར་གྱི་སྒང་བུ།
སྐྱེར་རྩང་ལ་སོགས་པས་ལག་ལེན་བཞིན་བརྒྱན་པའི་མཐར་ཆུ་གཉིས་སྔོན་དུ་འགྲོ་བའི་མཆོད་པ་ལྔ། མཚམས་འཛིན་གྱི་མེ་ཏོག་རྣམས་འཁོར་མར་བཤམས། གཞན་ཡང་དེའི་མཐའ་སྐོར་དུ་ལིངྒ་ཆེ་བ་གཅིག་ལ་ཆུང་བ་བཅུས་བསྐོར་བ་སྣོད་གཅིག་ཏུ་གཞག་ལ། ལིངྒ་ཆེ་བའི་སྐེ་ལ་སྔོ་དམར་གྱི་ཞགས་པས་བཅིངས་པའི་རྩེ་མོར་ཕུར་བུ་བཏགས་ཏེ་བཞག་པ་དང་། ཐུན་རྫས་ཀྱི་ཡུངས་དཀར་ནག་ལྕགས་ཟངས་རྡོ་ཕྱེ་ཁྲག་ཐུན་ཐོད་པར་བླུགས་པ། མདའ་ཟོར་དུག་ཤིང་གི་མདེའུ་ཅན་ལ་ཧཱུྃ་བྷྱོཿཕཊ་རྣམས་བྲིས་པ་དང་། རྡོ་ཟོར་དུར་ཁྲོད་ཀྱི་རྡོ་ལ་སྔགས་གོང་བཞིན་བྲིས་པ་གཉིས་ཀ་དུག་ཁྲག་གིས་བྱུགས་པ། རྭ་ཟོར་བྱེད་ན་གླང་ངམ། གཡག་འབྲས་བུ་ཡོད་པའི་རྭ་གཡས་ཀྱི་ནང་དུ་དུག་ཁྲག་བླུགས་པའི་ཁ་རེ་བ་ནག་པོས་བཅད། སྐྱེར་པའི་ཕུར་པ་དང་ཚོན་སྐུད་ཀྱིས་ཁ་བཅིང་བ་རྣམས་འདུས་བྱས།
ལིངྒའི་རྒྱུ་ནི་བག་ཟན་ལ་བྱས། ར་ཐུག་གི་གཅིན། ལུག་ཐུག་གི་ཆུ། གད་པ་ཆད་པའི་ས། ཕུང་ཤུལ་གྱི་ས་རྣམས་ལ་བྱའོ། ། དེ་ནས་རྣལ་འབྱོར་པ་རྣམས་གྲལ་ལ་འཁོད་པའི་མདུན་དུ་རྡོ་རྗེ་དྲིལ་བུ། ནང་མཆོད། ཌཱ་མ་རུ། རྔ་ཆ་ལང་། བསྙེན་ཕུར།
འོག་ཏུ་དགོས་པའི་གདབ་ཕུར་བཅུ་བདུན། དེ་རྣམས་ལ་མཐུ་བསྐྱེད་པའི་ཡུངས་དཀར་གུ་གུལ་སོགས་བཤམས་ལ། རྡོ་རྗེའི་རྩེས་མཆོད་པ་རྣམས་ལ་ནང་མཆོད་གཏོར་ཏེ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། ས་ལོའི་བཀའ་འབུམ་ན་བྷྲཱུཾ་ལས་ཞེས་སྣང་། ༈་་་་་སྟོང་པའི་ངང་ལས་གནས་ཁང་དྲག་པོའི་གཞལ་ཡས་ཁང་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་ཨ་ལས་བྷནྡྷ་འབར་བའི་སྣོད་ཡངས་ཤིང་རྒྱ་ཆེ་བར་དགྲ་བགེགས་བསྒྲལ་བའི་ཁྲག་གི་ཨ དབང་པོ་ལྔའི་མེ་ཏོག ཚིལ་ཆེན་གྱི་བདུག་སྤོས། ཞུན་ཆེན་གྱི་སྒྲོལ་མེ། མཁྲིས་པའི་དྲི་ཆབ།
ཤ་རུས་ཀྱི་ཞལ་ཟས། རྐང་གླིང་ཐོད་རྔ་ལ་སོགས་པ་མཆོད་པའི་སྤྲིན་ཕུང་བསམ་གྱི་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་རྒྱལ་བ་སྲས་དང་བཅས་པའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ཨོཾ་བཛྲ་ཨཱ་ཧ་ར་ལི་ཧཱུྃ་ཕཊ། ཨོཾ་བཛྲ་པུཥྤེ་ཨཱ་ཧཱུྃ། ཨོཾ་བཛྲ་དྷཱུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ༞ ཨོཾ་བཛྲ་གནྡྷེ༞ ཨོཾ་བཛྲ་ནཻ་ཝི་དྱེ༞ ཨོཾ་བཛྲ་ཤཔྟ༞ ཨོཾ་བཛྲ་ཨུ་ད་ཕ་ལ་ཧཱུྃ་ཕཊ། ཨོཾ་བཛྲ་བི་པུ་ར་ཡ་ཧཱུྃ་ཕཊ། ༈་་་་་ས་ལོའི་བཀའ་འབུམ་ན་བི་པུ་ར་འདི་སྣང་། ཅེས་བརྗོད་ལ་རྔ་བྱིན་དབབ་རྒྱས་འབྲིང་བསྡུས་པ་སྐབས་དང་བསྟུན་པ་བགྱིས་ནས། ། གཉིས་པ་ཏིང་ངེ་འཛིན་བསྒོམ་པའི་ཚུལ་ནི།
རང་གི་མདུན་གྱི་ནམ་མཁར་བླ་མ་དང་གཉིས་སུ་མེད་པའི་རྡོ་རྗེ་གཞོན་ནུའི་དཀྱིལ་འཁོར་གྱི་ལྷ་ཚོགས་ཆོས་སྲུང་ནོར་ལྷ་དང་བཅས་པ་མངོན་སུམ་ལྟ་བུར་བཞུགས་པར་མོས་ནས། སྐྱབས་འགྲོ་ཁྱད་པར་བཞི་གཞན་ནས་འབྱུང་བ་བཞིན་གསལ་བཏབ་ལ་ངག་ཏུ། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་དེ་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ༞ དམ་པའི་ཆོས་རྣམས༞ འཕགས་པའི་དགེ་འདུན་རྣམས༞ ཞེས་པ་ཉེར་གཅིག་ཙམ་བྱས་ལ། དེ་ནས། རྡོ་རྗེ་སློབ་དཔོན་སངས་རྒྱས་ལ། ། དུས་གསུམ་བཞུགས་ལ་ཕྱག་འཚལ་ལོ། །
མཆོག་གསུམ་བསྟན་པའི་གཞིར་གྱུར་པ། ། གཉིས་མེད་ཡིད་ཀྱིས་སྐྱབས་སུ་མཆི། ། དངོས་འབྱོར་ཡིད་ཀྱིས་རྣམ་སྤྲུལ་པའི། ། དག་པའི་མཆོད་པ་བཞེས་སུ་གསོལ། ། དངོས་གྲུབ་ཆུ་བོ་གཅོད་པའི་བགེགས། ། ཉེས་བྱས་མ་ལུས་བཤགས་པར་བགྱི། ། ཕྱོགས་བཅུ་འཁོར་གསུམ་དག་པའི་ཆོས། ། མ་ཆགས་སྤྱོད་ལ་རྗེས་ཡི་རངས། ། དག་པའི་མཐའ་བཞི་དྲི་མ་མེད། ། རྫོགས་པའི་བྱང་ཆུབ་སེམས་བསྐྱེད་དོ། །
བདེ་གཤེགས་བྱང་ཆུབ་སེམས་དཔའ་ལ། ། དགོས་པ་གསུམ་གྱིས་ལུས་འབུལ་ལོ། ། ཚེ་རབས་བགྲངས་བའི་ལས་རྣམས་ཀུན། ། བསྡུས་ཏེ་བྱང་ཆུབ་ཆེན་པོར་བསྔོ། ། སེམས་ཅན་བདེ་དང་ལྡན་གྱུར་ཅིག ། སྡུག་བསྔལ་དག་དང་བྲལ་བར་ཤོག ། བདེ་དང་རྟག་ཏུ་མི་འབྲལ་ཞིང་། ། ཆོས་ཀུན་མཉམ་ཉིད་རྟོགས་པར་ཤོག ། ཅེས་བརྗོད་དོ། གཉིས་པ་ཡེ་ཤེས་ཀྱི་ཚོགས་བསགས་པ་ནི།
ཨོཾ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭཱ་བྷཱ་ཝ་ཨཱཏྨ་ཀོ྅ཧཾ། ཞེས་བརྗོད་པས། ཕྱི་ནང་སྣོད་བཅུད་ཀྱིས་བསྡུས་པའི་ཆོས་ཐམས་ཅད་སྟོང་པ་ཉིད་དུ་གྱུར། ཅེས་བརྗོད་ཅིང་བསྒོམ་མོ། ། གཉིས་པ་མཚམས་བཅད་པ་ནི། སྟོང་པའི་ངང་ལས་རང་གི་སེམས་ཉི་མའི་སྟེང་དུ་ཡི་གེ་ཧཱུྃ་དུ་གྱུར། སྥ་ར་ཎ་ཕཊ། སཾ་ཧ་ར་ཎ་ཧཱུྃ། ཞེས་བརྗོད་པས་འོད་ཟེར་སྤྲོས་བསྡུས་པས། རྡོ་རྗེ་རྩེ་ལྔ་པ་ཧཱུྃ་གིས་མཚན་པར་གྱུར།
དེ་འོད་དུ་ཞུ་བས་རང་ཉིད་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ་ལྟེ་བར་ཡི་གེ་ཧཱུྃ་དང་བཅས་པར་གྱུར། ཧཱུྃ་ཚངས་བུག་ནས་ཞུགས། སྣ་གཡས་ནས་ཐོན། མདུན་དུ་ཧཱུྃ་སྒྲིལ་མ་གཅིག་ཏུ་གྱུར། བཛྲ་དྷྲཱིཀ་ཅེས་བརྗོད་པས། ཧཱུྃ་གཅིག་བྱེ་རང་ལ་ཐིམ་པས་རང་ཞེ་སྡང་རྡོ་རྗེའི་སྐུར་གྱུར་པ་སྐུ་མདོག་མཐིང་ནག་ཞལ་གསུམ་ཕྱག་དྲུག་པ་ཞལ་གཡས་དཀར་གཡོན་དམར་དབུ་མཐིང་ག ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ། བར་པ་གཉིས་ཀྱིས་འཁོར་ལོ་དང་རིན་པོ་ཆེ། ཐ་མ་གཉིས་ཀྱིས་པདྨ་དང་རལ་གྲི་བསྣམས་པ་ཞལ་ཁྲོ་ལ་འཛུམ་པ། རིན་པོ་ཆེའི་རྒྱན་གྱིས་བརྒྱན་པ།
རང་སྣང་གི་ཡུམ་དང་བཅས་པར་གྱུར། ཅེས་བརྗོད། དེ་ནས་ལག་པ་གཉིས་མདུན་དུ་བརྐྱང་སྟེ་སོར་མོ་རྣམས་གཤིབས་པ་ཁ་གྱེན་དུ་བསྟན་ཏེ། མ་སཱུརྻ་མཎྜ་ལ། ཨ་ཙཎྜ་མཎྜལ། ཞེས་བརྗོད་པས། ལག་མཐིལ་གཡས་གཡོན་དུ་ཉི་ཟླའི་དཀྱིལ་འཁོར། དེ་དག་གི་སྟེང་དུ་ཧཱུྃ་དང་ཨཱ་ལས་རྡོ་རྗེ་དང་པདྨ། གཡས་གཡོན་གྱི་སོར་མོ་ལ། ཨོཾ་ཧཱུྃ་སྭཱ་ཨཱ་ཧཱ།
སཾ་མཾ་པཾ་ལཾ་ཏཾ་ལས་རྣམ་པར་སྣང་མཛད་མི་བསྐྱོད་པ། རིན་ཆེན་འབྱུང་ལྡན། འོད་དཔག་མེད། དོན་ཡོད་གྲུབ་པ། ཀུན་དུ་བཟང་མོ། མཱ་མ་ཀཱི། སྤྱན་མ། གོས་དཀར་མོ། སྒྲོལ་མ་རྣམས་སུ་གྱུར། ཞེས་བརྗོད་ཅིང་བསམས་ལ།
ས་མ་ཡ་སཏྭཾ། ཞེས་བརྗོད་ཅིང་ཐལ་མོ་སྦྱར་བས། སྙོམས་པར་འཇུག་པར་བསྐུལ་ཏེ། བཛྲ་ཨཉྫ་ལི་ཧཱུྃ། བཛྲ་བནྡྷ། ཞེས་བརྗོད་ཅིང་རྡོ་རྗེ་བསྡམས་པས་ཕན་ཚུན་རོ་གཅིག་ཏུ་གྱུར་པར་བསམས་ལ། བཛྲ་ཨཉྫ་ལི་ཛཿ ཞེས་བརྗོད་པས། ཡབ་ཡུམ་བཅུའི་སྦྱོར་མཚམས་ནས་ཁྲོ་ཆུང་མཚོན་ཆ་ཐོགས་པ་མང་པོ་བྱུང་སྟེ། ལག་མཐིལ་གྱི་ཧཱུྃ་དང་ཨཱ་ལ་ཐིམ།
ཕཊ་ཅེས་བརྗོད་པས་སྦྱོར་མཚམས་ནས་སྤྲོས་པའི་ཁྲོ་བོ་བཅུ་ལ་བཀའ་བསྒོ་བར་གྱུར། ཞེས་བརྗོད་ཅིང་བསམས་ལ། གདུག་ཅིང་སྡང་སེམས་ལྡན་པ་རྣམས། ། སོངས་ཤིག་ལྷ་མིན་ལྷ་ཡང་རུང་། ། ང་ལ་བར་ཆད་བྱེད་པའི་བདུད། ། མཐུ་དང་རྫུ་འཕྲུལ་མེད་པར་བྱོས། ། ཞེས་དང་། ཁྲོ་བོ་བཅུའི་སྔགས་བརྗོད་པས། ཁྲོ་བོ་རྣམས་ཀྱིས་བགེགས་ཐམས་ཅད་ཧཱུྃ་ཧཱུྃ་ཕཊ་ཕཊ་ལ་སོགས་པའི་སྒྲ་དང་བཅས་པས་བསྐྲད། དེ་ནས་ཧཱུྃ་ཞེས་བརྗོད་པས།
ཁྲོ་བོ་རྣམས་རང་གི་ཐུགས་ཀར་ཐིམ། ཞེས་བརྗོད་ཅིང་བསམ་ལ། ཡང་རང་གི་ཐུགས་ཀའི་ཧཱུྃ་ལས་འོད་འཕྲོས་པས་མཚོན་ཆ་རྣམ་པ་སྣ་ཚོགས་འཐོན། སྣ་བུག་གཡས་ནས་བྱུང་། གཡས་ནས་བསྐོར་བས་བགེགས་བསྐྲད་པར་གྱུར། ཞེས་བརྗོད་ཅིང་བསམས་ལ། ཧཱུྃ་ང་ཡི་དཀྱིལ་འཁོར་བརྟན་བྱའི་ཕྱིར། ། ཁྲོ་རྒྱལ་བྱིན་རླབས་ལས་བྱུང་བའི། ། མཚོན་ཆ་རྣམ་པ་སྣ་ཚོགས་ཀྱིས། ། དཀྱིལ་འཁོར་རིམ་པ་ཚུལ་བཞིན་སྲུངས། །
ཨོཾ་བཛྲ་ཨ་ཡུ་དྷ་རཀྵ་ཧཱུྃ་ཕཊ། ཅེས་བརྗོད། དེའི་ཕྱག་རྒྱ་ནི། རྡོ་རྗེ་ཁུ་ཚུར་རྒྱབ་སྦྱར། མཐེའུ་ཆུང་གཉིས་སྦྲེལ། མཐེབ་ཆེན་དང་སྲིན་མཛུབ་རྩེ་སྦྱར། མཛུབ་མོ་དང་གུང་མཛུབ་བརྐྱང་སྟེ། སྔགས་དང་པོ་ལ་གཡོན་དུ་བསྐོར་རྗེས་མ་ལ་གཡས་སུ་བསྐོར་བས་མཚོན་ཆའི་རྭ་གུར་དུ་གྱུར་པར་བསམ་མོ། ། དེ་བཞིན་དུ་ཐུགས་ཀའི་ཧཱུྃ་ལས་རྡོ་རྗེ། རལ་གྲི།
འཁོར་ལོ། རྒྱ་གྲམ། དབྱུག་ཐོ་དཔག་ཏུ་མེད་པ་འཐོན་ནས། དེ་དག་གི་རྭ་གུར་དུ་གྱུར་པར་བསམས་ལ། རྡོ་རྗེ་བསྡམས་པའི་མཐེ་བོང་མཐེའུ་ཆུང་གུང་མོ་རྣམས་མཉམ་སྟེ་བསྒྲེང་། མཛུབ་མོ་གཉིས་བཀུག་པའི་རྩེ་མོ་གཉིས་གུང་མོའི་ཚིགས་གསུམ་པར་བཙུགས་པ་རྡོ་རྗེའི་ཕྱག་རྒྱ་བཅས་ལ། ཧཱུྃ་སྟེང་ཡང་རྡོ་རྗེའི་བླ་རེ་ལ། ། འོག་ཀྱང་རྡོ་རྗེའི་ས་གཞི་སྟེ། ། ཕྱོགས་མཚམས་རྡོ་རྗེ་འབར་བས་གཏམ། ། རྡོ་རྗེའི་མཚམས་ལས་མ་འདའ་ཅིག །
ཨོཾ་བཛྲ་རཀྵ་ཧཱུྃ་ཕཊ། ཅེས་བརྗོད། ལག་པ་གཉིས་ཀྱིས་མཐེ་བོང་དང་མཛུབ་མོ་རྩེ་སྤྲད་སོར་མོ་གཞན་གསུམ་བརྐྱངས་པ་རལ་གྲིའི་ཕྱག་རྒྱ་བཅས་ལ། སྟེང་ཡང་རལ་གྲིའི་བླ་རེ་ལ། སོགས་རིགས་འགྲེ། སྔགས་ཨོཾ་ཁཌྒ་རཀྵ་ཧཱུྃ་ཕཊ། ཅེས་བརྗོད། ཐལ་མོ་རྒྱབ་སྦྱར་ཏེ་སོར་མོ་བསྣོལ། མཐེ་བོང་ལག་མཐིལ་དུ་བཀུག་པ་འཁོར་ལོའི་ཕྱག་རྒྱ་བཅས་ལ། ཚིག་རལ་གྲིའི་གནས་སུ་འཁོར་ལོ་བཅུག་པ་དང་།
སྔགས་ཨོཾ་བཛྲ་ཙཀྲ་རཀྵ་ཧཱུྃ་ཕཊ་ཅེས་བརྗོད། སོར་མོ་རྣམས་རྩེ་སྤྲད་སྲིན་ལག་གཉིས་ནང་དུ་བཀུག་པ་རྒྱ་གྲམ་གྱི་ཕྱག་རྒྱ་དང་། ཚིག་འཁོར་ལོའི་གནས་སུ་རྒྱ་གྲམ་བཅུག་པ་དང་། སྔགས་ཨོཾ་བི་ཤྭ་བཛྲ་རཀྵ་ཧཱུྃ་ཕཊ། ཅེས་བརྗོད། སོར་མོ་རྣམས་བཀུག་སྟེ་རྩེ་སྤྲད་པ་ཁོང་སྟོང་དུ་བྱས་པ་དབྱུག་ཐོའི་ཕྱག་རྒྱ་དང་། ཚིག་རྒྱ་གྲམ་གྱི་གནས་སུ་དབྱུག་ཏོ་བཅུག་པ་དང་། སྔགས་ཨོཾ་བཛྲ་དཎྜ་རཀྵ་ཧཱུྃ་ཕཊ། ཅེས་བརྗོད། འདི་རྣམས་ལ་གཡོན་དུ་བསྐོར་བ་དང་གཡས་སུ་བསྐོར་བ་གོང་བཞིན།
སྔགས་ཚར་གཉིས་གཉིས་ཀྱི་རྗེས་མ་རྣམས་ཕཊ་འཇོག་པའོ། ། དེ་ནས་བསྲུང་བའི་འཁོར་ལོ་ཤིན་ཏུ་བརྟན་ཅིང་གཟི་བརྗིད་དང་ལྡན་པར་གྱུར། ཞེས་བརྗོད་ཅིང་བསམ་ལ། རྡོ་རྗེ་ཐལ་མོ་སྦྱར་བ་ལས་མཐེབ་མཛུབ་རྩེ་སྤྲད་པ་རིན་པོ་ཆེ་མིག་གསུམ་པའི་རྣམ་པར་བྱས་ལ། སྲིད་པའི་རྩེ་མོ་མན་ཆད་ནས། ། དམྱལ་བའི་ས་གཞི་ཡན་ཆོད་ཀྱི། ། ལོག་པར་ལྟ་བའི་དགྲ་དང་བགེགས། ། འདི་རུ་མ་འདུག་གཞན་དུ་དེངས། ། ཨོཾ་བཛྲ་ཏེ་ཛྭ་ཏིཥྛ་ཙཀྲ་རཀྵ་ཧཱུྃ་ཕཊ། ཅེས་བརྗོད་ཅིང་གཡོན་བསྐོར་སྔགས་ཚར་གཉིས་བརྗོད་པ་རྣམས་གོང་བཞིན་ནོ། །
རྭ་བ་དེ་དག་ལས་སྤྲོས་པའི་མེ་འོད་ཀྱིས་བགེགས་ཐམས་ཅད་བསྲེགས། ཞེས་བརྗོད་ཅིང་བསམས་ལ། ཐལ་མོ་རྒྱབ་སྦྱར་གྱི་སོར་མོ་གཞན་རྣམས་ནང་དུ་བསྣོལ། མཐེ་བོང་རྩེ་སྤྲད་པའི་ཕྱག་རྒྱ་བཅས་ལ། ཕྱི་རོལ་ཀུན་དུ་འོད་འཕྲོས་པས། ། བདུད་དཔུང་ངེས་པར་སྲེག་བྱེད་པ། ། ས་དང་མཁའ་ཀུན་ཁྱབ་པ་ཡི། ། འབར་བ་མེ་ཡིས་ཕུང་པོར་གྱུར། ། ཨོཾ་བཛྲ་ཛྭ་ལ་ཨ་ན་ལ་ཧ་ན་ད་ཧ་པ་ཙ་མ་ཐཱ་བྷཉྫ་ར་ཎ་ཧཱུྃ་ཕཊ། ཅེས་བརྗོད་དེ་སྔགས་ཚར་གཅིག་གི་རིང་ལ་ཕྱག་རྒྱ་གཡོན་དང་གཡས་སུ་བསྐོར་བའོ། །
དེ་ནས་རང་གི་མིག་གཡས་པར། མ་ལས་ཉི་མ་རཾ་གྱིས་མཚན་པ་ལས་སྤྲོས་པའི་མེ་འོད་ཀྱིས་བགེགས་ཐམས་ཅད་བསྲེགས། ཞེས་བརྗོད་ཅིང་བསམ་ལ། ཧཱུྃ་གཡས་པའི་སྤྱན་ཟུར་ལྡོག་པ་ཡིས། ། ཉི་སྟེང་རཾ་ལས་འོད་འཕྲོས་པས། ། ཚངས་པ་དབང་ཕྱུག་བརྒྱ་བྱིན་སོགས། ། ཐམས་ཅད་མ་ལུས་བསྲེག་པར་བྱ། ། མ་སཱུརྻ་མཎྜལ་ལ་རཾ། རང་གི་མིག་གཡོན་པར་ཨ་ལས་ཟླ་བ་ཨས་མཚན་པ་ལས་མེ་འོད་ཀྱིས་སླར་གསོས། ཞེས་བརྗོད་ཅིང་བསམས་ལ།
གཡོན་པའི་སྤྱན་ཟུར༞ ། ཟླ་སྟེང་ཨ་ལས༞ ། ཚངས་པ་དབང་ཕྱུག༞ ། ཐམས་ཅད་མ་ལུས་གསོ་བར་བྱ། ། ཨ་ཙནྜ་མཎྜལ་ལ་ཞེས་བརྗོད་དོ། ། རང་གི་ཐུགས་ཀའི་ཧཱུྃ་ལས་འོད་འཕྲོས་རང་བཞིན་གྱི་གནས་ནས་བླ་མ་དང་དཀྱིལ་འཁོར་གྱི་ལྷ་ཚོགས་དཔའ་བོ་མཁའ་འགྲོ་དམ་ཅན་སྲུང་མར་བཅས་པ་སྲུང་འཁོར་གྱི་ནང་དུ་མདུན་གྱི་ནམ་མཁར་བཛྲ་ས་མཱ་ཛཿ ཞེས་བརྗོད་ཅིང་། རྡོ་རྗེ་བསྡུས་པའི་ཕྱག་རྒྱས་སྤྱན་དྲངས་ལ། ན་མོ་གུ་རུ་བྷྱཿ ན་མོ་བཛྲ་ཀཱི་ལ་ཡ་མཎྜལ་ལ་ས་པ་རི་ཝཱ་རེ་བྷྱཿ
ཞེས་བརྗོད་པས་བླ་མ་དང་ཡི་དམ་གྱི་ལྷ་ལ་ཕྱག་འཚལ་ལོ། ། དེ་ནས་བཤགས་པ་དངོས་ནི། སྡོམ་གསུམ་སྐུ་གསུང་ཐུགས་ཀྱི་དམ་ཚིག་དང་། ། རྩ་བ་ཡན་ལག་ཉེས་བྱས་ཕྲ་མོ་དང་། ། དམ་ཚིག་ཆེ་ཆུང་ཚོར་དང་མ་ཚོར་དང་། ། ཟླ་དང་ཞོར་གྱི་དམ་ཚིག་ཉམས་པ་དང་། ། ཁས་བླངས་ཆེ་ལ་ཉམས་བླངས་ཆུང་བ་དང་། ། བཀའ་ལྟར་མ་བགྱིས་གཞུང་ལྟར་མ་བསྲངས་དང་། ། ཏིང་འཛིན་ལྷོད་གྱུར་འཛབ་བཟླས་ཉུང་བ་དང་། ། ཡི་དམ་ལྷ་ཡི་བསྒོམ་པ་གཡེལ་ལ་སོགས། །
ཉམས་གྲིབ་ཉེས་པའི་ཚོགས་རྣམས་མ་ལུས་ཀུན། ། ཕྱོགས་བཅུར་བཞུགས་པའི་སངས་རྒྱས་བྱང་སེམས་དང་། ། བླ་མ་དཔའ་བོ་མཁའ་འགྲོ་རྣལ་འབྱོར་མ། ། རྡོ་རྗེ་གཞོན་ནུའི་དཀྱིལ་འཁོར་ལྷ་ཚོགས་དང་། དུར་ཁྲོད་བརྒྱད་གནས་དམ་ཅན་མཁའ་འགྲོ་ལ། ། སྔར་བྱས་འགྱོད་དང་ཕྱིན་ཆད་སྡོམ་སེམས་ཀྱིས། ། སྒྱུ་མ་ལྟ་བུའི་ངང་དུ་བཤགས་པར་བགྱི། ། མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ། ། ཞེས་དང་། དུས་གསུམ་སངས་རྒྱས་ཐམས་ཅད་ཀྱི། །
སྐུ་གསུང་ཐུགས་ཀྱི་བདག་ཉིད་ཅན། ། བདེ་གཤེགས་རྒྱལ་བ་འཁོར་བཅས་ལ། ། ལུས་ངག་ཡིད་ཀྱིས་ཕྱག་འཚལ་ལོ། ། ཕྱི་ནང་གསང་བ་བླ་མེད་པའི། ། མཆོད་པ་ཀུན་གྱིས་མཆོད་བགྱིད་ཅིང་། ། བཀའ་ཡི་བྲན་དང་འབངས་ཀྱི་ཕྱིར། ། བདག་གི་ལུས་ཀྱང་དབུལ་བར་བྱ། ། སངས་རྒྱས་ཆོས་དང་དགེ་འདུན་ལ། ། རྟག་ཏུ་བདག་ནི་སྐྱབས་སུ་མཆི། ། རྣལ་འབྱོར་མངའ་བདག་ཧེ་རུ་ཀ །
འཁོར་ལོར་བཞུགས་པའི་བདག་ཉིད་ཅན། ། དེ་རྣམས་ལའང་སྐྱབས་སུ་མཆི། ། དཀྱིལ་འཁོར་བདག་པོར་གྱུར་པ་ཡི། ། བྱང་ཆུབ་སེམས་ཀྱི་དངོས་པོ་ནི། ། ཁྱད་པར་དུ་ཡང་སློབ་དཔོན་ལ། ། རྟག་ཏུ་བདག་ནི་སྐྱབས་སུ་མཆི། ། དཀྱིལ་དང་འཁོར་དུ་བཅས་པ་རྣམས། ། གཙོ་བོ་འཁོར་དང་བཅས་པ་ཡི། ། རྣལ་འབྱོར་འཁོར་བཅས་ཐམས་ཅད་དང་། ། བྱང་ཆུབ་སེམས་དཔའ་ཐམས་ཅད་ནི། །
དེ་དག་བདག་ལ་དགོངས་སུ་གསོལ། ། བདག་ནི་དུས་འདི་ནས་བཟུང་སྟེ། ། ཇི་སྲིད་བྱང་ཆུབ་མ་ཐོབ་བར། ། བདག་གི་སྡོམ་པ་མ་ལུས་བཟུང་། ། བདག་གི་སྡིག་པ་བགྱིས་པ་གང་། ། བདེ་གཤེགས་སྤྱན་སྔར་མཆིས་ནས་སུ། ། དུས་གསུམ་སྡིག་པ་བགྱིས་པ་རྣམས། ། ཁྱེད་ལ་མ་ལུས་སོ་སོར་བཤགས། ། སངས་རྒྱས་ཆོས་དང་བྱང་ཆུབ་སེམས། ། རང་རྒྱལ་དགྲ་བཅོམ་ཉན་ཐོས་སོགས། །
འགྲོ་བ་ཀུན་གྱི་བསོད་ནམས་ལ། ། དེ་ལ་རྗེས་སུ་ཡི་རང་བགྱི། ། སེམས་ཅན་མ་ལུས་སྲིད་པར་ལྟུང་། ། འགྲོ་རྣམས་ཀུན་ལ་ཕན་བྱའི་ཕྱིར། ། བདག་གིས་དུས་འདི་ཉིད་དུ་ནི། ། བྱང་ཆུབ་སེམས་ནི་བསྐྱེད་པར་བགྱི། ། ཞེས་བརྗོད་དེ། མདུན་གྱི་ཚོགས་ཞིང་དེ་དག་ཐམས་ཅད་ཛཿཧཱུྃ་བཾ་ཧོ། ཞེས་བརྗོད་ཅིང་རང་གི་སྙིང་གར་བསྟིམ་མོ། ། དང་པོ་ནི།
ཡང་རང་གི་ཐུགས་ཀ་ནས་འོད་འཕྲོས། བདེ་བར་གཤེགས་པ་ཐམས་ཅད་ཀྱི་ཐུགས་རྗེ་དང་བྱིན་རླབས་བསྡུས་ནས་བདག་དང་དཀྱིལ་འཁོར་གྱི་གནས་སུ་ཐིམ་པས་བྱིན་གྱིས་བརླབས་པར་གྱུར། ཞེས་བརྗོད་ཅིང་བསམས་ལ། ཧཱུྃ་འཕགས་མཆོག་ཐུགས་རྗེའི་དུས་ལ་བབས། ། ཁྱད་པར་བསྟན་པའི་དུས་ལ་བབས། ། མཐུ་རྩལ་དབྱུང་བའི་དུས་ལ་བབས། ། བྱིན་གྱིས་རློབ་པའི་དུས་ལ་བབས། ། དབང་ཆེན་བསྐུར་བའི་དུས་ལ་བབས། དངོས་གྲུབ་སྩོལ་བའི་དུས་ལ་བབས། ། མཐུ་ཆེན་མཐུ་སྟོབས་བཅོམ་ལྡན་འདས། །
བྱིན་ཆེན་བྱིན་རློབས་དུས་ལ་བབས། ། དབང་ཆེན་དབང་སྐུར་དུས་ལ་བབས། ། དངོས་གྲུབ་མཆོག་སྩོལ་དུས་ལ་བབས། ། བདག་གི་ལས་འབྲས་མཆིས་པར་མཛོད། ། ལས་ཀྱི་དངོས་གྲུབ་བདག་ལ་སྩོལ། ། ཅེས་བརྗོད་ཅིང་རོལ་མོ་སྒྲས་བྱིན་དབབ་བོ། ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུནྜ་ལི་ཧཱུྃ། ཚིནྡྷ་ཚིནྡྷ་ཧཱུྃ་ཕཊ། ཅེས་བརྗོད་ཅིང་མ་དག་པ་བསངས་ཤིང་བགེགས་བསྐྲད། རང་གི་ཐུགས་ཀ་ནས་རཾ་དམར་པོ་སྤྲོས་པའི་མེས་བདུད་རྩིའི་སྣོད་ལ་རེག་པས་མི་གཙང་བ་བསྲེགས།
ཡཾ་སྤྲོས་པའི་རླུང་གིས་གཏོར། ཁཾ་སྤྲོས་པའི་ཆུས་བཀྲུས། སྐྱོན་ཐམས་ཅད་དག་པར་བྱས། བྷྲཱུཾ་སྤྲོས་པས་བྷནྡྷ་འབར་བའི་སྣོད་ཆེན་པོར་གྱུར། ཨོཾ་སྤྲོས་པས་འདོད་པའི་ཡོན་ཏན་བསམ་གྱིས་མི་ཁྱབ་པས་གང་བར་གྱུར། ཞེས་བརྗོད་ཅིང་བསམ། སྨན་ཕུད་སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཡཾ་ལས་རླུང་། རཾ་ལས་མེ། ཀེཾ་ལས་མི་མགོའི་སྒྱེད་པུ་གསུམ་གྱི་སྟེང་དུ།
ཨ་ལས་བྱུང་བའི་ཐོད་པ་ཡངས་པར། ཨོཾ་ཧཱུྃ་ཧྲིཾ་ཧྲཱིཿཨཱཿལས་ཤ་ལྔ་བདུད་རྩི་ལྔ། ཡེ་ཤེས་ལྔ་ཡི་ངོ་བོ་གྱུར། རླུང་གཡོས་མེ་སྦར་རྫས་རྣམས་འོད་དུ་ཞུ་བའི་རླངས་པ་ཧཱུྃ་ཨོཾ་སྭཱ་ཨཱ་ཧཱ་ལས་ཕྱག་མཚན་ལྔར་གྱུར། ཧཱུྃ་བཛྲ་དྷྲཱིཀ ཨོཾ་ཛི་ན་ཛྀཀ སྭ་རཏྣ་དྷྲཱིཀ ཨཱ་ཨ་རོ་ལྀཀ ཧ་པྲཉྫཱ་དྷྲཱྀཀ ཅེས་བརྗོད་པས་ཧེ་རུ་ཀ་ཡབ་ཡུམ་བཅུར་གྱུར།
ས་མ་ཡ་སཏྭཾ། ཞེས་བརྗོད་པས་སྦྱོར་བའི་མེས་འོད་དུ་ཞུ། ཨོཾ་ཨཱ་ཧཱུྃ་དུ་གྱུར། དེ་ལས་འོད་འཕྲོས་པས་འཇིག་རྟེན་དང་འཇིག་རྟེན་ལས་འདས་པའི་བདུད་རྩི་བཀུག་ནས་ཐིམ། འོག་གི་བདུད་རྩི་དང་འདྲེས་པས་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩི་རྒྱ་མཚོ་ཆེན་པོར་གྱུར། ཞེས་བརྗོད་ཅིང་བསམས་ལ། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧྲི་ཐཿ ཞེས་བརྒྱ་རྩ་བརྒྱད་ཀྱི་བྱིན་གྱིས་བརླབས། གཏོར་མ་བྱིན་བརླབས་ནི། མེས་གཏོར་མའི་སྣོད་ལ་རེག་པས་སོགས་དང་།
འོག་གི་གཏོར་མ་དང་འདྲེས་པས་ཁ་དོག་དྲི་རོ་སོགས་འདོན་པ་བསྒྱུར་བ་མ་གཏོགས། གོང་གི་བདུད་རྩི་བྱིན་རླབས་བཞིན་ནོ། ། ཨོཾ་ཨཱཿཧཱུྃ་ཏེ་ཛྭ་བ་ལིཾ་ཏ། བ་ལ་བ་ཏེ་གུ་ཧྱ་སིདྡྷི་ས་མ་ཡ་ཧཱུྃ་ཧྲཱིཿཐཿ ཞེས་པ་བདུན་གྱིས་བྱིན་གྱིས་བརླབས། རཀྟའི་སྣོད་ཨ་ལས་ཐོད་པ་ཡངས་པར། རཾ་ལས་དགྲ་བགེགས་བསྒྲལ་བའི་ཁྲག་ལས་བྱུང་བའི་བདུད་རྩིར་གྱུར། ཅེས་བརྗོད་ཅིང་བསམས་ལ། མ་ཧཱ་སཱུརྻ་མཎྜལ་ལ་སྥ་ར་ཎ་ཕཊ། སཾ་ཧ་ར་ཎ་ཧཱུྃ།
ཞེས་དང་། ཨོཾ་མ་ཧཱ་རཀྟ་ཛྭ་ལ་མཎྜལ་ལ་ཧཱུྃ་ཧྲཱིཿཐཿཞེས་པ་གསུམ་མམ་ལྔས་བྱིན་གྱིས་བརླབས། ཡང་ཧཱུྃ་སྥ་ར་ཎ་ཕཊ། སཾ་ཧ་ར་ཎ་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ། ཞེས་བརྗོད་པས། ཕུར་པ་རྡོ་རྗེ་གཞོན་ནུའི་ལུས་ལ་ཁྲོ་བོ་བཅུ་བརྒྱན་པར་གྱུར། ཅེས་བརྗོད་ཅིང་བསྒོམས་ལ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཅེས་པས་ཕུར་པ་བྱིན་གྱིས་བརླབ་བོ།
༈ །གཉིས་པ་དངོས་གཞི་ནི། དང་པོ་རང་གི་སེམས་མ་བཅོས་པ་སྟོང་པ་ཉིད་སྤྲོས་པ་དང་བྲལ་བ་ཆོས་ཐམས་ཅད་ཀྱི་རང་བཞིན་དེ་བཞིན་ཉིད་ཀྱི་ཏིང་ངེ་འཛིན་དང་། སྟོང་པ་ཉིད་དེས་འཁོར་འདས་ཀྱི་ཆོས་ཐམས་ཅད་ལ་ཁྱབ་ཅིང་། དེ་ལྟར་མ་རྟོགས་པ་རྣམས་ལ་རབ་ཏུ་བརྩེ་བའི་སྙིང་རྗེ་བསྒོམ་པ་ཀུན་ཏུ་སྣང་བའི་ཏིང་ངེ་འཛིན་དང་། ཐབས་ཤེས་རབ་གཉིས་མེད་རང་རིག་གསལ་ལ་མ་འགགས་པ་དེ་ཡི་གེ་ཧཱུྃ་སྔོན་པོ་གཅིག་ཏུ་གྱུར་བ་རྟེན་དང་བརྟེན་པར་བཅས་པའི་དཀྱིལ་འཁོར་བསྐྱེད་པ་རྒྱུའི་ཏིང་ངེ་འཛིན་ཏེ། ཨོཾ་མ་ཧཱ་ཤཱུ་ནྱ་ཏཱ་ཛྙཱ་ན་བཛྲ་སྭཱ་བྷཱ་ཝ་ཨཱཏྨ་ཀོ྅ཧཾ། ཨོཾ་དྷརྨ་དྷཱ་ཏུ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། རྡོ་རྗེ་ཁྲོ་བོ་ཞེ་སྡང་གཅོད། ། མཚོན་ཆ་སྔོན་པོ་ཆེར་འབར་བ། ། ནམ་མཁའི་དཀྱིལ་དུ་ཐིག་ལེ་ཤར། །
སྲོག་གི་སྒོ་རུ་ཤར་བ་དང་། ། སྙིང་གི་དཀྱིལ་དུ་བསྒོམ་པར་བྱ། ། ཧཱུྃ་རཾ་ཡཾ་ཁཾ། སྥ་ར་ཎ་ཕཊ། ཅེས་བརྗོད་པས་ཧཱུྃ་ལས་རཾ་མཆེད། ། སྣོད་བཅུད་ཀྱི་འཇིག་རྟེན་བསྲེགས། ། ཡཾ་སྤྲོས་པས་རླུང་གིས་གཏོར། ། ཁཾ་སྤྲོས་པས་ཆུས་བཀྲུས། ། སྐྱོན་ཐམས་ཅད་དག་པར་བྱས། ། ཞེས་བརྗོད་ཅིང་བསམ་ལ།
དེ་ནས་ཨེ་ཡཾ་བཾ་རཾ་ཀཾ་ཨེ་བྷྲཱུཾ་སྥ་ར་ཎ་ཕཊ། ཨེ་ཨ་ཀཱ་ཤ་མཎྜལ་ལ། ཡཾ་བཱ་ཡུ་མཎྜལ་ལ། བཾ་ཨུ་ད་ཀ་མཎྜལ་ལ། རཾ་ཏེ་ཛོ་མཎྜལ་ལ། པཾ་པྲི་ཐི་བི་མཎྜལ་ལ། རཾ་རཀྟ་ཛྭ་ལ་མཎྜལ་ལ། ཀཾ་མ་ཧཱ་ཀཾ་ཀ་ལ་སུ་མེ་རུ་མཎྜལ་ལ། ཨེ་ཊི་ཀོ་ནཾ་ཛྭ་ལ་བཛྲ་པྲ་ཀ་ར་ཎ་མི་བརྟ་མཎྜལ་ལ། བྷྲཱུཾ་ད་ཤ་ཨ་ར་ཙཀྲ་མཎྜལ་ལ་ཞེས་བརྗོད་པས།
ཧཱུྃ་ལས་ཡི་གེ་དེ་དག་སྤྲོས་པས་རྟེན་གྱིས་དཀྱིལ་འཁོར་དུ་གྱུར། ཅེས་བརྗོད་ཅིང་བསམ་ལ་གསལ་གདབ་པ་ནི། ཨེ་ལས་མཁའ་དབྱིངས་དག་པ་ནམ་མཁའི་དཀྱིལ། ། ཡཾ་ལས་རླུང་ཆེན་རྒྱ་གྲམ་སྲ་ཞིང་བརྟན། ། དེ་སྟེང་བཾ་ལས་བྱུང་བའི་ཆུ་དཀྱིལ་དཀར། ། རཾ་ལས་མེ་བྱུང་བསྐྱེད་པ་དེ་ཡིས་ཕྱེད། ། ལཾ་ལས་སའི་དཀྱིལ་འཁོར་བརྟན་པར་གྱུར། ། དེ་སྟེང་རཀྟའི་རྒྱ་མཚོ་རྦ་ཀློང་འཁྲུགས། ། དབུས་སུ་ཀེང་རུས་རི་རབ་བརྩེགས་པའི་སྟེང་། ། བྷྲཱུཾ་ལས་གསེར་མདོག་འཁོར་ལོ་རྩིབས་བཅུ་པ། །
ཁོག་པ་སྟོང་པ་ཡངས་ཤིང་རྒྱ་ཆེ་བ། ། རྩེ་མོ་རྣོ་དབལ་དགྲ་བགེགས་ཕྱེ་མར་རློག ། རབ་ཏུ་འབར་བ་མེ་ཡི་གློག་སྟོང་འགྱུ། ། ཤིན་ཏུ་འཁོར་བའི་ངང་ཚུལ་བརྟན་ཞིང་བརྗིད། ། འཁོར་ལོའི་དབུས་སུ་གྲུ་གསུམ་མཐིང་ནག་འབར། ། མུ་ཁྱུད་རྡོ་རྗེ་རྭ་བས་རྣམ་པར་སྤྲས། ། ཕྱི་རོལ་དུར་ཁྲོད་ཕྱོགས་སྐྱོང་ཞིང་སྐྱོང་ཀླུ། ། ཤིང་མེ་མཆོད་རྟེན་ཆུ་བོ་གྲུབ་པ་དང་། ། དཔའ་བོ་མཁའ་འགྲོ་གནོད་སྦྱིན་སྲིན་པོ་དང་། ། ཤ་ཟ་སྨྱོ་བྱེད་བརྗེད་བྱེད་རོ་ལངས་དང་། །
མདུང་དང་གསལ་ཤིང་རྩེ་ཡིས་ཕུག་པའི་རོ། ། རོ་དུམ་ཐོད་ཚལ་ཤ་ཁྲག་རུས་པས་དཀྲིས། ། ཝ་དང་ཅེ་སྤྱང་ཁ་འུག་བྱ་རྒོད་དང་། ། ཀཾ་ཀ་ལ་སོགས་ཕེཾ་སྒྲ་སྒྲོག་པས་གང་། ། ཞེས་བརྗོད་ཅིང་དེའི་དོན་བསྒོམས་ལ། དེ་ནས། ཛཿདམར་པོ་སྤྲོས་པས་དེ་ལས་ལྕགས་ཀྱུ་དམར་པོ་དཔག་ཏུ་མེད་པ་བྱུང་སྟེ། དབང་ཕྱུག་ལ་སོགས་པ་བཀུག་ནས། དབུས་སུ་པདྨ་ཉི་ཟླའི་སྟེང་། རྩིབས་བཅུ་དང་སྒོ་བཞིར་ཡང་ཉི་མའི་དཀྱིལ་འཁོར་གྱི་སྟེང་དུ་བསྟིམ་པར་བསམ་ཞིང་།
པཾ་པདྨ་མཎྜལ་ལ། མ་སཱུརྻ་མཎྜལ་ལ། ཨ་ཙནྜ་མཎྜལ་ལ། མ་ཧཱ་དེ་ཝ་ཛཿ ཨུ་མ་དེ་ཝི་ཛཿ བྲཧྨ་ཛཿ ཨིནྜ་ཛཿ ཨགྣེ་ཛཿ ཡ་མ་ཡ་ཛཿ ནཻ་རི་ཏི་ཛཿ
བ་རུ་ཎ་ཛཿ བ་ཡ་བེ་ཛཿ ཀུ་བྷེ་ར་ཛཿ ཨཱི་ཤྭ་ར་ཛཿ བྷཱུ་མི་པ་ཏི་ཛཿ མ་ཏཾ་ཛཿ མ་ཏཾ་ཛཿ མ་ཏཾ་ཛཿ མ་ཏཾ་ཛཿ ཞེས་བརྗོད་དེ།
དེ་དག་གིས་ནི་རྟེན་གྱི་དཀྱིལ་འཁོར་བསྐྱེད་པ་བསྟན་ཟིན་ཏོ། ། བདག་ཉིད་རྩ་བའི་དཀྱིལ་འཁོར་བསྒོམ་པ་དངོས་ནི། རྒྱུའི་ཏིང་ངེ་འཛིན་གྱི་ཧཱུྃ་དེ་དབུས་ཀྱི་གདན་གྱི་སྟེང་དུ་བབས་པ་ལས་འོད་འཕྲོས་དོན་གཉིས་བྱས་ཚུར་འདུས་ཏེ་འོད་དུ་ཞུ་ནས་རང་གཙོ་བོར་གྱུར་པ་ནི། ཞེས་བརྗོད་ཅིང་བསམ་ལ་གསལ་གདབ་པ་ནི། ཧཱུྃ་སྥ་ར་ཎ་ཕཊ། སཾ་ཧ་ར་ཎ་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཧཱུྃ་དབུས་སུ་བདག་ཉིད་ཁྲོ་བོའི་རྒྱལ། ། བཅོམ་ལྡན་རྡོ་རྗེ་གཞོན་ནུའི་སྐུ། ། མཐིང་ནག་ཞལ་གསུམ་ཕྱག་དྲུག་པ། །
གཡས་དཀར་གཡོན་དམར་དབུས་མཐིང་ཞལ། ། རྡོ་རྗེ་རྩེ་དགུ་རྩེ་ལྔ་དང་། ། མེ་དཔུང་འབར་བ་རྩེ་གསུམ་རྣམས། ། གཡས་གཡོན་གཉིས་གཉིས་ཕྱག་གི་བསྣམས། ། མཐའ་གཉིས་ཕུར་བསྒྲིལ་སྐུ་ཆེ་རགས། ། མཆེ་གཙིགས་སྤྱན་གསུམ་ཟླུམ་ཞིང་དམར། ། རལ་པ་ཁམ་པ་གྱེན་དུ་བརྫེས། ། གླང་ལྤགས་ཞིང་ཆེན་གཡང་གཞི་གསོལ། ། སྟག་གི་པགས་པའི་འོག་ལྤགས་ཅན། ། དཀར་དམར་ལྗང་ནག་སྦྲུལ་གྱིས་བརྒྱན། །
དབུ་རྒྱན་སེ་རལ་སྐེད་ཆིངས་དང་། ། ཕྱག་དང་ཞབས་རྣམས་རྣམ་པར་སྤྲས། ། ཐོད་སྐམ་ལྔ་ཡིས་དབུ་ལ་བརྒྱན། ། རློན་པ་ལྔ་བཅུའི་དོ་ཤལ་ཅན། ། རཀྟ་ཞག་དང་ཐལ་ཆེན་གྱི ། ཐིག་ལེ་ཟོ་རིས་ཚོམ་བུར་བྱས། ། སྣ་ཚོགས་རིན་ཆེན་རྒྱན་གྱིས་སྤྲས། ། ཞབས་བཞི་གཡས་བསྐུམ་གཡོན་བརྐྱང་ནས། ། དབང་ཕྱུག་ཁ་ཕུབ་མགོ་བོ་དང་། ། ཨུ་མའི་ནུ་མ་རབ་ཏུ་བརྫིས། །
ཡེ་ཤེས་མེ་དཔུང་དབུས་ན་གཞུག ། ཞེས་བརྗོད། དེ་ནས་རང་གི་ཕུང་པོ་ཁམས་དང་སྐྱེ་མཆེད་སྐྲ་ཉིས་ཁྲི་ཆིག་སྟོང་། བ་སྤུ་བྱེ་བ་ཕྲག་ཕྱེད་དང་བཞི་ལ་སོགས་པ་ཐམས་ཅད་ཀྱང་རྡོ་རྗེ་གཞོན་ནུ་རང་དང་འདྲ་བ་གོ་མཚམས་མེད་པས་གཏམས་པར་གྱུར། ཞེས་བརྗོད་ཅིང་བསམས་ལ། དེ་ནས། རང་གི་སྙིང་ཁའི་ནང་དུ་བྷྲཱུཾ་ལས་རིན་པོ་ཆེའི་གཞལ་ཡས་ཁང་སོར་བཞི་པ་སྒོ་གཅིག་པ་མདུན་དུ་བསྟན་པའི་སྒོ་སྲུང་རྟ་མགྲིན་ཡབ་ཡུམ་གྱིས་བྱས་པའི་ནང་དུ་མ་ལས་ཉི་མའི་སྟེང་དུ་ཧཱུྃ་ལས་ཡེ་ཤེས་སེམས་དཔའ་རང་འདྲ་བ་ཚོན་གང་པའི་ཐུགས་ཀར་ཉི་མ་ལ་ཧཱུྃ་ལས་རྡོ་རྗེ་རྩེ་ལྔ་པ་ནས་འབྲུ་ཙམ་གྱི་ལྟེ་བར་ཧཱུྃ་ཡུངས་འབྲུ་ཙམ་གྱི་མཐའ་མར་ཀཱི་ལ་ཡ་སྐྲ་ཤད་ཀྱིས་བྲིས་པ་ལྟར་བུས་བསྐོར་བར་བསམས་ལ། སྙིང་རྗེས་བསྒྲལ་བའི་དམ་ཚིག་ནི། ། བཅད་ཅིང་མནན་པ་ཉིད་མིན་ཏེ། ། ཕུང་པོ་རྡོ་རྗེའི་བདག་ཉིད་དེ། །
རྣམ་པར་ཤེས་པ་རྡོ་རྗེར་བསྒོམ། ། བྷྲཱུཾ་བི་མཱ་ན་མ་སཱུརྻ་ཧཱུྃ་ཛྙཱ་ན་སཏྭ་ཀྲྀཥྞ་ཤུ་ཀ་པཉྩ་བཛྲ་ཧཱུྃ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། དེ་ནས་འཆི་མེད་སྲོག་གི་ལུང་ངམ། ཐུགས་ཡེ་ཤེས་སུ་བསྒོམ་པ་ཞེས་བྱའོ། ། དེ་ནས། ཨོཾ་དིཔྟ་ཙཀྲ་ཧཱུྃ་ཧ་ན་ཧ་ན་ཧཱུྃ་ཕཊ། ཅེས་བརྗོད་པས་ཡུམ་བསྐྱེད་པར་བྱ་སྟེ། ཕྱག་མཚན་ནི་སྔགས་དང་བསྟུན་ན་འཁོར་ལོ་གསལ་བས་གསལ་གདབ་པ་ནི། བྷྱོཿཡུམ་ཆེན་འཁོར་ལོ་རྒྱས་འདེབས་སྔོ། །
ཞལ་གཅིག་ཕྱག་གཉིས་གཡས་འཁོར་ལོ། ། གཡོན་པས་ཐོད་ཁྲག་ཡབ་ལ་སྟོབས། ། གཟིག་གི་པགས་པའི་ཤམ་ཐབས་ཅན། ། རུས་པའི་རྒྱན་ལྔས་སྐུ་ལ་སྤྲས། ། ཐོད་སྐམ་ལྔ་ཡིས་དབུ་ལ་བརྒྱན། ། སྐམ་པོ་ལྔ་བཅུའི་དོ་ཤལ་བྱས། ། སྦྲུལ་དང་རིན་ཆེན་རྒྱན་གྱིས་བརྒྱན། ། རཀྟ་ཞག་དང་ཐལ་ཆེན་གྱི། ། ཐིག་ལེ་ཟོ་རིས་ཚོམ་བུར་བྱས། ། ཞབས་གཉིས་གཡས་གཡོན་བརྐྱང་བསྐུམ་གྱིས། །
ཡབ་ཀྱི་གཡོན་ནས་འཁྱུད་པས་བཞུགས། ། ཞེས་བརྗོད། བདག་གི་ཐུགས་ཀའི་ཧཱུྃ་ལས་འོད་འཕྲོས་སྣོད་བཅུད་ལ་ཕོག་པས་གཞལ་ཡས་ཁང་དང་ལྷར་གྱུར་པར་བསམས། རྡོ་རྗེ་གཞོན་ནུའི་རིག་འཛིན་རྣམས། ། འཁོར་བ་རྡོ་རྗེ་བསྒྲུབ་པར་མཛོད། ། ཨོཾ་སྥ་ར་ཎ་ཕཊ། སཾ་ཧ་ར་ཎ་ཧཱུྃ། ཞེས་བརྗོད། ཡང་ཧཱུྃ་ལས་འོད་འཕྲོས་པས་ཡེ་ཤེས་སེམས་དཔའ་མདུན་དུ་སྤྱན་དྲངས་པར་བསམ་ཞིང་། འཁོར་བ་རྡོ་རྗེ་ཕུར་བུའི་ལྷ། །
ཡེ་ཤེས་ཁྲོ་བོ་འགྲུབ་པར་མཛོད། ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛཿ ཞེས་བརྗོད་པས། མདུན་གྱི་ཡེ་ཤེས་སེམས་དཔའ་དེ་ཉིད་སྒོ་མ་བཞིའི་སྔགས་ཀྱིས་རང་ལ་དགུག་གཞུག་ཅིང་མཉེས་པར་བྱས་པར་བསམས་ཞིང་། ཨོཾ་བཛྲ་ཡཀྵི་ཎི་ཧཱུྃ་ཛཿ ཨོཾ་བཛྲ་བྷཻ་ར་ཝི་ཧཱུྃ་ཧཱུྃ། ཨོཾ་བཛྲ་ཨ་མྲྀ་ཏ་ཧཱུྃ་བཾ། ཨོཾ་བཛྲ་མཱ་ར་ཎི་ཧཱུྃ་ཧོཿ ཞེས་བརྗོད། གནས་གསུམ་དུ་ཡི་གེ་གསུམ་བསམ་པ་ལས་འོད་འཕྲོས།
སྐུ་གསུང་ཐུགས་ཀྱི་ལྷ་གྲངས་མེད་པ་སྤྱན་དྲངས་ཤིང་ཐིམ་པ་ལས། སྐུ་གསུང་ཐུགས་རྡོ་རྗེའི་རང་བཞིན་དུ་གྱུར་པར་བསྒོམ་ལ། སངས་རྒྱས་ཀུན་གྱི་ཡེ་ཤེས་སྐུ། ། རྡོ་རྗེ་དེ་ཉིད་རང་བཞིན་ལས། ། ཆོས་ཀྱི་དབྱིངས་ཀྱི་ངོ་བོ་ཉིད། ། འབར་བའི་ཁྲོ་བོ་མི་བཟད་པ། ། སྐུ་ཡི་གཏེར་དུ་བདག་བསྐྱེད་ཅིག ། ཨོཾ་སརྦ་ཏ་ཐཱ་ག་ཏ་ཀཱ་ཡ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སངས་རྒྱས་ཀུན་གྱི་ཡེ་ཤེས་གསུང་། ། སོགས་ནས༞ གསུང་གི་གཏེར་དུ་བདག་བསྐྱེད་ཅིག །
ཨོཾ་སརྦ་ཏ་ཐཱ་ག་ཏ་ཝཱཀ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། སངས་རྒྱས་ཀུན་གྱི་ཡེ་ཤེས་ཐུགས། སོགས་ནས། ཐུགས་ཀྱི་གཏེར་དུ་བདག་བསྐྱེད་ཅིག ། ཨོཾ་སརྦ་ཏ་ཐཱ་ག་ཏ་ཙིཏྟ་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་བརྗོད། ཡང་ཐུགས་ཀ་ནས་འོད་འཕྲོས་ཁྲོ་བོ་རིགས་ལྔ་དཔག་ཏུ་མེད་པ་སྤྱན་དྲངས་ཏེ་དབང་བསྐུར་བར་གསོལ་བ་བདབ་པར་བསམ་ཞིང་། ཐབས་ཀྱི་སྤྱོད་པས་སེམས་ཅན་དོན། ། བྱམས་དང་སྙིང་རྗེས་གང་འདུལ་བ། ། སངས་རྒྱས་ཕྲིན་ལས་རྫོགས་པར་མཛོད། །
དབང་དང་བྱིན་རླབས་འདིར་སྩོལ་ཅིག ། ཅེས་བརྗོད། དེ་ནས་ཡེ་ཤེས་ཀྱི་ཆུས་དབང་བསྐུར་བས། ལུས་ཐམས་ཅད་གང་། དྲི་མ་ཐམས་ཅད་དག ཆུ་ལྷག་མ་ཡར་ལུད་པ་ལས་སྤྱི་བོར་ཧེ་རུ་ཀ་ཡབ་ཡུམ་གྱིས་དབུ་བརྒྱན་པར་བསམ་ཞིང་། ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷི་ཤྭ་རི་ཧཱུྃ། ཨོཾ་བུདྡྷ་ཤྲཱི་ཧེ་རུ་ཀ་བུདྡྷ་ཀྲོ་དྷཱི་ཤྭ་རི་ཨོཾ། ཨོཾ་རཏྣ་ཤྲཱི་ཧེ་རུ་ཀ་རཏྣ་ཀྲོ་དྷཱི་ཤྭ་རི་ཏྲཾ། ཨོཾ་པདྨ་ཤྲཱི་ཧེ་རུ་ཀ་པདྨ་ཀྲོ་དྷཱི་ཤྭ་རི་ཧྲཱིཿ
ཨོཾ་ཀརྨ་ཤྲཱི་ཧེ་རུ་ཀ་ཀརྨ་ཀྲོ་དྷཱི་ཤྭ་རི་ཨཱཿ ཞེས་བརྗོད། དེས་ནི་བདག་ཉིད་རྩ་བའི་དཀྱིལ་འཁོར་བསྐྱེད་པ་བསྟན་ཟིན་ཏོ། ། ཕྱོགས་བཅུ་ཁྲོ་བོའི་དཀྱིལ་འཁོར་བསྐྱེད་པ་ནི། ཧཱུྃ་ལས་ཨོཾ་བཛྲ་ཀྲོ་དྷཱ་ཧཱུྃ་ཀ་ར། ཞེས་བརྗོད་པས་ཁྲོ་བོ་ཧཱུྃ་ཀ་ར། ཧཱུྃ་བརྗོད་པས་ཡུམ་དང་། གརྫ་གརྫ་ཞེས་བརྗོད་པས་ཕྱག་བརྙན་དང་། ཕྲ་མེན་དང་། ཧཱུྃ་ཕཊ་ཅེས་པས་དེ་རྣམས་བསྐུལ་ཏེ་ཐུགས་ཀ་ནས་ཐོན་ནས་གདན་གྱི་སྟེང་དུ་འཁོད་པར་བསམ།
དེ་བཞིན་དུ། འོག་མ་རྣམས་ལ་ཡང་སྦྱར་རོ། ། དེ་ནས་གསལ་གདབ་པ་ནི། ཧཱུྃ་མཛད་དཀར་དམར་དབུས་སྔོ་ཞལ། ། རྩ་ཕྱག་རྡོ་རྗེ་ཐོད་ཁྲག་དང་། ། བར་པ་རྡོ་རྗེ་དྲིལ་བུ་བསྣམས། ། ཐ་མས་ཕུར་བསྒྲིལ་ཡུམ་ལ་འཁྱུད། ། ཨོཾ་ཀརྨ་ཀྲོ་དྷཱི་དི་པ་ཡ་ཏི་ཧཱུྃ། ལྷ་མོ་རྡོ་རྗེ་སྒྲ་འབྱིན་སྔོ། ། ཞལ་གཅིག་ཕྱག་གཡས་དྲིལ་བུ་བསྣམས། །
གཡོན་པས་ཐོད་ཁྲག་ཡབ་ལ་སྟོབས། ། བརྐྱང་བསྐུམ་གར་གྱིས་གཉིས་མེད་སྦྱོར། ། ཨོཾ་བཛྲ་པུ་ཀ་ར་མུ་ཁ་ཧཱུྃ། ཨོཾ་བཛྲ་ཨི་ཥུ་ས་མུ་ཁི། གཡས་ཕྱོགས་སྤྲུལ་པའི་ཕྱག་བརྙན་ནི། ། མདོག་དཀར་ཕག་གི་མགོ་བོ་ཅན། ། ཕྱགས་གཡས་རྡོ་རྗེ་འབར་བ་ཐོགས། ། གཡོན་པས་ཕུར་འདྲིལ་ཉི་སྟོང་བཞུགས། ། ཕྲ་མེན་སྨིག་བུའི་མགོ་ཅན་གཡོན། ། དམར་མོ་དྲིལ་བུ་ཕུར་པ་བསྣམས། །
ཉི་མའི་གདན་ལ་གར་གྱིས་རོལ། ། སྟེང་ཕྱོགས་འཁོར་ལོའི་རྩིབས་དབུས་བཞུགས། ། ཨོཾ་བཛྲ་ཀྲོ་དྷཱ་བི་ཛ་ཡ་ཧཱུྃ། ཧ་ན་ཧ་ན་ཧཱུྃ་ཕཊ། རྣམ་རྒྱལ་དཀར་དམར་དབུས་མཐིང་ཞལ། ། རྩ་ཕྱག༞ ། བར་པ་ལྕགས་ཀྱུ་རྔ་ཡབ་བསྣམས། ། ཐ་མས་ཕུར་འདྲེལ༞ ། ཨོཾ་བཛྲ་ཀྲོ་དྷཱི་ལཱ་སྱཱ་ཀི་ཧཱུྃ། ལྷ་མོ་རྡོ་རྗེ་སྒེག་མོ་ནག །
ཞལ་གཅིག༞ ། གཡོན་པས༞ བརྐྱང་བསྐུམ་གར་གྱིས༞ ། ཨོཾ་བཛྲ་བྱཱ་གྷྲི་ལ་མུ་ཁ་ཧཱུྃ། ཨོཾ་བཛྲ་གྷྲི་ཌྷྲ་མུ་ཁི་ཧཱུྃ། གཡས་ཕྱོགས་སྤྲུལ་པའི་ཕྱག་བརྙན་ནི། ། མདོག་དཀར་སྟག་གི༞ ། ཕྱག་གཡས་རྡོ་རྗེ་ལྕགས་ཀྱུ་དང་། ། གཡོན་པས་ཕུར༞ ། ཕྲ་མེན་བྱ་རྒོད༞ ། དམར་མོ་རྔ་ཡབ༞ །
ཉི་མའི་གདན་ལ༞ ། ཤར་ཕྱོགས་འཁོར་ལོའི༞ ། ཨོཾ་བཛྲ་ཀྲོ་དྷཱ་ནཱི་ལ་དནྜ་ཧཱུྃ། ད་ཧ་ད་ཧ་ཧཱུྃ་ཕཊ། དབྱུག་སྔོན་དཀར་དམར་དབུས་སྔོ་ཞལ། ། རྩ་ཕྱག༞ ། བར་པས་དབྱུག་ཐོ་མེ་དབལ་བསྣམས། ། ཐ་མས༞ ། ཨོཾ་བཛྲ་ཀྲོ་དྷཱི་ཏཱ་ཏཱ་ཧཱུྃ། རྡོ་རྗེ་སེར་མོ་སྔོ༞ །
ཚིག་རྐང་རྗེས་མ་གསུམ་འགྲེ། ཨོཾ་བཛྲ་ཙ་མ་ར་མུ་ཁ་ཧཱུྃ། ཨོཾ་བཛྲ་ཀྲོ་ཎ་མུ་ཁི་ཧཱུྃ། གཡས་ཕྱོགས༞ ། མདོག་དཀར་གཡག་གི༞ ། ཕྱག་གཡས་རྡོ་རྗེ་དབྱུག་ཐོ་དང་། ། གཡོན་པ༞ ། ཕྲ་མེན་བྱ་རོག༞ ། དམར་མོ་མེ་དབལ༞ ། ཉི་མའི་གདན་ལ༞ །
མེ་མཚམས་འཁོར་ལོའི༞ ། ཨོཾ་བཛྲ་ཀྲོ་དྷཱ་ཡ་མནྟ་ཀ་ཧཱུྃ། པ་ཙ་པ་ཙ་ཧཱུྃ་ཕཊ། གཤིན་རྗེ་དཀར་དམར་དབུས་སྔོ་ཞལ། ། རྩ་ཕྱག༞ ། བར་པས་དབྱུག་པ་དགྲ་སཏྭ་བསྣམས། ། ཐ་མས༞ ། ཨོཾ་བཛྲ་ཀྲོ་དྷཱི་ཤ་མ་ཤྭ་ན་པ་ཏི་ཧཱུྃ། དུད་ཁྲོད་བདག་མོ་སྐུ་མདོག་སྔོ། ། གཞན་གསུམ་འདྲ།
ཨོཾ་བཛྲ་ཧ་རི་ན་མུ་ཁ་ཧཱུྃ། ཨོཾ་བཛྲ་ཨུ་ལུ་ཀ་མུ་ཁི་ཧཱུྃ། གཡས་ཕྱོགས༞ ། མདོག་དཀར་ཤ་བའི༞ ། ཕྱགས་གཡས་རྡོ་རྗེ་དབྱུག་པ༞ ། གཡོན་པ༞ ། ཕྲ་མེན་འུག་པའི༞ ། དམར་མོ་དགྲ་སཏྭ༞ ། ཉི་མའི་གདན་ལ༞ ། ལྷོ་ཕྱོགས་འཁོར་ལོའི༞ །
ཨོཾ་བཛྲ་ཀྲོ་དྷ་ཨཱརྻ་ཨ་ཙ་ལ་ཧཱུྃ་བྷནྡྷ་བྷནྡྷ་ཧཱུྃ་ཕཊ། མི་གཡོ་དཀར་དམར་དབུས་མཐིང་ཞལ། ། རྩ་ཕྱག༞ ། བར་པས་རལ་གྲི་ཞགས་པ་བསྣམས། ། ཐ་མ༞ ། ཨོཾ་བཛྲ་ཀྲོ་དྷཱི་མུ་ཁ་ལ་ཧཱུྃ། ལྷ་མོ་རྡོ་རྗེ་གཏུན་ཁུང་ནག ། གཞན་གསུམ་འགྲེ། ཨོཾ་བཛྲ་ཨཱརྻ་མུ་ཁ་ཧཱུྃ། ཨོཾ་བཛྲ་པྲེ་ཏ་མུ་ཁི་ཧཱུྃ།
གཡས་ཕྱོགས༞ ། མདོག་དཀར་གཟིག་གི༞ ། ཕྱག་གཡས་རལ་གྲི་འབར་བ༞ ། གཡོན་པས༞ ། ཕྲ་མེན་ཁྭ་ཏའི༞ ། དམར་མོ་ཞགས་པ༞ ། ཉི་མའི་གདན་ལ༞ ། ལྷོ་ནུབ་འཁོར་ལོའི༞ ། ཨོཾ་བཛྲ་ཀྲོ་དྷ་ཧ་ཡ་གྲྀ་ཝ་ཧཱུྃ། ཧུ་ལུ་ཧུ་ལུ་ཧཱུྃ་ཕཊ།
རྟ་མགྲིན་སྔོ་དཀར་རྩ་ཞལ་དམར། ། རྩ་ཕྱག༞ ། བར་པས་པདྨ་སྦྲུལ་ཞགས༞ ། ཐ་མས༞ ། ཨོཾ་བཛྲ་ཀྲོ་དྷཱི་ཛཱ་ཡ་ཏི་ཧཱུྃ། ལྷ་མོ་རྡོ་རྗེ་གཏུམ་མོ་དམར། ། གཞན་གསུམ་འདྲ། ཨོཾ་བཛྲ་བི་ཌཱ་ལ་མུ་ཁ་ཧཱུྃ། ཨོཾ་བཛྲ་པཀྵི་མུ་ཁི་ཧཱུྃ། གཡས་ཕྱོགས༞ །
མདོག་སྔོ་བྱི་ལའི༞ ། ཕྱག་གཡས་པདྨ་དམར་པོ༞ ། གཡོན་པ༞ ། ཕྲ་མེན་པུ་ཤུད༞ ། དཀར་མོ་སྦྲུལ་ཞགས༞ ། ཉི་མའི་གདན་ལ༞ ། ནུབ་ཕྱོགས་འཁོར་ལོའི༞ ། ཨོཾ་བཛྲ་ཀྲོ་དྷ་ཨ་པ་ར་ཛི་ཏ་ཧཱུྃ། ཏིཥྛ་ཏིཥྛ་ཧཱུྃ་ཕཊ། གཞན་གྱིས༞ །
ནག་དམར་དཀར༞ ། རྩ་ཕྱག༞ ། བར་པས་རྡོ་རྗེ་འཁོར་ལོ་བསྣམས། ། ཐ་མས༞ ། ཨོཾ་བཛྲ་ཀྲོ་དྷི་ས་བྱཱ་ཏི་ཧཱུྃ། རྡོ་རྗེ་ལྷ་མོ་མདའ་སྙེམས་དཀར། ། གཞན་གསུམ་འགྲེ། ཨོཾ་བཛྲ་སྲི་ཁ་ལ་མུ་ཁ་ཧཱུྃ། ཨོཾ་བཛྲ་པཉྩ་ར་མུ་ཁི་ཧཱུྃ། གཡས་ཕྱོགས༞ །
མདོག་ནག་ཅེ་སྤྱང༞ ། ཕྱག་གཡས་རྡོ་རྗེ་འབར་བ༞ ། གཡོན་པས༞ ། ཕྲ་མེན་ཁྲ་ཡི༞ ། དམར་མོ་འཁོར་ལོ༞ ། ཉི་མའི་གདན་ལ༞ ། ནུབ་བྱང་འཁོར་ལོའི༞ ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུནྜ་ལི་ཧཱུྃ། ཚིནྡྷ་ཚིནྡྷ་ཧཱུྃ་ཕཊ། འཁྱིལ་པ་དཀར་དམར་དབུས་ཞལ་ལྗང་། །
རྩ་ཕྱག༞ ། བར་པས་རྒྱ་གྲམ་བེ་ཅོན་བསྣམས། ། ཐ་མས༞ ། ཨོཾ་བཛྲ་ཀྲོ་དྷཱི་ས་བྱཱ་མི་ཏ་ཧཱུྃ། རྡོ་རྗེ་ལྷ་མོ་སྒྲ་མཛད་ལྗང་། ། གཞན་གསུམ་འདྲ། ཨོཾ་བཛྲ་སིངྷ་མུ་ཁ་ཧཱུྃ། ཨོཾ་བཛྲ་ཏི་ཏི་ལ་མུ་ཁི་ཧཱུྃ། གཡས་ཕྱོགས༞ ། མདོག་དཀར་སེང་གེའི་མགོ༞ །
ཕྱག་གཡས་རྒྱ༞ ། གཡོན་པས༞ ། ཕྲ་མེན་ཕ་ཝང༞ ། དམར་མོ་བེ་ཅོན༞ ། ཉི་མའི་གདན་ལ༞ ། བྱང་ཕྱོགས་འཁོར་ལོའི༞ ། ཨོཾ་བཛྲ་ཀྲོ་དྷ་ཏྲཻ་ལོ་ཀྱ་བི་ཛཱ་ཡ་ཧཱུྃ། བྷིནྡྷ་བྷིནྡྷ་ཧཱུྃ་ཕཊ། འཇིག་རྟེན་གསུམ་རྒྱལ་སྔོ་ལྗང་སེར། ། རྩ་ཕྱག༞ །
བར་པས་རྡོ་རྗེ་ཏྲི་ཤུ་ལ། ། ཐ་མས༞ ། ཨོཾ་བཛྲ་ཀྲོ་དྷཱི་མཱ་ར་ཡ་ཧཱུྃ། ལྷ་མོ་རྡོ་རྗེ་གསོལ་བྱེད་སེར། ། གཞན་གསུམ་འདྲ། ཨོཾ་བཛྲ་རཀྵ་ས་མུ་ཁ་ཧཱུྃ། ཨོཾ་བཛྲ་ནཱ་ཀུ་ལ་མུ་ཁི་ཧཱུྃ། གཡས་ཕྱོགས༞ ། མདོག་སྔོ་དྲེད་ཀྱི༞ ། ཕྱག་གཡས་རྡོ་རྗེ་འབར་བ༞ །
གཡོན་པས༞ ། ཕྲ་མེན་སྦྲེ་མོང༞ ། ལྗང་གུ་རྩེ་གསུམ༞ ། ཉི་མའི་གདན་ལ༞ ། བྱང་ཤར་འཁོར་ལོའི༞ ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ། སྥོ་ཊ་སྥོ་ཊ་ཧཱུྃ་ཕཊ། སྟོབས་ཆེན་དཀར་དམར་དུང་མདོག་ཞལ། ། རྩ་ཕྱག༞ ། བར་པས་ཐོ་བ་གཏུན་ཤིང༞ །
ཐ་མས༞ ། ཨོཾ་བཛྲ་ཀྲོ་དྷི་མུཎྜེ་ན་མཾ་ཧཱུྃ། རིགས་བྱེད་མ་ནི་དུ་བའི་མདོག ། གཞན་གསུམ་འདྲ། ཨོཾ་བཛྲ་རཀྵ་ས་མུ་ཁ་ཧཱུྃ། ཨོཾ་བཛྲ་ཀ་ཤི་ཀ་མུ་ཁི་ཧཱུྃ། གཡས་ཕྱོགས༞ ། མདོག་དཀར་དོམ་གྱི༞ ། ཕྱགས་གཡས་རྡོ་རྗེ་ཐོ་བ༞ ། གཡོན་པས༞ །
ཕྲ་མེན་བྱི་བའི༞ ། དམར་མོ་གཏུན་ཤིང༞ ། ཉི་མའི་གདན་ལ༞ ། འོག་ཕྱོགས༞ ། ཨོཾ་བཛྲ་ཡཀྵི་ཎི་ཧཱུྃ་ཛཿ ཨོཾ་བཛྲ་བྷཻ་ར་ཝི་ཧཱུྃ་ཧཱུྃ། ཨོཾ་ཨ་མྲྀ་ཏ་ཧཱུྃ་བཾ། ཨོཾ་བཛྲ་མཱ་ར་ནི་ཧཱུྃ་ཧོ། བྷྱོཿཤར་ཕྱོགས་སྒོ་སྲུང་གནོད་སྦྱིན་མོ། ། མདོག་དཀར་པུ་ཤུད་མགོ་བོ་ཅན། །
ཕྱག་གཡས་རྡོ་རྗེ་ལྕགས་ཀྱུ་བསྣམས། ། གཡོན་པས་ཕུར་འདྲིལ་རོ་སྟེང་བཞུགས། ། ལྷོ་ཕྱོགས་སྒོ་སྲུང་འཇིགས་བྱེད་མ། ། མདོག་སེར་བྱ་རོག༞ ། ཕྱག་གཡས་རྡོ་རྗེ་ཞགས་པ༞ ། གཡོན་པ༞ ། ནུབ་ཕྱོགས་སྒོ་སྲུང་བདུད་རྩི་མ། ། མདོག་དམར་སྲིན་བྱའི༞ ། ཕྱག་གཡས་རྡོ་རྗེ་ལྕགས་སྒྲོག༞ ། གཡོན་པ༞ །
བྱང་ཕྱོགས་སྒོ་སྲུང་གསོད་བྱེད་མ། ། མདོག་ལྗང་ཁྲ་ཡི༞ ། ཕྱག་གཡས་རྡོ་རྗེ་དྲིལ་བུ༞ ། གཡོན་པས༞ ། ཁྲོ་ཆེན་འཁོར་བཅས་ཡབ་ཡུམ་རྣམས། ། རྒྱན་སོགས་ཡབ་ཡུམ་ཚུལ་བཞིན་ཏེ། ། ཀུན་ཀྱང་རྡོ་རྗེའི་གཤོག་པ་ཅན། ། མེ་དཔུང་འབར་བའི་དབུས་ན་བཞུགས། ། དཀྱིལ་འཁོར་ཕྱི་རིམ་ཁོར་ཡུག་ན། ། དབང་ཕྱུག་ཉི་ཤུ་རྩ་བརྒྱད་དང་། །
དམ་ཅན་བཀའ་སྲུང་བཅུ་གཉིས་སོགས། ། དམ་ཚིག་ལ་དགོངས་འཁོད་པར་གྱུར། ། ཅེས་བརྗོད། དེ་དག་གི་ཞར་ལ་དམ་ཅན་དང་། ། བསྟན་མ་ཆོས་སྐྱོང་རྣམས་ཀྱང་སྲུང་འཁོར་གྱི་ནང་རོལ་དུ་སྤྲིན་ཕུང་འཐིབ་པ་བཞིན་དུ་བཞུགས་པར་བསྒོམ་མོ། ། དེ་དག་གི་ནི་ཕྱོགས་བཅུ་ཁྲོ་བོའི་དཀྱིལ་འཁོར་བསྐྱེད་པ་བསྟན་ཏོ། ། ཕུར་པ་རྫས་ཀྱི་དཀྱིལ་འཁོར་བསྟན་པ་ནི། ཨེ་སྥ་ར་ཎ་ཕཊ། ཅེས་བརྗོད་པས་ཕུར་གདན་གྲུ་གསུམ་མཐིང་ནག་འབར་བ་བསྐྱེད། སརྦ་ཤ་ཏྲུཾ་བིགྷྣན་ཛ་ཧཱུྃ་བཾ་ཧོ།
ཞེས་བརྗོད་པས་དེར་དགྲ་བགེགས་ཐམས་ཅད་བཀུག ཕུར་པ་གུ་གུལ་གྱིས་བདུག་ཅིང་ཨ་མྲྀ་ཏ་བརྗོད་ཅིང་བགེགས་བསངས། ཀཱི་ལ་ཡའི་རྗེས་ལ་སརྦ་བིགྷྣན་རཀྵ་རཀྵ། ཞེས་བརྗོད་ཅིང་། ཡུངས་དཀར་ཐུམ་བུ་གདགས་པའི་གཏོར་མས་མཐུ་དང་ལྡན་པར་བསམས་ལ། ཧཱུྃ་སྐྱེ་མེད་རྣམ་དག་ཆོས་ཀྱིས་དབྱིངས་ཉིད་ལས། ། སྐྱེ་བའི་ཆོ་འཕྲུལ་འཇིགས་པའི་སྐུར་སྟོན་པ། ། ཕྱོགས་བཅུའི་རྒྱལ་བ་ཡབ་ཡུམ་མ་ལུས་ཀུན། ། སངས་རྒྱས་འདུས་པའི་སྲས་མཆོག་ཀཱི་ལ་ཡ། ། སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། །
བཞེངས་ཤིག་བཞེངས་ཤིག་ཆོས་ཀྱི་དབྱིངས་ནས་བཞེངས། ། ཞེས་བརྗོད་པས། ཆོས་སྐུ་ལས་ལོངས་སྐུ་ཧེ་རུ་ཀར་བཞེངས་པར་བསྐུལ་བ། ཡབ་ཡུམ་གྱི་མཁའ་ནས་ལོངས་སྐུ་རིགས་ལྔ་ཡབ་ཡུམ་སྤྲུལ་པར་བསམ་སྟེ། ཕྱག་མཚན་གཡས་བར་པ་རིགས་ལྔའི་མཚན་མ་འཛིན་པ། གཞན་གཙོ་བོ་དང་འདྲ་བར་མངོན་ནོ། ། དེ་ནས་ལོངས་སྐུ་ལས་སྤྲུལ་སྐུ་སྲས་མཆོག་སྤྲུལ་པར་གསོལ་བ་གདབ་པའི་ཕྱིར། ཧཱུྃ་དབུས་ཀྱི་མཐིང་ནག་གྲུ་གསུམ་དཀྱིལ་འཁོར་ནས། ། རྡོ་རྗེ་འདུས་པའི་སྲས་མཆོག་ཀཱི་ལ་ཡ། ། ཞེ་སྡང་བདུད་འདུལ་ཁྲོ་རྒྱལ་དབྱིངས་ནས་བཞེངས། །
སྲིད་པ་རྡོ་རྗེ་ཕུར་བུ་བསྒྲུབ་པའི་ཕྱིར། ། མཐིང་ནག་གྲུ་གསུམ་འབར་བའི་གནས་འདིར་གཤེགས། ། བཛྲ་ཀཱི་ལི་ཀཱི་ལ་ཡ་ཛཿ དེ་བཞིན་དུ་འདོན་པ་བསྒྱུར་ཏེ། ཤར་ཕྱོགས་སྨུག་ནག༞ ། བུདྡྷ་འདུས་པའི༞ ། གཏི་མུག་བདུད་འདུལ༞ ། སྲིད་པ་རྡོ་རྗེ༞ ། སྨུག་ནག་གྲུ་གསུམ༞ ། བུདྡྷ་ཀཱི་ལི་ཀཱི་ལ་ཡ་ཛཿ
ལྷོ་ཕྱོགས་སེར་ནག༞ ། རིན་ཆེན་འདུས་པའི༞ ། ང་རྒྱལ་བདུད་འདུལ༞ ། སྲིད་པ་རྡོ་རྗེ༞ ། སེར་ནག་གྲུ་གསུམ༞ ། རཏྣ་ཀཱི་ལི་ཀཱི་ལ་ཡ་ཛཿ ནུབ་ཕྱོགས་དམར་ནག༞ ། པདྨ་འདུས་པའི༞ ། འདོད་ཆགས་བདུད་འདུལ༞ ། སྲིད་པ་རྡོ་རྗེ༞ །
དམར་ནག་གྲུ་གསུམ༞ ། པདྨ་ཀཱི་ལི་ཀཱི་ལ་ཡ་ཛཿ བྱང་ཕྱོགས་ལྗང་ནག༞ ། ཀརྨ་འདུས་པའི༞ ། ཕྲག་དོག་བདུད་འདུལ༞ ། སྲིད་པ་རྡོ་རྗེ༞ ། ལྗང་ནག་གྲུ་གསུམ༞ ། ཀརྨ་ཀཱི་ལི་ཀཱི་ལ་ཡ་ཛཿ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཨོཾ་དཔྟི་ཙཀྲ་ཀཱི་ལི་ཀཱི་ལ་ཡ༞ སོགས་གོང་གི་འགྲེ།
ཨོཾ་དིཔྟ་རཏྣ༞ ཨོཾ་དིཔྟ་པདྨ༞ ཨོཾ་དིཔྟ་ཀརྨ༞ ཞེས་བརྗོད་པས་ལོངས་སྐུ་རིགས་ལྔ་ཐམས་ཅད་སྤྲུལ་སྐུ་སྲས་མཆོག་རིགས་ལྔ་སྐུ་སྟོད་ཁྲོ་བོ་ཞལ་གསུམ་ཕྱག་དྲུག་པ། སྨད་ཕུར་བུའི་དབལ་གྱི་རྣམ་པ་ཅན་དུ་གྱུར་པར་བསམ་ཞིང་། དེ་རྣམས་ཀྱི་སྒོ་གསུམ་དུ་སྤྱི་བོར་ཨོཾ། སྐེད་པར་ཧྲཱི། རྩེ་མོར་ཕཊ་ཅེས་བརྗོད་ཅིང་བསམས་ལ། སྐུ་གསུང་ཐུགས་བྱིན་གྱིས་བརླབས། བཛྲ་ས་མཱ་ཛཿ ཞེས་བརྗོད་པས་ཡེ་ཤེས་པ་སྤྱན་དྲངས། ས་མཱ་ཡ་ཧོ། ས་མ་ཡ་སཏྭཾ།
ཛཿཧཱུྃ་བཾ་ཧོཿ ཞེས་བརྗོད་པས་ཡེ་ཤེས་པ་བསྟིམས། དེ་ནས་ཨོཾ་བཛྲ་ཤྲཱི་ཧེ་རུ་ཀ་བཛྲ་ཀྲོ་དྷཱིཿཤྭ་རི་ཧཱུྃ། ཞེས་པ་ནས། ཀརྨ་ཀྲོ་དྷཱིཿཤྭ་རི་ཨཱཿ ཞེས་པའི་བར་གོང་བཞིན་བརྗོད་ཅིང་དབང་བསྐུར། དེ་ནས་མ་སཱུརྻ་མཎྜལ་ལ། ཨ་ཙནྡྲ་མཎྜལ་ལ་ཧཱུྃ་ཨཱཿ ཨོཾ། ཧཱུྃ།
སྭཱ། ཨ། ཧཱ། སཾ། མཾ། ལཾ། པཾ། ཏཾ། ས་མཱ་ཡ་སཏྭཾ། བཛྲ་ཨཉྩ་ལི་ཧཱུྃ།
བཛྲ་བྷནྡྷ་བཛྲ་ཨཉྩ་ལི་ཛཿ ཞེས་བརྗོད་ཅིང་། འདིའི་དོན་རྣམས་གོང་བཞིན་བསམ་ལ། ཕུར་བུ་ཆུ་སྲིན་རྣམ་གྲོལ་གྱི་ཕྱག་རྒྱས་བཟུང་ལ། དིཔྟ་ཙཀྲ་ཕུར་པའི་ལྷ། ། མཐིང་ནག་གཅེར་བུ་རལ་པ་ཅན། ། སྐུ་སྟོད་ཁྲོ་བོ་ཆེན་པོ་ལ། ། ཞལ་གསུམ་ཕྱག་ཀྱང་དྲུག་པ་སྟེ། ། དབུ་ལ་རིགས་ལྔའི་སངས་རྒྱས་རྫོགས། ། ལྟེ་བ་མན་ཆད་སྐུ་ཡི་ཆ། །
ཨུཏྤལ་སྔོན་པོའི་འདབ་འདྲ་བ། ། འབར་བའི་ཕྲེང་བ་འཁྲིགས་པའི་འོད། ། ལྕགས་ཀྱི་ཕུར་པ་ཟུར་གསུམ་པ། ། དྲག་པོར་གྱུར་པའི་ཕུར་པ་སྟེ། ། བཏབ་ན་ལྷ་ཡང་བརླག་འགྱུར་ན། ། གནོད་བྱེད་བགེགས་ལ་སྨོས་ཅི་དགོས། ། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཨོཾ་བཛྲ་ཨ་བྷི་ཥིཉྩ། དེ་བཞིན་དུ་བུདྡྷ། རཏྣ།
པདྨ། ཀརྨ་སོགས་སྔར་གྱི་སྲས་མཆོག་རིགས་ལྔའི་སྔགས་ཀྱི་མཇུག་ཏུ། བཛྲ་ཨ་བྷི་ཥིཉྩ་སོགས་བཏགས་པ་བརྗོད་ཅིང་། སྤྱི་གཙུག་ལ་སོགས་པ་གནས་ལྔ་དང་། ཨོཾ་སརྦ་ཏ་ཐཱ་ག་ཏ་ཀཱ་ཡ་ཨ་བྷི་ཥིཉྩ་ཨོཾ། དེ་བཞིན་དུ་འོག་མ་གཉིས་ལ་ཡང་འགོ་འདྲ་བ་ལ། ཝཱཀྐ་ཨ་བྷི་ཥིཉྩ་ཨཱཿ ཙིཏྟ་ཨ་བྷི་ཥིཉྩ་ཧཱུྃ། གསུམ་གྱི་སྔགས་བརྗོད་ཅིང་སྒོ་གསུམ་དུ་རེག་ལ། དེ་བཞིན་གཤེགས་པ་ཐམས་ཅད་ཀྱི་དབང་།
མཐུ་རྩལ་དང་བྱིན་རླབས་ཀྱི་དབང་བསྐུར་བར་བསམ་ཞིང་ཕུར་གདན་ལ་བཞག་གོ ། དེས་ནི་ཕུར་པ་རྫས་ཀྱི་དཀྱིལ་འཁོར་བསྐྱེད་པ་དང་དངོས་བསྟན་ཏེ། དེ་ནས་ཐུགས་ཀའི་ཧཱུྃ་ལས་འོད་འཕྲོས་པས། རང་བཞིན་གྱི་གནས་ནས་རང་འདྲ་བའི་ཡེ་ཤེས་སེམས་དཔའ་སྤྱན་དྲངས་བར་བསམ་ཞིང་། རྡོ་རྗེ་དྲིལ་བུ་འཛིན་པས། འཁོར་བ་ཕུར་བུ་སྒྲུབ་དོན་དུ། ། དབང་དང་བྱིན་བརླབས་ཞུ་བའི་ཕྱིར། ། ཡེ་ཤེས་ཁྲོ་བོ་གཤེགས་སུ་གསོལ། ། ཡེ་ཤེས་ཁྲོ་བོ་གཤེགས་ནས་ཀྱང་། ། རྟགས་དང་མཚན་མ་བསྟན་པ་དང་། །
ཕུར་པའི་དངོས་གྲུབ་སྩལ་དུ་གསོལ། ། ཨོཾ་ཨེ་ཧྱ་ཧི་བྷཱ་ག་ཝཱན་མ་ཧཱ་ཀཱ་རུ་ཎི་ཀ་ཏྲི་ཤྱ་ཧོཿས་མ་ཡ་ཧོ། ས་མ་ཡ་སཏྭཾ། ཛཿཧཱུྃ་བཾ་ཧོཿ པྲ་བེ་ཤ་ཡ་ཕཊ། ཨ་བེ་ཤ་ཡ་ཨཱཿ ཞེས་བརྗོད། དེ་ནས་དམ་ཚིག་པས་ཕྱག་འཚལ་བ་ནི། ཁྲོ་རྒྱལ་འདུས་པའི་སྲས་མཆོག་ཀཱི་ལ་ཡ། ། ཐུགས་རྗེ་ཞི་བའི་སྐུ་ལ་ཕྱག་འཚལ་ལོ། །
སྐྱེ་མེད་དབྱིངས་ལས་སྤྲུལ་པའི་སྐུ་བྱུང་བ། ། འཇིགས་བྱེད་རྔམས་སྟབས་ཁྲོ་མོའི་ཚུལ་དུ་སྟོན། ། ཁྲོ་རྒྱལ་སྐུ་ལ་གཉིས་མེད་ལྷུན་སྦྱོར་བ། ། འཁོར་ལོ་རྒྱས་འདེབས་མ་ལ་ཕྱག་འཚལ་ལོ། ། མ་གཡོས་ཆེ་མཆོག་སྐུ་གསུང་ཐུགས་ཀྱི་བདག ། སྡུག་བསྔལ་ལོག་པར་འཁྱམས་པའི་སེམས་ཅན་རྣམས། ། ཐུགས་རྗེ་དབྱེར་མེད་དབྱིངས་སུ་སྡུད་མཛད་པ། ། སྤྲུལ་པའི་ཁྲོ་བོ་རྣམས་ལ་ཕྱག་འཚལ་ལོ། ། ཁྲོ་བོ་དབང་ཕྱུག་སྐུ་ལ་ཉེར་གནས་པ། ། ཐབས་དང་ཤེས་རབ་འདྲེན་པའི་དཀྱིལ་འཁོར་ནས། །
མཁའ་འགྲོ་མི་བཟད་འབར་བའི་སྤྲིན་འཕྲོ་བ། ། གདུག་པ་འདུལ་མཛད་རྣམས་ལ་ཕྱག་འཚལ་ལོ། ། ནམ་མཁའི་ལུས་ཅན་གར་ཡང་ཐོགས་མེད་ཅིང་། ། འདོད་དགུར་བསྒྱུར་པའི་གཟུགས་ཅན་འཕྲུལ་མོ་ཆེ། ། མ་སྲིང་བྱམས་པའི་ཚུལ་གྱིས་གྲོགས་མཛད་མ། ། ཕྱི་ནང་མཁའ་འགྲོའི་ཚོགས་ལ་ཕྱག་འཚལ་ལོ། ། ཨ་ཏི་པུ་ཧོཿ པྲ་ཏི་ཛཿ ཨོཾ་བཛྲ་ཀཱི་ལི་ཀཱི་ལ་ཡ། ས་པ་རི་ཝཱ་ར་པཱ་དཱཾ་བྷནྡྷཾ་ཀ་རོ་མི།
ཡང་དག་དོན་དུ་དག་མོད་ཀྱང་། ། འགྲོ་བ་ཀུན་གྱི་དོན་སླད་དུ། ། ཕྱག་དང་ཞབས་ནི་བསིལ་ནས་ཀྱང་། ། རྡོ་རྗེའི་གདན་ལ་བཞུགས་སུ་གསོལ། ། ཨོཾ་ཤྲཱི་ཧེ་རུ་ཀ ས་པ་རི་ཝཱ་རི་ཧསྟ་ཙ་པཱ་དྱཾ་པྲ་ཏིཙྪ་སྭཱཧཱ། བཛྲ་ཨཱ་པ་ན་ཏིཥྛནྟུ། ཞེས་བརྗོད་ཅིང་ཕྱག་འཚལ་ཞིང་། ཞབས་བསིལ་གདན་ལ་བཞུགས་སུ་གསོལ། ནས།
བདེ་བར་གཤེགས་སོ་ཁྲོ་རྒྱལ་གཙོ། ། རྒྱལ་བ་རྒྱ་མཚོ་ཡེ་ཤེས་ཀྱི། ། སྲིད་པའི་རྒྱ་མཚོ་མཐའ་ཡས་ཀུན། ། ཀུན་བཟང་མཆོད་སྤྲིན་མཆོག་ཏུ་རོལ། ། ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ སརྦ་ཐ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱཧཱ། ཞེས་མཆོད་པ་ཐམས་ཅད་ཀྱིས་མཆོད་ལ། བདེ་བར་གཤེགས་པ་ཁྱོད་ཅི་འདྲ། ། དེ་འདྲ་ཁོ་ནར་བདག་གྱུར་ཅིག ། སྤྱོད་པ་རྨད་བྱུང་བསམ་ཡས་པ། །
འགྲོ་ལ་ཕན་ཕྱིར་བདག་གིས་སྤྱད། ། བྱང་ཆུབ་སེམས་མཆོག་དམ་པ་དང་། ། སྐུ་གསུང་ཐུགས་ཀྱི་ཕྱག་རྒྱ་འདི། ། སྲོག་གི་ཕྱིར་ཡང་མི་གཏོང་ན། ། རྡོ་རྗེ་རྒྱལ་པོས་བྱིན་བརླབས་མཛོད། ། བསྐལ་པ་ཐ་མའི་འཇིག་རྟེན་འདིར། ། སངས་རྒྱས་མཛད་དཀའ་བདག་གིས་བགྱིད། ། བྱང་ཆུབ་སྤྱད་དཀའ་བདག་གི་སྤྱད། ། རྡོ་རྗེ་རྣལ་འབྱོར་དཀྱིལ་འཁོར་འདིར། ། བདག་ཅག་བསམ་པ་འགྲུབ་གྱུར་ཅིག །
ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཏ་ཐཱ་ག་ཏ་ས་པ་རི་ཝཱ་ར་ས་མཱ་ཛཿ ཨོཾ་བཛྲ་ཡཀྵི་ཎི་ཧཱུྃ་ཛཿ སོགས་གོང་བཞིན་སྒོ་མ་བཞིའི་སྔགས་བརྗོད་ལ་དགུག་ཞུགས་བཅིངས་མཉེས་པར་བསམ། དེ་ནས། སངས་རྒྱས་ཀུན་གྱི་ཡེ་ཤེས་སྐུ། ། ཞེས་པ་ནས། ཀརྨ་ཀྲོ་དྷི་ཤྭ་རི་ཨཱཿ ཞེས་པའི་བར་གོང་བཞིན་བརྗོད་ལ་དབང་བསྐུར་རོ། ། དེ་དག་གིས་ནི་ཕུར་པ་རྫས་ཀྱི་དཀྱིལ་འཁོར་བསྐྱེད་པ་བསྟན་ཏོ།། ༈ །རང་གི་ཐུགས་ཀ་ནས་འོད་འཕྲོས་པས།
རྡོ་རྗེ་གཞོན་ནུ་ལྷ་ལྔ་བཅུ་རྩ་གཅིག་གི་དཀྱིལ་འཁོར་ལ་དམ་ཅན་སྲུང་མས་བསྐོར་བ་མདུན་གྱི་ནམ་མཁར་བྱོན་པར་བསམ་ཞིང་། བཅོམ་ལྡན་རྡོ་རྗེ་གཞོན་ནུ་ཡབ་ཡུམ་དང་། ། སྤྲུལ་པ་ཡང་སྤྲུལ་བཀའ་བསྟོད་སྲུང་མའི་ཚོགས། ། གློག་ལྟར་མྱུར་བའི་ཐུགས་རྗེས་འདིར་གཤེགས་ནས། ། ཀཱི་ལ་ཡ་ཡི་དངོས་གྲུབ་སྩལ་དུ་གསོལ། ། ཨོཾ་བཛྲ་ཀཱི་ལི་ཀཱི་ལ་ཡ་ས་པ་རི་ཝཱ་ར་ས་མ་ཛཿ ཛཿཧཱུྃ་བཾ་ཧོཿ ཞེས་བརྗོད། ཡང་དག་དོན་དུ་སོགས་སྔགས་བཅས་དང་། བདེ་བར་གཤེགས་སོ་སོགས་སྔགས་བཅས་བརྗོད་ཅིང་ཞབས་བསིལ་གདན་འབུལ་ཞིང་བཞུགས་སུ་གསོལ།
མཆོད་པ་ལ། ཕྱི་མཆོད། སྨན་མཆོད། གསང་མཆོད། བསྒྲལ་མཆོད། གཏོར་མ། བསྟོད་པ། འཛབ་མཆོད་དང་བདུན་གྱི་དང་པོ་ནི། རང་གི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་བདག་དང་མདུན་གྱི་ལྷ་ལ་མཆོད་པར་བསམ་ཞིང་། སྒེག་ཕྲེང་གླུ་གར་བདུག་པ་མེ་ཏོག་མ། །
མར་མེ་དྲི་མ་ཉེར་སྤྱོད་རོལ་མོ་ཡིས། ། ཕྱོགས་བཅུའི་འཇིག་རྟེན་ནམ་མཁའི་ཁམས་བཀང་ནས། ། བླ་མ་དཀྱིལ་འཁོར་དམ་ཅན་སྲུང་མ་ལ། ། རྣམ་དག་བློ་ཡི་མོས་བློས་བདག་འབུལ་ན། ། བཞེས་ཤིག་ཀཱི་ལ་ཡ་ཡི་དངོས་གྲུབ་སྩོལ། ། བཛྲ་ལཱ་སྱ་ཧཱུྃ། བཛྲ་མཱ་ལྱ་ཏྲཱཾ། བཛྲ་གིརྟི་ཧྲཱིཿ བཛྲ་ནིརྟི་ཨཱཿ བཛྲ་དྷུ་པེ་ཧཱུྃ།
བཛྲ་པུཥྤེ་ཏྲཱཾ། བཛྲ་ཨཱ་ལོ་ཀེ་ཧྲཱིཿ བཛྲ་གནྡྷེ་ཨཱཿ ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུ་པེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གྷནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱེ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ། ཞེས་བརྗོད།
གཉིས་པ་བདུད་རྩི་སྨན་གྱི་མཆོད་པ་ནི། མཐེབ་སྲིན་སྦྱར་བས་བདུད་རྩི་གཏོར་ལ། ཐུགས་ཀ་ནས་སྤྲོས་པའི་རོ་རྡོ་རྗེ་མས་བདུད་རྩིས་གང་བའི་ཐོད་པ་ཐོགས་ལ་མཆོད་པར་བསམ་ཞིང་། རང་བྱུང་གདོད་ནས་དག་པ་ཡི། ། རྩ་བརྒྱད་སྟོང་ལ་སྦྱར་བའི་སྨན། ། རིགས་ལྔ་དམ་ཚིག་ལྔ་ཡི་དངོས། ། ཡེ་ཤེས་ལྔ་རྫོགས་གྲུབ་པའི་རྫས། ། རྒྱུད་ལྔ་སེམས་ཅན་ཀུན་སྒྲོལ་ཕྱིར། ། དུག་ལྔ་སེལ་བའི་བདུད་རྩི་འདི། ། ཇི་སྙེད་སངས་རྒྱས་ཐམས་ཅད་དང་། །
བྱང་ཆུབ་སེམས་དཔའི་ཚོགས་ཆེན་པོ། ། ཐུགས་དམ་དབྱིངས་ཉིད་བསྐུལ་བའི་ཕྱིར། ། ཕྱོགས་བཅུའི་སངས་རྒྱས་སྲས་བཅས་ལ། ། སྐུ་གསུང་ཐུགས་ཀྱི་ངང་ཉིད་དུ། ། བདག་ཅག་དད་པས་འབུལ་ལགས་ཀྱི། ། བཞེས་ཏེ་ཀུན་ཏུ་དགེས་མཛོད་ལ། ། འཕྲུལ་གྱི་དངོས་གྲུབ་སྩལ་དུ་གསོལ། ། ན་མཿསརྦ་ཏ་ཐཱ་ག་ཏ་ཤྲཱི་ཀཱ་པཱ་ལ་བྷནྡྷ་མ་ཧཱ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧཱི། རྒྱལ་བ་ཀུན་དངོས་རྩ་བའི་བླ་མ་དང་། ། རིག་འཛིན་བརྒྱུད་པའི་བླ་མ་ཐམས་ཅད་དང་། །
དཔལ་ཆེན་རྡོ་རྗེ་གཞོན་ནུ་ཡབ་ཡུམ་ལ། ། རྣམ་དག༞ ། ཐུགས་རྗེ་ཆེར་དགོངས༞ ། མ་ཧཱ་པཉྩ༞ འཇིགས་བྱེད་ཆེན་པོ་ཁྲོ་བོ་ཡབ་ཡུམ་བཅུ། ། སྤྲུལ་པའི་ཕྲ་ཐབས་ཡབ་ཡུམ་ཉི་ཤུ་དང་། ། སྒོ་མ་བཞི་དང་སྲས་མཆོག་ཕུར་བུའི་ཚོགས། ། རྣམ་དག༞ ། ཐུགས་རྗེས༞ ། མ་ཧཱ་པཉྩ༞ ཕྱི་ནང་མཁའ་འགྲོ་འཁོར་བཅས་ཐམས་ཅད་དང་། ། གིང་ཆེན་བཅོ་བརྒྱད་གིང་ཕྲན་འབུམ་སྡེ་དང་། །
དཔག་བསམ་ཤིང་ལྷ་རེ་མ་ཏི་རྣམས་ལ། ། རྣམ་དག༞ ། ཐུགས༞ ། མ་ཧཱ་པཉྩ༞ ཤྭ་ན་མུ་ཁ་བདག་ཉིད་ཆེན་པོ་དང་། ། བསེ་ཡི་ལྷ་མོ་ཕྱོགས་བཅུའི་རྣལ་འབྱོར་ཚོགས། ། དམ་སྲུང་མཆེད་ལྕམ་བསྟན་མ་བཅུ་གཉིས་ལ། ། རྣམ་དག༞ ། ཐུགས་རྗེ༞ ། མ་ཧཱ་པཉྩ༞ དྲིན་ཅན་རྩ་བའི་བླ་མའི་ཞལ་དུ་ཁཱ་ཧི། ། བརྒྱུད་པའི་བླ་མ་རྣམས་ཀྱི༞ །
ཆོས་སྐུ་ཀུན་ཏུ་བཟང་པོའི༞ ། ལོངས་སྐུ་རྡོ་རྗེ་སེམས་དཔའི༞ ། སྤྲུལ་སྐུ་པདྨ་འབྱུང་གནས༞ ། དཀྱིལ་འཁོར་ལྷ་ཚོགས་རྣམས་ཀྱི༞ ། ཁྱད་པར་ཆོས་སྐྱོང་སྲུང་མའི་ཞལ་དུ་ཁ་ཁ་ཁཱ་ཧི་ཁཱ་ཧཱི། ཞེས་བརྗོད། རང་གི་ལྕེ་ལ་ནང་མཆོད་བཞག་ནས། བྱང་ཆུབ་མཆོག་ཏུ་ཐུགས་བསྐྱེད་ནས། ། དུས་གསུམ་རྒྱལ་བའི་གདུང་འཚོབ་པའི། ། རིག་འཛིན་བདག་ཅག་ཐམས་ཅད་ལ། །
སྐུ་གསུང་ཐུགས་ཀྱི་དངོས་གྲུབ་སྩོལ། ། དཔྲལ་བ་ལྕེ་རྩེ་སྙིང་ག་རྣམས་སུ་རེག་སྟེ། ཀཱ་ཡ་སིདྡྷི་ཨོཾ། ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ། ཞེས་བརྗོད། གསུམ་པ་གསང་མཆོད་ནི། འདིར་རྒྱུད་ལས་དངོས་སུ་མི་འབྱུང་ཡང་། ཕྱག་ལེན་ལ་མཛད་པས། བདེ་བ་བྱང་ཆུབ་སེམས་ཀྱི་མཆོད་པ་ནི།
ལྷ་ཐམས་ཅད་ཡབ་ཡུམ་སྙོམས་པར་ཞུགས་པས་བྱང་སེམས་འཕེལ་ཏེ་སྐུའི་ཆ་ཐམས་ཅད་ལ་ཐིམ་པས། ཟག་པ་མེད་པའི་བདེ་བས་མཉེས་པར་བསམ་ཞིང་། འཁྲིལ་བའི་མཆོད་ཆེན་མཉམ་སྦྱོར་བ། ། ཐབས་དང་ཤེས་རབ་གཉིས་མེད་པའི། ། པདྨོ་ལ་ནི་རྡོ་རྗེ་ཞུགས། ། བདག་ཉིད་མཆོད་པས་མཉེས་པར་བྱོས། ། ས་མ་ཡ་ཧོཿ ས་མ་ཡ་སཏྭཾ། རཱ་ག་ཨ་ནུ་རཱ་ག་ཡ་མི་བོ་དྷི་ཙིཏྟ། མཉམ་པའི་སྒྲུབ་རྫས་ཆེན་པོ་སྟེ། །
བདག་དང་མཉམ་པའི་ཚོགས་ལ་འབུལ། ། བཟའ་དང་བཅའ་བ་བཏུང་དང་བགོ ། ལོངས་སྤྱོད་མངའ་ལྡན་ཐམས་ཅད་ནི། ། དཀྱིལ་འཁོར་ལ་ཡང་དཀྱིལ་འཁོར་ཐིམ། ། ཨ་ལ་ལ་ཏེ་དཀྱིལ་འཁོར་ཐིམ། ཛཿཧཱུྃ་བཾ་ཧོཿཤྲཱི་ཧེ་རུ་ཀ་མ་ཧཱ་བཛྲ། ཨ་བེ་ཤ་ཡ་ཨ་བེ་ཤ་ཡ། པྲཱ་བེ་ཤ་ཡ། པྲཱ་བེ་ཤ་ཡ། མ་ཧཱ་སུ་ཁ་པྲ་ཏཱིཙྪ་ཧོ།
པྲ་ཏི་གྲྀཧྞ་ཁཱ་ཧི། ཞེས་བརྗོད། དེ་ཁོ་ན་ཉིད་ཀྱི་མཆོད་པའོ། ། བཞི་པ་བསྒྲལ་མཆོད་ནི། རང་གི་ཐུགས་ཀ་ནས་ཁྲོ་བོ་ཁྲོ་མོ་ཕྲ་ཐབས་སྒོ་མ་སྲས་མཆོག་དམ་ཅན་གྱི་ཚོགས་དཔག་ཏུ་མེད་པ་སྤྲོས་ནས་དགྲ་བགེགས་གདུག་པ་ཅན་རྣམས་ཐམས་ཅད་བསྒྲལ་བར་བསམ་ཞིང་། ཛཿདམ་ཚིག་ཆེན་པོའི་དུས་ལ་བབས། ། སྤྲུལ་པ་ཆེན་པོའི་དུས་ལ་བབས། ། ཕོ་ཉ་ཆེན་པོའི་དུས་ལ་བབས། ། བདག་ཉིད་ཆེན་མོའི་དུས་ལ་བབས། ། ས་བདག་རྒྱལ་མོའི་དུས་ལ་བབས། །
ཁྱི་ཡི་གདོང་ཅན་དུས་ལ་བབས། ། བསྒྲལ་བར་བྱ་བའི་དུས་ལ་བབས། ། བྱང་ཆུབ་མཆོག་ཏུ་ཐུགས་བསྐྱེད་ནས། ། དུས་གསུམ་སངས་རྒྱས་སྲས་བཞིན་དུ། ། རིག་འཛིན་བདག་ཅག་རྣམས་ལ་ནི། ། གནོད་ཅིང་གདུག་པའི་དགྲ་དང་བགེགས། ། བདུད་དང་བར་དུ་གཅོད་པ་རྣམས། ། ཁྲོ་བོ་ཆེན་པོའི་བྱིན་རླབས་ཀྱིས། ། ཡུད་ཙམ་གྱིས་ནི་འདིར་བཀུག་ནས། ། མངོན་སྤྱོད་ཚུལ་གྱིས་བསྒྲལ་བ་དང་། །
ལུས་ངག་ཕྱེ་མར་མཛད་ནས་ཀྱང་། ། སྡུག་བསྔལ་ཉམས་སུ་མྱོང་བར་མཛོད། ། ཨོཾ་ལཾ་ཧཱུྃ་ལཾ་སཏྭཾ་བྷཱ་ནི་མོ་ཧཱཾ། གྷཱ་ཏ་ཡ་བྷཱ་ག་ཝཱན་ཧྲཱིཿཥྚི་བི་ཀྲྀ་བཛྲ་ཧཱུྃ་ཀ་ར་ཧཱུྃ། བཛྲ་ཀཱི་ལི་ཀཱི་ལ་ཡ་ཛཿཧཱུྃ་བཾ་ཧོཿ སརྦ་བིགྷྣན་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ། ཁ་ཏཾ་ཁ་ཏཾ་ཁ་ཏཾ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧཱི་ཧ་ཧ་ཧཱུྃ་ཧཱུྃ་ཕཊ་ཕཊ། ཅེས་བརྗོད་ཅིང་བསྒྲལ་ལ། དེའི་ཤ་ཁྲག་ཀླད་པ་རུས་པ་རྣམས་ཀྱིས་མཆོད་པར་བསམ་ཞིང་།
ཧེ་རུ་ཀཱའི་གནས་བཅུ་དང་། ། དུར་ཁྲོད་ཆེན་པོའི་གནས་བརྒྱད་ནས། ། དཔལ་ཆེན་འཁོར་བཅས་སྤྱན་དྲངས་ཏེ། ། དུར་ཁྲོད་མཆོག་གི་གནས་འདི་རུ། ། ཞིང་ཆེན་གསར་རྙིང་ཏི་རར་བཅས། ། དམར་གྱི་ཨ་རྒྱ་མཚོར་བསྐྱིལ། ། མཁའ་འགྲོ་འབར་བའི་ཚོགས་རྣམས་ཀྱིས། ། མ་ལུས་གཤེགས་ནས་བསྣམས་སུ་གསོལ། ། ཛཿཧཱུྃ་བཾ་ཧོཿ ཤྲཱི་ཧེ་རུ་ཀ་མ་ཧཱ་ས་མ་ཡ་རཀྵ་ས་མུ་དྲ་ཁ་ཁ་ཁཱ་ཧི་ཁཱ་ཧི།
ཧྲཱྀ་ད་ཡ་པི་པ་ཐ་ཧཱུྃ་ཕཊ། ང་ནི་ཟ་བྱེད་ཆེན་མོ་སྟེ། ། ཁམས་གསུམ་མ་ལུས་བསྒྲལ་བ་དང་། ། གདུལ་དཀའ་མཐའ་དག་འདུལ་བའི་ཕྱིར། ། ཤ་རུས་ལ་སོགས་བཟའ་བར་བྱ། ། ང་ནི་ཁྲག་འཐུང་ཆེན་པོ་སྟེ། ། དམར་གྱི་ཨ་རྒྱ་མཚོར་བསྐྱིལ། ། འཁོར་བའི་དྲྭ་བ་གཅོད་པའི་ཕྱིར། ། འཁོར་གྱི་ཕྲ་མེན་ཚོགས་རྣམས་ཀྱིས། ། མ་ལུས་གཤེགས་ནས་བསྣམས་སུ་གསོལ། །
ཛཿཧཱུྃ་བཾ་ཧོཿ ཤྲཱི་ཧེ་རུ་ཀ་མ་ཧཱ་རུ་དྷི་ར་ཁཱ་ཧི། མ་ཧ་མཾ་ས་ཁཱ་ཧི། མ་ཧཱ་མ་ཏ་ཀ་ཁཱ་ཧི། མ་ཧཱ་ཨསྡྱི་ཁཱ་ཧཱི། དེ་ཐམས་ཅད་ལ་གཏོར་མའི་ཐད་དུ་རཀྟ་བསྒྲེངས་ཏེ། དེ་ནས་བསྒྲལ་བའི་མཆོད་པ་ཞེས་བྱ་སྟེ། འདི་ཚོགས་ཀྱི་སྐབས་སུ་བྱེད་ཀྱང་རྒྱུད་ཀྱི་རིམ་པ་བཞིན། རྗེ་བཙུན་ཆེན་པོས་མཛད་པའི་རྗེས་སུ་འབྲང་བའོ། ། ལྔ་པ་གཏོར་མ་འབུལ་བ་ནི།
དཀྱིལ་འཁོར་གྱི་ལྷ་ཐམས་ཅད་ཀྱི་ལྗགས་ལས་བྱུང་བའི་འོད་ཟེར་གྱི་སྦུ་གུས་གཏོར་མ་གསོལ་བར་བསམ་ཞིང་། བླ་མེད་མཆོག་གི་མཆོད་པ་དམ་པ་འདི། ། ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། ། འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། ། ཐུགས་དམ་བཞིན་དུ་ཅི་བདེར་བཞེས་སུ་གསོལ། ། ཛཿཧཱུྃ་བཾ་ཧོཿ ཤྲཱི་ཧེ་རུ་ཀ ཨི་དཾ། པུཥྤེ། དྷུ་པཾ།
དཱི་པཾ། གནྡྷཾ། བ་ལིཾ་ཏ། པྲ་ཏཱིཙྪ་ཧོཿ གྲྀཧྞ་ཁཱ་ཧི། བཛྲ་ཡཀྵ་ཀྲོ་དྷ། ཁ་ཁ་ཁཱ་ཧི་ཁཱ་ཧི། ཞེས་བརྗོད་པས་དབུལ་ལོ། ། དེ་ནས་ལྷ་ཐམས་ཅད་དགེས་ནས་ཧ་ཧ་ཞེས་གསུང་ཞིང་། ཧཱུྃ་ཧཱུྃ་ཞེས་པས་བདག་ལ་བྱིན་གྱིས་བརླབས་ནས་ཕཊ་ཕཊ་ཅེས་པས་དགྲ་བགེགས་བསྒྲལ་ཏེ་ཆོས་ཉིད་དུ་གནས་པར་བསམ་ཞིང་།
དེ་ཉིད་ནི་གཏོར་མའི་མཆོད་པ་སྟེ། ཐོག་མར་འབྱུང་ཡང་རྗེ་བཙུན་ཆེན་པོའི་གསུང་བཙན་པར་བྱས་པའོ། ། དྲུག་པ་བསྟོད་པ་ནི། སྒེག་ཅིང་དཔའ་བ་མི་སྡུག་ཚུལ་སྟོན་ཅིང་། ། རྒོད་དང་གཤེ་དང་འཇིགས་སུ་རུང་བ་དང་། ། སྙིང་རྗེ་རྔམས་དང་ཞི་བ་ལ་སོགས་པའི། ། སྐུ་ཡི་དངོས་པོ་གར་དགུ་བསྒྱུར་བ་ནི། ། རྒྱན་དང་ཆ་ལུགས་ལྡན་པས་སྒེག་སྒེག་འདྲ། ། བདུད་བཞི་གདན་དུ་བཏིང་བས་དཔའ་དཔའ་འདྲ། ། སྐུ་ཆེ་ཡན་ལག་རགས་པས་འཇིགས་འཇིགས་འདྲ། །
ཞལ་གཡས་དཀར་ལ་བཞད་པས་རྒོད་རྒོད་འདྲ། ། ཞལ་གཡོན་དམར་ལ་གདངས་པས་གཤེ་གཤེ་འདྲ། ། ཞལ་དབུས་མཐིང་ལ་རྔམས་པས་ཁྲོ་ཁྲོ་འདྲ། ། རྒྱུད་དྲུག་ཐུགས་རྗེས་འཛིན་པས་བརྩེ་བརྩེ་འདྲ། ། གདུག་པ་ཞལ་དུ་གསོལ་བས་རྔམས་རྔམས་འདྲ། ། ཆོས་སྐུ་མཚན་མ་མེད་པས་ཞི་ཞི་འདྲ། ། རྡོ་རྗེ་རྩེ་དགུས་ས་དགུའི་རྟོགས་པ་འཇོམས། ། རྡོ་རྗེ་རྩེ་ལྔས་དུག་ལྔ་དབྱིངས་སུ་སྒྲོལ། ། མེ་དཔུང་འབར་བས་འཁོར་བའི་ཉོན་མོངས་སྲེག ། ཁ་ཊྭཱཾ་རྩེ་གསུམ་དུག་གསུམ་རྩད་ནས་གཅོད། །
རི་རབ་ཕུར་བུས་དགྲ་བགེགས་གཟིར་བར་བྱེད། ། དེ་འདྲའི་ཁྲོ་བོ་འཇིགས་པའི་སྐུར་སྟོན་པ། ། ཚུར་བྱོན་མཆོད་སྤྲིན་རྒྱ་མཚོ་འདི་བཞེས་ལ། ། ཐུགས་རྗེ་ཆེ་དགོངས་དབང་དང་དངོས་གྲུབ་སྩོལ། ། དེ་དང་གཉིས་མེད་སྦྱོར་བའི་ཡུམ་མཆོག་ནི། ། ཨེ་ཀ་ཛ་ཊི་གུ་ཧྱ་གསང་བའི་ཡུམ། ། ཚུར་བྱོན་སོགས་རྐང་པ་གཉིས་གོང་བཞིན་འགྲེ། ཧཱུྃ་མཛད་སྒྲ་འབྱིན་ཕག་དང་སྨྲིག་བུའི་མགོ ། རྣམ་རྒྱལ་སྒེག་མོ་སྟག་དང་བྱ་རྒོད་མགོ ། དབྱུག་སྔོན་སྡེར་མོ་གཡག་དང་བྱ་རོག་མགོ །
གཤིན་རྗེ་དུར་ཁྲོད་ཤ་བ་འུག་པའི་མགོ ། མི་གཡོ་གཏུན་ཁུང་གཟིག་དང་ཁཱ་ཏའི་མགོ ། རྟ་མགྲིན་གཏུམ་མོ་བྱི་ལ་པུ་ཤུད་མགོ ། གཞན་གྱིས་མི་ཐུབ་མདའ་སྙེམས་སྤྱང་ཁྲའི་མགོ ། འཁྱིལ་པ་སྒྲ་མཛད་སེང་གེ་ཕ་ཝམ་མགོ ། ཁམས་གསུམ་གསོད་མ་དྲེད་དང་སྲེ་མོང་མགོ ། སྟོབས་ཆེན་རིག་བྱེད་དོམ་དང་བྱི་ལའི་མགོ ། གནོད་སྦྱིན་འཇིགས་མ་བདུད་རྩི་གསོད་བྱེད་མ། ། དེ་འདྲའི་ལྷ་ཚོགས་འཇིགས་པའི་སྐུར་སྟོན་པས། ། ཚུར་བྱོན༞ སོགས་རྐང་པ་གཉིས་འགྲེ།
དཀྱིལ་འཁོར་ཆེན་པོའི་བཀའ་སྲུང་དམ་ཅན་ཚོགས་དག་པས་སོགས། རྣལ་འབྱོར་དབང་ཕྱུག་ཉི་ཤུ་རྩ་བརྒྱད་དང་། ། བདག་ཉིད་ཆེན་པོ་ཤྭ་ན་མུ་ཁ་དང་། ། ས་བདག་ཆེན་པོ་ས་ཡི་ལྷ་མོ་བཞི། ། ཕྱི་ཕྱིན་བསེ་ཕྱིན་ཡ་ཕྱིན་ཕག་ཕྱིན་མ། ། ཚུར་བྱོན༞ སོགས་རྐང་པ་གཉིས་འགྲེ། འདོད་ཆགས་ཁྲོས་པའི་མེ་ནི་དམར་ནག་འབར། ། ཞེ་སྡང་ཁྲོས་པའི་མེ་ནི་མཐིང་ནག་འབར། ། གཏི་མུག་ཁྲོས་པའི་མེ་ནི་སྨུག་ནག་འབར། ། ང་རྒྱལ་ཁྲོས་པའི་མེ་ནི་སེར་ནག་འབར། །
ཕྲག་དོག་ཁྲོས་པའི་མེ་ནི་ལྗང་ནག་འབར། ། གྲུ་གསུམ་མཐིང་ནག་འབར་བའི་དཀྱིལ་འཁོར་ནས། ། ཁྲོ་རྒྱལ་འདུས་པའི་སྲས་མཆོག་ཀཱི་ལ་ལ། ། ལྷ་མཆོག་རྡོ་རྗེ་གཞོན་ནུ་སྐུ་བཞེངས་ཤིག ། བདུད་དང་ལོག་འདྲེན་ཚོགས་རྣམས་འདུལ་བའི་ཕྱིར། ། དྲག་པོ་ཕུར་པའི་ཚུལ་དུ་སྐུ་བཞེངས་ཤིག ། དབུ་ལ་རྒྱ་མདུད་ཁྲོ་རྒྱལ་རིགས་ལྔ་གཙོ། ། ཕྱོགས་བཞི་མཚམས་བཞི་སྟེང་འོག་ཁྲོ་རྒྱལ་བཅུ། ། སྟེང་གི་རྒྱ་མདུད་ཁྲོ་ཆེན་ཧཱུྃ་ཀཱ་ར། ། ཕྱོགས་བཞི་མཚམས་བཞི་ཕྱོགས་མཚམས་ཁྲོ་རྒྱལ་བརྒྱད། །
འོག་གི་རྒྱ་མདུད་ཁྲོ་ཆེན་སྟོབས་པོ་ཆེ། ། ཟུར་བཞི་རྒྱ་མདུད་སྒོ་མ་རྣམ་པ་བཞི། ། རྩེ་མོ་གྲུ་གསུམ་གདུག་པའི་དགྲ་བགེགས་འདུལ། ། ཁོང་སྟོང་བྱང་ཆུབ་སེམས་ལ་ཕྱག་འཚལ་ལོ། ། ཞེས་བརྗོད་ཅིང་བསྟོད་དོ། ། བདུན་པ་འཛབ་ཀྱི་མཆོད་པ་ནི། ཧཱུྃ་བཛྲ་ཛྙཱ་ན་ཀཱི་ལི་ཀཱི་ལ་ཡ། ཞེས་བརྗོད་པས། རང་གི་སྙིང་གའི་ཡེ་ཤེས་སེམས་དཔའ་ལས། དེ་དང་འདྲ་བ་ཡུམ་མེད་གཅིག་མདུན་དུ་བྱོན་ནས།
རང་ལ་ཞལ་ཕྱོགས་པར་བཞུགས་པར་བསམས་ལ། ཛྙཱ་ན་སཏྭ། ཨེ་ཏྲི་ཀོ་ན་བི་མ་ན། པཾ་པདྨ་མཎྜལ་ལ། མ་སཱུརྻ་མཎྜལ་ལ། ཨ་ཙནྜ་མཎྜལ་ལ། ཧཱུྃ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཅེས་བརྗོད་པས་རང་གི་སྙིང་གར་ཆོས་འབྱུང་གྲུ་གསུམ་མཐིང་ནག་གི་དབུས་སུ་པདྨ་ཉི་མའི་གདན་ལ། ཡེ་ཤེས་སེམས་དཔའ་རང་འདྲ་ཡུམ་མེད་པའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་རྡོ་རྗེ་སྔོན་པོ་ནས་འབྲས་ཙམ་གྱི་ལྟེ་བར་ཧཱུྃ་སྔོན་པོ་ཡུངས་འབྲུ་ཙམ་གྱི་མཐར་སྔགས་ཕྲེང་ཁ་དོག་སྔོན་པོ་སྐྲ་ཤད་ཀྱིས་བྲིས་པ་ལྟ་བུ་གཡས་སྐོར་དུ་བསམ་ནས། གྲུ་གསུམ་མཐིང་ནག་འབར་བའི་དཀྱིལ་འཁོར་དུ། །
དབང་ཕྱུག་ཨུ་མ་བསྣོལ་བའི་གདན་སྟེངས་སུ། ། བཅོམ་ལྡན་དཔལ་ཆེན་རྡོ་རྗེ་གཞོན་ནུ་ནི། ། སྐུ་མདོག་མཐིང་ནག་འཇིགས་པའི་སྐུར་སྟོན་པ། ། ཡབ་ཡུམ་ཐབས་དང་ཤེས་རབ་གཉིས་སུ་མེད། ། འཁོར་གྱི་ཕྲ་མེན་ཕོ་ཉའི་ཚོགས་ལ་སོགས། ། ཡུན་རིང་དུས་ནས་བསྙེན་ཅིང་བསྒྲུབས་པའི་ལྷ། ། དྲག་པོ་རང་བྱུང་དབང་དང་དངོས་གྲུབ་རྩོལ། ། ཅེས་བརྗོད་པས། རང་གི་སྙིང་གའི་ཏིང་ངེ་འཛིན་སེམས་དཔའ་ལས་སྔགས་ཕྲེང་ཁ་དོག་སྔོན་པོ་འོད་ཟེར་དམར་པོ་འཕྲོ་བ་ལྕགས་སྒྲོགས་སྦྲེལ་བ་ལྟ་བུ་རྡོ་རྗེའི་རྭ་དབུས་བྱུང་། ཡེ་ཤེས་སེམས་དཔའི་ཤངས་བུག་གཡས་དང་རང་གི་སྣ་བུག་གཡས་ནས་ཕྱིར་འཐོན།
མདུན་གྱི་ཡེ་ཤེས་སེམས་དཔའི་ཤངས་བུག་གཡོན་ནས་ཞུགས། དེའི་ཐུགས་ཀའི་ཧཱུྃ་ལ་ཐིམ། ཡང་དེ་ནས་སྔགས་ཕྲེང་མདུན་གྱི་ཡེ་ཤེས་སེམས་དཔའི་ཤངས་བུག་གཡས་ནས་འཐོན། རང་གི་སྣ་བུག་གཡོན་དང་ཡེ་ཤེས་སེམས་དཔའི་ཤངས་བུག་གཡོན་ནས་ཞུགས། རྡོ་རྗེའི་དབུས་ནས་སོང་། རང་གི་སྙིང་ཁའི་ཧཱུྃ་ལ་ཐིམ་པར་བསམ་ཞིང་། སྔགས་ཕྲེང་ཕྱིར་འགྲོ་དུས་དེ་ལས་རྡོ་རྗེ་གཞོན་ནུའི་སྐུ་དཔག་ཏུ་མེད་པ་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་བགེགས་དང་བར་གཅོད་ཐམས་ཅད་ཞི་བར་བྱས། སེམས་ཅན་ཐམས་ཅད་ཡི་དམ་གྱི་ལྷར་གྱུར། སྔགས་ཕྲེང་ནང་དུ་འོང་དུས་སངས་རྒྱས་བྱང་སེམས།
བླ་མ་ཡི་དམ་ཐམས་ཅད་ཀྱི་བྱིན་བརླབས་རྡོ་རྗེ་གཞོན་ནུའི་སྐུར་བྱས་ནས་རང་ལ་ཐིམ་པས་རྒྱུད་བྱིན་གྱིས་བརླབས་ཏེ། སྔགས་ཕྲེང་རྒྱུན་མི་ཆད་པར་འཁོར་བར་བསམ་ཞིང་སེམས་གཏད་ལ། དགྲ་བགེགས་སྒྲོལ་བའི་ཏིང་ངེ་འཛིན་དང་ལྡན་པར་བསམ་པ་ནི་མན་ངག་དམ་པ་ཡིན་ནོ། ། བསྲུང་བཟློག་བསད་གསུམ་གྱི་དམིགས་པ་ནི། རང་གི་སྙིང་ཁར་ཡེ་ཤེས་སེམས་དཔའི་ཐུགས་ཁར་རྡོ་རྗེ་རྩེ་ལྔ་པའི་ལྟེ་བར་རང་གི་སེམས་ཧཱུྃ་ཡིག་སྔོན་པོ་འབར་བའི་ཀླད་ཀོར་གྱི་ནང་དུ་བླ་མ་ཞལ་བཞུགས་པ་རྣམས་ཀྱི་མཚན་ཡིག་དང་པོ་ཐིག་ལེས་བརྒྱན་པ། མདུན་དུ་ཕ་མ། གཡས་སུ་བུ་དང་ཆུང་མ། གཡོན་དུ་སྤུན་ཟླ། རྒྱབ་ཏུ་འཁོར་གཡོག འོག་ཏུ་ནོར་རྫས་རྣམས་ཡོད་པར་བསམ་ལ།
རང་གི་སྙིང་ག་ནས་འོད་འཕྲོས་བསྲུང་བྱ་རྣམས་ཀྱི་ལུས་ངག་ཡིད་གསུམ་བཀུག་ནས་སྔར་གྱི་གནས་སུ་འཁོད། འོད་ཟེར་གྱིས་རང་དང་བསྲུང་བྱའི་ནད་ ༈་་་་་ཕྱིར་གཏོར་ནས་ལུས་ཐམས་ཅད་ལ་རྡོ་རྗེའི་གོ་ཆ་ཞེས་པའང་འདུག་གདོན་སྡིག་སྒྲིབ་ཐམས་ཅད་དག་པར་བྱས། རྡོ་རྗེའི་གོ་ཆ་གོན་པར་བསམ་པ་ནི་ལུས་བསྲུང་བ། རང་གི་ལྕེ་ཧཱུྃ་ལས་རྡོ་རྗེ་རྩེ་ལྔ་པ་ཧཱུྃ་གིས་མཚན་པའི་རྭ་རྣམས་ལ་ཀཱི་ལ་ཡའི་སྔགས་ཕྲེང་བཀོད་པ་ལས་འོད་ཟེར་འཕྲོས་པས། ངག་གི་ཉེས་སྐྱོན་ཐམས་ཅད་དག་པར་བསམ་པ་ནི་ངག་བསྲུང་བ་སྙིང་ཁའི་ཏིང་ངེ་འཛིན་སེམས་དཔའ་དེ། རང་དང་རྡོ་རྗེ་གཞོན་ནུའི་ཐུགས་གཉིས་སུ་མེད་པར་བསམ་པ་ནི་ཡིད་བསྲུང་བའོ། ། རང་གི་སྙིང་ག་ནས་འོད་ཟེར་འཕྲོས་པས་ཁྲོ་བོ་བཅུ། ཕྲ་ཐབས། སྒོ་མ་དམ་ཅན་རྣམས་བསྐུལ་སྟེ།
དེ་དག་ལས་སྤྲུལ་པ་ཡང་སྤྲུལ་དང་། ཉིང་སྤྲུལ་གྲངས་མེད་པར་སྤྲོས་ནས་དགྲ་བགེགས་ཀྱི་ལུས་ངག་ཡིད་གསུམ་རྣམས་ཕྱེ་མར་བྱས་ཤིང་། ཁྲོ་བོ་ཕྲ་ཐབས་སྒོ་མ་རྣམས་ཀྱང་ཞལ་ཕྱིར་གཟིགས་ཏེ། གནོད་པ་ཕྱིར་བཟློག་པའི་ལས་མཛད། འཁོར་ལོ་ཡང་གཡོན་དུ་འཁོར་བར་བསམ་པ་བཟློག་པའི་དམིགས་པའོ། ། འཁོར་ལོའི་རྩིབས་བར་རྣམས་སུ་ཡཾ་ལས་རླུང་། རཾ་ལས་མེའི་སྟེང་དུ་བྱད་མ་ལུས་རིད་པ། སྐྲ་འཛིངས་པ། ཁ་ནས་ཁྲག་སྐྱུག་པ། སྤྱི་བོ་ཚུགས་སུ་གནས་པ་རེ་རེ་བསམ།
རང་གི་སྙིང་ག་ནས་ཕོ་ཉ་ལྕགས་ཀྱུ་དང་ཞགས་པ་ཐོགས་པ་མང་པོ་སྤྲོས་ནས། དགྲ་བགེགས་གང་ན་གནས་པའི་ཡུལ་ནས་གཟུགས་དང་རྣམ་ཤེས་རང་དབང་མེད་པར་བཀུག་སྟེ། རྩིབས་བར་གྱི་བྱད་མ་རྣམས་ལ་བསྟིམ། རང་དང་བསྲུང་བྱའི་ནད་གདོན་སྡིག་སྒྲིབ་ཐམས་ཅད་བྱད་མའི་ལུས་ཀྱི་བུ་ག་དགུ་ནས་ནག་ཐིབས་ཏེ་ཞུགས་པས་འཁོར་ལོའི་རྩིབས་གཡོན་དུ་མྱུར་དུ་འཁོར་བས། འོག་གི་རླུང་མེས་བསྐྱོད་ཅིང་། རྩིབས་རྣམས་རལ་གྲིའི་སོ་ལྟ་བུས་དགྲ་བགེགས་ཀྱི་ལུས་དུམ་བུ་དུམ་བུར་གཏུབས། ལྷག་མ་ཕོ་ཉ་རྣམས་ཀྱིས་ཟོས་མིད་བརླག་པར་བྱས་པར་བསམ་པ་ནི་བསད་པའོ། ། རང་གིས་སྔགས་བཟླས་པའི་དུས་སུ་ཁྲོ་བོ། ཕྲ་ཐབས། སྒོ་མ།
དམ་ཅན་རྣམས་དང་། མདུན་དུ་སྤྱན་དྲངས་པའི་སྒྲུབ་པའི་དཀྱིལ་འཁོར་ཡི་དམ་གྱི་སྐུར་གྱུར་པ་ཐམས་ཅད་ཀྱིས་བཟླས་པའི་གྲོགས་མཛད་དེ། སྔགས་ཀྱི་སྒྲ་འབྲུག་ལྟར་གྲགས་པར་བསམ་ལ། དེ་ནས་བཟླས་བྱའི་སྔགས་ནི། ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣན་བྷནྡྷ་ཧཱུྃ་ཕཊ། ཨོཾ་དཔྟི་ཙཀྲ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ཧཱུྃ་ཀ་ར་ཧཱུྃ་གརྫ་གརྫ་ཧཱུྃ་ཕཊ། ཨོཾ་བཛྲ་ཀྲོ་དྷ་བི་ཛ་ཡ་ཧཱུྃ་ཧ་ན་ཧ་ན་ཧཱུྃ་ཕཊ། ཨོཾ་བཛྲ་ཀྲོ་དྷ་ནཱི་ལ་དཎྜ་ཧཱུྃ་ད་ཧ་ད་ཧ་ཧཱུྃ་ཕཊ། ཨོཾ་བཛྲ་ཀྲོ་དྷ་ཡ་མཱནྟ་ཀ་ཧཱུྃ་པ་ཙ་པ་ཙ་ཧཱུྃ་ཕཊ།
ཨོཾ་བཛྲ་ཀྲོ་དྷ་ཨརྻ་ཨ་ཙ་ལ་ཧཱུྃ་བྷནྡྷ་བྷནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཧ་ཡ་གྲྀ་ཝ་ཧཱུྃ་ཧུ་ལུ་ཧུ་ལུ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་པ་ར་ཛི་ཏ་ཧཱུྃ་ཏིཥྛ་ཏིཥྛ་ཧཱུྃ་ཕཊ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུནྜ་ལི་ཧཱུྃ་ཚིནྡྷ་ཚིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་ཏྲཻ་ལོ་ཀྱ་བི་ཛ་ཡ་ཧཱུྃ་བྷིནྡྷ་བྷིནྡྷ་ཧཱུྃ་ཕཊ། ཨོཾ་བཛྲ་ཀྲོ་དྷ་མ་ཧཱ་བ་ལ་ཧཱུྃ་སྥོ་ཊ་སྥོ་ཊ་ཧཱུྃ་ཕཊ། ཨོཾ་བཛྲ་ཡཀྵི་ནི་ཧཱུྃ་ཛ། ཨོཾ་བཛྲ་བྷཻ་ར་ཝེ་ཧཱུྃ་ཧཱུྃ། ཨོཾ་བཛྲ་ཨ་མྲྀ་ཏ་ཧཱུྃ་བཾ། ཨོཾ་མ་ར་ནི་ཧཱུྃ་ཧོཿ
དེ་ལས་གཙོ་བོ་ཡབ་ཡུམ་ཁྲོ་བོ་བཅུ། སྒོ་མ་བཞི་རྣམས་གཙོ་བོ་ལ་བརྒྱ་རྩ་སོགས་ཕྱག་ལེན་བཞིན་བཟླས་ཤིང་། དབང་ཕྱུག་མ་རྣམས་ལ་བྷྱོཿབདུན་བདུན་བཟླས་རྗེས་གཞི་སྙིང་གཅིག་ཏུ་དྲིལ་བའི་སྔགས་འདི་ཡང་བཟླ་བར་བྱའོ། ། མ་རཀྨོ་ཡཀྨོ་ཀཱ་ལ་རུ་པ་སྙིང་རྩ་ལ་ཡཾ་ཡཾ། སྲོག་རྩ་ལ་ཡཾ་ཡཾ། སྙིང་ལ་ཁྲིལ་ཁྲིལ། སྲོག་ལ་ཆུམ་ཆུམ། ཙིཏྟ་སྲོག་ལ་ཏུམ་ཏུམ། ཐུམ་རིལ་རིལ། སྙིང་ཁྲག་སྲོག་ལ་ཤན་ཤན།
སྙིང་ཚག་ཚག འུར་འུར། ཤིག་ཤིག གུལ་གུལ། ཉག་ཉག སོད་སོད། དྷ་ཏི་མ་མཱ་ཤྲཱི་གྷྲཾ་ཀརྨ་ཀ་ར། མཱ་ར་སེ་ནཱ་པྲ་མརྡ་ནི་ཧཱུྃ་ཕཊ། ཅེས་ཚར་གཅིག་བཟླས་ཚར་བ་དང་། འཇིགས་པ་ཉམས་པར་བྱེད།
༈་་་་་ཨོཾ་བྷཱ་ཡ་ནཱ་ས་ནི་ཏྲ་ས་ནི་སརྦ་ ༈་་་་་སྐྲག་པར་བྱེད། མ་ར་པྲ་ཏྱཾ་གི་ར་ ༈་་་་་བདུད་ཐམས་ཅད་ཕྱིར་ཟློག་པར་བྱེད། བི་ནཱ་ས་ནི། ཡེ་ཀེ་ཙིཏ། དུཥྚན་སཏྭ་མ་མ་བི་ཏཱུ་པ་ཀཾ་ཀུརྦན་ཏི་ཏཱ་ནི་སརྦ་མ་ར་ཎི་པྲ་ཏྱཾ་ཀ་རི་ ༈་་་་་རྣམ་པར་ཉམས་པར་བྱེད། གང་ཅི་ཡང་རུང་བ་གདུག་པའི་སེམས་ཅན། བདག་ལ་ངན་པར་བྱེད་པ་དེ་དག་ལ་བདུད་ཐམས་ཅད་ཕྱིར་བཟློག་པར་གྱིས་ཤིག
ཎི་པ་ཏ་ཏུ་ཧཱུྃ་ཕཊ་སྭཱཧཱ། ཅི་ནུས་བཟླས་པའི་མཐར་ཐལ་མོ་སྦྱར་ནས། ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༞ ཆོས་ཀྱི༞ དགེ་འདུན་ཀྱི༞ བཅོམ་ལྡན་འདས་རྡོ་རྗེ་གཞོན་ནུ་ཡུམ་ཆེན་འཁོར་ལོ་རྒྱས་འདེབས། སྤྲུལ་པའི་ཁྲོ་བཅུ་ཡབ་ཡུམ། ཕྲ་ཐབས་ཉི་ཤུ། སྒོ་མ་བཞི། སྲས་མཆོག་ཕུར་བུ་རིགས་ལྔ། དམ་ཅན་བཀའ་སྲུང་བཅུ་གཉིས་རྣམས་ཀྱི་བདེན་པ་དང་། བདེན་པ་ཆེན་པོའི་བྱིན་གྱིས་བརླབས་ཀྱིས་བདག་ཅག་གི་དཔལ་ལྡན་བླ་མ་དམ་པ་རྣམས་དང་།
བདག་ཅག་འཁོར་དང་བཅས་པ་རྣམས་ལ་སྡང་བའི་སེམས་དང་ལྡན་པ་རྣམས་དང་། གདུག་པའི་སེམས་དང་ལྡན་པ་རྣམས་དང་། དྲག་ཤུལ་གྱི་སེམས་དང་ལྡན་པ་རྣམས་དང་། བསམ་པ་དང་སྦྱོར་བ་ངན་པར་བྱེད་པའི་དགྲ་བགེགས་ཐམས་ཅད་ཀྱི་སྦྱོར་བ་ངན་པ་ཐམས་ཅད་ཞི་བར་གྱུར་ཅིག གལ་ཏེ་ཞི་བར་མ་གྱུར་ན་དེའི་ཚེ་དེ་དག་ཐམས་ཅད་ཀྱི་ལུས་བཅིང་བར་བགྱིའོ། ། ངག་བཅིང་བར་བགྱིའོ། ། ཡིད་བཅིང་བར་བགྱིའོ། ། མཐུ་བརླག་པར་གྱུར་ཅིག རྫུ་འཕྲུལ་བརླག་པར་གྱུར་ཅིག སྟོབས་བརླག་པར་གྱུར་ཅིག
དེས་བཟླས་པའི་སྔགས་ཀྱིས་དེ་ཉིད་བརླག་པར་གྱུར་ཅིག དེས་བསྒྲུབས་པའི་ལྷ་འདྲེས་དེ་ཉིད་ཀྱི་ཤ་ཟ་བར་གྱུར་ཅིག ཅེས་བརྗོད་ཅིང་ལག་མཐིལ་གཉིས་སུ་ཧཱུྃ་ལས་སྣ་ཚོགས་རྡོ་རྗེ་དང་། སོར་མོ་རྣམས་རྡོ་རྗེ་རྩེ་གཅིག་པར་བསམ་ཏེ། གནོད་བྱེད་རྣམས་དེའི་བར་དུ་བཙིར་པར་བསམས་ལ་ཐལ་མོ་བརྡབ། རང་གི་ཐུགས་ཀ་ནས་རང་འདྲའི་ཁྲོ་བོ་མཚོན་ཆ་ཐོགས་པ་དུ་མ་སྤྲོས་ཏེ་གནོད་བྱེད་ཀྱི་ལུས་དང་དབང་པོ་ཐམས་ཅད་རྡུལ་ཕྲ་རབ་ཏུ་བྱས། མེས་བསྲེག རླུང་གིས་གཏོར་བར་བསམ་ལ། སྤྲོ་ན། ཁྲོ་བོ་འབར་བའི་ཚོགས་རྣམས་ཀྱིས། །
དགྲ་བགེགས་རྣམས་ནི་ཐམས་ཅད་ཀྱི། ། ལུས་ངག་ཐལ་བ་རྡུལ་དུ་རློག ། རྣམ་ཤེས་ཆོས་ཀྱི་དབྱིངས་སུ་སྒྲོལ། ། ཨོཾ་བཛྲ་རཀྵ་རཀྵ་ཞེས་པའི་བར་གཞན་དང་འདྲའོ། ། ཕྲེང་བ་ཐལ་མོའི་བར་དུ་བཅུག་ལ་ཁ་རླངས་ཕོག་པར་བྱས་ལ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་ཀྱི་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་ལྷ་མཆོག་རྡོ་རྗེ་གཞོན་ནུའི་གོ་འཕང་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། ཅེས་བརྗོད་ཅིང་ཕྲེང་བས་མགོ་ཐོག་ཏུ་བྱིན་བརླབ་བྱ། དེ་ནས་མདུན་གྱི་ཡེ་ཤེས་སེམས་དཔའ་འོད་དུ་ཞུ་ནས་རང་ལ་ཐིམ་པས་རང་ཉིད་བཀྲག་མདངས་གཟི་བརྗིད་ནུས་མཐུ་ཕུན་སུམ་ཚོགས་པ་དང་ལྡན་པར་གྱུར། ལྷ་ཚོགས་འཁོར་བཅས་མ་ལུས་ཀུན། །
སྔོན་གྱི་ཐུགས་དམ་རྗེས་དགོངས་ལ། ། གདུག་པའི་དགྲ་བགེགས་བསྒྲལ་བ་དང་། ། ཀཱི་ལ་ཡ་ཡི་དངོས་གྲུབ་སྩོལ། ། ཅེས་བརྗོད་དེ། དཀར་བདུད་ཕུར་སྲུང་གི་གཏོར་མ་ལ་དམིགས་ནས། རྡོ་རྗེའི་རྩེས་ནང་མཆོད་འཐོར་ཚུལ་དང་། ཨོཾ་བཛྲ་ཀྲོ་དྷ་ཨ་མྲྀ་ཏ་སོགས་དང་། རང་གི་ཐུགས་ཀ་ནས་རཾ་དམར་པོ་ནས། བདུད་རྩི་བཀུག་ནས་ཐིམ་གྱི་བར་གོང་བདུད་རྩིའི་བྱིན་བརླབ་བཞིན་ལ་འོག་གི་གཏོར་མ་དང་འདྲེས་པས་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར། ཞེས་དང་།
དཀར་བདུད་ཕུར་སྲུང་གི་གཏོར་མ་ལག་པ་གཡོན་གཡས་གཉིས་ཀ་བྱ་ཁྱུང་གི་ཕྱག་རྒྱ་རྣམས་བསྟན་ནས། ཨོཾ་ཨཱཿཧཱུྃ་ཧོ་ལན་གསུམ་བརྗོད། མདུན་གྱི་ནམ་མཁའི་གནས་སུ་པདྨ་ཉི་ཟླའི་གདན་གྱི་སྟེང་དུ་བྷྱོཿདཀར་པོ་ཡོངས་སུ་གྱུར་པ་ལས་དཀར་མོ་ཉི་ཟླ་སྟོང་གི་ཕྲེང་བ་ཅན་སྐུ་མདོག་དཀར་མོ་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཕྱག་གཡས་པས་རི་རབ་སྒོང་རྡོར་འཕེན་ཞིང་། གཡོན་པས་གླིང་བཞི་བྱོ་ལྡོག་ཏུ་མཛད་པ། ཉི་ཟླ་བརྒྱ་ཡིས་དབུ་ལ་བརྒྱན་ཅིང་། ཉི་ཟླ་དགུ་བརྒྱས་དོ་ཤལ་བྱས་པ། རིན་པོ་ཆེའི་རྒྱན་དང་དར་དཀར་པོའི་ན་བཟའ་ཅན་ཡེ་ཤེས་ཀྱི་མེ་འབར་བའི་དབུས་ན་ཞབས་གཉིས་མཉམ་པའི་སྟབས་ཀྱིས་བཞེངས་པ། དེའི་གཡོན་དུ་རྟ་ནག་པོའི་སྟེང་དུ། ཧཱུྃ་ལས་བདུད་ཀྱི་རྒྱལ་པོ་ཐོད་པའི་ཕྲེང་བ་ཅན་སྐུ་མདོག་ནག་པོ་ཞལ་གཅིག་ཕྱག་གཉིས་སྤྱན་གསུམ་པ།
ཞལ་མཆེ་བ་གཙིགས་ཤིང་ལྗགས་འདྲིལ་བ། ཕྱག་གཡས་པས་བ་དན་ནག་པོ་ནམ་མཁའ་ལ་འཕྱར་ཞིང་། གཡོན་པ་རུས་འཕྲེང་འཕྱར་ཐབས་སུ་འཛིན་པ་དར་ནག་གི་ན་བཟའ་ཅན། མི་མགོའི་ཕྲེང་བ་སྦྲུལ་གྱིས་བརྒྱན་པ། འཁོར་འཆི་བདག་ནག་པོ་རང་འདྲ་བ་བརྒྱད་ཀྱིས་བསྐོར་བ། གཉིས་ཀའི་དཔྲལ་བར་ཨོཾ་དཀར་པོ། མགྲིན་པར་ཨཱ་དམར་པོ། སྙིང་གར་ཧཱུྃ་སྔོན་པོ། ཐུགས་ཀའི་ཧཱུྃ་ལས་འོད་འཕྲོས་པས་རང་བཞིན་གྱི་གནས་ནས་དཀར་མོ་ཉི་ཟླ་དང་བདུད་ཀྱི་རྒྱལ་པོ་ཕུར་སྲུང་དམ་ཅན་བཅུ་གཉིས་འཁོར་དང་བཅས་པ་བཛྲ་ས་མཱ་ཛཿ བྷྱོཿ
ཆེ་ཞེས་ཆེན་མོ་གསང་བའི་གཟུགས། ། ཐིག་ལེ་སྦྱོར་བའི་ཡུམ་གཅིག་མ། ། དཀར་མོ་ཉི་ཟླའི་ཐོད་ཕྲེང་ཅན། ། སྲོག་བདག་བདུད་ཀྱི་རྒྱལ་པོ་དང་། ། འཁོར་དང་བཅས་པ་ཐམས་ཅད་ཀྱང་། ། དངོས་གྲུབ་སྩོལ་ཕྱིར་གཤེགས་སུ་གསོལ། ། ཧཱུྃ་སློབ་དཔོན་ཆེན་པོ་པདྨ་འབྱུང་གནས་ཀྱི། ། སྤྱན་སྔར་ཕུར་པའི་སྲུང་མར་ཞལ་བཞེས་པའི། ། བདག་ཉིད་ཆེན་མོ་ཤྭ་ན་བསེ་མོའི་ཚོགས། ། དཔལ་གྱི་ཕོ་ཉ་མཐུ་རྩལ་རྫུ་འཕྲུལ་ཅན། །
དམ་ཚིག་དབང་གི་གནས་འདིར་གཤེགས་སུ་གསོལ། ། ཨོཾ་བཛྲ་ཤིནྟཾ་པདྨ་ཀུརྟི་དཾ་བྷྱོཿ ཨོཾ་སརྦ་མ་ར་ཀྲྀཥྞ་ཀ་པཱ་ལ་མཱ་ལ་དྷ་ར་ས་པ་རི་ཝཱ་ར་ཨེ་ཧྱེ་ཧི་བཛྲ་ས་མཱ་ཛཿ ཨོཾ་བཛྲ་ཀཱི་ལི་ཀཱི་ལ་ཡ་དྷ་ཏི་མ་མ་ཤྲཱི་གྷྲཾ་ཀརྨ་ཀ་ར་མཱ་ར་སེ་ན་པྲ་མརྟ་ནི་ས་པ་རི་ཝཱ་ར་བཛྲ་ས་མཱ་ཛཿ འདིར་བཞུགས་དམ་ཅན་སྲུང་མའི་ཚོགས། ། དེ་དག་ཀུན་ལ་རབ་གུས་པས། ། མཆོད་ཅིང་བསྟོད་དེ་བརྟན་བཞུགས་ཏེ། ། དགེས་པའི་དངོས་གྲུབ་ཀུན་སྩོལ་ཅིག ། སྔོན་གྱི་དམ་བཅའ་རྗེས་དྲན་པས། ། དམ་ཚིག་དེ་ལས་མ་འདའ་བར། །
རྣལ་འབྱོར་བདག་གིས་གང་བཅོལ་བའི། ། ལས་རྣམས་མ་ལུས་འདིར་སྒྲུབས་ཅིག ། ས་མ་ཡ་ཏིཥྛནྟུ།

རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོཾ་བཛྲ་ཤིནྟཾད་པདྨ་ཀུརྟིཾ་བྷྱོཿ ཨོཾ་སརྦ་མཱ་ར་ཀྲྀཥྞ་ཀཱ་པཱ་ས་ལ་མཱ་ལ་དྷ་ར་ས་པ་རི་ཝཱ་ར་ཨི་དཾ་བ་ལིཾ་བྷུཉྫ་ཁ་ཁ་ཁཱ་ཧི་ཁཱ་ཧི་སརྦ་ཤ་ཏྲུཾ་བིགྷྣན་མཱ་ར་ཡ་ཧཱུྃ་ཕཊ། ཨོཾ་བཛྲ་ཀཱི་ལི་ནས༞ ས་པ་རི་ཝཱ་ར་བར་གོང་བཞིན་གྱི་རྗེས་སུ། ཨི་དཾ་བ་ལིཾ་བྷུཉྫ་ཁ་ཁ་ཁཱ་ཧི་ཁཱ་ཧི་སོགས་ལན་གསུམ་མམ་ལྔ་ཡིས་གཏོར་མ་འབུལ། ཨོཾ་ཨ། པཱ་དྱཾ། དྷུ་པཾ། ཨཱ་ལོ་ཀེ གནྡྷཾ། ནཻ་ཝི་དྱཾ།
ཤཔྟ་ཨཱཿཧཱུྃ། ཨོཾ་ཨཱཿཧཱུྃ། ཤིནྟཾ་ཀུ་རུ། པུཥྚཾ་ཀུ་རུ། ཝ་ཤཾ་ཀུ་རུ་མ་ཧཱ་པཉྩ་ཨ་མྲྀ་ཏ་ཁཱ་ཧི། མ་ཧཱ་རཀྟ་ཁཱ་ཧི། དཀར་མོ་ཉི་ཟླ་བདུད་རྒྱལ་ཐོད་པའི་ཕྲེང་བ་ཅན། བདག་ཉིད་མ་བཞི། ཤྭ་ན་མ་བཞི། ས་བདག་མ་བཞི།
ཕུར་སྲུང་དམ་ཅན་བཅུ་གཉིས་འཁོར་དང་བཅས་པ་རྣམས་ཀྱི་ཞལ་དུ་མཆོད་པ་དམ་པ་འབུལ་ལོ། ། ཅེས་པས་ནང་མཆོད་ཕུལ་ནས། སངས་རྒྱས་ཀྱི་བསྟན་པ་དར་བ་དང་། བླ་མ་རྣམས་ཀྱི་སྐུ་ཚེ་དང་མཛད་པ་ཕྲིན་ལས་ཀྱི་བར་ཆད་ཐམས་ཅད་ཞི་བ་དང་། བདག་ཅག་འཁོར་དང་བཅས་པ་རྣམས་བསམ་དོན་ཆོས་ལྡན་ཡིད་བཞིན་དུ་འགྲུབ་པར་མཛད་དུ་གསོལ། ཞེས་བརྗོད། བསྟོད་པ་ནི། ཆེ་ཞེས་ཆེན་མོ་གསང་བའི་གཟུགས། ། ཐིག་ལེ་སྦྱོར་བའི་ཡུམ་གཅིག་མ། ། དཀར་མོ་ཉི་ཟླའི་ཐོད་ཕྲེང་ཅན། །
སྲིད་གསུམ་བདག་ཏུ་མཛད་ལ་བསྟོད། ། གཡུ་ཡི་རལ་པ་རབ་མཛེས་ཤིང་། ། འཇོལ་བེར་དར་དཀར་ན་བཟའ་གསོལ། ། རི་རབ་གླིང་བཞི་ཕྱག་ན་བསྣམས། ། ཁམས་གསུམ་དབང་དུ་སྡུད་ལ་བསྟོད། ། མཁའ་འགྲོ་བྱེ་བའི་གཙོ་མོ་ཁྱོད། ། དུས་གསུམ་གཟིགས་པའི་འདོད་དགུ་སྟེར། ། འཕྲིན་ལས་རྣམ་བཞིས་དོན་མཛད་པས། ། ཡུམ་མཆོག་བདུད་འདུལ་ཁྱོད་ལ་བསྟོད། ། ཧཱུྃ་བདུད་པོ་མ་རུང་གཤིན་རྗེའི་གཟུགས། །
མདོག་ནག་ཁམས་གསུམ་ཟིལ་གྱིས་གནོན། ། ལྷ་སོགས་དམག་འགྱེད་བིང་ཡང་ཐོགས། ། མི་མགོའི་ཕྲེང་འཛིན་བདུད་རྒྱལ་བསྟོད། ། དར་ནག་གོས་གྱོན་སྦྲུལ་གྱིས་བརྒྱན། ། རབ་ཏུ་རྔམས་པའི་ཆ་ལུགས་ཅན། ། བདུད་རྟ་ནག་པོ་ཆིབས་སུ་བྱས། ། བདུད་རྒྱལ་མགོན་པོ་ཁྱོད་ལ་བསྟོད། ། ཁྱོད་བཞིན་བདུད་རྟའི་ཁ་ཕྱིར་ཕྱོགས། ། དེ་ཡི་ལོག་འདྲེན་ཚར་གཅོད་ཅིང་། ། ཉེ་བར་བསྟན་ལ་དངོས་གྲུབ་སྩོལ། །
བསྟན་སྲུང་ཁྱོད་ལ་ཡང་དག་བསྟོད། ། ལྕམ་དྲལ་བཀའ་ཡི་ཉེ་འཁོར་བའི། ། སྣང་དང་སྲིད་པའི་འཁོར་མང་པོ། ། སྣ་ཚོགས་གཟུགས་འཛིན་ལས་ཀུན་སྒྲུབ། ། དམ་ཅན་སྲུང་མ་རྣམས་ལ་བསྟོད། ། སྨན་རཀ་གཏོར་མ་ཕུད་ཚོགས་དང་། ། མཆོད་སྤྲིན་རྒྱ་མཚོ་མཐའ་ཡས་པས། ། དམ་ཅན་སྲུང་མ་འཁོར་བཅས་མཆོད། ། བཅོལ་བའི་ཕྲིན་ལས་འགྲུབ་པར་མཛོད། ། བྷྱོཿ
ཆེ་ཞེས་ཆེན་མོ་གསང་བའི་གཟུགས། ། ཐིག་ལེ་སྦྱོར་བའི་ཡུམ་གཅིག་མ། ། དཀར་མོ་ཉི་ཟླའི་ཐོད་ཕྲེང་ཅན། ། གྲུ་གསུམ་འབར་བའི་སྤྱན་གཅིག་མ། ། གཡུ་ཡི་རལ་པས་སྲིད་གསུམ་སྒྲོལ། ། དབང་གི་ཕྱག་མཛེས་པདྨ་བསྣམས། ། རྣོ་དཀར་མཆེ་བས་སྐྱེ་འགྲོ་གསོ། ། བདུད་ཀྱི་ཞབས་པས་མུ་སྟེགས་སྒྲོལ། ། ཐིག་ལེ་གསང་བའི་ཡུམ་གཅིག་མ། ། དྭངས་མ་ཚེ་ཡི་ལོངས་སྤྱོད་དྲོངས། །
ཚེ་དང་དཔལ་འབྱོར་རྒྱས་པ་དང་། ། བཅོལ་བའི་ཕྲིན་ལས་འགྲུབ་པར་མཛོད། ། ཅེས་པ་དང་། སངས་རྒྱས་ཀྱི་བདེན་པ་ཡིས། ། མཁའ་འགྲོ་ནི་ནམ་མཁའ་བཞིན། ། སྒྲ་སྙན་ནི་ཀུན་ལ་ཁྱབ། ། ཉིད་སྐུ་ནི་ལྷུན་པོ་བཞིན། ། འཕྲིན་ལས་ལ་ཐོགས་མི་མངའ། ། ཁྱོད་ལ་ནི་མཐུན་པའི་རྫས། ། མང་པོ་ཡིས་མངོན་པར་མཆོད། །
ཉམས་ཆག་གི་ཐུགས་དམ་བསྐང་། ། ལས་བཞི་ཡི་ཡུམ་གཅིག་དང་། ། དྲག་པོ་ཡི་བདུད་རྒྱལ་ལ། ། གཟུགས་སྒྲ་དྲི་རོ་དང་བཅས། ། རེག་བྱ་སོགས་མཆོད་པས་མཆོད། ། དབྱིངས་ལས་ནི་མ་གཡོས་ཀྱང་། ། ཐུགས་རྗེ་ཡིས་བདག་ཀུན་སྐྱོངས། ། ཁམས་གསུམ་ལ་དབང་མཛད་པས། ། བཅོལ་པའི་ནི་ཕྲིན་ལས་སྒྲུབས། ། སྲིད་ཞི་ཡི་བདེ་ལེགས་རྣམས། །
འབྱུང་བ་ཡི་བསྟན་པ་སྐྱོངས། ། གདུང་གསོབ་ཀྱི་རྣལ་འབྱོར་པ། ། འཁོར་བཅས་ལ་དངོས་གྲུབ་སྩོལ། ། དཀར་མོ་ཉི་ཟླ་སྟོང་གི་ཐོད་པའི་ཕྲེང་བ་ཅན། མ་མོ་བྱེ་བའི་ཚོགས་དང་བཅས་པ་རྣམས་ཀྱིས། སངས་རྒྱས་ཀྱི་བསྟན་པ་བསྲུང་བ་དང་། བདག་ཅག་འཁོར་བཅས་ཀྱི་ཕྱི་ནང་གི་བར་ཆད་ཐམས་ཅད་ཞི་བ་དང་། བསམ་པ་ཐམས་ཅད་ཆོས་བཞིན་དུ་སྒྲུབ་པ་དང་། བཅོལ་པའི་ཕྲིན་ལས་འགྲུབ་པར་མཛད་དུ་གསོལ། མཐུ་ཆེན་བདུད་འདུལ།
ཕ་རོལ་ཕྱིན་བཅུའི་མངའ་བདག ས་བཅུའི་མངའ་བདག རྣལ་འབྱོར་དགྲ་ལྷ། རིགས་འཛིན་སྲུང་མ། དེད་དཔོན་ཆེན་པོ། ལྷ་མ་ཡིན་གྱི་གཡུལ་ཚོགས་ཟློག་བྱེད། ལྷ་དམག་དཀར་པོ་དབུགས་འབྱིན། བདུད་སྤུ་གྲི་ནག་པོ། རྡོ་རྗེ་དུར་ཁྲོད། རྡོ་རྗེ་ཐོད་ཕྲེང་དང་བཅས་པ་རྣམས་ཀྱིས།
སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕང་བསྟོད། དགེ་འདུན་གྱི་སྡེ་སྐྱོང་། རྣལ་འབྱོར་པ་བདག་ཅག་དཔོན་སློབ་རྒྱུ་འབྱོར་ཡོན་བདག་འཁོར་དང་བཅས་པ་རྣམས་ཀྱི་འགལ་རྐྱེན་ཕྱི་ནང་གི་བར་ཆད་ཐམས་ཅད་སྲུངས། མཐུན་རྐྱེན་ཚེ་དང་བསོད་ནམས། དཔལ་དང་འབྱོར་པ། འཁོར་དང་ལོངས་སྤྱོད་སྙན་གྲགས་ཡོན་ཏན་ཐམས་ཅད་འཕེལ་ཞིང་རྒྱས་པ་དང་། བསམ་པའི་དོན་ཐམས་ཅད་ཆོས་བཞིན་དུ་འགྲུབ་པར་མཛོད། གཞན་ཡང་སྡང་བྱེད་དགྲ་བོ་འཁོར་དང་བཅས་པའི་ལུས་ངག་ཡིད་གསུམ་རྡུལ་ཕྲན་བཞིན་དུ་བརླག་པར་མཛོད་ཅིག མདོར་ན་ཞི་རྒྱས་དབང་དང་།
མངོན་སྤྱོད་ཀྱི་ཕྲིན་ལས་གང་བཅོལ་བ་ཐམས་ཅད་མྱུར་དུ་སྒྲུབས་ཤིག དེ་ནས་བཟློག་བསྐུལ་བྱ་བ་ནི། ཧཱུྃ་འཁོར་ལོ་རྩིབས་བཅུ་རབ་ཏུ་འབར་བའི་དབུས། ། གྲུ་གསུམ་མཐིང་ནག་འབར་བའི་དཀྱིལ་འཁོར་ནས། ། ཁྲོ་བོའི་རྒྱལ་པོ་ཁྲག་འཐུང་ཧེ་རུ་ཀ ། ཐུགས་དམ་དུས་ལ་བབས་སོ་དབྱིངས་ལས་བཞེངས། ། མ་རུངས་འདུལ་ཕྱིར་དྲག་པོའི་སྐུར་བསྟན་ནས། ། སྔགས་འཆང་རིག་འཛིན་སྒྲུབ་པོ་བདག་ཅག་ལ། ། སྐུ་གསུང་ཐུགས་ཀྱི་བྱིན་རླབས་དཔལ་བསྐྱེད་ནས། ། སྡང་དགྲ་གནོད་པའི་བགེགས་རྣམས་བཟློག་པ་དང་། །
རྐྱེན་ངན་བར་གཅོད་ཞི་བར་བྱིན་གྱིས་རློབས། ། ཧཱུྃ་ཡབ་གཅིག་དཔལ་ཆེན་རྡོ་རྗེ་གཞོན་ནུ་དང་། ། དཔལ་གྱི་ཡུམ་ཆེན་འཁོར་ལོ་རྒྱས་འདེབས་མ། ། ཡབ་ཡུམ་ཐབས་དང་ཤེས་རབ་རོལ་པ་ལས། ། ཕྱོགས་བཅུར་ཁྲོ་བོའི་ཚོགས་རྣམས་སྤྲོས་པ་ནི། ། སྟེང་ཕྱོགས་འཁོར་ལོ་འབར་བའི་རྩིབས་དབུས་ན། ། ཧཱུྃ་མཛད་སྒྲ་འབྱིན་ཕག་དང་རྨིག་བུའི་མགོ ། འཁོར་བཅས་ཁྱོད་ཀྱི་ཐུགས་དམ་དུས་ལ་བབས། ། གཟའ་དང་རྒྱུ་སྐར་གནོད་པ་ཐམས་ཅད་བཟློག ། བཟློག་གོ་དམར་ཆེན་གཏོར་མ་འདི་ཡིས་བཟློག །
བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། ། བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། ། ཤར་ཕྱོགས་འཁོར་ལོ་འབར་བའི་རྩིབས་དབུས་ན། ། རྣམ་རྒྱལ་སྒེག་མོ་སྟག་དང་བྱ་རྒོད་མགོ ། འཁོར་བཅས་ཁྱོད་ཀྱི་ཐུགས་དམ་དུས་ལ་བབ། ། ཤར་ཕྱོགས་དྲི་ཟའི་གནོད་པ་ཐམས་ཅད་བཟློག ། བཟློག་གོ་དམར་ཆེན་གཏོར་མ་འདི་ཡིས༞ ། བསྒྱུར་རོ་ལྟས་ངན་ཆོ་འཕྲུལ༞ ། བཟློག་བསྒྱུར༞ ། མེ་མཚམས་འཁོར་ལོ་འབར་བའི་རྩིབས་དབུས་ན། །
དབྱུག་སྔོན་སྡེར་མོ་གཡག་དང་བྱ་རོག་མགོ ། འཁོར་བཅས་ཁྱོད་ཀྱི༞ ། མེ་མཚམས་མེ་ལྷའི་གནོད་པ་ཐམས་ཅད་བཟློག ། བཟློག་གོ་དམར་ཆེན་གཏོར་མ་འདི་ཡིས༞ ། བསྒྱུར་རོ་ལྟས་ངན༞ ། བཟློག་བསྒྱུར༞ ། ལྷོ་ཕྱོགས་འཁོར་ལོ་འབར་བའི་རྩིབས་དབུས་ན། ། གཤིན་རྗེ་དུར་ཁྲོད་ཤ་བ་འུག་པའི་མགོ ། འཁོར་བཅས་ཁྱོད་ཀྱི་ཐུགས༞ ། ལྷོ་ཕྱོགས་གཤིན་རྗེའི་གནོད་པ༞ །
བཟློག་གོ༞ ། བསྒྱུར་རོ༞ ། བཟློག་བསྒྱུར༞ ། ལྷོ་ནུབ་འཁོར་ལོ་འབར་བའི་རྩིབས་དབུས་ན། ། མི་གཡོ་གཏུན་ཁུང་གཟིག་དང་ཁྭ་ཏའི་མགོ ། འཁོར་བཅས་ཁྱོད་ཀྱི་ཐུགས༞ ། ལྷོ་ནུབ་སྲིན་པོའི་གནོད་ཚོགས༞ ། བཟློག་གོ༞ ། བསྒྱུར་རོ་ལྟས་ངན༞ ། བཟློག་བསྒྱུར༞ །
ནུབ་ཕྱོགས་འཁོར་ལོ་འབར་བའི་རྩིབས་དབུས་ན། ། རྟ་མགྲིན་གཏུམ་མོ་བྱི་ལ་པུ་ཤུད་མགོ ། འཁོར་བཅས་ཁྱོད་ཀྱི་ཐུགས་དམ་དུས་ལ་བབས། ། ནུབ་ཕྱོགས་ཆུ་ལྷའི་གནོད་པ༞ ། བཟློག་གོ་དམར་ཆེན༞ ། བསྒྱུར་རོ་ལྟས་ངན༞ ། བཟློག་བསྒྱུར༞ ། ནུབ་བྱང་འཁོར་ལོ་འབར་བའི་རྩིབས་དབུས་ན། ། གཞན་གྱི་མི་ཐུབ་མདའ་སྙིང་སྤྱང་ཁྲའི་མགོ ། འཁོར་བཅས་ཁྱོད་ཀྱི་ཐུགས་དམ་དུས་ལ་བབས། །
ནུབ་བྱང་རླུང་ལྷའི་གནོད་པ༞ ། བཟློག་གོ་དམར་ཆེན༞ ། བསྒྱུར་རོ་ལྟས་ངན༞ ། བཟློག་བསྒྱུར༞ ། བྱང་ཕྱོགས་འཁོར་ལོ་འབར་བའི་རྩིབས་དབུས་ན། ། འཁྱིལ་པ་སྒྲ་མཛད་སེང་གེ་ཕ་ཝཾ་མགོ ། འཁོར་བཅས་ཁྱེད་ཀྱི་ཐུགས་དམ༞ ། བྱང་ཕྱོགས་གནོད་སྦྱིན༞ ། བཟློག་གོ་དམར་ཆེན༞ ། བསྒྱུར་རོ་ལྟས་ངན༞ །
བཟློག་བསྒྱུར༞ ། བྱང་ཤར་འཁོར་ལོ་འབར་བའི་རྩིབས་དབུས་ན། ། ཁམས་གསུམ་གསོད་བྱེད་དྲེད་དང་སྲེ་མོང་མགོ ། འཁོར་བཅས་ཁྱོད་ཀྱི༞ ། བྱང་ཤར་བགེགས་བདག༞ ། བཟློག་གོ་དམར་ཆེན༞ ། བསྒྱུར་རོ་ལྟས་ངན༞ ། བཟློག་བསྒྱུར༞ ། འོག་ཕྱོགས་འཁོར་ལོ་འབར་བའི་རྩིབས་དབུས་ན། ། སྟོབས་ཆེན་རིགས་བྱེད་དོམ་དང་བྱི་ལའི་མགོ །
འཁོར་བཅས་ཁྱེད༞ ། འོག་ཕྱོགས་ས་བདག༞ ། བཟློག་གོ་དམར་ཆེན༞ ། བསྒྱུར་རོ་ལྟས་ངན༞ ། བཟློག་བསྒྱུར༞ ། དགུག་གཞུག་བཅིངས་མཉེས་ལས་ལ་དབང་བྱེད་པའི། ། གནོད་སྦྱིན་འཇིགས་པ་བདུད་རྩི་གསོད་བྱེད་མ། ། འཁོར་བཅས་ཁྱེད་ཀྱི་ཐུགས་དམ་དུས་ལ་བབས། ། དགྲ་བགེགས་གནོད་པ་ཐམས་ཅད་བཟློག་ཏུ་གསོལ། ། བཟློག་གོ་དམར་ཆེན་གཏོར་མ་འདི་ཡིས་བཟློག །
བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། ། བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། ། ལས་བཞིའི་ཕྲིན་ལས་མ་ལུས་སྒྲུབ་མཛད་པའི། ། ཕུར་པ་སྲས་ཀྱི་ལྷ་ཚོགས་འཁོར་དང་བཅས། ། འཁོར་བཅས་ཁྱེད་ཀྱི་ཐུགས་དམ་དུས་ལ་བབས། ། དགྲ་བགེགས་གནོད་པ་ཐམས་ཅད་བཟློག་ཏུ་གསོལ། ། བཟློག་གོ༞ ། བསྒྱུར་རོ༞ ། བཟློག་བསྒྱུར༞ ། གདུག་པ་འདུལ་བའི་ཕོ་ཉར་ཁས་བླངས་པ། །
དྲེགས་པ་དབང་ཕྱུག་ཉི་ཤུ་རྩ་བརྒྱད་མ། ། འཁོར་བཅས་ཁྱོད་ཀྱི་ཐུགས༞ ། དགྲ་བགེགས་གནོད་པ༞ ། བཟློག་གོ༞ ། བསྒྱུར་རོ༞ ། བཟློག་བསྒྱུར༞ ། ཕུར་པའི་སྲུང་མར་ཞལ་བཞེས་དམ་ཉམས་སྒྲོལ། ། དྲག་གཏུམ་མི་བཟད་དམ་ཅན་བཅུ་གཉིས་པོ། ། འཁོར་བཅས་ཁྱོད་ཀྱི་ཐུགས༞ ། དགྲ་བགེགས་གནོད་པ༞ །
བཟློག་གོ༞ ། བསྒྱུར་རོ༞ ། བཟློག་བསྒྱུར༞ ། སངས་རྒྱས་བསྟན་པ་སྲུངས་བར་ཞལ་བཞེས་པའི། ། ཆོས་སྐྱོང་མགོན་པོ་ལྕམ་དྲལ་ལྷ་ཚོགས་ཀུན། ། འཁོར་བཅས་ཁྱེད་ཀྱི༞ ། དགྲ་བགེགས་གནོད་པ༞ ། བཟློག་གོ༞ ། བསྒྱུར་རོ༞ ། བཟློགས་བསྒྱུར༞ །
ཧཱུྃ་ཕྱོགས་སྐྱོང་བཅུ་དང་གཟའ་དང་རྒྱུ་སྐར་དང་། ། ལྷ་སྲིན་སྡེ་བརྒྱད་དྲེགས་པ་ཕོ་མོའི་ཚོགས། ། འཁོར་བཅས་ཁྱེད་ཀྱི་ཐུགས་དམ་དུས་ལ་བབས། ། དགྲ་བགེགས་གནོད་པ་ཐམས་ཅད་བཟློག་ཏུ་གསོལ། ། བཟློག་གོ་དམར་ཆེན་གཏོར་མ་འདི་ཡིས་བཟློག ། བསྒྱུར་རོ་ལྟས་ངན་ཆོ་འཕྲུལ་ཐམས་ཅད་བསྒྱུར། ། བཟློག་བསྒྱུར་བཅོལ་པའི་ཕྲིན་ལས་འགྲུབ་པར་མཛོད། ། ཧཱུྃ་དཔལ་ཆེན་བཀའ་སྡོད་མཐུ་བོ་ཆེ། ། བདུད་མགོན་ནག་པོ་ལས་ལ་བཞེངས། ། བཟློག་པའི་དམག་སྣ་ད་མཛོད་ཅིག །
སྡེ་བརྒྱད་ཡོངས་ཀྱི་དམག་དཔོན་མཛོད། ། བདུད་རྒྱལ་ཐོད་པའི་ཕྲེང་བ་ཅན། ། དམ་ཅན་སྲུང་མའི་དམག་སྣ་དྲོངས། ། གཡས་ན་དྲེགས་པ་ཕོ་བརྒྱུད་ཚོགས། ། དམག་ལ་ཆོས་ཤིག་དགྲ་ལ་བྷྱོ། ། གཡོན་ན་དྲེགས་པ་མོ་བརྒྱུད་ཚོགས། ། དམག་ལ་ཆོས་ཤིག་དགྲ་ལ་བྷྱོ། ། ལྷ་སྲིན་སྡེ་བརྒྱད་དྲེགས་པའི་ཚོགས། ། དམག་ལ་ཆོས་ཤིག་དགྲ་ལ་བྷྱོ། ། ང་ནི་ཁྲག་འཐུང་ཧེ་རུ་ཀ །
ཐམས་ཅད་ང་ཡི་བཀའ་ལ་ཉོན། ། ཆོས་ཤིག་བཟློག་པའི་དམག་ལ་ཆོས། ། དམག་དཔུང་བསྐྱེད་ལ་རུ་མཚོན་འཕྱོར། ། རྣལ་འབྱོར་བདག་ཅག་འཁོར་བཅས་ཀྱི། ། ངན་པ་བཟློག་ལ་རྩུབ་མོ་བསྒྱུར། ། མི་མཐུན་བདུད་བགེགས་བར་ཆད་རྣམས། ། ཐམས་ཅད་སྡང་བའི་དགྲ་ལ་བྷྱོ། ། བཟློག་གོ་བསྒྱུར་རོ་ཐོད་ཕྲེང་ཅན། ། དུས་ལ་བབ་བོ་ས་མཱ་ཡ། ། དུས་ལ་བབ་བོ་མཐུ་མ་ཆུང་། །
བཅོལ་བའི་ཕྲིན་ལས་འགྲུབ་པར་མཛོད། ། བྷྱོཿབདག་ཉིད་ཆེན་མོའི་དུས་ལ་བབས། ། ཆེ་ཞེས་དཔལ་ལྡན་རེ་མ་ཊི། ། ཆེ་ཞེས་དཔལ་ལྡན་རེ་མ་ཊ། ། ཆེ་ཞེས་དཔལ་ལྡན་རེ་མ་ཛ། ། ཆེ་ཞེས་དཔལ་ལྡན་རེ་མ་ཛུ། ། བདག་ཉིད་ཆེན་མོ་མཆེད་བཞི་ཡང་། ། སྔོན་ཚེ་འདས་དུས་བསྐལ་པ་ལ། ། ཁྲག་འཐུང་རྡོ་རྗེ་གཞོན་ནུ་ཡིས། ། དྲེགས་པ་རུ་ཏྲ་བཏུལ་བའི་ཚེ། །
སྲོག་སྙིང་ཕུལ་ཞིང་དམ་ལ་བཏགས། ། བར་དུ་པདྨ་འབྱུང་གནས་ཀྱིས། ། ཡང་ལེ་ཤོད་ཀྱི་བྲག་ཕུག་ཏུ། ། དམ་ལ་བཏགས་ཤིང་ལས་གཉེར་གཏད། ། ཁས་བླངས་དམ་བཅའ་ཇི་བཞིན་དུ། ། ད་ལྟ་རྣལ་འབྱོར་བདག་གིས་བསྐུལ། ། རྒྱན་གྱི་གཏོར་མ་འདིས་བཞེས་ལ། ། གཏད་དོ་གཉེར་རོ་དམ་ཅན་མ། ། བཅོལ་བའི་ཕྲིན་ལས་འགྲུབ་པར་མཛོད། ། བྷྱོཿ
ཤྭ་ན་མུ་ཁའི་དུས་ལ་བབས། ། ལྕགས་ཀྱི་སྤྱང་མོ་མགོ་དགུ་ལ། ། མི་མོ་སྤྱང་ཀིའི་གདོང་ཅན་ཞོན། ། གསེར་གྱི་འཕར་བ་ལྕེ་བརྒྱད་ལ། ། མི་མོ་འཕར་བའི་གདོང་ཅན་ཞོན། ། ཟངས་ཀྱི་ཝ་མོ་རྐང་གསུམ་ལ། ། མི་མོ་ཝ་ཡི་གདོང་ཅན་ཞོན། ། གཡུ་ཡི་ཁྱི་མོ་རལ་ཅན་ལ། ། མི་མོ་ཁྱི་ཡི་གདོང་ཅན་ཞོན། ། དམ་ཅན་ཤྭ་ན་མུ་ཁ་བཞི། །
སྔོན་ཚེ་འདས་དུས་བསྐལ་པ་ལ། ། དཔལ་ཆེན་རྡོ་རྗེ་གཞོན་ནུ་ཡིས། ། དྲེགས་པ་རུ་ཏྲ་བཏུལ་བའི་ཚེ། ། སྲོག་སྙིང་ཕུལ་ཞིང་དམ་ལ་བཏགས། ། བར་དུ་པདྨ་འབྱུང་གནས་ཀྱི། ། གཡའ་རི་གོང་གི་བྲག་ཕུག་ཏུ། ། དམ་ལ་བཏགས་ཤིང་ལས་གཉེར་གཏད། ། ཁས་བླངས་དམ་བཅས་ཇི་བཞིན་དུ། ། ད་ལྟ་རྣལ་འབྱོར་བདག་གིས་བསྐུལ། ། རྒྱན་གྱི་གཏོར་མ་འདི་བཞེས་ལ། །
གཏད་དོ་གཉེར་རོ་དམ་ཅན་མ། ། བཅོལ་བའི་ཕྲིན་ལས་འགྲུབ་པར་མཛོད། ། བྷྱོཿ ས་བདག་ཆེན་མོའི་དུས་ལ་བབས། ། ཅི་ཕྱིན་རྡོ་རྗེ་མཐུ་མོ་ཆེ། ། ཡ་ཕྱིན་རྡོ་རྗེ་རྩལ་མོ་ཆེ། ། བསེ་ཕྱིན་རྡོ་རྗེ་རྫུ་འཕྲུལ་ཆེ། ། ཕག་ཕྱིན་རྡོ་རྗེ་སྟོབས་མོ་ཆེ། ། དམ་ཅན་བསེ་ཡི་ལྷ་མོ་བཞི། ། སྔོན་ཚེ་འདས་དུས་བསྐལ་པ་ལ། །
དཔལ་ཆེན་རྡོ་རྗེ༞ ། དྲེགས་པ༞ ། སྲོག་སྙིང་ཕུལ༞ ། བར་དུ་པདྨ༞ ། རྒྱ་གར་དུར་ཁྲོད་སོ་ས་དང་། ། ཆུ་མིག་བྱང་ཆུབ་རི་སུལ་ཡང་། ། དམ་ལ༞ ། ཁས་བླངས༞ ། ད་ལྟ་རྣལ་འབྱོར༞ ། རྒྱན་གྱི༞ །
གཏད་དོ་གཉེར་རོ་དམ་ཅན་མ། ། རང་འཁོར་སྲུང་མའི་གཉེར་མཛོད་ཅིག ། བསྐུལ་ལོ་རྦད་དོ་མཐུ་མ་ཆུང་། ། གང་ལ་དམིགས་པ་རྡུལ་དུ་རློག ། བཅོལ་ལོ་ཕྲིན་ལས་ལས་ལ་བཅོལ། ། བཅོལ་བའི་ཕྲིན་ལས་འགྲུབ་པར་མཛོད། ། དེ་ནས། ཆོས་སྐྱོང་རྣམས་ལ་སླར་ཡང་བསྟོད་པ་ནི། བྷྱོ་དཔལ་ལྡན་དཀར་མོ་ཉི་ཟླ་ནི། ། དར་དཀར་འཇོལ་བེར་སྐུ་ལ་གསོལ། །
རི་རབ་གླིང་བཞི་ཕྱག་ན་བསྣམས། ། སྐྱེ་འགྲོ་གསོ་མཛད་ཁྱོད་ལ་བསྟོད། ། ཧཱུྃ་དཔལ་ཆེན་བཀའི་ཕོ་ཉ་ནི། ། རླུང་གི་ཤུགས་ཅན་བདུད་རྟའི་སྟེང་། ། མདོག་ནག་རུ་མཚོན་ཐོད་ཕྲེང་ཅན། ། བདུད་རྒྱལ་ནག་པོ་ཁྱེད་ལ་བསྟོད། ། སློབ་དཔོན་པདྨ་འབྱུང་གནས་ཀྱི། ། སྤྱན་སྔར་ཁས་བླངས་བདག་ཉིད་མ། ། ཤྭ་ན་མུ་ཁའི་བསེ་མོ་བཞི། ། ཕུར་སྲུང་རྣམས་ལ་བསྟོད་པར་བགྱི། །
མདུན་དུ་ཚོགས་ཅི་འབྱོར་པ་བཤམས། བྱིན་རླབས་ནི། མེས་ཚོགས་ཀྱི་སྣོད་ལ་རེག་པས་ཞེས་དང་། འོག་གི་ཚོགས་དང་འདྲེས་པས་ཁ་དོག་དྲི་རོ་ཞེས་འདོན་པ་བསྒྱུར་བ་མ་གཏོགས་གོང་སྨན་རག་གི་སྐབས་བཞིན། ཨོཾ་ཨཱ་ཧཱུྃ་ལན་གསུམ་བརྗོད་ཅིང་བྱིན་གྱིས་བརླབས་ལ། ཚོགས་ཀྱི་ཞིང་སྤྱན་འདྲེན་པ་ནི། དམིགས་མེད་མཁའ་ལྟར་དག་ཅིང་ཁྱབ་པའི་སྐུ། ། སྤྱན་དྲངས་གཤེགས་སུ་གསོལ་བར་མི་དམིགས་ཀྱང་། ། ཐུགས་རྗེའི་ངང་ཉིད་ཆོས་སྐུ་དག་པ་ལ། ། ཡེ་ཤེས་སྒྱུ་མར་རོལ་ཏེ་གཤེགས་སུ་གསོལ། །
ཨོཾ་ཨེ་ཧྱ་ཧྱེ་བྷཱ་ག་ཝཱན་མ་ཧཱ་ཀཱ་རུ་ཎི་ཀ་ས་པ་རི་ཝཱ་ར་ཏྲི་ཤྱ་ཧོ། ས་མ་ཡ་སཏྭཾ། ཨེ་ཨ་ར་ལི་ཧྲིཾ་ཧྲིཾ། ཞེས་བརྗོད་ཅིང་། རང་འདྲའི་དཀྱིལ་འཁོར་སྤྱན་དྲངས་ལ། གཟུགས་ཀྱི་མཆོད་པ་ཁྱད་པར་ཆེ། ། སྒྲ་ཡི་མཆོད་པ་ཡིད་འོང་ལྡན། ། དྲི་ཡི་མཆོད་པ་ཚིམ་པས་མཆོད། ། རོ་ཡི་མཆོད་པ་བདེ་མཆོག་ལྡན། ། རེག་བྱའི་མཆོད་པ་བླ་ན་མེད། །
མཆོད་པ་རྣམ་པ་ལྔ་རྣམས་ཀྱིས། ། ཕྱོགས་བཅུ་ནམ་མཁའི་ཁམས་བཀང་ནས། ། དཀྱིལ་འཁོར་ཀུན་ལ་རྒྱས་པར་འབུལ། ། བླ་མེད་མཆོག་གི་སོགས། ནས། ཅི་བདེར་བཞེས་སུ་གསོལ། ། ཞེས་པའི་བར་དང་། ཛཿཧཱུྃ་བཾ་ཧོཿ ཞེས་པ་ནས། ཁཱ་ཧི་ཁཱ་ཧི།
ཞེས་པའི་བར་བརྗོད་ཅིང་དབུལ་ལོ། ། བཤགས་པས་མཆོད་པ་ནི། ལུས་ཀྱིས་སྡིག་པ་བགྱིས་པ་མངོན་སུམ་བགྱིས། ། ངག་གིས་ཚིག་འཁྱལ་སྨྲས་པ་ངག་ཏུ་བརྗོད། ། སེམས་ཀྱིས་བློ་ནོར་ལོག་པ་བསམ་ལ་སོགས། ། འདོད་ཁྲོ་གཏི་མུག་དབང་གིས་ནོངས་བགྱིས་པ། ། བཀྲ་བའི་ལྷ་ཚོགས་ཁྱོད་ལ་བཟོད་པར་གསོལ། ། བཟོད་པར་གསོལ་ལོ་ཚངས་པ་སྩལ་དུ་གསོལ། ། ཡེ་ཤེས་ལྷ་ལ་རྟོག་པ་མི་མངའ་ཡང་། ། དེའི་འཁོར་དུ་གཏོགས་པའི་དམ་ཅན་རྣམས། །
མི་ཡི་སྐྱོན་མཐོང་ཙམ་ན་བརླག་པར་མཛོད། ། ཉམས་ཆག་འགལ་འཁྲུལ་ཅི་མཆིས་མཐོལ་ལོ་བཤགས། ། མཐོལ་བཤགས་ཚངས་པའི་དངོས་གྲུབ་སྩལ་དུ་གསོལ། ། ཅེས་བརྗོད་པ་ནི་ཚོགས་ཀྱི་མཆོད་པའོ། ། ལིངྒ་རྣམས་གུ་གུལ་གྱི་བདུག་ལ། རང་གི་མདུན་དུ་བཞག རང་ཉིད་རྡོར་དྲིལ་ཐོགས་ནས། དགུག་གཞུག་འོག་ནས་འབྱུང་བ་ལྟར་ལན་གསུམ་ཚེ་སྲོག་ཡེ་ཤེས་སུ་བསྒྱུར་བ་དང་བཅས་བྱས་ལ། ལིངྒའི་སྟེང་དུ་སྣ་ཚོགས་རྡོ་རྗེ་དང་རི་རབ་ཀྱིས་མནན་ལ། ཐར་པ་མེད་པར་བསམས་ལ་ལིངྒའི་སྐེ་ལ་བཏགས་པའི་ཕུར་པ་གཏོར་མ་ལ་བཙུགས་ཏེ་བཞག
རང་གི་སྙིང་ཁ་ནས་འོད་འཕྲོས་པས་ཡི་དམ་ཆོས་སྐྱོང་རྣམས་ཀྱི་རྒྱུད་བསྐུལ་ནས། སོ་སོའི་ཐུགས་ཀ་ནས་ཀྱང་འོད་ཟེར་མང་པོ་སྤྲོས་ཏེ། གཏོར་མ་དང་ཐུན་རྫས་རྣམས་ལ་ཕོག་པས། དགྲ་བགེགས་ཚར་གཅོད་པའི་ནུས་པ་དང་ལྡན་པར་བསམ་ལ། འཇམ་དཔལ་སྐུ་ཡི་ལྷ་ཚོགས་ཀྱིས། ། ཟོར་ཆེན་རྫས་ཀྱི་མཐུ་བསྐྱེད་ལ། ། དགྲ་བགེགས་སྲོག་ལ་མངའ་མཛད་ཅིག ། དེ་བཞིན་དུ་འོག་མ་རྣམས་ལའང་སྦྱར་རོ། ། པདྨ་གསུང༞ ། ཡང་དག་ཐུགས༞ །
བདུད་རྩི་ཡོན་ཏན༞ ། ཕྲིན་ལས་ཕུར་བུ༞ ། བཅོམ་ལྡན་རྡོ་རྗེ་གཞོན་ནུ་ཡི། ། ཡུམ་ཆེན་འཁོར་ལོ་རྒྱས་འདེབས་ཀྱིས། ། འཇིགས་བྱེད་ཁྲོ་བོ་བཅུ་པོ་ཡིས། ། རྡོ་རྗེ་ཁྲོ་མོ་བཅུ་རྣམས་ཀྱིས། ། སྤྲུལ་པའི་ཕྲ་ཐབས་ཉི་ཤུ་ཡིས། ། ཡེ་ཤེས་སྒོ་མ་བཞི་པོ་ཡིས། ། སྲས་མཆོག་ཕུར་བུ་རིགས་ལྔ་ཡིས། ། དམ་ཅན་ཤྭ་ན་བཅུ་གཉིས་ཀྱིས། །
བསེ་ཡི་སྐྱེས་བུ་མཆེད་བཞི་ཡིས། ། ཆོས་སྐྱོང་སྲུང་མའི་ཚོགས་བཅས་ཀྱིས། ། རིག་འཛིན་རྩལ་ཆེན་འཁོར་བཅས་ཀྱིས། ། ཟོར་ཆེན་རྫས་ཀྱི་མཐུ་བསྐྱེད་ལ། ། དགྲ་བགེགས་སྲོག་ལ་མངའ་མཛོད་ཅིག ། བདག་གི་གཏོར་ཟོར་གཉེན་པོ་འདི། ། རིག་འཛིན་བླ་མས་བྱིན་གྱིས་བརླབས། ། ཡི་དམ་མཁའ་འགྲོའི་ནུས་པ་བསྐྱེད། ། དམ་ཅན་སྲུང་མས་དྲག་པོར་བསྒྲུབ། ། སྡང་བྱེད་དགྲ་ལ་འཕེན་པའི་ཟོར། །
གནོད་བྱེད་བགེགས་ལ་འཕེན་པའི་ཟོར། ། གདུག་ཅན་ཐལ་བར་རློག་པའི་ཟོར། ། དམ་ཉམས་རྩད་ནས་གཅོད་པའི་ཟོར། ། དགྲ་བོའི་རིགས་རྒྱུད་གཅོད་པའི་ཟོར། ། སྡེ་བརྒྱད་དམག་དཔུང་བསྐྱེད་པའི་ཟོར། ། ཟོར་ཆེན་སོགས༞ དམ་ཅན་བཀའ་བསྡོད་མཐུ་མ་ཆུང་། ། ཕོ་ཉ་ལས་མཁན་རྩལ་མ་ཞན། ། བྷྱོ་བྷྱོཿསྡང་བའི་དགྲ་ལ་བྷྱོཿ ། བྷྱོཿབྷྱོཿགནོད་པའི་བགེགས་ལ་བྷྱོ། ། ཞེས་བསྐུལ་ནས་གཙོ་བོའི་སྔགས་དང་།
ཁྲོ་བོ་བཅུ། སྒོ་མ་བཞི། གཞི་སྙིང་གཅིག་ཏུ་སྒྲིལ་བའི་སྔགས་དང་། ཐུན་སྔགས་འདི་ཡང་བཟླས་ཏེ། སུཾ་ཏྲིག་རཀྵ་བྷྱོཿ ཐིབ་ཐིབ་ཙཀྲ་བྷྱོཿ སྙིང་ག་རག་དུན་ཏྲི་བྷྱོཿ ཏྲི་ན་ཤིག སེ་ན་གཏུབས། ཁ་རག་རྦད།
དུམ་བུ་བྷྱོཿ བཛྲ་ར་ཏི་རཀྵ་ཙ་ཏུརྨཱ་ར་ཡ་ཧཱུྃ། གནོད་བྱེད་དགྲ་བགེགས་ཐམས་ཅད་མཱ་ར་ཡ་ཕཊ། ཅེས་པ་རྣམས་ཅི་རིགས་བརྗོད། མཇུག་གི་ཆོ་ག་དངོས་གྲུབ་བླང་བ་ནི། ཡེ་ཤེས་ལྔ་ལྡན་རིགས་ལྔ་བདེ་བར་གཤེགས། ། སྐུ་གསུང་ཐུགས་དང་ཡོན་ཏན་ཕྲིན་ལས་ཀྱིས། ། འཁོར་ལོ་རབ་བསྐོར་ཞི་ཁྲོའི་སྐུར་སྟོན་པ། ། ཐུགས་དམ་བཞིན་དུ་བདག་ལ་བརྩེར་དགོངས་ནས། ། དྲག་པོའི་སྟོབས་ཀྱིས་དགྲ་བགེགས་བསྒྲལ་བ་དང་། །
མཆོག་དང་ཐུན་མོང་དངོས་གྲུབ་སྩལ་དུ་གསོལ། ། ཅེས་བརྗོད་ལ་མཆོག་དང་མཐུན་མོང་གི་དངོས་གྲུབ་སྩལ་བར་བསམ་མོ། ། ཡིག་བརྒྱ་ལན་གསུམ་གྱི་མཐར། མ་འབྱོར་པ་དང་ཉམས་པ་སོགས་ནས། དེ་ཀུན་བཟོད་པར་མཛད་དུ་གསོལ། ། གང་ཡང་བདག་ཅག་ལས་དང་པོ་པའི་སོགས་ནས། ལྷག་ཆད་ཁ་བསྐང་བར་མཛད་དུ་གསོལ་ཞེས་པའི་བར་དང་། ཕྱོགས་བཅུ་ན་བཞུགས་པའི་སོགས་དང་། སུ་པྲ་ཏིཥྛའི་བར་སྤྱི་དང་མཐུན་པར་བརྗོད་ཅིང་རྟེན་ཡོད་པ་ལ་བརྟེན་བཞུགས་བྱ་རྟེན་མེད་པ་རྣམས་ལ། ཨོཾ་ཁྱོད་ཀྱིས་སེམས་ཅན་དོན་ཀུན་མཛད། །
སོགས་ནས། སླར་ཡང་འབྱོན་པར་མཛད་དུ་གསོལ། ། ཨོཾ་བཛྲ་མུཿ ཞེས་པའི་བར་བརྗོད་ཅིང་། མདུན་གྱི་དཀྱིལ་འཁོར་དང་དམ་ཅན་རྣམས་གཤེགས་སུ་གསོལ། ཞག་སྒྲུབ་བྱེད་ན་ཉིན་དང་པོ་རྣམས་ལ་མི་དགོས་འཕེན་ཟིན་པའི་རྗེས་ཆོག་ལ་བྱའོ། ། དེ་ནས། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་ལ་ཕོག་པས། འོད་ཀྱི་རྣམ་པར་བསྡུས། བསྲུང་བའི་འཁོར་ལོར་ཐིམ།
དུར་ཁྲོད་བརྒྱད་གཞལ་ཡས་ཁང་ལ། དེ་དཀྱིལ་འཁོར་གྱི་ལྷ་ལ། དེ་གཙོ་བོ་ཡབ་ཡུམ་ལ། ཡུམ་ཡབ་ལ་ཐིམ་ཞིང་རང་གཙོ་བོའི་ང་རྒྱལ་གྱིས་སྤྱོད་ལམ་ཐམས་ཅད་རྗེས་སུ་སྤྱད་པར་བྱའོ། ། བདག་ཉིད་བསྲུང་བ་ནི། ཨོཾ་ཤྲཱི་བཛྲ་ཀུ་མཱ་ར་ཀྲོ་དྷ་རཀྵ་ཧཱུྃ་ཕཊ། ཅེས་བརྗོད་པས་རང་གཟི་བརྗིད་དང་ལྡན་པར་བསམ། ཨོཾ་བཛྲ་ཀ་བ་ཙེ་ཧཱུྃ་ཕཊ། ཅེས་བརྗོད་པས་ལུས་ལ་རྡོ་རྗེའི་གོ་གྱོན་པས་བར་ཆད་ཀྱིས་མི་ཚུགས་པར་བསམ་མོ། ། དྲུག་པ་བསྔོ་བ་ནི།
དགེ་བ་འདི་ཡིས་མཐའ་ཡས་སེམས་ཅན་ཀུན། ། བདུད་ལས་རྣམ་རྒྱལ་བར་ཆད་ཀུན་བཅོམ་ནས། ། རྡོ་རྗེ་གཞོན་ནུ་མྱ་ངན་འདས་པ་ཡི། ། འབྲས་བུ་བྱང་ཆུབ་ངེས་པར་འགྲུབ་གྱུར་ཅིག ། ཅེས་བརྗོད། ཤིས་པ་བརྗོད་པ་ནི། ཧཱུྃ་སྐྱེ་མེད་ཆོས་སྐུའི་རང་བཞིན་རྣམ་དག་ལས། ། ཐུགས་དམ་དབང་གིས་གཟུགས་ཀྱི་སྐུར་སྤྲུལ་པ། ། བཅོམ་ལྡན་རྡོ་རྗེ་གཞོན་ནུ་ཡབ་ཡུམ་གྱི། ། སྐྱེ་ཤི་མེད་པའི་དོན་གྱི་བཀྲ་ཤིས་ཤོག །
སྔགས་འཆང་གྲགས་བློས་པས་མཛད་པའི་ཕུར་འབྲིང་ལས་གོ་གྱོན་རྗེས་བསྔོ་བ་གསུངས། ཕུར་འབྲིང་ཡིག་ཆ་གཞན་དུ་གོ་གྱོན་རྗེས་རང་བཞིན་སེམས་ཀྱི་སོགས་རྟག་ཆད་མཐའ་གསལ་བསྔོ་བ་རྣམས་གསུངས་ཤིང་ཕྱག་ལེན་ལའང་མཛད། དེ་བཞིན་བཀྲ་ཤིས་ཀྱང་སྒྲུབ་ཐབས་རྒྱས་པ་བཞིན་བཤད་པ་ལྟར་ཕྱག་ལེན་ལ་མཛད་དོ། ། ཅེས་སོགས་བཀྲ་ཤིས་རྒྱས་བསྡུས་སྐབས་དང་སྦྱར་ལ་བྱའོ། ། དེ་ལྟ་བུའི་ཚུལ་གྱིས་ཞག་བདུན་ལ་སོགས་པ་བསྒྲུབ་ནས། གསུམ་པ་རྗེས་དྲག་པོའི་ལས་དངོས་བསྟན་པ་ནི། གནས་ཡོ་བྱིན་བརླབས་ནས། ཚོགས་བཤགས་རྫོགས་པའི་བར་གོང་བཞིན་ལ། བཟློག་པ་དང་བསྐུལ་རྣམས་འོག་ཏུ་བྱ་བས་འདིར་མ་དགོས། སྔོན་འགྲོ་ཡང་སྦྲེལ་སོ་དྲུག་བྱ་བ།
དངོས་གཞི་གདབ་པའི་ལས་བྱས་ནས་ལིང་རོ་འབུལ་བ། བཟློག་པ་ཟོར་གྱི་ལས་བསྟན་པའོ། ། དང་པོ་ལ་དྲུག གསེར་སྐྱེམས། གཏོར་མ། ཕུར་ཁ་བསྒྱུར་བ། ལྷ་སྲུང་སྤྱན་དྲངས་ཤིང་ ༈་་་་་བདག་ཉིད་ལྷར་གསལ་བ་ཕུར་པ་སྲས་མཆོག་ཏུ་གསལ་བ། ལིངྒ་གཟས་པ་སོགས་དགྲ་བགེགས་དངོས་སུ་གསལ་བ། དགུག་གཞུག་བྱ་བ།
གསལ་བ་གསུམ་དང་གདེངས་གསུམ་གསལ་གདབ་སྟེ་ང་རྒྱལ་བསྐྱེད་པ། ༈་་་་་གཉེན་པོ་ལྷའི་གདེངས། མགོ་གནོན་སྔགས་ཀྱི་གདེངས། རྟོགས་པ་ལྟ་བའི་གདེངས། མ་ཉེས་ཏིང་ངེ་འཛིན་སོགས་དྲུག་བྱ་བའོ། ། དང་པོ་ནི། ཇི་ལྟར་བདེ་བའི་སར་མིའི་གཡང་གཞིའི་ཁར། འབྲུབ་ཁུང་གྲུ་གསུམ་ནག་པོ་མེ་རིས་དང་བཅས་པ་བྲིས་པའི་དབུས་སུ་ལིངྒ་རྣམས་བཞག རང་གི་གཡས་སུ་གུ་གུལ། ཡུངས་དཀར་ནག་སྔོ་མར་གྱི་ཞགས་པ།
དུག་ཁྲག་སྦྱར་བའི་ཐུན། ལྕགས་ཟངས་རྡོ་ཕྱེ་རྣམས་དང་། གཡོན་དུ་གདབ་ཕུར་རྣམས་དང་། རལ་གྲི། ཐོ་བ། དེ་དག་ལ་ངར་བསྐྱེད་པའི་སྨན་ཕུད་དང་། རཀྟ་ཅུང་ཟད་དང་། རྡོ་རྗེ་དྲིལ་བུ་རྣམས་བཤམ། སྒྲུབ་པ་པོ་རྣམས་ཧེ་རུ་ཀའི་ཆས་སུ་ཞུགས་ལ། གསེར་སྐྱེམས་གཙང་མ་ཁྱེར་ནས།
བྱིན་བརླབས་གོང་བཞིན་བྱས་ལ། བླ་མ་རིག་འཛིན་ཚོགས་བཅས་མཆོད། ། ཡི་དམ་ཞི་ཁྲོ་རབ་འབྱམས་མཆོད། ། ཁྱད་པར་ཕུར་པའི་ལྷ་ཚོགས་མཆོད། ། མི་མངོན་དབྱིངས་ནས་ཐུགས་རྗེ་ཡིས། ། ཉེར་དགོངས་བྱིན་རླབས་དཔའ་བསྐྱེད་ལ། ། གདུག་པའི་དགྲ་བགེགས་བསྒྲལ་བ་དང་། ། ཕྱི་ནང་བར་ཆད་མི་འབྱུང་ཞིང་། ། གྲུབ་གཉིས་འཕེལ་བར་མཛད་དུ་གསོལ། ། སློབ་དཔོན་པདྨ་འབྱུང་གནས་ཀྱི། །
སྤྱན་སྔར་ཁས་བླངས་དམ་བཅས་ནས། ། ཕུར་པའི་སྲུང་མར་ཞལ་བཞེས་པའི། ། དམ་ཅན་རྒྱ་མཚོ་ཕུད་ཀྱིས་མཆོད། ། གདུག་པའི་དགྲ་བགེགས་བསྒྲལ་བ་ལ། ། ཕྱི་ནང་བར་ཆད་མི་འབྱུང་ཞིང་། ། གྲུབ་གཉིས༞ ། བསྟན་པ་སྲུང་མཛད་ཀུན་གྱི་གཙོ། ། དཔལ་ལྡན་ནག་པོ་ལྕམ་དྲལ་དང་། ། ཞིང་སྐྱོང་དབང་ཕྱུག་གདོང་བཞི་སོགས། ། ཆོས་སྐྱོང་སྲུང་མའི་ཚོགས་བཅས་ཀུན། །
གསེར་སྐྱེམས་གཙང་མ་འདི་བཞེས་ལ། ། གདུག་པའི་དགྲ་བགེགས་བསྒྲལ་བ་སོགས། ། ༞༞༞༞ ། ཕྱོགས་བཅུའི་འཇིག་རྟེན་སྐྱོང་རྣམས་དང་། ། གནས་བདག་ཀུན་དང་ཡུལ་བདག་ཀུན། ། གསེར་སྐྱེམས་གཙང་མས་ཚིམས་བྱས་ནས། ། གདུག་པའི་དགྲ་བགེགས་བསྒྲལ་བ་ལ། ། བྱེར་དང་འཁུ་ལྡོག་མ་མཛད་པར། ། སྡོང་གྲོགས་གཉེན་པོ་ཅི་ནུས་མཛོད། ། ས་ཡི་ཕྱོགས་ནི་འདི་ཉིད་ན། །
སའམ་མཁའ་ལ་འཁོད་པ་ཡི། ། ལྷ་ཀླུ་གནོད་སྦྱིན་དྲི་ཟ་དང་། ། འབྱུང་པོ་མང་པོ་གང་འཁོད་པ། ། ཐམས་ཅད་ཕུད་ཀྱིས་ཚིམས་གྱུར་ནས། ། གདུག་པའི་དགྲ་བགེགས་བསྒྲལ་བ་ལ། ། རུ་ང་ཕྲག་དོག་མ་མཛད་པར། ། སྡོང་གྲོགས་གཉེན་པོ་ཅི་ནུས་མཛོད། ། ལྷ་ཡི་ཕྱག་རྒྱ་མི་བཟོད་ཅིང་། ། བྱེར་དང་འཁུ་ལྡོག་བྱེད་པ་རྣམས། ། གསེར་སྐྱེམས་གཙང་མས་ཚིམས་བྱས་ནས། །
ཅི་བདེ་བར་ནི་གཞན་དུ་དེངས། ། གཉིས་པ་ཕུར་ཁ་བསྒྱུར་བ་ནི། ཚེ་འཛིན་གྱི་དབྱངས་དང་། རིན་པོ་ཆེའི་འདུར་འཆམས་བྱ་ཞིང་། དོ་ནུབ་ཀྱི་ཕུར་ཁ་གཉེན་པོ་འདི། ། སྟེང་གི་ལྷ་ལ་མི་སྟོན་ནོ། ། ལྷ་གཤེགས་གངས་དཀར་རྩེ་ལ་གཤེགས། ། ཕུར་ལམ་གཉེན་པོ་ད་ཕྱེས་ཅིག ། དེ་བཞིན་དུ་ཚིག་གོང་འོག་རྣམས་གོང་དང་འདྲ་བ་ལ། བར་གྱི་བཙན་ལ་མི་སྟོན་ནོ། །
བཙན་གཤེགས་བྲག་དམར་ལོགས་ལ་གཤེགས། ། འོག་གི་ཀླུ་ལ༞ ། ཀླུ་གཤེགས་རྒྱ་མཚོའི་གཏིང་ལ་གཤེགས། ། དོ་ནུབ་ཀྱི་ཕུར་ཁ་གཉེན་པོ་འདི། ། ཡས་ཀྱི་བདུད་གཡོས་ཅིག་ལ་སྟོན། ། མས་ཀྱི་སྲི་ལངས་ཅིག་ལ་སྟོན། ། ཕ་ཚན་རྒྱ་འདྲེ་ཅན༞ ། མ་བུའི་བྱུར་འདྲེ་ཅན༞ ། ཡུལ་མི་གདོང་འདྲེ་ཅན་ལ༞ ། སྡང་དགྲ་གནོད་པའི་བགེགས་ལ༞ །
ཕུང་སྲིའི་སྙིང་གའི་དཀྱིལ་དུ༞ ། བྱུར་སྲིའི་ཀླད་པའི་དཀྱིལ༞ ། ཉམས་པའི་སྙིང་ཁའི་དཀྱིལ་དུ༞ ། རྨི་ལམ་ངན་སྡིག་བྱེད་ལ་སྟོན། ། གསུམ་པ་ལྷ་སྲུང་སྤྱན་དྲངས་དགུག་གཞུག་བྱེད་པ་ནི། འདོད་རྒྱལ་གྱི་ཕྱག་རྒྱ་བཅས་ལ། ཨེ་རཾ་ཨེ་རཾ་ཛྭ་ལ་རཾ། ཛཿ ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས༞ ཆོས་ཀྱི༞ དགེ་འདུན༞ འཇམ་དཔལ་སྐུ།
པདྨ་གསུང་། ཡང་དག་ཐུགས། བདུད་རྩི་ཡོན་ཏན། ཕྲིན་ལས་ཕུར་པ། མ་མོ་རྦོད་གཏོང་། དམོད་པ་དྲག་སྔགས། འཇིག་རྟེན་མཆོད་བསྟོད། འདུས་པ་མདོ། སྒྱུ་འཕྲུལ་རྒྱན། འཆི་མེད་ཚེ།
ལྷུན་གྲུབ་རིག་འཛིན། སྙིང་པོ་ཕྱག་རྒྱ། གསང་སྔགས། རིག་སྔགས། གཟུངས་སྔགས་ཀྱི་ལྷ་ཚོགས་རྣམས་ཀྱི༞ བཀའ་བསྡོད་ཆོས་སྐྱོང་། མ་མོ་མཁའ་འགྲོ། དམ་ཅན་རྒྱ་མཚོ། རིག་འཛིན་རྣལ་འབྱོར། ཆོས་ཀྱི་དབྱིངས་རྣམ་པར་དག་པའི་བཀའ་བདེན་པ་དང་། བདེན་པ་ཡང་དག་པ་དང་།
བདེན་པ་ཆེན་པོའི་བྱིན་གྱིས་རླབས་ཀྱིས། སྤྱིར་བསྟན་པའི་སྤྱི་དགྲ། བླ་མའི་སྐུ་དགྲ། དམ་ཚིག་ཅན་གྱི་སྡང་དགྲ། སེམས་ཅན་ཡོངས་ལ་གནོད་ཅིང་འཚེ་བར་བྱེད་པ་དང་། ཁྱད་པར་དུ་ཡང་རྣལ་འབྱོར་པ་བདག་ཅག་དཔོན་སློབ་ཡོན་མཆོད་གྲོགས་མཆེད་འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི་གཟུགས་ཅན་གྱི་དགྲ། གཟུགས་མེད་ཀྱི་བགེགས་གང་ཡིན་པ་དེ་དག་ཐམས་ཅད་སྐད་ཅིག་ཐང་ཅིག་ཡུད་ཙམ་ལ་གཟུགས་དང་ལིངྒ་འདི་ཉིད་ལ་མཆིས་པར་གྱུར་ཅིག ཅེས་དང་། ཀཱི་ལ་ཡའི་མཐར་ཁུག་ཅིག་ཕོབ་ཅིག་ཎི་ཡ་མ་ཛཿ ཏྲི་ཡ་མ་ཛཿ
ཞེས་དང་། སྒོ་མ་བཞིའི་ཕྱག་རྒྱ་བཅས་ལ། ཨོཾ་བཛྲ་ཨ་ཀུ་ཤ་ཛཿ ཨོཾ་བཛྲ་པཱ་ཤ་ཧཱུྃ། ཨོཾ་བཛྲ་སྥོ་ཊ་བཾ། ཨོཾ་བཛྲ་གྷནྡྷེ་ཧོ། ཞེས་དང་དྲིལ་བུ་གསིལ་ལ། སརྦ་ཤ་ཏྲུན། ནཱ་ཤ་ཡ། ཛཾ་བྷཱ་ཡ།
སྟམྦྷ་ཡ། མོ་ཧ་ཡ། བནྡྷ་ཡ་མཱ་ར་ཡ། ཞེས་བརྗོད་པ་གསུམ་བྱས་པའི་མཐར། འདོད་རྒྱལ་གྱི་ཕྱག་རྒྱ་ལས། མཛུབ་མོས་དགུག་པའི་སྟངས་ཀ་བྱས་ལ་པཉྩ་ཀནྡྷཾ་དེ་ཝ་ཨཱ་ཀརྵ་ཡ་ཛཿ ཕུང་པོ་ལྔའི་ལྷ་ཁུག ཁམས་བཅོ་བརྒྱད་ཀྱི་ལྷ་ཁུག་ ༈་་་་་དྷཱ་རུ་ཨཥྚ་ད་ཤ་དེ་ཝ་ཨཱ་ཀརྵ་ཡ་ཛཿ སྐྱེ་མཆེད་བཅུ་གཉིས་ཀྱི་ལྷ་ཁུག
༈་་་་་དྭེ་ད་ཤ་ཡ་ཏཱ་ནན་དེ་ཝ་ཨཱ་ཀརྵ་ཡ་ཛཿ མདོར་ན་བསྲུང་སྐྱབས་བྱེད་པའི་ལྷ་འདིར་ཁུག་ཅེས་སོ། ༈་་་་་སརྦ་དེ་ཝ་རཀྵ་ཨཱ་ཀརྵ་ཡ་ཛཿ ཅེས་བརྗོད་ཅིང་། སེམས་ཀྱིས་རང་གི་སྙིང་ཀ་ནས་འོད་ཟེར་འཕྲོས་པས་མདུན་གྱི་ལིངྒ་དགྲ་བགེགས་དངོས་སུ་གསལ་བའི་སྙིང་ཀར་ཕོག་པས་ཁོ་ལ་སྲུང་སྐྱོབ་བྱེད་པའི་ལྷ་དང་། སྲུང་མ་ཐམས་ཅད་རྡོ་རྗེ་གཞོན་ནུའི་རྣམ་པར་བྱུང་སྟེ། རང་ལ་ཐིམ་པས་ཁོ་སྲུང་སྐྱོབ་དང་བྲལ་ཞིང་། བདག་ཉིད་གཟི་བརྗིད་རྒྱས་པར་བསམ་པ་ནི་ཚེ་སྲོག་ཡེ་ཤེས་སུ་བསྒྱུར་བ་ཞེས་བྱ་བའོ། ། དེ་ནས་རྔ་བརྡུང་འདུར་དབྱངས་དང་བཅས་པས། བཅོམ་ལྡན་དཔལ་ཆེན་ཧེ་རུ་ཀ །
སྤྲུལ་པ་ཡང་སྤྲུལ་བཀའ་བསྡོད་དང་། ། ཕོ་ཉ་དམ་ཅན་རྒྱ་མཚོའི་ཚོགས། ། འདིར་གཤེགས་བཞུགས་ཤིང་བྱིན་ཕོབ་ལ། ། དམ་སྲི་གདུག་པའི་དགྲ་དང་བགེགས། ། རྒྱལ་བའི་བཀའ་ལ་འདའ་བྱེད་ཅིང་། ། རྣལ་འབྱོར་སྐུ་ལ་བསྡོ་བ་རྣམས། ། རྒྱལ་བས་བསྒྲལ་བར་གསུངས་པའི་ཕྱིར། ། གནས་པའི་ཡུལ་ནས་ཡུད་ཙམ་གྱིས། ། རྟེན་དང་ཕྲོལ་ལ་ཁྲིད་ལ་ཤོག ། ཕྱོགས་ལས་ཞེས་པའང་སྣང་། །
རྒྱབ་དང་ཕྲོལ་ལ་ཁྲིད་ལ་ཤོག ། ས་གཞི་ཡན་ཆོད་ཐོག་ལ་ཤོག ། བདུན་བརྒྱུད་ཚུན་ཆད་ཁུག་ལ་ཤོག ། མ་ཐོག་མྱུར་དུ་ཁུག་ལ་ཤོག ། དྲིལ་བུ་དྲག་དཀྲོལ་ངོས་རྡོ་རྗེ་གཡབ་པ་གསུམ་དང་ཧཱུྃ་མཛད་ཀྱི་ཕྱག་རྒྱ་མཛུབ་མོ་གུག་པ་གསུམ་བྱ། ༈་་་་་ཨོཾ་ཨངྐུ་ཤ་ཛཿཛཿ བཞི་པ་གསལ་བ་གསུམ་དང་། གདེངས་གསུམ་གསལ་གདབ་ཅིང་ང་རྒྱལ་བསྐྱེད་པ་ནི། བདེ་བའི་བརྗིད་དབྱངས་དང་། ནོར་བུའི་བསྐོར་འཆམས་བྱ་ཞིང་།
ཧཱུྃ་ང་ནི་རྡོ་རྗེ་གཞོན་ནུ་ཡིན། ། ཐུགས་ནང་འབར་བའི་སྲོག་ཀྱང་ཞུགས། ། ཚིགས་བརྒྱད་སྤྱི་བོ་རྐང་མཐིལ་རྣམས། ། ཁྲོ་བོ་ཁྲོ་མོའི་བདག་ཉིད་གནས། ། དང་པོ་རང་ལྷར་གསལ་བའི། ༈་་་་་ཕུང་པོ་ཁམས་དང་སྐྱེ་མཆེད་དང་། ། ཉི་ཁྲི་ཆིག་སྟོང་སྐྲ་ཚོགས་དང་། ། བྱེ་བ་ཁྲག་ཁྲིག་བ་སྤུའི་ཚོགས། ། ཁྲོ་རྒྱལ་རང་འདྲས་གཏམས་པར་གྱུར། ། ཁྲོ་བོ་ཁྲོ་མོ་ཕྲ་མེན་དང་།
༈་་་་་གཉེན་པོ་ལྷའི་གདེངས་ནི། ། སྒོ་མ་སྲས་མཆོག་ཕུར་བུའི་ཚོགས། ། དམ་ཅན་རྒྱ་མཚོ་ཚོགས་བཅས་རྣམས། ། དཔལ་དང་གཟི་བརྗིད་འབར་བར་བཞུགས། ། སྣང་ཞིང་སྲིད་པའི་ཆོས་རྣམས་ཀུན། ༈་་་་་རྟོགས་པ་ལྟ་བའི་གདེངས་ནི། ། མ་ལུས་ཁྲོ་རྒྱལ་ཉིད་ཀྱི་ངང་། ། ཨོཾ་བཛྲ་ཀཱི་ལི་ཀཱི་ལ་ཡ་ ༈་་་་་མགོ་གནོན་སྔགས་ཀྱི་གདེངས་ནི། སརྦ་བིགྷྣན་བྷནྡྷ་ཧཱུྃ་ཕཊ།
ཕུར་པ་སྲས་མཆོག་ཏུ་གསལ་གདབ་པ་ནི། ༈་་་་་དིཔྟ་ཙཀྲ་ཕུར་བུའི་ལྷ། ། ཞེས་པ་ནས། གནོད་བྱེད་བགེགས་ལ་སྨོས་ཅི་དགོས། ། ཞེས་པའི་བར་བརྗོད། ལིངྒ་བསྒྲལ་ཡུལ་གཟས་པ་པོ། ༈་་་་་ལིངྒ་གཟས་པ་པོ་གསལ་བ་ནི། ། ཤིན་ཏུ་རིད་ཅིང་ཡན་ལག་ཕྲ། ། མི་སྡུག་བཞིན་ཅན་ཚར་བཅད་ཕྱིར། ། མངོན་སུམ་ཉིད་དུ་གསལ་བར་གྱུར། །
ལྔ་པ་མ་ཉེས་པའི་དཔང་གཟུགས་པ་ནི། རྡོ་རྗེའི་མཚེར་དབྱངས་དང་། དཔག་བསམ་གྱི་འཇོལ་འཆམས་བྱ་ཞིང་། རྒྱུད་གསུམ་བླ་མ་རིག་འཛིན་ཚོགས། ། ཡི་དམ་ཞི་ཁྲོ་རབ་འབྱམས་དང་། ། ཁྱད་པར་ཕུར་པའི་ལྷ་ཚོགས་རྣམས། ། བདག་ལ་དགོངས་པར་མཛད་དུ་གསོལ། ། གདུག་ཅིང་གཏུམ་པའི་དགྲ་བགེགས་འདི། ། དཔལ་ལྡན་བླ་མའི་སྐུ་དགྲ་སྟེ། ། སངས་རྒྱས་བསྟན་པའི་སྤྱི་དགྲ་ཡིན། །
དམ་ཚིག་ཅན་གྱི་སྡང་དགྲ་ལགས། ། སེམས་ཅན་ཡོངས་ལ་གནོད་འཚེ་བྱས། ། མཚམས་མེད་ལྔ་དང་ཉེ་བ་བསགས། ། ཉམས་པ་བདུན་དང་བཞི་བཅུ་ཚང་། ༈་་་་་སྲོག་དོན་བཀའ་དམ་ལས་ལས་ཉམས། མཆིན་མ་འདོད་པས་རྣམས་དང་བདུན། ། འདིས་ནི་སངས་རྒྱས་དཔའ་བོ་དང་། ། རྡོ་རྗེ་སེམས་དཔའ་བཀྲོངས་པ་སྟེ། ། འདི་སྟེ་སྡིག་པ་ཆེན་པོ་ཅན། ། མནར་མེད་འགྲོ་བའི་བདག་ཉིད་ཡིན། །
བདག་ཉིད་སྙིང་རྗེ་ཆེར་བསྐྱེད་ནས། ། འཇིག་རྟེན་རྟེན་འབྲེལ་ནོར་རྫས་དང་། ། འདུས་བྱས་ཟས་ཀྱི་ལོངས་སྤྱོད་སྦྱིན། ། སྣ་ཚོགས་ཐབས་ཀྱིས་ཁྲིད་བྱས་ནས། ། ལས་ངན་འདི་ལ་བཟློག་ཅིག་ཅེས། ། ཡང་ཡང་གསལ་ཡང་བཟློག་མ་ཉན། ། དེས་ན་གདུག་པའི་དགྲ་བགེགས་འདི། ། རེ་ཞིག་ཐུགས་ཀྱིས་བཏང་བར་འཚལ། ། བདག་གིས་མ་ཉེས་མ་ཡོ་ཞིང་། ། མཐུ་དང་རྫུ་འཕྲུལ་སྟོབས་ལྡན་པས། །
དེ་ལྟར་ལེགས་པར་གཟུང་དུ་གསོལ། ། ཆོས་སྐྱོང་སྲུང་མའི་ཚོགས་རྣམས་དང་། ། དམ་ཅན་རྒྱ་མཚོ་འཁོར་དང་བཅས། ། སྣང་སྲིད་ལྷ་སྲིན་སྡེ་བརྒྱད་དང་། ༈་་་་་འདྲེ་ཟེར་བ་དང་འདུག ཕྱོགས་སྐྱོང་གཞི་བདག་བདག་ལ་དགོངས། ། གདུག་ཅིང་གཏུམ་པའི་དགྲ་བགེགས་འདི། ། བླ་མའི་སྐུ་ལ་འཁུ་འཁུ་བ། ། རྒྱལ་བའི་བཀའ་ལ་འགོམ་འགོམ་པ། ། རྣལ་འབྱོར་སྐུ་ལ་བསྡོ་བསྡོ་བ། །
བདག་ཀྱང་འཕགས་པ་རབ་མཆོད་ཅིང་། ། གཞན་དོན་ཅི་ནུས་བགྱིས་བསམ་པས། ། དགྲ་བགེགས་འདི་ཡི་མ་སྟེར་རོ། ། སྤྲོས་བྲལ་རང་བཞིན་དག་པའི་ཀློང་། ། དབྱིངས་ཀྱི་ཐིག་ལེ་བསྒོམ་སྙམ་པས། ། བར་ཆད་རྐྱེན་འདིས་མ་སྟེར་རོ། ། བདག་གིས་ཅུང་ཟད་མ་ཉེས་ཤིང་། ། རྣམ་པ་ཀུན་ཏུ་མ་ཡོ་བས། ། དེ་ལྟར་མཁྱེན་པར་མཛད་ནས་ཀྱང་། ། མཐུ་སྟོབས་བསྐྱེད་པའི་ཆོ་ག་མཛོད། །
ལྷ་དང་གཉིས་སུ་མེད་པར་བསྒོམས། ། དགྲ་བགེགས་སྒྲོལ་བའི་གྲོགས་མཛོད་ཅིག ། དྲུག་པ་རྫས་དམོད་མོ་ཏིང་ངེ་འཛིན་སོགས་དྲུག་བྱ་བ་ལ། རྒྱུད་ལས། ལྷ་ཕྲལ་གནས་ནས་གུག་པ་དང་། ། རྣམ་ཤེས་གཟུགས་བསྟིམ་བྱད་དུ་གཞུག ། སྨྱོར་གཞུག་རྡུལ་དུ་རློག་པ་དང་། ། ཤ་ཁྲག་ཞལ་དུ་བསྟབས་ནས་དགྱེས། ། འདི་དྲུག་ཤེས་ན་ལས་རྣམས་གྲུབ། ། ཅེས་གསུངས་པས།
དང་པོ་ལྷ་དང་ཕྲལ་བ། གཉིས་པ་གཟུགས་ལ་དབབ་པ། གསུམ་པ་བྱད་དུ་གཞུག་པ། བཞི་པ་སྨྱོ་རུ་གཞུག་པ། ལྔ་པ་རྡུལ་དུ་བརློག་པ། དྲུག་པ་ཞལ་དུ་བསྟབས་པའོ། ། དེ་རེ་རེ་ལ་དྲུག་དྲུག་སྟེ། བསགས་པར་བྱ་བའི་རྫས་དྲུག བསམ་པ་མཐར་ཕྱིན་པའི་དམོད་མོ་དྲུག དམིགས་པ་གཞན་དུ་མི་འགྱུར་བའི་ཏིང་ངེ་འཛིན་དྲུག་བསྐྱེད་པར་བྱ་བའི་ལྷ་དྲུག
སྦས་པའི་འཕྱོང་དྲུག གབ་པའི་སྔགས་དྲུག་རྣམས་ལས། དང་པོ་ནི། རྫས་གུ་གུལ་གཉིས་པ་དམོད་མོ་ནི། ན་མོ་བཅོམ་ལྡན་རྡོ་རྗེ་གཞོན་ནུ་དང་། ། ཡུམ་ཆེན་འཁོར་ལོ་རྒྱས་འདེབས་མ། ། ཡེ་ཤེས་སྤྲུལ་པའི་ཁྲོ་བོ་བཅུ། ། རྡོ་རྗེ་དབྱིངས་ཀྱི་ཁྲོ་མོ་བཅུ། ། ཐབས་ཀྱི་རང་བཞིན་མཆེ་བ་ཅན། ། ཤེས་རབ་རང་བཞིན་གཤོག་པ་ཅན། །
བདག་ཉིད་ཤྭ་ན་ས་བདག་སོགས། ། ཕུར་པའི་ལྷ་ཚོགས་འཁོར་བཅས་ཀྱིས། ། གདུག་ཅིང་གཏུམ་པའི་དགྲ་བགེགས་འདི། ། ཆོས་ཀྱི་སྲུང་མ་དང་ཕྲོལ་ཅིག ། བོན་གྱི་ལྷ་ས་དང་ཕྲོལ་ཅིག ། སྐྱེ་བོའི་དགྲ་ལྷ་དང་ཕྲོལ་ཅིག ། ཕོ་ལྷ་ཡུལ་ལྷ་སྲོག་ལྷ་དང་། ། བསྐྱེད་པའི་ལྷ་བཞི་འགོ་བ་ཡི། ། ལྷ་ལྔ་དབང་ཐང་ལྷ་དྲུག་དང་། ། སྐྱོབ་པའི་ལྷ་ཀུན་དང་ཕྲོལ་ཅིག །
བརྟེན་པའི་ས་དང་གནས་པའི་ཡུལ། ། ཀུན་དང་མྱུར་བ་ཉིད་དུ་ཕྲོལ། ། གསུམ་པ་དམིགས་པ་གཞན་དུ་མི་འགྱུར་བའི་ཏིང་ངེ་འཛིན་ནི། ར་མདའ་བྱེད་པའི་བཙོན་བཞིན་གྱུར། ། ཞེས་བརྗོད། བཞི་པ་བསྐྱེད་པར་བྱ་བའི་ལྷ་ནི། སྒོ་མ་དང་སྲས་མཆོག་ལ་སོགས་པ་རྣམས་ཀྱིས་གུ་གུལ་གྱིས་བདུག་པར་བསམ་མོ། ། ལྔ་པ་སྦས་པའི་འཕྱོང་ནི། དམ་ཚིག་ཆེན་པོའི་དུས་ལ་བབས་ནས། བསྒྲལ་བར་བྱ་བའི་དུས་མ་བབས་ཀྱི་བར་དང་།
རྡོ་རྗེ་གསང་བའི་བཀའ་ལུང་གིས་ནས། ང་ཡི་བཀའ་ལས་འདའ་མ་བྱེད། ། གདུག་ཅིང་གཏུམ་པའི་དགྲ་བགེགས་འདི། ། སྡིགས་ཤིག་གྲོགས་དང་དབྱེ་བར་གྱིས། ། དྲུག་པ་གབ་པའི་སྔགས་ནི། ཨོཾ་བཛྲ་ཀཱི་ལི་ཀཱི་ལ་ཡ་ཛཿཧཱུྃ་བཾ་ཧོ། མུ་ཧཾ་གྷ་ཏཱ་ཡ། གནོད་བྱེད་དགྲ་བགེགས་ཧ་ས་ཡ་ར། ཧ་ས་ཡ་ར་ཤྲཱི་གྷྲཾ་ཀརྟ་ཡ་མ་ར་སེ་ན་པྲ་མརྡྷ་ནི་སརྦ་བིགྷྣན་བྷནྡྷ་ཧཱུྃ་ཕཊ། གཉིས་པ་གཟུགས་ལ་དབབ་པ་ལ་དྲུག་གི
དང་པོ་རྫས་ཡུངས་དཀར་སོགས། གཉིས་པ་བསམ་པ་མཐར་ཕྱིན་པའི་དམོད་མོ་ནི། ཁྲོ་རྒྱལ་ཡབ་ཡུམ་འཁོར་བཅས་ཀྱིས། ། དགྲ་འདི་ཕོབ་ཅིག་གཟུགས་ལ་ཕོབ། ། རི་མོ་ལ་ཕོབ་ལིངྒ་དང་། ། གཉིས་སུ་མེད་པ་ཉིད་དུ་གྱིས། ། གསུམ་པ་དམིགས་པ་གཞན་དུ་མི་འགྱུར་བའི་ཏིང་ངེ་འཛིན་ནི། བྱེ་མར་ཆར་བབས་པ་བཞིན་དུ་འགྱུར། བཞི་པ་སྐྱེད་པར་བྱེད་པའི་ལྷ་ནི། སྲས་མཆོག་སོགས་ཀྱི་ཐུན་ཐོགས་པར་བསམ་པའོ། །
ལྔ་པ་བསྐུལ་ཚིག་དམ་ཚིག་ཆེན་པོ་སོགས་ནས། གདུག་ཅིང་གཏུམ་པའི་དགྲ་བགེགས་འདི། ། ཕོབ་ཅིག་རྣམ་པར་གཟིར་བར་གྱིས། ། དྲུག་པ་གབ་པའི་སྔགས་ནི། ཐོག་མཐའ་གཉིས་གོང་བཞིན་ལ། གནོད་བྱེད་དགྲ་བགེགས་ཨཱ་བེ་ཤ་ཡ། ཨཱ་བེ་ཤ་ཡ། གསུམ་པ་བྱད་དུ་གཞུག་པ་ལ། དང་པོ་རྫས་སྔོ་དམར་གྱི་ཞགས་པ། གཉིས་པ་ནི།
ཁྲོ་རྒྱལ་ཡབ་ཡུམ་འཁོར་བཅས་ཀྱིས། ། དགྲ་འདི་ཟུངས་ཤིག་རབ་ཆིངས་ཤིག ། ལུས་དང་ཡན་ལག་ཀུན་སྡོམས་ཤིག ། གྲུ་གུ་བཞིན་དུ་རབ་སྒོངས་ཤིག ། གསུམ་པ་ནི། ལྕགས་ཀྱིས་བཅིངས་པའི་བཙོན་བཞིན་གྱུར། ། བཞི་པ་ནི། སྲས་མཆོག་ཞགས་པ་ཐོགས་པར་བསྒོམ། ། ལྔ་པ་ནི། དམ་ཚིག་ཆེན་པོའི་སོགས་ནས།
གདུག་ཅིང་གཏུམ་པའི་དགྲ་བགེགས་འདི། ། ཟུངས་ཤིག་ཆིངས་ཤིག་རྣམ་པར་སྡོམ། ། དྲུག་པ་གནོད་བྱེད་དགྲ་བགེགས་ཤཱི་ཀྲིང་ཨ་ན་ཡ་སོགས། བཞི་པ་སྨྱོ་རུ་གཞུག་པ་ལ། དང་པོ་རྫས་གཏོར་མ། ༈་་་་་དུག་ཐུན་ཞེས་པའང་སྣང་། གཉིས་པ་ནི། ཁྲོ་རྒྱལ་ཡབ་ཡུམ་འཁོར་བཅས་ཀྱིས། ། དགྲ་འདི་སྨྱོར་ཆུག་མྱོས་སུ་ཆུག ། གསུམ་པ་ནི།
དབང་མེད་སྨྲ་ཞིང་ལབ་པར་གྱུར། ། བཞི་པ། སྲས་མཆོག་སོགས་དུག་ཐུན་ཐོགས་པར་བསྒོམ། ལྔ་པ། དམ་ཚིག་ཆེན་པོ་ནས། གདུག་ཅིང་གཏུམ་པའི་དགྲ་བགེགས་འདི། ། རིང་ནས་ཁུག་ལས་སྨྲ་རུ་ཆུག ། དྲུག་པ་ནི། གནོད་བྱེད་དགྲ་བགེགས་ཛྭ་ལ་པཱ་ཡ་ཛྭ་ལ་པཱ་ཡ་སོགས། ལྔ་པ།
རྡུལ་དུ་རློག་པ་ལ། དང་པོ་ནི། ལྕགས་ཟངས་རྡོ་ཕྱེ། གཉིས་པ། ཁྲོ་རྒྱལ་ཡབ་ཡུམ་འཁོར་བཅས་ཀྱི། ། དགྲ་འདི་མེད་བརླག་ཕུང་བར་གྱིས། ། གསུམ་པ་ནི། ཐལ་བའི་རྡུལ་བཞིན་བརླག་པར་གྱུར། ། བཞི་པ་ནི། སྲས་མཆོག་སོགས།
ལྕགས་ཟངས་ཀྱི་ཐུན་ཐོགས་པར་བསྒོམ་པའོ། ། ལྔ་པ། དམ་ཚིག་ཆེན་པོ་ནས། གདུག་ཅིང་གཏུམ་པའི་དགྲ་བགེགས་འདི། ། ལུས་སེམས་རྡུལ་ཕྲན་བཞིན་དུ་རློག ། དྲུག་པ་ནི། གནོད་བྱེད་དགྲ་བགེགས་ཏ་ཐཱ་ཡ་ཏ་ཐཱ་ཡ་སོགས། དྲུག་པ་ཞལ་དུ་བསྟབས་པ་ལ། དང་པོ་རྫས་ལིང་རོ། གཉིས་པ་ནི།
ཁྲོ་རྒྱལ་ཡབ་ཡུམ་འཁོར་བཅས་ཀྱིས། ། དགྲ་འདི་བཞེས་རོལ་ཞལ་དུ་གསོལ། གསུམ་པ་ནི། དགྲ་བགེགས་ཞལ་དུ་བསྟབས་པར་གྱུར། ། བཞི་པ་ནི། སྲས་མཆོག་ལིང་རོ་ཐོགས་པ། ལྔ་པ། དམ་ཚིག་ཆེན་པོའི་དུས་ལ་བབས་ནས། ང་ཡི་བཀའ་ལས་འདའ་མ་བྱེད་ཀྱི་བར་དང་། གདུག་ཅིང་གཏུམ་པའི་དགྲ་བགེགས་འདི། །
བཛྲ་ཡཀྵ་ཀྲོ་དྷཱ་ཁ་ཧི། དྲུག་པ་ནི། ཨོཾ་བཛྲ་ཀཱི་ལི་ཀཱི་ལ་ཡ་ཛཿཧཱུྃ་བཾ་ཧོཿ མོ་ཧི་གྷ་ཏཱ་ཡ། གནོད་བྱེད་དགྲ་བགེགས་བི་ད་ཡ་བི་ད་ཡ། ཤྲཱི་གྷྲཾ་ཀརྟ་ཡ། མཱ་ར་སེ་ན་པྲ་མརྡྷ་ནི་སརྦ་བིགྷྣན་བྷནྡྷ་ཧཱུྃ་ཕཊ། ཅེས་བྱའོ། ། གཉིས་པ་དངོས་གཞི་གདབ་པའི་ལས་བསྟན་པ་ལ་དྲུག ཀུན་གཞི་རྩད་བཅད་དེ་བསྒྲལ་བ།
ཉོན་མོངས་པའི་སྐྱེ་བའི་སྒོ་ལྔ་དག་པར་བསྒྲལ་བ། རྣམ་ཤེས་ཚོགས་བརྒྱད་དག་པར་བསྒྲལ་བ། མ་བདུད་ཀྱི་དམོད་མོས་བསྒྲལ་བ། དགེ་སྡིག་ཆ་མཉམ་སྟེ་བསྒྲལ་བའོ། ། དང་པོ་ནི་གོང་བཞིན་དགུག་གཞུག་ལན་གཅིག་བྱས་ལ། ཀུན་གཞི་རྩད་བཅད་དེ་བསྒྲལ་བ་ལ། དམ་ཚིག་ཆེན་པོའི་དུས་ལ་བབས། ། ཞེས་པ་ནས། སྡུག་བསྔལ་ཉམས་སུ་མྱོང་བར་མཛོད། ། ཅེས་པའི་བར་བརྗོད་ལ།
དེ་ནས་ཀུན་གཞིའི་གནས་ལུགས་གསལ་གདབ་པ་ནི། ལིངྒ་དེ་དགྲ་བགེགས་དངོས་སུ་གསལ་བའི་སྙིང་ཀར་རྩ་བཞི་ནི་ཆོས་ཉིད་རང་བྱུང་གི་རྩ། གཉིས་མེད་ཡེ་ཤེས་ཀྱི་རྩ། གློ་བུར་རྒྱུད་འཛིན་གྱི་རྩ། སྐྱོན་ཡོན་དབང་པོ་དྭངས་བྱེད་ཀྱི་རྩ་བཞི་བསྡོམས་པའི་དབུས་སུ་ཤའི་དྭངས་མ་བྱིའུ་ལན་པའི་མགོ་ཙམ་གྱི་ནང་དུ། ཁྲག་གི་དྭངས་མ་མཚལ་ལྕོག་ལ་ལྟ་བུ། དེའི་ནང་དུ་རྩའི་དྭངས་མ་དར་དཀར་གྱི་སྐུད་པ་ལྟ་བུས་དྲིལ་ནས་དབུགས་ཀྱི་དྭངས་མ་དྲོད་ཀྱི་རྣམ་པར་གནས་ཤིང་། དེའི་ནང་དུ་འོད་ཀྱི་དྭངས་མ་ཉའི་མིག་ཙམ་གྱི་དབུས་སུ། ཚེའི་རྟེན་སྡོམ་གྱི་རྒྱ་ལྟ་བུས་དྲིལ་ནས་རྣམ་པར་ཤེས་པ་ཨ་དཀར་པོའི་རྣམ་པར་གནས་པ་ནི་འཁོར་འདས་ཀུན་གྱི་གཞིའོ། ། དེ་ལྟར་བསམ་ནས་གཙོ་བོའི་ཕུར་པ་རང་གི་ཀླད་ལ་བསྐོར་བས་སྐུའི་ལྷ་ཚོགས་འདུས་པར་བསམ་ལ།
དེ་བཞིན་དུ་མགྲིན་པ་དང་། སྙིང་ཀར་བསྒྲིལ་བས་གསུང་དང་ཐུགས་ཀྱི་ལྷ་ཚོགས་ནམ་མཁའ་གང་བར་སྤྱན་དྲངས་བར་བསམ། དེ་ནས་ཁྲུས་ལུང་ལ། ཁམས་གསུམ་སེམས་ཅན་གྱི་ཁྲུས་ལུང་། བདག་རྣལ་འབྱོར་པའི་ཁྲུས་ལུང་། ལིངྒ་གཟས་པ་པོའི་ཁྲུས་ལུང་དང་གསུམ་ལས། དང་པོ་ནི། རང་གི་སྙིང་གར་ཨཱཿདཀར་པོ་བསམ་པ་ལས་འོད་ཟེར་འཕྲོས་མདུན་གྱི་ལྷ་ཚོགས་རྣམས་ལ་ཕོག་པས། དེ་དག་གི་ཐུགས་ཀ་ནས་ཨཱ་དཀར་པོ་བསམ་གྱིས་མི་ཁྱབ་པ་བྱུང་སྟེ། ཁམས་གསུམ་གྱི་སེམས་ཅན་ལ་ཕོག་པས།
དེ་རྣམས་ཀྱི་སྡིག་སྒྲིབ་སྦྱངས་ཏེ་འོད་ཟེར་དཀར་པོའི་རྣམ་པར་འདུས་ནས་རང་གི་སྙིང་ཁར་ཐིམ་པར་བསམ་མོ། ། གཉིས་པ་བདག་གི་ཁྲུས་ལུང་ནི། སླར་ཡང་མདུན་གྱི་ལྷ་ཚོགས་རྣམས་ལས་ཨ་དཀར་པོ་གྲངས་མེད་པར་བྱུང་སྟེ། རང་གི་ལུས་གང་བས་ཉོན་མོངས་པ་དང་། ཤེས་བྱའི་སྒྲིབ་པ་བག་ཆགས་དང་བཅས་པ་དག་པར་བསམ། གསུམ་པ་ནི། ལིངྒ་གཟས་པ་པོའི་ཁྲུས་ལུང་ནི། རང་གི་སྙིང་ཀ་ནས་འོད་ཟེར་འཕྲོས་ནས། རང་གི་ལག་ཏུ་ཐོགས་པའི་ཕུར་བུ་དེའི་དབུའི་གཙུག་ནས་ཞུགས། ཕུར་པའི་རྩེ་མོ་ཨ་དཀར་པོ་ཞིག་ཏུ་བསམས་པ་ལས།
ཨ་དཀར་བྱ་དཀར་གྱི་དགོངས་པ་དམིགས་ཡུལ་གྱི་དགྲ་བགེགས་གང་ཡིན་པ་དེ་སྙིང་རྗེ་དང་ཕན་སེམས་བསྒོམས་པ་ནི་བཏུང་བ་ལུ་གུ་རྒྱུད་ཀྱི་དགོངས་པའོ། ༈་་་་་ཨ་དཀར་པོ་མང་པོ་འཕྲོས་ནས་ལིངྒའི་ནང་གང་བས་ཁོའི་ལས་ངན་ཐམས་ཅད་སྦྱང་བར་བསམ་ལ་ཕུར་པ་མ་རེག་ཙམ་དུ་བསྒྲིལ། དེ་ནས་ཕུར་པ་སྙིང་དཀར་ནག་གི་མཚམས་སུ་སའི་འོད་ཟེར་གྱིས་སྙིང་ཁའི་རྩ་བཞི། གུར་གྱི་ཆོན་ཐག་བཅད་པ་བཞིན་དུ་གཏུབས། ཤ་དང་ཁྲག་གི་དྭངས་མ་རྡོ་ཚན་ལ་ཁ་བ་བབས་པ་བཞིན་ཏོག་གེ་སྐེམས། དར་ལྕེ་ལ་མེ་བཅུག་པ་བཞིན་ཞེས་པའང་སྣང་། ༈་་་་་རྩའི་དྭངས་མ་རྣམས་རྩ་ལ་མེ་བཙུགས་པ་བཞིན་ཐུལ་གྱིས་བསྲེགས། དབུགས་དང་འོད་ཀྱི་དྭངས་མ་བྱེ་ཚན་ལ་ཆུ་བླུག་པ་བཞིན་དུ་བཅོམ། ཚེའི་རྟེན་ལ་ཕུར་པའི་འོད་ཟེར་ཕོག་པས། སྦྲང་བུ་མེ་དོང་དུ་སོང་བ་བཞིན་ཆོམ་གྱིས་བསྲེགས་ཏེ།
རྣམ་པར་ཤེས་པའི་ངོ་བོ་ཨ་དཀར་པོ་བཀྲག་དང་གཟི་བརྗིད་ཐམས་ཅད་ཕུར་པའི་རྩེའི་ཨ་དེ་ལ་འདུས་པར་བསམ་ཞིང་། ཨོཾ་ལཾ་སོགས་ཀྱི་སྔགས་བརྗོད། སླར་ཕུར་པ་བཏོན་ནས། ཕུར་མགོ་རང་གི་གནས་གསུམ་དུ་རེག་ལ། བོ་དྷི་ཙིཏྟ་ཨོཾ། བོ་དྷི་ཙིཏྟ་ཨཱཿ བོ་དྷི་ཙིཏྟ་ཧཱུྃ། ཞེས་བརྗོད་པས་ཁོ་ཡི་ཚེ་དང་བསོད་ནམས་དང་བཀྲག་མདངས་ཐམས་ཅད་རང་ལ་ཐིམ་པས། རང་གི་ཚེ་དང་བསོད་ནམས་རྒྱས་པར་བསམ་པ་ནི། བདག་རྣལ་འབྱོར་པའི་ཚེ་ལུང་།
དེ་ནས་ཕུར་པ་བསྒྲིལ་ཏེ་སྔ་ཤུལ་དུ་བཏབ་པས། ཁོའི་རྣམ་པར་ཤེས་པ་ཨ་དཀར་པོ་དེ་ཕུར་པའི་རྩེ་ལ་བླངས་ནས་ཕུར་རྩེ་ནམ་མཁའ་ལ་བསྟན་ཏེ་རང་གི་རླུང་བུས་པས། ཕུར་པའི་དབུ་ནས་ཞུགས་ཏེ་ཁོའི་རྣམ་ཤེས་བྱ་སྒྲོ་རླུང་གི་བསྐྱོད་པ་བཞིན་སོང་ནས་འོག་མིན་ཏུ་རྒྱལ་བ་རིགས་ ༈་་་་་ཐུགས་རྗེའི་འབྲེལ་ཐག་གི་དགོངས་པ་སྟེ་རང་དང་ཁོ་གཉིས་སློབ་དཔོན་ཏུ་གྱུར་པའོ།། ལྔ་སྦྱོར་བ་མཛད་པའི་བར་དུ་སོང་བས་སངས་རྒྱས་པར་བསམ་པ་ནི་ལིངྒའི་ཚེ་ལུང་ངོ་། ། ཕུར་ཁུང་ལ་ཐུན་གྱིས་བྲབ། ཕུར་པ་ལ་སྨན་རཀ་གཏོར་ཏེ་ངར་བསྐྱེད་པར་བསམས་ལ། སླར་ཡང་སྙིང་གར་བཙུགས་ནས་གཞུག་གོ ། གཉིས་པ་ནི་ཉོན་མོངས་པའི་སྐྱེ་བའི་སྒོ་ལྔ་དག་པར་བསྒྲལ་བ་ལ། བགེགས་བྱེད་པ་ཡི་བདུད་རྣམས་དང་།
སྡུག་བསྔལ་སེམས་ལ་མཉམ་སྦྱོར་བའི། ། ཆེ་གེ་མོ་ཞེས་བྱ་ཡི་བདུད། ཟུངས་ཤིག་རྡུངས་ཤིག་རྣམ་པར་ཆིངས། ། སྡིགས་ཤིག་གྲོགས་དང་དབྱེ་བར་གྱིས། ། རིང་ནས་ཁུག་ལ་སྨྲ་རུ་ཆུག ། ཕོབ་ཅིག་རྣམ་པར་གཟིར་བར་གྱིས། ། བདག་གིས་དབང་དུ་བྱས་གྱུར་ནས། ། བསྒོ་བའི་བཀའ་ཉན་ནུས་པར་གྱིས། ། ཧཱུྃ་པ་ར་བི་དྱཱ་ཚིནྡྷ་ཚིནྡྷ་ཧཱུྃ་ཕཊ། བྷིནྡྷ་བྷིནྡྷ་ཧཱུྃ་ཕཊ།
གྲྀཧྞ་གྲྀཧྞ་ཧཱུྃ་ཕཊ། བྷནྡྷ་བྷནྡྷ་ཧཱུྃ་ཕཊ། ཏྲ་ཤ་ཡ་ཏྲ་ཤ་ཡ་ཧཱུྃ་ཕཊ། ཧ་ས་ཡ་ར་ཧ་ས་ཡ་ར་ཧྲཱིཿདཎྜ་ཧཱུྃ་ཕཊ། ཤྲཱི་གྷྲཾ་ཨ་ན་ཡ་ཧཱུྃ་ཕཊ། ཛྭ་ལ་པ་ཡ་ཛྭ་ལ་པ་ཡ་ཧཱུྃ་ཕཊ། ཨཱ་བེ་ཤ་ཡ་ཨཱ་བེ་ཤ་ཡ་ཧཱུྃ་ཕཊ། བིནྡྷ་ཡ་བིནྡྷ་ཡ་ཧཱུྃ་ཕཊ། ཧཱུྃ་མཛད་དང་རྣམ་རྒྱལ་གྱི་ཕུར་པ་ཐོགས་ལ་ཧཱུྃ་མཛད་སྤྱི་བོ་དང་། རྣམ་རྒྱལ་དཔུང་པ་གཡས་ལ་བཏབ།
དེ་བཞིན་དུ་དབྱུག་སྔོན་ཅན་ལག་པ་གཡོན། གཤིན་རྗེ་གཤེད་དཔུང་པ་གཡོན། མི་གཡོ་བ་པུས་མོ་གཡས། རྟ་མགྲིན་ཁ། གཞན་གྱིས་མི་ཐུབ་པ་པུས་མོ་གཡོན། འཁྱིལ་པ་གསང་གནས། འཇིག་རྟེན་གསུམ་རྒྱལ་ལག་པ་གཡས། སྟོབས་པོ་ཆེ་རྐང་པའི་བོལ་གོང་གཉིས་བསྣོལ་མཚམས་སུ་བཏབ། དེ་བཏོན་ལ་ཤུལ་ཐུན་གྱིས་བྲབས། སྔར་ཤུལ་དུ་འདེབས་པ་སོགས་རེ་རེ་བཞིན་བྱ་ཞིང་།
འོག་མ་རྣམས་ལའང་ཤེས་པར་བྱའོ། ། གསུམ་པ་ནི། རྣམ་ཤེས་ཚོགས་བརྒྱད་དག་པར་བསྒྲལ་བ་ལ། ཕྲ་ཐབས་ཀྱི་ཕུར་བུ་གཟུང་ལ། ཕོ་ཉ་བྲན་དང་མངགས་པའི་ཚོགས། ། ཁྱོད་ཀྱི་ཐུགས་དམ་དུས་ལ་བབས། ། མངོན་སྤྱོད་ཇི་ལྟར་ངེས་པ་དང་། ། མངོན་སྤྱོད་བྱིན་རླབས་དེ་བཞིན་མཛོད། ། ཧ་ན་ཧ་ན་བཛྲ། པ་ཙ་པ་ཙ་བཛྲ།
ད་ཧ་ད་ཧ་བཛྲ། མ་ཐཱ་མ་ཐཱ་བཛྲ། ཛྭཱ་ལ་ཛྭཱ་ལ་བཛྲ། སུ་རུ་སུ་རུ་བཛྲ། མུ་རུ་མུ་རུ་བཛྲ། ཀ་ཊཾ་ཀ་ཊཾ་ཡེ། ཛ་ཡེ་བི་ཛ་ཡེ། ཨ་ཛི་ཏི་ཨ་པ་ར་ཛི་ཏི། མཱ་ར་སེ་ན་པྲ་མརྡྷ་ནི་ཧཱུྃ་ཕཊ། ཕྲ་ཐབས་རྣམས་ཁྲོ་བཅུའི་གཡས་གཡོན་དུ་གདབ།
སྒོ་མ་བཞི་སྙིང་གའི་ཕྱོགས་བཞིར་གདབ། ཐུན་གྱིས་བྲབས་པ་སོགས་བྱའོ། ། བཞི་པ་ནི། དགེ་སྡིག་ཆ་སྙོམས་ཏེ་བསྒྲལ་བ་ལ། རལ་གྲི་ཐོགས་ལ། རྡོ་རྗེ་གསང་བའི་བཀའ་ལུང་གི ། སྡིག་ཅན་གང་ཞིག་འདའ་བྱེད་པ། ། སྟོབས་ཆེན་ཁྲོ་བོ་ཆེན་པོ་ཡིས། ། མགོ་བོ་ཚལ་པ་བརྒྱ་རུ་གྱིས། ། ཉོན་ཅིག་བགེགས་དང་ལོག་འདྲེན་རྣམས། །
ང་ཡི་བཀའ་ལས་འདའ་མ་བྱེད། ། ཧཱུྃ་མ་མ་ཝ་ཤཱཾ་ཀུ་རུ་ཧཱུྃ། མགོ་དང་ཡན་ལག་རྣམས་གཏུབ་བོ། ། ལྔ་པ་ནི། མ་བདུད་ཀྱི་དམོད་མོས་བསྒྲལ་བ་ལ། ཡུངས་དཀར་ནག་ལྕགས་ཟངས་རྡོ་ཕྱེ་སོགས་བསྲེས་པའི་ཐུན་རྫས་བཟུང་སྟེ། གདུག་ཅིང་སྡང་སེམས་ལྡན་པ་རྣམས། ། སོད་ཅིག་ལྷ་མིན་ལྷ་ཡང་རུང་། ། ང་ལ་བར་ཆད་བྱེད་པའི་བདུད། ། མཐུ་དང་རྫུ་འཕྲུལ་མེད་པར་མཛོད། །
སརྦ་ཨ་ན་ཡ་ཧཱུྃ་ཕཊ། ཏ་ཐཱ་ཡ་ཏ་ཐཱ་ཡ་ཧཱུྃ་ཕཊ། ཐུན་གྱིས་བྲབ་བོ། ། དྲུག་པ་ནི་གཏུན་དུ་བརྡུངས་ཏེ། བསྒྲལ་བ་ལ། རྡོ་རྗེ་ཐོ་བ་ཐོགས་ལ། རྡུངས་ཤིག་རྡོ་རྗེ་འབར་བའི་གཏུན། ། བཀའ་ལ་འདའ་བྱེད་སྡིག་ཅན་རྣམས། ། རྡོ་རྗེ་མེ་ཡིས་སྙིང་བསྲེགས་ནས། ། ལུས་སེམས་རྡུལ་བཞིན་བརླག་པར་མཛོད། །
ཁྲོ་མོ་འབར་བའི་གཏུན་ཁུང་དུ། ། རྡོ་རྗེ་ཐོ་བས་བརྡུངས་བྱས་ནས། ། ལྷ་ཡང་རུང་སྟེ་བསྒྲལ་བར་བྱ། ། ཁ་ཏཾ་ཁ་ཏཾ་ཁ་ཏཾ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། ཧ་ཧ་ཧཱུྃ་ཧཱུྃ་ཕཊ་ཕཊ། ཐོ་བས་བརྡུང་ཚུལ་དང་། སླར་ཡང་གྲིས་སྙིང་ག་ནས་ལུས་དྲང་པོར་གཤགས་ལ་དུམ་བུ་དུམ་བུར་གཏུབ་ཅིང་། དགྲ་བགེགས་མི་བསྐྱོད་པའི་ཞིང་དུ་བསྐྱལ་བར་བསམ་མོ། ། ལིང་རོ་འབུལ་བ་ནི།
ལིངྒའི་དུམ་བུ་བྷནྡྷར་བཅུག་ལ་བསྟབས་པའི་ཚུལ་བྱ་ཞིང་། འདོད་ཡོན་ལྔར་བསམ་ཞིང་། ཕྱི་ནང་གསང་བའི་མཆོད་པ་རྒྱ་མཚོའི་ཚོགས། ། དང་བའི་སེམས་ཀྱིས་འབུལ་ལོ་བཞེས་སུ་གསོལ། ། ཤ་ཁྲག་རུས་སོགས་མ་ལུས་མཆོད་རྫས་རྣམས། ། ལྷ་ཚོགས་འཁོར་བཅས་དགེས་ཤིང་བསྣམས་སུ་གསོལ། ། བཛྲ་ཡཀྵ་ཀྲོ་དྷ་ཁ་ཁ་ཁཱ་ཧི་ཁཱ་ཧི། ཧ་ཧ་ཧཱུྃ་ཧཱུྃ་ཕཊ་ཕཊ། ཅེས་བརྗོད་པས་བསྒྲལ། དེའི་ཤ་ཁྲག་ཀླད་པ་རུས་པ་རྣམས་ཀྱིས་མཆོད་པར་བསམ་ཞིང་།
ལིང་རོ་གཏོར་མ་ལ་ཕུལ་ལ། སྦྱིན་སྲེག་དང་མནན་པ་བྱེད་ན། ལིངྒའི་ཁོག་སྟོད་གཏོར་མ་ལ་ཕུལ། ཁོག་སྨད་ལ་སྦྱིན་སྲེག་བྱ་ཞིང་། མགོ་ལ་མནན་པ་བྱའོ། ། བར་འདིར་ལྷག་མ་ནི། ལྷག་མ་གཏོར་མ་ཕྱག་ལེན་ཡིན་ཞིང་འདི་ཕྱིར་མི་བསྐྱེལ་བར་རྡོ་ཟོར་གྱི་རྗེས་སུ་འཕང་ངོ་། ༈་་་་་བདག་ཆེན་རྒྱ་གར་པས་མཛད་པའི་བསྡུས་པ་འདི་བཞིན་ཏེ། སྣོད་ཇི་ལྟར་རིགས་པར་ཚོགས་ཀྱི་ལྷག་མ་བསྡུས་ལ། ཆང་གིས་སྦྱངས་ཏེ།
ལྷག་མ་ཟ་བའི་བྱེ་བྲག་ཕོ་ཉ་ཕྲ་མེན་མ། འབར་མ། དབང་ཕྱུག་མ། མ་བདུན་སྲིང་བཞི་སོགས་ཕོ་ཉ་སུམ་བརྒྱ་དྲུག་བཅུ་རྣམས་བློས་བཀུག་ལ་མཆོད་པར་བསམ་ཞིང་རྡོ་རྗེ་དྲིལ་བུ་འཛིན་པས་ངག་ཏུ། བཅོམ་ལྡན་རྡོ་རྗེ་གཞོན་ནུ་དང་། ། ཡུམ་ཆེན་འཁོར་ལོ་རྒྱས་འདེབས་མ། ། སྤྲུལ་པའི་ཕོ་ཉ་དཔག་ཡས་ལས། ། གྲུབ་པ་གསང་བ་འབར་བའི་ཚོགས། ། ཚུར་གཤེགས་གཏོར་མ་འདི་བཞེས་ལ། ། རྡོ་རྗེ་ལྕམ་དྲལ་བསྲུང་བ་དང་། །
རྐྱེན་ལས་བྱུང་བའི་དགྲ་བོ་རྣམས། ། ཡུད་ཙམ་གྱིས་ནི་མེད་པར་མཛོད། ། ཅེས་བརྗོད་ཅིང་དམར་གྱི་ཨ་བསྒྲེངས། དཔལ་གྱི་མཁའ་འགྲོ་མ་རྣམས་སྤྱན་དྲངས་ཤིང་མཆོད་པར་བྱས་ཏེ། དཔལ་ཆེན་ཁྲོ་རྒྱལ་ཡབ་ཡུམ་གྱི། ། ཕོ་ཉ་འཇིག་རྟེན་འཇིག་རྟེན་འདས། ། དེ་ཡི་བཀའ་ཉན་ཕོ་ཉའི་ཚོགས། ། ཕྱོགས་བཅུ་དག་ནས་གཤེགས་སུ་གསོལ། ། ཁྱོད་ཀྱི་ཐུགས་དམ་དུས་ལ་བབས། ། སྔོན་གྱི་ཐུགས་དམ་རྗེས་དགོངས་ཏེ། །
མཆོད་པ་དམ་པ་འདི་བཞེས་ལ། ། བཅོལ་བའི་ཕྲིན་ལས་འགྲུབ་པར་མཛོད། ། གཞན་ཡང་ཕྲ་མེན་ཚོགས་དང་བཅས། ། འབར་མ་ཆེན་མོ་ཁྱེད་རྣམས་ཀྱང་། ། སྔོན་གྱི་ཐུགས་དམ་རྗེས་དགོངས་ལ། ། བཅོལ་བའི་ཕྲིན་ལས་འགྲུབ་པར་མཛོད། ། ཨོཾ་བཛྲ་ཌཱ་ཀི་ནཱི་པྲ་ཏཱིཙྪ། ཨི་མཾ་བ་ལིཾ་ཧཱུྃ། ཨོཾ་བུདྡྷ་ཌཱ་ཀི་ནཱི་པྲ་ཏཱིཙྪ། ཨི་མཾ་བ་ལིཾ་ཨོཾ།
ཨོཾ་རཏྣ་ཌཱ་ཀི་ནཱི་པྲ་ཏཱིཙྪ། ཨི་མཾ་བ་ལིཾ་ཏྲཱཾ། ཨོཾ་པདྨ་ཌཱ་ཀི་ནཱི་པྲ་ཏཱིཙྪ། ཨི་མཾ་བ་ལིཾ་ཧྲཱིཾ། ཨོཾ་ཀརྨ་ཌཱ་ཀི་ནི་པྲ་ཏཱིཙྪ། ཨི་མཾ་བ་ལིཾ་ཨཱ། ཞེས་བརྗོད་ཅིང་། གཙོ་མོ་བརྒྱད་ལ་གཏོར་མ་བྱིན་ལ། ཨོཾ་ཨུ་ཙིཥྚ་བ་ལིཾ་ཏ་བྷཀྵ་སི་སྭཱཧཱ། ཞེས་ལྷག་མ་ལ་ཁ་ཕྲུ་བཏབ་ལ།
སྟེགས་ཅུང་དམའ་བར་བཞག་སྟེ། བསྔོ་བ་ནི། ཁྲོ་རྒྱལ་དཔལ་གྱི་ཕོ་ཉ་མོ། ། མ་མོ་བདུན་དང་སྲིང་མོ་བཞི། ། དཔལ་ལྡན་ལྷ་མོ་རེ་མ་ཏི། ། བདུད་འདུལ་ནག་མོ་མཆེད་བཞི་ཡང་། ། སྔོན་གྱི་ཐུགས་དམ་རྗེས་དགོངས་ཤིག ། ཤ་ཁྲག་གཏོར་མ་འདི་བཞེས་ལ། ། ཁྱེད་ཀྱི་ཐུགས་དམ་དུས་ལ་བབས། ། བཅོལ་བའི་ཕྲིན་ལས་གྲུབ་པར་མཛོད། །
སརྦ་ཨ་ན་ཡ་ཧཱུྃ་ཕཊ། ཏ་ཐཱ་ཡ་ཏ་ཐཱ་ཡ་ཧཱུྃ་ཕཊ། ཅེས་བརྗོད་ཅིང་། ལྷག་མ་བཏབ་བོ། ། དེ་ནས་གསུམ་པ་རྗེས་བཟློག་པ་ཟོར་གྱི་ལས་བསྟན་པ་ནི། ཟོར་གཏོར་རྣམས་ལྷར་གསལ་བའི་ཡེ་ཤེས་པ་རྣམས་ནམ་མཁར་བཞུགས་ནས་བདག་གི་དྲག་པོའི་ལས་ཀྱི་གྲོགས་མཛད། དམ་ཚིག་པ་རྣམས་འོད་དུ་ཞུ་ནས་དུག་དང་མཚོན་ཆ་དང་། མེ་དཔུང་དུ་གྱུར་པར་བསམ། གཙོ་བོའི་སྔགས་ནས་ཐུན་སྔགས་ཀྱི་བར་གོང་བཞིན་བརྗོད་ལ། འཁོར་ལོ་རྩིབས་བཅུའི་བཟློག་པའི་ཚིག་རྣམས་ཚར་གཅིག་གམ།
གསུམ་སྐབས་དང་སྦྱར་ལ་བཟློག་གཞུང་ལྟར་བྱའོ། ། དེ་ནས། འཇམ་དཔལ་སྐུ་ཡི་ལྷ་ཚོགས་ཀྱིས། ། ཟོར་ཆེན་རྫས་ཀྱི་མཐུ་བསྐྱེད་ལ། ། དགྲ་བགེགས་སྲོག་ལ་མངའ་མཛོད་ཅིག ། སོགས་ནས། བགེགས་ལ་བྷྱོཿ ཞེས་པའི་བར་གོང་བཞིན་བརྗོད་ལ། གཏོར་མ་རྣམས་ཕབ་སྟེ། སྔོན་ལ་ལྷག་མ།
དེ་ནས་བདུད་རྒྱལ། དེ་ནས་ཤྭ་ན་མ། ས་བདག་མ། བདག་ཉིད་མ། གཙོ་བོའི་གཏོར་མ་རྣམས་ཕྱིར་ཅུང་ཟད་བསྣུར་ལ། གནས་དེ་ཉིད་དམ། གཞན་གཡས་ལོག་གཡོན་ལོག་ངོས་བཞི་བརྡུངས་རྔ་བླངས་ལ་དེ་ནས་དགུ་བརྡུངས་གཅིག་ལ་མཆོང་། དེ་ནས་བཞི་བརྡུངས་གི་ངང་ནས་འགྲོ། ༈་་་་་གང་བདེ་བར་བདུད་རྒྱལ་གྱི་བསྐུལ་བྱ་བ་ནི། ཧཱུྃ་དཔལ་ཆེན་བཀའ་བསྟོད་སོགས་གོང་བཞིན།
གཏོར་མ་རྣམས་རིམ་གྱིས་ཁྱེར་ལ། ཡང་ཇི་ལྟར་འོས་པའི་སར། བྷྱོཿ བདག་ཉིད་ཆེན་མོ་སོགས་གོང་བཞིན། བསྐུལ་བྱས་ནས་བཟློག་པའི་ཛཾ་འགྲོས་ཀྱིས་གཏོར་མ་འདེགས་པར་ཕྱིན་ལ། བསྟན་སྐྱོང་གི་གཏོར་མ་ཁང་བཟང་ཕྱག་ལེན་བཞིན་བཟོས་པ་སྟེགས་ཀྱི་ཁར་ཕུད་ཆང་དང་བཅས་པ་བཤམས། ཧོཿ བོད་ཁམས་སྐྱོང་བར་བྱེད་པའི་བསྟན་མ་བཅུ་གཉིས། དཔལ་ཆེན་པོའི་ཕཾ་འབགས་ལ་མནོས་ཏེ་རྣལ་འབྱོར་པའི་སྟོང་དང་གྲོགས་ལ་ནག་མོ་བཞིན་མི་སྡུག་གི་བུ་མོ་བདུད་མོ་ཆེན་མོ་བཞི་དང་། དམར་མོ་ཁྲོ་གཉེར་ཅན་གྱི་བུ་མོ་གནོད་སྦྱིན་ཆེན་མོ་བཞི་དང་།
དཀར་ཤམ་བཞིན་བཟང་གི་བུ་མོ་སྨན་བཙུན་མ་ཆེན་མོ་བཞི་རྣམས་སྔོན་གྱི་ཐུགས་དམ་ལས་མ་འདའ་བར་འདིར་གཤེགས་ཤིག་ཛཿཧཱུྃ་བཾ་ཧོཿ ཌཱ་ཀི་ནཱི་ཧཱུྃ་ཛཿ ཨེ་ཨ་ར་ལི་ཧྲིཾ་ཧྲིཾ་ཞེས་བརྗོད་ཅིང་ཁྱུང་གཤོག་གི་ཕྱག་རྒྱས་ཟིལ་གྱིས་མནན་ལ། བྷྱོཿ བཀའ་ཡི་ཚོགས་དང་བཅས་ཉིད་དུ། ། ཁྲག་འཐུང་དེ་བཞིན་ནམ་མཁའི་སྐུ། ། ཚུར་གཤེགས་བསྟན་མ་སྐྱོང་བ་རྣམས། ། འདིར་བྱོན་དམ་དགོངས་ཕྲིན་ལས་མཛོད། ། བདག་ཉིད་ཆེན་མོ་ལ་སོགས་པའི། ། བདུད་མོ་ཆེན་མོ་མཆེད་བཞི་དང་། །
ཁ་རག་ཁྱུང་བཙུན་ལ་སོགས་པའི། གནོད་སྦྱིན་ཆེན་མོ་མཆེད་བཞི་དང་། ། ཀོང་བཙུན་དེ་མོ་ལ་སོགས་པའི། ། སྨན་བཙུན་ཆེན་མོ་མཆེད་བཞི་དང་། ། བྲན་གཡོག་མང་པོ་འཁོར་དང་བཅས། ། ལྷབ་ལྷུབ་མང་པོའི་རྒྱན་དང་ལྡན། ། སིལ་སྙན་མང་པོའི་སྒྲ་དང་བཅས། ། འདིར་གཤེགས་མཆོད་སྦྱིན་གཏོར་མ་བཞེས། ། བར་ཆད་རྐྱེན་རྣམས་བཟློག་པ་དང་། ། རྣལ་འབྱོར་བཅོལ་བའི་ཕྲིན་ལས་སྒྲུབས། །
ཞེས་བརྗོད་ལ། ཡ་ཧི་གཙྪ། ཞེས་བརྗོད་ཅིང་གཤེགས་སུ་གསོལ། གསེར་སྐྱེམས་བསྡུས་པ་བཏང་ནས། དཔང་གཟུགས་གོང་བཞིན་བྱའོ། ། ཟོར་ལམ་དབྱེ་བ་ནི། དོ་ནུབ་ཟོར་ཁ་གཉེན་པོ་འདི། སྟེང་གི་ལྷ་ལ་མི་ཟོར་སོགས་གོང་ཕུར་ཁ་སྟོན་པ་འདོན་པ་བསྒྱུར་ལ་བྱ། དེ་ནས། འཇམ་དཔལ་སྐུ་ཡིས་ལྷ་ཚོགས་ཀྱིས། །
དོ་ནུབ་ཟོར་གྱི་ལས་མཛོད་ཅིག ། སོགས་ཀྱིས་བསྐུལ་ལ། གཏོར་མ་སོགས་དུག་ཐུན་དུ་བསམ་ལ། དགྲ་བོའི་རྣམ་ཤེས་མར་མེ་ལྟ་བུ་ལ་ཕོག་པས་ཐུམ་ཐུམ་བསད་ཅིང་བསྒྲལ་བར་བསམ་ལ། ཀཱི་ལ་ཡ་དང་། ཁྲོ་བོ་བཅུའི་སྔགས་དང་། བསྒྲལ་མཆོད་ཀྱི་སྔགས་རྣམས་བརྗོད་ཅིང་། དང་པོ་མདའ་ཟོར་རྡོ་ཟོར་ལིང་རོ་དང་ལྷག་མ་བསྟན་སྐྱོང་གི་གཏོར་མ། དེ་ནས་བདུད་རྒྱལ། ཤྭ་ན་མ།
ས་བདག་མ། བདག་ཉིད་མ་རྣམས་ཀྱི་གཏོར་མ་རྣམས་རིམ་པར་འཕངས། དེ་ནས་ཁྲོ་བོ་བཅུ། གཙོ་གཏོར་འཕེན་ནོ། ། དེ་ནས་ཡར་ལོག་ལ་གཏོར་སྣོད་ཁ་སྦུབ་པའི་མཐར་སྒྲུབ་པ་པོ་རྣམས་ལག་པ་གཡོན་སྟེང་དུ་བསྣོལ་ནས། གཡས་གཡོན་གྱི་སྲིན་ལག་སྦྲེལ་ལ། ཧཱུྃ་ ༈་་་་་སྔགས་འདི་ལ་དཔེ་ན་ཧཱུྃ་གཅིག་ལས་མེད་ཀྱང་བྲོ་བརྡུང་གི་སྐབས་འདིར་ཧཱུྃ་གསུམ་དང་ཕཊ་སྒྲ་ཞེས་གསུངས་ཤིང་སྔགས་ཚར་གཅིག་ལས་མི་མཛད། དང་པོ་ཞེ་སྡང་ཉིད་ལས་བྱུང་། ། བར་དུ་ཞེ་སྡང་ཉིད་དཀྱིལ་འཁོར། །
ཐ་མར་ཞེ་སྡང་ཉིད་ཀྱིས་འདུལ། ། ཞེ་སྡང་རྡོ་རྗེ་འཁོར་བཅས་ཀྱིས། ། ལྕགས་སམ་ནག་པོའི་ཤིང་དག་ལ། ། མགོ་བོ་རྒྱ་མདུད་རྩེ་ཟུར་གསུམ། ། ལོགས་ལ་དྲག་པོའི་ལྷ་བསྒོམས་ཏེ། ། ཁོང་སྟོང་བྱང་ཆུབ་སེམས་ལུང་བསྟན། ། རྩེ་མོ་ཟུར་གསུམ་བཏབ་པ་ཡིས། ། ཐམས་ཅད་མ་ལུས་བརླག་པར་འགྱུར། ། བརླག་པར་མ་གྱུར་གང་ཡང་མེད། ། དྲག་པོའི་ལྷ་ལ་ཕྱག་འཚལ་ལོ། །
ཨོཾ་བཛྲ་ཀཱི་ལི་ཀཱི་ལི་ཀཱི་ལ་ཡ་སརྦ་བིགྷྣན་ཤ་ཏྲུཾ་མཱ་ར་ཡ་ཧཱུྃ་ཕཊ། ཅེས་བྱའོ། ། ནང་དུ་དངོས་གྲུབ་བླང་། ལྷག་ཆད་ཁ་བསྐང་། ནོངས་པ་བཟོད་པར་གསོལ། འོས་པ་རྣམས་ལ་བརྟན་བཞུགས་བྱ། བསྔོ་བ། སྨོན་ལམ། བཀྲ་ཤིས་རྣམས་གོང་བཞིན་རྒྱས་པར་བྱའོ། ། ཞེས་ཕུར་བཟློག་འབྲིང་དུ་བྱ་ཚུལ་འདི་ཡང་ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་གོང་མའི་གསུང་རབ་རྣམས་ནས་བཏུས་ཏེ་ཀོང་པོ་ཤོ་ཁ་ཆོས་སྡེ་བ་སོགས་ཁྱེར་བདེ་འདོད་པ་རྣམས་ལ་ཕན་པའི་ཕྱིར་བཀོད་པ་ཡིན་པས་ཡི་གེ་ནག་འགྲོས་མ་འདི་ཁྲོམ་ཆོས་ལྟ་བུར་བྱས་ན།
ངེས་པར་བཀའ་ཆད་འབྱུང་བའི་རྒྱུར་འགྱུར་བས་གནས་སྐབས་ཤེས་པར་བྱས་ནས་ཉམས་སུ་ལེན་པ་ནི་ཤིན་ཏུ་གལ་ཆེའོ།། །། ས་མ་ཡ་རྒྱ།། །། PAGE * MERGEFORMAT 50 ཀུན་དགའ་བློ་གྲོས། དཔལ་རྡོ་རྗེ་གཞོན་ནུའི་གཏོར་བཟློག་འབྲིང་པོ་རྡོ་རྗེའི་མེ་དབལ་གྱི་གློག་ཕྲེང་། PAGE * MERGEFORMAT 51
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
