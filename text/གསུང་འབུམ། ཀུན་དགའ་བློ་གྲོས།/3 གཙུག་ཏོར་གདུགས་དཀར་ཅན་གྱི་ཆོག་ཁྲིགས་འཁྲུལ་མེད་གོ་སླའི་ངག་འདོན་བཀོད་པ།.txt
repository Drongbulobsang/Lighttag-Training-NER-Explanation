གསུང་འབུམ། ཀུན་དགའ་བློ་གྲོས།
པོད ༣
གཙུག་ཏོར་གདུགས་དཀར་ཅན་གྱི་ཆོག་ཁྲིགས་འཁྲུལ་མེད་གོ་སླའི་ངག་འདོན་བཀོད་པ།
༄༅། །གཙུག་ཏོར་གདུགས་དཀར་ཅན་གྱི་ཆོག་ཁྲིགས་འཁྲུལ་མེད་གོ་སླའི་ངག་འདོན་བཀོད་པ་བཞུགས་སོ།། རྣམ་འདྲེན་དབང་པོའི་ཐུགས་རྗེའི་གཙུག་འཁྲུངས་མ། ། དེ་དང་གཉིས་མེད་བླ་མ་དམ་པའི་ཞབས། ། རྩིབས་སྟོང་རེ་མོས་མཛེས་པ་དེང་ནས་བཟུང་། ། ནམ་ཞིག་རྣམ་མཁྱེན་བར་དུ་བདག་སྤྱིར་འཇོག ། འདིར་གཙུག་ཏོར་གདུགས་དཀར་ཅན་གྱི་ཆོག་ཁྲིགས་འཁྲུལ་མེད་གོ་སླའི་ངག་འདོན་བཀོད་པར་བདག་དང་གཞན་གྱི་དོན་སྒྲུབ་པར་འདོད་པས། དུས་བཟང་པོ་ལ་ཁྲུས་བྱས་གསོ་སྦྱོང་བླང་། དཀྱིལ་འཁོར་བྱེད་པའི་ས་ཕྱོགས་དེར་ས་ལྷ་གཏོར་མ་བྱིན་ནས། ས་སྦྱང་གཟུང་སྤྱི་དང་མཐུན་པར་བྱ་བ་ཉིད་ལ། སོ་ཐར་གྱི་སྡོམ་པ་དགེ་བསྙེན་ཡན་གང་རུང་དང་ལྡན་པས་ཐེག་པ་ཆེན་པོའི་བྱང་ཆུབ་ཏུ་སེམས་བསྐྱེད་ཅིང་།
འདིའི་དཀྱིལ་འཁོར་རམ། དེ་བཞིན་གཤེགས་པའི་དཀྱིལ་འཁོར་དུ་ཞུགས་ཤིང་དབང་བསྐུར་བ་ཐོབ་ལ་མ་ཉམས་པ་སྔོན་དུ་བསྙེན་པ་དང་། དཀྱིལ་འཁོར་ལས་རིམ་གཉིས་ཀྱི་དང་པོ་ནི། འོག་ནས་འབྱུང་བའི་བདག་བསྐྱེད་བསྒོམ་སྟེ། མ་མཐའ་བསྙེན་སྔགས་ཁྲི་ཕྲག་གཅིག བཅུ་ཆ་སྦྱིན་སྲེག་དང་བཅས་པ་བྱའོ། ། གཉིས་པ་དཀྱིལ་འཁོར་ལས་རིམ་ལ་རང་གི་མདུན་དུ་ཅོག་ཙེའི་ཁར་རང་གི་གཡོན་དུ་རྡོ་རྗེ། གཡས་སུ་དྲིལ་བུ་ཞལ་རང་ལ་བསྟན་པ་དེ་དག་གི་ཕྱིར། རང་གི་གཡོན་ནས་འགོ་བྱས་ཉེར་སྤྱོད་དང་། དེ་ཉིད་དམ་ཉེ་ལོགས་སུ་སྟེགས་གཞན་ཞིག་གི་ཁར།
ཡུངས་ཆུ། ཐལ་བ། བ་བྱུང་། དྲི་བཟང་གི་ཆུ་རྣམས་བཀོད། གཞན་ཡང་ཕུར་བུ་བཅུ་ཐོ་བཅས། ཡུངས་དཀར་གྱི་ཆུན་པོ། གུ་གུལ་སོགས་འོག་ཏུ་དགོས་པའི་ཡོ་བྱད་རྣམས་སྟ་གོན་བྱས་ཏེ། ཁ་ཅིག་གསོ་སྦྱོང་ལེན་པའི་སྐབས་སུ། རྟེན་ཁྱིམ་པ་ཡིན་ན་བླང་དགོས་ཀྱི། དགེ་སློང་དགེ་ཚུལ་གྱིས་ལེན་མི་དགོས་གསུང་ཟེར་ཏེ་གསུངས་པ་མི་བདེན་ལས་ཆེ།
བདེན་སྲིད་ན་སྡོམ་པ་ལེན་པའི་གོ་རིམ་གྱི་རྣམ་བཞག་མ་ཆགས་པ་ཡིན་ཏེ། དགེ་བསྙེན་ལ་སྲོག་གཅོད་སྤོང་བའི་སྡོམ་པ་ཡོད་ཀྱང་། དགེ་ཚུལ་གྱི་བསླབ་པ་ལེན་པ་ན་སྲོག་གཅོད་སྤོང་བའི་སྡོམ་པ་བླང་དགོས་ལ། དེ་ནི་དགེ་སློང་བྱེད་པ་ན་ཡང་སྲོག་གཅོད་སྤོང་བའི་སྡོམ་པ་བླང་དགོས་པ་བཞིན། དགེ་སློང་བཟང་པོ་བྱང་ཆུབ་སེམས་དཔའི་སྡོམ་པ་ལེན་པ་ན་སྔར་མི་དགེ་བ་སྤོང་བའི་སྡོམ་པ་ཡོད་ཀྱང་། ཡང་མི་དགེ་བ་སྤོང་བའི་སྡོམ་པ་ལེན་པའི་ཕྱིར་དང་། བྱང་ཆུབ་སེམས་དཔའི་སྡོམ་ལྡན་གསང་སྔགས་ཀྱི་སྒོར་འཇུག་པ་ན་སྐྱབས་འགྲོ་སེམས་བསྐྱེད་བླང་དགོས་ཤིང་། དགེ་སྦྱོར་གྱི་ཐུན་རེའི་འགོ་ལ་ཡང་སྐྱབས་འགྲོ་སེམས་བསྐྱེད་བྱ་དགོས་པའི་ཕྱིར་དང་། ཡོ་ག་བ་དང་། རྣལ་འབྱོར་བླ་མེད་པ་རྣམས་སྔར་གྱི་དཀྱིལ་འཁོར་དུ་འཇུག་པའི་དུས་སུ།
རིགས་ལྔའི་སྡོམ་པ་ཐོབ་ལ་མ་ཉམས་པ་ཡོད་ཀྱང་། མངོན་རྟོགས་ཚར་རེའི་འགོར་ཡང་རིགས་ལྔའི་སྡོམ་གཟུང་བྱ་དགོས་པའི་ཕྱིར་རོ། ། ཞེས་དོན་ཞགས་ཡིད་ཆེས་ཁུངས་བཙུན་དུ་གསུངས་པས་གསོ་སྦྱོང་ངེས་པར་བླངས་དགོས་པས། ཐོ་རངས་སྔ་བར་ཁྲུས་བྱས་ནས་ལངས་ལ། ༈ རང་གི་སྙིང་ཁ་ནས་འོད་ཟེར་འཕྲོས་པས། བཅོམ་ལྡན་འདས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་དཀྱིལ་འཁོར་གྱི་ལྷ་ཚོགས་ལ་བླ་མ་ཡི་དམ་སངས་རྒྱས་བྱང་ཆུབ་སེམས་དཔའི་ཚོགས་ཀྱིས་བསྐོར་བ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ་་་་་རྡོ་རྗེ་བསྡུ་རྒྱ་བྱ། དངོས་སུ་ཕྱག་འཚལ་ཞིང་། གང་གི་དྲིན་གྱིས་བདེ་ཆེན་ཉིད། ། སྐད་ཅིག་ཉིད་ལ་འཆར་བ་གང་། ། བླ་མ་རིན་ཆེན་ལྟ་བུའི་སྐུ། །
རྡོ་རྗེ་ཅན་ཞབས་པད་ལ་འདུད། ། སངས་རྒྱས་ཀུན་གྱི་རང་བཞིན་སྐུ། ། སློབ་དཔོན་ལ་ནི་བདག་ཕྱག་འཚལ། ། དང་པོར་མེ་ཏོག་ཕོག་པ་ཡི། ། དཀྱིལ་འཁོར་ལྷ་ཚོགས་རྣམས་ལ་འདུད། ། མགོན་པོ་ཐུགས་རྗེ་ཆེ་ལྡན་པ། ། ཐམས་ཅད་མཁྱེན་པའི་སྟོན་པ་པོ། ། བསོད་ནམས་ཡོན་ཏན་རྒྱ་མཚོའི་ཞིང་། ། དེ་བཞིན་གཤེགས་ལ་ཕྱག་འཚལ་ལོ། ། དག་པས་འདོད་ཆགས་བྲལ་བའི་རྒྱུ། །
དགེ་བས་ངན་སོང་ལས་གྲོལ་ཞིང་། ། གཅིག་ཏུ་དོན་དམ་མཆོག་གྱུར་པའི། ། ཞི་གྱུར་ཆོས་ལ་ཕྱག་འཚལ་ལོ། ། གྲོལ་ནས་གྲོལ་བའི་ལམ་ཡང་སྟོན། ། བསླབ་པ་དག་ལ་རབ་ཏུ་གུས། ། ཞིང་གི་དམ་པ་ཡོན་ཏན་ཞིང་། ། དགེ་འདུན་ལ་ཡང་ཕྱག་འཚལ་ལོ། ། སྐུར་གྱུར་པ་ནི་ཐམས་ཅད་ལ། ། མཚན་མཆོག་སུམ་ཅུ་གཉིས་མངའ་བ། ། རྫོགས་པའི་སངས་རྒྱས་གྲགས་ལྡན་པ། །
རྒྱལ་བ་རྣམས་ལ་ཕྱག་འཚལ་ལོ། ། བཅོམ་ལྡན་ལྷ་མོ་གདུགས་དཀར་ཅན། ། ཞལ་སྟོང་ཐུགས་རྗེའི་སྤྱན་དང་ལྡན། ། ཕྱག་སྟོང་འཇིགས་པ་ཀུན་ལས་སྐྱོབ། ། གཙུག་ཏོར་ལས་བྱུང་ཁྱོད་ཕྱག་འཚལ། ། གཞན་གྱིས་མི་ཐུབ་ལ་སོགས་པ། ། སྒོ་མ་བཞི་དང་བཅས་པ་ཡིས། ། དཀྱིལ་འཁོར་ལྷ་ཚོགས་ཐམས་ཅད་ལ། ། བདག་ཉིད་གུས་པས་ཕྱག་འཚལ་ལོ། ། གདུང་བདུན་དེ་བཞིན་གཤེགས་པ་བཅུ། །
རྒྱལ་བ་སྲས་དང་བཅས་རྣམས་དང་། ། དྲང་སྲོང་རིག་འཛིན་གྲུབ་རྣམས་ལ། ། ལུས་ངག་ཡིད་ཀྱིས་ཕྱག་འཚལ་ལོ། ། བསྟན་པ་སྲུང་མཛད་བགེགས་དཔུང་འཇོམས། ། གཞན་གྱིས་མི་ཐུབ་སྟོབས་པོ་ཆེ། ། ལེགས་ཉེས་བཏང་འཛིན་དམ་ཚིག་ཅན། ། ལེགས་ལྡན་རྣམས་ལ་ཕྱག་འཚལ་ལོ། ། ཁ་དོག་ལྡན་ཞིང་འོད་དང་ལྡན། ། མཐུ་དང་སྡེ་དང་བཞོན་པར་བཅས། ། ཐབས་དང་སྙིང་རྗེས་འཇིག་རྟེན་ཀུན། །
སྐྱོང་མཛད་རྣམས་ལ་ཕྱག་འཚལ་ལོ། ། ཕྱག་བྱར་འོས་པ་ཐམས་ཅད་ལ། ། ཞིང་རྡུལ་ཀུན་གྱི་གྲངས་སྙེད་ཀྱིས། ། ལུས་བཏུད་པ་ཡིས་རྣམ་ཀུན་ཏུ། ། མཆོག་ཏུ་དད་པས་ཕྱག་འཚལ་ལོ། ། ཇི་སྙེད་སུ་དག་ནས། བྱང་ཆུབ་ཆེན་པོར་བསྔོ། ། ཙོག་པུར་ཐལ་མོ་སྦྱར་ལ། ཕྱོགས་བཅུ་དག་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་དཀྱིལ་འཁོར་གྱི་ལྷ་ཚོགས་འཁོར་དང་བཅས་པ་ཐམས་ཅད་བདག་ལ་དགོངས་སུ་གསོལ།
ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ་བྱ་བ་བྱས་ཤིང་བྱེད་པ་བྱས་པ་ཁུར་བོར་བ། རང་གི་དོན་རྗེས་སུ་ཐོབ་པ། སྲིད་པ་ཀུན་ཏུ་སྦྱོར་བ་ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན། དེ་དག་གིས་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་།
ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་། བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་བྱ་བའི་ཕྱིར་གསོ་སྦྱོང་གི་སྡོམ་པ་ངེས་པར་ཡང་དག་པར་མཛད་པ་དེ་བཞིན་དུ་བདག་མིང་འདི་་་་་་རིག་པ་འཛིན་པ་ཞེས་གསུང་རྒྱུན་ནོ། ། ཞེས་བགྱིས་བས་ཀྱང་དུས་འདི་ནས་བཟུང་སྟེ། ཇི་སྲིད་སང་ཉི་མ་མ་ཤར་གྱི་བར་དུ་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་།
བྱང་ཆུབ་ཀྱི་ཕྱོགས་ཀྱི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་བྱ་བའི་ཕྱིར། གསོ་སྦྱོང་གི་སྡོམ་པ་ངེས་པར་ཡང་དག་པ་བླང་བར་བགྱི་བའོ། ། དེང་ནས་སྲོག་གཅོད་མི་བྱ་ཞིང་། ། གཞན་གྱི་ནོར་ཡང་བླང་མི་བྱ། ། འཁྲིག་པའི་ཆོས་ཀྱང་མི་སྤྱོད་ཅིང་། ། རྫུན་གྱི་ཚིག་ཀྱང་མི་སྨྲའོ། ། སྐྱོན་ནི་མང་པོ་ཉེར་བརྟེན་པའི། ། ཆང་ནི་ཡོངས་སུ་སྤང་བར་བྱ། ། ཁྲི་སྟན་མཐོན་པོ་མི་བྱ་ཞིང་། །
དེ་བཞིན་དུས་མ་ཡིན་པའི་ཟས། ། དྲི་དང་ཕྲེང་བ་དང་ནི་རྒྱན། ། གར་དང་གླུ་སོགས་སྤང་བར་བྱ། ། ཇི་ལྟར་དགྲ་བཅོམ་རྟག་ཏུ་ནི། ། སྲོག་གཅོད་ལ་སོགས་མི་བྱེད་པ། ། དེ་ལྟར་སྲོག་གཅོད་ལ་སོགས་སྤང་། ། བླ་མེད་བྱང་ཆུབ་ཐོབ་པར་ཤོག ། སྡུག་བསྔལ་མང་འཁྲུགས་འཇིག་རྟེན་འདི། ། སྲིད་པའི་མཚོ་ལས་སྒྲོལ་བར་ཤོག ། ཅེས་ལན་གསུམ་བརྗོད།
ཨོཾ་ཨ་མོ་གྷ་ཤཱི་ལ། སམྦྷ་ར། སམྦྷ་ར། བྷ་ར་བྷ་ར། མ་ཧཱ་ཤུདྡྷ་སཏྭ། པདྨ་བི་བྷུ་ཥི་ཏ་བྷུ་ཛ། དྷ་ར་དྷ་ར། ས་མནྟ་ཨ་ཝ་ལོ་ཀི་ཏེ་ཧཱུྃ་ཕཊ་སྭཱ་ཧཱ། ཉེར་གཅིག་དང་། ཨ་ན་ལེ།
ཉེར་གཅིག་བཟླས། ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། ། ཚུལ་ཁྲིམས་རྣམ་པར་དག་དང་ལྡན། ། རློམ་སེམས་མེད་པའི་ཚུལ་ཁྲིམས་ཀྱིས། ། ཚུལ་ཁྲིམས་ཕ་རོལ་ཕྱིན་རྫོགས་ཤོག ། བཛྲ་མུཿ་་་་་བསྡུ་རྒྱ་ཕྱིར་བསྟན་བྱ། ཚོགས་ཞིང་རྣམས་རང་གནས་སུ་གཤེགས་པར་གྱུར། དཔུང་བཟང་ལས་གསོ་སྦྱོང་གི་སྡོམ་པ་དང་ལྡན་པས་ལས་ལ་འཇུག་པར་བཤད་ཅིང་དཀྱིལ་ཆོག་འདི་དང་ནམ་མཁའི་མཚན་ཅན་གྱི་གཟུངས་གྲྭ་ལྔའི་ཟིན་བྲིས་སུ་གསོ་སྦྱོང་ཐོག་མར་བྱ་བ་བཤད་པ་སོགས་ཀྱི་དགོངས་པ་བཞིན་བྲིས་སོ། ། དེ་ནས་དཀྱིལ་འཁོར་བྲི་བར་འགྱུར་བའི་སར་ས་བརྟགས་པ་དང་སྣང་བ་ལས་བླང་བ་དང་གཞི་བདག་ལ་གཏོར་མ་བྱིན་མི་སྣང་བ་ལ་བླང་བ། དཀར་གཏོར་གཅིག་ལ་ཆབ་བྲན།
ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཀྱིས་བསངས། སྭ་བྷཱ་ཝས་སྦྱངས། སྟོང་པར་གྱུར། སྟོང་པའི་ངང་ལས་རིན་པོ་ཆེའི་སྣོད་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ཨོཾ་ཨཿཧཱུྃ་གསུམ། ཡུལ་གྲོང་གནས་གཞིའི་བདག་པོ་ས་པ་རི་ཝཱ་ར་ཨརྵཱ་ཡ་ཛཿ་་་་་ལྕགས་ཀྱུའི་རྒྱ། པད་སྐོར་སྔོན་འགྲོའི་རྡོ་ཐལ་ཁ་ཕྱེ།་་་་་ ཨོཾ་ཡུལ་བདག་གྲོང་བདག་གནས་བདག་གཞི་བདག་གཉུག་མར་གནས་པ་སརྦ་ས་པ་རི་ཝཱ་ར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨ་དྱ་ནུཏྤནྣ་ཏྭཏ།
ཨོཾ་བཛྲ་པུཥྤེ་ཧཱུྃ།་་་་་ སོ་སོའི་རྒྱ། ཨོཾ་བཛྲ་དྷཱུཔྤེ་ཧཱུྃ། ཨོཾ་བཛྲ་ཨཱ་ལོ་ཀེ་ཧཱུྃ། ཨོཾ་བཛྲ་གནྡྷེ་ཧཱུྃ། ཨོཾ་བཛྲ་ནཻ་ཝིདྱ་ཧཱུྃ།་་་་་ དྲིལ་བུ་དཀྲོལ་ཞིང་། གང་་་་་་སྤྲོས་བཅས། ཡང་འདིར་གནས་ལྷ་དང་ཀླུ། ། གནོད་སྦྱིན་སྲིན་པོའམ་ནི་གཞན། །
དེ་དག་རྣམས་ལ་ས་འདི་ནི། ། བདག་ཞུ་ཁྱེད་ཀྱིས་བསྩལ་དུ་གསོལ། ། གསུམ། ཨརྒྷཾ་་་་་་མཆོད་ཡོན་རྒྱ། སྭཱ་ཧཱ། སརྦ་སརྠ་་་་་་སེ་གོལ། ནཾ་གཙྪ། དེ་ནས་ཨ་མྲྀ་ཏ་བཟླ་ཞིང་། ཡུངས་ཆུ། ཐལ་བ།
བ་བྱུང་། དྲི་བཟང་རྣམས་ཀྱིས་ས་གཞི་ལ་དབང་ལྡན་ནས་གཡས་སྐོར་དུ་བྱུག ས་གཞིའི་དབུས་སུ་སྐྱིལ་ཀྲུང་གིས་འདུག་ས་གནོན་གྱི་ཕྱག་རྒྱ་བཅས་ལ། ས་གཞི་སྟོང་པ་ཉིད་དང་སྙིང་རྗེ་དབྱེར་མེད་པ་བྱང་ཆུབ་སེམས་ཀྱི་རང་བཞིན་དུ་གྱུར། ཨ་ན་ལེ། བདུན། སའི་ཕྱོགས་འདིར་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་དཀྱིལ་འཁོར་ཆེན་མོ་བྲི་བར་བྱའོ། ། ཞེས་བརྗོད། ཨོཾ་དུས་གསུམ་བདེ་གཤེགས་སྤྲུལ་པའི་སྐུ། ། གཞན་གྱིས་མི་ཐུབ་དྲག་ཤུལ་ཆེ། །
གཏུམ་མོ་ཆེན་མོ་སྟོབས་ཆེན་མོ། ། འབར་བ་ཆེན་མོ་གཟི་བརྗིད་ཅན། ། དཀར་མོ་ཆེན་མོ་སྟོབས་ཆེན་མོ། ། འབར་བའི་ཕྲེང་བ་གོས་དཀར་མོ། ། འཕགས་མ་སྒྲོལ་མ་ཁྲོ་གཉེར་ཅན། ། རྒྱལ་བའི་རྡོ་རྗེ་ཕྲེང་ཞེས་གྲགས། ། པདྨའི་མངོན་མཚན་རྡོ་རྗེའི་མཚན། ། གཞན་གྱིས་མི་ཐུབ་ཕྲེང་བ་ཅན། ། རྡོ་རྗེའི་མཁར་རྣམས་འཇོམས་པ་མོ། ། ཞི་བ་ལྷ་རྣམས་ཀྱིས་མཆོད་མ། །
གཟུགས་ཞི་གཟི་བརྗིད་ཆེན་མོ་ཅན། ། འཕགས་མ་སྒྲོལ་མ་སྟོབས་ཆེན་མོ། ། རྡོ་རྗེའི་ལུ་གུ་རྒྱུད་གཞན་དང་། ། རྡོ་རྗེ་གཞོན་ནུ་རིག་འཛིན་མ། ། ལག་ན་རྡོ་རྗེ་རིག་སེར་ཕྲེང་། ། ལེ་བརྒན་རྩི་དང་རིན་ཆེན་མ། ། སྣང་མཛད་རྡོ་རྗེ་གཙུག་ཏོར་གྲགས། ། རྣམ་པར་འགྱིང་མའི་རྡོ་རྗེ་དང་། ། གསེར་འོད་ལྟ་བུའི་སྤྱན་མངའ་མ། ། རྡོ་རྗེ་འགྲོས་དང་དཀར་མོ་དང་། །
པདྨའི་སྤྱན་དང་ཟླ་འོད་དང་། ། ཕྱག་རྒྱའི་ཚོགས་ལ་ཕྱག་འཚལ་ལོ། ། རང་ཕྱག་ན་རྡོ་རྗེའི་ང་རྒྱལ་གྱིས། ། སྔོན་འགྲོའི་གཏོར་མ་དཀར་དམར་གཉིས། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པར་གྱུར་ནས། ཨོཾ་ཨཱཿཧཱུྃ། གསུམ་གྱི་བར་གོང་གི་ས་ལྷ་བཞིན། ཨོཾ་སརྦ་བིགྷྣཱན།
ན་མཿསརྦ་ཏ་ཐཱ་ག་ཏ་བྷྱོཿབི་ཤྭ་མུ་ཁེ་བྷྱཿསརྦྦ་ཏད་ཁཾ་ཨུཏྒ་ཏེ་སྥ་ར་ཎ་ཧི་མཾ། ག་ག་ན་ཁཾ་གྲྀཧྞེ་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་སྭཱ་ཧཱ། ཐལ་མོ་སྦྱར་ལ་་་་་་སངས་རྒྱས་ལ་ཕྱག་འཚལ་ལོ། ། ཆོས་ལ་ཕྱག་འཚལ་ལོ། ། དགེ་འདུན་ལ་ཕྱག་འཚལ་ལོ། ། ཡང་དག་པར་རྫོགས་པའི་སངས་རྒྱས་བྱེ་བ་ཕྲག་བདུན་ཉན་ཐོས་ཀྱི་དགེ་འདུན་དང་བཅས་པ་རྣམས་ལ་ཕྱག་འཚལ་ལོ། ། འཇིག་རྟེན་ན་དགྲ་བཅོམ་པ་རྣམས་ལ་ཕྱག་འཚལ་ལོ། ། རྒྱུན་དུ་ཞུགས་པ་རྣམས་ལ་ཕྱག་འཚལ་ལོ། ། ལན་ཅིག་ཕྱིར་འོང་བ་རྣམས་ལ༞ ། ཕྱིར་མི་འོང་བ་རྣམས་ལ༞ འཇིག་རྟེན་ན་ཡང་དག་པར་སོང་བ་རྣམས་ལ༞ ཡང་དག་པར་ཞུགས་པ་རྣམས་ལ༞ ལྷའི་དྲང་སྲོང་དམོད་པ་འདོར་བ་དང་ཕན་འདོགས་ནུས་པ་རྣམས་ལ་ཕྱག་འཚལ་ལོ། །
རིག་སྔགས་འཆང་གྲུབ་པ་རྣམས་ལ་ཕྱག་འཚལ་ལོ། ། ཚངས་པ་ལ་ཕྱག་འཚལ་ལོ། ། དབང་པོ་ལ་ཕྱག་འཚལ་ལོ། ། ལེགས་ལྡན་དྲག་པོ་དཀའ་ཐུབ་བཟློག་པའི་བདག་པོ་ལྷན་ཅིག་པ་ལ་ཕྱག་འཚལ་ལོ། ། ལེགས་ལྡན་སྲེད་མེད་ཀྱི་བུ་ཕྱག་རྒྱ་ཆེན་པོ་ལྔས་ཕྱག་བྱས་པ་ལ་ཕྱག་འཚལ་ལོ། ། ལེགས་ལྡན་ནག་པོ་ཆེན་པོ་གྲོང་འཁྱེར་སུམ་བརྩེགས་འཇིག་པར་བྱེད་པ་དུར་ཁྲོད་ན་གནས་པར་མོས་པ་མ་མོའི་ཚོགས་ཀྱིས་ཕྱག་བྱས་པ་ལ་ཕྱག་འཚལ་ལོ། ། བཅོམ་ལྡན་འདས་དེ་བཞིན་གཤེགས་པའི་གདུང་ལ་ཕྱག་འཚལ་ལོ། ། པདྨའི་གདུང་ལ་ཕྱག་འཚལ་ལོ། ། རྡོ་རྗེའི་གདུང་ལ་ཕྱག་འཚལ་ལོ། ། རིན་པོ་ཆེའི་རིགས་་་་་་ནོར་བུའི་གདུང་ལ་ཕྱག་འཚལ་ལོ། །
ལས་ཀྱི་རིགས་་་་་་གླང་པོའི་གདུང་ལ་ཕྱག་འཚལ་ལོ། ། པདྨའི་རིགས་་་་་་གཞོན་ནུའི་གདུང་ལ་ཕྱག་འཚལ་ལོ། ། ཀླུའི་རིགས་་་་་་ཀླུའི་གདུང་ལ་ཕྱག་འཚལ་ལོ། ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔའ་བརྟན་པའི་སྡེ་མཚོན་ཆའི་རྒྱལ་པོ་ལ་ཕྱག་འཚལ་ལོ། ། བཅོམ་ལྡན་འདས་འགྲེ། འོད་དཔག་མེད་ལ་ཕྱག་འཚལ་ལོ། ། མི་འཁྲུགས་པ་ལ་ཕྱག་འཚལ་ལོ། ། སྨན་གྱི་བླ་ཟེར་བ་འདི་མ་དག་ཏེ། རྒྱ་དཔེ་ལ་གུ་རུ་བཻཌཱུརྻ་ཞེས་སོ། ། བོད་སྐད་དུ་སློབ་དཔོན་གསུམ།་་་་་
སྨན་གྱི་བླ་བཻཌཱུརྻ་འོད་ཀྱི་རྒྱལ་པོ་ལ་ཕྱག་འཚལ་ལོ། ། ས་ལའི་དབང་པོ་མེ་ཏོག་ཀུན་ཏུ་རྒྱས་པ་ལ་ཕྱག་འཚལ་ལོ། ། ཤཱཀྱ་ཐུབ་པ་ལ་ཕྱག་འཚལ་ལོ། ། རིན་པོ་ཆེ་ཏོག་གི་རྒྱལ་པོ་ལ་ཕྱག་འཚལ་ལོ། ། ཀུན་ཏུ་བཟང་པོ་ལ་ཕྱག་འཚལ་ལོ། ། རྣམ་པར་སྣང་མཛད་ལ་ཕྱག་འཚལ་ལོ། ། སྤྱན་རྒྱས་པ་ཨུཏྤ་ལའི་བསུང་གི་ཏོག་གི་རྒྱལ་པོ་ལ་ཕྱག་འཚལ་ལོ། ། དེ་རྣམས་ལ་ཕྱག་འཚལ་ནས། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གཞན་གྱིས་མི་ཐུབ་མ་ཞེས་བྱ་བ་ཕྱིར་བཟློག་པ་ཆེན་མོ་འདིས་འབྱུང་པོའི་གདོན་ཐམས་ཅད་ཚར་གཅོད་པ། གཞན་གྱི་རིག་སྔགས་གཅོད་པ།
དུས་མ་ཡིན་པར་འཆི་བ་ལས་བཟློག་པ། སེམས་ཅན་བཅིངས་པ་ཐམས་ཅད་འགྲོལ་བ། སྡང་བ་དང་རྨི་ལམ་ངན་པ་ཐམས་ཅད་བཟློག་པ། གདོན་བརྒྱད་ཁྲི་བཞི་སྟོང་འཇིགས་པར་བྱེད་པ། རྒྱུ་སྐར་ཉི་ཤུ་རྩ་བརྒྱད་དགའ་བར་བྱེད་པ། གཟའ་ཆེན་པོ་བརྒྱད་འཇིགས་པར་བྱེད་པ། དགྲ་ཐམས་ཅད་བཟློག་པ། མ་རུང་པ་དང་། སྡང་བ་དང་། རྨི་ལམ་ངན་པ་ཐམས་ཅད་འཇིགས་པར་བྱེད་པ།
དུག་དང་། མཚོན་དང་། མེ་དང་། ཆུ་ལས་སྒྲོལ་བ་སྟེ། རིག་སྔགས་ཀྱི་ཆོ་ག་འདི་སྦྱར་བར་བྱའོ། ། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ལ་རིག་སྔགས་འདི་འགྲུབ་པར་གྱུར་ཅིག་སྭཱ་ཧཱ། ཁྱབ་བྱེད་ཀྱི་གདོན་གྱི་རིགས་་་་་་འབྱུང་པོའི་ཚོགས་གང་སུ་དག་ས་ལ་རྒྱུ་བ་རྣམས་དང་། ལྷའི་གདོན་་་་་་ནམ་མཁའ་ལ་རྒྱུ་བ་རྣམས་དང་། དུད་འགྲོའི་གདོན་་་་་་ཆུ་ལ༞ ལྷ་རྣམས་དང་། ཀླུ་རྣམས་དང་།
ལྷ་མ་ཡིན་་་་་་འཐབ་རྩོད་ཀྱི་གདོན། རྣམས༞ རླུང་ལྷ་་་་་་རིག་སྔགས་འཆང་ཉི་ཤུ་རྩ་བརྒྱད། ནམ་མཁའ་ལྡིང་་་་་་བྱ་ཁྱུང་དྲི་ཟ་་་་་་རྒྱལ་ཆེན་བཞིའི་རིགས། མིའམ་ཅི། ལྟོ་འཕྱོ་ཆེན་པོ་་་་་་ས་བདག་ལྟོ་འཕྱེ། གནོད་སྦྱིན་་་་་་རི་རབ་ཁོང་གསེང་ནས། སྲིན་པོ་་་་་་ཤ་ཟ་རྣམས། ཡི་དྭགས། ཤ་ཟ་་་་་་ནག་མོ་བཅུ་གཅིག འབྱུང་པོ།
གྲུལ་བུམ་་་་་་གཤིན་རྗེ་དང་མ་མོ་ཚད་མོ། སྲུལ་པོ། ལུས་སྲུལ་པོ། སྐེམ་བྱེད་་་་་་སྐམ་མཛེའི་རིགས། སྨྱོ་བྱེད། གྲིབ་གནོན་་་་་་ཁོའི་གྲིབ་མ་སོང་འདུས་མ་ཇུ། བརྗེད་བྱེད་་་་་་སྙིང་མི་དྲན་རྨུགས་བྱེད། གནོན་་་་་་འོན་བྱེད། སྐུལ་ནས་ས་བོན་སྨིན་བྱེད། པོ་རྣམས་བདག་ལ་ཉོན་ཅིག
འབྱུང་པོའི་ཚོགས་གཟི་བརྗིད་འཕྲོག་པ་རྣམས་དང་། མདངས་འཕྲོག་པ༞ ཟས་སུ་མངལ་ཟ་བ་་་་་་མུ་སྟེགས་ཀྱི་སྨ་གཤེད་ཀྱི། ཟས་སུ་ཁྲག་ཟ་བ་་་་་་དུས་ཐམས་ཅད་དུ། ཟས་སུ་ཞག་ཟ་བ་་་་་་སྲིན་མོ་བཞིའོ། ། ཟས་སུ་ཤ་ཟ་བ་་་་་་གནོད་སྦྱིན་སྲིན་པོ། ཟས་སུ་ཚིལ་ཟ་བ་་་་་་མིག་ལོག་པའི། ཟས་སུ་རྐང་ཟ་བ་་་་་་བཅུད་ཐམས་ཅད་ཟ་བ། ཟས་སུ་བཙས་པ་ཟ་བ་་་་་་སྐྱེས་མ་ཐག་ཏུ་ཤི་བ། ཟས་སུ་སྲོག་འཕྲོག་པ་་་་་་དབུགས་ཟ་བ། ཟས་སུ་གཏོར་མ་ཟ་བ་་་་་་བསྔོས་པས་ཚིམ་པ།
ཟས་སུ་ཕྲེང་བ་ཟ་བ་་་་་་མེ་ཏོག་གི ཟས་སུ་དྲི་ཟ་བ་་་་་་ཙན་དན། ཟས་སུ་བདུག་པ་ཟ་བ་་་་་་རླངས་པ་ཟ་བ། ཟས་སུ་མེ་ཏོག་ཟ་བ་་་་་་ཕྲེང་བ་མ་ཡིན་པ། ཟས་སུ་འབྲས་བུ་ཟ་བ་་་་་་ཤིང་ཏོག ཟས་སུ་ལོ་ཏོག་ཟ་བ་རྣམས་དང་་་་་་ཕྱེ་ཟ་བ། ཟས་སུ་སྦྱིན་སྲེག་ཟ་བ་་་་་་བྱང་ཆེན་སྙིང་པོ་རྒྱུད་ཆེན་ནས་ལས་དངོས་སྦྱིན་སྲེག་བྱས་པ་ཞེས་ཀྱི་བྱ་བ་གསུངས་སོ། ། ཟས་སུ་རྣག་ཟ་བ་་་་་་གླིང་བར་གྱི་མུན་ནག་ན་གནས་སོ། ། ཟས་སུ་ཕྱི་ས་ཟ་བ། ཟས་སུ་གཅིན་འཐུང་བ།
ཟས་སུ་ལྷག་མ་ཟ་བ། ཟས་སུ་མཆིལ་མ་འཐུང་བ། ཟས་སུ་སྣབས་ཟ་བ། ཟས་སུ་ངར་སྣབས་ཟ་བ། ཟས་སུ་མི་གཙང་བ་ཟ་བ། ཟས་སུ་སྐྱུག་པ་ཟ་བ། ཟས་སུ་གཏོར་ཁུང་ནས་བབ་པ་འཐུང་བ།་་་་་ ཁུ་བ་དང་བཤལ་ཆུ། སྡིག་་་་་་ལུས་ངག་ཡིད་གསུམ་མི་དགེ་བ་བཅུ་སྤྱད། པ་དང་སྡིག་པའི་སེམས་དང་ལྡན་པ།
སྡང་བ་དང་སྡང་བའི་སེམས་དང་ལྡན་པ་རྣམས་དང་། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་། གཞན་གྱི་སྲོག་འཕྲོག་པ་རྣམས་བདག་ལ་ཉོན་ཅིག རིག་སྔགས་ཆེན་མོ་འདི་བསྒྲུབ་པར་བྱའོ། ། སྤོས་དང་མེ་ཏོག་དང་བདུག་པ་དང་གཏོར་མ་ཡང་སྦྱིན་ནོ། ། གཏོར་མ་དང་མཆོད་པ་འདིས་མགུ་བར་གྱིས་ལ། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ལ་སྡིག་པ་དང་སྡིག་པའི་སེམས་དང་ལྡན་པ་རྣམས་དང་། སྡང་བ་དང་སྡང་བའི་སེམས་དང་ལྡན་པ་རྣམས་དང་། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་། གཞན་གྱི་སྲོག་འཕྲོག་པ་རྣམས།
གཟི་བརྗིད་འཕྲོག་པའི་གདོན་ཐམས་ཅད་དེངས་ཤིག ཅེས་བརྗོད་ལ་རོལ་མོ་དྲག་པོ་བྱའོ། ། གཏོར་མ་ཕྱིར་དོར་ཕྱག་རྡོར་རྩ་སྔགས་དང་ཐམས་ཅད་འཇོམས་པའི་བརྟན་བཟླས། དེ་ནས་མཚམས་བཅད་པར་བྱེད་དོ། ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གཞན་གྱིས་མི་ཐུབ་མ་ཆེན་མོའི་བཀས་མིང་འདི་ཞེས་བྱ་བ་ལ་་་་་་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ལ་ཞེས་འོག་མ་ཀུན་ལ་འགྲེ། སྡིག་པ་དང་སྡིག་པའི་སེམས་དང་ལྡན་པ་རྣམས་དང་། སྡང་བ་དང་སྡང་བའི་སེམས་དང་ལྡན་པ་རྣམས་དང་། དྲག་ཤུལ་དང་དྲག་ཤུལ་གྱི་སེམས་དང་ལྡན་པ་རྣམས་དང་། ལྷའི་གདོན་རྣམས་དང་རྣམས་དང་ཞེས་འོག་མ་ཀུན་ལ་འགྲེ། ཀླུའི་གདོན༞ ལྷ་མ་ཡིན་གྱི་གདོན༞ རླུང་ལྷའི་གདོན༞ ནམ་མཁའ་ལྡིང་གི་གདོན༞ དྲི་ཟའི་གདོན༞ མིའམ་ཅིའི་གདོན༞ ལྟོ་འཕྱེ་ཆེན་པོའི་གདོན༞ གནོད་སྦྱིན་གྱི་གདོན༞ སྲིན་པོའི་གདོན༞ ཡི་དྭགས་ཀྱི་གདོན༞ ཤ་ཟའི་གདོན༞ འབྱུང་པོའི་གདོན༞ གྲུལ་བུམ་གྱི་གདོན༞ སྲུལ་པོའི་གདོན༞ ལུས་སྲུལ་པོའི་གདོན༞ སྐེམ་བྱེད་ཀྱི་གདོན༞་་་་་ཤ་བའི་ལུས་སྐམ་ནས་འཆི་བ།
སྨྱོ་བྱེད་ཀྱི་གདོན༞ གྲིབ་་་་་་ལུས་ཚད་སེམས་མཁར་གནོད། གནོན་གྱི་གདོན༞ བརྗེད་བྱེད་ཀྱི༞ གནོན་པོའི་་་་་་ལོངས་སྤྱོད་ལུས་ལ་གནོན། མཁའ་འགྲོ་མའི་གདོན༞ ནམ་གྲུའི་་་་་་ལྷ་མོ། གདོན༞ གཤིན་རྗེའི་་་་་་གླང་གི་མགོ་ཅན། གདོན༞ བྱའི་་་་་་འདབ་ཆགས་ཀྱི་མགོ་ཅན། གདོན༞ མ་མོ་དགའ་བར་བྱེད་པའི་་་་་་མ་མོའི་ཕོ་ཉ། གདོན༞ ཀུན་ཏུ་འགྲོ་བའི་གདོན༞་་་་་འགྲོ་བའི་གདོན། ཚེར་མ་འདོན༞་་་་་ཡུད་ཙམ་ན་བར་བྱེད་པའི་གདོན། རིམས་ཉིན་གཅིག་པ༞་་་་་ནད་རིམས་དགུ་ལ་སོགས། ཉིན་གཉིས་པ༞ ཉིན་གསུམ་པ༞ ཉིན་བཞི་པ༞ ཉིན་བདུན་པ༞ རྟག་པའི་་་་་་འཕྲད་ན་དྲག་ཏུ་ཆོམ།
རིམས༞ རིམས་་་་་་ཤིན་ཏུ་དྲག་པོ་འཇོམས་སུ་རུང་། མི་ཟད་པ༞ རིམས་ལྡང་དུ་དུབ་པ༞ རླུང་ལས་གྱུར་པ༞ མཁྲིས་པ་ལས་གྱུར་པ༞ བད་ཀན་ལས་གྱུར་པ༞ འདུས་པ་ལས་གྱུར་པ༞ རིམས་ནད་ཐམས་ཅད་དང༞ ཀླད་པ་ན་བ་དང་། གཞོགས་ཕྱེད་ན་བ་དང་། ཡི་ག་འཆུས་པ་དང་། མིག་ནད་དང་། སྣ་ནད་དང་། ཁ་ནད་དང་། མགུལ་ནད་དང་། སྙིང་ནད་དང་། ལྐོག་མའི་ལྷ་གོར་ན་བ་དང་།
རྣ་བ་ན་བ་དང་། སོ་ན་བ་དང་། སྙིང་ན་བ་དང་། རྩིབས་ལོགས་ན་བ་དང་། རྒྱབ༞ ལྟོ་བ༞ སྐེད་པ༞ ཆུ་སོ༞ བརླ༞ རྗེ་ངར༞ ལག་པ༞ རྐང་པ༞ ཡན་ལག༞ ཉིང་ལག༞ རིམས་དང་ཤུ་བ་དང་། གཡན་པ་དང་། འབྲུམ་བུ་ཕྲ་མོ་དང་། མཛེ་དང་། ཕོལ་མིག་དང་། བས་ལྡག་དང་།
མེ་དབལ་དང་། གཡན་པ་དང་། ལྷོག་པ་དང་། སྐེམས་པ་དང་། སྐྲག་པ་དང་། དབྱིག་དུག་དང་། དུག་སྦྱར་མ་དང་། བྱད་དང་། མེ་དང་། ཆུ་དང་།
མི་ངས་དང་། དགྲ་དང་། གནོད་པ་དང་། དུས་མ་ཡིན་པར་འཆི་བ་དང་། གཞན་གྱི་སྲོག་འཕྲོག་པ་དེ་དག་ཐམས་ཅད་ཀྱི་རིག་སྔགས་བཅིངས་པར་བགྱིའོ། ། གཟི་བརྗིད་འཕྲོག་པར་བགྱིའོ། ། གཞན་གྱི་རིག་སྔགས་ཐམས་ཅད་གཅད་པར་བགྱིའོ། ། གདོན་ཐམས་ཅད་བཟློག་པར་བགྱིའོ། ། གནོད་པ་ཐམས་ཅད་བསྲུང་བར་བགྱིའོ། ། གདུགས་དཀར་མོ་རྡོ་རྗེ་གཙུག་ཏོར་ཕྱིར་བཟློག་མ་ཆེན་མོ་འདིས་དཔག་ཚད་བཅུ་གཉིས་ཀྱི་ནང་ཚུན་ཆད་དུ་གནོད་པ་ཐམས་ཅད་བསྲུང་བར་བགྱིའོ། །
གོང་བཞིན། མིང་འདི་ཞེས་བྱ་བ་ལ་བསྲུང་དུ་གསོལ། ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཅིག་སྭཱ་ཧཱ། ཨོཾ་ཥྚོཾ་བྷནྡྷ་བྷནྡྷ་བཛྲ་མ་མ་རཀྵ་རཀྵ་བཛྲ་པཱ་ཎི་ཧཱུྃ་ཕཊ་སྭཱ་ཧཱ། རོལ་མོ་དྲག་པོ་བྱ། དེ་ནས་མཆོད་པ་རྣམས། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པར་གྱུར།
སྟོང་པའི་ངང་ལས་ཨོཾ་ཨོཾ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨོཾ་དཔག་ཏུ་མེད་པ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས་རོལ་མོ་ལ་སོགས་པ་མཆོད་རྫས་ཀྱི་བྱེ་བྲག་ཇི་སྙེད་ཡོད་པ་ཐམས་ཅད་རང་བཞིན་གྱིས་སྟོང་པ་རྣམ་པ་མཆོད་ཡོན་ལ་སོགས་པ་མཆོད་རྫས་སོ་སོར་སྣང་བ། ངོ་བོ་ཟག་པ་མེད་པའི་བདེ་བ་ཁྱད་པར་ཅན་སྐྱེད་ནུས་པའི་ཡེ་ཤེས་ཀྱི་རང་བཞིན་ཅན། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟར་བཟང་ཞིང་རྒྱ་ཆེ་བ་ནམ་མཁའི་མཐའ་དང་མཉམ་པ། བླ་མ་དང་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་དཀྱིལ་འཁོར་ཆེན་པོའི་ལྷ་ཚོགས་སངས་རྒྱས་དང་།
བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ཨོཾ་ནམ་མཁའ་མཛོད་ཀྱི་ཕྱག་རྒྱས་དཔྲལ་བར་བསྐོར་ནས་མཐར་སེ་གོལ་བྱ།་་་་་ སརྦ་བིད་པཱུ་ར་པཱུ་ར། སུ་ར་སུ་ར། ཨ་ཝརྟ་ཡ་ཧོཿ ཨོཾ་བཛྲ་སྥ་ར་ཎ་ཁཾ། ཨོཾ་བཛྲ་ཨརྒྷཾ་ཨཱཿཧཱུྃ་་་་་་སོ་སོའི་རྒྱ། ཨོཾ་བཛྲ་པཱདྱཾ་ཨཱཿཧཱུྃ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷཱུ་པེ་ཨཱཿཧཱུྃ།
ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝེདྱ་ཨཱཿཧཱུྃ། ཨོཾ་བཛྲ་ཤཔྟ་ཨཱཿཧཱུྃ།་་་་་ རོལ་མོ་བྱ་ཞིང་། ན་མོ་རཏྣ་ཏྲ་ཡཱ་ཡ། ན་མོ་བྷ་ག་ཝ་ཏེ་བཛྲ་ས་ར་པྲ་མརྡྷ་ནི། ཏ་ཐཱ་ག་ཏ་ཡ་ཨརྷ་ཏེ་སམྱཀྶཾ་བུདྡྷཱ་ཡ། ཏདྱ་ཐཱ། ཨོཾ་བཛྲེ་བཛྲེ།
མ་ཧཱ་ཏེ་ཛ་བཛྲེ། མ་ཧཱ་བིདྱ་བཛྲེ། མ་ཧཱ་བོ་དྷི་ཙིཏྟ་བཛྲེ། མ་ཧཱ་བོ་དྷི་མཎྚོ་པ་སཾ་ཀྲ་མ་ཎ་བཛྲེ། སརྦ་ཀརྨ་ཨཱ་ཝ་ར་ཎ་བི་ཤྭ་དྷ་ན་བཛྲེ་སྭཱ་ཧཱ། ཞེས་མཆོད་སྤྲིན་གྱི་སྔགས་རོལ་མོའི་བར་བརྗོད་དེ་མཆོད་པ་བྱིན་གྱིས་བརླབ་པའོ། ། རྒྱུ་སྦྱོར་སྦྱིན་བདག་ཆེན་པོས་ཐོག་དྲངས་ཞེས་ངག་འདོན་སྐབས་ཐོབ་མཛད། བདག་གཞན་ཁམས་གསུམ་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་རྒྱལ་བ་སྲས་དང་བཅས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཐམས་ཅད་གཅིག་ཏུ་བསྡུས་པའི་ངོ་བོ་ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་འཕགས་པའི་དགེ་འདུན་ཐམས་ཅད་ཀྱི་མངའ་བདག་སྐུ་བཞི་ཡེ་ཤེས་ལྔའི་བདག་ཉིད། དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །
སངས་རྒྱས་ལ་སྐྱབས་སུ་མཆིའོ། ། ཆོས་ལ་སྐྱབས་སུ་མཆིའོ། ། དགེ་འདུན་ལ་སྐྱབས་སུ་མཆིའོ། ། ཉེར་གཅིག བླ་མ་སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། ། བྱང་ཆུབ་མ་ཐོབ་བར་དུ་བདག་ནི་སྐྱབས་སུ་མཆི། ། བདག་གིས་བསྒོམ་བཟླས་བགྱིས་པའི་བསོད་ནམས་འདི་དག་གིས། ། འགྲོ་ལ་ཕན་ཕྱིར་སངས་རྒྱས་མྱུར་ཏུ་འགྲུབ་པར་ཤོག ། གསུམ། སློབ་དཔོན་ཙཎྜ་གོ་མིས་རང་སྐད་ཅིག་གིས་ལྷ་མོར་བསྐྱེད་པའི་ཨོཾ་གྱི་འོད་ཟེར་ཞེས་གསུངས་པའི།
རང་བཅོམ་ལྡན་འདས་མར་གསལ་བའི་སྙིང་ཁའི་དབུས་སུ། པཾ་ཡོངས་སུ་གྱུར་པ་ལས་པདྨ་འདབ་མ་བརྒྱད་པའི་སྟེང་དུ་ཟླ་བའི་དཀྱིལ་འཁོར་གྱི་དབུས་སུ་དྲི་མ་མེད་པའི་ཤེལ་ལྟར་དཀར་ཞིང་གསལ་བའི་ཨོཾ་གྱི་ཡི་གེ་དེ་ལས་འོད་ཟེར་སྣ་ཚོགས་འཕྲོས་པ་རང་བཞིན་གྱི་གནས་ནས། བཅོམ་ལྡན་འདས་མ་གདུགས་དཀར་ཅན་འཁོར་བཅས་མདུན་གྱི་ནམ་མཁར་བཛྲ་ས་མ་ཛཿ་་་་་རྡོ་རྗེ་བསྡུ་བའི་ཕྱག་རྒྱ། ཞེས་པས་སྤྱན་དྲངས། བཅོམ་ལྡན་ལྷ་མོ་གདུགས་དཀར་ཅན། ། ཞལ་སྟོང་ཐུགས་རྗེའི་སྤྱན་དང་ལྡན། ། ཕྱག་སྟོང་འཇིགས་པ་ཀུན་ལས་སྐྱོབ། ། གཙུག་ཏོར་ལས་བྱུང་ཁྱེད་ཕྱག་འཚལ། ། གཞན་གྱིས་མི་ཐུབ་ལ་སོགས་པའི། ། སྒོ་མ་བཞི་དང་བཅས་པ་ཡི། །
དཀྱིལ་འཁོར་ལྷ་ཚོགས་ཐམས་ཅད་ལ། ། བདག་ཡིད་གུས་པས་ཕྱག་འཚལ་ལོ། ། གདུང་བདུན་དེ་བཞིན་གཤེགས་པ་བཅུ། ། རྒྱལ་བ་སྲས་བཅས་ཉན་རང་དང་། ། དྲང་སྲོང་རིག་འཛིན་གྲུབ་རྣམས་ལ། ། ལུས་ངག་ཡིད་ཀྱིས་ཕྱག་འཚལ་ལོ། ། བསྟན་པ་སྲུང་མཛད་བགེགས་དཔུང་འཇོམས། ། གཞན་གྱིས་མི་ཐུབ་སྟོབས་དང་ལྡན། ། ལེགས་ཉེས་བཏང་འཛིན་དམ་ཚིག་ཅན། ། ལེགས་ལྡན་རྣམས་ལ་ཕྱག་འཚལ་ལོ། །
ཁ་དོག་ལྡན་ཞིང་འོད་དང་ལྡན། ། མཐུ་དང་སྡེ་དང་བཞོན་པར་བཅས། ། ཐབས་དང་སྙིང་རྗེས་འཇིག་རྟེན་ཀུན། སྐྱོང་མཛད་རྣམས་ལ་ཕྱག་འཚལ་ལོ། ། སོ་སོའི་སྔགས་རྒྱ་དང་། ཨོཾ་སརྦ་ཏ་ཐཱ་ག་ཏོཥྞི་ཥ་སི་ཏཱ་ཏ་པ་ཏྲེ་ས་པ་རི་ཝཱ་རེ་ཨརྒྷཾ་པྲ་ཏཱིཙྪ་ཡེ་སྭཱ་ཧཱ། ཨརྒྷཾ་གྱི་གནས་སུ། པཱདྱཾ། པཱདྱཾ་གི་གནས་སུ། པུཥྤེ་ནས།
ཤཔྟའི་བར་སོ་སོར་བཅུག་ལ་མཆོད། ཞབས་བསིལ་དཀྱིལ་ཆོག་འདིར་མི་འབྱུང་ཡང་གཞན་དུ་འབྱུང་བས་ཁ་བསྐང་བ་ལ་ཉེས་པ་མེད་དོ། ། དཀོན་མཆོག་གསུམ་ལ་བདག་སྐྱབས་མཆི། ། སྡིག་པ་ཐམས་ཅད་སོ་སོར་བཤགས། ། འགྲོ་བའི་དགེ་ལ་རྗེས་ཡི་རངས། ། སངས་རྒྱས་བྱང་ཆུབ་ཡིད་ཀྱིས་བཟུང་། ། སངས་རྒྱས་ཆོས་དང་ཚོགས་མཆོག་ལ། ། བྱང་ཆུབ་བར་དུ་བདག་སྐྱབས་མཆི། ། རང་གཞན་དོན་ནི་རབ་བསྒྲུབ་ཕྱིར། ། བྱང་ཆུབ་སེམས་ནི་བསྐྱེད་པར་བགྱིས། །
བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། ། སེམས་ཅན་ཐམས་ཅད་བདག་གི་མགྲོན་དུ་གཉེར། ། བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། ། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག་གསུམ། བཛྲ་་་་་བསྡུ་རྒྱ་ཕྱིར་བསྟན། ཚོགས་རྟེན་གྱི་དཀྱིལ་འཁོར་རང་བཞིན་གྱི་གནས་སུ་གཤེགས་པར་གྱུར། ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བྱ། སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་བྱ། སྡུག་བསྔལ་མེད་པའི་བདེ་བ་དང་དུས་རྟག་ཏུ་མི་འབྲལ་བར་བྱ། བདེ་སྡུག་གི་རྒྱུ་ཆགས་སྡང་ཉེ་རིང་མཐའ་དག་དང་བྲལ་ནས།
ཆགས་སྡང་མེད་པའི་ངང་ནས་སེམས་བཏང་སྙོམས་པར་བྱ། བསོད་ནམས་ཀྱི་ཚོགས་བསགས་པའོ། ། ཨོཾ་ཤུ་ནྱ་ཏ་ཛྙཱ་ན་བཛྲ་སྭ་བྷ་ཝ་ཨཱཏྨ་ཀོ྅ཧཾ། ཡེ་ཤེས་ཀྱི་ཚོགས་བསགས་པའོ། ། སྟོང་པར་གྱུར་སྟོང་པའི་ངང་ལས་པཾ་ལས་སྣ་ཚོགས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་རང་གི་སེམས་ཡི་གེ་ཨོཾ་དཀར་པོ་དེ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། ཚུར་འདུས་ཡོངས་སུ་གྱུར་པ་ལས་གདུག་དཀར་ཨོཾ་གྱིས་་་་་་འགྲེལ་པ་ནས་གཙོ་བོ་འདི་རྣམས་ཀྱི་ཞལ་ཕྱག་རྣམ་དག་གསུངས་པ་མེད་དོ། ། མཚན་པ་དེ་ལས་ཀྱང་འོད་ཟེར་འཕྲོས་འཕགས་པ་མཆོད་སེམས་ཅན་ཐམས་ཅད་བཅོམ་ལྡན་འདས་མའི་གོ་འཕང་ལ་བཀོད། ཚུར་འདུས་ཡོངས་སུ་གྱུར་པ་ལས་བདག་ཉིད་བཅོམ་ལྡན་འདས་མ་གདུགས་དཀར་ཅན།
གཡས་སྐྱབས་སྦྱིན་གྱི་ཕྱག་རྒྱ་མཛད་པ་གཡོན་པས་བདག་ཉིད་ཀྱི་ཡུལ་འཁོར་སྲེད་བཟང་བཅས་པ་ཁེབས་པའི་གདུགས་དཀར་མོ་བསྣམས་པ། རྡོ་རྗེའི་སྐྱིལ་ཀྲུང་གིས་བཞུགས་པ་ས་སྐྱ་པའི་ཕྱག་ལེན། བླ་མ་གོང་མ་རྣམས་ཀྱིས་གསུངས་པ་གཞིར་བཞག་པ་ཡིན་གྱི་འགྲེལ་པ་ནས། བཅུ་བདུན་པའི་སྐབས་གཞན་གྱིས་མི་ཐུབ་མར་བསྐྱེད་པར་བཤད། ཞལ་གཅིག་ཕྱག་གཉིས་མའམ་ཡང་ན། སྐུ་མདོག་གངས་རིའི་ཕུང་པོ་ལྟར་དཀར་བ། ཞལ་གསུམ་ཕྱག་བརྒྱད་མ་རྩ་ཞལ་དཀར་པོ་ཞི་བའི་ཞལ། གཡས་ཞལ་སྔོན་པོ་དྲག་པོའི་ཞལ་མཆེ་བ་གཙིགས་པ། གཡོན་ཞལ་དམར་པོ་ཆགས་པའི་ཉམས་ཅན། ཞལ་རེ་རེ་ལ་སྤྱན་གསུམ་གསུམ་དང་ལྡན་པ།
རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ལྷ་རྫས་ཀྱི་དར་སྣ་ཚོགས་ཀྱི་ན་བཟས་སྟོད་གཡོགས་དང་སྨད་གཡོགས་གསོལ་བ། ཕྱག་གཡས་དང་པོས་གདུགས་དཀར་པོ་རིན་པོ་ཆེའི་ཏོག་གིས་སྤྲས་པ་འཛིན་པ། གཉིས་པ་ན་འཁོར་ལོ། གསུམ་པ་ན་ལྕགས་ཀྱུ། བཞི་པ་ན་མདའ། གཡོན་གྱི་དང་པོ་ན་རིན་པོ་ཆེའི་རྒྱན། གཉིས་པ་ན་རྡོ་རྗེ་དཀར་པོ། གསུམ་པ་ན་གཞུ། བཞི་པ་ན་ཞགས་པ་དང་བཅས་པའི་སྡིགས་མཛུབ་མཛད་པ།
ཁྲོས་པའི་ལྟ་སྟངས་དང་བཅས་པས་མ་རུང་པ་ཐམས་ཅད་འཇིགས་པར་བྱེད་པ། དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་སྟོད་དུ་ཟླ་བ་ལ་ཨོཾ་དཀར་པོ། དེ་ལས་འོད་འཕྲོས། རང་བཞིན་གྱི་གནས་ནས་ལྷ་མོ་ལ་འཁོར་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པས་བསྐོར་བ་མདུན་གྱི་ནམ་མཁའི་གནས་སུ་ཨོཾ་བཛྲ་ས་མཱ་་་་་་བསྡུ་རྒྱ་ནང་བསྟན། ཛཱཿ། ཨོཾ་སརྦ་ཏ་ཐཱ་ག་ཏོཥྞི་ཥ། སོགས་གོང་བཞིན་མཆོད།
ཛཿཧཱུྃ་བཾ་ཧོཿགཉིས་སུ་མེད་པར་ཐིམ། ཡང་ཨོཾ་ལས་འོད་འཕྲོས་དབང་གི་ལྷ་དཔག་མེད་བཛྲ་ས་མཱ་ཛཱཿ ཨོཾ་སརྦ་ཏ་ཐཱ་ག་ཏ་བཛྲ་ཨརྒྷཾ་སོགས་ཉེར་སྤྱོད་ཀྱིས་མཆོད། ཨོཾ་ཨཱ་བྷི་ཥིཉྩ་ཏུ་མཾ། སརྦ་ཏ་ཐཱ་ག་ཏ་ཞེས་གསོལ་བ་བཏབ་པས། དེ་བཞིན་གཤེགས་པ་ཐམས་ཅད་ཀྱི་བུམ་པ་ཡེ་ཤེས་ཀྱི་བདུད་རྩིའི་ཆུས་གང་བ་ཐོགས་ནས། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གིས་སྐུ་ཁྲུས་གསོལ། །
ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། ཞེས་དབང་བསྐུར། སྒོ་གསུམ་གྱི་དྲི་མ་དག སྔགས་དང་ཕྱག་རྒྱ་དང་ཏིང་ངེ་འཛིན་ལ་དབང་བར་བྱས། ཆུའི་ལྷག་མ་ཡར་ལུད། རིགས་ཐམས་ཅད་ཀྱི་བདག་པོ་རྣམ་པར་སྣང་མཛད་ཀྱིས་དབུ་ལ་བརྒྱན། དབང་གི་ལྷ་རྣམས་ཀྱང་རང་ཉིད་ལ་ཐིམ་པར་གྱུར། ཨོཾ་སརྦ་ཏ་ཐཱ་ག་ཏོཥྞི་ཥ། སོགས་ཀྱིས་གོང་བཞིན་མཆོད་ལ། དཀྱུས་ན་མཆོད་པ་རྣམ་པ་ལྔས་མཆོད་གསུངས་ཀྱང་།
མགོར་ཆུ་གཉིས་དང་མཇུག་ཏུ་རོལ་མོ་སྦྱར་བ་བླ་མའི་མན་ངག་ཡིན། བདེ་གཤེགས་ཐུགས་རྗེས་གཙུག་ཏོར་ལས་འཁྲུངས་ཤིང་། ། བདེ་འབྱུང་བསྟན་ལ་གནོད་བྱེད་ཕྱིར་བཟློག་ཅིང་། ། བདེ་ཆེན་འབྲས་བུ་ཉེ་བར་སྩོལ་མཛད་པའི། ། བདེ་གཤེགས་གདུགས་དཀར་ཅན་ལ་ཕྱག་འཚལ་ལོ། ། ལྷ་སྐུ་མེ་ལོང་གི་གཟུགས་བརྙན་ནམ། ལྷ་སྐུ་སྣང་ལ་རང་བཞིན་མེད་པ་དབང་པོའི་གཞུ་ལྟ་བུར་གྱུར། ལྷ་མོའི་ཐུགས་ཀའི་ཨོཾ་གྱི་མཐར་སྔགས་ཀྱི་ཕྲེང་བས་བསྐོར་བ། དེ་དག་ལས་འོད་ཟེར་དཔག་ཏུ་མེད་པ་འཕྲོས་པས་སེམས་ཅན་ཐམས་ཅད་ཀྱི་དོན་བྱས་ཞི་རྒྱས་དབང་དྲག་གི་འཕྲིན་ལས་མ་ལུས་པ་བསྒྲུབ། སངས་རྒྱས་བྱང་སེམས་ཐམས་ཅད་ཀྱི་ཐུགས་རྗེའི་བྱིན་རླབས་ནུས་པ་མ་ལུས་པ་བསྡུས་ནས་རང་ཉིད་ལ་ཐིམ་པར་གྱུར།
ཏདྱ་ཐཱ། ཨོཾ་ཨ་ན་ལེ། ཨ་ན་ལེ། བི་ཤུདྡྷེ་བི་ཤུདྡྷེ། བྷེ་ར་བྷེ་ར། བཛྲ་དྷ་རི་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཨོཾ་དྲུཾ་བྷནྡྷ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། བརྒྱ་རྩ་བཟླས།
ཨོཾ་སརྦ་ཏ་ཐཱ་ག་ཏོཥྞི་ཥ། སོགས་ཀྱིས་གོང་བཞིན་མཆོད། བདེ་གཤེགས་ཐུགས་རྗེས་སོགས་ཤླཽ་ཀ་གཅིག་གིས་བསྟོད་དེ་བདག་བསྐྱེད་དོ། ། དཀྱིལ་འཁོར་གྱི་ས་གཞིའི་དབུས་སུ་ལངས་ཏེ་ཁ་ཤར་དུ་ཕྱོགས་པས། བདག་ཉིད་ལྷ་མོར་གསལ་བའི་ཐུགས་ཀ་ནས་འོད་ཟེར་འཕྲོས། ཁྲོ་བོ་དཔག་ཏུ་མེད་པ་ཨོཾ་བཛྲ་མ་ཧཱ་ཀྲོ་དྷཱ་རཱ་ཛ་ས་པ་་་་་་བསྡུ་རྒྱ། རི་ཝཱ་ར་ས་མཱ་ཛ་་་་་་དྲིལ་སྟབས་གསུམ་བསྐོར་སྤོས་བཅས་འཛིན་པས། ཧཱུྃ། ཡེ་ཤེས་བསྐལ་པ་མེ་ལྟར་འབར་བའི་འོད། ། མ་རིག་འདོད་པའི་མུན་ཁམས་ཐམས་ཅད་སྲེག །
ཞེ་སྡང་གཤིན་རྗེའི་འཇིགས་པ་ཐམས་ཅད་འཇོམས། ། དཔའ་བོ་ཆེན་པོ་དཔའ་མཚན་སྟག་ལྤགས་ཅན། ། ལོག་འདྲེན་སྲིན་པོའི་མཐའ་གནོན་དགྲ་གདུལ་བ། ། རིག་པའི་རྒྱལ་པོ་ཁྲོ་བོ་བཞུགས་སོ་འཚལ། ། ལོག་འདྲེན་གདུལ་བའི་སླད་དུ་སྤྱན་འདྲེན་ན། ། འགྲོ་བའི་དོན་དུ་མཆོད་ཀྱིས་གཤེགས་སུ་གསོལ། ། དུས་གསུམ་རྒྱལ་བའི་ཡེ་ཤེས་ངང་ལས་བྱུང་། ། ཐབས་མཁས་ཐུགས་རྗེས་འགྲོ་བའི་དོན་མཛད་ཅིང་། ། གདུག་པ་གདུལ་ཕྱིར་འཇིགས་པའི་ཆ་ལུགས་ཅན། ། བཅོམ་ལྡན་ཁྲོ་རྒྱལ་འཁོར་བཅས་གཤེགས་སུ་གསོལ། །
ཨོཾ་བཛྲ་མ་ཧཱ་ཀྲོ་དྷ་རཱ་ཛ་ས་པ་རི་ཝཱ་ར་ཨེ་ཧྱེ་ཧི་པདྨ་ཙཎྜ་ཨཱ་པ་ན་ཏིཥྛནྟུ་སྭཱ་ཧཱ། ཨོཾ་བཛྲ་མ་ཧཱ་ཀྲོ་དྷ་རཱ་ཛ་ས་པ་རི་ཝཱ་ར་བཛྲ་ཨརྒྷཾ་ནས་ཤཔྟའི་བར་གྱིས་མཆོད། ཧཱུྃ། ཆོས་ཉིད་སྟོང་པ་གཉིས་མེད་ངང་ཉིད་ལས། ། འཇིག་རྟེན་སྤྱོད་པའི་ཚུལ་ཡང་མི་སྤོང་ཞིང་། ། ཐབས་ལ་མཁས་པས་འཇིགས་བྱེད་སྐུར་སྟོན་པ། ། ཁྲོ་ཆེན་འབར་བའི་ཚོགས་ལ་ཕྱག་འཚལ་ལོ། ། ཡེ་ཤེས་ཞི་བའི་ངང་ལས་མ་གཡོས་ཀྱང་། ། སྐུ་ཡི་ཆ་ལུགས་ཟ་བྱེད་རྔམ་སྟབས་ཅན། ། གསུང་གི་ང་རོ་འབྲུག་སྟོང་ལྡིར་བའི་སྒྲས། །
མ་ལུས་དབང་དུ་སྡུད་ལ་ཕྱག་འཚལ་ལོ། ། ལྷག་པའི་ཡེ་ཤེས་རོལ་པ་སྟོན་མཛད་ཅིང་། ། བསྡིགས་པའི་མཚོན་ཆ་སྣ་ཚོགས་ཕྱག་ན་བསྣམས། ། ཉོན་མོངས་དུག་ཆེན་རྩད་ནས་འཇོམས་མཛད་པའི། ། སྦྲུལ་གདུག་རྒྱན་གྱིས་བརྒྱན་ལ་ཕྱག་འཚལ་ལོ། ། བསྐལ་པ་མེ་ལྟར་འབར་བའི་ཀློང་དཀྱིལ་ན། ། དཔའ་བོའི་སྟངས་སྟབས་བརྐྱང་བསྐུམ་ཚུལ་དུ་བཞུགས། ། ཉི་ཟླ་འབར་བའི་སྤྱན་གྱི་སྡང་མིག་གིས། ། བགེགས་དཔུང་སྲེག་པར་མཛད་ལ་ཕྱག་འཚལ་ལོ། ། གཏུམ་ཆེན་དུས་མཐའི་མེ་ལྟར་གཟི་བརྗིད་འབར། །
གློག་སྟོང་འཁྱུག་འདྲའི་ཁྲོ་གཉེར་མཆེ་བ་གཙིགས། ། རྔམ་པའི་ང་རོ་འབྲུག་སྒྲ་སྟོང་བཞིན་སྒྲོག ། ཁྲོ་རྒྱལ་བགེགས་ཚོགས་གདུལ་ལ་ཕྱག་འཚལ་ལོ། ། འཇིགས་པའི་ཧཱུྃ་སྒྲ་ངེས་སྒྲོག་ཅིང་། ། བགེགས་རྣམས་མ་ལུས་འཇོམས་མཛད་པ། ། དངོས་གྲུབ་མ་ལུས་སྩོལ་བའི་ལྷ། ། བགེགས་ཀྱི་དགྲ་ལ་ཕྱག་འཚལ་ལོ། ། དཀྱིལ་འཁོར་ཆེན་པོའི་ས་གཞི་ལ་གནས་པའི། ། ལྷ་ལ་སོགས་པའི་བགེགས་ཚོགས་ཀུན་ཉོན་ཅིག ། ང་ནི་གནས་འདིར་དཀྱིལ་འཁོར་ཆེན་པོ་བྲི། །
ཁྱོད་རྣམས་འདི་ནས་གཞན་དུ་འགྲོ་བར་གྱིས། ། གལ་ཏེ་ང་ཡི་བཀའ་ལས་འདས་གྱུར་ན། ། ཡེ་ཤེས་སྤྱན་གྱི་རྡོ་རྗེ་འབར་བ་ཡིས། ། མགོ་བོ་ཚལ་པ་བརྒྱར་ནི་འགས་འགྱུར་ཞིང་། ། བགེགས་རྣམས་བརླག་པར་འགྱུར་བ་འདོན་མི་ཟ། ། ཨ་ན་ལེ། བརྗོད་ཅིང་རོལ་མོ་དྲག་པོ་བྱ། ཡུངས་དཀར་གྱིས་བྲབ། གུ་གུལ་གྱིས་བདུག་སྟེ་བགེགས་བསྐྲད། དེ་ནས་ཕུར་བུ་བཅུ་སྣོད་མཛེས་པར་བཀོད།
ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པར་གྱུར། སྟོང་པའི་ངང་ལས་ཤར་གྱི་ཕུར་བུ་ཁྲོ་བོ་རྣམ་རྒྱལ་སྐུ་མདོག་དཀར་པོ་ཞལ་གཅིག་ཕྱག་གཉིས་གཡས་རྡོ་རྗེ་གཡོན་སྡིགས་མཛུབ་མཛད་པའོ། ། ཤར་ལྷོའི་ཕུར་བུ་ཁྲོ་བོ་དབྱུག་སྔོན་ཅན་སྐུ་མདོག་སྔོན་པོ་ཞལ་གཅིག་ཕྱག་གཉིས་གཡས་དབྱུག་པ་གཡོན་སྡིགས་མཛུབ་མཛད་པའོ། ། ལྷོའི་ཕུར་བུ་ཁྲོ་བོ་གཤིན་རྗེ་གཤེད་སྐུ་མདོག་མཐིང་ནག་ཞལ་གཅིག་ཕྱག་གཉིས་གཡས་བེ་ཅོན་གཡོན་སྡིགས་མཛུབ་མཛད་པའོ། ། ལྷོ་ནུབ་ཀྱི་ཕུར་བུ་ཁྲོ་བོ་མི་གཡོ་བ་སྐུ་མདོག་སྔོན་པོ་ཞལ་གཅིག་ཕྱག་གཉིས་གཡས་རལ་གྲི་གཡོན་སྡིགས་མཛུབ་མཛད་པའོ། ། ནུབ་ཀྱི་ཕུར་བུ་ཁྲོ་བོ་རྟ་མགྲིན་སྐུ་མདོག་དམར་པོ་ཞལ་གཅིག་ཕྱག་གཉིས་གཡས་བེ་ཅོན། གཡོན་སྡིགས་མཛུབ་མཛད་པའོ། ། ནུབ་བྱང་གི་ཕུར་བུ་ཁྲོ་བོ་འདོད་པའི་རྒྱལ་པོ་སྐུ་མདོག་དམར་པོ་ཞལ་གཅིག་ཕྱག་གཉིས་གཡས་ལྕགས་ཀྱུ་གཡོན་སྡིགས་མཛུབ་མཛད་པའོ། །
བྱང་གི་ཕུར་བུ་ཁྲོ་བོ་བདུད་རྩི་འཁྱིལ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་གཡས་སྣ་ཚོགས་རྡོ་རྗེ། གཡོན་སྡིགས་མཛུབ་མཛད་པའོ། ། བྱང་ཤར་གྱི་ཕུར་བུ་ཁྲོ་བོ་ཁམས་གསུམ་ལས་རྣམ་པར་རྒྱལ་བ་སྐུ་མདོག་ནག་པོ་ཞལ་གཅིག་ཕྱག་གཉིས་གཡས་རྡོ་རྗེ། གཡོན་སྡིགས་མཛུབ་མཛད་པའོ། ། སྟེང་གི་ཕུར་བུ་ཁྲོ་བོ་ཧཱུྃ་ཀ་ར་སྐུ་མདོག་སེར་པོ་ཞལ་གཅིག་ཕྱག་གཉིས་གཡས་འཁོར་ལོ་གཡོན་སྡིགས་མཛུབ་མཛད་པའོ། ། འོག་གི་ཕུར་བུ་ཁྲོ་བོ་སྟོབས་པོ་ཆེ་སྐུ་མདོག་དུད་ཁ་ཞལ་གཅིག་ཕྱག་གཉིས་གཡས་ཐོ་བ། གཡོན་སྡིགས་མཛུབ་མཛད་པའོ། ། ཁྲོ་བོ་དེ་ཐམས་ཅད་ཀྱང་ཉི་མ་ལྟ་བུའི་སྤྱན་གསུམ་དམར་ལ་ཟླུམ་པ་ཞལ་མཆེ་བ་རབ་ཏུ་གཙིགས་པ། སྨིན་མ་དང་། དབུ་སྐྲ་དང་།
སྨ་ར་ཐམས་ཅད་དམར་སེར་གྱེན་དུ་བརྫེས་པ། རིན་པོ་ཆེ་དང་སྦྲུལ་གྱི་རྒྱན་གྱིས་བརྒྱན་པ་སྨད་ཕུར་བུའི་རྣམ་པར་གྱུར། ཧཱུྃ་ངའི་ཞེས་གཡས་སྔོན་འགྲོའི་གཞི་བཅའ་པུས་མོ་གཡོན་བཙུགས་ཏེ། ཨོཾ་གྷ་གྷ་གྷཱ་ཏ་ཡ་གྷཱ་ཏ་ཡ། སརྦ་དུཥྚན་ཕཊ། ཀཱི་ལ་ཡ་ཀཱི་ལ་ཡ། སརྦ་པཱ་པཾ་ཕཊ། བཛྲ་ཀཱི་ལ་ཡ་བཛྲ་དྷ་རོད་ཨ་ཛྙཱ་པ་ཡ་ཏི་ཀཱ་ཡ་ཝཀྩིཏྟ་ཧཱུྃ་ཕཊ། ཨོཾ་བཛྲ་མུངྒ་ར་ཨ་ཀོ་ཊ་ཡ་ཧཱུྃ་ཧཱུྃ་ཕཊ། ཅེས་ཤར་གྱི་ཕུར་བུ་གདབ།
ཨོཾ་ནི་སུམྦྷ་བཛྲ་ཧཱུྃ་ཕཊ། ཅེས་ཕུར་བུའི་འགྲོས་ཀྱིས་ཤར་ལྷོར་སོང་སྟེ། ཧཱུྃ་ངའི་ཞེས་རྐང་པ་གཡས་སྔོན་འགྲོའི་གཞི་བཅའ་པུས་མོ་གཡོན་བཙུགས་ཏེ་ཤར་ལྷོའི་ཕུར་བུ་གདབ། དེ་ནས་དེ་བཞིན་དུ། ལྷོ། ལྷོ་ནུབ། ནུབ། ནུབ་བྱང་། བྱང་། བྱང་ཤར།
སྟེང་གི་ཤར་གྱི་ཤར་དང་། འོག་གི་ནུབ་ཀྱི་ནུབ་རྣམས་སུ་ཕུར་བུ་གདབ། བགེགས་ཀྱི་གཙོ་བོ་ཕྱོགས་སྐྱོང་རྣམས་ཀྱི་སྤྱི་བོའི་གཙུག་ནས། རྐང་མཐིལ་གྱི་བར་ཕུག་སྟེ། ལུས་གཡོ་འགུལ་མེད་ཅིང་སེམས་མི་རྟོག་པར་གྱུར། འདི་ཡན་ལ་ཞག་གི་བར་ཆོད་ན། བདག་བསྐྱེད་ལ་སྔར་བཞིན་མཆོད་བསྟོད། བཅོམ་ལྡན་འདས་མ་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་བསྩལ་དུ་གསོལ། ཡིག་བརྒྱ་གསུམ། མ་འབྱོར་པ་དང་ནས།
དེ་ཀུན་འཕགས་མས་བཟོད་པར་མཛོད། ། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། ། རྗེས་སུ་མཐུན་པའི་དངོས་གྲུབ་སྩོལ། ། སངས་རྒྱས་ཡུལ་དུ་གཤེགས་ནས་ཀྱང་། ། སླར་ཡང་འབྱོན་པར་མཛད་དུ་གསོལ། ། བཛྲ་་་་་་བསྡུ་རྒྱ་ཕྱིར་བསྟན། མུཿ བདག་བསྐྱེད་ཀྱི་ཡེ་ཤེས་པ་གཤེགས། རང་དམ་ཚིག་པར་གསལ་བའི་དཔྲལ་བར་ཨོཾ། མགྲིན་པར་ཨཱཿ
ཐུགས་ཀར་ཧཱུྃ་གིས་མཚན་པར་གྱུར། སློབ་དཔོན་ཙཎྜ་གོ་མིའི་བཟོད་པར་གསོལ་ཞིང་དགེ་བའི་རྩ་བ་བསྔོས་ནས་གཤེགས་སུ་གསོལ། དེ་ནས་ལུས་བསྲུང་བྱས་ཏེ་ལྡང་བར་བྱའོ། ། ལངས་ནས་མདོ་སྡེ་ཟབ་མོ་བཀླག་པ་ལ་སོགས་པ་བྱའོ། ། རྟག་ཏུ་འཕགས་མ་གདུགས་དཀར་མོ་དྲན་པར་བྱའོ། ། ཞེས་སོགས་གསུངས་སོ། ། ཆེ་བའི་ཆེ་མཆོག་གི་བཀྲ་ཤིས་བྱ་སྟེ། ནུབ་དང་པོའི་ཆོ་གའོ། ། སང་གསོ་སྦྱོང་ནས། བཟླས་པའི་བར་བདག་བསྐྱེད་བསྒོམ།
ཞག་གིས་བར་མ་ཆོད་ན། ཕུར་གདབ་ཀྱི་རྗེས་ཐོག་ཉིད་ལ་སའི་དབུས་སུ་དྲིའི་ཐིག་ལེ་མེ་ཏོག་ཚོམ་བུ་བཀོད་མདུན་དུ། དེའི་གཡོན་ནས་མགོ་བྱས་མཆོད་གཏོར་བཤམས་བསངས་སྦྱངས། སྟོང་པའི་ངང་ལས་དཀྱིལ་འཁོར་གྱི་ས་གཞིའི་དབུས་སུ་པྲཾ་ལས་སའི་ལྷ་མོ་སེར་མོ་རྒྱན་ཐམས་ཅད་ཀྱིས་བརྒྱན་པ། ཕྱག་ན་བུམ་པ་ཐོགས་པ་རང་གི་འོད་ཀྱིས་བསྐོར་བ་ས་གཞི་ན་པདྨ་དཀར་པོ་ཆིག་རྐྱང་གི་ནང་ནས་ལུས་ཕྱེད་བྱུང་ནས་མེ་ཏོག་ཚོམ་བུའི་སྟེང་དུ་བཞུགས་པར་གྱུར། རང་གི་ལག་པ་གཡས་པར་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་མཐེ་བོས་མཐེའུ་ཆུང་མནན་ཏེ་ས་ལ་ལན་གསུམ་བརྡབ།་་་་་ ཧཱུྃ་ཧཱུྃ་ཧཱུྃ་དེའི་སྒྲ་དང་ཧཱུྃ་གི་འོད་ཟེར་གྱིས་ས་འོག་ནས་སའི་ལྷ་མོ་ཡེ་ཤེས་པ་བྱུང་སྟེ། ཛཿ་་་་་བསྡུ་རྒྱ་ཧཱུྃ་བཾ་ཧོཿ དམ་ཚིག་པ་དང་འདྲེས་པར་གྱུར། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ།
ཞེས་དབང་བསྐུར། གཙོ་མོས་དབུ་བརྒྱན་པར་གྱུར། སྔར་བཞིན་མཆོད་པ་བསངས་སྦྱངས་བྱིན་གྱིས་བརླབ། ཁྱད་པར། ནམ་མཁའི་མཐའ་དང་མཉམ་པ། བླ་མ་དང་སའི་ལྷ་མོའི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ཅེས་བརྗོད། ཨོཾ་པྲྀ་ཐི་ཝཱི་དེ་ཝི་པ་ས་རི་ཝཱ་ར་ཨརྒྷཾ་པྲ་ཏཱིཙྪ་སྭཱཧཱ། ཨརྒྷཾ་གྱི་གནས་སུ། པདྱཾ྄་སོགས་བཅུག་པས་མཆོད།
ཁྱེད་ནི་ས་ཡི་ལྷ་མོ་སྟེ། ། སྐུ་ཕྱེད་འཐོན་ཅིང་གསེར་གྱི་མདོག ། རིན་ཆེན་རྒྱན་གྱིས་རྣམ་པར་བརྒྱན། ། ས་འོག་གཙོ་མོ་ཁྱེད་ལ་འདུད། ། གཏོར་མ་མྲྀ་ཏས་བསངས། སྭ་བྷཱ་ཝས་སྦྱངས། ཨོཾ་ཨཱཿཧཱུྃ་གསུམ། ཨ་ཀཱ་རོ་གསུམ་གྱིས་བྱིན་གྱིས་བརླབ། ཨོཾ་པྲྀ་ཐི་ཝཱི་དེ་ཝི་ས་པ་རི་ཝཱ་ར་ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿ སརྦ་ཏ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྷྲཱྀཧྞ་དམ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་སྭཱཧཱ།
གསུམ་པ་རྡོར་དྲིལ་སྤོས་བཅས་འཛིན་པས། གདངས་རབ་འབྲིང་ཐ་གསུམ་བྱས་ལ། སྐྱོབ་པ་སངས་རྒྱས་ཐམས་ཅད་ཀྱི། ། སྤྱོད་པའི་ཚུལ་དང་ཁྱད་པར་དང་། ། ས་དང་ཕ་རོལ་ཕྱིན་པ་ལ། ། ལྷ་མོ་ཁྱེད་ནི་དཔང་དུ་གྱུར། ། ཤཱཀྱ་སེང་གེ་སྐྱོབས་པ་ཡིས། ། ཇི་ལྟར་བདུད་ཀྱི་སྡེ་བཅོམ་ལྟར། ། དེ་བཞིན་བདག་གིས་བདུད་ཀྱི་སྟོབས། ། ཕམ་པར་བྱས་ཏེ་དཀྱིལ་འཁོར་བྲི།
གསུམ། རིག་སྔགས་འཆང་། དཀྱིལ་འཁོར་གྱི་ལས་ཅི་བདེ་བར་གྱིས་ཤིག ཅེས་གསུང་སྟེ་ས་དེ་ཉིད་དུ་ཐིམ་པར་གྱུར། ཚོམ་བུ་དང་མཆོད་གཏོར་བསྡུ། དེ་ནས་ལས་ཐིག་རྫོགས་པར་བཏབ། སློབ་དཔོན་རྡོར་དྲིལ་འཛིན་པས། ། དབུས་སུ་དྲིའི་ཐིག་ལེ་གྲུ་བཞི་དང་། ལྷ་གནས་གཞན་རྣམས་སུ་ཟླུམ་པོ་རེ་བྱས། སོ་སོའི་སྔགས་བརྗོད་ཅིང་།
དྲིའི་ཐིག་ལེ་སྟེང་དུ་ལས་ཀྱི་རྡོ་རྗེས་མེ་ཏོག་ཚོམ་བུ་རེ་བཀོད། འདོད་སྣམ་སྟེང་ནས་མཆོད་པ་གྲུ་བཞིར་བཤམས། མཐར་རས་སྐོར་གྱིས་བསྐོར། ཚོམ་བུའི་དཀྱིལ་འཁོར། ཨ་མྲྀ་ཏས་བསང་། སྭ་བྷཱ་ཝས་སྦྱངས། སྟོང་པར་གྱུར། སྟོང་པའི་ངང་ལས་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ། དེ་ལས་འོད་ཟེར་འཕྲོས། འོག་གཞི་སྣ་ཚོགས་རྡོ་རྗེའི་ས་གཞི།
སྟེང་རྡོ་རྗེའི་གུར་དང་བླ་བྲེ། ཁོར་ཡུག་ཏུ་རྡོ་རྗེའི་ར་བ་དྲ་བ་ཡངས་ཤིང་རྒྱ་ཆེ་བ། ཕྱོགས་མཚམས་ཐམས་ཅད་ཡེ་ཤེས་ཀྱི་མེ་བསྐལ་པ་འཇིགས་པའི་མེ་དཔུང་ལྟ་བུར་འབར་བའི་བསྲུང་བའི་འཁོར་ལོ་ཡངས་ཤིང་རྒྱ་ཆེ་བ། དེའི་དབུས་སུ་སུཾ་ཡོངས་སུ་གྱུར་པ་ལས་ལྷུན་པོ་ཤར་ཤེལ། ལྷོ་བཻཌཱུརྻ། ནུབ་པདྨ་རཱ་ག བྱང་གསེར་ལས་གྲུབ་པའི་བང་རིམ་བཞི་དང་ལྡན་པ། སྟེང་རྡོ་རྗེ་རིན་པོ་ཆེའི་ལྕོགས་བརྒྱད་ཀྱིས་བརྒྱན་པ། དེའི་དབུས་སུ་སྣ་ཚོགས་པདྨ་དང་། སྣ་ཚོགས་རྡོ་རྗེའི་ལྟེ་བར་བྷྲཱུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་ཡེ་ཤེས་ཀྱི་གཞལ་ཡས་ཁང་པ།
གྲུ་བཞི་པ་སྒོ་བཞི་པ་རྟ་བབ་བཞི་དང་ལྡན་པ། ཕྱི་ནས་རིམ་པ་བཞིན་སྔོ། སེར། དམར། ལྗང་། དཀར་པོའི་རྩིགས་པ་རིམ་པ་ལྔའི་སྟེང་ན། རིན་པོ་ཆེའི་ཕ་གུ་སེར་པོ། དེའི་སྟེང་ན་ཆུ་སྲིན་གྱི་ཁ་ནས་འཕྱང་བའི་དྲ་བ་དང་དྲ་བ་ཕྱེད་པས་མཚན་པ། དེའི་སྟེང་དུ་བྱ་འདབ་ལ་འཕྱང་བའི་རིན་པོ་ཆེའི་ཤམ་བུ་དཀར་པོ། མདའ་ཡབ་དཀར་པོ་པདྨ་འདབ་མ་ཕྱེད་པའི་དབྱིབས་ཅན།
དེ་དག་གི་བར་དུ་བུམ་པ་ལ་གནས་པའི་གདུགས་དང་རྒྱལ་མཚན། བ་དན་ཁ་དོག་སྣ་ཚོགས་པས་མཚན་པ། ཕྱི་ནས་འདོད་ཡོན་གྱི་སྣམ་བུ་ལས་མཆོད་པའི་ལྷ་མོ་དཔག་མེད་རྣམས་ཀྱིས་མཆོད་རྫས་དུ་མ་ཐོགས་ནས་མཆོད་པར་བྱེད་པ། མཚན་ཉིད་ཐམས་ཅད་ཡོངས་སུ་རྫོགས་པའི་གཞལ་ཡས་ཁང་གི་སྟེང་འོག་ཕྱོགས་མཚམས་ཐམས་ཅད་ཤར་སྔོ། ལྷོ་སེར། ནུབ་དམར། བྱང་ལྗང་། དབུས་དཀར་བའི་དབུས་སུ་པཾ་ལས་སྣ་ཚོགས་པདྨ་འདབ་མ་བརྒྱད་པ། དེའི་ཕྱི་རོལ་དུ་ཧཱུྃ་ལས་འཁོར་ལོ་སྔོན་པོ་རྩིབས་བརྒྱད་པ། ཨོཾ་སརྦ་ཏ་ཐཱ་ག་ཏོཥྞི་ཥ་སི་ཏཱ་ཏ་པ་ཏྲེ་ཧཱུྃ་དྲུཾ་ཧྲཱིཿཥྚོཾ།
དབུས་ཀྱི་ལྟེ་བར་སེང་གེའི་ཁྲི་དང་པདྨ་དང་ཟླ་བའི་སྟེང་དུ་ཡི་གེ་ཨོཾ་དཀར་པོ་དེ་ལས་འོད་ཟེར་འཕྲོས་དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་འཁོར་ལོ་དཀར་པོ་ཨོཾ་གྱིས་མཚན་པ་དེ་ལས་ཀྱང་འོད་ཟེར་འཕྲོས་འཕགས་པ་མཆོད་སེམས་ཅན་རྣམས་འཕགས་མ་གདུགས་དཀར་ཅན་གྱི་གོ་འཕང་ལ་བཀོད་ཁྱད་པར་འཇིགས་པར་བྱེད་པའི་གདོན་དང་མདངས་འཕྲོག་པའི་གདོན་ཐམས་ཅད་ཚར་བཅད། ཚུར་འདུས་ཡོངས་སུ་གྱུར་པ་ལས་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གཞན་གྱིས་མི་ཐུབ་མ་ཕྱིར་བཟློག་པ་ཆེན་མོ་སྐུ་མདོག་གངས་རིའི་ཕུང་པོ་ལྟར་དཀར་བ་དབུ་སྟོང་མངའ་བ་ཆེན་མོ། རྩ་ཞལ་ཉིས་བརྒྱ་ཞི་བ་དང་སྙིང་རྗེའི་ཞལ་དཀར་པོ། གཡས་ཞལ་ཉིས་བརྒྱ་སྒེག་པ་དང་དཔའ་བའི་ཞལ་སེར་མོ། རྒྱབ་ཞལ་ཉིས་བརྒྱ་རྒོད་པ་དང་དྲག་ཤུལ་གྱི་ཞལ་དམར་པོ། གཡོན་ཞལ་ཉིས་བརྒྱ་རྔམ་པ་དང་ཉམས་སྣ་ཚོགས་པའི་ཞལ་ལྗང་ཁུ། སྟེང་ཞལ་ཉིས་བརྒྱ་མི་སྡུག་པ་དང་འཇིགས་སུ་རུང་བའི་ཞལ་སྔོན་པོ། ཞལ་རེ་རེ་ལ་ཉམས་སྣ་ཚོགས་པའི་སྤྱན་གསུམ་གསུམ་མཚན་པ། ཞལ་ལ་ལ་བཞད་པ།
ཞལ་ལ་ལ་མཆེ་བ་གཙིགས་པ། ཞལ་ལ་ལ་གདེངས་པ། ཞལ་ལ་ལ་ལྗགས་འདྲིལ་ཞིང་ཧ་ཧ་ཞེས་དྲག་ཏུ་བཞད་པ་ཕྱག་སྟོང་མངའ་བ་ཆེན་མོ། ཕྱག་གཡས་དང་པོ་འཁོར་ལོ་དང་བཅས་པའི་སྐྱབས་སྦྱིན། གཡས་འོག་མ་རྣམས་ལ་འཁོར་ལོ་དགུ་བཅུ་གོ་དགུ། རྡོ་རྗེ་བརྒྱ། རིན་པོ་ཆེ་བརྒྱ། པདྨ་བརྒྱ། སྣ་ཚོགས་རྡོ་རྗེ་འབར་བ་བརྒྱ་བསྣམས་པའོ། ། གཡོན་གྱི་དང་པོ་མདའ་དང་བཅས་པའི་གདུགས་དཀར་པོ་རིན་པོ་ཆེའི་ཏོག་གིས་སྤྲས་པ་འཛིན་པ།
གཡོན་འོག་མ་རྣམས་ན་མདའ་དགུ་བཅུ་གོ་དགུ། གཞུ་བརྒྱ། ལྕགས་ཀྱུ་བརྒྱ། ཞགས་པ་བརྒྱ། རལ་གྲི་འབར་བ་བརྒྱ་འཛིན་པའོ། ། ཞབས་གཡས་ལྔ་བརྒྱ་བསྐུམ་ཞིང་གཡོན་ལྔ་བརྒྱ་བརྐྱང་བས་འཇིགས་པར་བྱེད་པའི་གདོན་ཐམས་ཅད་དང་། མདངས་འཕྲོག་པའི་གདོན་ཐམས་ཅད་དང་། མ་རུང་པའི་གནོད་བྱེད་ཐམས་ཅད་མནན་པ། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ལྷ་རྫས་ཀྱི་གོས་བཟང་པོས་སྟོད་གཡོགས་དང་སྨད་གཡོགས་གསོལ་བ།
སྐུའི་ཆ་ཐམས་ཅད་ལ་ཟུར་གྱིས་བལྟ་བ་དང་། རྣམ་པར་བགྲད་པ་དང་། གློག་ལྟར་འཁྱུག་པ་ལ་སོགས་པའི་སྤྱན་བྱེ་བ་བརྒྱ་སྟོང་ཕྲག་མང་པོས་མ་རུང་པ་ཐམས་ཅད་འཇིགས་ཤིང་འཇིགས་པར་བྱེད་པ། སྤྱི་བོའི་གཙུག་ན་མེ་ལྕེ་འབར་བའི་མཚན་རྟགས་སུ་ཁྲོ་བོའི་རྡོ་རྗེ་སྔོན་པོ་རྩེ་ལྔ་པ་རཱ་གདེངས་པའི་འོད་རབ་ཏུ་འབར་བས་མཚན་པ། འཕགས་པ་ཐམས་ཅད་ལ་མཆོད་པ་དང་། སྡུག་བསྔལ་ཅན་རྣམས་ལ་སྐྱབས་ཀྱི་སྦྱིན་པ་དང་། མ་རུངས་པ་ཐམས་ཅད་ཟིལ་གྱིས་གནོན་པ་སྟེ་འོད་ཟེར་སྣ་ཚོགས་འཕྲོ་བའི་དབུས་ན་གདུག་པ་ཅན་ཐམས་ཅད་ཚར་གཅོད་པའི་ཚུལ་དུ་བཞུགས་པའོ། ། དེའི་ཐུགས་ཀར་པཾ་ལས་པདྨ་དང་། རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་གཞན་གྱིས་མི་ཐུབ་མ་ནག་མོ་ཞལ་གཅིག་ཕྱག་གཉིས་མ་གཡས་རྡོ་རྗེ་གཡོན་སྡིགས་མཛུབ་མཛད་པ། རིན་པོ་ཆེའི་རྒྱན་གྱིས་བརྒྱན་པ་མེ་འབར་བའི་དབུས་ན་བཞུགས་པའོ། །
ཨོཾ་ཛམྦྷ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ཤར་གྱི་པདྨའི་འདབ་མ་ལ་གླང་པོའི་ཆེའི་ཁྲི་དང་པད་ཟླའི་སྟེང་དུ་གཏུམ་ཆེན་མ་དཀར་མོ་ཞལ་གཅིག་ཕྱག་གཉིས་མ་གཡས་རྡོ་རྗེ་གཡོན་སྡིགས་མཛུབ་མཛད་པ། གཞན་གྱི་སྦྱོར་བ་ངན་པ་འཇོམས་པར་མཛད་པའོ། ། འདི་མན་ཆད་ཐམས་ཅད་ལ་གཡོན་སྡིགས་མཛུབ་མཛད་པར་སྦྱར་རོ། ། ཨོཾ་སཏྭམྦྷ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ལྷོ་ཕྱོགས་ཀྱི་པདྨའི་འདབ་མར་རྟའི་ཁྲི་དང་པད་ཟླའི་སྟེང་དུ་འབར་བ་ཆེན་མོ་སྐུ་མདོག་སེར་མོ་ཞལ་གཅིག་ཕྱག་གཉིས་མ་གཡས་རིན་པོ་ཆེ་གཡོན་འགྲེ། དུས་མ་ཡིན་པའི་འཆི་བ་ཐམས་ཅད་འཇོམས་པར་མཛད་པའོ། ། ཨོཾ་མ་ཧཱ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ནུབ་ཀྱི་པདྨའི་འདབ་མར་རྨ་བྱའི་ཁྲི་དང་པད་ཟླའི་སྟེང་དུ་གོས་དཀར་ཅན་མ་སྐུ་མདོག་དམར་མོ་ཞལ་གཅིག་ཕྱག་གཉིས་མ་གཡས་པདྨ། གཡོན༞ གསོད་པ་དང་བཅིང་བའི་འཇིགས་པ་ཐམས་ཅད་འཇོམས་པར་བྱེད་པའོ། །
ཨོཾ་སམྦྷཀྵ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། བྱང་གི་པདྨའི་འདབ་མར་ནམ་མཁའ་ལྡིང་གི་ཁྲི་དང་པད་ཟླའི་སྟེང་དུ་སྒྲོལ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་མ་གཡས་སྣ་ཚོགས་རྡོ་རྗེ། གཡོན༞ རྨི་ལམ་ངན་པ་ཐམས་ཅད་འཇོམས་པའོ། ། ཨོཾ་བནྡྷ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། བྱང་ཤར་གྱི་པད་འདབ་དང་ཟླ་བའི་སྟེང་དུ་རྒྱལ་བའི་རྡོ་རྗེ་མ་སྐུ་མདོག་སྔོན་མོ། ཞལ་ཕྱག་འགྲེ། གཡས་དབྱུག་པ། གཡོན༞ དུག་ཐམས་ཅད་རྣམ་པར་འཇོམས་པའོ། ། ཨོཾ་ས་ར་བི་ཥ་བཀྵ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ཤར་ལྷོའི་འདབ་མར་ཟླ་བའི་སྟེང་དུ་པདྨའི་མངོན་མཚན་ཅན་སྐུ་མདོག་སེར་མོ་ཞལ་གཡས་ལྕགས་ཀྱུ༞ གཡོན༞ མཚོན་གྱི་གནོད་པ་ཐམས་ཅད་འཇོམས་པར་མཛད་པའོ། །
ཨོཾ་སརྦ་དུཥྚ་ཎཾ་སཏྭམྦྷ་ན་ཀ་རི་ཧཱུྃ་དྲུཾ་ཧྲཱཱིིཿཥྚོཾ། ལྷོ་ནུབ་ཀྱི་པད་འདབ་དང་ཟླ་བའི་སྟེང་དུ་གཞན་གྱིས་མི་ཐུབ་མ་སྐུ་མདོག་དམར་མོ་ཞལ༞ གཡས་རྡོ་རྗེའི་ཕྲེང་བ༞ གཡོན༞ མེ་དང་ཆུའི་གནོད་པ་ཐམས་ཅད་འཇོམས་པར་མཛད་པའོ། ། ཨོཾ་སརྦ་ཡཀྵ་རཀྵ་ས་ཧཱ་གྲ་ཧ་ནཾ་བི་དྷཱཾ་ས་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ནུབ་བྱང་གི་པད་འདབ་དང་ཟླ་བའི་སྟེང་དུ། རྡོ་རྗེ་མཆུ་ཅན་མ་སྐུ་མདོག་ལྗང་གུ་ཞལ༞ གཡས་པ་རལ་གྲི༞ གཡོན༞ གནོད་སྦྱིན་དང་སྲིན་པོ་ཐམས་ཅད་འཇོམས་པར་མཛད་པའོ། ། ཨོཾ་ཨུཥྞི་ཥ་ཀྲོ་དྷ་བི་ཛ་ཡ་ཀཱི་ལི་ཀཱི་ལ་ཡ་ཧཱུྃ་ཕཊ། དེ་ཉིད་ཀྱི་ཕྱི་རོལ་གྱི་ཤར་ཕྱོགས་ཀྱི་འཁོར་ལོའི་རྩིབས་སྟེང་དུ་པདྨ་དང་ཉི་ཟླའི་སྟེང་དུ་ཁྲོ་བོ་རྣམ་རྒྱལ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་འགྲེ། གཡས་རྡོ་རྗེ། གཡོན༞ ཤར་ཕྱོགས་དྲི་ཟའི་གདོན་དང་། གཟི་བརྗིད་འཕྲོག་པ་རྣམས་དང་།
ཟས་སུ་མངལ་ཟ་བ་དང་། ཟས་སུ་ཁྲག་འཐུང་བ་རྣམས་དང་། ཟས་སུ་ཞག་ཟ་བའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞི་ཥ་ཀྲོ་དྷ་ནི་ལ་དཎྜ་ཀཱི་ལི་ཀཱི་ལ་ཡ་ཧཱུྃ་ཕཊ། ཤར་ལྷོའི་འཁོར་ལོའི་རྩིབས་སྟེང་དུ་པདྨ་དང་ཉི་ཟླའི་སྟེང་དུ་ཁྲོ་བོ་དབྱུག་སྔོན་ཅན། སྔོན་པོ་ཞལ༞ གཡས་དབྱུག་པ༞ གཡོན༞ ཤར་ལྷོ་མེ་ལྷའི་གདོན་དང་། ཟས་སུ་སྦྱིན་སྲེག་ཟ་བ་དང་། རྣག་ཟའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞི་ཥ་ཀྲོ་དྷ་ཡ་མཱནྟ་ཀ་ཀཱི་ལི་ཀཱི་ལ་ཡ་ཧཱུྃ་ཕཊ། ལྷོ་ཕྱོགས་ཀྱི་འཁོར་ལོའི་རྩིབས་སྟེང་དུ་པདྨ་དང་ཉི་ཟླའི་སྟེང་དུ་ཁྲོ་བོ་གཤིན་རྗེའི་གཤེད་སྐུ་མདོག་མཐིང་ག་ཞལ༞ གཡས་བེ་ཅོན་གཡོན༞ ལྷོ་ཕྱོགས་གཤིན་རྗེའི་གདོན་དང་ཟས་སུ་རྐང་དང་བཙས་པ་དང་།
སྲོག་འཕྲོག་པ་དང་གཏོར་མ་ཟ་བའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞི་ཥ་ཀྲོ་དྷ་ཨརྻ་ཨ་ཙ་ལེ་ཀཱི་ལི་ཀཱི་ལ་ཡ་ཧཱུྃ་ཕཊ། ལྷོ་ནུབ་ཀྱི་འཁོར་ལོའི་རྩིབས་སྟེང་དུ་པདྨ་དང་ཉི་ཟླའི་སྟེང་དུ་ཁྲོ་བོ་མི་གཡོ་བ་སྐུ་མདོག་སྔོན་པོ་ཞལ༞ གཡས་རལ་གྲི་གཡོན༞ ལྷོ་ནུབ་སྲིན་པོའི་གདོན་དང་། ཟས་སུ་ཕྲེང་བ་དང་། དྲི་ཟའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞི་ཥ་ཀྲོ་དྷ་ཧ་ཡ་གྲྀ་བ་ཀཱི་ལི་ཀཱི་ལ་ཡ་ཧཱུྃ་ཕཊ། ནུབ་ཀྱི་འཁོར་ལོའི་རྩིབས་སྟེང་དུ་པདྨ་དང་ཉི་ཟླའི་སྟེང་དུ་ཁྲོ་བོ་རྟ་མགྲིན་སྐུ་མདོག་དམར་པོ་ཞལ༞ གཡས་བེ་ཅོན། གཡོན༞ ནུབ་ཕྱོགས་ཆུ་ལྷའི་གདོན་དང་། ཟས་སུ་བདུག་པ་དང་མེ་ཏོག་དང་། འབྲས་བུ་དང་ལོ་ཏོག་ཟ་བའི་གདོན་རྣམས་འཇོམས་པར་མཛད་པའོ། །
ཨོཾ་ཨུཥྞཱི་ཥ་ཀྲོ་དྷཱ་རཱ་ཛ་ཀཱི་ལི་ཀཱི་ལ་ཡ་ཧཱུྃ་ཕཊ། ནུབ་བྱང་གི་འཁོར་ལོའི་རྩིབས་སྟེང་དུ་པདྨ་དང་ཉི་མའི་སྟེང་དུ་ཁྲོ་བོ་འདོད་པའི་རྒྱལ་པོ་སྐུ་མདོག་དམར་པོ་ཞལ༞ གཡས་ལྕགས་ཀྱུ། གཡོན༞ ནུབ་བྱང་རླུང་ལྷའི་གདོན་དང་། ཟས་སུ་ཚིལ་དང་ཤ་ཟ་བའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞཱི་ཥ་ཀྲོ་དྷ་ཨ་མྲྀ་ཏ་ཀུཎྜ་ལི་ཀཱི་ལི་ཀཱི་ལ་ཡ་ཧཱུྃ་ཕཊ། བྱང་ཕྱོགས་ཀྱི་འཁོར་ལོའི་རྩིབས་སྟེང་དུ་པདྨ་དང་ཉི་མའི་སྟེང་དུ་ཁྲོ་བོ་བདུད་རྩི་འཁྱིལ་བ་སྐུ་མདོག་ལྗང་ཁུ་ཞལ༞ གཡས་སྣ་ཚོགས་རྡོ་རྗེ། གཡོན༞ བྱང་ཕྱོགས་གནོད་སྦྱིན་དང་། ཟས་སུ་ཕྱི་ས་ཟ་བ་དང་། གཅིན་འཐུང་བ་དང་། ལྷག་མ་དང་།
མཆིལ་མ་ཟ་བའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞཱི་ཥ་ཀྲོ་དྷཱ་ཏྲཻ་ལོཀྱ་བི་ཛ་ཡ་ཀཱི་ལི་ཀཱི་ལི་ཡ་ཧཱུྃ་ཕཊ། བྱང་ཤར་གྱི་འཁོར་ལོའི་རྩིབས་སྟེང་དུ་པདྨ་དང་ཉི་མའི་སྟེང་དུ་ཁྲོ་བོ་ཁམས་གསུམ་ལས་རྣམ་པར་རྒྱལ་བ་སྐུ་མདོག་ནག་པོ་ཞལ༞ གཡས་རྡོ་རྗེ། གཡོན༞ བྱང་ཤར་དབང་ལྡན་གྱི་གདོན་དང་། ཟས་སུ་ངར་སྣབས་དང་། སྣབས་ཟ་བའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞཱི་ཥ་ཀྲོ་དྷ་ཧཱུྃ་ཀ་ར་ཀཱི་ལི་ཀཱི་ལི་ཡ་ཧཱུྃ་ཕཊ། རྣམ་པར་རྒྱལ་བའི་ཤར་གྱི་གཡས་ཕྱོགས་ཀྱི་འཁོར་ལོའི་རྩིབས་སྟེང་དུ། པདྨ་དང་ཉི་མའི་སྟེང་དུ། ཁྲོ་བོ་ཧཱུྃ་ཀ་ར་སྐུ་མདོག་སེར་པོ་ཞལ་གཡས་འཁོར་ལོ།
གཡོན༞ སྟེང་ཕྱོགས་ཚངས་པའི་གདོན་དང་མདངས་འཕྲོག་པ་དང་། ཟས་སུ་སྐྱུག་པ་ཟ་བའི་གདོན་རྣམས་འཇོམས་པར་མཛད་པའོ། ། ཨོཾ་ཨུཥྞཱི་ཥ་ཀྲོ་དྷ་མ་ཧཱ་བ་ལ་ཀཱི་ལི་ཀཱི་ལི་ཡ་ཧཱུྃ་ཕཊ། རྟ་མགྲིན་གྱི་ནུབ་ཀྱི་འཁོར་ལོའི་རྩིབས་སྟེང་དུ། པདྨ་མ་དང་ཉི་མའི་སྟེང་དུ་ཁྲོ་བོ་སྟོབས་པོ་ཆེ་སྐུ་མདོག་དུད་ཁ་ཞལ༞ གཡས་ཐོ་བ། གཡོན༞ འོག་ཕྱོགས་ས་བདག་གི་གདོན་དང་། ཟས་སུ་གཏོར་ཁུང་ནས་འབབ་པ་འཐུང་བ་དང་། མི་གཙང་བ་ཟ་བའི་གདོན་ཐམས་ཅད་འཇོམས་པར་མཛད་པའོ། ། ཁྲོ་བོ་དེ་དག་ཐམས་ཅད་ཀྱང་ཉི་མ་ལྟ་བུའི་སྤྱན་གསུམ་དམར་ལ་ཟླུམ་པ། ཞལ་མཆེ་བ་རབ་ཏུ་གཙིགས་པ།
སྨིན་མ་དང་། དབུ་སྐྲ་དང་། སྨ་ར་ཐམས་ཅད་དམར་སེར་གྱེན་དུ་མཛེས་པ་རིན་པོ་ཆེ་དང་སྦྲུལ་གྱིས་བརྒྱན་པ་སྟག་གི་པགས་པའི་ཤམ་ཐབས་གསོལ་བ་ཞབས་གཡས་བསྐུམ་གཡོན་བརྐྱང་བའི་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་གདུགས་པ་ཅན་ཐམས་ཅད་ཚར་གཅོད་པའི་ཚུལ་དུ་བཞུགས་པའོ། ། འགྲེལ་པ་ལས་ཉེ་བའི་ལྷ་མོ་བཞི་ནི་ཞི་བ་ཡིན་པས་སྔགས་སྔ་མ་དང་འདྲ་བར་དགོངས་སོ། ། ཞེས་གསུངས་པས། ཨོཾ་བནྡྷ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། གཞལ་ཡས་ཁང་གི་བྱང་ཤར་གྱི་ལྷ་རྣམས་ཀྱི་གྲྭར་པད་ཟླའི་སྟེང་དུ་ཞི་བའི་ལྷ་མོ་སྐུ་མདོག་དཀར་མོ་ཞལ་གཅིག་ཕྱག་གཉིས་མ། གཡས་བདུག་སྤོས། གཡོན༞ སྡང་བའི་དགྲ་རྣམས་འཇོམས་པར་མཛད་པའོ། ། ཨོཾ་པ་ར་བི་ཥ་བཀྵ་ཎ་ཀ་རི་ཧཱུྃ་དྲུཾ་ཧྲཱིཿཥྚོཾ།
ཤར་ལྷོའི་གྲྭར་པད་ཟླའི་སྟེང་དུ་ཞི་བ་གསེར་ཕྲེང་ཅན་མ་སྐུ་མདོག་སེར་མོ་ཞལ༞ གཡས་མེ་ཏོག་གི་ཕྲེང་བ༞ གཡོན༞ མ་རུང་དགྲ་གཅན་ཐམས་ཅད་འཇོམས་པར་མཛད་པའོ། ། ཨོཾ་སརྦ་དུཥྚ་ནཾ་སྟམྦྷ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ལྷོ་ནུབ་ཀྱི་གྲྭར་པད་ཟླའི་སྟེང་དུ་དཀར་ཆེན་འབར་བ་མ་སྐུ་མདོག་དཀར་ལ་དམར་བའི་མདངས་ཆགས་པ་གཡས་མེའི་སྡོང་བུ་གཡོན༞ བདུད་དང་གཤིན་རྗེའི་འཆི་ལྟས་ཐམས་ཅད་འཇོམས་པར་མཛད་པའོ། ། ཨོཾ་སརྦ་ཡཀྵ་རཀྵ་ས་ཧཱ་གྲྭ་ཧ་ནཾ་བི་དྷྭནྶ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ནུབ་བྱང་གི་གྲྭར་པད་ཟླའི་སྟེང་དུ་འཕགས་མ་སྒྲོལ་མ་སྐུ་མདོག་མར་གད་ཀྱི་མདོག་ཅན་ཞལ༞ གཡས་རལ་གྲི་དུང་ཕོར། གཡོན༞ འཆི་ལྟས་དང་རྨི་ལམ་ངན་པ་ཐམས་ཅད་འཇོམས་པར་མཛད་པའོ། ། ཨོཾ་སརྦ་ས་ར་བིདྱ་ཙྪེ་ད་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཤར་སྒོར་པད་ཟླའི་སྟེང་དུ་རྡོ་རྗེ་ལུ་གུ་རྒྱུད་སྐུ་མདོག་སྔོན་མོ་ཞལ༞ གཡས་ལྕགས་ཀྱུ། གཡོན༞ ཕ་རོལ་གྱི་རིག་སྔགས་ངན་པ་ཐམས་ཅད་འཇོམས་པར་མཛད་པའོ། ། ཨོཾ་ཙ་ཏུ་ར་ཤི་ཏཱི་ནཾ་གྲ་ཧཱ་ས་ཧ་སྲ་ནི་བི་དྷྭནྶ་ཀ་རི་ཧཱུྃ་དྲུཾ་ཧྲཱིཿཥྚོཾ།
ལྷོ་སྒོར་པད་ཟླའི་སྟེང་དུ་རྡོ་རྗེ་གཞོན་ནུ་མ་སྐུ་མདོག་གསེར་བཟང་ལྟར་སེར་བ་ཞལ༞ གཡས་ཞགས་པ། གཡོན༞ གདོན་རྣམས་ཐམས་ཅད་འཇོམས་པར་མཛད་པའོ། ། ཨོཾ་ཨཥྚ་བིཾ་ཤ་ཏི་ནཱཾ་ན་ཀྵ་པྲ་ས་དཱ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ནུབ་སྒོར་པད་ཟླའི་སྟེང་དུ་ལག་ན་རྡོ་རྗེ་མ་སྐུ་མདོག་བྱི་རུའི་མདོག་ལྟར་དམར་བ་ཞལ༞ གཡས་ལྕགས་སྒྲོག གཡོན༞ སྒྱུ་སྐར་དགའ་བར་མཛད་པའོ། ། ཨོཾ་ཨཥྚ་ཎཾ་མཧཱ་གྲ་ཧ་ནཾ་བི་དྷྭནྶ་ཀ་རཱི་ཧཱུྃ་དྲུཾ་ཧྲཱིཿཥྚོཾ། བྱང་སྒོར་པད་ཟླའི་སྟེང་དུ་རྡོ་རྗེ་རིན་ཆེན་མ་སྐུ་མདོག་ལྗང་ཁུ་ཞལ༞ གཡས་དྲིལ་བུ། གཡོན༞ གཟའ་བརྒྱད་འཇིགས་པར་མཛད་པའོ། ། དེ་ལྟར་ལྷ་མོ་ཐམས་ཅད་ཀྱང་རིན་པོ་ཆེ་རྒྱན་སྣ་ཚོགས་ཀྱིས་བརྒྱན་པ། ལྷ་རྫས་ཀྱི་གོས་བཟང་པོས་སྟོད་གཡོགས་དང་སྨད་གཡོགས་གསོལ་བ།
ཞབས་པད་ཟླའི་སྟེང་ནས་སེམས་དཔའི་སྐྱིལ་ཀྲུང་གིས་བཞུགས་པ། ཞལ་བཅོམ་ལྡན་འདས་མ་ལ་མངོན་དུ་ཕྱོགས་པ། གདུག་པ་ཅན་ཐམས་ཅད་ཚར་གཅོད་པའི་ཚུལ་དུ་བཞུགས་པའོ། ། ལྷ་སོ་སོའི་སྔགས་ཤུ་རང་ག་བཛྲའི་འགྲེལ་བ་བཞིན་བྲིས་པ་ཡིན་ནོ། ། ལྷ་ཐམས་ཅད་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་སྟེང་དུ་རང་རང་གི་ས་བོན། དེ་ཐམས་ཅད་ལས་འོད་ཟེར་འཕྲོས་འོག་མིན་གྱི་གནས་ནས་བཅོམ་ལྡན་འདས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་ལྷ་ཚོགས་ལ་འཁོར་སངས་རྒྱས་བྱང་སེམས་དཔག་མེད་ཀྱིས་བསྐོར་བ་མདུན་གྱི་ནམ་མཁར་བཛྲ་ས་མཱ་་་་་་བསྡུ་རྒྱ་དང་ཞྭ་ཕུད་རྡོར་དྲིལ་བཅས་འཛིན་པས། ཛཿ
མ་ལུས་སེམས་ཅན་ཀུན་གྱི་མགོན་གྱུར་ཅིང་། ། བདུད་སྡེ་དཔུང་བཅས་མི་ཟད་འཇོམས་མཛད་ལྷ། ། དངོས་རྣམས་མ་ལུས་ཇི་བཞིན་མཁྱེན་གྱུར་པའི། ། བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། ། བཅོམ་ལྡན་བསྐལ་པ་གྲངས་མེད་དུ་མ་རུ། ། འགྲོ་ལ་བརྩེ་ཕྱིར་ཐུགས་རྗེས་རྣམ་སྦྱངས་ཤིང་། ། སྨོན་ལམ་རྒྱ་ཆེན་དགོངས་པ་ཡོངས་རྫོགས་པ། ། ཁྱེད་བཞེད་འགྲོ་དོན་མཛད་དུས་འདི་ལགས་ན། ། དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། ། རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། །
མཐའ་ཡས་སེམས་ཅན་ཚོགས་རྣམས་བསྒྲལ་བའི་ཕྱིར། ། ཡོངས་དག་འཁོར་དང་བཅས་ཏེ་གཤེགས་སུ་གསོལ། ། ཆོས་རྣམས་ཀུན་གྱི་དབང་ཕྱུག་གཙོ། ། བཙོ་མ་གསེར་གྱི་མདོག་འདྲ་ཞིང་། ། ཉི་མ་ལས་ལྷག་གཟི་བརྗིད་ཆེ། ། དད་པས་སྤྱན་ནི་དྲང་བར་བགྱི། ། ཞི་ཞིང་ཐུགས་རྗེ་ཆེ་ལྡན་པ། ། དུལ་ཞིང་བསམ་གཏན་ས་ལ་བཞུགས། ། ཆོས་དང་ཡེ་ཤེས་ཆགས་བྲལ་བ། ། ཀུན་ཏུ་མི་ཟད་ནུས་པར་ལྡན། །
ཚུར་སྤྱོན་ཚུར་སྤྱོན་ཞི་བདག་ལྷ། ། ཐུབ་པ་སྐྱེས་མཆོག་ཐམས་ཅད་མཁྱེན། ། ཤིན་ཏུ་ལེགས་བྱས་གཟུགས་བརྙན་ནི། ། མཆོད་པས་འདིར་ནི་གཤེགས་སུ་གསོལ། ། འདིར་ནི་གཟུགས་དང་ལྷན་ཅིག་ཏུ། ། འགྲོ་བའི་དོན་དུ་བཞུགས་ནས་ཀྱང་། ། ནད་མེད་ཚེ་དང་དབང་ཕྱུག་དང་། ། མཆོག་རྣམས་ལེགས་པར་བསྩལ་དུ་གསོལ། ། ཨོཾ་སརྦ་ཏ་ཐ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་མ་ཧཱ་ཀཱ་རུ་ཎི་ཀ་ཨ་ཧྱ་ཧི། ས་མ་ཡ་སཏྭཾ།
ས་མ་ཡ་ཧཱུྃ། བཅོམ་ལྡན་ཐུགས་རྗེས་བྱོན་པ་ལེགས། ། བདག་ཅག་བསོད་ནམས་སྐལ་བར་ལྡན། ། བདག་གི་མཆོད་ཡོན་བཞེས་ནས་ཀྱང་། ། ཐུགས་ལ་དགོངས་ཤིང་གནང་བར་མཛོད། ཨོཾ་་་་་་མཆོད་ཡོན་རྒྱ། སརྦ་ཏ་ཐཱ་ག་ཏ་ཨ་ཧཱ་ར་པུ་ཛ་མེ་གྷ་ས་མུ་དྲ་ཝ་ར་ཎ་ས་མ་ཡེ་ཧཱུྃ། ཨོཾ་བདེ་བར་གཤེགས་སོ་བཅོམ་ལྡན་འདས། ། ཚུར་གཤེགས་འདིར་ནི་བཞུགས་སུ་གསོལ། ། བདག་གི་མཆོད་ཡོན་བཞེས་ནས་ཀྱང་། །
འདི་ཉིད་དུ་ནི་བཞུགས་སུ་གསོལ། ། ཨོཾ་སརྦ་ཏ་ཐཱ་ག་ཏ་ག་ག་ན་ས་མ་ཡེ་སྭཱཧཱ། ། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་ཀྱང་སྐུ་ཁྲུས་གསོལ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མཱ་ཡ་ཤྲཱི་ཧཱུྃ་་་་་་ཁྲུས་ཀྱི་རྒྱ། བདག་དང་འགྲོ་ལ་ཐུགས་བརྩེའི་ཕྱིར། ། ཉིད་ཀྱི་རྫུ་འཕྲུལ་མཐུ་ཡིས་ནི། ། ཇི་སྲིད་མཆོད་པ་བདག་འབུལ་ན། །
དེ་སྲིད་བཅོམ་ལྡན་བཞུགས་སུ་གསོལ། ། ཨོཾ་སརྦ་ཏ་ཐཱ་ག་ཏ་པདྨ་ཙནྡྲ་ཨཱ་ས་ན་ཏིཥྚནྟུ་སྭཱཧཱ། ཨོཾ་སརྦ་ཏ་ཐ་ག་ཏོཥྞཱི་ཥ་སི་ཏཱ་ཏ་པ་ཏྲེ་་་་་་ཉེར་སྤྱོད་སོ་སོའི་རྒྱ། ནས་ཤཔྟའི་བར་གྱིས་མཆོད། ཨོཾ་བཛྲ་ཨདྒུ་ཤ་ཛཿ བཛྲ་པཱ་ཤྱ་ཧཱུྃ། བཛྲ་སྥོ་ཊ་བཾ། བཛྲ་ཨ་བེ་ཤ་ཨཱཿ ཛཿཧཱུཾ་བཾ་ཧོཿཞེས་པས་དམ་ཚིག་པ་དང་ཡེ་ཤེས་པ་རྣམས་གཉིས་སུ་མེད་པར་ཐིམ་པར་གྱུར། ཡང་ཐུགས་ཀའི་ས་བོན་ལས་འོད་ཟེར་འཕྲོས།
དབང་གི་ལྷ་རྒྱལ་བ་རིགས་ལྔའི་ལྷ་ཚོགས་དཔག་ཏུ་མེད་པ་ཨོཾ་བཛྲ་ས་་་་་བསྡུ་རྒྱ། མཱ་ཛཿ ཨོཾ་སརྦ་ཏ་ཐཱ་ག་ཏ་ས་པ་རི་ཝཱ་ར་བཛྲ་ཨརྒྷཾ་ནས་ཤཔྟའི་བར་གྱིས་མཆོད། ཨོཾ་ཨ་བྷི་ཥིཉྩ་ཏུ་མཾ་སརྦ་ཏ་ཐཱ་ག་ཏ། ཞེས་གསོལ་བ་བཏབ་པས་དེ་བཞིན་གཤེགས་པ་ཐམས་ཅད་ཀྱི་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ། ཇི་ལྟར་བལྟམས་པ་ནས་ས་མ་ཡ་ཤྲཱི་ཡེ་ཧཱུྃ། སྒོ་གསུམ་གྱི་དྲི་མ་དག ལུས་ཡེ་ཤེས་ཀྱི་བདུད་རྩིས་གང་། ཆུ་ལྷག་མ་ཡར་ལུད་པ་ལས། གཙོ་མོ་ལ་རྣམ་པར་སྣང་མཛད།
ཤར་ཕྱོགས་པ་ལ་མི་བསྐྱོད་པ། ལྷོ་ཕྱོགས་པ་ལ་རིན་ཆེན་འབྱུང་ལྡན། ནུབ་ཕྱོགས་པ་ལ་འོད་དཔག་མེད། བྱང་ཕྱོགས་པ་ལ་དོན་གྲུབ་ཀྱིས་དབུ་བརྒྱན་་་་་་ཁ་ཅིག་གཙོ་འཁོར་ཐམས་ཅད་ལ་མི་ཕྱེད་འབར་བའི་མཚན་རྟགས་ཅན་ཁྲོ་བོའི་རྡོ་རྗེ་སྔོན་པོ་རྩེ་ལྔ་པས་དབུ་བརྒྱན་པར་འདོད། ཁ་ཅིག་གཙོ་འཁོར་རྣམས་ལ་རིགས་ལྔ་སོ་སོས་དབུ་བརྒྱན་པར་འདོད་པས། ཡིད་ཆེས་ཁུངས་བཙུན་ལས་རིགས་ལྔས་དབང་བསྐུར་བའི་དགོངས་པར་མཛད། ཡུམ་ལྔས་དབང་བསྐུར་བ་དང་། དབང་བསྐུར་རྡོ་རྗེ་ཆེན་པོ་ཞེས་པའི་ཚིགས་བཅད་རྣམས་རྣལ་འབྱོར་བླ་མེད་ཀྱི་ལུགས་ཡིན་པས་འདིར་འབྲི་རྒྱུ་མི་རུང་ངོ་། ཞེས་ཆོས་རྗེ་ཐམས་ཅད་མཁྱེན་པ་བུ་སྟོན་རིན་པོ་ཆེས་གསལ་པོར་གསུང་བཞིན་དུ། གདུགས་དཀར་དང་ཕྱག་རྡོར་སོགས་ལ་རིགས་ལྔས་དབང་བསྐུར་བར་དགོངས་པ་མཛད།
ཡུམ་རྣམས་ཀྱིས་རིན་པོ་ཆེའི་བུམ་པ་ཐོགས་ཏེ་ཞེས་སོགས་བརྗོད་པ་ནི་རྒྱུད་སྡེའི་དོན་དང་འགལ་ཞིང་ཆོས་རྗེ་ཐམས་ཅད་མཁྱེན་པའི་རྗེས་འཇུག་ཏུ་ཁས་ལེན་བཞིན་དུ་དེའི་གསུང་དང་དངོས་སུ་འགལ་བའི་ནོར་ཚབས་ཤིན་ཏུ་ཆེ་བ་ཡིན་ནོ། ། ལྷ་སྟ་གོན་དང་བུམ་པ་སྟ་གོན། མཆོད་བསྟོད་སོགས་སོ་སོར་བྱེད་པའམ། ཆོ་ག་ཟོར་ཡངས་པའི་ཆེད་དུ་ཕྱོགས་གཅིག་ཏུ་བྱེད་ན་བུམ་པ་གཉིས་བཤམས། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པར་གྱུར། སྟོང་པའི་ངང་ལས་ཧྲཱིཿལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བཾ་བཾ་ལས་བྱུང་བའི་རིན་པོ་ཆེའི་བུམ་པ་མཚན་ཉིད་ཐམས་ཅད་ཡོངས་སུ་རྫོགས་པ། ལྟོ་བ་ཡངས་པ།
མཆུ་འཕྱང་བ། མགྲིན་པ་རིང་བ། ཁ་ཁྱེར་དང་ལྡན་པ། རྩ་བ་དང་ནག་ནོག་མེད་པ། མགྲིན་པ་རས་དཀར་པོ་ཟུང་གིས་དཀྲིས་པ། དེའི་ནང་དུ། ཨོཾ་ཏཔྟེ་ཏཔྟེ་མཧཱ་ཏཔྟེ་སྭཱ་ཧཱ། ལྷའི་དལ་འགྲོའི་ཆུ་ཡན་ལག་བརྒྱད་དང་ལྡན་པ། རིན་པོ་ཆེ་ལྔ། སྨན་ལྔ།
འབྲུ་ལྔ། དྲི་ལྔ། སྙིང་པོ་ལྔ་རྣམས་ཀྱིས་ཡོངས་སུ་གང་ཞིང་། ཨོཾ་ཀལྤ་བྲྀཀྵ་ཡེ་སྭཱཧཱ། དཔག་བསམ་གྱི་ཤིང་གིས་ཁ་བརྒྱན། སྟེང་དུ་གདུགས་དཀར་པོ་ཕུབ་པར་གྱུར། རྣམ་རྒྱལ་བུམ་པའི་ནང་དུ་བྷྲཱུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་ནས། ཞལ་ཐམས་ཅད་བཅོམ་ལྡན་འདས་མ་ལ་མངོན་དུ་ཕྱོགས་པ་གདུགས་པ་ཅན་ཐམས་ཅད་ཚར་གཅོད་པའི་ཚུལ་དུ་བཞུགས་པའོ། ། ཞེས་པའི་བར་དུ་སྟ་གོན་གྱི་སྐབས་བཞིན་ལྷ་ཐམས་ཅད་བསྐྱེད། ལས་བུམ་གདུགས་དཀར་ལ་ལས་ཐམས་ཅད་པའི་ལྷ་གསུམ་གདམ་ཀར་བཤད་འདུག་པས་དང་པོ་བདུད་རྩི་འཁྱིལ་པ་ནི་ཟླའི་སྟེང་དུ་ཧཱུྃ་དང་སྣ་ཚོགས་རྡོ་རྗེ་ལས་བདུད་རྩི་འཁྱིལ་པ་ལྗང་སྔོན་ཞི་མ་ཁྲོ་གཡས་སྣ་ཚོགས་རྡོ་བརྗེ་ཐུགས་ཀར་འཛིན་པ།
གཡོན་དེས་ཡུ་བ་བྱས་པའི་དྲིལ་བུ་དཀུར་བསྟེན་པ་རིན་པོ་ཆེའི་རྒྱན་དང་ལྷ་རྫས་ཀྱི་ན་བཟའ་ཅན་པད་ཟླ་ལ་སེམས་སྐྱིལ་གྱིས་བཞུགས་པ། རིགས་བདག་དོན་གྲུབ། སྔགས། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཅེས་སོ། ། གཉིས་པ་ཕྱག་རྡོར་ནི་བཅོམ་ལྡན་འདས་ཕྱག་ན་རྡོ་རྗེ། རྡོ་རྗེ་དང་ཞགས་པ་བསྣམས་པ། བགེགས་ཀྱི་རྒྱལ་པོ་བི་ན་ཡ་ག་གདན་དུ་བཏིང་བ། སྐུ་མདོག་སྔོན་པོ་སངས་རྒྱས་ལྔའི་ཅོད་པན་ཅན་རྡོ་རྗེའི་རྒྱན་གྱིས་བརྒྱན་པའོ། ། མེའི་ཕུང་པོའི་དབུས་ན་བཞུགས་པར་གྱུར།
རིགས་བདག་མི་བསྐྱོད་པ་སྔགས། ཨོཾ་བཛྲ་པཱ་ཎི་བནྡྷ་བནྡྷ་བཛྲ་པཱ་ཤ་མ་མ་སརྦ་དུཥྚཾ་བི་གྷ་ན་བི་ནཱ་ཡ་ཀ་ཧཱུྃ་ཧཱུྃ་ཕཊ་ཕཊ་སྭཱཧཱ། ཞེས་པའོ། ། གསུམ་པ་དཀྱིལ་ཆོག་འདིར་བསྟན་པ་བཞིན་གཞན་གྱིས་མི་ཐུབ་མའོ། ། དེ་ལ་ལས་བུམ་གྱི་ནང་དུ་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་གཞན་གྱིས་མི་ཐུབ་མ་ནས་དབུས་ན་བཞུགས་པའོ། ། འདིར་བསྡུ་ན་ལྷ་ཐམས་ཅད་ཀྱི་སྤྱི་བོར་ཨོཾ་ནས་ས་མཱ་ཛཿཉེར་སྤྱོད་ཀྱིས་མཆོད་ཛཿཧཱུྃ་བཾ་ཧོ་ཞེས་པས་དམ་ཚིག་པ་དང་ནས༞ ཞེས་པའི་བར་གོང་གི་སྟ་གོན་བཞིན་བྱེད། ལྷ་ཐམས་ཅད་ཀྱི་སྤྱི་བོར་ཨོཾ་ནས་བྱང་ཕྱོགས་པ་ལ་དོན་གྲུབ་ཀྱིས་དབུ་བརྒྱན། ལས་བུམ་གྱི་གཞན་གྱིས་མི་ཐུབ་མ་ལ་རྣམ་པར་སྣང་མཛད་ཀྱིས་དབུ་བརྒྱན་པར་གྱུར། དབང་གི་ལྷ་རྣམས་ཀྱང་དེ་ཉིད་དུ་ཐིམ་པར་གྱུར། དེ་ནས་མཆོད་པ་རྣམས་གཞན་གྱིས་མི་ཐུབ་མས་བསངས།
སྭ་བྷཱ་ཝས་སྦྱངས། སྟོང་པར་གྱུར། སྟོང་པའི་ངང་ལས་ཨོཾ་ཞུ་བ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་ཐམས་ཅད་རང་བཞིན་སྟོང་པ།
ངོ་བོ་ཟག་པ་མེད་པའི་བདེ་བ་ཁྱད་པར་ཅན་སྐྱེད་པར་བྱེད་པ། འཕགས་པ་ཀུན་ཏུ་བཟང་པོའི་རྣམ་པ་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་བསམ་གྱིས་མི་ཁྱབ་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང་། ཁྱད་པར་བཅོམ་ལྡན་འདས་མ་གདུགས་དཀར་མོ་ཅན་གྱི་དཀྱིལ་འཁོར་ཆེན་པོའི་ལྷ་ཚོགས་རྣམས་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ནམ་མཁའ་མཛོད་ཀྱི་ཕྱག་རྒྱ་་་་་་ཨོཾ་སརྦ་བིད་ནས་སྥ་ར་ཎ་ཁཾ། ཨོཾ་བཛྲ་ཨརྒྷ་ཾནས། ཤཔྟའི་བར་མཆོད་སྔགས་སོ་སོས་བྱིན་གྱིས་བརླབ། དེ་ནས་ཚིགས་བཅད་སྔགས་དང་བཅས་པས་མཆོད་པ་ནི། ཨོཾ་བདེ་བར་གཤེགས་སོ་བཅོམ་ལྡན་ནས་འདས། ། ཚུར་གཤེགས་འདིར་ནི་བཞུགས་སུ་གསོལ། །
བདག་གི་མཆོད་ཡོན་བཞེས་ནས་ཀྱང་། བདག་ཀྱང་བློ་དང་ལྡན་པར་མཛོད། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་སི་ཏཱ་ཏ་པ་ཏྲེ་ས་པ་རི་ཝཱ་རེ་ཐམས་ཅད་ཀྱི་མགོར་སྦྱར། ཨརྒྷཾ་པྲ་ཏཱིཙྪ་ཡེ་ཨཱཿཧཱུྃ། བདེ་བར་གཤེགས་སོ་ནས་མཆོད་ཡོན་གྱི་གནས་སུ་ཞབས་བསིལ་བཅུག ཨརྒྷཾ་གྱི་གནས་སུ་པཱདྱཾ་བཅུག དཀྱིལ་འཁོར་ཀུན་ཏུ་རྒྱལ་བ་མཉེས་བྱེད་ཅིང་། ། ཁ་དོག་དབྱིབས་ལེགས་མཛེས་པའི་མེ་ཏོག་འདི། ། ནམ་མཁའ་གང་བར་སེམས་ཀྱིས་མངོན་སྤྲུལ་ནས། ། གཞལ་མེད་ཁང་དུ་སྤྲིན་བཞིན་འཐིབས་གྱུར་ཅིག
པུཥྤེ། ཚུལ་ཁྲིམས་དྲི་ལྡན་སྤོས་མཆོག་དམ་པ་འདི། ། ཏིང་འཛིན་སྔགས་དང་ཕྱག་རྒྱས་བྱིན་བརླབས་ཏེ། ། སངས་རྒྱས་ཞིང་དུ་སྤོས་དྲི་ངད་ལྡན་པའི། ། རྒྱལ་བ་རྒྱ་མཚོའི་ཚོགས་རྣམས་མཉེས་གྱུར་ཅིག དྷཱུ་པེ༞ ཉོན་མོངས་དུག་སོགས་མ་རིག་མུན་སེལ་བའི། ། ཤེས་རབ་གཟི་ལྡན་དཔལ་གྱི་སྒྲོན་མེ་འདི། ། སྤྲིན་མེད་མཁའ་ལ་ཉི་ཤར་ཇི་བཞིན་དུ། ། འོད་ཟེར་སྣང་བས་ཕྱོགས་བཅུར་རྒྱས་གྱུར་ཅིག ཨཱ་ལོ་ཀེ༞ སྟོང་གསུམ་ཀུན་ཏུ་དྲི་མཆོག་འབྱུང་གྱུར་པའི། །
སྤོས་དང་སྨན་སྦྱར་ཆུ་གཙང་རྒྱལ་བའི་ཆུ། ། ཡེ་ཤེས་མཁའ་ལས་བདུད་རྩིའི་ཆར་འབེབས་པས། ། མི་གཙང་དྲི་མའི་ཚོགས་རྣམས་དག་གྱུར་ཅིག ། གནྡྷེ༞ རྒྱལ་བའི་སྐུ་ལ་བཀྲེས་པ་མི་མངའ་ཡང་། ། འགྲོ་བའི་དོན་དུ་ལྷ་རྫས་བདུད་རྩིའི་བཤོས། ། དག་ཅིང་གཙང་མར་སྦྱར་ཏེ་འབུལ་ལགས་ན། ། ཡེ་ཤེས་ཐུགས་རྗེ་ཅན་གྱིས་བཞེས་སུ་གསོལ། ནཻ་ཝིདྱེ། དྲིལ་ཆེན་གསུང་སྙན་རྣམ་རོལ་ཚངས་པའི་དབྱངས། ། བསམ་གཏན་ངག་གིས་བསྟོད་དེ་གུས་མཆོད་ན། །
ས་བཅུ་རིམ་གྱིས་བགྲོད་དེ་ཐོགས་མེད་ནས། ། ཚོགས་གཉིས་རྫོགས་ནས་ཆོས་ཀྱི་རྒྱལ་པོར་སྨོན། ཤཔྟ་པྲ་ཏཱིཙྪ་ཨཱཿཧཱུྃ། མཛེས་སྡུག་ཡིད་འོང་གཟུགས་དང་སྙན་པའི་སྒྲ། ། བསིལ་བྱེད་ཙན་དན་དྲི་དང་རོ་བརྒྱའི་ཟས། ། མཉེན་འཁྲིལ་པཉྩ་ལི་ཀ་རེག་ན་བདེ། ། འདོད་ཡོན་སྣ་ལྔ་རྒྱལ་བ་སྲས་བཅས་ལ། ། འབུལ་གྱིས་བཞེས་ནས་དངོས་གྲུབ་བསྩལ་དུ་གསོལ། ཨོཾ་སརྦ་ཏ་ཐཱ་ག་ཏ་པཉྩ་ཀ་མ་གུ་ན་པཱུ་ཛི་ཏེ་ཨཱཿཧཱུྃ། མི་དབང་རིན་ཆེན་སྣ་བདུན་འདི་དག་གིས། །
སངས་རྒྱས་སྲས་དང་བཅས་པ་མ་ལུས་པ། ། བསམ་ཞིང་ཡིད་ཀྱིས་སྤྲུལ་ཏེ་འབུལ་ལགས་ན། ། འགྲོ་བ་མི་ཟད་གཏེར་ལ་ལོངས་སྤྱོད་ཤོག ། ཨོཾ་སརྦ་ཏ་ཐཱ་ག་ཏ་སཔྟ་རཏྣ་བཛྲ་པཱུ་ཛི་ཏེ་ཨཱཿཧཱུྃ། ལྷ་ཡི་དབང་པོ་ལྷ་མིན་གཡུལ་རྒྱལ་ནས། ། བཀྲ་ཤིས་ལྷ་མོ་བརྒྱད་ཀྱིས་མཆོད་པ་ལྟར། ། རྒྱལ་བ་རྣམས་དང་གདུགས་དཀར་ལྷ་ཚོགས་ལ། ། བཀྲ་ཤིས་རྫས་བརྒྱད་དག་གིས་མཆོད་པར་བགྱི། ། ཨོཾ་སརྦ་ཏ་ཐཱ་ག་ཏ་ཨཥྚ་མདྒ་ལ་གྲ་བྱེ་བཛྲ་པཱུ་ཛི་ཏེ་ཨཱཿཧཱུྃ། རྒྱས་པར་སྤྲོ་ན་གཞན་ཡང་ཕྱིའི་མཆོད་པ་ཅི་ཤེས་པས་མཆོད་ལ།
བསྟོད་པ་ནི། བདེ་་་་་་དྲིལ་སྟབས་གསུམ་སྐོར་བྱེད་ཅིང་། གཤེགས་ཐུགས་རྗེའི་གཙུག་ཏོར་ལས་འཁྲུངས་ཤིང་། ། བདེ་འབྱུང་བསྟན་ལ་གནོད་པ་ཕྱིར་བཟློག་ཅིང་། ། བདེ་ཆེན་འབྲས་བུ་ཉེ་བར་སྩོལ་མཛད་པའི། ཤླཽ་ཀ་རེར་དྲིལ་བསིལ་མཛད།་་་་་ བདེ་གཤེགས་གདུགས་དཀར་ཅན་ལ་ཕྱག་འཚལ་ལོ། ། སྐྱབས་སྦྱིན་ལ་སོགས་ཕྱག་རྒྱ་སྣ་ཚོགས་ཀྱིས། ། རྡོ་རྗེའི་འཁོར་ལོ་རིན་ཆེན་པདྨ་དང་། ། རལ་གྲི་མདའ་གཞུ་ཞགས་སོགས་བསྣམས་པ་ཡི། །
ཕྱག་སྟོང་མངའ་བ་ཁྱེད་ལ་ཕྱག་འཚལ་ལོ། ། དབུ་དང་ཞབས་ཕྱག་སྐུ་ཡི་ཆ་རྣམས་ལས། ། ཟུར་གྱིས་བལྟ་དང་རྣམ་པར་བགྲད་པ་དང་། ། གློག་ལྟར་འཁྱུག་སོགས་བྱེ་བ་བརྒྱ་སྟོང་གི ། སྤྱན་རྣམས་མངའ་བ་ཁྱེད་ལ་ཕྱག་འཚལ་ལོ། ། རྡོ་རྗེ་ལྟ་བུར་མི་ཕྱེད་བརྟན་པའི་སྐུ། ། དུས་མཐའི་མེ་ལྟར་འབར་བའི་མེ་དཔུང་གིས། ། གེགས་རྣམས་འཇོམས་ཤིང་དངོས་གྲུབ་ཀུན་སྩོལ་བའི། ། མི་ཕྱེད་འབར་བ་ཁྱེད་ལ་ཕྱག་འཚལ་ལོ། ། སྐུ་གསུང་ཐུགས་ཀྱི་རྡོ་རྗེ་འབར་བའི་མཐུས། །
ཐོགས་པ་མེད་ཅིང་ཤིན་ཏུ་ཡངས་པ་ཡིས། ། ས་གསུམ་དཀྱིལ་འཁོར་ཀུན་ལ་མངའ་མཛད་མ། ། སྲིད་གསུམ་དབང་ཕྱུག་ཁྱོད་ལ་ཕྱག་འཚལ་ལོ། ། དེ་ཡི་ཐུགས་ཀར་གཞན་གྱིས་མི་ཐུབ་མ། ། ཞལ་གཅིག་ཕྱག་གཉིས་ཆར་སྤྲིན་ལྟར་གནག་ཅིང་། ། ཕྱག་གཡས་རྡོ་རྗེ་གཡོན་པས་སྡིགས་མཛུབ་མཛད། ། འབྱུང་པོ་ཚར་གཅོད་ཁྱོད་ལ་ཕྱག་འཚལ་ལོ། ། ཤར་གྱི་པདྨའི་འདབ་མར་གཏུམ་ཆེན་མ། ། ཞལ་གཅིག་ཕྱག་གཉིས་གངས་རིའི་མདོག་ལྟར་དཀར། ། ཕྱག་གཡས་འཁོར་ལོ་གཡོན་པས་སྡིགས་མཛུབ་མཛད། །
གཞན་གྱི་སྦྱོར་ངན་འཇོམས་ལ་ཕྱག་འཚལ་ལོ། ། ལྷོ་ཡི་པདྨའི་འདབ་མར་འབར་ཆེན་མ། ། ཞལ་གཅིག་ཕྱག་གཉིས་གསེར་གྱི་མདོག་ལྟར་སེར། ། ཕྱག་གཡས་རིན་ཆེན་གཡོན་པས་སྡིགས་མཛུབ་མཛད། །

གཡོན་འགྲེ། དུས་མིན་འཆི་བ་འཇོམས་ལ་ཕྱག་འཚལ་ལོ། ། ནུབ་ཀྱི་པདྨའི་འདབ་མར་གོས་དཀར་མོ། ། ཞལ་གཅིག་ཕྱག་གཉིས་སྐུ་མདོག་དཀར་དམར་ཅན། ། ཕྱག་གཡས་པདྨ་གཡོན་པས་སྡིགས་མཛུབ་མཛད། གསོད་དང་བཅིང་བ་འཇོམས་ལ་ཕྱག་འཚལ་ལོ། ། བྱང་གི་པདྨའི་འདབ་མར་སྒྲོལ་མ་ནི། ། ཞལ་གཅིག་ཕྱག་གཉིས་མརྒད་ལྟར་ལྗང་བ། ། ཕྱག་གཡས་རྡོ་རྗེ་གཡོན་པས་སྡིགས་མཛུབ་མཛད། ། རྨི་ལམ་ངན་པ་འཇོམས་ལ་ཕྱག་འཚལ་ལོ། ། བྱང་ཤར་འདབ་མར་རྒྱལ་བའི་རྡོ་རྗེ་མ། །
ཞལ་གཅིག་ཕྱག་གཉིས་ནམ་མཁའི་མདོག་ལྟར་སྔོ། ། ཕྱག་གཡས་དབྱུག་པ་གཡོན་པས་སྡིགས་མཛུབ་མཛད། ། དུག་རྣམས་འཇོམས་པར་མཛད་ལ་ཕྱག་འཚལ་ལོ། ། ཤར་ལྷོའི་འདབ་མར་པདྨའི་མངོན་མཚན་ཅན། ། ཞལ་གཅིག་ཕྱག་གཉིས་གསེར་བཟང་མདོག་མཚུངས་ཤིང་། ། ཕྱག་གཡས་ལྕགས་ཀྱུ་གཡོན་པས་སྡིགས་མཛུབ་མཛད། ། མཚོན་གྱི་གནོད་པ་འཇོམས་ལ་ཕྱག་འཚལ་ལོ། ། ལྷོ་ནུབ་འདབ་མར་གཞན་གྱིས་མི་ཐུབ་མ། ། ཞལ་གཅིག་ཕྱག་གཉིས་ལི་ཁྲིའི་མདོག་ལྟར་དམར། ། ཕྱག་གཡས་རྡོ་རྗེ་ཕྲེང་བ་གཡོན༞ མེ་ཆུའི་གནོད་པ་འཇོམས་ལ་ཕྱག་འཚལ་ལོ། །
ནུབ་བྱང་འདབ་མར་རྡོ་རྗེ་མཆུ་ཅན་མ། ། ཞལ་གཅིག་ཕྱག་གཉིས་མར་གད་ལྟར་འཇམ་ཞིང་། ། ཕྱག་གཡས་རལ་གྲི་གཡོན་པས་སྡིགས་མཛུབ་མཛད། ། གནོད་སྦྱིན་སྲིན་པོ་འཇོམས་ལ་ཕྱག་འཚལ་ལོ། ། ཤར་གྱི་འཁོར་ལོར་ཁྲོ་ཆེན་རྣམ་པར་རྒྱལ། སྐུ་མདོག་དཀར་མོ་ཤིན་ཏུ་བཞད་པའི་ཞལ། ། ཕྱག་གཡས་རྡོ་རྗེ་གཡོན་པས་སྡིགས་མཛུབ་མཛད། ། ཤར་ཕྱོགས་གདོན་ཚོགས་འཇོམས་ལ་ཕྱག་འཚལ་ལོ། ། ཤར་ལྷོའི་རྩིབས་ལ་ཁྲོ་ཆེན་དབྱུག་སྔོན་ཅན། ། སྐུ་མདོག་སྔོན་མོ་ཤིན་ཏུ་འཇིགས་པའི་ཞལ། །
ཕྱག་གཡས་དབྱུག་ཐོ་གཡོན་པས་སྡིགས་མཛུབ་མཛད། ། ཤར་ལྷོའི་གདོན་ཚོགས་འཇོམས་ལ་ཕྱག་འཚལ་ལོ། ། ལྷོ་ཡི་འཁོར་ལོ་ཁྲོ་རྒྱལ་གཤིན་རྗེ་གཤེད། སྐུ་མདོག་མཐིང་ནག་ཤིན་ཏུ་གདེངས་པའི་ཞལ། ། ཕྱག་གཡས་བེ་ཅོན་གཡོན་པས་སྡིགས་མཛུབ་མཛད། ། ལྷོ་ཡི་གདོན་ཚོགས་འཇོམས་ལ་ཕྱག་འཚལ་ལོ། ། ལྷོ་ནུབ་རྩིབས་ལ་ཁྲོ་རྒྱལ་མི་གཡོ་མགོན། ། སྐུ་མདོག་སྔོན་པོ་ཤིན་ཏུ་ཁྲོས་པའི་ཞལ། ། ཕྱག་གཡས་རལ་གྲི་གཡོན་པས་སྡིགས་མཛུབ་མཛད། ། ལྷོ་ནུབ་གདོན་ཚོགས་འཇོམས་ལ་ཕྱག་འཚལ་ལོ། །
ནུབ་ཀྱི་འཁོར་ལོར་ཁྲོ་རྒྱལ་རྟ་མགྲིན་རྒྱལ། ། སྐུ་མདོག་དམར་མོ་ཤིན་ཏུ་གཙིགས་པའི་ཞལ། ། ཕྱག་གཡས་བེ་ཅོན་གཡོན་པས་སྡིགས་མཛུབ་མཛད། ། ནུབ་ཕྱོགས་གདོན་ཚོགས་འཇོམས་ལ་ཕྱག་འཚལ་ལོ། ། ནུབ་བྱང་རྩིབས་ལ་ཁྲོ་བོ་འདོད་པའི་རྒྱལ། ། སྐུ་མདོག་དམར་ནག་ཤིན་ཏུ་རྔམས་པའི་ཞལ། ། ཕྱག་གཡས་ལྕགས་ཀྱུ་གཡོན་པས་སྡིགས་མཛུབ་མཛད། ། ནུབ་བྱང་གདོན་ཚོགས་འཇོམས་ལ་ཕྱག་འཚལ་ལོ། ། བྱང་ཕྱོགས་འཁོར་ལོ་ཁྲོ་རྒྱལ་བདུད་རྩི་འཁྱིལ། ། སྐུ་མདོག་ལྗང་ནག་ཤིན་ཏུ་འཇིགས་པའི་ཞལ། །
ཕྱག་གཡས་སྣ་ཚོགས་རྡོ་རྗེ་གཡོན༞ བྱང་ཕྱོགས་གདོན་ཚོགས་འཇོམས་ལ་ཕྱག་འཚལ་ལོ། ། བྱང་ཤར་རྩིབས་ལ་ཁྲོ་བོ་ཁམས་གསུམ་རྒྱལ། ། སྐུ་མདོག་ནག་པོ་ཤིན་ཏུ་ཁྲོས་པའི་ཞལ། ། ཕྱག་གཡས་རྡོ་རྗེ་གཡོན་པས་སྡིགས་མཛུབ་མཛད། ། བྱང་ཤར་གདོན་ཚོགས་འཇོམས་ལ་ཕྱག་འཚལ་ལོ། ། རྣམ་པར་རྒྱལ་བའི་ཤར་དུ་ཧཱུྃ་ཀ་ར། ། སྐུ་མདོག་སེར་པོ་ཤིན་ཏུ་རྔམས་པའི་ཞལ། ། ཕྱག་གཡས་འཁོར་ལོ་གཡོན་པས་སྡིགས་མཛུབ་མཛད། ། སྟེང་ཕྱོགས་གདོན་ཚོགས་འཇོམས་ལ་ཕྱག་འཚལ་ལོ། ། རྟ་མགྲིན་རྒྱལ་པོའི་ནུབ་ཏུ་སྟོབས་པོ་ཆེ། །
སྐུ་མདོག་དུད་ཁ་ཤིན་ཏུ་གཙིགས་པའི་ཞལ། ། ཕྱག་གཡས་ཐོ་བ་གཡོན་པས༞ འོག་ཕྱོགས་གདོན་ཚོགས་འཇོམས་ལ་ཕྱག་འཚལ་ལོ། ། བྱང་ཤར་མཚམས་སུ་ཞི་བའི་ལྷ་མོ་ནི། ། ཞལ་གཅིག་ཕྱག་གཉིས་སྟོན་ཀའི་ཟླ་ལྟར་དཀར། ། ཕྱག་གཡས་བདུག་སྤོས་གཡོན་པས་སྡིགས་མཛུབ་མཛད། ། དགྲ་རྣམས་འཇོམས་པར་མཛད་ལ་ཕྱག་འཚལ་ལོ། ། ཤར་ལྷོའི་མཚམས་སུ་ཞི་བ་གསེར་ཕྲེང་ཅན། ། ཞལ་གཅིག་ཕྱག་གཉིས་བཙོ་མ་གསེར་གྱི་མདོག ། ཕྱག་གཡས་གསེར་ཕྲེང་གཡོན་པས་སྡིགས་མཛུབ་མཛད། ། མ་རུངས་སྒྲ་གཅན་འཇོམས་ལ་ཕྱག་འཚལ་ལོ། །
ལྷོ་ནུབ་མཚམས་སུ་སྐར་ཆེན་འབར་བ་མོ། ། ཞལ་གཅིག་ཕྱག་གཉིས་སྐུ་མདོག་དཀར་དམར་ཅན། ། ཕྱག་གཡས་མར་མེ་གཡོན་པས་སྡིགས་མཛུབ་མཛད། ། སྡང་བའི་གཤིན་རྗེ་འཇོམས་ལ་ཕྱག་འཚལ་ལོ། ། ནུབ་བྱང་མཚམས་སུ་འཕགས་མ་སྒྲོལ་མ་ནི། ། ཞལ་གཅིག་ཕྱག་གཉིས་སྐུ་མདོག་མརྒད་མདོག ། ཕྱག་གཡས་དུང་ཆོས་གཡོན་པས་སྡིགས་མཛུབ་མཛད། ། འཆི་ལྟས་རྨི་ངན་འཇོམས་ལ་ཕྱག་འཚལ་ལོ། ། ཤར་གྱི་སྒོ་རུ་རྡོ་རྗེ་ལུ་གུ་རྒྱུད། ། ཞལ་གཅིག་ཕྱག་གཉིས་ནམ་མཁའི་མདོག་འདྲ་ཞིང་། །
ཕྱག་གཡས་ལྕགས་ཀྱུ་གཡོན་པས་སྡིགས་མཛུབ་མཛད། ། ཕ་རོལ་རིག་སྔགས་འཇོམས་ལ་ཕྱག་འཚལ་ལོ། ། ལྷོ་ཡི་སྒོ་རུ་རྡོ་རྗེ་གཞོན་ནུ་མ། ། ཞལ་གཅིག་ཕྱག་གཉིས་གསེར་བཟང་མདོག་མཚུངས་ཤིང་། ། ཕྱག་གཡས་ཞགས་པ་གཡོན་པས་སྡིགས་མཛུབ་མཛད། ། གདོན་རྣམས་འཇོམས་པར་མཛད་ལ་ཕྱག་འཚལ་ལོ། ། ནུབ་ཀྱི་སྒོ་རུ་ལག་ན་རྡོ་རྗེ་མ། ། ཞལ་གཅིག་ཕྱག་གཉིས་བྱི་རུའི་མདོག་ལྟར་དམར། ། ཕྱག་གཡས་ལྕགས་སྒྲོག་གཡོན་པས་སྡིགས་མཛུབ་མཛད། ། རྒྱུ་སྐར་དགའ་བར་བྱེད་ལ་ཕྱག་འཚལ་ལོ། །
བྱང་གི་སྒོ་རུ་རྡོ་རྗེ་རིན་ཆེན་མ། ། ཞལ་གཅིག་ཕྱག་གཉིས་མརྒད་ལྟར་འཇམ་ཞིང་། ། ཕྱག་གཡས་དྲིལ་བུ་གཡོན་པས་སྡིགས་མཛུབ་མཛད། ། གཟའ་རྣམས་འཇོམས་པར་མཛད་ལ་ཕྱག་འཚལ་ལོ། ལས་བུམ་ལ། པད་མའི་ལྟེ་བར་གཞན་གྱིས་མི་ཐུབ་མ། ནས། ། ཞལ་གཅིག་ཕྱག་གཉིས་ཆར་སྤྲིན་ལྟར་གནག་ཅིང་། ། ཕྱག་གཡས་རྡོ་རྗེ་གཡོན་པས་སྡིགས་མཛུབ་མཛད། ། གདོན་བགེགས་ཚར་གཅོད་ཁྱེད་ལ་ཕྱག་འཚལ་ལོ། །
མེ་ཏོག་དང་བཅས་པའི་ལྟེ་བར་པད་ཀོར་གྱིས་གཟུངས་ཐག་བླངས་ནས་གཡས་ཀྱིས་བཟུང་། གཡོན་ཕྲེང་བ་འདྲེན་པས། རང་གི་སྙིང་ཁའི་ས་བོན་ལས་སྔགས་ཀྱི་འོད་ཟེར་གཟུངས་ཐག་ལ་བརྟེན་ནས་སོང་བས་ལྷ་རྣམས་ཀྱི་ཐུགས་རྒྱུད་བསྐུལ་ནས་སྐུའི་ཆ་ཐམས་ཅད་ལས་བདུད་རྩིའི་རྒྱུན་བབས་པས་བུམ་པ་གང་བར་གྱུར། གཙོ་མོའི་ཨ་ན་ལེ། ལྷ་སྟ་གོན་དུ་བཤད་པའི་ལྷ་སྔགས་སོ་སོ་ཉེར་གཅིག་རེ། ལས་བུམ་ལ། ཨོཾ་དེ་ཝི་བཛྲ་དྷ་རི་བནྡྷ་བནྡྷ་ནི་བཛྲ་པཱ་ཎི་ཕཊཿ ཨོཾ་ཧཱུྃ་དྲུཾ་ཧྲཱིཿཥྚོཾཿ ཉེར་གཅིག འདི་གཞན་གྱིས་མི་ཐུབ་པའི་སྔགས་སུ་འགྲེལ་པར་བཤད།
དེ་ནས་དུང་ཆོས་ཀྱི་ཆུ་ལ། ཨོཾ་བཛྲ་ཨུ་ད་ཀ་ཧཱུྃ། ལན་བདུན་བཟླ། གཟུངས་ཐག་བསྡུ། སྟོང་གསུམ་འདིའམ་སྟོང་གསུམ་གཞན་དག་ན། ། ལྷ་རྫས་མཆོད་ཡོན་ཇི་སྙེད་མཆིས་པ་ཀུན། ། བཅོམ་ལྡན་བུམ་པའི་ལྷ་ལ་བདག་འབུལ་ན། ། ཐུགས་རྗེས་འགྲོ་བའི་དོན་དུ་བཞེས་སུ་གསོལ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་སི་ཏཱ་ཏ་པ་ཏྲེ་ས་པ་རི་ཝཱ་རེ་ཨརྒྷཾ་པྲ་ཏཱིཙྪ་ཨཱཿཧཱུྃ། དུང་ཆོས་ཀྱི་མཆོད་ཡོན་བུམ་པ་གཉིས་སུ་བླུགས དེ་བཞིན་དུ་མཆོད་ཡོན་གྱི་གནས་སུ།
མེ་ཏོག བདུག་སྤོས། ཨརྒྷཾ་གྱི་གནས་སུ། པུཥྤེ། དྷཱུཔེ་བརྗོད་ནས། མེ་ཏོག་དང་སྤོས་ཕུལ། བཅོམ་ལྡན་འདས་བུམ་པའི་ལྷ་ཚོགས་ཀྱིས་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་བྱད་བྱུར་སྐལ་བ་ངན་པ་དང་། རྨི་ལམ་ངན་པ་དང་། བཀྲ་མི་ཤིས་པ་ལ་སོགས་པའི་མི་མཐུན་པའི་ཕྱོགས་ཐམས་ཅད་བྱང་ཞིང་དག་ནས། མཆོག་དང་ཐུན་མོང་གི་དངོས་གྲུབ་མ་ལུས་པ་བསྩལ་དུ་གསོལ།
གཞན་གྱིས་མི་ཐུབ་མས་དཀྱིལ་འཁོར་ཆེན་པོའི་བྱ་བ་མཐར་མ་ཕྱིན་གྱི་བར་ལ་བགེགས་ཐམས་ཅད་བཟློག་པར་མཛོད། བཛྲ་མུཿ ཡེ་ཤེས་པ་གཤེགས་དམ་ཚིག་པ་ཞུ་བ་ལས་བདུད་རྩིའི་ཆུར་གྱུར། གཞལ་ཡས་ཁང་ཞུ་ནས་བུམ་པར་གྱུར། ལས་བུམ་བསྒྲུབས་ཟིན་འདི་ནས་བཟུང་གཤེགས་གསོལ་མ་གྲུབ་བར་གྱི་བདག་མདུན་གྱི་གསང་བ་གང་དུ་བྱུང་བ་ཐམས་ཅད། ལས་བུམ་གྱི་ཆུ་དང་གཞན་གྱིས་མི་ཐུབ་མའི་སྔགས་ཀྱིས་བྱེད་དགོས། དེ་ནས་སྟ་གོན་གྱི་དཀྱིལ་འཁོར་ལ་སྙན་གསན་ནི། རྡོར་དྲིལ་སྤོས་བཅས་འཛིན་པས། ལྕེ་ཧཱུྃ་ལས་སྐྱེས་པའི་རྡོ་རྗེར་གྱུར། གདངས་རབ་འབྲིང་ཐ་གསུམ་དང་བཅས་་་་་་ཨོཾ་བཛྲ་ཛི་ཧྭཾ།
འཕགས་མ་གདུགས་དཀར་ལྷ་མོ་མཆོག ། རིག་སྔགས་རྒྱལ་ལ་ཕྱག་འཚལ་ལོ། ། ཐུགས་རྗེའི་བདག་ཉིད་དཀྱིལ་འཁོར་ནི། ། མགོན་པོ་བྲི་བར་འཚལ་ལགས་ན། ། སློབ་མ་རྣམས་ལ་བརྩེ་བ་དང་། ། ཁྱེད་རྣམས་ལ་ཡང་མཆོད་པའི་ཕྱིར། ། བཅོམ་ལྡན་འདས་མར་བདག་ནི་གུས། ། དེས་ནི་བཀའ་དྲིན་མཛད་པར་རིགས། ། འགྲོ་བའི་འཁོར་ལོ་བྱ་དོན་སྩོལ། ། སངས་རྒྱས་རྣམས་ནི་བདག་ལ་དགོངས། །
བྱང་ཆུབ་སེམས་དཔའི་འབྲས་གནས་དང་། ། འཇིག་རྟེན་སྐྱོང་བ་མ་ལུས་དང་། ། འབྱུང་པོ་བྱང་ཆུབ་ཉེར་གནས་དང་། ། གང་དག་རྡོ་རྗེ་སྤྱན་མངའ་བའི། ། བསྟན་ལ་མངོན་པར་དགའ་བ་ཀུན། ། བདག་ནི་རྡོ་རྗེ་ཆེ་གེ་སྟེ། ། འཕགས་མ་གདུགས་དཀར་དཀྱིལ་འཁོར་ནི། ། ཇི་ལྟར་གུས་པའི་ཡོ་བྱད་ཀྱིས། ། འགྲོ་བའི་དོན་ཕྱིར་འབྲི་ལགས་ན། ། ཐུགས་རྗེ་བརྩེ་བར་དགོངས་སུ་གསོལ། །
དེང་བདག་སློབ་མར་བཅས་པ་ལ། ། དཀྱིལ་འཁོར་ལྷན་ཅིག་གྱུར་པ་ཀུན། ། ཉེ་བ་རུ་ནི་མཛད་པར་རིགས། ། ལན་གསུམ་བཅོམ་ལྡན་འདས་མ་འཁོར་དང་བཅས་པ་སང་ནངས་པར་རྡུལ་ཚོན་གྱི་དཀྱིལ་འཁོར་དུ་སྤྱན་འདྲེན་ན་འབྱོན་པ་ཅི་གནང་བ་ཆེན་པོ་མཛད་དུ་གསོལ། དཀྱིལ་ཆོག་དུ་སྐབས་འདིར་སླར་ཡང་མཆོད་དེ་གཤེགས་སུ་གསོལ་ཞེས་དང་ཐིག་གི་གོང་ན། དཀྱིལ་འཁོར་བཏེག་ལ་ཐིག་ལས་བྱ། ཞེས་སྟ་གོན་གཤེགས་པ་དང་ནམ་མཁར་འདེགས་པ་གཉིས་གདམ་ཀར་གསུངས་པ་ལས་འདིར་གཤེགས་པའི་དབང་དུ་བྱས་ནས། སྟ་གོན་གྱི་དཀྱིལ་འཁོར་ལ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་སོགས་སྦྱར་བའི་ཉེར་སྤྱོད་ཀྱིས་མཆོད་བཛྲ་མུཿ སྟ་གོན་གྱི་ཡེ་ཤེས་པ་རྣམས་རང་བཞིན་གྱི་གནས་སུ་གཤེགས།
དམ་ཚིག་པ་རྣམས་རང་ཉིད་ལ་ཐིམ་པར་གྱུར། ཞེས་བརྗོད་དེ་སྟ་གོན་གྱི་མཆོད་པ་དང་། ཚོམ་བུ་སོགས་དཀྱུས་འདི་ཡན་ལ་ཞག་ཆོད་བྱེད་ན་སྔར་བཞིན་བདག་བསྐྱེད་ལ་མཆོད་བསྟོད་ནས་བཀྲ་ཤིས་ཀྱི་བར་བྱ་སྟེ། སྟ་གོན་ནོ། ། སང་གསོ་སྦྱོང་ནས་བཟླས་པའི་བར་བདག་བསྐྱེད་བསྒོམ། ཞག་གིས་བར་མ་ཆོད་ན། སྟ་གོན་གཤེགས་གསོལ་གྲུབ་འཕྲལ་ཐིག་ཚོན་ཕྱོགས་གཅིག་བྱས་ན་འཇུག་བདེ་བས། རང་གི་མདུན་དུ་ཚོན་དཀར་པོ་ལས་ཨོཾ་བྲིས་པ་དབུས་སུ་མགོ་བོ་ནུབ་ཏུ་བསྟན་ནས་བཞག སྔོན་པོ་ལ་ཧཱུྃ་བྲིས་པ་ཤར་དུ། སེར་པོ་ལ་ཏྲཱཾ་བྲིས་པ་ལྷོར།
དམར་པོ་ལ་ཧྲཱིཿབྲིས་པ་ནུབ་ཏུ། ལྗང་གུ་ལ་ཨཱཿབྲིས་པ་བྱང་དུ། དེ་དག་དང་མཐུན་པའི་ཡེ་ཐིག་སོ་སོ་ཡང་ཚོན་སོ་སོའི་སྟེང་དུ་ཕྱོགས་མ་འཆོལ་བར་བཀོད། ལས་བུམ་གྱི་ཆུ་དང་གཞན་གྱིས་མི་ཐུབ་མའི་སྔགས་ཀྱིས་བསངས། སྭ་བྷཱ་ཝས་སྦྱངས། སྟོང་པར་གྱུར་སྟོང་པའི་ངང་ལས་ཐིག་ཚོན་དཀར་པོ་ཨོཾ་ལས་བཅོམ་ལྡན་འདས་རྣམ་སྣང་དཀར་པོ་བྱང་ཆུབ་མཆོག་གི་ཕྱག་རྒྱ་ཅན། སྔོན་པོ་ཧཱུྃ་ལས་བཅོམ་ལྡན་འདས་མི་བསྐྱོད་པ་སྔོན་པོ་གཡས་ས་གནོན་དང་། གཡོན་མཉམ་བཞག་གི༞ སེར་པོ་ཏྲཱཾ་ལས་བཅོམ་ལྡན་འདས་རིན་ཆེན་འབྱུང་ལྡན་སེར་པོ་གཡས་མཆོག་སྦྱིན་དང་གཡོན་མཉམ་བཞག་གི༞ དམར་པོ་ཧྲཱིཿལས་བཅོམ་ལྡན་འདས་འོད་དཔག་མེད་དམར་པོ་ཕྱག་གཉིས་མཉམ་བཞག་གི༞ ལྗང་གུ་ཨཱཿལས་བཅོམ་ལྡན་འདས་དོན་ཡོད་གྲུབ་པ་ལྗང་གུ་གཡས་སྐྱབས་སྦྱིན་དང་གཡོན་མཉམ་བཞག་གི༞ དེ་རྣམས་ཀྱི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ།
རང་གི་མིག་གཉིས་མ་དང་ཊ་ལས་ཉི་ཟླ། མིག་འབྲས་ཧཱུྃ་ཐུང་ལས་རྡོ་རྗེར་གྱུར། ཨོཾ་དིཔྟ་དྲིཥྚ་ཨངྐུ་ཤ་ཛཿ ཞེས་པའི་སྔགས་དང་། རྫི་མ་འདུག་པའི་ཕྱག་རྒྱས། རང་བཞིན་གྱི་གནས་ནས་ཡེ་ཤེས་ཀྱི་ཐིག་ཚོན་བཀུག་ནས། དམ་ཚིག་གི་ཐིག་ཚོན་སོ་སོ་ལ་ཐིམ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱིཿཧཱུྃ། རིགས་ལྔ་སོ་སོས་དབུ་བརྒྱན། ཨོཾ་སརྦ་ཏ་ཐཱ་ག་ཏ་ཨརྒྷཾ་ནས།
ཤཔྟའི་བར་གྱིས་མཆོད། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། ། གཟུགས་སྐུ་འཇའ་ཚོན་བཞིན་དུ་སོ་སོར་གཤེགས། ། ཐབས་དང་ཤེས་རབ་མཆོག་ལ་མངའ་བརྙེས་པའི། ། རིགས་ལྔ་བདེ་བར་གཤེགས་ལ་ཕྱག་འཚལ་ལོ། ། ཞུ་བ་ལས་བྱུང་བའི་ངོ་བོ་རིགས་ལྔ་ལ་རྣམ་པ་ཐིག་ཚོན་དུ་གྱུར། སློབ་དཔོན་རྡོར་དྲིལ་འཛིན་པས་གྲོགས་རྡོར་དྲིལ་འཛིན་པ་ལ་ཐིག་སྣ་གཏད་ཐོག་མར་སོ་སོར་བསྒྲིལ། དེ་ནས་ལྔ་པོ་གཅིག་ཏུ་བསྒྲིལ་ཞིང་། ཨོཾ་ཨ་ཨ་ནྱོ་ནྱ་ཨ་ནུ་ག་ཏ་སརྦ་དྷརྨཱས་ར་ས་ར་ཨ་ནུ་ག་ཏ་སརྦ་དྷརྨཱཿ ཨ་ཏྱནྟ་ཨ་ནུ་པྲ་ཝྀཥྚཿ
ཐིག་སྐུད་བསྡོགས་ནས་རིན་པོ་ཆེའི་སྣོད་དུ་བཞག ལག་གཉིས་རྡོར་དྲིལ་བཅས་པས་སྟེང་ཁུ་ཚུར་གྱི་མཛུབ་མོ་གཉིས་ཀྱིས་ཚོན་མཉེ་ཞིང་། ཨོཾ་བཛྲ་ཙི་ཏྲ་ས་མ་ཡ་ཧཱུྃ། ཚོན་རེ་རེ་ལ་བདུན་བདུན་བཟླས། ཚོན་རྣམས་ལ་ཧྲཱི་རེ་རེ་བྲིས། ལག་གཉིས་རྡོར་དྲིལ་དང་བཅས་པས་རྡོ་རྗེ་མའི་ཕྱག་རྒྱ་བཅས་ལ། བདེན་པ་གང་གིས་སེམས་ཅན་རྣམས་ལ་རྡུལ་མང་ཞིང་། ། སངས་རྒྱས་དང་བྱང་ཆུབ་སེམས་དཔའ་རྣམས་སེམས་ཅན་རྣམས་ལ་ཆགས་པས་བདེན་པ་དེས་རྡུལ་ཚོན་རྣམས་འབར་བར་གྱུར་ཅིག ཧྲཱིཿཧྲཱིཿ ཞེས་སྦར།
དེ་ནས་སློབ་དཔོན་རྡོར་དྲིལ་ཐོགས་པ་ནུབ་དང་གྲོགས་ཤར་དུ་གནས་པ་ཛཿ ཞེས་ཐིག་སྣ་སློབ་དཔོན་གྱི་ལག་གཡས་ཀྱིས་གཏད། གྲོགས་ཀྱི་གཡོན་པས་དྲངས་ཤིང་། ཛཿཛཿཛཿཞེས་བརྗོད། ནུབ་དང་ལྷོར་གནས་ཚང་ཐིག་གཉིས། མེ་རླུང་དེ་ཉིད་མེར་གནས་པས། ཤར་ནུབ་བྱང་ལྷོའི་རྩ་ཐིག་གདབ། དེ་ཉིད་དང་ནི་བདེན་བྲལ་དུ། གནས་པའི་ཟུར་ཐིག་གཉིས་པོ་གདབ། སློབ་དཔོན་འདུག་པའི་དབང་དུ་བྱས།
སློབ་མ་དེ་ལས་བཟློག་པའོ། ། ཞེས་གསུངས་པ་ལྟར། དང་པོ་ནམ་མཁའ་ལ་སེ་གོལ་གྱི་སྒྲ་དང་བཅས་པས་གཅུས་ཐིག་གདབ། དེ་ནས་ས་ལ་གདབ་ཅིང་། སེམས་ཅན་དོན་དུ་དུས་ཡུན་གྱི། ། དེ་ཕྱིར་ཁྱེད་རྣམས་འདིར་བྱོན་ཅིག ། ཨོཾ་བཛྲ་ས་མ་ཡ་པུ་ཏྲཾ་མཱ་ཏི་ཀྲ་མ་ཧཱུྃ་ཞེས་བརྗོད། བཏབ་ཚར་ནས། ཐིག་སྐུད་ཀྱི་ཡེ་ཤེས་པ་ལ། ཨོཾ་སརྦ་ཏ་ཐཱ་ག་ཏ་བཛྲ་ཨརྒྷཾ་སོགས་ཉེར་སྤྱོད་ཀྱིས་མཆོད།
བཛྲ་མུཿ ཐིག་གི་ཡེ་ཤེས་པ་གཤེགས། དམ་ཚིག་པ་རང་ལ་ཐིམ། ཨོཾ་བཛྲ་བེ་ག་ཨ་ཀྲ་མ་ཧཱུྃ། ཞེས་དཀྱིལ་འཁོར་གྱི་ནུབ་ནས་དབུས་སུ་ཕྱིན་ནས། ཀྲོ་དྷ་དྲིཥྚི་ཧཱིཿ གསུམ་གསུམ་བརྗོད་པའི་སྒོའི་ནང་གི་རྩ་ཐིག་དབྱེ། རང་གི་མིག་ལས་རྡོ་རྗེ་འཕྲོས་པས་ཐར་པའི་སྒོའི་བར་ཆད་ཐམས་ཅད་བཅོམ་པར་གྱུར། ཨོཾ་བཛྲ་བཻ་ག་ཨ་ཀྲ་མ་ཧཱུྃ། ཞེས་ཤར་ནས་ཕྱིར་འཐོན།
དེ་ནས་དཀྱིལ་འཁོར་ལྷག་ཆད་མེད་པར་དཀྱིལ་ཆོག་གི་བྲིས་ཆའི་གཞུང་བཞིན་ལེགས་པར་བྲིས་ཏེ་སྟ་གོན་གྱི་ནམ་མཁའ་དྭངས་པ་བཞིན། ཉི་མའི་དཀྱིལ་འཁོར་ཤར་བ་བཞིན། ། ཟླ་བའི་དཀྱིལ་འཁོར་རྒྱས་པ་བཞིན། ། དབང་པོའི་མཚོན་ཆ་བཀྲམ་པ་བཞིན། ། འོད་ཀྱི་ཕུང་པོ་འབར་བ་བཞིན། ། རིན་ཆེན་གཏེར་ཁ་ཕྱེ་བ་བཞིན། ། མེ་ཏོག་སྣ་ཚོགས་སྐྱེད་ཚལ་བཞིན། ། མཛེས་དགུ་གཅིག་ཏུ་སྤུངས་པ་བཞིན། ། ལག་པ་གཅིག་གི་འདུ་བྱེད་བཞིན། ། ཞེས་པ་ལྟར་བྲིས་གྲུབ་པ་དང་།
ཚོན་ལྷག་གི་ཡེ་ཤེས་པ་ལ། ཨོཾ་སརྦ་ཏ་ཐཱ་ག་ཏ་སོགས་ཀྱིས་མཆོད། བཛྲ་མུཿ ཚོན་ལྷག་གི་ཡེ་ཤེས་པ་གཤེགས། དམ་ཚིག་པ་རང་ལ་ཐིམ། དཀྱིལ་འཁོར་གྱི་མཐར་དྲི་བཟང་དང་སྣུམ་འདྲེས་པས་བྱུགས། མེ་ཏོག་བཀྲམ། གཙོ་མོའི་བུམ་པ་དཀྱིལ་འཁོར་གྱི་དབུས་སུ་མཉྫིའི་སྟེང་དུ་བཞག ལས་བུམ་སྒྲུབ་དུས་དབང་ལྡན་དུ། རྒྱུན་དུ་སློབ་དཔོན་གྱི་མདུན་དུ་བཞག
ཕྱོགས་བཞི་མཚམས་བརྒྱད་དུ་འཇིམ་པ་ལ་ཆེད་དུ་བཟོས་པའམ། མེད་ན་ལེབ་མ་མཛུབ་གང་ཙམ་བརྒྱད་བཞག་པ་ལ། མདའ་བརྒྱད་གཟུག་ཅིང་དེ་ལ་ཚོན་སྐུད་སྣ་ལྔས་དྲ་བ་བྱ་སྟེ། དེ་ཡང་དང་པོར་དབང་ལྡན་གྱི་མདའི་རྩ་བ་ལ་ཚོན་སྐུད་ཀྱི་སྣེ་མོ་བཏགས་ལ་དེ་ཤར་གྱི་མདའི་རྩེ་མོར་ཁྱེར་ནས་དཀྲིས། དེ་བཞིན་དུ་ཤར་ལྷོའི་རྩ་བ་དང་ལྷོའི་རྩེ་མོ་དང་། ལྷོ་ནུབ་ཀྱི་རྩ་བ་དང་། ནུབ་ཀྱི་རྩེ་མོ་དང་། ནུབ་བྱང་གི་རྩ་བ་དང་། བྱང་གི་རྩེ་མོ་དང་། བྱང་ཤར་གྱི་རྩེ་མོ་དང་།
དེ་ནས་བྱང་ཤར་གྱི་རྩེ་མོ་དང་། ཤར་གྱི་རྩ་བ་དང་། ཤར་ལྷོའི་རྩེ་མོ་དང་། ལྷོའི་རྩ་བ་དང་། ལྷོ་ནུབ་ཀྱི་རྩེ་མོ་དང་། ནུབ་ཀྱི་རྩ་བ་དང་། ནུབ་བྱང་གི་རྩེ་མོ་དང་། བྱང་གི་རྩ་བ་དང་། བྱང་ཤར་གྱི་རྩེ་མོ་དང་། དེ་ནས་ཤར་གྱི་རྩེ་དང་།
དེ་ནས་མདའ་གཉིས་གཉིས་བོར་ཏེ་ལྷོ་ནུབ་ཀྱི་རྩེ་ལ་དཀྲིས། དེ་བཞིན་དུ། བྱང་གི་རྩེ་མོ་དང་། ཤར་ལྷོའི་རྩེ་དང་། ནུབ་ཀྱི་རྩེ་དང་། བྱང་ཤར་གྱི་བརྩེ་དང་། ལྷོའི་རྩེ་དང་། ནུབ་བྱང་གི་རྩེ་དང་། ཤར་གྱི་རྩེ་དང་། དེ་ནས་རེ་རེ་བཞིན་དུ་ཤར་ལྷོ།
ལྷོ། ལྷོ་ནུབ། ནུབ། ནུབ་བྱང་། བྱང་གི་རྩེ་ལ་དཀྲིས་ཏེ། བྱང་ནས་འཁོར་ལོ་བསྐོར་བའི་ལྷག་མ་བྱང་ཤར་གྱི་མདའི་རྩ་བར་བཞག་པའི་ཕྱོགས་མཚམས་སྟེང་འོག་ཀུན་ཏུ་འཁོར་ལོ་རྩིབས་བརྒྱད་པའི་རྣམ་པ་འབྱུང་ངོ་། ། དེ་ནས་མདའ་དེ་དག་གི་རྩེ་ལ་ཕྱོགས་སྐྱོང་སོ་སོའི་མདོག་ཅན་གྱི་ལྡ་ལྡིའམ། འཕན་ཁ་དོག་སྣ་ཚོགས་བཀོད། བཅུ་ཡོད་ན་སྟེང་འོག་གི་གཉིས་ཤར་ནུབ་ཀྱི་རྩེ་ལའོ། ། མེ་ལོང་བརྒྱད།
རྨ་བྱའི་མདོངས་བརྒྱད་ཀྱང་རྩེ་ལ་བཙུགས། ཕྱི་ངོས་ནས་དཀྱིལ་འཁོར་ལ་ཡང་གཞལ་བའི་མདའ་བརྒྱད་ཀྱི་རྩ་བར་གཡས་སུ་ཕུར་པ་བརྒྱད། གཡོན་དུ་རལ་གྲི་བརྒྱད་རྣམས་ཟུག་གོ ། གཏོར་མ་གཙོ་མོ་ལ་གཅིག སྒོས་ཀྱི་ཆོས་སྐྱོང་ལ་གཅིག ལེགས་ལྡན་གསུམ་ལ་རེ་རེ། ཆ་གསུམ་ཚང་བ་རེ་རེ། རྒྱལ་ཆེན་བཞི་ལ་གཅིག གདོན་ཆེན་ཉི་ཤུ་རྩ་བརྒྱད་ལ་དམར་གཏོར་གཅིག དཀར་གཏོར་གཅིག
མེ་ཏོག་དང་ཤིང་ཏོག་འབྲས་བུ་སྣ་ཚོགས་པས་བརྒྱན་པ་གཅིག གཞི་བདག་ལ་གཅིག་སྟེ་བཅུ་གསུམ་བཤམས། མཆོད་པ་བཟང་ཞིང་རྒྱ་ཆེ་བས་བསྐོར་དེའང་བོན་པོའི་བཤོས་བུ་བཞིན་མ་ཡིན་པ་པདྨའི་སྙིང་པོ་ལྟ་བུའི་ཟླུམ་གཏོར་བྱ་ཞིང་། སོ་སོའི་གཏོར་རྫས་ཙཀླི་སོགས་མ་ནོར་བར་བྱའོ། ༈ །རྡུལ་ཚོན་གྱི་དཀྱིལ་འཁོར་ལས་བུམ་གྱི་ཆུ་དང་། གཞན་གྱིས་མི་ཐུབ་མས་བསངས། སྭ་བྷཱ་ཝས་སྦྱངས། སྟོང་པར་གྱུར། སྟོང་པའི་ངང་ལས་ཧཱུྃ་ལས་སྣ་ཚོགས་རྡོ་རྗེ་ཧཱུྃ་གིས་མཚན་པ་ནས། དབང་གི་ལྷ་རྣམས་ཀྱང་དེ་ཉིད་དུ་ཐིམ་པར་གྱུར་ཞེས་པའི་བར་གོང་གི་སྟ་གོན་བཞིན་བྱེད་དཀྱིལ་ཆོག་ལས་སྐབས་འདིར་བུམ་སྒྲུབ་མ་གསུང་ཀྱང་གཟུངས་གྲྭ་ལྔའི་དཀྱིལ་ཆོག་ལས་རྒྱུན་དུ་བྱེད་ན་ཐུན་གསུམ་དུ་ཉིན་རེ་བཞིན་བཟླས་པ་བྱའོ། །
ཞེས་གསུངས་པ་འདིར་ཡང་མཚུངས་ཤིང་། དཀྱིལ་ཆོག་ཆེན་མོ་རྣམས་སུ་བུམ་པ་ཉིན་རེ་བཞིན་སྒྲུབ་དགོས་པར་གསུངས་པས་བུམ་པ་བཤམས། གཞན་གྱིས་མི་ཐུབ་མས་བསངས། སྭ་བྷཱ་ཝས་སྦྱངས། སྟོང་པར་གྱུར། སྟོང་པའི་ངང་ལས་ཧྲཱིཿལས་ཟླ་བའི་དཀྱིལ་འཁོར་གྱི་སྟེང་བུ་བཾ་བཾ་ལས་བྱུང་བའི་ནས། དབང་གི་ལྷ་རྣམས་ཀྱང་དེ་ཉིད་དུ་ཐིམ་པར་གྱུར། ཞེས་པའི་བར་སྔར་སྟ་གོན་དུ་བསྟན་པ་བཞིན། དེ་ནས་མཆོད་བསྟོད་ཕྱོགས་གཅིག་བྱ་སྟེ་མཆོད་པ་གསར་དུ་བཤམས་པའམ་ཁ་གསོ། མཆོད་པ་རྣམས་གཞན་གྱིས་མི་ཐུབ་མས་མཆོད་པ་བསངས་སྦྱངས་བྱིན་རླབས།
ནས། གཞལ་ཡས་ཁང་ཞུ་ནས་བུམ་པར་གྱུར་གྱི་བར་སྟ་གོན་བཞིན་བྱེད། དེ་ནས་མདུན་བསྐྱེད་ལ་དམིགས་ཏེ་གཙོ་མོ་ལ། ཏདྱ་ཐཱ། ཨོཾ་ཨ་ན་ལེ་ཨོཾ་ཨ་ན་ལེ། བི་ཤུདྡྷེ་ཤུདྡྷེ། བྷེ་ཏ་བྷེ་ཏ་བཛྲ་དྷ་རི་ནི། བནྡྷ་བནྡྷ་བཛྲ་པཱ་ཎི་ཧཱུྃ་ཧཱུྃ་ཕཊ་ཕཊ་སྭཱཧཱ། ཨོཾ་དྲུཾ་བནྡྷ་ཧཱུྃ་ཧཱུྃ་ཕཊ་ཕཊ་སྭཱཧཱ། བརྒྱ་རྩ་བཟླ།
ཨོཾ་ཛམྦྷ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་སཏྭཾ་བྷ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་མོ་ཧཱ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་སམྦྷ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་བནྡྷ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ཨོཾ་པ་ར་བི་ཥ་བྷཀྵ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་སརྦ་དུཥྚ་ནཾ་སཏྭམྦྷ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾོ། ཨོཾ་སརྦ་ཡཀྵ་རཀྵ་ས་ཧཱ་གྲ་ཧཱ་ཎཾ་བི་དྷྭནྶ་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་ཨུཥྞི་ཥ་ཀྲོ་དྷཱ་བི་ཛ་ཡ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་ནཱི་ལ་དཎྜ་ཀཱི་ལི་ཀཱི་ལ་ཡ་ཧཱུྃ་ཕཊ།
ཨོཾ་ཨུཥྞི་ཥ་ཀྲོ་དྷཱ་ཡ་མནྟ་ཀ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་ཨརྻ་ཨ་ཙ་ལེ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་ཧ་ཡ་གྲི་བ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་ཊཀྐི་རཱ་ཛ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་ཨ་མྲྀ་ཏ་ཀུཎྜ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་ཏྲཻ་ལོཀྱ་བི་ཛ་ཡ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་ཧཱུྃ་ཀ་ར་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་ཨུཥྞི་ཥ་ཀྲོ་དྷཱ་མ་ཧཱ་བ་ལ་ཀཱི་ལི་ཀཱི་ལ་ཡ་ཧཱུྃ་ཕཊ། ཨོཾ་བནྡྷ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་པ་ར་བི་ཥ་བྷཀྵ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ།
ཨོཾ་སརྦ་དུཥྚ་ཎཾ་སྟམྦྷ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། ཨོཾ་སརྦ་ཡཀྵ་རཀྵ་ས་ཧཱ་གྲ་ཧཱ་ཎཾ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་སརྦ་པ་ར་བིར་ཡཙྪ་ད་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་ཙ་ཏུ་རཱ་ཤི་ཏི་ནཾ་གྲ་ཧཱ་ས་ཧ་པྲ་ཎཾ་བི་དྷྭནྶ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་ཨཥྚ་བིཾ་ཤཱ་ཏཱི་ནཱཾ་ནཀྵ་ཏྲ་ཎཾ་པྲ་ས་དཱ་ན་ཀ་རཱི་ཧཱུྃ་དྲུཾ་ཧྲཱིཿཥྚོཾ། ཨོཾ་ཨཥྚ་ཎཾ་མ་ཧཱ་གྲ་ཧཱ་ཎཾ་བི་དྷྭནྶ་ན་ཀ་རི་ཧཱུྃ་དྲུཾ་ཧྲཱིཿཥྚོཾ། དེ་རྣམས་ཉེར་གཅིག་རེ་བཟླའོ། ། དེ་ནས་བླ་མ་ཆོས་རྒྱལ་འཕགས་པ་རིན་པོ་ཆེའི་ཕྱག་འཚལ་གྱི་མི་མཐུན་ཕྱོགས་བཟློག་དང་རི་ཁྲོད་ལོ་མ་གྱོན་རྣམས་བསྟོད། བདག་སྲུང་གཙོ་མོའི་ཡོན་ཏན་དྲན། ། འཇིགས་པ་བཟློག་དང་གདོན་རྣམས་འཇོམས། །
རིག་སྔགས་གཅད་དང་དམ་ཅན་བསྐུལ། ། བར་ཆད་བཟློག་དང་རིམ་ནད་སྲུང་། ། མཚམས་གཅད་བཅངས་པའི་ཕན་ཡོན་དང་། ། སྲིད་འཕེལ་ལ་སོགས་ཁ་ཚར་ལས། ཞེས་མདོ་དབུ་ཞབས་བསྡུས་པའི་སྡོམ་ཚིག་དང་། མདོ་ལས། སངས་རྒྱས་རྣལ་འབྱོར་དུ་བྱའོ། ། ཞེས་པའི་དམིགས་པ་དང་བཅས་པའི་མདོ་ཚར་བདུན་ཇི་ལྟར་འོས་པ་བཀླག་པར་བྱ་སྟེ། བཟློག་པ་ལ་སོགས་ཡིན་ན་ཀློག་པར་བྱེད་དོ། ། སློབ་མ་ལ་དབང་བསྐུར་བ་ལ་མ་བྱས་ཀྱང་ཆད་པའི་ཉེས་པ་མེད་དོ།
༈ །དེ་ནས་གཏོར་མ་རྒྱས་འབྲིང་བསྡུས་གསུམ་ལས་རྒྱས་པ་བཞི་བཅུ་གསུམ་གྱི་དང་པོ་གཙོ་མོ་ལ། གཉིས་པ་སྒོས་ཀྱི་ཆོས་སྐྱོང་ལ། གསུམ་པ་བཞི་པ་ལྔ་པ་རྣམས་ལེགས་ལྡན་ལ། དྲུག་པ་བདུན་པ་བརྒྱད་པ་དགུ་པ་རྣམས་རྒྱལ་ཆེན་བཞི་ལ། བཅུ་པ་བཅུ་གཅིག་པ་ཆ་གསུམ་བཞིན་ཕྱོགས་སྐྱོང་དང་འབྱུང་པོ་ལ་བཏང་། བཅུ་གཉིས་པ་དང་བཅུ་གསུམ་པ་གདོན་ཆེན་ཉེར་བརྒྱད་ལ། བཅུ་བཞི་པ་ནས་བཞི་བཅུ་ཞེ་གཅིག་བར། གཟི་བརྗིད་འཕྲོག་པའི་གདོན་རྣམས་ལ་འབུལ། ཞེ་གཉིས་པ་གཞི་བདག་ལ། ཞེ་གསུམ་པ་ཆ་གསུམ་གྱི་ཆོ་གས་བགེགས་ལ་སྦྱིན།
གཏོར་མ་འབྲིང་པོ་སུམ་ཅུ་རྩ་གསུམ་པའི་ལུགས་ནི་གཏོར་ཆོག་ཟུར་ན་བཀོད་པས་དེ་བལྟ་བར་བྱའོ། ། བསྡུས་པ་གཏོར་མ་བཅུ་གསུམ་གྱི་དབང་དུ་བྱས་པའི་དང་པོ་བྱིན་གྱིས་བརླབས་པའི་རིམ་པ་ནི། གཞན་གྱིས་མི་ཐུབ་པའི་སྔགས་དང་ལས་བུམ་གྱི་ཆུས་བསངས། སྭ་བྷཱ་ཝས་སྦྱངས། རྒྱས་པར་སྔགས་དྲུག་ཕྱག་དྲུག་གིས་བྱིན་གྱིས་བརླབས་པའམ། མ་གྲུབ་ན། ཨོཾ་ཨཱཿཧཱུྃ། གསུམ། ཨ་ཀཱ་རོ་གསུམ་གྱིས་བྱིན་གྱིས་བརླབས། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་སི་ཏཱ་ཏ་པ་ཏྲེ་ས་པ་རི་ཝཱ་ར་ན་མཿསརྦ་ཏ་ཐཱ་ག་ཏོ་བྷྱོཿབི་ཤྭ་མུ་ཁེ་བྷྱཿསརྦ་ཏ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་ས་མ་ཡེ་སྭཱ་ཧཱ།
གསུམ་གྱིས་ཕུལ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་སོགས་ཉེར་སྤྱོད་ཀྱིས་མཆོད། བཅོམ་ལྡན་ལྷ་མོ་གདུགས་དཀར་ཅན། ནས། བདག་ཉིད་གུས་པས་ཕྱག་འཚལ་ལོ། ། བར། བཅོམ་ལྡན་འདས་མ་འཁོར་བཅས་ཀྱིས་ཡུལ་ཕྱོགས་འདིར་མི་ནད་དང་ཕྱུགས་ནད་དང་། ཡམས་ནད་དང་། འཚེ་བ་དང་། གནོད་པ་དང་།
ནད་འགོ་བ་དང་། འཁྲུག་པ་དང་། ཕ་རོལ་གྱི་དམག་ཚོགས་ཐམས་ཅད་ཕྱིར་བཟློག་པའི་ཕྲིན་ལས་མཛོད་ཅིག ༈ །གཉིས་པ་སྒོས་ཀྱི་ཆོས་སྐྱོང་ལ་འབུལ་བ་ནི། ཞ་ལུ་པ་རྣམས་རྣམ་སྲས་ཞི་དྲག བིང་ལས་གཤིན་རྡོ་རྗེ་རབ་བརྟན་མ། རི་ཕུག་མ་རྣམས་ལ་འབུལ་བར་མཛད་པས་དེ་ལྟར་སྤྲོ་ན་ཞ་ལུ་སློབ་དཔོན་དྲུག་གིས་མཛད་པའི་གདུགས་དཀར་དཀྱིལ་ཆོག་ནག་འགྲོས་མ་བཞིན་ནས། ཡང་ན་རང་གང་བྱེད་ཀྱི་ཆོས་སྐྱོང་ལ་ཕུལ་ཀྱང་འཐུས། གསུམ་པ་མན་ཆད་སྔགས་དྲུག་ཕྱག་དྲུག་གིས་བྱིན་གྱིས་བརླབས་པའི་དང་པོ། ཆོས་ཉིད་རྣམ་པར་དག་པའི་སྔགས་དང་ཕྱག་རྒྱས་གཏོར་མ་སྦྱོང་བ་ནི་ལག་པ་ཐལ་མོ་ཁོང་སྟོང་དུ་སྦྱར་ལ།
ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། གསུམ། གཉིས་པ་ནམ་མཁའ་མཛོད་ཀྱི་སྔགས་དང་ཕྱག་རྒྱས་སྤེལ་བ་ནི། ཐལ་མོ་ཁོང་སྟོང་དུ་སྦྱར་ལ་སོར་མོ་རྣམས་རྩེ་སྤྲད་དེ་ཚིགས་རྣམས་ཟུར་ཅན་རིན་པོ་ཆེའི་སྒྲོམ་ལྟར་བྱས་ལ། ཨོཾ་ན་མཿསརྦ་ཏ་ཐཱ་ག་ཏ་བྷྱོཿབི་ཤྭ་མུ་ཁེ་བྷྱཿ སརྦ་ཏ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱཧཱ། གསུམ་པ་བདུད་རྩི་ཐལ་སྦྱོར་གྱི་སྔགས་མོས་པར་བསྒྱུར་བ་ནི། ལག་པ་ཐལ་མོར་སྦྱར་བ་བསྐྱེད་དེ་མཐེ་བོང་གཉིས་བསྣོལ་ལ། ཨོཾ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། གསུམ།
བཞི་པ་རྒྱལ་ཆེན་ཤུགས་ལྡན་འོད་ཀྱི་སྔགས་རྒྱས་སྤྱོད་པར་དབང་བ་ནི། ལག་པ་གཡས་པས་ཁུ་ཚུར་བཅངས་ལ་མཛུབ་མོ་བསྒྲེངས་ཏེ། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ། གསུམ། ལྔ་པ་ཡེ་ཤེས་སྐར་མདའི་སྔགས་རྒྱས་སོ་སོར་ཐོབ་པར་བྱ་བ་ནི། ལག་པ་གཡས་པ་ཁུ་ཚུར་བཅངས་ལ་སྙིང་ཁར་བཞག གཡོན་པ་མཆོག་སྦྱིན་གྱི་ཕྱག་རྒྱས་གཏོར་མའི་སྣོད་འདེགས་པའི་ཚུལ་དུ་བྱས་ལ། ཨོཾ་ཛྙཱ་ན་ཨ་ཝ་ལོ་ཀི་ཏེ་ས་མནྟ་སྥ་ར་ཎ་རསྨི་བྷ་ཝ་ས་མཱ་ཡ་མཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ཡ་ནི་ཧཱུྃ། གསུམ། དྲུག་པ་ལྷ་མགོན་སྤྱིའི་སྔགས་རྒྱས་དབང་དུ་བྱ་བ་ནི།
ལག་པ་ཐལ་མོ་ཁོང་སྟོང་དུ་སྦྱར་ལ་སོར་མོ་རྣམས་ནང་དུ་བསྣོལ་ལ་མཐེ་བོང་གཉིས་གཤིབས་ཏེ་བརྐྱངས་ནས། ན་མཿས་མནྟ་བུདྡྷ་ནན་གྲ་ཧེ་ཤྭ་རི་པྲ་བྷཉྩ་ཏི་ན་མ་ས་མ་ཡ་སྭ་ཱཧཱ། ལས་བུམ་དང་གཞན་གྱིས་མི་ཐུབ་མས་བསངས། སྭ་བྷཱ་ཝས་སྦྱངས། སྟོང་པར་གྱུར་སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་སྟེང་དུ་ཧཱུྃ་ལས་ལེགས་ལྡན་ནག་པོ་དཀའ་ཐུབ་བཟློག་པ་ཞལ་གཅིག་ཕྱག་གཉིས་པ་སྐུ་མདོག་ནག་པོ་ཤིན་ཏུ་འཇིགས་པའི་ཞལ་རྣམ་པར་འགྱུར་བ། ཕྱག་གཡས་རྩེ་གསུམ་དང་གཡོན་ཐོད་པ་ཁྲག་གིས་གང་བ་བསྣམས་པ། དཀའ་ཐུབ་བཟློག་མའི་ལྷ་མོའི་ཚོགས་ཀྱིས་བསྐོར་བའོ། ། ལེགས་ལྡན་ནག་པོ་སྲེད་མེད་ཀྱི་བུ་ཕྱག་རྒྱ་ཆེན་པོ་ལྔས་ཕྱག་རྒྱ་བྱས་པ་ཞལ་གཅིག་ཕྱག་གཉིས་པ་སྐུ་མདོག་མཐིང་ནག་ཕྱག་གཡས་གྲི་གུག་དང་། གཡོན༞ འགྲེའོ། ། འཁོར་ཚངས་པ་ལ་སོགས་ཏེ་ལྷའི་ཚོགས་ཀྱིས་བསྐོར་བའོ། །
ལེགས་ལྡན་ནག་པོ་གྲོང་ཁྱེར་སུམ་བརྩེགས་འཇིག་པར་བྱེད་པ་སྐུ་མདོག་མཐིང་ནག་ཞལ་གཅིག་ཕྱག་གཉིས་ཕྱག་གཡས་ཙནྡན་གྱི་བིང་ལས་སྤྲུལ་པའི་དམག་ཚོགས་མང་པོ་འགྱེད་པ་ནམ་མཁའ་ལ་འཕྱར་བ། གཡོན༞ འཁོར་དུར་ཁྲོད་ན་གནས་པའི་མ་མོ་དང་ཁྱབ་འཇུག་གི་ཚོགས་ཀྱིས་བསྐོར་བའོ། ། དེ་གསུམ་ཡང་ཉི་མ་ལྟ་བུའི་སྤྱན་གསུམ་དམར་ལ་ཟླུམ་པ། ཞལ་བགྲད་ཅིང་མཆེ་བ་བཞི་བཞི་གཙིགས་པ། སྨིན་མ་དང་། སྨ་ར་དང་། དབུ་སྐྱེས་ཐམས་ཅད་མེ་འབར་བ་ལྟ་བུ་གྱེན་དུ་འཁྱིལ་བ་དར་ནག་སྔོ་ཁྲའི་ན་བཟའ་ལྷབ་ལྷུབ་བརྩེགས་མར་གསོལ་བ། ཐོད་སྐམ་ལྔ་ལྔའི་དབུ་རྒྱན་དང་། ཐོད་རློན་བརྒྱ་ཕྱེད་ཀྱི་དོ་ཤལ་ཅན། ཤིན་ཏུ་འཇིགས་པའི་གཟུགས་ཀྱིས་མེ་འོད་འབར་བའི་ཁྲོད་ན་བཞུགས་པའི་སྤྱི་བོར་ཨོཾ།
མགྲིན་པར་ཨཱཿ ཐུགས་ཀར་ཧཱུྃ། ཐུགས་ཀའི་ཧཱུྃ་ལས་འོད་ཟེར་འཕྲོས་པས་འོག་མིན་ནས་ལེགས་ལྡན་མཆེད་གསུམ་འཁོར་བཅས་སྤྱན་དྲངས་པར་གྱུར། འོག་མིན་བདེ་ཆེན་ཕོ་བྲང་ནས། ། མགོན་པོ་ཀུན་གཤེགས་གདན་ལས་བཞེངས། ། དཔལ་ལྡན་དྲག་པོ་ཆེན་པོ་དང་། ། སྲེད་མེད་བུ་དང་ནག་པོ་ཆེ། ། ལེགས་ལྡན་མཆེད་གསུམ་འཁོར་བཅས་རྣམས། མཆོད་པའི་གནས་འདིར་གཤེགས་སུ་གསོལ། བཛྲ་ས་མཱ་ཛཿ
ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ཨརྒྷཾ། སོགས་ཀྱིས་མཆོད། ཛཿཧཱུྃ་བཾ་ཧོཿ དམ་ཚིག་པ་ལ་གཉིས་སུ་མེད་པར་ཐིམ་པར་གྱུར། དེ་ཝ་མ་ཧཱ་ཀཱ་ལ་ས་པ་རི་ཝཱ་ར་ན་མཿསརྦ་ཏ་ཐཱ་ག་ཏེ་བྷྱོཿབི་ཤྭ་མུ་ཁེ་བྷྱཿསརྦ་ཏད་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་ས་མ་ཡེ་སྭཱཧཱ། གསུམ། ཨོཾ་མ་ཧཱ་ཀཱ་ལ་ཤ་རི་བྷྱོཿ མ་ཧཱ་ཀཱ་ལ་དུཥྚི་བྷྱོཿ མ་ཧཱ་ཀཱ་ལ་དུཥྚཾ་བྷྱོཿ ཨི་དམ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།
གསུམ། ཨོཾ་ཤྲཱི་མ་ཧཱ་ཀཱ་ལ་ཡ། ཤཱ་ས་ནཾ། ཨུ་པ་ཀཱ་རི་ཎི་ཨོ་ཥཱ་པཉྩི་མ་ཀ་ལོཉ་པ་ཨི་དཾ་རཏྣ་ཏྲ་ཡཱ་ཡ། ཨ་པ་ཀཱ་རི་ཎཾ་ཡ་དི་པྲ་ཏི་ཛྙཱ་སྨ་ར་སི་ཏ་དཱ་ཨི་དཾ་དུཥྚཾ་སཏྭ་ཁ་ཁཱ་ཁཱ་ཧི་ཁཱ་ཧི། མ་ར་མ་ར། གྲྀཧྞ་གྲྀཧྞ། བནྡྷ་བནྡྷ། ཧ་ན་ཧ་ན། ད་ཧ་ད་ཧ།
པ་ཙ་པ་ཙ། དེ་ན་མེ་ཀེ་ན་མཱ་ར་ཡ་ཧཱུྃ་ཕཊ། གསུམ། ཉེར་སྤྱོད་ཀྱིས་མཆོད། དུར་ཁྲོད་འོག་མའི་གནས་མཆོག་གཞལ་ཡས་ཁང་། ། འཇིགས་སུ་རུང་དང་བསྐལ་པའི་མེ། ། དམར་ནག་འཁྲུགས་པའི་དུར་ཁྲོད་ཀློང་དཀྱིལ་ནས། ། དཀའ་ཐུབ་བཟློག་མཛད་ཕྱག་འཚལ་ལོ། ། དཔལ་ལྡན་མགོན་པོ་ཁྲག་འཐུང་རྒྱལ། ། ལེགས་ལྡན་ནག་པོ་འཇིགས་པའི་གཟུགས། །
ལྷ་ཡི་ཚོགས་ཀྱིས་ཕྱག་བྱས་པའི། ། སྲེད་མེད་བུ་ལ་ཕྱག་འཚལ་ལོ། ། སྲིན་པོའི་གཟུགས་ཀྱིས་གདུག་པ་འདུལ། ། ཚར་གཅོད་བྱང་ཆུབ་སེམས་དཔའ་སྟེ། ། གྲོང་ཁྱེར་སུམ་བརྩེགས་འཇིག་པར་བྱེད། ། དུར་ཁྲོད་གནས་ལ་ཕྱག་འཚལ་ལོ། ། མཆོད་སྦྱིན་གཏོར་མ་འདི་སྣོམས་ལ། ། རྣལ་འབྱོར་བདག་ཅག་འཁོར་བཅས་ལ། ། ནད་མེད་ཚེ་དང་དབང་ཕྱུག་དང་། ། དཔལ་དང་གྲགས་དང་སྐལ་པ་བཟང་། །
ལོངས་སྤྱོད་རྒྱ་ཆེན་ཀུན་ཐོབ་ཅིང་། ། ཞི་དང་རྒྱས་ལ་སོགས་པ་ཡི། ། ལས་ཀྱི་དངོས་གྲུབ་བདག་ལ་སྩོལ། ། དམ་ཚིག་ཅན་གྱིས་བདག་ལ་སྲུངས། ། དངོས་གྲུབ་ཀུན་གྱིས་སྡོང་གྲོགས་མཛོད། ། དུས་མིན་འཆི་དང་ནད་རྣམས་དང་། ། གདོན་དང་བགེགས་རྣམས་མེད་པར་མཛོད། ། རྨི་ལམ་ངན་དང་མཚན་མ་ངན། ། བྱ་བྱེད་ངན་པ་མེད་པར་མཛོད། ། འཇིག་རྟེན་བདེ་ཞིང་ལོ་ལེགས་དང་། །
འབྲུ་རྣམས་འཕེལ་ཞིང་ཆོས་འཕེལ་དང་། ། དགེ་ལེགས་ཕུན་གསུམ་ཚོགས་པ་དང་། ། ཡིད་ལ་འདོད་པ་ཀུན་འགྲུབ་ཤོག ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུག་དཀར་མོ་ཅན་གྱི་བཀས། ལེགས་ལྡན་ནག་པོ་མཆེད་གསུམ་གྱིས། བདག་ཅག་སློབ་དཔོན་ཡོན་མཆོད་འཁོར་དང་བཅས་པ་ཐམས་ཅད་ལ་བསྲུང་བ་དང་། ཡོངས་སུ་བསྐྱང་བ་དང་། ཡོངས་སུ་གཟུང་བ་དང་། ཞི་བ་དང་། བདེ་ལེགས་སུ་འགྱུར་བ་དང་།
ཆད་པ་བཟློག་པ་དང་། མཚོན་ཆ་སྤང་བར་གྱིས་ཤིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཅིག རྟེན་མེད་ན་གཤེགས། ཡོད་ན་བརྟན་བཞུགས་བྱའོ། ། བཞི་པ་རྒྱལ་ཆེན་བཞི་ལ་དབུལ་བ་ནི། རི་རྒྱལ་ལྷུན་པོའི་ཕྱོགས་བཞི་ནས། ། ཆོས་སྐྱོང་རྒྱལ་པོ་སྡེ་བཞི་ཡང་། ། བཙུན་མོ་སྲས་དང་གཡོག་འཁོར་བཅས། །
མཆོད་པའི་གནས་འདིར་གཤེགས་སུ་གསོལ། ། མ་ཧཱ་རཱ་ཛ་ཙ་ཏུར་ས་པ་རི་ཝཱ་ར་བཛྲ་ཨརྒྷཾ་སོགས་ཀྱིས་མཆོད། ཨོཾ་དྷྲྀཥྚ་རཥྚ་ཡ། བི་རུ་དྷ་ཀཱ་ཡ། བི་རུ་པཀྵཱ་ཡ། བཻ་ཤྲཱ་བ་ཎཱ་ཡ། ས་པ་རི་ཝཱ་ར་ན་མཿསརྦ་ཏ་ཐཱ་ག་ཏེ་ནས། ས་མ་ཡེ་སྭཱཧཱ། གསུམ། དྲིལ་གསིལ་བྱ་་་་་་རྒྱལ་པོ་ཆེན་པོ་དཔལ་ལྡན་པ། །
མརྒད་མདོག་མཚུངས་པི་ཝཾ་འཛིན། ། དྲི་ཟའི་ཚོགས་ལ་དབང་མཛད་པ། ། ཡུལ་འཁོར་སྲུང་ལ་ཕྱག་འཚལ་ལོ། ། དཔའ་བོ་ཆེན་པོ་སྟོབས་པོ་ཆེ། ། ཁ་དོག་སྔོན་པོ་རལ་གྲི་འཛིན། ། གྲུལ་བུམ་ཚོགས་ལ་དབང་སྒྱུར་བ། ། འཕགས་སྐྱེས་པོ་ལ་ཕྱག་འཚལ་ལོ། ། མངའ་བདག་ཆེན་པོ་མཐུ་བོ་ཆེ། ། ཁ་དོག་དམར་སེར་སྦྲུལ་ཞགས་འཛིན། ། ཀླུ་ཡི་ཚོགས་ལ་དབང་མཛད་པའི། །
མིག་མི་བཟང་ལ་ཕྱག་འཚལ་ལོ། ། སྡེ་དཔོན་ཆེན་པོ་གསེར་མདོག་ཅན། ། བེ་ཅོན་དང་ནི་ནེའུ་ལེ་འཛིན། ། གནོད་སྦྱིན་ཚོགས་ལ་དབང་སྒྱུར་བའི། ། རྣམ་ཐོས་སྲས་ལ་ཕྱག་འཚལ་ལོ། ། མཆོད་སྦྱིན་གཏོར་མ་འདི་སྣོམས་ལ། ནས། ཡིད་ལ་འདོད་པ་ཀུན་འགྲུབ་ཤོག ། བཅོམ་ལྡན་འདས་མ་དེ་བཞིན་གཤེགས་པའི་ནས། བཀས།
རྒྱལ་པོ་ཆེན་པོ་སྡེ་བཞི་བདག་ཅག་ནས། འཁོར་དང་བཅས་པ་ཐམས་ཅད་ལ། ། ཤར་ཕྱོགས་དྲི་ཟའི། ལྷོ་ཕྱོགས་གྲུལ་བུམ་གྱི༞ ནུབ་ཕྱོགས་ཀླུའི༞ བྱང་ཕྱོགས་གནོད་སྦྱིན་ཀྱི་གནོད་པ་དང་། འཚེ་བ་ཐམས་ཅད་སྲུང་བ་དང་ནས། ཕྱོགས་བཞིའི་བདེ་ལེགས་སུ་གྱུར་ཅིག ལོ་བརྒྱ་འཚོ་བར་གྱུར་ཅིག སྟོན་བརྒྱ་མཐོང་བར་ཤོག་ཅིག མཧཱ་རཱ་ཛ་ཙ་ཏུར་སཱ་པ་རི་ཝཱ་ར་གཙྪ། ལས་བུམ་གྱི་ཆུས་ལམ་ཕྱེ་རོལ་མོ་དྲག་པོ་བྱའོ། །
ལྔ་པ་དྲུག་པ་ཕྱོགས་སྐྱོང་བཅུ་དང་འབྱུང་པོ་ལ་འབུལ་བ་ནི། ཕྱོགས་སྐྱོང་འཇིག་རྟེན་སྐྱོང་བ་དབང་དང་ལྡན། ། ཐུགས་རྗེ་ཐབས་མཁས་ཐུགས་དམ་དཀྱེལ་པོ་ཆེ། ། ལྷ་དང་དྲང་སྲོང་ཡི་དྭགས་སྲིན་པོ་ཀླུ། ། རིག་འཛིན་རྒྱལ་པོ་དང་ནི་གདོན་གྱི་བདག ། དེ་དག་སོ་སོའི་དབང་པོའི་སྐུར་སྟོན་ཅིང་། ། ཕྱོགས་བཅུའི་འཇིག་རྟེན་སྐྱོང་བ་བཞུགས་སོ་འཚལ། ། བསྟན་པ་རྒྱས་པའི་སླད་དུ་སྤྱན་འདྲེན་ན། ། འགྲོ་བའི་དོན་དུ་མཆོད་ཀྱི་གཤེགས་སུ་གསོལ། ཨོཾ་དཱ་ཤ་དིཀློ་ཀ་པཱ་ལ་ས་པ་རི་ཝཱ་ར་ཨ་ཀརྵ་ཡ་ཛཿ
ཨརྒྷཾ་སྭཱཧཱ། པདྨ་ཀ་མ་ལ་ཡེ་སཏྭཾ། ཨོཾ་དཱ་ཤ་དིཀློ་ཀ་པཱ་ལ་ས་པ་རི་ཝཱ་ར་བཛྲ་ཨརྒྷཾ་པཱདྱཾ༞ སོགས་ཀྱིས་མཆོད། དབང་པོ་རྡོ་རྗེ་འཆང་བའི་ལྷ། ། ལྷ་ཡི་རྒྱལ་པོ་གདོན་གྱི་བདག ། ཤར་ཕྱོགས་གདོན་གྱི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། མེ་སྟེ་བསྲེག་བྱ་ཟ་བའི་ལྷ། ། དྲང་སྲོང་རྒྱལ་པོ་གདོན་གྱི་བདག ། ཤར་ལྷོ་མེ་ལྷའི་ཚོགས་བཅས་ལ། །
མཆོད་ཅིང་བསྟོད་དེ་ཕྱག་ཀྱང་འཚལ། ། གཤིན་རྗེ་བེ་ཅོན་འཆང་བའི་ལྷ། ། མ་མོའི་རྒྱལ་པོ་གདོན་གྱི་བདག ། ལྷོ་ཕྱོགས་གཤིན་རྗེའི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། གདོན་དང་བྲལ་བ་ལེགས་ལྡན་ལྷ། ། སྲིན་པོའི་རྒྱལ་པོ་གདོན་གྱི་བདག ། ལྷོ་ནུབ་སྲིན་པོའི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། ཞགས་པ་ཐོགས་པ་ཆུ་ཡི་ལྷ། །
ཀླུ་ཡི་རྒྱལ་པོ་གདོན་གྱི་བདག ། ནུབ་ཕྱོགས་ཆུ་ལྷ་འཁོར་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། རླུང་སྟེ་སྲོག་ཀྱང་འཛིན་པའི་ལྷ། ། རིག་འཛིན་རྒྱལ་པོ་གདོན་གྱི་བདག ། ནུབ་བྱང་རླུང་ལྷའི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། གནོད་སྦྱིན་ལག་ན་དབྱུག་ཐོ་ཐོགས། ། ནོར་སྲུང་གདོན་གྱི་བདག་པོ་སྟེ། ། བྱང་ཕྱོགས་གནོད་སྦྱིན་འཁོར་བཅས་ལ། །
མཆོད་ཅིང་བསྟོད་དེ་ཕྱག་ཀྱང་འཚལ། ། དབང་དང་ལྡན་པ་འདྲེན་པའི་ལྷ། ། བགེགས་ཀྱི་རྒྱལ་པོ་གདོན་གྱི་བདག ། བྱང་ཤར་དབང་ལྡན་འཁོར་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། སྟེང་གི་ཚངས་པ་ཆེན་པོ་དང་། ། ཉི་མ་ཟླ་བ་གཟའ་ཆེན་པོ། གཟའ་དང་རྒྱུ་སྐར་བཅས་པ་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། འོག་གི་ཀླུ་སྟེ་ས་ཡི་ལྷ།
ས་འཛིན་ལག་པ་ཆེན་པོ་དང་། ། དམ་ཚིག་ཤེས་པའི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ཨོཾ་ཨིནྡྲ་ཡ་སྭཱཧཱ། ཨོཾ་ཨགྣ་ཡེ་སྭཱཧཱ། ཨོཾ་ཡ་མཱ་ཡེ་སྭཱ་ཧཱ། ཨོཾ་ནི་རྀ་ཏེ་ཡེ་སྭཱཧཱ། ཨོཾ་བ་རུ་ཎ་ཡ་སྭཱཧཱ། ཨོཾ་བ་ཡ་བེ་སྭཱཧཱ། ཨོཾ་ཀུ་བེ་རཱ་ཡ་སྭཱཧཱ།
ཨོཾ་ཨི་ཤྭ་ན་ཡ་སྭཱཧཱ། ཨོཾ་བྲཧྨ་ཎ་ཡ་སྭཱཧཱ། ཨོཾ་སུརྻ་ཡ་སྭཱཧཱ། ཨོཾ་ཙཎྜ་ཡ་སྭཱཧཱ། ཨོཾ་པྲི་ཐི་བི་དྱེ་སྭཱཧཱ། ཨོཾ་ནཱ་གེ་བྷྱེཿསྭཱ་ཧཱ། ཨོཾ་ཨ་སུ་རེ་བྷྱཿསྭཱཧཱ། ན་མཿསརྦ་ཏ་ཐཱ་ག་ཏེ༞ ནས། ག་ག་ཎ་ཁཾ་གྲྀཧྞེ་བ་ལིཾ་ཏ་ཁ་ཁ་ཁཱ་ཧི་ཁཱ་ཧཱི་སྭཱཧཱ། གསུམ།
དྲིལ་གསིལ་བྱ་་་་་་ཤར་ཕྱོགས་རྡོ་རྗེ་ཅན་གྱི་ལྷ་ཚོགས་འཁོར་དང་བཅས། ། གཏོར་མ་ཕུལ་བ་འདི་དག་བཞེས་སུ་གསོལ། ། མེ་དང་གཤིན་རྗེ་བདེན་བྲལ་གདོན་གྱི་བདག ། ཆུ་བདག་རླུང་བདག་ནོར་གྱི་བདག་པོ་སྟེ། ། དབང་ལྡན་ལྷ་སྟེ་འབྱུང་པོའི་བདག་པོ་དང་། ། སྟེང་གི་ཉི་ཟླ་ཚངས་པ་ཆེན་པོ་དང་། ། ལྷ་རྣམས་ཀུན་དང་ས་ཡི་ཀླུ་རྣམས་དང་། ། རི་ཡི་ལྷ་དང་གནོད་སྦྱིན་ཚོགས་རྣམས་ལ། ། སཱ་སཱ་སོ་སོར་གཏོར་མ་ཕུལ་བ་རྣམས། ། རབ་ཏུ་དགེས་པ་ཡིས་ནི་བཞེས་ནས་ཀྱང་། །
རང་རང་ཕྱོགས་སུ་ལེགས་པར་བཞུགས་ནས་སུ། རང་གི་བུད་མེད་མཛའ་བཤེས་གཉེན་འདུན་དང་། ། ནང་མི་དམག་དང་དཔུང་བཅས་ཐབས་ཅིག་ཏུ། ། མེ་ཏོག་དྲི་དང་བྱུག་པ་གཏོར་མར་བཅས། ། འདི་རྣམས་བཏུང་ཞིང་ལེགས་པར་གསོལ་ནས་ཀྱང་། ། བདག་གི་ལས་འདིའི་འབྲས་བུ་མཆིས་པར་མཛོད། མཆོད་སྦྱིན་གཏོར་མ་འདི་སྣོམས་ལ། ནས། ཡིད་ལ་འདོད་པ་ཀུན་འགྲུབ་ཤོག ། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི༞ ནས།
བཀས་ཕྱོགས་སྐྱོང་བཅོ་ལྔ་འཁོར་དང་བཅས་པ་རྣམས་ཀྱིས་བདག་ཅག་དཔོན་སློབ་ནས། བཅས་པ་ཐམས་ཅད་ལ་བསྲུང་བ་དང་ནས། སྟོན་བརྒྱ་མཐོང་བར་ཤོག་ཅིག ཨོཾ་དཱ་ཤ་དིཀློ་ཀ་པ་ལ་ས་པ་རི་ཝཱ་ར་གཱཙྪ། ལས་བུམ་གྱི་ཆུས་གཏོར་རོལ་མོ་བྱ། གདོན་ལ་འོག་ཏུ་རྒྱས་པར་འབྱུང་བས་མ་བྱས་ཀྱང་འཐུས་པ་འདྲ་ཡང་དཀྱིལ་ཆོག་ཏུ་ཆ་གསུམ་རྒྱས་པ་བསྔོས་ཞེས་གསུངས་པས། ཚིག་རྐང་ཐོག་མཐའ་གཉིས་ལ་དྲིལ་གསིལ། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། ། ནམ་མཁའ་ལྡིང་དང་འདབ་བཟང་ལུས་སྲུལ་པོ། ། དྲི་ཟ་སྲིན་པོ་གདོན་གྱི་རིགས་རྣམས་དང་། །
གང་དག་ས་ལ་གནས་པའི་རྫུ་འཕྲུལ་ཅན། ། བུད་མེད་ཚོགས་བཅས་གཡོག་འཁོར་བཅས་རྣམས་ལ། ། བདག་གིས་པུས་མོ་ས་ལ་བཙུགས་ནས་སུ། ། ཐལ་མོ་སྦྱར་ཏེ་ཁྱོད་ལ་གསོལ་འདེབས་ཀྱི། གསན་ནས་ཕན་གདགས་ཕྱིར་ནི་འདིར་བྱོན་ཅིག ཨོཾ་དེ་ཝ། ནཱ་ག ཡཀྵ། བནྡྷ་བཿ ཨ་སུ་ར།
ག་རུ་ཌ། ཀཱིནྣ་ར། མ་ཧོ་ར་ག ཨ་ནུ་ཥྱ། ཨ་མ་ནུ་ཥྱ། ས་པ་རི་ཝཱ་ར་ཨཱ་ཀརྵ་ཡ་ཛཿ ཨརྒྷཾ་སྭཱཧཱ། པདྨ་ཀ་མ་ལ་ཡེ་སཏྭཾ། ཨོཾ་དེ་ཝཿནས༞ ཨ་མ་ནུ་ཥྱ་ས་པ་རི་ཝཱ་ར་བཛྲ་ཨརྒྷཾ༞ སོགས་ཀྱིས་མཆོད། ཨོཾ་དེ་ཝ།
ནཱ་ག་ནས། ཨ་མ་ནུ་ཥྱ་ས་པ་རི་ཝ་ར་ན་མཿསརྦ་ཏ་ཐཱ་ག་ཏེ་ནས། ཁཱ་ཧི་ཁཱ་ཧི་སྭཱཧཱ། གསུམ། འབྱུང་པོ་གང་དག་རི་རབ་སྟེང་གནས་དང་། ། དགའ་བའི་ཚལ་དང་ལྷ་ཡི་གནས་རྣམས་དང་། ། ཤར་ནུབ་རི་དང་ཉི་ཟླའི་ཁྱིམ་རྣམས་དང་། ། རི་བོ་ཀུན་ལ་གང་དག་གནས་པ་དང་། ། ཆུ་བོ་ཀུན་དང་ཆུ་བོའི་མདོ་རྣམས་དང་། ། རིན་ཆེན་གནས་ན་ལྷག་པར་གང་གནས་དང་། །
མཚོ་དང་རྫིང་བུ་ལྟེང་ཀ་ཆུ་ངོགས་དང་། ། གཡའ་ཆུ་བསིལ་མ་ཅན་ན་གང་གནས་དང་། ། གྲོང་དང་ཕྱུགས་ལྷས་གྲོང་ཁྱེར་སྟོངས་པ་དང་། ། ཁང་སྟོང་དག་དང་ལྷ་ཡི་ཁང་པ་དང་། ། གཙུག་ལག་ཁང་ངམ་གྲོང་ཁྱེར་གནས་དག་གམ། ། དཀའ་ཐུབ་གནས་དང་གླང་ཆེན་བྲེས་དང་ནི། ། རྒྱལ་པོའི་དཀོར་ཁང་དག་ན་གང་གནས་དང་། ། ལམ་སྲང་བཞི་མདོ་དག་དང་སུམ་མདོ་དང་། ། གང་དག་ལམ་པོ་ཆེ་དང་ཤིང་གཅིག་དྲུང་། ། དུར་ཁྲོད་ཆེན་པོ་ནགས་ཚལ་ཆེན་པོ་དང་། །
སེང་གེ་དྲེད་དང་གཅན་གཟན་གནས་དག་དང་། ། འབྲོག་ཆེན་འཇིགས་སུ་རུང་བར་གང་གནས་དང་། ། གང་དག་གླིང་མཆོག་དག་ན་གནས་པ་དང་། ། ལྷུན་པོ་དུར་ཁྲོད་གང་ན་གནས་པ་རྣམས། ། རབ་ཏུ་དགེས་ཏེ་མགུ་བར་གྱུར་ནས་སུ། ། མེ་ཏོག་ཕྲེང་དང་དྲི་དང་བདུག་པ་དང་། ། བསྟོད་དང་གཏོར་མ་མར་མེ་གུས་འབུལ་ན། ། འདི་རྣམས་བཞེས་ཏེ་བཏུང་ཞིང་བསྣམས་ནས་སུ། ། ལས་འདི་རྣམས་ཀྱི་འབྲས་བུ་མཆིས་པར་མཛོད། ། མཆོད་སྦྱིན་གཏོར་མ་འདི་སྣོམས་ལ།
ནས། ཡིད་ལ་འདོད་པ་ཀུན་འགྲུབ་ཤོག ། ཨོཾ་དེ་ཝཿ ནས། ས་པ་རི་ཝཱ་ར་གཙྪ་ལས་བུམ་གྱི་ཆུས་གཏོར་རོལ་མོ་བྱ། གཏོར་མ་བདུན་པ་དང་། བརྒྱད་པ་གདོན་ཉེར་བརྒྱད་ལ་དབུལ་བ་ནི། མི་སྡུག་འཚེ་བའི་ངང་ཚུལ་ཅན། ། གདོན་ཆེན་ཉི་ཤུ་རྩ་བརྒྱད་དེ། ། གཟི་བརྗིད་འཕྲོག་དང་མདངས་འཕྲོག་པ། །
མངལ་དང་ཁྲག་དང་ཤ་ཟ་བ། ། ཚིལ་ཟ་རྐང་དང་བཙས་པ་ཟ། ། སྲོག་འཕྲོག་པ་དང་གཏོར་མ་ཟ། ། ཕྲེང་བ་དྲི་དང་བདུག་པ་ཟ། ། མེ་ཏོག་འབྲུ་དང་ལོ་ཐོག་ཟ། སྦྱིན་སྲེག་ཕྱི་ས་རྣག་ཟ་བ། ། གཅིན་འཐུང་མཆིལ་མ་ལྷག་མ་ཟ། ། སྣབས་ཟ་ངར་སྣབས་མི་གཙང་ཟ། ། གཏོར་ཁུང་འབབ་འཐུང་སྐྱུག་པ་ཟ། ། དེ་ལྟར་གནོད་བྱེད་འཁོར་དང་བཅས། །
མཆོད་པའི་གནས་འདིར་གཤེགས་སུ་གསོལ། ། ཨོཾ་ཧྱེ་ཧེཿ གདོན་ཆེན་རྣམས་སོ་སོའི་གཟུགས་ལ་ཐིམ་པར་གྱུར། ། གདོན་ཆེན་གནོད་བྱེད་ཉེར་བརྒྱད་ལ། ། མཐུན་པའི་མཆོད་པ་འདི་འབུལ་གྱིས། ། གནོད་པའི་བསམ་པ་ཞི་བ་དང་། ། ཡོན་བདག་བསམ་པ་རྫོགས་པར་གྱིས། ། ཨོཾ་བཛྲ་ཨརྒྷཾ་ནས། ཤཔྟ་པྲ་ཏཱིཙྪ་སྭཱཧཱ། གཟི་བརྗིད་འཕྲོག་དང་མདངས་ཟ་ལ།
གཟུགས་བརྙན་ཁྲག་སྣས་བརྒྱན་པ་འབུལ། མངལ་ཟ་བ་ལ་མངར་གསུམ་རྩི། ཁྲག་འཐུང་བ་ལ་ཁྲག་སྣ་འབུལ། ། ཞག་ཟ་བ་ལ་ཞག་དང་བཅུད། ། ཤ་ཟ་བ་ལ་ཤ་སྣའི་ཚོགས། ། ཚིལ་ཟ་བ་ལ་ཕྱི་ནང་ཚིལ། ། རྐང་ཟ་བ་ལ་རྐང་མར་འབུལ། ། བཙས་པ་ཟ་ལ་བུ་རམ་དང་། ། ཤིང་ཀུན་སྦྱར་བ་འདི་དག་འབུལ། ། སྲོག་འཕྲོག་པ་ལ་འོ་མ་དང་། །
ཞོ་དང་ཀ་ར་བཅོས་པ་འབུལ། ། སྐྱུག་པ་ཟ་ལ་སྦྲང་རྩི་དང་། ། མི་གཙང་ཟ་ལ་སྒོག་བཙོང་ངོ་། ། ལ་ཕུག་རྒྱུ་རྐྱེན་སྦྱར་བ་འབུལ། ། གཅིན་འཐུང་བ་ལ་རྒུན་འབྲུམ་ཆང་། ། འབྲས་ཆང་བཅུད་དང་བཅས་པ་འབུལ། ། གཏོར་ཁུང་ནས་འབབ་འཐུང་བ་ལ། ། ཆུ་སྣ་མང་པོ་བཅུད་སྦྱར་འབུལ། ། ལྷག་མ་ཟ་ལ་རྫས་ཀུན་གྱི། ། ལྷག་མ་བསྡུས་ལ་དབུལ་བར་བྱ། །
མཆིལ་མ་འཐུང་ལ་སྦྲང་དང་བཅུད། ། བྱ་མོའི་སྒོ་ང་སྣབས་ཟ་ལ། ། ངར་སྒོང་ངར་སྣབས་ཟ་ལ་འབུལ། ། རྣག་ཟ་བ་ལ་རུལ་པའི་ཤ ། གཏོར་མ་ཟ་ལ་འཁུར་བ་དང་། ། རབ་ཏུ་སྦྱར་བའི་གཏོར་མ་འབུལ། ། ཕྲེང་བ་ཟ་ལ་རུ་རཀྴ། ། བོདྷི་ཙིཏྟ་ལ་སོགས་འབུལ། ། དྲི་ཟ་བ་ལ་ག་པུར་དང་། ། བཟང་སྨན་དྲུག་དང་བཅས་པ་འབུལ། །
བདུག་པ་ཟ་ལ་སྦྱར་སྤོས་དང་། ། དྲི་དང་འབྲུ་མར་བཅས་པ་འབུལ། ། སེམས་འཕྲོག་པ་ལ་ཤ་ཁྲག་ཆང་། ། སྒོག་བཙོང་བཅས་པའི་གཏོར་མ་འབུལ། ། མེ་ཏོག་ཟ་ལ་མེ་ཏོག་རིགས། ། འབྲས་བུ་ཟ་ལ་བུ་རམ་དང་། ། ཤིང་ཐོག་སྣ་ཚོགས་བཅས་པ་འབུལ། ། མེ་ཏོག་ཟ་ལ་འབྲུ་བཟང་དང་། ། འབྲས་དང་ནས་ཀྱི་སྙེ་མ་འབུལ། ། སྦྱིན་སྲེག་ཟ་ལ་འབྲུ་བཅུད་དང་། །
འབྲས་ཀྱི་ལག་སན་དབུལ་བར་བྱ། ། རང་རང་མཐུན་རྫས་འདི་བཞེས་ལ། ། གནོད་པའི་བསམ་སྦྱོར་ཞི་བ་དང་། ། ཕན་པའི་བསམ་པ་ལྡན་པར་གྱིས། ། བདེ་ལེགས་ཐམས་ཅད་འབྱུང་བར་མཛོད། ། སྔགས་དྲུག་ཕྱག་དྲུག་གི་སྐབས་བཞིན་རྒྱ་ཆེན་ཤུགས་ལྡན་འོད་ཀྱི་ཕྱག་རྒྱ་བཅས་ལ་སྔགས། ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ་གསུམ། བཅོམ་ལྡན་འདས་དེ་བཞིན་གཤེགས་པ་རིན་ཆེན་མང་ལ་ཕྱག་འཚལ་ལོ། ། སྐུ་འབྱམས་ཀླས་ལ༞ གཟུགས་མཛེས་དམ་པ་ལ༞ འཇིགས་པ་ཐམས་ཅད་དང་བྲལ་བ་ལ༞ གསུམ། འབྱུང་པོའི་ཚོགས་གང་སུ་དག་ས་ལ་རྒྱུ་བ་རྣམས་དང་།
ནམ་མཁའ་ལ་རྒྱུ་བ་རྣམས་དང་། ཆུ་ལ་རྒྱུ་བ་རྣམས་དང་དེས་འགྲེ། ལྷ་ཀླུ༞ ལྷ་མ་ཡིན༞ རླུང་ལྷ༞ ནམ་མཁའ་ལྡིང༞ དྲི་ཟ༞ མིའམ་ཅི༞ ལྟོ་འཕྱེ་ཆེན་པོ༞ གནོད་སྦྱིན༞ སྲིན་པོ༞ ཡི་དྭགས༞ ཤ་ཟ༞ འབྱུང་པོ༞ གྲུལ་བུམ༞ སྲུལ་པོ༞ ལུས་སྲུལ་པོ༞ སྐེམ་བྱེད༞ སྨྱོ་བྱེད༞ གྲིབ་གནོན༞ བརྗེད་བྱེད༞ གནོན་པོ་རྣམས་བདག་ལ་ཉོན་ཅིག འབྱུང་པོའི་ཚོགས་གཟི་བརྗིད་འཕྲོག་པ། མདངས་འཕྲོག་པ་ནས། གཞན་གྱི་སྲོག་འཕྲོག་པའི་བར་གོང་བཞིན་བརྗོད་ལ། བདག་ལ་ཉོན་ཅིག༞ བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གཞན་གྱིས་མི་ཐུབ་མ་ཆེན་མོའི་རིག་སྔགས་ནས་འབྱུང་བ་བཞིན་ཁྱེད་རྣམས་ལ་སྤོས་དང་མེ་ཏོག་དང་། བདུག་པ་དང་གཏོར་མ་ཡང་སྦྱིན་ནོ། ། མཆོད་གཏོར་འདི་རྣམས་ཀྱིས་མགུ་བར་གྱིས་ལ། མིང་འདི་ཞེས་བྱ་བ་ལ་ཞི་བ་དང་བདེ་ལེགས་སུ་འགྱུར་བ་དང་།
ཆད་པ་བཟློག་པ་དང་། དུག་ཞི་བ་དང་། མཚམས་བཅད་པ་དང་། ཡོངས་སུ་བསྲུང་བ་དང་། ཡོངས་སུ་བཟུང་བ་དང་། ཆད་པ་ཐམས་ཅད་བཟློག་པར་མཛོད་ཅིག རྒྱལ་པོ་དང་། ཆོམ་རྐུན་དང་། མེའམ་ཆུའམ་དུག་གམ་མི་མཛའ་བའམ། ལམ་དུ་འགྲོ་བའམ།
ལམ་གོལ་བར་འགྲོ་བའམ། གཉིད་ལོག་པའམ། ར་རོ་བའམ། བག་མེད་པ་ཐམས་ཅད་ལས་མིང་འདི་ཞེས་བྱ་བ་ལས་བསྲུང་བར་གྱིས་ཤིག མིང་འདི་ཞེས་བྱ་བ་ལ་སྡིག་པ་དང་སྡིག་པའི་སེམས་དང་ལྡན་པ་དང་། སྡང་བ་དང་སྡང་བའི་སེམས༞ དྲག་ཤུལ་དང་དྲག་ཤུལ་གྱི་སེམས༞ ལྷའི་གདོན་དང་། ཀླུའི༞ ལྷ་མ་ཡིན་གྱི༞ རླུང་ལྷའི༞ ནམ་མཁའ་ལྡིང༞ དྲི་ཟའི༞ མིའམ་ཅི༞ ལྟོ་འཕྱེ་ཆེན་པོ༞ གནོད་སྦྱིན༞ སྲིན་པོའི༞ ཡི་དྭགས་ཀྱི༞ ཤ་ཟའི༞ སྐེམ་བྱེད་ཀྱི༞ སྨྱོ་བྱེད་ཀྱི༞ གྲིབ་གནོན་གྱི༞ བརྗེད་བྱེད་ཀྱི༞ གནོན་པོའི༞ མཁའ་འགྲོ་མའི༞ ནམ་གྲུའི༞ གཤིན་རྗེའི༞ བྱའི༞ མ་མོ་དགའ་བར་བྱེད་པའི༞ ཀུན་ཏུ་འགྲོ་བའི༞ ཚེར་མ་འདོན་པའི༞ རིམས་ཉིན་གཅིག་པ༞ ཉིན་གཉིས་པ༞ ཉིན་གསུམ་པ༞ ཉིན་བཞི་པ༞ ཉིན་བདུན་པ༞ རྟག་པའི་རིམས༞ རིམས་མི་བཟད་པ༞ རིམས་ལྡང་དུབ་པ༞ རླུང་ལས་གྱུར་པ༞ མཁྲིས་པ་ལས་གྱུར་པ༞ བད་ཀན་ལས་གྱུར་པ༞ འདུས་པ་ལས་གྱུར་པ༞ རིམས་ནད་ཐམས་ཅད་དང་། ཀླད་པ་ན་བ་བསལ་དུ་གསོལ། གཞོགས་ཕྱེད་ན་བ་དང་། ཡི་ག་འཆུས་པ་དང་།
མིག་ནད་དང་། སྣ་ནད་དང་། ཁ་ནད་དང་། མགུལ་ནད་དང་། སྙིང་ནད་དང་། ལྐོག་མའི་ལྷ་གོར་ན་བ་དང་། རྣ་བ༞ སོ༞ རྩིབ་ལོགས༞ རྒྱབ༞ ལྟོ་བ༞ སྐེད་པ༞ ཆུ་སོ༞ བརླ༞ རྗེ་ངར༞ ལག་པ༞ རྐང་པ༞ ཡན་ལག༞ ཉིང་ལག༞ རིམས་དང་། ཤུ་བ༞ གཡན་པ་དང་། འབྲུམ་བུ་ཕྲ་མོ་དང་། མཛེ་དང་།
ཕོལ་མིག་དང་། བས་ལྡག་དང་། མེ་དབལ་དང་། གཡན་པ་དང་། ལྷོག་པ་དང་། སྐེམས་པ་དང་། སྐྲག་པ་དང་། དབྱིག་དུག་དང་། དུག་སྦྱར་མ་དང་། བྱད་དང་།
མེ་དང་། ཆུ་དང་། མི་ངས་དང་། དགྲ༞ གནོད་པ༞ དུས་མ་ཡིན་པར་འཆི་བ་དང་། གཞན་གྱིས་སྲོག་འཕྲོག་པ་དེ་དག་ཐམས་ཅད་བཟློག་པར་གྱུར་ཅིག གཟི་བརྗིད་འཕྲོག་པ་ཐམས་ཅད༞ འགྲེ། གཞན་གྱི་རིག་སྔགས་ཐམས་ཅད་དང་། གདོན་ཐམས་ཅད་དང་། གནོད་པ་ཐམས་ཅད་བཟློག་པར་གྱུར་ཅིག གདུགས་དཀར་མོ་ཅན་གཞན་གྱིས་མི་ཐུབ་མའི་རིག་སྔགས་ཆེན་མོའི་མཐུས།
མིང་འདི་ཞེས་བྱ་བ་ལ་གདོན་ཐམས་ཅད་ལས་ཐར་བར་གྱུར་ཅིག་སྭཱ་ཧཱ། ལས་བུམ་གྱི་ཆུ་གཏོར། རོལ་མོ་བྱ། ཙཀླིའི་གཟུགས་བརྙན་ལ་བསྟིམས་པས་གཤེགས་གསོལ་མི་དགོས། ཡུལ་གྲོང་གནས་གཞིའི་བདག་པོ་ས་པ་རི་ཝཱ་ར་ཨ་ཀརྵ་ཡ་ཛཿ ཨརྒྷཾ་སྭཱ་ཧཱ། པདྨ་ཀ་མ་ལ་ཡེ་སཏྭཾ། ཨོཾ་ཡུལ་བདག་གྲོང་བདག་གནས་བདག་གཞི་བདག་གཉུག་མར་གནས་པ། སརྦ་ས་པ་རི་ཝཱ་ར་ན་མཿསརྦ་ཏ་ཐཱ་ག་ཏ་ནས། ཁཱ་ཧི་ཁཱ་ཧི་སྭཱ་ཧཱ།
གསུམ། དེ་བཞིན་གཤེགས་པ་བཞིའི་མཚན་བརྗོད། མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་དབུལ་ཞིང་བསྔོ་བའི་གནས་སུ་གྱུར་པ་ནི། སྤྱིར་འཛམ་བུ་གླིང་བྱེ་བ་ཕྲག་བརྒྱད་ན་གནས་པའི་ལྷ་ཀླུ་ས་བདག་ལ་སོགས་པ་གཞི་བདག་གཉུག་མར་གནས་པ་རྣམས་དང་། འབྲོག་གནས་མཆེད་ལྔ་དང་། འཕྲོག་མ་མ་བུ་དང་བཅས་པ་དང་། བོད་ཁམས་སྐྱོང་བའི་བསྟན་མ་བཅུ་གཉིས་ལ་སོགས་པ་རྣམས་དང་། ཁྱད་པར་དུ་ཡང་ཡུལ་ཕྱོགས་འདི་ཉིད་དང་ས་ཕྱོགས་འདི་ཉིད་དང་། གཙུག་ལག་ཁང་ཆེན་པོ་འདི་ཉིད་ཀྱི་ས་རི་ས་སྐོར་ན་གནས་པའི་ལྷ་ཀླུ་ས་བདག་ལ་སོགས་པ་གཞི་བདག་གཉུག་མར་གནས་པ་རྣམས་ལ་འབུལ་ལོ། ། རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་རྣམས་ཀྱི་བསམ་པ་དང་སྦྱོར་བ་ལེགས་ཉེས་ཅི་བྱུང་ཡང་།
རུ་ང་བ་དང་། ཕྲག་དོག་པ་དང་། སྡོད་ན་བསྐུལ་མ་དང་། འགྲོ་ན་བཤོལ་འདེབས་པ་ལ་སོགས་པ་གནོད་འཚེའི་བསམ་པ་མ་མཛད་པར་གཞི་བཟང་པོ་ཆོས་ལྡན་དུ་སྐྱོང་བའི་གནས་པོ་དང་གྲོགས་པོ་བཟང་པོ་མཛད་དུ་གསོལ། འདི་གྲྭ་བགྲེས་ཚོའི་ངག་རྒྱུན་སོར་བཞག་ཡིན། བདག་ནི་རྣམ་མཁྱེན་དུ་བགྲོད་པའི་བདེ་ལམ་བཞིན་འདོད་དོན། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་བཀས། ཡུལ་གྲོང་གནས་གཞིའི་བདག་པོ་འཁོར་དང་བཅས་པ་རྣམས་ཀྱིས། ཡུལ་ཕྱོགས་འདིར་མི་ནད་དང་། ཕྱུགས་ནད་དང་།
ཡམས་ནད་དང་། འཚེ་བ་དང་། གནོད་པ་དང་། ནད་འགོ་བ་དང་། འཁྲུགས་པ་དང་། ཕ་རོལ་གྱི་དམག་ཚོགས་ཐམས་ཅད་ཕྱིར་བཟློག་པའི་ཕྲིན་ལས་མཛོད་ཅིག ན་མོ་བདག་གིས་བསམ་པའི་སྟོབས་དང་ནི། ། དེ་བཞིན་གཤེགས་པའི་སྦྱིན་སྟོབས་དང་། ། ཆོས་ཀྱི་དབྱིངས་ཀྱི་སྟོབས་རྣམས་ཀྱིས། ། དོན་རྣམས་གང་དག་བསམ་པ་ཀུན། །
དེ་དག་ཐམས་ཅད་ཅི་རིགས་པ། ། ཐོགས་པ་མེད་པར་འབྱུང་གྱུར་ཅིག ། ཆོས་རྣམས་ཐམས་ཅད་རྒྱུ་ལས་བྱུང་། ། དེ་རྒྱུ་དེ་བཞིན་གཤེགས་པས་གསུངས། ། དེ་ལ་འགོག་པ་གང་ཡིན་པ། ། དགེ་སྦྱོང་ཆེན་པོས་འདི་སྐད་གསུངས། ། སྡིག་པ་ཅི་ཡང་མི་བྱ་ཞིང་། ། དགེ་བ་ཕུན་སུམ་ཚོགས་པར་སྤྱོད། ། རང་གི་སེམས་ནི་ཡོངས་སུ་གདུལ། ། འདི་ནི་སངས་རྒྱས་བསྟན་པ་ཡིན། །
ལུས་ཀྱི་སྡོམ་པ་ལེགས་པ་དེ། ། ངག་གི་སྡོམ་པ་ལེགས་པ་ཡིན། ། ཡིད་ཀྱི་སྡོམ་པ་ལེགས་པ་དེ། ། ཐམས་ཅད་དུ་ནི་སྡོམ་པ་ལེགས། ། ཐམས་ཅད་བསྲུང་བའི་དགེ་སློང་དག ། སྡུག་བསྔལ་ཀུན་ལས་དེ་གྲོལ་ལོ། ། ངག་རྣམས་བསྲུང་ཞིང་ཡིད་ཀྱང་རབ་བསྡམས་ཏེ། ། ལུས་ཀྱིས་མི་དགེ་འདི་དག་མི་སྤྱད་ཅིང་། ། ལས་ལམ་གསུམ་པོ་འདི་དག་རབ་སྦྱངས་ཏེ། ། དྲང་པོར་གསུངས་པའི་ལམ་ནི་ཐོབ་པར་འགྱུར། །
ཆོས་རྣམས་གཟུགས་བརྙན་ལྟ་བུ་སྟེ། ། དག་ཅིང་གསལ་ལ་རྙོག་པ་མེད། ། གཟུང་དུ་མེད་ཅིང་བརྗོད་དུ་མེད། ། རྒྱུ་དང་ལས་ལས་ཀུན་ཏུ་འབྱུང་། ། ངོ་བོ་ཉིད་མེད་གནས་མེད་པར། ། དེ་ལྟར་ཆོས་རྣམས་ཤེས་པར་གྱིས། ། སེམས་ཅན་དོན་ནི་མཉམ་མེད་བྱོས། ། འོན་ཀྱང་སྐྱོབས་པའི་སྲས་སུ་སྐྱེ། ཨརྒྷཾ་སྭཱ་ཧཱ། ཨ་པ་རསྡྱ་ནི་གཙྪ།
ཁྲུས་ལ་སོགས་པ་བྱེད་པའི་ཚེ། དཀྱིལ་འཁོར་ལྟ་བར་གཞན་བཞག་ལ། དཀྱིལ་འཁོར་བྲི་བའི་ཆོ་ག་ནི། ནམ་ཡང་སྟོང་པར་མི་བཞག་གོ ། ཞེས་གསུངས་པས་སྒྲུབ་གྲོགས་དཀྱིལ་འཁོར་བསྲུང་དུ་བཅུག གཏོར་མ་གཅིག་མཆོད་པ་དང་བཅས་པ་ཁྱེར་ལ་སྒྲུབ་ཁང་གི་ཕྱི་རོལ་དུ་ཕྱིན་ལ། བགེགས་གཏོར་སྔགས་དྲུག་ཕྱག་རྒྱ་དྲུག བསྡུ་ན་གཞན་གྱིས་མི་ཐུབ་མས་བསངས། ཨོཾ་ཨཱཿཧཱུྃ་གསུམ། ཨ་ཀཱ་རོ༞ གསུམ་གྱིས་བྱིན་གྱིས་བརླབ།
ན་མོ་དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༞ ཆོས་ཀྱི༞ དགེ་འདུན་ཀྱི༞ བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་ཕྱག་རྒྱ་དམ་ཅན་གྱི་ཚོགས་དང་བཅས་པ་རྣམས་ཀྱི༞ བདེན་པ་ཆེན་པོའི་བྱིན་གྱི་རླབས་ཀྱིས་རྣལ་འབྱོར་པ་བདག་ཅག་དཔོན་སློབ་ནས། བཅས་པ་ཐམས་ཅད་ལ་གནོད་ཅིང་འཚེ་བར་བྱེད་པའི་བགེགས་ཀྱི་རིགས་ས་འོག་ས་སྟེང་ས་བླ་གང་ན་གནས་ཀྱང་རུང་སྟེ་སྐད་ཅིག་ཡུད་ཙམ་ལ་གནས་འདིར་མཆིས་པར་གྱུར་ཅིག ཊཀྐི་ཧཱུྃ་ཛཿགཉིས། ཨོཾ་གུང་ཀ་རི་གུང་ཀ་རི་སྭཱ་ཧཱ། ཨོཾ་པི་ཙི་པི་ཙི་སྭཱ་ཧཱ། ཨོཾ་གུང་གུང་སྭཱ་ཧཱ། གྲྀཧྞེ་དཾ་ཨརྒྷཾ་སྭཱ་ཧཱ། པདྨ་ཀ་ལ་ཡེ་སཏྭཾ། ཨོཾ་གུང་ཀ་རི་གུང་ཀ་རི་སྭཱ་ཧཱ།
ཨོཾ་པི་ཙི་པི་ཙི་སྭཱ་ཧཱ། ཨོཾ་གུང་གུང་སྭཱ་ཧཱ། ཨོཾ་ཨརྒྷཾཿསོགས་ཀྱིས་མཆོད། ཨོཾ་གུང་ཀ་རི༞ ནས། ཨོཾ་གུང་གུང་སྭཱ་ཧཱ། ནཿམཿསརྦ་ཏ་ཐཱ་ག་ཏ་ནས། ཁཱ་ཧི་ཁཱ་ཧི་སྭཱ་ཧཱ། གསུམ། གང་ཞིག་མཚན་མོ་རྒྱུ་བ་ཡི། ། འབྱུང་པོ་རྣམས་དང་ཤ་ཟ་དང་། །
སྲིན་པོ་ཤ་རྗེན་ཟ་བ་དང་། ། སེམས་ཅན་རྣམ་པ་སྣ་ཚོགས་པ། ། ལྗོན་ཤིང་གེལ་པ་སོགས་གནས་པ། ། དེ་དང་དེ་ལ་གཏོར་མ་ནི། ། བཟའ་བ་ཤ་ཆང་ལ་ཕུག་བཅས། ། འབྲས་ཆེན་འབྲས་བུ་མང་པོ་ཡི། ། མཆོད་པ་འདི་ཡིས་མགུ་བྱོས་ལ། ། གནོད་པའི་བསམ་པ་ཞི་བ་དང་། ། བདག་ཅག་རྣམས་ལ་ཕན་གདགས་ཕྱིར། ། དེ་རིང་ཕྱིན་ཆད་བསྐྱེད་པར་གྱིས། །
རྒྱན་གྱིས་བརྒྱན་པར་བྱས་ཀྱང་ཆོས་སྤྱོད་ཅིང་། ། དུལ་ཞིང་ཡང་དག་སྡོམ་ལ་ཚངས་པར་སྤྱོད། ། འབྱུང་པོ་ཀུན་ལ་ཆད་པ་སྤངས་པ་ཡིན། ། དགེ་སློང་དགེ་སྦྱོང་དེ་བཞིན་བྲམ་ཟེ་དེ། ། མཚོན་ཆས་མི་འཇིགས་གང་ཡང་མེད། ། འཆི་བའི་སྲོག་ལ་ཀུན་ཀྱང་འཛེམས། ། རང་གི་ལུས་ལ་དཔེ་ལོང་ལ། ། གཞན་ལ་གནོད་པ་མ་བྱེད་ཅིག འདི་ནས་སྔ་ཕྱིར་བསྟན།་་་་་ ཨོཾ་ཆེན་པོའམ་ཆུང་ངུ་གང་དག་གིས། །
ལུས་ལ་མངོན་པར་གནོད་གྱུར་པ། ། ནད་དེ་ཉེ་བར་ཕྱུངས་ནས་སུ། ། གདོན་ཁྱོད་རང་གི་གནས་སུ་དེངས། ། དེ་ལྟར་བདག་གིས་ཅི་ནུས་ཀྱིས། ། མཆོད་དང་བསྙེན་བཀུར་བྱས་པ་ཡིས། ། དམ་ཚིག་ལ་ནི་གནས་ནས་སུ། ། བདག་གི་བསམ་པ་བསྐང་བར་མཛོད། ། རྟག་ཏུ་དམ་ཚིག་ལ་གནས་ཤིང་། ། འདིར་ནི་སྦྱིན་བདག་འཁོར་བཅས་ཀྱི། ། ནད་དེ་རབ་ཏུ་སོལ་མཛོད་ལ། །
གདོན་ཁྱོད་རང་གི་གནས་སུ་དེངས། ། སརྦ་བིགྷྣཱན་གཙྪ། མཆོད་གཡོགས་གིས་མཆོད་པ་རྣམས་མས་རིམ་གྱིས་གཏོར་མའི་མགོ་ལ་བླུགས་སློབ་དཔོན་གྱིས་མཆོད་ཡོན་གྱི་ཕྱེད་གཏོར་མ་ལ་བླུག ཕྱེད་ཀྱིས་གཏོར་ལམ་ཕྱེ། ཨ་ན་ལེ་དང་གཞན་གྱིས་མི་ཐུབ་མ་དང་ཤེས་ན་ཐམས་ཅད་འཇོམས་པ་སོགས་དྲག་སྔགས་བཟླ། གཏོར་མ་དོར་རོལ་མོ་བྱ། དེ་ནས་ཉེ་རེག་བྱ་སྟེ། དེའི་སྡོམ་ནི། ཁ་སྣ་མིག རྣ་བ།
ཁ། ལག མགོ ལྟོ་བ་རྣམས་སུ་གཉིས་གསུམ་རེག ཞེས་སོགས་ནང་དུ་ཞུགས། སྒྲུབ་ཁང་གི་སྒོར་གནས་སྲུང་གི་ལས་བུམ་གྱིས་བསངས། སྤོས་ཀྱིས་བདུག ཨོཾ་བཛྲ་བེ་ག་ཨ་ཀྲ་མ་ཧཱུྃ། ཞེས་རྡོ་རྗེ་ཐུགས་ཀྱི་འཇུག་པས་དཀྱིལ་འཁོར་དུ་ཞུགས་ཏེ། རོལ་མོ་དང་བཅས་རྡོ་རྗེ་སེམས་དཔའི་ཡིག་བརྒྱ་བཟླ་ཞིང་།
དཀྱིལ་འཁོར་ལ་སྐོར་བ་ལན་གསུམ་བྱ། ཤར་སྒོ་ནས་མེ་ཏོག་དབུལ་ཏེ་དཔལ་ཆོག་ལས། ཨོཾ་མཆོག་ཏུ་བདེ་བའི་སེམས་ནི་རོལ་པར་ལྡན། ། སྒེག་པའི་ཕྱག་གིས་བཅོམ་ལྡན་འདས་མ་འདུད། ། ཛཿཧཱུྃ་བཾ་ཧོཿ ཧི་ཧི་ཧི་ཧཱི། མགོན་པོ་སྙིམ་པའི་མེ་ཏོག་བཞེས་སུ་གསོལ། ། ཨོཾ་ས་ར་མ་སུ་ཁ་ཤ་ཡ། སུ་ལ་ལི་ཏ་བི་ལཱ་སྱ་ན་མི་ཏ། ན་མ་ཏེ་ན་མ་མི།
བྷ་ག་ཝནྟཾ། ཛཿཧཱུྃ་བཾ་ཧོཿ ཧི་ཧི་ཧི་ཧཱི། པྲ་ཏཱིཙྪ་ཀུ་སུ་མ་ཨཉྩ་ལི་ན་ད་ཧོཿ ཨོཾ་པྲ་ཏཱིཙྪ། བཛྲ་ཧོཿ པྲ་ཏི་གྲྀཧྣ་སཏྭཾ་ཨི་མཾ་སཏྭ། མ་ཧཱ་བ་ལཱ། ཞེས་པས་མེ་ཏོག་བླངས་ཏེ་མགོ་ལ་བཅིངས། ཨོཾ་བཛྲོད་ག་ཌ་ས་མ་ཡ་པྲ་བེ་ཤ་ཡ་ཧཱུྃ།
བཞི་པ་ནུབ་ནས་ཤར་སྒོར། བྱང་ནས་ལྷོ་སྒོར། ཤར་ནས་ནུབ་སྒོར། ལྷོ་ནས་བྱང་སྒོར་དབྱེ་ཞིང་། དམིགས་པས་རང་དབུས་ཀྱི་གཙོ་མོའི་ང་རྒྱལ་གྱིས་སྒོ་སྲུང་རྣམས་ལ་བཀའ་བསྒོས་ཏེ་སྒོ་རྣམས་ཕྱེ་བར་བསམ། ཨོཾ་སརྦ་ཏ་ཐཱ་ག་ཏ་པཱ་ད་བྷནྡྷ་ནཾ་ཀ་རོ་མིས་ཕྱག་བྱས། བདག་སོགས་སེམས་ཅན་ཐམས་ཅད་ལ་དངོས་གྲུབ་ཀྱི་བཀའ་དྲིན་རྒྱ་ཆེན་པོ་བསྩལ་དུ་གསོལ། ཞེས་གསོལ་བ་བཏབ་སྟེ་དཀྱིལ་འཁོར་སྒྲུབ་ཅིང་མཆོད་པའི་ལྷན་ཐབས་སོ། ༈ །དེ་ནས་དཀྱིལ་འཁོར་གྱི་བྱ་བ་རྣམས་བླ་མ་དང་དབྱེར་མེད་པའི་དཀྱིལ་འཁོར་གྱི་གཙོ་མོས་མཛད་པར་བསམ་ནས། ལས་ཀྱི་རྡོ་རྗེས་ཁྲུས་རས་ལག་པ་གཡོན་ལ་གཟར།
ལག་གཡོན་དུ་མེ་ལོང་ལ་དཀྱིལ་འཁོར་གྱི་གཟུགས་བརྙན་འབར་བ་ཁྲུས་སྣོད་དང་བཅས་པ་དང་། ལག་གཡས་སུ་ལས་བུམ་ཐོགས་ཏེ། ༈ གང་འདིར་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ་སྐྱེས་བུ་འདུལ་བའི་ཁ་ལོ་བསྒྱུར་བ། བླ་ན་མེད་པ་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་དེ་ལ་ཡོ་བྱད་ཐམས་ཅད་དང་ལྡན་པའི་ཁྲུས་འདི་གསོལ་བར་བགྱིའོ། ། ཞེས་སྙན་མནན། འདི་ནི་ཁྲུས་མཆོག་དཔལ་དང་ལྡན། ། ཐུགས་རྗེའི་ཆུ་ནི་བླ་ན་མེད། ། བྱིན་རླབས་ཡེ་ཤེས་ཆུ་ཡིན་ཏེ། ། ཅི་འདོད་དངོས་གྲུབ་སྩོལ་བར་མཛོད། །
ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཇི་ལྟར་བལྟམས་པ༞ ནས། ཤྲཱི་ཧཱུྃ། རྒྱལ་བའི་སྐུ་ལ་འགྱུར་བ་མི་མངའ་ཡང་། ། སེམས་ཅན་ལུས་ཀྱི་སྒྲིབ་པ་སྦྱང་སླད་དུ། ། རྒྱལ་བའི་སྐུ་ལ་ཁྲུས་ཆབ་འདི་གསོལ་བས། ། སེམས་ཅན་ལུས་ཀྱི་སྒྲིབ་པ་དག་གྱུར་ཅིག ཨོཾ་སརྦ་ནས༞ ཤྲཱི་ཧཱུྃ། རྒྱལ་བའི་གསུང་ལ་འགག་པ་མི་མངའ་ཡང་། ། སེམས་ཅན་ངག་གི་སྒྲིབ་པ་སྦྱང་སླད་དུ། །
རྒྱལ་བའི་གསུང་ལ༞ སེམས་ཅན་ངག་གི༞ ནས། ཤྲཱི་ཧཱུྃ། ། རྒྱལ་བའི་ཐུགས་ལ་འཁྲུལ་པ་མི་མངའ་ཡང་། ། སེམས་ཅན་ཡིད་ཀྱི༞ རྒྱལ་བའི་ཐུགས་ལ༞ སེམས་ཅན་ཡིད་ཀྱི༞ ཨོཾ་ནས། ཤྲཱི་ཧཱུྃ། རྒྱལ་བའི་སྐུ་གསུང་ཐུགས་ལ་ཉོན་མོངས་མི་མངའ་ཡང་། ། སེམས་ཅན་ལུས་ངག་ཡིད་གསུམ༞ རྒྱལ་བའི་སྐུ་གསུང་ཐུགས་ལ་ཁྲུས༞ སེམས་ཅན་ལུས་ངག་ཡིད༞ ཨོཾ་ནས། ཤྲཱི་ཧཱུྃ། དེ་བཞིན་གཤེགས་དང་དེ་ཡི་སྲས་རྣམས་ལ། ། རིན་ཆེན་བུམ་པ་མང་པོ་སྤོས་ཀྱི་ཆུས། །
ཡིད་འོང་ལེགས་པར་བཀང་བས་གླུ་དང་ནི། ། རོལ་མོར་བཅས་པ་དུ་མས་སྐུ་ཁྲུས་གསོལ། ། ཨོཾ་ནས། ཤྲཱི་ཧཱུྃ། དེ་དག་སྐུ་ལ་མཚུངས་པ་མེད་པའི་གོས། ། གཙང་དང་དྲི་རབ་བགོས་པས་སྐུ་ཕྱིའོ། ། ཨོཾ་ཧཱུྃ་ཏྲཱཾ་ཧྲཱིཿཨཱཿཀཱ་ཡ་བི་ཤྭ་དྷ་ནི་སྭཱ་ཧཱ། ། སྟོང་གསུམ་ཀུན་ཏུ་དྲི་མཆོག་འབྱུང་གྱུར་པའི། ། སྤོས་མཆོག་རྣམས་ཀྱིས་ཐུབ་དབང་ཀུན་གྱི་སྐུ། ། གསེར་སྦྱངས་བཙོ་མ་བྱི་དོར་བྱས་པ་ལྟར། །
འོད་ཆགས་འབར་བ་དེ་ལྟར་བྱུགས་པར་བགྱི། ཨོཾ་བཛྲ་གནྡྷེ་ཨཱཿཧཱུྃ། སྲབ་འཇམ་ཡངས་པ་ལྷ་ཡི་གོས། ། མི་བསྐྱོད་རྡོ་རྗེའི་སྐུ་ཉིད་ལ། ། མི་ཕྱེད་དད་པས་བདག་འབུལ་ན། ། བདག་ཀྱང་རྡོ་རྗེའི་སྐུ་ཐོབ་ཤོག ། ཨོཾ་བཛྲ་ཝ་ས་སེ་ཨཱཿཧཱུྃ། ཁྲུས་ཆུ་བུམ་པར་བླུག བུམ་པ་ལག་ཏུ་ཐོགས། བུམ་པའི་ནང་དུ་ལྷ་ཐམས་ཅད་གསལ་བའི་ལྷ་ཐམས་ཅད་ཀྱི་སྐུ་ལས་ཡེ་ཤེས་ཀྱི་ཆུ་རྒྱུན་བབས་པས་བར་ཆད་བཀྲུས་པར་གྱུར།
གོང་དུ་བུམ་པ་གཤེགས་གསོལ་གྲུབ་ཀྱང་འདི་དང་འོག་ཆུ་དབང་གི་དུས་སྐད་ཅིག་གིས་བུམ་ནང་དུ་ལྷ་གསལ་འདེབས་དགོས་སོ། ། ཨ་ན་ལེའི་མཇུག་ཏུ། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། དེ་བཞིན་དུ་སོ་སོའི་མཇུག་ཏུ་ཤཱནྟིཾ་ཀུ་རུ་སྭཱ་ཧཱ། བཏགས་ལ་ནད་ཐམས་ཅད༞ རིམས་ཐམས་ཅད༞ གདོན་ཐམས༞ ཉེ་བར་འཚེ་བ་ཐམས་ཅད༞ དུས་མ་ཡིན་པའི་འཆི་བ་ཐམས་ཅད༞ འཁོན་ཐམས་ཅད༞ གྲིབ་ཐམས་ཅད༞ བྱད་ཐམས་ཅད༞ བྱུར༞ སྐལ་བ་ངན་པ༞ ལྟས་ངན་པ༞ མཚན་མ་ངན་པ༞ རྨི་ལམ་ངན་པ༞ བཀྲ་མི་ཤིས་པ་ཐམས་ཅད༞ མཚན་མོ་ནག་མོའི་གདོན༞ དུས་ཀྱི་ཞགས་པ༞ གཤིན་རྗེའི་ཕོ་ཉ༞ བགེགས་དང་ལོག་པར་འདྲེན་པ་ཐམས༞ ལྷའི་གདོན་ཐམས༞ ཀླུའི་གདོན༞ ལྷ་མ་ཡིན་གྱི་གདོན༞ རླུང་ལྷའི་གདོན༞ ནམ་མཁའ་ལྡིང་གི་གདོན༞ དྲི་ཟའི་གདོན༞ མིའམ་ཅིའི་གདོན༞ ལྟོ་འཕྱེ་ཆེན་པོའི་གདོན་ཐམས༞ གནོད་སྦྱིན་གྱི་གདོན༞ སྲིན་པོའི་གདོན༞ ཡི་དྭགས་ཀྱི་གདོན༞ ཤ་ཟའི་གདོན༞ འབྱུང་པོའི་གདོན༞ གྲུལ་བུམ་གྱི་གདོན༞ སྲུལ་པོའི་གདོན༞ ལུས་སྲུལ་པོའི་གདོན༞ སྐེམ་བྱེད་ཀྱི་གདོན༞ སྨྱོ་བྱེད་ཀྱི༞ གྲིབ་གནོན༞ བརྗེད་བྱེད༞ གནོན་པོའི་གདོན༞ མཁའ་འགྲོ་མའི༞ ནམ་གྲུའི༞ གཤིན་རྗེའི༞ བྱའི་གདོན༞ མ་མོ་དགའ་བར་བྱེད་པའི༞ ཀུན་ཏུ་འགྲོ་བའི༞ ཚེར་མ་འདོན་པའི་གདོན་ཐམས༞ རིམས་ཉིན་གཅིག་པ་ཐམས༞ ཉིན་གཉིས་པ་ཐམས༞ ཉིན་གསུམ་པ་ཐམས༞ ཉིན་བཞི་པ༞ ཉིན་བདུན་པ་ཐམས༞ རྟག་པའི་རིམས་ཐམས༞ རིམས་མི་ཟད་པ་ཐམས༞ རིམས་ལྡང་དུབ་པ༞ རླུང་ལས་གྱུར་པ༞ མཁྲིས་པ་ལས་གྱུར་པ༞ བད་ཀན་ལས་གྱུར་པ༞ འདུས་པ་ལས་གྱུར༞ རིམས་ནད་ཐམས༞ ཀླད་པ་ན་བ་ཐམས༞ གཞོགས་ཕྱེད་ན་བ༞ ཡི་ག་འཆུས་པ༞ མིག་ནད་ཐམས༞ སྣ་ནད༞ ཁ་ནད༞ མགུལ་ནད༞ སྙིང་ནད༞ ལྐོག་མའི་ལྷ་གོར་ན་བ༞ རྣ་བ་ན་བ༞ སོ་ན་བ༞ རྩིབས་ལོགས་ན་བ༞ རྒྱབ་ན་བ༞ ལྟོ་བ་ན་བ༞ སྐེད་པ་ན་བ༞ ཆུ་སོ་ན་བ༞ བརླ་ན་བ༞ རྗེ་ངར་ན་བ༞ ལག་པ་ན་བ༞ རྐང་པ་ན་བ་ཐམས༞ ཡན་ལག་ན་བ༞ ཉིང་ལག་ན་བ༞ རིམས་ཐམས༞ ཤུ་བ་ཐམས༞ གཡན་པ༞ འབྲུམ་བུ་ཕྲ་མོ༞ མཚན་མར་རྡོལ་བ༞ མཛེ༞ ཕོལ་མིག༞ བས་ལྡག༞ མེ་དབལ༞ གཡན་པ༞ ལྷོག་པ༞ སྐེམས་པ༞ སྐྲག་པ༞ དབྱིག་དུག༞ དུག་སྦྱར་མ༞ བྱད༞ མེ༞ ཆུ་ཐམས་ཅད༞ མི་ངས༞ དགྲ༞ གནོད་པ༞ དུས་མ་ཡིན་པར་འཆི་བ༞ གཞན་གྱི་སྲོག་འཕྲོག་པ༞ ཀུན་ཏུ་རྒྱུས་བྱས་པའི་རིག་སྔགས་ཐམས་ཅད༞ མཁའ་འགྲོ་དང་མཁའ་འགྲོ་མས་བྱས་པའི་རིག་སྔགས་ཐམས་ཅད༞ ཕྱུག་བདག་ཆེན་པོས་བྱས་པའི་རིག་སྔགས་ཐམས་ཅད༞ མི་དང་མི་མ་ཡིན་པ་ཐམས་ཅད་ཀྱིས་བྱས་པའི་རིག་སྔགས་ཐམས་ཅད༞ སྲེད་མེད་ཀྱི་བུས་བྱས་པའི་རིག་སྔགས་ཐམས་ཅད༞ ནག་པོ་ཆེན་པོ་དང་མ་མོའི་ཚོགས་ཀྱིས་བྱས་པའི་རིག་སྔགས་ཐམས་ཅད༞ མིའི་ཐོད་པ་ཅན་གྱིས་བྱས་པའི་རིག་སྔགས་ཐམས་ཅད༞ རྒྱལ་བར་བྱེད་པ་དང་སྦྲང་རྩིར་བྱེད་པ་དང་། དོན་ཀུན་འགྲུབ་པས་བྱས་པའི་རིག་སྔགས་ཐམས་ཅད༞ སྲིན་མོ་བཞིས་བྱས་པའི་རིག་སྔགས་ཐམས་ཅད༞ སྦྲིང་གི་རི་ཏི་དང་དགའ་བྱེད་དབང་ཕྱུག་དང་ཚོགས་ཀྱི་བདག་པོ་དང་ལྷན་ཅིག་པས་བྱས་པའི་རིག་སྔགས་ཐམས་ཅད༞ དགེ་སྦྱོང་གཅེར་བུས་བྱས་པའི་རིག་སྔགས་ཐམས་ཅད༞ དགེ་སྦྱོང་མགོ་རེག་གིས་བྱས་པའི་རིག་སྔགས་ཐམས་ཅད༞ དགྲ་བཅོམ་པས་བྱས་པའི་རིག་སྔགས་ཐམས་ཅད༞ འདོད་ཆགས་དང་བྲལ་བས་བྱས་པའི་རིག་སྔགས་ཐམས་ཅད༞ གསང་བའི་བདག་པོ་ལག་ན་རྡོ་རྗེས་བྱས་པའི་རིག་སྔགས་ཐམས་ཅད་ཤཱནྟིཾ་ཀུ་རུསྭཱ་ཧཱ། ཨ་ན་ལེའི་མཇུག་ཏུ་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་ཨ་པ་ན་ཡེ་སྭཱ་ཧཱ། ནས། ལག་ན་རྡོ་རྗེས་བྱས་པའི་རིག་སྔགས་ཐམས་ཅད་ཨ་པ་ན་ཡེ་སྭཱ་ཧཱ། ཞེས་ཤཱནྟིཾ་ཀུ་རུ་དང་ཨ་པ་ན་ཡེ་བརྗེས་ནས་བརྗོད།
ན་མོ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་། ནས། བདེན་པ་ཆེན་པོའི་བྱིན་གྱི་རླབས་ཀྱིས་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ལ་གནོད་བྱེད་ཐམས་ཅད་དཔག་ཚད་དང་རྒྱང་གྲགས་སུ་དེངས་ཤིག རོལ་མོ་དྲག་པོ་བྱ།་་་་་ ཨ་ན་ལེ་བརྗོད། སངས་རྒྱས་རྣམས་ནི་བདུད་ལས་རྒྱལ། ། ཆོས་ནི་ཆོས་མ་ཡིན་ལས་སོ། ། དགེ་འདུན་མུ་སྟེགས་རྣམས་ལས་རྒྱལ། ། དབང་པོ་ལྷ་མིན་རྣམས་ལས་རྒྱལ། ། ལྷ་མིན་ཟླ་བ་རྣམས་ལས་རྒྱལ། །
ནམ་མཁའ་ལྡིང་ནི་རྒྱ་མཚོ་ལས། ། མེ་ནི་ཤིང་རྣམས་ཀུན་ལས་རྒྱལ། ། ཆུ་ནི་མེ་ལས་རྒྱལ་བར་གྱུར། ། རླུང་ནི་སྤྲིན་ལས་རྣམ་པར་རྒྱལ། ། རྡོ་རྗེ་ཡིས་ནི་རིན་ཆེན་ཕུག ། ལྷ་རྣམས་བདེན་པར་རབ་ཏུ་གནས། ། ས་ཡང་བདེན་པར་གནས་པ་ལགས། ། སངས་རྒྱས་དང་ནི་ཆོས་ཀྱང་བདེན། བདེན་པ་རྒྱལ་གྱུར་རྫུན་མ་ལགས། ། བདེན་པ་དང་བདེན་པའི་ཚིག་འདི་དག་གིས།
བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ལ་བདུད་དང་མི་མཐུན་པའི་ཕྱོགས་ཐམས་ཅད་ལས་རྒྱལ་བར་གྱུར་ཅིག ཛ་ཡ་ཛ་ཡ་སུ་ཛ་ཡ། ཡང་ཨ་ན་ལེའི་མཐར་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ཀྱི་སྡིག་པ་དང་སྒྲིབ་པ་ཐམས་ཅད་རཀྵ་རཀྵ༞ ནས། ལག་ན་རྡོ་རྗེས་བྱས་པའི་རིག་སྔགས་ཐམས་ཅད་རཀྵ་རཀྵ། ཞེས་བརྗོད། སྤྱི་བོ། མདུན། བརྒྱབ། དཔུང་པ་གཡས་གཡོན་སྟེ་གནས་ལྔར་རྡོ་རྗེ་རྒྱ་གྲམ་དུ་བཞག བཀྲུ་བྱབ་བསྲུང་གསུམ་མོ། །
མདུན་དུ་ཅོག་རྩེའི་སྟེང་དུ། རང་གི་མདུན་དུ་རྣམ་རྒྱལ་གཡས་སུ་ལས་བུམ། བུམ་པའི་མདུན་དུ་མཎྜལ། དེའི་གཡོན་དུ་མེ་ཏོག གཡས་སུ་རྡོ་རྗེ་དྲིལ་བུ་རྣམས་བཤམས། ཨོཾ་བཛྲ་བྷཱུ་མི་ཨཱཿཧཱུྃ། གཞི་རིན་པོ་ཆེ་དབང་ཆེན་གསེར་གྱི་ས་གཞིའི་སྟེང་དུ། ཨོཾ་བཛྲ་རེ་ཁེ་ཨཱཿཧཱུྃ། ཕྱི་ལྕགས་རིའི་ཁོར་ཡུག་མུ་ཁྱུད་ཀྱིས་བསྐོར་བའི་དབུས་སུ་ཧཱུྃ། རིའི་རྒྱལ་པོ་རི་རབ།
ཤར་ལུས་འཕགས་པོ། ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ཟླ་བ། ཉི་མ། དབུས་སུ་ལྷ་དང་མིའི་དཔལ་འབྱོར་ཕུན་སུམ་ཚོགས་པ་ཐམས་ཅད་ཀྱིས་ཡོངས་སུ་གང་བ་འདི་ཉིད། བླ་མ་དང་དཀྱིལ་འཁོར་གཙོ་མོ་ཐ་མི་དད་པ་ལ་དཀྱིལ་འཁོར་དུ་འཇུག་ཅིང་ཆུ་དབང་ཞུ་བའི་ཡོན་དུ་དབུལ་བར་བགྱིའོ། ། ཨི་དམ་གུ་རུ་མཎྜལ་ཀཾ་ནིརྻ་ཏ་ཡ་མི། རིག་སྔགས་ལྷ་མོ་ཆེན་མོ་དང་། །
སངས་རྒྱས་བྱང་སེམས་ཐམས་ཅད་ཀྱི། ། ཐར་པ་ཆེན་པོའི་གྲོང་མཆོག་ཏུ། ། འཕགས་མས་བདག་ནི་བཞུགས་སུ་གསོལ། ཅེས་ལན་གསུམ་གྱིས་གསོལ་བ་གདབ། ཨོཾ་ཙཀྵུ་བྷནྡྷ་ཝ་ར་ན་མ་ཡེ་སྭཱ་ཧཱ། ཞེས་གདོང་གཡོགས་བཅིང་། ཨཱ་ཁཾ་ཝཱི་ར་ཧཱུྃ། གིས་མེ་ཏོག་བཟུང་ལ། དཀོན་མཆོག་གསུམ་ལ་བདག་སྐྱབས་མཆི། ། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག
ཞེས་ལན་གསུམ། ཐུན་མོང་བའི་སྡོམ་པ་ཞེས་པ་ནི། ཕར་ཕྱིན་ཐེག་པ་ལ་གྲགས་པའི་བྱང་སེམས་ཀྱི་སྡོམ་པ་ཡིན་ལ། དེ་ནི་སྔགས་མཚན་ཉིད་རྒྱུད་སྡེ་བཞི་ཀ བསྐྱེད་རྫོགས་གཉིས་ཀ་སྟེ་ཐམས་ཅད་ཀྱི་ཐུན་མོང་བ་ཡིན་པས། དེ་ལེན་པའི་ཆོ་ག་ཡང་གུར་ལས་གསུངས་པའི་དཀོན་མཆོག་གསུམ་ལ་བདག་སྐྱབས་མཆི། ཞེས་སོགས་ཚིགས་བཅད་དམ། གསུམ་ཀས་འཛིན་པ་གང་རུང་གིས་ཆོག་པར་ཚད་ལྡན་གྱིས་བཤད་ཅིང་། ཐུན་མོང་མ་ཡིན་པའི་སྡོམ་པ་ནི། སངས་རྒྱས་བྱང་ཆུབ་སེམས་དཔའ་ཀུན། །
ཞེས་སོགས་ཀྱིས་འཛིན་པ་ཡིན་ལ། འདི་ནི་རྒྱུད་སྡེ་གོང་མ་གཉིས་པོ་ཁོ་ནའི་ཐུན་མོང་མ་ཡིན་པ་ཡིན་ནོ། ། རྒྱུ་མཚན་དེའི་ཕྱིར། བྱ་སྤྱོད་གཉིས་ལ་སྡོམ་པ་གཉིས་ལྡན་ཡོད་ཀྱི་གསུམ་ལྡན་མེད་ལ་གོང་མ་གཉིས་ལ་གསུམ་ལྡན་ཡོད་པས་སྔགས་ཀྱི་སྡོམ་པའི་རྟེན་དུ་བྱང་སེམས་ཀྱི་སྡོམ་པ་ཐོབ་ལ་མ་ཉམས་པར་ངེས་པར་དགོས་ཤིང་། བྱང་སེམས་ཀྱི་སྡོམ་པའི་རྟེན་དུ་ཡང་དགེ་བསྙེན་ནས་དགེ་སློང་གི་བར་གང་རུང་བའི་སོ་ཐར་གྱི་སྡོམ་པ་དངོས་སམ། མ་མཐའ་ལའང་མི་དགེ་བ་བཅུ་སྤོང་བའི་སྡོམ་པ་ཙམ་ཞིག་ནི་ངེས་པར་དགོས་པས་ཁྱབ་བོ། ། བྱ་སྤྱོད་ཙམ་གྱི་དབང་རྫོགས་པར་ཐོབ་པའི་གང་ཟག་གིས་ནི་བྱང་སེམས་ཀྱི་སྡོམ་པའི་རྩ་ལྟུང་གི་སྟེང་དུ་དབང་བསྐུར་བ་སྤང་བ་དང་། བླ་མ་ལ་འཁུ་བ་སྤོང་བ་བསྣན་པ་ལས་གཞན་པའི་སྔགས་ཀྱི་རྩ་ལྟུང་བསྲུང་མི་དགོས་སམ། འོན་ཀྱང་ཐུན་མོང་མ་ཡིན་པའི་ཡན་ལག་གི་དམ་ཚིག་ནི་བསྲུང་རྒྱུ་མང་པོ་ཡོད་དེ། ལེགས་གྲུབ་ཀྱིས་འདུལ་བ་རིམ་པ་ཕྱེ་བ་ལས་གསུངས་པ་བཞིན་ནོ། །
ཞེས་དང་། བྱ་སྤྱོད་པ་རིགས་ལྔའི་སྡོམ་གཟུང་བྱེད་མི་དགོས་ཏེ། སློབ་དཔོན་གྱི་དབང་མེད་པའི་ཕྱིར་རོ། ། དེ་ནས་པདྨ་ལྕགས་ཀྱུ་ལ་སོགས་རྒྱ་གར་བ་ཁ་ཅིག་དང་། བོད་ཁ་ཅིག་གིས་གདུགས་དཀར་དང་། ཚེ་དཔག་མེད་ལྷ་དགུ་ལ་སོགས་ཀྱི་སྐབས་སུ་རིགས་ལྔའི་སྡོམ་བཟུང་བྱས་འདུག་པ་འདི་མ་དག་པ་ཆེན་པོ་ཡིན་ནོ། ། སངས་རྒྱས་གསང་བ་དང་བྱང་ཆུབ་མཆོག་གིས་ཀྱང་བྱ་སྤྱོད་ལ་སྐྱབས་སུ་འགྲོ་བ་དང་བྱང་ཆུབ་ཀྱི་སེམས་འཛིན་པ་སྔོན་དུ་གཏོང་བ་ཙམ་མ་གཏོགས་པ་རིགས་ལྔའི་སྡོམ་བཟུང་མ་མཛད་དོ། ། ཞེས་ཤར་ཆེན་ཐམས་ཅད་མཁྱེན་པ་ཡེ་ཤེས་རྒྱ་མཚོས་གསུངས་པའི་རིགས་ལྔའི་སྡོམ་བཟུང་བྱ་མི་དགོས་སོ། ། ས་མ་ཡེ་ཧཱུྃ། དཀྱིལ་འཁོར་གྱི་ཤར་སྒོ་ནས་ཞུགས།
སངས་རྒྱས་ལ་ཕྱག་འཚལ་ལོ། ། ནས། སྤྱན་རྒྱས་པ་ཨུཏྤ་ལའི་བསུང་གི་ཏོག་གི་རྒྱལ་པོ་ལ་ཕྱག་འཚལ་ལོ། ། ཞེས་པའི་གོང་སྔོན་འགྲོ་གཏོར་མའི་སྐབས་བཞིན། རང་གི་སྙིང་ཁར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་དཀྱིལ་འཁོར་ཉ་གང་བ་དེའི་སྟེང་དུ་དོན་དམ་བྱང་ཆུབ་སེམས་ཀྱི་ངོ་བོ་རྡོ་རྗེ་དཀར་པོ་རྩེ་ལྔ་པ། ཨོཾ་སརྦ་ཡོ་ག་ཙིཏྟ་ཨུཏྤ་ཏ་ཡ་མི། ཞེས་སྙིང་ཁར་རྡོ་རྗེ་བཞག སུ་ར་ཏེ་ས་མ་ཡ་སཏྭཾ་ཧོཿ སིདྡྷི་བཛྲ་ཡ་ཐ་སུ་ཁཾ། བཅོམ་ལྡན་འདས་མས་སྤྱི་བོར་རྡོ་རྗེ་བཞག་པར་བསམས་ལ།
དེང་ཁྱེད་ལྷ་མོ་དང་རི་ཁྲོད་མ་རྣམས་ཀྱི་རིགས་སུ་ཞུགས་ཀྱིས། ངས་གདུགས་དཀར་མོའི་སེམས་བསྐྱེད་པར་བྱ་ཡི། ཡེ་ཤེས་གང་གིས་དེ་བཞིན་གཤེགས་པ་ཐམས་ཅད་དང་གདུགས་དཀར་ཅན་དང་རི་ཁྲོད་མ་རྣམས་ཀྱི་དངོས་གྲུབ་ཀྱང་ཐོབ་པར་འགྱུར་ལ། དངོས་གྲུབ་གཞན་ལྟ་ཅི་སྨོས། ཁྱོད་ཀྱིས་དཀྱིལ་འཁོར་མ་མཐོང་བ་རྣམས་ཀྱི་མདུན་དུ་བརྗོད་པར་མི་བྱ་སྟེ། དམ་ཚིག་ཉམས་པར་གྱུར་ཏ་རེ་དེ་བཞིན་གཤེགས་པ་ཐམས་ཅད་དང་གདུགས་དཀར་ཅན་མས་བྱིན་རླབས་ལས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དབབ་པར་མཛད་དུ་གསོལ། ཞེས་གསུམ་བརྗོད། རང་ཉིད་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན། གཞན་གྱིས་མི་ཐུབ་མ་ཕྱིར་བཟློག་པ་ཆེན་མོ༞ ནས། ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །
ཞེས་པའི་བར་མདུན་བསྐྱེད་བཞིན། དེའི་ཐུགས་ཀ་ནས་འོད་ཟེར་འཕྲོས། དཀྱིལ་འཁོར་གྱི་ལྷ་མོའི་རྩ་ཞལ་ནས། དེ་བཞིན་གཤེགས་པའི་རིགས་དཔག་མེད་མཆེད་རང་གི་རྩ་ཞལ་ལ་ཐིམ། གཡས་ཞལ་ནས་རིན་པོ་ཆེའི་རིགས་དཔག་མེད་མཆེད་རང་གི་གཡས་ཞལ་ལ་ཐིམ། གཡོན་ཞལ་ནས་པདྨའི་རིགས་དཔག་མེད་མཆེད་རང་གི་གཡོན་ཞལ་ལ་ཐིམ། རྒྱབ་ཞལ་ནས་ལས་ཀྱི་རིགས་དཔག་མེད་མཆེད་རང་གི་རྒྱབ་ཞལ་ལ་ཐིམ། སྟེང་ཞལ་ནས་ཁྲོ་བོའི་རིགས་དཔག་མེད་མཆེད་རང་གི་སྟེང་ཞལ་ལ་ཐིམ། གཞན་ཡང་སངས་རྒྱས་དང་བྱང་ཆུབ་སེམས་དཔའ་དཔག་མེད་སྤྱན་དྲངས་རང་གི་ལུས་ལ་ཐིམ་པར་གྱུར། ཨ་ན་ལེ༞ མང་དུ་བརྗོད་རོལ་མོ་བྱ།
བརྟན་པར་བྱ་བའི་ཕྱིར་དཀྱིལ་འཁོར་རྡོ་རྗེ་རྒྱ་གྲམ་དུ་བཞག་ནས། ཏིཥྛ་བཛྲ་ཞེས་བརྗོད་ཤར་སྒོ་ནས། ཨོཾ་པྲ་ཏཱིཙྪ་བཛྲ་ཧོཿ ཞེས་པས་མེ་ཏོག་ཕུལ། པྲ་ཏི་གྲྀཧྞ་སྭ་མི་མཾ་སཏྭ་མ་ཧཱ་བ་ལ༞ ཞེས་མགོ་ལ་བཅིངས། ཨོཾ་བཛྲ་ནཻ་ཏྲ་ཨ་པ་ཧ་ར་པ་ཏྲ་ལཾ་ཧྲཱིཿ ཞེས་གདོང་གཡོགས་བཀྲོལ་ལ་དཀྱིལ་འཁོར་རྫོགས་པར་བསྟན། བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་དཀྱིལ་འཁོར་ཆེན་པོ་རྟེན་དང་བརྟེན་པར་བཅས་པ་མངོན་སུམ་ལྟར་མཐོང་བར་གྱུར། དཀྱིལ་འཁོར་དུ་འཇུག་པའོ། ། གདུགས་དཀར་ཅན་གྱི་དབང་བསྐུར་བ། །
འགྲོ་བ་སྐྱོབ་ཕྱིར་རྡོ་རྗེ་ཅན། ། དེ་ལྟར་ཡོན་ཏན་ཀུན་འབྱུང་བ། ། དེ་བཞིན་བདག་ལ་དངོས་སྩོལ་ཅིག གསུམ། བུམ་པའི་ལྷ་རྣམས་ཀྱི་སྐུ་ལུས་ཀྱི་ཆ་ལས་ཡེ་ཤེས་ཀྱི་ཆུ་རྒྱུན་བབས། སྡིག་སྒྲིབ་ཐམས་ཅད་དག སངས་རྒྱས་ཀྱི་ཡེ་ཤེས་ཀྱི་བདུད་རྩིའི་ཆུ་རྒྱུན་གྱིས་གང་བར་གྱུར། ཨོཾ་དུས་གསུམ་བདེ་གཤེགས་སྤྲུལ་པའི་སྐུ། ནས། རྡོ་རྗེ་མཁར་རྣམས་འཇོམས་པ་མོ། །
དྲག་པོ་ལྷ་རྣམས་ཐམས་ཅད་ཀྱིས། ། བདག་ལ་མངོན་པར་དབང་བསྐུར་གསོལ། ། ཞི་བ་ལྷ་རྣམས་ཀྱིས་མཆོད་མ། ནས། ཕྱག་རྒྱའི་ཚོགས་དེ་དག་ཐམས་ཅད་ཀྱིས། བདག་ལ་མངོན་པར་དབང་བསྐུར་གསོལ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། ཁ་ས་མེ་ཁ་ས་མེ། བྷཻ་ར་བྷཻ་ར།
སཽ་མེ་སཽ་མེ། སརྦ་བུདྡྷ་ཨ་ཏིཥྛ་ན་ཨ་ཏིཥྛི་ཏེ་སརྦ་ཏ་ཐཱ་ག་ཏོཥྞི་ཥ་སིདྡྷི་ཏ་པ་ཏྲེ་ཧཱུྃ་ཕཊ་སྭཱཧཱ། བཛྲ་ཨ་བྷི་ཥིཉྩ་ཨོཾ། ཞེས་པས་གཙོ་མོ་བཅོམ་ལྡན་འདས་མའི། ཨོཾ་སརྦ་ཏ་ཐཱ་ག་ཏོ་ཨོཾ་ཥྚོཾ་བྷནྡྷ་བྷནྡྷ་བདག་ལ་རཀྵ་རཀྵ་སྭཱཧཱ། ཨོཾ་ཧཱུྃ་ཥྚོཾ་བྷནྡྷ་བྷནྡྷ་བཛྲ་བདག་ལ་རཀྵ་རཀྵ་སྭཱཧཱ། ཨོཾ་བཛྲ་པཱ་ནི་ཧཱུྃ་ཕཊ་སྭཱཧཱ། ཨོཾ་སརྦ་ཏ་ཐཱ་ག་ཏོཥྞི་ཥ་ཨ་ན་ཨ་ཝ་ལོ་ཀི་ཏེ་མུརྡྷ་ནི་ཏེ་ཛོ་རཀྵ་ཧཱུྃ་ཕཊ་སྭཱཧཱ། ཨོཾ་པདྨ་ཛྭ་ལ་ཛྭ་ལ་དྷ་ཀ་དྷ་ཀ དྷ་ར་དྷ་ར།
བི་དྷ་ར་བི་དྷ་ར། ཚིནྡྷ་ཚིནྡྷ། བིནྡྷ་བིནྡྷ་ཧཱུྃ་ཧཱུྃ་ཕཊ་སྭཱཧཱ། ཨོཾ་ཀརྨ་སརྦ། ཏ་ཐཱ་ག་ཏཱོཥྞི་ཥ་སིདྡྷི་ཏ་པ་ཏྲེ་ཧཱུྃ་ཕཊ་སྭཱཧཱ། ཞེས་འཁོར་རྣམས་ཀྱི་དབང་བསྐུར། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། ། འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། ། སངས་རྒྱས་པདྨོ་རྒྱས་པ་འདབ་འདྲའི་སྤྱན་མངའ་བ། ། བཀྲ་ཤིས་དེས་ནི་སྐྱེ་དགུའི་ཞི་བྱེད་དང་པོའོ། །
དེ་ཡིས་ཉེ་བར་སྟོན་པའི་མཆོག་རབ་མི་གཡོ་བ། ། འཇིག་རྟེན་གསུམ་ན་གྲགས་ཤིང་ལྷ་དང་མིས་མཆོད་པ། ། ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། ། དེ་ནི་འཇིག་རྟེན་དགེ་བའི་བཀྲ་ཤིས་གཉིས་པའོ། ། དགེ་འདུན་དམ་པ་ཆོས་ལྡན་ཐོས་པའི་བཀྲ་ཤིས་ཕྱུག ། མི་དང་ལྷ་དང་ལྷ་མ་ཡིན་གྱིས་མཆོད་པའི་གནས། ། ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། ། དེ་ནི་འཇིག་རྟེན་དགེ་བའི་བཀྲ་ཤིས་གསུམ་པའོ། ། གཙོ་མོས་ཇི་ལྟར་བཀའ་བསྩལ་པ། ། དེ་དག་ཐམས་ཅད་བདག་གིས་བགྱི།
གསུམ། ཨོཾ་བཛྲ་བྷཱུ་མི་ཨཱཿཧཱུྃ། ནས། ཡོངས་སུ་གང་བ་འདི་ཉིད། བླ་མ་དང་དཀྱིལ་འཁོར་གྱི་གཙོ་མོ་ཐ་མི་དད་པ་ལ་དཀྱིལ་འཁོར་དུ་འཇུག་ཅིང་ཆུ་དབང་གནང་བའི་བཀའ་དྲིན་གཏང་རག་གི་ཡོན་དུ་དབུལ་བར་བགྱིའོ། ། ཨི་དམ་གུ་རུ་མཎྜལ་ཀཾ་ནིརྻ་ཏ་ཡ་མི། དེང་ནས་བརྩམས་ཏེ་བདག་བྲན་དུ། ། ཁྱེད་ལ་བདག་ནི་འབུལ་ལགས་ན། ། ཁྱེད་ཀྱིས་སློབ་མར་གཟུང་བ་དང་། ། ཆ་ཡིས་ཀྱང་ནི་སྤྱད་དུ་གསོལ། །
གསུམ་བརྗོད། དབང་གི་ལྷན་ཐབས་སོ། །

མཇུག་ཆོག་ནི་མཆོད་པ་རྣམས། གསར་དུ་བཤམས་པའམ་ཡང་ན་ཁ་གསོས་བསངས་སྦྱངས་པས་བྱིན་གྱིས་བརླབས། ཨོཾ་སརྦ་ཏ་ཐཱ་ག་ཏོཥྞཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་རེ་ཨརྒྷཾ་པྲ་ཏིཙྪ་ཡེ་ཨཱཿཧཱུྃ། དེ་བཞིན་དུ། ཨརྒྷཾ༞ གྱི་གནས་སུ། པདྱཾ། པུཥྤེ། དྷཱུཔེ། ཨཱ་ལོ་ཀེ གནྡྷེ། ནཻ་ཝིདྱ།
ཤཔྟ། རྣམས་བཅུག་གོ ། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ་ས་པ་རི་ཝཱ་རེ་རཱུ་པ་པུ་ཛི་ཏེ་ཨཱཿ རཱུ་པའི་གནས་སུ། ཤཔྟ། གྷནྡྷེ། ར་སྱ། པརྴྱ། རྣམས་བཅུག ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ།
ནས། ས་པ་རི་ཝཱ་རེ་སཔྟ་རཏྣ་བཛྲ་པཱུ་ཛེ་ཏེ་ཨཱཿཧཱུྃ། ཨོཾ་སརྦ་ཏ་ཐཱ་ག་ཏ། ནས། ས་པ་རི་ཝཱ་རེ་ཨཥྚ་མང་ག་ལ་གྲཱ་བྷྱཿཔུ་ཛེ་ཏེ་ཨཿཧཱུྃ། ཞེས་པས་མཆོད། བཅོམ་ལྡན་ལྷ་མོ་གདུགས་དཀར་ཅན་ནས། བདག་ཉིད་གུས་པས་ཕྱག་འཚལ་ལོ། ། ཞེས་པས་བསྟོད། བླ་མ་དང་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་དཀྱིལ་འཁོར་ཆེན་པོའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་ཐམས་ཅད་བདག་ཅག་རྣམས་ལ་དགོངས་སུ་གསོལ།
ཁྱེད་རྣམས་ལ་ཐུགས་མཁྱེན་པའི་ཡེ་ཤེས་བརྩེ་བའི་ཐུགས་རྗེ་མཛད་པའི་ཕྲིན་ལས་བསམ་གྱིས་མི་ཁྱབ་པ་མངའ་བ་ལགས་པས། སྤྱིར་གྱི་ཕན་བདེའི་འབྱུང་གནས་སངས་རྒྱས་ཀྱི་བསྟན་པ་རིན་པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་བྱིན་གྱིས་བརླབ་ཏུ་གསོལ། བསྟན་པའི་རྩ་ལག་དཔལ་ལྡན་བླ་མ་གོང་མ་ཞི་བར་གཤེགས་པ་རྣམས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཟག་མེད་ཀྱི་དགོངས་པ་ཁྱད་པར་ཅན་གོང་ནས་གོང་དུ་རྫོགས་པའི་ཕྲིན་ལས་མཛད་དུ་གསོལ། ད་ལྟ་ཞལ་བཞུགས་པའི་དཔལ་ལྡན་བླ་མ་དམ་པ་རྣམས་ཀྱི་གཙོ་མཛད། སངས་རྒྱས་ཀྱི་བསྟན་པ་འཛིན་པའི་དགེ་བའི་བཤེས་གཉེན་ཐམས་ཅད་སྐུ་ཁམས་བཟང་ཞིང་སྐུ་ཚེ་བརྟན་པར་བྱིན་གྱིས་བརླབ་ཏུ་གསོལ། བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་དམ་ཚིག་ཉམས་ཆག་ཐམས་ཅད་ཞི་བར་མཛད་དུ་གསོལ། མཐོ་རིས་དང་། ཐར་པ་དང་། ཐམས་ཅད་མཁྱེན་པའི་ལམ་གྱི་བར་དུ་གཅོད་པ་དང་མི་དགེ་བ་དང་།
ཉོན་མོངས་པ་དང་། ཤེས་བྱའི་སྒྲིབ་པ་ཐམས་ཅད་ཞི་བར་མཛད་དུ་གསོལ། གནས་སྐབས་སུ་ཡང་ལས་དང་ཉོན་མོངས་པའི་དབང་གིས་བྱུང་བའི་གནོད་པ་དང་། སྡུག་བསྔལ་གྱི་བྱེ་བྲག་གདོན་ཆེན་པོ་བཅོ་བརྒྱད་དང་། བགེགས་རིགས་སྟོང་ཕྲག་བརྒྱད་ཅུ་དང་། ལོག་འདྲེན་དང་། གཟའ་དང་། རྒྱུ་སྐར་དང་། བྱད་སྟེམས་དང་། ཕ་རོལ་གྱི་རིག་སྔགས་ལས་གྱུར་པའི་གནོད་པ་ཐམས་ཅད་ཞི་བར་མཛད་དུ་གསོལ།
མེ་དང་ཆུ་དང་། ས་གཡོ་བ་ལ་སོགས་པ་འབྱུང་བ་ལས་གྱུར་པའི་གནོད་པ་དང་། ལོ་ཉེས་དང་། དགྲའི་གནོད་པ་ལ་སོགས་པ་འཇིགས་པ་ཆེན་པོ་བཅུ་དྲུག་དང་། མུ་གེ་དང་། མི་ནད་དང་། ཕྱུགས་ནད་དང་། ནད་བཞི་བརྒྱ་རྩ་བཞི་དང་། དབུལ་ཞིང་ཕོངས་པ་དང་། དུས་མ་ཡིན་པར་འཆི་བའི་སྡུག་བསྔལ་དང་།
དེ་དག་གི་རྒྱུད་བསམ་སྦྱོར་ངན་པ་ཐམས་ཅད་ཞི་བར་མཛད་དུ་གསོལ། ཁྱད་པར་དུ་ཡང་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ཀྱི་སྔོན་གྱི་ལས་ལས་གྱུར་ཀྱང་རུང་། འཕྲལ་གྱི་རྐྱེན་ལས་གྱུར་ཀྱང་རུང་སྟེ་ཕྱི་ནང་གི་ཉེ་བར་འཚེ་བ་དང་། ལུས་སེམས་ལ་གནོད་པར་བྱེད་པའི་གདོན་བགེགས་དང་ནད་ལ་སོགས་པ། ལུས་ཀྱི་སྡུག་བསྔལ་བ་དང་། སེམས་ཡིད་མི་བདེ་བ་དང་། སྐལ་པ་ངན་པ་དང་། རྨི་ལམ་ངན་པ་དང་། མཚན་མ་ངན་པ་དང་། ལུས་དང་།
སྲོག་དང་། ལོངས་སྤྱོད་དང་། སྐལ་པ་དང་། དགེ་བ་སྒྲུབ་པ་ལ་བར་དུ་གཅོད་པ་ཐམས་ཅད་ཞི་བ་མཛད་དུ་གསོལ། མདོར་ན་བདག་གཞན་སེམས་ཅན་ཐམས་ཅད་ཀྱི་གནས་སྐབས་སུ་ཡང་མི་མཐུན་པའི་ཕྱོགས་ཐམས་ཅད་ཉེ་བར་ཞི་ནས་འོག་མིན་གྱི་སྲིད་པའི་མཐར་ཐུག་པའི་འཇིག་རྟེན་པའི་དངོས་གྲུབ་མཐའ་དག་འགྲུབ་པ་དང་། མཐར་ཐུག་སྒྲིབ་གཉིས་བག་ཆགས་དང་བཅས་པ་མ་ལུས་པ་ཞི་ནས་ཕྱག་རྒྱ་ཆེན་པོ་མཆོག་གི་དངོས་གྲུབ་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། སྤྲོ་ན་བླ་མའི་བརྟན་བཞུགས་འདོད་གསོལ་ཚིགས་བཅད་སོགས་བྱེད་ན་འདིར་བྱའོ། ། བླ་མ་དང་བཅོམ་ལྡན་འདས་མ་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་ནས། བདག་ཅག་རྣམས་ལ་དགོངས་སུ་གསོལ། བདག་ཅག་རྣམས་སོ་སོའི་སྐྱེ་བོར་གྱུར་པས་སེམས་ཉོན་མོངས་པ་ཅན་དུ་གྱུར་ནས་ལུས་ངག་ཡིད་གསུམ་གྱི་སྤྱོད་པ་ཉོན་མོངས་པ་དང་འདྲེས་ཤིང་།
བག་མེད་པར་གྱུར་ནས། རྣལ་འབྱོར་པ་ལ་དབང་མ་ཐོབ་པས། སེམས་བྱིང་བ་དང་རྒོད་པའི་དབང་དུ་གྱུར་ཏེ། ཏིང་ངེ་འཛིན་མི་གསལ་བ་དང་། སྙིགས་མ་ལྔའི་དུས་ཀྱི་དབང་གིས་ཉེ་བར་མཁོ་བའི་ཡོ་བྱད་མ་འབྱོར་བ་དང་། མཆོད་རྫས་མེད་ཅིང་ངན་པ་དང་། བརྗེད་ངས་པ་དང་། ཤེས་བཞིན་མ་ཡིན་པའི་དབང་དུ་གྱུར་ནས་ཆོ་ག་ལྷག་པ་དང་། ཆད་པ་དང་། སེར་སྣའི་དབང་གིས་མཆོད་པ་ངན་ཅིང་ཆུང་བ་དང་།
གཏི་མུག་གི་དབང་གིས་རྒྱུད་སྡེ་ནས་འབྱུང་བའི་ཆོ་ག་བཞིན་དུ་མ་ལྕོགས་པ་ལ་སོགས་པའི་འཁྲུལ་ཞིང་ནོངས་པ་ཐམས་ཅད་བཟོད་པར་བཞེས་ནས་བདག་ཅག་གིས་ལམ་དང་དངོས་གྲུབ་ཀྱི་བར་ཆད་དུ་མི་འགྱུར་བར་བྱིན་གྱིས་བརླབ་ཏུ་གསོལ། ཨོཾ་བཛྲ་ས་ཏྭ་ས་མ་ཡ། མ་ནུ་པ་ལ་ཡ། བཛྲ་སཏྭ་ཏེ་ནོ་པ་ཏིཥྛ། དྲྀ་ཌྷོ་མེ་བྷ་བ། སུ་ཏོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོ་ཥྱོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲཱི་ཡ།
ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝཱན། སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། བཛྲའི་བྷ་ཝ། མ་ཧཱ་ས་མ་ཡ་སཏྭ་ཨཿ གསུམ། མ་འབྱོར་བ་དང་ཉམས་པ་དང་། གང་ཡང་བདག་རྨོངས་བློ་ཡིས་ནི། ། བགྱིས་པ་དང་ནི་བགྱིད་བསྩལ་བ། །
དེ་ཀུན་འཕགས་མས་བཟོད་པར་མཛོད། ། ལྷག་པ་དང་ནི་ཆད་པ་དང་། ། ཆོ་གའི་ཡན་ལག་ཉམས་པ་དང་། ། བདག་གི་བརྗེད་ངས་ཅི་མཆིས་པ། ། དེ་ཡང་བཟོད་པར་མཛད་དུ་གསོལ། ། སེར་སྣའི་དབང་གྱུར་མི་མཁས་པས། ། མཆོད་པ་ངན་ཞིང་བཤམ་ཉེས་པ། ། མགོན་པོ་ཐུགས་རྗེ་ཆེ་ལྡན་པས། ། དེ་ཡང་བཟོད་པར་མཛད་དུ་གསོལ། ། བག་མེད་སྤྱོད་པ་མ་དག་པས། །
རྒྱུད་ལས་བྱུང་བའི་ཆོ་ག་བཞིན། ། མ་ལྕོགས་འཁྲུལ་པ་ཅི་མཆིས་པ། ། དེ་ཡང་བཟོད་པར་མཛད་དུ་གསོལ། ། གང་ཡང་བདག་བློ་གཏི་མུག་པས། ། ལེགས་སྤྱད་འདི་ལ་ཉེས་གྱུར་གང་། ། གང་ཕྱིར་ལུས་ཅན་སྐྱབས་གྱུར་པ། ། དེ་ཀུན་འཕགས་མས་བཟོད་པར་མཛོད། ། དགེ་བའི་རྩ་བ་དེ་ཡང་སེམས་ཅན་ཐམས་ཅད་དང་ཐུན་མོང་དུ་བྱས་ཏེ། དགེ་བའི་རྩ་བ་འདི་དག་གིས་བདག་དང་སེམས་ཅན་ཐམས་ཅད་འཇིག་རྟེན་དང་འཇིག་རྟེན་ལས་འདས་པའི་རྒུད་པ་ཐམས་ཅད་དང་བྲལ་བར་གྱུར་ཅིག འཇིག་རྟེན་དང་འཇིག་རྟེན་ལས་འདས་པའི་ཕུན་སུམ་ཚོགས་པ་ཐམས་ཅད་དང་།
ཡང་དག་པར་ལྡན་པའི་བདེ་བ་དང་ཡིད་བདེ་བ་ཉིད་ཀྱིས་མི་ཆོག་སངས་རྒྱས་སུ་ཚེ་འདི་ཉིད་ལ་གྱུར་ཅིག བདག་གི་དགེ་བའི་ལས་རྣམས་འདི་དག་གིས། ། འཇིག་རྟེན་དུ་ནི་མྱུར་དུ་སངས་རྒྱས་ཤོག ། འགྲོ་ལ་ཕན་ཕྱིར་ཆོས་རྣམས་སྟོན་བགྱིད་ཅིང་། ། སེམས་ཅན་སྡུག་བསྔལ་མང་པོས་གཟིར་ལས་སྒྲོལ། ། བདག་དང་འགྲོ་ལ༞ ནས། དེ་སྲིད་བཅོམ་ལྡན་འདས་མ་འཁོར་དང་བཅས་པ་ས་ཚོན་གྱི་དཀྱིལ་འཁོར་ལ་བརྟན་པར་བཞུགས་སུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ། ཨོཾ་ཁྱོད་ཀྱིས་སེམས་ཅན་དོན་ཀུན་མཛད། ། རྗེས་སུ་མཐུན་པའི་དངོས་གྲུབ་སྩོལ། །
སངས་རྒྱས་ཡུལ་དུ་གཤེགས་ནས་ཀྱང་། ། སླར་ཡང་འབྱོན་པར་མཛད་དུ་གསོལ། ། བཛྲ་མུཾཿ་་་་་བསྡུ་རྒྱ་ཕྱིར་བསྟན། བདག་བསྐྱེད་ཀྱི་ཡེ་ཤེས་པ་གཤེགས། རང་དམ་ཚིག་པར་གསལ་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་གིས་མཚན་པར་གྱུར། དགེ་བ་འདི་ཡིས་མྱུར་ཏུ་བདག ། འཕགས་མ་སྒྲོལ་མ་འགྲུབ་གྱུར་ནས། ། འགྲོ་བ་གཅིག་ཀྱང་མ་ལུས་པ། །
དེ་ཡི་ས་ལ་འགོད་པར་ཤོག ། ཆེ་བའི་ཆེ་མཆོག་སྟོན་མཆོག་བླ་ན་མེད། ། ཆོས་ཀྱི་ཉི་མ་རྒྱས་པའི་བྱིན་རླབས་ཀྱིས། ། བདུད་དང་བགེགས་རིགས་གནོད་པའི་དགྲ་ཞི་ནས། ། རྟག་ཏུ་དཔལ་གནས་ཉིན་མཚན་བཀྲ་ཤིས་ཤོག ། ཆོས་ཉིད་བདེན་པའི་ཆོས་མཆོག་བླ་ན་མེད། ། དམ་ཆོས་བདུད་རྩིའི་བདེན་པའི་བྱིན་རླབས་ཀྱིས། ། ཉེས་པའི་སྐྱོན་བྲལ་དགེ་ཚོགས་རྣམས་འཕེལ་བ། ། རྟག་ཏུ་དཔལ་གནས༞ དགེ་འདུན་ཡོན་ཏན་རིན་ཆེན་དཔལ་འབར་བ། ། རྒྱལ་སྲས་ཕན་མཛད་བདེན་པའི་བྱིན་རླབས་ཀྱིས། །
ཉོན་མོངས་དུག་ལྔས་གདུང་བའི་དགྲ་ཞི་ནས། ། རྟག་ཏུ་དཔལ་གནས༞ ཚངས་དང་ལྷ་དབང་སྲུང་མའི་བྱིན་རླབས་དང་། ། ཕན་མཛད་ལྷ་ཡི་བྱིན་རླབས་གནས་གྱུར་ཏེ། ། དགེ་ལེགས་བསམ་པ་ཡིད་བཞིན་འགྲུབ་པ་དང་། ། ཚེ་རིང་ནད་མེད་བདེ་སྐྱིད་ལྡན་པར་ཤོག ། འབྱུང་པོ་གང་དག་འདིར་ནི་ལྷགས་གྱུར་ཏེ། ། སའམ་འོན་ཏེ་བར་སྣང་འཁོད་པ་དག ། སྐྱེ་དགུ་ཀུན་ལ་རྟག་ཏུ་བྱམས་བྱེད་པས། ། ཉིན་དང་མཚན་དུ་ཆོས་ལ་སྤྱོད་པར་ཤོག ། འདིར་ནི་རྒྱལ་བ་དགྲ་རྒྱལ་བདེན་གང་གིས། །
རྟག་ཏུ་བདེན་པར་གསུངས་ཤིང་བརྫུན་མེད་པ། ། བདེན་པ་དེ་ཡིས་དེང་འདིར་བདེ་ལེགས་ཤོག ། དེང་འདིར་འཇིགས་པ་ཆེ་ལས་ཐར་གྱུར་ཅིག ཕྱོགས་དང་དུས་དང་གནས་སྐབས་ཐམས་ཅད་དུ། ། བཀྲ་ཤིས་དང་བདེ་ལེགས་ཆེན་པོས་ཁྱབ་པར་གྱུར་ཅིག ཛ་ཡ་ཛ་ཡ་སུ་ཛ་ཡ། ཞག་གིས་བར་མ་ཆོད་པར་ཉི་མ་དེ་ལ་ཆོ་ག་བསྐྱར་ནས་བྱེད་ན། གསོ་སྦྱོང་བཞག ཨོཾ་དུས་གསུམ་བདེ་གཤེགས་སྤྲུལ་པའི་སྐུ། ནས་བཟུང་།
བདག་བསྐྱེད་བཟླས་པའི་བར་སྟ་གོན་གྱི་དཀྱིལ་འཁོར་འདེགས་མི་འདེགས་འདམ་ཁ་མཛད་པའི་ཤུགས་ཀྱིས། མདུན་བསྐྱེད་ཀྱང་འདེགས་མི་འདེགས་འདམ་ཁ་ཡིན་པས་འདེགས་ན་མདུན་བསྐྱེད་ལ་ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ་སོགས་སྦྱར་བའི་ཉེར་སྤྱོད་ཀྱིས་མཆོད། ཨོཾ་བཛྲ་ཨུ་ཏིཥྛ་མདུན་བསྐྱེད་ཀྱི་དཀྱིལ་འཁོར་རྟེན་དང་བརྟེན་པར་བཅས་པ་ནམ་མཁར་བཞུགས་པར་གྱུར་དེ་ནས་རྡུལ་ཚོན་གྱི་དཀྱིལ་འཁོར་བསངས་སྦྱངས་ནས། དམ་ཚིག་པ་ལ་ཡེ་ཤེས་པ་གཉིས་སུ་མེད་པར་ཐིམ་པར་གྱུར། ཞེས་མདུན་བསྐྱེད་ཀྱི་ཡེ་ཤེས་པ་བསྟིམས་པའི་རྗེས་སུ། ནམ་མཁའི་དཀྱིལ་འཁོར་མདུན་བསྐྱེད་ཀྱི་དཀྱིལ་འཁོར་ལ་ཛཿཧཱུྃ་བཾ་ཧོཿ ཡང་ཐུགས་ཁའི་ཨོཾ་ལས་འོད་ཟེར་འཕྲོས་དབང་གི་ལྷ་རྒྱལ་བ་རིགས་ལྔའི་ལྷ་ཚོགས་དཔག་ཏུ་མེད་པ་བཛྲ་ས་མཱ་ཛཿནས་བཀྲ་ཤིས་ཀྱི་བར་བྱ། མདུན་བསྐྱེད་མི་འདེགས་ན། མདུན་བསྐྱེད་ཀྱི་དཀྱིལ་འཁོར་ལ། ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏཱ་ཏ་པ་ཏྲེ༞ སོགས་ཉེར་སྤྱོད་ཀྱིས་མཆོད།
རྡུལ་ཚོན་གྱི་དཀྱིལ་འཁོར་བསངས་སྦྱངས་ནས་བཀྲ་ཤིས་ཀྱི་བར་སྔར་བཞིན། གཤེགས་གསོལ་གྱི་དུས་དགེ་རྩ་བསྔོ་བའི་སེམས་ཅན་སྡུག་བསྔལ་མང་པོས་གཟིར་ལས་སྒྲོལ་ཡན་བྱ། ཡིག་བརྒྱ་བཟླས་ཤིང་རོལ་མོ་དང་བཅས་དཀྱིལ་འཁོར་ལ་བསྐོར་བ་གསུམ་བྱ། ཤར་སྒོ་ནས། ཨོཾ། ཁྱེད་ཀྱིས་སེམས་ཅན་དོན་ཀུན་མཛད། ། ནས། སླར་ཡང་བྱོན་པར་མཛད་དུ་གསོལ། ། བཛྲ་མུཿབདག་མདུན་གྱི་ཡེ་ཤེས་པ་གཤེགས། དམ་ཚིག་པ་རང་ཉིད་ལ་ཛཿཧཱུྃ་བཾ་ཧོཿ
ཆོས་ཐམས་ཅད་ནི་སྐྱེ་བ་མེད་པའོ། ། ཆོས་ཐམས་ཅད་ནི་འགག་པ་མེད་པའོ། ། ཨ་ཀཱ་རོ༞ བཟླ་ཞིང་རྡོ་རྗེས། ཤར། བྱང་། ནུབ། ལྷོ། ཚངས་ཐིག་གི་ལམ་ནས་རི་མོ་བྱ། ལྷ་མཚན་རྣམས་བྱང་སྒོ་ནས་བཟུང་། མས་རིམ་གྱིས་མེ་ལོང་གཡའ་དག་པའི་སྟེང་དུ་བསྡུས།
གཙོ་མོའི་མཚན་མ་རང་གི་སྤྱི་བོར་བཞག་མེ་ལོང་གཡའ་དག་པ་སྟོང་ཉིད་མཚོན། དེའི་སྟེང་དུ་ལྷ་མཚན་བསྡུ་བ། ལྷ་ཐམས་ཅད་སྟོང་པ་ཉིད་དུ་ཐིམ་པར་མཚོན་ཞེས་གསུངས་སོ། ། ཐིག་རྗེས་རྣམས་ཕྱི་ལ་མི་མངོན་པར་བྱས། ཨོཾ་སུམྦྷ་ནི་སུམྦྷ་ཧཱུྃ། གྲྀཧྞ་གྲྀཧྞ། གྲྀཧྞ་པཱ་ཡ་གྲྀཧྞ་པཱ་ཡ་ཧཱུྃ། ཨཱ་ན་ཡ་ཧོཿ བྷ་ག་ཝཱན་བཛྲ་ཧཱུྃ་ཕཊ། ཅེས་པས་ཕུར་བུ་རྣམས་འོག་སྟེང་།
བྱང་ཤར་ནས། ཤར་གྱི་བར་མས་རིམ་གྱིས་བཏོན། ཨོཾ་རུ་རུ་སྥུ་རུ་ཛྭ་ལ་ཏིཥྛ་སིདྡྷི་ལོ་ཙ་ནི་སརྦ་ཨརྠ་ས་དྷ་ནི་སྭཱཧཱ། ཞེས་བཟླས་པའི་འོག་མས་ཕུར་བུའི་དབལ་དང་། ཕུར་ཁུང་ལ་གཏོར། ཕུར་བུའི་ལྷ་རྣམས་རང་གི་ལག་གི་རྡོ་རྗེ་ལ་ཛཿཧཱུྃ་བཾ་ཧོཿ བགེགས་རྣམས་ཀྱི་རྨ་དང་ཟུག་རྔུ་ཞི་ནས་སྒྲིབ་པ་དག་ཏེ་རང་རང་གི་ཞིང་དུ་སངས་རྒྱས་པར་གྱུར། རང་གི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་གིས་མཚན་པར་གྱུར།
ཡེ་དྷརྨཱ༞ གསུམ་གྱིས་མེ་ཏོག་བསྒྲུབས་ཤིང་བྱིན་གྱིས་བརླབས། རྡུལ་ཚོན་རྣམས་བྱིན་ནམ་མཆོད་པ་དང་བཅས་པས་རྒྱ་མཚོར་འབབ་པའི་ཆུ་བོར་དོར། རྗེས་བསྔོ་སྨོན་བཀྲ་ཤིས་ཀྱིས་མཐའ་བརྟེན་བྱའོ། ། གལ་ཏེ་སྒྲུབ་མཆོད་ཉི་མ་དྲིལ་ནས་མཛད་ན། སང་གསོ་སྦྱོང་བྱས་རྗེས། ཨོཾ་དུས་གསུམ་བདེ་གཤེགས་ནས། བདག་བསྐྱེད་བཟླས་པའི་བར་བྱས་རྗེས་ཨོཾ་སརྦ་ཏ་ཐཱ་ག་ཏ་ཨུཥྞཱི་ཥ་སི་ཏ་སོགས་ཉེར་སྤྱོད་ཀྱིས་མཆོད། ཨོཾ་བཛྲ་ཨུ་ཏིཥྛ། མདུན་བསྐྱེད་ཀྱི་དཀྱིལ་འཁོར་རྟེན་དང་བརྟེན་པར་བཅས་པ་ནམ་མཁར་བཞུགས་པར་གྱུར། དེ་ནས་རྡུལ་ཚོན་གྱི་དཀྱིལ་འཁོར་བསངས་སྦྱངས་ནས།
བརྟན་བཞུགས་བཀྲ་ཤིས་ཀྱི་བར་སྔར་བཞིན་དང་། གཤེགས་གསོལ་གྱི་དུས། སེམས་ཅན་སྡུག་བསྔལ་མང་པོས་གཟིར་ལས་སྒྲོལ་ནས། བཀྲ་ཤིས་ཀྱི་བར་སྔར་བཞིན་བྱའོ། ། ཞེས་དེ་བཞིན་གཤེགས་པའི་གཙུག་ཏོར་ནས་བྱུང་བའི་གདུགས་དཀར་མོ་ཅན་གྱི་དཀྱིལ་འཁོར་གྱི་ཆོ་གའི་ངག་འདོན་འདི་ཡང་ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་བྲིས། ཨོཾ་ཨ་སི་ཏཱ་ན་ལཱརྐ་པྲ་བྷཱ་སྥུ་ཊ། བི་ཀ་སི་ཏཱ། ཏ་པ་ཏྲེ། ཛྭ་ལ་ཛྭ་ལ། ཁཱ་ད་ཁཱ་ད།
ད་ར་ད་ར། བི་ད་ར་བི་ད་ར། ཙྪིནྡ་ཙྪིནྡ། བིནྡྷ་བིནྡྷ། ཧཱུྃ་ཧཱུྃ་ཕཊ་ཕཊ་སྭཱཧཱ། ཧེ་ཧེ་ཕཊ། ཧོ་ཧོ་ཕཊ། ཨ་མོ་གྷ་ཕཊ། ཨ་པྲ་ཏི་ཧ་ད་ཕཊ། བ་ད་ར་ཕཊ།
པྲ་ཏཾ་གི་རི་ཏི་ཕཊ། ཨ་སུ་ར་བི་དྲ་བ་ཀ་ཕཊ། སརྦ་དེ་བེ་བྷྱཿཕཊ། སརྦ་ནཱ་གེ་བྷྱཿཕཊ། སརྦ་ཨ་སུ་རེ་བྷྱཿཕཊ། སརྦ་མ་རུ་ཙེ་བྷྱཿཕཊ། སརྦ་ག་རུ་ཌེ་བྷྱཿཕཊ། སརྦ་གནྡྷ་རྦེ་བྷྱཿཕཊ། སརྦ་ཀིནྣ་རེ་བྷྱཿཕཊ། སརྦ་མ་ཧོ་ར་གེ་བྷྱཿཕཊ།
སརྦ་ཡཀྵེ་བྷྱཿཕཊ། སརྦ་རཱཀྵ་སེ་བྷྱཿཕཊ། སརྦ་པྲ་ཏེ་བྷྱཿཕཊ། སརྦ་པི་ཤཱ་ཙེ་བྷྱཿཕཊ། སརྦ་བྷུ་ཏེ་བྷྱཿཕཊ། སརྦ་ཀུམྦྷཎྜེ་བྷྱཿཕཊ། སརྦ་པུ་ཏ་ནེ་བྷྱཿཕཊ། སརྦ་ཀ་ཊ་པུ་ཏ་ནེ་བྷྱཿཕཊ། སརྦ་སྐནྡེ་བྷྱཿཕཊ། སརྦ་ཨུནྨཱ་དེ་བྷྱཿཕཊ།
སརྦ་ཙྪ་ཡེ་བྷྱཿཕཊ། སརྦ་ཨ་པསྨ་རེ་བྷྱཿཕཊ། སརྦ་ཨོ་སྟཱ་ར་ཀེ་བྷྱཿཕཊ། སརྦ་དུརླི་གྷི་ཏེ་བྷྱཿཕཊ། སརྦ་དུཥྤྲེ་ཀྵི་ཏེ་བྷྱཿཕཊ། སརྦ་ཛྭ་རེ་བྷྱཿཕཊ། སརྦ་ཀྲི་ཏྱ་ཀརྨ་ཀ་ཁོ་དྷེ་བྷྱཿཕཊ། ཀི་ར་ཎེ་བེ་ཏཱ་ཌ་བྷྱཿཕཊ། ཙིཙྪ་པྲེ་ཥ་ཀ་དུཤྩརྒ་ཏེ་བྷྱཿཕཊ། སརྦ་དུརྦྷུཀྟེ་བྷྱཿཕཊ།
སརྦ་ཏཱིརྠེ་ཀེ་བྷྱཿ སརྦ་ཤྲ་མ་ཎེ་བྷྱཿཕཊ། སརྦ་བིདྱཱ་དྷ་རེ་བྷྱཿཕཊ། ཛ་ཡ་ཀ་ར་མ་དྷུ་ཀ་ར་སརྦ་ཨརྠ་སཱ་དྷ་ཀེ་བྷྱཿཕཊ། བིདྱ་ཙ་རེ་བྷྱཿཕཊ། ཙ་ཏུརྦྷ་གི་ནཱི་ཡེ་བྷྱཿཕཊ། སརྦ་ཀཽ་མ་རི་ཡེ་བྷྱཿཕཊ། བིདྱ་ར་ཛི་ཡེ་བྷྱཿཕཊ། མ་ཧཱ་པྲ་ཏྱཾ་གི་རེ་བྷྱཿཕཊ། བཛྲ་བཛྲ་ཤྲཱི་ཁ་ལ་ཡཱ་པྲ་ཏྱཾ་གི་རཱ་ཛ་ཡ་ཕཊ།
མ་ཧཱ་ཀཱ་ལཱ་ཡ་མཱ་ཏྲི་ག་ཎ། ན་མ་སྐྲྀ་ཏཱ་ཡ་ཕཊ། བིཥྞ་ནཱི་ཡེ་ཕཊ། བྲཧྨ་ཎི་ཡེ་ཕཊ། ཨགྣཱི་ཡེ་ཕཊ། མ་ཧཱ་ཀཱ་ལཱི་ཡེ་ཕཊ། ཀཱ་ལ་ཎི་ཡེ་ཕཊ། ཨིནྡྲ་ཡེ་ཕཊ། རཽ་ཏྲཱི་ཡེ་ཕཊ། ཀཽ་མ་རཱི་ཡེ་ཕཊ།
བཱ་ར་ཧཱི་ཡེ་ཕཊ། ཙ་མུ་ཎི་ཡེ་ཕཊ། རཱ་ཏྲཱི་ཡེ་ཕཊ། ཀ་ལ་རཱ་ཏྲཱི་ཡེ་ཕཊ། ཡ་མ་དཎྜི་ཡེ་ཕཊ། ཀ་པཱ་ལཱི་ཡེ་ཕཊ། ཨདྷི་མུཀྟི་ཤྨ་ཤ་ན་བ་སི་ནི་ཡེ་ཕཊ། ཕྱིར་བཟློག་ཆུང་བ་ལས་བྱུང་བ་ཞ་ལུ་ལོ་ཆེན་གྱིས་ཞུས་དག་མཛད་པ་ལྟར་བྲིས། མཆོག་གྲུབ་དང་མི་གཅིག་པ་སྣང་ངོ་། ། བཀྲ་ཤིས།། །།
PAGE * MERGEFORMAT 62 ཀུན་དགའ་བློ་གྲོས། གཙུག་ཏོར་གདུགས་དཀར་གྱི་ཆོག་ཁྲིད་འཁྲུལ་མེད། PAGE * MERGEFORMAT 61
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
