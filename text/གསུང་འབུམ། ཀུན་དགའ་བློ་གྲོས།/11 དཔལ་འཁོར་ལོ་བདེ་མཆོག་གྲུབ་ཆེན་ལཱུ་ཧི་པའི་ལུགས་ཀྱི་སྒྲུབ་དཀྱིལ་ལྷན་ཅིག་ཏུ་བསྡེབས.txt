གསུང་འབུམ། ཀུན་དགའ་བློ་གྲོས།
པོད ༡༡
དཔལ་འཁོར་ལོ་བདེ་མཆོག་གྲུབ་ཆེན་ལཱུ་ཧི་པའི་ལུགས་ཀྱི་སྒྲུབ་དཀྱིལ་ལྷན་ཅིག་ཏུ་བསྡེབས་པ་ལཱུ་ཧི་དགོངས་རྒྱན།
༄༅། །དཔལ་འཁོར་ལོ་བདེ་མཆོག་གྲུབ་ཆེན་ལཱུ་ཧི་པའི་ལུགས་ཀྱི་སྒྲུབ་དཀྱིལ་ལྷན་ཅིག་ཏུ་བསྡེབས་པ་ལཱུ་ཧི་དགོངས་རྒྱན་བཞུགས་སོ།། ན་མོ་གུ་རུ་ཤྲཱི་ཙཀྲ་སཾ་བ་ར་ཡེ། རྗེ་བཙུན་མཆོག་དང་གོ་རམ་ཆེན་པོ་དང་། ། དཀོན་མཆོག་ཟུང་དང་ཨ་མེས་ཞབས་སོགས་ཀྱིས། ། ལེགས་གསུངས་འཁོར་ལོ་སྡོམ་པའི་སྒྲུབ་དཀྱིལ་རྣམས། ། ལྷན་ཅིག་ལཱུ་ཧིའི་ལུགས་ལྟར་བཤད་ཀྱིས་ཉོན། ། དེ་ལ་འདིར་དཔལ་འཁོར་ལོ་བདེ་མཆོག་ལཱུ་ཧི་པའི་ལུགས་ཀྱི་སྒྲུབ་དཀྱིལ་ནག་འགྲོས་བཀླག་ཆོག་ཏུ་བཀོད་ན། དེ་ཡང་ངོར་ཆེན་དཀོན་མཆོག་ལྷུན་གྲུབ་ཀྱི་བདེ་མཆོག་ལཱུ་ནག་གི་ཟུར་འདེབས་ཁྱད་པར་བཞི་ལྡན་ལས། དེ་ལ་འཁོར་ལོ་བདེ་མཆོག་ལཱུ་ནག་གཉིས་ཀྱི་དཀྱིལ་འཁོར་སྒྲུབ་མཆོད་རྗེ་བཙུན་གྱིས་མཛད་པའི་ནག་པོ་དཀྱིལ་ཆོག་ཏུ་མི་གསལ་བའི་ཕྱག་ལེན་གྱི་རིམ་པ་ཅུང་ཟད་བརྗོད་ན། ཞེས་དང་།
ཐར་རྩེ་པཎ་ཆེན་ནམ་མཁའ་དཔལ་བཟང་གིས་བདེ་མཆོག་ལཱུ་ནག་གི་བསྙེན་ཡིག་ལས། དཔལ་འཁོར་ལོ་བདེ་མཆོག་ལཱུ་ནག་གི་བསྙེན་པའི་ལག་ལེན་ལ་ལུགས་གཉིས་པོ་གང་ལ་བྱས་ནའང་འདྲ་མོད། ཞེས་དང་། ཤར་ཆེན་ཀུན་དགའ་བཀྲ་ཤིས་ཀྱིས་ལཱུ་ནག་དབང་བཞི་མཚམས་སྦྱོར་ལས། ཡང་ལཱུ་ཧི་པ་ལྟར་ན། འདིར་གྲུབ་ཆེན་ནག་པོ་སྤྱོད་པའི་རྗེས་སུ་འབྲངས་ནས་ཞེས་པའི་ཚབ་ཏུ། རྣལ་འབྱོར་དབང་ཕྱུག་ལཱུ་ཧི་པའི་རྗེས་སུ་འབྲངས་ནས་ཞེས་དང་། སློབ་མ་སྟ་གོན་གྱི་གནས་གསུམ་བསྲུང་བ་ལ་སྲིན་ལག་གི་ཁྲག་མི་དགོས། འཇུག་པའི་སྐབས་སུ་ལྷ་བསྐྱེད་ཅིང་གོ་ཆ་བཅིངས་པའམ་གོ་ཆའི་སྔགས་རྣམས་དང་། དང་པོའི་ལྷ་བསྐྱེད་པའི་ཕྱི་ནང་གི་ལྷ་རྣམས་དང་།
དཀྱིལ་འཁོར་གྱི་ལྷ་ངོ་སྟོན་པའི་སྐུ་མདོག་ཞལ་ཕྱག་ལཱུ་ཧི་པའི་སྒྲུབ་ཐབས་ལྟར་བརྗོད། དབང་གི་རྗེས་སུ་ཡང་དེ་ལྟར་ཁྱོད་རྣམས་གྱིས་རྣལ་འབྱོར་དབང་ཕྱུག་ལཱུ་ཧི་པའི་རྗེས་སུ་འབྲང་ནས་སོགས་དང་། སློབ་མ་ལ་བྱ་བའི་གོང་འོག་གཞན་རྣམས་ནི་འདྲ་བ་ཉིད་དོ། ། ཞེས་གསུངས་པས། རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱིས་མཛད་པའི་ནག་པོ་དཀྱིལ་ཆོག་ལ་ལཱུ་ཧི་པའི་ཁྱད་ཆོས་རྣམས་འགྱུར་ནས་ཉམས་སུ་ལེན་དགོས་པས་ན། དེ་ལ་དོན་བཞི་སྟེ། བསྙེན་པ་དང་དཀྱིལ་འཁོར་གྱི་སྤྱོད་པ་དང་། བརྟུལ་ཞུགས་ཀྱི་སྤྱོད་པ་དང་། མཇུག་གི་བྱ་བའོ། ། དང་པོ་ནི།
ཡན་ལག་ལྔ་དང་ལྡན་པའི་བསྙེན་པ་ལ་སོགས་པ་སྟེ། རྗེ་བཙུན་རིན་པོ་ཆེས་མཛད་པའི་ནག་པོ་དཀྱིལ་ཆོག་ཏུ་བལྟའོ། ། སྒྲུབ་ཐབས་ལཱུ་ཧི་པ་ལྟར་བྱ། སྤྱི་དོན་གཉིས་པ་དཀྱིལ་འཁོར་གྱི་སྤྱོད་པ་ལ། ས་ཆོག སྟ་གོན། ཐིག་གི་འབྲེལ་བ། ཚོན་བྲི་བ། བསྐྱེད་ཅིང་བྱིན་གྱིས་བརླབས་པ། མཆོད་པ་འཇུག་པ་དང་བདུན་གྱི་དང་པོ་ས་ཆོག་དགོས་པས་ཕྱོགས་ལ་དཀྱིལ་འཁོར་བཞིན་བྱའོ། །
མངོན་རྟོགས་བསྒྱུར་དགོས་རྣམས་ལཱུ་ཧི་པ་ལྟར་བྱ། གཉིས་པ་སྟ་གོན་དུ་གནས་པ་ལ་ས་ཆོག་བྱས་ན་སྟ་གོན་དཀྱིལ་ཆོག་བཞིན་བྱ་ཞིང་། དཀྱིལ་འཁོར་གྱི་ཁང་པ་རྙིང་པ་ལ་སོགས་པར་ས་ཆོག་མི་དགོས། དེ་ལ་སྟ་གོན་ནི། གནས་ཁང་ཕྱགས་དར་དང་གཙང་སྦྲས་ཐོན་པར་བྱས་ཤིང་། ཡིད་དུ་འོང་བ་དེར་བླ་བྲེ་དང་ཡོལ་བས་བརྒྱན། ཡི་དམ་ཆོས་སྐྱོང་སོགས་ཀྱི་བྲིས་སྐུ་དགྲམ། དཀྱིལ་འཁོར་གྱི་གཞི་མཚན་ཉིད་དང་ལྡན་པར་འོག་ནས་འབྱུང་བ་ལྟར་ལས་ཐིག་གི་ཆ་དབྱེ་བའི་སྟེང་དུ་འགོད་སྔགས་དང་མཐུན་པར་འབྲས་ལ་སོགས་པའི་ཚོམ་བུ་བཞི་བཅུ་རྩ་དགུ་དང་།་་་་་ ལས་ཀྱི་རྡོ་རྗེས་དབུས་སུ་དྲི་ཡི་ཐིག་ལེ་གྲུ་བཞི་དང་གཞན་རྣམས་ལ་ཟླུམ་པོར་བྱས་པའི་སྟེང་དུ། དཀྱིལ་འཁོར་དུ་་་་་་བྱང་ཤར་དུ་སའི་ལྷ་མོའི་ཚོམ་བུ་གཅིག་རྣམས་བཀོད།
དེ་ནས་རྒྱས་པར་ན་ལྷ་གྲངས་དང་མཉམ་པའི་མཆོད་པར་བྱེད། བསྡུ་ན་དཀྱིལ་འཁོར་དེའི་མཐར་དཀྱིལ་འཁོར་གྱི་ཤར་ལྷོར། འཇིག་རྟེན་པའི། ལྷོ་ནུབ་ཏུ་མཚམས་འཛིན་གྱི་མེ་ཏོག དེ་ནས་གཡོན་སྐོར་དུ་ཆུ་གཉིས་སྔོན་འགྲོའི་ཉེར་སྤྱོད་ལྔ་ཕྱོགས་མཚམས་རེ་རེ་བཀོད་པས། ཞལ་ཟས་འཇིག་རྟེན་པའི་ནུབ་དྲང་པོར་ཡོང་བ་སྤྱི་མཆོད་སྒོས་མཆོད་ནི། སྤོས། མར་མེ། ཞལ་ཟས་གསུམ་ཚན་པ་རེ་རེ་བྱས་པས་གཡོན་སྐོར་དུ་འདོད་སྣམ་གྱི་ཕྱོགས་མཚམས་བརྒྱད་དུ་ཚན་པ་རེ་རེ་བཀོད་པ། བདེ་ཆེན་འཁོར་ལོ་ནས་དམ་ཚིག་འཁོར་ལོའི་བར་གྱི་སྒོས་མཆོད།
དེའི་ནང་དཀྱིལ་འཁོར་གྱི་ཤར་ནུབ་ཏུ་ཚན་པ་རེ་བཤམས་པ་གཙོ་བོ་ཡབ་ཡུམ་སྟེ་སྒོས་མཆོད་བསྡུས་པའི་ལུགས་དང་། དཀྱིལ་འཁོར་རྡུལ་ཚོན་གྱི་དུས་སྟ་གོན་གྱི་སྐབས་འདིར་སྒོས་མཆོད་རྒྱས་པ་ལྷ་གྲངས་དང་མཉམ་པ་དྲུག་ཅུ་རྩ་གཉིས་ཕྱག་ལེན་ལ་མཛད་པས། དེའི་ཤོམས་ལུགས་ནི་སྒོ་མཚམས་མ་བརྒྱད་ཀྱིས་ཚོམ་བུའི་ཕྱི་ནས་བཟུང་གཙོ་འཁོར་རྣམས་ཡབ་ཡུམ་སོ་སོར་འབུལ་བའི་ཤར་ནུབ་ཀྱི་ཚངས་ཐིག་སྟེང་ལ་གཡོན་སྐོར་དུ་སྤོས། མར་མེ་ཞལ་ཟས་གསུམ་ཚར་དགུ་དགུ་བཤམས་པ་ཤར་དུ་གཙོ་བོ་ཡབ་དང་། ནུབ་ཏུ་ཡུམ་ནས་བརྩམ་སྒོ་མའི་བར་གྱིའོ། ། ལྷོ་བྱང་གཉིས་ཀྱི་མཚམས་ཐིག་སྟེང་ལ་གསུམ་ཚན་བརྒྱད་བརྒྱད་བཤམས་པ་ལཱ་མཱ་དང་གཟུགས་ཅན་མ་ནས་སྒོ་མའི་བར་གྱིའོ། ། མཚམས་བཞིའི་ཟུར་ཐིག་སྟེང་ལ་གསུམ་ཚན་བདུན་བདུན་བཤམས་པ་ཐུགས་འཁོར་བའི་མཚམས་བཞི་ནས་དམ་ཚིག་འཁོར་ལོའི་གཤིན་རྗེ་བསྟན་མ་སོགས་མཚམས་མ་བཞིའི་བར་གྱིའོ། ། དེ་ལྟར་དགོད་པས་དྲུག་ཅུ་རྩ་གཉིས་ཚང་། ས་ལྷའི་ཚོམ་བུའི་མདུན་དུ་ཚན་པ་གཅིག་དང་། གཏོར་ཆུང་གཅིག་རྣམས་བཤམས་པའོ། །
གཞན་བཟླས་གཏོར་དང་ཆོས་སྐྱོང་གི་གཏོར་མ་ལ་སོགས་པ་རྣམས་་་་་་དཀྱིལ་འཁོར་གྱི་ཤར་ལྷོ་ནས་བྱང་ཤར་གྱི་བར་རམ་ཡང་ན་གཞན་དུ་བཤམ་ཀྱང་ཆོག མཐོང་བ་བརྒྱུད་པའི་ཕྱག་ལེན་བཞིན་བཤམས་པའི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད་ལྔ་བཤམས། མཆོད་གཏོར་དེ་དག་ཀྱང་རྒྱུ་བཟང་ཞིང་འབྱོར་པ་གཙང་སྦྲ་ཆེ་བ་བཀོད་པ་མཛེས་པ་ཕྱག་ལེན་ཕྲ་མོ་ཚུན་ཆད་མ་ཉམས་པར་བཤམས། གཞན་ཡང་རོལ་མོའི་ཚོགས་དང་འོག་ཏུ་དགོས་པའི་ཕུར་པ་མཚན་ཉིད་དང་ལྡན་པ་ལྔ་རིན་ཆེན་ལ་སོགས་པའི་སྣོད་འབྲུས་བཀང་བ་ལ་གོ་རིམ་མ་འཁྲུལ་པར་བཙུགས་པ་དང་། གོས་ཟུང་ཀུ་ཤའི་ཆུན་པོ་བརྒྱད། སློབ་མ་སྟ་གོན་དགོས་ན་དེ་དག་གི་ཆེས། སློབ་དཔོན་གྱི་མདུན་དུ་སྟེགས་ཀྱི་སྟེང་བུམ་གདན་ལ་རྣམ་རྒྱལ་གཡོན། ལས་བུམ་གཡས། ཌཱ་མ་རུ། རྡོ་རྗེ་དྲིལ་བུ།
ནང་མཆོད་སོགས་དགོས་པའི་ཡོ་བྱད་རྣམས་མ་ཚང་བ་མེད་པར་འདུ་བྱས་ལ། དེ་ནས་རྣལ་འབྱོར་པ་རྣམས་གྲལ་ལ་འཁོད་པའི་མདུན་དུ་སྔོན་འགྲོ་གཏོར་མ་ཆུ་གཙང་གིས་སྦྱངས་ལ། མཆོད་གཡོག་པས་ཕྱག་གསུམ་བཙལ་ནས། དཀྱིལ་འཁོར་ཆེན་པོའི་སྔོན་དུ་འགྲོ་བའི་གཏོར་མ་བསངས་སྦྱངས་བྱིན་རླབས་མཛད་དེ་འབུལ་བར་ཞུ། ཅེས་དང་། དཔོན་སློབ་རྣམས་ཀྱིས་རྡོ་རྗེའི་རྩེའི་ནང་མཆོད་ནས་གཏོར་ལ་ཨོཾ་སུམྦྷ་ནི་སུམྦྷ་ནི་ཧཱུྃ་ཧཱུྃ་ཕཊ། ཨོཾ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ། གྲྀཧྞ་པཱ་ཡ་གྲྀཧྞ་པཱ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོཿབྷ་ག་ཝན་བིདྱཱ་རཱ་ཛ་ཧཱུྃ་ཧཱུྃ་ཕཊ་ཀྱིས་བསངས། སྭ་བྷཱ་ཝས་སྦྱངས།
ལག་པ་གཡས་གཡོན་གཉིས་བྱ་ཁྱུང་གི་ཕྱག་རྒྱ་བསྟན་ལ། ངག་ཏུ། ཨོཾ་ཨཱཿཧཱུྃ་ཧ་ཧོ་ཧྲཱིཿལན་གསུམ་གྱིས་བྱིན་གྱིས་བརླབས་ནས། འབར་བའི་ཕྱག་རྒྱ་བསྐོར་ཞིང་། ཕཻཾ། ཞེས་དང་། ཨོཾ་བཛྲ་ཨ་ར་རི་ཧོཿ ཛཿཧཱུྃ་བཾ་ཧོཿབཛྲ་ཌཱ་ཀི་ནི་ས་མ་ཡ་སཏྭཾ་ཏྲི་ཤྱ་ཧོཿ རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ངག་ཏུ།
ཨོཾ་ཁ་ཁ་ཁཱ་ཧི་ཁཱ་ཧི་སརྦ་ཡཀྵ་རཀྵ་ས་བྷུ་ཏ་པྲེ་ཏ་པི་ཤཱ་ཙ་ཨུནྨཱ་ད་ཨ་པསྨཱ་ར་ཌཱ་ཀ་ཌཱ་ཀི་ནྱཱ་ད་ཡ། ཨི་དམ་བ་ལིཾ་གྲྀཧྞནྟུ་ས་མ་ཡ་རཀྵནྟུ། མ་མ་སརྦ་སིདྡྷི་མེ་པྲ་ཡཙྪནྟུ། ཡ་ཐཻཾ་ཝཾ་ཡ་ཐེཥྚཾ་བྷུཉྫ་ཐ། ཛི་གྷཱ་ཐ། པི་པ་ཐ། མཱ་ཏི་ཀྲ་མ་ཐ། མ་མ་སརྦ་ཀརྟ་ཡ་སད་སུ་ཁཾ་བི་ཤུདྡྷ་ཡེ་ས་ཧ་ཡི་ཀ་བྷ་ཝནྟུ་ཧཱུྃ་ཧཱུྃ་ཕཊ་སྭཱ་ཧཱ། ཞེས་ལན་གསུམ་གྱིས་ཕུལ། ཨརྒྷཾ་ནས་ཤཔྟའི་བར་གྱིས་ཕྱི་མཆོད།
ཨོཾ་ཨཱཿཧཱུྃ། ཞེས་བརྗོད་ཅིང་སྲིན་ལག་གིས་ནང་མཆོད་ཀྱང་དབུལ་ལ། རྡོ་རྗེ་དྲིལ་བུ་དཀྲོལ་ཞིང་།་་་་་ ལྷ་ཡི་ཚོགས་རྣམས་མ་ལུས་དང་། ། ཀླུ་ཡི་ཚོགས་རྣམས་མ་ལུས་དང་། ། གནོད་སྦྱིན་ཚོགས་རྣམས་མ་ལུས་དང་། ། སྲིན་པོའི་ཚོགས་རྣམས་མ་ལུས་དང་། ། འབྱུང་པོའི་ཚོགས་རྣམས་མ་ལུས་དང་། ཡི་དྭགས་ཚོགས་རྣམས་མ་ལུས་དང་། ། ཤ་ཟའི་ཚོགས་རྣམས་མ་ལུས་དང་། །
སྨྱོ་བྱེད་ཚོགས་རྣམས་མ་ལུས་དང་། ། བརྗེད་བྱེད་ཚོགས་རྣམས་མ་ལུས་དང་། ། མཁའ་འགྲོའི་ཚོགས་རྣམས་མ་ལུས་དང་། ། མ་མོའི་ཚོགས་རྣམས་མ་ལུས་དང་། ། མ་ལུས་པ་ནི་ཐམས་ཅད་དག ། འདིར་གཤེགས་བདག་ལ་དགོངས་སུ་གསོལ། བསྟན་པ་སྲུང་དང་འགྲོ་བའི་དོན་མཛད་པ། ཐུགས་དམ་བཅས་ཤིང་ཞལ་གྱིས་བཞེས་པ་རྣམས། ། དཔལ་ཆེན་བཀའ་སྡོད་ཡིད་ལྟར་མགྱོགས་པ་ཡི། ། འཇིགས་པའི་གཟུགས་ཅན་དྲག་གཏུམ་མི་ཟད་པ། །
གདུག་པ་འདུལ་མཛད་ནག་པོའི་ཕྱོགས་རྣམས་འཇོམས། རྣལ་འབྱོར་ལས་ལ་འབྲས་བུ་སྟེར་མཛད་ཅིང་། ། མཐུ་སྟོབས་བྱིན་རླབས་བསམ་གྱིས་མི་ཁྱབ་པའི། ། གནོད་སྦྱིན་ཚོགས་སོགས་བརྒྱད་ལ་ཕྱག་འཚལ་བསྟོད། ། སྡེ་བརྒྱད་བཙུན་མོ་སྲས་དང་གཡོག་བཅས་པ། ། དངོས་གྲུབ་ཀུན་གྱི་བཀའ་དྲིན་བདག་ལ་སྩོལ། ། རྣལ་འབྱོར་་་་་་རྣལ་འབྱོར་བདག་ཅག་འཁོར་བཅས་ལ་ཞེས་གསུང་རྒྱུན་བདེ་ཞེས་བྱ་བ་འཁོར་དང་བཅས་པ་ལ། ནད་མེད་ཚེ་རིང་དབང་ཕྱུག་དང་། ། དཔལ་དང་གྲགས་དང་སྐལ་པ་བཟང་། ། ལོངས་སྤྱོད་རྒྱ་ཆེན་ཀུན་ཐོབ་ཅིང་། །
ཞི་དང་རྒྱས་ལ་སོགས་པ་ཡི། ། ལས་ཀྱི་དངོས་གྲུབ་བདག་ལ་སྩོལ། ། སྲུང་མས་རྟག་ཏུ་གྲོགས་མཛོད་ཅིག ། དུས་མིན་འཆི་དང་ནད་རྣམས་དང་། ། གདོན་དང་བགེགས་རྣམས་ཞི་བ་དང་། ། རྨི་ལམ་ངན་དང་མཚན་མ་ངན། ། བྱ་བྱེད་ངན་པ་མེད་པར་མཛོད། ། འཇིག་རྟེན་བདེ་ཞིང་ལོ་ལེགས་དང་། ། འབྲུ་རྣམས་རྒྱས་ཞིང་ཆོས་འཕེལ་དང་། ། བདེ་ལེགས་ཐམས་ཅད་འབྱུང་བ་དང་། །
ཡིད་ལ་འདོད་པ་ཀུན་འགྲུབ་ཤོག ། དཔལ་ལྡན་བླ་མ་དམ་པ་རྣམས་ཀྱི་ཐུགས་དགོངས་རྫོགས་པ་དང་། ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་སྩོལ། བཅོམ་ལྡན་འདས་དཔལ་འཁོར་ལོ་བདེ་མཆོག་གི་གོ་འཕང་ཐོབ་པར་བྱ་བའི་ཕྱིར་དུ་སའི་ཕྱོགས་འདིར་དཀྱིལ་འཁོར་ཆེན་པོ་བཞེངས་ཏེ་སྒྲུབ་ཅིང་མཆོད་པ་དང་། འཇུག་ཅིང་དབང་བླང་བར་འཚལ་ན་་་་་་སློབ་མ་གཞུག་ཅིང་སོགས་སྐབས་ལྟར་བྱ། སྲུང་མའི་དབང་པོ་ཁྱོད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སྒྲུབ་ཁང་གི་ཕྱི་རོལ་གྱི་ཕྱོགས་མཚམས་རྣམས་སུ་བཞུགས་ནས་དཀྱིལ་འཁོར་གྱི་བྱ་བ་མཐར་མ་ཕྱིན་གྱི་བར་དུ་བར་ཆད་ཐམས་ཅད་སྲུང་བ་དང་། དེ་ནས་ཀྱང་བྱང་ཆུབ་མ་ཐོབ་བར་དུ་སྲུང་བ་དང་སྡོང་གྲོགས་མཛོད། ཨོཾ་ཨཱཿཧཱུྃ་བཛྲ་མུཿ་་་་་གཡས་རྡོ་རྗེ་དང་བཅས་པ་ས་ལ་བརྐྱངས་ཏེ་གང་དག་ནག་པོའི་ཕྱོགས་ལ་མངོན་པར་དགའ་བའི་འབྱུང་པོ་གདུག་པ་ཅན་རྣམས་སའི་ཕྱོགས་འདིར་མ་གནས་པ་གཞན་དུ་སོང་ཞིག་་་་་རྡོ་རྗེ་གསོར་ཞིང་དྲིལ་བུ་དྲག་ཏུ་དཀྲོལ་ལ་ཨོཾ་སུམྦྷ་ནི་སོགས་བརྗོད་དོ། ། གནས་ཡོ་བསངས་སྦྱངས་སྔར་བཞིན།
སྟོང་པའི་ངང་ལས་གནས་ཁང་བྷྲཱུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་གྲུ་བཞི་སྒོ་བཞི་པ། རྟ་བབ་བཞིས་མཛེས་པ། རྒྱན་ཐམས་ཅད་ཀྱིས་བརྒྱན་པ། མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ། མཆོད་རྫས་རྣམས་ཨ་བདུན་ལས་ཐོད་པའི་སྣོད་བདུན་གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་ལྷ་རྫས་ལས་གྲུབ་པའི། མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ།
དྲི། ཞལ་ཟས། གཞན་ཡང་རོལ་མོ་རྣམས་དྭངས་ཤིང་ཐོགས་པ་མེད་པ་རྒྱུ་འཇིག་རྟེན་དང་འཇིག་རྟེན་ལས་འདས་པའི་དགེ་བ་ལས་གྲུབ་པ་ངོ་བོ་བཟང་ཞིང་གཙང་བ་ཡུལ་ནམ་མཁའི་མཐའ་ཁྱབ་པ། དུས་འཁོར་བ་ཇི་སྲིད་མ་སྟོངས་ཀྱི་བར་དུ་རྒྱུན་མི་ཆད་པར་གྱུར། ཕྱག་རྒྱ་དང་བཅས་པས། ཨོཾ་བཛྲ་ཨརྒྷཾ་སོགས་དང་སྣ་ཚོགས་རོལ་མོ་བྱས་ཏེ། གྷཎྜེ་ར་ཎི་ལན་གསུམ་བརྗོད་པས་བྱིན་དབབ་བོ།་་་་་ འདི་མ་གཏོགས་མཆོད་པ་གཞན་རྣམས་ལ་གཎྜེ་ར་ནི་དང་རོལ་ཆེན་མི་དགོས། ཚར་གསུམ་གྱིས་དང་པོས་མཆོད་ཡུལ་སྤྱན་དྲངས་ལ། གཉིས་པས་མཆོད་ཡུལ་དེ་རྣམས་ཀྱིས་གནས་ཁང་བྱིན་རླབས།
གསུམ་པས་མཆོད་རྫས་ལ་སོགས་པའི་ཡོ་བྱད་བྱིན་གྱིས་བརླབ་པར་བསམ་མོ། ། དེ་ནས་དཀྱིལ་ཆོག་ལས། མཎྜལ་ཕུལ་ལ་ལྷའི་རྣལ་འབྱོར་ལ་གནས་པར་གསོལ་བ་བཏབ་ལ། ཞེས་འབྱུང་བས་ཞུ་འབུལ་ཕྱག་བཅོ་བརྒྱད་བྱ་སྟེ། དེའི་ཚུལ་བརྗོད་ན་མཆོད་གཡོག་པས། ཕྱག་གསུམ་བཙལ་ནས་མཎྜལ་ཚོམ་བུ་བདུན་པ་དབུལ། དེ་ཡང་། ཨོཾ་བཛྲ་བྷཱུ་མི་ཨཱཿཧཱུྃ་ནས། ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་འདི་ཉིད་བླ་མ་དང་འདིར་འདུས་པའི་རིག་པ་འཛིན་པ་རྣམས་ལ་རིམ་གཉིས་ཀྱི་རྣལ་འབྱོར་ལ་གནས་པར་ཞུ་བའི་ཡོན་དུ་དབུལ་བར་བགྱིའོ། ། ཐུགས་རྗེས་འགྲོ་བའི་དོན་དུ་བཞེས་པ་དང་།
བཞེས་ནས་བྱིན་གྱིས་བརླབ་ཏུ་གསོལ། ཞེས་བརྗོད། ཡང་ཕྱག་གསུམ་བཙལ་ཏེ། ཏིང་ཕོར་ནས་ཀྱིས་བཀང་ལ་རེང་བུ་བཙུགས་པ་སློབ་དཔོན་གྱི་མདུན་དུ་ཕུལ། གཞན་དེར་འདུས་པ་རྣམས་ལ་མེ་ཏོག་བཀྲམ་མོ། ། ཡང་ཕྱག་གསུམ་བཙལ་ལ་མེ་ཏོག་དང་བཅས་པས་ཐལ་མོ་སྙིང་ཁར་སྦྱར་ལ་གྲལ་གྱི་མཐར་ལངས་ཏེ། ངག་ཏུ། ཀུན་བཟང་རྣམ་སྤྲུལ་མཆོད་པའི་སྤྲིན་ཕུང་གིས། ། དཔའ་བོ་རྣལ་འབྱོར་མ་རྣམས་མཆོད་པ་དང་། ཡོན་བདག་བགེགས་ཞི་ཚོགས་གཉིས་གསོག་བྱའི་ཕྱིར། །
གཉིས་མེད་ཏིང་འཛིན་དག་ལ་གནས་པར་མཛོད། ། མེ་ཏོག་གཏོར། དེ་འདྲ་བ་ལན་གསུམ་ཚར་བ་དང་། ཕྱག་གསུམ་བཙལ་ནས། སློབ་དཔོན་མ་ཡིན་པ་གཞན་ཚོགས་པ་རྣམས་ལ་མེ་ཏོག་བསྡུས། ཡང་ཕྱག་གསུམ་བཙལ་ནས། ཐམས་ཅད་ཀྱི་ཐུན་མོང་དུ་མཎྜལ་འབུལ་བ་ཞུ་ཞེས་བརྗོད་ལ་ཨོཾ་བཛྲ་བྷཱུ་མི་ནས། མ་ཚང་བ་མེད་པ་འདི་ཉིད་དཔལ་ལྡན་བླ་མ་དམ་པ་ལ་ཚོགས་ཀྱི་རྡོ་རྗེ་སློབ་དཔོན་ཞུ་བའི་ཡོན་དུ་དབུལ་བར་བགྱིའོ། ། སོགས་གོང་བཞིན་བརྗོད་ལ་སློབ་དཔོན་གྱི་ཕྱག་ཏུ་མཎྜལ་ཕུལ། སློབ་དཔོན་གྱིས་ཚོམ་བུ་ཁ་གསོས་ཏེ།
ཨོཾ་བཛྲ་བྷཱུ་མི་ནས། མ་ཚང་བ་མེད་པ་འདི་ཉིད་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས་སངས་རྒྱས་བྱང་སེམས་དཔའ་བོ་མཁའ་འགྲོའི་ཚོགས་དང་བཅས་པ་རྣམས་ལ་དབུལ་བར་བགྱིའོ། ། ཐུགས་རྗེས་འགྲོ་བའི་དོན་དུ་བཞེས་པ་དང་། བཞེས་ནས་བདག་ཅག་རྣམས་ཀྱི་རྒྱུད་ལ་རིམ་པ་གཉིས་ཀྱི་རྣལ་འབྱོར་ཏིང་ངེ་འཛིན་ཟབ་མོ་མ་སྐྱེས་པ། བསྐྱེད་པ་བརྟན་པ་བྱིན་གྱིས་བརླབ་ཏུ་གསོལ། ཞེས་བརྗོད་ཅིང་རེང་བུ་མཎྜལ་གྱི་དབུས་སུ་བཙུགས། མཆོད་གཡོག་པས་མཎྜལ་དཀྱིལ་འཁོར་གྱི་དྲུང་ག་ལ་བ་དེར་ཕུལ་ནས་བཞག་ལ། སླར་ཡང་ཕྱག་གསུམ་བཙལ་ཏེ་གྲལ་ལ་འཁོད་དོ། ། དེ་ནས་སློབ་དཔོན་གྱིས། རིམ་པ་གཉིས་ཀྱི་རྣལ་འབྱོར་ལ་སྙོམ་པར་འཇོག་པར་ཞུ།
ཞེས་བསྐུལ་ཏེ། སྐྱབས་ཡུལ་གསལ་འདེབས་ནས་བརྩམས་ཏེ། བདག་བསྐྱེད་བཟླས་པའི་བར་དང་། དཀྱིལ་འཁོར་འདུས་ནས་རང་གཙོ་བོ་ཡབ་ཡུམ་ཕྱག་བཅུ་གཉིས་པའི་ང་རྒྱལ་གྱིས་གནས་པ་ལ་གོ་ཆ་གསུམ་གྱིས་བསྲུང་བའི་བར་ཀུན་མཁྱེན་རིན་པོ་ཆེའི་བདེ་མཆོག་སྒྲུབ་ཐབས་མངལ་སྒོམ་སྦྱོང་ཚུལ་བཞིན་ཉམས་སུ་ལེན་དགོས་པས་དེའི་ཚུལ་ནི། འདིའི་མངོན་པར་རྟོགས་པ་ལ་བཞི་ཏེ། མཉམ་པར་བཞག་པའི་དང་། སྤྱོད་ལམ་གྱི་དང་། གཏོར་མའི་དང་། ཁ་ཟས་ཀྱི་རྣལ་འབྱོར་རོ། ། དང་པོ་ལ་གཉིས།
བསྐྱེད་པའི་རིམ་པ་དང་། རྫོགས་པའི་རིམ་པའོ། ། དང་པོ་ལ་གཉིས། བདག་ཉིད་སངས་རྒྱས་སུ་བསྐྱེད་པ་ལ་མཆོད་པ་དང་། བཟླས་པའི་རྣལ་འབྱོར་རོ། ། དང་པོ་ལ་རྒྱས་འབྲིང་བསྡུས་པ་གསུམ་ཡོད་པ་ལས་འདིར་རྒྱས་པའི་དབང་དུ་བྱས་པ་ལ་གཉིས། རྒྱུ་ཚོགས་གཉིས་བསགས་པ་དང་། འབྲས་བུ་ལྷར་བསྐྱེད་པའོ། ། དང་པོ་ལ་གཉིས། བསོད་ནམས་ཀྱི་ཚོགས་འཁོར་དང་བཅས་པ་དང་།
དོན་ཆེན་པོ་ཡེ་ཤེས་ཀྱི་ཚོགས་བསྒོམ་པའོ། ། དང་པོ་ལ་བཞི། གསོག་པར་འགྱུར་བའི་དགེ་བའི་རྩ་བ་ཐམས་ཅད་གཞན་དོན་དུ་འགྱུར་བར་བྱ་བའི་ཕྱིར་ཚངས་པའི་གནས་བཞི་བསྒོམ་པ་དང་། ཚོགས་གསོག་པ་ལ་རྟེན་ཁྱད་པར་ཅན་ཞིག་དགོས་པས་ཕུང་པོ་ཁམས་དང་སྐྱེ་མཆེད་བཞི་སྦྱང་བསྒྱུར་དང་ཚོགས་བསག་དངོས་དང་འབྲེལ་བའི་ཚོགས་བསག་བཅུ་གསུམ་གྱིས་ཚོགས་བསག་པ་དང་། དོན་ཆེན་པོ་ཡེ་ཤེས་ཀྱི་ཚོགས་བསག་པ་ལ་བར་ཆད་མི་འབྱུང་བར་བྱ་བའི་ཕྱིར། སྲུང་བའི་འཁོར་ལོ་བསྒོམ་པའོ། ། དང་པོ་ནི་སྐྱབས་སེམས་རྡོ་རྗེ་སེམས་དཔའི་སྒོམ་བཟླས་རྣམས་སྔོན་དུ་འགྲོ་དགོས་པས། སྐྱབས་ཡུལ་གསལ་འདེབས་ནི། མདུན་གྱི་ནམ་མཁར་སེངྒེས་བཏེགས་པའི་རིན་པོ་ཆེའི་ཁྲིའི་སྟེང་དུ། དབུས་སུ་རྩ་བའི་བླ་མ་འཁོར་ལོ་བདེ་མཆོག་གི་རྣམ་པ་ལ་སྙིང་པོའི་རྣལ་འབྱོར་མ་བཞི།
སྐུ་གསུང་ཐུགས་ཀྱི་ལྷ་སྒོ་མཚམས་མ་བརྒྱད་རྣམས་ཀྱིས་བསྐོར་བ། གཙོ་བོའི་རྒྱབ་ཁཎྜ་རོ་ཧིའི་མདུན་དུ་ཆོས་པོ་ཏི་བྲག་རི་བརྩིགས་པ་ལྟ་བུ་སྟེ། དེ་ཡང་གཙོ་བོ་ནི་བླ་མ་དང་སངས་རྒྱས་དཀོན་མཆོག་གི་ངོ་བོ། ། ཆོས་པོ་ཏིའི་རྣམ་པ་ནི་ཆོས་དཀོན་མཆོག འཁོར་རྣམས་ནི་དགེ་འདུན་དུ་མོས་ལ།་་་་་ བཞུགས་པར་གྱུར་ཅེས་གསུངས་རྒྱུན། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས།
འཕགས་པའི་དགེ་འདུན་ཐམས་ཅད་ཀྱི་མངའ་བདག རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ༞ དམ་པའི་ཆོས་རྣམས་ལ༞ འཕགས་པའི་དགེ་འདུན་རྣམས་ལ༞ ཉི་ཤུ་རྩ་གཅིག བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། ། ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། སེམས་ཀྱི་གཙོ་བོ་བླ་མ་འོད་སྔོན་པོར་ཞུ། རང་གི་སྙིང་ཁར་ཐིམ། ཡིད་ཀྱི་སྡིག་སྒྲིབ་དག ཐུགས་ཀྱི་བྱིན་རླབས་ཞུགས། ཆོས་པོ་ཏི་འོད་དམར་པོར་ཞུ།
མགྲིན་པར་ཐིམ། ངག་གི་སྒྲིབ་པ་དག གསུང་གི་བྱིན་རླབས་ཞུགས། འཁོར་གྱི་ལྷ་རྣམས་འོད་དཀར་པོར་ཞུ། དཔྲལ་བར་ཐིམ། ལུས་ཀྱི་སྒྲིབ་པ་དག སྐུའི་བྱིན་རླབས་ཞུགས་པར་བསམ་མོ། ། སེམས་བསྐྱེད་པ་ནི། སྔགས་ཀྱི་སྐུ་རུ་གྱུར་པ་ཡི། ། བདག་ནི་ཧེ་རུ་ཀར་བྱས་ནས། །
སེམས་ཅན་ཐམས་ཅད་ཧེ་རུ་ཀའི། ། གོ་འཕང་མཆོག་ལ་འགོད་པར་བྱ། ། གསུམ། རྡོ་རྗེ་སེམས་དཔའི་བསྒོམ་བཟླས་ནི། རང་འཁོར་ལོ་སྡོམ་པར་གསལ་བའི་སྤྱི་བོར་པདྨ་དང་ཟླ་བའི་སྟེང་དུ་སྐད་ཅིག་གིས་བཅོམ་ལྡན་འདས་རྡོ་རྗེ་སེམས་དཔའ་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། རུས་པའི་རྒྱན་དྲུག་གིས་བརྒྱན་ཅིང་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་དང་ཐོད་པ་འཛིན་པ། ཕྱག་རྒྱ་ལྔས་བརྒྱན་པ་དང་མཉམ་པར་སྦྱོར་བའི་ཡབ་ཀྱི་ཐུགས་ཀར་ཟླ་བའི་སྟེང་དུ་ཧཱུྃ་དཀར་པོ་དེ་ལས་འོད་ཟེར་འཕྲོས། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་སྙིང་པོ་ཡེ་ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་ཐིམ། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་བྱིན་གྱིས་བརླབ་ཏུ་གསོལ།
ཞེས་གསོལ་བ་བཏབ་པས་ཧཱུྃ་ལས་བདུད་རྩི་བབས། ཡབ་ཀྱི་སྐུ་གང་། རྡོ་རྗེའི་ལམ་བརྒྱུད། ཡུམ་གྱི་པདྨར་བབས། ཡུམ་གྱི་སྐུ་གང་། ཡབ་ཡུམ་གཉིས་ཀྱི་སྐུ་ཐམས་ཅད་ལས་བདུད་རྩིའི་རྒྱུན་བབས། བདག་གྱི་སྤྱི་གཙུག་ནས་ཞུགས་པས་ལས་ངན་སྡིག་སྒྲིབ་ཐམས་ཅད་དུད་ཁུ་དང་རྣག་ཁྲག་གི་རྣམ་པས་གཤང་གཅི་གཉིས་དང་རྐང་མཐིལ་གཉིས་ནས་འཐོན། ཤུལ་ཐམས་ཅད་བདུད་རྩི་དཀར་པོས་ཁེངས་པར་བསམ་ལ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ། མ་ནུ་པ་ལཱ་ཡ།
བཛྲ་ཧེ་རུ་ཀ་ཏྭེ་ནོ་པ་ཏིཥྛ་ཌི་དྷོ་མེ་བྷཱ་ཝཱ། སུ་ཏོ་ཥྱོ་མེ་བྷ་ཝཱ། ཨ་ནུ་རཀྟོ་མེ་བྷ་ཝཱ་སུ་པོ་ཥྱོ་མེ་བྷ་ཝཱ། སརྦ་སིདྡྷི་མྨི་པྲ་ཡཙྪ། སརྦ་ཀརྨྨ་སུ་ཙ་མེ། ཙིཏྟཾ་ཤྲཱི་ཡཾ་ཀུ་རུ་ཧཱུྃ། ཧ་ཧ་ཧ་ཧ་ཧོཿ བྷ་ག་ཝན་བཛྲ་ཧེ་རུ་ཀ མཱ་མེ་མུཉྩ་བཛྲ་ཧེ་རུ་ཀ་ཀོ་བྷ་ཝཱ་མ་ཧཱ་ས་མ་ཡ་ས་ཏྭ་ཨཱཿཧཱུྃ་ཕཊ། ཉི་ཤུ་རྩ་གཅིག
བདག་ནི་མི་ཤེས་རྨོངས་པ་སྟེ། ། དམ་ཚིག་ལས་ནི་འགལ་ཞིང་ཉམས། ། བླ་མ་མགོན་པོས་སྐྱབས་མཛོད་ཅིག ། གཙོ་བོ་རྡོ་རྗེ་འཛིན་པ་སྟེ། ། ཐུགས་རྗེ་ཆེན་པོའི་བདག་ཉིད་ཅན། ། འགྲོ་བའི་གཙོ་ལ་བདག་སྐྱབས་མཆི། ། སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། ། སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་རྩ་བ་ནས་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་ནས་རང་ལ་ཐིམ་པས་རང་གི་ལུས་ཤེལ་གོང་གཡའ་དག་པ་ལྟ་བུར་གྱུར། རང་སྐད་ཅིག་གིས་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་གཅིག་ཕྱག་བཅུ་གཉིས་པ།
ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་དང་མཉམ་པར་སྦྱོར་བའི་སྐུ་ཅན་དུ་གྱུར། བསྒོམ་པ་ནི་ལུས་ལྷར་བྱིན་གྱིས་བརླབས་པ་སྐུའི་དགའ་བ་ཡིན་ལ། ཕྱག་ལེན་ལ་དྲིལ་བུ་པ་ལྟར་སྐུའི་དགའ་བའི་རྗེས་སུ་ཡོད་ན་བདུད་རྩི་རིལ་བུ་མྱང་། མེད་ན་ཆང་བདུད་རྩིར་བྱིན་གྱིས་བརླབས་ལ་མྱང་། དེའང་མེད་ན་ཡོད་པར་བསམ་སྟེ་འོག་གཏོར་མའི་སྐབས་ལྟར་བྱིན་གྱིས་བརླབ་ནས་མྱང་བར་བསམ་ལ་གསུང་གི་དགའ་བ་ལ་འཇུག་པ་གསུངས་པ་དེ་ལྟར་བྱས་ལ། དེ་ནས་ངག་ཏུ། ཤྲཱི་ཧེ་རུ་ཀ་ཨ་ཧཾ། ཤྲཱི་ནི་གཉིས་མེད་ཡེ་ཤེས་ཏེ། ། ཧེ་ནི་རྒྱུ་སོགས་སྟོང་པ་ཉིད། ། རུ་ནི་ཚོགས་དང་བྲལ་བ་སྟེ། །
ཀ་ནི་གང་དུའང་མི་གནས་པའོ། ། ཞེས་བརྗོད་པ་ནི། ངག་སྔགས་སུ་བྱིན་གྱིས་བརླབས་པ་གསུང་གི་དགའ་བའོ། ། དེ་ནས་རང་གི་སྙིང་ཁར་ཨ་དཀར་པོ་རྣམ་པར་མི་རྟོག་པའི་ཡེ་ཤེས་ལས་བྱུང་བའི་ཟླ་བའི་དཀྱིལ་འཁོར་དག་པ་འཇིག་རྟེན་པའི་ཡེ་ཤེས་ཀྱི་ངོ་བོའི་སྟེང་དུ་གཟུང་འཛིན་དང་བྲལ་བའི་སེམས་ཧཱུྃ་དུ་གྱུར་པའི་ཞབས་ཀྱུ་བྱ་བ་གྲུབ་པ། ཁོག་པ་སོ་སོར་རྟོག་པ། མགོ་བོ་མཉམ་ཉིད། ཟླ་ཚེས་མེ་ལོང་ལྟ་བུ། ཐིག་ལེ་ཆོས་ཀྱི་དབྱིངས་ཀྱི་ཡེ་ཤེས་སུ་བསྒོམ་པ་ནི་སེམས་ཡེ་ཤེས་ལྔར་བྱིན་གྱིས་བརླབས་པ་ཐུགས་ཀྱི་དགའ་བའོ། ། དེ་ནས། སྙིང་ཁའི་ཧཱུྃ་ལས་འོད་ཟེར་སྔོན་པོ་བྱུང་སྟེ་རྩ་བའི་ཞལ་སྔོན་པོ་ནས་ཕར་ལ་སོང་།
དང་པོ་ཤར་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ཁྱབ། དེ་ནས་ཕྱོགས་བཅུའི་ཁམས་གསུམ་གྱི་གནས་ཐམས་ཅད་ཁྱབ་སྟེ། འགྲོ་བ་རིགས་དྲུག་དང་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་པར་བསྒོམ་ལ། སླར་འོད་ཟེར་ཧཱུྃ་ལ་་་་་་ཐིམ་ཞེས་གསུངས་རྒྱུན་ལ་བཞག་སྟེ་ཐུགས་བྱིན་གྱིས་བརླབ་པའོ་བསྡུས་ངག་ཏུ། སུ་ཁེ་བྷ་ཝཱནྟུ། ཞེས་བརྗོད་དེ་གསུང་གིས་བྱིན་གྱི་རླབས་པའོ། ། ལུས་ཀྱིས་གཡོན་པའི་སྡིགས་མཛུབ་ཕྱོགས་བཅུར་བསྐོར་ཞིང་སེ་གོལ་བརྡབས་ཏེ་སྐུ་ཡིས་བྱིན་གྱིས་བརླབས་པའོ། ། ཡང་སྙིང་ཁའི་ཧཱུྃ་ལས་འོད་ཟེར་ལྗང་ཁུ་བྱུང་སྟེ། གཡོན་ཞལ་ལྗང་ཁུ་ནས་ཕར་སོང་། དང་པོར་བྱང་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ཁྱབ།
དེ་ནས་ཕྱོགས་བཅུའི་ཁམས་གསུམ་གྱི་གནས་ཐམས་ཅད་ཁྱབ་སྟེ་འགྲོ་བ་རིགས་དྲུག་དང་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་པར་བསམ་ལ། འོད་ཟེར་སླར་བསྡུ་བ་དང་བྱིན་རླབས་གཞན་གཉིས་ནི་འདྲའོ། ། ཡང་སྙིང་ཁའི་ཧཱུྃ་ལས་འོད་ཟེར་དམར་པོ་བྱུང་སྟེ་རྒྱབ་ཞལ་དམར་པོ་ནས་ཕར་སོང་། དང་པོར་ནུབ་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ཁྱབ། དེ་ནས་ཕྱོགས་བཅུའི་ཁམས་གསུམ་གྱི་གནས་ཐམས་ཅད་ཁྱབ་སྟེ། འགྲོ་བ་རིགས་དྲུག་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་ལྡན་པའི་དགའ་བ་ཁྱད་པར་ཅན་དང་ལྡན་པར་གྱུར་པར་བསམ་པ་སོགས་འགྲེའོ། ། ཡང་སྙིང་ཁའི་ཧཱུྃ་ལས་འོད་ཟེར་སེར་པོ་བྱུང་སྟེ་གཡས་ཞལ་སེར་པོ་ནས་ཕར་སོང་། དང་པོར་ལྷོ་ཕྱོགས་ཀྱི་འཇིག་རྟེན་གྱི་ཁམས་ཐམས་ཅད་ཁྱབ། དེ་ནས་ཕྱོགས་བཅུའི་ཁམས་གསུམ་གྱི་གནས་ཐམས་ཅད་ཁྱབ་སྟེ། འགྲོ་བ་རིགས་དྲུག་དང་སྐྱེ་གནས་བཞིས་བསྡུས་པའི་སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར་པར་བསམ་པ་སོགས་འདྲ་ལ།
སྔགས་དང་ཕྱག་རྒྱ་རྣམས་ནི་ལན་གསུམ་གསུམ་བྱའོ། ། གཉིས་པ་ནི། སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་བདག་གི་ལུས་ཐམས་ཅད་གང་བས། བདག་ཉིད་ཀྱི་ཚེ་ཐོག་མ་མེད་པ་ནས་བསགས་པའི་སྡིག་པ་ཐམས་ཅད་དག་པར་བསྒོམས་པ་ནི་བདག་གི་གཞི་སྦྱང་བ་ཡིན་ལ། དེ་ནས་འོད་ཟེར་རྣམས་བ་སྤུའི་བུ་ག་ནས་ཕྱིར་འཕྲོས་པས་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་བག་ཆགས་དང་བཅས་པ་སྦྱངས་པར་བསྒོམས་པ་ནི་གཞན་གྱི་གཞི་སྦྱང་བ་ཡིན་ལ། དེ་ནས་ཐམས་ཅད་ཀྱང་འཁོར་ལོ་བདེ་མཆོག་ཏུ་གྱུར་པར་བསྒོམ་པ་ནི་སྔོན་ལ་གཞན་གྱི་གཞི་བསྒྲུར་བའོ། ། དེ་ནས་བདག་གི་གཞི་བསྒྱུར་བ་ནི། དེ་རྣམས་འོད་ཟེར་གྱི་རྣམ་པར་བསྡུས་ཏེ་བདག་གི་བ་སྤུའི་བུ་ག་ནས་ཞུགས་པས། ཕུང་ཁམས་སྐྱེ་མཆེད་ལྷའི་་་་་་རང་བཞིན་དུ་གྱུར་པ་ནི་ཞེས་གསུང་རྒྱུན་ང་རྒྱལ་དུ་བྱས་ཏེ། དེ་ཡང་རང་གི་གཟུགས་ཀྱི་ཕུང་པོ་རྣམ་པར་སྣང་མཛད།
ཚོར་བ་རྡོ་རྗེ་ཉི་མ། འདུ་ཤེས་པདྨ་གར་གྱི་དབང་ཕྱུག འདུ་བྱེད་རྡོ་རྗེ་རྒྱལ་པོ། རྣམ་པར་ཤེས་པ་རྡོ་རྗེ་སེམས་དཔའ། དེ་བཞིན་གཤེགས་པ་ཐམས་ཅད་ཀྱི་བདག་ཉིད་དུ་གྱུར་པ་ནི་དཔལ་ཧེ་རུ་ཀ མིག་གཏི་མུག་རྡོ་རྗེ། རྣ་བ་ཞེ་སྡང་རྡོ་རྗེ། སྣ་སེར་སྣ་རྡོ་རྗེ། ཁ་འདོད་ཆགས་རྡོ་རྗེ། ལུས་ཕྲག་དོག་རྡོ་རྗེ།
སྐྱེ་མཆེད་ཐམས་ཅད་དབང་ཕྱུག་རྡོ་རྗེ། སའི་ཁམས་ལྟུང་བར་བྱེད་མ། ཆུའི་ཁམས་གསོད་པར་བྱེད་མ། མེའི་ཁམས་འགུགས་པར་བྱེད་མ། རླུང་གི་ཁམས་གར་གྱི་དབང་ཕྱུག ནམ་མཁའི་ཁམས་པདྨ་དྲ་བ་ཅན་དུ་གྱུར་པར་བསམ་མོ། ། གསུམ་པ་ལ་བཅུ་གསུམ་ལས། དང་པོ་ཕྱག་འཚལ་བ་ནི། སླར་ཡང་སྙིང་ཁའི་ཧཱུྃ་ལས་འོད་ཟེར་འཕྲོས་པས་མདུན་གྱི་ནམ་མཁར་སྟེང་གི་ཆ་ལ་བླ་མ་རྡོ་རྗེ་ཆོས་ཀྱི་རྣམ་པ་ཅན་སྐུ་མདོག་དམར་པོ་རྡོ་རྗེ་དང་དྲིལ་བུ་འཛིན་པ་ལ་ཕྱག་ན་རྡོ་རྗེ་ལ་སོགས་པ་བརྒྱུད་པའི་བླ་མ་ཐམས་ཅད་ཀྱིས་བསྐོར་བ་དང་། འོག་གི་ཆ་ལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་ཨོཾ་བཛྲ་ས་མཱ་ཛཿཞེས་པས་སྤྱན་དྲངས་སོ། །
དེ་ནས་ན་མོ་གུ་རུ་བྷྱཿ་་་་་རྡོར་ཐལ་དཔྲལ་བར་ཞེས་པས་བླ་མ་དང་། ན་སྙིང་ཁར་་་་་་མཿཤྲཱི་ཙཀྲ་སཾ་བྷ་ར་མཎྜ་ལ་བྷྱཿ ཞེས་པས་དཀྱིལ་འཁོར་ལ་ཕྱག་བྱའོ། ། གཉིས་པ་མཆོད་པ་འབུལ་བ་ནི། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བྷ་ར་་་་་་རྡོར་ཐལ། མཎྜ་ལ་ས་པཱ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱས་མཆོད་ཡོན་དབུལ། དེ་བཞིན་དུ་པཱདྱཾ་པྲ་ཏཱིཙྪ་ཡེ་སྭཱ་ཧཱས་ཞབས་བསིལ། ཨོཾ་བཛྲ་པུཥྤེ་ཨཱཿཧཱུྃ་གིས་མེ་ཏོག བཛྲ་དྷཱུ་པེ་ཨཱཿཧཱུྃ་་་་་བདུག་སྤོས། བཛྲ་ཨ་ལོ་ཀཱེ་ཨཱཿཧཱུྃ་གིས་མར་མེ།
བཛྲ་གནྡྷེ་ཨཱཿཧཱུྃ་གིས་དྲི་ཆབ། ཨོཾ་བཛྲ་ནཻ་ཝིདྱེ་ཨཱཿཧཱུྃ་གིས་ཞལ་ཟས། ཨོཾ་བཛྲ་ཤཔྟ་ཨཱཿཧཱུྃ་གིས་རོལ་མོ་དབུལ་ལོ་་་་་་མཆོད་པ་སོ་སོའི་ཕྱག་རྒྱ་བྱ། དེ་ནས་དཔྲལ་བར་ནམ་མཁའ་མཛོད་ཀྱི་ཕྱག་རྒྱ་བཅས་ལ། ན་མོ་ཆོས་ཀྱི་དབྱིངས་ཀྱི་བྱིན་རླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་རླབས་དང་། གསང་སྔགས་དང་ཕྱག་རྒྱའི་མཐུ་དང་། བདག་གི་མོས་པ་དང་ཏིང་ངེ་འཛིན་དང་སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག ། བཞི་པ་སྐྱབས་སུ་འགྲོ་བ་ནི།
ཅེས་བརྗོད་ལ་སེ་གོལ་བརྡབ། ཡང་ཕྱག་རྒྱ་སྙིང་གར་བཅས་ལ། ཨོཾ་སརྦྦ་བིད་པཱུ་ར་པཱུ་ར་སུ་ར་སུ་ར་ཨཱ་ཝཱརྟ་ཨཱ་ཝཱརྟ་ཧོཿ ན་མཿས་མནྟ་བུདྡྷཱ་ནཾ། ཨ་བྷིསྨ་ར་ཡེ་སྥ་ར་ཎ་ཨི་མཾ་ག་ག་ན་ཁཾ། དྷརྨཱ་དྷཱ་ཏུ་ཨཱ་ཀཱ་ཤ་ས་མནྟ་མཾ། སརྦྦ་ཏ་ཐཱ་ག་ཏ་ཨ་པ་རི་ཤ་དྷ་ཡེ་མཎྜ་ལེ་མ་མ་པྲ་ཎི་དྷི། སཱུ་ཎྱ་ཛྙཱ་ན་བ་ལེ་ན། སརྦྦ་ཏ་ཐཱ་ག་ཏ་བ་ལེནྡྷ་བནྡྷ་ས་སྡྱཱ་བ་ལེ་ན་ཙ་ཡེ་སྭཱ་ཧཱ་ཞེས་བརྗོད་ནས་ཕྱག་རྒྱ་བཀྲོལ་ཏེ་སེ་གོལ་ལན་གཉིས་བརྡབ་པར་བྱའོ། ། གསུམ་པ་སྡིག་པ་བཤགས་པ་ནི།
བདག་གིས་ཚེ་ཐོག་མ་མེད་པ་ནས་འདོད་ཆགས་དང་། ཞེ་སྡང་དང་། གཏི་མུག་གི་དབང་གིས་ལུས་དང་ངག་དང་ཡིད་ཀྱི་སྒོ་ནས་སྡིག་པའི་ལས་བགྱིས་པ་དང་། བགྱིད་དུ་སྩལ་བ་དང་། བགྱིས་པ་ལ་རྗེས་སུ་ཡི་རང་བ་དེ་དག་ཐམས་ཅད་བླ་མ་དང་དཀྱིལ་འཁོར་གྱི་སྤྱན་སྔར་སོ་སོར་བཤགས་ཤིང་ཡང་མི་བགྱིད་དོ། ། བཞི་པ་སྐྱབས་སུ་འགྲོ་བ་ནི། བདག་་་་་་བདག་གི་དུས་འདི་ནས་ཞེས་གསུང་རྒྱུན། མིང་འདི་ཞེས་བགྱི་བས་དུས་འདི་ནས་བཟུང་ནས་ཇི་སྲིད་འཁོར་ལོ་བདེ་མཆོག་གི་གོ་འཕང་མ་ཐོབ་ཀྱི་བར་དུ་སངས་རྒྱས་ལ་སྐྱབས་སུ་མཆིའོ། ། ཆོས་ལ་སྐྱབས་སུ་མཆིའོ། ། དགེ་འདུན་ལ་སྐྱབས་སུ་མཆིའོ། །
ལྔ་པ་སྡོམ་པ་བཟུང་བ་ནི། བདག་གིས་དཔལ་འཁོར་ལོ་བདེ་མཆོག་གི་དམ་ཚིག་དང་སྡོམ་པའི་ཚོགས་ཐམས་ཅད་བླང་ཞིང་བསྐྱང་བར་བགྱིའོ། ། དྲུག་པ་རྗེས་སུ་ཡི་རང་བ་ནི། བདག་གིས་སོ་སོའི་སྐྱེ་བོ་དང་འཕགས་པ་ཉན་ཐོས་དང་། རང་སངས་རྒྱས་དང་། བྱང་ཆུབ་སེམས་དཔའ་དང་། བླ་ན་མེད་པར་ཡང་དག་པར་རྫོགས་པའི་སངས་རྒྱས་ཀྱི་དགེ་བའི་རྩ་བ་ཐམས་ཅད་ལ་དགའ་ཞིང་རྗེས་སུ་ཡི་རང་བར་བགྱིའོ། ། བདུན་པ་སེམས་བསྐྱེད་པ་ནི། བདག་གིས་སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ། ། མ་གྲོལ་བ་རྣམས་དགྲོལ་བར་བགྱིའོ། །
དབུགས་མ་ཕྱུང་བ་རྣམས་དབུགས་དབྱུང་བར་བགྱིའོ། ། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་བཟླ་བར་བགྱིའོ། ། བརྒྱད་པ་ཆོས་ཀྱི་འཁོར་ལོ་བསྐོར་བར་བསྐུལ་བ་ནི། བདག་གིས་ཕྱོགས་བཅུའི་དེ་བཞིན་གཤེགས་པ་ཆོས་ཀྱི་འཁོར་ལོ་བསྐོར་བར་མི་མཛད་པ་དེ་དག་ཐམས་ཅད་ལ་ཆོས་ཀྱི་འཁོར་ལོ་བསྐོར་བའི་ཕྱིར་བསྐུལ་བར་བགྱིའོ། ། དགུ་པ་མྱ་ངན་ལས་མི་འདའ་བར་གསོལ་བ་གདབ་པ་ནི། བདག་གིས་ཕྱོགས་བཅུའི་དེ་བཞིན་གཤེགས་པ་ཡོངས་སུ་མྱ་ངན་ལས་འདའ་བར་བཞེད་པ་དེ་དག་ཐམས་ཅད་ལ་མྱ་ངན་ལས་མི་འདའ་བར་གསོལ་བ་འདེབས་སོ། ། བཅུ་པ་ལམ་ལ་གནས་པ་ནི། བདག་གིས་དཔལ་འཁོར་ལོ་བདེ་མཆོག་གི་ལམ་གྱི་རིམ་པ་གཉིས་ལ་ཡང་དག་པར་གནས་པར་བགྱིའོ། ། བཅུ་གཅིག་པ་དགེ་བའི་རྩ་བ་བསྔོ་བ་ནི། བདག་གིས་དེ་ལྟར་བགྱིས་པའི་དགེ་བའི་རྩ་བ་དེ་དག་གིས་བདག་དང་སེམས་ཅན་ཐམས་ཅད་ཀྱིས་འཁོར་ལོ་བདེ་མཆོག་གི་གོ་འཕང་མྱུར་དུ་ཐོབ་པར་གྱུར་ཅིག
བཅུ་གཉིས་པ་གནང་བ་ནོད་པ་ནི་ཚོགས་ཞིང་དེ་དག་གི་ཞལ་ནས། རིགས་ཀྱི་བུ་ཁྱོད་ཀྱིས་གནས་པ་འདི་ནི་ལེགས་པར་གནས་པ་ཡིན་གྱི། གནས་པ་འདིས་གནས་ན་མཆོག་འགྲུབ་པར་འགྱུར་རོ། ། ཞེས་གསུངས་པར་བསམ་མོ། ། བཅུ་གསུམ་པ་གཤེགས་སུ་གསོལ་བ་ནི། ཨོཾ་བཛྲ་པུཥྤེ་ཨཱཿཧཱུྃ། ཞེས་སོགས་མཆོད་པ་ལྔས་མཆོད། ཨོཾ་བཛྲ་མུཿཞེས་པས་གཤེགས་སུ་གསོལ། བཞི་པ་ལ་གསུམ་སྟེ། ས་ཕྱོགས་བགེགས་དང་བྲལ་བར་བྱ་བ།
བསྲུང་བའི་འཁོར་ལོ་བརྟན་པར་བྱ་བ། བགེགས་ཚར་བཅད་པའོ། ། དང་པོ་ནི། རང་གི་སྙིང་ཁའི་ཧཱུྃ་ལས་ཤར་དུ་ཁ་གདོང་མ་སྔོན་མོ། སྟེང་དུ་ཁཎྜ་རོ་ཧི་དམར་མོ། བྱང་དུ་འུག་གདོང་མ་ལྗང་ཁུ། ནུབ་ཏུ་ཁྱི་གདོང་མ་དམར་མོ། འོག་ཏུ་ཁཎྜ་རོ་ཧི་དམར་མོ། ལྷོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར་བ།
ལྷོ་ནུབ་ཏུ་གཤིན་རྗེ་ཕོ་ཉ་མོ་གཡས་སེར་གཡོན་དམར་བ། ནུབ་བྱང་དུ་གཤིན་རྗེ་ཆེ་བ་མ་གཡས་དམར་གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་བཞི་གཡས་ཌཱ་མ་རུ་དང་གྲི་གུག གཡོན་ཁ་ཊྭཱཾ་ག་དང་ཐོད་པ་འཛིན་པ་དྲག་མོ་ཤིན་ཏུ་ཁྲོས་པའི་གཟུགས་ཅན་རྣམས་སྤྲོས་ཏེ་བགེགས་ཚར་བཅད་པའི་ལས་མཛད་པར་བསམ་ལ། ལུས་ཀྱིས་གཡོན་པའི་སྡིགས་མཛུབ་ཕྱོགས་བཅུར་བསྐོར་ཞིང་ཕྱོགས་དེ་དང་དེར་སེ་གོལ་བརྡབ་ཏེ། དེ་ཡང་ཨོཾ་སུམྦྷ། ཞེས་པས་ཤར་དང་། ཨོཾ་སུམྦྷ་ཧཱུྃ་ཧཱུྃ་ཕཊ་ཅེས་པས་སྟེང་དང་། ཨོཾ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ་ཅེས་པས་བྱང་དང་།
ཨོཾ་གྲྀཧྞ་པ་ཡ་ཞེས་པས་ནུབ་དང་། གྲྀཧྞ་པ་ཡ་ཧཱུྃ་ཧཱུྃ་ཕཊ་ཅེས་པས་འོག་དང་། ཨོཾ་ཨཱ་ན་ཡ་ཧོཿབྷཱ་ག་ཝཱན་བཛྲ་རཱ་ཛ་ཧཱུྃ་ཧཱུྃ་ཕཊ་ཅེས་པས་ལྷོར་སེ་གོལ་བརྡབས། དེ་བཞིན་དུ་ཤར་ལྷོ་ནས་བརྩམས་ཏེ་སྔགས་ཚན་པ་བཞི་པོ་རིམ་བཞིན་བརྗོད་ཅིང་སེ་གོལ་བརྡབ་ཏེ། སེམས་ཀྱིས་ཕོ་ཉ་སྤྲོ་བ་དང་། ངག་ཏུ་སྔགས་བརྗོད་པ་དང་། ལུས་ཀྱིས་སེ་གོལ་བརྡབ་པ་གསུམ་དུས་མཉམ་པར་བྱའོ། ། གཉིས་པ་ནི། ས་ཕྱོགས་དེར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཤར་གྱི་རྭ་སྔོ་བ། ལྷོ་སེར།
ནུབ་དམར། བྱང་ལྗང་བ། ལྟེ་བ་ལ་ཧཱུྃ་གིས་མཚན་པ་ལས་འོད་འཕྲོས་པས་འོག་རྡོ་རྗེའི་ས་གཞིར་གྱུར་པར་བསྒོམ་ལ་ངག་ཏུ་ཨོཾ་མེ་དི་ནི་བཛྲི་བྷ་ཝཱ་བནྡྷ་ཧཱུྃ་ཧཱུྃ་ཧཱུྃ་ཕཊ་ཅེས་པས་བྱིན་བརླབས། ཡང་འོད་ཟེར་ཁོར་ཡུག་ཏུ་འཕྲོས་པས་རྡོ་རྗེ་ནག་པོ་གདེངས་པ་འགྲེང་བུར་གྱུར་པས་རྭ་བ་དང་། རྡོ་རྗེ་འཕྲེད་ལ་སོང་བས་དྲ་བར་གྱུར་པར་བསྒོམ་ལ་ངག་ཏུ་ཨོཾ་བཛྲ་པྲ་ཀཱ་རཱ་ཧཱུྃ་བཾ་ཧཱུྃ་ཞེས་པས་བྱིན་གྱིས་བརླབས། ཡང་འོད་ཟེར་སྟེང་དུ་འཕྲོས་པས་རྡོ་རྗེའི་རྭ་བ་དང་དྲ་བའི་ནང་དུ་རྡོ་རྗེའི་གུར་དུ་གྱུར་པར་བསྒོམ་ལ། ངག་ཏུ་ཨོཾ་བཛྲ་པཉྩ་ར་ཧཱུྃ་ཡཾ་ཧཱུྃ་ཞེས་པས་བྱིན་གྱིས་བརླབས། ཡང་དེའི་འོག་ཏུ་རྡོ་རྗེའི་བླ་རེར་གྱུར་པར་བསྒོམ་ལ། ངག་ཏུ་ཨོཾ་བཛྲ་བི་ཏཱ་ན་ཧཱུྃ་ཁཾ་ཧཱུྃ་ཞེས་པས་བྱིན་གྱིས་བརླབས། ཡང་འོད་ཟེར་ཕྱིར་འཕྲོས་པས་དེ་དག་གི་ཕྱི་རོལ་ཏུ་མདའི་དྲ་བ་མདེ་རྩེ་རྣོ་བ་ཕྱིར་བསྟན་པ་སྲིད་པའི་རྩེ་མོ་ལ་ཕྱིར་ཐུག་པར་གྱུར་པར་བསྒོམ་ལ།
ངག་ཏུ་ཨོཾ་བཛྲ་ས་ར་ཛཱ་ལ་ཏྲཾ་སཾ་ཏྲཾ་ཞེས་པས་བྱིན་གྱིས་བརླབས། ཡང་འོད་ཟེར་ཕྱིར་འཕྲོས་པས་དེ་དག་གི་ཕྱི་རོལ་ཏུ་བསྐལ་པའི་མེ་ལྟ་བུའི་མེ་རི་རབ་ཏུ་འབར་བར་གྱུར་པར་བསྒོམ་ལ། ངག་ཏུ་ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་ཌཾ་ཧཱུྃ་ཞེས་པས་བྱིན་རླབས་ཏེ་སྔགས་དེ་དག་ལན་གསུམ་གསུམ་བརྗོད་ཅིང་། དེའི་ཚེ་གཡོན་པས་སྡིགས་མཛུབ་ཕྱོགས་བཅུར་བསྐོར་ནས་སེ་གོལ་བརྡབ་པར་བྱའོ། ། གསུམ་པ་ནི། སྔར་གྱི་ཕོ་ཉ་རྣམས་ཀྱིས་བགེགས་ཁ་ཅིག་ནི་སྐྱབས་སུ་འགྲོ་བ་དང་བྱང་ཆུབ་ཀྱི་སེམས་ལ་བཀོད་ནག་པོའི་རིགས་ཁ་ཅིག་བསྒྲལ་ཏེ་བདེ་བ་ཅན་ལ་སོགས་པའི་ཞིང་དུ་གནས་པར། བགེགས་ཀྱི་གཙོ་བོ་ཕྱོགས་སྐྱོང་བཅུ་ནི་བཀུག་ཏེ་འོངས་ནས་མེ་རིས་ནང་རྡོ་རྗེ་རྭ་བའི་ཕྱི་རོལ་མདའི་དྲ་བའི་འོག་ན་འོབས་ཀྱི་ཁ་ཁྱེར་ལ་བཀོད་པར་བསམ་ལ། བདག་གི་སྙིང་ཁ་ནས་ཕུར་བུ་བཅུ་སྤྲོས་ཏེ་ཕོ་ཉ་རྣམས་ཀྱི་ལག་ཏུ་གཏད་པས་ཕྱོགས་སྐྱོང་བཅུའི་སྤྱི་བོར་བཏབ་པར་བསམ་ལ། ངག་ཏུ་ཨོཾ་གྷ་གྷ་གྷཱ་ཏ་ཡ་གྷཱ་ཏ་ཡ་སརྦྦ་དུཥྚཾ་ཕཊ་ཕཊ། ཀཱི་ལ་ཡ་ཀཱི་ལ་ཡ་སརྦྦ་པཱ་པཾ་ཧཱུྃ་ཕཊ།
བཛྲ་ཀཱི་ལ་ཡ་བཛྲ་དྷ་རོད་ཨཱ་ཛྙཱ་པ་ཡ་ཏི་སརྦྦ་བིགྷྣཾ་ཀཱ་ཡ་ཝཱཀཱ་ཙིཏྟ་བཛྲ་ཀཱི་ལ་ཡ་ཧཱུྃ་ཕཊ་ཞེས་བརྗོད་དེ་ལུས་ཀྱིས་ཕུར་བུ་བསྒྲིལ་བའི་ཚུལ་བྱ། ཡང་བདག་གི་སྙིང་ཁ་ནས་ཐོ་བ་བཅུ་སྤྲོས་ཏེ་ཕོ་ཉ་རྣམས་ཀྱི་ལག་པ་གཡས་པར་གཏད་པར་བསམ་ལ། ངག་ཏུ་ཨོཾ་བཛྲ་མུད་ཀ་ར་བཛྲ་ཀཱི་ལ་ཡ་ཨཱ་ཀོ་ཊ་ཡ་ཧཱུྃ་ཕཊ་ཞེས་བརྗོད་དེ་ཕུར་བུས་སྤྱི་བོ་ནས་བརྡུངས་པར་བསམ། དེ་ནས་དེ་དག་གི་རྣམ་པར་ཤེས་པ་མི་བསྐྱོད་པའི་ཞིང་དུ་སྐྱེ་བར་གྱུར་ཅིག ཅེས་བརྗོད་དེ་རོ་རྣམས་འོབས་ཀྱི་ནང་དུ་བསྐྱུར་བར་བསམ་མོ། ། དེ་ནས་ཕོ་ཉ་རྣམས་ལས་རང་དང་འདྲ་བའི་སྤྲུལ་པ་དཔག་ཏུ་མེད་པར་སྤྲུལ་ཏེ་མཚོན་ཆ་སྣ་ཚོགས་ཐོགས་ནས་རྡོ་རྗེའི་དྲ་མིག་ནས་རོ་སྟོད་ཐོན་ཏེ། སྒྲུབ་པ་པོའི་ཇི་སྲིད་བྱང་ཆུབ་མ་ཐོབ་ཀྱི་བར་དུ་བར་ཆད་སྲུང་བར་་་་་་མཛད་དོ་ཞེས་གསུང་རྒྱུན་བསམ་མོ། ། གཉིས་པ་དོན་ཆེན་པོ་ཡེ་ཤེས་ཀྱི་ཚོགས་ནི་ཕྱི་ནང་གི་ཆོས་ཐམས་ཅད་སྒྱུ་མ་ཙམ་དུ་་་་་་ཤེས་པར་བྱས་ལ་ཞེས་པ་གསུང་རྒྱུན་བསྒོམ་ལ། ཨོཾ་སྭ་བྷཱ་ཝཱ་ཤུདྡྷ་སརྦྦ་དྷརྨྨཱ་སྭ་བྷཱ་ཝ་ཤུདྡྷོ྅ཧཾ་ཞེས་པས་བྱིན་གྱིས་བརླབས། སྒྱུ་མ་ཡང་མི་དམིགས་ཏེ་སྟོང་པ་ཉིད་དུ་་་་་་དེ་ལ་གྱུར་ཞེས་གསུང་རྒྱུན།
བསྒོམ་ནས། ཨོཾ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ྅ཧཾ་ཞེས་པས་བྱིན་གྱིས་བརླབས་པའོ། ། གཉིས་པ་དངོས་གཞི་ལ་གཉིས་སྟེ། བདག་ཉིད་སངས་རྒྱས་སུ་བསྐྱེད་པ་དང་། མཆོད་པའོ། ། དང་པོ་ལ་བཞི། དམ་ཚིག་སེམས་དཔའ་བསྐྱེད་པ། ཡེ་ཤེས་ཀྱི་འཁོར་ལོ་དགུག་གཞུག་བྱ་བ། གོ་ཆ་བཅིང་བ། དབང་བསྐུར་ཞིང་རིགས་ཀྱི་བདག་པོས་རྒྱས་གདབ་པའོ། །
དང་པོ་ལ་གཉིས་ཏེ། ཕྱིའི་དཀྱིལ་འཁོར་དག་པ་དང་བཅས་པ་སྒོམ་པ། ལུས་ཀྱི་དཀྱིལ་འཁོར་སྔགས་ཀྱིས་བྱིན་གྱིས་བརླབས་པ་དང་བཅས་པ་བསྒོམ་པའོ། ། དང་པོ་ནི། སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་གཞུ་བརྡུངས་པ་ལྟ་བུ་བ་དན་གྱིས་མཚན་པ་དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་གྲུ་བཞི་སེར་པོ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུཾ་ལས་རིའི་རྒྱལ་པོ་རི་རབ། ཤར་ཤེལ། ལྷོ་བཻཌཱུརྻ།
ནུབ་པདྨ་རཱ་ག བྱང་གསེར་གྱི་རང་བཞིན་ཅན་གྲུ་བཞི་པ་ལྕོགས་བརྒྱད་དང་ལྡན་པ། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་ཤར་སྔོ། ལྷོ་སེར། ནུབ་དམར། བྱང་ལྗང་བའི་སྟེང་དུ་པཾ་ལས་སྣ་ཚོགས་པདྨ་འདབ་མ་བརྒྱད་པའི་དབུས་སུ། སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ། གཡོན་བསྐོར་གྱིས་ཨ་ཨཱ་ཨི་ཨཱི་ཨུ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿཕྲག་གཉིས་བརྗོད། ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས་སུ་མོས་པར་བྱའོ། ། དེའི་སྟེང་དུ་དཔེ་བྱད་བརྒྱད་ཅུའི་ངོ་བོ་གཡས་བསྐོར་གྱིས་ཀ་ཁ་ག་གྷ་ང་།
ཙ་ཚ་ཛ་ཛྙ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵཿ ཡ་ར་ལ་ཝ་ཌ་དྷ་ཕྲག་གཉིས་བརྗོད། ཞུ་བ་ལས་བྱུང་བའི་ཉི་མའི་དཀྱིལ་འཁོར་མཉམ་པ་ཉིད་ཀྱི་ཡེ་ཤེས་སུ་མོས་པར་བྱའོ། ། དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས་སུ་མོས་པར་བྱ། ཉི་མས་མཐོ་གང་ཙམ་གྱིས་མ་རེག་པར་སྟེང་དུ་ཐ་མལ་པའི་ལུས་ངག་ཡིད་གསུམ་གྱི་ངོ་བོ་ཨོཾ་ཨཱཿཧཱུྃ་ཡུམ་གྱི་མཁའ་དག་པའི་ངོ་བོ་པདྨ།
ཡབ་ཀྱི་བྱང་ཆུབ་སེམས་ཀྱི་ངོ་བོ་ཟླ་བ། སེམས་ཀྱི་རང་བཞིན་འོད་གསལ་བའི་ངོ་བོ་ཧཱུྃ་ཡིག་རྣམས་སྟེང་ནས་སྟེང་དུ་བརྩེགས་པའི་ཨོཾ་ཨཱཿལ་ཐིམ། ཨཱཿཧཱུྃ་ལ་ཐིམ། ཧཱུྃ་པདྨ་ལ་ཐིམ། པདྨ་ཟླ་བ་ལ་ཐིམ། ཟླ་བ་ཧཱུྃ་གི་ཞབས་ཀྱུ་ལ་ཐིམ། ཞབས་ཀྱུ་ཁོག་པ་ལ་ཐིམ། ཁོག་པ་མགོ་ལ་ཐིམ། མགོ་བོ་ཟླ་ཚེས་ལ་ཐིམ། ཟླ་ཚེས་ཐིག་ལེ་ལ་ཐིམ།
ཐིག་ལེ་ནཱ་ད་ལ་ཐིམ། ནཱ་ད་དམར་སྐྱ་ཤིན་ཏུ་ཕྲ་ཞིང་བརྗིད་པ། ཀ་ར་ཀ་ར་ལ་སོགས་པའི་སྔགས་ཀྱི་སྒྲ་སྒྲོགས་པ། འཁྱོག་ཅིང་འཁྱོག་ཅིང་མྱུར་དུ་འབབ་པ་ནི་སྒྲ་ཡིན་ལ། དེས་ཉི་མའི་དཀྱིལ་འཁོར་ཕུག་ནས་ཧཱུྃ་གི་ཡི་གེའི་ཚུལ་ལ་ཐིམ་པའི་རྐྱེན་གྱིས་ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པར་བྱ་བ་ནན་ཏན་གྱི་ཡེ་ཤེས་སུ་མོས་པར་བྱ། དེ་ལས་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་རྟེན་དང་བརྟེན་པར་བཅས་པའི་དཀྱིལ་འཁོར་ཅིག་ཆར་དུ་གྱུར་་་་་་པ་ནི་ཞེས་གསུང་རྒྱུན་བསྒོམ་ཞིང་རིམ་གྱིས་གསལ་གདབ་པར་བྱ་སྟེ། དེ་ཡང་གཙོ་བོ་ནས་དུར་ཁྲོད་ཀྱི་བར་བང་ཕར་རིམ་བཞིན་གསལ་གདབ་ཀྱང་ཆོག་ལ་འདིར་ཐོག་མར་རྟེན་གསལ་གདབ་པ་ནི། རི་རབ་ཀྱི་སྟེང་སྲུང་བའི་འཁོར་ལོའི་ནང་དུ་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་པ། ནང་ནས་རིམ་པ་བཞིན་ནག་པོ། དཀར་པོ།
སེར་པོ། དམར་པོ། ལྗང་ཁུའི་རྩིག་པ་རིམ་པ་ལྔ་དང་ལྡན་པ། དེའི་སྟེང་དུ་རིན་པོ་ཆེའི་ཕ་གུ་སེར་པོའི་ཁ་ཁྱེར་དང་། དེའི་སྟེང་དུ་མདའ་ཡབ་ལ་ཟླ་བ་རླུང་གིས་བསྐྱོད་པ་དང་དྲིལ་བུ་གཡེར་ཁ་དང་བཅས་པའི་དྲ་བ་དང་དྲ་བ་ཕྱེད་པ་འཕྱང་བ། མདའ་ཡབ་ཀྱི་སྟེང་དུ་རིན་པོ་ཆེའི་དྲ་བ་སེང་མའི་པུ་ཤུས་བསྐོར་བ། ཕྱི་རོལ་འདོད་ཡོན་གྱི་སྣམ་བུ་དམར་པོའི་སྟེང་དུ་ཕྱོགས་རེ་རེར་རབ་ཏུ་མཛེས་ཤིང་ཡིད་དུ་འོང་བའི་ལྷ་མོ་བཞིས་མཆོད་རྫས་དཔག་ཏུ་མེད་པར་ཐོགས་ནས་མཆོད་པ་བྱེད་པ། སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེགས་པའི་རྟ་བབ་བང་རིམ་བཞི་པའི་སྟེང་དུ་ཆོས་ཀྱི་འཁོར་ལོ་དང་། རི་དྭགས་དང་གདུགས་དང་ལྡན་པ་གཞན་ཡང་རྔ་ཡབ་ནོར་བུའི་ཡུ་བ་ཅན་དང་། རིན་པོ་ཆེ་དང་།
མེ་ཏོག་གི་ཕྲེང་བ་དང་། གོས་དང་འཕན་ལ་སོགས་པའི་རྒྱན་རྣམས་ཀྱིས་མཛེས་པར་བྱས་པ། ནང་གི་ལྷ་རྣམས་ཤར་སྔོ། བྱང་ལྗང་། ནུབ་དམར། ལྷོ་སེར་བ། མཚམས་བཞིར་སྨན་དང་བཅུད་སྣ་ཚོགས་དང་བདུད་རྩིས་གང་ཞིང་། ལྷ་རྫས་ཀྱི་གོས་ཀྱིས་མགུལ་པར་གཡོགས་པ། མེ་ཏོག་དང་འབྲས་བུས་སྤུད་པའི་དཔག་བསམ་ཤིང་གིས་ཁ་རྒྱན་པའི་རིན་པོ་ཆེའི་བུམ་པ་གཉིས་གཉིས་ཏེ་བརྒྱད་དང་ལྡན་པའི་སྟེང་ཐོག སྐུ་འཁོར་གྱི་ཀ་བ་ལ་བརྟེན་ནས་ཕུབ་པ།
དེའི་ནང་དུ་ཨིནྡྲ་ནཱི་ལིའི་ས་གཞི་ལ་འཁོར་ལོ་རིམ་པ་བཞི། མཆོད་རྟེན་ཟླུམ་པོ་བང་རིམ་བཞི་པ་ལྟ་བུའི་ཚུལ་དུ་གནས་པའི་ཕྱི་རོལ་སྐུའི་འཁོར་ལོ་དཀར་པོ་འཁོར་ལོས་མཚན་པའི་ར་བ་དང་ཀ་བ་དང་གདུགས་དང་ཐོག་ཕུབ་ཅན། བར་པ་གསུང་གི་འཁོར་ལོ་དམར་པོ་པདྨས་མཚན་པའི་རྭ་དང་ཀ་བ་གདུང་དང་ཐོག་ཕུབ་ཅན། ནང་མ་ཐུགས་ཀྱི་འཁོར་ལོ་སྔོན་པོ་རྡོ་རྗེས་མཚན་པའི་རྭ་བ་དང་ཀ་བ་དང་གདུང་ཐོག་ཕུབ་ཅན། ལྟེ་བ་བདེ་ཆེན་གྱི་འཁོར་ལོ་པདྨ་འདབ་བརྒྱད་པ་གྲི་གུག་གིས་མཚན་པའི་རྭ་བ་དང་ཀ་བ་དང་གདུང་དང་ཐོག་ཕུབ་དང་བཅས་པའི་སྟེང་རྡོ་རྗེའི་གདུང་བཞིས་མིག་མང་རིས་སུ་བྲེས་པ། དབུས་ཕྱུར་བུར་ཕུབ་པའི་རྩེ་མོར་རྡོ་རྗེ་ཕྱེད་པའི་ཏོག་གིས་སྤྲས་པ། དྭངས་ཤིང་སྒྲིབ་པ་མེད་པ་འོད་ཟེར་སྣ་ཚོགས་ཀུན་ཏུ་འཁྲུག་པའོ། ། གཞལ་ཡས་ཁང་གི་ཕྱི་རོལ་ཏུ་ཤར་ཕྱོགས་སུ་གཏུམ་དྲག བྱང་དུ་ཚང་ཚིང་འཁྲིགས་པ། ནུབ་ཏུ་འུར་འུར་འབར་བ།
ལྷོར་འཇིགས་སུ་རུང་བ། ཤར་ལྷོར་ནགས་ཚལ་ཕུན་སུམ་ཚོགས་པ། ལྷོ་ནུབ་ཏུ་མུན་པ་མི་ཟད་པ། ནུབ་བྱང་དུ་ཀི་ལི་ཀི་ལའི་སྒྲ་སྒྲོགས་པ། བྱང་ཤར་དུ་ཧ་ཧ་རྒོད་པའི་དུར་ཁྲོད་རྣམས་སུ་རིམ་པ་དེ་ཉིད་ཀྱིས། བརྒྱ་བྱིན་སེར་པོ་གླང་པོ་ཆེ་ལ་ཞོན་པ། རྡོ་རྗེ་འཛིན་པ། གནོད་སྦྱིན་སེར་པོ་རྟ་ལ་ཞོན་པ་དབྱུག་ཐོ་འཛིན་པ། ཆུ་ལྷ་དཀར་པོ་ཆུ་སྲིན་ལ་ཞོན་པ་སྦྲུལ་ཞགས་འཛིན་པ། གཤིན་རྗེ་སྔོན་པོ་མ་ཧེ་ལ་ཞོན་པ་བེ་ཅོན་འཛིན་པ།
མེ་ལྷ་དམར་པོ་ར་སྐྱེས་ལ་ཞོན་པ་ཕྱག་བཞི་པ་གཡས་པ་གཉིས་ཀྱིས་མཆོག་སྦྱིན་དང་དབྱུག་གུ་གསུམ་པ། གཡོན་པ་གཉིས་ཀྱིས་བགྲང་ཕྲེང་དང་རིལ་བ་སྤྱི་བླུགས་འཛིན་པ། སྲིན་པོ་ནག་པོ་རོ་ལངས་ལ་ཞོན་པ། རལ་གྲི་དང་ཐོད་པ་འཛིན་པ། རླུང་ལྷ་ལྗང་ཁུ་ཤ་བ་ལ་ཞོན་པ་བ་དན་འཛིན་པ། དབང་ལྡན་དཀར་པོ་གླང་ལ་ཞོན་པ་རྡོ་རྗེ་རྩེ་གསུམ་པ་འཛིན་པ། ཐམས་ཅད་ཀྱང་རྒྱན་གྱིས་བརྒྱན་ཞིང་། རང་དང་འདྲ་བའི་རིག་མས་གཡོན་ནས་བརྟེན་པ། སྤྱི་བོའི་བཅོམ་ལྡན་འདས་ལ་འདུད་པའོ། ། དེ་བཞིན་དུ།
ཤི་རི་ཤ ཨ་ཤྭད་ཐ། ཀཾ་ཀོ་ལ། ཙུ་ད། ཀ་རན་ཛ། ལ་ད་ས་ཀརྟཾ། སར་ཏི་པ་ཏཱ། བྷ་དྲ་སྟེ་ཤིང་ཆེན་པོ་བརྒྱད། དེ་རྣམས་ལ་བརྟེན་པའི་སྒོ་མཚམས་མ་རྣམས་ཀྱིས་གཟུགས་འཛིན་པའི་དྲག་གཏུམ་སྐྱོང་བ་ལ་སོགས་པའི་ཞིང་སྐྱོང་བརྒྱད་དང་། ནོར་རྒྱས།
འཇོག་པོ། སྟོབས་ཀྱི་རྒྱུ། པདྨ། ཧུ་ལུན་ཏ། རིགས་ལྡན། དུང་སྐྱོང་། པདྨ་ཆེན་པོ་སྟེ་ཀླུ་བརྒྱད་དང་། སྒྲ་གྲག་པ། རྨུགས་པ། མུན་པ་ཅན།
ཀུན་ཏུ་འཁྱིལ་བ། གང་བ་འབབ་པ། དྲག་པོ། འཁྲིགས་པ་སྟེ་སྤྲིན་ཆེན་པོ་བརྒྱད་དང་། གཞན་ཡང་ཆུ་བོ་ཆེན་པོ་བརྒྱད་དང་། མེ་ཆེན་པོ་བརྒྱད། མཆོད་རྟེན་ཆེན་པོ་བརྒྱད་གནས་ཤིང་། སྤྲུལ་པ་དང་རང་བརྒྱུད་པའི་དཔའ་བོ་དང་། རྣལ་འབྱོར་མ་དང་། གྲུབ་པ་དང་།
རིག་པ་འཛིན་མ་དང་། མཁའ་འགྲོ་དང་། མཁའ་འགྲོ་མ་དང་། འདྲེ་དང་། སྲིན་པོ་དང་། གནོད་སྦྱིན་དང་། ཤ་ཟ་དང་། འབྱུང་པོ་དང་། ཅེ་སྤྱང་ལ་སོགས་པས་ཡོངས་སུ་གང་བའི་དུར་ཁྲོད་ཀྱིས་བསྐོར་བའོ། ། གཞལ་ཡས་ཁང་གི་ནང་དུ་འཁོར་ལོའི་དབུས་སུ་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་དུ་རང་ཉིད་འཁོར་ལོ་བདེ་མཆོག་འབྱུང་བ་བཞི་དག་ཅིང་ཚད་མེད་པ་བཞི་དང་།
རྣམ་པར་ཐར་པ་བཞི་དང་། འཕྲིན་ལས་བཞིའི་ངོ་བོ་ཞལ་བཞི་པ། རྩ་བའི་ཞལ་སྔོ། གཡོན་ལྗང་། རྒྱབ་དམར་བ། གཡས་སེར་བ། ཆོས་ཀྱི་དབྱིངས་ལས་མི་འགྱུར་བའི་སྐུ་མདོག་སྔོན་པོ། ཁམས་གསུམ་གྱི་སེམས་ཅན་ལ་གཟིགས་ཤིང་། དུས་གསུམ་གྱི་དངོས་པོ་མཁྱེན་པས་ཞལ་རེ་རེ་ཞིང་སྤྱན་གསུམ་གསུམ་པ། རྟེན་ཅིང་འབྲེལ་བར་འབྱུང་བ་བཅུ་གཉིས་ལུགས་འབྱུང་དང་།
ལུགས་ལས་ལྡོག་པ་ཐུགས་སུ་ཆུད་ཅིང་། འཕོ་བ་བཅུ་གཉིས་རྣམ་པར་དག་པས་ཕྱག་བཅུ་གཉིས་ཀྱིས་ཡེ་ཤེས་ལྔ་རོ་གཅིག་པའི་རྡོ་རྗེ་དང་། སྟོང་པ་གཉིས་ཀྱི་སྒྲ་སྒྲོག་པའི་དྲིལ་བུ་འཛིན་པས། ཕྱག་དང་པོ་གཉིས་ཀྱིས་ཐབས་དང་ཤེས་རབ་གཉིས་སུ་མེད་པའི་རྡོ་རྗེ་ཕག་མོ་ལ་འཁྱུད་པ། གཏི་མུག་སྤངས་པའི་དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། མཆོག་ཏུ་དགའ་བའི་སྒྲས་སངས་རྒྱས་ཐམས་ཅད་བསྐུལ་བར་མཛད་པའི་གཡས་ཀྱི་གསུམ་པ་ན་ཌཱ་མ་རུ། ཉེས་པ་ཐམས་ཅད་གཅོད་པས་བཞི་པ་ན་དགྲ་སཏྭ། དངོས་པོ་དང་དངོས་པོ་མེད་པའི་རྣམ་པར་རྟོག་པ་ཐམས་ཅད་གཅོད་པའི་ལྔ་པ་ན་གྲི་གུག སྲིད་པ་གསུམ་གྱི་ཉེས་པ་འཇོམས་པའི་དྲུག་པ་ན་མདུང་རྩེ་གསུམ་པ། བྱང་ཆུབ་ཀྱི་སེམས་བདེ་བ་ཆེན་པོ་དང་མི་འབྲལ་བས་གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊྭཱཾ་ག
བདེ་བ་ཆེན་པོ་སྐྱོང་བས་བཞི་པ་ན་ཁྲག་གིས་གང་བའི་ཐོད་པ། ཡང་དག་པའི་ཡེ་ཤེས་སེམས་ཅན་གྱི་རྒྱུད་ལ་འཆིང་བས་ལྔ་པ་ན་རྡོ་རྗེ་ཞགས་པ། རྣམ་པར་རྟོག་པ་ཐམས་ཅད་གཅོད་པས་དྲུག་པ་ན་ཚངས་པའི་མགོ་གདོང་བཞི་པ་བསྣམས་པ། ཐུགས་རྗེ་ཆེན་པོས་སེམས་ཅན་གྱི་ཁམས་ལ་བཞུགས་པའི་ཕྱིར་གཡས་པ་ཐབས་ཀྱི་རང་བཞིན་བརྐྱང་བས་མྱ་ངན་ལས་འདས་པའི་མཐའ་དུས་མཚན་མ་དམར་མོ་ཤིན་ཏུ་རིད་པ་གྲི་གུག་དང་ཐོད་པ་འཛིན་པ་གན་རྐྱལ་དུ་མནན་པ། ཤེས་རབ་ཆེན་པོས་གང་ཟག་དང་ཆོས་སུ་མི་འཛིན་པའི་ཕྱིར་ཞབས་གཡོན་པ་ཤེས་རབ་ཀྱི་རང་བཞིན་བསྐུམ་པས་འཁོར་བའི་མཐའ་འཇིགས་བྱེད་ནག་པོ་ལག་པ་བཞི་པ། གཡས་པ་ཌཱ་མ་རུ་དང་གྲི་གུག གཡོན་པ་ཁ་ཊྭཱཾ་ག་དང་ཐོད་པ་འཛིན་པ་ཁ་ཕུབ་ཏུ་མནན་པ་ཚོགས་ཡོངས་སུ་རྫོགས་པའི་རལ་པའི་ཐོར་ཚུགས་སྤྱི་བོར་བཅིངས་པའི་རྩེར་དགོས་འདོད་ཐམས་ཅད་ཡིད་བཞིན་དུ་སྩོལ་བའི་ཡིད་བཞིན་གྱི་ནོར་བུ་རིན་པོ་ཆེས་བརྒྱན་པ། བྱང་ཆུབ་ཀྱི་སེམས་གོང་ནས་གོང་དུ་འཕེལ་བའི་གཡོན་ན་ཚེས་གཅིག་གི་ཟླ་བ་དང་། འཕྲིན་ལས་སྣ་ཚོགས་པས་སེམས་ཅན་གྱི་དོན་མཛད་པའི་འཚོག་མའི་སྟེང་དུ་སྣ་ཚོགས་རྡོ་རྗེས་མཚན་པ། ཡེ་ཤེས་ལྔའི་ཡོན་ཏན་ཡོངས་སུ་རྒྱས་པས་དབུ་རེ་རེ་ལ་མི་མགོ་སྐམ་པོ་ལྔ་ལྔས་དབུ་རྒྱན་དང་།
ཨཱ་ལི་ཀཱ་ལི་ལྔ་བཅུ་དག་པས་མི་མགོ་རློན་པ་ལྔ་བཅུའི་དོ་ཤལ་ཅན། ལོག་པར་ལྟ་བ་འཇོམས་པའི་ཞལ་རྣམ་པར་འགྱུར་ཞིང་བདུད་བཞི་སྤངས་པས་མཆེ་བ་གཙིགས་པ། རྣ་རྒྱན་བཟོད་པ། མགུལ་རྒྱན་སྦྱིན་པ། གདུབ་བུ་ཚུལ་ཁྲིམས། སྐེ་རགས་བརྩོན་འགྲུས། སྤྱི་བོར་རུས་པའི་འཁོར་ལོ་བསམ་གཏན། ཐལ་ཆེན་གྱི་རྒྱ་དང་མཆོད་ཕྱིར་ཐོགས་ཤེས་རབ་སྟེ་ཕ་རོལ་ཏུ་ཕྱིན་པ་དྲུག་གི་ངོ་བོ་རུས་པའི་རྒྱན་དྲུག་གིས་བརྒྱན་པ། བདུད་འཇོམས་པ་ལ་དཔའ་ཞིང་གཟུང་འཛིན་སྤངས་པས་སྟག་གི་པགས་པའི་ཤམ་ཐབས་གྲོལ་བ། སྐུ་གསུང་ཐུགས་ཀྱི་ཡོན་ཏན་རྒྱས་ཤིང་ཉོན་མོངས་པས་གཟིར་པའི་གདུལ་བྱ་རྣམས་རྗེས་སུ་འཛིན་པ་ལ་མཁས་པས།
སྒེག་པ་དཔའ་བ་མི་སྡུག་པ། ། རྒོད་པ་དྲག་ཤུགས་འཇིགས་སུ་རུང་། ། སྙིང་རྗེ་རྔམས་དང་ཞི་བ་སྟེ། ། གར་དགུའི་རོ་དང་ལྡན་པ་ཉིད། ། དེའི་པང་ན་ཡུམ་རྡོ་རྗེ་ཕག་མོ་སེམས་ཅན་གྱི་དོན་ལ་རྗེས་སུ་ཆགས་པས་སྐུ་མདོག་དམར་མོ། ཆོས་ཐམས་ཅད་དེ་བཞིན་ཉིད་དུ་རོ་གཅིག་པས་ཞལ་གཅིག་པ། བདེན་པ་གཉིས་ཐུགས་སུ་ཆུད་པས་ཕྱག་གཉིས་ཀྱི་གཡོན་པས་བདེ་བ་ཆེན་པོ་ཡོངས་སུ་སྐྱོང་བས་ཐོད་པ་ཁྲག་གིས་གང་བ་འཛིན་པས་ཡབ་ལ་འཁྱུད་པ། གཡས་པས་རྟོག་པ་ཐམས་ཅད་གཅོད་པའི་ཡེ་ཤེས་ཀྱི་བདུད་རྩི་དང་། ཉོན་མོངས་པ་ཐམས་ཅད་འཇིགས་པར་བྱེད་པའི་རྡོ་རྗེས་མཚན་པའི་གྲི་གུག་དང་བཅས་པའི་སྡིགས་མཛུབ་ཀྱིས་ཕྱོགས་ཐམས་ཅད་དུ་སྡིགས་པར་བྱེད་པ། ཀུན་ཏུ་འཛིན་པའི་མདུད་པ་གྲོལ་བས་སྐྲ་གྲོལ་བ།
ཉོན་མོངས་པའི་སྒྲིབ་གཡོགས་དང་བྲལ་བས་གཅེར་བུ་སྤྱན་གསུམ་པ། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔ་དང་ལྡན་པ། བདུད་ཐམས་ཅད་སྐྲག་པར་བྱེད་པའི་བསྐལ་པའི་མེ་ལྟ་བུའི་གཟི་བརྗིད་ཅན། བདེ་བར་གསོལ་བའི་ཁྲག་གསོལ་བ་ལ་དགྱེས་ཤིང་། བྷ་ག་ནས་ཁྲག་འཛག་པ། ཐབས་དང་མི་འབྲལ་པའི་བྱིན་པ་གཉིས་ཀྱིས་བཅོམ་ལྡན་འདས་ལ་འཁྱུད་པ། སྣང་བ་དང་། ཐབས་དང་། ལྷག་མཐོང་དང་སྙིང་རྗེ་ཆེན་པོའི་ངོ་བོ་ནི་ཡབ་ཡིན་ལ།
སྟོང་པ་དང་ཤེས་རབ་དང་། གཞི་གནས་དང་། བདེ་བ་ཆེན་པོའི་ངོ་བོ་ཡུམ་ཡིན་ཞིང་། ཟུང་དུ་འཇུག་པའི་ཕྱིར་ཀུན་ཏུ་ཁ་སྦྱོར་བ། ཡེ་ཤེས་ཆེན་པོའི་མེས་ཕྱི་ནང་གི་གདོན་ཐམས་ཅད་བསྲེག་པར་བྱེད་པས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། པདྨའི་འདབ་མ་བཞི་ལ་ཤར་དུ་མཁའ་འགྲོ་མ་སྔོན་མོ། བྱང་དུ་ལཱ་མ་ལྗང་ཁུ། ནུབ་ཏུ་ཁཎྜ་རོ་ཧི་དམར་མོ། ལྷོར་གཟུགས་ཅན་མ་སེར་མོ། ཐམས་ཅད་ཀྱང་ཞལ་གཅིག་སྤྱན་གསུམ་མ།
ཚད་མེད་པ་བཞིའི་རང་བཞིན་གྱི་ཕྱག་བཞིས་གཡས་གཉིས་ན་ཌཱ་མ་རུ་དང་གྲི་གུག གཡོན་གཉིས་ན་ཁ་ཊྭཱཾ་ག་དང་ཐོད་པ་འཛིན་པ། འདི་ནི་རྒྱབ་ཕྱོགས་ནས་ཚུར་བགྲང་བའི་དབང་དུ་བྱས་པ་སྟེ་མདུན་མ་གཉིས་ན་གྲི་གུག་དང་ཐོད་པ་བཟུང་བའོ། ། སྐྲ་གྲོལ་བ་གཅེར་བུ་གཡས་བརྐྱངས་པས་བཞུགས་པ། ཕྱག་རྒྱ་ལྔས་བརྒྱན་པའོ། ། མཚམས་ཀྱི་འདབ་མ་བཞི་ལ་བདུད་རྩི་ལྔས་ཡོངས་སུ་གང་བའི་བུམ་པའི་སྟེང་ན་ཐོད་པ་གནས་པ་ནི་བདེ་བ་ཆེན་པོའི་འཁོར་ལོའོ། ། དེའི་ཕྱི་རོལ་ཐུགས་ཀྱི་འཁོར་ལོ་རྩིབས་བརྒྱད་པའི་ཤར་རྩིབས་པུ་ལཱི་ར་མ་ཡར་ཁཎྜ་ཀ་པཱ་ལ་དང་། རབ་ཏུ་གཏུམ་མོ། ། བྱང་རྩིབས་ཛ་ལན་དྷ་རར་མ་ཧཱ་ཀཾ་ཀཱ་ལ་དང་། གཏུམ་པའི་མིག་ཅན་མ།
ནུབ་རྩིབས་ཨུ་རྒྱན་དུ་ཀཾ་ཀཱ་ལ་དང་། འོད་ལྡན་མ། ལྷོ་རྩིབས་ཨར་བུ་དར་མཆེ་བ་རྣམ་པར་གཙིགས་པ་དང་། སྣ་ཆེན་མ། ཤར་ལྷོར་གོ་དཱ་ཝ་རི་སུ་ར་ཝི་རི་དང་། བརྟན་པའི་བློ་ཅན་མ། ལྷོ་ནུབ་རཱ་མེ་ཤྭ་རར་འོད་དཔག་མེད་དང་། མིའུ་ཐུང་མ། ནུབ་བྱང་དེ་ཝི་ཀོ་ཊར་རྡོ་རྗེའི་འོད་དང་། ལང་ཀའི་དབང་ཕྱུག་མ།
བྱང་ཤར་མཱ་ལ་ཝར་རྡོ་རྗེའི་སྐུ་དང་། ཤིང་གྲིབ་མ་སྟེ་ཐུགས་ཀྱི་འཁོར་ལོའི་ལྷ་རྣམས་ཁ་དོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་ཤིང་། ས་བླ་སྤྱོད་པ་ཐུགས་ཀྱི་གསང་བ་བསམ་གྱིས་མི་ཁྱབ་པའི་ངོ་བོ། ། དེའི་ཕྱི་རོལ་གསུང་གི་འཁོར་ལོ་རྩིབས་བརྒྱད་པའི་ཤར་རྩིབས་ཀཱ་མ་རཱུ་པར་ཨཾ་གུ་རི་དང་། ཨེ་རཱ་ཝ་ཏི། བྱང་རྩིབས་ཨོ་ཏྲེར་རྡོ་རྗེ་རལ་པ་ཅན་དང་། འཇིགས་བྱེད་ཆེན་མོ། ། ནུབ་རྩིབས་ཏྲི་ཤ་ཀུ་ནིར་དཔའ་བོ་ཆེན་པོ་དང་། རླུང་གི་ཤུགས་ཅན་མ། ལྷོ་རྩིབས་ཀོ་ས་ལར་རྡོ་རྗེ་ཧཱུྃ་མཛད་དང་།
ཆང་ཐུང་མ། ཤར་ལྷོར་ཀ་ལིང་ཀར་རབ་ཏུ་བཟང་པོ་དང་། ཤྱ་མ་དེ་ཝི། ལྷོ་ནུབ་ལམ་པ་ཀར་རྡོ་རྗེ་བཟང་པོ་དང་། ཤིན་ཏུ་བཟང་མོ། ནུབ་བྱང་ཀཉྩིར་འཇིགས་བྱེད་ཆེན་པོ་དང་། རྟ་རྣ་མ། བྱང་ཤར་ཧི་མཱ་ལ་ཡར་མིག་མི་བཟང་དང་། ཁ་ག་ན་ན་སྟེ་གསུང་གི་འཁོར་ལོ་ལྷ་རྣམས་ཁ་དོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་ཤིང་། ས་སྟེང་སྤྱོད་པ་གསུང་གི་གསང་བ་བསམ་གྱིས་མི་ཁྱབ་པའི་ངོ་བོ། །
དེའི་ཕྱི་རོལ་སྐུའི་འཁོར་ལོ་རྩིབས་བརྒྱད་པའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་། འཁོར་ལོའི་ཤུགས་ཅན་མ། བྱང་རྩིབས་གྲི་ཧ་དེ་ཝཱར་རིན་ཆེན་རྡོ་རྗེ་དང་། ཁཎྜ་རོ་ཧི། ནུབ་རྩིབས་པུཥྤེ་རཥྚར་རྟ་མགྲིན་དང་། ཤཽནྜི་ནི། ལྷོར་རྩིབས་སུ་ཝཱརྣན་དཱི་པར་ནམ་མཁའི་སྙིང་པོ་དང་། འཁོར་ལོའི་གོ་ཆ་མ། ཤར་ལྷོ་ན་ག་རར་དཔལ་ཧེ་རུ་ཀ་དང་། ཤིན་ཏུ་དཔའ་མོ།
ལྷོ་ནུབ་སིནྡྷུར་པདྨ་གར་གྱི་དབང་ཕྱུག་དང་། སྟོབས་ཆེན་མ། ནུབ་བྱང་མ་རུར་རྣམ་པར་སྣང་མཛད་དང་། འཁོར་ལོས་བསྒྱུར་མ། བྱང་ཤར་ཀུ་ལུ་ཏར་རྡོ་རྗེ་སེམས་དཔའ་དང་། བརྩོན་འགྲུས་ཆེན་མོ་སྟེ་སྐུའི་འཁོར་ལོའི་ལྷ་རྣམས་ཁ་དོག་དཀར་པོ་ས་འོག་ན་བསྐྱོད་པའི་ཚུལ་གྱིས་བཞུགས་ཤིང་། ས་འོག་བསྐྱོད་པ་སྐུའི་གསང་བ་བསམ་གྱིས་མི་ཁྱབ་པའི་ངོ་བོ། ཁཎྜ་ཀ་པཱ་ལི་ལ་སོགས་པའི་དཔའ་བོ་རྣམས་ནི་ཞལ་གཅིག་ཕྱག་བཞི་པ་རལ་པའི་ཐོར་ཚུགས་ཀྱིས་མཚན་པའི་ཅོད་པཎ་དང་། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ་གཡས་འོག་མས་ཌཱ་མ་རུ། གཡོན་འོག་མས་ཁ་ཊྭཱཾ་ག་འཛིན་པ།
སྐུ་ལ་ཕྱག་རྒྱ་དྲུག་གིས་བརྒྱན་པ། གཡས་བརྐྱངས་པས་གནས་པས་བཞུགས་པའོ། ། རབ་ཏུ་གཏུམ་མོ་ལ་སོགས་པའི་དཔའ་མོ་རྣམས་ནི་ཞལ་གཅིག་ཕྱག་གཉིས་མ། གཡོན་ཐོད་པ་བསྣམས་པས་ཡབ་ལ་འཁྱུད་པ། གཡས་སྡིགས་མཛུབ་དང་བཅས་པའི་གྲི་གུག་བསྣམས་པ། སྤྱན་གསུམ་པ་དྲག་མོའི་གཟུགས་ཅན་ལ་སྐྲ་གྲོལ་བས་རྣམ་པར་མཛེས་པ། གཉིས་སུ་མེད་པའི་སྦྱོར་བ་ལ་བརྩོན་པ། གཅེར་བུའི་མཆོག་རྒྱན་ལྔ་དང་ཚངས་པའི་སྐུད་པས་བརྒྱན་པ། མི་མགོའི་དོ་ཤལ་དང་སྐ་རགས་གསིལ་གསིལ་གྱི་སྒྲ་སྒྲོག་པའོ། ། དེའི་ཕྱི་རོལ་དམ་ཚིག་གི་འཁོར་ལོའི་ལྷ་རྣམས་ཀྱི་གཞིའི་ཤར་སྒོར་ཁ་གདོང་མ་སྔོན་མོ།
བྱང་སྒོར་འུག་གདོང་མ་ལྗང་ཁུ། ནུབ་སྒོར་ཁྱི་གདོང་མ་དམར་མོ། ལྷོ་སྒོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ་གཡོན་སེར། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་སེར་གཡོན་དམར། ནུབ་བྱང་དུ་གཤིན་རྗེ་མཆེ་བ་མ་གཡས་དམར་གཡོན་ལྗང་བྱང་ཤར་དུ་གཤིན་རྗེ་འཇོམས་མ་གཡས་ལྗང་གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་བཞི་པ། གཡས་གཉིས་ན་ཌཱ་མ་རུ་དང་གྲི་གུག གཡོན་གཉིས་ན་ཁ་ཊྭཱཾ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ་ཡི་དྭགས་ཀྱི་གདན་ལ་ཞབས་གཡས་བརྐྱངས་པས་བཞུགས་ཤིང་།
སེམས་ཅན་གྱི་དོན་ལ་མངོན་པར་བརྩོན་པ། དཔའ་བོ་དང་རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། ། དེ་ནས་རང་གི་བསྒོམ་པའི་ལྷ་དང་རང་བཞིན་གྱིས་གྲུབ་པའི་ལྷ་ལ་མཆོག་དམན་དུ་ལྟ་བ་སྤངས་པ་དང་། དངོས་གྲུབ་མྱུར་ཏུ་འགུགས་པའི་ཕྱིར་ཕོ་ཉ་བསྲེ་བ་ནི། བདག་གི་བློ་ལ་སྣང་བའི་གཞལ་ཡས་ཁང་སྲུང་འཁོར་དུར་ཁྲོད་དང་བཅས་པ་འདི་ནི་ཕྱི་རོལ་འཛམ་བུའི་གླིང་ན་བཞུགས་པའི་ཞིང་སྐྱེས་ཀྱི་ཡུལ་རྣམས་ཡིན་ལ། དེ་ཉིད་འོག་མིན་ན་བཞུགས་པའི་ལྷན་སྐྱེས་ཀྱི་གཞལ་ཡས་ཁང་པ་ཡིན་ཞིང་། དེ་ཡང་ཆོས་ཀྱི་སྐུ་ལས་བྱུང་བའོ། ། ཞེས་ཡུལ་ལ་ཡུལ་གྱིས་ཞེན་པ་དང་། ཡང་བདག་གི་བློ་ལ་སྣང་བའི་ལྷ་དྲུག་ཅུ་རྩ་གཉིས་ཡིན་ཞིང་དཀྱིལ་འཁོར་སྔགས་སྐྱེས་འདི་ཉིད་འཛམ་བུའི་གླིང་ན་བཞུགས་པའི་ཞིང་སྐྱེས་ཀྱི་སྤྲུལ་པའི་སྐུ་རྣམས་ཡིན་ལ། དེ་ཉིད་འོག་མིན་ན་བཞུགས་པའི་ལྷན་སྐྱེས་ཀྱི་ལྷ་དྲུག་ཅུ་རྩ་གཉིས་ཡིན་ཞིང་།
དེ་ཡང་ཆོས་ཀྱི་སྐུ་ལས་བྱུང་བ་ཡིན་ནོ། ། ཞེས་ལྷ་ལ་ལྷའི་ཞེན་པར་བྱའོ། ། འདི་ནི་བློ་མཆོག་གི་དབང་དུ་བྱས་ལ། བློ་འབྲིང་གིས་འཁོར་ལོ་རེ་རེ་ནས་བསྲེ་བ་དང་། བློ་ཐ་མས་རྩིབས་རེ་རེ་ནས་བསྲེ་བའི་ཚུལ་ཡང་ཤེས་པར་བྱའོ། ། དེ་ནས་ལམ་ལ་སོམ་ཉི་སྤངས་པའི་ཕྱིར་བྱང་ཆུབ་ཀྱི་ཕྱོགས་ཀྱི་དག་པ་དྲན་པ་ནི། ལུས་རྗེས་སུ་དྲན་པ་ནི་མཁའ་འགྲོ་མའོ། ། ཚོར་བ་རྗེས་སུ་དྲན་པ་ནི་ལཱ་མའོ། ། ཆོས་རྗེས་སུ་དྲན་པ་ནི་ཁཎྜ་རོ་ཧིའོ། ། སེམས་རྗེས་སུ་དྲན་པ་ནི་གཟུགས་ཅན་མའོ། །
འདུན་པའི་རྫུ་འཕྲུལ་གྱི་རྐང་པ་ནི་ཁཎྜ་ཀ་པཱ་ལི་དང་རབ་ཏུ་གཏུམ་མོའོ། ། བརྩོན་འགྲུས་ཀྱི་རྫུ་འཕྲུལ་གྱི་རྐང་པ་ནི་མ་ཧཱ་ཀཾ་ཀཱ་ལ་དང་གཏུམ་པའི་མིག་ཅན་མའོ། ། སྤྱོད་པའི་རྫུ་འཕྲུལ་གྱི་རྐང་པ་ནི་ཀཾ་ཀཱ་ལ་དང་འོད་ལྡན་མའོ། ། སེམས་ཀྱི་རྫུ་འཕྲུལ་གྱི་རྐང་པ་ནི་མཆེ་བ་རྣམ་པར་གཙིགས་པ་དང་སྣ་ཆེན་མའོ། ། དད་པའི་དབང་པོ་ནི་པཱུ་ར་ཝི་རི་དང་བརྟན་པའི་བློ་ཅན་མའོ། ། བརྩོན་འགྲུས་ཀྱི་དབང་པོ་ནི་འོད་དཔག་མེད་དང་མིའུ་ཐུང་མའོ། ། དྲན་པའི་དབང་པོ་ནི་རྡོ་རྗེའི་འོད་དང་ལངྐའི་དབང་ཕྱུག་མའོ། ། ཏིང་ངེ་འཛིན་གྱི་དབང་པོ་ནི་རྡོ་རྗེའི་སྐུ་དང་ཤིང་གྲིབ་མའོ། ། ཤེས་རབ་ཀྱི་དབང་པོ་ནི་ཨཾ་ཀུ་རི་དང་ཨཽ་ར་ཝ་ཏིའོ། ། དད་པའི་སྟོབས་ནི་རྡོ་རྗེ་རལ་པ་ཅན་དང་འཇིགས་བྱེད་ཆེན་མོའོ། །
བརྩོན་འགྲུས་ཀྱི་སྟོབས་ནི་དཔའ་བོ་ཆེན་པོ་དང་རླུང་གི་ཤུགས་ཅན་མའོ། ། དྲན་པའི་སྟོབས་ནི་རྡོ་རྗེ་ཧཱུྃ་མཛད་དང་ཆང་འཐུང་མའོ། ། ཏིང་ངེ་འཛིན་གྱི་སྟོབས་ནི་རབ་ཏུ་བཟང་པོ་དང་ཤྱ་མ་དེ་ཝིའོ། ། ཤེས་རབ་ཀྱི་སྟོབས་ནི་རྡོ་རྗེ་བཟང་པོ་དང་ཤིན་ཏུ་བཟང་མོའོ། ། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་ནི་འཇིགས་བྱེད་ཆེན་པོ་དང་རྟ་རྣ་མའོ། ། བརྩོན་འགྲུས་ཡང་དག་གི་བྱང་ཆུབ་ཀྱི་ཡན་ལག་ནི་མིག་མི་བཟང་དང་ཁ་ག་ན་ནའོ། ། དགའ་བ་ཡང་དག་བྱང་ཆུབ་ཀྱི་ཡན་ལག་ནི་སྟོབས་པོ་ཆེ་དང་འཁོར་ལོའི་ཤུགས་ཆེན་མའོ། ། ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག་ནི་རིན་ཆེན་རྡོ་རྗེ་དང་ཁཎྜ་རོ་ཧིའོ། ། ཆོས་རྣམ་པར་འབྱེད་པ་བྱང་ཆུབ་ཀྱི་ཡན་ལག་ནི་རྟ་མགྲིན་དང་ཤཽཎྜི་ནིའོ། ། དྲན་པ་ཡང་དག་བྱང་ཆུབ་ཀྱི་ཡན་ལག་ནི་ནམ་མཁའི་སྙིང་པོ་དང་འཁོར་ལོའི་གོ་ཆ་མའོ། །
བཏང་སྙོམས་ཡང་དག་བྱང་ཆུབ་ཀྱི་ཡན་ལག་ནི་དཔལ་ཧེ་རུ་ཀ་དང་ཤིན་ཏུ་དཔའ་མོའོ། ། ཡང་དག་པའི་ལྟ་བ་ནི་པདྨ་གར་གྱི་དབང་ཕྱུག་དང་སྟོབས་ཆེན་མའོ། ། ཡང་དག་པའི་རྟོག་པ་ནི་རྣམ་པར་སྣང་མཛད་འཁོར་ལོས་བསྒྱུར་མའོ། ། ཡང་དག་པའི་ངག་ནི་རྡོ་རྗེ་སེམས་དཔའ་དང་བརྩོན་འགྲུས་ཆེན་མོའོ། ། ཡང་དག་པའི་ལས་ཀྱི་མཐའ་ནི་ཁྭའི་གདོང་ཅན་མའོ། ། ཡང་དག་པའི་འཚོ་བ་ནི་འུག་པའི་གདོང་ཅན་མའོ། ། ཡང་དག་པའི་རྩོལ་བ་ནི་ཁྱིའི་གདོང་ཅན་མའོ། ། ཡང་དག་པའི་དྲན་པ་ནི་ཕག་གི་གདོང་ཅན་མའོ། ། ཡང་དག་པའི་ཏིང་ངེ་འཛིན་ནི་དཔལ་ཧེ་རུ་ཀ་དང་རྡོ་རྗེ་ཕག་མོའོ། ། དགེ་བའི་ཆོས་མ་སྐྱེས་པ་རྣམས་སྐྱེས་པ་ནི་ཡ་མ་དཱ་དྷཱིའོ། །
དགེ་བའི་ཆོས་སྐྱེས་པ་རྣམས་ཡང་དག་པར་བསྲུང་བ་ནི་གཤིན་རྗེ་ཕོ་ཉ་མའོ། ། མི་དགེ་བའི་ཆོས་སྐྱེས་པ་རྣམས་ཡང་དག་པར་སྤོང་བ་ནི་གཤིན་རྗེ་མཆེ་བ་མའོ། ། མི་དགེ་བའི་ཆོས་མ་སྐྱེད་པ་རྣམས་མི་བསྐྱེད་པ་ནི་གཤིན་རྗེ་འཇོམས་མའོ། ། ཞེས་བརྗོད་ཅིང་དྲན་པར་བྱའོ། ། དེ་དག་ནི་ཕ་རོལ་ཏུ་ཕྱིན་པའི་ལམ་ལ་དམན་པ་གོ་ན་དེའི་གཉེན་པོར་ཕར་ངག་ཏུ་སྦྱར་བའི་དབང་དུ་བྱས་པ་ཡིན་ལ། ཡང་ལྷའི་སྐུ་ལ་གདོས་བཅས་རྣམ་པ་ལྟ་བུར་ཞེན་པ་སྐྱེ་ན། མཁའ་འགྲོ་མ་ནི་ལུས་རྗེས་སུ་དྲན་པའོ། ། ཞེས་སོགས་ཚུར་ངག་ཏུ་སྦྱར་བ་ཡང་ཤེས་པར་བྱའོ། ། དེ་གཉིས་ཀའང་བློ་ཐ་མའི་དབང་དུ་བྱས་པ་ཡིན་གྱི། བློ་མཆོག་གི་ནི།
བདག་གི་བློ་ལ་སྣང་བའི་ལྷ་སུམ་ཅུ་སོ་བདུན་པོ་འདི་ཉིད་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་ངོ་བོ་ཡིན་ལ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་ལྷ་སུམ་ཅུ་རྩ་བདུན་གྱི་ངོ་བོ་རྣམ་པར་དག་པ་ཡིན་ནོ། ། ཞེས་པ་མདོར་བསྡུས་པས་ཀྱང་ཆོག་གོ ། གཉིས་པ་ལུས་ཀྱི་དཀྱིལ་འཁོར་དག་པ་དང་བཅས་པས་བསྒོམ་པ་ནི། འོག་རླུང་གི་ལྟེ་བའི་ཨཾ་ལས་ཡར་ཕུལ་ནཾ་ཚུལ་ལྟག་པའི་རླུང་གིས་སྤྱི་གཙུག་གི་ཧཾ་ཡས་མར་ཕུལ་བ་ནི་སྒྲ་སྟེ། དེ་ལྟར་སྒྲ་ཚུལ་གཉིས་སྙིང་ཁར་འདྲེས་པའི་རྐྱེན་གྱིས། སྐད་ཅིག་གིས་རྟེན་དང་བརྟེན་པར་བཅས་པའི་དཀྱིལ་འཁོར་ཅིག་ཅར་དུ་གྱུར་པ་ནི། རིམ་གྱིས་གསལ་གདབ་པར་བྱ་སྟེ། དེ་ཡང་རྐང་མཐིལ་རླུང་གི་དཀྱིལ་འཁོར། སུམ་མདོ་མེ།
ལྟེ་བ་ཆུ། སྙིང་ཁ་ས། རྒལ་ཚིགས་རིའི་རྒྱལ་པོ་རི་རབ། མགོ་བོ་རི་རབ་ཀྱི་སྟོད། དཔྲལ་བ་དང་། ལྟག་པ། རྣ་བ་གཉིས་སྣ་ཚོགས་རྡོ་རྗེ། ཀླད་པ་དཀར་པོ་ཟླ་བ། ཀླད་ཁྱིམ་དམར་པོ་ཉི་མ། དེ་གཉིས་ཀྱི་བར་ན་གནས་པའི་ཧཾ་ནི་ཡི་གེ་ཧཱུྃ་རྡོ་རྗེ་སེམས་དཔའི་རང་བཞིན།
ལུས་འདོམ་གང་གྲུ་བཞི་ནི་གཞལ་ཡས་ཁང་གྲུ་བཞི། སྙིང་ཁ་ཆོས་ཀྱི་འཁོར་ལོ་ན་འབྱུང་བ་བཞིའི་རླུང་རྒྱུ་བ་ནི་སྒོ་བཞི། རྐང་བརྒྱད་ནི་ཀ་བ་བརྒྱད། མིག་དང་། རྣ་བ་དང་། སྣ་དང་། ལྕེ་དང་། མཆུ་དང་། རྒྱུ་ལོང་ལ་སོགས་པ་ནི་གཞལ་ཡས་ཁང་གི་རྒྱན་ཡིན་ཏེ། དེ་ལྟར་རྟེན་གྱི་དཀྱིལ་འཁོར་གསལ་བཏབ།
དེ་ནས་སྙིང་ཁའི་ནང་གི་ཧཱུྃ་ཉིད་བཅོམ་ལྡན་འདས་ནང་གི་ཧེ་རུ་ཀ་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། རྩ་བའི་ཞལ་སྔོན་པོ། གཡོན་ལྗང་རྒྱབ་དམར། གཡས་སེར་བ། ཞལ་རེ་རེ་ཞིང་སྤྱན་གསུམ་གསུམ་དང་ལྡན་ཞིང་། མཆེ་བ་བཞི་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སཏྭ་ལྔ་པ་ན་གྲི་གུག
དྲུག་པ་ན་མདུང་རྩེ་གསུམ་པ་སྒྲེང་བ། གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊྭཱཾ་ག བཞི་པ་ན་ཁྲག་གིས་བཀང་བའི་ཐོད་པ་ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བསྣམས་པ། པདྨ་དང་ཉི་མའི་སྟེང་ན་ཞབས་གཡས་བསྐྱངས་པས་དུས་མཚན་མ་དམར་མོ་དང་། གཡོན་བསྐུམ་པས་འཇིགས་བྱེད་ནག་པོ་མནན་པ། རལ་པའི་ཐོར་ཚུགས་སྤྱི་བོར་བཅིངས་པའི་རྩེ་མོར་ཡིད་བཞིན་གྱི་ནོར་བུས་སྤྲས་ཤིང་། གཡོན་ན་ཚེས་གཅིག་གི་ཟླ་བ་དང་འཚོག་མའི་སྟེང་ན་སྣ་ཚོགས་རྡོ་རྗེས་མཚན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་། རློན་པ་ལྔ་བཅུའི་དོ་ཤལ་ཅན།
སྟག་གི་པགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་པ། ། རྒོད་ཅིང་དྲག་ཤུལ་འཇིགས་སུ་རུང་། ། སྙིང་རྗེ་རྔམ་དང་ཞི་བ་ཡི། ། གར་དགུའི་རོ་དང་ལྡན་པ་ཉིད། ། དེའི་པང་ན་ཡུམ་རྡོ་རྗེ་ཕག་མོ་སྐུ་མདོག་དམར་མོ། ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཡོན་པས་བདུད་དང་གདུག་པའི་ཁྲག་གིས་གང་བའི་ཐོད་པ་འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པས་གྲི་གུག་གིས་ཕྱོགས་ཐམས་ཅད་དུ་བསྡིགས་པ། དབུ་སྐྲ་གྲོལ་བ།
བྱིན་པ་གཉིས་ཀྱིས་བཅོམ་ལྡན་འདས་ལ་ལེགས་པར་འཁྱུད་ཅིང་། གཅེར་བུའི་མཆོག་མི་མགོ་སྐམ་པོ་ལྔའི་དོ་ཤལ་དང་། རུས་པའི་རྒྱན་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། ཕྱིའི་ཧེ་རུ་ཀའི་ཕྱག་གཡས་ཀྱི་དང་པོ་ལ་མཁའ་འགྲོ་མ་ནག་མོ། ། གཉིས་པ་ལ་ལཱ་མ་ལྗང་ཁུ། གཡོན་གྱི་དང་པོ་ཁཎྜ་རོ་ཧི་དམར་མོ། གཉིས་པ་ལ་གཟུགས་ཅན་མ་སེར་མོ། གཡས་ཀྱི་གསུམ་པར་ཁྭ་གདོང་མ་སྔོན་པོ། བཞི་པ་ན་འུག་གདོང་མ་ལྗང་ཁུ།
ལྔ་པ་ན་ཁྱི་གདོང་མ་དམར་མོ། དྲུག་པ་ན་ཕག་གདོང་མ་སེར་མོ། གཡོན་གྱི་གསུམ་པ་ན་གཤིན་རྗེ་བརྟན་མ་གཡས་སྔོ་གཡོན་སེར་བ། བཞི་པ་ན་གཤིན་རྗེ་ཕོ་ཉ་གཡས་སེར་གཡོན་དམར་བ། ལྔ་པ་ན་གཤིན་རྗེ་མཆེ་བ་མ་གཡས་དམར་གཡོན་ལྗང་བ། དྲུག་པ་ན་གཤིན་རྗེ་འཇོག་མ་གཡས་ལྗང་གཡོན་སྔོ་བ་སྟེ། ཐམས་ཅད་ཀྱང་ཞལ་ཕྱག་སྔར་བཞིན་གསལ་བཏབ། དེ་ནས་སྤྱི་བོ་ལ་སོགས་པའི་གནས་རྣམས་སུ། པུ་ཛཱ་ཨོ་ཨ་གོ་ར་དེ་མཱ་ཀ་ཨོ་ཏྲི་ཀོ་ཀ་ལ་ཀ་ཧི། སྲེ་གྲི་སཽ་པཱུ་ན་སི་མ་ཀུའི་དབྱིབས་སུ་གནས་པའི་ཁམས་དང་རྩ་རྣམས་དཔའ་བོ་དང་རྣལ་འབྱོར་མ་རྣམས་སུ་གྱུར་པ་ནི་སྤྱི་བོ་པུ་ལི་ར་མ་ལ་ཡར་ཁཎྜ་ཀ་པཱ་ལི་དང་རབ་ཏུ་གཏུམ་མོ།
སྤྱི་གཙུག་ཛཱ་ལན་དྷ་རར་མ་ཧཱ་ཀཾ་ཀཱ་ལ་དང་གཏུམ་པའི་མིག་ཅན་མ། རྣ་བ་གཡས་པ་ཨུ་རྒྱན་དུ་ཀཾ་ཀཱ་ལ་དང་འོད་ལྡན་མ། ལྟག་པར་ཨར་བུ་དར་མཆེ་བ་རྣམ་པར་གཙིགས་པ་དང་སྣ་ཆེན་མ་སྟེ་གནས། རྣ་བ་གཡོན་པ་གོ་དཱ་ཝཱ་རིར་སུ་ར་ཝཾ་རི་དང་བརྟན་པའི་བློ་ཅན་མ། སྨིན་མའི་དབུས་ར་མེ་ཤྭ་རར་འོད་དཔག་མེད་དང་མིའུ་ཐུང་མ། མིག་གཉིས་དེ་ཝི་ཀོ་ཊར་རྡོ་རྗེའི་འོད་ལངྐའི་དབང་ཕྱུག་མ། ཕྲག་པ་གཉིས་མ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་རྣམས་ཐུགས་ཀྱི་འཁོར་ལོ་ཁ་དོག་སྔོན་པོ་ནམ་མཁའ་ལ་བསྐྱོད་པའོ། ། མཆན་ཁུང་གཉིས་ཀ་མ་རུ་པར་ཨཾ་གུ་རི་དང་ཨེ་ར་བ་ཏི། ནུ་མ་གཉིས་ཨོ་ཏྲེར་རྡོ་རྗེ་རལ་ཅན་དང་འཇིགས་བྱེད་ཆེན་མོ་སྟེ་ཞིང་། ལྟེ་བ་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ་རྣ་རྩེ་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ་སྟེ་ཉེ་བའི་ཞིང་།
ཁ་ཀ་ལིང་གར་རབ་ཏུ་བཟང་པོ་དང་ཤྱཱ་མ་དེ་ཝི། མགྲིན་པ་ལམ་པཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚན་དྷོ། སྙིང་ཁ་ཀཱན་ཙིར་འཇིགས་བྱེད་ཆེན་པོ་དང་རྟ་རྣ་མ། འདོམ་བར་ཧི་མཱ་ལ་ཡར་མིག་མི་བཟང་དང་ཁ་ག་ན་ན་སྟེ་ཉེ་བའི་མཚན་དྷོ་རྣམས་གསུང་གི་འཁོར་ལོ་ཁ་དོག་དམར་པོ་ས་ལ་བསྐྱོད་པའོ། ། མཚན་མ་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བཤང་ལམ་གྲྀ་ཧ་དེ་ཝཱར་རིན་ཆེན་རྡོ་རྗེ་དང་ཁཎྜ་རོ་ཧ་སྟེ་འདུ་བ། བརླ་གཉིས་སུ་སཱཽུ་རཥྚར་རྟ་མགྲིན་དང་ཤཽན་ཊི་ནི། བྱིན་པ་གཉིས་སུ་ཝརྞ་དེ་བར་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་བ་སོར་མོ་བཅུ་དྲུག་ན་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། ། བོལ་གོང་སིནྡྷུ་རར་པདྨ་གར་གྱི་དབང་ཕྱུག་མ་དང་སྟོབས་ཆེན་མ་སྟེ་དུར་ཁྲོད། མཐེ་བོང་བཞི་མ་རུར་རྣམ་པར་སྣང་མཛད་དང་འཁོར་ལོས་བསྒྱུར་མ།
པུས་མོ་གཉིས་ཀུ་ལུ་ཏར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་རྣམས་སྐུའི་འཁོར་ལོ་ཁ་དོག་དཀར་པོ་ས་འོག་ན་སྤྱོད་པའོ། ། ཁཎྜ་ཀ་པཱ་ལི་ལ་སོགས་པའི་དཔའ་བོ་ཐམས་ཅད་ཞེས་སོགས་ཞལ་ཕྱག་སྔར་བཞིན་གསལ་གདབ། དེ་ནས་སྔགས་ཀྱིས་བྱིན་གྱིས་བརླབས་པ་ནི། ངག་ཏུ་ཨོཾ་ཞེས་བརྗོད་པའི་ཚེ་བདག་གིས་སྒོམ་པའི་ལུས་དཀྱིལ་དང་། ཕྱི་དཀྱིལ་གྱི་སྐུའི་འཁོར་ལོ་གཉིས་དང་། འཛམ་བུ་གླིང་ན་བཞུགས་པའི་སྐུའི་འཁོར་ལོ་དང་། འོག་མིན་ན་བཞུགས་པའི་སྐུའི་འཁོར་ལོ་སྟེ་སྐུའི་འཁོར་ལོ་བཞི་དྲན་པར་བྱ། དེ་བཞིན་དུ་ཨཱ་ཞེས་བརྗོད་པས་གསུང་གི་འཁོར་ལོ་བཞི་དང་། ཧཱུྃ་ཞེས་བརྗོད་པས་ཐུགས་ཀྱི་འཁོར་ལོ་བཞི་དང་། སརྦྦ་ཝི་རི་ཡོ་གི་ནི་ཞེས་བརྗོད་པས་དཔའ་བོ་ཉི་ཤུ་རྩ་བཞི་དང་།
རྣལ་འབྱོར་མ་སུམ་ཅུ་རྩ་བདུན་དྲན་པར་བྱ་ཀཱ་ཡ་ཞེས་བརྗོད་པས་ཐམས་ཅད་ཀྱི་སྐུ་དང་ཝཱ་ཀ ཞེས་བརྗོད་པས་ཐམས་ཅད་ཀྱི་གསུང་དང་ཙིཏྟ་ཞེས་བརྗོད་པས། ཐམས་ཅད་ཀྱི་ཐུགས་དབྱེར་མི་ཕྱེད་སྙམ་དུ་དྲན་པར་བྱ། བཛྲ་སྭ་བྷཱ་ཝ་ཨཏྨ་ཀོ྅ཧཾ། ཞེས་པས་གཉིས་སུ་དབྱེར་མི་ཕྱེད་པའི་རྡོ་རྗེའི་རང་བཞིན་དེ་ཉིད་ང་ཡིན་ནོ། ། སྙམ་དུ་བསམ་ལ་ཨོཾ་བཛྲ་ཤུདྡྷ་སརྦྦ་དྷརྨྨ་བཛྲ་ཤུདྡྷོ྅ཧཾ། ཞེས་བརྗོད་པས་ཐམས་ཅད་སྟོང་པ་ཉིད་རྡོ་རྗེའི་རང་བཞིན་དུ་རྣམ་པར་དག་པའི་ངོ་བོ་བདག་ཡིན་ནོ་སྙམ་པ་ལན་གསུམ་དུ་བྱའོ། ། གཉིས་པ་ཡེ་ཤེས་ཀྱི་འཁོར་ལོ་དགུག་གཞུག་བྱ་ཞིང་། ལུས་ཀྱིས་ལག་པའི་མཛུབ་མོ་གཉིས་ལུ་གུ་རྒྱུད་དུ་སྦྲེལ། གུང་མོ་གཉིས་དང་མཐེ་བོང་གཉིས་སོ་སོར་སྦྱར།
སོར་མོ་ལྷག་མ་རྣམས་འབར་བའི་ཚུལ་དུ་བྱས་པའི་ཕྱག་རྒྱ་དཔྲལ་བར་གཡོན་དུ་བསྐོར། མིག་གྱེན་དུ་ལྟ་བ་དང་བཅས་པས་གདོང་བསྒྱུར། རྐང་པ་གཡས་པའི་མཐིལ་གྱིས་གཡོན་པའི་བོལ་གོང་མནན་ལ་ངག་ཏུ་ཕཻཾ་ཞེས་བརྗོད། སེམས་ཀྱིས་སྙིང་ཁའི་ཧཱུྃ་ལས་འོད་ཟེར་ལྕགས་ཀྱུ་ལྟ་བུ་དཔྲལ་བ་ནས་སྤྲོས་ཏེ་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་་་་་་བཛྲ་ས་མཱ་ཛཿ ཞེས་བརྗོད། སྤྱན་དྲངས་ལ་ཚོགས་ཞིང་གི་སྐབས་ལྟར་ཕྱི་མཆོད་དང་ཡིད་མཆོད་གཉིས་ཀྱིས་མཆོད། ཛཿཞེས་བརྗོད་པས་ཉེ་བར་བྱོན་ཧཱུྃ་ཞེས་བརྗོད་པས་རྟེན་དང་བརྟེན་པ་སོ་སོ་ལ་ཐིམ་བཾ་ཞེས་བརྗོད་པས་ཡེ་ཤེས་པ་དང་དམ་ཚིག་པ་བསྲེས་ཧོཿཞེས་བརྗོད་པས་དམ་ཚིག་སེམས་དཔའ་ཡེ་ཤེས་སེམས་དཔའི་ངོ་བོ་གྱུར་པར་བསམ་ནས་ངག་ཏུ། ཨོཾ་ཡོ་ག་ཤུདྡྷ་སརྦྦ་དྡྷརྨྨ་ཡོ་ག་ཤུདྡྷོ྅ཧཾ། ཞེས་བརྗོད་དེ་ཡེ་ཤེས་ཀྱི་རྣལ་འབྱོར་གྱི་ངོ་བོ་ཆོས་ཐམས་ཅད་དག་ལ་དག་ཀྱང་དེ་ཡི་ངོ་བོར་དག་གོ ། ཞེས་བསམ་ཞིང་།
ལུས་ཀྱི་སྙིང་ཁར་རྣམ་ལྔ་འདོད་པའི་བསྐོར་བར་བྱས་ནས་མཐར་འཁྱུད་པའི་ཚུལ་དུ་བྱའོ། ། གསུམ་པ་གོ་ཆ་བཅིང་བ་ནི་རྒྱུད་དང་། ལཱུ་ཧུ་པའི་གཞུང་ལས་སྔོན་ལ་གོ་ཆ་བཅིངས་ནས་དེའི་རྗེས་སུ་ཡེ་ཤེས་ཀྱི་འཁོར་ལོ་དགུག་གཞུག་སུ་གསུངས་པས། དེ་བཞིན་བྱས་ཀྱང་ཆོག་པར་གསུངས་ལ། ནཱ་རོ་ཏ་པས་ཤིང་གཉིས་གཟེར་གྱིས་བསྡམས་པ་དང་འདྲ་བར་སྐབས་འདིར་གསུངས་པས་ངག་ཏུ། གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཡབ་ཀྱི་སྙིང་ཁར་ཨོཾ་ཧཿདཀར་པོ་རྡོ་རྗེ་སེམས་དཔའ། མགོ་བོར་ན་མ་ཧི་སེར་པོ་རྣམ་པར་སྣང་མཛད། སྤྱི་གཙུག་ཏུ་སྭཱ་ཧཱ་དམར་པོ་པདྨ་གར་གྱི་དབང་ཕྱུག་མ། ཕྲག་པ་གཉིས་སུ་བྷཽ་ཥཊ་ཧེ་ནག་པོ་ཧེ་རུ་ཀ་མིག་གཉིས་སུ་ཧཱུྃ་ཧཱུྃ་ཧོཿདམར་སེར་རྡོ་རྗེ་ཉི་མ། ཚིགས་ཆེན་བརྒྱད་ལ་ཕཊ་ཧཾ་ལྗང་ཁུ་རྟ་མཆོག་ཏུ་མོས་པར་བྱ།
དེ་བཞིན་དུ་ཡུམ་ལའང་བསམ་ཞིང་། ལྷ་ཐམས་ཅད་ལ་ཡང་ཡོད་པར་མོས་པ་བྱའོ། ། ཡུམ་གྱི་ལྟེ་བར་ཨོཾ་བཾ་དམར་མོ་རྡོ་རྗེ་ཕག་མོ། སྙིང་ཁར་ཧཾ་ཡོཾ་སྔོན་པོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ། སྤྱི་བོར་ཧྲེཾ་ཧྲིཾ་སེར་མོ་བསྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་ཁུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་ལྗང་ཁུ་ཙནྟི་ཀ་སྟེ། དེ་བཞིན་དུ་ཡབ་ལ་ཡོད་པར་བསམ་ཞིང་། ལྷ་ཐམས་ཅད་ལ་ཡང་ཡོད་པ་མོས་པར་བྱའོ། །
དེ་ཡང་ཡབ་ཡུམ་གཉིས་སུ་མེད་པས་ན། ཡབ་ཀྱི་གནས་སུ་ཡུམ་དང་། ཡུམ་གྱི་གནས་སུ་ཡབ་རྣམས་གཉིས་སུ་མེད་པར་གྱུར། བཞི་པ་དབང་བསྐུར་ཞིང་རིགས་ཀྱི་བདག་པོས་རྒྱས་གདབ་པ་ནི། གོང་གི་ཡེ་ཤེས་ཀྱི་དཀྱིལ་འཁོར་སྤྱན་དྲངས་པའི་སྐབས་ཀྱི་ཕྱག་རྒྱ་དང་སྔགས་དང་ཏིང་ངེ་འཛིན་གྱིས་དབང་བསྐུར་གྱི་ལྷ་དྲུག་ཅུ་རྩ་གཉིས་མདུན་གྱི་ནམ་མཁར་་་་་་བཛྲ་ས་མཱ་ཛཿས་སྤྱན་དྲངས། ཕྱི་དང་ཡིད་འབྱུང་གིས་མཆོད་པས་མཆོད། ཁྱོད་རྣམས་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས་དེ་བཞིན་གཤེགས་པ་ཐམས་ཅད་ཀྱི་ཕྱག་ན་བུམ་པ་ཡེ་ཤེས་ཀྱི་བདུད་རྩིས་གང་བས་ཞེས་བརྗོད་སྤྱི་གཙུག་ན་མར་ལ་དབང་བསྐུར་ཞིང་།

ངག་ཏུ་ཇི་ལྟར་བལྟམས་པ་ཙམ་གྱིས་ཀྱང་། ། དེ་བཞིན་གཤེགས་ཀུན་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། དེ་བཞིན་བདག་གིས་ཁྲུས་བྱའོ། ། ཨོཾ་སརྦྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུངས་ཤིང་བུམ་པའི་ཆུའི་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག ཆུ་ལྷག་མ་ཡར་ལུད་པ་ལས་བདེ་བ་ཆེན་པོའི་ལྷ་རྣམས་དང་དམ་ཚིག་གི་འཁོར་ལོའི་ལྷ་རྣམས་ལ་གཙོ་བོ་ཉིད་ཀྱིས་དབུ་བརྒྱན། ཐུགས་ཀྱི་འཁོར་ལོའི་ལྷ་རྣམས་ལ་མི་བསྐྱོད་པ། གསུང་གི་འཁོར་ལོའི་ལྷ་རྣམས་ལ་འོད་དཔག་མེད། སྐུའི་འཁོར་ལོའི་ལྷ་རྣམས་ལ་རྣམ་པར་སྣང་མཛད་ཀྱིས་དབུ་བརྒྱན་པར་བསམ་སྟེ་བདག་ཉིད་སངས་རྒྱས་སུ་བསྐྱེད་པའོ། །
གཉིས་པ་དེ་ལ་མཆོད་པ་ནི། བདག་བསྐྱེད་ནང་མའི་སྐབས་སུ་སྔགས་དང་། ཕྱི་དང་བདུད་རྩི་དང་། མཉེས་པ་དང་། ཡིད་ལས་བྱུང་བ་དང་། བསྟོད་པའི་མཆོད་པ་སྟེ་དྲུག་པོ་འབའ་ཞིག་བྱེད་པ་ཡིན་ལ། ཚེས་བཅུའི་མཆོད་པ་ལ་སོགས་པའི་དུས་སུ་ནི་ཕྱི་མཆོད་ཀྱི་རྗེས་ལ་རིག་མ་བཅུ་དྲུག་དང་། རིན་ཆེན་སྣ་བདུན་དང་། འདོད་ཡོན་ལྔའི་མཆོད་པ་སྟེ་དགུ་བྱེད་པ་ཡིན་དེ་ལ་དང་པོ་ནི། ལྷ་དེ་དང་དེ་གསལ་གདབ་པའི་ཚུལ་གྱིས་མཆོད་དེ།
ངག་ཏུ་ཨོཾ་ན་མོ་བྷ་ག་ཝ་སྟེ་ཝི་རི་ཤཱ་ཡ། མ་ཧཱ་ཀལྤ་ཨགྣི་སཾ་ནི་བྷཱ་ཝ། ཛ་ཌཱ་མུ་ཀུཊྚོ་ཏཱ་ཡ། དཾཥྚཱ་ཀ་རཱ་ལོ་གྲ་བྷཱི་ཥྞ་མུ་ཁཱ་ཡ། ས་ཧཱ་སྲ་བྷུཉྫ་བྷཱ་སུ་རཱ་ཡ། པརྴུ་པཱ་ཤོ་དྱ་ཏ་ཤཱུ་ལ་ཁ་ཊྭཱཾ་ག་དྷཱ་རི་ཎེ། བྱཱ་གྷྲཱ་ཛི་ན་ཨམྦྷ་རཱ་དྷ་ར་ཡ། མ་ཧཱ་དྷུམ་བྲ་ཨནྡྷ་ཀཱ་ར་ཝ་སུ་ཥཱ་ཡ། ཀ་ར་ཀ་ར། ཀུ་རུ་ཀུ་རུ།
བནྡྷ་བནྡྷ། ཏྲཱ་ས་ཡ་ཏྲཱ་ས་ཡ། ཀྵོ་བྷ་ཡ་ཀྵོ་བྷ་ཡ། ཧྲཽཾ་ཧྲཽཾ། ཧྲ་ཧྲཿ ཕཻཾ་ཕཻཾ། ཕཊ་ཕཊ། ད་ཧ་ད་ཧ། པ་ཙ་པ་ཙ། བྷཀྵ་བྷཀྵ།
བ་ས་རུ་དྷཱི་ར་ཨནྟྲ། ཨ་པ་ལཾ་བཱི་ན། གྲྀཧྣ་གྲྀཧྣ། སཔྟ་པཱ་ཏ་ལ་ག་ཏ་བྷུ་ཛཾ་ག་སར་སཾ་བཱ། ཏརྫ་ཡ་ཏརྫ་ཡ། ཨཱ་ཀཊ་དྷ་ཨ་ཀཊ་དྷ། ཧྲིཾ་ཧྲིཾ། ཛཎཽཾ་ཛཎཽཾ། ཀྵྨཾ་ཀྵྨཾ། ཧཱཾ་ཧཱཾ།
ཧཱིཾ་ཧཱིཾ། ཧཱུྃ་ཧཱུྃ། ཀི་ལི་ཀི་ལི། སི་ལི་སི་ལི། ཧི་ལི་ཧི་ལི། དྷི་ལི་དྷི་ལི། ཧཱུྃ་ཧཱུྃ་ཕཊ། ཨོཾ་ན་མོ་བྷ་ག་ཝ་ཏེ་བཛྲ་ཝཱ་ར་ཧི་བཾ། ཨཱརྻ་ཨ་པ་རཱི་ཛི་ཏི་ཏྲེ་ལོཀྱ་མཱ་ཏི་མ་ཧཱ་བིདྱཾ་ཤྭ་རི། སརྦ་བྷུ་ཏ་བྷ་ཡ་བཱ་ཧེ་མ་ཧཱ་བཛྲེ་བཛྲ་ཨ་ཤ་ནི་ཨ་ཛི་ཏེ་ཨ་པ་རཱ་ཛི་ཏེ་ཝ་ཤྱཾ་ཀ་རི་ཎཾ་ཏྲཱི་བྷྲ་མ་ཎི།
ཤོ་ཥྞི་རོ་ཥྞི་ཀྲོ་དྷ་ཀ་ར་ལི་ཏྲཱ་ས་ནི་མཱ་ར་ཎི་པྲ་བྷེ་དྷ་ནི་ཨ་པ་ར་ཛ་ཡེ། བི་ཛ་ཡེ། ཛམྦྷ་ནི་སྟམྦྷ་ནི་མོ་ཧ་ནི། བཛྲ་ཝཱ་ར་ཧི་མ་ཧཱ་ཡོ་གི་ནཾ་ཀཱ་མེ་ཤྭ་རཱི་ཁ་གེ ཏདྱ་ཐཱ། པྲོ་ཏཾ་གེ་པྲོ་ཏཾ་གེ ཧ་ན་ཧ་ན། པྲཱ་ཎཱཾ་ཀིཾ་ཀི་ནི། ཁིཾ་ཁི་ནཱི། དྷུ་ན་དྷུ་ན་བཛྲ་ཧསྟེ་ཤོ་ཥ་ཡ་ཤོ་ཥ་ཡ།
བཛྲ་ཁ་ཊྭཱཾ་ག་ཀ་པཱ་ལ་དྷ་རི་ཎི། མ་ཧཱ་སི་སི་ཏ་མཱནྤཱ་ཤ་ནི། མ་ནུ་ཥ་ཨནྟྲཱ་པྲོ་བྲྀ་ཏེ། སན་ནི་དྷྱཾ་ན་ར་སི་ར་མཱ་ལ་གྲན་ཏི་ཏ་དྷཱ་ར་ནི། སུམྦྷ་ནི་སུམྦྷ། ཧ་ན་ཧ་ན། པྲཱ་ཎན་སརྦ་པཱ་ཤུ་བཱ་ནན། མ་ཧཱ་ལན་ས་ཙྪེ་ད་ནི། ཀྲོ་དྷ་མཱུརྟེ། དཾཥྚ་ཀ་ར་ལཱི་ནི་མ་ཧཱ་མུ་དྲེ་ཤྲཱྀ་ཧེ་རུ་ཀ
དེ་ཝ་སྱེ་ཨ་གྲ་མ་ཧི་ཥི་ཡ་ཧ་པྲ་ཤི་ཏེ། ས་ཧ་སྲ་བཱ་ཧ་བེ། ཤ་ཏ་ས་ཧ་སྲ་ཨཱ་ན་ནེ། ཛྭ་ལི་ཏ་ཏེ་ཛ་སེ། ཛྭ་ལ་མུ་ཁེ་བིཾ་ག་ལ་ལོ་ཙ་ནི། བཛྲ་ཤ་ཌཱི་རེ། བཛྲ་ཨཱ་པ་ནེ། མི་ལི་ཏེ། ནི་མི་ལི་ཏེ། ཧེ་ཧེ།
ཧཱུྃ་ཧཱུྃ། ཁ་ཁ། དྷུ་དྷུ། དྷུ་རུ་དྷུ་རུ། མུ་རུ་མུ་རུ། མུཉྩ་མུཉྩ། ཨ་དྱཱཾ་ཏེ་མ་ཧཱ་ཡོ་ཥི་ནི། ས་ཥི་ཏ། སི་དྷེ། དྲཾ་དྷེཾ་དྷེཾ་དྷེཾ།
གྲཾ་གྲཾ་ཧེ་ཧེ། ཧ་ཧ། བྷཱི་མེ་ཧ་ས་ཧ་ས། བཱི་རེ་ཧཱ་ཧཱ། ཧོ་ཧོ། ཧཱུྃ་ཧཱུྃ། ཏྲེ་ལོཀྱ་བཱི་ནཱ་ས་ནི། ཤ་ཏ་ས་ཧཱ། པྲ་ཀོ་ཊི། ཏ་ཐཱ་ག་ཏ་པ་རི་ཝ་རི་ཧཱུྃ་ཧཱུྃ་ཕཊ།
སིཾ་ཧ་རུ་པེ་ཁ་ག་ཛ་རུ་པེ་གཿཏྲི་ལོཀྱ་ཨུ་ད་རི་ས་མུ་ཏྲ་མེ་ཁ་ལེ། གྲ་ས་གྲ་ས། ཧཱུྃ་ཧཱུྃ་ཕཊ། བཱི་ར་དྷྭཻ་ཏེ་ཧཱུྃ་ཧཱུྃ་ཧ་ཧ། མ་ཧཱ་པ་ཤུ་མོ་ཧ་ནི། མ་ཧཱ་ཡོ་གི་ཤྭ་རི་ཏྲཱཾ་ཌཱ་ཀི་ནཱི་སརྦ་ལོ་ཀཱ་ནཱཾ་བནྡྷ་ནི་སདྱཿ པྲ་ཏྱ་ཀ་རི་ཎི་ཧཱུྃ་ཧཱུྃ་ཕཊ། བྷུ་ཏ་ཏྲཱ་ས་ནི། མ་ཧཱ་བཱི་རེ་པ་ར་མ་སིདྡྷི་ཡོ་གཱི་ཤྭ་རི་ཕཊ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཞེས་པ་རྩ་སྔགས་གཉིས་གཉིས་སུ་མེད་པ་དང་།
ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ། ཌཱ་ཀི་ནཱི་ཛཱ་ལ་སཾ་བྷ་ར་སྭཱ་ཧཱ། ཨོཾ་བཛྲ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། ཞེས་སྙིང་པོ་གཉིས་གཉིས་སུ་མེད་པ་དང་། ཨོཾ་ཧྲཱིཿཧ་ཧ་ཧཱུྃ་ཧཱུྃ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུྃ་ཧཱུྃ་ཕཊ་སྭཱ་ཧཱ། ཞེས་ཉེ་སྙིང་གཉིས་གཉིས་སུ་མེད་པ་དང་། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ་ཨོཾ་ཌཱ་ཀི་ནཱི་ཡེ་ཧཱུྃ་ཧཱུྃ་ཕཊ། ཨོཾ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ། ཨོཾ་ལ་མེ་ཡེ་ཧཱུྃ་ཧཱུྃ་ཕཊ།
ཨོཾ་གྲྀཧྞ་པ་ཡ་གྲྀཧྞ་པ་ཡ་ཧཱུྃ་ཧཱུྃ་ཕཊ། ཨོཾ་ཁཎྜ་རོ་ཧི་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོཿབྷ་ག་ཝན་བཛྲ་རཱ་ཛ་ཧཱུྃ་ཧཱུྃ་ཕཊ། ཨོཾ་རུ་པ་ཎཱི་ཡེ་ཧཱུྃ་ཧཱུྃ་ཕཊ། ཅེས་ཞལ་བཞི་པ་དང་སྙིང་པོའི་རྣལ་འབྱོར་མ་བཞི་སྤེལ་བས། ཨོཾ་ཀ་ར་ཀ་ར་ཧཱུྃ་ཕཊ། ཨོཾ་པྲ་ཙཎྜཻ་ཧཱུྃ་ཧཱུྃ་ཕཊ། ཨོཾ་ཀུ་རུ་ཀུ་རུ་ཧཱུྃ་ཧཱུྃ་ཕཊ། ཨོཾ་ཙནྡྲ་ཨཀྵྼི་ཡེ་ཧཱུྃ་ཧཱུྃ་ཕཊ། ཨོཾ་བནྡྷ་བནྡྷ་ཧཱུྃ་ཧཱུྃ་ཕཊ།
ཨོཾ་པྲ་བྷ་ཏཱི་ཧཱུྃ་ཧཱུྃ་ཕཊ། ཨོཾ་པྲཱ་ས་ཡ་པྲཱ་ས་ཡ་ཧཱུྃ་ཧཱུྃ་ཕཊ། ཨོཾ་མ་ཧཱ་ནཱ་སེ་ཧཱུྃ་ཕཊ། ཨོཾ་ཀྵོ་བྷ་ཡ་ཀྵོ་བྷ་ཡ་ཧཱུྃ་ཧཱུྃ་ཕཊ། ཨོཾ་བཱི་ར་མ་ཏཱི་ཡེ་ཧཱུྃ་ཧཱུྃ་ཕཊ། ཨོཾ་ཧྲཽཾ་ཧྲཽཾ་ཧཱུྃ་ཧཱུྃ་ཕཊ། ཨོཾ་ཁར་བ་རཱི་ཡེ་ཧཱུྃ་ཧཱུྃ་ཕཊ། ཨོཾ་ཧྲཿཧྲཿཧཱུྃ་ཧཱུྃ་ཕཊ། ཨོཾ་ལཾ་ཀེ་ཤྭ་རི་ཡེ་ཧཱུྃ་ཧཱུྃ་ཕཊ། ཨོཾ་ཕཻཾ་ཕཻཾ་ཧཱུྃ་ཧཱུྃ་ཕཊ།
ཨོཾ་དྲུ་མཙྪ་ཡེ་ཧཱུྃ་ཧཱུྃ་ཕཊ། ཨོཾ་ཕཊ་ཕཊ་ཧཱུྃ་ཧཱུྃ་ཕཊ། ཨོཾ་ཨཻ་རཱ་ཝ་རཱི་ཡེ་ཧཱུྃ་ཧཱུྃ་ཕཊ། ཨོཾ་ད་ཧ་ད་ཧ་ཧཱུྃ་ཧཱུྃ་ཕཊ། ཨོཾ་མ་ཧཱ་བྷཻ་ར་ཝཱི་ཡེ་ཧཱུྃ་ཧཱུྃ་ཕཊ། ཨོཾ་པ་ཙ་པ་ཙ་ཧཱུྃ་ཧཱུྃ་ཕཊ། ཨོཾ་བྷཱ་ཡུ་བེ་གེ་ཧཱུྃ་ཧཱུྃ་ཕཊ། ཨོཾ་བྷཀྵ་བྷཀྵ་བ་ས་རུ་དྷི་ར་ཨནྟྲ་མ་ལ་ཨ་བ་ལཾ་བྷི་ནི་ཧཱུྃ་ཧཱུྃ་ཕཊ། ཨོཾ་སུ་ར་བྷཀྵི་ཡེ་ཧཱུྃ་ཧཱུྃ་ཕཊ། ཨོཾ་གྲྀཧྞ་གྲྀཧྞ་སསྟ་པཱ་ཏཱ་ལ་ག་ཏ་བྷུ་ཛཾ་ག་སར་པཾ་བ་ཏརྫ་ཡ་ཏརྫ་ཡ་ཧཱུྃ་ཧཱུྃ་ཕཊ།
ཨོཾ་ཤྱཱ་མ་དེ་ཝི་ཡེ་ཧཱུྃ་ཧཱུྃ་ཕཊ། ཨོཾ་ཨཱ་ཀཊ་དྡྷ་ཨཱ་ཀཊ་དྡྷ་ཧཱུྃ་ཧཱུྃ་ཕཊ། ཨོཾ་སུ་བྷ་ཏྲེ་ཧཱུྃ་ཧཱུྃ་ཕཊ། ཨོཾ་ཧྲིཾ་ཧྲིཾ་ཧཱུྃ་ཧཱུྃ་ཕཊ། ཨོཾ་ཧ་ཡ་ཀརྞེ་ཧཱུྃ་ཧཱུྃ་ཕཊ། ཨོཾ་ཛོ་ཎོཾ་ཛོ་ཎོཾ་ཧཱུྃ་ཧཱུྃ་ཕཊ། ཨོཾ་ཁི་གཱ་ན་ནེ་ཧཱུྃ་ཧཱུྃ་ཕཊ། ཨོཾ་ཀྵྨཱཾ་ཀྵྨཱཾ་ཧཱུྃ་ཧཱུྃ་ཕཊ། ཨོཾ་ཙཀྲ་བེ་གེ་ཧཱུྃ་ཧཱུྃ་ཕཊ། ཨོཾ་ཧཱཾ་ཧཱཾ་ཧཱུྃ་ཧཱུྃ་ཕཊ།
ཨོཾ་ཁཎྜ་རོ་ཧེ་ཧཱུྃ་ཧཱུྃ་ཕཊ། ཨོཾ་ཧཱིཾ་ཧཱིཾ་ཧཱུྃ་ཧཱུྃ་ཕཊ། ཨོཾ་ཤྞཽ་ཌི་ནཱི་ཡེ་ཧཱུྃ་ཧཱུྃ་ཕཊ། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཨོཾ་ཙཀྲ་ཝརྨི་ཎཱི་ཡེ་ཧཱུྃ་ཕཊ། ཨོཾ་ཀི་ལི་ཀི་ལི་ཧཱུྃ་ཧཱུྃ་ཕཊ། ཨོཾ་སུ་བཱི་རེ་ཧཱུྃ་ཧཱུྃ་ཕཊ། ཨོཾ་སི་ལི་སི་ལི་ཧཱུྃ་ཧཱུྃ་ཕཊ། ཨོཾ་མ་ཧཱ་པཱ་ལེ་ཧཱུྃ་ཧཱུྃ་ཕཊ། ཨོཾ་ཧི་ལི་ཧི་ལི་ཧཱུྃ་ཧཱུྃ་ཕཊ།
ཨོཾ་ཙཀྲ་ཝརྟི་ནཱི་ཡེ་ཧཱུྃ་ཧཱུྃ་ཕཊ། ཨོཾ་དྷི་ལི་དྷི་ལི་ཧཱུྃ་ཧཱུྃ་ཕཊ། ཨོཾ་མ་ཧཱ་བཱིདྱཻ་ཧཱུྃ་ཧཱུྃ་ཕཊ། ཞེས་དཔའ་བོ་ཉི་ཤུ་རྩ་བཞི་དང་དཔའ་མོ་ཉི་ཤུ་རྩ་བཞི་སྤེལ་བ་དང་། ཨོཾ་ན་མོ་བྷ་ག་ཝ་ཏེ་ཝི་རེ་ཤཱ་ཡ་ཧཱུྃ་ཧཱུྃ་ཕཊ། ཨོཾ་ཀཱ་ཀཱ་སྱེ་ཧཱུྃ་ཧཱུྃ་ཕཊ། ཨོཾ་མ་ཧཱ་ཀལྤ་ཨགྣི་སཾ་ནི་བྷ་ཡ་ཧཱུྃ་ཧཱུྃ་ཕཊ། ཨོཾ་ཨུ་ལུཾ་ཀཱ་སྱེ་ཧཱུྃ་ཧཱུྃ་ཕཊ། ཨོཾ་ཛ་ཊཱ་མ་ཀུཊྚོ་ཀ་ཌཱ་ཡ་ཧཱུྃ་ཧཱུྃ་ཕཊ། ཨོཾ་ཤྭཱ་ནཱ་ཀ་སྱེ་ཧཱུྃ་ཧཱུྃ་ཕཊ།
ཨོཾ་དཾཥྚཱ་ཀ་རཱ་ལེ་གྲ་བྷི་ཥ་མུ་ཁ་ཡ་ཧཱུྃ་ཧཱུྃ་ཕཊ། ཨོཾ་སུ་ཀ་ར་སྱེ་ཧཱུྃ་ཧཱུྃ་ཕཊ། ཨོཾ་ས་ཧ་སྲ་བྷུ་ཛ་བྷཱ་སུ་ཌཱ་ཡ་ཧཱུྃ་ཧཱུྃ་ཕཊ། ཨོཾ་ཡ་མ་ཌཱ་དྷི་ཡེ་ཧཱུྃ་ཧཱུྃ་ཕཊ། ཨོཾ་པརྴུ་པཱ་ཤོ་དྱེ་ཏ་ཤུ་ལ་ཁ་ཊྭཱཾ་ག་དྷཱ་རི་ཎེ་ཧཱུྃ་ཧཱུྃ་ཕཊ། ཨོཾ་ཡ་མ་དྷཱུ་ཏཱི་ཡེ་ཧཱུྃ་ཧཱུྃ་ཕཊ། ཨོཾ་བྱཱ་གྲཱ་ཛི་ན་ཨམྦྷ་ར་དྷ་ར་ཡ་ཧཱུྃ་ཧཱུྃ་ཕཊ། ཨོཾ་ཡ་མ་དཾཥྚི་ནཱི་ཡེ་ཧཱུྃ་ཧཱུྃ་ཕཊ། ཨོཾ་མ་ཧཱ་དུམ་བྲ་ཨནྡྷ་ཀ་ར་ཝ་སུ་ཥ་ཡ་ཧཱུྃ་ཧཱུྃ་ཕཊ། ཨོཾ་ཡ་མ་མ་ཐ་ནཱི་ཡེ་ཧཱུྃ་ཧཱུྃ་ཕཊ།
ཞེས་ཡབ་ཀྱི་བསྐང་བརྒྱད་སྒོམ་མཚམས་མ་བདུན་སྤེལ་མར་བརྗོད་པར་བྱའོ། ། གཉིས་པ་ནི་དངོས་སུ་བཤམས་པའམ་ཡིད་ཀྱིས་བསམ་པས་ཀྱང་རུང་སྟེ། ཞལ་བཞི་པའི་སྔགས་ཀྱིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཨ་བདུན་ལས་ཐོད་པའི་སྣོད་བདུན་གྱི་ནང་དུ་ཧཱུྃ་བདུན་ཞུ་བ་ལས་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ། དྲི།
ཞལ་ཟས། གཞན་ཡང་རོལ་མོ་ལ་སོགས་པ་དྭངས་ཤིང་ཐོགས་པ་མེད་པ་ནམ་མཁའི་ཁམས་གང་བར་གྱུར་པར་བསམ། ཨོཾ་བཛྲ་ཨརྒྷཾ་ཨཱཿཧཱུྃ་ཞེས་བྱ་བ་ལ་སོགས་པ་རང་རང་གིས་སྔགས་ཀྱིས་བྱིན་གྱིས་རླབས་དེ་ནས་རང་རང་གིས་ཕྱག་རྒྱ་དང་བཅས་ཏེ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བྷ་ར་མཎྜ་ལ་སརྦ་བཱི་ར་ཡོ་གི་ནཱི་ཨརྒྷཾ་པྲ་ཏཱིཙྪ་སྭཱ་ཧཱ། ཞེས་པས་མཆོད་ཡོན་ཕྱག་ཏུ་ཕུལ། དེ་བཞིན་དུ་སྔགས་ཀྱི་དབུ་ཞབས་ཐམས་ཅད་འདྲ་བར་བྱས་ནས། པཱདྱཾ་པྲ་ཏཱིཙྪ་སྭཱ་ཧཱ། ཞེས་པ་ནས། ཨོཾ་བཛྲ་ནཻ་ཝི་དྱེ་ཨཱཿཧཱུྃ། ཞེས་པ་ཞལ་ཟས་ཀྱི་བར་དུ་དབུལ།
ཀུན་མཁྱེན་རིན་པོ་ཆེའི་སྒྲུབ་ཐབས་ན་ཕྱི་མཆོད་ལ་ཤཔྟའི་སྔགས་མ་གསུངས་པར་གྷཎྜེ་ར་ཎི་གསུངས་འདུག་ཀྱང་། ཤཔྟས་ཆོག ནང་གི་མཆོད་པ་འབུལ་ཚུལ་རྒྱས་པ་གསུངས་འདུག་པས་དེ་བཞིན་ནམ། ཡང་ན་བདག་བསྐྱེད་ཀྱི་སྐབས་སུ་སྤྲོས་པ་ཆུང་བའི་དབང་དུ་བཏང་ནས་རོལ་མོའི་སྒྲ་སོགས་དངོས་སུ་མི་མཛད། ཕྱི་མཆོད་ལ་སོ་སོའི་ཕྱག་རྒྱས་ཆོག གསུང་གི་དགའ་བའི་སྔོན་དུ་ནང་མཆོད་བྱིན་རླབས་གྲུབ་ནས་འདིར་བྱིན་རླབས་དྲན་བྱེད་ཨོཾ་ཨཱཿཧཱུྃ་ཧ་ཧོཿཧྲཱིཿལན་གསུམ་ཕྱག་རྒྱ་དང་བཅས་བྱས་ལ་བདུད་རྩི་འབུལ་བ་ཡིན་པས་གཡོན་པའི་མཐེབ་སྲིན་གྱིས་གཏོར་ཏེ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས་བསམ་གྱིས་མི་ཁྱབ་པ་མངའ་བ། དྲིན་ཅན་རྩ་བརྒྱུད་ཀྱི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ་ཞེས་དང་དེ་ནས་དཀྱིལ་འཁོར་གྱི་འཁོར་ལོ་རྣམས་ལ་སྔགས་མཆོད་ཀྱི་སྔགས་དང་མཐུན་པའི་མཆོད་པ་བྱ་ཞིང་་་་་་ཧཱུྃ་བཾ་ལ་སོགས་པ་ས་བོན་བསྡུས་པའི་མཐར་འབྲུ་གསུམ་སྦྱར་བས་ནང་མཆོད་འབུལ་བ་བསྟུན་པའི་ལུང་ལྟར་བྱ།
ཡི་གེ་གསུམ་བརྗོད་པས་གནས་གསུམ་སུ་ཐིག་ལེ་བྱས་ཏེ་ཕུང་ཁམས་སྐྱེ་མཆེད་ལྷའི་ངོ་བོར་གསལ་བའང་མཆོད་དོ། ། བཞི་པ་ནི་དེ་ནས་བདག་གི་ལྕེ་ལ་བདུད་རྩི་མྱངས་ཏེ་ཕྱི་ནང་གི་ལྷ་ཐམས་ཅད་དགྱེས་པར་བསམ་ནས། ཨོཾ་ཧྲཱིཿཧ་ཧ་ཧཱུྃ་ཕཊ། ཅེས་ལྷ་ཐམས་ཅད་ཀྱི་ཞལ་ནས་གསུངས་པར་བསམ་ལ་བདག་གིས་ཀྱང་བརྗོད་ཅིང་། སྙིང་ཁར་རྣམ་ལྔ་འདོད་སྐོར་བྱ་སྟེ་མཐར་འཁྱུད་པའི་སྟེང་ཀ་བྱའོ། ། ལྔ་པ་ནི་ཚོགས་ཤིང་གི་སྐབས་ལྟར་ཡིད་བྱུང་གིས་མཆོད་དོ། ། དྲུག་པ་ནི་ཡབ་ཀྱི་རྐང་པ་བརྒྱད་པ་སྔར་སྔགས་མཆོད་ཀྱི་སྐབས་སུ་སྒོ་མཚམས་མ་བརྒྱད་སྤེལ་བ་དེ་ཉིད་ལོགས་སུ་ཕྱེ་ནས་བརྗོད། ཡུམ་གྱི་རྐང་པ་བརྒྱད་པ་ནི། ཨོཾ་ན་མོ་བྷ་ག་ཝ་ཏི་བཛྲ་ཝཱ་ར་ཧི་ཝ་ཧཱུྃ་ཧཱུྃ་ཕཊ། ཨོཾ་ན་མཿཨཱརྻ་ཨ་པ་རཱ་ཙཱི་ཏྲཻ་ལོཀྱ་མ་ཏེ་མ་ཧཱ་བིདྱེ་ཤྭ་རི་ཧཱུྃ་ཧཱུྃ་ཕཊ།
ཨོཾ་ན་མཿསརྦ་བྷུ་ཏ་བྷ་ཡཱ་བཱ་ཧེ་མ་ཧཱ་བཛྲི་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་ཨཱ་ས་ནི་ཨ་ཛི་ཏེ་ཨ་པ་ར་ཛི་ཏེ་བཱ་ཤྱཾ་ཀ་རི་ནེ་ཏྲ་བྷྲཱ་མ་ཎི་ཧཱུྃ་ཧཱུྃ་ཕཊ། ཨོཾ་ན་མཿཤོ་ཥ་ཎི་རོ་ཥ་ནི་ཀྲོ་དྷ་ཀ་རཱ་ལི་ནི་ཧཱུྃ་ཧཱུྃ་ཕཊ། ཨོཾ་ན་མསཏྲ་པ་ནི་མཱ་ར་ཎི་པྲ་བྷེ་ད་ནི་ཨ་པ་རཱ་ཛ་ཡེ་ཧཱུྃ་ཧཱུྃ་ཕཊ། ཨོཾ་ན་མོ་བི་ཛ་ཡེ་ཛམྦྷ་ནི་སྟམྦྷ་ནི་མོ་ཧ་ནི་ཧཱུྃ་ཧཱུྃ་ཕཊ། ཨོཾ་ན་མོ་བཛྲ་ཝཱ་ར་ཧི་མ་ཧཱ་ཡོ་གི་ནི་ཀཱ་མེ་ཤྭ་རི་ཁ་གེ་ཧཱུྃ་ཧཱུྃ་ཕཊ། ཞེས་བརྗོད་གཉིས་པ་སྔགས་ཀྱི་བཟླས་པ་ནི། གསང་སྔགས་གང་བཟློས་པ་ཡབ་ཀྱི་ཐུགས་ཀའི་ཧཱུྃ་ལས་སྔགས་འཕྲེང་བྱུང་ནས་ཡབ་ཀྱི་ཞལ་ནས་ཐོན་ཏེ་ཡུམ་གྱི་ཞལ་དུ་ཞུགས། ཡུམ་གྱི་སྐུའི་དབྱིབས་བརྒྱུད། ཡུམ་གྱི་པདྨ་ནས་ཡབ་ཀྱི་གསང་བའི་རྡོ་རྗེའི་བུ་གར་ཞུགས་སྐུའི་དབྱིབས་བརྒྱུད་དེའི་ཐུགས་ཀའི་ཧཱུྃ་ལ་ཐིམ་པའི་ཚུལ་གྱིས་ཏེ།
དེ་ཡང་ཞི་བ་ལ་ཁ་དོག་དཀར་པོ་སྔགས་གཅིག་གི་རིང་ལ་གཅིག་འཕྲེང་བ་མདའི་ཤུགས་ཀྱིས་འགྲོ་བ་ཞེས་བྱ་བ་དང་། རྒྱས་པ་ལ་ཁ་དོག་སེར་པོ་སྔགས་བུང་བསྐྱེད་ནས་སྒྲོའི་ཆུན་པོ་ལྟ་བུའི་ཚུལ་གྱིས་འགྲོ་བ་ཞེས་བྱ་བ་དང་། དབང་ལ་ནི་ཁ་དོག་དམར་པོ་སྔགས་གཅིག་གི་མཇུག་ལ་གཅིག་གི་མགོས་འཁྱུད་ནས་འགྲོ་བ་སྟེ་ལྕགས་སྒྲོག་ལྟ་བུ་ཞེས་བྱ་བ་དང་། དྲག་པོ་ལ་ནི་ཁ་དོག་ནག་པོ་ཡབ་ཡུམ་གྱི་སྔགས་སྲད་བུ་སྒྲིལ་བ་ལྟ་བུའི་ཚུལ་གྱིས་བཟླས་ཏེ། དེ་ཡང་མཆོག་སྒྲུབ་པ་ལ་རིན་ཆེན་བཞི་ཞེས་བྱ་བ། རྩ་སྔགས་གཉིས། སྙིང་པོ་གཉིས། ཉེ་སྙིང་གཉིས་དང་གོ་ཆ་གཉིས་སྟེ། བཞི་པོ་དེ་དག་གང་མོས་པ་གཉིས་སུ་མེད་པ་བཟློས་པ་ཡིན་ལ། འཁོར་རྣམས་ཀྱི་སྔགས་ནི་ཐུན་མཇུག་ལ་ཅི་རིགས་པ་རེ་བཟློས་པ་ཡིན་ནོ། །
དབང་བསྐུར་རམ། རབ་གནས་སམ་སྦྱིན་སྲེག་གི་སྔོན་དུ་བསྙེན་པ་བྱེད་ན་ཡབ་ཡུམ་གྱི་སྙིང་པོའི་སྔགས་གཉིས་ལ་ཁྲི་ཕྲག་གསུམ་དང་སྙིང་པོའི་རྣལ་འབྱོར་མ་བཞི་དང་སྒོ་མཚམས་མ་བརྒྱད་ལ་རང་རང་གི་སྔགས་སྟོང་ཕྲག་ལྔ་དང་ལྔ་བརྒྱ་པ་རེར་བཟླས། འཁོར་ལོ་གསུམ་གྱི་ལྷ་རྣམས་ནི་ལྷ་རེ་རེ་ལ་རང་རང་གི་ཡབ་ཡུམ་གྱི་སྔགས་ཁྲི་ཕྲག་གཉིས་བཟླས་པ་བྱས་ནས་དབང་བསྐུར་ལ་སོགས་པ་གང་ཡིན་པ་ལ་འཇུག་པ་ཡིན་ནོ། ། བཟླས་པ་བསྡུ་བ་ན་འཕྲེང་བ་ཐལ་མོའི་བར་དུ་བཅུག་ལ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་བྱིན་གྱིས་བརླབ་ཏུ་གསོལ། ཕྱག་རྒྱ་ཆེན་པོ་མཆོག་གི་དངོས་གྲུབ་བཅོམ་ལྡན་འདས་འཁོར་ལོ་བདེ་མཆོག་གི་གོ་འཕང་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། དེ་ནས་བརྟན་བྱེད་ཀྱི་ཡི་གེ་བརྒྱ་པ་ཚར་གསུམ་བརྗོད་ལ། གཉིས་པ་རྫོགས་རིམ་ལ། སྲོད་ཐུན་ལ་བར་འདིར་གཏོར་མ་ལ་ཞུགས་ནས་རྫོགས་རིམ་སྒོམ་པ་དང་མཉམ་དུ་ཉལ་བའི་རྣལ་འབྱོར་བྱེད་པ་ཡིན་ཀྱང་། དེ་བརྗོད་ན་རྡོ་རྗེ་སེམས་དཔའ་བསྡུ་བ་དང་།
ཡི་གེ་བསྡུ་བ་དང་། ཐིག་ལེ་བསྡུ་བ་གསུམ་ཡོད་པ་ལས། དང་པོ་ནི། ཡབ་ཀྱི་ལྟེ་བར་པདྨ་དང་ཟླ་བའི་གདན་ལ་ཧཱུྃ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པ། གཉིས་ཀའང་རུས་པའི་རྒྱན་ལྔས་བརྒྱན་པའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཡི་གེ་ཧཱུྃ་བསམ། ཧཱུྃ་དེ་ལས་འོད་ཟེར་འཕྲོས་ཏེ་རྡོ་རྗེ་སེམས་དཔའ་ཡབ་ཡུམ་དང་། ཕྱིའི་ཧེ་རུ་ཀ་ཡབ་ཡུམ་ནས་འཁོར་ལོ་ནང་མ་ནས་ཕར་རིམ་གྱིས་ཇེ་གསལ་ཇེ་གསལ་ཁམས་གསུམ་སྣོད་བཅུད་ཐམས་ཅད་ཤིན་ཏུ་གསལ་བར་བྱས་ལ་དེའི་སྟོབས་ཀྱིས་ཐམས་ཅད་ཁྲིག་ཁྲིག་གཡོས་པར་བསམ་སྟེ། དེ་རྡོ་ཁབ་ལེན་གྱིས་ལྕགས་གཡོ་བ་ཞེས་བྱ་བ་ཡིན་ནོ། ། དེ་ནས།
ཁམས་གསུམ་སྣོད་བཅུད་བསྲུང་བའི་འཁོར་ལོ་ལ་ཐིམ། དེ་བཞིན་དུ་སྲུང་བའི་འཁོར་ལོ་དུར་ཁྲོད་བརྒྱད་ལ། དུར་ཁྲོད་བརྒྱད་གཞལ་ཡས་ཁང་ལ། གཞལ་ཡས་ཁང་དམ་ཚིག་འཁོར་ལོ་ལ། དེ་སྐུའི་འཁོར་ལོ་ལ། དེ་གསུང་གི་འཁོར་ལོ་ལ། དེ་ཐུགས་ཀྱི་འཁོར་ལོ་ལ། ། དེ་སྙིང་པོའི་རྣལ་འབྱོར་མ་བཞི་ལ་དེ་བཅོམ་ལྡན་འདས་ཀྱི་ཞལ་བཞི་ལ་ཐིམ་སྟེ། དཔེ་གཉིས་པ་ལྕི་བའི་དངུལ་ཆུ་སྡུད་པ་ཞེས་བྱ་བ་ཡིན་ནོ། ། འབྲིང་བསྡུས་གཉིས་ལ་ཕྱིའི་དཀྱིལ་འཁོར་མེད་པས་ཁམས་གསུམ་ལུས་ལ་བསྡུ་བ་ཉིད་དཔེ་གཉིས་པའོ། །
དེ་ནས་གཙོ་བོའི་ཞལ་ཕྱག་ལྷག་མ་རྣམས་རྩ་བའི་ཞལ་ཕྱག་ལ་ཐིམ། དཔེ་གསུམ་པ་རུས་སྦལ་ཡན་ལག་འཁུམ་པ་ཞེས་བྱ་བ་ཡིན་ནོ། ། དེ་ནས་བདག་ཕྱིའི་ཧེ་རུ་ཀ་ཡུམ་ཡབ་ལ་ཐིམ། ཡབ་ལྟེ་བའི་རྡོ་རྗེ་སེམས་དཔའ་ཡུམ་ཡབ་ལ། རྡོ་རྗེ་སྙེམས་མའང་ཡབ་ལ། ཡབ་སྙིང་ཁའི་ཧཱུྃ་ལ་ཧཱུྃ་གི་གདན་ཟླ་བ་དེ་ཞབས་ཀྱུ་ལ། ཞབས་ཀྱུ་ཁོག་པ་ལ། ཁོག་པ་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ་ཐིམ།
དེ་ནི་དཔེ་བཞི་པ་སྐར་མདའ་གཅིག་ལ་གཅིག་ཐིམ་པ་ཞེས་བྱ་བ་ཡིན་ནོ། ། དེ་ནས། ཐིག་ལེ་དེའང་ཇེ་ཕྲ་ཇེ་ཕྲ་མི་དམིགས་པར་གྱུར་་་་་་ཞེས་པ་གསུངས་རྒྱུན་བསམ་གྱིས་མི་ཁྱབ་པའི་ངང་ལས་བཞག་པར་བྱ་སྟེ། དེ་ནི་རྩ་བའི་དཔེ་ལྔ་པ་ལན་ཚྭ་ཆུ་ལ་ཐིམ་པ་ཞེས་བྱ་བ་ཡིན་ཏེ། དེའི་ངང་ལ་བློ་ཇི་ཙམ་གནས་པ་ཞིག་ལ་བཞག་ལ་སྡང་བར་འདོད་ན་གོང་དུ་བསྟན་པའི་ཧེ་རུ་ཀའི་སྐུར་ལངས་ཏེ།་་་་་ རང་སྐད་ཅིག་གིས་འཁོར་ལོ་བདེ་མཆོག་ཡབ་ཡུམ་དུ་གྱུར་པའི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ནང་དང་ཕྱིའི་དཀྱིལ་འཁོར་སྣོད་བཅུད་ཐམས་ཅད་གསལ་བར་གྱུར། ཐུན་མཇུག་ཏུ་གཏོར་མ་ཡོད་ན་སྐབས་འདིར་བཏང་ལ་དེའི་རྗེས་སུ་དག་པ་དྲན་པར་བྱ་ཞིང་། མེད་ན་སྐབས་འདིར་དག་པ་དྲན་པར་བྱ་སྟེ། ལུས་ཀྱི་ཌཱ་མ་རུའི་སྒྲ་དང་བཅས་པའམ་མེད་ཀྱང་རུང་སྟེ། ངག་ཏུ་འོག་ནས་འབྱུང་བ་རྣམས་གསལ་བར་བརྗོད་ཅིང་སེམས་ཀྱིས་མ་དག་པའི་ཁམས་དང་རྒྱན་ཆ་ལ་སོགས་པ་དེ་དང་དེ་ལྷ་དང་སྔགས་དེ་དང་དེའི་ངོ་བོ་ཡིན་ནོ་སྙམ་དུ་བསམ་པ་ལས་ལྷ་དང་སྔགས་ཀྱི་རྣམ་པར་བསྒོམ་པ་ནི་མི་དགོས་སོ། །
དེའང་བརྗོད་པར་བྱ་སྟེ་སོ་དང་སེན་མོ་ལ་ནི་ཁཎྜ་ཀཱ་པ་ལིའོ། ། སྐྲ་དང་བ་སྤུ་དག་ལ་ནི་མ་ཧཱ་ཀཾ་ཀཱ་ལའོ། ། པགས་པ་དང་དྲི་མ་དག་ལ་ནི་ཀཾ་ཀཱ་ལའོ། ཤ་ལ་ནི་མཆེ་བ་རྣམ་པར་གཙིགས་པའོ། ། རྩ་རྒྱུས་ལ་ནི་སུ་ལ་ཝཻ་རིའོ། ། རུས་པ་ལ་ནི་འོད་དཔག་ཏུ་མེད་པའོ། ། མཁལ་མ་ནི་རྡོ་རྗེའི་འོད་དོ། ། སྙིང་ལ་ནི་རྡོ་རྗེའི་སྐུའོ། ། མིག་ལ་ནི་ཨཾ་ཀུ་རིའོ། ། མཁྲིས་པ་ལ་ནི་རྡོ་རྗེ་རལ་པ་ཅན་ནོ། །
གློ་བ་ལ་ནི་དཔའ་བོ་ཆེན་པོའོ། ། རྒྱུ་མ་ལ་ནི་རྡོ་རྗེ་ཧཱུྃ་མཛད་དོ། ། མཉེ་མ་ལ་ནི་རབ་ཏུ་བཟང་པོའོ། ། ལྟེ་བ་ལ་ནི་རྡོ་རྗེ་བཟང་པོའོ། ། ལྒང་པ་ལ་ནི་འཇིགས་བྱེད་ཆེན་པོའོ། ། འདོམ་བར་ལ་ནི་མིག་མི་བཟང་ངོ་། ། བད་ཀན་ལ་ནི་སྟོབས་པོ་ཆེན་པོའོ། ། རྣག་ལ་ནི་རིན་ཆེན་རྡོ་རྗེའོ། ། ཁྲག་ལ་ནི་རྟ་མགྲིན་ནོ། ། རྔུལ་ལ་ནི་ནམ་མཁའི་སྙིང་པོའོ། །
ཚིགས་ལ་ནི་དཔལ་རྡོ་རྗེ་ཧེ་རུ་ཀའོ། ། མཆི་མ་ལ་ནི་པདྨ་གར་གྱི་དབང་ཕྱུག་མའོ། ། མཆིལ་མ་ལ་ནི་རྣམ་པར་སྣང་མཛད་དོ། ། སྣབས་ལ་ནི་རྡོ་རྗེ་སེམས་དཔའ་འོ། ། ཞེས་བརྗོད་དེ་དེ་དག་ནི་ཁམས་རྣམས་ལྷའི་ངོ་བོར་དག་པའོ། ། ཁམས་རྣམས་སྔགས་སུ་དག་པ་ནི་འདི་སྐད་བརྗོད་པར་བྱ་སྟེ། སོ་དང་སེན་མོ་དག་ལ་ནི་ཨོཾ་ཀ་ར་ཀ་ར་ཧཱུྃ་ཕཊ། སྐྲ་དང་བ་སྤུ་དག་ལ་ནི་ཨོཾ་ཀུ་རུ་ཀུ་རུ་ཧཱུྃ་ཕཊ། ལྤགས་པ་དང་དྲི་མ་དག་ལ་ནི། ཨོཾ་བནྡྷ་བནྡྷ་ཧཱུྃ་ཧཱུྃ་ཕཊ།
ཤ་ལ་ནི་ཨོཾ་ཏྲཱ་ས་ཡ་ཏྲཱ་ས་ཡ་ཧཱུྃ་ཧཱུྃ་ཕཊ། རྩ་རྒྱུས་ལ་ནི་ཨོཾ་ཀྵོ་བྷ་ཡ་ཀྵོ་བྷ་ཡ་ཧཱུྃ་ཧཱུྃ་ཕཊ། རུས་པ་ལ་ནི་ཨོཾ་ཧྲཱིཾ་ཧྲཱིཾ་ཧཱུྃ་ཧཱུྃ་ཕཊ། མཁལ་མ་ལ་ནི་ཨོཾ་ཧྲ་ཧྲ་ཧཱུྃ་ཧཱུྃ་ཕཊ། སྙིང་ལ་ནི་ཨོཾ་ཕཻཾ་ཕཻཾ་ཧཱུྃ་ཧཱུྃ་ཕཊ། མིག་དག་ལ་ནི་ཨོཾ་ཕཊ་ཕཊ་ཧཱུྃ་ཧཱུྃ་ཕཊ། མཁྲིས་པ་ལ་ནི་ཨོཾ་ད་ཧ་ད་ཧ་ཧཱུྃ་ཧཱུྃ་ཕཊ། གློ་བ་ལ་ནི་ཨོཾ་པ་ཙ་པ་ཙ་ཧཱུྃ་ཧཱུྃ་ཕཊ། རྒྱུ་མ་ལ་ནི་ཨོཾ་བྷཀྵ་བྷཀྵ་བ་ས་རུ་ཏི་ར་ཨནྟྲ་མཱ་ལ་ཡ་བ་ལཾ་བྷི་ནེ་ཧཱུྃ་ཧཱུྃ་ཕཊ། མཉེ་མ་ལ་ནི་ཨོཾ་གྲྀཧྞ་གྲྀཧྞ་སཔྟ་པཱ་ཏ་ལ་ག་ཏ་བྷུ་ཛམ་ག་སརྦ་པཾ་པཱ་ཏརྫ་ཡ་ཏརྫ་ཡ་ཧཱུྃྃ་ཧཱུྃ་ཕཊ།
ལྟོ་བ་ལ་ནི་ཨོཾ་ཨ་ཀཊ་དྷ་ཨ་ཀཊ་དྷ་ཧཱུྃ་ཧཱུྃ་ཕཊ། ལྒང་པ་ལ་ནི་ཨོཾ་ཧྲིཾ་ཧྲིཾ་ཧཱུྃ་ཧཱུྃ་ཕཊ། འདོམ་བར་ལ་ནི་ཨོཾ་ཛོ་ཎོཾ་ཛོ་ཎོཾ་ཧཱུྃ་ཧཱུྃ་ཕཊ། བད་ཀན་ལ་ནི་ཨོཾ་ཀྵྨཱཾ་ཀྵྨཱཾ་ཧཱུྃ་ཧཱུྃ་ཕཊ། རྣག་ལ་ནི་ཨོཾ་ཧཱཾ་ཧཱཾ་ཧཱུྃ་ཧཱུྃ་ཕཊ། ཁྲག་ལ་ནི་ཨོཾ་ཧྲཱིཾ་ཧྲཱིཾ་ཧཱུྃ་ཧཱུྃ་ཕཊ། རྔུལ་ལ་ནི་ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ། ཚིལ་ལ་ནི་ཨོཾ་ཀི་ལི་ཀི་ལི་ཧཱུྃ་ཧཱུྃ་ཕཊ། མཆི་མ་ལ་ནི་ཨོཾ་སི་ལི་སི་ལི་ཧཱུྃ་ཧཱུྃ་ཕཊ། མཆིལ་མ་ལ་ནི་ཨོཾ་ཧི་ལི་ཧི་ལི་ཧཱུྃ་ཧཱུྃ་ཕཊ།
སྣབས་ལ་ནི་ཨོཾ་དྷི་ལི་དྷི་ལི་ཧཱུྃ་ཧཱུྃ་ཕཊ། ཅེས་བརྗོད་པར་བྱའོ། ། རྒྱན་ཆའི་དག་པ་ནི། རྒྱན་དྲུག་སོ་སོ་ལ་དམིགས་ནས་རྩ་སྔགས་རེ་རེ་བཟློས་པའམ་དེ་ཙམ་མི་ནུས་ན། རུས་པའི་རྒྱན་དྲུག་ནི་ཨོཾ་ན་མོ་བྷ་ག་ཝཱ་ཏི་ཞེས་སོགས་རྩ་སྔགས་ཚར་གཅིག་བརྗོད་དོ། ། ཡང་རྒྱན་དྲུག་རེ་རེའི་སྟེང་དུ་གོ་ཆའི་སྔགས་དྲུག་བཟླས་པའམ། དེ་ཙམ་མ་ནུས་ན། འཁོར་ལོ་ལ་ཨོཾ་ཧཱ། རྣ་རྒྱན་ལ་ན་མ་ཧི། མགུལ་རྒྱན་ལ་སྭཱ་ཧཱ་ཧུཾ།
གདུབ་བུ་དྲུག་ལ་བཽ་ཥཊ་ཧེ། སྐ་རགས་ལ་ཧཱུྃ་ཧཱུྃ་ཧོཿ ཐལ་བ་དང་མཆོད་ཕྱིར་ཐོགས་ལ་ཕཊ་ཧཾ་ཞེས་བརྗོད། མགྲིན་པའི་མགུལ་རྒྱན་ནི་ཨོཾ་ན་མོ་བྷ་ག་ཏེ་བཛྲ་ཝ་ར་ཧི་ཞེས་སོགས་ཡུམ་གྱི་རྩ་སྔགས་ཚར་གཅིག་བརྗོད་དོ། ། མི་མགོ་ལྔ་བཅུ་ཐམ་པའི་དོ་ཤལ་ནི། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧཱུྃ་ཧཱུྃ་ཕཊ་ཌཱ་ཀི་ནི་ཛཱ་ལ་སམྦྷན་སྭཱ་ཧཱ། རྣ་རྒྱན་ལ་ཨོཾ་ཧྲཱིཿཧཱ་ཧཱ་ཧཱུྃ་ཧཱུྃ་ཕཊ། གླང་པོ་ཆེའི་པགས་པ་དང་སྟག་གི་པགས་པ་ལ་ནི། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུྃ་ཧཱུྃ་ཕཊ། སྐ་རགས་ལ་ཎི།
ཨོཾ་བཾ་ཧཾ་ཡོཾ་ཧྲཱིཾ་མོཾ། ཧྲིཾ་ཧྲིཾ་ཧཱུྃ་ཧཱུྃ་ཕཊ། བཅོམ་ལྡན་འདས་ཀྱི་ཕྱག་གི་ཐོད་པ་ནི། ཨོཾ་སརྦ་བུདྡྷ་ཌཱ་ཀི་ཎཱི་ཡེ་བཛྲ་ཝཱརྞ་ནཱི་ཡེ་ཧཱུྃ་ཧཱུྃ་ཕཊ། ཨོཾ་ཌཱ་ཀི་ནཱི་ཡེ་ཧཱུྃ་ཧཱུྃ་ཕཊ། ཅེས་བྱ་བ་ནས་བརྩམས་ཏེ། ཨོཾ་ཡ་མ་མ་ཐཱ་ནཱི་ཡེ་ཧཱུྃ་ཧཱུྃ་ཕཊ། ཅེས་བྱ་བའི་བར་དཔའ་བོ་ཉེར་བཞིའི་སྔགས་མ་ཡིན་པ་རྣལ་འབྱོར་མ་སུམ་ཅུ་རྩ་བདུན་པོ་འབའ་ཞིག་གི་སྔགས་རྫོགས་པར་འདོན་ནོ། ། ཐོད་པ་སྐམ་པོ་ལྔའི་དབུ་བརྒྱན་ནི། ཨོཾ་བཛྲ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཕཊ།
ཅེས་བརྗོད་ཅིང་དེའི་ངོ་བོར་དྲན་པར་བྱ་སྟེ། བཅོམ་ལྡན་འདས་ཀྱི་དག་པ་རེ་ཟིན་པའི་རྗེས་ཁོ་ན་ལ་ཡུམ་རྡོ་རྗེ་ཕག་མོ་ལ་སོགས་པ་ལྷ་ཐམས་ཅད་ཀྱི་དག་པའང་དེ་བཞིན་ཡིན་ནོ་སྙམ་དུ་དྲན་པར་བྱ་ཞིང་། གཞན་ཡང་། ཁ་ཊྭཱཾ་ག་ནི་ལྷའི་སྐུ། ཤེས་རབ་ཌཱ་མ་རུ་ཡི་སྒྲ། ཉིན་མོ་བཅོམ་ལྡན་རྡོ་རྗེ་ཅན། ། མཚན་མོ་ཤེས་རབ་རྟགས་པར་བྱ། ། ཞེས་བརྗོད་ཅིང་དྲན་པར་བྱའོ། ། གནས་རྣམས་སུ་ཟླ་བའི་དཀྱིལ་འཁོར་རེ་རེ། ཞེས་སོགས་ནས་གཉིས་སུ་མེད་པར་གྱུར་ཞེས་པའི་བར་གྱིས་ཡབ་ཡུམ་གྱི་གོ་ཆ་བཀོད།
པུ་ཛ་ཨོ་ཨ་ནས་ན་སི་མ་ཀུའི་བར་ངག་ཏུ་བརྗོད་ལ། ལུས་དཀྱིལ་གྱི་གཙོ་བོ་ཡབ་ཡུམ་ནས་སྒོ་མཚམས་མའི་བར་ཡིག་འབྲུར་གྱུར་ཞེས་གོ་ཆ་ཆེན་པོས་བསྲུང་ངོ་། ༈ །དེ་ནས་སའི་ལྷ་མོ་སྟ་གོན་དུ་གནས་པ་ནི། རང་གི་སྲིན་ལག་གཡས་པའི་རྩ་བར་ཧཾ་ཡིག་འབར་བ་བརྗོད། སྲིན་ལག་དེ་ཉིད་ས་ལ་བསྣུན་ཅིང་ངག་ཏུ། ཧཾ་ཧཾ་ཧཾ་ཞེས་བརྗོད་པས་ས་གཡོས་པའི་རྐྱེན་གྱིས་ཚོམ་བུའི་སྟེང་དུ་སའི་ལྷ་མོ་སྐུ་མདོག་སེར་མོ་ཞི་བའི་ཉམས་ཅན། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ་ཕྱག་གཉིས་ཀྱིས་གསེར་གྱི་བུམ་པ་བདུད་རྩིས་གང་བ་ཐུགས་ཀར་བསྣམས་པ། རིག་པ་འཛིན་པ་བདག་གི་ལས་ཅི་བགྱི་བཀའ་སྩལ་དུ་གསོལ། ཞེས་སྨྲ་བར་གྱུར་ཞེས་བརྗོད། དེ་ནས་དེའི་མཆོད་པ་ལ་དམིགས་ཏེ།
སུམ་བྷ་ནིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན། ཞབས་བསིལ་ནས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་གྱུར་ཞེས་པའི་བར་དང་ཨརྒྷཾ་ནས་ཤཔྟའི་བར་གྱིས་བྱིན་གྱིས་བརླབས་ལ། ཨོཾ་པྲྀ་ཐི་ཝི་དེ་ཝི་གྲྀཧྞེ་དཾ་ཨརྒྷཾ་པྲ་ཏཱིཙྪ་སྭཱ་ཧཱ། ཞེས་པས་མཆོད་ཡོན་དབུལ་དེ་བཞིན་དུ་སྔགས་གཞན་འདྲ་བ་ལས། ཨརྒྷཾ་གྱི་གནས་སུ་པཱདྱཾ་པྲ་ཏཱིཙྪ་སྭཱ་ཧཱ། ཞེས་པས་ཞབས་བསིལ། དེ་ནས།
ཨོཾ་བཛྲ་པུཥྤེ་ཨཱཿཧཱུྃ་དེ་བཞིན་དུ་དྷཱུ་པེ། ཨ་ལོ་ཀཱེ། གནྡྷེ། ནཻ་ཝི་དྱཾ། ཤཔྟ་ཨཱཿཧཱུྃ་ཞེས་དང་། གྷཎྜེ་ར་ཎི་རོལ་ཆེན་དང་བཅས་པ་བྱེད། དེ་ནས་གཏོར་མ་ཆུ་གཙང་གིས་སྦྱངས་ལ་ཨོཾ་ཨཱཿཧཱུྃ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར་པར་བསམ། ནམ་མཁའ་མཛོད་ཀྱི་ཕྱག་རྒྱ་བཅས་ལ་ཨོཾ་པྲྀ་ཐི་ཝི་དེ་ཝི་ན་མཿསརྦ་ཏ་ཐཱ་ག་ཏ་བྷྱོཿབི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀཧྣེ་དཾ་བ་ལིཾ་ཏ་ཡེ་སྭཱ་ཧཱ། ཞེས་ལན་གསུམ་གྱིས་གཏོར་མ་ཕུལ་ལ། རྡོ་རྗེ་དྲིལ་བུ་འཛིན་པས།
སྐྱོབས་པ་སངས་རྒྱས་ཐམས་ཅད་ཀྱིས། ། སྤྱོད་པའི་ཚུལ་དང་ཁྱད་པར་གྱི། ། ས་དང་ཕ་རོལ་ཕྱིན་པ་ལ། ། ལྷ་མོ་ཁྱོད་ནི་དཔང་དུ་གྱུར། ། ཤཱཀྱ་སེངྒེ་སྐྱོབས་པ་ཡིས། ། ཇི་ལྟར་བདུད་ཀྱི་སྡེ་བཅོམ་པ། ། དེ་བཞིན་བདག་གིས་བདུད་སྡེ་ལས། ། རྒྱལ་བར་བྱས་ཏེ་དཀྱིལ་འཁོར་བྲི། ། ཞེས་ལན་གསུམ་དུ་གསོལ་བ་བཏབ་པའི་མཐར། དཔལ་ལྡན་བླ་མ་དམ་པ་སོགས་གོང་ལྟར་ལས།
དབང་བླང་བར་འཚལ་ན་སའི་ཕྱོགས་འདི་བདག་ལ་གནང་ཞིང་ལས་ཀྱི་དངོས་གྲུབ་ཀྱང་སྩལ་ཏུ་གསོལ། ཞེས་བརྗོད། རིག་པ་འཛིན་པ་ཁྱོད་དཀྱིལ་འཁོར་གྱི་ལས་ཅི་བདེ་བར་བྲིས་ཤིག ཅེས་གནང་བ་བྱིན་པར་བསམ་ལ། ཨོཾ་པྲྀ་ཐི་ཝི་དེ་ཝི་གྲྀཧྞེ་དཾ་ཨརྒྷཾ་པྲ་ཏཱིཙྪ་སྭཱ་ཧཱ། མཚན་སྔགས་ལ་པཱདྱཾ་སྦྱར། ཞེས་ཆུ་གཉིས་ཕུལ་ལ། ལག་པ་རྡོ་རྗེ་དང་བཅས་པས་ས་ལ་རེག་ཏེ། བཛྲ་མུཿ སའི་ལྷ་མོ་ས་དེ་ཉིད་དུ་ཐིམ་པར་གྱུར་ཞེས་བརྗོད།
དེ་ནས་ལྷ་སྟ་གོན་དུ་གནས་པ་ནི། སའི་ལྷ་མོའི་སྒོས་མཆོད་དང་། མེ་ཏོག་དམན་པ་བསལ་ལ། ཐོག་མར་ཕུར་བུ་བཏབ་པ་ནི། སློབ་དཔོན་གྱི་མདུན་དུ་གོང་དུ་བཤམས་པའི་ཕུར་བུ་འདུས་བྱས་ལ། རྡོ་རྗེ་རྩེ་ལྔ་པའི་ཕྱག་རྒྱས་དབུས་ཀྱི་ཕུར་བུ་བླངས་ཏེ། ངག་ཏུ། དབུས་ཀྱི་ཕུར་བུ་གནོད་མཛེས་ནག་པོ་ཞལ་གཅིག་ཕྱག་གཉིས་པ། གཡས་རྡོ་རྗེ་འཕྱར་བའི་ཚུལ་གྱིས་འཛིན་ཅིང་གཡོན་དྲིལ་བུ་ཐུགས་ཀར་བསྣམས་པ། སྨད་ཕུར་བུ་དབལ་གྱི་རྣམ་པ་ཅན་དུ་གྱུར།
ཨོཾ་སུམྦྷ་རཱ་ཛ་བཛྲ་ཀྲོ་དྷ་མཎྜལ་ཙཀྲ་རཀྵཿརཀྵཿཧཱུྃ་ཕཊ། ཅེས་དང་། ཨོཾ་གྷ་གྷ་ནས་ཨ་ཀོ་ཊ་ཡ་ཧཱུྃ་ཕཊ་ཀྱི་བར་སྒྲུབ་ཐབས་ལྟར་བརྗོད་ལ། རང་ངམ་ལས་ཀྱི་རྡོ་རྗེས་དབུས་སུ་གདབ་ཚུལ་བྱས་ལ་་་་་་གྷ་ཏའི་སྔགས་ཀྱིས་གདབ་པར་ནག་པོ་བཤད་སྦྱར་ནས་གསུངས་པས་མ་ཆད་པ་གལ་ཆེའོ། ། བཤད་སྦྱར་གྱི་མཇུག་ན་གཞུང་འདི་ཤེས་པར་འདོད་ན་འདི་མེད་ཐབས་མི་འདུག་གོ་གསུངས་པའི་ཕྱིར་རོ། ། ཤར་གྱི་ཕུར་གདན་ལ་བཙུགས། ཤར་ལྷོའི་ཕུར་བུ་བླངས་ཏེ། ཤར་ལྷོའི་ཕུར་བུ་མི་གཡོ་བ་ནག་པོ་ཞལ་གཅིག་ཕྱག་གཉིས་པ་གཡས་རལ་གྲི་འཕྱར་བའི་ཚུལ་གྱིས་འཛིན་ཅིང་། གཡོན་ཐུགས་ཀར་སྡིགས་མཛུབ་མཛད་པ། སྨད་ཕུར་བུ་དབལ་གྱི་རྣམ་པ་ཅན་དུ་གྱུར།
ཨོཾ་ཀ་ནི་རུ་ནི་བཛྲ་ཀྲོ་དྷ་མཎྜ་ལ་ཙཀྲ་རཀྵཿརཀྵཿཧཱུྃ་ཕཊ་དང་གྷ་གྷ་སོགས་བརྗོད་ཅིང་ཤར་ལྷོའི་ཕུར་གདན་ལ་བཙུགས། ལྷོ་ནུབ་ཀྱི་ཕུར་བུ་བླངས་ཏེ། ལྷོ་ནུབ་ཀྱི་ཕུར་བུ་དབྱུག་སྔོན་ཅན་སྔོན་པོ་ཞལ་གཅིག་ཕྱག་གཉིས་པ་གཡས་དབྱུག་པ་སྔོན་པོ་འཕྱར་བའི་ཚུལ་གྱིས་འཛིན་ཅིང་། གཡོན་ཐུགས་ཀར་སྡིགས་མཛུབ་མཛད་པ། སྨད་ཕུར་བུ་དབལ་གྱི་རྣམ་པ་ཅན་དུ་གྱུར། ཨོཾ་ནི་ལ་དཎྜ་བཛྲ་ཀྲོ་དྷ་མཎྜ་ལ་ཙཀྲ་རཀྵཿརཀྵཿཧཱུྃ་ཕཊ་དང་གྷ་གྷ་སོགས་བརྗོད་ཅིང་ལྷོ་ནུབ་ཀྱི་ཕུར་གདན་ལ་བཙུགས། ནུབ་བྱང་གི་ཕུར་བུ་བླངས་ཏེ། ནུབ་བྱང་གི་ཕུར་བུ་རྟ་མགྲིན་དམར་པོ་ཞལ་གཅིག་ཕྱག་གཉིས་པ་གཡས་དབྱུག་པ་འཕྱར་བའི་ཚུལ་གྱིས་འཛིན་ཅིང་། གཡོན་ཐུགས་ཀར་སྡིགས་མཛུབ་མཛད་པ། སྨད་ཕུར་བུ་དབལ་གྱི་རྣམ་པ་ཅན་དུ་གྱུར།
ཨོཾ་ཧ་ཡ་གྲྀ་ཝ་བཛྲ་ཀྲོ་དྷ་མཎྜ་ལ་ཙཀྲ་རཀྵཿརཀྵཿཧཱུྃ་ཕཊ་དང་གྷ་གྷ་སོགས་བརྗོད་ཅིང་ནུབ་བྱང་གི་ཕུར་གདན་ལ་བཙུགས། བྱང་ཤར་གྱི་ཕུར་བུ་བླངས་ཏེ། བྱང་ཤར་གྱི་ཕུར་བུ་བདུད་རྩི་འཁྱིལ་པ་ནག་པོ་ཞལ་གཅིག་ཕྱག་གཉིས་པ། གཡས་རྡོ་རྗེ་འཕྱར་བའི་ཚུལ་གྱིས་འཛིན་ཅིང་། གཡོན་དྲིལ་བུ་ཐུགས་ཀར་བསྣམས་པ། སྨད་ཕུར་བུ་དབལ་གྱི་རྣམ་པ་ཅན་དུ་གྱུར། ཨོཾ་ཨ་མྲྀ་ཏ་ཀུཎྜ་ལི་བཛྲ་ཀྲོ་དྷ་མཎྜ་ལ་ཙཀྲ་རཀྵཿརཀྵཿཧཱུྃ་ཕཊ་དང་གྷ་གྷ་སོགས་བརྗོད་ཅིང་བྱང་ཤར་་་་་འདི་ཁྲོ་བོ་ལྔ་ལ་ཡེ་ཤེས་པ་སྤྱན་འདྲེན་མཆོད་བསྟོད་སོགས་བྱེད་པའི་ཟིན་བྲིས་འདྲ་འདུག་ནའང་རྟོག་བཟོ་མཁས་ཁྱད་ཁ་ཐལ་ཁོ་ནར་ཤེས་པར་བྱའོ། ། གྱི་ཕུར་གདན་ལ་བཙུགས། དེ་ནས་དབུས་ཀྱི་ཕུར་བུ་བླངས་ལ་ཨོཾ་སུམྦྷ་རཱ་ཛ་ལན་ལྔར་བརྗོད་དོ། ། དང་པོའི་རང་ངམ་ལས་ཀྱི་རྡོ་རྗེས་ཙནྡན་གྱི་ལྡེའུ་དབུལ་བ་སྟེ་དྲི་བཟང་གི་ཆུས་་་་་་ལས་ཀྱི་རྡོ་རྗེའི་ཀུ་ཤའི་འཐོར་གཡབ་ཀྱིས་དྲི་བཟང་གི་ཆུ་ཅུང་ཟད་འཐོར།
གཉིས་པ་མེ་ཏོག་གི་ཚོམ་བུ་དབུལ་་་་་་ལས་ཀྱི་རྡོ་རྗེས་ཕུར་གདན་གྱི་མདུན་ནས་འབྲས་གང་རུང་གི་ཚོམ་བུ་རེ་ཐོག་མ་ནས་བཀོད་ལ་སྔགས་བརྗོད་དུས་བསམ་པས་ཆོག གསུམ་པ་དར་དམར་གྱི་ཅོད་པན་མགུལ་དུ་བཅིངས། བཞི་པས་ཡུངས་ཀར་གྱིས་ཕུར་མ་རེ་མགུལ་དུ་གདགས་་་་་་ཕྱག་ལེན་འཇུག་པ་བདེ་བའི་ཕྱིར་ཅོད་པན་དང་ཡུངས་ཀར་ཕུར་མ་ས་ལ་ཐོག་མ་ནས་བདག་ལ་སྔགས་བརྗོད་དུས་བསམ་པས་ཆོག ལྔ་པས་གུ་གུལ་གྱི་དུད་པ་དབུལ་་་་་ལས་ཀྱི་རྡོ་རྗེས་བདུག དེ་བཞིན་དུ་ཕུར་བུ་གཞན་རྣམས་ལའང་རང་རང་གི་སྔགས་ཚར་ལྔ་ལྔ་བཟླས། ཙནྡ་གྱི་ལྡེའུ་དབུལ་བ་སོགས་ཤེས་པར་བྱའོ། །་་་་་ རྫས་འདི་རྣམས་ལ་གཞན་གྱིས་རྒྱས་བཀབ་ནས་པུཥྤེ་ལ་སོགས་པའི་སྔགས་སོ་སོར་བརྗོད་པས་ཕྱག་ལེན་བྱེད་པ་དང་ཡི་གེར་བྲིས་པ་མཐོང་ན་ཡང་འདི་རྗེ་བཙུན་གྱི་དགོངས་པ་དང་འགལ་ཏེ། ནག་པོ་དཀྱིལ་ཆོག་ལས་དེ་དག་ཐམས་ཅད་ལ་རང་རང་གི་སྔགས་ཀྱིས་དེ་དག་ཉིད་ཀྱི་ཕུར་པའི་རྩ་བར་ཙནྡན་དམར་པོའི་ལྡེའུ་དབུལ་བ་སོགས་ནས། རེ་རེ་ལའང་རང་རང་གི་སྔགས་བཟླ་ཞིང་བྱའོ། ། ཞེས་པའི་བར་གྱིས་གསལ་བར་གསུངས་པའི་ཕྱིར་རོ། །
དེ་ནས་ལྷ་སྟ་གོན་གྱི་མཎྜལ་ལ་རྡོ་རྗེའི་རྩེས་ནང་མཆོད་འཐོར་ལ། སུམྦྷ་ནིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ས་ཕྱོགས་དེར་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་སོགས་ནས། ཨོཾ་བཛྲ་ཛྭ་ལ་ཨ་ན་ལཱརྐ་ཧཱུྃ་ཌཾ་ཧཱུྃ་གིས་བར་གྱིས་སྲུང་འཁོར་བསྒོམ། པཱུ་ཛ་ནས། ན་སི་མ་ཀུའི་བར་བརྗོད་ལ། ཡུལ་ཉི་ཤུ་རྩ་བཞི་དུར་ཁྲོད་བརྒྱད་དང་བཅས་པ་རང་བཞིན་གྱི་ལྷུན་གྱིས་གྲུབ་པར་གྱུར་ཅེས་བརྗོད་ཚོམ་བུའི་འགོད་སྔགས་གཙོ་བོ་ནས་དུར་ཁྲོད་བར་ཐམས་ཅད་ལ་འབྲུ་གསུམ་ལན་རེར་བརྗོད། དེ་ནས། སྲུང་བའི་འཁོར་ལོའི་འོག་ཏུ་ཡཾ་ལས་རླུང་གི་དཀྱིལ་འཁོར་ཞེས་པ་ནས།
ལྕོག་བརྒྱད་དང་ལྡན་པ་ཞེས་པའི་བར་སྒྲུབ་ཐབས་བཞིན་བརྗོད་ལ། རི་རབ་ཀྱི་སྟེང་སྲུང་བའི་འཁོར་ལོའི་ནང་དུ་སྣ་ཚོགས་རྡོ་རྗེའི་ལྟེ་བར་པཾ་ལས་སྣ་ཚོགས་པདྨ་འདབ་མ་བརྒྱད་པའི་དབུས་སུ་སངས་རྒྱས་ཀྱི་མཚན་བཟང་པོ་སོ་གཉིས་ཀྱི་ངོ་བོ་ཨ་ཨཱ་སོགས་ནས། གཞལ་ཡས་ཁང་གི་ནང་དུ་འཁོར་ལོའི་དབུས་སུ་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་ཞེས་པའི་བར་སྒྲུབ་ཐབས་བཞིན་ལ། བཅོམ་ལྡན་འདས་འཁོར་ལོ་བདེ་མཆོག་སྐུ་མདོག་སྔོན་པོ་ཞེས་པ་ནས། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། ཞེས་པའི་བར་ལུས་དཀྱིལ་བཞིན། པདྨའི་འདབ་མ་བཞི་ལ་ཤར་དུ་མཁའ་འགྲོ་མ་སྔོན་མོ་ནས། ལྷ་ཐམས་ཅད་ཀྱི་དཔྲལ་བར་རྡོ་རྗེའི་འཕྲེང་བར་བརྒྱན་པའོ། ། ཞེས་པའི་བར་རྟེན་དང་བརྟེན་པ་ཐམས་ཅད་སྒྲུབ་ཐབས་ལྟར་ཅིག་ཆར་བསྐྱེད། ཡེ་ཤེས་པ་གཞུག
གོ་ཆ་བགོ དབང་བསྐུར་རིགས་བདག་གིས་རྒྱས་འདེབས་པ་རྣམས་མངོན་རྟོགས་བཞིན་བྱའོ། ། མཆོད་པའི་རྣམ་གྲངས་བཅུ་གཉིས་ལས་དང་པོ་སྔགས་མཆོད་ནི་བདག་བསྐྱེད་བཞིན་གཉིས་པ་ཕྱིའི་མཆོད་པ་ནི། མཆོད་པ་རྣམས་བདུད་རྩི་དང་ཞལ་བཞི་པའི་སྔགས་ཀྱིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཨཱ་བདུན་ལས་ཐོད་པ་བདུན་གྱི་ནང་དུ་ཧཱུྃ་བདུན་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས། མར་མེ།
དྲི། ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་བསྐྱེད་ལ་རང་རང་གི་སྔགས་དང་ཕྱག་རྒྱས་བྱིན་གྱིས་བརླབས་ཏེ། སྟོང་གསུམ་འདི་འམ་སྟོང་གསུམ་གཞན་དག་ན། ། ལྷ་རྫས་མཆོད་ཡོན་ཇི་སྙེད་ཡོད་པ་རྣམས། ། དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི། ། ཐུགས་རྗེས་འགྲོ་བའི་དོན་ཕྱིར་བཞེས་སུ་གསོལ། ཨོཾ་སརྦ་ཏ་ཐཱ་ག་ཏཱ་ཤྲཱི་ཙཀྲ་སཾ་བྷ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནཱི་ཨརྒྷཾ་པྲ་ཏཱིཙྪ་ཡེ་སྭཱ་ཧཱ་ཞེས་པས་མཆོད་ཡོན་དང་། དེ་བཞིན་དུ་ཚིགས་བཅད་རྐང་པ་ཐ་མ་གཉིས་དང་གོང་མ་སྔར་བཞིན་ལས་རྐང་པ་གཉིས་པའི་མཆོད་ཡོན་གྱི་ཚབ་ཏུ་ཞབས་བསིལ་དང་ཨརྒྷཾ་གྱི་གནས་སུ་པཱདྱཾ་བཅུག་ལ་ཞབས་བསིལ་དབུལ། མེ་ཏོག་ལ་སོགས་པའི་ཚིགས་བཅད་ཀྱི་སྦྱོར་ཚུལ་དེ་བཞིན་ལ་སྔགས་ཨོཾ་སརྦ་ཏ་ཐཱ་ག་ཏ་སོགས་སྔོན་དུ་འགྲོ་བས་ཡོ་གི་ནཱི་བཛྲ་པུཥྤེ་ཨཱཿཧཱུྃ་དང་།
བཛྲ་དྷཱུ་པེ་ཨཱཿཧཱུྃ། བཛྲ་དཱི་པེ་ཨཱཿཧཱུྃ། བཛྲ་གྷནྡྷེ་ཨཱཿཧཱུྃ། བཛྲ་ནཻ་ཝི་ཏེ་ཨཱཿཧཱུྃ། བཛྲ་ཤཔྟ་ཨཱ་ཧཱུྃ། བཛྲ་གྷཎྜེ་ར་ཎི་ཏ། པྲ་ར་ཎི་ཏ་ལ་སོགས་པ་བརྗོད་ཅིང་རོལ་ཆེན་རྣམས་རང་རང་གི་སྔགས་དང་ཕྱག་རྒྱ་ཏིང་ངེ་འཛིན་གྱིས་དབུལ། གསུམ་པ་ན་ཟའི་མཆོད་པ་ནི་རས་ཟུང་བདུད་རྩི་དང་། སུམྦྷ་ནིས་བསངས། སྭ་བྷཱ་ཝས་སྟོང་པར་སྦྱངས།
སྟོང་པའི་ངང་ལས་ལྷ་རྫས་ལས་གྲུབ་པའི་ན་བཟའ་སྲབ་པ་འཇམ་པ་ཡང་བ་ཟུང་དུ་སྦྱར་བ་དང་ལྡན་པར་བསྐྱེད་ལ། སྲབ་འཇམ་ཡང་བ་ལྷ་ཡི་གོས། ། མི་ཕྱེད་རྡོ་རྗེའི་སྐུ་ལ་གསོལ། ། མི་ཕྱེད་དད་པས་བདག་འབུལ་ན། ། བདག་ཀྱང་རྡོ་རྗེའི་སྐུ་ཐོབ་ཤོག ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སོགས་དང་། ཨོཾ་ཡོ་གི་ནི་ཨོཾ་བཛྲ་ཝཥྚ་ཡེ་ཧཱུྃ། ཞེས་བརྗོད་ལ་ལྷ་རེ་རེ་ལ་ན་བཟའ་ཟུང་རེར་ཕུལ་བར་བསམ། བཞི་པ་རིག་མ་བཅུ་དྲུག་གི་མཆོད་པ་ནི། རང་གི་སྙིང་ཁའི་ཧཱུྃ་ལས་ལྷ་མོ་རྣམས་སྤྲོས་པར་བསམ་ལ།
ཨོཾ་ཝི་ནི་བཛྲི་ནི་ཧཱུྃ་ཨཱཿཞེས་བརྗོད་ཅིང་། དབང་སྔོན་མདོག་མཚུངས་རྡོ་རྗེ་པི་ཝཾ་མ། སྣ་ཚོགས་གོས་དང་རྒྱན་གྱིས་རབ་མཛེས་མ། ། ནམ་མཁའ་གང་བར་སེམས་ཀྱིས་རབ་སྤྲུལ་ནས། ། དཀྱིལ་འཁོར་ལྷ་ཚོགས་པི་ཝཾ་སྒྲ་ཡིས་མཆོད། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བྷ་ར་མཎྜ་ལ་ཙཀྲ་སརྦ་ཝི་ར་ཡོ་གི་ནི་ཝི་ནི་བཛྲི་ནི་བཛྲ་པཱུ་ཙི་ཏེ་ཧཱུྃ། ཞེས་བརྗོད་ལ་དཀྱིལ་འཁོར་ལ་མཆོད་པར་བསམ། དེ་བཞིན་དུ། ཨོཾ་ཝཾ་སྱ་བཛྲི་ནི་ཧཱུྃ་ཨཱཿཅེས་དང་ཚིགས་བཅད་རྐང་པ་བར་མ་གཉིས་ཐམས་ཅད་ལ་འདྲ་བར་བྱས་ལ། གསེར་བཟང་མདོག་མཚུངས་རྡོ་རྗེ་གླིང་བུ་མ། །
དཀྱིལ་འཁོར་ལྷ་ཚོགས་གླིང་བུའི་སྒྲ་ཡིས་མཆོད། ཨོཾ་སརྦ་ཏ་ཐཱ་ག་ཏ་སོགས་དང་། ཡོ་གི་ནི་ཝཾ་སྱ་བཛྲི་ནི་བཛྲ་པཱུ་ཙི་ཏེ་ཧཱུྃ། ཡང་ཨོཾ་མྲྀ་ཏཾ་ག་བཛྲི་ནཱི་ཧཱུྃ་ཨཱཿ པདྨ་རཱ་གའི་མདོག་མཚུངས་རྫ་རྔ་མ། ། དཀྱིལ་འཁོར་ལྷ་ཚོགས་རྫ་རྔའི་སྒྲ་ཡིས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་། ཡོ་གི་ནི་མྲྀ་ཏཾ་ག་བཛྲིནི་བཛྲི་པཱུ་ཙི་ཏ་ཧཱུྃ། ཨོཾ་མུརྫི་བཛྲི་ནི་ཧཱུྃ་ཨཱཿ མརྒད་མདོག་མཚུངས་རྡོ་རྗེ་རྔ་ཟླུམ་མ། །
དཀྱིལ་འཁོར་ལྷ་ཚོགས་རྔ་ཟླུམ་སྒྲ་ཡིས་མཆོད། ཨོཾ་སརྦ་ཏ་ཐཱ་ག་ཏ་སོགས་དང་ཡོ་གི་ནི་མུརྫི་བཛྲི་ནི་བཛྲ་པཱུ་ཙི་ཏེ་ཧཱུྃ། ཡང་། ཨོཾ་ཧ་སྱེ་བཛྲི་ནི་ཧཱུྃ་ཨཱཿལི་ཁྲིའི་མདོག་མཚུངས་རྡོ་རྗེ་བཞད་པ་མ། ། དཀྱིལ་འཁོར་ལྷ་ཚོགས་བཞད་པའི་བདེ་བས་མཆོད། ཨོཾ་སརྦ་ཏ་ཐཱ་ག་ཏ་སོགས་དང་ཡོ་གི་ནཱི་ཧ་སྱེ་བཛྲི་ནི་བཛྲི་པཱུ་ཙི་ཏེ་ཧཱུྃ་ཡང་། ཨོཾ་ལ་སྱེ་བཛྲི་ནི་ཧཱུྃ་ཨཱཿ ། ནམ་མཁའི་མདོག་མཚུངས་རྡོ་རྗེ་སྒེག་མོ་མ། ། དཀྱིལ་འཁོར་ལྷ་ཚོགས་སྒེག་མཛེས་བདེ་བས་མཆོད། ཨོཾ་སརྦ་ཏ་ཐཱ་ག་ཏ་སོགས་དང་ཡོ་གི་ནཱི་ལ་སྱེ་བཛྲི་པཱུ་ཙི་ཏེ་ཧཱུྃ།
ཡང་། ཨོཾ་གཱིརྟི་བཛྲི་ནི་ཧཱུྃ་ཨཱཿ ། གུར་གུམ་མདོག་མཚུངས་རྡོ་རྗེ་གླུ་ལེན་མ། ། དཀྱིལ་འཁོར་ལྷ་ཚོགས་སྙན་པའི་གླུ་ཡིས་མཆོད། ཨོཾ་སརྦ་ཏ་ཐཱ་ག་ཏ་སོགས་དང་། ཡོ་གི་ནཱི་ཧ་སྱེ་བཛྲི་པཱུ་ཙི་ཏེ་ཧཱུྃ་ཡང་། ཨོཾ་ནཱིརྟི་བཛྲ་ཧཱུྃ་ཨཱཿ པྲི་ཡང་ཀུ་མཚུངས་རྡོ་རྗེ་གར་མཁན་མ། ། དཀྱིལ་འཁོར་ལྷ་ཚོགས་མཛེས་པའི་གར་གྱིས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་།
ཡོ་གི་ནཱི་གཱིརྟི་བཛྲི་ནི་བཛྲི་པཱུ་ཙི་ཏེ་ཧཱུྃ་ཡང་། ཨོཾ་བཛྲ་པུཥྤཾ་བཛྲི་ནི་ཧཱུྃ་ཨཱཿ ཟླ་བའི་མདོག་མཚུངས་རྡོ་རྗེ་མེ་ཏོག་མ། ། དཀྱིལ་འཁོར་ལྷ་ཚོགས་མེ་ཏོག་བསིལ་མས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་། ཡོ་གི་ནཱི་ཧ་སྱེ་བཛྲི་པཱུ་ཙི་ཏེ་ཧཱུྃ་ཡང་། ཨོཾ་དྷཱུ་པཾ་བཛྲི་ནཱི་ཧཱུྃ་ཨཱཿ ཨིནྡྲ་ནཱི་ལའི་མདོག་མཚུངས་བདུག་སྤོས་མ། དཀྱིལ་འཁོར་ལྷ་ཚོགས་བདུག་སྤོས་སྤྲིན་གྱིས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་།
ཡོ་གི་ནཱི་དཱི་པཾ་བཛྲི་པཱུ་ཙི་ཏེ་ཧཱུྃ་ཡང་། ཨོཾ་དཱི་པཾ་བཛྲི་ནི་ཧཱུྃ་ཨཱཿ ཉི་མའི་མདོག་མཚུངས་རྡོ་རྗེ་མར་མེ་མ། དཀྱིལ་འཁོར་ལྷ་ཚོགས་མར་མེའི་ཕྲེང་བས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་། ཡོ་གི་ནཱི་དཱི་པཾ་བཛྲི་པཱུ་ཙི་ཏེ་ཧཱུྃ་ཡང་། ཨོཾ་གནྡྷེ་བཛྲི་ནི་ཧཱུྃ་ཨཱཿ སིནྡྷུའི་མདོག་མཚུངས་རྡོ་རྗེ་དྲི་ཆབ་མ། ། དཀྱིལ་འཁོར་ལྷ་ཚོགས་དྲི་བཟང་བྱུག་པས་མཆོད། ཨོཾ་སརྦ་ཏ་ཐཱ་ག་ཏ་སོགས་དང་།
ཡོ་གི་ནཱི་གནྡྷཾ་བཛྲི་པཱུ་ཙི་ཏེ་ཧཱུྃ་ཡང་། ཨོཾ་རཱུ་པ་བཛྲི་ནི་ཧཱུྃ་ཨཱཿ ཆུ་ཤེལ་མདོག་མཚུངས་གཟུགས་ཀྱི་རྡོ་རྗེ་མ། ། དཀྱིལ་འཁོར་ལྷ་ཚོགས་གཟུགས་ཀྱི་བདེ་བས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་། ཡོ་གི་ནཱི་རཱུ་པ་བཛྲི་པཱུ་ཙི་ཏེ་ཧཱུྃ་ཡང་། ཨོཾ་རཱ་ས་བཛྲི་ནི་ཧཱུྃ་ཨཱཿ བཙོད་ཀྱི་མདོག་མཚུངས་རོ་ཡི་རྡོ་རྗེ་མ། ། དཀྱིལ་འཁོར་ལྷ་ཚོགས་རོ་ཡི་བདེ་བས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་།
ཡོ་གི་ནཱི་དྷུ་པཾ་བཛྲི་ནི་བཛྲི་པཱུ་ཙི་ཏེ་ཧཱུྃ་ཡང་། ཨོཾ་པརྵེ་བཛྲི་ནི་ཧཱུྃ་ཨཱཿ སྣ་ཚོགས་མདོག་མཚུངས་རེག་བྱ་རྡོ་རྗེ་མ། དཀྱིལ་འཁོར་ལྷ་ཚོགས་རེག་བྱའི་བདེ་བས་མཆོད། ཨོཾ་སརྦ་ཏ་ཐཱ་ག་ཏ་སོགས་དང་། ཡོ་གི་ནཱི་པུཥྤེ་བཛྲི་ནི་པཱུ་ཙི་ཏེ་ཧཱུྃ་ཡང་། ཨོཾ་དྷརྨཱ་དྷཱ་ཏུ་བཛྲི་ནི་ཧཱུྃ་ཨཱཿ སྟོན་ཟླའི་མདོག་མཚུངས་ཆོས་དབྱིངས་རྡོ་རྗེ་མ། དཀྱིལ་འཁོར་ལྷ་ཚོགས་ཆོས་ཁམས་བདེ་བས་མཆོད། ། ཨོཾ་སརྦ་ཏ་ཐཱ་ག་ཏ་སོགས་དང་།
ཡོ་གི་ནཱི་དྷརྨཱ་དྷཱ་ཏུ་བཛྲི་ནི་བཛྲ་པཱུ་ཙི་ཏེ་ཧཱུྃ། ཅེས་པ་རྣམས་རང་རང་གི་སྔགས་དང་ཕྱག་རྒྱ་ཏིང་ངེ་འཛིན་གྱིས་དབུལ། ལྔ་པ་རིན་ཆེན་སྣ་བདུན་གྱི་མཆོད་པ་ནི། རང་གི་སྙིང་ཁའི་ཧཱུྃ་ལས་རིན་ཆེན་སྣ་བདུན་སྤྲོས་ཏེ་དཀྱིལ་འཁོར་གྱི་འཁོར་ལོ་མཆོད་པར་བསམ་ལ། ཕྱག་རྒྱ་དང་བཅས་པས། བདེ་བར་གཤེགས་པ་ཐམས་ཅད་ལ། ། འཁོར་ལོ་རིན་ཆེན་འདི་ཕུལ་བས། ། སྲིད་པའི་འཁོར་ལོ་རྒྱུན་བཅད་ནས། ། ཆོས་ཀྱི་འཁོར་ལོ་སྐོར་བར་ཤོག ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སཾ་བྷ་ར་མཎྜ་ལ་ཙཀྲ་སརྦ་ཝཱི་ར་ཡོ་གི་ནི་ཙཀྲ་རཏྣ་པཱུ་ཙི་ཏེ་ཧཱུྃ།
དེ་བཞིན་དུ་འོག་མ་རྣམས་ལའང་ཚིགས་སུ་བཅད་པ་རྣམས་ཐུན་མོང་བ་ལྟར་བྱ་ཞིང་སྔགས་འདིས་སྦྲེལ་ཏེ་ཤེས་པར་བྱའོ། ། དྲུག་པ་འདོད་ཡོན་ལྔའི་མཆོད་པ་ནི། མཆོད་པ་ཇི་སྙེད་ཡོད་པ་ལེགས་པར་བསྡུ་ན་དེ་དག་དངོས་སུ་བཤམས་པ་དང་། འཇིག་རྟེན་གྱི་ཁམས་དཔག་ཏུ་མེད་པའི་གཟུགས་ལ་སོགས་པ་མཆོད་པའི་ཁྱད་པར་རྣམས་དཀྱིལ་འཁོར་གྱི་འཁོར་ལོ་ལ་ཕུལ་བར་མོས་ཏེ། ཕྱག་རྒྱ་དང་ལྡན་པས། ཁ་དོག་དབྱིབས་ལེགས་ཡིད་འོང་རྒྱན་ཕྲེང་ལྡན། ། ཕྱོགས་དུས་ཀུན་ན་གཟུགས་མཆོག་ཅི་མཆིས་པ། ། མོས་བློས་དཀྱིལ་འཁོར་ལྷ་ལ་བདག་འབུལ་ན། ། བཞེས་ཤིང་བླ་མེད་གྲུབ་མཆོག་སྩལ་ཏུ་གསོལ། ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦྷ་ར་མཎྜ་ལ་ཙཀྲ་སརྦ་བཱི་ར་ཡོ་གི་ནི་རཱུ་པ་ཀ་མ་གུ་ཎ་བཛྲ་པཱུ་ཙི་ཏེ་ཧཱུྃ།
དེ་བཞིན་དུ་གཞན་རྣམས་ལ་ཡང་ཚིགས་སུ་བཅད་པ་ཐུན་མོང་བ་དང་སྔགས་འདི་བཞིན་སོ་སོར་སྦྱར་ཏེ་ཤེས་པར་བྱའོ། ། བདུན་པ་ནང་གི་མཆོད་པ་ནི། ལག་པ་གཡོན་པའི་མཐེབ་སྲིན་གྱིས་བྱིན་གྱིས་བརླབས་པའི་ནང་མཆོད་ལ་གཡོན་དུ་ལན་གསུམ་བསྐོར་ལ་དབུལ་ནས་བླངས་ཏེ། རང་གི་རྩ་བའི་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པར་མོས་ལ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ། མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས་བསམ་གྱིས་མི་ཁྱབ་པ་མངའ་བ་དྲིན་ཅན་རྩ་བའི་བླ་མ་དེ་ཉིད་ཀྱི་མཚན་ནས་བརྗོད་དེ། ཨོཾ་ཨཱཿཧཱུྃ། ཅེས་པའི་ཐོག་མར་རྩ་བའི་བླ་མ།
དེ་ནས། ཧེ་རུ་ཀ་དཔལ་དཀྱིལ་འཁོར་དང་། ། གསང་བའི་བདག་པོ་རྡོ་རྗེ་འཆང་། ། དཔལ་ལྡན་སློབ་དཔོན་ས་ར་ཧ། ། ཀླུ་སྒྲུབ་རི་ཁྲོད་མགོན་པོ་དང་། ། ལཱུ་ཧི་པ་དང་དྷ་རི་ཀ ། ཨནྟར་པ་དང་ཏི་ལོ་པ། ། ནཱ་རོ་ཏ་པ་དང་ཕམ་མཐིང་པ། ། བློ་གྲོས་གྲགས་པ་རྗེ་བཙུན་མཆོད། ། ཨོཾ་ཨཱཿཧཱུྃ། །
བསོད་ནམས་རྩེ་མོ་གྲགས་པའི་མཚན། ། ས་སྐྱ་པཎ་ཆེན་འཕགས་པའི་ཞབས། ། དཀོན་མཆོག་དཔལ་དང་བསོད་ནམ་དཔལ། ། བློ་གྲོས་བརྟན་པ་དཔལ་ལྡན་པ། ། ཡེ་ཤེས་རྒྱ་མཚན་ཀུན་དགའི་མཚན། ། དཀོན་མཆོག་རྒྱལ་མཚན་བླ་མ་མཆོད། ། ཀུན་མཁྱེན་བསོད་ནམས་སེངྒེ་དང་། ། དཀོན་མཆོག་བློ་གྲོས་བུདྡྷའི་ཞབས།་་་་་ འདི་སངས་རྒྱས་རིན་ཆེན་ཡིན། འཇམ་དབྱངས་ཀུན་དགའ་བསོད་ནམས་མཚན། །
རྗེ་བཙུན་དཀོན་མཆོག་ལྷུན་གྲུབ་ཞབས། ། ཡོངས་འཛིན་དཀོན་མཆོག་དཔལ་ལྡན་དང་། ། བྱམས་པ་ཀུན་དགའ་བཀྲ་ཤིས་དང་། ། ཤེས་རབ་འབྱུང་གནས་དམ་ཆོས་མཚན། ། མཁན་ཆེན་སངས་རྒྱས་ཕུན་ཚོགས་དང་། ངོར་ཆེན་བཀྲ་ཤིས་ལྷུན་གྲུབ་ཞབས། ། འཇམ་མགོན་སངས་རྒྱས་ཡེ་ཤེས་སོགས། ། རབ་མཆོད་དངོས་གྲུབ་ཐམས་ཅད་སྩོལ། ། ཨོཾ་ཨཱཿཧཱུྃ། གཞན་ཡང་དབང་བསྐུར་རྒྱུད་བཤད།
མན་ངག་ནོས། ཆོས་ཀྱི་འབྲེལ་བ་ཐོབ་པའི་བླ་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞེས་དང་། དེ་ནས་གོང་གི་སྔགས་མཆོད་ལྟར་དཀྱིལ་འཁོར་གྱི་གཙོ་བོ་ནས་སྒོ་མཚམས་མའི་བར་གྱི་སྔགས་བརྗོད་པའི་མཐར་འབྲུ་གསུམ་བཏགས་ལ། འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་ཞལ་དུ་འབུལ་ལོ། ། ཞེས་དང་། གཞན་ཡང་བྱ་བའི་རྒྱུད། སྤྱོད་པ། རྣལ་འབྱོར། རྣལ་འབྱོར་བླ་ན་མེད་པའི་རྒྱུད་དེ།
རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཞེས་པས་མཆོད། དེ་ནས་མཐེབ་སྲིན་གྱིས་རང་གི་ལྕེ་རྩེ། སྨིན་མཚམས་སྤྱི་གཙུག་ཏུ་བདུད་རྩིའི་ཐིག་ལེ་བྱས་ལ། འབྲུ་གསུམ་བརྗོད་པས་ལུས་ཀྱི་ལྷ་རྣམས་ཚིམ་པར་བསམ། ཨོཾ་ཤྲཱི་མ་ཧཱ་ཀཱ་ལ་ཡེ་ཨོཾ་ཨཱཿཧཱུྃ། ཅེས་པས་མགོན་པོ་དང་། ཨོཾ་ཤྲཱི་དྷརྨཱ་པཱ་ལ་ཙ་ཏུརྨུ་ཁ་ཨོཾ་ཨཱཿཧཱུྃ། ཅེས་པས་གདོང་བཞི་པ་ལ་སོགས་པ་སྒོས་ཀྱི་ཆོས་སྐྱོང་རྣམས་ལ་དབུལ། གཞན་ཡང་ཆོས་འཁོར་སྲུང་ཞིང་སྐྱོང་བར་ཞལ་གྱིས་བཞེས་པའི་ཆོས་སྐྱོང་སྲུང་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ།
ཞེས་དང་། གནས་དང་ཉེ་བའི་གནས། ཞིང་དང་ཉེ་བའི་ཞིང་། ཚནྡྷོ་དང་ཉེ་བའི་ཚནྡྷོ། འདུ་བ་དང་ཉེ་བའི་འདུ་བ། འཐུང་གཅོད་དང་ཉེ་བའི་འཐུང་གཅོད། དུར་ཁྲོད་དང་ཉེ་བའི་དུར་ཁྲོད། ཡུལ་སུམ་ཅུ་སོ་གཉིས། གནས་ཉི་ཤུ་རྩ་བཞི། དུར་ཁྲོད་ཆེན་པོ་བརྒྱད་ན་བཞུགས་པའི་དཔའ་བོ་དང་རྣལ་འབྱོར་མ་བསམ་གྱིས་མི་ཁྱབ་པ་སྤྲུལ་པའི་སྐུས་འགྲོ་བ་སེམས་ཅན་གྱི་དོན་མཛད་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ།
ཞིང་སྐྱོང་བཞི་བཅུ་རྩ་བརྒྱད། ཕོ་ཉ་གནས་ལས་སྐྱེས་པ། རིགས་ལས་སྐྱེས་པ། སྔགས་ལས་སྐྱེས་པ། ལས་ལས་སྐྱེས་པའི་མཁའ་འགྲོའི་ཚོགས་དང་། གནས་གསུམ་གྱི་རྡོ་རྗེ་མཁའ་འགྲོ་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་གནོད་སྦྱིན། སྲིན་པོ། འབྱུང་པོ། ཡི་དྭགས།
ཤ་ཟ། སྨྱོ་བྱེད། རྗེད་བྱེད། མ་མོ། ཞིང་སྐྱོང་། ཕོ་ཉ། འཕྲོག་མ། གྲུབ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། གཞན་ཡང་བོད་ཁམས་སྐྱོང་བར་བྱེད་པའི་བསྟན་མ་བཅུ་གཉིས་འཁོར་དང་བཅས་པ་དང་། གནས་བདག
གཞི་བདག གྲོང་བདག ཡུལ་བདག གཉུག་མར་གནས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཡི་དམ་གྱི་ལྷར་བསམ་ལ། འགྲོ་བ་རིགས་དྲུག ལམ་རྒྱུད་ལྔ། སྐྱེ་གནས་རྣམ་པ་བཞིས་བསྡུས་པའི་སེམས་ཅན་ཐམས་ཅད་ཚིམ་ཞིང་ཟག་པ་མེད་པའི་བདེ་བས་རྒྱུད་གང་ནས་མྱུར་དུ་བླ་ན་མེད་པའི་གོ་འཕངས་ཐོབ་པའི་སྐལ་བ་དང་ལྡན་པར་གྱུར་ཅིག ཨོཾ་ཨཱཿཧཱུྃ། ཞེས་པས་དབུལ་ཞིང་དེ་ལྟར་བསམ་མོ། །
བརྒྱད་པ་མཉེས་པའི་མཆོད་པ་ནི། བདག་གི་ལྕེ་ལ་བདུད་རྩི་བཞག་སྟེ། ལུས་དང་དཀྱིལ་འཁོར་གྱི་ལྷ་ཐམས་ཅད་དགྱེས་པར་བསམ་ནས་ཨོཾ་ཧྲཱིཿཧ་ཧ་ཧཱུྃ་ཧཱུྃ་ཕཊ། ཅེས་ལྷ་ཐམས་ཅད་ཀྱིས་ཞལ་ནས་གསུང་བར་བསམ་ལ་བདག་གིས་ཀྱང་བརྗོད་ཅིང་རྣམ་ལྔ་འདོད་སྐོར་བྱས་ཏེ་མཐར་འཁྱུད་པའི་ཕྱག་རྒྱ་སྙིང་ཁར་བཅའ་བའོ། །་་་་་ ཐོག་མ་དབུས། དེ་ནས་གཡས། ཡང་དབུས། དེ་ནས་གཡོན་ཡང་དབུས་རྣམས་སུ་འཁྱུད་རྒྱ་བྱ། འདི་གོང་མའི་ཕྱག་ལེན་འཁྲུལ་མེད་ཡིན་ཞིང་དགོས་གནད་ཁྱད་པར་ཅན་ཡོད་དོ། ། དགུ་པ་ཡིད་ལས་བྱུང་བའི་མཆོད་པ་ནི།
སྤྱི་བོར་ནམ་མཁའ་མཛོད་ཀྱི་ཕྱག་རྒྱ་བཅས་ནས། མཆོད་པའི་སྤྲིན་བྱང་ཆུབ་སེམས་དཔའི་རྣམ་པར་ཐར་པ་ལས་བྱུང་བ་ལྟ་བུ་ནམ་མཁའི་ཁམས་གང་བར་མཆོད་པར་བསམ་སྟེ་ངག་ཏུ། ན་མོ་ཆོས་ཀྱི་དབྱིངས་ཀྱི་བྱིན་རླབས་དང་། ། ཅེས་སོགས་ནས། ཨོཾ་སརྦ་བིད་པཱུ་ར་པཱུ་ར་ནས། བ་ལེ་ན་ཙ་ཡེ་སྭཱ་ཧཱ་ཞེས་པའི་བར་བརྗོད་དོ། ། བཅུ་པ་བསྟོད་པའི་མཆོད་པ་ནི། ཡབ་ཡུམ་གྱི་རྐང་བརྒྱད་དང་། ཆོས་དབྱིངས་རྣམ་དག་དབྱིངས་ལས་མ་གཡོས་ཀྱང་། ། ཐབས་ཀྱི་ཁྲོ་བོའི་སྐུར་སྟོན་གདུག་པ་འདུལ། །
ཆེ་བའི་ཆེ་མཆོག་ལྷག་པའི་ལྷར་གྱུར་པའི། ། ཀུན་བཟང་ཧེ་རུ་ཀ་ལ་ཕྱག་འཚལ་ལོ། ། ཅེས་སོགས་དང་། དེ་ནས་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཡང་དག་པར་འདུས་ནས། བཅོམ་ལྡན་འདས་འཁོར་ལོ་བདེ་མཆོག་ལ་བསྟོད་པ། རྒྱལ་བ་སྤྲུལ་པ་དུས་མཐའི་མེ་ལྟར་རབ་ཏུ་འཇིགས་མཛད་ཅིང་། རཾ་རཾ་རྣམ་འཁོར་ཨུཏྤལ་སྔོ་འདྲ་ཉི་མ་བརྒྱ་ཡི་གཟི། རྡོ་རྗེ་དང་ནི་ཁ་ཊྭཱཾ་གར་བཅས་ཨོཾ་ཨོཾ་དག་པར་ལྡན། ཚངས་དང་ལྷ་ཆེན་ཁྱབ་འཇུག་མགོ་བཅད་དབུ་ཡི་ཅོད་པན་དང་། ཧཱུྃ་ཧཱུྃ་ཕཊ་ཕཊ་ཧྲ་ཧྲ་ཞེས་བྱ་ཁྲོ་བ་དང་བཅས་པས།
མི་ཡི་སེངྒེ་དྲེགས་པ་འཇོམས་མཛད་ཞབས་ཀྱིས་གནོན་མཛད་ཅིང་། ཨ་ལ་ལ་ཡི་སྒྲ་སྒྲོག་བགེགས་རྣམས་ཡོངས་སུ་འདར་བར་མཛད། ཅང་ཏེའུ་སྒྲ་སྒྲོག་ལྷ་ཆེན་ཁྱབ་འཇུག་དག་གི་ལྤགས་པ་བསྣམས། ། ཐུགས་རྗེ་ཆེ་སྤྲུལ་རབ་ཁྲོས་ཛཿཧཱུྃ་བཾ་ཧོཿཧཱུྃ་མཛད་ཅིང་། ། ལཀྵྨི་གཽ་རཱི་ཞབས་ཀྱིས་གནོན་ཅིང་སྐུ་གཅར་རབ་ཏུ་བཞུགས། ལྷ་རྣམས་མགོ་ལ་ཞབས་ཀྱིས་མནན་བཞུགས་བདེ་གཤེགས་དབུ་རྒྱན་ཅན། ། ལྷ་རྣམས་ཀུན་གྱི་འཁོར་གྱིས་འཁོར་ལོས་ཡོངས་བསྐོར་མཛད་པ་པོ། ། ཧུ་ལུ་ཧུ་ལུ་ཛིཾ་ཛིཾ་ཏྲཾ་བཾ་རྒྱུ་མ་ཐོད་རློན་གྱི། ། ཕྲེང་བ་འཛིན་ཅིང་རྡོ་རྗེ་མཁའ་འགྲོ་འཇིགས་ཤིང་ཁྲོ་བ་ཡི། ། གླུ་སྒྲ་མི་བཟད་ཧུ་ལུ་ཧུ་ལུས་རབ་ཏུ་རྨོངས་མཛད་དེ། །
རྡོ་རྗེ་ཆེན་པོ་མ་མ་ཀཱིས་ནི་སྐུ་ལུས་རྣམ་པར་བརྒྱན། ། དུར་ཁྲོད་རབ་ཏུ་འཇིགས་ཤིང་གར་གྱིས་འཁོར་ལོའི་ཚོགས་སྐྲག་མཛད། ། ཀ་ཧཾ་ཀ་ཧའི་བཞད་སྒྲས་གནོད་སྦྱིན་ཚོགས་རྣམས་སྐྲག་ཅིང་རེངས་པར་མཛད། ། བརྐྱང་བསྐུམ་ཚུལ་གྱིས་བཞུགས་ཤིང་པ་པི་ཤ་ནས་སྐུ་ལུས་བརྒྱན། ། བསྐལ་པ་གྲངས་མེད་རྒྱུན་མི་ཆད་པའི་དུས་ཀྱིས་མཐར་ཡང་ནི། ། ཧ་ན་ཧ་ན་ད་ཧ་ད་ཧ་ཕཊ་ཀྱི་མཛད་པ་ཅན། ། སྟོང་པའི་ངང་ལས་སྐུ་གསུང་ཐུགས་ཀྱི་སངས་རྒྱས་རྣམ་པར་འཕྲོས། ། ཕྱིན་ཅི་ལོག་ཞེན་ལྟ་ངན་མཐའ་དག་མ་ལུས་སེལ་མཛད་ཅིང་། ། གུ་ལུ་གུ་ལུ་ཛཾ་ཛཾ་ཡཾ་ཡཾ་གྱིས་ནི་ཞི་བར་མཛད། ། ནམ་མཁའ་དག་དང་མཉམ་པའི་ཏིང་འཛིན་ཐུགས་ནི་རྣམ་པར་སྨིན། །
བདེ་བ་ཆེན་པོ་ཁྱོད་ནི་མཾ་མཾ་ཞེས་ནི་མཛད་པ་ཅན། ། སེམས་ཅན་དོན་དུ་ཐུགས་རྗེ་ཆེན་པོའི་མཛད་པ་མཛད་པ་པོ། ། ཨཱ་ལི་ཀཱ་ལི་རབ་ཏུ་སྦྱོར་བས་སྡོམ་པ་གསང་བ་ཅན། ། བཅོམ་ལྡན་མཁའ་འགྲོ་དམ་ཚིག་མ་ལུས་སྟོན་པར་མཛད་པ་ཡི། ། དཔལ་ཆེན་ཧེ་རུ་ཀ་ནི་བརྟན་གཡོའི་བདག་པོ་དེ་ལ་ཕྱག་འཚལ་ལོ། ། གང་ཞིག་ཧེ་རུ་ཀ་ཡི་བསྟོད་པ་འདི་བསྒོམ་ཕྱག་འཚལ་བའི། ། ལྷ་དང་མི་རྣམས་གསང་བ་གསུམ་དག་ཧེ་རུ་ཀ་ཡི་གཟུགས་འཛིན་འགྱུར། ཅེས་པ་རྣམས་ཀྱིས་བསྟོད་དེ། བཅུ་གཅིག་པ་ཀུ་ཤའི་མཆོད་པ་ནི། ཀུ་ཤ་རྩ་བ་དང་རྩེ་མོ་མ་ཉམས་པ་ཆུན་པོ་བརྒྱད་ཧཱུྃ་ལས་བྱུང་བའི་ཀུ་ཤ་དཀྱིལ་འཁོར་གྱི་འབགས་པ་སེལ་བའི་ནུས་པ་དང་ལྡན་པར་དམིགས་ལ།
ཨོཾ་ཀུ་ཤ་འདི་ནི་བཟང་ཞིང་དགེ ། ཚངས་པ་ཡི་ནི་དག་བྱེད་ཡིན། ། དཀོན་མཆོག་གསུམ་གྱི་དག་བྱེད་དེ། ། ས་ལས་སྐྱེས་པའི་སྙིང་པོ་མཆོག ། དེས་བདག་ལ་བགེགས་མེད་ཅིང་ཞི་བར་མཛོད་ཅིག་སྭཱ་ཧཱ། ཞེས་བརྗོད་ལ་དཀྱིལ་འཁོར་གྱི་ཕྱོགས་གཡོན་བསྐོར་དང་། མཚམས་གཡས་བསྐོར་གྱིས་དབུལ་བར་བྱའོ། ། བཅུ་གཉིས་པ་ཁ་སྦྱོར་བརྒྱད་ཀྱི་མཆོད་པ་ནི། ཏིང་ངེ་འཛིན་གྱི་དཀྱིལ་འཁོར་གྱི་ཕྱོགས་མཚམས་བརྒྱད་དུ་ཁ་སྦྱོར་བརྒྱད་བསམ་ལ། ལུས་ཀྱིས་འཁྱུད་པའི་སྟེང་ཀ་བརྒྱད་བྱ་ཞིང་།
ངག་ཏུ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ན་བཛྲ་སྭ་བྷཱ་ཝ་ཨཏྨ་ཀོ྅ཧཾ། ཞེས་ལན་བརྒྱད་བརྗོད་པས་དཀྱིལ་འཁོར་གྱི་ལྷ་ཐམས་ཅད་མཉེས་པར་བྱའོ། ། དེ་ལྟར་མཆོད་པས་མཆོད་ནས། སྙན་གསན་དབབ་པའི་ཕྱིར་བདུད་རྩི་རིལ་བུ་ཅུང་ཟད་བསྲེས་པའི་་་་་་སྤོས་འབུལ་བའི་ཚུལ་དང་མེད་པ་རྣམས་རྡོ་རྗེ་ཐུགས་ཀར་ཐལ་མོ་གྱེན་བསྟན་གྱི་ཚུལ་དུ་བཟུང་ལ་ཚིགས་བཅད་རེ་ལ་དྲིལ་གསིལ་བྱ། སྤོས་དང་བཅས་རྡོ་རྗེ་དྲིལ་བུ་ཐོགས་ལ་དབྱངས་དང་ལྡན་པའམ་མེད་ཀྱང་རུང་སྟེ། གཉིས་མེད་ཡེ་ཤེས་ལས་བྱུང་བ། ། ཁྱབ་བདག་དངོས་ཀུན་བདག་ཉིད་ཅན། ། སྟོན་པའི་གཙོ་བོ་ཁྲག་འཐུང་དཔལ། ། ཕག་མོ་ལྷན་ཅིག་ཡང་དག་ལྡན། །
གང་ཞིག་ཕྱོགས་བཅུའི་དཔའ་བོ་དང་། ། རིག་མའི་ལྷ་མོ་རྫུ་འཕྲུལ་ཅན། ། བྱང་ཆུབ་སེམས་དཔའ་ལ་སོགས་ཀུན། ། མ་ལུས་བདག་ལ་དགོངས་སུ་གསོལ། ། སློབ་མ་ལ་ནི་ཕན་པ་དང་། ། ཁྱོད་རྣམས་ལ་ཡང་མཆོད་པའི་ཕྱིར། ། རྡོ་རྗེ་ཅན་བདག་བདག་གིས་ནི། ། ནང་བར་དཀྱིལ་འཁོར་འབྲི་བར་བགྱིད། ། རྗེས་སུ་བརྩེ་བར་ཉེར་དགོངས་ཏེ། ། ཀུན་གྱི་བྱིན་གྱིས་བརླབས་ཏུ་གསོལ། །
ཞེས་པ་ལན་གསུམ་བརྗོད་ལ། དེ་ནས་དྲིལ་བུ་རྒྱུན་ཆགས་དང་། དཔལ་ལྡན་བླ་མ་དམ་པ་ནས་དབང་བླང་བར་འཚལ་ན་སང་འདིར་བྱོན་ནས་བདག་གི་རྒྱུད་བྱིན་གྱིས་རློབས་ཤིག མཆོག་དང་ཐུན་མོང་གི་དངོས་གྲུབ་ཀྱང་སྩལ་ཏུ་གསོལ། ཞེས་དང་། རིག་པ་འཛིན་པ་ཁྱོད་གཞན་དོན་རྒྱ་ཆེ་བར་གྱིས་ཤིག ཅེས་བརྗོད་ཅིང་གནང་བ་བྱིན་པར་བསམ། དེ་ནས་སློབ་མ་སྟ་གོན་དོན་ཚན་བཅུ་གཉིས་བསྡུས་པ་ནི་དཀྱིལ་་་་་་དང་ཤར་ཆེན་ཀུན་དགའ་བཀྲ་ཤིས་ཀྱི་མཚམས་སྦྱོར་དུཆོག་བལྟའོ། ། བུམ་པ་ལྷག་པར་གནས་པ་ནི། རྒྱས་པར་ན་བུམ་པ་ཞེ་དྲུག་ལ་སོགས་པ་མང་བར་གསུངས་ཀྱང་།
མདོར་བསྡུ་ན་རྣམ་རྒྱལ་དང་ལས་ཐམས་ཅད་པའི་བུམ་པ་ལ་སོགས་པ་་་་་གཉིས་སུ་མཛད་དེ་དེ་གཉིས་ལའང་མཚན་མ་གདགས། མཚན་མ་རྣམ་རྒྱལ་ལ་རིགས་ལྔའི་མཚན་མ་དང་ལས་བུམ་ལ་སྣ་ཚོགས་རྡོ་རྗེ་བྲིས་པ་གདགས་སོ། ། སུམྦྷ་ནིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གཉིས་ཀྱི་སྟེང་དུ་བྷྲཱུཾ་ལས་རིན་པོ་ཆེའི་བུམ་པ་གཉིས་ཡངས་ཤིང་རྒྱ་ཆེ་བ། ཞབས་ཞུམ་པ། ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ།
ལྷའི་གོས་ཀྱིས་མགུལ་པ་བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་རྣམ་རྒྱལ་བུམ་པར་ལྷ་དྲུག་ཅུ་རྩ་གཉིས་ཀྱི་གདན་འཁོར་ལོ་རིམ་པ་ལྔ་དང་། ལས་ཐམས་ཅད་པའི་བུམ་པར་པདྨ་དང་ཉི་མའི་གདན། རྣམ་རྒྱལ་བུམ་པའི་དབུས་ཀྱི་གདན་གྱི་སྟེང་དུ་སངས་རྒྱས་ཀྱི་མཚན་བཟང་པོ་སོགས་ཀྱིས་མངོན་བྱང་དང་པོ་གཉིས་བསྐྱེད་ནས། དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས་ཉི་མའི་སྟེང་མཐོ་གང་ཙམ་གྱི་ནམ་མཁའ་ལ་ཨོཾ་ཨཱཿཧཱུྃ་ཡུམ་གྱི་མཁའ་དག་པའི་ངོ་བོ་པདྨ། ཡབ་ཀྱི་བྱང་ཆུབ་སེམས་ཀྱི་ངོ་བོ་ཟླ་བ་ཡེ་ཤེས་སེམས་ཀྱི་རང་བཞིན་འོད་གསལ་བའི་ངོ་བོ་ཧཱུྃ་ཡིག་རྣམས་སྟེང་དུ་བརྩེགས་པའི་ཨོཾ་ཨཱཿལ་ཐིམ། ཞེས་སོགས་སྒྲུབ་ཐབས་ལྟར་འདྲ་ཚུལ་ལས་བསྐྱེད་པའམ། ཡང་ན་མངོན་བྱང་གསུམ་པ། ཧཱུྃ་དཀར་པོ་སོ་སོར་རྟོག་པའི་ཡེ་ཤེས།
ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་བ་གྲུབ་པའི་ཡེ་ཤེས། དེ་ལས་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་བུམ་ཐོད་བཞི། ཁཎྜ་རོ་ཧི་དང་བཅས་པར་གྱུར་པ་ནི། རྣམ་རྒྱལ་བུམ་པའི་དབུས་ཀྱི་གདན་གྱི་སྟེང་དུ་འཁོར་ལོ་བདེ་མཆོག་སོགས་སྒོ་མཚམས་མ་བརྒྱད་ཀྱི་བར་སྟ་གོན་བཞིན་བསྐྱེད། ལས་ཐམས་ཅད་པའི་བུམ་པར་ཁཎྜ་རོ་ཧཱི་སྐུ་མདོག་དམར་མོ་ཞལ་གཅིག་ཕྱག་བཞི་མ་གཡས་ཌཱ་མ་རུ་དང་གྲི་གུག གཡོན་ཁ་ཊྭཱཾ་ག་དང་ཐོད་པ་འཛིན་པ་སྐྲ་གྲོལ་བ་གཅེར་བུ་གཡས་བརྐྱང་བས་བཞུགས་པ་ཕྱག་རྒྱ་ལྔས་བརྒྱན་པའོ། ། ཞེས་པ་གསལ་གདབ་ཡེ་ཤེས་པ་གཞུག གོ་ཆ་བགོ དབང་བསྐུར་རྒྱས་གདབ་རྣམས་སྟ་གོན་བཞིན་ལས་ཁཎྜ་རོ་ཧི་ལ་གཙོ་བོ་ཉིད་ཀྱིས་དབུ་བརྒྱན། ཞེས་བརྗོད་དེ་ནས།
ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སོགས་མཚན་སྔགས་རེ་རེ་སྔོན་དུ་འགྲོ་བས། ཨརྒྷཾ་ནས་གྷཎྜེ་ར་ཎིའི་བར་གྱིས་མཆོད། ཧཱུྃ་བཾ་མཾ་ལཾ་པཾ་ཏཾ་པུ་ཛ་སོགས་དང་ཧཱུྃ་བརྒྱད་བརྗོད་པའི་མཐར། ཨོཾ་ཨཱཿཧཱུྃ། འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཁཎྜ་རོ་ཧི་དང་བཅས་པའི་ཞལ་དུ་མཆོད་པ་དམ་པ་འབུལ་ལོ་ཞེས་པས་ནང་མཆོད། ཨོཾ་ཧྲཱིཿཧ་ཧ་སོགས་བརྗོད་དེ་བདུད་རྩི་ལྕེ་ལ་མྱངས། ན་མོ་ཆོས་ཀྱི་དབྱིངས་ཀྱི་སོགས་ཀྱིས་ཡིད་མཆོད། རོལ་མོ་དང་བཅས་པའི་རྐང་བརྒྱད་གཉིས་ཀྱི་བསྟོད་པ་རྣམས་བྱ། པད་བསྐོར་དང་བཅས་པས་གཟུངས་ཐག་བླངས་ཏེ། བདག་གི་སྙིང་ཁ་ནས་སྔགས་རྣམས་ཁ་དོག་དམར་པོའི་ཚུལ་གྱིས་གཟུངས་ཐག་ལ་འཁྲིལ་ནས་སོང་བས་ལྷ་སོ་སོ་ལ་ཕོག་པས་དམར་ལམ་ལམ་སོང་བ་དང་སྐུའི་བ་སྤུའི་བུ་ག་ཐམས་ཅད་ནས་བདུད་རྩིའི་རྒྱུན་ཕྲ་ལ་ལ་བྱུང་བས་བུམ་པ་ཐམས་ཅད་མེར་མེར་གང་བར་གྱུར་ཞེས་བརྗོད་ལ་རྣམ་རྒྱལ་ལ་ཨོཾ་སརྦ་བུདྡྷ་སོགས་ཡུམ་གྱི་་་་་་སྒོ་མཚམས་མ་བརྒྱད་ཀྱང་རྣམ་རྒྱལ་དུ་བསྐྱེད་པས་སྔགས་ཟུར་དུ་མི་དགོས་ཉེ་སྙིང་ཁོ་ན་དང་།
ལས་བུམ་ལ། སུམྦྷ་ནི་དང་ཁྲུས་ཀྱི་དོན་དུ་ཨ་བྷི་ཥེ་ཀ་ཏ་རྣམས་བརྒྱ་རྩ་རེ་བཟླས་ལ། གོང་བཞིན་མཆོད་ཅིང་བསྟོད་ལ་ཡི་གེ་བརྒྱ་པ་ཚར་གསུམ་གྱི་མཐར་མ་འབྱོར་བ་དང་སོགས་དང་། བཅོམ་ལྡན་འདས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཏུ་གསོལ། ཞེས་དང་། པད་བསྐོར་སྔོན་འགྲོའི་དུང་ཆོས་ཀྱི་ཆུ་བུམ་པ་གཉིས་སུ་བླུག་སྟེ། ཨོཾ་ཨཱཿཧཱུྃ། མཆོད་ཡོན་ཕུལ་བའི་རྐྱེན་གྱིས་ལྷ་རྣམས་འོད་དུ་ཞུ་བ་ལས་བྱུང་བའི་བུམ་པའི་ཆུ་བདུད་རྩིའི་རང་བཞིན་ཅན་དུ་གྱུར་ཅེས་བརྗོད། དེ་ནས་སྐབས་འདིར་གཏོར་མ་འབུལ་ཚུལ་ནི་ཨོཾ་སུམྦྷལ་སོགས་པའི་ཞལ་བཞི་པའི་སྔགས་ཀྱིས་བདུད་རྩི་གཏོར་བས་བགེགས་བསངས། ཨོཾ་སྭ་བྷཱ་ཝ་ཞེས་སོགས་བརྗོད་པས་སྟོང་པ་ཉིད་དུ་སྦྱངས།
སྟོང་པའི་ངང་ལས་ཡཾ་ལས་རླུང་གི་དཀྱིལ་འཁོར་ཟླ་བ་ཕྱེད་པ་ལྟ་བུ་ཁ་དོག་སྔོན་པོ་ཡཾ་དང་བ་དན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་རཾ་གྱིས་མཚན་པ། དེའི་སྟེང་དུ་ཨཱ་ལས་ཐོད་པ་དཀར་པོ་དུམ་བུ་གསུམ་པ་དཔྲལ་བ་རང་ལ་བསྟན་པ། ཤིན་ཏུ་རྒྱ་ཆེ་བ་ཨཱས་མཚན་པ། དེའི་ནང་དུ་ཨ་ལས་ཟླ་བའི་དཀྱིལ་འཁོར། དེའི་དབུས་སུ་གོ་ལས་བ་གླང་གི་ཤ ཤར་དུ་ཀུ་ལས་ཁྱིའི་ཤ ། བྱང་དུ་ད་ལས་གླང་པོ་ཆེའི་ཤ ནུབ་ཏུ་ཧ་ལས་རྟའི་ཤ ལྷོར་ན་ལས་མིའི་ཤ
ཤ་དེ་རྣམས་རེ་རེའི་སྟེང་དུ་བདུད་རྩི་ལྔ་ལྔ་ཡོད་པ་ནི། དབུས་སུ་བི་ལས་དྲི་ཆེན། ཤར་དུ་མུ་ལས་དྲི་ཆུ། བྱང་དུ་ཤུ་ལས་བྱང་ཆུབ་ཀྱི་སེམས། ནུབ་ཏུ་མ་ལས་ཤ་ཆེན་ནོ། ། ལྷོར་ར་ལས་རཀྟ། འདི་ནི་ཅུང་ཟད་འཁྲུལ་བར་སྣང་ཡང་ཇོ་བོ་ནཱ་རོ་ཏཱ་པའི་གསུང་ཡིན་པས་བླ་མ་གོང་མ་རྣམས་ཀྱི་ཕྱག་ལེན་ཡིན་གསུང་ངོ་། ། དེ་རྣམས་ཀྱི་སྟེང་དུ་དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཤར་དུ་བྷྲཱུཾ་མེ་ལོང་ལྟ་བུའི་ཡེ་ཤེས། བྱང་དུ་ཁཾ་བྱ་བ་གྲུབ་པའི་ཡེ་ཤེས།
ནུབ་ཏུ་ཛིཾ་སོ་སོར་རྟོག་པའི་ཡེ་ཤེས། ལྷོར་ཨཾ་མཉམ་པ་ཉིད་ཀྱི་ཡེ་ཤེས། དེ་དག་གི་སྟེང་གི་མཐོ་གང་ཙམ་གྱི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བལྟས་པ། དེའི་སྟེང་དུ་རཾ་ལས་ཉི་མའི་དཀྱིལ་འཁོར། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་འོག་ཏུ་འཕྲོས་པས་རླུང་གི་བ་དན་ལ་ཕོག་པས་རླུང་གཡོས་མེ་སྦར་ཏེ། ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་འོད་དུ་ཞུ་ཞིང་བཀོལ་རླང་པའི་འོད་ཟེར་སྟེང་དུ་འཕྲོས་པས་ཨོཾ་དང་་་་་་སྣ་ཚོགས་ཟླ་བ་རྡོ་རྗེས་ཡང་བསྐུལ་ཏེ། དེ་དག་ལས་ཀྱང་བདུད་རྩིའི་རྒྱུན་འཛག་པར་བསམ། སྣ་ཚོགས་རྡོ་རྗེའི་ལྟེ་བའི་ཧཱུྃ་ལས་འོད་ཟེར་སྟེང་དུ་འཕྲོས་པས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་ནས་ཡེ་ཤེས་ཀྱི་རང་བཞིན་ཐོད་པ་བདུད་རྩིས་གང་བ་དཔག་ཏུ་མེད་པ་སྤྱན་དྲངས་ལ། མདུན་གྱི་ཐོད་པ་ལ་ཐོད་པ་ཐིམ།
བདུད་རྩི་ལ་བདུད་རྩི་ཐིམ་སྟེ་ཡེ་ཤེས་ཀྱི་བདུད་རྩི་དང་གཉིས་སུ་མེད་པར་གྱུར་པར་བསམ། སྣ་ཚོགས་རྡོ་རྗེ་ཟླ་བ་ཨོཾ་དང་བཅས་པ་ལྟུང་བས་གཉིས་སུ་མེད་པར་གྱུར་ནས་ཁ་དོག་དང་དྲི་དང་རོ་དང་། ནུས་པ་ཕུན་སུམ་ཚོགས་པར་གྱུར་པར་བསམ་ཞིང་། ཨོཾ་ཨཱཿཧཱུྃ་ཧ་ཧོ་ཧྲཱིཿཞེས་ལན་གསུམ་བཟླས། རང་གི་སྙིང་ཁ་ནས་འོད་ཟེར་འཕྲོས་པས་མདུན་བསྐྱེད་ཀྱི་དུར་ཁྲོད་བརྒྱད་ལ་ཕོག་པས་དཀྱིལ་འཁོར་གྱི་འཁོར་ལོ་ཡོངས་སུ་རྫོགས་པ་ཆ་བརྒྱད་དུ་གྱུར། ཡང་རང་གི་སྙིང་ཁ་ནས་འོད་ཟེར་འཕྲོས་པས་སྔགས་སྐྱེས་ཞིང་སྐྱེས་ལྷན་སྐྱེས་ཀྱི་འཁོར་ལོ་བདེ་མཆོག་གི་དཀྱིལ་འཁོར་ཐམས་ཅད་ཕཻཾ་བཛྲ་ས་མཱ་ཛཿ ཛཿཧཱུྃ་བཾ་ཧོཿ དཀྱིལ་འཁོར་ཆ་དགུ་ལ་ཐིམ། ཨོཾ་ཡོ་ག་ཞེས་སོགས་བརྗོད་ཅིང་རྣམ་ལྔ་འདོད་སྐོར་བྱས་ཏེ་བརྟན་པར་བྱའོ། ། དེ་ནས་ལྷ་ཐམས་ཅད་ཀྱི་ལྗགས་ཧཱུྃ་ལ་རྡོ་རྗེ་སྦུ་གུ་ཅན་ཧཱུྃ་གིས་མཚན་པར་བསམ་ཞིང་།
གཏོར་མ་ལས་ཐོད་པ་བདུད་རྩིས་གང་བ་དུ་མ་ཆད་དེ། ཐམས་ཅད་ཀྱི་ཕྱག་ཏུ་བཞག་པས་གསོལ་བར་བསམ་ཞིང་། ལག་པ་རྡོ་རྗེ་ཐལ་མོ་ཁ་ཕྱེ་ལ་ངག་ཏུ་ཨོཾ་བཛྲ་ཨཱ་ར་ལི་ཧོཿ ཛཿཧཱུྃ་བཾ་ཧོཿ བཛྲ་ཌཱཀྐི་ནི་ས་མ་ཡ་སཏྭཾ་ཏྲཱི་ཤྱ་ཧོཿ ཨོཾ་ཨཱཿཧཱུྃ་ཞེས་ལན་ལྔ་བརྗོད་པས་འཁོར་ལོ་དགུ་ཚན་ལྔ་རིམ་པ་བཞིན་ཚིམ་པར་བསམ་སྟེ། ཨོཾ་ཀ་ར་ཀ་ར་ལ་སོགས་འཕྲེང་སྔགས་བཟླས་པས་ཀྱང་མཉེས་པར་བྱའོ། ། དེ་ནས་མཚན་སྔགས་སྔོན་འགྲོའི་ཆུ་གཉིས་ཉེར་སྤྱོད་རོལ་མོ་སྟེ་ཕྱི་མཆོད། ས་བོན་སོ་སོའི་མཐར་འབྲུ་གསུམ་གྱི་ནང་མཆོད། ན་མོ་སོགས་ཡིད་མཆོད།
རྐང་བརྒྱད་གཉིས་ཀྱིས་བསྟོད་ནས། སྲིད་དང་ཞི་བ་མཉམ་པར་ཆགས་པ་བཅོམ་ཞིང་ཡང་དག་རྟོག་པ་བཅོམ། ། ཁྱེད་ཀྱི་དངོས་པོ་ཐམས་ཅད་མཁའ་དང་མཉམ་པའི་བདག་ཉིད་གཟིགས་པར་ལྡན། ། མགོན་པོ་ཐུགས་རྗེའི་ཆར་གྱི་ཡང་དག་བརླན་པའི་ཐུགས་ཀྱི་ཆུས། ། ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛད་དུ་གསོལ། ། དེ་ནས་ཡི་དམ་ཆོས་སྐྱོང་སོགས་གཞན་འབུལ་དགོས་རྣམས་གཏོར་ཆོག་སོ་སོ་ནས་འབྱུང་བ་ལྟར་སྐབས་དང་སྦྱར་ལ་དབུལ། སྟ་གོན་གྱི་རྗེས་ཆོག་ནི་མཆོད་པ་རྣམས་ཁ་གསོས་ལ། བསངས་སྦྱངས་བྱིན་གྱིས་བརླབས་ཏེ། ཨོཾ་སརྦ་ཏ་ཐཱ་ག་ཏ་སོགས་མཚན་སྔགས་སྔོན་འགྲོའི་ཨརྒྷཾ་ནས་གཎྜེ་ར་ཎི་རོལ་ཆེན་དང་བཅས་པས་ཕྱི་མཆོད། ཧཱུྃ་བཾ་ནས།
འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་ཞལ་དུ་མཆོད་པ་དམ་པ་འབུལ་ལོ། ། ཨོཾ་ཨཱཿཧཱུྃ་གིས་ནང་མཆོད། ཨོཾ་ཧྲཱིཿཧ་ཧ་་་་་་འདིར་ཡང་འབྲུ་གསུམ་བརྗོད་ལ་བདུད་རྩི་མྱངས་ཏེ་སོགས། མཁྱུད་རྒྱ་དང་། ཨ་ནུ་རཱ་ག་སོགས་ཀྱིས་མཉེས་མཆོད། ན་མོ་ཆོས་ཀྱི་དབྱིངས་ཀྱི་སོགས་སྔགས་དང་བཅས་པས་ཡིད་མཆོད། རོལ་མོ་དང་བཅས་པས་རྐང་བརྒྱད་གཉིས་ཀྱི་བསྟོད་པ་རྣམས་བྱས་ལ། ཡི་གེ་བརྒྱ་པ་ལན་གསུམ་གྱི་རྗེས་སུ། མ་འབྱོར་པ་དང་ཉམས་པ་དང་། ། གང་ཡང་བདག་རྨོངས་བློ་ཡིས་ནི། །
བགྱིས་པ་དང་ནི་བགྱིད་སྩལ་བ། ། དེ་ཀུན་མགོན་པོས་བཟོད་པར་མཛོད། ། གང་ཡང་བདག་ཅག་ལས་དང་པོ་པའི་རྟེན་གྱི་གང་ཟག་ཏུ་གྱུར་པས་ཏིང་ངེ་འཛིན་མི་གསལ་བ་དང་། སེམས་བྱིང་བ་དང་། རྒོད་པ་དང་། སྔགས་མ་དག་པ་དང་། མཆོད་པའི་ཡོ་བྱད་མ་ཚང་བ་དང་། ཆོ་ག་ལྷག་ཆད་འགལ་འཁྲུལ་ནོངས་པའི་ཚོགས་ཅི་མཆིས་པ་ཐམས་ཅད་མགོན་པོ་ཐུགས་རྗེ་ཆེན་པོ་དང་ལྡན་པ་ཁྱེད་རྣམས་ཀྱིས་བཟོད་པར་མཛད་ནས་ལུས་ངག་ཡིད་གསུམ་ལ་སྒྲིབ་པར་མི་འགྱུར་ཞིང་ལྷག་ཆད་ཁ་སྐོང་བར་མཛད་དུ་གསོལ། གཙུག་གཏོར་གྱི་ཕྱག་རྒྱ་སྤྱི་བོར་ལྡོག་ཏེ། ཨོཾ་བཛྲ་ཨུ་ཏིཥྛ་ཞེས་པས་མདུན་གྱི་ནམ་མཁར་བཏེགས་པར་བསམ་ལ།
རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་སང་སྤྱན་མ་དྲངས་ཀྱི་བར་དུ་མདུན་གྱི་ནམ་མཁར་བརྟན་པར་བཞུགས་ནས་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཏུ་གསོལ་ཞེས་བརྗོད་དེ་ནས་རྟེན་ཡོད་པ་རྣམས་ལ་བརྟན་བཞུགས་རྟེན་མེད་པའི་གཏོར་མགྲོན་གྱི་ཡེ་ཤེས་པ་རྣམས་ཨོཾ་ཁྱེད་ཀྱི་སེམས་ཅན་སོགས་དང་། བཛྲ་མུཿཡེ་ཤེས་པ་རྣམས་རང་བཞིན་གྱི་གནས་སུ་གཤེགས། དམ་ཚིག་པ་རྣམས་རང་ལ་ཐིམ། རང་གི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཨོཾ་ཨོཾ་ཧ་དཀར་པོ་སོགས་དཔའ་བོའི་གོ་ཆ་དང་དཔའ་མོའི་གོ་ཆ་གོང་བཞིན་དང་། གོ་ཆ་ཆེན་པོ་ནི་པཱུ་ཛ་སོགས་ནས་མ་ཀུའི་བར་ངག་ཏུ་བརྗོད། ཚམ་ངམ་སྔགས་ཀྱིས་བསྲུང་བ་ནི་གོང་སྲུང་འཁོར་སྐབས་བཞིན། ལག་གཡོན་སྡིགས་མཛུབ་ཕྱོགས་བཅུར་སྟོན་ཅིང་། ངག་ཏུ་ཨོཾ་སུམྦྷ་སོགས་ཚར་གཉིས་བརྗོད་དུས་སེམས་ཀྱིས་ཕྱོགས་གཡོན་བསྐོར་དང་། མཚམས་གཡས་སྐོར་དུ་ཞལ་བཞི་པའི་སྔགས་ཁ་དོག་སྔོན་པོ་འོད་ཟེར་དམར་སེར་འབར་བའོ། ། སྟེང་འོག་གཡོན་གཡས་བསྣོལ་མར་བྱ་དགའ་བ་གསུམ་དྲན་པ་ནི།
ཧཱུྃ་བདག་དང་སྣང་བའི་དངོས་པོ་ཐམས་ཅད་འཁོར་ལོ་བདེ་མཆོག་གི་སྐུའི་རྣམ་པ། ཨོཾ་ན་མོ་ནས་དྷི་ལི་དྷི་ལི་ཧཱུྃ་ཧཱུྃ་ཕཊ་བར་གྱི་ཡབ་ཀྱི་རྐང་བརྒྱད་ཚར་གཅིག་བརྗོད་ལ། བརྗོད་པ་དང་གྲག་པའི་སྒྲ་ཐམས་ཅད་འཁོར་ལོ་བདེ་མཆོག་གི་གསུང་གི་རང་བཞིན། ཧཱུྃ། སེམས་ཀྱི་རྣམ་པར་རྟོག་པའི་ཆོ་འཕྲུལ་ཐམས་ཅད་འཁོར་ལོ་བདེ་མཆོག་གི་ཐུགས་རྣམ་པར་མི་རྟོག་པའི་ཡེ་ཤེས་ཀྱི་རང་བཞིན་དུ་རྣམ་པར་དག་གོ ། དགེ་རྩ་བསྔོ་བ་ནི། དགེ་བ་འདི་ཡིས་མྱུར་དུ་བདག སོགས་དང་། ལྷ་མོ་ཚད་མ་དམ་ཚིག་ཚད་མ་དང་། ། དེས་གསུང་ཚིག་ཀྱང་ཚད་མའི་མཆོག་ཡིན་ཏེ། །
བདེན་པ་དེ་ཡིས་ལྷ་མོ་དེ་དག་གིས། ། བདག་ཅག་རྗེས་སུ་འཛིན་པའི་རྒྱུར་གྱུར་ཅིག ། ཞེས་བརྗོད། བཀྲ་ཤིས་གང་ཞིག་སོགས་ཚང་མ་གཞན་ཡི་དམ་ཆོས་སྐྱོང་སོགས་ཀྱི་བཀྲ་ཤིས་གང་ཤེས་བྱའོ། ། སྟ་གོན་ཐམས་ཅད་བསྟན་ཟིན་ཏོ། ༈ །དཀྱིལ་འཁོར་གྱི་སྤྱོད་པ་གསུམ་པ་ཐིག་གིས་བྲི་བ་ལ་གཉིས་ལས། དང་པོ་ལ་ཐིག་གི་ཆ་དབྱེ་བ་ནི་གཞུང་ནས་བཤད་པ་ལྟར་བྱའོ།་་་་་ གསལ་བྱེད་ཀུན་མཁྱེན་གུང་རུའི་ཐིག་རྩ་བཞིན། གཉིས་པ་ཡེ་ཤེས་ཀྱི་ཐིག་གིས་བྱིན་གྱིས་བརླབས་པ་ནི། རང་གི་མདུན་དུ་ཐིག་ཚོན་རྣམས་འདུས་བྱས་ལ།
རྡོ་རྗེའི་རྩེས་དབུས་སུ་སྔོན་པོ་ལ་ཧཱུྃ། ཤར་དུ་དཀར་པོ་ལ་བྷྲཱུཾ། ལྷོར་སེར་པོ་ལ་ཨཱཾ། ནུབ་ཏུ་དམར་པོ་ལ་ཛྲིཾ། བྱང་དུ་ལྗང་ཁུ་ལ་ཁཾ་རྣམས་བྲིས་པའི་ཚོན་སོ་སོའི་ནང་དུ་ཁ་དོག་དང་མཐུན་པའི་སྲད་བུའང་བཞག དེའི་མདུན་དུ་ཆུ་གཉིས་སྔོན་འགྲོའི་ཉེར་སྤྱོད་ལྔ་དང་། གཏོར་མ་གཅིག་དང་། ནང་མཆོད་རྣམས་བཤམས་ནས། རང་ལྷའི་ང་རྒྱལ་དུ་གནས་པས་ཐིག་ཚོན་རྣམས་བསངས་སྦྱངས། སྟོང་པའི་ངང་ལས་པདྨ་དང་རཾ་ལས་ཉི་མའི་དཀྱིལ་འཁོར་ལྔའི་སྟེང་དུ་ཐིག་ཚོན་སྔོན་པོ་ཧཱུྃ་ལས་མི་བསྐྱོད་པ་ཧེ་རུ་ཀ་སྐུ་མདོག་སྔོན་པོ་རྡོ་རྗེ་དང་དྲིལ་བུ་འཛིན་པ།
ཐིག་ཚོན་དཀར་པོ་བྷྲཱུྃ་ལས་རྣམ་པར་སྣང་མཛད་ཧེ་རུ་ཀ་སྐུ་མདོག་དཀར་པོ་འཁོར་ལོ་དང་དྲིལ་བུ་འཛིན་པ། ཐིག་ཚོན་སེར་པོ་ཨཱཾ་ལས་རིན་ཆེན་འབྱུང་ལྡན་ཧེ་རུ་ཀ་སྐུ་མདོག་སེར་པོ་རིན་པོ་ཆེ་དང་དྲིལ་བུ་འཛིན་པ། ཐིག་ཚོན་དམར་པོ་ཛྲིཾ་ལས་འོད་དཔག་མེད་་་་་་ཧེ་རུ་སྐུ་མདོག་དམར་པོ་པདྨ་དང་དྲིལ་བུ་འཛིན་པ། ཐིག་ཚོན་ལྗང་ཁུ་ཁཾ་ལས་དོན་ཡོད་གྲུབ་པ་ཧེ་རུ་ཀ་སྐུ་མདོག་ལྗང་ཁུ་རལ་གྲི་དང་དྲིལ་བུ་འཛིན་པ་དེ་རྣམས་ཀྱི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་ཨོཾ་ཧ་དཀར་པོ་རྡོ་རྗེ་སེམས་དཔའ་ཞེས་པ་ནས་ཚིགས་ཆེན་བརྒྱད་ལ་ཕཊ་ཧཾ་ལྗང་ཁུ་རྟ་མཆོག་གོ ། ཞེས་པ་ཡབ་ཀྱི་གོ་ཆ་བཀོད། རང་གི་ཐུགས་ཀའི་ས་བོན་ལས་འོད་ཟེར་འཕྲོས་དེ་བཞིན་གཤེགས་པ་ཐམས་ཅད་རིགས་ལྔའི་རྣམ་པར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས། ཛཿཧཱུྃ་བཾ་ཧོཿབསྟིམ། ཨོཾ་སརྦ་ཏ་ཐཱ་ག་ཏ་པཉྩ་ཀུ་ལ་ཨརྒྷཾ། པཱ་དྱཾ་ནས་ཤཔྟ་པྲ་ཏཱིཙྪ་སྭཱ་ཧཱས་མཆོད།
བྷྲཱུཾ་ཨཱཾ་ཛྲིཾ་ཁཾ་ཧཱུྃ་ཨོཾ་ཨཱཿཧཱུྃ་ཞེས་པས་ནང་མཆོད་ཕུལ། གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པ་བདུད་རྩིའི་རྒྱ་མཚོ་ཆེན་པོར་གྱུར་ཞེས་པས་བྱིན་གྱིས་བརླབས་ནས་ནམ་མཁའ་མཛོད་ཀྱི་ཕྱག་རྒྱ་བཅས་ལ། ཨོཾ་ཨ་ཀཱ་རོ་མུ་ཁཾ་སོགས་ལན་གསུམ་གྱིས་གཏོར་མ་དབུལ། རྡོ་རྗེ་དྲིལ་བུ་འཛིན་པས། དུས་གསུམ་བདེ་བར་གཤེགས་པའི་ཡེ་ཤེས་སྐུ། ། འཁོར་བ་སྟོང་པར་མཛད་པའི་ཐུགས་རྗེ་ཡིས། ། གདུལ་བྱ་ཀུན་མཁྱེན་ས་ལ་དགོད་མཛད་པའི། ། རིགས་ལྔ་བདེ་བར་གཤེགས་ལ་ཕྱག་འཚལ་ལོ། ། ཞེས་པས་བསྟོད་ལ། དེ་བཞིན་གཤེགས་པ་དེ་དག་ཞུ་བ་ལས་བྱུང་བའི་ཐིག་ཚོན་དུ་གྱུར་པར་བསམ་ནས།
ཨོཾ་བཛྲ་སུ་ཏྲ་ས་མ་ཡ་མ་ཏི་ཀྲ་ཧོཿ ཞེས་ཡུམ་གྱི་ཉེ་སྙིང་། སརྦ་བུདྡྷ་སོགས་དང་། རྩ་སྔགས་གཉིས་མེད་རྣམས་ཅི་རིགས་བརྗོད་ཅིང་བླ་མའི་མཐེབ་སྲིན་གྱིས་རྡུལ་ཚོན་མཉེ་ལ། ཐིག་ཚོན་གཟི་བརྗིད་འབར་བར་བསམས། ཚོན་གཙོ་བོ་ལྔ་པོ་དེ་ནས། མཐེབ་སྲིན་གྱིས་སོ་སོའི་ཁ་དོག་དང་མཐུན་པའི་ཚོན་གཞན་རྣམས་ལའང་ཅུང་ཟད་རེ་བླུག་པར་བྱའོ། ། དེ་ནས་སློབ་མ་མཁའ་འགྲོ་མའམ། ཁཎྜ་རོ་ཧིར་བསམ་ལ་ཐིག་སྐུད་རྣམས་སོ་སོར་བརྐྱངས་ལ་སྒྲིལ་བར་བྱ་སྟེ། ཡུམ་གྱི་ཉེ་སྙིང་ལན་མང་དུ་བཟླས།
རྩ་སྔགས་གཉིས་སུ་མེད་པ་ཡང་བཟླས་ཤིང་། ཐིག་སྐུད་རྣམས་ཕྱོགས་གཅིག་ཏུ་སྒྲིལ་ཟིན་པ་དང་། རྡོ་རྗེ་ལ་དཀྲིས་ལ་བདུད་རྩི་གཏོར་ཞིང་བྱིན་གྱིས་བརླབས། ཡེ་ཐིག་གདབ་པ་དངོས་ནི་དཀྱིལ་ཆོག་བཞིན་གདབ་དགོས་པས། དེ་ནས་ཇི་ལྟར་གདབ་པའི་ཐབས་ནི། བླ་མས་རྣལ་འབྱོར་པའི་ཤར་ཏེ་འཇིག་རྟེན་པའི་ལྷོར་བསྡད་ལ། སློབ་མ་རྣལ་འབྱོར་པའི་ནུབ་སྟེ་འཇིག་རྟེན་པའི་བྱང་དུ་གནས་ལ་ཛཿཛཿཞེས་བརྗོད་དེ་ཐིག་སྣ་གཏད། དེས་ཀྱང་ཛཿཛཿབརྗོད་ཅིང་བླངས་ལ། བླ་མའི་ཐིག་སྐུད་དཀྱིལ་འཁོར་ནས་ལག་པ་གཡས་པས་བཟུང་སྟེ། སྟེང་ནས་བཅུས་ཏེ་བླངས་ལ་འོག་ནས་ཡར་ལ་བཏབ་པས་ཐིག་སྐུད་ཀྱི་སྒྲ་ལས།
ཕྱོགས་བཅུ་ན་བཞུགས་པའི་སངས་རྒྱས་ཐམས་ཅད་ཀྱི་དོན་མཛོད་ཅིག་ཅེས་འབྱུང་བར་ཡང་བསམས། ངག་ཏུ་ཡང་བརྗོད་ལ་བར་སྣང་ལ་ཐིག་རྗེས་བསམ་མོ། ། ཡེ་ཐིག་སྐོར་ཕྱོགས་རྟོགས་སླ་བའི་ཕྱིར་སྡོམས་སུ་བྱས་ན། ལྷོ་བྱང་ནུབ་ཤར་རྒྱབ་འགྲོས་ཀྱིས། ། ཚངས་ཐིག་གཉིས་ནི་གདབ་བྱ་ཞིང་། ། མེ་རླུང་སྲིན་དབང་རྒྱབ་འགྲོས་ཀྱིས། ། ཟུར་ཐིག་གཉིས་ནི་གདབ་པར་བྱ། ། མེ་དབང་མེ་སྲིན་ཤར་དང་ལྷོ། རླུང་སྲིན་རླུང་དབང་ནུབ་དང་བྱང་། ། རྒྱབ་འགྲོས་སྤངས་ཏེ་གཡོན་ཕྱོགས་སུ། །
བསྐོར་བ་ཐིག་རྗེས་གཡས་སྐོར་འབྱུང་། ། ཉིས་འདེབས་དང་པོ་སློབ་དཔོན་དང་། ། ཕྱི་མ་སློབ་མར་ཤེས་པར་བྱ། ། བླ་མ་དབང་ལྡན་མི་འགྲོ་ཞིང་། ། སློབ་མ་མེ་ཡི་མཚམས་མི་འགྲོ། ། ཕྱོགས་མཚམས་ངོས་འཛིན་འཇིག་རྟེན་དང་། ། མཐུན་པར་མེ་ཐིག་འཁྲུལ་མེད་གདབ། ། ཅེས་པ་ལྟར་ཤེས་པར་བྱས་ལ། སློབ་དཔོན་གྱིས་དཀྱིལ་འཁོར་གྱི་ཤར་སྒོ་འཇིག་རྟེན་པའི་ལྷོ་དང་། སློབ་མ་དཀྱིལ་འཁོར་གྱི་ནུབ་སྟེ་འཇིག་རྟེན་པའི་བྱང་དུ་གནས་པས་ཐིག་སྐུད་སློབ་དཔོན་གྱི་ཕྱག་གི་རྡོ་རྗེ་ལ་དཀྲིའོ། །
དེ་ནས་སློབ་དཔོན་གྱིས་དཀྱིལ་འཁོར་གྱི་ཤར་སྒོར་གནས་པས་རྡོ་རྗེ་ཤུགས་ཀྱི་ཕྱག་རྒྱ་དང་། ཨོཾ་བཛྲ་བེ་གཱ་ཀྲ་མ་ཧོཿཞེས་བརྗོད་ཅིང་ཡེ་ཐིག་ནམ་མཁར་བཏེག་ལ་དཀྱིལ་འཁོར་གྱི་དབུས་སུ་ཕྱིན་ནས་ཤར་སྒོར་བལྟས་ལ། གར་སྐོར་སྔོན་དུ་འགྲོ་བས་རྡོ་རྗེ་ཐུགས་ཀ་དང་། དྲིལ་བུ་དཀུར་བཟུང་ལ་སྨིན་མ་གཅུས་ཏེ་དཀྱིལ་འཁོར་གྱི་སྒོ་བཞི་ལ་བལྟས་ལ་ཧི་ཧི་ཞེས་བརྗོད་པས་སྒོ་བཞི་ཕྱེ་བར་བསམ། སྲིན་ལག་གཉིས་ཀྱི་དྲི་བཟང་གི་ཆུས་སྒོ་བཞིའི་རྩ་ཐིག་དབྱེ་ལ། ངག་ཏུ། ཐར་པ་དང་ཐམས་ཅད་མཁྱེན་པའི་གེགས་སུ་གྱུར་པ་རྣམས་དབྱེ་བར་བགྱིའོ། ། ཞེས་བརྗོད་ཐིག་གིས་བྲི་བ་རྣམས་བསྟན་ཟིན་ཏོ། ། དཀྱིལ་འཁོར་གྱི་སྤྱོད་པ་བཞི་པ་ཚོན་གྱིས་བྲི་བ་ནི། ་་་་་ གཞི་ཆེན་སེར་པོ་སྟེ་ངོ་བོ་ལ་སྔོན་པོར་ཁོ་ནར་སྤྱོད།
ཡང་ཁ་དོག་འདྲེས་པའི་སྐྱོན་སྤངས་པའི་ཕྱིར་སེར་པོ་བྱས་ན་མཛེས་གསུང་ཡང་ལྕགས་ནག་ཤིན་ཏུ་ནག་པས་གཞི་ཚོན་བྱས་པ་ལེགས་ཤིང་ཁ་དོག་འདྲེས་པའི་སྐྱོན་མི་ཡོང་བའི་དགོངས་པའང་གྲུབ་པ་ཡིན་ནོ། ། བླ་མ་དབང་ལྡན་གྱི་རྩིག་པ་བྲི་བའི་དུས་སུ་ཡང་འདི་སྐད་དུ། འདི་ནི་ཆོས་དབྱིངས་དག་པ་སྟེ། ། སེམས་ཅན་ཁམས་རྣམས་སྒྲོལ་བྱེད་པ། ། དཔལ་ལྡན་ཁྲག་འཐུང་རྒྱལ་པོ་ཉིད། ། དེ་བཞིན་གཤེགས་པ་ཀུན་གྱི་གནས། ། ཉེས་པ་ཀུན་ལས་རྣམ་གྲོལ་བ། ། ཚོན་གྱི་ལས་ནི་ཡང་དག་བརྩམས། ། ཞེས་བརྗོད་ཅིང་བྲི་བར་བྱའོ། ། དེ་ནས་ཡིད་ཀྱིས་མཆོད་པ་ལྔ་ཕུལ་ལ།
ཏིང་ལ་སོགས་པས་ཁ་བཅད་དེ་རྡོ་རྗེ་ལ་ཡེ་ཤེས་ཀྱི་ཐིག་སྐུད་དཀྲིས་པས་སྟེང་ནས་མནན་ལ་ཕྱིས་དེའི་མཚམས་སུ་སླེབ་སླེབ་ཏུ་ཁ་མི་ཕྱེ་བར་བཞག ཕུར་ཁུང་ཚོན་གྱིས་དགང་བ་ནི། ནང་གི་འོག་ཏུ་དཀར་པོ། དེ་ནས་སེར་པོ། དེ་ནས་དམར་པོ། དེ་ནས་ལྗང་ཁུ། དེ་ནས་སྔོན་པོས་དགང་ངོ་། ་་་་་ དེ་ནི་དཀྱིལ་འཁོར་རྡུལ་ཚོན་གྱི་དྲིལ་ཚུལ་རྒྱས་པར་ནི་འཇམ་མགོན་ཨ་མེས་ཞབས་ཀྱིས་མཛད་པའི་ནག་པོ་ལུགས་ཀྱི་དཀྱིལ་འཁོར་བྲི་ཚུལ་བཞིན་ནོ། ། དེ་ལྟར་བྲིས་ཟིན་པ་དང་ཐིག་ཚོན་ལྷག་མ་རྣམས་ལ་མཆོད་པ་མདོར་བསྡུས་ཕུལ་ལ། ཡེ་ཤེས་པ་རྣམས་སྟ་གོན་གྱི་ལྷའི་ཐུགས་ཀར་ཐིམ།
ཞེས་དང་། ནམ་མཁར་བཏེགས་པའི་ཡེ་ཤེས་ཀྱི་ཐིག་རྡུལ་ཚོན་གྱི་དཀྱིལ་འཁོར་ལ་ཐིམ། ཞེས་བརྗོད་ཅིང་བསམ་པའོ། ། དེ་ནི་རྒྱན་དགྲམ་པའི་ཐོག་མར་བུམ་པ་དབུལ་བ་ནི། སྤོས་དང་རོལ་མོ་སྔོན་དུ་འགྲོ་བས། སློབ་དཔོན་གྱིས་རྣམ་རྒྱལ་བུམ་པ་དང་ལས་ཀྱི་རྡོ་རྗེ་ལས་བུམ་བཟུང་ལ། དཀྱིལ་འཁོར་ལ་གཡོན་ཕྱོགས་ནས་བསྐོར་བ་ལན་གསུམ་བྱས་ཏེ་ཡིག་བརྒྱ་བརྗོད། མཐར་དཀྱིལ་འཁོར་གྱི་ཤར་སྒོ་ནས་ལྷ་རྣམས་ལ་བུམ་པ་འབུལ་བའི་ཚུལ་བྱས་ལ། སོ་སོའི་སྔགས་ཀྱི་མཐར་དཀྱིལ་འཁོར་གྱི་ལྷ་ཚོགས་འཁོར་དང་བཅས་པས་བདག་དང་སེམས་ཅན་ཐམས་ཅད་ལ་དབང་བསྐུར་དུ་གསོལ། ཞེས་བརྗོད་ལ་ཤར་སྒོའི་གཡོན་ཕྱོགས་སུ་བུམ་གདན་གྱི་སྟེང་དུ་བཞག
ཡང་སློབ་དཔོན་གྱིས་ལས་བུམ་བཟུང་ལ། སུམྦྷ་ནི་བཟླ་ཞིང་ལྷ་གནས་རྣམས་སུ་འབུལ་ཚུལ་བྱས་པའི་མཐར། ཁཎྜ་རོ་ཧིས་དཀྱིལ་འཁོར་གྱི་བྱ་བ་མཐར་མ་ཕྱིན་གྱི་བར་དུ་བར་ཆད་ཐམས་ཅད་བསྲུང་དུ་གསོལ།

ཞེས་བརྗོད་ལ་ཤར་སྒོའི་གཡས་ཕྱོགས་སུ་བཞག་གོ ། དེ་ནས་དཀྱིལ་འཁོར་གྱི་མཐར་མཚམས་འཛིན་གྱི་མེ་ཏོག་ལ་སོགས་པའི་སྤྱི་མཆོད་དང་སྒོས་མཆོད་ནི་ཇི་ཙམ་འབྱོར་པ་སྤྱི་མཛེས་སུ་བཀོད། གཞན་ཡང་སློབ་དཔོན་གྱི་མདུན་དུ་ནང་མཆོད་ལ་སོགས་པ་དང་། གོས་ཟུང་ཀུ་ཤའི་ཆུན་པོ་བརྒྱད། ཏིང་ལོ། ཆང་བུ་གཏོར་མ་རྣམས་གསུམ་གསུམ། ཏིལ། གུ་གུལ། མེ་ལོང་། སྐུ་ཕྱིས། ཡི་དམ་ཆོས་སྐྱོང་རྣམས་ཀྱི་གཏོར་མ་སོགས་ཕྱག་ལེན་བཞིན་བཤམས།
སློབ་མ་དབང་བསྐུར་དགོས་ན་དེའི་ཡོ་བྱད་དཀྱིལ་ཆོག་བཞིན་་་་་་དང་གོང་དུ་བཤད་པའི་མཚམས་སྦྱོར། གནས་ཡོ་བྱིན་རླབས་གཉིས་སྟ་གོན་བཞིན་ལ། མ་ཚང་པ་མེད་པར་འདུས་བྱས་ལ། སྔོན་འགྲོ་གཏོར་མ་ནས་བརྩམས་ཏེ། བདག་བསྐྱེད་རིགས་བདག་་་་་་གཙོ་འཁོར་ཐམས་ཅད་ལ། རྒྱས་འདེབ་ཡན་སྒྲུབ་ཐབས་བཞིན་ལ། མཆོད་པའི་་་་་་ནག་པོ་དཀྱིལ་ཆོག་ལས་བདག་ཉིད་ལ་ཚེས་བཅུའི་དུས་བཞིན་མཆོད་པ་ཅི་འགྲུབ་བྱ་བར་གསུང་བ་བཞིན་འདི་ཙམ་ཅིས་ཀྱང་མ་ཆད་པར་གལ་ཆེའོ། ། སྐབས་སུ་སྔགས་མཆོད་དང་། ཕྱི་མཆོད་ཀྱི་རྗེས་སུ་རིག་མ་བཅུ་དྲུག རིན་ཆེན་སྣ་བདུན།
འདོད་ཡོན་ལྔ་རྣམས་ཚིགས་བཅད་དོར་ལ་སྔགས་དང་ཕྱག་རྒྱ་ཙམ་གྱིས་མཆོད། དེའི་རྗེས་སུ་ནང་མཆོད་ནས་བརྩམས་ཏེ་གོ་ཆ་གསུམ་གྱིས་བསྲུང་བའི་བར་སྒྲུབ་ཐབས་བཞིན་བྱ། སྔར་ཕུར་པ་རྣམས་་་་་་ཟིན་བྲིས་ལ་ལར་ཕུར་བུ་བསྡུ་བའི་དུས་མཆོད་བསྟོད་ཡེ་ཤེས་པ་གཤེགས་གསོལ་ལ་སོགས་བཤད་པ་ནི་ཟོ་རན་ལ་ནས་ཉེས་པར་གདའ་བས་རྗེ་བཙུན་གྱི་དགོངས་པ་བཞིན་མཛད་ན་མི་དགོས་སོ། ། སྡོད་དགོས་བྱུང་ན་སྐབས་འདིར་སྟ་གོན་བཞིན་ཕུར་གདན་ཚུལ་བཞིན་བྱའོ། ། དེ་ནས་སྦྱང་བའི་ཆས་རྣམས་དཀྱིལ་འཁོར་དང་ཉེ་བར་ཕྱག་ལེན་བཞིན་བཤམས་ཏེ། གཏོར་མ་གསུམ་ཆབ་ཀྱིས་བྲན་ལ་ལས་ཀྱི་རྡོ་རྗེས་དཀྱིལ་འཁོར་གྱི་གཡས་ཕྱོགས་སུ་གཏོར་མ་སྐོར་བ་དང་བསྟུན་ཏེ། དཔོན་སློབ་རྣམས་ཀྱིས་ལག་པ་གཡས་མཆོག་སྦྱིན་གྱི་ཕྱག་རྒྱ་དང་ཨོཾ་སརྦ་བྷིགྷྣཾ་ན་མཿསརྦ་ཏ་ཐཱ་ག་ཏ་སོགས་བརྗོད། སྔགས་རྫོགས་པ་དང་སེ་གོལ་གྱི་སྒྲ་བྱ། དེ་ལྟ་བུ་་་་་་ཞི་བས་སྦྱང་བ་དང་ལན་གསུམ་བྱེད། དེ་བཞིན་དུ་ཏིང་ལོ་དང་ཆང་བུས་བསྐོར་བ་དང་བསྟུན་ལ་རྡོ་རྗེ་གསོར།
སུམྦྷ་ནི་བརྗོད་པ་ལན་་་་་་ཞི་དྲག་ཕྱེད་མས་སྦྱང་བ་དང་གསུམ་བྱས་ལ། འདིར་བཅོམ་ལྡན་འདས་འཁོར་ལོ་བདེ་མཆོག་གི་དཀྱིལ་འཁོར་ཆེན་པོ། བཞེངས་ཏེ་སྒྲུབ་ཅིང་མཆོད་བསྟོད་མཆོད་པ་དང་བདག་ཉིད་འཇུག་ཅིང་དབང་ལེན་་་་་་སློབ་མ་ཡོད་ན་སློབ་མ་ལ་འཇུག་ཅིང་སོགས་སྐབས་དང་སྦྱར་རོ། ། པ་སོགས་ལ་བར་དུ་གཅོད་པར་བྱེད་པའི་གདོན་བགེགས་ལོག་པ་འདྲེན་པའི་ཚོགས་ཐམས་ཅད་ལ་རྒྱུད་སྡེ་དང་མཐུན་པའི་སྦྱང་བ་རྣམ་པར་དག་པ་བྱས་ཟིན་པས་སའི་ཕྱོགས་འདིར་མ་གནས་པ་གཞན་དུ་སོང་ཞིག གང་དག་མི་འགྲོ་བ་དེ་དག་ལ་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ལས་བྱུང་བའི་ཁྲོ་བོའི་རྡོ་རྗེ་འབར་ཞིང་རབ་ཏུ་འབར་བ་འདིས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་རོ། ། ཞེས་དང་ལྷའི་ང་རྒྱལ་བརྟན་པོས། སུམྦྷ་ནི་བཟླ་ཞིང་རོལ་མོ་དྲག་ཏུ་བྱ། གུ་གུལ་གྱིས་བདུག ཡུངས་ཀར་གྱིས་བྲབ་བོ། །་་་་་ དྲག་པོའི་སྦྱང་བ་ལ་ཁྲོ་བོའི་སྤྱན་མཆོད་བསྟོད་སོགས་གཞན་ནས་རྒྱས་མི་འགེབ་འདི་ཙམ་གྱི་དོན་ཚང་ཞིང་ནག་པོ་དཀྱིལ་ཆོག་གི་དགོས་པའང་འགྲུབ་བོ། །
སྡིག་པ་སྦྱང་བ་ནི། ལས་ཀྱི་རྡོ་རྗེས་གཡས་ཕྱོགས་སུ་མེ་དང་གཡོན་དུ་ཆུ། དེ་གཉིས་ཀྱི་བར་དུ་ཏིལ་བཞག་ལ་ངག་ཏུ་བདག་གི་སྙིང་ག་ནས་ཚེ་ཐོག་མ་མེད་པ་ལས་ཀྱི་སྡིག་པ་རྣམས་ཡི་གེ་ཀཾ་གི་རྣམ་པར་བྱུང་ནས། སྣ་སྒོ་སྡིགས་པ་རྭ་ཅན་གྱི་རྣམ་པར་གྱུར་ནས་མདུན་གྱི་ཏིལ་ལ་ཐིམ་པར་གྱུར། ཞེས་དང་ལས་ཀྱི་རྡོ་རྗེས་ལག་པ་གཉིས་ཀྱི་མཐེབ་སྲིན་གྱིས་ཏིལ་བླངས་ལ། དཔོན་སློབ་ཐམས་ཅད་ཀྱིས། ཨོཾ་བཛྲ་ཌ་ཀ་ཁ་ཁ་ཁཱ་ཧི་ཁཱ་ཧཱི་སརྦ་པཱ་པཾ་ད་ཧ་ན་བྷསྨིན་ཀུ་རུ་སྭཱ་ཧཱ། ལན་གསུམ་བརྗོད་ནས། བདག་ཅག་དཔོན་སློབ་འཁོར་དང་བཅས་པ་ཐམས་ཅད་ཀྱི་བྱུར་དང་སྐལ་བ་ངན་པ་དང་བཀྲ་མི་ཤིས་པ་ཐམས་ཅད་ཉེ་བར་ཞི་བར་གྱུར་ཅིག ། ཅེས་བརྗོད་ལ་ཏིལ་དེ་ཉིད་གཡས་སུ་མེར་བསྲེག
གཡོན་དུ་ཆུར་བླུག་ལ་དེ་ནས་མེ་དེ་ཡང་གཡོན་གྱི་ཆུར་བླུག་ལ་ཕྱིར་དོར་རོ། ། ཁྲུས་ཀྱི་དོན་དུ་ལས་ཀྱི་རྡོ་རྗེས་ལས་བུམ་མེ་ལོང་སྐུ་ཕྱིས་རྣམས་བཟུང་ལ། དཔོན་སློབ་རྣམས་རྡོ་རྗེ་དྲིལ་བུ་འཛིན་པས་ཇི་ལྟར་བལྟམས་པ་སོགས་དང་ཨོཾ་སརྦ་ཏ་ཐཱ་ག་ཏ་སོགས་བརྗོད་ཅིང་མེ་ལོང་ལ་དཀྱིལ་འཁོར་གྱི་གཟུགས་བརྙན་འཆར་བར་བྱས་ལ། དཀྱིལ་འཁོར་བྲི་མཁན་གྱི་མི་གཙང་བའི་དྲི་མ་ཐམས་ཅད་བཀྲུའོ། ། དེ་ནས། དེ་དག་སྐུ་ལ་་་་་་འདི་ཕལ་ཆེར་ངོར་ཆེན་དཀོན་མཆོག་ལྷུན་གྲུབ་ཀྱི་ཕྱག་ལེན་ལྟར་བཀོད་པ་ཡིན། སོགས་དང་། ཨོཾ་ཧཱུྃ་ཏྲཱཾ་ཧྲཱིཿཨཱ་ཀ་ཡ་བི་ཤྭོ་དྷ་ནི་སྭཱ་ཧཱ། ཞེས་བརྗོད་ཅིང་སྐུ་ཕྱི་ཚུལ་བྱའོ། ། ནག་པོ་དཀྱིལ་ཆོག་ཏུ་སྐུ་ཕྱི་བའི་ཚིག་དངོས་སུ་མ་བཤད་ཀྱང་།
མཁའ་འགྲོ་ལྔའི་ས་བོན་བརྗོད་ཅིང་མེ་ལོང་ལ་དྲིའི་ཐིག་ལེ་ལྔ་བྱེད་པར་གསུངས་པ་ནི། སྐུ་ཕྱི་ལ་ས་བོན་་་་་་འདིར་སློབ་དཔོན་རང་ཉིད་གདོང་བཀྲུ་བར་བཤད་པ་དང་མ་བཤད་པ་མང་དུ་སྣང་ཡང་ཕྱག་ལེན་ལ་མི་མཛད་འདུག་པ་ནི། ནག་པོ་བཤད་སྦྱར་དུ། གདོང་ནི་དག་པར་བཀྲུ་བར་བྱ། ཞེས་བྱ་བས་སྒྲུབ་པ་པོ་བདག་རང་གི་སྡིག་པ་དང་སྒྲིབ་པ་སྦྱངས་ནས་ཞེས་གསུངས་པས། དཀྱིལ་ཆོག་གི་སྡིག་པ་སྦྱངས་སྐབས་བདག་དང་སློབ་མ་གཉིས་ཀྱི་སྡིག་པ་སྦྱངས། ཞེས་ཏིལ་གྱིས་སྦྱངས་པས་དོན་ཚང་བར་སྣང་ངོ་། ། དྲིའི་ཐིག་ལེ་ལྔ་བྱེད་པར་གོང་དུ་བཤད་པས་དོན་འདྲ་བར་སྣང་ཞིང་། དེ་དག་སྐུ་ལ་སོགས་ཀྱི་ཚིག་ཀྱང་དགོས་པར་ཐོན་ནོ། ། སྦྱངས་ཁྲུས་བྱེད་དགོས་རྣམས་དངོས་གཞི་བྱུང་ཚད་ལ་བྲི་བ་དང་རྒྱན་དགྲམ་པ་བསྟན་ཟིན་ཏོ།
༈ དེ་ནས་དཀྱིལ་འཁོར་གྱི་སྤྱོད་པ་ལྔ་པ་བསྐྱེད་ཅིང་བྱིན་རླབས་པ་ལ། དང་པོ་བསྐྱེད་པ་ནི། མདུན་གྱི་རྡུལ་ཚོན་གྱི་དཀྱིལ་འཁོར། སུམྦྷ་ནི་སོགས་འདུས་པས་བསང་བ་མི་དགོས་སོ། ། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཞེས་པ་ནས་ལྷ་ཐམས་ཅད་བསང་བ་ནི་བགེགས་སྦྱང་བ་རྒྱས་པ་སོགས་མ་ཐག་ཡིན་པས། ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། ། ཞེས་པའི་བར་སྟ་གོན་བཞིན་ལ། ཁྱད་པར་ཚོམ་བུའི་དགོད་སྔགས་དོར་ལ། སྒྲུབ་མཆོད་ཞག་སྦྲེལ་མ་བྱེད་ན།
དངོས་གཞི་ཉི་མ་དང་པོ་ལ་ཡེ་ཤེས་པ་གཞུག་པའི་སྔོན་དུ་སྟ་གོན་གྱི་ལྷ་ནམ་མཁར་བཏེགས་པ་དེ་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སོགས་ལན་གཅིག་སྔོན་དུ་འགྲོ་བས་ཆུ་གཉིས་སྔོན་འགྲོའི་ཉེར་སྤྱོད་ལྔ་དང་། ན་མོ་ཆོས་ཀྱི་དབྱིངས་སོགས་ཡིད་མཆོད་ཀྱིས་མཆོད་ལ་ཛཿཧཱུྃ་བཾ་ཧོཿ མདུན་བསྐྱེད་ཀྱི་དཀྱིལ་འཁོར་ལ་གཉིས་སུ་མེད་པར་ཐིམ་ཞེས་བརྗོད། དེ་ནས་ཡེ་ཤེས་པ་གཞུག་པ་སོགས་སྟ་གོན་བཞིན་བྱའོ། ། ལྷ་རྣམས་བྱིན་གྱིས་བརླབས་པ་དྲུག་སྐོར་ལ། ལས་ཀྱི་རྡོ་རྗེས་དབྱུག་པ་གཟུངས་ཐག་བཏགས་ལ་བཟུང་སྟེ་ལྷ་གང་བྱིན་གྱིས་རློབས་པའི་གནས་དེར་རྡོ་རྗེས་རྩེ་མོས་རེག་ཅིང་། སློབ་དཔོན་གྱིས་དེའི་གཟུངས་ཐག་ནས་བཟུང་བའང་། ཡང་ན་སློབ་དཔོན་ཉིད་ཀྱིས་ཕྱག་གི་རྡོ་རྗེས་ལྷའི་གནས་སུམ་ཅུ་རྩ་བདུན། ཐོད་པ་བཞི་རྣམས་ལ་ཕྱོགས་གཡོན་བསྐོར་མཚམས་གཡས་སྐོར་གྱིས་རེག་ཏེ།
དང་པོ་རང་སྔགས་ཀྱིས་བྱིན་གྱིས་བརླབས་པ་ལ། གཙོ་བོ་ཡབ་ཡུམ་ལ་སྙིང་པོ་གཉིས་ནི། ཨོཾ་ཤྲཱི་བཛྲ་ཧེ་ཧེ་རུ་རུ་སོགས་དང་། ཨོཾ་བཛྲ་བཻ་རོ་ཙ་ནི་སོགས་བརྗོད། རྣལ་འབྱོར་མ་བཞི་ལ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་ཌཱ་ཀི་ནཱི་ཡེ་ཧཱུྃ་ཧཱུྃ་ཕཊ་ཞེས་ཞལ་བཞི་པ་དང་སོ་སོའི་སྔགས་སྤེལ་ནས་བརྗོད། ཐོད་པ་བཞི་ལ་ཨོཾ་ཨཱཿཧཱུྃ་ལན་བཞི། ཐུགས་འཁོར་རྣམས་ལ། ཨོཾ་ཀ་ར་ཀ་ར་ཧཱུྃ་ཧཱུྃ་ཕཊ།
ཨོཾ་པྲ་ཙཎྜི་ཧཱུྃ་ཧཱུྃ་ཕཊ་སོགས་དང་གསུང་འཁོར་རྣམས་ལ། ཨོཾ་ཕཊ་ཕཊ་ཧཱུྃ་ཧཱུྃ་ཕཊ། ཨོཾ་ཨེ་ར་ཝ་ཏི་ཡེ་ཧཱུྃ་ཧཱུྃ་ཕཊ་སོགས་དང་། སྐུ་འཁོར་བ་རྣམས་ལ། ཨོཾ་ཀྵྨཱཾ་ཀྵྨཱཾ་ཧཱུྃ་ཧཱུྃ་ཕཊ། ཨོཾ་ཙཀྲ་བེ་གེ་ཧཱུྃ་ཧཱུྃ་ཕཊ་སོགས་དང་། སྒོ་མཚམས་མ་བརྒྱད་ལ། ཨོཾ་ན་མོ་བྷཱ་ག་ཝ་ཏེ་ཝི་རི་ཤ་ཡ་ཧཱུྃ་ཧཱུྃ་ཕཊ། ཨོཾ་ཀཱ་ཀཱ་སྱེ་ཧཱུྃ་ཧཱུྃ་ཕཊ་ཞེས་ཡབ་ཀྱི་རྐང་བརྒྱད་དང་སོ་སོའི་སྔགས་སྤེལ་ནས་བརྗོད། གཉིས་པ།
ཨོཾ་སརྦ་བུདྡྷ་སོགས་ནས་ཧཱུྃ་ཧཱུྃ་ཕཊ་ཀྱི་བར་ཏེ་ཡུམ་གྱི་ཉེ་སྙིང་དང་། གསུམ་པ་ཨོཾ་ཀཱ་ཀཱ་སྱེ། ཨུ་ལུ་ཀཱ་སྱེ། ཤྭ་ན་སྱེ། སུ་ཀ་ར་སྱེ་ཧཱུྃ་ཧཱུྃ་ཕཊ། སྒོ་མ་བཞིའི་སྔགས་དང་། བཞི་པ་ཨ་ཨཱཿནས་ཨོཾ་ཨཱཿཧཱུྃ་ཧཱུྃ་ཕཊ། ཅེས་ཨཱ་ལི་དང་། ལྔ་པ། ཨོཾ་ཀ་ཁ་ག་གྷ་ང་ནས།
ཤ་ཥ་ས་ཧ་ཀྵ་ཧཱུྃ་ཧཱུྃ་ཕཊ། ཅེས་ཀཱ་ལི་དང་། དྲུག་པ་ཨོཾ་ཤྲཱི་བཛྲ་ཧེ་རུ་ཀ་སོགས་ཡི་གེ་བརྒྱ་པས་བྱིན་གྱིས་བརླབས་ནས་བརྟན་པར་བྱས་ལ། མཐར། རྟེན་དང་བརྟེན་པར་བཅས་པའི་དཀྱིལ་འཁོར་པ་ཐམས་ཅད་བརྟན་པར་བཞུགས་ནས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཏུ་གསོལ། ཞེས་བརྗོད་པར་བྱའོ། ། དེའི་དགོས་པ་ནི། དང་པོ་ཆོས་སྐུ་སྐྱེ་བ་མེད་པ་ལས་སྐྱེ་བའི་ཆོ་འཕྲུལ་དུ་ཤེས་པའི་ཕྱིར་ལྷ་དང་སྔགས་ཀྱིས་བྱིན་གྱིས་བརླབས། གཉིས་པ་ལྷ་སོ་སོའི་རྣམ་པ་དེ་ཡང་ཆོས་སྐུ་སྐྱེ་བ་མེད་པའི་རྣམ་འཕྲུལ་དུ་རྟོགས་པར་བྱ་བའི་ཕྱིེར་ཡུམ་གྱི་ཉེ་སྙིང་གིས་བྱིན་གྱིས་བརླབས། གསུམ་པ་ཆོས་སྐུ་སྐྱེ་བ་མེད་པའི་ངང་ནས་འཕྲིན་ལས་བཞིས་སེམས་ཅན་གྱི་དོན་མཛད་པའི་དོན་དུ་སྒོ་མ་བཞིའི་སྔགས་ཀྱིས་བྱིན་གྱིས་བརླབས།
བཞི་པས་འཕྲིན་ལས་བཞི་པོ་དེ་ཡང་ཐབས་སྙིང་རྗེ་ཆེན་པོ་དང་མ་བྲལ་བ་དགོས་པའི་ཆེད་དུ་ཨཱ་ལིས་བྱིན་གྱིས་བརླབས། ལྔ་པས་ཐབས་སྙིང་རྗེ་ཆེན་པོ་དེ་ཡང་ཤེས་རབ་ཀྱིས་ཟིན་པ་ཞིག་དགོས་ཞེས་མཚོན་པའི་ཕྱིར་ཀཱ་ལིས་བྱིན་གྱིས་བརླབས། དྲུག་པ་ནི་དེ་དག་ཐམས་ཅད་བརྟན་པར་བྱ་ཕྱིར་ཡི་གེ་བརྒྱ་པས་བྱིན་གྱིས་བརླབས་པ་ཡིན་ནོ། ། དེ་དག་གིས་ནི་བསྐྱེད་ཅིང་བྱིན་གྱིས་བརླབས་པ་བསྟན་ཟིན་ཏོ། ། དེ་ནས་དཀྱིལ་འཁོར་གྱི་སྤྱོད་པ་དྲུག་པ་མཆོད་པ་ནི། སྔགས་མཆོད་ནས་བརྩམས་ཏེ་ཁ་སྦྱོར་བརྒྱད་ཀྱི་མཆོད་པའི་བར་སྟ་གོན་བཞིན་བྱ་བ་སྟེ་མཆོད་པའི་རིམ་པའོ། ། དེ་ནས་སྐབས་འདིར་གཏོར་མ་འབུལ་བར་གསུངས་ཀྱང་ཕྱག་ལེན་ལ་བདག་འཇུག་གི་རྗེས་ལ་མཛད་དོ། ། སྒྲུབ་མཆོད་ཞག་སྦྲེལ་ནས་བྱེད་ན། དངོས་གཞི་དང་པོ་བུམ་བསྐྱེད་སྟ་གོན་གྱི་དགོངས་སྒྲུབ་ཟིན་པས་མི་དགོས། གཉིས་པ་མན་ཆོད་ལ་སྐབས་འདིར་བུམ་བསྐྱེད་མཛད།
༈ དེ་ནས་དཀྱིལ་འཁོར་གྱི་སྤྱོད་པ་བདུན་པ་འཇུག་པ་ལ་སློབ་དཔོན་བདག་ཉིད་འཇུག་པ་དང་། སློབ་མ་དཀྱིལ་འཁོར་དུ་འཇུག་པའོ། ། དང་པོ་སློབ་དཔོན་བདག་ཉིད་འཇུག་པ་ལའང་ཕྱིའི་འཇུག་པ་དང་། ནང་འཇུག་གཉིས་ཀྱི་དང་པོ་ལ་བདུན་ལས། དང་པོ་ཡོན་དབུལ་བ་ནི། སློབ་དཔོན་གྱི་མདུན་དུ་མཎྜལ། བུམ་པ། དབུ་རྒྱན། དཔའ་བོའི་དར་དཔྱངས། རྡོ་རྗེ་དྲིལ་བུ་ཌཱ་མ་རུ།
ནང་མཆོད་ཙམ་མ་གཏོགས། གཞན་དབང་རྫས་རྣམས་ཡིད་ཀྱིས་བསམས། དེ་ནས་ལས་བུམ་གྱི་ཆུས་གདོང་བཀྲུ་བའམ་ཅུང་ཟད་ཅིག་བཟུང་ལ། ཇི་ལྟར་བལྟམས་པ་སོགས་དང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། ཞེས་བརྗོད། དཀྱིལ་འཁོར་གྱི་གཙོ་བོ་དང་རྩ་བའི་བླ་མ་ཐ་མི་དད་པར་བསམ་ལ། དཀྱིལ་འཁོར་དུ་འཇུག་པའི་ཡོན་དུ་མཎྜལ་ཕུལ། མཎྜལ་འབུལ་དུས། དང་པོ་དང་ཐ་མ་ལ་ཚིག་རྒྱས་པ་བརྗོད་ཅིང་།
གཞན་རྣམས་ལ། མཎྜལ་གླིང་བཞི་རི་རབ་ཉི་ཟླ་ཟུང་ཅིག་་་་་་དགའ་ཆེན་ཁྱོད་བདག་གིས་གསོལ་བ་འདེབས་པ་ནག་པོ་དཀྱིལ་ཆོག་ནས་མ་བཤད་པས་མི་མཛད་དོ། ། སོགས་ཀྱིས་དབུལ། རང་ཉིད་སྐད་ཅིག་གིས་རྣམ་པར་སྣང་མཛད་ཧེ་རུ་ཀ་ཞལ་གཅིག་ཕྱག་གཉིས་པའི་སྐུ་ཅན་དུ་གྱུར། ཞེས་བརྗོད། གཉིས་པ་བདེན་པའི་སྟོབས་བརྗོད་པ་ནི་རྡོ་རྗེ་དྲིལ་བུ་འཛིན་པས། ཆོས་རྣམས་གཟུགས་བརྙན་ལྟ་བུ་སྟེ། ནས། ཀུན་གྱི་དྲི་མེད་མཐོང་བར་ཤོག སོགས་དཀྱིལ་ཆོག་བཞིན་ལན་གསུམ་བརྗོད།
གསུམ་པ་གདོང་བཅིང་བ་ནི། ཨ་ཁཾ་ཝཱི་ར་ཧཱུྃ། ཞེས་བརྗོད་ཅིང་གདོང་དར་བཅིངས་ཚུལ་དང་། བཞི་པ་མེ་ཏོག་འཕྲེང་བ་གཏད་པ་ནི། ཨ་ཁཾ་ཝཱི་ར་ཧཱུྃ། མེ་ཏོག་ནས་འབྲས་གང་རུང་ལག་ཏུ་བླངས། ཀུ་ཤས་ལས་བུམ་གྱི་ཆུ་རང་ལ་གཏོར་ཞིང་། མདུན་བསྐྱེད་ཀྱི་ཐུགས་ཀ་ནས་ཁཎྜ་རོ་ཧཱི་དཔག་ཏུ་མེད་པར་སྤྲོས་ཏེ་བདག་ཉིད་དབང་ལེན་པ་ལ་བར་དུ་གཅོད་པའི་བགེགས་དང་། ལོག་པར་འདྲེན་པ་ཐམས་ཅད་རྒྱང་རིང་དུ་བསྐྲད། ཨོཾ་སུམྦྷ་ནི་སོགས་བརྗོད།
ལྔ་པ་དྲི་ཞིང་ལན་གདབ་པ་ནི། བུ་ཁྱོད་སུ་ཡིན་ཅི་ལ་དགའ། ། ཞེས་དྲིས་པའི་ལན་གདབ་པར་མོས་ལ་སྐལ་བཟང་བདག་བདེ་བ་ཆེན་པོ་ལའོ། ། ཞེས་པ་ལན་གཅིག་བརྗོད། དཀྱིལ་ཆོག་ལས་དྲི་བ་ལན་གསུམ་གསུམ་ཀྱང་ཕྱག་ལེན་ལ་ཚར་གཅིག་མཛད་དོ། ། དྲུག་པ་ནང་གི་སེམས་བསྐྱེད་པ་ནི། སྙིང་ཁར་རྡོ་རྗེ་བཟུང་ལ། རང་གི་སྙིང་ཁའི་ནང་དུ་རྡོ་རྗེ་དཀར་པོ་རྩེ་མོ་ལྔ་པ་ཤིན་ཏུ་འོད་འཕྲོ་བ་དང་བཅས་པ། ཨོཾ་བཛྲ་ཡོ་ག་ཙིཏྟ་ཨུཏྤ་ད་ཡ་མི། སུ་ར་ཏི་ས་མ་ཡ་སཏྭཾ་ཧོཿསིདྡྷི་བཛྲ་ཡ་ཐཱ་སུ་ཁཾ།
ཞེས་བརྗོད། བདུན་པ་གསང་བ་གདམས་ཤིང་ནང་དུ་གཞུག་པ་ནི། སྤྱི་བོར་རྡོ་རྗེ་བཟུང་ལ། དེང་ཁྱོད་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་རློབས་པར་འགྱུར་གྱི། དེ་བཞིན་གཤེགས་པ་ཐམས་ཅད་ཀྱི་གསང་ཆེན་དམ་པ་འདི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བར་མི་བྱ་ཞིང་། མ་དད་པ་རྣམས་ལ་ཡང་མ་ཡིན་ནོ། ། ཞེས་བརྗོད་ལག་པ་གཉིས་ཐལ་མོའི་བར་དུ་རྡོ་རྗེ་བཟུང་དཀྱིལ་འཁོར་གྱི་ཕྱོགས་སུ་མགོ་དུད་པ་དང་བཅས་པས་ངག་ཏུ། ཧཱུྃ་ཛཿཧཱུྃ་ཞེས་པ་དེ་ཙམ་གྱིས་ནི་ཕྱིའི་འཇུག་པའོ། ། གཉིས་པ་ནང་དུ་འཇུག་པ་ལ་བཅུ་བཞིའི་་་་་་ནག་པོ་བཤད་སྦྱར་གྱི་དགོངས་པ་ལྟར་ལགས། དང་པོ་དཀྱིལ་འཁོར་ཚིག་བསྒྲག་པ་ནི།
དཀྱིལ་འཁོར་གྱི་གཙོ་བོས་ཞལ་ནས་གསུངས་པར་བསམ་ལ། གོང་ནས་གོང་མའི་སྡོམ་པ་ནི། ། བུ་ཁྱོད་ཀྱིས་ནི་བཟུང་བྱ་སྟེ། ། གྲོལ་བའི་རྒྱུ་ནི་དེ་ལས་གཞན། ། ཐབས་ནི་ཅུང་ཟད་ཡོད་མ་ཡིན། ། ཞེས་བརྗོད་གཉིས་པ་ལྷར་བསྐྱེད་ཅིང་གོ་ཆ་བཅིངས་པ་ལ་ཐོག་མར་ནང་གི་བར་ཆད་བསྲུང་བ་ནི། ཨོཾ་ཧྲཱིཿཧ་ཧ་ཧཱུྃ་ཧཱུྃ་ཕཊ་ཅེས་དང་། བདུད་རྩི་ལྕེར་མྱངས་ཤིང་ལུས་ལའང་གཏོར། ལྷར་བསྐྱེད་ཅིང་གོ་ཆ་བཅིང་བ་དངོས་ནི། རང་སྐད་ཅིག་གིས་པདྨ་ཉི་མ་འཇིགས་བྱེད་དུས་མཚན་དང་བཅས་པའི་གདན་གྱི་སྟེང་དུ་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ་ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་དང་མཉམ་པར་སྦྱོར་བའི་སྐུ་ཅན་དུ་གྱུར་པའི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་སོགས་གོ་ཆ་གཉིས་བཀོད།
གསུམ་པ་དཔའ་བོ་བསྐུལ་བ་ནི་འབར་བའི་ཕྱག་རྒྱ་བསྐོར་ཏེ། ངག་ཏུ། ཕཻཾ་རང་གི་སྙིང་ཁ་ནས་འོད་ཟེར་འཕྲོས་པས་འོག་མིན་དང་ཡུལ་ཉི་ཤུ་རྩ་བཞི་ནས་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་གྱི་ལྷ་ཚོགས་བསམ་གྱིས་མི་ཁྱབ་པ་བྱོན་ནས་རང་ལ་གཉིས་སུ་མེད་པར་ཐིམ་ཞེས་བརྗོད། རང་གི་མཐེ་བོང་གཡས་པ་གཙོ་བོའི་ཕྱག་གཡོན་པས་བཟུང་ཕྱག་གཡས་པས་ཌཱ་མ་རུ་དཀྲོལ་བར་བསམ་ལ་ཌཱ་མ་རུ་དཀྲོལ་ཨོཾ་ཤྲཱི་ཧེ་རུ་ཀ་ཨ་བྷིརྨ་ཧེ་བིདྱཱ་རཱ་ཛཿཨ་དྷི་མ་ཧེ་སྭཱ་ཧཱ། ཞེས་ལན་གསུམ་བརྗོད་ཅིང་། རང་གི་སེམས་ཉིད་ལ་དཔའ་བོ་བསྐུལ་བར་བསམ་པའོ། ། བཞི་པ་ཕྱག་དང་སྐྱབས་འགྲོ་གསོལ་བ་གདབ་པ་ནི། གང་གི་དྲིན་གྱི་བདེ་ཆེན་ཉིད། ། སྐད་ཅིག་ཉིད་ལ་འཆར་བ་གང་། ། བླ་མ་རིན་ཆེན་ལྟ་བུའི་སྐུ། །
རྡོ་རྗེ་ཅན་ཞབས་པད་ལ་འདུད། ། སངས་རྒྱས་ཀུན་གྱི་རང་བཞིན་སྐུ། ། སློབ་དཔོན་ལ་ནི་སྐྱབས་སུ་མཆི། ། དཔའ་བོ་རྣལ་འབྱོར་མ་འཁོར་ལོ། ། རྣལ་འབྱོར་གནས་ལ་བདག་ཕྱག་འཚལ། ། དོན་དམ་སྨྲ་བའི་སེངྒེ་རྣལ་འབྱོར་ཞེས་བྱ་བ། ། ཉོན་མོངས་གཅོད་པའི་དོན་ལ་ཤིན་ཏུ་མཁས་གྱུར་པ། ། སྲིད་པའི་ཉེས་བརྒྱ་བསྐྱེད་རྩ་ཉོན་མོངས་ཆོམས་མཛོད་ལ། ། རྣལ་འབྱོར་དོན་དམ་རྒྱལ་པོ་དེ་ཉིད་བདག་ལ་གྲུབ་པར་མཛོད། ཀྱི་བར་སྦྲེལ་ཏེ་ལན་གསུམ་དང་།
རྡོ་རྗེ་དྲིལ་བུ་འཛིན་པས། དེ་བཞིན་གཤེགས་པ་ཀུན་གྱི་གནས། ། ཧེ་རུ་ཀ་དཔལ་གྲོང་ཁྱེར་མཆོག ། སྙིང་པོའི་དཀྱིལ་འཁོར་འདི་རུ་ནི། ། བདག་གི་སློབ་མ་གཞུག་པར་བགྱི་སོགས་ལན་གསུམ་བརྗོད། ལྔ་པ་སྦྱང་བར་བྱ་བ་ནི། གོང་བཞིན་སྦྱང་བ་གསུམ་བྱེད། དེ་ཙམ་མི་ནུས་ན་བགེགས་་་་་་ཕྱག་ལེན་ལ་བདག་འཇུག་གི་ཚེ་བགེགས་སྦྱང་བ་ལས་མི་མཛད་སྦྱང་བ་ཙམ་བྱས་ཀྱང་རུང་ངོ་། ། དྲུག་པ་ནང་དུ་འཇུག་པའི་དངོས་གཞི་ལྷར་བསྐྱེད་པ་ནི། སྭ་བྷཱ་ཝས་སྦྱངས།
སྟོང་པའི་ངང་ལས་པདྨ་ཉི་མའི་སྟེང་དུ་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་ཞེས་སོགས་བུམ་བསྐྱེད་བཞིན་བརྗོད་ལ། མི་འདྲ་བའི་ཁྱད་པར། དེ་ལས་སྐུ་ཡོངས་སུ་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་རང་ཉིད་བཅོམ་ལྡན་འདས་འཁོར་ལོ་བདེ་མཆོག་སྐུ་མདོག་སྔོན་པོ་ནས། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། ཞེས་བའི་བར་སྟ་གོན་བཞིན་བརྗོད། བསྡུ་ན་སྐད་ཅིག་གིས་བསྐྱེད་ཀྱང་རུང་། རང་གི་སྙིང་ཁར་རྩ་འདབ་མ་བརྒྱད་པ་ཉིས་བརྩེགས་ཀྱི་དབུས་ཀྱི་ཧཱུྃ་ཡིག་བཅོམ་ལྡན་འདས་ནང་གི་ཧེ་རུ་ཀ་འཁོར་ལོ་བདེ་མཆོག་སོགས་གཙོ་བོ་ཡབ་ཡུམ་དང་། ནང་བསྐོར་རྩ་འདབ་བརྒྱད་ཀྱི་ཕྱོགས་བཞིར་མདུན་ནས་བརྩམས་ཏེ་གཡོན་བསྐོར་དུ་ལཾ་མཾ་པཾ་ཏཾ་ལས་ཤར་དུ་མཁའ་འགྲོ་མ་སྔོ་སྐྱ་སོགས་ཀྱི་ལྷ་མོ་བཞི་དང་། མཚམས་བཞིར་ཐོད་པ་བདུད་རྩིས་གང་བ་བཞི་ལ་སངས་རྒྱས་ཀྱིས་གཟུགས་ཀྱིས་མཚན་པའོ། ། ཕྱི་སྐོར་གྱི་རྩ་འདབ་མ་བརྒྱད་ལ་ཧཱུྃ་བརྒྱད་ལ་ཤར་དུ་ཁ་གདོང་མ་སྔོ་སྐྱ་སོགས་སྒོ་མཚམས་མ་བརྒྱད་སྐྱེད་ཞལ་ཕྱག་རྣམས་སྒྲུབ་ཐབས་བཞིན་ནོ། །
ཕྱི་ནང་གི་ལྷ་དེ་རྣམས་ཀྱི་གནས་རྣམས་སུ་ཟླ་བའི་དཀྱིལ་འཁོར་སོགས་ནས། ཡབ་ཀྱི་གནས་སུ་ཡུམ་དང་ཡུམ་གྱི་གནས་སུ་ཡབ་ཡུམ་གཉིས་སུ་མེད་པར་གྱུར། ཅེས་པའི་བར་གྱིས་གོ་ཆ་གཉིས་བཀོད། དེ་ནས་འབར་བའི་ཕྱག་རྒྱ་དང་། ཕཻཾ་སྙིང་ཁའི་གཙོ་བོའི་ཐུགས་ཀ་ནས་འོད་ཟེར་འཕྲོས་པས་སངས་རྒྱས་བྱང་སེམས་དཔའ་བོ་མཁའ་འགྲོ་ཐམས་ཅད་འཁོར་ལོ་བདེ་མཆོག་གི་ལྷ་ཚོགས་ཀྱི་རང་བཞིན་ཡི་གེ་ཨཱ་ལི་ཀཱ་ལིའི་རྣམ་པར་སྤྱན་དྲངས་རང་གི་སྙིང་ཁར་ཐིམ་པས་ལུས་ཀྱི་ནང་ཐམས་ཅད་ཁྱབ་ཏེ་ཟག་པ་མེད་པའི་བདེ་བས་རྒྱུད་གང་བར་གྱུར། ། ཅེས་བརྗོད། དེ་ཙམ་གྱིས་ལྷ་དང་སྐལ་བ་མཉམ་པར་བྱས་པའོ། ། བདུན་པ་ཕྱག་བྱ་བ་ནི། ཐལ་མོ་གནས་གསུམ་དུ་སྦྱར་ལ། ཨོཾ་ན་མཿཏེ་ཧཱུྃ།
ན་མཿམེ་ཧཱུྃ། ན་མོ་ན་མཿཧཱུྃ་སྭཱ་ཧཱ། ཞེས་དང་སྤྲོས་པ་ལ་དགའ་ན། སྒོ་བཞི་ནས་ཀྱང་ཕྱག་བྱ་སྟེ། དེ་ཡང་དཀྱིལ་འཁོར་གྱི་ཤར་སྒོར་གནས་པས་མཁའ་འགྲོ་མས་བདག་ལ་བྱིན་གྱིས་རློབས་ཤིག་སྙམ་པས་ཐལ་མོ་སྤྱི་བོར་སྦྱར་ལ་ངག་ཏུ། ཨོཾ་སརྦ་ཝཱི་ར་ཡོ་གི་ནི་པཱུ་ཛོ་སསྡྱ་ན་ཡ་ཨཏྨ་ནཾ་ནིརྻ་ཏཱ་ཡ་མི་སརྦ་ཏ་ཐཱ་ག་ཏ་བཱི་རོ་ཡོ་གི་ནི་ཨཏྨ་ཌཱ་ཀི་ནཱི་ཨ་དྷི་ཏིཥྛ་སྭ་མཾ། དེ་ནས་བྱང་སྒོ་ནས་མཱ་མས་བདག་ལ་དབང་སྐུར་ཅིག་སྙམ་པས་ཐལ་མོ་སྤྱི་བོར་སྦྱར་ལ། ངག་ཏུ། ཨོཾ་སརྦ་ཝཱི་ར་ཡོ་གི་ནཱི་པུ་ཛོ་ཨ་བྷི་ཥེ་ཀ་ཡ་ཨཱཏྨ་ནིརྻ་ཏཱ་ཡ་མི་སརྦ་ཏ་ཐཱ་ག་ཏ་ནཱི་ར་ཡོ་གི་ནི་ཨཱཏྨ་ལཱ་མ་ཨ་བྷི་ཥིཉྩ་མཾ། ནུབ་སྒོར་ཁཎྜ་རོ་ཧིས་ཆོས་ཀྱི་འཁོར་ལོ་སྐོར་ཅིག་སྙམ་པས་ཐལ་མོ་དཔྲལ་བར་སྦྱར་ལ།
ངག་ཏུ་ཨོཾ་སརྦ་ཝཱི་ར་ཡོ་གི་ནི་པུ་ཛོ་དྷརྨ་ཙཀྲ་པྲ་ཝརྟ་ན་ཡ་ཨཱཏྨ་ནས། ཨཏྨ་ཁཎྜ་རོ་ཧ་དྷརྨ་ཙཀྲ་པྲ་ཝརྟ་ན་ཡ་མཾ། ལྷོ་སྒོར་གཟུགས་ཅན་མས་འཕྲིན་ལས་མཛོད་ཅིག་སྙམ་པས་ཐལ་མོ་སྤྱི་གཙུག་ཏུ་སྦྱར་ལ། ངག་ཏུ་ཨོཾ་ནས་པུ་ཛོ་ཀརྨ་ནེ་ཨཱཏྨ་ནས། ཨཱཏྨ་རུ་པི་ནི་ཀརྨ་ཀུ་རུ་མཾ། བརྒྱད་པ་སྡོམ་པ་བཟུང་བ་ནི། འདིའི་ལུགས་ཀྱི་སྡོམ་པ་བསྒྲག་པ་ཙམ་གྱིས་ཀྱང་ཐོབ་པར་བཞེད་པས་ཐོག་མར་བསྒྲག་པ་ནི། སངས་རྒྱས་ཆོས་དང་དགེ་འདུན་ཏེ། ། དཀོན་མཆོག་གསུམ་ལ་སྐྱབས་སུ་སོང་། ། འདི་ནི་སངས་རྒྱས་རིགས་ཡིད་འོང་། །
སྡོམ་པ་བརྟན་པར་གྱུར་པའོ། ། རྡོ་རྗེ་དྲིལ་བུའི་ཕྱག་རྒྱ་ནི། ། བློ་ཆེན་ཁྱོད་ཀྱིས་བཟུང་བར་བྱ། ། བྱང་ཆུབ་སེམས་དང་དེ་རྡོ་རྗེ། ། ཤེས་རབ་དྲིལ་བུ་ཞེས་བསྒྲགས་སོ། ། སློབ་དཔོན་ཁྱོད་ཀྱིས་བཟུང་བར་བྱ། ། བླ་མ་སངས་རྒྱས་ཀུན་དང་མཉམ། ། འདི་ནི་རྡོ་རྗེའི་རིགས་དག་པའི། ། དམ་ཚིག་སྡོམ་པ་ཡིན་པར་བཤད། ། རིན་ཆེན་རིགས་ལ་རྟག་ཏུ་ནི། །
ཉིན་རེ་བཞིན་ཡང་ལན་དྲུག་ཏུ། ། ཆོས་དང་ཟང་ཟིང་མི་འཇིགས་བྱམས། ། སྦྱིན་པ་རྣམ་བཞི་རྟག་ཏུ་སྦྱིན། ། ཕྱི་ནང་གསང་བ་ཐེག་པ་གསུམ། ། དམ་པའི་ཆོས་ནི་མ་ལུས་བཟུང་། ། འདི་ནི་པདྨའི་རིགས་དག་པའི། ། དམ་ཚིག་ཡིད་དུ་འོང་བའོ། ། ལས་ཀྱི་རིགས་མཆོག་ཆེན་པོ་ལ། ། སྡོམ་པ་ཐམས་ཅད་ལྡན་པ་ནི། ། ཡང་དག་ཉིད་དུ་བཟུང་བར་བགྱི། །
མཆོད་པའི་ལས་ཀྱང་ཅི་ནུས་བགྱི། ཞེས་ཚར་གཅིག་བརྗོད། དེ་ནས་སྡོམ་པ་བཟུང་བ་ནི། སྲས་་་་་་ཀྱཻ་རྡོར་བཞིན་གྱིས་ཆོག འདིའི་རྗེས་ལ་ཁྱད་པར་གྱི་དམ་ཚིག་ཉེར་གཉིས་བཟུང་བའི་ཕྱིར། སངས་རྒྱས་ཆོས་དང་དགེ་འདུན་སོགས་མཛད་པའི་འཕགས་པ་སོགས་ཀྱི་ཟིན་བྲིས་འདུག་ཀྱང་ནག་པོ་དཀྱིལ་ཆོག་དང་བཤད་སྦྱར་གཉིས་ཀ་ལས་བཤད་འདུག་པས་རེ་ཞིག་བརྟག་པར་བྱའོ། ། བཅས་སངས་རྒྱས་ཐམས་ཅད་དང་སོགས་ལན་གསུམ་བརྗོད། དགུ་པ་དམ་ལ་བཞག་པ་ནི། སྤྱི་བོར་རྡོ་རྗེ་བཟུང་ལ། དེང་ཁྱོད་དཔའ་བོ་དང་རྣལ་འབྱོར་མ་ཐམས་ཅད་ཀྱི་རིགས་སུ་ཞུགས་ཀྱི།
ངས་ཁྱོད་ལ་དཔལ་ཧེ་རུ་ཀའི་ཡེ་ཤེས་བསྐྱེད་པར་བྱ་སྟེ། ཡེ་ཤེས་གང་གིས་ཁྱོད་དེ་བཞིན་གཤེགས་པ་ཐམས་ཅད་དང་དཔའ་བོ་དང་རྣལ་འབྱོར་མ་ཐམས་ཅད་ཀྱི་དངོས་གྲུབ་ཀྱང་ཐོབ་པར་འགྱུར་ན་དངོས་གྲུབ་གཞན་ལྟ་ཅི་ཞིག་སྨོས། ཁྱོད་ཀྱི་དཀྱིལ་འཁོར་ཆེན་པོ་མ་མཐོང་བ་རྣམས་ཀྱི་མདུན་དུ་སྨྲ་བར་མི་བྱ་སྟེ་དམ་ཚིག་ཉམས་པར་འགྱུར་ཏ་རེ། ཞེས་པའི་བར་གྱི་ཕན་ཡོན་གྱི་སྒོ་ནས་དང་། ཡང་རྡོ་རྗེ་སྙིང་ཁར་བཞག་ལ། ཧེ་རུ་ཀ་དཔལ་དེང་ཁྱོད་ཀྱི། ། སྙིང་ལ་ཡང་དག་ཞུགས་པར་འགྱུར། ། གལ་ཏེ་ཚུལ་འདི་སྨྲས་གྱུར་ན། ། དེ་མ་ཐག་ཏུ་བྲལ་ཏེ་གཤེགས། ། སོགས་ཉེས་དམིགས་ཀྱི་སྒོ་ནས་དང་།
བདུད་རྩི་བླུད་དེ། འདི་ནི་ཁྱོད་ཀྱི་དམྱལ་བའི་ཆུ། ། དམ་ཚིག་འདས་ན་སྲེག་པར་བྱེད། ། དམ་ཚིས་སྲུང་ན་དངོས་གྲུབ་ནི། ། རྡོ་རྗེ་བདུད་རྩིའི་ཆུ་འདིས་ཐོབ། ཨོཾ་པཉྩ་ཨ་མྲྀ་ཏ་ཨུ་ཏ་ཀ་ཋཿཋཿཋཿ སོགས་བརྗོད་ཅིང་བདུད་རྩི་འཐུང་བ་གཉིས་ཀའི་སྒོ་ནས། སྤྱི་བོར་རྡོ་རྗེ་བཞག་ཏེ། དེང་ནས་བརྩམས་ཏེ་བུ་ཁྱོད་ཀྱི་དཔལ་ཧེ་རུ་ཀ་ང་ཡིན་གྱིས། གང་ངས་འདི་བྱོས་ཤིག་ཅེས་བསྒོ་བ་དེ་བྱ་དགོས་སོ། །
ཁྱོད་ཀྱིས་ང་ལ་བརྙས་པ་མ་བྱེད་ཅིག ཁྱོད་ཀྱིས་མི་བདེ་བ་མ་སྤངས་པ་དུས་བྱས་ནས་དམྱལ་བར་ལྟུང་བར་འགྱུར་ཏ་རེ། སོགས་ཀྱིས་རྡོ་རྗེ་སློབ་དཔོན་གྱི་བཀའ་ཉན་པའི་སྒོ་ནས་དམ་ལ་བཞག་པའོ། ། བཅུ་པ་ནང་གི་འཇུག་པའི་གསོལ་བ་གདབ་པ་ནི། མཎྜལ་ཕུལ་ཏེ་་་་་་ཕྱག་ལེན་ལ་ཁ་བསྐང་ནས་མཛད། དཔའ་བོ་དང་རྣལ་འབྱོར་མ་ཐམས་ཅད་ཀྱི་བྱིན་གྱིས་རློབས་ཤིག དཔལ་ཧེ་རུ་ཀ་བདག་ལ་དབབ་པར་མཛོད་ཅིག ཅེས་ལན་གསུམ་གྱིས་གསོལ་བ་བཏབ། བཅུ་གཅིག་པ་ཡེ་ཤེས་དབབ་ཅིང་བརྟན་པར་བྱ་བ་ནི། རང་འཁོར་ལོ་་་་་་ཕྱག་ལེན་ལ་གཞུང་གོང་འོག་ཅུང་ཟད་བསྒྱུར་བ་འདི་བཞིན་མཛད།
བདེ་མཆོག་ཏུ་གསལ་བའི་རྐང་པ་གཉིས་ཀྱི་འོག་ཏུ་ཡཾ་ལས་རླུང་གི་དཀྱིལ་འཁོར་གཞུ་གདུངས་པ་ལྟ་བུ་བ་དན་གྱིས་མཚན་པ། རྐང་མཐིལ་གཉིས་སུ་ཡི་གེ་ཛྷཻཾ་ལྗང་ཁུ་རེ་རེ་སུམ་མདོར་རཾ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། སྙིང་ཁར་ལཾ་ལས་སའི་དཀྱིལ་འཁོར་གྲུ་བཞི་སེར་པོ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། མགྲིན་པར་ཝཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་་་་་་འབྱུང་བཞི་བསྐྱེད་ཚུལ་འདི་གོང་གི་སྒྲུབ་ཐབས་དང་མཐུན་པར་བྱས་པ་ཡིན་ནོ། ། པས་མཚན་པ། སྤྱི་བོར་ཡཾ་ལས་རླུང་གི་དཀྱིལ་འཁོར་ལ་ཧས་མཚན་པ། རྐང་འོག་གི་རླུང་གཡོས་པས་རྐང་མཐིལ་གྱི་ཛྷཻཾ་ཕུལ། དེས་སུམ་མདོའི་མེ་འབར། དེས་སྙིང་ཁའི་ས་སྲོས། དེས་མགྲིན་པའི་ཆུ་བཀོལ།
དེ་ལས་བདུད་རྩིའི་རྒྱུན་སྙིང་ཁའི་ས་ལ་ཐིམ་པས་ལུས་ལ་བདེ་དྲོད་དཔག་ཏུ་མེད་པ་སྐྱེས། དེའི་དུས་སུ་རྐང་མཐིལ་གྱི་རླུང་དང་མེས་ནམ་མཁའ་ལ་བཏེགས། སྤྱི་བོའི་རླུང་གིས་མར་ཕུལ་བས་ལུས་བར་སྣང་ལ་འདར་ཡེད་ཡེད་གནས་པ་ལ། ནམ་མཁའ་ནས་འཁོར་ལོ་བདེ་མཆོག་གི་ལྷ་ཚོགས་སྤྱན་དྲངས། དེ་ཡང་ལུས་ཀྱི་སྟོད་ཀྱི་ཆ་ལ་ཐུགས་ཀྱི་འཁོར་ལོའི་ལྷ་རྣམས་ནག་པོའི་རྣམ་པས་ཐིམ་བར་གྱི་ཆ་ལ་གསུང་གི་འཁོར་ལོའི་ལྷ་རྣམས་དམར་པོའི་རྣམ་པར་ཐིམ། སྨད་ཀྱི་ཆ་ལ་སྐུའི་འཁོར་ལོའི་ལྷ་རྣམས་དཀར་པོའི་སྣམ་པས་ཐིམ་ཞིང་། དེ་མ་ཡིན་པའི་དཔའ་བོ་དང་རྣལ་འབྱོར་མ་དཔག་ཏུ་མེད་པ་ཡང་བ་སྤུའི་བུ་ག་ནས་ཐིམ་པར་བསམ་ཞིང་། རོལ་མོ་དང་རྫས་ཀྱིས་བདུག་ཅིང་། ཨོཾ་ཤྲཱི་བཛྲ་ཧེ་ཧེ་སོགས་དང་། ཨོཾ་བཛྲ་བཻ་རོ་ཙ་ནཱི་སོགས་ཡབ་ཡུམ་གྱི་སྙིང་པོ་གཉིས་ཀྱི་མཐར།
ཨོཾ་ཏིཥྛ་མ་ཧཱ་ཀྲོ་དྷ་ཨ་བེ་ཤ་ཡ་ཧཱུྃ། ཨོཾ་ཤྲཱི་ཧེ་རུ་ཀ་ཨ་བིཏྨ་ཧེ་བིདྱཱ་རཱ་ཛ་ཨ་དྷི་མ་ཧེ་སྭཱ་ཧཱ། ཞེས་བརྗོད་བདག་འཇུག་ལ་སྦོགས་ཆོག་མི་མཛད། ཏིཥྛ་བཛྲ། ཞེས་བརྗོད་ལ་སྤྱི་བོར་རྡོ་རྗེ་རྒྱ་གྲམ་དུ་བཞག་ཅིང་བརྟན་པར་བྱའོ། ། བཅུ་གཉིས་པ་ནམ་མཁའི་ཁ་དོག་དྲི་བ་བདག་འཇུག་ལ་དངོས་སུ་མི་མཛད། བཅུ་གསུམ་པ་མེ་ཏོག་དོར་བ་ནི། དཀྱིལ་འཁོར་གྱི་ལྷ་སུམ་ཅུ་རྩ་བདུན་ལ་གཙོ་བོ་དང་འཁོར་ལ་སོགས་པའི་བཟང་ངན་གྱི་རྣམ་རྟོག་མ་བྱེད་ཅིག ཐམས་ཅད་ཀྱང་དག་པའི་ཡེ་ཤེས་གཅིག་གི་སྣང་བ་ཡིན་ལ། རང་གི་རིགས་དང་རྗེས་སུ་མཐུན་པ་ལ་མེ་ཏོག་ཕོག་པ་ཡིན་ནོ། །
ཞེས་བསྒོ་བར་བསམ་ནས། ཨོཾ་པྲ་ཏཱིཙྪ་བཛྲ་ཧོཿཞེས་བརྗོད་ལ་ལྟོས་མེད་དུ་དོར་བར་བསམ། མེ་ཏོག་བཅིང་བ་ནི། རང་གི་མེ་ཏོག་ཕུལ་བ་དེ་གཙོ་བོ་བླ་མས་སླར་བླངས་ཏེ། རང་གི་མགོ་བོར་བཅིངས་པར་བསམ་ལ། པྲ་ཏི་གྲྀཧྣ་སྭ་མི་ལམ་ས་ཏྭ་མ་ཧཱ་བ་ལ། ཞེས་བརྗོད། བཅུ་བཞི་པ་གདོང་གཡོགས་ཕྱེ་ལ་དཀྱིལ་འཁོར་བསྟན་པ་ནི། གདོང་གཡོགས་ཕྱེ་བར་བསམ་ལ། ཧེ་རུ་ཀ་དཔལ་དེང་ཁྱོད་ཀྱི། །
མིག་འབྱེད་པར་ནི་བརྩོན་པར་མཛད། ། ཕྱེ་བས་ཐམས་ཅད་མཐོང་གྱུར་པ། ། རྡོ་རྗེའི་མིག་ནི་བླ་ན་མེད། སོགས་བརྗོད། དཀྱིལ་འཁོར་བསྟན་པ་ནི། ལྟོས་ཤིག་ལྟོས་ཤིག་སེམས་དཔའ་ཆེ། ། དཀྱིལ་འཁོར་བཟང་པོ་འདི་ལ་ལྟོས། ། ད་ནི་དད་པ་རབ་ཏུ་བསྐྱེད། ། ཁྱོད་ནི་རྣལ་འབྱོར་མ་རིགས་སྐྱེས། ། སྔགས་དང་ཕྱག་རྒྱས་བྱིན་གྱིས་བརླབས། །
འགྲོ་བ་ཕུན་སུམ་ཚོགས་ཀུན་དང་། ། དངོས་གྲུབ་ཀུན་ཁྱོད་དབང་བསྐུར་འགྱུར། ། དམ་ཚིག་ཐམས་ཅད་བསྐྱང་བ་དང་། ། སྔགས་རྣམས་ལ་ཡང་བརྩོན་པར་གྱིས། ། སོགས་དང་། སྣ་ཚོགས་པདྨའི་ལྟེ་བར་བཞུགས། ། གཉིས་མེད་གཉིས་མེད་པང་ན་གནས། ། བརྟན་གཡོ་ཀུན་གྱི་བདག་ཉིད་ཅན། ། སྤྱོད་དང་གྲོལ་བ་རབ་སྩོལ་བ། ། ཀུན་མཁྱེན་ཀུན་མཛད་གཙོ་བོ་སྟེ། །
དཔའ་བོ་ཆེ་ལ་བུ་ཁྱོད་ལྟོས། ། ཞེས་པའི་བར་སྦྲེལ་ཏེ་ལན་གཅིག་བརྗོད་ལ། རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་མངོན་སུམ་ལྟ་བུར་མཐོང་བ་ཡིན་ནོ། ། ཞེས་བརྗོད་ཅིང་བསམ། དེ་ཙམ་གྱིས་ནི་སློབ་དཔོན་བདག་ཉིད་འཇུག་པའི་ཆོ་གའོ། ། གཉིས་པ་སློབ་མ་དཀྱིལ་འཁོར་དུ་འཇུག་པ་ནི་དཀྱིལ་ཆོག་བལྟའོ།་་་་་ དང་གོང་དུ་བཤད་པའི་མཚམས་སྦྱོར་དུ་དཀྱིལ་འཁོར་གྱི་སྤྱོད་པ་བདུན་པ་བསྟན་ཟིན་ཏོ། ། དེ་ནས་རྡོ་རྗེ་སློབ་མའི་དབང་བསྐུར་བའི་ཡོན་དུ་མཎྜལ་ཕུལ། ཧེ་རུ་ཀ་དཔལ་དབང་བསྐུར་བ། ། འགྲོ་བ་སྐྱོབ་ཕྱིར་གཟི་བརྗིད་ཅན། །
ཇི་ལྟར་ཡོན་ཏན་འབྱུང་གནས་གཙོ། ། དེ་བཞིན་བདག་ལ་དེང་སྩོལ་ཅིག ། ཅེས་པ་ལན་གསུམ་གྱིས་གསོལ་བ་བཏབ་་་་་་དཔའ་བོ་ཆེན་པོ་སོགས་འདིར་མི་མཛད། དཀྱིལ་འཁོར་གྱི་ཤར་ཕྱོགས་སུ་དབང་སྟེགས་སེངྒེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་ཉི་མ་འཇིགས་བྱེད་དུས་མཚན་དང་བཅས་པའི་གདན་གྱི་སྟེང་དུ་རང་འཁོར་ལོ་བདེ་མཆོག་ཡབ་ཡུམ་གྱི་སྐུར་གྱུར། ཞེས་བརྗོད། ཡུངས་ཀར་གྱིས་བརྡེག་ཅིང་། སུམྦྷ་ནི་བཟླས། དེ་ནས་རྣམ་རྒྱལ་བུམ་པ་བཏེགས་ཏེ་རྡོ་རྗེ་དྲིལ་བུ་འཛིན་པས། བཀྲ་ཤིས་གང་་་་་་ཤླཽ་ཀ་གཅིག་བརྗོད་ཞིག་ཆོས་ཀྱི་སོགས་བརྗོད་པའི་མཐར། བདག་ཅག་དཔོན་སློབ་འཁོར་དང་བཅས་པ་ཐམས་ཅད་སྤང་བྱ་མི་མཐུན་པའི་ཕྱོགས་ཐམས་ཅད་ལས་རྣམ་པར་རྒྱལ་ཞིང་བཀྲ་ཤིས་དང་བདེ་ལེགས་ཀྱིས་ཁྱབ་པར་གྱུར་ཅིག
ཅེས་བརྗོད་ཅིང་མེ་ཏོག་འདོར་རོ། ། སྤྱི་དོན་གསུམ་པ་བརྟུལ་ཞུགས་ཀྱི་རིམ་པ་ལ་བཅུ་བཞིར་གནས་པ་ལས། དང་པོ་མེ་ཏོག་འཕྲེང་བའམ་སྔགས་ཀྱི་དབང་བསྐུར་བ་ནི།་་་་་ ནག་པོ་བཤད་སྦྱར་ན་ཏིང་ངེ་འཛིན་གྱི་དབུ་ལ་ཕུལ་བར་བསམ་མོ་ཞེས་བྱ་བ་ལ་སོགས་པ་རྒྱས་པར་གསུངས་པའི་ཕྱིར་རོ། ། དཀྱིལ་འཁོར་གྱི་གཙོ་བོ་བླ་མ་འཁོར་ལོ་སྡོམ་པར་གསལ་བའི་ཐུགས་ཀའི་ཧཱུྃ་ལས། འདིར་ཨོཾ་པྲ་ཏཱིཙྪ་བཛྲ་ཧོཿཞེས་བརྗོད་པའི་ཟིན་བྲིས་འགའ་ཞིག་སྣང་མོད།་་་་་ ཕྱག་ལེན་ལ་མི་མཛད་དེ། དོན་གྱི་བཟླས་ལུང་ཡིན་ལ་འཇུག་པའི་དུས་ཀྱི་མེ་ཏོག་དབུལ་བ་ལྟ་བུ་ནི་མ་ཡིན་ནོ། ། ཟིན་བྲིས་པ་རྣམས་ནི་སྔར་ལྷ་ལ་ཕོག་པས་ལྷ་ལ་ཕུལ་གསུང་བ་ལ་འཁྲུལ་པར་ཟད་དོ། ། འདིའི་དོན་ནག་པོ་བཤད་སྦྱར་ལ་ཞིབ་ཏུ་གཟིགས་པས་གྲོལ་བར་འགྱུར་རོ། །
སྔགས་ཀྱི་ཕྲེང་བ་བརྒྱུད་ཞལ་ནས་འཐོན་ཏེ་རང་འཁོར་ལོ་བདེ་མཆོག་ཏུ་གསལ་བའི་ཞལ་དུ་ཞུགས་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ཡིག་གི་མཐར་འཁོད། ཨོཾ་ཤྲཱི་བཛྲ་ཧཻ་སོགས་དང་། ཨོཾ་བཛྲ་བཻ་རོ་ཙ་ནཱི་སོགས་གསུམ་གསུམ་བཟླས་མེ་ཏོག་དོར་རོ། ། བཅོམ་ལྡན་བདག་ལ་སྩལ་ལགས་ཀྱིས། ། བཅོམ་ལྡན་བདག་ལ་བྱིན་གྱིས་རློབས། ། ཞེས་ཚར་གཅིག་བརྗོད། སླར་མེ་ཏོག་དེ་ཉིད་སྔགས་ཀྱི་ཕྲེང་བར་བླ་མས་བྱིན་གྱིས་བརླབས་བདག་གི་སྤྱི་བོར་བཞག་པར་བསམས་ཏེ། བཅོམ་ལྡན་འདི་ལ་སྩལ་ལགས་ཀྱིས། ། བཅོམ་ལྡན་འདི་ལ་བྱིན་གྱིས་རློབས། ། ཞེས་གསུངས་པར་བསམ་ཞིང་བརྗོད།
རིགས་ལྔ་ཡབ་ཡུམ་དུ་བྱེད་པ་ནི་ནག་པོ་བཤད་སྦྱར། སློབ་མ་གཉིས་མེད་སྦྱོར་ལྡན་ཞེས་བྱ་བ་ནི། ཆུའི་དབང་ལ་སོགས་པའི་བྱེ་བྲག་གིས་མི་བསྐྱོད་པ་ལ་སོགས་པ་ཡབ་ཡུམ་གྱི་ལྷའི་ང་རྒྱལ་འཛིན་དུ་འཇུག་པའོ། ། འདིས་ནི་ཧེ་རུ་ཀ་ཡབ་ཡུམ་དུ་སློབ་མ་བསྐྱེད་པ་གསལ་ལོ། ། ཞེས་གསུངས་པས་ན་ནག་པོ་དཀྱིལ་ཆོག་ཏུ་མི་གསལ་བ་རྣམས་བཤད་སྦྱར་དུ་གསལ་བར་མཛད་པ་ཡིན་པས། རྗེ་བཙུན་གྱི་དགོངས་པའང་རིགས་ལྔ་ཡུམ་ཅན་ཡིན་པར་སེམས་སོ།་་་་་ ངོར་ན་ནག་པོ་དཀྱིལ་ཆོག་བཞིན་ཡུམ་མེད་ཕྱག་ལེན་ལ་ཡོད། ། འདི་ས་ལོའི་ཕྱག་ལེན་དཔལ་ས་སྐྱའི་བདེ་ཆེན་གླིང་པའི་ལུགས་སོ། ། དེས་ན་ཆོ་གའི་རྣམ་བཞག་ནི་འདི་ལྟར་འབྱུང་སྟེ། གཉིས་པ་མི་བསྐྱོད་པ་ཆུའི་དབང་ལ།
ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅ཧཾ། བདག་གི་རྣམ་པར་ཤེས་པའི་ཕུང་པོ་དང་དབང་རྫས་རྣམ་རྒྱལ་བུམ་པའི་ཆུ་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་རྡོ་རྗེ་ཧཱུྃ་གིས་མཚན་པ་དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་རྣམ་ཤེས་ཀྱི་ཕུང་པོ་དང་དབང་རྫས་རྣམ་རྒྱལ་བུམ་པའི་ཆུ་གཉིས་ཀའང་མི་བསྐྱོད་པ་ཧེ་རུ་ཀ་སྐུ་མདོག་སྔོན་པོ་ཞལ་གཅིག་ཕྱག་གཉིས་ཀྱིས་གཡས་པའི་རྡོ་རྗེ་དང་། གཡོན་དེས་ཡུ་བ་བྱས་པའི་དྲིལ་བུ་འཛིན་པ། རལ་པའི་ཐོར་ཅོག་དང་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་པང་ན་ཡུམ་མཱ་མ་ཀི་སྔོན་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བ། དབང་རྫས་ཀྱི་མི་བསྐྱོད་པ་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྣམ་རྒྱལ་བུམ་པའི་ཆུར་གྱུར་ཞེས་དང་། རང་གི་སྙིང་ཁའི་ས་བོན་ལས་འོད་ཟེར་འཕྲོས་པས་དབང་གི་ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ
ཞེས་པས་སྤྱན་དྲངས། ཁྱོད་རྣམས་ཀྱིས་བདག་ལ་དབང་བསྐུར་བ་སྩལ་ཏུ་གསོལ། ཞེས་གསོལ་བ་བཏབ་པས་གཙོ་བོའི་ཐུགས་ཀ་ནས་སྒོ་མཚམས་མ་བརྒྱད་བྱོན་ཏེ་བུམ་པའི་ཆུས་དབང་བསྐུར་བར་བསམ་ཞིང་། བུམ་པ་སྤྱི་བོར་བཞག་ལ། ཨོཾ་ཀཱ་ཀཱ་སྱེ། ཨུ་ལཱུ་ཀཱ་སྱེ། ཤྭ་ནཱ་སྱེ། སཱུ་ཀ་རཱ་སྱེ། ཡ་མཱ་དཱ་དྷི་ཡེ། ཡ་མ་དཱུ་ཏཱི་ཡེ།
ཡ་མ་དམ་ཥྚི་ནཱི་ཡེ། ཡ་མ་མ་ཐ་ནཱི་ཡེ། ཨོཾ་བཛྲི་བྷཱ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར་བས་ལུས་ཐམས་ཅད་གང་། དྲི་མ་ཐམས་ཅད་དག དབང་ཐམས་ཅད་ཐོབ་པར་གྱུར། ཞེས་བརྗོད་ཅིང་བུམ་ཆུ་ཁྱོར་བར་བླུགས་ཏེ་འཐུང་། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་མི་བསྐྱོད་པ་དཔག་ཏུ་མེད་པ་སྤྱན་དྲངས་ཏེ་རང་གི་སྤྱི་བོར་ཟླ་བ་ལ་ཨོཾ་བསམ་པའི་བུ་ག་ནས་ཞུགས་པས་ལུས་ཐམས་ཅད་མི་བསྐྱོད་པའི་རྡུལ་ཕྲ་རབ་ཀྱིས་གང་བར་གྱུར། ཞེས་ནང་གི་དབང་ངོ་། ། ཨོཾ་བཛྲ་པུཥྤེ།
དྷཱུ་པཾ། ཨཱ་ལོ་ཀཾ གནྡྷཾ། ནཻ་ཝི་དྱཾ་ཨཱཿཧཱུྃ། དེ་ལྟ་ན་མི་བསྐྱོད་པའི་སྒོ་ནས་ཆུའི་དབང་ཐོབ་ཞེ་སྡང་དག རྣམ་པར་ཤེས་པའི་ཕུང་པོ་གནས་གྱུར། མེ་ལོང་ལྟ་བུའི་ཡེ་ཤེས་མངོན་དུ་བྱས། མི་བསྐྱོད་པ་དང་སྐལ་བ་མཉམ་པར་བྱས་པ་ཡིན་ནོ། ། གསུམ་པ་རིན་ཆེན་འབྱུང་ལྡན་ཅོད་པཎ་གྱི་དབང་ནི། ཨོཾ་སྭ་བྷཱ་ཝ་དང་།
བདག་གི་ཚོར་བའི་ཕུང་པོ་དང་དབང་རྫས་དབུ་རྒྱན་མི་དམིགས་ཏེ་ནས། ཉི་མའི་དཀྱིལ་འཁོར་གྱི་སྟེང་དུ་ཨཾ་ལས་རིན་པོ་ཆེ་ཨཾ་གིས་མཚན་པ་དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་ཚོར་བའི་ཕུང་པོ་དང་། དབང་རྫས་དབུ་རྒྱན་གཉིས་ཀའང་རིན་ཆེན་འབྱུང་ལྡན་ཧེ་རུ་ཀ་སྐུ་མདོག་སེར་པོ་ཞལ་གཅིག་ཕྱག་གཉིས་ཀྱིས་གཡས་པས་རིན་པོ་ཆེ་དང་། གཡོན་དེའི་ཡུ་བ་བྱས་པའི་དྲིལ་བུ་འཛིན་པ། རལ་པའི་སོགས་འདྲ། དེའི་པང་དུ་ཡུམ་རིན་ཆེན་སྒྲོལ་མ་སེར་མོ་གྲི་གུག་ཐོད་པ་འཛིན་པ་དང་མཉམ་པར་སྦྱོར་བ། དབང་རྫས་ཀྱི་རིན་ཆེན་འབྱུང་ལྡན་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་དབུ་རྒྱན་དུ་གྱུར་ཞེས་དང་། ཁྱོད་རྣམས་ཀྱིས་སོགས་ཀྱིས་གསོལ་བ་བཏབ་དེ་ནས། རལ་པའི་ཐོར་ཚུགས་ཀྱིས་བརྒྱན་པའི།
རིན་ཆེན་དབུ་རྒྱན་དམ་པ་དང་། ། སངས་རྒྱས་ཀུན་གྱིས་རབ་བསྔགས་པའི། ། དར་དཔྱངས་དབུ་རྒྱན་སྦྱིན་པར་བྱ། ། ཨོཾ་སརྦ་བུདྡྷ་སོགས་ཡུམ་གྱི་ཉེ་སྙིང་དང་། ཨོཾ་པྲ་ཏཱིཙྪ་མ་ཧཱ་མུ་ཀུ་ཊ་ཧེཿ ཞེས་བརྗོད་ཅིང་དབུ་བརྒྱན་དང་དཔའ་བོའི་དར་དཔྱངས་བཅིངས། ཀཱ་ཀཱ་སོགས་སྔགས་རྣམས་གོང་བཞིན་བརྗོད་ལ་ཀུ་ཤའི་རྩ་བས་བུམ་ཆུ་སྤྱི་བོར་གཏོར་ལ་ཆུ་དབང་བསྐུར། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་རིན་ཆེན་འབྱུང་ལྡན་དཔག་ཏུ་མེད་པ་སྤྱན་དྲངས་ཏེ། རང་གི་སྤྱི་བོར་སྣ་ཚོགས་རྡོ་རྗེའི་ལྟེ་བ་ནས་ཐིམ་པས། ལུས་ཐམས་ཅད་རིན་ཆེན་འབྱུང་ལྡན་གྱི་རྡུལ་ཕྲ་རབ་ཀྱིས་གང་བར་གྱུར།
ཞེས་ནང་གི་དབང་ངོ་། ། ཨོཾ་བཛྲ་པུཥྤེ་སོགས་མཆོད་པ་ལྔས་མཆོད། དེ་ལྟར་ན་རིན་ཆེན་འབྱུང་ལྡན་གྱི་སྒོ་ནས་ཅོད་པཎ་གྱི་དབང་ཐོབ། སེར་སྣ་དག ཚོར་བའི་ཕུང་པོ་གནས་གྱུར། མཉམ་པ་ཉིད་ཀྱི་ཡེ་ཤེས་མངོན་དུ་བྱས། རིན་ཆེན་འབྱུང་ལྡན་དང་སྐལ་བ་མཉམ་པར་བྱས་པ་ཡིན་ནོ། ། བཞི་པ་འོད་དཔག་མེད་རྡོ་རྗེའི་དབང་ནི། སྭ་བྷཱ་ཝ་དང་། བདག་གི་འདུ་ཤེས་ཀྱི་ཕུང་པོ་དང་དབང་རྫས་རྡོ་རྗེ་མི་དམིགས་ཏེ་སོགས་དང་ཛྲིཾ་ལས་པདྨ་ཛྲིཾ་གིས་མཚན་པ།
དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས་བདག་གི་འདུ་བྱེད་ཀྱི་ཕུང་པོ་དང་དབང་རྫས་རྡོ་རྗེ་གཉིས་ཀའང་འོད་དཔག་མེད་ཧེ་རུ་ཀ་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱི་གཡས་པའི་པདྨ་དང་གཡོན་དེའི་ཡུ་བ་བྱས་པའི་དྲིལ་བུ་འཛིན་པ། རལ་པའི་སོགས་འདྲ། དེའི་པང་དུ་ཡུམ་གོས་དཀར་མོ་དམར་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བ། དབང་རྫས་ཀྱི་འོད་དཔག་མེད་ཡབ་ཡུམ་སྙོམས་པར་ཞུགས། ཞུ་བ་ལས་བྱུང་བའི་དབང་རྫས་རྡོ་རྗེར་གྱུར་ཞེས་དང་ཁྱོད་རྣམས་ཀྱིས་སོགས་གསོལ་བ་བཏབ། དེ་ནས། འདི་དེ་སངས་རྒྱས་ཐམས་ཅད་ཀྱིས། ། ཧེ་རུ་ཀ་དཔལ་དབང་བསྐུར་བས། ། དེ་རིང་ཁྱོད་ལ་དབང་བསྐུར་ཏེ། ། རབ་ཏུ་གྲུབ་ཕྱིར་རྡོ་རྗེ་ལོངས། །
ཨོཾ་ཤྲཱི་ཧེ་རུ་ཀ་ཨ་དྷི་པ་ཏི་སཏྭཾ་ཨ་བྷི་ཥིཉྩ་མི་ཏིཥྛ་ཝཱི་ར་ས་མ་ཡ་སཏྭཾ་ཞེས་བརྗོད་ཅིང་ལག་པ་གཡས་སུ་རྡོ་རྗེ་བྱིན། གོང་བཞིན་ཆུ་དབང་བསྐུར། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་འོད་དཔག་ཏུ་མེད་པ་སྤྱན་དྲངས་ཏེ། རང་གི་མགྲིན་པར་པདྨ་འདབ་མ་བཅུ་དྲུག་པའི་ལྟེ་བ་ནས་ཞུགས་པས་ལུས་ཐམས་ཅད་འོད་དཔག་ཏུ་མེད་པའི་རྡུལ་ཕྲ་རབ་ཀྱིས་གང་བར་གྱུར་ཞེས་ནང་གི་དབང་ངོ་། ། མཆོད་པ་ལྔས་མཆོད། དེ་ལྟ་ན་འོད་དཔག་མེད་ཀྱི་སྒོ་ནས་རྡོ་རྗེའི་དབང་ཐོབ། འདོད་ཆགས་དག འདུ་ཤེས་ཀྱི་ཕུང་པོ་གནས་གྱུར། སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་ཏུ་མེད་པ་དང་སྐལ་བར་མཉམ་པར་བྱས་པ་ཡིན་ནོ། །
ལྔ་པ་དོན་ཡོད་གྲུབ་པ་དྲིལ་བུའི་དབང་ནི། སྭ་བྷཱ་ཝ་དང་། བདག་གི་འདུ་བྱེད་ཀྱི་ཕུང་པོ་དང་དབང་རྫས་དྲིལ་བུ་མི་དམིགས་ཏེ་སོགས་དང་། ཁཾ་ལས་རལ་གྲི་ཁཾ་གིས་མཚན་པ་དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས། བདག་གི་འདུ་བྱེད་ཀྱི་ཕུང་པོ་དང་། དབང་རྫས་དྲིལ་བུ་གཉིས་ཀའང་དོན་ཡོད་གྲུབ་པ་ཧེ་རུ་ཀ་སྐུ་མདོག་ལྗང་ཁུ་ཞལ་གཅིག་ཕྱག་གཉིས་ཀྱིས་གཡས་པས་རལ་གྲི་དང་། གཡོན་དེའི་ཡུ་བ་བྱས་པའི་དྲིལ་བུ་འཛིན་པ། རལ་པའི་སོགས་འདྲ། དེའི་པང་དུ་ཡུམ་དམ་ཚིག་སྒྲོལ་མ་ལྗང་ཁུ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བ། དབང་རྫས་ཀྱི་དོན་ཡོད་གྲུབ་པ་ཡབ་ཡུམ་སྙོམས་པར་ཞུགས།
ཞུ་བ་ལས་བྱུང་བའི་དབང་རྫས་དྲིལ་བུར་གྱུར་ཞེས་དང་ཁྱོད་རྣམས་ཀྱིས་སོགས་གསོལ་བ་བཏབ། དེ་ནས། འདི་ནི་རྣལ་འབྱོར་མ་ཀུན་གྱི། ། ཤེས་རབ་དབྱིངས་ཀྱི་རྗེས་འགྲོར་བཤད། ། ཁྱོད་ཀྱིས་ཀྱང་ནི་རྟག་ཏུ་བཅངས། ། བྱང་ཆུབ་མཆོག་ཏུ་རྒྱལ་བས་བཞེད། ། ཞེས་བརྗོད་ལ་དྲིལ་བུ་ལག་པ་གཡོན་པར་བྱིན། གོང་བཞིན་ཆུ་དབང་བསྐུར། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་དོན་ཡོད་གྲུབ་པ་དཔག་ཏུ་མེད་པ་སྤྱན་དྲངས་ཏེ། རང་གི་སྤྱི་བོར་སྣ་ཚོགས་རྡོ་རྗེའི་ལྟེ་བ་ནས་ཐིམ་པས་ལུས་ཐམས་ཅད་དོན་ཡོད་གྲུབ་པའི་རྡུལ་ཕྲ་རབ་ཀྱིས་གང་བར་གྱུར།
ཞེས་ནང་གི་དབང་ངོ་། ། མཆོད་པ་ལྔས་མཆོད། དེ་ལྟ་ན་དོན་ཡོད་གྲུབ་པའི་སྒོ་ནས། དྲིལ་བུའི་དབང་ཐོབ། ཕྲག་དོག་དག འདུ་བྱེད་ཀྱི་ཕུང་པོ་གནས་གྱུར། བྱ་བ་གྲུབ་པའི་ཡེ་ཤེས་མངོན་དུ་བྱས། དོན་ཡོད་གྲུབ་པ་དང་སྐལ་བ་མཉམ་པར་བྱས་པ་ཡིན་ནོ། ། དྲུག་པ་རྣམ་པར་སྣང་མཛད་མིང་གི་དབང་ནི། སྭ་བྷཱ་ཝ་དང་།
བདག་གི་གཟུགས་ཀྱི་ཕུང་པོ་མི་དམིགས་ཏེ་སོགས་དང་། བྷྲཱུྃ་ལས་འཁོར་ལོ་བྷྲཱུྃ་གྱིས་མཚན་པ། དེ་ལས་འོད་ཟེར་འཕྲོས་འདུས་ཡོངས་སུ་གྱུར་པ་ལས། བདག་གི་གཟུགས་ཀྱི་ཕུང་པོ་རྣམ་པར་སྣང་མཛད་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་གཡས་པས་འཁོར་ལོ་དང་། གཡོན་དེའི་ཡུ་བ་བྱས་པའི་དྲིལ་བུ་འཛིན་པ། རལ་པའི་སོགས་འདྲ། དེའི་པང་ན་ཡུམ་སངས་རྒྱས་སྤྱན་མ་དཀར་མོ་གྲི་གུག་དང་ཐོད་པ་འཛིན་པ་དང་མཉམ་པར་སྦྱོར་བ། ཁྱོད་རྣམས་ཀྱིས་སོགས་གསོལ་བ་བཏབ། དེ་ནས་ལག་པ་གཡས་པས་རྡོ་རྗེ་དང་དྲིལ་བུ་བཟུང་ལ། ཨོཾ་ཤྲཱི་ཧེ་རུ་ཀ་ཨ་དྷི་པ་ཏི་སཏྭཾ་ཨ་བྷི་ཥིཉྩ་མི་ཤྲཱི་ཧེ་རུ་ཀ་ན་མ་ཨ་བྷི་ཥེ་ཀ་ཏ།
དཔལ་་་་་་དེ་ནས་གོང་བཞིན་ཆུ་དབང་བསྐུར་རང་རང་གི་གསང་མཚན་བརྗོད་ཆེ་གེ་མོ་ཞེས་བྱ་བའི་དེ་བཞིན་གཤེགས་པའོ། ། ཞེས་བརྗོད་ཅིང་ཐུགས་ཀ་ནས་སྤྲོས་པའི་སྒོ་མཚམས་མ་བརྒྱད་ཀྱིས་མིང་འདོགས་པར་བསམ་པའོ། ། བླ་མ་འཁོར་ལོ་བདེ་མཆོག་གི་ཐུགས་ཀའི་ས་བོན་གྱི་འོད་ཀྱིས་རྣམས་པར་སྣང་མཛད་དཔག་ཏུ་མེད་པར་སྤྱན་དྲངས་ལ། རང་གི་སྤྱི་བོར་ཨོཾ་མགོ་ཐུར་བལྟས་བསྒོམ་པའི་བུ་ག་ནས་ཐིམ་པས་ལུས་ཐམས་ཅད་རྣམ་པར་སྣང་མཛད་རྡུལ་ཕྲ་རབ་ཀྱིས་གང་བར་གྱུར། ཞེས་ནང་དབང་ངོ་། ། མཆོད་པ་ལྔས་མཆོད། དེ་ལྟར་ན་རྣམ་པར་སྣང་མཛད་ཀྱི་སྒོ་ནས་མིང་གི་དབང་ཐོབ། གཏི་མུག་དག གཟུགས་ཀྱི་ཕུང་པོ་གནས་གྱུར། ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས།
རྣམ་པར་སྣང་མཛད་དང་སྐལ་བ་མཉམ་པར་བྱས་པ་ཡིན་ནོ། ། བདུན་པ་བརྟུལ་ཞུགས་ལ་གཉིས་ལས། དང་པོ་རང་གི་ལྷག་པའི་ལྷའི་སྐུ་གསུང་ཐུགས་རྡོ་རྗེ་དང་མི་འབྲལ་བར་བྱ་བའི་ཕྱིར་ཐུན་མོང་གི་བརྟུལ་ཞུགས་ནི། སྭ་བྷཱ་ཝ་དང་། རང་ཉིད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པཾ་ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་སྐད་ཅིག་གིས་མི་བསྐྱོད་པ་ཧེ་རུ་ཀ་སྐུ་མདོག་སྔོན་པོ་ནས། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་པང་ན་སོགས་མི་བསྐྱོད་པ་ཆུ་དབང་བཞིན་བྱེད། རང་གི་ཐུགས་ཀར་ཡང་མི་བསྐྱོད་པ་དེ་འདྲ་བ་གཅིག་གིས་རྒྱས་བཏབ་པར་གྱུར། ཞེས་ནང་དབང་གི་དོད་ཡིན་ནོ། །
དེ་ནས། འདི་སྟེ་སངས་རྒྱས་ཐམས་ཅད་དེ། ། ཧེ་རུ་ཀ་དཔལ་ཕྱག་ན་གནས། ། ཁྱོད་ཀྱིས་ཀྱང་ནི་རྟག་ཏུ་བཅངས། ། ཧེ་རུ་ཀ་དཔལ་བརྟུལ་ཞུགས་བརྟན། ། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་སཏྭོཾ་དྷ་ར་ཡ་མི་ཧཱུྃ་ཧ་ཧ་ཧ་ཧ་ཧོཿ དེང་ཕྱིན་ཆད་ཐ་མལ་གྱི་སྤྱོད་པ་ཐུལ་ལ་རྡོ་རྗེ་འཆང་གི་སྐུ་གསུང་ཐུགས་ལ་གནས་པར་གྱིས་ཤིག ཞེས་བརྗོད་ལ་ལག་ཏུ་རྡོ་རྗེ་གཏད་པ་ནི་རྡོ་རྗེ་བརྟུལ་ཞུགས་སོ། ། གཉིས་པ་སྤྱོད་པ་ལ་ནུས་པ་མཐུ་དང་ལྡན་པ་བྱ་བའི་ཕྱིར་ཐུན་མོང་མ་ཡིན་པའི་བརྟུལ་ཞུགས་བྱིན་པ་ནི། སྭ་བྷཱ་ཝ་དང་།
རང་ཉིད་མི་དམིགས་ཏེ་སྟོང་པར་གྱུར། སྟོང་པའི་ངང་ལས་པདྨ་ཉི་མ་འཇིགས་བྱེད་དུས་མཚན་དང་བཅས་པའི་གདན་གྱི་སྟེང་དུ་རང་སྐད་ཅིག་གིས་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་དང་མཉམ་པར་སྦྱོར་བའི་སྐུ་ཅན་དུ་གྱུར་པའི་སྙིང་ཁར་ཡང་སྒོམ་པ་དང་འདྲ་བའི་འཁོར་ལོ་བདེ་མཆོག་ཡབ་ཡུམ་གྱིས་རྒྱས་གདབ་པར་གྱུར། དེ་ནས་ལག་པ་གཡས་པ་ཌཱ་མ་རུ། གཡོན་པ་ཐོད་པ། སེ་རལ་ཁར་ཚངས་སྐུད། གཡོན་པའི་གྲུ་མོར་ཁ་ཊྭཱཾ་ག་བྱིན་པར་བསམ་ལ། འདི་ལ་གཡས་ཌཱ་མ་རུ་དང་གཡོན་ཐོད་པ་འཛིན་ཚུལ་བྱེད་་་་་་ཁ་ཊྭཱཾ་ག་དང་ཌཱ་མ་རུ། ། ཧེ་རུ་ཀ་དཔལ་ཁ་ཊྭཱཾ་ག ། རྣལ་འབྱོར་མ་ནི་ཌཱ་མ་རུ། །
རྡོ་རྗེ་ཁ་ཊྭཱཾ་རྡོ་རྗེར་བཅས། ། དྲིལ་བུ་གསིལ་གསིལ་སྒྲ་སྒྲོགས་ཤིང་། ། ཚངས་པའི་སྐུད་ཐོགས་རྣལ་འབྱོར་བདག ། ཁ་ཊྭཱཾ་ག་དང་རྣལ་འབྱོར་སྣོད། ། དཔའ་བོ་ཆེན་པོས་བླང་བར་གྱིས། ། ཞེས་བརྗོད་པའི་མཐར། ཌཱ་མ་རུ་ནི་ཤེས་རབ་སྟོང་པ་ཉིད་ཀྱིས་སྒྲ་སྒྲོག་པ། ཁ་ཊྭཱཾ་ག་ནི་ཐབས་རིག་པ་བྱང་ཆུབ་ཀྱི་སེམས་ཐོད་པ་བདེ་བ་སྐྱོང་བ། ཚངས་པའི་སྐུད་པ་ཐབས་ཤེས་ཟུང་དུ་འབྲེལ་བ་ཡིན་པས་ན་དེ་ལྟར་ཤེས་པར་གྱིས་ལ་སེམས་ཅན་གྱི་དོན་གྱིས་ཤིག ཅེས་བརྗོད་པ་སྟེ་རྡོ་རྗེ་སློབ་མའི་དབང་ངོ་། །
བརྒྱད་པ་རྡོ་རྗེ་སློབ་དཔོན་གྱི་དབང་ནི། ཐོག་མར་མཎྜལ་ཕུལ་ནས། དཔའ་བོ་ཆེན་པོ་མི་ལྡོག་པའི། ། དབང་བསྐུར་བ་ནི་བདག་ལ་སྩོལ། ། སེམས་ཅན་ཀུན་གྱི་དོན་བགྱིད་ཕྱིར། ། བདག་ནི་རྟག་ཏུ་སློབ་དཔོན་གྱུར། ། ཞེས་ལན་གསུམ་གྱིས་གསོལ་བ་བཏབ། དབང་སྟེགས་རིན་པོ་ཆེའི་ཁྲིའི་སྟེང་དུ་རང་ཉིད་འཁོར་ལོ་བདེ་མཆོག་གི་ང་རྒྱལ་གྱིས་འཁོད་པར་གྱུར། ཞེས་བརྗོད་ཅིང་བསམས། དེ་ནས་རྡོ་རྗེ་ཐུགས་ཀྱི་དམ་ཚིག་ནི།
འདི་དེ་སངས་རྒྱས་སོགས་ནས། ས་མ་ཡ་སཏྭཾ་གྱི་བར་བརྗོད། རྡོ་རྗེ་གསོར་ནས་མཐར་སྙིང་ཁར་བཟུང་ཏེ་ཐོག་མཐའ་མེད་པའི་སེམས་དཔའ་ནི། ། རྡོ་རྗེ་སེམས་དཔའ་དགའ་བ་ཆེ། ། ཀུན་ཏུ་བཟང་པོ་ཀུན་བདག་ཉིད། ། རྡོ་རྗེ་སྙེམས་ཚུལ་བདག་པོའི་བདག ། རྡོ་རྗེ་འདི་ནི་ཆོས་ཐམས་ཅད་ཀྱི་དབྱིངས་སྤྲོས་པའི་མཐའ་ཐམས་ཅད་དང་བྲལ་བ། རིག་སྟོང་དབྱེར་མེད་པའི་ཡེ་ཤེས་ཀྱི་ངོ་བོ་ཡིན་ལ། རང་གི་སེམས་རྣམ་པར་དག་པ་ཡང་རིག་སྟོང་དབྱེར་མེད་པ་རྡོ་རྗེའི་རང་བཞིན་དུ་ཤེས་པར་གྱིས་ཤིག ཅེས་བརྗོད།
དེ་ནས་དྲིལ་བུ་གསུང་གི་དམ་ཚིག་ནི། འདི་ནི་རྣལ་འབྱོར་མ་ཀུན་གྱི། ། ཤེས་རབ་དབྱངས་ཀྱི་རྗེས་འགྲོར་བཤད། ། ཁྱོད་ཀྱིས་ཀྱང་ནི་ལྟག་ཏུ་བཅངས། ། བྱང་ཆུབ་མཆོག་ཏུ་རྒྱལ་བས་བཞེད། ། ཅེས་བརྗོད་དྲིལ་བུ་དཀྲོལ་ལ་མཐར་དཀུ་གཡོན་པར་ཁ་གྱེན་དུ་བསྟན་ནས་བཟུང་ལ། སྲིད་པ་ངོ་བོ་ཉིད་ཀྱི་དག ། ངོ་བོ་ཉིད་ཀྱི་སྲིད་བྲལ་བྱས། ། རང་བཞིན་དག་པའི་སེམས་དཔའ་ནི། ། སྲིད་པ་དམ་པ་བྱེད་པར་འགྱུར། །
དྲིལ་བུ་འདི་ནི་ཆོས་ཐམས་ཅད་ཀྱི་དབྱིངས་སྤྲོས་པའི་མཐའ་ཐམས་ཅད་དང་བྲལ་བ་གྲག་སྟོང་དབྱེར་མེད་པའི་ཡེ་ཤེས་ཀྱི་ངོ་བོ་ཡིན་ལ་རང་གི་ངག་རྣམ་པར་དག་པ་ཡང་གྲག་སྟོང་དབྱེར་མེད་པ་དྲིལ་བུའི་སྒྲ་ལྟར་ཤེས་པར་གྱིས་ཤིག་ཅེས་བརྗོད། དེ་ནས་ཕྱག་རྒྱ་ཆེན་པོ་སྐུའི་དམ་ཚིག་ནི། རང་སྐད་ཅིག་གིས་རྡོ་རྗེ་སེམས་དཔའ་སྐུ་མདོག་དཀར་པོ་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པའི་ཚུལ་དུ་བཞུགས་པ། གཉིས་ཀའང་རུས་པ་དང་རིན་པོ་ཆེའི་རྒྱན་གྱིས་བརྒྱན་པའི་སྐུ་ཅན་དུ་གྱུར་ཞེས་བརྗོད་རྡོ་རྗེ་དང་དྲིལ་བུ་ཐུགས་ཀར་བསྣོལ་ནས་འཁྱུད་པའི་ཚུལ་དུ་བྱས་ཏེ། རྡོ་རྗེ་ཆེ་དང་དྲིལ་བུ་ཆེ། ། བཟུང་ཞིང་རྡོ་རྗེ་བྱིན་གྱིས་བརླབས། ། དེ་རིང་རྡོ་རྗེ་སློབ་དཔོན་གྱུར། ། སློབ་མའི་ཚོགས་རྣམས་བསྡུ་བར་གྱིས། ། རང་ཉིད་ལྷའི་སྐུ་ཞལ་སྦྱོར་གྱི་རྣམ་པ་གསལ་ལ་མ་འགགས་པ་མེ་ལོང་ནང་གི་གཟུགས་བརྙན་ལྟར་ཤེས་པར་གྱིས་ཤིགཅེས་བརྗོད་གོང་བཞིན་ཀུ་ཤའི་རྩ་བས་དངོས་སུ་བུམ་ཆུ་སྤྱི་བོར་གཏོར་ཞིང་།
ཏིང་འཛིན་གྱིས་སྒོ་མཚམས་མ་བརྒྱད་ཀྱིས་དབང་བསྐུར་བར་བསམ་ལ། ངག་ཏུ། ཨོཾ་ཀཱ་ཀཱ་སྱེ་སོགས་ནས་ཨོཾ་བཛྲི་བྷཱ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལས་རྡོ་རྗེ་འཆང་ཆེན་པོས་དབུ་བརྒྱན་པ་ལ་ལྷ་ཐམས་ཅད་ཀྱིས་ཁམས་གསུམ་ཆོས་ཀྱི་རྒྱལ་པོར་མངའ་གསོལ་ཞིང་རབ་ཏུ་གནས་པས་བརྟན་པར་བྱས་པ་ཡིན་ནོ། ། ཨོཾ་སུ་པྲ་ཏཱིཥྛ་བཛྲ་ཡེ་སྭཱ་ཧཱ་ཞེས་བརྗོད་ཅིང་མེ་ཏོག་གཏོར་དེ་ནས་པུཥྤེ་སོགས་མཆོད་པ་ལྔས་མཆོད་ནས། དེ་རིང་རྡོ་རྗེ་སློབ་དཔོན་གྱུར། ། སྔགས་དང་རྒྱུད་རྣམས་འཛིན་གྱུར་པ། །
སངས་རྒྱས་བྱང་ཆུབ་སེམས་དཔའ་དང་། ། ལྷ་རྣམས་ཀུན་གྱི་བཞེད་པ་ཡིན། ། སེམས་ཅན་རྣམས་ནི་རྗེས་བཟུང་ཕྱིར། ། ཁྱོད་ཀྱིས་ནན་ཏན་བསྐྱེད་ནས་ནི། ། དཀྱིལ་འཁོར་ཆོ་ག་བཞིན་བྲིས་ནས། སྒྲུབ་པ་པོ་རྣམས་སྔགས་ལ་སྦྱོར། ། ཞེས་དང་། དེང་ཕྱིན་ཆད་ཁྱོད་རྣམས་རྡོ་རྗེ་སློབ་དཔོན་དུ་གྱུར་པ་ཡིན་པས། ། དཀྱིལ་འཁོར་དང་་་་་་འདི་ཚིགས་བཅད་ཀྱི་གོང་དུ་བཤད་ཀྱང་ཕྱག་ལེན་ལ་གོང་འོག་ཅུད་བསྒྱུར་ཏེ་མཛད་པ་ཡིན་ནོ། ། ལྷའི་དེ་ཁོ་ན་ཉིད་བསྟན་པ་དང་།
དབང་བསྐུར་བ་དང་རབ་གནས་ལ་སོགས་པ་རྡོ་རྗེ་སློབ་དཔོན་གྱི་ལས་ཐམས་ཅད་སྒྲུབ་པར་གྱིས་ཤིག་ཅེས་བསྒོ་བར་བསམ་ཞིང་ངག་ཏུ་ཡང་བརྗོད་པ་སྟེ་རྡོ་རྗེ་སློབ་དཔོན་གྱི་དབང་ངོ་། ། དགུ་པ་རྗེས་གནང་ནི་ཐོག་མར་ལྷ་མཆོད་པའི་རྗེས་སུ་གནང་བའི་ཕྱིར་ནང་གི་ལྷ་མོ་བརྒྱད་ཀྱིས་དཀྱིལ་འཁོར་མཆོད་པའི་ཚུལ་དུ་བྱ་བ་སྟེ་སོ་སོའི་ཕྱག་རྒྱ་བཅས་ལ། དེང་ནས་བརྩམས་ཏེ་རྫོགས་སངས་རྒྱས། ། རྣལ་འབྱོར་མ་དང་དཔའ་ཚོགས་དང་། ། ཤེས་རབ་ཐབས་བཅས་སྙེམས་ཅན་གྱི། ། གར་མཆོད་བདེ་བའི་མཆོད་པར་གྱིས། ། ཨ། སྒེག་དང་བཅས་པའི་ཕྲེང་བ་འཕང་། ། སངས་རྒྱས་ཀུན་སོགས་རྣལ་འབྱོར་པ། ། དེང་ནས་འབྲལ་བར་མི་འགྱུར་ཏེ། །
འཕྲེང་བ་དེ་ཡི་རྒྱན་ཡིན་ནོ། ། ཨོཾ། ། ལུས་ཅན་ཀུན་ལ་དམ་ཆོས་ཀྱི། ། གླུ་ནི་ཁྱོད་ཀྱིས་བླངས་པར་གྱིས། ། དེས་ནི་རྣལ་འབྱོར་མ་དེ་དག ། མྱུར་དུ་བདེ་བ་མྱོང་བར་འགྱུར། ། གྷི། དེ་ཉིད་ཐལ་མོའི་གར་གྱི་ནི། ། སངས་རྒྱས་ཐམས་ཅད་མཆོད་པར་འགྱུར། ། སངས་རྒྱས་འདུ་བའི་འཕྲིན་ལས་ཀྱིས། །
གར་མཁན་ཚུལ་དུ་བསྒྱུར་བར་གྱིས། ཧོཿ སངས་རྒྱས་རྣམས་ལ་མེ་ཏོག་གཏོར། ། བྱང་ཆུབ་ཡན་ལག་ཚོགས་གྱུར་པའི། ། མཚན་དང་དཔེ་བྱད་ལྡན་པ་ཡི། ། བདེ་གཤེགས་སྐུ་ནི་ཐོབ་པར་འགྱུར། བྷྲཱུཾ། རྫོགས་སངས་རྒྱས་ལ་སྤོས་ཕུལ་བས། ། བརྟུལ་ཞུགས་བཟང་པོའི་ལེགས་ཚིམ་གྱིས། ། ལུས་ཅན་བདེ་གཤེགས་ཆ་ལུགས་སུ། །
ཡེ་ཤེས་ཀྱི་ནི་ཚིམ་པར་གྱིས། ཨཱཿ ཆོས་ཀྱི་མེ་ནི་ལེགས་སྦར་བས། ། པདྨ་གར་དབང་རང་ཉིད་དེ། ། སེམས་ཅན་མ་རིག་ལྡོང་རྣམས་ལ། ། ཡེ་ཤེས་སྒྲོན་མེ་སྦར་བར་བགྱི། པྲ། ཁྱོད་ཀྱིས་རྒྱལ་ལ་དྲི་ཕུལ་བས། ། ཚུལ་ཁྲིམས་ཏིང་འཛིན་ཤེས་རབ་དང་། ། རྣམ་གྲོལ་ཡེ་ཤེས་མཐོང་བ་ཡི། །
བྱང་ཆུབ་ལུས་ཅན་རྣམས་ལ་བགོས། གྷ། ཞེས་བརྗོད་པའི་མཐར། དེ་ལྟར་ན་ཁྱེད་ཀྱི་དཀྱིལ་འཁོར་གྱི་དྲུང་དུ་སྒེག་པ་ལ་སོགས་པའི་སྤྱོད་པས་དཀྱིལ་འཁོར་ལ་མཆོད་པས། དེང་ཕྱིར་ཆད་ལྟ་བུའི་སྤྱོད་པ་ཅི་བྱས་པ་ཐམས་ཅད་ལྷ་མཆོད་པར་གྱུར་པ་ཡིན་ནོ། ། ཞེས་བརྗོད་པར་བྱའོ། ། དེ་ནས་སེམས་ཅན་གྱི་དོན་བྱ་བའི་རྗེས་སུ་གནང་བ་ནི། གསེར་གྱི་ཐུར་མའམ་རྡོ་རྗེས་མིག་གི་ཐད་སོར་བྱུག་པའི་ཚུལ་དུ་བྱ་ཞིང་། ཇི་ལྟར་མིག་མཁན་རྒྱལ་པོ་ཡིས། ། འཇིག་རྟེན་རབ་རིབ་གསལ་བ་ལྟར། །
བུ་ཁྱོད་ཀྱིས་ནི་མི་ཤེས་པའི། ། རབ་རིབ་རྒྱལ་བ་རྣམས་ཀྱིས་གསལ། ། ཨོཾ་བཛྲ་ནཻ་ཏྲ་ཡ་ཨ་པ་ཧ་ར་པ་ཊ་ལཾ་ཧྲཱིཿ ཞེས་བརྗོད་མེ་ལོང་ལ་བལྟར་བཅུག་པར་བསམ་སྟེ། ཆོས་རྣམས་གཟུགས་བརྙན་ལྟ་བུ་སྟེ། ། དག་ཅིང་གསལ་ལ་རྙོགས་པ་མེད། ། གཟུང་དུ་མེད་ཅིང་བརྗོད་དུ་མེད། ། རྒྱུ་དང་ལས་ལས་ཀུན་ཏུ་འབྱུང་། ། ངོ་བོ་ཉིད་མེད་གནས་མེད་པར། ། དེ་ལྟར་ཆོས་རྣམས་ཤེས་གྱིས་ལ། །
སེམས་ཅན་དོན་ནི་མཉམ་མེད་གྱིས། ། འོན་ཀྱང་རྣལ་འབྱོར་མ་སྲས་སྐྱེ། ། ཞེས་བརྗོད་པའི་མཐར། ཆོས་ཐམས་ཅད་སྣང་་་་་་རྐང་པའི་བར་དུ་འཁོར་ལོ་གོང་དུ་བཤད་ཀྱང་འདིར་མཛད། ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟར་ཤེས་པར་གྱིས་ལ་སེམས་ཅན་ཐམས་ཅད་ཀྱི་དོན་གྱིས་ཤིག ཅེས་བརྗོད་དེ་ནས་ཆོས་བཤད་པའི་རྗེས་སུ་གནང་བ་ནི། ལག་པ་གཡས་པར་དུང་། གཡོན་པར་དྲིལ་བུ་ལག་པ་གཉིས་ཀྱི་བར་དུ་རྒྱུད་ཀྱི་བཤད་པའི་པོ་ཏི་སྦྱིན་པར་བསམ་ལ། སེམས་ཅན་ཀུན་ལ་ཕན་པའི་ཕྱིར། ། འཇིག་རྟེན་དུ་ནི་ཐམས་ཅད་དུ། །
བྱ་བ་སྤྱོད་ཚུལ་གསང་བ་ཡི། ། ཆོས་ཀྱི་འཁོར་ལོ་བསྐོར་བར་གྱིས། ། ཁྱོད་ཀྱིས་ཐེ་ཚོམ་དོགས་མེད་པར། ། ཡིད་གཉིས་མེད་པའི་སེམས་ཀྱིས་སུ། ། ཆོས་ཀྱི་དུང་ནི་བླ་མེད་པ། ། དྲི་མེད་ཀུན་ཏུ་གང་བར་གྱིས། ། ཅེས་བརྗོད། འདིར་ནག་པོ་བཤད་སྦྱར་ལས། སེམས་ཅན་ཀུན་ལ་ཐམས་ཅད་དུ། ། ཞེས་བྱ་བ་ལ་སོགས་པའི་རིགས་ལྔའི་རྗེས་སུ་གནང་བར་མཛད་དོ། །
ཞེས་གསུངས་པས། འདིར། སེམས་ཅན་ཀུན་ལ་ཐམས་ཅད་དུ་ནས། སྣ་ཚོགས་འཁོར་ལོ་རབ་ཏུ་བསྐོར། ། ཅེས་པའི་བར་ཕྱག་རྒྱ་དང་བཅས་པ་ཀྱཻ་རྡོར་བཞིན་དང་། དེ་ལྟར་སེམས་ཅན་ཐམས་ཅད་ལ་ཆོས་ཀྱི་འཁོར་ལོ་ནས། སྒྲ་སྒྲོགས་བཤད་པར་གྱིས་ཤིག ཅེས་ཇི་ལྟར་བརྗོད། དེ་ནས་འཕྲིན་ལས་སྒྲུབ་པའི་རྗེས་གནང་ནི། ཞི་དང་རྒྱས་དང་དབང་དང་དགུག །
སྡང་བར་བྱ་དང་སྣོད་སོགས་དང་། ། བསད་དང་བསྐྲད་པ་ཐམས་ཅད་དེ། ། ལས་དེ་རྣམས་ནི་སྒྲུབ་པར་གྱིས། ། རལ་གྲི་མིག་སྨན་ས་འོག་དང་། ། མཆིལ་ལྷམ་དེ་བཞིན་རིལ་བུ་སྟེ། ། རྣལ་འབྱོར་མ་ཡི་དངོས་གྲུབ་ནི། ། དེ་ནི་ཅི་དགར་སྒྲུབ་པར་གྱིས། ཞེས་བརྗོད་དེ། དེ་དག་གིས་ནི་རྗེས་གནང་ངོ་། ། བཅུ་པ་དམ་ཚིག་ནི།
ཐོག་མར་དམ་ཚིག་དང་སྡོམ་པ་སྦྱིན་པར་བྱ་སྟེ། ནང་པར་སྔར་ལངས་སེམས་དག་ཉིད། ། མ་ལུས་ལས་ནི་བྱས་ནས་ཀྱང་། ། བསྲུང་དང་བཟའ་ལ་སོགས་པ་ཡི། ། སྡོམ་པའི་བདག་ཉིད་ཅན་སྲུང་ངོ་། ། ལུས་དང་སྲོག་ལ་ལྟོས་མེད་པར། ། དམ་ཚིག་དང་ནི་སྡོམ་པ་བསྲུངས། ། ཉིན་དང་མཚན་མོ་ལན་གསུམ་དུ། ། ཉིན་རེ་བཞིན་ནི་བཟླ་བར་བྱ། ། གང་ཚེ་ཉམས་གྱུར་རྣལ་འབྱོར་པ།
ཁ་ན་མ་ཐོ་སྦོམ་པོར་འགྱུར། ། དགུན་ཟླ་འབྲིང་པོ་ནས་བརྩམས་ཏེ། ཟླ་བ་རེ་རེ་བསྲུང་བ་ནི། ། གཉིས་མེད་གཉིས་མེད་ལ་གནས་པ། ། ཚེས་བཅུ་ལ་ནི་དེ་རབ་མཆོད། ཆང་དང་ཤ་སོགས་གང་ཅིའང་རུང་། ། དཔའ་བོ་རྣལ་འབྱོར་མང་པོའི་ཚོགས། ། ཐམས་ཅད་གཉིས་མེད་དཔང་ན་གནས། ། ཧེ་རུ་ཀ་དཔལ་རབ་ཏུ་མཆོད། ། ཐེག་པ་དམན་ལ་འདོད་མི་བྱ། །
སེམས་ཅན་དོན་ལ་རྒྱབ་མི་ཕྱོགས། ། འཁོར་བ་དག་ཀྱང་ཡོངས་མི་སྤངས། ། མྱ་ངན་འདས་ལ་དགར་མི་རུང་། ། དཔའ་བོ་རྣལ་འབྱོར་མ་ཀུན་ལ། ། ཁྱོད་ཀྱིས་བརྙས་པར་མི་བྱ་སྟེ། ། ཕྱག་རྒྱ་བཞོན་པ་མཚོན་ཆ་དང་། ། མཚན་མར་འགོམ་པར་མི་བྱའོ། ། དམ་ཚིག་རབ་བསྲུང་བསོད་ནམས་ཀྱིས། ། ཚེ་འདི་ཉིད་ལ་འགྲུབ་པར་འགྱུར། ། བུད་མེད་ཐམས་ཅད་མཐོང་བ་ན། །
གཡོན་ནས་ལན་གསུམ་བསྐོར་བྱ་ཞིང་། ། སྤྱི་བོས་ཕྱག་ནི་བྱས་ནས་ཀྱང་། ། ལན་གསུམ་བར་དུ་གསོལ་བ་གདབ། ། བདག་གི་མ་ཁྱོད་བུ་ཡིན་ཏེ། ། ཇི་སྲིད་བྱང་ཆུབ་འབྱུང་བར་དུ། ། བྱང་ཆུབ་ཡན་ལག་ནུ་མ་ལས། ། བྱུང་བའི་རང་གི་འོ་མས་སྐྱོངས། ། གཉིས་མེད་ཡེ་ཤེས་སྤྱོད་ལྡན་པས། ། བསླབ་པ་བླང་བ་སྔོན་འགྲོ་བས། ། སྒྲ་སོགས་སྟོང་པ་སྔོན་འགྲོ་བའི། །
ཚངས་པར་སྤྱོད་པ་ཤིན་ཏུ་བསྲུང་། ། དམ་ཚིག་དེ་ལ་རྟག་གནས་ཏེ། ། དེ་སྔོན་འགྲོ་བ་སྦས་པའི་ཡིད། ། སྤྱོད་དང་གྲོལ་བའི་གནས་འདོད་པའི། ། ཡིད་ལ་འདོད་པ་ཀུན་འགྲུབ་འགྱུར། ། ཞེས་པའི་བར་བརྗོད་ལ་དོན་དྲན་པར་བྱའོ། ། གཙོ་བོས་ཇི་ལྟར་སོགས་འདིར་མི་མཛད་པ་དབང་བཞི་རྫོགས་ནས་མཛད་པ་ཕྱག་ལེན་ནོ། ། སྤྱོད་པ་དང་ཐུན་མོང་གི་རྗེས་སུ་གནང་བ་ནི། གཉིས་མེད་ཡེ་ཤེས་སེམས་ལྡན་པའི། ། མི་བྱ་བ་ནི་ཅི་ཡང་མེད། །
ཚངས་པར་སྤྱོད་པ་རྟག་གནས་ལ། ། འདོད་པ་ལྔ་ལ་སྤྱད་པར་གྱིས། ། གཉིས་མེད་ལ་གནས་ཟས་ལ་ནི། ། རྡོ་རྗེ་སེམས་དཔའ་ལ་སོགས་བརྟས། ། གཉིས་མེད་པ་དང་ཐོགས་མེད་པ། ། དམ་ཚིག་སྤྱད་པ་སྤྱོད་པ་ཡིན། ། སྣ་ཚོགས་དབང་ཕྱུག་ལེགས་སྤྱད་ཅིང་། ། ཚངས་སྤྱོད་བསམ་གཏན་དེ་བཞིན་ནོ། ། ཁྲོ་བ་མེད་པའི་རྒྱུན་བཅས་པའི། ། སྒྲུབ་པ་པོས་ནི་ཡོངས་སུ་སྲུངས། །
རྟག་ཏུ་སྒྲུབ་ལ་གནས་ནས་ནི། ། ཡུལ་ཀུན་ལ་ནི་རྣལ་འབྱོར་མ། ། གཉིས་མེད་སྒྲུབ་པའི་རྣལ་འབྱོར་མའོ། ། མི་བརྟན་སྲོག་ནི་ཇི་སྲིད་པ། ། བུ་ཁྱོད་ཀྱིས་ནི་བསྒྲུབ་པར་བྱ། ། འདོད་པའི་ལོངས་སྤྱོད་ཐམས་ཅད་ལ། ། ཅི་དགའ་བར་ནི་ལོངས་སྤྱོད་ཅིང་། ། ཧེ་རུ་ཀ་དཔལ་རྣལ་འབྱོར་ཆེ། ། བསམ་ནས་ཐམས་ཅད་རབ་ཏུ་བརྟག ། བདག་ཉིད་སངས་རྒྱས་ཐམས་ཅད་དང་། །
རྣལ་འབྱོར་མ་ནི་ཀུན་གྱི་དངོས། ། དེ་བས་འབད་པ་ཐམས་ཅད་ཀྱིས། ། ཧེ་རུ་ཀ་དཔལ་བདག་མཆོད་དོ། ། ཞེས་བརྗོད་ལ་དོན་དྲན་པར་བྱའོ། ། བསྲུང་བའི་དམ་ཚིག་དངོས་ནི། འདོད་ཆགས་བྲལ་བ་ལྟ་བུ་ཡི། ། ཁམས་གསུམ་ན་ནི་སྡིག་མེད་དེ། ། དེ་བས་འདི་ལ་ཆགས་བྲལ་བར། ། ཁྱོད་ཀྱིས་ནམ་ཡང་མི་བྱའོ། ། དད་པ་ཆེན་པོས་ལྷ་དང་བླ་མ་ལ་ཆགས་པ། །
ཤེས་རབ་ཆེན་པོས་ཆོས་ཀྱི་དེ་ཁོ་ན་ཉིད་ལ་ཆགས་པ། སྙིང་རྗེ་ཆེན་པོས་སེམས་ཅན་གྱི་དོན་ལ་ཆགས་པ། བདེ་བ་ཆེན་པོ་ཐིག་ལེ་ལ་ཆགས་པ་སྟེ། ཆགས་པ་འདི་བཞི་དང་བྲལ་བ་ལས་ཁམས་གསུམ་ན་སྡིག་ཆེ་བ་མེད་པས། ཁྱོད་ཀྱིས་དེ་དག་དང་བྲལ་བར་མི་བྱ་ཞིང་། དེ་དག་ལ་བསླབ་པར་བྱོས་ཤིག ཅེས་བརྗོད། བཅུ་གཅིག་པ་ལུང་བསྟན་ཅིང་གཟེངས་བསྟོད་པ་ནི། བླ་མས་ཆོས་གོས་གྱོན་ལ་གཡོན་པས་ཆོས་གོས་ཀྱི་མཐའ་སྙིང་ཁར་བཟུང་གཡས་རྡོ་རྗེ་དྲིལ་བུ་བཅས། སྐྱབས་སྦྱིན་རང་གི་སྤྱི་བོར་གཏུགས་པར་བསམ་ལ།
ཧེ་་་་་་གཡས་རྡོར་དྲིལ་ལྷན་ཅིག་དང་གཡོན་རྔུལ་གཟན་སོགས་ལ་སེངྒེའི་རྣ་བ་ལྟར་བཟོས་ལ། རུ་ཀ་དཔལ་ལུང་སྟོན་བཞིན། ། མགྲིན་གཅིག་ཏུ་ནི་ཐམས་ཅད་ཀྱིས། ། འདི་ལྟར་ང་ཡིས་ལུང་བསྟན་ཏེ། ། ཧེ་རུ་ཀ་དཔལ་དེ་བཞིན་གཤེགས། ། དངོས་པོ་མཆོག་ཏུ་འགྲུབ་པའི་ཕྱིར། ། སྲིད་པའི་ངན་འགྲོ་རྣམས་ལ་སྟོན། ། ཞེས་བརྗོད་པའི་མཐར། ཀྱཻ་དཔལ་ཆེ་གེ་མོ་ཞེས་བྱ་བའི་དེ་བཞིན་གཤེགས་པ་ཐམས་ཅད་ས་འོག ས་སྟེང་།
ས་བླ་རྣམས་ཧེ་བཛྲ་ཨཾ་གུ་རི་ཤྲཱི་ཧེ་རུ་ཀ་ན་མ་སརྦ་ཏ་ཐཱ་ག་ཏ་སིདྡྷི་ས་མ་ཡ་སཏྭཾ་བྷུར་བྷུ་བ་སྭ། གང་ལ་ཚིགས་སུ་བཅད་པ་འདིས་དོན་གྲུབ་པའི་ཕྱག་རྒྱར་གནས་པ་ལ་མཆོག་ཏུ་གྲུབ་པའི་ཚོགས་མགྲིན་གཅིག་ཏུ་རྒྱལ་བ་ཐམས་ཅད་ཀྱིས་ལུང་སྟོན་པར་མཛད་དོ། ། ཞེས་བརྗོད་དེ་ནི་མ་འོངས་པ་ལུང་སྟོན་པ་དང་། ད་ལྟ་བ་དགའ་བ་བསྐྱེད་པ་ནི་གཟེངས་བསྟོད་པའོ། ། བཅུ་གཉིས་པ་དབུགས་དབྱུང་བ་ནི། ཁམས་གསུམ་གྱི་ནི་རྒྱལ་སྲིད་ཆེ། ། རྒྱལ་བའི་བདག་པོར་གནས་པ་ན། ། དེར་ནི་བདུད་ལས་རྣམ་རྒྱལ་ཞིང་། ། གྲོང་ཁྱེར་མཆོག་ཏུ་བཞུགས་པ་ཡིན། ། དེར་ནི་སངས་རྒྱས་ཉིད་ཐོབ་པར། །
ཁྱོད་རྣམས་ཐེ་ཚོམ་མེད་པ་ཡིན། ། དབང་དེ་བསྐུར་བ་ཙམ་གྱིས་ནི། ། སློབ་མ་ཡོན་ཏན་བདག་པོར་གྱུར། ། སློབ་དཔོན་ཉིད་ཀྱི་བདེ་བ་ཡི། ། བརྟན་གཡོ་ཀུན་གྱི་དམ་ཚིག་ཡིན། ། ཞེས་པའི་བར་བརྗོད་ལ་དོན་ཡང་དྲན་པར་བྱའོ། ། དེང་ནས་བརྩམས་ཏེ་སོགས་འདིར་མི་མཛད། དེ་ལྟར་ན་སྐྱེད་པ་་་་་་རས་བྲིས་ཀྱི་སོགས་སྐབས་དང་སྦྱར། རྡུལ་ཚོན་གྱི་དཀྱིལ་འཁོར་དུ་ཞུགས་ཤིང་མཐོང་། བུམ་པའི་དབང་ཐོབ།
གཙོ་བོའི་ལུས་ཀྱི་དྲི་མ་དག དཔེ་ཞིང་ས་ཤིན་ཏུ་སྦྱངས་པ་དང་འདྲ། དམ་ཚིག་གི་རྩ་བ་དང་ཡན་ལག་གི་དམ་ཚིག་ཉི་ཤུ་རྩ་གཉིས་བསྲུང་བ་དང་། ལམ་བསྐྱེད་པའི་རིམ་པ་བསྒོམ་པ་ལ་དབང་། ། འབྲས་བུ་སྤྲུལ་་་་་་འདི་ཁ་སྐོངས་པའི་སྐུ་བསྒྲུབ་པའི་སྐལ་པ་ཅན་དུ་བྱས་པ་ཡིན་ནོ། ། ཞེས་བརྗོད་དོ། ། བཅུ་གསུམ་པ་གསང་དབང་ནི། ཐོག་མར་མཎྜལ་ཕུལ་ནས། བཅོམ་ལྡན་ཞི་བ་ཆེན་པོ་ཀྱེ། ། རྡོ་རྗེ་རྣལ་འབྱོར་གཅིག་བཞེས་པ། །
མི་ཕྱེད་ཕྱག་རྒྱ་སྒྲུབ་པ་པོ། ། རྡོ་རྗེ་སྦྱོར་ལས་ཡང་དག་བྱུང་། ། བདག་ཉིད་ཆེན་པོ་ཁྱོད་ཇི་བཞིན། ། མངའ་བདག་བདག་ལའང་དེ་ལྟར་མཛོད། ། འཁོར་བ་འདམ་གྱི་ཚོགས་ནང་དུ། ། བྱིང་བ་སྐྱབས་མེད་བདག་ལ་སྐྱོབས། ། ཅེས་པས་གསོལ་བ་བཏབ། ཨོཾ་ཨཱཿཧཱུྃ་ཞེས་བརྗོད་ཅིང་འོག་ཏུ་བཤད་ཀྱང་འདིར་མཛད། གདོང་རས་བཅིངས་ཚུལ་བྱ། བླ་མ་འཁོར་ལོ་བདེ་མཆོག་ཡབ་ཡུམ་དུ་གསལ་བའི་ཡུམ་གྱི་མཁའ་མི་དམིགས་ཏེ་སྟོང་པའི་ངང་ལས་ཨཱ་ལས་པདྨ་དམར་པོ་འདབ་མ་གསུམ་པ།
ཟེའུ་འབྲུ་ལ་ཨཱ་དང་བུ་གར་དྷྱཾ་གིས་མཚན་པ། ཡབ་ཀྱི་གསང་གནས་མི་དམིགས་ཏེ་སྟོང་པའི་ངང་ལས་ཧཱུྃ་ལས་རྡོ་རྗེ་དམར་པོ་རྩེ་ལྔ་པ་ཧཱུྃ་གིས་མཚན་པའི་ནོར་བུར་ཨོཾ་དང་བུ་གར་བྱཾ་གྱིས་མཚན་པ། ཡུམ་གྱི་དཔྲལ་བར་ཨོཾ་ན་མོ་ན་མོ་བྷཱ་ག་ཝ་ཏེ་ཝཱི་རི་ཤཱ་ཡ་ནས་ཧཱུྃ་ཧཱུྃ་ཕཊ་ཀྱི་བར་བརྗོད་པ་ཡབ་ཀྱི་རྩ་སྔགས། ཡབ་ཀྱི་དཔྲལ་བར་ཨོཾ་ན་མོ་བྷཱ་ག་ཝ་ཏེ་བཛྲ་ཝཱ་རཱ་ཧི་ནས། ཧཱུྃ་ཧཱུྃ་ཕཊ་ཕཊ་སྭཱ་ཧཱའི་བར་བརྗོད་པ་ཡུམ་གྱི་རྩ་སྔགས། ཡུམ་གྱི་མགྲིན་པར་ཨོཾ་ཤྲཱི་བཛྲ་ཧེ་ཧེ་སོགས་དང་། ཡབ་ཀྱི་མགྲིན་པར་ཨོཾ་བཛྲ་བཻ་རོ་སོགས་སྙིང་པོ་གཉིས་དང་། ཡུམ་གྱི་སྙིང་ཁར་ཨོཾ་ཧྲཱི་ཧ་ཧ་སོགས་དང་། ཡབ་ཀྱི་སྙིང་ཁར་ཨོཾ་སརྦ་བུདྡྷ་ཌཱ་ཀི་ནཱི་ཡེ་སོགས་ཉེ་སྙིང་གཉིས་བརྗོད། ཟླ་བའི་དཀྱིལ་འཁོར་གྱི་སྟེང་དུ་སྔགས་རྣམས་སྦྲུལ་འཁྱིལ་བ་ལྟར་གཡོན་སྐོར་དུ་འཁོད་པར་གྱུར་ཞེས་བརྗོད་ཅིང་བསམ།
ཡབ་ཡུམ་གཉིས་ཀའི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ་སྔོན་པོ། ལྟེ་བར་སྭ་སེར་པོ། བརླ་གཉིས་ལ་ཧ་ལྗང་ཁུ། བླ་མ་ཧེ་རུ་་་་་་འདི་ཡང་བསྒྲིགས་འདོན་མཛད། ཀ་ཡབ་ཡུམ་སྙོམས་པར་ཞུགས་པའི་དགའ་བའི་སྒྲས་ཕྱོགས་བཅུའི་དེ་བཞིན་གཤེགས་པ་རྣམས་སྤྱན་དྲངས། ཡབ་ཀྱི་ཞལ་དུ་ཞུགས། ཐུགས་ཀར་རྗེས་སུ་ཆགས་པའི་མེས་འོད་དུ་ཞུ། སྐུའི་དབྱིབས་བརྒྱུད།
རྡོ་རྗེའི་ལམ་ནས་ཡུམ་གྱི་མཁར་བབས་པའི་ཐིག་ལེ་དུང་དང་ཀུནྡ་ལྟར་དཀར་བ་དེ་ཉིད། རང་འོད་དཔག་མེད་དུ་གསལ་བའི་ལྕེ་ཐོག་ཏུ་བཞག ཅེས་བརྗོད་ཅིང་བསམ་ལ། ཇི་ལྟར་འདས་པའི་སངས་རྒྱས་ཀྱིས། ། བྱང་ཆུབ་སྲས་ལ་དབང་བསྐུར་ལྟར། ། བདག་གི་གསང་བའི་དབང་གི་ནི། ། སེམས་ཀྱི་རྒྱུན་གྱིས་དབང་བསྐུར་རོ། ། འདི་ནི་བྱང་ཆུབ་སྒྲུབ་རྣལ་འབྱོར། ། ཁམས་ལྔ་བཅུད་ཀྱི་བདག་ཉིད་ཅན། ། ཧེ་རུ་ཀ་དཔལ་རྣལ་འབྱོར་པས། །
ཡང་དག་བདེ་བ་མྱང་བར་གྱིས། ། ཞེས་པའི་བར་དང་། ཨོཾ་ཨཱཿཧཱུྃ། ཞེས་བརྗོད་པས་བདུད་རྩི་ལྕེ་ཐོག་ཏུ་བཞག མགྲིན་པར་མྱངས་པས་ཡུལ་སྣ་ཚོགས་ལ་དམིགས་པའི་རྟོག་པ་རགས་རིམ་འགགས་ནས་གསལ་སྟོང་བདེ་བས་བརྒྱན་པའི་ཏིང་ངེ་འཛིན་བཟང་པོ་རྒྱུད་ལ་སྐྱེས་པར་བསམ་ལ་ཅུང་ཟད་མཉམ་པར་བཞག་གོ ། དེ་ནས་གདོང་གཡོགས་བཀྲོལ་བར་བསམ་སྟེ་འབྲུ་གསུམ་བརྗོད། དེ་ལྟ་ན་རྫས་གསང་བ་བྱང་ཆུབ་སེམས་ཀྱི་དཀྱིལ་འཁོར་དུ་བཞུགས་ཤིང་མཐོང་། གསང་བའི་དབང་ཐོབ། གཙོ་བོར་ངག་གི་དྲི་མ་དག དཔེ་ཞིང་ས་ཤིན་ཏུ་སྦྱངས་པ་ལ་ས་བོན་སྐྱོན་མེད་བཏབ་པ་དང་འདྲ།
དམ་ཚིག་ཤ་ལྔ་བདུད་རྩི་ལྔ་བསྟེན་པ་དང་། ལམ་རྡོ་རྗེའི་བཟླས་པ་དང་། རླུང་གི་རྣལ་འབྱོར་སྒོམ་པ་ལ་དབང་། འབྲས་བུ་ལོངས་སྤྱོད་རྫོགས་པའི་སྐུ་སྒྲུབ་པའི་སྐལ་བ་ཅན་དུ་བྱས་པ་ཡིན་ནོ། ། ཞེས་བརྗོད། བཅུ་བཞི་པ་ཤེས་རབ་ཡེ་ཤེས་ཀྱི་དབང་ནི། ཐོག་མར་མཎྜལ་འབུལ་བ། གསོལ་བ་གདབ་པ་གདོང་་་་་་འདིར་མཛོད། བཅིང་བ་རྣམས་གསང་དབང་བཞིན་བྱས་ལ་དེ་ནས་བླ་མའི་ཐུགས་ཀ་ནས་རིག་མ་མཚན་ཉིད་དང་ལྡན་པ་ཞིག་སྤྲུལ་ཏེ་རང་གི་ལག་པ་གཡས་པར་ཕྱག་རྒྱའི་ལག་པ་གཡོན་པ་གཏད། བླ་མ་ཉིད་ཀྱིས་ཕྱག་རང་གི་མགོ་བོར་བཞག་པར་བསམ་སྟེ།
དགའ་སྟེར་གནས་སྟེར་ལྷ་མོ་ནི། ། སྣ་ཚོགས་གཟུགས་ཅན་ཡིད་འོང་མ། ། ཟུངས་ཤིག་ཟུངས་ཤིག་སེམས་དཔའ་ཆེ། ། བཟུང་ལ་མཆོད་པ་དག་ཏུ་གྱིས། ། འདི་ནི་བྱང་ཆུབ་གྲུབ་རྣལ་འབྱོར། ། ཁམས་ལྔ་བཅུད་ཀྱི་བདག་ཉིད་ཅན། ། ཧེ་རུ་ཀ་དཔལ་རྟག་སྦྱོར་བས། ། ཡང་དག་བདེ་བ་མྱང་བར་གྱིས། ། དེང་ནས་བརྩམས་ཏེ་བུ་ཁྱོད་ཀྱིས། ། བརྟུལ་ཞུགས་བཟང་པོས་འགྲོ་དོན་གྱིས། །
བྲམ་ཟེ་རྒྱལ་རིགས་རྗེ་རིགས་དང་། ། དམངས་རིགས་ཐ་མ་དག་སྤྱོད་ཅིང་། ། པདྨའི་བྷ་གར་ཙུམྦྷ་དང་། ། བདུད་རྩི་རྣམས་ནི་སྒྲུབ་པར་གྱིས། ། བྲམ་ཟེ་རྒྱལ་རིགས་རྗེ་རིགས་དང་། ། དམངས་རིགས་མཐར་སྐྱེས་བུད་མེད་ཀུན། ། གུས་དང་བཅས་པའི་མཆོད་པ་དང་། ། གཉིས་མེད་ཚུལ་གྱིས་ཙུམྦྷ་ན། ། དཔའ་བོ་ཁྱོད་ནི་སྤྲོ་གྱུར་ཏམ། ། སྨྲོས་ཤིག་དཔའ་བོ་བདེ་བ་ཆེ། །
བཤང་གཅི་དག་ནི་ཟ་བ་དང་། ། ཁྲག་དང་ཁུ་བ་དེ་བཞིན་ཏེ། ། ཤ་ཆེན་བརྟེན་པ་བུ་སྤྲོ་འམ། ། ཅི་གསུངས་དམ་ཚིག་བརྟེན་པར་ནི། ། ལྷ་མོ་བདག་གིས་བྱེད་པར་ནུས། ། ཅེས་དྲི་བ་དྲིས་ལན་རྣམས་དོན་དྲན་བཞིན་པས་བརྗོད་ལ། རང་དང་ཕྱག་རྒྱ་འཁོར་ལོ་བདེ་མཆོག་ཡབ་ཡུམ་དུ་གསལ་བའི་ཡུམ་གྱི་མཁའ་སོགས་ནས་བརླ་གཉིས་ལ་ཧ་ལྗང་ཁུ་ཞེས་པའི་བར་གོང་བཞིན་བརྗོད་ལ། ཐབས་འདི་ལ་བརྟེན་ནས་བདེ་བའི་ཡེ་ཤེས་མངོན་དུ་བྱའོ་སྙམ་པས། ཐོག་མར་ཕྱག་རྒྱའི་གཟུགས་ལ་བལྟ་བ་ལ་སོགས་པའི་ཆོས་དྲུག་ཉམས་སུ་བླངས་པས་རྣམ་པ་སྣ་ཚོགས་པ་ལ་དགའ་བའི་ཡེ་ཤེས་ཙུམྦྷ་དང་འཁྱུད་པ་ལ་སོགས་པའི་རྣམ་པར་སྨིན་པ་ལ་མཆོག་དགའི་ཡེ་ཤེས། བོ་ལ་དང་ཀཀྐོ་ལ་སྦྱར་བས་རྣམ་པར་ཉེད་པ་ལ་དགའ་བྲལ་གྱི་དགའ་བའི་ཡེ་ཤེས།
སྲུབ་ཅིང་སྲུབ་པའི་སྦྱོར་བ་ལ་བརྟེན་ནས་མཚན་ཉིད་དང་བྲལ་བ་ལ་ལྷན་ཅིག་སྐྱེས་པའི་ཡེ་ཤེས་མངོན་དུ་བྱས་པར་བསམ་ལ་ཅུང་ཟད་མཉམ་པར་བཞག དེ་ལྟར་རྡོ་རྗེ་དང་པདྨ་ཁ་ཆེར་སྲུབ་པས། འདོད་ཆགས་ཆེན་པོས་མེས་ལུས་ཀྱི་རྩ་གནས་ཐམས་ཅད་ནས་སོ་སོའི་བྱང་སེམས་དཀར་དམར་གཉིས་གཡོས་ཏེ། ཡབ་ཡུམ་གཉིས་ཀྱི་སྤྱི་བོ་ནས་མགྲིན་པར་བྱོན་པས་དགའ་བ། སྙིང་ཁར་བྱོན་པས་མཆོག་དགའ། ལྟེ་བར་བྱོན་པས་དགའ་བྲལ། ཡབ་ཀྱི་རྡོ་རྗེ་ནོར་བུའི་རྩེ་མོ་མཐར་ཐུག་པ་བྱང་སེམས་དཀར་པོ་དང་། ཡུམ་གྱི་རྩ་མཛེས་པའི་སྤྱི་བོར་བྱང་སེམས་དམར་པོ་བྱོན་པ་གཉིས་ཞལ་སྦྱར་བས་ལྷན་ཅིག་སྐྱེས་པའི་ཡེ་ཤེས་སྐྱེས་པར་བསམ་ལ་ཅུང་ཟད་མཉམ་པར་བཞག སླར་རླུང་འཕོ་བ་མེད་པའི་སྟོབས་ཀྱིས་བྱང་སེམས་དཀར་དམར་གཉིས་ཕྱིར་བ་ཐག་ཙམ་ཡང་མ་འཛག་པར་བྱས་པར་བསམ་ལ། ཡར་དྲངས་ནས་སོ་སོའི་ལྟེ་བར་སླེབས་པས་དགའ་བ།
སྙིང་ཁར་སླེབས་པས་མཆོག་དགའ། མགྲིན་པར་སླེབས་པས་དགའ་བྲལ། སྤྱི་བོར་སླེབས་པས་ལྷན་ཅིག་སྐྱེས་པའི་ཡེ་ཤེས་མངོན་དུ་བྱས། དེ་ལྟར་ན་ལུས་ཐམས་ཅད་ལ་རྩས་ཁྱབ། རྩ་ཐམས་ཅད་ལ་བྱང་སེམས་ཀྱིས་ཁྱབ། དེ་ཐམས་ཅད་ལ་བདེ་བས་ཁྱབ་སྟེ། བདེ་སྟོང་ཟུང་འཇུག་གི་ངང་དུ་མཉམ་པར་བཞག་གོ ། དེ་ནས་འབྲུ་གསུམ་བརྗོད། གདོང་གཡོགས་དཀྲོལ་བར་བསམ་མོ། ། དེ་ལྟར་ན་ཕྱག་རྒྱ་བྷ་གའི་དཀྱིལ་འཁོར་དུ་བཞུགས་ཤིང་མཐོང་།
ཤེས་རབ་ཡེ་ཤེས་ཀྱི་དབང་ཐོབ། གཙོ་བོར་སེམས་ཀྱི་དྲི་མ་དག དཔེ་མྱུ་གུ་སྔོན་པོ་སྐྱེས་པ་དང་འདྲ། དམ་ཚིག་བུད་མེད་ལ་མི་སྨོད་པ་དང་ལམ་དངོས་དང་ཡེ་ཤེས་ཀྱི་ཕྱག་རྒྱ་བརྟེན་པ་ལ་དབང་། འབྲས་བུ་ཆོས་སྐུ་སྒྲུབ་པའི་སྐལ་བ་ཅན་དུ་བྱས་པ་ཡིན་ནོ། ། བརྟུལ་ཞུགས་ཀྱི་རིམ་པ་བཅུ་བཞི་པོ་ཀུན་བསྟན་ཟིན་ཏོ། ། དེ་ནས་དབང་བཞི་པ་བླ་མའི་ཞལ་ལས་ཤེས་པར་བྱ་བ་ཚིག་ཙམ་གྱིས་བསྐུར་བ་ནི། མཎྜལ་ཕུལ་བ་ནས། ཁྱོད་ཞབས་པདྨོའི་བཀའ་དྲིན་གྱིས། ། གཙོ་བོའི་དབང་བསྐུར་རྣམ་གསུམ་ཐོབ། །
དེ་རིང་རིན་ཆེན་བཞི་པ་ཡང་། ། བདག་ལ་བཀའ་དྲིན་སྐྱབས་ཏུ་གསོལ། ། ཞེས་ལན་གསུམ་གྱིས་གསོལ་བ་བཏབ། ཨོཾ་ཨཱཿཧཱུྃ་གིས་གདོང་འཆིང་ཚུལ་བྱ། དེ་ནས། ཡེ་ཤེས་འདི་ནི་ཆེས་ཕྲ་ཞིང་། ། རྡོ་རྗེ་སྙིང་པོ་མཁའ་ལྟར་མཚུངས། ། རྡུལ་བྲལ་མཐར་ཕྱིན་ཞི་བ་ཉིད། ། ཁྱོད་ཀྱི་ཕ་ནི་ཁྱོད་ཉིད་དོ། ། ཞེས་བརྗོད་ལ།
དེའི་དོན་ནི་ཁྱོད་ཀྱི་དབང་གསུམ་པའི་དུས་སུ་ཕྱག་རྒྱ་དང་མཉམ་པར་སྦྱར་བའི་ལྷན་ཅིག་སྐྱེས་པའི་ཡེ་ཤེས་རྒྱུད་ལ་སྐྱེས་པའི་རྣམ་རྟོག་ཐམས་ཅད་འགག་ཅིང་། སེམས་ཉིད་བདེ་བ་ཆེན་པོའི་ངོ་བོ་ཤར་བ་དེ་ནི་མཚོན་བྱེད་དཔེའི་ཡེ་ཤེས་ཡིན་ལ། དེས་མཚོན་པའི་དོན་གྱི་ཡེ་ཤེས་ཟུང་དུ་འཇུག་པ་དེ་ཉིད། དབང་བཞི་པ་ཚིག་ཙམ་གྱི་སྒོ་ནས་ངོ་སྤྲད་ན་འཁོར་འདས་ཀྱི་ཆོས་ཐམས་ཅད་ཀྱི་བྱེད་པ་པོ་ནི་རང་གི་སེམས་ཡིན། སེམས་ཀྱི་མཚན་ཉིད་ཀྱང་ཀུན་རྫོབ་ཏུ་གསལ་ཞིང་རིག་པ་ཙམ་དེ་ཉིད། ཕྱག་རྒྱ་དང་མཉམ་པར་སྦྱར་བའི་མཐུས། བདེ་བ་ཆེན་པོའི་ངོ་བོར་སྣང་བ་ཡིན་ལ། དོན་དམ་པར་རང་བཞིན་ཅི་ཡང་མ་གྲུབ་པ་སྤྲོས་པའི་མཐའ་ཐམས་ཅད་དང་བྲལ་བ་ཡིན་པས། དེ་ཉམས་སུ་ལེན་པར་བྱེད་པ་ལ། རྐང་པ་སྐྱིལ་ཀྲུང་།
ལག་པ་མཉམ་བཞག རྒལ་ཚིགས་དྲང་པོར་སྲང་བ་ལ་སོགས་པ་ལུས་བསམ་གཏན་གྱི་འདུག་སྟངས་དང་ལྡན་པས་ངག་རླུང་རྒྱུ་བ་སོར་བཞག སེམས་དུས་གསུམ་གྱི་རྟོགས་པ་ཐམས་ཅད་སྤངས་ཏེ་རང་ཉིད་ལྷ་སྐུ་ཞལ་སྦྱོར་གྱི་རྣམ་པ་སྒྱུ་མའི་སྐུ་དང་། སེམས་ཉིད་བདེ་བ་ཆེན་པོས་རོས་གང་བ་དང་། དེ་དག་གི་ངོ་བོ་ཅི་ཡང་མ་གྲུབ་པའི་སྟོང་པ་འོད་གསལ་ནམ་མཁའ་ལྟ་བུའི་ངང་ལ་ཅུང་ཟད་མཉམ་པར་བཞག་གོ ། ཡང་འབྲུ་གསུམ་བརྗོད་ལ་གདོང་ཕྱེ། དེ་ལྟ་ན་དོན་དམ་པར་བྱང་ཆུབ་སེམས་ཀྱི་དཀྱིལ་འཁོར་དུ་བཞུགས་ཤིང་མཐོང་། དབང་བཞི་པ་ཐོབ། ལུས་ངག་ཡིད་གསུམ་གྱི་དྲི་མ་དག དཔེ་འབྲས་བུ་ཡོངས་སུ་སྨིན་པ་དང་འདྲ།
དམ་ཚིག་དགོངས་ཏེ་གསུངས་པའི་དམ་ཚིག་བསྲུང་བ་དང་། ལམ་བསམ་གྱིས་མི་ཁྱབ་པ་སྒོམ་པ་ལ་དབང་། འབྲས་བུ་ངོ་བོ་ཉིད་ཀྱི་སྐུ་སྒྲུབ་པའི་སྐལ་བ་ཅན་དུ་བྱས་པ་ཡིན་ནོ། ། དེ་ནས་དམ་ཚིག་དང་སྡོམ་པའི་ཚོགས་རྣམས་ལ་སྲུང་སྡོམ་ཚུལ་བཞིན་དུ་བྱའོ་སྙམ་པས། གཙོ་བོས་ཇི་ལྟར་སོགས་དང་། དབང་ཐོབ་པའི་གཏང་རག་ཏུ་མཎྜལ་ཕུལ། དེང་ནས་སོགས་སྤྱི་དང་མཐུན་ནོ། ། སྐབས་འདིར་གཏོར་མ་སྟ་གོན་བཞིན་ཕུལ་ལོ། ། སློབ་མ་དབང་བསྐུར་་་་་་ཤར་ཆེན་ཀུན་དགའ་བཀྲ་ཤིས་ཀྱིས་མཛད་པའི་ལཱུ་ནག་དབང་གི་མཚམས་སྦྱོར་ལྟར་དགོས་ན་དཀྱིལ་ཆོག་ཏུ་བལྟའོ། ། སྤྱི་དོན་བཞི་པ་མཇུག་གི་བྱ་བ་ནི།
མཆོད་པ་རྣམས་ཁ་གསོས་ལ་བསངས་སྦྱངས་བྱིན་གྱིས་བརླབས་ཏེ་ཆུ་གཉིས་སྔོན་འགྲོའི་ཉེར་སྤྱོད་རོལ་མོ་དང་བཅས་པ་ཕུལ། དེ་ནས། ཧཱུྃ་བཾ་ལ་སོགས་པའི་ནང་མཆོད། མཉེས་མཆོད། རྐང་བརྒྱད་གཉིས་ཀྱི་བསྟོད་པ་རྣམས་བྱས་ལ། ཡི་གེ་བརྒྱ་པ་ལན་གསུམ་གྱི་མཐར། མ་འབྱོར་པ་དང་ཉམས་པ་དང་། སོགས་གོང་བཞིན་བརྗོད། བཅོམ་ལྡན་འདས་བདག་དང་སེམས་ཅན་སོགས་བུམ་བསྐྱེད་བཞིན། སྒྲུབ་མཆོད་ཞག་སྦྲེལ་ཏེ་བྱེད་ན།
ནུབ་དང་པོ་རྣམས་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ། བྱེ་བྲག་ཏུ་ཡང་རྡུལ་ཚོན་གྱི་དཀྱིལ་འཁོར་འདི་ཉིད་ལ་བསྐྱེད་ཅིང་སྤྱན་དྲངས་པའི་ལྷ་ཚོགས་རྣམས་ཇི་སྲིད་གཤེགས་གསོལ་མ་བྱས་ཀྱི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཏུ་གསོལ། ཞེས་དང་། སུ་པྲ་ཏིཥྛ་སོགས་བརྗོད་ཅིང་མེ་ཏོག་གཏོར། གཞན་རྟེན་བཞུགས་གཤེགས་གསོལ་སྤྱི་དང་འདྲ། དེ་ནས་གོ་ཆ་གསུམ་བཀོད་ཚམ་ངམ་སྔགས་ཀྱིས་བསྲུང་བ། དགའ་བ་གསུམ་དྲན་པ།
སྨོན་ལམ་བཀྲ་ཤིས་སོགས་བྱེད། སྒྲུབ་མཆོད་གྲོལ་བའི་ཉིན་བུམ་པ་རྣམས་དཀྱིལ་འཁོར་གྱི་ཤར་སྒོའི་གཡས་གཡོན་གྱི་ཁྱམས་ཀྱི་སྟེང་དུ་སྤྱན་དྲངས་ལ་མཆོད་བསྟོད་ཡན་གོང་བཞིན་བྱ། ཕུར་པ་བསྡུས་ཏེ་གནས་དབེན་པར་བསྐྱལ། དེ་ལ་མཆོད་བསྟོད་ཡེ་ཤེས་པ་གཤེགས་གསོལ་སོགས་གོང་མའི་ཡིག་ཆ་ན་མེད་པས་མི་དགོས། དེ་ནས་སློབ་དཔོན་རྡོ་རྗེ་དྲིལ་བུ་འཛིན་པས། དཀྱིལ་འཁོར་གྱི་ཤར་ཕྱོགས་སུ་ལངས་ཏེ་ཡིག་བརྒྱ་བཟླས། མ་འབྱོར་པ་དང་སོགས་ཀྱི་མཐར། བླ་མ་ཡི་དམ་སོགས་ཀྱི་རྟེན་ཡོད་པ་རྣམས་ལ། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་སྲིད་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་མི་གནས་པའི་མྱ་ངན་ལས་འདས་པའི་ས་ལ་མ་བཞག་གི་བར་དུ་རྒྱལ་བ་རྣམས་མྱ་ངན་ལས་མི་འདའ་བར་བརྟན་པར་བཞུགས་སུ་གསོལ།
བྱེ་བྲག་ཏུ་ཡང་བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མའི་རྟེན་འདི་རྣམས་ལ་བསྐྱེད་ཅིང་སྤྱན་དྲངས་པའི་ཡེ་ཤེས་པ་རྣམས་འབྱུང་བ་ཆེན་པོ་ས་ཆུ་མེ་རླུང་གི་གནོད་པས་མ་ཞིག་གི་བར་དུ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་ཏུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་བརྗོད་མེ་ཏོག་གཏོར་ནས་རྟེན་བཞུགས་བྱ། དེ་ནས། རྡུལ་ཚོན་གྱི་ཡེ་ཤེས་པ་དང་བུམ་ནང་གི་ལྷ། གཏོར་མགྲོན་ལ་བྱོན་པའི་རྟེན་མེད་པ་རྣམས། ཚར་གསུམ་་་་་ཨོཾ་ཁྱོད་ཀྱིས་སེམས་ཅན་སོགས་བརྗོད་པའི་མཐར། བཛྲ་མུཿ ཡེ་ཤེས་པ་རྣམས་རང་བཞིན་དུ་གནས་སུ་གཤེགས།

དམ་ཚིག་པ་རྣམས་རང་ལ་ཐིམ། ཛཿཧཱུྃ་བཾ་ཧོཿཞེས་བརྗོད། དེ་ནས་སློབ་དཔོན་གྱིས་རྡོ་རྗེའི་རྩེས་དབང་ལྡན་གྱི་རྩིག་པ་དང་པོ་བཤིག་ལ་ཆོས་ཐམས་ཅད་སྐྱེ་བ་མེད་པ་ཡིད་ལ་དྲན་པས། ངག་ཏུ་ཨ་ཀཱ་རོའི་སྔགས་བརྗོད། དཀྱིལ་འཁོར་གྱི་ཤར་གྱི་མེ་རིས་ནས་དབུས་ཀྱི་མཚན་མ་ནས་སྤྱི་བོར་བཞག་པའི་བར་རྡོ་རྗེ་རྩེས་རི་མོ་འཐེན། དེ་བཞིན་དུ་ཕྱོགས་གཞན་རྣམས་ལའང་འཐེན། གཞན་སྒྲུབ་གཡོག་པ་ཁ་ཅིག་གིས་རྡུལ་ཚོན་མཐའ་ནས་རིམ་གྱིས་བསྡུས་ཏེ་རིན་པོ་ཆེ་ལ་སོགས་པའི་སྣོད་དུ་བླུག ཐིག་རྗེས་རྣམས་དྲི་བཟང་གིས་་་་་་ཕྱག་ལེན་ལ་བུམ་ཆུ་སློབ་དཔོན་གྱིས་བླུག་སྒྲུབ་གཡོག་པས་ཐིག་རྗེས་མེད་པར་བསུབ་བོ ཆུས་ཕྱིས་ལ་རྗེས་མི་མངོན་པར་བྱའོ། ། དེ་ནས་རང་ལ་གོ་ཆ་གསུམ་དང་ཚམ་རྔམ་སྔགས་ཀྱིས་བསྲུང་བ་དགའ་བ་གསུམ་དྲན་པ། སྨོན་ལམ་དང་བཀྲ་ཤིས་ནི། བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་བའི། །
ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། ། ཤེས་རབ་ཕག་མོའི་པདྨར་རྡོ་རྗེས་རོལ་མཛད་པའི། ། བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག ། བཀྲ་ཤིས་གང་ཞིག་སྣ་ཚོགས་པདྨའི་འདབ་མ་ལ། ། རིགས་ཀྱི་ཡུམ་བཞི་དཔའ་བོའི་ཕྱོགས་བཞིའི་ཞབས་ལ་གཟིགས། ། པདྨའི་མུ་ཁྱུད་གྲི་གུག་ཕྲེང་བས་རྣམ་པར་མཛེས། ། བདེན་པ་དེས་ཀྱང་བདེ་མཆོག༞ ། བཀྲ་ཤིས་གང་ཞིག་མཚམས་ཀྱི་པདྨའི་འདབ་མ་ལ།། བྱང་ཆུབ་སེམས་དང་ཙནྡན་དྲི་ཆེན་གུར་གུམ་ཆུས། ། གང་བའི་སྣོད་བཞིས་དཔའ་བོའི་ཞལ་ལ་རེག་པར་སྤྱོད། །
བདེན་པ་དེས་ཀྱང༞ བཀྲ་ཤིས་གང་ཞིག་ནམ་མཁའི་གནས་ལ་ལེགས་སྤྱོད་པའི། ། འཁོར་ལོ་སྔོན་པོ་རྩིབས་བརྒྱད་མུ་ཁྱུད་རྡོ་རྗེའི་ཕྲེང་། ། གནས་ལ་སོགས་པ་དཔའ་བོ་དཔའ་མོ་གཉིས་མེད་རོལ། ། བདེན་པ༞ བཀྲ་ཤིས་གང་ཞིག་ས་སྟེང་གནས་ན་ལེགས་སྤྱོད་པའི། ། འཁོར་ལོ་དམར་པོ་རྩིབས་བརྒྱད་མུ་ཁྱུད་པདྨའི་འཕྲེང་། ། ཞིང་ལ་སོགས་པ་དཔའ་བོ་དཔའ་མོ་གཉིས་མེད་རོལ། ། བདེན་པ༞ བཀྲ་ཤིས་གང་ཞིག་ས་འོག་གནས་ན་ལེགས་སྤྱོད་པའི། ། འཁོར་ལོ་དཀར་པོ་རྩིབས་བརྒྱད་མུ་ཁྱུད་འཁོར་ལོའི་འཕྲེང་། ། ལུས་ལ་སོགས་པ་དཔའ་བོ་དཔའ་མོ་གཉིས་མེད་རོལ། བདེན་པ༞ །
བཀྲ་ཤིས་གང་ཞིག་དཀྱིལ་འཁོར་སྒོ་བཞི་མཚམས་རྣམས་སུ། ། ཁྭ་གདོང་ལ་སོགས་མ་མོ་ཡིད་འཕྲོག་གཟུགས་གཉིས་ལྡན། ། ཐུགས་རྗེས་འགྲོ་བའི་དོན་མཛད་གདུག་པ་ཀུན་འདུལ་བའི། ། བདེན་པ༞ བཀྲ་ཤིས་གང་ཞིག་དྲན་པ་ཉེར་བཞག་བཞི་རྣམས་དང་། ། ཡང་དག་སྤོངས་དང་རྫུ་འཕྲུལ་རྐང་པ་དབང་པོ་སོགས། ། བྱང་ཆུབ་ཕྱོགས་ཆོས་སུམ་ཅུ་རྩ་བདུན་ཡོངས་རྫོགས་པའི། ། བདེན་པ༞ བཀྲ་ཤིས་གང་ཞིག་རིན་ཆེན་ཕ་གུ་མཛེས་པའི་གཞལ་མེད་ཁང་། ། འདོད་པའི་ཡོན་ཏན་ལྔས་ནི་རབ་ཏུ་བརྒྱན་པར་གྱུར་པ་ཡི། ། མུ་ཏིག་དྲ་བ་རིན་ཆེན་ཉི་ཟླ་གསེར་གྱི་དྲིལ་བུ་དཔྱངས། ། བདེན་པ༞ བཀྲ་ཤིས་གང་ཞིག་རྟ་བབ་པདྨ་ཆོས་ཀྱི་འཁོར་ལོ་གདུགས། །
རི་དྭགས་དང་བཅས་མཛེས་པའི་བ་དན་བཅུ་དྲུག་ལེགས་འཕྱར་ཞིང་། ། རླུང་གིས་བསྐྱོད་པའི་དྲིལ་བུ་དག་ལས་ཆོས་ཀྱིས་སྒྲ་སྒྲོག་པ། ། བདེན་པ༞ བཀྲ་ཤིས་གང་ཞིག་ཡོངས་སུ་བསྐོར་བའི་དངོས་གྲུབ་བརྒྱད་རྣམས་སུ། ། ཕྱོགས་སྐྱོང་བརྒྱད་དང་ཞིང་ཆེན་བརྒྱད་ནི་ཀུན་ནས་གནས་པ་ལ། ། གདོང་བརྙན་དང་ལྡན་ཞིང་སྐྱོང་བརྒྱད་ནི་ཉེ་བར་གནས་གྱུར་པའི། ། བདེན་པ་དེས་ཀྱང༞ བཀྲ་ཤིས་གང་ཞིག་ཡེ་ཤེས་མེ་བརྒྱད་རབ་ཏུ་འབར་གྱུར་ཅིང་། ། བྱང་ཆུབ་སེམས་ཀྱི་རང་བཞིན་སྤྲིན་ཆེན་བརྒྱད་ནི་རབ་ཏུ་འདུས་གྱུར་ཅིག ། དགའ་བོ་ལ་སོགས་ཀླུ་ཆེན་བརྒྱད་ནི་ཀུན་ནས་གནས་གྱུར་པའི། ། བདེན་པ་དེས་ཀྱང་བདེ༞ བཀྲ་ཤིས་གང་ཞིག་ཐུགས་རྗེའི་རང་བཞིན་ཆུ་ཆེན་བརྒྱད་འབབ་ཅིང་། ། དཔའ་བོ་དང་ནི་རྣལ་འབྱོར་མ་དང་མཁའ་འགྲོ་ཚོགས་ཀྱིས་གང་། །
ཤ་ཟ་སྲིན་པོ་འབྱུང་པོའི་ཚོགས་ཀྱིས་ཉེ་བར་བསྟེན་པ་ཡི། ། བདེན་པ་དེས་ཀྱང༞ ། བཀྲ་ཤིས་གང་ཞིག་རྡོ་རྗེའི་ས་གཞི་རྭ་བ་དྲ་བ་གུར། ། རྡོ་རྗེའི་བླ་བྲེས་ཀུན་ནས་བྲེས་ཤིང་མདའ་ཡི་དྲ་བ་ལྡན། ། ཡེ་ཤེས་མེ་དཔུང་འབར་བའི་ཕྲེང་བས་ཀུན་ནས་ཡོངས་བསྐོར་བའི། ། བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག། །། ཅེས་དང་གཞན་ཡང་ཆོས་སྐྱོང་ནོར་ལྷ་སོགས་ཀྱི་བཀྲ་ཤིས་རྒྱས་པར་བརྗོད། རོལ་མོའི་སྒྲ་བྱ། དཀྱིལ་འཁོར་བྲི་ཤུལ་ལ་མེ་ཏོག་གི་ཆར་དབབ་པར་བྱའོ། ། ཉལ་ལྡང་ཁ་ཟས་གྱི་རྣལ་འབྱོར་རྣམས་དང་འབྲིང་འདུས་ཀྱི་རྣམ་བཞག་རྣམས་ཀུན་མཁྱེན་རིན་པོ་ཆེས་མཛད་པའི་སྒྲུབ་ཐབས་བཞིན་ནོ། །
ཅེས་དཔལ་འཁོར་ལོ་བདེ་མཆོག་ལྷ་སྒོང་སྐྱེས་ལྟར་བསྐྱེད་པ་ལཱུ་ཧུ་པའི་ལུགས་ཀྱི་སྒྲུབ་དཀྱིལ་ནག་འགྲོས་བཀླག་ཆོག་མ་འདི་ཡང་། གདོང་དགའ་ཆོས་སྡེ་ན་སྒྲུབ་མཆོད་འདི་གཏོང་སྲོལ་འདུག་ཀྱང་། འདོན་བྱ་ཕྱག་ལེན་གཉིས་ཀ་ལ་མ་དག་པའི་བསྲེ་ལྷད་སྣ་ཚོགས་འདུག་པ་གདོང་དགའ་སློབ་དཔོན་ཚིགས་རྡོ་སྲང་ཁ་བ་སངས་རྒྱས་བཀྲ་ཤིས་དང་། ལས་སྣ་ཚིགས་རྡོ་ལྷོ་བ་དཔལ་ལྡན་འོད་ཟེར་གཉིས་ནས་སྒྲུབ་དཀྱིལ་ལ་ཞུས་དག་ངོས་བཀླག་ཆོག་ལྟ་བུ་ཞིག་དགོས་ཞེས་བསྐུལ་བའི་ངོར་ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས། རྗེ་བཙུན་རིན་པོ་ཆེ་གྲགས་པ་རྒྱ་མཚན་གྱིས་མཛད་པའི་བདེ་མཆོག་ནག་པོ་དཀྱིལ་ཆོག་ཀུན་མཁྱེན་བསོད་ནམས་སེངྒེས་མཛད་པའི་བདེ་མཆོག་སྒྲུབ་ཐབས་མངལ་སྒོང་སྦྱོང་ཚུལ། མཆོད་ཕྲེང་ཡོངས་འཛིན་དཀོན་མཆོག་འཕེལ་བས་མཛད་པ། ཐམས་ཅད་མཁྱེན་པ་དཀོན་མཆོག་ལྷུན་གྲུབ་ཀྱིས་མཛད་པའི་ལཱུ་ནག་དཀྱིལ་ཆོག་ཟུར་འདེབས་ཁྱད་པར་བཞི་ལྡན། འཇམ་མགོན་ཨ་མེས་ཞབས་ཀྱི་ནག་པོ་སྒྲུབ་དཀྱིལ་འཇུག་བདེ་ཀུན་དགའ་རྣམས་ལ་བརྟེན་ནས་རང་བཟོའི་དྲི་མ་སྤུ་ཙམ་མེད་པར་ཤིན་ཏུ་དག་པར་སྦྱར་བ་འདི་ལ་ཉེས་པའི་ཚོགས་ཅུང་ཟད་ཀྱང་མེད་སྙམ་ཞིང་། འོན་ཀྱང་གསུང་རབས་གོང་མ་རྣམས་ཀྱི་སད་རྐྱེན་དུ་གྱུར་པ་སོགས་ཉེས་པའི་ཚོགས་ཅི་མཆིས་མཁའ་མཉམ་འགྲོ་བའི་སྡིག་དང་ལྷན་ཅིག་བླ་མ་འཁོར་ལོ་བདེ་མཆོག་སྤྱན་སྔར་བཤགས་ཤིང་། འདིའི་དགེ་བས་རྣལ་འབྱོར་གསང་མཐའི་བསྟན་པ་ཕྱོགས་བཅུར་རྒྱས་ནས་སེམས་ཅན་ཐམས་ཅད་འཁོར་ལོ་བདེ་མཆོག་གི་གོ་འཕང་ཐོབ་པའི་རྒྱུར་གྱུར་ཅིག
འདིར་སྨྲས་པ། སྟོན་མཆོག་བུ་རམ་ཤིང་པ་ཉི་མའི་གཉེན། ། གཡོ་མེད་ཏིང་འཛིན་ཕྲག་བརྒྱ་ཕྱེ་བ་ལས། ། གདུལ་བྱ་རང་རང་སྐལ་བར་འཚམ་པ་ཞིག ། བསྟོད་ཀྱང་སྙིང་པོའི་ནོར་བཟང་གསང་མཐའི་ལམ། ། མ་ནོར་ཇི་བཞིན་ཕྱེ་བ་ལཱུ་ཧི་པའི། ། བཞེད་སྲོལ་རྨ་མེད་དགོངས་རྒྱན་དྲི་བྲལ་འདི། ། ས་སྐྱའི་འཇམ་མགོན་འཕྲིན་ལས་རིན་ཆེན་གྱིས། ། འབྲི་དགོས་གསུང་གིས་རྫ་རྔ་འཁྲོལ་བ་ལས། ། ཐལ་སྦྱར་སྤྱི་བོའི་ཅོད་པན་དུ་བརྒྱན་པ། །
སྨྱུག་ཐོགས་རབ་འབྱམས་སྨྲ་བ་བཟོད་བཟང་གིས། ། ལྷག་ཆད་སྤངས་ཏེ་དད་སྤྲོས་བྲིས་འདི་ལ། ། ནོངས་ཚོགས་མཆིས་ན་བླ་མའི་སྤྱན་སྔར་འཆགས། མངྒ་ལཾ།། །། PAGE * MERGEFORMAT 76 ཀུན་དགའ་བློ་གྲོས། ལཱུ་ཧི་པའི་ལུགས་ཀྱི་བདེ་མཆོག་སྒྲུབ་དཀྱིལ། PAGE * MERGEFORMAT 75
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
