གསུང་འབུམ། ཀུན་དགའ་བློ་གྲོས།
པོད ༥༣
རྗེ་བཙུན་རྡོ་རྗེ་རྣལ་འབྱོར་མའི་བེའུ་བུམ་གྱི་དཀར་ཆག་གདམས་པའི་གནད་ཀུན་གསལ་བར་བྱེད་པའི་ཉི་འོད།
༄༅། །རྗེ་བཙུན་རྡོ་རྗེ་རྣལ་འབྱོར་མའི་བེའུ་བུམ་གྱི་དཀར་ཆག་གདམས་པའི་གནད་ཀུན་གསལ་བར་བྱེད་པའི་ཉི་འོད་ཅེས་བྱ་བ་བཞུགས་སོ།། རྒྱ་གར་སྐད་དུ། ཀཱུ་ལ་སརྦ་པ་ཏི་བྷཊྚ་ར་ཀ་བཛྲ་ཝ་ར་ཧི་པཱ་ད་ཡ་ན་མཿ བོད་སྐད་དུ། རིགས་ཐམས་ཅད་ཀྱི་བདག་པོ་རྗེ་བཙུན་རྡོ་རྗེ་རྣལ་འབྱོར་མའི་ཞབས་ལ་ཕྱག་འཚལ་ལོ། ། ཚད་མེད་སྤྲོས་བྲལ་བདེན་དོན་མངོན་གཟིགས་ཀྱང་། ། གྲངས་མེད་རྒྱལ་ཀུན་བསྐྱེད་པའི་ཡུམ་མཆོག་མ། ། དཔག་མེད་མཁའ་སྤྱོད་འཁྲིད་པའི་ལམ་མཁན་མཆོག ། མཁའ་སྤྱོད་དབང་དང་དབྱེར་མེད་བླ་མར་འདུད། ། གང་གི་སྐུ་ནི་རྡུལ་བྲལ་རཱ་གའི་ལྷུན་པོ་ལ། །
ཉིན་བྱེད་འབུམ་གྱིས་འཁྱུད་པའི་གཟི་མདངས་མངོན་པར་འཕྲོ། ། དྲན་པའི་མོད་ལ་མཁའ་སྤྱོད་གོ་འཕང་མཆོག་སྩོལ་བ། ། ཡུམ་ཆེན་མཁའ་སྤྱོད་དབང་མོས་རྟག་ཏུ་དགེ་ལེགས་སྩོལ། ། ཟབ་དོན་རྡོ་རྗེ་ཐེག་པ་ཡི། ། ངེས་དོན་གཟིགས་པ་ནཱ་རོ་པ། ། དམིགས་མེད་དོན་མཛད་ཕམ་མཐིང་སོགས། ། རྒྱུད་དོན་གཟིགས་རྣམས་སྤྱི་བོས་མཆོད། ། བླ་མེད་མན་ངག་རྒྱ་མཚོ་ལས། ། ཉིང་ཁུ་ཡིད་ནོར་གསང་མཐའི་ལམ། ། བོད་ལྗོངས་གསལ་མཛད་འཇམ་པའི་དབྱངས། །
དབང་པོའི་གྲངས་ལྡན་སྤྱི་བོས་མཆོད། ། དེ་ལྟའི་བཀའ་མཆིད་ཟབ་དོན་བརྒྱུད། ། སྙན་བརྒྱུད་འཛིན་པ་ཆོས་ཀྱི་རྗེ། ། བློ་གྲོས་རྒྱལ་མཚན་བརྒྱུད་པར་བཅས། ། སྙིང་ནས་དྲན་ནོ་བརྩེ་བས་སྐྱོངས། ། གཞན་ཡང་རྗེ་བཙུན་ས་སྐྱ་པའི། ། འཁྲུལ་མེད་བསྟན་པ་སྤེལ་མཛད་པའི། ། བསྟན་འཛིན་ངོར་རྫོང་གོང་དཀར་སོགས། ། ཀུན་ལ་ཕྱག་འཚལ་བྱིན་གྱིས་རློབས། ། ཁྱད་པར་རྒྱལ་བའི་དབང་པོ་ཡིས། །
ལུང་བསྟན་བརྙེས་པ་ཨེ་ཝཾ་པ། ། རྗེ་བཙུན་ཀུན་དགའ་བཟང་པོ་ཡི། ། ཐུགས་རྗེའི་ཟེར་གྱིས་བདག་ལ་སྲུངས། ། བློ་ལྡན་མཁས་གྲུབ་ཀུན་གྱི་རྒྱན། ། གསལ་སྟོང་ཏིང་འཛིན་མཆོག་བརྙེས་པས། ། རྒྱ་མཚོའི་གོས་ཁྱབ་གདུལ་བྱ་ལ། ། ཆོས་ཆར་འབེབས་དེར་ཕྱག་འཚལ་ལོ། ། སྙིགས་དུས་བསྟན་པའི་ཉི་མ་སྔགས་འཆང་རྗེ། ། ངག་གི་དབང་པོ་ཀུན་དགའ་རིན་ཆེན་དང་། ། དེ་སྲས་འཇམ་དབྱངས་སྐུ་མཆེད་རྣམ་གཉིས་ལ། །
གུས་པས་ཕྱག་འཚལ་རྗེས་སུ་གཟུང་དུ་གསོལ། ། སྔོན་ཚེ་འཕགས་པའི་ཡུལ་དང་བོད་ལྗོངས་འདིར། ། མཁས་གྲུབ་དུ་མར་སྐྱེ་བའི་ཚུལ་བཟུང་བ། ། སྔགས་འཆང་བླ་མ་ཤེས་བྱ་ཐམས་ཅད་མཁྱེན། ། ངག་དབང་ཀུན་དགའ་བསོད་ནམས་སྤྱི་བོས་མཆོད། ། རྡོ་རྗེ་སྙིང་པོ་གོས་དཀར་འཛིན། ། འཇམ་དབྱངས་བསོད་ནམས་དབང་ཕྱུག་དང་། ། པདྨ་ཀཱ་ར་སླར་བྱོན་པ། ། ཀུན་དགའ་བཀྲ་ཤིས་རྣམ་གཉིས་རྒྱལ། ། ཁྱོད་ནི་བགྲང་ཡས་བསྐལ་པའི་སྔོན་དུ་ཡན་ལག་བདུན་ལྡན་བརྙེས་ཟིན་ཡང་། །
སླར་ཡང་མ་དག་གདུལ་བྱའི་སྣང་ངོར་སྔགས་འཆང་མཆོག་གི་ཟོལ་འཆང་བ། ། གྲུབ་པའི་དབང་ཕྱུག་རྩ་བའི་བླ་མ་བསོད་ནམས་རིན་ཆེན་གྲགས་པའི་དཔལ། ། རྒྱལ་བའི་རིང་ལུགས་དུས་ཀུན་སྐྱོང་ལ་ལན་བརྒྱར་ཕྱག་འཚལ་བྱིན་གྱིས་རློབས། ། མ་དག་ཕུང་ཁམས་ས་གཞི་ལ། ། རྣམ་དག་ས་བོན་འདེབས་མཛད་པའི། ། ཡོངས་དག་གྲུབ་དབང་ཆོས་ཀྱི་རྗེ། ། སྟོབས་ཀྱི་མགོན་པོ་ཐར་རྩེར་འདུད། ། འཇམ་པའི་དབྱངས་ཉིད་ངུར་སྨྲིག་འཛིན། ། འཆད་རྩོད་རྩོམ་ལ་ཟླ་བྲལ་བའི། ། ཆོས་ཀྱི་སྤྱན་ལྡན་གནས་གསར་རྗེ། །
ཀུན་དགའ་ལེགས་པའི་ཞབས་ལ་འདུད། ། རྣམ་འདྲེན་བདུན་པ་རབ་གསལ་ཟླ། ། མཁས་གྲུབ་དུ་མའི་སྐུར་བསྟན་ནས། ། སླར་ཡང་བྱོན་པ་རྡོ་རྗེ་འཆང་། ། བསྟན་འཛིན་རྒྱ་མཚོར་ཕྱག་འཚལ་ལོ། ། གཞན་ཡང་མཁའ་སྤྱོད་དབང་མོ་ཡིས། ། རྗེས་བཟུང་མཁས་གྲུབ་རྒྱ་མཚོའི་ཚོགས། ། གྲངས་དང་ཚད་མེད་ཐམས་ཅད་ལ། ། སྒོ་གསུམ་དྭང་བས་ཕྱག་འཚལ་ལོ། ། དོན་གཉིས་མཐར་ཕྱིན་སྟོན་མཆོག་དང་། །
སྒྲིབ་གཉིས་མུན་སེལ་དམ་པའི་ཆོས། ། ཡོན་གནས་དམ་པ་དགེ་འདུན་ཏེ། ། དཀོན་མཆོག་རྣམ་གསུམ་སྤྱི་བོས་མཆོད། ། ཕྱོགས་བཅུའི་ཞིང་ཁམས་མུ་མེད་པར། ། རབ་དགའ་ལ་སོགས་སར་བཞུགས་པའི། ། འཇམ་དབྱངས་ལ་སོགས་རྒྱལ་བའི་སྲས། ། ཇི་སྙེད་མཆིས་པ་ཐམས་ཅད་རྒྱལ། ། རྒྱལ་བའི་བསྟན་པ་རིན་པོ་ཆེ། ། དུས་མཐར་སྐྱོང་མཛད་འཕགས་པའི་ཚོགས། ། དགྲ་བཅོམ་གནས་བརྟན་བཅུ་དྲུག་སོགས། །
ཉན་ཐོས་རང་སངས་རྒྱས་རྣམས་མཆོད། ། བསྟན་སྲུང་གཙོ་བོ་མ་ཧཱ་ཀཱ་ལ། ། བསྟན་དགྲའི་སྲོག་འཕྲོག་གདོང་བཞི་པ། ། བསྟན་འཛིན་ལས་སྒྲུབ་པུ་ཏྲ་སོགས། ། བསྟན་སྲུང་དམ་ཅན་རྒྱ་མཚོ་མཆོད། ། ཁྱད་པར་འཁོར་ལོ་སྡོམ་པ་ཡི། ། བསྟན་སྲུང་ཞལ་བཞེས་དཔའ་བོ་ཆེ། ། ནོར་ལྷའི་གཙོ་བོ་ཞིང་སྐྱོང་ཟུང་། ། སྒྲུབ་ལ་འདོད་དགུའི་དངོས་གྲུབ་སྩོལ། ། ཁམས་གསུམ་དབང་སྡུད་རིགས་བྱེད་མ། །
སྒྲུབ་པའི་དབུལ་སེལ་ཚོགས་ཀྱི་བདག ། དངོས་གྲུབ་མཆོག་སྩོལ་འདོད་རྒྱལ་ཏེ། ། བརྟན་གཡོ་དབང་སྡུད་རྣམ་གསུམ་མཆོད། ། དེ་ལྟར་མཆོད་འོས་རྣམས་ལ་གུས་བཏུད་ནས། ། རྨད་བྱུང་རྡོ་རྗེ་ཐེག་པའི་ཉིང་ཁུའི་བཅུད། ། ཟབ་པའི་ཡང་རྩེ་ནཱ་རོ་མཁའ་སྤྱོད་ཀྱི། ། རབ་ཟབ་གདམས་པའི་བེའུ་བུམ་དཀར་ཆག་འབྲི། ། འདི་ནི་མཐོང་བ་ཙམ་གྱིས་མན་ངག་གནད། ། ཀུན་ཀྱང་གསལ་བར་བྱེད་པའི་ཉི་མ་སྟེ། ། དེས་ན་གོང་གི་མིང་ཀྱང་གདམས་པའི་གནད། །
ཀུན་གསལ་ཉི་འོད་བདག་གིས་འབྲི་བར་བྱ། ། དེ་ལ་འདིར་བདག་ཅག་གི་སྟོན་པ་ཐུབ་པའི་དབང་པོ་དེ་ཉིད་ཀྱིས་གདུལ་བྱའི་བསམས་པ་དང་མཐུན་པར་ཆོས་ཚུལ་བསམ་གྱིས་མི་ཁྱབ་པ་ཞིག་གསུངས་པ་རྣམས་བསྡུ་ན་ཐེག་པ་ཆེ་ཆུང་གཉིས་སུ་འདུས་པ་ལས། འདིར་ཐེག་པ་ཆེན་པོ། དེ་ལས་ཀྱང་མདོ་སྔགས་གཉིས་ལས་འདིར་གསང་སྔགས་ཀྱི་ཐེག་པ། དེ་ལ་ཡང་རྒྱུད་སྡེ་བཞི་ལས་འདིར་རྣལ་འབྱོར་ཆེན་པོ། རྣལ་འབྱོར་ཆེན་པོ་ལ་ཡང་ཕ་རྒྱུད་མ་རྒྱུད་གཉིས་མེད་ཀྱི་རྒྱུད་དང་གསུམ་དུ་ཡོད་པ་ལས། འདི་མ་རྒྱུད་འཁོར་ལོ་སྡོམ་པའི་རིགས་ཡིན་ཞིང་། དེ་ལ་ཡང་རྩ་རྒྱུད་ནག་པོའི་སྐོར། ཀུན་སྤྱོད་ལཱུ་ཧིའི་སྐོར། ཟབ་དོན་དྲིལ་བུའི་སྐོར།
ཟབ་པའི་ཡང་རྩེ་ནཱ་རོ་མཁའ་སྤྱོད་རྣམས་ལས། འདིར་ཕྱི་མ་ཉིད་འཆད་པར་བྱ་བ་ལ་གཉིས་ཏེ། འཕགས་ཡུལ་དང་བོད་ཡུལ་དུ་བྱུང་ཚུལ་ལོ། ། དང་པོ་ནི། རྒྱ་གར་འཕགས་པའི་ཡུལ་གྱི་པཎ་གྲུབ་ཀུན་གྱི་གཙུག་རྒྱན་དམ་པ་ཇོ་བོ་ནཱ་རོ་ཏ་པ་དེ་ཉིད་ཀྱིས་རྣལ་འབྱོར་གསང་མཐའི་ཉིང་ཁུ་རྗེ་བཙུན་རྡོ་རྗེ་རྣལ་འབྱོར་མ་འདི་ཉིད་ཀྱི་ལམ་བཟང་བླ་ན་མེད་པ་ལ་བརྟེན་ནས་གྲུབ་པ་བརྙེས་པའི་ཚུལ་བཟུང་སྟེ། འདི་སྐོར་གྱི་གདམས་པ་ཟབ་མོ་རྣམས་ཉིད་ཀྱི་ཞལ་སློབ་ཕལ་ཆེ་བ་ཀུན་ལ་མ་གནང་ཞིང་། གཉིས་སྐྱེས་དང་མཆོག་གཉིས་ལ་སོགས་པ་སློབ་མའི་གཙོ་བོ་པཎྜི་ཏ་བཅུ་གཅིག་ཙམ་དང་བོད་ཡུལ་གྱི་ལྷོ་བྲག་མར་པ་ལོ་ཙཱ་བ་ལ་སོགས་པ་རྒྱ་བོད་ཀྱི་དཀའ་བ་དུ་མ་སྤྱད་པའི་གྲགས་ཆེན་གྱི་སློབ་མའི་མཆོག་དེ་རྣམས་ལའང་མ་གནང་བར། ཤིན་ཏུ་ཟབ་པའི་གདམས་པ་འདི་ཉིད་བལ་པོ་ཕམ་མཐིང་པ་སྐུ་མཆེད་གཅེན་འཇིགས་མེད་གྲགས་པ་དང་གཅུང་དུས་འཁོར་བ་གཉིས་ལ་ལེགས་པར་བསྩལ་ཞིང་། དེ་ཉིད་གཉིས་པ་བོད་ཡུལ་དུ་དར་བའི་ཚུལ་ནི། ཕམ་མཐིང་པའི་སློབ་མ་ཀློག་སྐྱ་ཤེས་རབ་བརྩེགས་དང་མལ་ལོ་ཙཱ་བ་ལས་རིམ་པར་བརྒྱུད།
གངས་ལྗོངས་བསྟན་པའི་མངའ་བདག་རྗེ་བཙུན་ས་སྐྱ་པ་ཆེན་པོ་ཀུན་དགའ་སྙིང་པོས་མལ་ལོ་དེ་ཉིད་མཉེས་པ་གསུམ་གྱི་སྒོ་ནས་མཉེས་པར་མཛད་དེ་ལེགས་པར་གསན་ཅིང་བཀའ་བབས་པ་ཤིན་ཏུ་ཟབ་པ་ལས་ཀྱང་ཆེས་ཟབ་པ་རྗེ་བཙུན་རྡོ་རྗེ་རྣལ་འབྱོར་མའི་ཆོས་སྐོར་འདི་ལ་རྗེས་འབྲངས་བསྟན་འཛིན་གྱི་སློབ་མ་ངོར་རྫོང་གོང་དཀར་བ་སོགས་དུ་མ་ཡོད་པ་ལས་ངོར་པའི་བརྒྱུད་འཛིན་རྣམས་ལ་བྱིན་རླབས་དང་ཉམས་ཁྲིད་ལུང་རྒྱུན་སོགས་ཕལ་ཆེར་མ་ཉམས་པར་བཞུགས་ཤིང་རྫོང་ཆུང་པ་རྣམས་འདི་སྐོར་ལ་སྤྲོས་མེད་ཀྱི་སྟབས་བྱིན་རླབས་དང་མན་ངག་ཕྲན་ཚེགས་ལས་མེད་ཅིང་། གོང་དཀར་བ་རྣམས་ལའང་བྱིན་རླབས་ཀྱི་རྒྱུན་ཙམ་ལས་མེད་ལ། ཐུན་མོང་མ་ཡིན་པ་རྗེ་བཙུན་ས་སྐྱ་པའི་གོང་མ་རྡོ་རྗེ་འཆང་རྣམས་ཀྱི་ཞལ་ནས་ཞལ་དང་སྙན་ནས་སྙན་དུ་བརྒྱུད་པའི་གདམས་པ་ཟབ་མོ་ཀུན་གྱི་མཛོད་འཛིན་པ་ནི་ཚར་ཆེན་ཆོས་ཀྱི་རྒྱལ་པོ་བརྒྱུད་འཛིན་དང་བཅས་པ་ཉིད་ཡིན་ཏེ། རྗེ་ཉིད་ཀྱི་གསུང་ལས། སྙན་བརྒྱུད་རྒྱ་མཚོའི་མངའ་བདག་རྡོ་རྗེ་འཆང་། ། ཀུན་སྤངས་ཆོས་རྗེའི་ཞལ་ལས་ཐོས་གྱུར་ཅིང་། ། ཞེས་གསུངས་པ་ལྟར་གྱི་སྙན་བརྒྱུད་ཐུན་མོང་མ་ཡིན་པ་རྗེ་བཙུན་ནཱ་རོ་མཁའ་སྤྱོད་ཀྱི་མན་ངག་ཟབ་མོ་རྣམས་གླེགས་བམ་དུ་བཞེངས་ཏེ། དཀར་ཆག་ཏུ་འབྲི་བ་ལ། བརྒྱུད་པའི་གསོལ་འདེབས་ཀྱི་སྐོར། རྒྱུད་དང་རྒྱ་གཞུང་སྒྲུབ་ཐབས་ལས་ཚོགས་དང་།
བོད་གཞུང་སྒྲུབ་ཐབས་ཀྱི་སྐོར། དཀྱིལ་འཁོར་སྒྲུབ་མཆོད་ཀྱི་སྐོར། ཚོགས་མཆོད་ཀྱི་སྐོར། སློབ་མ་བྱིན་རླབས་ཀྱི་སྐོར། རྣམ་བཤད་ཀྱི་སྐོར། ཟིན་བྲིས་དང་འཆད་ཐབས་ཀྱི་སྐོར། ཐུན་མོང་བའི་ཁྲིད་ཀྱི་སྐོར། བསྙེན་ཐབས་དང་སྦྱིན་སྲེག་གི་སྐོར། ཐུན་མོང་མ་ཡིན་པའི་འཁྲིད་འཕོ་བ་དང་བཅས་པའི་སྐོར། མཐའ་རྟེན་སྨོན་ལམ་དང་བཀྲ་ཤིས་ཀྱི་སྐོར་ཏེ་དོན་ཚན་བཅུ་གཅིག་གི་སྒོ་ནས་འཆད་པ་ལ།
བླ་མ་བརྒྱུད་རིམ་གྱི་གསོལ་འདེབས་འདི་དག་ཐོག་མ་ཉིད་དུ་འབྱུང་བའི་རྒྱུ་མཚན་ཅི་ཡིན་སྙམ་ན། གསང་ཆེན་ཟབ་མོའི་ལམ་ཐམས་ཅད་བླ་མ་ཉིད་ལ་བརྟེན་དགོས་པ་ཡིན་ཏེ། བདག་ཉིད་ཆེན་པོ་ས་པཎ་གྱིས། ཉི་མའི་འོད་ཟེར་རབ་ཚ་ཡང་། ། མེ་ཤེལ་མེད་པར་མེ་མི་འབྱུང་། ། དེ་བཞིན་སངས་རྒྱས་བྱིན་རླབས་ཀྱང་། ། བླ་མ་མེད་པར་འབྱུང་མི་འགྱུར། ། དེས་ན་ཁྱོད་ཉིད་མཉེས་པ་ཡིས། ། སངས་རྒྱས་ཐམས་ཅད་མཉེས་པར་འགྱུར། ། ཞེས་དང་།
དཔལ་གསང་བ་འདུས་པ་ལས། གང་གི་བསྐལ་པ་བྱེ་བ་ནི། ། བརྒྱ་ཕྲག་དུ་ཡང་རྙེད་དཀའ་བ། ། དེ་ཉིད་སངས་རྒྱས་བཅོམ་ལྡན་ལ། ། སྐྱེ་བ་འདིར་ནི་སྩོལ་བར་མཛད། ། ཅེས་སོགས་རྒྱ་ཆེར་བཀའ་བསྩལ་པས་ན། གསང་ཆེན་ཟབ་མོ་འདི་ལ་རྩ་བརྒྱུད་ཀྱི་བླ་མ་དམ་པ་རྣམས་མཆོད་ཅིང་གསོལ་བ་འདེབས་པ་ཉིད་གཙོ་ཆེ་བ་ཡིན་པས། རྒྱུ་མཚན་དེའི་ཕྱིར་འདིར་ཐོག་མར་རྗེ་བཙུན་ནཱ་རོ་མཁའ་སྤྱོད་ཀྱི་བླ་མ་བརྒྱུད་པ་ལ་གསོལ་བ་འདེབས་པར། ༈ ངོར་ཆེན་རྡོ་རྗེ་འཆང་ཀུན་དགའ་བཟང་པོས་མཛད་པ་མགོར་ཨོཾ་སྭསྟི། བསོད་ནམས་ཡེ་ཤེས་ཚོགས་གཉིས་རབ་རྫོགས་ཤིང་། །
ཞེས་དང་། མཇུག་ཏུ། འགྲོ་བའི་བླ་མ་བསོད་ནམས་རྒྱལ་མཚན་དཔལ། ། ཞེས་བཅུག་ལ་བྱའོ། ། མཁའ་སྤྱོད་མན་ངག་གི་བླ་མ་བརྒྱུད་རིམ་ལ་གསོལ་བ་འདེབས་པ་ཤཱཀྱའི་དགེ་སློང་ཀུན་དགའ་བཟང་པོས་སྦྱར་བའོའི་མཐའ་ཅན། ༈ ཡང་དེའི་མཇུག་ཏུ་དེ་ཉིད་ཀྱིས་མཛད་པའི་བརྒྱུད་འདེབས་བསྡུས་པ། མགོར། རྡོ་རྗེ་འཆང་དང་རྡོ་རྗེ་རྣལ་འབྱོར་མ། ། ཞེས་དང་། མཇུག་ཏུ།
མཁའ་སྤྱོད་གོ་འཕང་ཐོབ་པར་བྱིན་གྱིས་རློབས། ། ཞེས་པ་དགེ་སློང་ཀུན་དཀའ་བཟང་པོས་སྦྱར་བའོའི་མཐའ་ཅན། ༈ དེའི་མཇུག་ཏུ་ཁ་སྐོང་མགོར། རྡོ་རྗེ་འཆང་ཆེན་ཀུན་དགའ་བཟང་པོ་དང་། ། ཞེས་པ་ཤླཽ་ཀ་གཅིག་གི་མཇུག་ཏུ་ཞེས་ཁ་བསྐངས་སོའི་མཐའ་ཅན། ༈ ཡང་མགོར། ཚར་ཆེན་ཆོས་རྗེ་འཇམ་དབྱངས་མཁྱེན་བརྩེའི་དབང་། ། ཞེས་སོགས་ཤླཽ་ཀ་གཅིག་གི་མཇུག་ཏུ་ཞེས་པའང་བྱ་བྲལ་བས་སྦྱར་རོའི་མཐའ་ཅན་རྣམས་སྡེ་ཚན་གཅིག ༈ ཡང་རྡོ་རྗེ་རྣལ་འབྱོར་མ་ལ་གསོལ་འདེབས་མགོར། ན་མོ་མཉྫུ་ནཱ་ཐ་ཡ།
སྐུ་ལྔ་ལྷུན་གྲུབ་རྡོ་རྗེ་འཆང་། ། ཞེས་དང་། མཇུག་ཏུ། རྣལ་འབྱོར་མ་དཔལ་འགྲུབ་གྱུར་ཅིག ། མངྒ་ལཾ་གྱི་མཐའ་ཅན་བླ་ཆེན་ཆོས་དཔལ་གྱིས་མཛད་པ། ༈ ཡང་བརྒྱུད་འདེབས་པད་དཀར་བཞད་པའི་དགའ་སྟོན་མགོར། ན་མོ་གུ་རུ་བཛྲ་ཝཱ་ར་ཧི། རྒྱལ་བ་རྒྱ་མཚོའི་རིགས་བདག་རྡོ་རྗེ་ཆོས། ། ཞེས་དང་། མཇུག་ཏུ།
རྡོ་རྗེ་བཙུན་མོའི་ཞབས་ཀྱིས་རིང་ནས་བསྐྱངས་པའི་རྣལ་འབྱོར་པ་བློ་གསལ་གྱིས་སྟོད་ལུང་ས་རའི་གཟིམ་ཁང་གི་ཡང་ཐོག་མེ་མཚམས་ཀྱི་བ་གམ་བཞི་པར་རཀྟ་བཞད་པའི་ཕྱོགས་ཀྱི་ཚེས་ལ་སྦྱར་བ་དགེ་ལེགས་འཕེལ། ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། ༈ ཡང་ནཱ་རོ་མཁའ་སྤྱོད་ཀྱི་ལམ་རིམ་བརྒྱུད་འདེབས་མགོར། རྒྱལ་བ་ཀུན་ཡུམ་རྡོ་རྗེ་རྣལ་འབྱོར་མའི། ། ཞེས་དང་། མཇུག་ཏུ། ལམ་བཟང་འདི་ལ་དད་པའི་བཤེས་གཉེན་དག་གིས་ལན་མང་དུ་བསྐུལ་བའི་ངོར་དག་པ་མཁའ་སྤྱོད་ཀྱི་རྣལ་འབྱོར་པ་ནཱ་གརྫུ་ནས་ཆུ་མོ་བྱའི་ལོ་དཔྱིད་ཀྱི་ཟླ་བ་ལ་མདོག་ཡ་ག་ཆོས་སྡིངས་ཀྱི་གཙུག་ལག་ཁང་དུ་སྦྱར་བའོ། ། ཤཱུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། ༈ ཡང་ནཱ་རོ་མཁའ་སྤྱོད་ཀྱི་བརྒྱུད་འདེབས་མགོར། ན་མོ་བཛྲ་ཝཱ་ར་ཧི་ཡེ།
རྡོ་རྗེ་འཆང་དང་རྗེ་བཙུན་རྣལ་འབྱོར་མ། ། ཞེས་དང་། མཇུག་ཏུ། ཟ་ཧོར་གྱི་བན་དྷེས་སྦྱར་བའི་ཡི་གེ་པ་ནི་གནས་བན་འཇམ་དབྱངས་སོ། ། མངྒ་ལཾ་གྱི་མཐའ་ཅན། ༈ ཡང་བརྒྱུད་འདེབས་གནས་སྦྱར་མ་བྱིན་རླབས་ཆུ་ཤེལ་དབང་པོ་ཁོ་བོས་སྦྱར་བ་མགོར། ན་མོ་གུ་རུ་བཛྲ་ཡོ་གི་ནི། གནས་རང་བཞིན་ལྷུན་གྲུབ་ཕོ་བྲང་དུ། ། ཞེས་དང་། མཇུག་ཏུ།
གནས་མཁའ་སྤྱོད་བགྲོད་པར་བྱིན་གྱིས་རློབས། ། མངྒ་ལཾ་གྱི་མཐའ་ཅན། ༈ ཡང་དེ་རྗེས་མགོར། ན་མོ་གུ་རུ་བཛྲ་ཝཱ་ར་ཧི། གནས་མཁའ་ཁྱབ་ཟུང་འཇུག་གཞལ་ཡས་སུ། ། ཞེས་དང་། མཇུག་ཏུ། མཁའ་སྤྱོད་མངོན་དུ་འགྱུར་བར་བྱིན་གྱིས་རློབས་ཤིག སརྦ་མངྒ་ལཾ་གྱི་མཐའ་ཅན། ༈ ཡང་དེ་རྗེས་མགོར།
ན་མ་གུ་རུ་བཛྲ་ཝཱ་ར་ཧི། རྟེན་དལ་འབྱོར་མི་རྟག་དྲན་བསྐུལ་གྱི། ། ཞེས་དང་། མཇུག་ཏུ། ས་སྐྱ་པ་ཀུན་བློས་སྦྱར་བ་དགེའི་མཐའ་ཅན། ༈ ཡང་ནཱ་རོ་མཁའ་སྤྱོད་ཀྱི་བརྒྱུད་འདེབས་ལུགས་གཉིས་ཀྱི་ཁ་སྐོང་རགས་རིམ་ཕྱོགས་གཅིག་ཏུ་བསྡོམས་ནས་ཁོ་བོས་སྦྱར་བ་མགོར། ཨོཾ་སྭསྟི། རྡོ་རྗེ་འཆང་ཀུན་དགའ་བཟང་པོས་མཛད་པའི་ཞེས་དང་། མཇུག་ཏུ། དགེ་ལེགས་འཕེལ་གྱི་མཐའ་ཅན་རྣམས་ཀྱི་དང་པོ་བརྒྱུད་རིམ་གསོལ་འདེབས་ཀྱི་སྐོར་དང་།
༈ གཉིས་པ་རྒྱུད་དང་རྒྱ་གཞུང་སྒྲུབ་ཐབས་ལས་ཚོགས་དང་། བོད་གཞུང་སྒྲུབ་ཐབས་ཀྱི་སྐོར་ལ། ༈ ཐོག་མར་འཁོར་ལོ་བདེ་མཆོག་གི་རྒྱུད་ཉུང་ངུ་ལེའུ་ལྔ་བཅུ་རྩ་གཅིག་པ། རྒྱ་གར་གྱི་མཁན་པོ། ཀ་ར་ཝརྨ་དང་། ལོ་ཆེན་རིན་ཆེན་བཟང་པོས་བསྒྱུར་བ་ལ་སླར་སུ་མ་ཏི་ཀཱིརྟི་དང་མལ་ལོས་བསྒྱུར་བ། ངེད་རང་གིས་བརྩམས་པའི་གླེགས་བམ་བཞེངས་བྱང་བརྒྱུད་འདེབས་བཅས། རྒྱ་གཞུང་ལ་རྩ་བ་ལྟ་བུར་གྱུར་པ་ཇོ་བོ་ནཱ་རོ་ཏ་པས་མཛད་པའི་སྒྲུབ་ཐབས་རྒྱ་གཞུང་མགོར། རྒྱ་གར་སྐད་དུ། བཛྲ་ཡོ་གི་ནི་སྭ་དྷཱ་ན།
བོད་སྐད་དུ། རྡོ་རྗེ་རྣལ་འབྱོར་མའི་སྒྲུབ་ཐབས། ཐུགས་རྗེ་ཆེན་པོ་ལ་ཕྱག་འཚལ་ལོ། ། དང་པོ་རེ་ཞིག་རྣལ་འབྱོར་པས། ། ཞེས་དང་། མཇུག་ཏུ། དགེ་སློང་པྲཛྙ་ཀཱིརྟིས་བསྒྱུར་ཅིང་གཏན་ལ་ཕབ་པའོའི་མཐའ་ཅན་ས་ཆེན་གྱི་གསུང་མཆན་དང་བཅས་པ། ༈ བོད་གཞུང་ལ་ཐོག་མར་ས་ཆེན་གྱིས་མཛད་པའི་སྐོར་ནི། རྒྱ་གཞུང་དེའི་མཇུག་ཏུ་སྒྲུབ་ཐབས་རྣལ་འབྱོར་བཅུ་གཅིག་ཕྱི་མཆོད་མདོར་བསྡུས་དང་བཅས་པ། མགོར།
བླ་མ་དམ་པ་རྣམས་ལ་ཕྱག་འཚལ་ལོ། ། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཐུགས་རྗེ་ཆེན་པོ་སྤྱན་རས་གཟིགས་ལ་ཕྱག་འཚལ་ལོ། ། རྡོ་རྗེ་རྣལ་འབྱོར་མའི་སྒྲུབ་ཐབས་ལ་ཞེས་དང་། མཇུག་ཏུ། དེ་ལྟར་དོན་བཅུ་གཅིག་གོའི་མཐའ་ཅན་མཆན་བཅས། ༈ དེ་རྗེས་ཕྱི་མཆོད་ཀྱི་མགོར། འདིའི་ཕྱི་མཆོད་མདོར་བསྡུས་བྱེད་ན་ཞེས་དང་། མཇུག་ཏུ། བྱང་ཆུབ་སེམས་དཔའ་འམ་དཀྲོལ་བའི་མཐའ་ཅན་མཆན་ཅན།
༈ དེ་རྗེས་བསྐྱེད་རིམ་ལ་བརྟེན་ནས་མཁའ་སྤྱོད་སྒྲུབ་པ། མགོར། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། བསྐྱེད་པའི་རིམ་པའི་ཆ་བཟླས་བསྒོམ་རྣལ་འབྱོར་ལ་བརྟེན་ནས། མཁའ་སྤྱོད་ཀྱི་དངོས་གྲུབ་སྒྲུབ་པ་ནི་ཞེས་དང་། མཇུག་ཏུ། བླ་མ་དམ་པའི་ཞལ་གྱི་གདམས་པ་རྫོགས་སོའི་མཐའ་ཅན་མཆན་ཕྲན་བུ་བཅས། ༈ དེ་རྗེས་བྱིན་རླབས་ཀྱི་ཡི་གེ མགོར། དཔལ་བདེ་མཆོག་འཁོར་ལོ་ལ་ཕྱག་འཚལ་ལོ། །
ཚེས་བཅུ་ལ་སོགས་དུས་ཁྱད་པར་ཅན་རྣམས་ཀྱི་དུས་སུ་ཞེས་དང་། མཇུག་ཏུ། བུ་མོ་གཞོན་ནུ་མ་ལ་སྟོན་མོ་བྱ་བ་དམ་ཚིག་གོའི་མཐའ་ཅན་མཆན་བཅས། ༈ དེ་རྗེས་ཚོགས་མཆོད་མདོར་བསྡུས་མགོར། རྗེ་བཙུན་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཚོགས་ཀྱི་མཆོད་པ་མདོར་བསྡུས་བྱེད་པར་འདོད་ན། ཞེས་དང་། མཇུག་ཏུ། ལས་ཀྱི་རྗེས་མི་མངོན་པར་བྱའོའི་མཐའ་ཅན། ༈ དེ་རྗེས་ཚེས་བཅུའི་མཆོད་པ་མགོར།
བླ་མ་དམ་པ་རྣམས་དང་རྡོ་རྗེ་རྣལ་འབྱོར་མ་ཐ་མི་དད་པ་ལ་ཕྱག་འཚལ་ལོ། ། རྣལ་འབྱོར་པའི་ཚེས་བཅུའི་མཆོད་པ་ཡི་དམ་དུ་བྱེད་ན་ཞེས་དང་། མཇུག་ཏུ། ཉེས་པ་ཐམས་ཅད་འདག་གསུངས་པའི་མཐའ་ཅན། ༈ དེ་རྗེས་སྦྱིན་སྲེག་གི་མགོར། བླ་མ་དམ་པའི་ཞབས་ལ་ཕྱག་འཚལ་ལོ། ། རྣལ་འབྱོར་མའི་སྦྱིན་སྲེག་བྱེད་པར་འདོད་པས་ཞེས་དང་། མཇུག་ཏུ། ཡང་ན་བདག་ཉིད་ལ་བསྡུའི་མཐའ་ཅན་མཆན་ཕྲན་བཅས། ༈ དེ་རྗེས་མར་མེའི་སྦྱིན་སྲེག་མགོར།
རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། རྣལ་འབྱོར་པ་གང་ཞིག་མར་མེའི་སྦྱིན་སྲེག་བྱེད་པར་འདོད་ན། ཞེས་དང་། མཇུག་ཏུ། ཡི་གེར་བཀོད་པའི་མཐའ་ཅན་མཆན་ཕྲན་བཅས། ༈ དེ་རྗེས་ལམ་གྱི་ཡན་ལག་པྲ་སེ་ན་དབབ་པ། མགོར། ན་མོ་གུ་རུ་བྷ་དྲ་ཡ་ལམ་གྱི་ཡན་ལག་པྲ་སེ་ན་དབབ་པའི་གདམས་ངག་ནི། ཞེས་དང་། མཇུག་ཏུ།
པྲ་སེ་ན་དབབ་པའི་མན་ངག་གོའི་མཐའ་ཅན། ༈ དེ་རྗེས་གནོད་སྦྱིན་མོའི་སྒྲུབ་ཐབས་རྒྱུད་ཀྱི་དུམ་བུའི་མགོར། དེ་ནས་གནོད་སྦྱིན་མོའི་རྟོགས་པ་བཤད་པར་བྱ་སྟེ། གང་ཞིག་བསྒྲུབས་པས་བསྐལ་པར་གནས་པར་འགྱུར་རོ། ། ཞེས་དང་། མཇུག་ཏུ། དེ་ཧི་ད་ཧ་ས་ཡ་སྭཱཧཱའི་མཐའ་ཅན་མཆན་བཅས། ༈ དེ་རྗེས་པདྨ་ཏིའི་སྒྲུབ་ཐབས་མགོར། གནོད་སྦྱིན་མོའི་བཅུད་ལེན་དང་། ། དགོས་པ་ཐམས་ཅད་སྟེར་བྱེད་པ། །
ཞེས་དང་། མཇུག་ཏུ། མན་ངག་རྫོགས་སོའི་མཐའ་ཅན་མཆན་བཅས། ༈ དེ་རྗེས་པ་ཏ་ནའི་སྒྲུབ་ཐབས་མགོར། འོང་ངེས་པའི་འཇིགས་པ་ཅི་བྱུང་ཡང་། སྔགས་རྒྱུན་མ་བཅད་གསུང་ཞེས་དང་། མཇུག་ཏུ། ཞེས་བརྗོད་ཀྱི་མཐའ་ཅན་མཆན་གཅིག་བཅས། ༈ དེ་རྗེས་སྨན་ཆེན་པོའི་བཅུད་ལེན་མགོར། ཨོཾ་སྭསྟི་སིདྡྷཾ།
བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། ། བོང་ང་ཆ་གཅིག་ལ་ངན་ན་ཨ་རུ་ར་དྲུག་འགྱུར། བཟང་ན་བཅུ་གཉིས་འགྱུར་བྱ་ཞེས་དང་། མཇུག་ཏུ། ཐུན་མོང་མ་ཡིན་པའི་གདམས་ངག་གོའི་མཐའ་ཅན། ༈ དེ་རྗེས་པདྨ་ཏིའི་སྒྲུབ་ཐབས་ཞལ་ཤེས་མགོར། རྡོ་རྗེ་ཕག་མོ་ལ་ཕྱག་འཚལ་ལོ། ། དོན་གྲུབ་མ་ཡི་དམ་དུ་བྱེད་པའི་རྟེན་གྱི་གང་ཟག་གིས། ཞེས་དང་། མཇུག་ཏུ།
གདམས་ངག་བརྒྱུད་པའི་ཡིག་ཆུང་རྫོགས་སོའི་མཐའ་ཅན། མཆན་གསུམ་བཅས་རྣམས་ས་ཆེན་གྱིས་མཛད་པ་དང་། ཡིག་རྙིང་ལ་ས་ཆེན་གྱིས་མཆན་མཛད་པ། ༈ དེ་རྗེས་ས་ཆེན་གྱི་ཡི་གེ་རྣམས་ཀྱི་བསྡུས་དོན་བྲག་ཕུག་པའི་གསུང་སྒྲོས་མགོར། བླ་མ་ནཱ་རོ་ཏ་པའི་གདམས་ངག་འདི་སྐོར་ལ་བཞི་སྟེ་ཞེས་དང་། མཇུག་ཏུ། བྱིན་རླབས་ཀྱི་ཞར་ལ་མཁའ་སྤྱོད་སྒྲུབ་པ་ཅུང་ཟད་ཀྱང་སྣང་ངོ་། ། ཤུ་བྷཾ་གྱི་མཐའ་ཅན། ༈ འདི་གཤམ་ན་ཡིག་ཆུང་རྗེ་ས་ཆེན་གྱི་ཡི་གེ་གོང་མའི་མཆན་བུ་དང་བཅས་པ་འདི་ནཱ་རོ་མཁའ་སྤྱོད་ཀྱི་ཡི་གེའི་སྙིང་པོ་ལྟ་བུ་མེད་མི་རུང་དུ་ཡོད་པས་གཅེས་སྤྲས་མཆོག་ཏུ་བྱའོ། ། ཞེས་ཚར་ཆེན་ཡབ་སྲས་ཀྱི་ཕྱག་དཔེ་ལས་འབྱུང་ངོ་། །
ཞེས་ཡོད་པ་རྣམས་སྡེ་ཚན་གཅིག་དང་། ༈ ནཱ་རོ་མཁའ་སྤྱོད་ཀྱི་སྒྲུབ་ཐབས་འཕགས་པ་རིན་པོ་ཆེས་མཛད་པའི་མགོར། དཔལ་རྡོ་རྗེ་རྣལ་འབྱོར་མའི་སྒྲུབ་ཐབས། དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། དུས་གསུམ་སངས་རྒྱས་ཐམས་ཅད་ཀྱིས། ། ཞེས་དང་། མཇུག་ཏུ། ས་མོ་སྦྲུལ་གྱི་ལོ་གདུ་བུ་ཟླ་བ་ལ་ཤངས་མདོར་སྦྱར་བའོ། ། ཤུ་བྷཾ་མསྟུ། སརྦ་ཛ་ག་ཏཾ་གྱི་མཐའ་ཅན།
༈ ཡང་དེས་མཛད་པའི་སྒྲུབ་ཐབས་ཆུང་བ་མགོར། རྡོ་རྗེ་རྣལ་འབྱོར་མཁའ་སྤྱོད་མ་བསྒོམ་པར་འདོད་པས་སྟན་བདེ་བ་ལ་འདུག་སྟེ། ཞེས་དང་། མཇུག་ཏུ། འཕགས་པས་མེ་ཕོ་བྱི་བའི་ལོ་ཟླ་བ་གཉིས་པའི་ཚེས་བརྒྱད་ལ་སྦྱར་བའི་ཡི་གེ་པ་ནི་ཨ་ཙཱ་རའོ། ། མངྒ་ལཾ་གྱི་མཐའ་ཅན། ༈ ཡང་རྡོ་རྗེ་རྣལ་འབྱོར་མའི་སྒྲུབ་ཐབས་མགོར། དཔལ་རྡོ་རྗེ་རྣལ་འབྱོར་མ་སྒྲུབ་པའི་ཐབས། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། རྒྱལ་བ་ཐམས་ཅད་བསྐྱེད་པའི་ཡུམ། །
ཞེས་དང་། མཇུག་ཏུ། དོན་ལ་འགལ་བ་མེད་པས་ཤེས་པར་བྱའོ། ། མངྒ་ལཾ་གྱི་མཐའ་ཅན། ༈ རྒྱ་གར་ཤེར་བཟང་གིས་མཛད་པ། དེ་རྗེས་དེས་མཛད་པའི་བདག་འཇུག་མགོར། ན་མོ་གུ་རུ་བྷྱཿ ན་མོ་བུདྡྷ་ཌཱ་ཀི་ནི་བྷྱཿ མཁའ་འགྲོ་སུམ་ཅུ་རྩ་དྲུག་ལ་སོགས་པ། ། ཞེས་དང་།
མཇུག་ཏུ། དོན་གཉེར་སློབ་མས་བསྐུལ་བའི་ངོར་སྦྱར་བའོ། ། མངྒ་ལཾ་གྱི་མཐའ་ཅན། ༈ ཡང་ངོར་ཆེན་གྱིས་མཛད་པའི་རྣལ་འབྱོར་མའི་སྒྲུབ་ཐབས་མགོར། སྭསྟི། ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཞེས་དང་། མཇུག་ཏུ། གནས་སྐབས་ཐམས་ཅད་དུ་རྗེ་བཙུན་མའི་ང་རྒྱལ་གྱིས་གནས་པར་བྱའོ། ། མངྒ་ལཾ་བྷ་ཝནྟུའི་མཐའ་ཅན་མཆན་བཅས། ༈ ཡང་མཁའ་སྤྱོད་མའི་སྒྲུབ་ཐབས་མགོར།
ན་མོ་གུ་རུ་བཛྲ་ཝཱ་ར་ཧི། ནཱ་རོ་མཁའ་སྤྱོད་ཀྱི་སྒྲུབ་པའི་ཐབས་ཉམས་སུ་ལེན་པར་བྱེད་པ་ལ་དོན་བཅུ་གཅིག་སྟེ། ཞེས་དང་། མཇུག་ཏུ། ཤཱཀྱའི་དགེ་སློང་ཀུན་དགའ་བཟང་པོས་སྦྱར་བའོ། ། ཞེས་པ་ལ། ཨཱ་ནན་ཏ་བྷ་དྲས་མཛད་པ་གཞི་མོར་བྱས་ནས་མཆན་བུས་གསལ་བར་བྱས་པ་འདི་ནི་ནཱ་རོ་པའི་རྒྱ་གཞུང་གི་འགྲེལ་པ་རྗེ་ས་ཆེན་གྱིས་མཛད་པའི་རྣལ་འབྱོར་བཅུ་གཅིག་གི་སྒོ་ནས་གསལ་བར་བྱས་པའི་ཚིག་དོན་རྣམས་དང་། བླ་མ་མཁས་པའི་གསུང་སྒྲོས་ཀྱིས་བརྒྱན་ཏེ་ཤཱཀྱའི་དགེ་སློང་མངའ་རིས་ཚུལ་ཁྲིམས་འོད་ཟེར་གྱིས་ཞེས་པ་ནས་ཤཱཀྱ་རིན་ཆེན་གྱིས་བྲིས་མངྒ་ལཾ་གྱི་མཐའ་ཅན། ༈ ཡང་རྣལ་འབྱོར་བཅུ་གཅིག་བསྒོམ་ཚུལ་ཚེས་བཅུའི་མཆོད་པ་སྦྱིན་སྲེག་དང་བཅས་པ་ཀུན་མཁྱེན་བསོད་ནམས་སེང་གེས་མཛད་པ་མགོར། ན་མོ་བཛྲ་ཡོ་གི་ནཱི་ཡེ།
ཐུགས་རྗེས་འགྲོ་ལ་རྗེས་ཆགས་མཛེས་པའི་སྐུ། ། ཞེས་དང་། མཇུག་ཏུ། མཁའ་ལ་སྤྱོད་པའི་གནས་སུ་སྐྱེ་བར་ཤོག ། མངྒ་ལཾ་བྷ་ཝནྟུ་ཤུ་བྷཾ་གྱི་མཐའ་ཅན། ༈ ཡང་རྣལ་འབྱོར་མའི་སྒྲུབ་ཐབས་སངས་རྒྱས་དཔལ་བཟང་གིས་མཛད་པའི་མགོར། བླ་མ་དམ་པ་རྣམས་ལ་ཕྱག་འཚལ་ལོ། ། རྗེ་བཙུན་རྣལ་འབྱོར་མ་སྒྲུབ་པའི་ཐབས་ལ་དོན་བཅུ་གཅིག་གིས་ངེས་པར་བྱ་སྟེ། ཞེས་དང་། མཇུག་ཏུ།
དམ་ཚིག་པ་རང་ལ་བསྡུའོ། ། མངྒ་ལཾ་གྱི་མཐའ་ཅན། ༈ རྡོ་རྗེ་རྣལ་འབྱོར་མའི་སྒྲུབ་ཐབས་དགོས་འདོད་འབྱུང་བ་སངས་རྒྱས་བཟང་པོས་མཛད་པ་མགོར། དུས་གསུམ་རྒྱལ་བའི་མངའ་བདག་བླ་མ་དང་། ཞེས་དང་། མཇུག་ཏུ། དབང་བཞིའི་བདུད་རྩི་ཐོབ་པར་ཤོག་གི་མཐའ་ཅན། ༈ ཡང་དེ་རྗེས་བརྒྱུད་འདེབས་མགོར། རྡོ་རྗེ་འཆང་དང་རྡོ་རྗེ་རྣལ་འབྱོར་མ། ཞེས་དང་།
མཇུག་ཏུ། གཉོས་ཀྱིས་སུག་བྲིས་བགྱིས་པ་ཞུས་དག་དགེའོའི་མཐའ་ཅན། ༈ ཡང་རྡོ་རྗེ་རྣལ་འབྱོར་མའི་རྒྱུན་གྱི་ཉམས་ལེན་མགོར། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་ཅེས་དང་། མཇུག་ཏུ། དགེ་བས་མཁའ་སྤྱོད་འགྲུབ་པར་ཤོག ། ཤུ་བྷཾ་གྱི་མཐའ་ཅན་ས་ལོས་མཛད་པ། ༈ ཡང་རྣལ་འབྱོར་བཅུ་གཅིག་ཉམས་སུ་ལེན་ཚུལ་མགོར། ན་མོ་གུ་རུ་རཏྣ་ཝཱརྡྷ་ཡ། རྣམ་ཀུན་མཆོག་ལྡན་ཤེས་རབ་ལྷ་མོ་དང་། །
ཞེས་དང་། མཇུག་ཏུ། དཀོན་མཆོག་ལྷུན་གྲུབ་ཀྱིས་སྦྱར་བའོ། ། ཤུ་བྷཾ་གྱི་མཐའ་ཅན། ༈ ཡང་མཁའ་སྤྱོད་མའི་ཉམས་ལེན་དང་རྩ་དབུ་མའི་དམིགས་རིམ་མདོར་བསྡུས་ངག་དབང་ཉི་ཟླ་བཟང་པོས་མཛད་པ་མགོར། ཨོཾ་སྭསྟི། རྗེ་བཙུན་རྡོ་རྗེ་རྣལ་འབྱོར་མ་བསྒོམ་པར་འདོད་པས་ཞེས་དང་། མཇུག་ཏུ། འགྲོ་ཀུན་རྒྱལ་ཡུམ་གོ་འཕང་འཐོབ་ཕྱིར་བསྔོའོ། ། མངྒ་ལཾ་གྱི་མཐའ་ཅན།
༈ ཡང་ནཱ་རོ་མཁའ་སྤྱོད་ཀྱི་ཉམས་ལེན་མགོར། ན་མོ་གུ་རུ་བཛྲ་ཡོ་གི་ནཱི་ཡེ། འདིར་རྗེ་བཙུན་ནཱ་རོ་ཏ་པས་གཞན་ལ་མ་གནང་བའི་གདམས་པ་ཞེས་དང་། མཇུག་ཏུ། གྲུབ་པའི་ལུང་ལྟར་བདག་གིས་བཀོད། ྀཨཚའི་མཐའ་ཅན་མཛད་བྱང་མེད་པ། ༈ ཡང་ནཱ་རོ་མཁའ་སྤྱོད་ཀྱི་ཉམས་ལེན་བློ་གསལ་རྒྱ་མཚོས་མཛད་པ་མགོར། ན་མོ་གུ་རུ་བཛྲ་ཝཱ་རཱ་ཧི། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སྒྲུབ་ཐབས་རྒྱུན་དུ་ཉམས་སུ་བླང་བའི་ངག་འདོན་གྱི་ཚུལ་ནི་ཞེས་དང་། མཇུག་ཏུ།
ངག་འདོན་བཀླགས་ཆོག་ཏུ་བཀོད་པའོ། ། ཤུ་བྷཾ་གྱི་མཐའ་ཅན། ༈ ཡང་རྒྱུན་གྱི་ཉམས་ལེན་མགོར། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཞེས་དང་། མཇུག་ཏུ། ས་ལོས་མཛད་པ་ལ་ཁ་འཕངས་པ་རྣམས་ས་སྐྱ་པ་ངག་གི་དབང་པོ་ཀུན་དགའ་རིན་ཆེན་གྱིས་བཅུག་པ་ཡིན། སརྦ་མངྒ་ལཾ་གྱི་མཐའ་ཅན། ༈ ཡང་དེས་མཛད་པའི་སྒྲུབ་ཐབས་རྒྱས་པ་མ་རིག་མུན་སེལ་མགོར། ན་མོ་གུ་རུ་བཛྲ་ཡོ་གི་ནི་བྷྱཿ བླ་མ་དང་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །
སྟན་བདེ་བ་ལ་འདུག་ནས་ཞེས་དང་། མཇུག་ཏུ། ཉེས་པའི་ཚོགས་རྣམས་བླ་མ་དང་ཆོས་སྲུང་ལ་བཤགས་སོ། ། སརྦ་མངྒ་ལཾ་གྱི་མཐའ་ཅན། ༈ ཡང་རྒྱུན་གྱི་ཉམས་ལེན་བླ་མའི་རྣལ་འབྱོར་སོགས་ཚར་ཆེན་གྱི་གསུང་རྒྱུན་བཞིན་དབང་ཕྱུག་རབ་བརྟན་གྱིས་མཛད་པ་མགོར། ན་མ་གུ་རུ་ཝེ། སྐྱབས་འགྲོ་སེམས་བསྐྱེད་རྡོ་རྗེ་སེམས་དཔའི་བསྒོམ་བཟླས་བྱས་ན། ཞེས་དང་། མཇུག་ཏུ། འདིས་ཀྱང་རྗེ་བླ་མའི་སློབ་བཤད་ཟབ་མོའི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག
ཤུ་བྷཾ་གྱིས་མཐའ་ཅན། ༈ ཡང་སྒྲུབ་ཐབས་འདོད་དགུའི་ཆར་འབེབས་མགོར། ན་མོ་གུ་རུ་བཛྲ་ཡོ་གི་ནི་བྷྱཿ བླ་མ་དང་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། སྟན་བདེ་བ་ལ་འདུག་ནས་ཞེས་དང་། མཇུག་ཏུ། འདི་ལ་ཉེས་པའི་ཚོགས་མཆིས་ན་བླ་མ་དང་ཆོས་སྲུང་ལ་བཤགས་སོ། ། སརྦ་མངྒ་ལཾ་གྱི་མཐའ་ཅན། ས་སྐྱ་པ་བསོད་ནམས་དབང་ཕྱུག་གིས་མཛད་པ་རྩ་སྔགས་དང་། ཡོ་ག་ཤུདྡྷའི་སྔགས་ལ་མཆན་བཅས།
༈ ཡང་དེས་མཛད་པའི་སྒྲུབ་ཐབས་རྒྱུན་གྱི་ཉམས་ལེན་མགོར། ན་མོ་གུ་རུ་བཛྲ་ཝཱ་རཱ་ཧི། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སྒྲུབ་ཐབས་རྒྱུན་གྱི་ཉམས་སུ་བླང་བའི་ངག་འདོན་ཉམས་སུ་ལེན་ཚུལ་ནི། ཞེས་དང་། མཇུག་ཏུ། ཉེས་པའི་ཚོགས་རྣམས་བླ་མ་དང་ཆོས་སྲུང་ལ་བཤགས་སོ། ། སརྦ་མངྒ་ལཾ་གྱི་མཐའ་ཅན། ༈ ཡང་རྣལ་འབྱོར་བཅུ་གཅིག་གི་ཉམས་ལེན་གྱི་གནད་བསྡུས་པ་ས་སྐྱ་པ་ཀུན་དགའ་བཀྲ་ཤིས་ཀྱིས་མཛད་པ་མགོར། ན་མོ་གུ་རུ། རྗེ་བཙུན་རྣལ་འབྱོར་མའི་ཉམས་ལེན་ནི།
རྗེ་ས་ཆེན་གྱི་ཞལ་ནས་ཞེས་དང་། མཇུག་ཏུ། ངག་དབང་ཀུན་དགའ་བཀྲ་ཤིས་ཀྱི་བློ་མཚོ་ལས་སོ། ། མངྒ་ལཾ་གྱི་མཐའ་ཅན། ༈ ཡང་རྒྱུན་ཁྱེར་རྨོར་ཆེན་རྡོ་རྗེ་འཆང་གིས་མཛད་པ་མགོར། ན་མོ་གུ་རུ་ཝེ། རྗེ་བཙུན་རྡོ་རྗེ་རྣལ་འབྱོར་མའི་མངོན་རྟོགས་ངག་འདོན་ནི། ཞེས་དང་། མཇུག་ཏུ། བཀྲ་ཤིས་པའི་ཆོས་སྡེར་བྲིས་པའོ། །
སརྦ་མངྒ་ལཾ་གྱི་མཐའ་ཅན། ༈ ཡང་དེས་མཛད་པའི་སྒྲུབ་ཐབས་མགོར། ན་མོ་བཛྲ་ཝཱ་རཱ་ཧི། བདག་དང་མཁའ་མཉམ་འགྲོ་བ་མ་ལུས་པ། ། ཞེས་དང་། མཇུག་ཏུ། ཡི་གེ་པ་ནི་ལྷུན་གྲུབ་འཇམ་དཔལ་ལོ། ། མངྒ་ལཾ་གྱི་མཐའ་ཅན། ༈ ཡང་དེས་མཛད་པའི་རྣལ་འབྱོར་བཅུ་གཅིག་གི་ཉམས་ལེན་སྙིང་པོ་དྲིལ་བ་སྙན་བརྒྱུད་གསེར་གྱི་ཡང་ཞུན་སྣོད་མིན་ལ་གསང་བའི་ཆོས་མགོར། ན་མོ་བཛྲ་ཝཱ་རཱ་ཧི།
ཁྱབ་བདག་གར་གྱི་དབང་ཕྱུག་རྡོ་རྗེ་ཆོས། ། ཞེས་དང་། མཇུག་ཏུ། བླ་མའི་བཀའ་འབངས་ལྷུན་གྲུབ་ཀྱིས་དབེན་གནས་རྨོར་དགོན་པར་བྲིས་པའོའི་མཐའ་ཅན་འདི་སྒྲུབ་ཐབས་ཀྱི་གྲས་སུ་བཀོད་ཀྱང་ལུང་ཀློག་པའི་ཚེ་ཐུན་མོང་མ་ཡིན་པ་རྣམས་ཀྱི་གྲས་ལ་ཀློག་གོ། ༈ ཡང་སྒྲུབ་ཐབས་ཚིགས་བཅད་བཀླགས་པས་མྱུར་འགྲུབ་མགོར། ན་མོ་གུ་རུ་བཛྲ་ཝཱ་རཱ་ཧི། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་བསྒོམ་བཟླས་ཉམས་སུ་ལེན་པར་འདོད་པས། དབེན་པའི་གནས་སུ་བདེ་བའི་སྟན་ལ་བསམ་གཏན་གྱི་རོལ་པས་ཁ་ནུབ་ཏུ་ཕྱོགས་ཤིང་སྐྱབས་ཡུལ་གསལ་འདེབས་ནི། ཞེས་དང་། མཇུག་ཏུ།
དགེ་དེས་མཁའ་སྤྱོད་གོ་འཕང་མྱུར་ཐོབ་ཤོག ། ཨོཾ་སུ་པྲ་ཏིཥྛ་བཛྲ་ཡེ་སྭཱཧཱ། མངྒ་ལཾ་གྱི་མཐའ་ཅན། རྡོ་རྗེ་འཆང་གནས་གསར་ཆོས་ཀྱི་རྗེ་ངག་དབང་ཀུན་དགའ་ལེགས་པའི་འབྱུང་གནས་ཐེག་མཆོག་བསྟན་པའི་རྒྱལ་མཚན་དཔལ་བཟང་པོས་མཛད་པ། ཡིག་བརྒྱ་ལ་མཆན་བཅས། ༈ སྒྲུབ་ཐབས་མཁའ་སྤྱོད་སྒྲུབ་པའི་ལམ་བཟང་མགོར། ན་མོ་གུ་རུ་བཛྲ་ཝཱ་རཱ་ཧི། རྒྱལ་བའི་ཡུམ་མཆོག་རྣལ་འབྱོར་མར། ། གུས་བཏུད་ནས་ནི་དེ་ཉིད་ཀྱི། ། ཞེས་དང་།
མཇུག་ཏུ། ས་སྐྱ་པ་ངག་དབང་ཀུན་དགའ་བློ་གྲོས་ཀྱི་མགྱོགས་པར་སྦྱར་བ་དགེ་ལེགས་འཕེལ་གྱི་མཐའ་ཅན། ༈ ཡང་ཁོ་བོས་སྦྱར་བའི་སྒྲུབ་ཐབས་དང་འཕོ་བ་ལྷན་ཅིག་ཏུ་བཀོད་པ་འཆི་མེད་འབྲས་སྟེར་མགོར། ན་མོ་གུ་རུ་བཛྲ་ཝཱ་རཱ་ཧི། རྗེ་བཙུན་རྡོ་རྗེ་རྣལ་འབྱོར་མ། ། ཞེས་དང་། མཇུག་ཏུ། བསོད་ནམས་འོད་ཟེར་གྱིས་བགྱིས། སརྦ་མངྒ་ལཾ་གྱི་མཐའ་ཅན་རྣམས་ཀྱིས་སྒྲུབ་ཐབས་སྐོར་རྫོགས་ནས། ༈ གསུམ་པ་དཀྱིལ་འཁོར་སྒྲུབ་མཆོད་དང་བདག་འཇུག་གི་སྐོར་ལ།
ཐོག་མར། ནཱ་རོ་མཁའ་སྤྱོད་ཀྱི་བདག་འཇུག་འཕགས་པ་རིན་པོ་ཆེས་མཛད་པ་མགོར། དཔལ་རྡོ་རྗེ་རྣལ་འབྱོར་མའི་སིནྡྷུ་ར་ཡི་དཀྱིལ་འཁོར་དུ་བདག་ཉིད་འཇུག་ཅིང་དབང་བླང་བའི་ཆོ་ག་ཅེས་དང་། མཇུག་ཏུ། ཤངས་མདོའི་གཙུག་ལག་ཁང་དུ་སྦྱར་བའོ། ། ཤུ་བྷཾ་གྱི་མཐའ་ཅན། ༈ ཡང་དེས་མཛད་པའི་བདག་འཇུག་སྡོམ་ཚིག་མགོར། བགེགས་བསྐྲད་ཞུ་འབུལ་ཚོམ་རྔམ་བསྲུངས། ། ཞེས་དང་། མཇུག་ཏུ།
གཏོར་མ་ནང་མཆོད་བུམ་པ་བཤམས། ཤུ་བྷཾ་གྱི་མཐའ་མཆན་ཕྲན་བཅས། ༈ ཡང་ངོར་ཆེན་གྱིས་མཛད་པའི་མངོན་དཀྱིལ་མགོར། ཨོཾ་སྭསྟི་སིདྡྷཾ། བླ་མ་དམ་པའི་ཞབས་ལ་ཕྱག་འཚལ་ལོ། ། ཞེས་དང་། མཇུག་ཏུ། ཟིན་བྲིས་ཡིན་པ་ལ་རྒྱུ་མཚན་མེད་དོ། ། མངྒ་ལཾ་གྱི་མཐའ་ཅན། འདིའི་ཁོངས་སུ་སློབ་མ་རྗེས་འཛིན་སྦྱིན་སྲེག་གཉིས།
ཚེས་བཅུའི་མཆོད་པ། བཟླས་བསྒོམ་ལ་བརྟེན་ནས་མཁའ་སྤྱོད་པའི་ཐབས་རྣམས་ངོར་ཆེན་གྱི་གསུང་བཞིན་ཞལ་སློབ་ཞིག་གིས་བསྒྲིགས་འདྲ་སྙམ་པ། ༈ དེའི་ཡན་ལག་ལྟ་བུར་ངོར་ཆེན་གྱིས་མཛད་པའི་བསྟོད་པ་ཡན་ལག་བདུན་ལྡན་མགོར། ན་མཿཤྲཱི་བཛྲ་ཡོ་གི་ནི་ཡེ། ཡེ་ཤེས་ཆེན་པོའི་མཛོད་འཛིན་ཆོས་ཀྱི་རྗེ། ། ཞེས་དང་། མཇུག་ཏུ། མཁས་པའི་ཆོས་གྲྭ་དཔལ་ལྡན་ས་སྐྱར་བྲིས། ། ཤུ་བྷཾ་གྱི་མཐའ་ཅན། ༈ ཡང་རྗེ་བཙུན་ནཱ་རོ་མཁའ་སྤྱོད་ཀྱི་ཆོས་སྐོར་ཕྱོགས་གཅིག་ཏུ་བསྡེབས་པ་མན་ངག་རིན་པོ་ཆེའི་གཏེར་སྔགས་འཆང་གཟུངས་དཔལ་བས་མཛད་པ་མགོར།
ཨོཾ་སྭསྟི་སིདྡྷཾ། བླ་མ་དམ་པའི་ཞབས་ལ་ཕྱག་འཚལ་ལོ། ། མ་ལུས་འགྲོ་བའི་སེམས་ལ་ཁྱབ་པ་རྗེས་འགྲོ་ཞིང་། ། ཞེས་དང་། མཇུག་ཏུ། རིག་པ་འཛིན་པ་གཟུངས་ཀྱི་དཔལ་བཟང་པོས་ལུག་གི་ལོ་ས་ག་ཟླ་བའི་ཡར་ཚེས་བཅུའི་ཉིན་དཔལ་ལྡན་ས་སྐྱར་སྦྱར་བའོ། ། དགེ་ལེགས་སུ་གྱུར་ཅིག འདིས་འགྲོ་བ་དཔག་ཏུ་མེད་པ་ལ་ཕན་ཐོགས་པར་གྱུར་ཅིག སརྦ་མངྒ་ལཾ། ཤུ་བྷཾ་གྱི་མཐའ་ཅན།
༈ སྒྲུབ་མཆོད་ཟུར་འདེབས་དངོས་གྲུབ་རྒྱ་མཚོ་ནམ་མཁའ་དབང་ཕྱུག་གིས་མཛད་པ་མགོར། ན་མོ་གུ་རུ་བཛྲ་ཡོ་གི་ནི་ན་མཿ རྗེ་བཙུན་རྡོ་རྗེ་རྣལ་འབྱོར་མ་སྒྲུབ་ཅིང་མཆོད་པའི་ཞེས་དང་། མཇུག་ཏུ་དགོན་པར་འབད་དེ་བྲིས་པའོ། ། འདི་བྲིས་དགེ་བས་སེམས་ཅན་ཐམས་ཅད་རྗེ་བཙུན་རྡོ་རྗེ་རྣལ་འབྱོར་མས་རྗེས་སུ་འཛིན་པར་གྱུར་ཅིག མངྒ་ལཾ། ཤུ་བྷཾ་གྱི་མཐའ་ཅན། ༈ ཡང་སྒྲུབ་མཆོད་སོགས་ཀྱི་ངག་འདོན་མགོར། ཨོཾ་སྭསྟི། རྗེ་བཙུན་རྡོ་རྗེ་རྣལ་འབྱོར་མ་སྒྲུབ་ཅིང་མཆོད་པའི་ངག་འདོན་གསལ་བ་ནི།
ཞེས་དང་། མཇུག་ཏུ། སྐལ་བཟང་དག་སྒོམ་སྒྲུབ་ལ་འབུངས་ཤིག མངྒ་ལཾ་གྱི་མཐའ་ཅན་རྗེ་གྲོལ་མཆོག་གི་མཛད་པ། ༈ ཡང་སིནྡྷུ་ར་ཡི་དཀྱིལ་འཁོར་སྒྲུབ་མཆོད་མཁའ་སྤྱོད་སྒྲུབ་པའི་ཉེ་ལམ་མགོར། ཨོཾ་བདེ་ལེགས་སུ་གྱུར་ཅིག རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་སིནྡྷཱུ་རའི་དཀྱིལ་འཁོར་སྒྲུབ་ཅིང་མཆོད་པ་དང་། ཞེས་དང་། མཇུག་ཏུ། རྗེ་བཙུན་རྡོ་རིང་པ་ཀུན་སྤངས་ཆེན་པོའི་ཞབས་ཀྱི་པདྨོ་སྤྱི་བོས་མཆོད་པའི་རྣལ་འབྱོར་པ་བློ་གསལ་གྱིས་འུ་ཡུག་གྲུབ་པའི་གནས་ཀྱི་གཙུག་ལག་ཁང་དུ་བཀོད་པ་འདིས་ཀྱང་བསྟན་པ་རིན་པོ་ཆེ་ཕྱོགས་དུས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག
ཡི་གེ་པ་ནི་རྗེ་བཙུན་བླ་མ་དེ་ཉིད་ཀྱི་བྲན་དུ་གྱུར་པ་བཙུན་པ་མཁྱེན་བརྩེའི་དབང་ཕྱུག་གིས་བགྱིས་པའོ། ། ཨི་དཾ་ཤཱ་ས་ནཉྩ་སརྦ་སཏྭ་ཧི་ཏོ་བྷ་ཝནྟུའི་མཐའ་ཅན། ༈ དེའི་ཞབས་འདེགས་ཚུལ་དུ་རྡོ་རྗེ་རྣལ་འབྱོར་མ་ལ་སྙིང་ནས་གསོལ་བ་འདེབས་པ་མགོར། རྗེ་བཙུན་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། རིགས་བརྒྱ་འཁོར་ལོའི་མགོན་པོ་ལྷག་པའི་ལྷ། ། ཞེས་དང་། ། མཇུག་ཏུ། རྗེ་བཙུན་མ་འདི་ལ་ཡི་དམ་དུ་བྱེད་པའི་རྣལ་འབྱོར་པ་ཀླུ་སྒྲུབ་ཅེས་བགྱི་བས་དཔལ་མཉན་ཡོད་བྱ་རྒོད་གཤོངས་ཆོས་ཀྱི་སྐྱེད་ཚལ་ཡངས་པ་ནས་བསྲིངས་པ་དགེ་ཞིང་བཀྲ་ཤིས་ཀྱི་མཐའ་ཅན། ༈ ཡང་བདག་འཇུག་མགོར། ན་མོ་གུ་རུ་བུདྡྷ་སིངྷ་ཡ།
རྗེ་བཙུན་རྡོ་རྗེ་རྣལ་འབྱོར་མའི་བསྙེན་པ་མཐར་ཕྱིན་པའི་གང་ཟག་གིས་དངོས་གྲུབ་དོན་དུ་གཉེར་བས། ཞེས་དང་། མཇུག་ཏུ། དགེ་སློང་ནམ་མཁའ་དཔལ་བཟང་གིས་སྦྱར་བའོ། ། མངྒ་ལཾ་གྱི་མཐའ་ཅན། ༈ ཡང་སྒྲུབ་མཆོད་དང་བདག་ཉིད་འཇུག་ཅིང་དབང་བླང་བ་འགྲོ་ཀུན་མཁའ་སྤྱོད་བགྲོད་པའི་མྱུར་ལམ་མགོར། ན་མོ་གུ་རུ་བུདྡྷ་དྷྭ་ཛ་བཛྲ་ཝརྞཎ་ནཱི་ཡེ། བླ་མ་རྗེ་བཙུན་མུས་པ་ཆེན་པོ་དང་གཉིས་སུ་མེད་པའི་རྡོ་རྗེ་རྣལ་འབྱོར་མ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། ། བྱིན་གྱིས་བརླབ་ཏུ་གསོལ། རྗེ་བཙུན་བླ་མ་མཆོག་དང་དབྱེར་མེད་པའི། །
ཞེས་དང་། མཇུག་ཏུ། ཅེས་ཀྱང་གདམས་ཏེ་རྒྱུ་མཚན་སྤྲོས་པས་ཆོག་གོ ། སརྦ་མངྒ་ལཾ་གྱི་མཐའ་ཅན། ༈ རྡོ་རྗེ་འཆང་ས་སྐྱ་པ་ཀུན་དགའ་བསོད་ནམས་ཀྱིས་མཛད་པ་མཆན་བཅས་ཀྱི་མཇུག་ཏུ་གློ་བོ་མཁན་ཆེན་གྱིས་མཛད་པའི་བཀྲ་ཤིས་མགོར། ཤྲཱི་ཙཀྲ་སཾ་བྷ་ར་ཡེ། བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་བ། ། ཞེས་དང་། མཇུག་ཏུ་དད་པའི་དབང་གིས་ས་སྐྱ་པ་སྔགས་འཆང་ཀུན་དགའ་བསོད་ནམས་ཀྱི་ལག་ཏུ་བྱུང་བ་ལས་ཞལ་བཤུས་དག་པར་བགྱིས། འདིས་འཕྲལ་དང་ཡུན་ཏུ་བཀྲ་ཤིས་དང་དགེ་ལེགས་ཀྱི་དཔལ་འབར་བར་གྱུར་ཅིག
སརྦ་མངྒ་ལཾ་གྱི་མཐའ་ཅན། ༈ ཡང་སྒྲུབ་དཀྱིལ་མཁའ་སྤྱོད་སྒྲུབ་པའི་ལེགས་ལམ་མགོར། ཨོཾ་བདེ་ལེགས་སུ་གྱུར་ཅིག རྗེ་བཙུན་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་སྒྲུབ་ཅིང་མཆོད་པ་དང་། ཞེས་དང་། མཇུག་ཏུ། ། བློ་དམན་མུན་པ་བསལ་ཕྱིར་དུ། ། སྔགས་འཆང་བསོད་ནམས་དབང་ཕྱུག་གིས། ། གཞི་ཐོག་ཕོ་བྲང་ཡང་སྟེངས་སུ། ། སྦྱར་བས་རང་གཞན་དོན་གྲུབ་ཤོག །
སརྦ་མངྒ་ལཾ་གྱི་མཐའ་ཅན། ༈ ཡང་བསྟོད་པ་སངས་རྒྱས་ཕུན་ཚོགས་ཀྱིས་མཛད་པའི་མགོར། ན་མོ་གུ་རུ་བཛྲ་ཡོ་གི་ནཱི་ཡེ། དུས་གསུམ་རྒྱལ་བ་ཐམས་ཅད་བསྐྱེད་པའི་ཡུམ། ། ཞེས་དང་། མཇུག་ཏུ། ཨེ་ཝཾ་ཆོས་ལྡན་དུ་བྲིས་པའོ། ། མངྒ་ལཾ་གྱི་མཐའ་ཅན། ༈ ཡང་རྨོར་ཆེན་རྡོ་རྗེ་འཆང་གིས་མཛད་པའི་བསྟོད་པ་མགོར། ཨོཾ་སྭ་སྟི།
མ་ལུས་རྒྱལ་བ་བསྐྱེད་པའི་ཡུམ་མཆོག་མ། ། ཞེས་དང་། མཇུག་ཏུ། དབེན་གནས་རྨོར་གྱི་དགོན་པར་བྲིས་པའོ། ། སརྦ་མངྒ་ལཾ་གྱི་མཐའ་ཅན། ༈ ཡང་དེས་མཛད་པའི་ཞིང་བཀོད་མཁའ་སྤྱོད་སྒྲུབ་པའི་ཐེམ་སྐས་མགོར། ཨོཾ་སྭ་སྟི། སྲས་བཅས་རྒྱལ་བ་ཀུན་གྱིས་རབ་བསྔགས་པའི། ། ཞེས་དང་། མཇུག་ཏུ།
འདིས་ཀྱང་སེམས་ཅན་དཔག་ཏུ་མེད་པའི་དོན་བྱེད་པར་གྱུར་ཅིག བཀྲ་ཤིས་ཀྱི་མཐའ་ཅན། ༈ ཡང་སྒྲུབ་མཆོད་དང་ཚེས་བཅུའི་དུས་སུ་མཆོད་ཕྲེང་རྒྱས་པར་བྱ་ཚུལ་བསོད་ནམས་རྒྱས་བྱེད་མགོར། ན་མོ་གུ་རུ་བཛྲ་ཡོ་གི་ནཱི་ཡེ། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་ཚེས་བཅུ་ལ་སོགས་པའི་དུས་སུ་སྤྲོས་པ་ལ་དགའ་བས་མཆོད་ཕྲེང་རྒྱས་པར་བྱ་ཚུལ་ནི། ཞེས་དང་། མཇུག་ཏུ། མཁའ་སྤྱོད་སྒྲུབ་པའི་ཉེ་ལམ་གྱི། ། ལྷན་ཐབས་ཚུལ་དུ་བཀོད་པ་འདི། ། ཤཱཀྱའི་བཙུན་པ་ལྷུན་གྲུབ་ཀྱིས། །
གཞན་ཕན་ཕྱིར་དུ་བཀོད་པ་དགེའི་མཐའ་ཅན། ༈ ཡང་དེས་མཛད་པའི་གཤིན་པོ་རྗེས་འཛིན་ཐར་ལམ་འདྲེན་པའི་ལྕགས་ཀྱུ་མགོར། ཨོཾ་སྭསྟི། བླ་མ་མཆོག་དང་དབྱེར་མེད་ལྷག་པའི་ལྷར། ། ཞེས་དང་། མཇུག་ཏུ། ཐར་ལམ་བགྲོད་པའི་རྒྱུར་གྱུར་ཅིག ། མངྒ་ལཾ་གྱི་མཐའ་ཅན། ༈ ཡང་དེས་མཛད་པའི་ས་ཆོག་མགོར། བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་གཉིས་སུ་མེད་པ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །
བྱིན་གྱིས་བརླབ་ཏུ་གསོལ། ཞེས་དང་། མཇུག་ཏུ། རྡོ་རྗེ་རྣལ་འབྱོར་མའི་སིནྡྷུ་རའི་ཆོ་གར་མི་གསལ་བ་རྣམས་ཀྱི་གསལ་བྱེད་ཐོ་ཆུང་འདི་ནི་བྱ་བྲལ་མངྒ་ལས་བྲིས་པའོ། ། སརྦ་མངྒ་ལཾ་བྷ་ཝནྟུའི་མཐའ་ཅན་མཁན་ཆེན་བཀྲ་ཤིས་ལྷུན་གྲུབ་ཀྱིས་མཛད་པ། ༈ ཡང་ཆོག་ཁྲིགས་དཔལ་ལྡན་སེང་གེས་མཛད་པ་མགོར། ཧེ་རུ་ཀ་དཔལ་བླ་མ་ལ། ། ཕྱག་འཚལ་གུས་པས་ཞབས་པད་འདུད། ། ཅེས་དང་། མཇུག་ཏུ།
དགེ་བ་བྱང་ཆུབ་ཆེན་པོར་བསྔོ། ། མངྒ་ལཾ་བྷ་ཝནྟུའི་མཐའ་ཅན། ༈ དུས་མཐའི་ཆོ་ག་དགེ་ལེགས་འབར་བའི་འོད་ཅན་ཁོ་བོས་སྦྱར་བ་མགོར། ན་མ་གུ་རུ་བཛྲ་ཝཱ་རཱ་ཧི། རྒྱལ་བ་རྒྱ་མཚོ་བསྐྱེད་དང་སྦྱོར་བའི་ཡུམ། ། ཞེས་དང་། མཇུག་ཏུ། བསོད་ནམས་འོད་ཟེར་གྱིས་བགྱིས་སོ། ། ཤུ་བྷཾ་གྱི་མཐའ་ཅན། ༈ ཡང་དེ་ལ་ཉེར་མཁོའི་ས་ཆོག་ཁོ་བོས་སྦྱར་བ་མགོར།
སྭསྟི། མཁའ་སྤྱོད་མ་ཡི་ས་ཆོག་ནི། ཞེས་དང་། མཇུག་ཏུ། བློ་གྲོས་གོ་ཡངས་ཀྱིས་ཤེས་པར་བྱའོའི་མཐའ་ཅན། དེ་རྣམས་ཀྱིས་དཀྱིལ་འཁོར་སྒྲུབ་མཆོད་གྱི་སྐོར་རྫོགས་ནས། ༈ བཞི་པ་ཚོགས་མཆོད་ཀྱི་སྐོར་ལ། ༈ ཐོག་མར། ནཱ་རོ་མཁའ་སྤྱོད་ཀྱི་ཚོགས་མཆོད་འཕགས་པས་མཛད་པ་མགོར། དཔལ་རྡོ་རྗེ་རྣལ་འབྱོར་མའི་ཚོགས་ཀྱི་འཁོར་ལོའི་ཆོ་ག་བླ་མ་དང་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །
ཞེས་དང་། མཇུག་ཏུ། ལྕགས་ཕོ་རྟའི་ལོ་གདུ་བུ་ཟླ་བའི་ཚེས་གཅིག་ལ་ཤངས་མདོར་བྲིས་པའོ། ། དགེའོའི་མཐའ་ཅན། ༈ ཡང་ཚོགས་མཆོད་ཉུང་ངུ་རྣམ་གསལ་མགོར། ཨོཾ་སྭསྟི། བླ་མ་མཆོག་དང་རྗེ་བཙུན་རྣལ་འབྱོར་མར། ། ཞེས་དང་། དཔལ་ལྡན་རྨོར་གྱིས་རང་གི་བསམ་གཏན་ཁང་བུར་སྦྱར་བའོ། ། ཤུ་བྷཾ།
འདི་དག་གི་རྒྱུ་དང་མཐའ་དཔྱོད་ལག་ལེན་རྒྱས་པར་གོང་མའི་ཡི་གེ་རྣམས་ལས་རྟོགས་པར་བྱའོའི་མཐའ་ཅན། རྨོར་ཆེན་རྡོ་རྗེ་འཆང་གིས་མཛད་པ་མཆན་ཕྲན་བཅས་པ། ༈ ཚོགས་མཆོད་ཟབ་དོན་ཉིང་ཁུ་ཁོ་བོས་སྦྱར་བ་མགོར། ན་མོ་གུ་རུ་བཛྲ་ཝཱ་རཱ་ཧི། སྐྱབས་གནས་ཀུན་འདུས་མཁའ་སྤྱོད་དབང་མོ་དང་། ། ཞེས་དང་། མཇུག་ཏུ། རྒྱུར་གྱུར་ཅིག་མངྒ་ལཾ་གྱི་མཐའ་ཅན། ༈ ཡང་དེ་རྗེས་མགོར། དཔལ་ཀྱཻ་རྡོ་རྗེའི་རྩ་བའི་རྒྱུད་བརྟག་པ་གཉིས་པ་ནས་འབྱུང་བའི་ཞེས་དང་།
མཇུག་ཏུ། དགོངས་འཇགས་ཞུ་སརྦ་མངྒ་ལཾ་གྱི་མཐའ་ཅན་རྣམས་ཀྱིས་ཚོགས་མཆོད་ཀྱི་སྐོར་རྫོགས་ནས། ༈ ལྔ་པ་བྱིན་རླབས་བྱ་ཚུལ་གྱི་སྐོར་ལ། ནཱ་རོ་མཁའ་སྤྱོད་ཀྱི་བྱིན་རླབས་བྱ་ཚུལ་མགོར། ན་མོ་གུ་རུ་ཝེ། རྗེ་བཙུན་རྡོ་རྗེ་རྣལ་འབྱོར་མའི་སྒོ་ནས་གཞན་རྗེས་སུ་འཛིན་པ་ལ། ཞེས་དང་། མཇུག་ཏུ། རྡོ་རྗེ་འཆང་ཀུན་དགའ་བཟང་པོ་ཡབ་སྲས་ཀྱི་གསུང་སྒྲོས་ལ་བརྟེན་ནས་ཤཱཀྱའི་དགེ་སློང་མངའ་རིས་རབ་འབྱམས་པ་ཚུལ་ཁྲིམས་འོད་ཟེར་གྱིས་རང་གི་བརྗེད་བྱང་དང་། ལས་དང་པོ་པ་རྣམས་ལ་ཕན་པའི་ཆེད་དུ་ཡི་གེར་བཀོད་པ་དགེ་ལེགས་འཕེལ་གྱི་མཐའ་ཅན།
༈ ཡང་བྱིན་རླབས་བྱ་ཚུལ་མགོར། འདིར་ནཱ་རོ་མཁའ་སྤྱོད་ཀྱི་བྱིན་རླབས་བྱ་ཚུལ་ནི། ཞེས་དང་། མཇུག་ཏུ། དེང་ནས་བརྩམས་ཏེ་བདག་བྲན་སོགས་ཀྱི་བྱ་བ་རྣམས་བྱའོ། ། འདི་ཡང་གུང་རུས་བྲིས་པའོ། ། དགེ་ཞིང་བཀྲ་ཤིས་སོའི་མཐའ་ཅན། ༈ ཡང་དེས་མཛད་པའི་བྱིན་རླབས་བྱ་ཚུལ་མགོར། ཕྱག་འཚལ་བླ་མ་རྡོ་རྗེ་མཁའ་འགྲོ་མ། ། ཞེས་དང་།
མཇུག་ཏུ། པྲཛྙ་བྷ་དྲས་བརྗེད་བྱང་དུ་བྲིས་པའོ། ། མངྒ་ལཾ་གྱི་མཐའ་ཅན་མཆན་བཅས། ༈ ཡང་བྱིན་བརླབས་སངས་རྒྱས་དཔལ་བཟང་གིས་མཛད་པ་མགོར། ན་མོ་གུ་རུ། ཡེ་ཤེས་མཁའ་འགྲོ་མ་ལུས་པའི། ། ཞེས་དང་། མཇུག་ཏུ། བྱིན་གྱིས་བརླབ་ཏུ་གསོལ། ས་མ་པ་ཐཱ།
མངྒ་ལཾ་གྱི་མཐའ་ཅན། ༈ ཡང་བྱིན་རླབས་བྱ་ཚུལ་མགོར། ན་མོ་གུ་རུ་བཛྲ་ཡོ་གི་ཌཱ་ཀི་ནི་བྷྱཿ བླ་མ་དང་རྗེ་བཙུན་རྣལ་འབྱོར་མ་ལ་ཕྱག་འཚལ་ལོ། ། ཀུན་ཁྱབ་འཁོར་ལོའི་མགོན་པོ་ཆོས་ཀྱི་རྗེ། ། ཞེས་དང་། མཇུག་ཏུ། ཞི་བ་ཞེས་པ་ས་མོ་བྱའི་ལོ་ནག་པ་ཟླ་བའི་དམར་ཆའི་མཁའ་འགྲོ་འདུ་བའི་དུས་ཁྱད་པར་ཅན་ཚེས་བཅུའི་ཉིན་གཞི་ཐོག་བླ་བྲང་ཆེན་པོའི་ཡང་སྟེང་འོད་གསལ་ཁོར་ཡུག་ཕུག་ཏུ་སྦྱར་བའི་ཡི་གེ་པ་ནི་བློ་གྲོས་རབ་ཏུ་གསལ་བའི་བཙུན་པ་ངག་དབང་དཔལ་འབྱོར་ཅན་གྱིས་སོ། ། ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། སྔགས་འཆང་ཀུན་དགའ་རིན་ཆེན་གྱིས་མཛད་པ།
༈ ཡང་བྱིན་བརླབས་ཀྱི་ཐོ་མགོར། སེམས་ཅན་ཐམས་ཅད་ཀྱི་དོན་དུ་ཟུང་འཇུག་རྡོ་རྗེ་འཆང་གི་གོ་འཕང་ཐོབ་པར་བྱ། ཞེས་དང་། མཇུག་ཏུ། གཡོན་པའི་སྲིན་ལག་གིས་མེ་ལོང་གི་སིནྡྷུ་རའི་མཐའ་ཅན་ཀླུ་སྒྲུབ་ཀྱི་རྩོམ་འཕྲོ། ༈ ཡང་བྱིན་རླབས་བྱ་ཚུལ་མཐོང་བ་དོན་ལྡན་ཐར་རྩེ་ནམ་མཁའ་དཔལ་བཟང་གིས་མཛད་པ་མགོར། ན་མོ་གུ་རུ་བུདྡྷ་སིངྷ་ཡ། བླ་མ་ཡི་དམ་དབྱེར་མེད་དང་། ། རྗེ་བཙུན་རྡོ་རྗེ་རྣལ་འབྱོར་མའི། ། ཞེས་དང་།
མཇུག་ཏུ། བྲང་ཏི་པ་དགེ་སློང་ནམ་མཁའ་དཔལ་བཟང་གིས་ཨེ་ཝཾ་ཐར་རྩེར་སྦྱར་བའོ། ། འདིས་ཀྱང་བསྟན་པ་དང་སེམས་ཅན་ལ་ཕན་ཐོགས་པར་གྱུར་ཅིག སརྦ་མངྒ་ལཾ་བྷ་ཝནྟུའི་མཐའ་ཅན། ༈ ཡང་བྱིན་བརླབ་བྱ་ཚུལ་འགྲོ་ཀུན་མཁའ་སྤྱོད་བགྲོད་པའི་ཉེ་ལམ་མགོར། ན་མོ་གུ་རུ་བུདྡྷ་དྷྭ་ཛ་ཡ། བཀའ་དྲིན་མཉམ་མེད་མུས་པ་ཆེན་པོ་དང་། ། མཁའ་སྤྱོད་དབང་མོའི་ཞབས་ལ་གུས་བཏུད་ནས། ། ཞེས་དང་། མཇུག་ཏུ།
མཁའ་སྤྱོད་དགེ་བའི་ཞིང་དུ་འདྲེན་གྱུར་ཅིག ། ཅེས་པའི་ཡི་གེ་པ་ནི་རང་དང་ཉེ་བར་གནས་པའི་དགེ་སློང་རྡོ་རྗེ་འཛིན་པ་བྱམས་པ་དཔལ་འབྱོར་གྱིས་གུས་སྤྲོའི་སྒོ་ནས་ལེགས་པར་བགྱིས་སོ། ། ཀཱ་ལྱེ་ན་ཝརྡྷན་ཏུ་སརྦ་མངྒ་ལཾ་གྱི་མཐའ་ཅན། ས་ཆེན་བླ་མ་རྡོ་རྗེ་འཆང་ཀུན་དགའ་བསོད་ནམས་ཀྱིས་མཛད་པ་དེ་རྣམས་ཀྱིས་བྱིན་རླབས་ཀྱི་སྐོར་རྫོགས་ནས། ༈ དྲུག་པ་རྣམ་བཤད་ཀྱི་སྐོར་ལ། ཐོག་མར་མཁའ་སྤྱོད་མ་སོགས་མ་རྒྱུད་ཀྱི་ལྷ་བཞེངས་བསྒོམ་ལ་ཕན་པའི་ཐོ་ཚེ་མགོར། ན་མོ་གུ་རུ་བཛྲ་ཝཱ་རཱ་ཧི། དེང་སང་དད་ལྡན་འབྱོར་པ་ཅན། ། ལྷ་བཞེངས་མཁན་འགའ་རེ་འདུག་ཀྱང་། ། ཞེས་དང་།
མཇུག་ཏུ། འདི་ཡང་མཁའ་སྤྱོད་མ་བཞེངས་ཚུལ་དུ་ཤེལ་གྲོང་ཕྲེང་ཁ་བས་མཁའ་སྤྱོད་མའི་སྐུ་བཞེངས་ཚར་ནས་གཟིགས་འབུལ་ཞུས་པ་དེ་དུས་གུང་རུས་བྲིས་པའོ། ། ཤུ་བྷཾ་གྱི་མཐའ་ཅན། ༈ ཡང་ནཱ་རོ་མཁའ་སྤྱོད་ཀྱི་རྣམ་བཤད་རྗེ་ཉི་ཟླ་སེང་གེས་མཛད་པ་མགོར། བླ་མ་དམ་པ་རྣམས་ལ་གུས་པས་ཕྱག་འཚལ་ལོ། ། དཔལ་བདེ་མཆོག་རྩ་བའི་རྒྱུད་དུ་ཞེས་དང་། མཇུག་ཏུ། མཁའ་སྤྱོད་གོ་འཕང་ཐོབ་པར་གྱུར་ཅིག ཤཱུ་བྷཾ་གྱི་མཐའ་ཅན་མཆན་ཕྲན་བཅས། ༈ ཡང་རྣམ་བཤད་བྱམས་པ་ཆོས་ལེགས་ཀྱིས་མཛད་པ་མགོར།
རྗེ་བཙུན་བླ་མ་ཐུགས་རྗེ་ཆེན་པོ་དང་ལྡན་པའི་ཞབས་ལ་ཕྱག་འཚལ་ལོ། ། དུས་གསུམ་རྒྱལ་བ་མ་ལུས་བསྐྱེད་པའི་ཡུམ། ། ཞེས་དང་། མཇུག་ཏུ། འདི་བྲིས་དགེ་བས་སེམས་ཅན་ཐམས་ཅད་ཀྱིས་རྗེ་བཙུན་རྡོ་རྗེ་རྣལ་འབྱོར་མའི་གོ་འཕང་མྱུར་དུ་ཐོབ་པར་གྱུར་ཅིག མངྒ་ལཾ་བྷ་ཝནྟུའི་མཐའ་ཅན། ༈ ཡང་རྣལ་འབྱོར་བཅུ་གཅིག་གི་རྣམ་བཤད་དངོས་གྲུབ་མྱུར་འགུགས་ཉི་ཟླ་བཟང་པོས་མཛད་པ་མགོར། འཇམ་མགོན་གཉིས་མེད་གྲུབ་པའི་དཔའ་བོ་ཆེ། ། ཞེས་དང་། མཇུག་ཏུ།
བདེ་ཆེན་ཆོས་འཁོར་གྱི་སྐྱེད་ཚལ་དུ་ཉེ་བར་སྦྱར་བའོ། ། ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། ༈ ཡང་བསྐྱེད་རྫོགས་ཀྱི་རྣམ་བཤད་མཁའ་སྤྱོད་སྒོ་འབྱེད་བུདྡྷ་དྷྭ་ཛས་མཛད་པ་མགོར། མཁའ་འགྲོ་གྲངས་མེད་བསམ་གྱིས་མི་ཁྱབ་ནའང་། ། དེ་ཉིད་དབྱེ་བ་ཕྱེད་དང་བཞིས་བསྡུས། ། ཞེས་དང་། མཇུག་ཏུ། གསང་མཐའི་སྨིན་གྲོལ་ལམ་ལ་རབ་ཞུགས་ཏེ། ། བཅུ་གསུམ་རྡོ་རྗེ་འཛིན་པའི་ས་ཐོབ་ཤོག ། མངྒ་ལཾ་གྱི་མཐའ་ཅན།
༈ ཡང་རྣལ་འབྱོར་བཅུ་གཅིག་གི་རྣམ་བཤད་མཁའ་སྤྱོད་ལམ་བཟང་གསལ་བའི་ཉིན་བྱེད་མགོར། ན་མ་གུ་རུ་བུདྡྷ་དྷྭ་ཛ་ཡ། རྗེ་བཙུན་རྡོ་རྗེ་རྣལ་འབྱོར་མའི་བསྐྱེད་རིམ་རྣལ་འབྱོར་བཅུ་གཅིག་གི་རྣམ་པར་བཤད་པ་མཁའ་སྤྱོད་ལམ་བཟང་གསལ་བའི་ཉིན་བྱེད་ཅེས་བྱ་བ། བླ་མ་དང་གཉིས་སུ་མེད་པའི་དཔལ་མཁའ་སྤྱོད་དབང་མོ་ལ་གུས་པས་ཕྱག་འཚལ་ལོ། ། ཞེས་དང་། མཇུག་ཏུ། འདིས་བསྟན་པ་རིན་པོ་ཆེ་དང་སེམས་ཅན་རྣམས་ལ་མཆོག་ཏུ་ཕན་པར་གྱུར་ཅིག ཤུ་བྷཾ་མསྟུ་སརྦ་ཛ་ག་ཏཾ་སརྦ་མངྒ་ལཾ་གྱི་མཐའ་ཅན། ས་ཆེན་རྡོ་རྗེ་འཆང་ཀུན་དགའ་བསོད་ནམས་ཀྱིས་མཛད་པ། ༈ ཡང་སྒྲུབ་ཐབས་ཀྱི་རྣམ་བཤད་མཁའ་སྤྱོད་ལམ་བཟང་མགོར།
ཨོཾ་སྭསྟི། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་སྒྲུབ་ཐབས་ཀྱི་རྣམ་པར་བཤད་པ་མཁའ་སྤྱོད་ལམ་བཟང་ཞེས་བྱ་བ་རྗེ་བཙུན་བླ་མ་དམ་པ་བརྒྱུད་པ་དང་བཅས་པ་རྣམས་ཀྱི་ཞབས་ལ་གུས་པས་ཕྱག་འཚལ་ལོ། ། ཞེས་དང་། མཇུག་ཏུ། ཧཱུྃ་ཨཾ། དཔེ་འདི་རྣལ་འབྱོར་མའི་བྱིན་རླབས་མ་ཐོབ་པ་རྣམས་ལ་བསྟན་དུ་མི་རུང་ཞིང་ཤིན་ཏུ་གསང་བར་བྱའོ། ། ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། མཆན་ཅུང་ཟད་བཅས་འཇམ་མགོན་སངས་རྒྱས་ཕུན་ཚོགས་ཀྱིས་མཛད་པ། ༈ ཡང་རྣམ་བཤད་ཆུང་ངུ་མགོར། བསྐྱེད་པའི་རིམ་པའི་ཆ་ཞེས་དང་།
མཇུག་ཏུ། སྙིང་པོ་གཉིས་ཀྱི་བར་དུ་བཾ་ཡིག་ལ་རང་གི་རྣམ་པར་ཤེས་པའི་ངོ་བོ་ཡིན་བཀྲ་ཤིས། ཤིན་ཏུ་ཟབ་པ་གདའོ། ། ཨེ་ཝཾ་གྱི་མཐའ་ཅན་མཛད་བྱང་མེད་པ། ༈ ཡང་བརྒྱུད་འདེབས་འདོད་གསོལ་དང་སྨོན་ལམ་གྱི་དོན་འགྲེལ་སྙན་བརྒྱུད་བདུད་རྩིའི་ཉིང་ཁུ་མགོར། ན་མཿགུ་རུ་ཝཱ་རཱ་ཧི་ཡེ། བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་གཉིས་སུ་མེད་པའི་ཞབས་ལ་ཕྱག་འཚལ་ལོ། ། སྐྱབས་གནས་ཀུན་འདུས་དྲིན་ཅན་རྡོ་རྗེ་འཆང་། ། ཞེས་དང་། མཇུག་ཏུ།
ཐུབ་བསྟན་རྡོ་རྗེ་བྲག་གི་ཆོས་སྨྲ་བ་དགེ་སློང་བྱ་བྲལ་བ་པདྨ་འཕྲིན་ལས་ཀྱིས་སྦྱར་བའི་ཡི་གེ་པ་ནི་དགེ་སློང་སྨན་མཆོག་གིས་བགྱིས་པ་ཛ་ཡན་ཏུ། མངྒ་ལཾ་གྱི་མཐའ་ཅན། དེ་རྣམས་ཀྱིས་རྣམ་བཤད་ཀྱི་སྐོར་རྫོགས་ནས། ༈ བདུན་པ་ཟིན་བྲིས་དང་འཆད་ཐབས་ཀྱིས་སྐོར་ལ། ཐོག་མར། ༈ ནཱ་རོ་མཁའ་སྤྱོད་ཀྱི་བསྐྱེད་རྫོགས་ཀྱི་ཟིན་བྲིས་བཟང་དཔལ་གྱིས་བརྗེད་བྱང་དུ་བྱས་པ་མགོར། མཁའ་འགྲོ་གྲངས་མེད་སྟོང་ཕྲག་བདུན་ཅུ་གཉིས། ། བརྩོན་ཆེན་ལ་སོགས་ཉི་ཤུ་བཞིས་བསྡུས་ལ། ། ཞེས་དང་། མཇུག་ཏུ།
དེ་ལྟར་བསྐྱེད་རྫོགས་ཟིན་བྲིས་འདི། ། བཟང་དཔལ་བདག་གི་བརྗེད་བྱང་ལགས། ། ཤུ་བྷཾ་གྱི་མཐའ་ཅན། ༈ ཡང་སྒྲུབ་ཐབས་ཀྱི་བཤད་པ་ཟིན་བྲིས་མགོར། བླ་མ་དང་རྗེ་བཙུན་རྣལ་འབྱོར་མ་དབྱེར་མེད་པའི་ཞབས་ལ་ཕྱག་འཚལ་ལོ། ། རྗེ་བཙུན་རྡོ་རྗེ་རྣལ་འབྱོར་མའི་ལམ་གྱི་རིམ་པ་བཅུ་གཅིག་བཤད་ན། ཞེས་དང་། མཇུག་ཏུ། ཅེས་པ་འདི་བྱམས་པ་ཆོས་མཆོག་པས་མཛད་པའོ། ། མངྒ་ལཾ་གྱི་མཐའ་ཅན།
༈ ཡང་དེའི་མཇུག་ཏུ་ཚེས་བཅུའི་ཟུར་འདེབས་མགོར། བླ་མ་དང་རྡོ་རྗེ་རྣལ་འབྱོར་མ་གཉིས་སུ་མེད་པ་ལ་ཕྱག་འཚལ་ལོ། ། གོང་རྣམ་བཤད་དུ་མི་གསལ་བ་རྣམས་བླ་མའི་གསུང་ལས་ཟིན་བྲིས་སུ་བཏབ་པ་ནི། ཞེས་དང་། མཇུག་ཏུ། མ་གོ་བ་ནོར་བ་ཡོད་པ་རྣམས་མཁས་པས་བཅོས་མཛད་པར་རིགས་སོ། ། སརྦ་མངྒ་ལཾ་གྱི་མཐའ་ཅན། སྔགས་འཆང་ཀུན་དགའ་རིན་ཆེན་གྱིས་མཛད་པ། ༈ ཡང་བསྐྱེད་རྫོགས་ཀྱི་རིམ་པ་ཚར་ཆེན་རྡོ་རྗེ་འཆང་གི་གསུང་རྒྱུན་དགེ་སློང་རིང་མོ་བའི་ཟིན་བྲིས་མགོར། བླ་མ་མཆོག་དང་རྗེ་བཙུན་རྣལ་འབྱོར་མ་ལ་ཕྱག་འཚལ་ལོ། །
རྗེ་བཙུན་རྣལ་འབྱོར་མའི་ཁྲིད་ཀྱི་རིམ་པ་བསྒོམ་པར་འདོད་པས་ཞེས་དང་། མཇུག་ཏུ། ལམ་འདིས་ཆ་ལག་ཕལ་མོ་ཆེ་ཐོས་པའི་དགེ་སློང་རིང་མོ་བས་ཡིད་ལ་ཟིན་པའི་གསུང་རྒྱུན་ཁག་ཆེ་བ་འགའ་ཞིག་བརྗེད་ཐོར་བཏབ་པའོ། ། ཤུ་བྷཾ་གྱི་མཐའ་ཅན། ༈ ཡང་བྱིན་རླབས་ཀྱི་ཟིན་བྲིས་མགོར། ཕ་བླ་མ་བསོད་ནམས་ཆོས་འཕེལ་གྱི་ཞབས་དྲུང་དུ་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་བྱིན་རླབས་གནང་དུས། ཞེས་དང་། མཇུག་ཏུ། དབང་བཞིའི་ངོ་སྤྲོད་གང་རྒྱས་སོགས་དཀྱུས་བཞིན་མཛད་དོ། ། ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན།
ངག་དབང་ཆོས་གྲགས་ཀྱིས་མཛད་པ། ༈ ཡང་ཁྲིད་རིམ་བླ་མའི་གསུང་སྒྲོས་དངོས་གྲུབ་མྱུར་མགྱོགས་ཀྱི་ཕོ་ཉ་ངག་དབང་ཆོས་གྲགས་ཀྱིས་ཟིན་བྲིས་སུ་མཛད་པ་མགོར། བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་དབྱེར་མ་མཆིས་པ་ལ་ཕྱག་འཚལ་ལོ། ། འདིར་གང་བཤད་པར་བྱ་བའི་ཆོས་ནི། ཞེས་དང་། མཇུག་ཏུ། བཀའ་འབངས་ཀྱི་ཐ་ཆུང་ངག་དབང་ཆོས་གྲགས་ཀྱིས་ཟིན་བྲིས་སུ་བྱས་པ་ྀཨཚ། འདིས་ཀྱང་རྗེ་བླ་མ་དམ་པའི་བསྟན་པ་ཡུལ་དུས་ཀུན་ཏུ་དར་ཞིང་རྒྱས་པར་གྱུར་ཅིག ཤུ་བྷཾ་གྱི་མཐའ་ཅན། ༈ ཡང་དེའི་གཤམ་ན་འཕོ་བའི་ཞལ་ཤེས་ཟིན་བྲིས་གོང་གི་མཛད་པ་པོས་མཛད་པ་མགོར།
བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། འདིར་འཕོ་བའི་ཞལ་ཤེས་དང་པོ་ནི། ཞེས་དང་། མཇུག་ཏུ། ངག་དབང་ཆོས་གྲགས་ཀྱིས་ཟིན་བྲིས་སུ་བྱས་པའོ། ། ཤུ་བྷཾ་གྱི་མཐའ་ཅན། ༈ ཡང་དེ་རྗེས་དེས་མཛད་པའི་བསམ་མི་ཁྱབ་ཐུན་མོང་མ་ཡིན་པའི་ཞལ་ཤེས་ཟིན་བྲིས་མགོར། བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་དབྱེར་མ་མཆིས་པ་ལ་ཕྱག་འཚལ་ལོ། ། འདིར་བསམ་མི་ཁྱབ་ཐུན་མོང་མ་ཡིན་པའི་ཞལ་ཤེས་ནི། ཞེས་དང་།
མཇུག་ཏུ། ངག་དབང་ཆོས་གྲགས་ཀྱིས་ཟིན་བྲིས་སུ་བྱས་པ་ྀཨཚ། ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན་རྣམས་སྡེ་ཚན་གཅིག་དང་། ༈ ཡང་བསྐྱེད་རིམ་ནཱ་རོ་མཁའ་སྤྱོད་ཀྱི་ཟིན་བྲིས་སྙིང་གི་གདུང་སེལ་མགོར། རྒྱལ་བའི་ཡུམ་མཆོག་རྡོ་རྗེ་རྣལ་འབྱོར་མའི། ། ཞལ་བཅུད་བདུད་རྩིའི་རྒྱ་མཚོར་མངའ་བསྒྱུར་བ། ། ཞེས་དང་། མཇུག་ཏུ། རང་སེམས་མཁའ་སྤྱོད་དབང་མོའི་འཛུམ་ཞལ་མཐོང་། ། རྫོང་རི་པ་ང་དལ་འབྱོར་དོན་ཡོད་སྙམ། །
བཀྲ་ཤིས་ཀྱི་མཐའ་ཅན་མཆན་གཅིག་བཅས། མང་ཐོས་ཀླུ་སྒྲུབ་ཀྱི་སློབ་མ་བྱང་པ་རབ་འབྱམས་པས་ཟིན་བྲིས་སུ་མཛད་པ་ལ་སླར་མང་ཐོས་བྱམས་པ་བཟང་པོས་ཉམས་བཤུས་སུ་བྲིས་པ། ༈ ཡང་བསྐྱེད་རིམ་རྣལ་འབྱོར་བཅུ་གཅིག་གི་རྣམ་བཤད་ཟིན་བྲིས་མགོར། གུ་རུ་བཛྲ་ཌཱ་ཀི་ནཱ་མཿ བདེ་ཆེན་ཆོས་སྐུའི་ངང་ལས་མ་གཡོས་ཀྱང་། ། མཐའ་ཡས་སེམས་ཅན་དྲང་བའི་དོན་སླད་དུ། ། ཞེས་དང་། མཇུག་ཏུ། མདོར་ན་སྤྱོད་ལམ་རྣམ་བཞི་ཐམས་ཅད་དུ། ། དགའ་བ་གསུམ་གྱིས་དུས་འདའ་བར་བྱའོ། །
མངྒ་ལཾ་གྱི་མཐའ་ཅན་ཀླུ་སྒྲུབ་ཀྱིས་མཛད་འདྲ་བ། ༈ ཡང་ནཱ་རོ་མཁའ་སྤྱོད་ཀྱི་མངོན་རྟོགས་ལ་བརྟེན་ནས་སྦྱང་གཞི་སྦྱོང་ཚུལ་གྱི་མན་ངག་ཤིན་ཏུ་ཟབ་པ་མཁྱེན་རབ་རྗེའི་གསུང་ལས་བྱུང་བ་མགོར། ན་མོ་གུ་རུ་བཛྲ་ཡོ་གི་ནི་བྷྱཿ སྐུ་གསུམ་ལམ་དུ་བྱེད་པའི་མན་ངག་རྡོ་རྗེ་རྣལ་འབྱོར་མའི་མངོན་རྟོགས་ལ་བརྟེན་ནས་ལམ་ཉམས་སུ་བླང་བར་བྱ་བ་ལ། ཞེས་དང་། མཇུག་ཏུ། མཁྱེན་རབ་ཆོས་རྗེའི་ཞལ་ལས་བྱུང་བའི་གདམས་པ་ཡི་གེར་བཀོད་པའོ། ། དགེའོའི་མཐའ་ཅན། རྨོར་ཆེན་གྱིས་མཛད་པ་འདྲ་སྙམ་པ། ༈ ཡང་རྣལ་འབྱོར་བཅུ་གཅིག་འཆད་ཐབས་མགོར།
རྩ་དབུ་མའི་འཁྲིད་ལ། གང་གིས་འཁྲིད་ན་རྡོ་རྗེ་སློབ་དཔོན་མཚན་ཉིད་དང་ལྡན་པས་འཁྲིད། ཅེས་དང་། མཇུག་ཏུ། འ་ཞྭའི་བནྡེ་ཐེག་པ་མཆོག་གི་རྣལ་འབྱོར་པ་དབང་གི་མིང་གིས་ལེགས་པར་བགྱིས་པས་སློབ་བཤད་ཟབ་མོའི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། ༈ ཉེར་མཁོ་བྲིས་པ་མཐོང་བ་འཛུམ་ཤོར་སངས་རྒྱས་ཕུན་ཚོགས་ཀྱིས་མཛད་པ་མགོར། ན་མོ་གུ་རུ་ཝེ། རྒྱལ་ཆེན་ཨིནྡྲ་བོ་དྷི་ནས་བརྒྱུད་པ་ཞེས་དང་། མཇུག་ཏུ།
བརྫུས་སྐྱེས་སྦྱོང་བར་འཆད་དོའི་མཐའ་ཅན། ༈ ཡང་དེས་མཛད་པའི་སྔགས་དོན་མགོར། ཨོཾ་སྭསྟི། རྗེ་བཙུན་རྡོ་རྗེ་རྣལ་འབྱོར་མའི། ། ཞེས་དང་། མཇུག་ཏུ། ཉེ་བར་བསྡུས་པ་ཞིག་བྲིས་ནས་ཕུལ་བས་ཞུ་སཾ། མངྒ་ལཾ་གྱི་མཐའ་ཅན། དེ་རྣམས་ཀྱིས་ཟིན་བྲིས་དང་འཆད་ཐབས་ཀྱི་སྐོར་རྫོགས་ནས། ༈ བརྒྱད་པ་ཐུན་མོང་བའི་འཁྲིད་ཀྱི་སྐོར་ལ།
༈ ཐོག་མར་ཕྱི་ཁྲིད་མཁའ་སྤྱོད་དགའ་མའི་ཉེ་ལམ་གྱི་མགོར། ཨོཾ་ན་མཿཤྲཱི་བཛྲ་གུ་ར་ཝེ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་རྗེ་བཙུན་བླ་མ་རྡོ་རྗེ་འཆང་བློ་གསལ་རྒྱ་མཚོ་གྲགས་པ་རྒྱལ་མཚན་དཔལ་བཟང་པོ་སྐུ་དྲིན་མཚུངས་པ་མ་མཆིས་པའི་ཞལ་སྔ་ནས་ཀྱི་ཞབས་ཀྱི་པད་མོ་ལ་དུས་ཐམས་ཅད་དུ་ཕྱག་འཚལ་ཞིང་སྐྱབས་སུ་མཆིའོ། ། བྱིན་གྱིས་བརླབ་ཏུ་གསོལ་ཞེས་དང་། མཇུག་ཏུ། དེ་སྐད་འ་ཞྭའི་རིགས་ཀྱི་སྡོམ་བུ་བ། ། དཔལ་ལྡན་སྐལ་བཟང་དབང་པོ་མཁྱེན་བརྩེའི་མིང་། ། རྗེ་བཙུན་བླ་མའི་བྲན་དེས་ཡི་གེར་བཀོད། ། དགེ་བས་བླ་མའི་བསྟན་པ་རྒྱས་གྱུར་ཅིག ། འདིས་ཀྱང་སློབ་བཤད་ཟབ་མོའི་བསྟན་པ་ཕྱོགས་བཅུར་དར་ཞིང་རྒྱས་གྱུར་ཅིག
ཤུ་བྷཾ་གྱི་མཐའ་ཅན། ཕྱག་ཆེན་དབུ་མར་འཇུག་པའི་ཡི་གེ་མགོར། ན་མོ་ནཱ་རོ་ཏ་པ། ཕྱག་རྒྱ་ཆེན་པོ་དབུ་མར་འཇུག་པ་ལ་ཞེས་དང་། མཇུག་ཏུ། འོད་གསལ་མངོན་དུ་གྱུར་པ་ནི་ཕྱག་རྒྱ་ཆེན་པོ་དབུ་མར་ཞུགས་པའོ། ། ཤུ་བྷཾ་གྱི་མཐའ་ཅན། ས་ཆེན་གྱིས་མཛད་འདྲ་སྙམ། ༈ ཡང་ཟིན་བྲིས་སྙིང་གི་གདུང་སེལ་ལས་བསྐྱེད་རིམ་གྱི་འཁྲིད་ཡིག་དང་བཅས་པ་ཞར་ལས་བྱུང་བས་རྫོགས་རིམ་གྱི་འཁྲིད་ཡིག་མགོར། མཁའ་འགྲོ་བྱེ་བའི་ཞལ་བཅུད་བདུད་རྩི་ཡི། །
རྒྱ་མཚོར་འཕྱུར་ལ་མ་ནོར་ལོངས་སྤྱོད་བཞིན། ། ཞེས་དང་། མཇུག་ཏུ། རྣམ་དཔྱོད་བློ་གྲོས་རྒྱས་པའི་བཞིན་རབ་གསལ། ། བྱམས་རྒྱན་ང་ལ་བླ་མའི་བྱིན་རླབས་ཞུགས་ཀྱི་མཐའ་ཅན་བྱང་པ་རབ་འབྱམས་པས་མཛད་པ། ༈ ཡང་འཁྲིད་ཡིག་བདུད་རྩིའི་ཆུ་རྒྱུན་སྐལ་བཟང་སྙིང་གི་གདུང་སེལ་མགོར། ཟབ་ལམ་མང་པོའི་མན་ངག་ཐོབ་པའི་དཔལ། ། ཟབ་དོན་བཅུད་འཐུང་ཀླུ་སྒྲུབ་དབང་པོ་བཞིན། ། ཞེས་དང་། མཇུག་ཏུ།
བླ་མའི་གསུང་བཞིན་སྙོམས་ལས་འཛིན་པ་གདོང་དགའ་རབ་འབྱམས་པ་འཇམ་དབྱངས་སྨྲ་བའི་རྒྱ་མཚོས་ཚེ་གཅིག་གི་ཉམས་ལེན་ཧྲིལ་བསྡུས་ནས་བྲིས་པ་དགེ་ཞིང་། ཤིང་མོ་བྱ་ལོའི་ཡར་ཚེས་བཞིའི་ཆོས་འཁོར་བསྐོར་བའི་དུས་ཆེན་གྱི་ཉིན་གྲུབ་པས་མ་གྱུར་སེམས་ཅན་ཐམས་ཅད་མཁའ་སྤྱོད་ཆེན་པོའི་གནས་སུ་ད་ལྟ་ཉིད་དུ་འཁྲིད་པར་བྱིན་གྱིས་བརླབ་ཏུ་གསོལ། མངྒ་ལཾ་གྱི་མཐའ་ཅན། ༈ ཡང་རྣལ་འབྱོར་བཅུའི་ཉམས་ལེན་ལ་སྒྲོ་འདོགས་གཅོད་པ་དང་སེམས་འཛིན་ཟུང་འབྲེལ་དུ་གཏོང་ཚུལ་མཐོང་གྲོལ་ལྡེ་མིག་མགོར། སྭསྟི་སིདྡྷཾ། མཁའ་སྤྱོད་ཞིང་གི་རྡོ་རྗེ་བཙུན་མོ་ཡི། ། ཉེ་ལམ་ནཱ་རོ་ཏ་པའི་ཐུགས་ཀྱི་བཅུད། ། ཅེས་དང་། མཇུག་ཏུ། ཟ་ཧོར་གྱི་བནྡེས་ལྕགས་ཕག་ཧོར་ཟླ་གཉིས་པའི་ཡར་ཚེས་བཅོ་ལྔའི་ཉིན་སྦྱར་བའི་ཡི་གེ་པ་ནི་རིགས་བྱེད་པ་ངག་དབང་ནམ་མཁའོ། །
ཤུ་བྷཾ་གྱི་མཐའ་ཅན། དེ་རྣམས་ཀྱིས་ཐུན་མོང་གི་འཁྲིད་ཀྱི་སྐོར་རྫོགས་ནས། ༈ དགུ་པ་བསྙེན་ཐབས་དང་སྦྱིན་སྲེག་གི་སྐོར་ལ། ཐོག་མར། ནཱ་རོ་མཁའ་སྤྱོད་མའི་བསྙེན་ཐབས་མགོར། ན་མོ་གུ་རུ་རཏྣ་ཡ། འཇམ་མགོན་གྲུབ་དབང་མཁས་མཆོག་བརྒྱུད་པར་བཅས། ། འཇམ་དབྱངས་མ་ཧེའི་ཞལ་དངོས་ངག་དབང་རྗེ། ། ཞེས་དང་། མཇུག་ཏུ།
ཨེ་ཝཾ་རྒྱུད་སྡེའི་ཕོ་བྲང་དུ་བླ་མའི་བྲན་དུ་གྱུར་པ་ངག་དབང་ཆོས་གྲགས་ཀྱིས་བྲིས་པའོ། ། ཤུ་བྷཾ་མསྟུ་སརྦ་ཛ་ག་ཏཾ། དགེ་བ་འདི་དང་དགེ་བ་གཞན་གྱི་མཐུས། ། དྲིན་ཆེན་མ་གྱུར་འགྲོ་དྲུག་སེམས་ཅན་རྣམས། ། གནས་སྐབས་ཚེ་རིང་ནད་མེད་འབྱོར་ལྡན་ཞིང་། ། མཁའ་སྤྱོད་བགྲོད་ནས་དོན་གཉིས་ལྷུན་གྲུབ་ཤོག་གི་མཐའ་ཅན། རྒྱལ་རྩེ་བདག་པོ་ངག་དབང་བསོད་ནམས་རྒྱལ་མཚན་གྱིས་མཛད་པ། ༈ ཡང་བསྙེན་ཐབས་དགོས་འདོད་ཀུན་འབྱུང་ནོར་བུའི་དོ་ཤལ་མགོར། ན་མོ་གུ་རུ་ཤྲཱི་བཛྲ་ཡོ་གི་ནཱི་ཡེ། དུས་གསུམ་རྒྱལ་བའི་སྤྱི་གཟུགས་བླ་མ་དང་། །
དབྱེར་མེད་རྗེ་བཙུན་རྡོ་རྗེ་རྣལ་འབྱོར་མར། ། ཞེས་དང་། མཇུག་ཏུ། ས་སྐྱ་པ་སྔགས་འཆང་ངག་དབང་ཀུན་དགའ་བཀྲ་ཤིས་ཀྱིས་རང་ལོ་སུམ་ཅུར་སླེབས་ཐོག་ཨེ་ཝཾ་བྱང་ཆུབ་འབྱུང་བའི་གནས་སུ་སྦྱར་བ་དགེ་ལེགས་འཕེལ། མངྒ་ལཾ་གྱི་མཐའ་ཅན། ༈ ཡང་བསྙེན་ཐབས་བློ་གསལ་ཉེར་མཁོ་ཚོགས་གསོག་ཀུན་དགའ་ཚུལ་ཁྲིམས་ཀྱིས་མཛད་པ་མགོར། ན་མོ་གུ་རུ་བྷྱཿ དཔལ་ལྡན་བླ་མ་དམ་པ་དང་། ། དབྱེར་མེད་རྡོ་རྗེ་བཙུན་མོ་དང་། ། ཞེས་དང་།
མཇུག་ཏུ། མཉེས་ནས་དམ་ཆོས་བདུད་རྩི་ཡི། ། ཆར་རྒྱུན་བདག་ལ་དབབ་ཏུ་གསོལ། ། བཀྲ་ཤིས་སརྦ་མངྒ་ལཾ་གྱི་མཐའ་ཅན་སངས་རྒྱས་ཕུན་ཚོགས་ཀྱི་མཆན་བཅས། ༈ ཡང་དེས་མཛད་པའི་བསྙེན་ཡིག་མགོར། བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་གཉིས་སུ་མེད་པ་ལ་ཕྱག་འཚལ་ལོ། ། ཞེས་དང་། མཇུག་ཏུ། མཆོག་དང་ཐུན་མོང་དངོས་གྲུབ་བསྩལ་དུ་གསོལ། བཀྲ་ཤིས་ཀྱི་མཐའ་ཅན།
༈ ཡང་བསྙེན་ཐབས་དངོས་གྲུབ་མྱུར་འགུགས་ཀྱི་ཕོ་ཉ་མགོར། ན་མོ་གུ་རུ་བཛྲ་ཡོ་གི་ནཱི་ཡེ། མ་ལུས་རིགས་ཀྱི་ཁྱབ་བདག་རྡོ་རྗེ་ཆོས། ། མ་རིག་ལས་འཁོན་ས་སྐྱའི་འཇམ་མགོན་དང་། ། ཞེས་དང་། མཇུག་ཏུ། བཀའ་འབངས་ཀྱི་ཐ་ཆུང་ལྷུན་གྲུབ་ཀྱིས་རང་དང་སྐལ་བ་མཉམ་པ་རྣམས་ལ་ཕན་པའི་ཕྱིར་ཐུབ་བསྟན་རྭ་བ་སྨད་ཀྱི་ཆོས་གྲྭར་སུག་བྲིས་སུ་བགྱིས་པ་དགེ་ཞིང་བཀྲ་ཤིས། ཤུ་བྷཾ་གྱི་མཐའ་ཅན་རྨོར་ཆེན་གྱིས་མཛད་པ་མཆན་གཅིག་དང་བཅས་པ། ༈ ཡང་གཞི་བསྙེན་བྱ་ཚུལ་དོན་གཉེར་ཀུན་དགའ་བཀའ་འགྱུར་བ་སངས་རྒྱས་རྒྱལ་མཚན་གྱིས་མཛད་པ་མགོར། ཨོཾ་སྭ་སྟི།
མཁའ་འགྲོ་བྱེ་བའི་གཙོ་མོའི་མཆོག་གྱུར་དང་། ། ཞེས་དང་། མཇུག་ཏུ། གུས་སྤྲོའི་སྒོ་ནས་མྱུར་བར་བྲིས་པའོ། ། སརྦ་མངྒ་ལཾ་གྱི་མཐའ་ཅན་རྣམས་ཀྱིས་བསྙེན་ཐབས་སྐོར་དང་། ༈ ཡང་ནཱ་རོ་མཁའ་སྤྱོད་ཀྱི་སྦྱིན་སྲེག་འཕགས་པ་རིན་པོ་ཆེས་མཛད་པ་མགོར། དཔལ་རྡོ་རྗེ་རྣལ་འབྱོར་མའི་སྦྱིན་སྲེག་གི་ཆོ་ག དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། བཅོམ་ལྡན་མའི་བསྙེན་པ་སྔོན་དུ་སོང་བའི་ཞེས་དང་། མཇུག་ཏུ།
གོ་གོ་ཅན་གྱིས་བསྐུལ་ནས་འཕགས་པས་ས་མོ་སྦྲུལ་གྱི་ལོ་དབྱར་ཟླ་འབྲིང་པོ་ལ་ཤངས་མདོར་སྦྱར་བའོ། ། མངྒ་ལཾ་གྱི་མཐའ་ཅན། ༈ ཡང་རྗེ་བཙུན་མའི་སྦྱིན་སྲེག་མགོར། རྗེ་བཙུན་རྡོ་རྗེ་རྣལ་འབྱོར་མའི་སྦྱིན་སྲེག་གི་ངག་འདོན་གྱི་རིམ་པ་ནི་ཞེས་དང་། མཇུག་ཏུ། གུང་རུས་ནང་པོ་དབང་ཆེན་པ་ལ་ཕུལ་བ་ཤུ་བྷཾ་གྱི་མཐའ་ཅན། ༈ ཡང་སྦྱིན་སྲེག་སངས་རྒྱས་དཔལ་བཟང་གི་མཛད་པ་མགོར། རྗེ་བཙུན་དམ་པ་མི་བསྐྱོད་རྡོ་རྗེའི་ཞབས་ལ་ཕྱག་འཚལ་ལོ། ། བསམ་པ་ཐག་པས་ཚེ་འདི་ཉིད་དང་། འཆི་ཁ་བར་དོའམ་འགྲོ་བ་ངན་པས་བར་མ་ཆོད་དུ་སྐྱེ་བ།
ཞེས་དང་། མཇུག་ཏུ། རྗེ་བཙུན་དམ་པ་གུས་པ་ཆེན་པོའི་གསུང་བཞིན་དུ་ཆོས་རྗེ་སངས་རྒྱས་དཔལ་བཟང་གིས་བྲིས་པའོ། ། མངྒ་ལཾ་གྱི་མཐའ་ཅན། མཆན་ཕྲན་བཅས། ༈ ན་མོ་གུ་རུ་བུདྡྷ་སིངྷ་ཡ། ཤེས་རབ་མཆོག་གི་ལྷ་མོ་དང་། ། མི་འགྱུར་བདེ་ཆེན་ཁ་ཊྭཱཾ་ག ། ཅེས་དང་། མཇུག་ཏུ།
བྲང་ཏི་པའི་བིཀྵུ་ག་ག་ན་ཤྲཱི་བྷ་དྲས་ཤིང་མོ་ལུག་གི་ལོ་དཔྱིད་ཟླ་འབྲིང་པོའི་དཀར་ཕྱོགས་ཀྱི་ཚེས་བཅུ་གསུམ་ཉི་མ་མེ་བཞིའི་འགྲུབ་སྦྱོར་འཛོམ་པའི་ཉིན་ཤྲཱི་ཨེ་ཝཾ་ཐར་རྩེར་སྦྱར་བའོ། ། མངྒ་ལཾ་ཤུ་བྷཾ་གྱི་མཐའ་ཅན་ཐར་རྩེ་པཎ་ཆེན་གྱི་མཛད་པ། ༈ ཡང་སྦྱིན་སྲེག་གི་ཆོ་ག་མཁའ་སྤྱོད་སྒྲུབ་པའི་དགའ་སྟོན་དབང་ཕྱུག་རབ་བརྟན་གྱིས་མཛད་པ་མགོར། ཨོཾ་སྭསྟི། རྗེ་བཙུན་བླ་མ་མཁྱེན་བརྩེ་ནུས་མཐུའི་དབང་ཕྱུག་གི་ཞབས་ཀྱི་པདྨོ་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། ། བྱིན་གྱིས་བརླབ་ཏུ་གསོལ། བློ་ཆེན་ཁྲག་འཐུང་དགེས་ཉམས་གསལ་མཛད་ཅིང་། ། ཞེས་དང་། མཇུག་ཏུ། འདིས་ཀྱང་སློབ་བཤད་ཟབ་མོའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག
ཤུ་བྷཾ་གྱི་མཐའ་ཅན། ༈ ཡང་སྦྱིན་སྲེག་གི་ལག་ལེན་གསལ་བར་བཤད་པའི་ཡི་གེ་མཁའ་སྤྱོད་བགྲོད་པའི་གསང་ལམ་མགོར། ན་མོ་གུ་རུ་བུདྡྷ་དྷྭ་ཛ་ཤྲཱི་བཛྲ་ཡོ་གི་ནི་ཡེ། རྒྱལ་བ་ཀུན་གྱི་སྤྱི་གཟུགས་བླ་མ་དང་། ། རྡོ་རྗེ་བཙུན་མོའི་ཞབས་ལ་གུས་བཏུད་ནས། ། ཞེས་དང་། མཇུག་ཏུ། ལེགས་བྱས་འདིས་མཚོན་དུས་གསུམ་དགེ་བའི་མཐུས། ། བདག་དང་གདུལ་བྱར་བཅས་པའི་སྡིག་སྒྲིབ་ཀུན། ། བྱང་ཞིང་དག་ནས་འདི་དང་ཕྱི་མའི་དོན། །
ཡིད་ལ་རེ་བ་ཇི་བཞིན་འགྲུབ་གྱུར་ཅིག ། ཀཱ་ལྱ་ན་ཝརྡྷུནྟུ་ཤུ་བྷཾ་མསྟུ་སརྦ་ཛ་ག་ཏཾ། སརྦ་མངྒ་ལཾ་གྱི་མཐའ་ཅན་མཆན་གཅིག་བཅས་ས་ཆེན་རྡོ་རྗེ་འཆང་ངག་དབང་ཀུན་དགའ་བསོད་ནམས་ཀྱིས་མཛད་པ། ༈ ཡང་ལས་བཞིའི་སྦྱིན་སྲེག་རྨོར་ཆེན་རྡོ་རྗེ་འཆང་གིས་མཛད་པ་མགོར། ཨོཾ་སྭསྟི། རྗེ་བཙུན་དཔལ་ལྡན་བླ་མ་དང་། ། དབྱེར་མེད་རྡོ་རྗེ་རྣལ་འབྱོར་མར། ། ཞེས་དང་། མཇུག་ཏུ། ཅེས་མཇུག་གི་ཆོས་དྲུག་གོ །
སརྦ་མངྒ་ལཾ་གྱི་མཐའ་ཅན། ༈ ཡང་སྦྱིན་སྲེག་སྒྲིབ་པ་རྣམ་སེལ་ཁོ་བོས་བརྩམས་པ་མགོར། ན་མོ་གུ་རུ་བཛྲ་ཝཱ་རཱ་ཧི། རྗེ་བཙུན་རྡོ་རྗེ་རྣལ་འབྱོར་མའི་སྦྱིན་སྲེག་ཅེས་དང་། མཇུག་ཏུ། ས་སྐྱ་པ་ཀུན་བློས་སྦྱར། ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། དེ་རྣམས་ཀྱིས་བསྙེན་ཐབས་དང་སྦྱིན་སྲེག་གི་སྐོར་རྫོགས་ནས། ༈ བཅུ་པ་ཐུན་མོང་མ་ཡིན་པའི་འཁྲིད་འཕོ་བ་དང་བཅས་པའི་སྐོར་ལ་ཐོག་མར། རྗེ་བཙུན་རྡོ་རྗེ་རྣལ་འབྱོར་མའི་ཐུན་མོང་མ་ཡིན་པའི་མན་ངག་ཞལ་ཤེས་གསུམ་ལས།
བླ་མ་བསྐྱེད་བསྟིམ་གྱི་ཞལ་ཤེས་ཚར་ཆེན་རྡོ་རྗེ་འཆང་ཆེན་པོས་མཛད་པ་མགོར། གཉིས་པ་བཅད་དོན་ཉམས་སུ་ལེན་པ་ལ། མདུན་གྱི་ནམ་མཁར་དག་གསལ་གཉིས་སུ་མེད་པའི་ཡེ་ཤེས་ཀྱི་སྣང་བ་ལས་གྲུབ་པའི་གཞལ་ཡས་ཁང་། ཞེས་དང་། མཇུག་ཏུ། བླ་མ་སྐྱབས་གནས་ཀུན་འདུས་སུ་གྱུར་མངྒ་ལཾ། འདོམ་གང་ནམ་མཁར་འོད་དུ་ཞུ་ལ་ཁད། ། དམར་སེར་ལི་ཁྲིའི་མདོག་ལྟར་སྤྱི་གཙུག་བཾ་ཐིམ་ནས། ། ཇེ་ཆེར། ལུས་སྟོང་གསུམ།
ཡལ་བའི་ཆོས་ཉིད། སྟོང་ཉིད་ངང་ལས་ཨཾ་ལས་སོགས་སོ། ། སྙིང་གའི་དཀྱིལ་ལས་གཞན་མ་ལགས། ། དུས་གསུམ་རྒྱལ་བ་སྲས་བཅས་ཀྱི། ། ཐུགས་རྗེ་ཅིག་ཆར་འཇུག་བྱེད་པ། ། ཟབ་ལམ་བླ་མའི་མན་ངག་འདི། ། སྙིང་གི་དབུས་སུ་གཅེས་པར་ཟུངས། ། མངྒ་ལཾ་གྱི་མཐའ་ཅན། ༈ ཡང་བླ་མའི་རྣལ་འབྱོར་དང་མཁའ་སྤྱོད་སྒྲུབ་པའི་ཞལ་ཤེས་ཡིག་ཆུང་མགོར། ན་མོ་བཛྲ་ཡོ་གི་ནི་ཡེ།
རྗེ་བཙུན་ནཱ་རོ་པའི་ལུགས་ཀྱི་མཁའ་སྤྱོད་མའི་སྒྲུབ་ཐབས་ལ། ཞེས་དང་། མཇུག་ཏུ། རྗེ་བཙུན་མའི་ཞལ་གྱི་གདམས་པ་བླ་མ་ས་སྐྱ་པའི་མན་ངག་ྀཨཚ། གནས་གཉིས་སྦྱོང་ཕྱིར་འོད་ཟེར་གྱི། ། དག་པའི་ལྷ་རྟེན་རང་ལ་བསྡུ། ། རླུང་ལ་དབང་དང་ཆ་ལམ་ཀྱང་། ། གཉིས་བྲལ་ཆེད་དུ་ཞལ་ཤེས་གསུམ། ། ལྷ་ལ་རྩ་བ་སུ་ཞལ་ཤེས། བླ་མའི་གསུང་ངོ་བཀྲ་ཤིས་ཤོག་གི་མཐའ་ཅན།
ཚར་ཆེན་གྱིས་མཛད་འདྲ་སྙམ། ༈ ཡང་དབང་བཞི་ལུས་བསྒྲིགས་ཀྱི་ཡིག་ཆུང་མགོར། ན་མཿཤྲཱི་བཛྲ་ཡོ་གི་ནཱི་ཡེ། རྗེ་བཙུན་ནཱ་རོ་མཁའ་སྤྱོད་ཀྱི་ཞལ་ཤེས། ཞེས་དང་། མཇུག་ཏུ། དབྱངས་ཡིག་ངོ་བོ་སྔགས་ཕྲེང་གིས་བསྐོར་བའོ། ། ྀཨཚའི་མཐའ་ཅན། ༈ ཡང་དེ་རྗེས་མགོར། ངོ་བོ་དགའ་བ་བཞི་ལ་ཞེས་དང་།
མཇུག་ཏུ། ཅེས་པ་གོང་གི་མན་ངག་གཉིས་པོ་འདི་བླ་མའི་གསུང་ངོ་། ། ྀཨཚ་དཔལ་ནཱ་རོ་པས་སློབ་མ་གཞན་ལ་མ་གནང་ཞིང་། ཕམ་མཐིང་པ་སྐུ་མཆེད་ཁོ་ན་ལ་གནང་བ་དེ་ཉིད་ལས་བརྒྱུད་པའི་རྗེ་བཙུན་ས་སྐྱ་པ་ཡབ་སྲས་ཀྱི་གདམས་པ་ཁྱད་པར་ཅན་འདི་ཉིད་སྐལ་ལྡན་གྱི་སློབ་མ་ལ་ཆིག་བརྒྱུད་ཀྱི་ཚུལ་དུ་སྤེལ་བ་ལས་སྣོད་མིན་ལ་མི་སྤེལ་བའི་བཀའ་རྒྱ་དམ་པོ་ཡོད་དོ། ། ལེགས་སྦྱར་གྱི་གནད་བླ་མའི་ཞལ་ནས་དྲིས། ས་མ་ཡ་ྀཨཚའི་མཐའ་ཅན་ཚར་ཆེན་གྱིས་མཛད་འདྲ་སྙམ་པ། ༈ ཡང་དབང་བཞི་ལུས་བསྒྲིགས་མཁའ་སྤྱོད་སྒྲུབ་པ་འཕོ་བ་རྣམས་ཀྱི་ཞལ་ཡིག་ཆུང་མགོར། འདི་ལ་རབ་མཁའ་སྤྱོད་དུ་ཚེགས་མེད་དུ་འགྲོ་བ་དང་། ཞེས་དང་། འདི་ག་རང་ལ་བློ་གཏད་འཆའ་ན་ད་དུང་གབ་ཡིག་ཡོད་དོའི་མཐའ་ཅན།
༈ ཡང་དེ་རྗེས་མགོར། བླ་མ་དམ་པའི་ཞབས་ལ་ཕྱག་འཚལ་ལོ། ། འོག་གམ་ལམ་གཉིས་བརྩེགས་པ་གཉིས། ། ཞེས་དང་། མཇུག་ཏུ། ཞེས་སོགས་རྒྱུད་ལས་གསལ་བར་བྱུང་། ། ས་མ་པ་ཐའི་མཐའ་ཅན་མཆན་གཉིས་བཅས་ཡིག་རྙིང་འདྲ་བ། ༈ ཡང་ལུས་དཀྱིལ་ཡིག་ཆུང་ཡིད་བཞིན་ནོར་བུའི་མགོར། ན་མཿབཛྲ་ཡོ་གི་ནཱི་ཡེ། རྗེ་བཙུན་ནཱ་རོ་མཁའ་སྤྱོད་ཀྱི་ལུས་དཀྱིལ་སྙན་བརྒྱུད་ཉམས་སུ་ལེན་ཚུལ་ནི།
ཞེས་དང་། མཇུག་ཏུ། སྙིང་ལྟར་གཅེས་པས་དམ་དུ་སྦ་བར་མཛོད། གུ་ཧྱ་ས་མ་ཡ་མངྒ་ལཾ་གྱི་མཐའ་ཅན་ཚར་ཆེན་གྱིས་མཛད་པ། ༈ ཡང་ལུས་དཀྱིལ་ཡིད་བཞིན་ནོར་བུ་ཟླ་གདན་གྱི་ཁྱད་ཙམ་མ་གཏོགས་གོང་མཚུངས་མགོར། ན་མཿབཛྲ་ཡོ་གི་ནཱི་ཡེ། རྗེ་བཙུན་ནཱ་རོ་མཁའ་སྤྱོད་ཀྱི་ལུས་དཀྱིལ་སྙན་བརྒྱུད་ཉམས་སུ་ལེན་ཚུལ་ནི། ཞེས་དང་། མཇུག་ཏུ། སྙིང་ལྟར་གཅེས་པས་དམ་དུ་སྦ་བར་མཛོད། །
གུ་ཧྱ་ས་མཱ་ཡ་མསྟུ་སརྦ་ཛ་ག་ཏཾ། འདི་ལ་ཡི་གེའི་གདན་ཟླ་བའི་ཁྱད་ཙམ་མ་གཏོགས་ཚར་ཆེན་གྱིས་མཛད་པ་དང་ཞུས་དག་ཕེར་ཞིང་ཡིག་ཆ་འདི་ཀླུ་སྒྲུབ་ཀྱི་བཀའ་འབུམ་ནས་རྙེད་པས་རྗེ་དེའི་གསུང་རྩོམ་ལོས་ཡིན་གྱི་མཐའ་ཅན། ༈ ཡང་ཟབ་དོན་སྙིང་པོ་བསྡུས་པ་ཕ་བླ་མའི་གསུང་གཙང་མ་མགོར། སྔོན་འགྲོ་དངོས་གཞི་རྗེས་གསུམ་ལས། ཞེས་དང་། མཇུག་ཏུ། རྩ་དང་ཐིག་ལེ་ལྔ་སོགས་གསལ་འདེབས། ཛ་ག་ཏཾ། ཤུ་བྷཾ་གྱི་མཐའ་ཅན་མཛད་བྱང་མ་གསལ་ཞིང་ཚར་ལུགས་ཤིག་ཡིན་འདྲ་སྙམ་པ། ༈ ཡང་སྙིང་གི་གདུང་སེལ་ལས་བསམ་མི་ཁྱབ་ཀྱི་རྣལ་འབྱོར་ཐུན་མོང་མ་ཡིན་པའི་གསེར་ཆོས་མགོར།
དྲིན་ཆེན་བླ་མ་ཀླུ་སྒྲུབ་མཆོག ། མཁའ་འགྲོའི་ཞལ་བཅུད་དྲི་མེད་གསུང་། ། ཞེས་དང་། མཇུག་ཏུ། བྱམས་པ་རྒྱལ་མཚན་བདག་གིས་མགྱོགས་པར་བྲིས། ། དཔལ་ལྡན་བླ་མ་དགེས་པའི་བཀྲ་ཤིས་ཤོག ། དགེའོའི་མཐའ་ཅན་བྱང་པ་རབ་འབྱམས་པས་མཛད་པ། ༈ ཡང་མཁའ་སྤྱོད་སྒྲུབ་པའི་གསེར་ཆོས་ཆིག་བརྒྱུད་མགོར། ན་མ་གུ་རུ་བཛྲ་ཡོ་གི་ནཱི་ཡེ། དཔལ་འཁོར་ལོ་བདེ་མཆོག་གི་རྩ་བཤད་ཀྱི་རྒྱུད་རྣམས་སུ་རྗེ་བཙུན་ཡབ་ལ་བརྟེན་ནས་མཁའ་སྤྱོད་སྒྲུབ་པ།
ཡུམ་ལ་བརྟེན་ནས་མཁའ་སྤྱོད་སྒྲུབ། ཅེས་དང་། མཇུག་ཏུ། མི་དབང་གཞོན་ནུ་རྡོ་རྗེ་རིན་ཆེན་དཔལ་བཟང་པོ་ལ་སྙིང་ནས་གདམས་པའི་ཟབ་ཆོས་གུ་ཧྱ་ས་མ་ཡ། མངྒ་ལཾ་གྱི་མཐའ་ཅན། ཚར་ཆེན་གྱིས་མཛད་པ། ༈ ཡང་གསང་ཁྲིད་ཀྱི་དམིགས་རིམ་མགོར། མཁའ་སྤྱོད་གཙོ་མོའི་ཟབ་ཁྲིད་ཉམས་ལེན་རྣམས། ། གོ་རིམ་ཁྲིགས་སུ་བསྡེབས་ན་འདི་ཡིན་ཏེ། ། ཞེས་དང་།
མཇུག་ཏུ། ནོར་འཁྲུལ་མེད་པར་བཀོད་པའི་བརྗེད་ཐོ་ལགས། ། སརྦ་མངྒ་ལཾ་གྱི་མཐའ་ཅན་མཛད་བྱང་མེད་པ། ༈ ཡང་མགོར། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། ། འདིར་ནཱ་རོ་མཁའ་སྤྱོད་ཀྱི་འཕོ་ཆུང་ཞེས་དང་། མཇུག་ཏུ། གོང་གི་དམིགས་པ་རྣམས་བྱས་པས་རུང་ངོ་། ། དགེའོའི་མཐའ་ཅན། ༈ ཡང་རྫོགས་རིམ་རྩ་དབུ་མའི་ཆོས་ཉིད་དངོས་སྟོན་གྱི་བྱིན་རླབས་ལག་ལེན་གསལ་བར་བཀོད་པ་རྡོ་རྗེ་འཆང་ས་ཆེན་ཀུན་དགའ་བསོད་ནམས་ཀྱིས་མཛད་པ་མགོར།
ན་མོ་བུདྡྷ་དྷྭ་ཛ་ཤྲཱི་ཙཀྲ་སཾ་བྷ་ར་ཡེ། འདིར་རྫོགས་རིམ་རྩ་དབུ་མའི་དེ་ཁོ་ན་ཉིད་དངོས་སུ་སྟོན་པའི་མན་ངག་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་གྱི་གསུང་ལ། ཞེས་དང་། མཇུག་ཏུ། འདིས་ས་སྐྱ་པའི་མན་ངག་ཟབ་མོ་རྣམས་ཀྱི་བཀའ་མི་ཆད་པའི་རྒྱུར་གྱུར་ཅིག མངྒ་ལཾ་གྱི་མཐའ་ཅན། ༈ ཡང་དེ་རྗེས་མགོར། འདིའི་ཕྱག་ལེན་གྱི་བརྒྱུད་པ་ནི་ཞེས་དང་། མཇུག་ཏུ། ཅེས་ཡར་ཀླུངས་པས་འདིའི་ཡིག་ཆ་ལས་འབྱུང་ངོ་། །
ཤུ་བྷཾ་གྱི་མཐའ་ཅན། ༈ ཡང་བསམ་མི་ཁྱབ་ཐུན་མོང་མ་ཡིན་པའི་གསེར་ཆོས་མགོར། བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཐུན་མོང་མ་ཡིན་པའི་བསམ་མི་ཁྱབ་ཀྱི་རྣལ་འབྱོར་ནི། ཞེས་དང་། མཇུག་ཏུ། ཞེས་པ་འདི་ཡང་རིང་མོ་བས་བརྗེད་ཐོར་བྲིས་པའོ། ། མངྒ་ལཾ་གྱི་མཐའ་ཅན་མཆན་གཅིག་བཅས། ༈ ལུས་མ་སྤངས་མཁའ་སྤྱོད་སྒྲུབ་པའི་ཐབས་མགོར། ལུས་མ་སྤངས་མཁའ་སྤྱོད་སྒྲུབ་པའི་ཐབས།
དྲིན་ཟླ་མེད་མཁྱེན་གསལ་རྒྱ་མཚོ་ཡི། ། གསུང་བསླུ་མེད་གསེར་ཆོས་མན་ངག་འདི། ། ཐུགས་དད་ལྡན་དྲན་པ་གསོལ་འདེབས་ཡིན། ། ཞེས་དང་། མཇུག་ཏུ། ནཱ་གརྫུ་ནས་འདར་ཆོས་འཁོར་ཡང་རྩེའི་བཙན་ཁང་དུ་ཅུང་ཟད་གསལ་བར་བྲིས་པ་ལ་བླ་མ་མཁའ་འགྲོས་དགེས་པའི་ཕྱག་གིས་རྣམ་པ་ཀུན་ཏུ་གཟུང་དུ་གསོལ། མངྒ་ལཾ་གྱི་མཐའ་ཅན། ༈ ཡང་ཐུན་མོང་མ་ཡིན་པའི་བསམ་གྱིས་མི་ཁྱབ་པའི་རྣལ་འབྱོར། མཁའ་སྤྱོད་སྒྲུབ་པའི་ཉེ་ལམ་མགོར། རྗེ་བཙུན་བླ་མ་མུས་པ་ཆེན་པོའི་ཞབས་ལ་ཕྱག་བགྱིའོ་རྗེས་སུ་གཟུང་དུ་གསོལ།
ཐུན་མོང་མ་ཡིན་པའི་བསམ་གྱིས་མི་ཁྱབ་པའི་རྣལ་འབྱོར་ནི། ཞེས་དང་། མཇུག་ཏུ། ཅེས་པ་འདི་ལ་ཡང་ས་སྐྱ་པ་སྔགས་འཆང་ངག་དབང་ཀུན་དགའ་བསོད་ནམས་ཀྱིས་བླ་མ་གོང་མའི་གསུང་རྒྱུན་ཟིན་བྲིས་རྣམས་ལས་ལེགས་པར་བཏུས་ཏེ་བརྗེད་ཐོར་བྲིས་སོའི་མཐའ་ཅན། ༈ ཡང་དེས་མཁའ་སྤྱོད་སྒྲུབ་པའི་ཐུན་མོང་མ་ཡིན་པའི་སྙན་བརྒྱུད་ཀྱི་མན་ངག་ཉམས་སུ་ལེན་ཚུལ་མཁའ་སྤྱོད་བགྲོད་པའི་གསང་ལམ་མགོར། ན་མོ་གུ་རུ་བུདྡྷ་དྷྭ་ཛ་ཡ། དཀོན་མཆོག་ལ་སྐྱབས་གཞན་ཕྱིར་མཁའ་སྤྱོད་སྒྲུབ། ། ཅེས་དང་། མཇུག་ཏུ། བཀྲ་ཤིས་དགེ་ལེགས་ཀྱི་དཔལ་དང་ལྡན་པར་གྱུར་ཅིག །
ཤུ་བྷཾ་གྱི་མཐའ་ཅན། རྡོ་རྗེ་འཆང་ས་ཆེན་ཀུན་དགའ་བསོད་ནམས་ཀྱིས་མཛད་པ་མཆན་ཕྲན་བཅས། ༈ ཡང་མན་ངག་ཟབ་མོ་གསེར་ཆོས་ཆིག་བརྒྱུད་མ་མགོར། ནང་གི་རྣལ་འབྱོར་མ་ནི་སྐྱབས་འགྲོ་སེམས་བསྐྱེད་རྩ་གསུམ་གསལ་བཏབ་པ། ཞེས་དང་། མཇུག་ཏུ། སྔ་མའི་སྟེང་དུ་ལེན་པའི་རྣལ་འབྱོར་པ་ལ་ཕན་པས་ཟུར་ཅིག་བྲིས་པ་དགེའོ། ། མངྒ་ལཾ། རྡོ་རྗེ་རྣལ་འབྱོར་མའི་མན་ངག་འདི་རྗེ་བཙུན་མུས་ཆེན་ལས་ས་སྐྱ་པ་ངག་དབང་ཀུན་དགའ་བསོད་ནམས་ཀྱིས་ཐོབ་བོའི་མཐའ་ཅན་མཛད་བྱང་མེད་པ། ༈ ཡང་དེ་རྗེས་ནཱ་རོ་མཁའ་སྤྱོད་ཀྱི་གསེར་ཆོས་ཆིག་བརྒྱུད་མ་མཁའ་སྤྱོད་སྒྲུབ་པའི་མན་ངག་སོགས་ཀྱི་ཞལ་ཤེས་ཁག་ཆེ་བ་འགའ་ཞིག་ས་ལོ་ཆེན་པོའི་ཕྱག་དཔེ་ལས་ལོགས་སུ་བཀོད་པ་མགོར།
ན་མོ་གུ་རུ་བུདྡྷ་དྷྭ་ཛ་ཌཱ་ཀི་ནཱི་ཡེ། འདིར་ས་ལོ་འཇམ་པའི་རྡོ་རྗེའི་ཕྱག་དཔེ་མཁའ་སྤྱོད་མའི་མན་ངག་ཟབ་བསྡུས་ཞིག་གི་ཁྲོད་ན་བསམ་གྱིས་མི་ཁྱབ་ཐུན་མོང་མ་ཡིན་པ་སོགས་ཞལ་གྱི་མན་ངག་ཁག་ཆེ་བ་འགའ་ཞིག་འདུག་པ་དེ་རྣམས་འདིར་བྲི་བར་བྱའོ། ། དེ་ཡང་ས་ལོ་འཇམ་དབྱངས་ཆེན་པོའི་ཕྱག་དཔེ་དེ་ཉིད་ལས་འདི་ལྟར་འབྱུང་སྟེ། ན་མཿཤྲཱི་བཛྲ་ཡོ་གི་ནཱི་ཡེ། ཞེས་དང་། མཇུག་ཏུ། རྗེ་བཙུན་མའི་ཞལ་གདམས་བླ་མ་ས་སྐྱ་པའི་མན་ངག་ྀཨཚའི་མཐའ་ཅན། ༈ ཡང་དེ་རྗེས་མགོར། ཡང་ས་ལོ་འཇམ་དབྱངས་ཆེན་པོའི་ཕྱག་དཔེ་དེ་ཉིད་ཀྱི་ཁྲོད་ན། བསམ་མི་ཁྱབ་ཐུན་མོང་མ་ཡིན་པ་སྒོམ་ཚུལ་ཅུང་ཟད་མི་འདྲ་བ་འདི་ལྟར་ཡང་བཞུགས་ཏེ་ཞེས་དང་།
མཇུག་ཏུ། དགའ་འོ་སྐྱེད་དོ་བསམ་དོན་འགྲུབ། ། སརྦ་མངྒ་ལཾ་གྱི་མཐའ་ཅན། ༈ ཡང་དེ་རྗེས་ཉམས་ལེན་སྙིང་པོ་བསྡུས་པ་མགོར། རང་ཉིད་རྩ་གསུམ་ལྟེ་བའི་མཁའ་སྤྱོད་གསལ། ། ཞེས་དང་། མཇུག་ཏུ། སླར་ཡང་མཁའ་དབྱིངས་ནས་བབས་སྔར་ལྟར་གྱུར། ཀཱ་ལྱ་ན་ཝདྡྷནྟུའི་མཐའ་ཅན། ༈ ཡང་དེ་རྗེས་ལངྒ་ལི་ཡའི་སྒྲུབ་ཚུལ་བཀླག་ཆོག་མ་མགོར།
ན་མོ་གུ་རུ་བུདྡྷ་དྷྭ་ཛ་ཡེ། བླ་མ་དང་རྣལ་འབྱོར་མ་ལ་ཕྱག་འཚལ་ལོ། ། ལངྒ་ལི་ཡའི་སྒྲུབ་པ་ནི། ཞེས་དང་། མཇུག་ཏུ། འདི་དམ་ཚིག་དང་མི་ལྡན་པ་རྣམས་ལ་ཤིན་ཏུ་གསང་ངོ་། ། སརྦ་མངྒ་ལཾ་ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན།

༈ ཡང་དེ་རྗེས་ངོར་ཆེན་རྡོ་རྗེ་འཆང་གི་ཕྱག་དཔེའི་ཁྲོད་ནས་རྙེད་པའི་ནཱ་རོ་མཁའ་སྤྱོད་ཀྱིས་བསམ་མི་ཁྱབ་ཐུན་མོང་མ་ཡིན་པའི་ཡིག་རྙིང་ཡིད་ཆེས་ཅན་མགོར། ན་མོ་བཛྲ་ཡོ་གི་ནཱི་ཡེ། རྡོ་རྗེ་རྣལ་འབྱོར་མ་བསྒོམ་པའི་གང་ཟག་གིས་ཞེས་དང་། མཇུག་ཏུ། དེ་བཞིན་དུ་འགྱུར་པ་གཅིག་ཆོག་རྒྱལ་པོ་རྗེ་བཙུན་མུས་པ་ཆེན་པོས་བྱིན་གྱིས་བརླབ་ཏུ་གསོལ། སརྦ་མངྒ་ལཾ་གྱི་མཐའ་ཅན་མཆན་ཕྲན་བཅས་ལ་སྡེ་ཚན་གཅིག འདི་རྣམས་རྡོ་རྗེ་འཆང་ས་ཆེན་ཀུན་དགའ་བསོད་ནམས་ཀྱི་མཛད་པ། ༈ ལུས་དཀྱིལ་རྣམ་བཤད་ཁོག་དབུབ་འཇམ་དབྱངས་དགའ་བའི་གསུང་ལས་བྱུང་བ་མགོར། མཆོག་གི་བདེ་བས་རབ་མྱོངས་ཏེ། ། ཞེས་དང་། མཇུག་ཏུ།
རྗེ་བླ་མའི་གསུང་རྒྱུན་བྲིས་པའོའི་མཐའ་ཅན། ༈ ཡང་དེ་རྗེས་མགོར། བླ་མ་ཡི་དམ་དགེས་པའི་བྱིན་རླབས། ཞེས་དང་། མཇུག་ཏུ། འདིས་འགྲོ་བ་རྣམས་རྡོ་རྗེ་རྣལ་འབྱོར་མའི་ས་ལ་གནས་པའི་བཀྲ་ཤིས་མྱུར་དུ་བྱོན་ཅིག ཤུ་བྷཾ་གྱི་མཐའ་ཅན། དཀོན་མཆོག་རབ་བརྟན་གྱིས་མཛད་པ། ༈ ཡང་ཀུ་སཱ་ལིའི་ཚོགས་གསོག་གི་ངག་འདོན་སངས་རྒྱས་ཕུན་ཚོགས་ཀྱིས་མཛད་པ་མགོར། རང་སེམས་བཾ་ཡིག་ཅེས་དང་།
མཇུག་ཏུ། འཁྲིད་ཡིག་ཏུ་བལྟའོ། ། མངྒ་ལཾ་གྱི་མཐའ་ཅན། ༈ ཡང་དེས་མཛད་པའི་ལུས་དཀྱིལ་ངག་འདོན་མགོར། བདུན་པ་འགྲོ་བ་དག་པའི་རྣལ་འབྱོར་ཞེས་དང་། མཇུག་ཏུ། སངས་རྒྱས་ཕུན་ཚོགས་ཀྱིས་སོ། ༈ །ཡང་དེས་མཛད་པའི་ཉེར་མཁོའི་རེག་ཟིག་མགོར། རྣལ་འབྱོར་མའི་ཟིན་བྲིས་ཞེས་དང་། མཇུག་ཏུ།
མཐར་སངས་རྒྱས་ནའང་འདི་བཞིན་རྒྱས། ཞེས་པའི་རྗེས་སུ། གསུང་ངག་པོད་དམར་མ་ནས་འབྱུང་བའི་གྲུབ་ཕྲའི་སྡོམ་ཚིག་གི་མཐར་སངས་རྒྱས་ཕུན་ཚོགས་ཀྱིས་སྨྲས་པའོ། ། མངྒ་ལཾ་གྱི་མཐའ་ཅན། ༈ ཡང་རྩ་དབུ་མའི་འཁྲིད་ཟབ་མོ་མགོར། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། ། ཇོ་བོ་ནཱ་རོ་ཏ་པས་གཞན་ལ་མ་གནང་བའི་ཐུན་མོང་མ་ཡིན་པའི་གདམས་ངག ཅེས་དང་། མཇུག་ཏུ། འདི་ཉམས་སུ་ལེན་པའི་རྣལ་འབྱོར་པ་ཀུན་ལ་ཕན་པའི་བསམ་པས་ཉེ་བར་སྦྱར་བ་འདི་ཡོངས་སུ་རྫོགས་སོ། །
ཤུ་བྷཾ་གྱི་མཐའ་ཅན། རྗེ་བཙུན་གྱི་མཛད་པ་མཆན་བཅས། ༈ ཡང་རྩ་དབུ་མའི་འཁྲིད་ཡིག་གསལ་བྱེད་བླ་མ་དམ་པའི་གསུང་སྒྲོས་ཡར་ཀླུང་པ་སེང་གེ་རྒྱལ་མཚན་གྱིས་ཟིན་བྲིས་སུ་བཏབ་པ་མགོར། བླ་མ་དམ་པའི་ཞབས་ལ་ཕྱག་འཚལ་ལོ། ། ཇོ་བོ་ནཱ་རོ་ཏ་པའི་མན་ངག་རྗེ་བཙུན་ས་སྐྱ་པའི་ཐུགས་ཀྱི་ཉིང་ཁུ། ཞེས་དང་། མཇུག་ཏུ། དམ་པའི་ཞབས་རྡུལ་སྤྱི་བོས་ལེན་པ་ཡར་ཀླུང་པ་སེང་གེ་རྒྱལ་མཚན་གྱིས་ཟིན་བྲིས་སུ་བཀོད་པའོ། ། དགེ་ལེགས་འཕེལ་གྱི་མཐའ་ཅན་མཆན་བཅས། ༈ རྩ་ཡིག་འཁྲིད་ཡིག་མགོར།
ན་མོ་གུ་རུ་བཛྲ་ཝཱ་ར་ཧི། བསྐྱེད་པའི་རིམ་པ་རྡོ་རྗེ་རྣལ་འབྱོར་མ། ། ཞེས་དང་། མཇུག་ཏུ། ལྟོས་ཤིག་ས་མ་པ་ཏ། དགེའོའི་མཐའ་ཅན། ༈ ཡང་རྩ་དབུ་མའི་འཁྲིད་ཡིག་མུས་ཆེན་སེམས་དཔའ་ཆེན་པོས་མཛད་པ་མགོར། གུ་རུ་ཤྲཱི་བཛྲ་ཡོ་གི་ནཱི། བླ་མ་དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཟབ་ཡངས་རྒྱུད་རྒྱལ་གསང་མཐའི་དོན། །
ཞེས་དང་། མཇུག་ཏུ། འདི་ནི་མུས་པ་ཆེན་པོ་དཀོན་ཆོག་རྒྱལ་མཚན་ནས་བརྒྱུད་པའོ། ། མངྒ་ལཾ་གྱི་མཐའ་ཅན་མཆན་བཅས། ༈ རྩ་དབུ་མའི་འཁྲིད་ཡིག་རྗེ་སེམས་དཔའ་ཆེན་པོའི་གསུང་རྒྱུན་ཟིན་བྲིས་མགོར། ཨོཾ་སྭ་སྟི་སིདྡྷཾ། བླ་མ་དང་ཡི་དམ་མཁའ་འགྲོའི་ཚོགས་ལ་ཕྱག་འཚལ་ལོ། ། འདིར་བླ་མའི་ཞལ་ལས་བྱུང་བ། ཞེས་དང་། མཇུག་ཏུ།
ཅེས་པ་འདི་ནི་ཆོས་རྗེ་སེམས་དཔའ་ཆེན་པོའི་གསུང་རང་གི་ཟིན་བྲིས་ཡི་གེར་བྲིས་པའོ། ། དགེའོ། ། བཀྲ་ཤིས་པར་གྱུར་ཅིག འདི་བྲིས་དགེ་བས་སངས་རྒྱས་མྱུར་ཐོབ་ཤོག ། མངྒ་ལཾ་གྱི་མཐའ་ཅན། ༈ ཡང་དབུ་མའི་གདམས་ངག་མལ་ལོའི་གསུང་ལ་ས་ཆེན་གྱིས་ཟིན་བྲིས་མཛད་པའི་ཕྱག་དཔེ་སྒོ་རུམ་དཔེ་ཁང་ནས་བདག་ཆེན་རྡོ་རྗེ་འཆང་ཆེན་པོས་ཐོན་པ་མགོར། བླ་མ་དམ་པའི་ཞབས་ལ་སྤྱི་བོས་ཕྱག་འཚལ་ལོ། ། དངོས་པོ་ཐམས་ཅད་ཀྱི་དེ་ཁོ་ན་ཉིད། ། ཅེས་དང་མཇུག་ཏུ། སངས་ཞེས་བྱ་བར་བཞེད་དོའི་མཐའ་ཅན་མཆན་ཕྲན་བུ་བཅས་པ།
༈ ཡང་དེ་རྗེས་མགོར། བཅོམ་ལྡན་འདས་བདེ་མཆོག་ལ་ཕྱག་འཚལ་ལོ། ། རླུང་སྦྱོང་བར་འདོད་པས། ཞེས་དང་། མཇུག་ཏུ། སེམས་གཏད་དོ། ། ས་མ་པ་ཐིའི་མཐའ་ཅན་མཆན་བཅས། ༈ ཡང་དེ་རྗེས་དཔལ་བདེ་མཆོག་ལ་ཕྱག་འཚལ་ལོ། ། ལམ་ཉམས་སུ་བླང་བའི་ཞེས་དང་། མཇུག་ཏུ།
འབྲས་བུར་འགྱུར་རོ། ། ྀཨཚའི་མཐའ་ཅན་མཆན་བཅས། ༈ ཡང་དེ་རྗེས་མགོར། རྟོགས་པར་བྱ་བའི་ཞེས་དང་། མཇུག་ཏུ། ས་མ་པ་ཐའི་མཐའ་ཅན་མཆན་བཅས། ༈ ཡང་དེ་རྗེས་མགོར། ལྟེ་བའི་དཀྱིལ་འཁོར་ལ་ཞེས་དང་། མཇུག་ཏུ། གདམས་ངག་གོའི་མཐའ་ཅན་མཆན་བཅས།
༈ ཡང་དེ་རྗེས་མགོར། འདི་ནི་འཁོར་བའི་གནས་ལུགས་ཀྱི་ཙཀྲ་སྟེ། ཞེས་དང་། མཇུག་ཏུ། ཡེ་ཤེས་ཀྱི་རླུང་དུ་གྲུབ་བོའི་མཐའ་ཅན་མཆན་བཅས། ༈ ཡང་རྩ་དབུ་མའི་འཁྲིད་ཡིག་མུས་ཆེན་གྱི་གསུང་མཁྱེན་རབ་ཆོས་རྗེས་ཟིན་བྲིས་སུ་བཏབ་པ་མགོར། རྩ་དབུ་མའི་འཁྲིད་ཀྱི་ཟིན་བྲིས་ལ། བཤན་པ་སྲོག་གི་གནད་ལ་མཁས་པ། ཞེས་དང་། མཇུག་ཏུ།
སེམས་ཅན་ཐམས་ཅད་ཚེ་འདི་ལ་སངས་རྒྱས་ཐོབ་པའི་རྒྱུར་གྱུར་ཅིག འདིས་ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག དགེའོ། ། བཀྲ་ཤིས་ཀྱི་མཐའ་ཅན། ༈ ཡང་དབུ་མའི་འཁྲིད་ཡིག་ཨེ་ཝཾ་ཟུང་འཇུག་མངོན་གྱུར་དུ་སྟོན་བྱེད་མཛད་བྱང་མི་གསལ་བ་མགོར། ཨོཾ་སྭསྟི། བླ་མ་དམ་པའི་ཞབས་པད་དང་། ། རྣལ་འབྱོར་མ་ལ་ཕྱག་བྱས་ནས། ། ཞེས་དང་། མཇུག་ཏུ།
སྐུ་གསུམ་མངོན་གྱུར་ལ་འགོད་པར་ཤོག དགེའོའི་མཐའ་ཅན། ༈ ཡང་དབུ་མའི་ཟིན་བྲིས་མགོར། བདེ་མཆོག་ཟབ་མོའི་སྙིང་པོ་མཆོག ། རླུང་སེམས་དབུ་མར་བཅུག་ནས་ནི། ། ཞེས་དང་། མཇུག་ཏུ། འདི་ཡང་རྗེ་རིན་པོ་ཆེ་གུང་རུའི་མཚན་ཅན་གྱིས་བྲིས་པའོ། ། མངྒ་ལཾ་བྷ་ཝནྟུའི་མཐའ་ཅན། ༈ ཡང་དབུ་མའི་རྒྱུན་གྱི་ཉམས་ལེན་གསང་ཆེན་བཅུད་ཀྱི་ཐིག་ལེ་མགོར།
ན་མ་གུ་རུ་བཛྲ་ཝཱ་རཱ་ཧི། མ་ལུས་རྒྱལ་བ་བསྐྱེད་པའི་ཡུམ་མཆོག་མ། ། ཞེས་དང་། མཇུག་ཏུ། སྙིང་དབུས་པདྨོ་བཞད་གྱུར་ཅིག ། མངྒ་ལཾ་གྱི་མཐའ་ཅན། ཚར་ཆེན་གྱི་མཛད་པ། ༈ ཡང་རྫོགས་རིམ་ཡབ་དང་ཐུན་མོང་བའི་རྩ་དབུ་མའི་འཁྲིད་ཀྱི་ཟིན་བྲིས་མགོར། ན་མཿཤྲཱི་གུ་རུ་བཛྲ་དྷཱ་ར་ཡ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་དཔལ་ལྡན་བླ་མ་བློ་གསལ་རྒྱ་མཚོའི་ཞབས་ཀྱི་པདྨོ་དྲི་མ་མེད་པ་ལ་ཕྱག་འཚལ་ཞིང་སྐྱབས་སུ་མཆིའོ། །
རྗེས་སུ་གཟུང་དུ་གསོལ། ཞེས་དང་། མཇུག་ཏུ། འདིས་ཀྱང་སློབ་བཤད་ཟབ་མོའི་བསྟན་པ་ཕྱོགས་ཐམས་ཅད་དུ་ཁྱབ་པར་གྱུར་ཅིག ཤུ་བྷཾ་གྱི་མཐའ་ཅན་མཁྱེན་བརྩེའི་དབང་ཕྱུག་གིས་མཛད་པ། ༈ ཡང་དབུ་མའི་འཁྲིད་མགོར། ཤྲཱི་ཙཀྲ་ནཱ་ཐ་དྷཱི་ཀ་ཤ་སཱ་ག་ར་དྷྭ་ཛ་ཤྲཱི་བྷ་དྲ་ཡ། ཁྱབ་བདག་འཁོར་ལོའི་མགོན་དང་དབྱེར་མ་མཆིས་པ་རྗེ་བཙུན་བླ་མ་དམ་པའི་ཞབས་ལ་ཕྱག་འཚལ་ཞིང་སྐྱབས་སུ་མཆིའོ། ། ཞེས་དང་། མཇུག་ཏུ།
འདིའང་སེའི་རིགས་སུ་སྐྱེས་པའི་བློ་གསལ་ཆོས་དབང་གི་མིང་ཅན་གྱིས་ཆོས་ཐུན་རེ་རེ་ལ་བྲིས་པ་མངྒ་ལཾ་གྱི་མཐའ་ཅན། ༈ ཡང་འཁྲིད་ཡིག་སྙིང་པོའི་ཟབ་བཅུད་ཅེས་བྱ་བ་ཀླུ་སྒྲུབ་རྒྱ་མཚོའི་གསུང་དྲི་མ་མེད་པ་བྱང་པ་རབ་འབྱམས་པ་ནམ་མཁའི་ཟིན་བྲིས་མགོར། སྙན་བརྒྱུད་ལམ་བཟང་སྐལ་ལྡན་ཤིང་རྟའི་རྒྱུན། ། ཡོངས་འཛིན་ཛ་ཧུའི་ཐུགས་མཚོར་རབ་འཁྱིལ་བ། ། ཞེས་དང་། མཇུག་ཏུ། ཡི་གེ་པ་ནི་རྫོང་རི་པ་བྱམས་པའི་མིང་ཅན་གྱི་བྲིས་པ་དགེ མངྒ་ལཾ་གྱི་མཐའ་ཅན་མཆན་ཕྲན་བཅས། ༈ ཡང་ཡབ་ཡུམ་ཐུན་མོང་དང་ཡུམ་རྐྱང་གི་རླུང་སེམས་དབུ་མར་འཇུག་ཚུལ་གྱི་དམིགས་ཁྲིད་ས་སྐྱ་པ་འཇམ་མགོན་བསོད་ནམས་དབང་ཕྱུག་གི་གསུང་རྒྱུན་མགོར། ན་མོ་གུ་རུ་ཌཱ་ཀི་ནཱི་ཡེ།
རྡོ་རྗེ་རྣལ་འབྱོར་མའི་ཆགས་བྲལ་རྣལ་འབྱོར་གྱི་ལམ་ལ་མོས་པ་ལ། ཞེས་དང་། མཇུག་ཏུ། དེ་ནས་རླུང་སེམས་དབུ་མར་བསྡུ་ཚུལ་གྱི་དམིགས་པ་སོགས་འཁྲིད་ཡིག་བཞིན་ལགས། ཤུ་བྷཾ་གྱི་མཐའ་ཅན། ༈ འཁྲིད་ཡིག་གསེར་གྱི་ཡང་ཞུན་གྱི་ཁ་སྐོང་རྩ་དབུ་མའི་མན་ངག་རྨོར་ཆེན་གྱིས་མཛད་པ་མགོར། སློབ་བཤད་འཛིན་པའི་མཁས་གྲུབ་ཚོགས་རྣམས་ལ། ། ཞེས་དང་། མཇུག་ཏུ། ཀུན་ཚུལ་གྱི་ཡིད་དམ་དུ་བྱ་བའི་དཔེའོ། །
ཤུ་བྷཾ་གྱི་མཐའ་ཅན། ༈ ཡབ་ཡུམ་ཞལ་སྦྱོར་དང་ཡུམ་རྐྱང་གི་འཕོ་བ་ས་ཆེན་གྱིས་མཛད་པ་མགོར། ན་མོ་གུ་རུ་ཌཱ་ཀི་ནི། ནཱ་རོ་མཁའ་སྤྱོད་ཀྱི་འཕོ་བ་ལ་སྦྱོང་བ་དང་། ཞེས་དང་། མཇུག་ཏུ། གསེར་ཆོས་བཀའ་རྒྱ་མ་ྀཨཚའི་མཐའ་ཅན། ༈ ཡང་དེ་རྗེས་ཡུམ་རྐྱང་གི་འཕོ་བ་མགོར། རང་རྡོ་རྗེ་རྣལ་འབྱོར་མར་བསྒོམ་པའི་ཞེས་དང་། མཇུག་ཏུ་ལོ་ཙཱ་བའི་མན་ངག་ྀཨཚ།
བཀའ་རྒྱ་ྀཨཚའི་མཐའ་ཅན། ༈ ཡང་འཕོ་བ་ཆིག་བརྒྱུད་གསེར་ཆོས་ཀྱི་གདམས་པ་མལ་ལོ་ཙཱ་བའི་གསུང་ལ་རྗེ་ས་ཆེན་གྱིས་ཟིན་བྲིས་མཛད་པའི་ཉམས་ལེན་གྱི་སྙིང་པོ་བསྡུས་པ་མགོར། དཀོན་མཆོག་ལ་སྐྱབས་གཞན་ཕྱིར་འཕོ་བ་བསྒོམ། ཞེས་དང་། མཇུག་ཏུ། ཅེས་པ་འདི་ཡང་ས་སྐྱ་པ་ངག་དབང་ཀུན་དགས་བྲིས། མངྒ་ལཾ་གྱི་མཐའ་ཅན། ༈ ཡང་རྗེ་བཙུན་ཡབ་ཡུམ་ལ་བརྟེན་པའི་ཐུན་མོང་མ་ཡིན་པའི་འཕོ་བ་ཚར་ཆེན་རྡོ་རྗེ་འཆང་གི་གསུང་རྒྱུན་མགོར། གང་གིས་ཁྱོད་ཞབས་དྲན་ཙམ་གྱིས། ། ཞེས་དང་།
མཇུག་ཏུ། རིག་པ་བརྗོད་མེད་དུ་འཇོག་གི་མཐའ་ཅན། ༈ ཡང་དེ་རྗེས་ཡུམ་རྐྱང་གི་འཕོ་བ་མགོར། གཉིས་པ་རྗེ་བཙུན་ཡུམ་ལ་བརྟེན་པ། ཞེས་དང་། མཇུག་ཏུ། དབྱིངས་རིག་བསྲེའོ་མངྒ་ལཾ་གྱི་མཐའ་ཅན། མཛད་བྱང་མེད་པ། ༈ ཡང་འཕོ་བ་རྗེ་བཙུན་ཞལ་སྦྱོར་དང་ཡུམ་རྐྱང་གི་འཕོ་བ་བཅས་པ་མགོར། རྗེ་བཙུན་བླ་མ་དམ་པའི་ཞབས་ལ་ཕྱག་འཚལ་ལོ། །
ཇོ་བོ་ནཱ་རོ་ཏ་པས་ཕམ་མཐིང་པ་སྐུ་མཆེད་ལས་གཞན་ལ་མ་གནང་བའི་གསེར་ཆོས་ཞེས་དང་། མཇུག་ཏུ། དེས་རྐྱང་པས་ནི་རྟོགས་པར་མི་འགྱུར་རོ། ། ྀཨཚ། འདི་ས་སྐྱ་པའི་གསེར་ཆོས་ཀུན་དང་ཐུན་མོང་མ་ཡིན་པས་སྣོད་མིན་ལ་གསང་བར་བྱས་ལ་སྙིང་དཀྱིལ་དུ་སྦའོའི་མཐའ་ཅན་མཛད་བྱང་མེད་པ། ༈ ཡང་ཡབ་ཡུམ་ཞལ་སྦྱོར་གྱི་འཕོ་བ་མགོར། རྗེ་བཙུན་བླ་མ་དམ་པའི་ཞབས་ལ་ཕྱག་འཚལ་ལོ། ། ཇོ་བོ་ནཱ་རོ་ཏ་པས་ཕམ་མཐིང་པ་སྐུ་མཆེད་ལས་གཞན་ལ་མ་གནང་བའི་གསེར་ཆོས་ཞེས་དང་། མཇུག་ཏུ། འཕོ་བའི་གདམས་པ་རྗེ་བཙུན་བློ་གསལ་བའི། །
གསུང་ལས་ཟིན་བྲིས་ཆོས་དབང་རིན་ཆེན་ནོ། ། མངྒ་ལཾ་གྱི་མཐའ་ཅན། ༈ ཡང་ཤིན་ཏུ་ཟབ་པའི་འཕོ་བ་ཆིག་བརྒྱུད་མ་མགོར། བླ་མ་དམ་པ་རྣམས་ལ་ཕྱག་འཚལ་ལོ། ། རྡོ་རྗེ་རྣལ་འབྱོར་མ་ལ་བརྟེན་ནས་བཙན་ཐབས་སུ་འཕོ་བའི་མན་ངག་ནི། ཞེས་དང་། མཇུག་ཏུ། བླ་མ་མཁྱེན་བདག་ཅག་དཔོན་སློབ་རྣམས་མཁའ་སྤྱོད་དུ་ཐོགས་མེད་དུ་སྐྱེ་བར་ཁྱེད་ཀྱིས་མཁྱེན་བརྩེ་ནུས་གསུམ་གྱི་སྒོ་ནས་བྱིན་གྱིས་རློབས་ཤིག མངྒ་ལཾ་གྱི་མཐའ་ཅན། ༈ ཡང་དེ་རྗེས་འཕོ་བ་ཆིག་བརྒྱུད་མའི་དྲི་ལན་དོགས་གཅོད་ཟིན་བྲིས་མགོར།
རྡོ་རྗེ་རྣལ་འབྱོར་མའི་འཕོ་བ་ཆིག་བརྒྱུད་མ་བསྒོམ་པར་འདོད་པས། ཞེས་དང་། མཇུག་ཏུ། ཅེས་པ་འདི་ནི་མུས་ཆེན་འཁོར་ལོ་སྡོམ་པའི་གསུང་ཇི་ལྟ་བ་བཞིན་ས་སྐྱ་པ་ཤཱཀྱའི་དགེ་སློང་ཨཱ་ནནྡས་གླིང་དགའ་བསམ་གཏན་ཕུག་གི་རྗེ་དམ་པའི་གཟིམས་ཕུག་མདོར་རྗེའི་ཞབས་དྲུང་ཉིད་དུ་བྲིས་པའོ། ། སརྦ་མངྒ་ལཾ་གྱི་མཐའ་ཅན་ས་ཆེན་རྡོ་རྗེ་འཆང་ཀུན་དགའ་བསོད་ནམས་ཀྱིས་མཛད་པ། ༈ འཕོ་བ་སངས་རྒྱས་ཕུན་ཚོགས་ཀྱིས་མཛད་པ་མགོར། རྡོ་རྗེ་རྣལ་འབྱོར་མའི་འཕོ་བ་མང་ཡང་། ཞེས་དང་། མཇུག་ཏུ། སངས་རྒྱས་ཕུན་ཚོགས་ཀྱིས་བྲིས་པའོ། །
མངྒ་ལཾ་གྱི་མཐའ་ཅན། ༈ ཡང་འདའ་ཁ་མའི་ཟིན་བྲིས་རྨོར་ཆེན་གྱིས་མཛད་པ་མགོར། སྭསྟི། མཆོག་གསུམ་འགྲོ་བའི་བླ་མར་གུས་བཏུད་ནས། ། ཞེས་དང་། མཇུག་ཏུ། བྱ་བྲལ་བས་རྨོར་དགོན་པར་བྲིས་པའོ། ། མངྒ་ལཾ་གྱི་མཐའ་ཅན། ༈ ཡང་དེས་མཛད་པའི་མཁའ་སྤྱོད་སྐོར་གསུམ་གྱི་གླེགས་བམ་དཀར་ཆག་ཟབ་དོན་གནད་ཀྱི་ལྡེ་མིག་མགོར། ན་མོ་གུ་རུ་བཛྲ་ཡོ་གི་ནཱི་ཡེ།
འཕགས་ཡུལ་པཎ་གྲུབ་དུ་མའི་ཐུགས་ཀྱི་བཅུད་ཞེས་དང་། མཇུག་ཏུ། ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། ༈ ཡང་གཞན་ལ་འཆི་ཁར་འཕོ་བ་འདེབས་ཚུལ་ལྷག་བསམ་རབ་དཀར་ཁོ་བོས་སྦྱར་བ་མགོར། ན་མོ་གུ་རུ་བཛྲ་ཝཱ་རཱ་ཧི། གཞན་ལ་འཆི་ཁར་འཕོ་བ་འདེབས་ཚུལ། ཞེས་དང་། མཇུག་ཏུ། འོད་ཟེར་གྱིས་བགྱིས་པ་དགེ་ལེགས་འཕེལ་གྱི་མཐའ་ཅན།
དེ་རྣམས་ཀྱིས་ཐུན་མོང་མ་ཡིན་པའི་འཁྲིད་འཕོ་བ་དང་བཅས་པའི་སྐོར་རྫོགས་ནས། ༈ བཅུ་གཅིག་པ་སྨོན་ལམ་དང་བཀྲ་ཤིས་ཀྱི་སྐོར་ལ། ༈ མཁའ་སྤྱོད་ཞལ་བཟང་ལྟ་བའི་སྨོན་ལམ་མགོར། ན་མོ་བཛྲ་ཙཎྜ་ལཱི་ཡེ། མཐའ་ཡས་རྒྱལ་བའི་བདེ་སྟོང་ཟློས་གར་ནི། ། ཞེས་དང་། མཇུག་ཏུ། ཅེས་ཀྱང་ཐོལ་བྱུང་དུ་སྨྲས་སོ། ། བཀྲ་ཤིས་པར་གྱུར་ཅིག་གི་མཐའ་ཅན་ཚར་ཆེན་གྱིས་མཛད་པ། ༈ ཡང་ཁོ་བོས་སྦྱར་བའི་འདོད་གསོལ་མགོར།
ན་མོ་གུ་རུ་བཛྲ་ཝཱ་ར་ཧི། རྒྱལ་བ་སྲས་བཅས་སྤྲོ་བསྡུའི་བདག་ཉིད་ཅན། ། ཞེས་དང་། མཇུག་ཏུ་སྦྱར་བ་དགེ་ལེགས་འཕེལ་གྱི་མཐའ་ཅན། ༈ ཡང་དེ་རྗེས་མགོར། མཆོག་གསུམ་ཀུན་འདུས་རྩ་བརྒྱུད་བླ་མ་སོགས། ། ཞེས་དང་། མཇུག་ཏུ། ཀུན་བློས་སྨྲས་པ་སརྦ་མངྒ་ལཾ་གྱི་མཐའ་ཅན། ༈ ཡང་རྣལ་འབྱོར་མའི་བཀྲ་ཤིས་མགོར།
ཤྲཱི་ཙཀྲ་སཾ་བྷ་ར་ཡེ། བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་བ། ། ཞེས་དང་། མཇུག་ཏུ། རྡོ་རྗེ་རྣལ་འབྱོར་མའི་དཀྱིལ་འཁོར་གྱི་བཀྲ་ཤིས་འདི་སྒྲུབ་མཆོད་ཀྱི་ཆ་རྐྱེན་དུ་དགེ་སློང་པུཎྱ་བས་བྲིས་པ་ལགས། དགེ་ཞིང་བཀྲ་ཤིས་ཀྱི་མཐའ་ཅན། གློ་བོ་མཁན་ཆེན་གྱིས་མཛད་པ། ༈ ཡང་བཀྲ་ཤིས་དགེ་ལེགས་ཀྱི་དཔལ་སྟེར་མགོར། ཨོཾ་སྭསྟི་སིདྡྷཾ། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །
ཕུན་ཚོགས་དགེ་ལེགས་ཀུན་གྱི་དཔལ་མངའ་བ། ། ཞེས་དང་། མཇུག་ཏུ། བྱམས་པ་ཆོས་ལེགས་ཀྱིས་བདེ་ལྡན་རི་ཁྲོད་དུ་སྦྱར་བའོ། ། ཤུ་བྷཾ་གྱི་མཐའ་ཅན། དེ་རྣམས་ཀྱིས་སྨོན་ལམ་དང་བཀྲ་ཤིས་ཀྱི་སྐོར་རྫོགས་ནས། ༈ ཞར་བྱུང་དཔེ་རིས་ཀྱི་སྐོར་ལ། སྔགས་དག་པར་བྱ་བ་སྔགས་བཏུའི་རེ་མིག ཨིནྡྲ་བྷུ་ཏིའི་གཞུང་ལས་བྱུང་བ། རྗེ་བཙུན་སྒོ་རུམ་པའི་ཞུས་དག་དང་།
མཁྱེན་བརྩེའི་ཕྱག་བྲིས་ཀྱི་བུ་དཔེ་ལས་བཤུས་པ་ཁུངས་བཙུན། དེ་ནས་གཞན་ཡང་བཤད་བྱ་བ་སོགས་རྒྱབ་ཡིག་དང་བཅས་པ། ༈ ཡང་སྔགས་བཏུ་ལུགས་གཅིག་རྒྱབ་ཡིག་དང་བཅས་པ་སྟེ། འདི་གཉིས་ཨིནྡྲའི་གཞུང་ལས་འབྱུང་ཀྱང་ཕག་མོ་སྤྱི་འགྲོའི་སྔགས་ཡིན་པས་འདིར་སྦྱར། ༈ ཡང་སིནྡྷུ་རའི་དཀྱིལ་འཁོར་སྒྲུབ་མཆོད་ཀྱི་དཔེ་ཆུང་ལ། སྐུ་ཚོམ་བུ། གསུང་བདུད་རྩི། ཐུགས་སིནྡྷུ་རའི་དཀྱིལ་འཁོར་རྣམས་ཤོམ་ཚུལ་བཞིན་བྲིས་པའི་མཐར་ཆུ་གཉིས་སྔོན་འགྲོའི་ཉེར་མཆོད་ཀྱིས་བསྐོར་བའི་གཡས་སུ་འདས་གཏོར་ཟླུམ་པོ་པདྨའི་དབྱིབས་ཅན། སྔོན་འགྲོ་གཏོར་མ། དུར་བདག་གཏོར་མ།
གཡོན་དུ་འཇིག་རྟེན་པའི་གཏོར་མའི་དཔེ་རིས་རྣམས་ཕྱོགས་གཅིག་དང་། ༈ ཡང་སྐུ་ཚོམ་བུ། ཐུགས་སིནྡྷུར། ལུས་དཀྱིལ་བསྒོམ་པའི་དཔེ་རིས་རྣམས་ཕྱོགས་གཅིག་དང་། ༈ ཡང་སྦྱིན་སྲེག་གི་ཐབ་དཔེ་ཐར་རྩེ་ནམ་མཁའ་དཔལ་བཟང་གིས་ཡི་གེ་དང་མཐུན་པ་ངོར་པའི་ཕྱག་ལེན་ལ་མཛད་པ་དང་། སངས་རྒྱས་དཔལ་བཟང་གི་སྦྱིན་སྲེག་གི་ཡི་གེ་དང་མཐུན་པ་ལས་ཐམས་ཅད་མཁྱེན་པའི་ཐབ་དཔེ་གཉིས་སྡེ་ཚན་གཅིག་དང་། ཆོས་ཉིད་དངོས་སྟོན་གྱི་མཎྜལ་དཔེ་རིས། ༈ ཡང་ཁའུ་བྲག་རྫོང་པའི་ལུགས་ཀྱི་ཐབ་དཔེ་དབང་ཕྱུག་རབ་བརྟན་གྱི་སྦྱིན་སྲེག་གི་ཡི་གེ་དང་མཐུན་པ། མེ་ཡོལ་གྱི་དཔེ་རིས་དང་བཅས་པ། ༈ ཡང་དབང་ཕྱུག་རབ་བརྟན་གྱིས་མཛད་པའི་ཐབ་དཔེ་ཚར་ལུགས་རྣམས་ཀྱི་ཕྱག་ལེན་ལ་མཛད་པ་མེ་ཡོལ་གྱི་དཔེ་རིས་དང་བཅས་པ།
༈ ཡང་ཁོ་བོས་བཅོས་པའི་སྔགས་འཆང་ཐམས་ཅད་མཁྱེན་པ་ཀུན་དགའ་བསོད་ནམས་ཀྱི་སྦྱིན་སྲེག་གི་ཡིག་ཆ་དང་མཐུན་པའི་ཐབ་དཔེ་ཐིག་དཔེ་དང་བཅས་པ། ༈ ཡང་གནས་ལུགས་རྩ་ཡི་འཁོར་ལོ་རྩ་དབུ་མའི་དཔེ་རིས་འབྲས་དུས་དབུ་མར་ཆུད་པའི་ཨེ་ཝཾ་ཟུང་འཇུག་གི་དཔེ་རིས། བསྒོམ་པའི་དུས་ཀྱི་འཁོར་ལོའི་དཔེ་རིས་རྣམས་སྡེ་ཚན་གཅིག་དང་བཅས་པ་སྟེ། དེ་རྣམས་ཀྱི་སྒོ་ནས་རྗེ་བཙུན་རྡོ་རྗེ་རྣལ་འབྱོར་མའི་བེའུ་བུམ་ཟབ་མོ་ཞར་བྱུང་དཔེ་རིས་དང་བཅས་པ་ཡོངས་སུ་རྫོགས་ནས། དེ་ལྟར་ན་རྗེ་བཙུན་རྡོ་རྗེ་རྣལ་འབྱོར་མའི་བེའུ་བུམ་འདི་ལ་གོང་འོག་གི་ཆིངས་བསྒྲིགས་འདི་ཐམས་ཅད་གཙོ་བོར་ཐུན་མོང་དང་ཐུན་མོང་མ་ཡིན་པའི་ཁྱད་རྣམས་དང་མན་ངག་གི་གོ་རིམ་དང་བླ་མ་སྔ་ཕྱིའི་རིམ་པས་སྡེ་ཚན་སོ་སོར་བསྒྲིགས་པ་སྟེ། དེ་ཡང་དཔེར་བརྗོད་ན། བརྒྱུད་འདེབས་ལ་ངོར་ཆེན་གྱིས་མཛད་པའི་བརྒྱུད་འདེབས་གཙོར་གྱུར་གྱི་བརྒྱུད་རིམ་གསོལ་འདེབས་རྣམས་སྡེ་ཚན་གཅིག་དང་། དེ་བཞིན་དུ་སྒྲུབ་ཐབས་དཀྱིལ་ཆོག་སོགས་ཕལ་ཆེ་བ་བླ་མ་སྔ་ཕྱིའི་རིམ་པས་བསྒྲིགས་ཤིང་། འོན་ཀྱང་ཟབ་ཁྱད་རྣམས་རྗེས་སུ་བཞུགས་པའི་སྟབས་ཀྱིས་ཐུན་མོང་དང་ཐུན་མོང་མ་ཡིན་པའི་ཁྲིད་སྐོར་འདི་ལ་བླ་མ་གོང་མ་འགའ་ཞིག་མཛད་པའི་ཡིག་ཆ་རྣམས་འོག་ཏུ་འབྱུང་བའི་རྒྱུ་མཚན་ཡང་དེ་ལྟར་ཡིན་ཞིང་། འདིར་ཡང་རྩོལ་བ་ཆེན་པོས་གསུང་རབ་སོ་སོ་ནས་ཡིག་ཆ་རྣམས་བསྡུས་པས་བཞུགས་ཚོགས་ཆེ་མོད།
འོན་ཀྱང་ད་དུང་དད་ལྡན་གྱི་སློབ་མ་བློ་གྲོས་ཅན་འགའ་ཞིག་ནས་དང་འདོད་ཡིད་ཆེས་ཀྱི་སྤྲོས་པ་བྱེད་ཚེ་ད་དུང་སྟོད་མངའ་རིས། བར་དབུས་གཙང་། སྨད་མདོ་ཁམས་ཕྱོགས་ན་བཞུགས་པའི་མཁས་གྲུབ་ཀྱི་བླ་མ་རྣམས་ཀྱི་ཡིག་ཆ་སྔོན་བྱོན་གོང་མའི་གསུང་ལ་གསལ་བྱེད་དང་། གསར་དུ་སྤེལ་བའི་ལེགས་བཤད་བདུད་རྩིའི་ཐིགས་ཕྲེང་སྤྱི་བྱེ་བྲག་གི་བསྟན་པ་ལ་བཀུར་སྟིར་འགྱུར་ངེས་རྣམས་ཕྱོགས་གཅིག་ཏུ་བསྡོམས་ཚེ་པུསྟ་ཀ་གཉིས་གསུམ་ཙམ་ལོངས་པས་ཧ་ཅང་མང་ཆེས་སྟབས་བདག་གིས་འདིར་དཀར་ཆག་ཏུ་བཀོད་མ་ནུས་པས་དག་སྣང་མཛད་ཚེ་སྙན་བརྒྱུད་བཞུགས་ངེས་ཀྱི་བླ་མ་རྣམས་ལ་གསོལ་བ་རྩེ་གཅིག་ཏུ་བཏབ་སྟེ། སླར་རིམ་པར་དཀར་ཆག་ཏུ་འདེབས་པར་ཞུ། འདིར་སྨྲས་པ། ཟབ་ཡངས་རྒྱུད་སྡེའི་རིན་ཆེན་འབྱུང་གནས་ལས། ། སྙན་བརྒྱུད་གྲུབ་དབང་དམ་པའི་དེད་དཔོན་གྱིས། ། ལེགས་བླངས་གདམས་པ་ཡིད་བཞིན་ནོར་བུ་ཡི། ། མཛོད་འཛིན་ས་སྐྱ་པ་ལས་གཞན་དུ་ཅི། །
བར་སྐབས་གྱི་ཚིགས་བཅད་དོ། ། དེ་དག་གིས་རྗེ་བཙུན་མཁའ་སྤྱོད་དབང་མོའི་ཆོས་སྐོར་དཀར་ཆག་ཡོངས་སུ་བཀོད་ཟིན་ནས། ༈ ད་ནི་སྡེ་ཚན་གཅིག་པའི་ཕྱིར་ས་སྐྱ་པའི་གསེར་ཆོས། ཨིནྡྲ་མཻ་ཏྲིའི་ཆོས་སྐོར་དང་། དཔྱལ་ལུགས་ཕག་མོ་སྒོར་གསུམ་གྱི་སྒྲུབ་ཐབས་བྱིན་རླབས་ཆོས་སྐོར་སོགས་ཕྱོགས་གཅིག་ཏུ་བཀོད་པའི་ཐོག་མར། ༈ ཨིནྡྲ་མཁའ་སྤྱོད་ཀྱི་བརྒྱུད་འདེབས་དཔལ་མཆོག་མ་རྨོར་ཆེན་གྱིས་མཛད་པ་མགོར། སྭ་སྟི། དཔལ་མཆོག་དང་པོའི་སངས་རྒྱས་རྡོ་རྗེ་འཆང་། ། ཞེས་དང་། མཇུག་ཏུ།
འཆི་མེད་ཀླུ་སྡིངས་སུ་བྲིས་པའོ། ། ཤུ་བྷཾ་གྱི་མཐའ་ཅན། རྒྱལ་ཆེན་ཨིནྡྲ་བྷུ་ཏིས་མཛད་པའི་ཨིནྡྲ་མཁའ་སྤྱོད་དུ་གྲགས་པའི་ཆོས་སྐོར་ལ། མི་དབང་ཆོས་གསུམ་གྱི་དང་པོ། ༈ སྒྲུབ་ཐབས་ཀྱི་རྒྱ་གཞུང་མགོར། རྒྱ་གར་སྐད་དུ། ཤྲཱི་བཛྲ་ཡོ་གི་ནཱི་སིདྡྷཾ། བོད་སྐད་དུ། རྡོ་རྗེ་རྣལ་འབྱོར་མའི་སྒྲུབ་པ། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །
སྟོང་ཉིད་སྙིང་རྗེའི་བདག་ཉིད་ཅན། ། ཞེས་དང་། མཇུག་ཏུ། སློབ་དཔོན་ཆེན་པོ་ཨོ་རྒྱན་གྱི་མི་དབང་ཨིནྡྲ་བྷུ་ཏིས་མཛད་པ་རྫོགས་སོ། ། རྒྱ་གར་གྱི་མཁན་པོ་དཔལ་ན་ལེནྡྲ་པ་དང་། ལོ་ཙཱ་བ་དགེ་སློང་པྲཛྙཱ་ཀིརྟས་བསྒྱུར་བའོ། ། ཤུ་བྷཾ་གྱི་མཐའ་ཅན་མཆན་བཅས། ༈ ཡང་དེས་མཛད་པའི་སྔགས་ཀྱི་དེ་ཁོ་ན་ཉིད་ཀྱི་རྒྱ་གཞུང་མགོར། ། རྒྱ་གར་སྐད་དུ། ཤྲཱི་བཛྲ་ཡོ་གི་ནཱི་མན་ཏྲ་ཨརྤ་སྡྱ་ཏྭ་ཏ་ནི་ད་དེ་ཤ་སྭ་དྷི་ཥྚ་ཀྲོམ་པ་དེ་ཤ་ནཱ་མཿ
ཞེས་དང་། མཇུག་ཏུ། སློབ་དཔོན་ཨིནྡྲ་བྷཱུ་ཏི་ཆེན་པོས་མཛད་པ་རྫོགས་སོ། ། སློབ་མ་ཡེ་ཤེས་རྡོ་རྗེས་བསྒྱུར་ཅིང་ཞུས་ཏེ་བཅོས་པའོ། ། ཤུ་བྷཾ་གྱི་མཐའ་ཅན་མཆན་བཅས། ༈ ཡང་མི་དབང་ཆོས་གསུམ་ལས་ལས་བཅུའི་གདམས་ངག་བྷ་ལེན་དྲ་རུ་ཙེས་མཛད་པ་མགོར། རྒྱ་གར་སྐད་དུ། ཤི་ཤྱ་ཨ་ནུ་གྲ་ཧ་བི་དི། བོད་སྐད་དུ། གཞན་དོན་སློབ་མ་རྗེས་སུ་བཟུང་བའི་ཆོ་ག
ཅེས་དང་། མཇུག་ཏུ། རྡོ་རྗེ་རྣལ་འབྱོར་མའི་ཞལ་གྱི་མན་ངག་བླ་མ་བྷ་ལེནྡྲ་རུ་ཙེས་མཛད་པ་རྫོགས་སོ། ། བླ་མ་མལ་ལོ་ཙཱ་ཡེ་ཤེས་རྡོ་རྗེ་ཐུགས་རྡོ་རྗེ་ཆེན་པོ་དང་ལྡན་པས་བསྒྱུར་བའོ། ། མངྒ་ལཾ། ཤིན་ཏུ་ཟབ་པའི་ཆོས་སུ་གདའི་མཐའ་ཅན་མཆན་བཅས། ༈ ཡང་ཨིནྡྲ་བྷཱུ་ཏིའི་སྒྲུབ་ཐབས་རྒྱ་གཞུང་གོང་གི་དེ་དང་ཅུང་མི་འདྲ་བ་མགོར། རྒྱ་གར་སྐད་དུ། ཤྲཱི་བཛྲ་ཡོ་གི་ནི་སི་ཏི། བོད་སྐད་དུ།
དཔལ་རྡོ་རྗེ་རྣལ་འབྱོར་མའི་སྒྲུབ་ཐབས། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། སྟོང་ཉིད་སྙིང་རྗེའི་བདག་ཉིད་ཅན། ། ཞེས་དང་། མཇུག་ཏུ། སློབ་དཔོན་ཆེན་པོ་ཨིན་དྲ་བྷུ་ཏི་ཡིས་མཛད་པ་རྫོགས་སོ། ། བསོད་ནམས་འབྱུང་གནས་དང་། སྨད་དགེ་སློང་ཆོས་འབར་གྱིས་ཞུས་ཏེ་གཏན་ལ་ཕབ་པའོ། ༈ ཡང་དེ་རྗེས་གཏུམ་མོ་སྒོམ་ཚུལ་མགོར། རྡོ་རྗེ་ཕག་མོ་ལ་ཕྱག་འཚལ་ལོ། །
རླུང་གི་བསྐྱོད་པས་འོག་གི་འཁོར་ལོ་ནས། ། ཞེས་དང་། མཇུག་ཏུ། ཀུན་དགའ་དང་བཅས་རལ་གྱེན་གཤེགས། ། ཕག་མོས་ཁྱོད་ཀྱི་སེམས་ལ་གསལ་གྱུར་ཅིག་གི་མཐའ་ཅན། ༈ ཡང་དེ་རྗེས་ཕྱི་རོལ་མཆོད་པའི་ཆོ་ག་མགོར། རྡོ་རྗེའི་རྣལ་འབྱོར་མ། རྡོ་རྗེ་སྔོན་པོ་ཕག་མོ་ལ། ཞེས་དང་། མཇུག་ཏུ།
ཕྱི་རོལ་གྱི་མཆོད་པའི་ཆོ་གའོའི་མཐའ་ཅན། ༈ ཡང་དེ་རྗེས་ཕྱི་རོལ་མཆོད་པ་བྱ་ཚུལ་མགོར། དེ་ནས་བརྩོན་ཆེན་ཕྱི་རོལ་མཆོད་པའི་ཚུལ། ། ཞེས་དང་། མཇུག་ཏུ། དེ་ཁོ་ན་ཉིད་ཡེ་ཤེས་གྲུབ་པ་ལས་བསྒོམ་པའི་ཆོ་གའོའི་མཐའ་ཅན། ༈ ཡང་དེ་རྗེས་སློབ་མས་རྗེས་གཟུང་གི་ཆོ་ག་མགོར། སློབ་མས་མཎྜལ་བྱ་ཞིང་ཞབས་པདྨོར། ། ཞེས་དང་། མཇུག་ཏུ།
ཕན་ཡོན་སློབ་མ་རྗེས་སུ་བཟུང་བའི་ཆོ་གའོའི་མཐའ་ཅན། ༈ ཡང་དེ་རྗེས་སྔགས་བཏུ་མགོར། དེ་ནས་རྡོ་རྗེ་རྣལ་འབྱོར་མས། ། སྔགས་བཏུ་མཆོག་ཏུ་འགྱུར་བ་བཞིན། ། ཞེས་དང་། མཇུག་ཏུ། སྔགས་བཏུ་བའི་ཆོ་གའོའི་མཐའ་ཅན། ༈ ཡང་དེ་རྗེས་མཆོད་པའི་ཆོ་ག་མགོར། མཆོད་པའི་རྒྱུ་ནི་ཆོ་ག་མཁས་རྣམས་ཀྱི། ། ཞེས་དང་།
མཇུག་ཏུ། དེ་ཁོ་ན་ཉིད་ཡེ་ཤེས་གྲུབ་པ་ཞེས་བྱ་བ་བདག་བྱིན་གྱིས་བརླབས་པ་ཞེས་བྱ་བ་རྫོགས་སོ། ། དཔལ་འཇམ་པའི་དབྱངས་ཀྱིས་བྱིན་གྱིས་བརླབས་པ་མཁས་པ་ཆེན་པོའི་ཞལ་སྔ་ནས་ཞབས་ཀྱི་རྡུལ་དྲི་ལ་རེག་པ་པཎྜི་ཏ་སྟོང་ཉིད་ཏིང་ངེ་འཛིན་གྱིས་མཛད་པའོ། ། བལ་པོའི་ཨ་ཙ་ར་བྷ་རནྟྲ་ལེན་དྲ་རུ་ཙེ་དང་། ལོ་ཙཱ་བ་རྔོག་གོ ། མངྒ་ལཾ་གྱིས་མཐའ་ཅན་རྣམས་སྡེ་ཚན་གཅིག་པ་མཚན་ཤིན་ཏུ་མང་བ་དང་བཅས་པ། ༈ ཡང་མི་དབང་ཆོས་གསུམ་གྱི་འགྲེལ་པ་ཞལ་གཉིས་པའི་སྒྲུབ་ཐབས་དང་ཕག་མོ་ལས་བཅུ་མགོར། ཨོཾ་སྭསྟི་སིདྡྷཾ། བསྐལ་པའི་མེ་དང་འདྲ་བའི་འོད་ལྡན་ཞིང་། ། ཞེས་དང་།
མཇུག་ཏུ། ཚེ་འདི་ཉིད་ལ་འགྲུབ་པར་འགྱུར་བར་ཤོག ། བཀྲ་ཤིས་པར་གྱུར་ཅིག་གི་མཐའ་ཅན། ༈ ཡང་སྔགས་ཀྱི་དེ་ཉིད་མགོར། ཨོཾ་སྭ་སྟི་སིདྡྷཾ། དཔལ་ལྡན་བླ་མ་རྡོ་རྗེ་རྣལ་འབྱོར་མའི། ། ཞབས་ལ་དད་ཅིང་གུས་པས་ཕྱག་བཙལ་ནས། ། ཞེས་དང་། མཇུག་ཏུ། རྣལ་འབྱོར་པ་གྲགས་པ་རྒྱལ་མཚན་གྱིས་ཉེ་བར་སྦྱར་བའོ། །
ཤུ་བྷཾ་མསྟུ་སརྦ་ཛ་ག་ཏཾ་གྱི་མཐའ་ཅན། ༈ ཡང་བསྙེན་སྒྲུབ་དང་སློབ་མ་རྗེས་བཟུང་གི་ཆོ་ག་ལ་མགོར། ཨོཾ་སྭསྟི་སིདྡྷཾ། བླ་མ་དམ་པའི་ཞབས་ལ་ཕྱག་འཚལ་ལོ། ། རྡོ་རྗེ་འཆང་དང་རྗེ་བཙུན་བླ་མ་དང་། ། ཞེས་དང་། མཇུག་ཏུ། རྗེས་སུ་བཟུང་བའི་ཆོ་ག་བསྟན་ཟིན་ཏོའི་མཐའ་ཅན། ༈ དེ་རྗེས་ཚོགས་མཆོད་མགོར། གསུམ་པ་ཚོགས་ཀྱི་འཁོར་ལོའི་ཆོ་ག་ལ་ཡང་།
ཞེས་དང་། མཇུག་ཏུ། ཚོགས་ཀྱི་བྱ་བ་བསྟན་ཟིན་ཏོའི་མཐའ་ཅན། ༈ དེ་རྗེས་གཞོན་ནུ་མ་མཆོད་པ་མགོར། དོན་བཞི་པ་གཞོན་ནུ་མ་མཆོད་པ་བྱེད་པར་འདོད་ན། ཞེས་དང་། མཇུག་ཏུ། གཞོན་ནུ་མའི་མཆོད་པ་བསྟན་ཟིན་ཏོའི་མཐའ་ཅན། ༈ དེ་རྗེས་གཏོར་ཆོག་མགོར། ལྔ་པ་གནས་སྐབས་ཐམས་ཅད་དང་འབྲེལ་བ་གཏོར་མའི་ཆོ་ག་ནི་ཞེས་དང་།
མཇུག་ཏུ། གཏོར་མའི་ཆོ་ག་བསྟན་ཟིན་ཏོའི་མཐའ་ཅན། ༈ དེ་རྗེས་སྦྱིན་སྲེག་མགོར། དྲུག་པ་སྦྱིན་སྲེག་ལ་གཉིས། ནང་གི་དང་ཕྱིའོ། ། ཞེས་དང་། མཇུག་ཏུ། སྦྱིན་སྲེག་བསྟན་ཟིན་ཏོའི་མཐའ་ཅན། ༈ དེ་རྗེས་བསྲུང་འཁོར་མགོར། བདུན་པ་བསྲུང་བའི་འཁོར་ལོ་འབྲི་བ་ནི། །
ཞེས་དང་། མཇུག་ཏུ། བསྲུང་བའི་འཁོར་ལོ་བསྟན་ཟིན་ཏོའི་མཐའ་ཅན། ༈ དེ་རྗེས་སུམྦྷ་ནིའི་ཆོ་ག་མགོར། བརྒྱད་པ་སུམྦྷ་ནིའི་ཆོ་ག་ནི། ཞེས་དང་། མཇུག་ཏུ། སུམྦྷ་ནིའི་ཆོ་ག་བསྟན་ཟིན་ཏོའི་མཐའ་ཅན། ༈ དེ་རྗེས་དགུ་པ་བསྒོམ་པས་ཕྱིར་བཟློག་པ་མགོར། དེ་ནས་བསྒོམ་པས་ཕྱིར་བཟློག་པ་ནི།
ཞེས་དང་། མཇུག་ཏུ། བསྒོམ་པས་ཕྱིར་བཟློག་པ་བསྟན་ཟིན་ཏོ། ༈ །དེ་རྗེས་བྲིས་པས་ཕྱིར་བཟློག་པ་མགོར། བཅུ་པ་བྲིས་པས་ཕྱིར་བཟློག་པ་ནི་ཞེས་དང་། མཇུག་ཏུ། རྣལ་འབྱོར་པ་གྲགས་པ་རྒྱལ་མཚན་གྱིས་ཡི་གེར་བཀོད་པའི་མཐའ་ཅན། རྒྱུད་ཡིག་ལ་མཆན་བཅས། དེ་རྣམས་ཀྱིས་ལས་བཅུ་རྫོགས་ནས། ༈ དེ་རྗེས་དོན་གྲུབ་མའི་སྒྲུབ་ཐབས་མགོར།
ན་མཿབཛྲ་བྷཱ་ར་ནི་ཡེ། ལུས་གཞལ་ཡས་ཁང་དུ་བསྒོམ་པའི་ཞེས་དང་། མཇུག་ཏུ། རྗེས་གནང་རྣམས་དུས་གཅིག་ཏུ་མཛད་སྣང་ངོ་། ། མངྒ་ལཾ་གྱི་མཐའ་ཅན། རྗེ་བཙུན་རིན་པོ་ཆེས་མཛད་པ་རྣམས་སྡེ་ཚན་གཅིག་དང་། ༈ ཡང་ཞལ་གཉིས་མའི་སྒྲུབ་ཐབས་ངག་འདོན་མགོར། བླ་མ་དམ་པ་རྣམས་ལ་ཕྱག་འཚལ་ལོ། ། དཔལ་རྡོ་རྗེ་རྣལ་འབྱོར་མ་སྒྲུབ་པར་འདོད་པས། ཞེས་དང་།
མཇུག་ཏུ། འཇིགས་པ་གང་གིས་ཀྱང་མི་ཚུགས་ཤིང་དངོས་གྲུབ་ཐམས་ཅད་ཐོབ་པར་འགྱུར་རོ། ། ཤུ་བྷཾ་གྱི་མཐའ་ཅན་གོང་མའི་གསུང་རྒྱུན་རྙིང་མ། ༈ ཡང་ཞལ་གཉིས་མའི་སྒྲུབ་ཐབས་པཎྜི་ཏ་གྲགས་པ་རྒྱལ་མཚན་གྱིས་མཛད་པ་མགོར། ན་མོ་གུ་རུ་བྷྱཿ རྡོ་རྗེ་ཕག་མོའི་སྒྲུབ་ཐབས་ཉམས་སུ་ལེན་པར་འདོད་པས། ཞེས་དང་། མཇུག་ཏུ། ཅེས་པ་འདི་ཡང་མ་ཏི་ཙི་ཏྲས་བྲག་དཀར་ཆོས་སྡིངས་སུ་སྦྱར་བའོ། ། དགེ་ཞིང་བཀྲ་ཤིས་ཀྱི་མཐའ་ཅན་མཆན་བཅས།
༈ ཡང་ཞལ་གཉིས་མའི་བསྲུང་འཁོར་ཤིན་ཏུ་ཟབ་པ་མགོར། ན་མོ་བཛྲ་ཡོ་གི་ནཱི། འདིའི་འཁོར་ལོ་བསྒོམ་པར་འདོད་པས། སྐྱབས་སུ་འགྲོ་བ་དང་། ཞེས་དང་། མཇུག་ཏུ། མདོ་སྤྱོད་གཟིམས་ཁང་དུ་ལེགས་པར་བྲིས་པའོ། ། མངྒ་ལཾ། དགེ་བར་གྱུར་ཅིག་གི་མཐའ་ཅན། གློ་བོ་མཁན་ཆེན་གྱིས་མཛད་པ།
༈ ཡང་བྱིན་རླབས་ཀྱི་ཡི་གེ་གུང་རུས་མཛད་པ་མགོར། ཕག་མོ་ཞལ་གཉིས་མ་འདི་རྒྱལ་པོ་ཨིནྡྲ་བྷུ་ཏིའི་མཛད་པ་འདྲ་ཡང་། ཞེས་དང་། མཇུག་ཏུ། བློ་གྲོས་བརྟན་པ། དཔལ་ལྡན་ཚུལ་ཁྲིམས། རྡོ་རྗེ་འཆང་ཀུན་དགའ་བཟང་པོའི། ཤུ་བྷཾ་གྱི་མཐའ་ཅན། ༈ ཡང་བྱིན་རླབས་བྱ་ཚུལ་མགོར། ན་མོ་བཛྲ་ཝཱ་ར་ཧྱེ།
རྒྱལ་བ་ཀུན་གྱི་ཡུམ་གྱུར་པའི། ། རྡོ་རྗེ་བཙུན་མོ་ལ་བཏུད་ནས། ། ཞེས་དང་། མཇུག་ཏུ། དབེན་གནས་གླིང་ཁ་བདེ་བ་ཅན་དུ་སྦྱར་བའོ། ། བིསྟ་རོ་ད་ཡ་བྷ་ཝནྟུའི་མཐའ་ཅན། ས་ལོས་མཛད་པ། ༈ ཡང་མངོན་རྟོགས་མགོར། བླ་མ་དང་རྗེ་བཙུན་རྣལ་འབྱོར་མ་གཉིས་སུ་མེད་པ་ལ་ཕྱག་འཚལ་ཞིང་སྐྱབས་སུ་མཆིའོ། ། ཞེས་དང་།
མཇུག་ཏུ། ཀླུ་སྒྲུབ་བདག་གིས་སྦྱར་བ་དགེ་ཞིང་བཀྲ་ཤིས་ཀྱི་མཐའ་ཅན། ༈ ཡང་དབང་ཆོག་སྙིང་པོ་གསལ་བ་མགོར། བླ་མ་དང་རྗེ་བཙུན་རྣལ་འབྱོར་མ་གཉིས་སུ་མེད་པ་ལ་ཕྱག་འཚལ་ཞིང་སྐྱབས་སུ་མཆིའོ། ། ཞེས་དང་། མཇུག་ཏུ། ཀུ་ས་ལིའི་བནྡྷེ་ནཱ་གརྫུ་ནས་དཔལ་གཉན་ཡོད་ཀྱི་བླ་བྲང་དཀར་པོའི་གཟིམ་ཆུང་ཚེ་རིང་གུར་ཁང་དུ་སྦྱར་བའོ། ། མངྒ་ལཾ་གྱི་མཐའ་ཅན་ཀླུ་སྒྲུབ་ཀྱིས་མཛད་པ། ༈ ཡང་སྒྲུབ་ཐབས་དང་བྱིན་རླབས་ཀྱི་ཆོ་ག་བཀླག་ཆོག་ཏུ་བཀོད་པ་མགོར། པདྨ་མི་རོ་ཉི་མའི་དཀྱིལ་འཁོར་སྟེང་། །
སྐྱེ་དགུའི་སྐྱབས་གཅིག་རྡོ་རྗེ་རྣལ་འབྱོར་མ། ། ཞེས་དང་། མཇུག་ཏུ། སྐྱེ་དགུ་རྣམས་བདེ་ལེགས་སུ་གྱུར་ཅིག ། བརྒྱུད་པ་ནི། རྡོ་རྗེ་འཆང་། རྡོ་རྗེ་ཕག་མོ། གྲུབ་ཆེན་ལཱ་བ་པ། ཞེས་པ་ནས། རྗེ་བླ་མ་དབང་ཕྱུག་རབ་བརྟན།
དེས་བདག་ལའོའི་མཐའ་ཅན། ངག་དབང་ཆོས་གྲགས་ཀྱིས་མཛད་པ། དེ་རྣམས་ཀྱིས་ཨིནྡྲ་མཁའ་སྤྱོད་ཕག་མོ་ཞལ་གཉིས་མའི་སྐོར་རྫོགས་ནས། ༈ མཻ་ཏྲི་མཁའ་སྤྱོད་ཀྱི་སྐོར་ལ། ཐོག་མར། ༈ མཻ་ཏྲི་མཁའ་སྤྱོད་དམ་རིག་པ་འཛིན་མ་རྩེན་དམར་གྲགས་པའི་ཆོས་སྐོར་ཡོངས་རྫོགས་ལས། རྒྱུད་ཀྱི་དུམ་བུ་རྗེ་བཙུན་ཆེན་པོའི་གསུང་མཆན་དང་བཅས་པ་མགོར། དེ་ན་ཡང་དག་པར་བཤད་པར་བྱ་སྟེ། ཞེས་དང་། མཇུག་ཏུ།
ཕྱིས་རྒྱ་གར་དུ་བྱོན་ནས་བླ་མ་ཨ་ཉིད་ལས་གསན་གྱི་མཐའ་ཅན་མཆན་བཅས། ༈ ཡང་དེ་རྗེས་སྒྲུབ་ཐབས་རྒྱ་གཞུང་མགོར། རྒྱ་གར་སྐད་དུ། བི་དྱ་དྷཱ་རི་ཀི་ལི་ཤྲཱི་བཛྲ་ཝཱ་རཱ་ཧཱི་ས་དྷཱ་ན། བོད་སྐད་དུ། རྡོ་རྗེ་ཕག་མོ་རིག་པ་འཛིན་མ་རྩེན་མའི་སྒྲུབ་པའི་ཐབས། དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཞེས་དང་། མཇུག་ཏུ། སྒྲུབ་ཐབས་སློབ་དཔོན་གཉིས་མེད་རྡོ་རྗེས་མཛད་པ་རྫོགས་སོའི་མཐའ་ཅན་མཆན་བཅས།
༈ ཡང་རྗེས་གནང་གི་ཆོ་ག་རྒྱ་གཞུང་མགོར། རྒྱ་གར་སྐད་དུ། བི་དྱ་དྷཱ་རི་ཀི་ལི་བཛྲ་ཡོ་གི་ནཱི་ཨཛྙ་བི་དྷི། བོད་སྐད་དུ། རིག་པ་འཛིན་མ་རྩེན་མ་རྡོ་རྗེ་རྣལ་འབྱོར་མའི་རྗེས་སུ་གནང་བའི་ཆོ་ག དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཞེས་དང་། མཇུག་ཏུ། པཎྜི་ཏ་དེ་ཉིད་དང་བཙུན་པ་དར་མ་ཡོན་ཏན་གྱིས་བསྒྱུར་བའོ། ། ཤུ་བྷཾ་སརྦ་ཛ་ག་ཏཾ་གྱི་མཐའ་ཅན་རྗེ་བཙུན་གྱི་གསུང་མཆན་དང་བཅས་པ།
༈ ཡང་སྒྲུབ་ཐབས་བྱིན་རླབས་དང་བཅས་པ་མགོར། ན་མོ་གུ་རུ་བཛྲ་ཡོ་གི་ནཱི། འགྲོ་ལ་རབ་ཆགས་དམར་བའི་མདངས་ལྡན་ཞལ་གཅིག་སྤྱན་གསུམ་གྱེན་དུ་གཟིགས། ། ཞེས་དང་། མཇུག་ཏུ། ལྕགས་ཕོ་བྱི་ལོའི་བརྒྱད་པའི་བརྒྱད་ལ་སྤྲོ་ལུང་ནག་ཕུག་དགོན་པར་སྦྱར་གྱི་མཐའ་ཅན། ༈ ཡང་དེ་རྗེས་བསྟོད་པ་མགོར། ན་མོ་གུ་རུ་བཛྲ་ཡོ་གི་ནཱི། ཡོན་ཏན་མཐའ་ཡས་རྒྱལ་བ་ཀུན་གྱི་དངོས། ། ཞེས་དང་།
མཇུག་ཏུ། མི་རྗེའི་བཞུགས་གནས་ཡུལ་ཆོས་ཁབ་ཏུ་སྦྱར། མངྒ་ལཾ་བྷ་ཝནྟུ་ཤུ་བྷཾ་གྱི་མཐའ་ཅན། འདི་གཉིས་སྤྲོ་ལུང་ཀུན་སྨོན་གྱིས་མཛད་པ། ༈ ཡང་མངོན་དཀྱིལ་མགོར། བླ་མ་དང་རིག་པ་འཛིན་པ་རྩེན་མའི་རྣལ་འབྱོར་མ་ལ་ཕྱག་འཚལ་ལོ། ། ཞེས་དང་། མཇུག་ཏུ། ཀུན་དགའི་མིང་ཅན་བདག་གིས་བཀོད། ། མཻ་ཏྲི་མཁའ་སྤྱོད་ཀྱི་སྒྲུབ་ཐབས་ས་མ་པ་ཐའི་མཐའ་ཅན།
དགའ་ལྡན་པ་ཀུན་བསོད་ཀྱིས་མཛད་པ། ༈ ཡང་དེ་རྗེས། མཻ་ཏྲི་མཁའ་སྤྱོད་ཀྱི་སྒྲུབ་ཐབས་གསལ་བྱེད་ཉན་ཆེན་པོའི་གསུང་སྒྲོས་སྒོམ་པས་སྐྱོ་ན་སྔགས་བཟླ་བར་བྱའོ། ། ྀཨཚའི་མཐའ་ཅན། ༈ ཡང་མངོན་དཀྱིལ་དངོས་གྲུབ་དཔལ་འབྱུང་མགོར། བློ་གསལ་མཁས་པའི་གྲུ་བཟུང་ནས། མཻ་ཏྲི་མཁའ་སྤྱོད་རྒྱ་མཚོ་ཆེར། ། ཞེས་དང་། མཇུག་ཏུ། སྟག་ལོ་ཟླ་བ་གཉིས་པའི་དཀར་ཕྱོགས་ཡོན་ཏན་མཐའ་དག་ཉ་གང་ཞིང་རྫོགས་པ་ལྔའི་ཚེས་ལ་སྦྱར་བ་དགེ་ཞིང་བཀྲ་ཤིས་ཀྱི་མཐའ་ཅན་ཀླུ་སྒྲུབ་རྒྱ་མཚོས་མཛད་པ།
༈ ཡང་མཻ་ཏྲི་མཁའ་སྤྱོད་ཀྱི་མངོན་རྟོགས་མགོར། མཁྱེན་ཡངས་བློ་གྲོས་གསལ་བ་དཔལ་གྱི་རི། ། རྣམ་ཐར་རྩེ་བརྒྱད་ཟླུམ་པོའི་མེ་ཏོག་ཚལ། ། ཞེས་དང་། མཇུག་ཏུ། སྨོན་ལམ་དང་བཀྲ་ཤིས་ཀྱིས་མཐའ་བརྒྱན་པར་བྱའོ། ། མངྒ་ལཾ་གྱི་མཐའ་ཅན་མཆན་གཅིག་བཅས་ཀླུ་སྒྲུབ་རྒྱ་མཚོས་མཛད་པ། ༈ ཡང་བྱིན་རླབས་ཀྱི་ཟུར་འདེབས་མགོར། ཡང་དཔལ་གྱི་རིར་གྲུབ་ཆེན་ཤ་བ་རིས་བྱིན་གྱིས་བརླབས་པ་རྗེས་མཻ་ཏྲི་བའི་ཕག་མོ་འདི་ནི། ཞེས་དང་།
མཇུག་ཏུ། འོན་ཀྱང་འདི་རྣམས་བླ་མ་སྤྲོ་ལུང་པ་ཀུན་སྨོན་གྱི་ཡིག་ཆ་རྣམས་དགོས་གསུང་ངོ་། ། དགེའོའི་མཐའ་ཅན་གུང་རུས་མཛད་པ། ༈ ཡང་སྒྲུབ་ཐབས་དང་བྱིན་རླབས་གོ་བདེ་བཀླག་ཆོག་ཏུ་བཀོད་པ་མགོར། འགྲོ་ལ་རྗེས་ཆགས་དམར་བའི་མདངས་འོད་ཅན། ། ཞེས་དང་། མཇུག་ཏུ། སུམ་པ་ལོཙྪ་བ་དར་མ་ཡོན་ཏན། རྗེ་བཙུན་གྲགས་པ། ཆོས་རྗེ་ཁུ་དབོན།
མན་ཨིནྡྲ་མཁའ་སྤྱོད་དང་འདྲ། དགེའོ། ། བཀྲ་ཤིས་སོའི་མཐའ་ཅན་ངག་དབང་ཆོས་གྲགས་ཀྱིས་མཛད་པ། དེ་རྣམས་ཀྱིས་མཻ་ཏྲི་མཁའ་སྤྱོད་ཀྱི་སྐོར་ཡོངས་སུ་རྫོགས་ནས། ༈ ཞར་བྱུང་ཨིནྡྲ་མཻ་ཏྲིའི་དཔེ་རིས་སྐོར་ལ། དེ་གཉིས་ཀྱི་སྐུ་ཚོམ་བུའི་དཀྱིལ་འཁོར། ཐུགས་སིནྡྷུ་རའི་དཀྱིལ་འཁོར། འདས་གཏོར། འཇིག་རྟེན་པའི་གཏོར་མ་སྔོན་འགྲོ་གཏོར་མའི་དཔེ་རིས་དང་བཅས་པ་སྟེ་རྗེ་བཙུན་ས་སྐྱ་པའི་གསེར་ཆོས་ཨིནྡྲ་མཻ་ཏྲི་གཉིས་ཀྱི་སྐོར་རྫོགས་ནས། ༈ དཔྱལ་ལུགས་ཀྱི་ཕག་མོའི་སྐོར་ལ།
ཐོག་མར་རྒྱ་གཞུང་སྒྲུབ་ཐབས་མགོར། རྒྱ་གར་སྐད་དུ། སརྦ་ཨརྠ་སིདྡྷ་པ་ཏ་ན་མ། བོད་སྐད་དུ། དོན་ཐམས་ཅད་གྲུབ་པ་ཞེས་བྱ་བའི་སྒྲུབ་ཐབས། རྡོ་རྗེ་ཕག་མོ་ལ་ཕྱག་འཚལ་ལོ། ། ཞེས་དང་། མཇུག་ཏུ། སློབ་དཔོན་ཆེན་པོ་མཁས་པ་གྲུབ་པ་ཨ་ཝ་དྷཱུ་ཏི་པས་མཛད་པ་རྫོགས་སོ། ། བལ་པོ་ཨ་ཙརྻ་བྷ་རནྡྲ་རུ་རྩེ་དང་།
ལོ་ཙཱ་བ་བློ་ལྡན་ཤེས་རབ་ཀྱིས་བསྒྱུར་བའོའི་མཐའ་ཅན་མཆན་བཅས། ༈ ཡང་དེ་རྗེས་སྒྲུབ་ཐབས་རྒྱ་གཞུང་ཡེ་ཤེས་འཕོ་བ་ཞེས་བྱ་བ་མགོར། རྒྱ་གར་སྐད་དུ། ཛྙཱ་ན་བེ་ཤ་ན་མ། བོད་སྐད་དུ། ཡེ་ཤེས་འཕོ་བ་ཞེས་བྱ་བ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཞེས་དང་། མཇུག་ཏུ། ཡེ་ཤེས་དབབ་པའི་ཆོ་ག་ལས་བསྒོམ་པའི་ཆོ་གའི་མཐའ་ཅན་མཆན་བཅས། ༈ དེ་རྗེས་སློབ་མ་རྗེས་གཟུང་གི་ཆོ་ག་མགོར།
སློབ་མ་གུས་ལྡན་ཞབས་པད་ལ་བཏུད་རྣམས་ཀྱིས་གསོལ་བ་བཏབ་གྱུར་བླ་མ་ཡི། ། ཞེས་དང་མཇུག་ཏུ། སློབ་མ་རྗེས་སུ་བཟུང་བའི་ཆོ་གའོ་མཐའ་ཅན་མཆན་བཅས། ༈ ཡང་ཕྱི་རོལ་མཆོད་པའི་ཆོ་ག་མགོར། ཡང་དག་གྲུབ་དང་སློབ་མ་བཟང་འཛིན་པའི་ཆོ་ག་ཕྱི་རོལ་ཆོ་ག་བྱེད་གྱུར་པའི་ཞེས་དང་། མཇུག་ཏུ། ཕྱི་རོལ་མཆོད་པའི་ཆོ་གའོའི་མཐའ་ཅན་མཆན་བཅས། ༈ ཡང་འཁོར་ལོ་མཆོད་པའི་ཆོ་ག་མགོར། གང་བཤད་ཟིན་ཆོ་ག་མཆོག་གི་ཉིན་རེ་བཞིན་ནི་འཁོར་ལོ་མཆོད་ཅིང་། ཞེས་དང་།
མཇུག་ཏུ། ཡེ་ཤེས་དབབ་པ་ཞེས་བྱ་བ་རྣལ་འབྱོར་གྱི་ཆོ་ག་དཔལ་སྟོང་ཉིད་ཏིང་ངེ་འཛིན་གྱིས་མཛད་པ་རྫོགས་སོའི་མཐའ་ཅན། ༈ ཡང་དེ་རྗེས་དབུ་བཅད་མའི་སྒྲུབ་ཐབས་རྒྱ་གཞུང་མགོར། རྒྱ་གར་སྐད་དུ། ཙནྡྷ་མུནྡྷ་བཛྲ་ཝཱ་ར་ཧི་ས་དྷཱ་ན། བོད་སྐད་དུ། རྡོ་རྗེ་ཕག་མོ་དབུ་བཅད་མའི་སྒྲུབ་ཐབས། དཔལ་རྡོ་རྗེ་ཕག་མོ་དབུ་བཅད་མའི་སྒྲུབ་ཐབས། དཔལ་རྡོ་རྗེ་ཕག་མོ་ལ་ཕྱག་འཚལ་ལོ། ། ཞེས་དང་།
མཇུག་ཏུ། ལཀྵི་མས་མཛད་པའི་སྒྲུབ་ཐབས་རྫོགས་སོ། ། ཁུ་དགེ་བཤེས་ནེ་ཙོས་བསྒྱུར་བའོ་མཐའ་ཅན། ༈ ཡང་དེ་རྗེས་དབུ་བཅད་མའི་སྒྲུབ་ཐབས་རྒྱ་གཞུང་མགོར། རྒྱ་གར་སྐད་དུ། ཙཎྜ་མུཎྜ་པཌཱ་ན་མ། བོད་སྐད་དུ། དབུ་བཅད་མའི་སྒྲུབ་ཐབས་ཞེས་བྱ་བ། དཔལ་རྡོ་རྗེ་མཁའ་འགྲོ་མ་ལ་ཕྱག་འཚལ་ལོ། ། ཞེས་དང་།
མཇུག་ཏུ། འདི་བྲམ་ཟེ་ཡིན།་་་་་ བིརྺ་པས་མཛད་པ་རྫོགས་སོ། ། བལ་པོའི་པཎྜི་ཏ་བྷ་ལེནྡྲ་རུ་ཙེ་དང་། བོད་ཀྱི་ལོཙྪ་བ་སྨ་ཆོས་འབར་གྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོའི་མཐའ་ཅན་མཆན་བཅས། ༈ དེ་རྗེས་སྦྱིན་སྲེག་གི་ཆོ་ག་རྒྱ་གཞུང་མགོར། རྒྱ་གར་སྐད་དུ། ཤྲཱི་བཛྲ་ཡོ་གི་ནི་ཧོ་མ་བི་ཊི། བོད་སྐད་དུ། དཔལ་རྡོ་རྗེ་རྣལ་འབྱོར་མའི་སྦྱིན་སྲེག་གི་ཆོ་ག
དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཞེས་དང་། མཇུག་ཏུ། སངས་རྒྱས་སྦྱིན་གྱིས་མཛད་པའོ། ། བལ་པོའི་པཎྜི་ཏ་བྷ་ལེན་རུ་ཙི་དང་། ལོཙྪ་བ་བློ་ལྡན་ཤེས་རབ་ཀྱིས་བསྒྱུར་བའོའི་མཐའ་ཅན། མཆན་བཅས་པ་རྣམས་སྡེ་ཚན་གཅིག་དང་། ༈ ཡང་རྣལ་འབྱོར་མའི་བརྒྱུད་པའི་རྣམ་ཐར་མགོར། ན་མོ་གུ་རུ་བཛྲ་དྷ་ར་ཡ། རབ་ཡངས་བདེ་སྟོང་མཁའ་དབྱིངས་ལ། །
ཞེས་དང་། མཇུག་ཏུ། བླ་མ་དགེ་བའི་བཤེས་གཉེན་དུ་མའི་ཞལ་ངོར་བསོད་སྙོམས་པ་རིན་ཆེན་རྒྱལ་མཚན་གྱིས་གཙང་གཡས་སུ་ཉུག་གི་ཕུ་རྫོང་ཁའི་དབེན་གནས་དམ་པར་ཡི་གེར་བཀོད་པ་ལ་བླ་མ་མཁའ་འགྲོའི་ཚོགས་ཀྱིས་བཟོད་པར་མཛད་ཅིང་བྱིན་གྱིས་བརླབ་ཏུ་གསོལ། ྀཨཚ་མངྒ་ལཾ་གྱི་མཐའ་ཅན། ༈ ཡང་རྫོགས་རིམ་སྒོམ་པ་དྲུག་པའི་འཁྲིད་ཡིག་མགོར། བླ་མ་དམ་པ་རྣམས་དང་དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ཞིང་སྐྱབས་སུ་མཆིའོ། ། བླ་མ་སྨན་ལུང་པ་དཔྱལ་ཀུན་དགའ་རྡོ་རྗེས་ཞེས་དང་། མཇུག་ཏུ། གདམས་པའི་གནད་ཀྱིས་ཟིན་པར་བྱས་ནས་བྱུང་རྒྱལ་དུ་མཉམ་རྗེས་འབྲེལ་བར་བསྐྱངས་པས་མྱུར་དུ་རྡོ་རྗེ་འཆང་འགྲུབ་པར་འགྱུར་རོའི་མཐའ་ཅན་མཛད་བྱང་མེད་པ། ༈ ཡང་བྱིན་རླབས་ཀྱི་ཐོ་ཡིག
མཁན་ཆེན་བསོད་ནམས་ལྷུན་གྲུབ་ཀྱིས་མཛད་པ་མགོར། ན་མོ་བཛྲ་ཝཱ་རཱ་ཧི། འདིར་བླ་མ་དཔྱལ་པ་རྣམས་ལས་བརྒྱུད་པའི་རྗེ་བཙུན་རྡོ་རྗེ་ཕག་མོ་རིགས་གསུམ་བསྒོམ་པར་འདོད་པས། ཞེས་དང་། མཇུག་ཏུ། དགེ་སློང་པུཎྱ་བས་བྲིས་སོ། ། འདིའི་བྱིན་རླབས་ཀྱི་བརྒྱུད་པ་ནི། རྡོ་རྗེ་འཆང་། རྡོ་རྗེ་རྣལ་འབྱོར་མ། ལཀྵིཾ་ཀ་ར།
ཞེས་པ་ནས་སོ་སོར་བྱུང་ན་ལེགས་གསུང་ངོ་། ། མངྒ་ལཾ་གྱི་མཐའ་ཅན། ༈ ཡང་བྱིན་རླབས་བྱ་ཚུལ་མགོར། སྤྱིར་བཅོམ་ལྡན་འདས་ཕག་མོ་ལ་དཀྱིལ་འཁོར་ཡོངས་རྫོགས་དང་། ཞེས་དང་། མཇུག་ཏུ། ཐམས་ཅད་མཁྱེན་པ་ཀུན་དགའ་བཟང་པོའོ། ། འདི་ཡང་རྗེ་གུང་རུ་བས་མཛད་པའོ། ། ཤུ་བྷཾ་གྱི་མཐའ་ཅན། ༈ ཡང་སྒྲུབ་ཐབས་དང་བྱིན་རླབས་ཀྱི་ཆོ་ག་ཁྲིགས་ཆགས་སུ་བཀོད་པ་ངག་དབང་ཆོས་གྲགས་ཀྱིས་མཛད་པ་མགོར།
སངས་རྒྱས་ཀུན་གྱི་ཡུམ་གྱུར་རྣལ་འབྱོར་མ། ། ཞེས་དང་། མཇུག་ཏུ། རྗེས་བསྔོ་བ་དང་སྨོན་ལམ་བྱའོའི་མཐའ་ཅན། ༈ ཡང་དེ་རྗེས་བྱིན་རླབས་བྱ་ཚུལ་མགོར། འཇིག་རྟེན་མིག་གྱུར་དཔྱལ་ལོར་གྲགས་པ་ཡི། ། ཞེས་དང་། མཇུག་ཏུ། ཚོམ་རྔམ་སྔགས་ཀྱི་བསྲུང་བ་བྱ་ཞིང་སྨོན་ལམ་རྣམ་པར་དག་པས་རྒྱས་གདབ་བོ། ། ྀཨཚའི་མཐའ་ཅན་མཆན་གཅིག་བཅས།
༈ ཡང་དེ་རྗེས་སངས་རྒྱས་མཁའ་འགྲོ་བསྒོམ་པའི་རིམ་པ་མགོར། བླ་མ་དང་རྡོ་རྗེ་ཕག་མོ་ལ་ཕྱག་འཚལ་ལོ། ། ཕག་མོ་སངས་རྒྱས་མཁའ་འགྲོ་བསྒོམ་པའི་རིམ་པ་ནི། ཞེས་དང་། མཇུག་ཏུ། བསྔོ་སྨོན་གྱི་རྒྱས་གདབ། འདིའི་བྱིན་རླབས་བྱ་ཚུལ་ནི། ཞེས་དང་། མཇུག་གི་མཆོད་བསྟོད་སོགས་ཀྱང་རིགས་འདྲའོའི་མཐའ་ཅན། ༈ ཡང་དེ་རྗེས་དོན་གྲུབ་མ་བསྒོམ་པའི་རིམ་པ་མགོར།
བླ་མ་དང་རྡོ་རྗེ་ཕག་མོ་ལ་ཕྱག་འཚལ་ལོ། ། དོན་གྲུབ་མ་བསྒོམ་པའི་རིམ་པ་ནི། ཞེས་དང་། མཇུག་ཏུ། བསྔོ་སྨོན་གྱིས་རྒྱས་གདབ་བོ། ། འདིའི་བྱིན་རླབས་བྱ་བའི་ཚུལ་ནི། ཞེས་དང་། མཇུག་ཏུ། འདིས་ཀྱང་རྗེ་བླ་མ་དབང་ཕྱུག་རབ་བརྟན་གྱི་ཞབས་པད་བསྐལ་བརྒྱར་བརྟན་ལ་འཚོ་ཞིང་བཞེས་པར་གྱུར་ཅིག མངྒ་ལཾ་གྱི་མཐའ་ཅན་མཆན་གཅིག་བཅས་དེ་ཐམས་ཅད་ངག་དབང་ཆོས་གྲགས་ཀྱིས་མཛད་པ།
༈ གླེགས་བམ་ཡོངས་རྫོགས་ཀྱི་གཤམ་ན་ཁོ་བོས་བརྩམས་པའི་སྦྱིན་བདག་གི་གླེགས་བམ་བཞེངས་ཚུལ་ཚིགས་བཅད་མ་སྨོན་ལམ་དང་བཅས་པ་འདི་རྣམས་ཚང་ཞིང་གོང་འོག་མ་འཁྲུལ་པར་བཞུགས་སོ། ། ཡང་སྨྲས་པ། ས་སྐྱའི་གསེར་ཆོས་ཕག་མོ་རྣམ་གཉིས་དང་། ། དཔྱལ་པའི་ལུགས་སྲོལ་རིགས་གསུམ་ཕག་མོ་ཡི། ། ཆོས་སྐོར་བྱིན་རླབས་གཟི་འོད་འབར་བ་འདི། ། སྣོད་ལྡན་སློབ་མའི་ཆོས་ཀྱི་སྐལ་བར་བབས། ། བར་སྐབས་ཀྱི་ཚིགས་བཅད་དོ། ། དེ་རྣམས་ཀྱི་སྒོ་ནས་མཁའ་སྤྱོད་དབང་མོ་གཙོ་གྱུར་གྱི་ཕག་མོའི་ཆོས་སྐོར་འགའ་ཞིག་དད་ལྡན་སྦྱིན་བདག་ནས་གླེགས་བམ་དུ་བཞེངས་པའི་དཀར་ཆག་མ་ཚང་བ་མེད་པར་བསྟན་ཟིན་ཏོ། ། ཞེས་པ་འདི་ཡང་གཙང་སྟོད་གྲོམ་པའི་སྟོད་ཀྱི་གཡའ་ལུང་གི་ས་ཆར་སྐྱེས་པ་བདག་གི་ཡབ་རྗེ་རྡོ་རྗེ་འཆང་དེ་ཉིད་ཀྱི་གསོལ་དཔོན་ལས་འཛིན་དང་ཕྲན་རང་གི་གཟིམ་དཔོན་གྱི་ཁུར་འཛིན་པ་གཞུ་ལུང་པ་བསོད་ནམས་འོད་ཟེར་ནས་འདི་སྐོར་གྱི་ཆོས་སྐོར་ཡོངས་སུ་རྫོགས་པ་རྣམ་འདྲེན་རྡོ་རྗེ་འཆང་འཁོར་ལོ་སྡོམ་པ་ངུར་སྨྲིག་གར་གྱི་རྣམ་པར་རོལ་པ་དྲིན་ཆེན་རྩ་བའི་བླ་མ་དམ་པ་གནས་གསར་ཆོས་ཀྱི་རྗེ་ཝ་གིནྡྲ་ཨཱ་ནནྡྷ་སུ་བྷཱ་ཀཱ་ར་ཡཱ་ན་བ་ར་ཤཱ་ས་ན་དྷྭ་ཛ་ཤྲཱི་བྷ་དྲའམ་མཚན་གཞན་འཇམ་དབྱངས་ངག་གི་དབང་ཕྱུག་རྒྱལ་མཚན་རབ་བརྟན་དཔལ་བཟང་པོ་ཞེས་རྩོད་པའི་དུས་ཀྱི་མཁས་གྲུབ་ཡོངས་ཀྱི་དཔུང་གཉེན་གཅིག་པུ་རྗེ་དམ་པ་དེ་ལས་ཆོས་སྐོར་ཡོངས་སུ་རྫོགས་པར་ནོད་པའི་སྐལ་བ་སྦོམ་པོར་གྱུར་པ་དང་། གཞན་ཡང་རྡོ་རྗེ་འཆང་དངོས་སྦས་པའི་རྣལ་འབྱོར་པ་ཆེན་པོ་བློ་གསལ་བསྟན་འཛིན་རྒྱ་མཚོ་ལས་འདི་སྐོར་གྱི་བྱིན་རླབས་དང་ཐུན་མོང་བའི་འཁྲིད་ཞལ་བྱུང་རྫོགས་རིམ་མན་ངག་བེའུ་བུམ་གྱི་ལུང་ཐོ་རེ་བ་ཞིག་ནོས་པ་དང་།
གཞན་ཡང་སྟོབས་ཀྱི་མགོན་པོ་བི་རཱུ་པ་ཉིད་སྙིགས་མའི་དུས་འདིར་བསྟན་པ་སྐྱོང་བ་ལ་བསམས་བཞིན་དུ་བྱོན་པ་ཐར་རྩེ་ནམ་མཁའ་བསམ་འགྲུབ་མཚན་དཔེའི་རྒྱལ་མཚན་དཔལ་བཟང་པོ་བ་དང་། རྗེ་བཙུན་མཁའ་སྤྱོད་དབང་མོ་ཀུན་དགའ་བསྟན་པའི་ཉི་མ། ཁོ་བོ་ཅག་བཅས་པར་བྱིན་རླབས་དབང་བཞིའི་ཚུལ་དུ་བསྐུར་བ་ཟབ་མོ་ལེགས་པར་ཐོབ་པ་དང་། གཞན་ཡང་ཚེ་རབས་སྔོན་མའི་ལས་འཕྲོའི་མཐུས་རྗེ་བཙུན་མཁའ་སྤྱོད་དབང་མོ་འདི་ཉིད་ལ་མི་ཕྱེད་པའི་དད་པ་ཐོབ་པའི་རྐྱེན་སོགས་སྒོ་དུ་མ་ནས་རྟེན་འབྲེལ་རང་འགྲིག་ལྟ་བུས་རྡོ་རྗེ་རྣལ་འབྱོར་མའི་ཐང་སྐུ་ཞིག་ཀྱང་རྩོལ་བ་ཆེན་པོས་བཞེངས་པ་དང་། ཁྱད་པར་གླེགས་བམ་འདི་ཉིད་གསར་བཞེངས་སྐབས། སྒོ་གསུམ་འདུན་པ་ཆིག་དྲིལ་གྱིས་ལུས་ལོངས་སྤྱོད་དུས་གསུམ་དགེ་བའི་དངོས་པོ་ཐམས་ཅད་རྣམ་པར་དཀར་བའི་དགེ་བའི་རྩ་བ་རྒྱ་ཆེན་པོ་ཕངས་མེད་སྤུངས་ཏེ་བསམ་པ་དག་ཅིང་སྦྱོར་བ་གུས་པའི་སྒོ་ནས་ཡོངས་སུ་རྫོགས་པ་དགེ་ཚོགས་མཆོད་སྦྱིན་དུ་བསྐྲུན་གྲུབ་པ་དང་བསྟུན། ངོས་ལའང་རིང་མོ་ཞིག་ནས་དཀར་ཆག་གསར་རྩོམ་གྱི་བསྐུལ་མ་བཏབ་པར་བརྟེན། ༈ གླེགས་བམ་གྱི་དཀར་ཆག་འདི་ཡང་རྗེ་བཙུན་དམ་པ་རྡོ་རྗེ་འཆང་དང་ཞལ་མི་གཉིས་པ་མཚན་བརྗོད་པར་དཀའ་ཞིང་། དོན་གྱི་སླད་དུ་མཚན་ནས་སྨོས་ན་དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་ཀུན་དགའ་བསོད་ནམས་རིན་ཆེན་བཀྲ་ཤིས་གྲགས་པ་རྒྱལ་མཚན་དཔལ་བཟང་པོ་བ་དང་། ༈ བཅུ་གསུམ་པ་ཡི་བདག་པོར་སྲས་བཅས་རྒྱལ་བ་ཀུན་ཡང་ནས་ཡང་དུ་བསྔགས་པ་ཐར་རྩེ་གྲུབ་པའི་དབང་ཕྱུག་ནམ་མཁའ་བསམ་འགྲུབ་ཀུན་དགའ་མཚན་དཔེའི་རྒྱལ་མཚན་དཔལ་བཟང་པོ་བ་དང་།
༈ རྗེ་བཙུན་ས་བཅུའི་དབང་ཕྱུག་མཉྫུ་གྷོ་ཥ་གཞན་ངོར་ངུར་སྨྲིག་གར་གྱི་རྣམ་པར་རོལ་པ་སྙིགས་མའི་དུས་འདིར་སྙན་བརྒྱུད་བསྟན་པའི་བདག་པོ་བདག་ཆེན་རྡོ་རྗེ་འཆང་གཉིས་པ་གནས་གསར་ཆོས་ཀྱི་རྗེ་ངག་དབང་ཀུན་དགའ་ལེགས་པའི་འབྱུང་གནས་ཐེག་མཆོག་བསྟན་པའི་རྒྱལ་མཚན་དཔལ་བཟང་པོ། ༈ སྔོན་ཚེ་འཕགས་པའི་ཡུལ་དུ་པཎ་ཆེན་ཤཱཀྱ་ཤྲཱི་གནས་བརྟན་སྡྱ་བི་ར་སོགས་མཁས་གྲུབ་དམ་པ་དུ་མ་དང་། བོད་གངས་ཅན་གྱི་ལྗོངས་འདིར་ཡོ་གའི་བསྟན་པའི་སྲོག་ཤིང་བུ་སྟོན་ཆོས་ཀྱི་རྗེ། རྒྱུད་སྡེ་རྒྱ་མཚོའི་མངའ་བདག་རྡོ་རྗེ་གདན་པ་ཀུན་དགའ་རྣམ་རྒྱལ། སྙན་བརྒྱུད་བསྟན་པའི་བདག་པོ་ཚར་ཆེན་བློ་གསལ་རྒྱ་མཚོ་སོགས་དམ་པ་དུ་མའི་ཡང་སྲིད་དུ་ཟློས་གར་བསྒྱུར་བཞིན་པ་ནས། སླར་ཡང་སྙིགས་མའི་དུས་སུ་དུ་རུ་ཁ་གསུམ་གྱིས་གཟིར་བའི་གནས་སྐབས་འདིར་རྒྱལ་བ་གཞན་གྱི་བརྩེ་བས་ལྷོད་པ་ལ་བསམས་བཞིན་དུ་སྐུ་ཡི་སྐྱེ་བ་བཞེས་པ་སྦས་པའི་རྣལ་འབྱོར་པ་ཆེན་པོ་བློ་གསལ་བསྟན་འཛིན་རྒྱ་མཚོ། ༈ མདོ་རྒྱུད་བསྟན་པའི་སྒྲོན་མེ་དཔལ་ལྡན་ཨེ་ཝཾ་པའི་རིང་ལུགས་བསྟན་པའི་པད་ཚལ་མཐའ་ཡས་མཛད་འཕྲིན་གྱི་འོད་སྣང་གིས་ཕྱོགས་བཅུར་རྒྱས་པར་མཛད་པའི་ཉི་འོད་དམ་པ། འཇམ་མགོན་བླ་མ་སངས་རྒྱས་ཡེ་ཤེས་ལ་སོགས་པ་དམ་པ་དུ་མའི་ཞབས་ཀྱི་རྡུལ་ཕྲན་རྙོག་པ་མེད་པ་ལ་ཡན་ལག་མཆོག་གིས་རེག་པ། ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་རྣམ་བྱུང་གི་ལོ། ཧོར་ཟླ་དགུ་པའི་མར་ངོའི་ཚེས་བརྒྱད་མཁའ་འགྲོ་འདུ་བའི་དུས་ཁྱད་པར་ཅན་ལ།
དཔལ་ས་སྐྱའི་བཞི་ཐོག་བླ་བྲང་གི་ཡང་སྟེང་གཡབ་རིང་ཉི་འོད་འཁྱིལ་བར་ལེགས་པར་སྦྱར་བའི། ཡི་གེ་པ་ནི་བསྐུལ་བ་པོ་བསོད་ནམས་འོད་ཟེར་དང་། བཀྲ་ཤིས་རྒྱལ་མཚན་གཉིས་ནས་བགྱིས་པ་འདིས་ཀྱང་གསང་ཆེན་ཟབ་མོ་སློབ་བཤད་ཀྱི་བསྟན་པ་རིན་པོ་ཆེ་འདི་ཉིད་ཕྱོགས་བཅུར་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །། ཨི་དཾ་ཤ་སཱ་ན་ས་སཏྭ་ཧི་ཏོ་བྷ་ཝནྟུ། ། དགེ་ལེགས་འཕེལ།། །། མངྒ་ལཾ།། །། PAGE * MERGEFORMAT 2 ཀུན་དགའ་བློ་གྲོས། རྣལ་འབྱོར་མའི་བེའུ་བུམ་གྱི་དཀར་ཆག་གདམས་པའི་གནད་ཀུན་གསལ་བར་བྱེད་པའི་ཉི་འོད PAGE * MERGEFORMAT 1
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
