གསུང་འབུམ། ཀུན་དགའ་བློ་གྲོས།
པོད ༢༤
བྱད་འགྲོལ་གསེར་ལྡེའི་ཆོག་ཁྲིགས་མན་ངག་ཉིང་ཁུ།
༄༅། །བྱད་འགྲོལ་གསེར་ལྡེའི་ཆོག་ཁྲིགས་མན་ངག་ཉིང་ཁུ་བཞུགས་སོ།། ན་མོ་གུ་རུ་བཛྲ་ཀྲོ་དྷཱ་ཡ། རྒྱལ་ཀུན་མཐུ་སྟོབས་རྡོ་རྗེ་འབར་བའི་མེས། ། མ་ལུས་བདུད་སྡེའི་བུད་ཤིང་ཀུན་བསྲེགས་ནས། ། ཡེ་ཤེས་མཆོག་གི་སྣང་བ་རྒྱས་མཛད་པའི། ། བླ་མ་ཁྲག་འཐུང་རྡོ་རྗེ་གཙུག་ཏོར་རྒྱལ། ། རྣམ་མཁྱེན་སྐུ་བཞིར་འཇུག་སྒོ་ལུས་ངག་ཡིད། ། ཕས་རྒོལ་རིགས་སྔགས་དམོད་པས་དམ་འཁྱུད་ལྕགས། ། འགྲོལ་བྱེད་ཟབ་དོན་གསེར་གྱི་ལྡེ་མིག་གིས། ། འབྱེད་མཁས་མཆོག་གི་རྒྱུ་ཐབས་འདི་ཁོ་ན། །
འདིར་གནམ་ལྕགས་སྡིགས་པའི་ཆོས་ཀྱི་སྡེའི་འཕྲིན་ལས་ཀྱི་སྦྱོར་བ་ཤིན་ཏུ་ཟབ་ཅིང་རྣོ་བ་བྱད་འགྲོལ་གསེར་གྱི་ལྡེ་མིག་ཉམས་སུ་ལེན་པ་ལ་གཉིས། རང་དོན་དུ་བསྙེན་པ་བྱ་བ་དང་། གཞན་དོན་དུ་བུམ་སྒྲུབ་ཀྱི་ཆོ་ག་བཤད་པའོ། ། དང་པོ་ནི། གནས་ཁང་བྱི་དོར་བྱས་པར་རང་གི་གཡས་སུ་རྩ་བ་གསུམ་གྱི་སྐུ་གསུང་ཐུགས་རྟེན་གང་འབྱོར་དང་། ལྷག་ཏུ་སློབ་དཔོན་ཆེན་པོའི་སྐུ་བྱིན་ཅན་ནམ། དེ་མིན་རབ་གནས་དང་ལྡན་པའི་སྐུ་བཞུགས། དེའི་དྲུང་སྟེགས་བུ་ཁེབས་ལྡན་འབྲུ་བཀྲམ་པ་ལ་དཔལ་གཏོར་སྙིང་གཟུགས་ལ་མཐེབ་དཀྱུས་བསྐོར་བ། གཡས་སུ་སྨན། གཡོན་དུ་རཀྟ།
མདུན་དུ་ཆུ་གཉིས་ཉེར་མཆོད་སྦྲེངས་ཚར། རང་གི་མདུན་དུ་རྡོར་དྲིལ་མེ་ཏོག་ལ་སོགས་ཀྱང་འདུ་བྱས་ལ། མཆོད་པ་བྱིན་གྱིས་བརླབས་པ་ནི། རཾ་ཡཾ་ཁཾ་གིས་བསངས་སྦྱངས། སྟོང་པའི་ངང་ལས་ཕྱི་ནང་གསང་བའི་མཆོད་པའི་སྤྲིན་རབ་འབྱམས་བསམ་གྱིས་མི་ཁྱབ་པས་ནམ་མཁའི་ཁམས་ཐམས་ཅད་གང་བར་བསམ་ལ་འོག་གི་མཆོད་སྔགས་རྣམས་འབྲུ་གསུམ་གྱིས་སྤེལ་བ་བརྗོད། རང་གི་ཐུགས་ཀའི་ས་བོན་ལས་བྱུང་བའི་འོད་ཟེར་གྱིས་བླ་མ་དང་ཁྲོ་བོའི་རྒྱལ་པོ་འཁོར་དང་བཅས་པ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་པས་ཚོགས་ཞིང་དུ་སྤྱན་དྲངས། རྡོ་རྗེ་སློབ་དཔོན་སངས་རྒྱས་དཔལ། ། དུས་གསུམ་བཞུགས་ལ་ཕྱག་འཚལ་ལོ། ། མཆོག་གསུམ་བརྟེན་པའི་ཞིང་གྱུར་ལ། །
གཉིས་མེད་ཡིད་ཀྱིས་སྐྱབས་སུ་མཆི། ། དངོས་འབྱོར་ཡིད་ཀྱིས་རྣམ་སྤྲུལ་པའི། ། དག་པའི་མཆོད་པ་བཞེས་སུ་གསོལ། ། དངོས་གྲུབ་ཆུ་བོ་གཅོད་པའི་གེགས། ། ཉེས་བྱས་མ་ལུས་བཤགས་པར་བགྱི། ། ཕྱོགས་བཅུ་འཁོར་གསུམ་པ་ཡི་ཆོས། ། མ་ཆགས་སྤྱོད་ལ་རྗེས་ཡི་རངས། ། དག་པའི་མཐའ་བཞི་དྲི་མ་མེད། ། རྫོགས་པའི་བྱང་ཆུབ་སེམས་བསྐྱེད་དོ། ། བདེ་གཤེགས་བྱང་ཆུབ་སེམས་དཔའ་ལ། །
དགོས་པ་གསུམ་གྱིས་ལུས་འབུལ་ལོ། ། ཚེ་རབས་བགྲངས་པའི་ལས་རྣམས་ཀུན། ། བསྡུས་ཏེ་བྱང་ཆུབ་ཆེན་པོར་བསྔོ། ། ཞེས་ལན་གསུམ་བརྗོད་ནས། ཛཿཧཱུྃ་བཾ་ཧོཿ ཞེས་ཚོགས་ཞིང་རྣམས་རང་ལ་ཐིམ་པར་བསམ། ཧཱུྃ། ཆོས་ཀུན་མ་བཅོས་གདོད་ནས་སྤྲོས་བྲལ་དབྱིངས། ། མ་རྟོགས་འགྲོ་ལ་མཁའ་ཁྱབ་སྙིང་རྗེར་ཤར། ། ཟུང་འཇུག་རིག་པ་མཐིང་ནག་ཡི་གེ་ཧཱུྃ། །
དེ་ལས་འོད་འཕྲོས་སངས་རྒྱས་སྲས་བཅས་མཆོད། ། ཕས་རྒོལ་རིག་སྔགས་དམོད་པའི་སྦྱོར་བ་བཤིག ། བྱིན་རླབས་དངོས་གྲུབ་དྭངས་བཅུད་ཧཱུྃ་ལ་ཐིམ། ། དེ་ཉིད་ཡོངས་གྱུར་པདྨ་ཉི་ཟླའི་སྟེང་། ། བདག་ཉིད་ཁྲོ་རྒྱལ་རྡོ་རྗེ་གཙུག་ཏོར་ཅན། ། དབུ་སྟོང་རྩ་ཞལ་ཉིས་བརྒྱ་མཐིང་ནག་རྔམས། ། གཡས་ཞལ་ཉིས་བརྒྱ་གསེར་མདོག་འཛུམ་ཉམས་རྒྱས། ། རྒྱབ་ཞལ་ཉིས་བརྒྱ་དམར་པོ་ཆགས་པའི་ཉམས། ། གཡོན་ཞལ་ཉིས་བརྒྱ་ལྗང་གུ་གཏུམ་པའི་ཚུལ། ། སྟེང་ཞལ་ཉིས་བརྒྱ་དཀར་པོ་བཞད་པའི་ཞལ། །
སྟོང་ཕྲག་ཕྱག་ལྡན་བྱེ་བ་ཕྲག་བརྒྱའི་སྤྱན། ། དམར་ཟླུམ་སྡང་མིག་ཕྱོགས་བཅུར་ཀུན་ཏུ་བལྟ། ། རྫི་སྨིན་ཨག་ཚོམ་དམར་སེར་མེ་ལྟར་འབར། ། ཞལ་གདངས་ཡ་སོ་ཧཱུྃ་ལས་ཁྲོ་བོ་བཅུ། མ་སོ་ཧྲཱིཿལས་ཁྲོ་མོ་བཅུ་རུ་གཙིགས། ། མགྲིན་པ་ཉི་ཟླ་ལྕེ་ནི་གཅོད་བྱེད་ཀྱི། ། རྣོ་ངར་རལ་གྲི་འབར་བའི་རྣམ་པར་གདངས། ། སྟོང་ཕྱག་ཕྱག་ན་གནམ་ལྕགས་རལ་གྲི་བསྣམས། ། ཐོད་སྐམ་དབུ་བརྒྱན་ཞིང་གླང་སྟོད་གཡོགས་དང་། ། སྟག་ཤམ་མགོ་ཕྲེང་དུར་ཁྲོད་རྒྱན་ཆས་བརྗིད། །
ཞབས་གཉིས་བརྐྱང་བསྐུམ་འདོར་སྟབས་དྲག་པོར་བསྒྲད། ། གར་དགུའི་ཉམས་རྒྱས་དབང་སྔོན་ལྷུན་པོ་ལ། ། ཉི་མ་སྟོང་གིས་འཁྱུད་བཞིན་གཟི་བརྗིད་འབར། ། བསྐལ་པའི་མེ་དཔུང་འཁྲུགས་པའི་ཀློང་ན་བཞུགས། ། དེའི་སྤྱི་བོར་ཟླ་སྟེང་ཨོཾ་དཀར་པོ། ། མགྲིན་པར་པདྨ་དམར་པོའི་ལྟེ་བར་ཨཱཿ སྙིང་ཁར་ཉི་དཀྱིལ་ཧཱུྃ་སྔོན་མཚན་པ་ལས། ། འོད་འཕྲོས་རྡོ་རྗེ་གསུམ་གྱི་ལྷ་ཚོགས་བསྐུལ། ། སྤྱན་དྲངས་ཡི་གེ་གསུམ་ལ་ཐིམ་པ་ཡིས། ། རིམ་བཞིན་རྣམ་སྣང་དཀར་པོ་འཁོར་ལོ་འཛིན། །
སྣང་མཐའ་དམར་པོ་གཡས་པ་པདྨ་འཛིན། ། མི་བསྐྱོད་མཐིང་ག་གཡས་པ་རྡོ་རྗེ་འཛིན། ། ཀུན་ཀྱང་གཡོན་པ་དྲིལ་འཛིན་ལོངས་སྐུའི་ཆས། ། མཚན་དཔེའི་གཟི་འབར་སྐུ་གསུང་ཐུགས་བྱིན་བརླབས། ། དེ་ཡི་སྤྱི་བོར་ཞེས་པ་མན་གྱིས་སྐུ་གསུང་ཐུགས་བྱིན་གྱིས་བརླབ་པའི་ཚུལ་འདི་ནི་རྩ་བའི་གཞུང་གི་ཚིག་ཟིན་དངོས་སུ་ཡོད་པར་མ་ཟད། སྔ་འགྱུར་བཀའ་གཏེར་གྱི་ལྷ་བསྐྱེད་ཀྱི་མངོན་རྟོགས་རྣམས་དང་བབས་མཐུན་པས་འཐད་པར་སེམས་སོ། ། རིག་འཛིན་རྗེའི་ཡིག་ཆ་ལྟར་ན། དེ་ཡི་སྤྱི་མགྲིན་སྙིང་ལྟེ་གསང་གནས་ལྔར། ། རྣམ་སྣང་འོད་དཔག་མེད་མགོན་མི་བསྐྱོད་པ། ། རིན་འབྱུང་དོན་གྲུབ་ལྔ་ཀ་ཁྲག་འཐུང་ཚུལ། །
གཡས་པས་རང་རྟགས་གཡོན་པས་དུང་ཁྲག་འཛིན། ། གར་དགུའི་ཉམས་ལྡན་འབར་བའི་སྟབས་སུ་བཞུགས། ། ཞེས་སྦྱར། དེ་ལྟར་གསལ་བའི་ཐུགས་ཀའི་ཧཱུྃ་ཡིག་ལས། ། འོད་འཕྲོས་རང་འདྲའི་ཡེ་ཤེས་སྤྱན་དྲངས་གྱུར། ། ཧཱུྃ། དམིགས་མེད་མཁའ་ལྟར་ཁྱབ་ཅིང་དག་པའི་སྐུ། ། སྤྱན་འདྲེན་གཤེགས་སུ་གསོལ་བ་མི་དམིགས་ཀྱང་། ། ཐུགས་རྗེའི་ངང་ཉིད་ཆོས་སྐུ་དག་པ་ལས། ། ཡེ་ཤེས་སྒྱུ་མར་རོལ་ཅིང་གཤེགས་སུ་གསོལ། །
ཨོཾ་བཛྲ་ཀྲོ་དྷ་ས་མ་ཡ་ཛཿ ཛཿཧཱུྃ་བཾ་ཧོཿ གཉིས་སུ་མེད་པར་གྱུར། མཆོད་པ་འབུལ་བ་ནི། བླ་མེད་མཆོག་གི་མཆོད་པ་དམ་པ་འདི། ། ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། ། འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། ། དམ་ཚིག་བཞིན་དུ་ཅི་བདེར་བཞེས་སུ་གསོལ། ། ཨོཾ་བཛྲ་ཀྲོ་དྷ་ས་པ་རི་ཝ་ར་ཨརྒྷཾ་ནས་ཤཔྟའི་བར་དང་། མ་ཧཱ་པཉྩ་ཨ་མྲྀ་ཏ་ཁ་རཾ་ཁཱ་ཧི།
མ་ཧཱ་རཀྟ་ཁ་རཾ་ཁཱ་ཧི། མ་ཧཱ་བ་ལིཾ་ཏ་ཁ་རཾ་ཁཱ་ཧི། བསྟོད་པ་ནི། རྒྱལ་བ་ཀུན་གྱི་ཐུགས་རྗེའི་རྣམ་རོལ་ལས། ། རིག་སྔགས་དམོད་པ་ཕྱིར་བཟློག་དྲག་པོའི་ལྷར། ། རྣམ་རོལ་རྡོ་རྗེ་ཁྲག་འཐུང་གཙུག་ཏོར་ཅན། ། འཇིགས་བྱེད་འཇིགས་མཛད་ཁྱོད་ལ་ཕྱག་འཚལ་བསྟོད། ། ཅེས་བསྟོད། དེ་ནས་བཟླས་དམིགས་ནི། བདག་གི་སྐུ་ཡི་ཆ་ལས་འབར་བའི་མེ། །
སྔགས་ཀྱི་ཚ་ཚ་རྡོ་རྗེའི་ཞུགས་སུ་འཕྲོ། ། གནོད་བྱེད་ཕས་རྒོལ་རིག་སྔགས་བྱད་མ་མཁན། ། ཐམས་ཅད་བསྲེགས་ཤིང་སྦྱངས་ནས་སྟོང་པར་གྱུར། ། ཞེས་ཏིང་ངེ་འཛིན་གྱི་ང་རྒྱལ་དྲག་པོ་དང་ལྡན་པས། རྒྱ་གར་སྐད་དུ། བྷ་ར་ཨུ་ཤ་ཙཀྲ་ནཱ་མ། བོད་སྐད་དུ། ངག་འགྲོལ་བའི་འཁོར་ལོ་རྡོ་རྗེ་གཙུག་ཏོར་རྣམ་པར་རྒྱལ་བ་ལ་ཕྱག་འཚལ་ལོ། ། ཧཱུྃ་རྡོ་རྗེ་གཙུག་ཏོར་ཕྱིར་བཟློག་པ་ཆེན་མོ༔ ཕྱག་སྟོང་མངའ་བ་ཆེན་མོ༔
དབུ་སྟོང་མངའ་བ་ཆེན་མོ༔ སྤྱན་བྱེ་བ་བརྒྱ་ཕྲག་འབུམ་མངའ་བ༔ མེ་ལྕེ་འབར་བའི་མཚན་རྟགས་ཅན༔ རྡོ་རྗེ་ཡངས་པ་ཆེན་མོ་ས་གསུམ་གྱི་དཀྱིལ་འཁོར་ལ་མངའ་མཛད་མ༔ ཀུན་ནས་བདག་ཅག་མི་ནོར་འཁོར་དང་བཅས་པ་རྣམས་ལ་ཉིན་དང་མཚན་དུ་བསྲུང་དུ་གསོལ༔ ཧཱུྃ། ཁྲོ་བོའི་རྒྱལ་པོ་ངག་དང་བྱད་འགྲོལ་བ་རྣམ་པར་རྒྱལ་བ་ལ་ཕྱག་འཚལ་ལོ༔ གང་དག་བདག་ལ་མི་ཕན་པར་འདོད་པ་དང་༔ རྣམ་པར་སྡང་བ་དང་༔ གནོད་པར་སེམས་པ་དང་༔
ངན་སྔགས་བྱེད་པ་དང་༔ བྱེད་དུ་བཅུག་པ་དང་༔ གཏད་བྱེད་པ་དང་༔ ཁྲམ་ལ་འདེབས་པ་དང་༔ རྦོད་གཏོང་བྱེད་པ་དང་༔ སྦྱིན་སྲེག་བྱེད་པ་དང་༔ མནན་པ་དང་༔ བཅིངས་པ་དང་༔ ངག་མནན་པ་དང་༔ དམོད་མོ་བྱེད་པ་དང་༔
ཧོམ་དང་སྤར་བུ་བསྐོར་བ་དང་༔ རླུང་ནག་འཁྲུག་པས་བསྐོར་བ་དང་༔ སྟེང་ལྷ་ཡིས་བཅིངས་པ་དང་༔ འོག་ཀླུ་ཡིས་བཅིངས་པ་དང་༔ བར་ལྷ་སྲིན་སྡེ་བརྒྱད་ཀྱིས་བཅིངས་པ་དང་༔ ཕྲ་མེན་གྱིས་བཅིངས་པ་དང་༔ ཕྲ་མེན་གྱིས་བྱད་དུ་བཅུག་ནས་བདག་ཅག་རྣམས་ཀྱི་ལུས་ངག་ཡིད་གསུམ་བཅིངས་པ་ཐམས་ཅད་རྣམ་པར་གཞིག་ཏུ་གསོལ་ལོ༔ རྣམ་པར་གཞོམ་དུ་གསོལ་ལོ༔ ལུས་ངག་ཡིད་གསུམ་བཅིངས་པ་ཁྲོལ་དུ་གསོལ་ལོ༔ ངེས་པར་ཁྲོལ་དུ་གསོལ་ལོ༔
ཏདྱ་ཐཱ༔ ཨོཾ་ཨ་ན་ལེ་ཨ་ན་ལེ༔ བྷི་ཤ་དྷེ་བྷི་ཤ་དྷེ༔ བཻ་ར་བཻ་ར༔ བཛྲ་དྷ་ར་ཎི༔ བྷནྡྷ་བྷནྡྷ་ནི༔ བཛྲ་པ་ཎི་ཕཊ་ཧཱུྃ་ཧཱུྃ་ཕཊ་ཕཊ་སྭཱཧཱ། ཧཱུྃ་བྷྲཱུཾ་བྷནྡྷ་བྷནྡྷ་ཕཊ་སྭཱཧཱ༔ བདག་ཅག་འཁོར་དང་བཅས་པ་ལ་རཀྵ་རཀྵ་སྭཱཧཱ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔
ན་མཿཙཎྜ་བཛྲ་ཀྲོ་དྷ་ཡ། ཧུ་ལུ་ཧུ་ལུ༔ ཏིཥྛ་ཏིཥྛ༔ བྷནྡྷ་བྷནྡྷ༔ ཧ་ན་ཧ་ན༔ ཨ་མྲྀ་ཏེ་ཧཱུྃ་ཕཊ༔ བདག་གི་ལུས་ངག་ཡིད་གསུམ་བྱད་དུ་བཅུག་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཧྲི་བཛྲ་བུདྡྷ་རྡྷརྨ། སངྒྷ་ཀིརྟི་སརྦ་ཀརྨ། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔
ཞི་བ་ཤཱནྟིཾ་ཀུ་རུ་ཡེ་སྭཱཧཱ༔ ན་མོ་རཏྣ་ཏྲ་ཡཱ་ཡ། ཤེས་པ་རིན་ཏ་ཧོ༔ ཧེ་སི་ཏི་ས་མ་ཡ༔ དུ་ཤེ་པྲ་ཏི་བྱ་བ་ལོ་ཀི་ཏྲ་སྭཱཧཱ༔ ཨོཾ་བཛྲ་བྷནྡྷ་ཧཱུྃ་ཕཊ་སྭཱཧཱ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་བཛྲ་ཛྭ་ལ་སརྦ་ཀརྨ་བཛྲ་བྷིན་དྷ་ཡ༔ ཧ་ཧ་ཧཱུྃ་ཧཱུྃ་ཕཊ༔ ཨོཾ་མ་མ་སརྦ་བྷིནྡྷ་བྷིནྡྷ་ཛ་རེ་བི་ཛ་ཡེ༔
མ་མ་བཛྲ་སརྦ་ཨུ་ཙིཏྟ༔ ཨ་པ་ར་ཙིཏྟ༔ མ་ར་བྱེར་བྱེར༔ པྲ་མ་དྷ་ཡེ་མ་མ་ཧཱུྃ་ཕཊ་སྭཱཧཱ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཤཱནྟིཾ་ཀ་རི་ནི་ཡེ་མ་མ་བཛྲ་ཛྙཱ་ན་པྲ་ཡཙྪ་མ་མ་བྷི་དྷ་ར་ཡ༔ ཧ་ཧ༔ ཧི་ཧི༔ ཧཱུྃ་ཧཱུྃ་ཕཊ་ཕཊ༔ པྲ་ག་ར་ན་པཉྩ་ལ་སྭཱཧཱ༔
ཀརྨ་བཛྲ་རཀྵ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱཧཱ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཨོཾ་ཨོཾ་བུདྡྷ་ཀིརྟི༔ དྷུ་རུ་དྷུ་རུ༔ ལུས་ཀྱི་དབང་པོ་ཕྱེ་ཕྱེ་ཁྲོལ་ཁྲོལ༔ ས་མ་ཡཱ༔ ས་མ་ཡཱ༔ ས་མ་ཡཱ༔ ཨོཾ་ཨོཾ་ཨོཾ་ཕཊ༔ ཨཱ་ཨཱ་ཨཱཿ
དྷརྨ་ཀིརྟི༔ དྷུ་རུ་དྷུ་རུ༔ ངག་གི་དབང་པོ་ཕྱེ་ཕྱེ་ཁྲོལ་ཁྲོལ༔ ས་མ་ཡཱ༔ ས་མ་ཡཱ༔ ས་མ་ཡཱ༔ ཨཱ་ཨཱ་ཨཱ་ཕཊ༔ ཧཱུྃ་ཧཱུྃ་ཧཱུྃ༔ སངྒྷ་ཀིརྟི༔ དྷུ་རུ་དྷུ་རུ༔
ཡིད་ཀྱི་དབང་པོ་ཐོངས་ཅིག་ཕྱེ་ཕྱེ་ཁྲོལ་ཁྲོལ༔ ས་མ་ཡཱ༔ ས་མ་ཡཱ༔ ས་མ་ཡཱ༔ ཧཱུྃ་ཧཱུྃ་ཧཱུྃ་ཕཊ༔ ཨོཾ་ཨཱཿཧཱུྃ༔ ཨེ་ཧོ་ཤུདྡྷེ་ཤུདྡྷེ། ཡཾ་ཧོ་ཤུདྡྷེ་ཤུདྡྷེ༔ བཾ་ཧོ་ཤུདྡྷེ་ཤུདྡྷེ༔ རཾ་ཧོ་ཤུདྡྷེ་ཤུདྡྷེ༔
ལཾ་ཧོ་ཤུདྡྷེ་ཤུདྡྷེ༔ ཨེ་ཡཾ་བཾ་རཾ་ལཾ༔ ཤུདྡྷེ་ཤུདྡྷེ༔ ཨ་ཨ་ཨཱ་སྭཱཧཱ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཤང་ཤང་ཧཱུྃ༔ ཏྲི་ཧྲི་མཱ་ར་ཡ་ཕཊ༔ ཐུམ་ཁྲོལ་ཤང་ཤང་སྭཱཧཱ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་དྷེ་བ་ནག་པོ་བདག་ལ་རཀྵ་ཧཱུྃ་ཧཱུྃ་ཕཊ༔
ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ནག་པོ་ཏི་ཏ་བག་ཏུ་ཕྱེ་ཕྱེ་ཁྲོལ་ཁྲོལ༔ ཨོཾ་དྷེ་བ་ཙན་ཏྲ་གྷན་དྷི་གྷན་དྷི༔ ཁ་ཤི་ན་ཁ་ཤི་ན། བཛྲ་བཛྲ་སོ་རི་སོ་རི༔ ཙུ་རུ་ཙུ་རུ༔ ཨུ་ལི་ཨུ་ལི༔ མུ་ཏྲ་མུ་ཏྲ༔ མུ་ཏྲ་ཡ༔ མ་ཧཱ་བྷེ་ར་བྷ་མན་ཏྲ་སརྦ༔
ལོ་ཀེ་སྭཱཧཱ༔ བན་དགྲ་ཨ་མུ་ཀ་ཙ་སྦུར་སྲོག་ནན༔ སྙིང་ལ་གཟེར་ཕྲེང་ཤག་ཡཾ་རྦད༔ ཨེ་ཧུར་ཐུམ་ཛ༔ ཁམ་ཤག་རོ་མྱགས་མུག་ཏི་རྦད་ཡ༔ བདག་ལ་ངན་སྔགས་ཀྱི་གནོད་པ་བྱས་པ་ཐམས་ཅད་ཤིག་ཅིག་ཕྱེ་ཕྱེ་ཁྲོལ་ཁྲོལ༔ ཨོཾ་ཨཱཿཧཱུྃ༔ བཛྲ་ཏྲི་ག་ཛ་ཕཊ༔ ཤིག་ཕྱུང་སརྦ་ཤ་ཏྲུཾ༔ ཨ་ཏ་ཧ་ར་སྭཱ་ཧཱ༔
ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཞི་བ་ཤཱནྟིཾ་ཀུ་རུ་ཡེ་སྭཱཧཱ༔ བཅིངས་པའི་རིགས་ཐམས་ཅད་སརྦ་ཨ་པ་ན་ཡེ་སྭཱཧཱ༔ ཨོཾ་བཛྲ་ཀ་ཡ་གླིང་བཟློག༔ ལུས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་བཛྲ་ཧི་བཾ་གརྦ་ཡ་བཟློག༔ ངག་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་བཛྲ་ཧི་ག་ནན་བཟློག༔ ཡིད་བཅིངས་པ་ཕྱེ་ཕྱེ་ཁྲོལ་ཁྲོལ༔ ལུས་ངག་ཡིད་གསུམ་བཅིངས་པ་ཐམས་ཅད་སརྦ་ཨ་པ་ན་ཡེ་སྭཱཧཱ།
ཨོཾ་ཕྲ་མེན་མ་མུ་རུ་སུ་ཕྱེ་ཕྱེ་ཁྲོལ་ཁྲོལ༔ པ་ཏ་སྟཾ་པ་ཡ་ཕྱེ་ཕྱེ་ཁྲོལ་ཁྲོལ༔ པྲ་ཏི་སྟཾ་པ་ཡ་ཕྱེ་ཕྱེ་ཁྲོལ་ཁྲོལ༔ མུ་ཁ་སྟཾ་པ་ཡ་ཕྱེ་ཕྱེ་ཁྲོལ་ཁྲོལ༔ ཀུ་རུ་སྟཾ་པ་ཡ་ཕྱེ་ཕྱེ་ཁྲོལ་ཁྲོལ༔ མོ་ཧ་སྟཾ་པ་ཡ་ཕྱེ་ཕྱེ་ཁྲོལ་ཁྲོལ༔ ཤུདྡྷ་ནི་སྟཾ་པ་ཡ་ཧཱུྃ་ཧཱུྃ་ཕཊ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཧ་ཀུ་ཤཾ་ཤཾ་ཕྱེ་ཕྱེ་ཁྲོལ་ཁྲོལ༔ བྷ་ཏ་ལི་ཕྱེ་ཕྱེ་ཁྲོལ་ཁྲོལ༔
བྷ་ར་ལི་ཕྱེ་ཕྱེ་ཁྲོལ་ཁྲོལ༔ བྷ་ཁ་མུ་ཁི་ཕྱེ་ཕྱེ་ཁྲོལ་ཁྲོལ༔ སརྦ་དུཥྚན་ཕྱེ་ཕྱེ་ཁྲོལ་ཁྲོལ༔ ཨོཾ་ཨེ་ཀ་པ་ཏཾ་ནན༔ མུ་སྟེགས་ཀྱི་སྦྱོར་བ་ངན་པ་ཐམས་ཅད་ཕྱེ་ཕྱེ་ཁྲོལ་ཁྲོལ༔ བཟློག་བྷྱོ། ཏེ་ཙུ་ཧེ་ཏེ་མ། ཙུ་ཏེ་ཙུ། ཙུ་ཏེ་ཀེ་ར། བྷི་བྷི་ཧཱ་མ་ཏེ།
ཀ་བི་ཏེ་དེ་བ་བྷ་མོ། ན་ལི་ཙི་ཏེ། བྷ་ཀེ་ལི་ཏ་ཀ་ཧཱུྃ། མུ་སྟེགས་སྤྲེལ་ལག་ཅན་གྱི་སྦྱོར་བ་ངན་པ་ཐམས་ཅད་ཕྱེ་ཕྱེ་ཁྲོལ་ཁྲོལ༔ བདག་གི་མི་ནོར་ཞིང་ཁང་ལ་གནོད་པའི་རིགས་ཐམས་ཅད་ཕྱེ་ཕྱེ་ཁྲོལ་ཁྲོལ༔ ལུས་ངག་ཡིད་གསུམ་ལ་ཕྲ་མེན་གྱི་རིགས་ཐམས་ཅད་ཀྱིས་བཅིངས་པ་ཕྱེ་ཕྱེ་ཁྲོལ་ཁྲོལ༔ བན་དགྲ་ཨུ་མུ་ག་དུ་རཾ་ཏྲི། ཡཾ་ཏྲི། དྷྲིད་ཕྱུང་སྲོག་གཟིར་ནན་ཕྱུང་༔ ཨཻ་ཧུར་ཐུམ་ཛ༔
ཁཾ་ཤག་རོ་མྱགས་མུག་ཏི་རྦད་ཡ་ཟུག་པ་ཐོན་ཐོན་ཕྱུང་ཕྱུང་ཕྱེ་ཕྱེ་ཁྲོལ་ཁྲོལ༔ ཨོཾ་ཤུདྡྷ་ནི་ཧཱུྃ་ཧཱུྃ་ཕཊ༔ ལུས་ངག་ཡིད་གསུམ་བཅིངས་པ་ཐམས་ཅད་ཕྱེ་ཕྱེ་ཁྲོལ་ཁྲོལ༔ ཨོཾ་བཛྲ་དྷུ་མ་གྷ་ཏ་ཡེ་ངན་སྔགས་ཀྱི་དབལ་སོད། ན་མ་སྭཱཧཱ། བཛྲ་བྷ་ར་ཧི། ཀྲོ་ཏི་ཀ་ལི། ཧ་རི་ནི་པ། ཨ་བེ་ཤ་ཡ། ཧ་བཛྲ་ཌཱ་ཀི་ནི།
རི་རཏྣ་ཌཱ་ཀི་ནི། ནི་པདྨ་ཌཱ་ཀི་ནི། པ་ཀརྨ་ཌཱ་ཀི་ནི། མཁའ་འགྲོ་མ་རྣམས་ཀྱིས་ངག་མནན་གྱི་སྦྱོར་བ་ངན་པ་ཐམས་ཅད་ཕྱེ་ཕྱེ་ཁྲོལ་ཁྲོལ༔ ཨོཾ་ཨཱཿཧཱུྃ། ཡ་མ་ཐ། ཡ་རཀྵ་ཙ་པ་ཏྲི་ཕུ་ནི་ན་ནི། ཨ་ཕྱེ་ཕྱེ། ཨ་ཤིག་ཤིག ཨ་ཁྲོལ་ཁྲོལ།
ཛ་ནི་པི་ནི། འབྲི་ཡལ་ཡལ་བྱེར། ཧ་རི་དྷ་པ་ཏྲ་ཕྱེ་ཕྱེ། ཏྲཾ་པ་ཏ་ཧྲི་ཧ་བྱི་ན་ཡལ་ཡལ། འབྲི་ནི་བྷྱོ། པི་ནི་ཛ། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཀཱི་ལ་ཡ་བདག་ལ་སྲུངས་ཤིག་རཀྵ༔ ར་ཙ་བདག་ལ་སྲུངས་ཤིག་རཀྵ༔ མ་ཧཱ་སྲུངས་ཤིག་རཀྵ༔
ནཱ་ག་སྲུངས་ཤིག་རཀྵ༔ ཡ་མ་སྲུངས་ཤིག་རཀྵ༔ བཛྲ་སྲུངས་ཤིག་རཀྵ༔ དུ་ཏྲི་སྲུངས་ཤིག་རཀྵ༔ གའུ་སྲུངས་ཤིག་རཀྵ༔ ཕུ་ཏྲི་སྲུངས་ཤིག་རཀྵ༔ པུ་ཏྲི་སྲུངས་ཤིག་རཀྵ༔ དུ་ཡག་སྲུངས་ཤིག་རཀྵ༔ ཛྭ་ལ་དྷེ་བ་སྲུངས་ཤིག་རཀྵ༔ ཀ་པ་བྷ་ག་ཧ་དུ་ཤ་ཧཱུྃ་ཧཱུྃ་ཕཊ༔
ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཨ་ཡ་མ་དུ་ནཱ་ག་ཙ་ཏྲི་ཤེ།་་་་་ དཔེ་ལ། ཨོཾ་སོ་ནག་པོ་རི་པ་ཙ་ཡ་ན་ག་ར་ཤ་འདུག རཾ་རཾ་རཾ་ཙ་མ་རི་ཕྱུང་ན་ག་ཕུ་མཱ་ར་ཡ། ཁཾ་ཁཾ་ཁཾ་ཙ་མ་རི་ཕྱུང་ནཱ་ག་ཕུ་མཱ་ར་ཡ། ཡཾ་ཡཾ་ཡཾ་ཙ་མ་རི་ཕྱུང་ནཱ་ག་ཕུ་མཱ་ར་ཡ། ལཾ་ལཾ་ལཾ་ཙ་མ་རི་ཕྱུང་ནཱ་ག་ཕུ་མཱ་ར་ཡ། ཨོཾ་ཕེ་ལཾ་ཧཱུྃ་ཕཊཿ གཏད་ཁྲམ་ཞི་བར་གྱུར་ཅིག་ཤཱནྟིཾ་ཀུ་རུ་ཡེ་སྭཱཧཱ།
ཞེས་ཀླུའི་བྱད་འགྲོལ་བའི་སྔགས་འདི་དབུས་གཙང་གི་པར་མ་སོགས་དཔེ་ཕལ་ཆེར་ལ་མི་འདུག་ཀྱང་། འཇམ་དབྱངས་མཁྱེན་བརྩེའི་དབང་ཕྱུག་གིས་ཞུས་དག་གནང་བ་དེར་འབྱུང་བ་བཞིན་སྨིན་གྲོལ་གླིང་གདུང་བརྒྱུད་རིན་པོ་ཆེར་བཀའ་འདྲི་ཞུས་པར་ཡང་མ་ཆད་པ་དགོས་ཚུལ་བྱུང་། ཨོཾ་མ་ཧཱ་དེ་བ་ཤྲཱི་རལ་པ་ཅན་ཁཾ་ཁཾ་ཚིག་ཚིག ཨེ་ཨེ་ལཾ་ལཾ་ཡཾ་ཡཾ་བཾ་བཾ་རཾ་རཾ། པཾ་པཾ། རྦད་བྷྱོ། མན་ཏྲ་གུ་ཧྱ་ཐིང་ཐིང་ཁྲི། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ བཛྲ་སརྦ་དུཥྚན་མ་ཧཱ་དེ་བ་ཨུ་མ་དེ་བི་དབང་ཕྱུག་ཡབ་ཡུམ་གྱིས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཡ་མ་ར་ཙ་མ་མ་རུ་ལུ་གཤིན་རྗེ་དང་མ་མོའི་བཅིངས་པ་ཕྱེ་ཕྱེ་ཁྲོལ་ཁྲོལ༔
ཨེ་ཀ་ཛ་ཊི་མ་མོ་ཨེ་ཀ་ཛ་ཊིས་བཅིངས་པ་ཕྱེ་ཕྱེ་ཁྲོལ་ཁྲོལ༔ རུ་ཏྲ་དུན་ཏི་བདུད་ཕོ་མོས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཤུ་ལ་ཙ་རཱ་ཛ་བཙན་དང་རྒྱལ་པོས་བཅིངས་པ་ཕྱེ་ཕྱེ་ཁྲོལ་ཁྲོལ༔ པ་ཧཱ་ག་ནཱ་ག་ཀྲོ་ཏི་ཤྭ་རི། ཀླུ་ཕོ་མོས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཡཀྵ་ཡག་མོ་གནོད་སྦྱིན་ཕོ་མོས་བཅིངས་པ་ཕྱེ་ཕྱེ་ཁྲོལ་ཁྲོལ༔ པ་ཤ་མི་གི་དྷེ་ཝ་ཨ་གཟའ་དང་ཡུལ་ལྷས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཏིར་ཏི་ཀ མུ་སྟེགས་ཕོ་མོས་བཅིངས་པ་ཕྱེ་ཕྱེ་ཁྲོལ་ཁྲོལ༔ རཀྵ་རག་མོ།
སྲིན་པོ་ཕོ་མོས་བཅིངས་པ་ཕྱེ་ཕྱེ་ཁྲོལ་ཁྲོལཿ མུན་མུན་པ་དམུ་ཡིས་བཅིངས་པ་ཕྱེ་ཕྱེ་ཁྲོལ་ཁྲོལ༔ བཛྲ་པ་དུ་པ་ཏྲ། ཧཾ་ཤཾ་ཏྲི་རུ་ཏྲི་ཏྲི། རྡོ་རྗེ་ལེགས་པ་དང་འགོང་པོ་ཐེའུ་རང་གིས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཛ་དུ་ཏྲི་རཾ་མ་བཾ་རིལ། བྲག་སྲིན་མ་དང་སྲིན་མོས་བཅིངས་པ་ཕྱེ་ཕྱེ་ཁྲོལ་ཁྲོལ༔ གིང་ཀ་ར་ཡཾ་ཏྲི། གིང་དང་རུ་ཏྲས་བཅིངས་པ་ཕྱེ་ཕྱེ་ཁྲོལ་ཁྲོལ༔ མ་ཧཱ་ཀ་ལ་ཨ་པེ་ལ།
མགོན་པོ་དང་ཨ་བྱིས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཏེག་ན་འདྲེ་རུམ། ཡུལ་འདྲེ་ཕོ་མོས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཏྲི་པ་ཤཾ་ལིང་བྱི་ན་ཡ་ཀ བགེགས་ཕོ་མོས་བཅིངས་པ་ཕྱེ་ཕྱེ་ཁྲོལ་ཁྲོལ༔ ཌཱ་ཀི་ནི། མཁའ་འགྲོ་མས་བཅིངས་པ་ཕྱེ་ཕྱེ་ཁྲོལ་ཁྲོལ༔ སརྦ་ཧྲིང་ཧྲིང་ཛཿ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཤི་ཏ་ར་ར་ཕུ་ཕུ་རུ་རུ་ཕུ་ཕུ།
ཏེ་བ་ཏ་པ་ཤི སུ་ག་ཏ་པ་ཤི་ཕུ། ཧལ་ཁྱི་ནག་པོས་ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་བག་ཤ་ཡ་བཛྲ་བཛྲི་ཛི་ཏ་ཡ། ཁ་ཤན་ཏིང་ཤག་ཤག་བྱེར་བྱེར་ཡལ་ཡལ། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་མ་ལ་ཡག་པ་བྱེར། འཇམ་པ་བྱེར། ཡ་བཟློག་བྷྱོ༔ ཨེ་ཀ་ཡཀྵ༔
ཛ་ཡ་ཙ་ཤན་ཏི། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ སཏྭཾ་བྷཱ་ཡ་བྱེར། མོ་ཧ་ཡ་བྱེར། ཛཾ་བྷ་ཡ་བྱེར། ཡ་བཟློག་བྷྱོ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་མ་ཧཱ་རིད་སྭཱཧཱ༔ མ་ཧཱ་དེ་བ་སྭཱཧཱ༔ མོ་མོ་པད་སྭཱཧཱ༔
ཕྲ་མེན་གྱིས་སྦྱོར་བ་ངན་པ་ལས་གྲོལ་བར་གྱུར་ཅིག༔ ཏི་ཀྲ་མ་ཙི་ཏ་ནན། བཛྲ་ཚིནྡྷ་ཚིནྡྷ༔ ཤན་ཏི་ཤན་ཏི། ཤག་བྱེར་དེ་བ་བྱེར། ཕྲ་མེན་གྱི་སྦྱོར་བ་ངན་པ་མོ་ཧ་བྱེར༔ སྦྱོར་བ་ངན་པ་བཟློག་བྷྱོ༔ ཛི་ཙི་ཏ་ཤད་རིལ་ཐུམས་རྦད་ཐུམས་རྦད། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ མནན་པ་ལས་གྲོལ་བར་གྱུར་ཅིག༔
དྷ་ར་བག་ཤ་ཀུ་ཁ་ཁ། ཁ་པ་འུ་ཤ་ལ། ན་ཏ་པ་པ། གླད་པ་ཏ་ཀུ། མ་ཙ་ལོ་ཀུ་ཡ། བདག་ལ་རཀྵ་རཀྵ། ཨོཾ་མ་ཧཱ་ཨ་ཡུ་ཏ་ཐུམས་རྦད། དྷ་ཧི་ཏ་ཧི་ཏ་ར། པ་ཤ་ཀུ་ཤ་ཁ་ཁས། ང་ཁ་འུ་ཤ་ལ་ན།
ས་པ་གླད་པ་ལ། ཏ་ཀུ་མ་ཙ་བདག་ལ་རཀྵ༔ པྲ་མ་ཁྲོལ༔ ཡ་མ་ཁྲོལ༔ ཡ་མ་དུ་ཏྲི་ཁྲོལ། ས་མ་ཡ་ཁྲོལ། དུ་རུ་ཏྲི་པ་ལ་ཤིག་ཁྲོལ། ས་མ་ཡ་ཁྲོལ། ནི་ལ་རད་ན་ཁྲོལ། པདྨ་རཏྣ་ཡ་ནི་ཁྲོལ་སྭཱཧཱ༔
ཡ་མ་ནི་ཁྲོལ་སྭཱཧཱ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཕྲ་མེན་གྱི་སྦྱོར་བ་ངན་པ་ཐམས་ཅད་ཕྱེ་ཕྱེ་ཁྲོལ་ཁྲོལ༔ ཨོཾ་བཛྲ་ཀྲོ་དྷ་བག་ཕྱེ་ཕྱེ་ཁྲོལ་ཁྲོལ༔ མ་ཏི་འུར་པ་ཕྱེ་ཕྱེ་ཁྲོལ་ཁྲོལ༔ ལྕེ་ཏི་འུར་པ་ཕྱེ་ཕྱེ་ཁྲོལ་ཁྲོལ༔ ཏིར་ཏེ་འུར་པ་ཕྱེ་ཕྱེ་ཁྲོལ་ཁྲོལ༔ འུར་ཏི་འུར་པ་ཕྱེ་ཕྱེ་ཁྲོལ་ཁྲོལ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཧྲི་ཨ་བཛྲ་པ་ཎི་ཧཱུྃ་ཧཱུྃ་ཕཊ་ཕཊ་མནན་པ་ཐོན་ཐོན༔
ཨོཾ་ཀཱ་ཡ་ཝཱཀ་ཁྲོལ་ཁྲོལ༔ ས་མ་ཡ་ཙིཏྟ་ཁྲོལ་ཁྲོལ༔ པྲ་བེ་ཤ་ཧཱུྃ་ཧཱུྃ་ཕཊ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་མ་ཧཱ་ཙཎྜ་མ་ཧཱ་རོ་ཥ་ཎ་པོ་ཏ་ཡ་གྷྲིག་ཁཾ་ཧཱུྃ་ཕཊ༔ བནྡྷ་ཏྲ་ཐ་ཕཊ༔ བསྡམས་པ་ཁྲོལ་ཁྲོལ༔ ཨོཾ་ཨཱཿཧཱུྃ་ཨ་བྷི་ཥཱིཉྩ་ཀཱ་ཡ་ཝཱཀ་ཙིཏྟ་ཧཱུྃ་ཕཊ༔ ཨོཾ་ཏིག་ནན་ཨ་མུ་ཀ་མ་ར་ཡ་ཕཊ༔ ཨོཾ་གུ་ཏ་ན་སྣས་པ་ཏ་ཕུ༔
ཙ་ཏ་རྦད་ནི་ཕུ་གྲཾ༔ ཤ་ན་པ་ནོ་པོ་ནི་སྭཱཧཱ༔ ཨོཾ་རཀྵ་ནག་པོ་བན་དགྲའི་སྲོག་ལ་མཱ་ར་ཡ་རྦད་སོད༔ ཨོཾ་ཁྲག་རྩ་རྦད༔ སྙིང་ཁྲག་རྦུད༔ མཱ་ར་ཡ་ཁས་ཁས་རྦུད་རྦུད༔ ཨོཾ་ཐུམས་ཐུམས་ནྲི་ཤ་ཐུམས་ནི་བན་དགྲ་མཱ་ར་ཡ་རྦད་སོད་ཐུམས་ཐུམས༔ བདག་གི་ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ༔ མཁའ་འགྲོས་བཅིངས་པ་ཕྱེ་ཕྱེ་ཁྲོལ་ཁྲོལ༔
ཨོཾ་ཀ་ལི་ཀཱ་ལི་མོ་ཧཱ་ལི་ཡེ་འུར་འུར་རྒྱ་འུར༔ ཕུ་ཕུ་རཾ་རཾ༔ ཉིལ་ཉིལ། སྲིད་གསུམ་མགོན་པོ་ཁམ་མི་རྒྱུ་པི་པི་ལིང་། ཁྲོ་ཆུ་ཕན་ཕེན༔ ག་ག་གོ་ཛི་པ་ལེ། གྷོ་སྡམ་རི་རཾ། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་མར་མེར་ཐབ་ཐིག་ནཾ་ཐོང་བྱེར༔ གནམ་ས་སྡོད་བྱེར༔
ཉི་ཟླ་སྟོད་ཆར་ཆར་འབྱུང་བའི་དགྲ་བཟློག གཤེད་ཀྱི་དུག་ཆིངས་དམིགས་པའི་རྟེན་ལ་བྷྱོ། ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་མ་ཧཱ་ཀ་ལི་ཕྱ་བྲུབ་བྲུབ༔ མ་མ་སྔོ་ཏ་ཀེག་ཡེ་སྭཱ་ཧཱ༔ ན་ན་དྷ་ར་དྷ་ར་ཕྱ་བྲུབ་བྲུབ༔ མ་མ་ཨེ་ཨེ་ཡེ་སྭཱཧཱ༔ ཨེ་ཨེ་ཡེ་ཕྱ་བྲུབ་བྲུབ༔ མ་མ་ཡཾ་ཡཾ་ཡེ་སྭཱཧཱ༔ ཡཾ་ཡཾ་ཡེ་ཕྱ་བྲུབ་བྲུབ༔
མ་མ་བཾ་བཾ་འུ་ཡེ་སྭཱཧཱ༔ བཾ་བཾ་ཡེ་ཕྱ་བྲུབ་བྲུབ༔ མ་མ་རཾ་རཾ་ཛི་ཡེ་སྭཱཧཱ༔ རཾ་རཾ་ཡེ་ཕྱ་བྲུབ་བྲུབ༔ མ་མ་པཾ་པཾ་ཀུར་ཡེ་སྭཱཧཱ༔ པཾ་པཾ་ཡེ་ཕྱ་བྲུབ་བྲུབ༔ མ་མ་པུ་པུ་ཏང་ཏང་ཀུར་ཡེ་སྭཱཧཱ༔ མ་མ་ཀ་ར་ཀ་ར་ཤང་ཡེ་སྭཱཧཱ༔ མ་མ་ཆར་ཆུའུ་ཡེ་སྭཱཧཱ༔ མ་མ་སྔོ་ཏ་སྔོ་ཏ་ཀེག་ཡེ་སྭཱཧཱ༔
འབྱུང་བ་ལྔ་ཡིས་བདག་གི་ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔ ཨོཾ་ཁུ་ཁུ་མ་ཤག་པ་བཟློག༔ ཁ་ལ་ཏྲི་བཟློག༔ ཏྲཾ་པུ་ཤེའུ་བཟློག༔ བྷ་ཏ་ཡན་བཟློག༔ ཁཾ་ཏིག་ནན་བཟློག༔ ཕུ་ཤ་ཧེ་བཟློག༔ མ་མཱ་ར་ཡ་བཟློག༔ ཤ་ཙི་ཡན་བཟློག༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔
བདག་གི་ལུས་ངག་ཡིད་གསུམ་བཅིངས་པ་ཐམས་ཅད་སརྦ་ཨ་པ་ན་ཡེ་སྭཱཧཱ༔ ཨོཾ་ཨཱཿཧཱུྃ་ཀཱ་ཡ་ཝཱཀ་ཙིཏྟ་ཡཀྵ༔ བཛྲ་ཚིནྡྷ་ཙ་ཧ༔ ཤཱནྟིཾ། ཤཱནྟིཾ། ཤག་བྱེར༔ ཡར་ཡར་སྟཾ་པ་ཡ་བྱེར༔ མོ་ཧ་བྱེར༔ འཛམ་བྷ་བྱེར༔ ཡ་བཟློག་བྷྱོ༔
བན་བོན་སྔགས་པའི་བསམ་སྦྱོར་ངན་པས་མནན་པ་དང་། བཅིངས་པ་དང་། བསྡོམས་པ་དང་གཟིར་བ་དང་ཿ བྱད་དུ་བཅུག་པ་ཐམས་ཅད་ཕྱེ་ཕྱེ་ཁྲོལ་ཁྲོལ་སྭཱཧཱ༔ གནོད་པའི་རིགས་ཐམས་ཅད་ཞི་བ་ཤཱནྟིཾ་ཀུ་རུ་ཡེ་སྭཱཧཱ༔ ཕྱེ་ཕྱེ་ཁྲོལ་ཁྲོལ༔ ཨ་ཨཱ། ཨི་ཨཱི། ཨུ་ཨཱུ། རྀ་རཱྀ།
ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨ༔ ཀ་ཁ་ག་གྷ་ང་༔ ཙ་ཚ་ཛ་ཛྷ་ཉ༔ ཊ་ཋ་ཌ་དྷ་ཎ༔ ཏ་ཐ་ད་དྷ་ན༔ པ་ཕ་བ་བྷ་མ༔ ཡ་ར་ལ་ཝ༔
ཤ་ཥ་ས་ཧ་ཀྵ༔ ཨོཾ་ཡེ་དྷརྨ་ཧེ་ཏུ་པྲ་བྷ་ཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏ། ཏེ་ཥཉྩ་ཡོ་ནི་རོ་དྷ་ཨེ་ཝཾ་ཝཱ་དཱི་མ་ཧཱ་ཤྲ་མ་ཎ་སྭཱཧཱ༔ བདག་གི་ལུས་ངག་ཡིད་གསུམ་ལ་ཕ་རོལ་གྱི་མི་དང་མི་མ་ཡིན་པས་བཅིངས་པ་དང་༔ མནན་པ་དང་༔ བསྡམས་པ་དང་༔ གཟེར་བ་དང་བྱད་དུ་བཅུག་པ་ཐམས་ཅད་ཕྱེ་ཕྱེ་ཁྲོལ་ཁྲོལ༔ སརྦ་ཨ་པ་ན་ཡེ་སྭཱཧཱ༔ ནད་ཐམས་ཅད་སརྦ་ཨ་པ་ན་ཡེ་སྭཱཧཱ༔ གདོན་ཐམས་ཅད་སརྦ་ཨ་པ་ན་ཡེ་སྭཱཧཱ༔
གདོན་བགེགས་རྐྱེན་ངན་ཐམས་ཅད་སརྦ་ཨ་པ་ན་ཡེ་སྭཱཧཱ༔ ཧཱུྃ། ཁྲོ་བོའི་རྒྱལ་པོ་བྱད་དང་ངག་འགྲོལ་བ་རྣམ་པར་རྒྱལ་བ་ལ་ཕྱག་འཚལ་ལོ༔ བདག་ཅག་གི་ལུས་ངག་ཡིད་གསུམ་ལ་ཕ་རོལ་མི་དང་མི་མ་ཡིན་པས་བསམ་སྦྱོར་ངན་པ་དང་། རྣམ་པར་སྡང་བ་དང་། གནོད་པར་བསམ་པ་དང་། ངན་སྔགས་བྱེད་པ་དང་། བྱད་དུ་བཅུག་པ་དང་། གཏད་ཁྲམ་བྱེད་པ་དང་། ཁྲམ་ལ་འདེབས་པ་དང་།
རྦོད་གཏོང་བྱེད་པ་དང་། སྦྱིན་སྲེག་བྱེད་པ་དང་། ངག་མནན་པ་དང་། བཅིངས་པ་དང་། དམོད་མོ་བྱེད་པ་དང་། ཧོམ་དང་སྤར་བུ་བསྐོར་བ་དང་། རླུང་གི་འཁོར་ལོ་བསྐོར་བ་དང་། སྟེང་ལྷ་ཡིས་བཅིངས་པ་དང་། འོག་ཀླུ་ཡིས་བཅིངས་པ་དང་། བར་ལྷ་སྲིན་སྡེ་བརྒྱད་ཀྱིས་བཅིངས་པ་དང་།
ཕྲ་མེན་གྱིས་བྱད་དུ་བཅུག་ནས་ལུས་ངག་ཡིད་གསུམ་བཅིངས་པ་དང་། མནན་པ་ཐམས་ཅད་རྣམ་པར་གཞིག་ཏུ་གསོལ། རྣམ་པར་འཇོམ་དུ་གསོལ། ལུས་ངག་ཡིད་གསུམ་བཅིངས་པ་ཐམས་ཅད་ཁྲོལ་དུ་གསོལ། ངེས་པར་ཁྲོལ་དུ་གསོལ། མཐུ་བྱད་ཀྱིས་བཅིངས་པ་ཐམས་ཅད་སརྦ་ཨ་པ་ན་ཡེ་སྭཱཧཱ༔ ལུས་བཅིངས་པ་ཕྱེ་ཕྱེ་ཁྲོལ་ཁྲོལ༔ ངག་བཅིངས་པ་ཕྱེ་ཕྱེ་ཁྲོལ་ཁྲོལ༔ ཡིད་བཅིངས་པ་ཕྱེ་ཕྱེ་ཁྲོལ་ཁྲོལ༔ ལུས་ངག་ཡིད་གསུམ་བཅིངས་པ་ཕྱེ་ཕྱེ་ཁྲོལ་ཁྲོལ༔
ནང་པ་སངས་རྒྱས་པའི་བདེན་པ་དང་། བར་པ་དྲང་སྲོང་གི་དམོད་པ་དང་། ཕྱི་པ་མུ་སྟེགས་པའི་སྦྱོར་བ་ངན་པ་ཐམས་ཅད་ཕྱེ་ཕྱེ་ཁྲོལ་ཁྲོལ༔ མི་ནོར་ཞིང་ཁང་ལ་གནོད་པ་ཐམས་ཅད༞ དབང་ཕྱུག་ཆེན་པོ་ཡབ་ཡུམ་གྱིས་བཅིངས་པ་ཐམས་ཅད༞ གཤིན་རྗེ་དང་གཤིན་རྗེ་མོས༞ ཨེ་ཀ་ཛ་ཊི་དང་མ་མོས་བཅིངས་པ༞ བདུད་ཕོ་དང་བདུད་མོས༞ བཙན་དང་རྒྱལ་པོས༞ ཀླུ་བདུད་དང་ཀླུ་མོས༞ གནོད་སྦྱིན་དང་གནོད་སྦྱིན་མོས༞ གཟའ་དང་གདོང་མོས་བཅིངས་པ༞ ཡུལ་ལྷ་དང་ཡུལ་འདྲེས༞ མུ་སྟེགས་ཕོ་མོས་བཅིངས་པ༞ སྲིན་པོ་དང་རྨུ་ཡིས་བཅིངས་པ༞ རྡོ་རྗེ་ལེགས་པ་དང་ཐེར་འགོང་གིས་བཅིངས་པ༞ མགོན་པོ་དང་ཨ་ཕྱིས༞ ཡུལ་འདྲེ་ཕོ་མོས༞ བགེགས་དང་འབྱུང་པོས༞ མཁའ་འགྲོ་དང་ཤུགས་འགྲོས༞ ཧལ་ཁྱི་ནག་པོ་འཁོར་དང་བཅས་པས་ལུས་ངག་ཡིད་གསུམ་བཅིངས་པ་ཕྱེ་ཕྱེ༞ འབྱུང་བ་ལྔས༞ ཕྲ་མེན་གྱི་སྦྱོར་བ་ངན་པ་ཕྱེ་ཕྱེ༞ ངག་མནན་གྱི་སྦྱོར་བ་ངན་པ༞ གཟའ་དང་སྡེ་བརྒྱད་མིང་སྲིང་གི་བྱད་དང་གཏད་ཁྲོལ་ཁྲོལ༞ ཀླུ་བརྒྱད་ཀྱི་བྱད་དང་གཏད་ཁྲོལ་ཁྲོལ༞ སྡེ་བརྒྱད་ཀྱི་བྱད་དང་གཏད་ཁྲོལ་ཁྲོལ༞ ལུས་ངག་ཡིད་གསུམ་གྱི་བྱད་དང་གཏད༞ ཤར་ནས་ཀླུ་སྦྲུལ་མགོ་གསུམ་པའི་བྱད་དང་གཏད༞ ལྷོ་ནས་ཀླུ་སྦྲུལ་མགོ་ལྔ་པའི༞ ནུབ་ནས་ཀླུ་སྦྲུལ་མགོ་བདུན་པའི་བྱད་དང༞ བྱང་ནས་ཀླུ་སྦྲུལ་མགོ་དགུ་པའི༞ ཀླུ་རྒྱལ་རིགས་ཀྱི་བྱད་དང་གཏད་ཁྲོལ་ཁྲོལ༞ ཀླུ་རྗེ་རིགས་ཀྱི༞ ཀླུ་དམངས་རིགས་ཀྱི༞ ཀླུ་བདུད་རིགས་ཀྱི༞ ཀླུ་བྲམ་ཟེའི་བྱད་དང༞ ཀླུ་བཙན་གྱི༞ ཀླུ་གཉེན་རིགས་ཀྱི་བྱད་དང་གཏད༞ ཀླུ་སྲིན་རིགས་ཀྱི༞ ས་བདག་འཛིན་པོས༞ སྡོམ་པོ་ཁྲ་བོས༞ གྱོང་ས་ཞ་བོས༞ གཟའ་ཀླུ་ས་བདག་རྗེ་བློན་གྱིས་བྱད་དང་གཏད༞ གཤིན་རྗེ་དང་ལས་གཤིན་གྱིས༞ རྒྱལ་པོ་དང་རྒྱལ་འགོང༞ བཙན་དང་མ་མོས༞ བདག་ཅག་འཁོར་དང་བཅས་པའི་ལུས་ངག་ཡིད་གསུམ་བཅིངས་པ་ཁྲོལ༔ བསྡམས་པ་ལྷོད། མནན་པ་ཐེགས། ཟོས་པ་སྐྱུགས། ཤི་བ་གསོས། བསམ་སྦྱོར་ངན་པ་ལྷོད། ལུས་ཀྱི་དབང་པོ་ཕྱེ་ཕྱེ་ཁྲོལ་ཁྲོལ།
ངག་གི་དབང་པོ་ཕྱེ་ཕྱེ་ཁྲོལ་ཁྲོལ། ཡིད་ཀྱི་དབང་པོ༞ བླ་བཅིངས་པ༞ རུས་བཅིངས་པ༞ མིང་བཅིངས་པ༞ གཟུགས་བཅིངས་པ༞ ཁ་རྗེ་དབང་ཐང་བཅིངས་པ༞ བསྡོམས་པ་དང་བཅིངས་པ་མནན་པ་ཐམས་ཅད་ཤཱིནྟཾ་ཀུ་རུ་ཡེ་སྭཱཧཱ། བསྡམས་པ་བཅིངས་པ་མནན་པ་བྱད་མཐུར་བཅུག་པ་ཐམས་ཅད་ཛྭ་ལ་རཾ་མཱ་ར་ཡ་ཕཊ། གཟུངས་རིང་གཟུངས་ཐུང་རྣམས་ཇི་ལྟར་ནུས་པ་བཟླའོ།་་་་་ རྒྱ་གར་སྐད་ནས་ཁྲོལ་དུ་གསོལ་བར་ཚར་གཅིག་ཏདྱ་ཐཱ་ནས་རྐྱེན་ངན་བར་ཆད་ཐམས་ཅད་སརྦ་ཨ་པ་ན་ཡེ་སྭཱཧཱ་བར་གཟུངས་རིང་ཡིན་པས་གསུམ་བདུན་ཉེར་གཅིག་སོགས་ཅི་འགྲུབ། གཟུངས་རིང་གི་དབུའི་ཏདྱ་ཐཱ་ནས་བྷནྡྷ་ཕཊ་སྭཱཧཱ་བར་གཟུངས་ཐུང་ཡིན་པས་བརྒྱ་སྟོང་ཁྲི་འབུམ་ཅི་ནུས་ཀྱི་གྲངས་འཛིན་བྱེད། སྔགས་རྫོགས་པའི་ཧཱུྃ་ཁྲོ་བོའོ་རྒྱལ་པོ་ནས་ཛྭ་ལ་རཾ་མཱ་ར་ཡ་ཕཊ་བར་ཚར་གཅིག ། ཐུན་བསྡུ་བ་ནི། སྣོད་བཅུད་འོད་ཞུ་བདག་ཉིད་ལྷར་ཐིམ་ཞིང་། ། དེ་ཡང་ཧཱུྃ་ཡིག་ལ་ཐིམ་ནཱ་དའི་བར། །
མི་དམིགས་ངང་གྱུར་སླར་ཡང་སྐད་ཅིག་གིས། ། སྣང་སྟོང་སྒྱུ་མ་ཁྲོ་རྒྱལ་སྐུ་རུ་གྱུར། ། ཞེས་པས་རྟག་ཆད་ཀྱི་མཐའ་བསལ་ཞིང་། སླར་ཡང་དགེ་བ་བསྔོ་བ་སོགས་རྗེས་ཀྱི་ལས་རྣམས་བྱའོ། །་་་་་ བདག་བསྐྱེད་རྐྱང་པ་བྱེད་ན་དེ་རྗེས་དང་། བུམ་སྒྲུབ་བྱེད་ན་མཆོད་ཡོན་ཕུལ་བའི་རྗེས་དང་། གཞན་ལ་བྱད་འགྲོལ་བྱེད་ན་དེ་རྫོགས་པའི་རྗེས་སུ་ཧེ་རུ་ཀའི་ཡིག་བརྒྱ་ལན་གསུམ། མ་འབྱོར་པ་དང་སོགས་ནོངས་པ་བཟོད་གསོལ། རྟེན་ཡོད་ན་བརྟན་བཞུགས་སྤྱི་འགྲེ་བྱས་མཐར། དགེ་བ་འདི་ཡི་མྱུར་དུ་བདག །
རྡོ་རྗེ་གཙུག་ཏོར་འགྲུབ་གྱུར་ནས་སོགས་བསྔོ་སྨོན་སྤྱི་འགྲེའི་མཐར། སྟོན་མཆོག་དམ་པ་སོགས་བཀྲ་ཤིས་གང་ཤེས་བྱའོ། ། འདི་ལ་རྗེས་ཆོག་གཞན་མེད་གསུངས་པ་འདུག་ཀྱང་འདི་ཙམ་བྱས་ན་མི་འགལ་ཞིང་ལེགས་པར་སེམས་སོ། ། གཉིས་པ་གཞན་དོན་དུ་བུམ་པ་བསྒྲུབ་པ་ནི། རྒྱལ་ཕུར་འཛོམས་པའམ་མིན་ན་རྒྱུ་སྐར་རྒྱལ་དང་ལྡན་པ་ལ། རིན་པོ་ཆེ་ལ་སོགས་པའི་བུམ་པ་མཚན་ཉིད་དང་ལྡན་པ་གཙང་ཞིང་དག་པར་བཀྲུས་ལ་ཁ་བརྒྱན་དང་མགུལ་འཆིང་སོགས་ཆས་སུ་གཞུག རྒྱུན་འབབས་ཀྱི་ཆུ་དང་བར་མར་ཟལ་གྱི་འོ་མས་གཞི་བྱས་པ་ལ། བ་དམར་མོའི་འོ་མ་དང་ཆུ་བླུག བུམ་པའི་རྫས་ནི། རབ་གུ་རུ་ཡབ་ཡུམ་གྱི་བྱང་སེམས་དཀར་དམར༔
མེད་ན་སྔགས་པ་ནུས་པ་ཅན་དང་༔ བུད་མེད་རིགས་བཟང་མོ་དང་༔ དེ་གཉིས་ཀྱི་བྱང་སེམས་དཀར་དམར་ལ་བྱའོ༔ ཡང་ན་རང་གི་དེ་ལ་བྱའོ༔ རྫས་གུ་རུ་ཡབ་ཡུམ་གྱི་བྱང་སེམས་བཤད་ཀྱང་དེང་སང་ཆོས་སྨན་གྱི་གོ་ཆོད། ལི་སུག་ཁ་ཆེ་ཀ་ཀོ་ལ་ཅུ་གང་ཛཱ་ཏི། གླ་ཙི། ཤིན་ཀུན། རཾ་ཕྱེ། རྒྱ་ཚྭ།
ཕག་དབུགས་མ་ཆད་ཙམ་གྱི་སྣ། ཤིང་ཉ་བྲིད། གཡེར་མ་འབྲུ་བདུན། སྐྱེར་པ་འབྲུ་དགུ། ཤ་རྭའི་ཕྱེ་མ། ངང་སེར་ཤ སྦྲང་རྩི་རྣམས་ཞིབ་ཏུ་བསྣུར་བའི་ཕྱེ་མ་བཏབ། སྟེགས་བུའི་ཁར་བུམ་གདན་པདྨ་འདབ་བརྒྱད་དམ་ཚོམ་བུའི་ཁར་སྤོས་ཀྱིས་བདུག་ནས་བཀོད། དེའི་ཁར་དུང་ཆོས་གཟུངས་རྡོ་རྗེ་དང་བཅས་པ་བཞག བགེགས་ལ་གཏོར་ཟླུམ།
དེ་མདུན་དུ་སྦྱིན་བདག་གི་གླུད་གཟུགས། མཐེབ་ཀྱུ་རིལ་བུ། ཆང་བུ། ཏིང་ལོ་འབར་ཆོག་མ་རྣམས་སྣོད་གཅིག་ཏུ་བཤམས་པ། སྔགས་ཆུ་རིན་པོ་ཆེའི་སྣོད་གང་རུང་དུ་ཆུ་གཙང་ལ་རིན་ཆེན་སྣ་ལྔ་བརྡར་བ། ཕོ་རོག་འུག་པའི་སྒྲོ་གཞོབ་བཏབ། གཞན་ཡང་། ཁྲུས་སྡེར། སྐུ་དངོས་ལ་ཁྲུས་གསོལ་མི་ཐུབ་ན་མེ་ལོང་། གོས་ཟུང་དཀར་པོ།
མདའ་དར་སྣ་ལྔ་མེ་ལོང་བཏགས་པ། མི་གྲིར་བསད་པའི་ལྕགས་ལས་བརྡུངས་པའི་ཆུ་གྲིའི་དབྱིབས་ཅན་ར་རོག་འོག་ཅན་གྱི་ར་སྤུ། མེད་ན་གྲི་ལྕགས་སམ་དཀྱུས་མ་གང་རིགས། ཏིང་ལྟ་བུའི་སྣོད་སོ་སོར་ས་ཆུ་བླུག་པ། དཔལ་འབར། རླུང་གཡབ་ལྗང་གུ་ཡུ་བ་ཅན། བ་ལུ་དང་སྤེན་མ། རྨ་བྱའི་མདོངས་ཀྱི་ཕོན་པ། འོམ་བུ་དང་ཀུ་ཤའི་ཕོན་པ། ཀུ་ཤ་མ་རྙེད་ན་རི་ཀླུང་གི་འཇག་མ་གཙང་མ།
སླ་ངར་སྐྱེར་པའི་དྲག་ཧོཾ། རེ་བ་གསུམ་གྱི་གདན། བྱད་ཐག་སྔོ་དམར། སཙྪ་ཆག་རོ་རབ་གནས་ཞིག་པའམ། ཡང་ན་བྱེ་མ་བཏབ་པ་སོགས། མཁོ་བའི་ཡོ་བྱད་མངོན་པར་འདུས་བགྱིས་ལ། གཏོར་མ་དང་མཆོད་པ་སོགས་སྔར་དང་འདྲ། དེ་ནས་བསྒྲུབ་པ་ནི། བདག་བསྐྱེད་ཀྱི་བཟླས་པ་སོང་ཚར་བའི་རྗེས་སུ། བུམ་པ་བསང་སྦྱངས།
སྟོང་པའི་ངང་ལས་བྷྲཱུཾ་ཡིག་ལས་བྱུང་བའི། ། རིན་ཆེན་བུམ་པ་ལྟོ་ལྡིར་མགྲིན་པ་ཕྲ། ། ཁ་གཡེལ་ཞབས་ཞུམ་མཆུ་འཕྱངས་ལྷ་རྫས་ཀྱི། ། མགུལ་ཆིང་དཔག་བསམ་ཤིང་གི་ཁ་བརྒྱན་ཅན། ། མཚན་ཉིད་ཡོངས་རྫོགས་བདུད་རྩིའི་ཆུ་གཏེར་དབུས། ། པད་ཉི་ཟླ་སྟེང་མཐིང་ནག་ཧཱུྃ་ཡིག་ལས། ། དཔལ་ཆེན་ཁྲག་འཐུང་རྡོ་རྗེ་གཙུག་ཏོར་ཅན། ། དབུ་སྟོང་རྩ་ཞལ་ཉིས་བརྒྱ་མཐིང་ནག་རྔམ། ། ཞེས་པ་ནས་བསྟོད་པའི་བར་བདག་བསྐྱེད་བཞིན་ལས། བཟླས་པའི་ཚེ།
རང་སྲོག་འོད་ཀྱི་འོད་ཟེར་གཟུངས་ཐག་ལ། ། འཁྲིལ་ཏེ་བུམ་པའི་ལྷ་ཚོགས་ཐུགས་ཀར་ཞུགས། ། དེ་དག་སྐུ་ལས་ཡེ་ཤེས་བདུད་རྩིའི་རྒྱུན། ། བབས་པས་བུམ་ཆུར་གཉིས་མེད་རོ་གཅིག་གྱུར། ། ཞེས་པ་འདི་དམིགས་པ་དང་སྦྱར་གཟུངས་ཐག་ལ་འཇུས་ནས་གཟུངས་དང་གཟུངས་ཐུང་གི་བཟླས་པ་ཅི་ནུས་བྱ་ཞིང་སྔགས་ཆུ་ལའང་ཕུ་འདེབས། དེ་ནས་དུང་ཞལ་གྱི་མཆོད་ཡོན་འབྲུ་གསུམ་གྱིས་བུམ་པར་ཕུལ་བས་ལྷ་ཚོགས་རྣམས་ཡེ་ཤེས་ཀྱི་བདུད་རྩིའི་ངོ་བོར་ཞུ་བར་བསམ་མོ། ། སྐབས་འདི་དག་ཏུ་གཏོར་མགྲོན་སྤྱན་འདྲེན་པ་སོགས་ལག་ལེན་སྣ་ཚོགས་འདུག་མོད། གསར་མའི་རྒྱས་འགེབས་ཀྱི་སྤྲོས་པ་ལས་གཞུང་གི་དགོངས་པ་མིན་པས་རྙིང་མ་རང་ལུགས་ལ་འདི་ཙམ་མོ། ། དེ་ལྟ་བུའི་བུམ་པ་དེ་ཉིད་ཐོག་མར་ཞག་བདུན་ལ་སོགས་པར་ཅི་ནུས་བསྒྲུབ་ནས། སླར་ཡང་རྒྱལ་ཕུར་འཛོམ་པའམ་རྒྱུ་སྐར་རྒྱལ་ལ་ཡང་ཡང་ཁ་གསོ་ཞིང་རྟ་མ་ཆད་པར་བྱས་ནས་དུས་རྒྱུན་དུ་འཁྲུ་ཞིང་བཏུང་བ་དང་།
གནས་རྟེན་རྣམས་ལ་བསངས་གཏོར་ལ་སོགས་པ་བྱས་ན་གཞུང་ནས་བཤད་པའི་ཕན་ཡོན་རྣམས་འབྱུང་བར་ཐེ་ཚོམ་མེད་དོ། ། ལས་སྦྱོར་གྱི་བྱད་འགྲོལ་བྱེད་པར་སྤྲོ་ན། རང་གི་མདུན་དུ་བསྒྲུབ་བྱ་རེ་ནག་གྲུ་གསུམ་གྱི་ཁར་བཞག་་་་་་གོས་ནག་བཀོན། ཚོན་སྐུད་ཀྱིས་བཅིངས།་་་་་ མགུལ་དང་རྐང་ལག་གི་སྲིན་མཛུབ། སཱཙྪ་མགོ་བོར་བཀོད་ལ་འདི་སྐད་བརྗོད་པར་བྱའོ། ། འོ་འདིར་བྱད་འགྲོལ་བའི་རིམ་པ་སྒྲུབ་པར་བྱེད་པ་ལས། ཐོག་མར་ལོ་རྒྱུས་ཀྱིས། ངེས་ཤེས་བསྐྱེད་པ་དང་ཆོ་ག་དངོས་གཉིས་ལས། དང་པོ་ལ་གསུམ་སྟེ།
རིག་འཛིན་རྗེའི་ཆོག་ཁྲིགས་ལས། བྱད་ཀྱི་རྟགས་རྣམས་ཡོང་ཚུལ་དང་། ། གདམས་པ་ཡིད་ཆེས་ཁུང་བཙུན་བརྒྱུད། ། བྱད་འགྲོལ་བྱས་པའི་ཕན་ཡོན་བཤད། ། ཅེས་གསུངས་པའི་དང་པོ་རྟགས་ནི། གཞུང་ལས། དེ་ཡང་རང་ལ་གཞན་གྱིས་ངག་མནན་པ་དང་། བཅིངས་པ་དང་། བསྡོམས་པ་དང་། མཐུ་བྱས་པའི་རྟགས་སུ།
ལྕེས་ལབ་མི་ཤེས་པར་སྐྲངས་པ་དང་། ལྐོག་མ་དང་མགུལ་པ་འགགས་ནས་ན་བ་དང་། སྔགས་བགྲང་མི་ཤེས་པ་དང་། བགྲང་ཡང་སྒྲ་མ་དག་པ་དང་། ལྕེའི་སྟེང་དུ་མདོག་འགྱུར་བ་དང་། རྒྱ་གྲམ་དུ་གས་པ་དང་། ཁ་བཅིངས་པ་རྨི་བ་དང་། ལྕེ་ལ་ཕུར་པ་བཏབ་པ་རྨི་བ་དང་། ཆོས་པུ་ཏི་འོག་དང་མཆོད་རྟེན་གྱི་འོག་ཏུ་ནོན་པ་དང་། དོང་གཏིང་རིང་དུ་ཚུད་པ་རྨི་བ་དང་།
རེ་བ་ནག་པོས་བཏུམ་པ་རྨི་བ་དང་། མུན་པ་ནག་པོའི་ཕུགས་སུ་ཚུད་པ་རྨི་བ་དང་། བྲག་ཕུག་སྟོང་པ་དང་། ཁང་སྟོང་ཡུལ་སྟོང་རྨི་བ་དང་། གཅིག་ནས་གཅིག་ཏུ་འཛུལ་བ་རྨི་བ་དང་། ཁང་སྟོང་ལྡིབ་ལ་ཁད་པའི་ནང་དུ་ཕྱིན་པ་རྨི་བ་དང་། ཟམ་པ་དང་ལམ་རྒྱ་གྲམ་གྱི་དཀྱིལ་དུ་ཉལ་བ་རྨི་བ་དང་། རི་རོང་དོག་མོའི་རྩེ་ནས་རྦབ་ཏུ་ལྟུང་ལ་ཁད་པ་དང་། ལྷུངས་བ་རྨི་བ་དང་། ལྷ་ཁང་དང་ལྡེར་བཟོ་རྨི་བ་དང་།
དངོས་སུའང་རང་ཉམས་ཤེད་ཆུང་བ་དང་། སྔགས་བཟླ་སྙིང་མི་འདོད་པ་དང་། བཟླས་ཀྱང་ལྡབ་ལྡིབ་ཏུ་སོང་བ་དང་༔ བསྒྲུབས་པ་བྱས་ཀྱང་ནུས་པ་ཆུང་ལ་བར་ཆད་མང་བ་དང་༔ རང་ཁྲོ་ཞིང་ཚིག་པ་ཟ་བ་དང་༔ སྙིང་མི་དགའ་བ་དང་༔ བསྐྱེད་རིམ་མི་གསལ་བ་དང་༔ ལུས་ལྕི་ཞིང་འཐིབ་པ་དང་༔ གོས་མི་གཙང་བ་གྱོན་པ་དང་༔ མི་གཙང་བའི་འདམ་རྫབ་དུ་ཕྱིན་པ་དང་༔
རོ་ཁུར་བའི་གླིང་དུ་ཕྱིན་པ་དང་༔ ནད་པ་སྐྱུགས་ལོག་རྨི་བ་དང་༔ མཚོ་དང་ཆུ་རླན་རློན་གྱི་འདམ་དུ་བྱིང་བ་དང་༔ ཕྱིན་པ་རྨི་བ་དང་༔ གྲོག་པ་ཆེན་པོ་མེའི་འོག་ཏུ་ཚུད་པ་དང་༔ ཁྱེར་ལ་ཁད་པ་དང་༔ རི་ཉིལ་བ་དང་༔ བྲག་ཁུང་གཏིང་རིང་དུ་འཛུལ་བ་རྨི་བ་དང་༔ དངོས་སུའང་ཤེས་པ་གནད་དུ་མི་ཕེབ་པར་ཡེད་ཡེད་པ་དང་༔ ལུས་ངག་ཡིད་གསུམ་མནན་པ་དང་བཅིངས་པ་དང་༔
བསྡམས་པ་ལྟ་བུ་དང་༔ ནང་འཐབ་མང་བ་དང་༔ རྨི་ལམ་དུ་མི་ངོ་མི་ཤེས་པ་དང་༔ མོན་པ་དང་༔ ཨ་ཙ་རས་བརྒྱབ་པ་དང་འཐབ་པ་རྡོ་ཆར་དང་ཐོག་འབབས་པ་རྨི་བ་དང་༔ མདའ་དང་མདུང་དང་གྲི་བརྒྱབ་པ་རྨི་བ་དང་༔ རླུང་ནག་འཚུབ་པ་དང་རི་གཟར་ནས་རྦབ་བྱུང་བ་རྨི་བ་དང་༔ དམག་མང་པོ་དང་བནྡྷེ་དང་སྔགས་བོན་གྱི་དམག་གིས་བསྐོར་བ་རྨི་བ་དང་༔ གཅན་གཟན་དང་བྱ་ནག་གིས་དེད་པ་རྨི་བ་དང་༔ དངོས་སུ་རང་གི་གོས་ལ་རྨ་བྱུང་བ་དང་༔
ལྟས་ངན་གྱི་སེམས་ཅན་བྱུང་བ་དང་༔ བུད་མེད་དང་མི་མང་པོས་མཛོ་དང་རྟ་དང་བོང་སོགས་ལ་སྒ་སྟོང་པ་གཏད་ནས་རང་ལ་སྒོ་ཉལ་བྱེད་པ་དང་༔ རྟགས་དེ་རྣམས་ཚུར་ལ་བྱུང་ན་མིས་རང་ལ་བྱས་པའི་རྟགས་སོ༔ དེ་རྣམས་ནི་མཐུ་བྱད་ཡོད་པའི་རྟགས་སོ༔ ཞེས་གསུངས་སོ། ། གཉིས་པ་ནི། གཞུང་ལས། སྔོན་རྒྱ་གར་གྱི་ཡུལ་དུ་ལས་ཀྱི་མཁའ་འགྲོས་མཛད་དོ༔ རྒྱ་གར་རྡོ་རྗེ་གདན་གྱི་བྱང་ཕྱོགས་སུ་མཆོད་རྟེན་སྔོན་པོའི་ཁྲི་འཕང་ལ་སྦས་སོ༔ རྡོ་རྗེ་གདན་གྱི་དུས་མཆོད་ལ་སློབ་དཔོན་ཁྲག་འཐུང་ནག་པོ་བྱོན་ནས་ཚོགས་ཀྱི་དགོངས་པ་མཛད་ཀྱིན་ཡོད་ཙ་ན༔
མཁའ་འགྲོའི་ལུང་བསྟན་བྱུང་ནས། རྡོ་རྗེ་གདན་གྱི་བྱང་ཕྱོགས་ཀྱི་མཆོད་རྟེན་སྔོན་པོའི་ཁྲི་འཕང་ལ་གསང་སྔགས་རྣམས་ཀྱི་ནུས་པ་ཉམས་པ་གསོ་བ་དང་༔ མན་ངག་མཁན་རྣམས་ཀྱི་ནུས་པ་མེད་པར་བྱ་བ་དང་། རང་གི་ནུས་པ་ཐམས་ཅད་མཆོག་ཏུ་བསྐྱེད་པའི་གདམས་པ་ཡོད་དོ༔ ཞེས་ལུང་བསྟན་བྱུང་ནས༔ དེར་སློབ་དཔོན་གྱིས་གཟིགས་པས་བྱང་ཕྱོགས་ཀྱི་མཆོད་རྟེན་དེའི་ཁྲི་འཕང་ལ་མེ་སྟག་དམར་ཁྲོམ་ཁྲོམ་འདུག་པ་གཟིགས་ནས་དེར་མཁའ་འགྲོ་ལ་གཏོར་མ་ཕུལ་ནས༔ དེ་ལ་གཟོང་གིས་གཡེངས་པས་གསེར་གྱི་རྡོ་རྗེ་རྩེ་ལྔ་པ་གཅིག་བྱུང་ངོ་༔ དེ་གཤིག་པའི་ནང་ནས་གསང་བའི་མན་ངག་གསང་སྔགས་ནུས་པ་གསོ་བའི་མན་ངག ནུས་པ་ཐམས་ཅད་མཆོག་ཏུ་བསྐྱེད་པའི་མན་ངག་འདི་བྱུང་ངོ་༔ དེར་སློབ་དཔོན་ཐུགས་དགྱེས་ཏེ་མཁའ་འགྲོ་རྣམས་ལ་གཏོར་ཚོགས་རྒྱ་ཆེན་པོ་ཕུལ་ལོ༔
སློབ་དཔོན་ཁྲག་འཐུང་ནག་པོས་གནུབས་བན་སངས་རྒྱས་ཡེ་ཤེས་ལ་གནང་ངོ་༔ དེ་ནས་རིམ་པར་དྲིན་ཅན་རྩ་བའི་བླ་མའི་བར་དུ་བརྒྱུད་པ་ནི་གང་ལས་བྱུང་བའི་ལོ་རྒྱུས་སོ༔ གསུམ་པ་ཕན་ཡོན་ནི་གཞུང་ལས་དེ་ལྟར་བྱས་པས་བན་བོན་སྔགས་པ་མུ་སྟེགས་འབུམ་གྱིས་མཐུ་གཏད་སེར་གསུམ། ཕྲ་མེན་གྱི་ངན་སྦྱོར། འགོང་ཆོག ངན་སྔགས་ཀྱིས་རང་གི་ལུས་ངག་ཡིད་གསུམ་བཅིངས་པ་ཁ་རྗེ་དབང་ཐང་ལུས་ངག་ཡིད་གསུམ་མནན་པ་ཐམས་ཅད་སྐད་ཅིག་ཉིད་ལ་གྲོལ་ཏེ་ཡོན་ཏན་དང་ཕན་ཡོན་དཔག་ཏུ་མེད་དོ༔ རང་གི་ཆོས་སྐྱོང་གི་རྟེན་ལ་གཏོར་ན་རང་གི་སྲུང་མ་བདུད་དུ་བབས་པ་ལས་གྲོལ་བར་འགྱུར༔ ཞིང་ལ་གཏོར་ན་ཞིང་སེལ་བྱས་པ་ཐམས་ཅད་གྲོལ༔ ཁང་པ་ལ་གཏོར་ན་ཁང་སེལ་གྱིས་མི་ཚུགས༔ སྔགས་རྣམས་རིན་པོ་ཆེས་བྲིས་རྫའི་ག་འུར་བཅུག་ནས་ཁང་པ་དང་ཞིང་ལ་སྦས་ན་བཀྲ་ཤིས་ཤིང་༔
ཡེ་ཤེས་པ་དང་བསྲུང་མ་ངང་གིས་འདུའོ། ། མཐུ་སྟོབས་དང་རྫུ་འཕྲུལ་ཆེ༔ བསམ་པ་ཡིད་བཞིན་དུ་འགྲུབ་པར་འགྱུར་རོ༔ འདི་ཉིད་རྫོང་དང་ཁང་པ་གནས་གཞི་གང་དུ་བྱས་པ་དེར། ཁང་སེལ་ཁང་གཏད་མཐུ་བྱད་མནན་གཏད་ཁྲམ་གསུམ་གྱིས་མི་ཚུགས་ཏེ་གནས་ཁང་བཀྲ་ཤིས་ལ་བྱིན་ཆེ༔ ལྷ་དང་སྲུང་མ་འདུའོ༔ ཞིང་ལ་ཞིང་སེལ་ངན་བྱེད་གནོད་པས་མི་ཚུགས་ཤིང་བཙའ་སད་འབུ་སྲིན་གྱིས་མི་ཚུགས༔ ལོ་ལེགས་པར་འགྱུར་རོ༔ རྣལ་འབྱོར་པ་རང་དང་དཔོན་སློབ་གང་ཡོད་པ་ཐམས་ཅད་ཀྱི་མཐུ་བྱད་མནན་གཏད་ཁྲམ་གསུམ་གྱི་ངན་སྦྱོར་ཐམས་ཅད་ཉི་མ་ལ་བ་མོ་ཞུ་བ་ལྟར་གྱུར་པ་དང་༔ སྡིག་སྒྲིབ་དག
རིག་པ་དྭངས༔ བསྐྱེད་རིམ་གསལ༔ དགེ་སྦྱོར་ངང་གིས་འཕེལ༔ བསམ་པ་ཐམས་ཅད་འགྲུབ་པར་འགྱུར་རོ༔ དེ་ལ་སོགས་པ་ཕན་ཡོན་བགྲང་ལས་འདས་སོ༔ དེ་བཞིན་དུ་རི་ལ་གཏོར་ན་རི་བཀྲ་ངན་པ་ཐམས་ཅད་ཞི་ཞིང་ཙཱ་ལེགས༔ སླས་ལ་གཏོར་ན་ཕྱུགས་འཕེལ་བ་དང་གོད་ཁ་ཆད་དེ་བཀྲ་ཤིས་པར་འགྱུར་རོ༔ ཞེས་གསུངས་སོ༔ གཉིས་པ་བྱད་འགྲོལ་གྱི་ཆོ་ག་དངོས་ལ། རྣམ་གསུམ་གསལ་བཏབ་བགེགས་གཏོར་གཏོང་༔
འབྱུང་བཞིའི་ཉོན་མོངས་བགེགས་སྦྱངས་ཤིང་༔ བྱད་འགྲོལ་མེ་ལྷར་བྱད་ཐག་འབུལ༔ སྔགས་ཆུས་འཁྲུ་ཞིང་མེ་ལ་འགོང་༔ གདན་རྗེས་བྱབ་རྫས་གསུམ་གྱིས་བྱབས༔ ཁྲུས་དངོས་གཟུངས་རིང་ཆེན་མོ་དང་༔ གཟུངས་ཆུང་བཟླ་ཞིང་བུམ་ཆུའི་འཁྲུ༔ བསྲུང་འཁོར་བདེ་ལེགས་ཤིས་བརྗོད་བརྒྱད༔ ཞེས་པའི་དང་པོ། བསྒྲུབ་བྱ་གསལ་གདབ་ཅིང་བགེགས་གཏོར་གཏོང་བ་ནི༔ དེ་ཡང་བྱད་འགྲོལ་བའི་གཞི་ནི།
ཁྱེད་རང་གི་ལུས་ངག་ཡིད་གསུམ་ཡིན་ལ། གང་དགྲོལ་བར་བྱ་བ་ནི། བན་བོན་སྔགས་པའི་མཐུ་བྱད་ཀྱིས་བཅིངས་པ། འགྲོལ་བྱེད་ནི་གདམ་པ་ཟབ་མོ་འདིའོ། ། དེ་ཡང་དགྲོལ་བྱའི་རྣམ་པ་གསལ་འདེབས་ཙམ་ཡིན་པས་འདི་ལྟར་བསྒོམ་མཛོད༔ ད་ལྟ་ཁྱེད་རང་ཕ་རོལ་གྱིས་བྱད་ཁར་བཅིངས་ཏེ་ཡོད་པའི་ཚུལ་དུ་ལྕགས་ཁང་གྲུ་གསུམ་པར་ཚུད་ཅིང་སྦྲུལ་སྔོ་དམར་གྱིས་བཅིངས་པ་དང་། མཆོད་རྟེན་ནག་པོས་མནན་པས་འཁྱོག་འགུལ་མི་ཤེས་པར་མནན་པའི་ཚུལ་མཛོད༔ དེ་ཡང་བྱད་དེ་འགྲོལ་བ་བྱེད་པ་ལ། སྤྱིར་མཐུན་རྐྱེན་ཐམས་ཅད་ལ་བར་དུ་གཅོད་ཅིང་མི་འདོད་པའི་རྐྱེན་ངན་ཐམས་ཅད་སྣ་འདྲེན་པ་ནི་བགེགས་ཡིན་པས་དེ་ལ་གཏོར་མ་བྱིན་ནས་བསྐྲད་པར་བྱ་བ་ཡིན་ཏེ། བགེགས་གཏོར་བཤམ་པ་ལ་བསངས་ཆུ་བྲན་ནས།
རཾ་ཡཾ་ཁཾ་གིས་བསངས་སྦྱངས། ཨོཾ་ཨཱཿཧཱུྃ་གིས་འདོད་ཡོན་དུ་བྱིན་གྱིས་བརླབས་བགེགས་རྣམས་ཨོཾ་བཛྲ་ཨ་ཀརྵ་ཡ་ཛས་བཀུག སརྦ་བིགྷཱ་ནཱན་བྷྱོ་སོགས་གསུམ་གྱིས་བསྔོས་ལ། ཧཱུྃ་སྟེང་འོག་ཕྱོགས་མཚམས་སྐྱོང་བྱེད་པའི། ། ལྷ་ཀླུ་གནོད་སྦྱིན་ནམ་མཁའ་ལྡིང་། ། དྲི་ཟ་སྲིན་པོ་མིའམ་ཅི། ། འབྱུང་པོ་གནོད་བགེགས་ལན་ཆགས་རྣམས། ། གཏོར་མ་མར་མེ་མཐེབ་ཀྱུ་དང་། ། ཆང་བུ་གླུད་བཟང་འདི་ཁྱེར་ལ། ། ཚེ་སྔོན་མནར་བའི་ལན་ཆགས་དང་། །
རྐྱེན་གྱུར་གློ་བུར་འཚེ་བ་རྣམས། ། ཁྲོ་རྒྱལ་ཆེན་པོའི་བཀའ་བཞིན་དུ། ། འདི་རུ་མ་འདུག་གཞན་དུ་དེངས། ། ལན་ཆགས་བུ་ལོན་ཤ་འཁོན་ཁྱེར། ། འདི་ནས་དཔག་ཚད་བརྒྱད་ཁྲི་ན། ། ལྷོ་ཕྱོགས་གཤིན་ཐང་ནག་པོ་ན། ། གཤིན་རྗེ་ཆོས་ཀྱི་རྒྱལ་པོ་ཡིས། ། ལས་ཀྱི་དཀར་ནག་ཆོས་བཤད་ཀྱི། ། ཁྱོད་ཀྱི་ཆོས་སྐལ་དེ་རུ་ཉོན། ། མི་འགྲོ་སླར་ཡང་གནོད་སེམས་ན། །
ཁྲོ་རྒྱལ་འབར་བ་རབ་ཁྲོས་ནས། ། ལུས་ངག་ཐལ་བའི་རྡུལ་བཞིན་རློག ། གཏོར་མ་ཕྱིར་སྐྱེལ། དྲག་སྔགས་ཅི་ཤེས་དང་ཧཱུྃ་བཞི་པ་བཟླ་ཞིང་ཐུན་བྲབ་དང་གུ་གུལ་གྱིས་བགེགས་བསྐྲད། གཉིས་པ་ཕྱི་འབྱུང་བ་བཞིའི་བྱད་སྤྱིར་འགྲོལ་བ་ནི། ཁྱེད་རང་གི་ལུས་འདི་འབྱུང་བ་བཞི་ལས་གྲུབ་པ་ཡིན་པས་དེ་ལ་ཕྱི་རོལ་གྱི་འབྱུང་བའི་དྭངས་མ་རྣམས་སྟོབས་སུ་སྨིན་ན་མཐུན་རྐྱེན་བྱེད་ལ། གཤེད་དུ་བབས་ན་འགལ་རྐྱེན་བྱེད་དེ། དེ་ཡང་ཕ་རོལ་པོས་ལས་སྦྱོར་བྱས་པའི་མཐའ་འབྱུང་བ་བཞི་གང་རུང་ལ་གཏད་པ་ལས་མི་འདའ་བས། དེའི་ཉེས་པ་སྦྱང་བའི་ཕྱིར་འབྱུང་བའི་དུག་སྦྱོང་བ་སྟེ། ཧཱུྃཿ
རང་བཞིན་ལྷུན་གྲུབ་གཞལ་ཡས་ནས། ། སྐུ་གསུམ་ཏིང་འཛིན་ལས་གྲུབ་པའི། ། སྔགས་པ་ལས་ཀྱི་ནུས་སྟོབས་ཀྱིས། ། གཉེན་པོའི་ལྷ་སྲུང་བསྐྱེད་པ་དང་། ། འཕྲིན་ལས་ཕོ་ཉའི་ཆོ་འཕྲུལ་གྱིས། ། ལྷ་སྔགས་ཏིང་འཛིན་དྲག་པོའི་རྫས། ། ལོ་ཟླ་གཟའ་སྐར་དུས་ཚོད་དང་། ། རྒྱུ་དུས་ཐེབས་བཟློག་ས་བདག་དང་། ། གདོང་ཐུག་གཏད་བཅུག་ཉེས་པ་དང་། ། སྟོང་ཉིད་ནམ་མཁའི་དམིགས་སྦྱོར་གྱིས། །
ས་ཡི་འོག་ཏུ་མནན་པ་དང་། ། འབྱུང་བ་ཆུ་ལ་གཏད་པ་དང་། ། དྲག་པོའི་སྦྱིན་སྲེག་མེ་ཡི་ལས། ། ཕྲ་མེན་རླུང་ལ་བསྐོར་བ་དང་། ། དགྲ་གཤེད་ནང་འཁྲུགས་སྦྱོར་བ་ཡིས། ། རང་གིས་ཕར་བྱས་ལོག་པ་རྣམས། ། རྫས་སྔགས་ནུས་པའི་བྱིན་རླབས་ཀྱིས། ། ཉེས་པ་ཐམས་ཅད་ཞི་གྱུར་ཅིག ། ཅེས་འབྱུང་བའི་དུག་སྤྱིར་སྦྱངས་ནས། དེ་ནས་འབྱུང་བ་སོ་སོས་ཁྱད་པར་དུ་བྱད་འགྲོལ་བ་ནི།
ཕ་རོལ་གྱིས་འབྱུང་བ་ས་ལ་མནན་པ་བྱས་པས་བྱད་དུ་གྱུར་པ་ཐམས་ཅད་ཁྱེད་རང་གི་ལུས་ལས་ཐོན་པ་ལ་ཐིམ་པའི་མོས་པ་མཛོད། ས་ནི་སྲ་མཁྲེགས་རང་བཞིན་ཏེ། ། ཉོན་མོངས་ཞེ་སྡང་ཐམས་ཅད་སྦྱངས། ། མེ་ལོང་ཡེ་ཤེས་གསལ་གྱུར་ཅིག ། ལཾ་ཤུདྡྷེ་ཤུདྡྷེ་ཡེ་སྭཱཧཱ། འབྱུང་བ་ཆུ་ལ་གཏད་པའི་བྱད་དུ་གྱུར་པ་ཐམས་ཅད་ཁྱེད་རང་གི་ལུས་ལས་ཐོན་ཆུ་ལ་ཐིམ་པའི་མོས་པ་མཛོད། ཆུ་ནི་རླན་ཞིང་གཤེར་བ་སྟེ། ། ཉོན་མོངས་ང་རྒྱལ་ཐམས་ཅད་སྦྱངས། ། མཉམ་ཉིད་ཡེ་ཤེས་གསལ་གྱུར་ཅིག ། བཾ་ཤུདྡྷེ་ཤུདྡྷེ་ཡེ་སྭཱཧཱ།
འབྱུང་བ་མེ་ལ་སྦྱིན་སྲེག་བྱས་པས་བྱད་དུ་གྱུར་པ་ཐམས་ཅད་ཁྱེད་རང་གི་ལུས་ལས་ཐོན་མེ་ལ་ཐིམ་པའི་མོས་པ་མཛོད། མེ་ནི་ཚ་ཞིང་བསྲེག་པ་སྟེ། ། ཉོན་མོངས་འདོད་ཆགས་ཐམས་ཅད་སྦྱངས། ། སོར་རྟོག་ཡེ་ཤེས་གསལ་གྱུར་ཅིག ། རཾ་ཤུདྡྷེ་ཤུདྡྷེ་ཡེ་སྭཱཧཱ། འབྱུང་བ་རླུང་ལ་འཁོར་ལོ་བསྐོར་བས་བྱད་དུ་གྱུར་པ་ཐམས་ཅད་ཁྱེད་རང་གི་ལུས་ལས་ཐོན་རླུང་ལ་ཐིམ་པའི་མོས་པ་མཛོད། རླུང་ནི་ཡང་ཞིང་གཡོ་བ་སྟེ། ། ཉོན་མོངས་ཕྲག་དོག་ཐམས་ཅད་སྦྱངས། ། བྱ་གྲུབ་ཡེ་ཤེས་གསལ་གྱུར་ཅིག ། ཡཾ་ཤུདྡྷེ་ཤུདྡྷེ་ཡེ་སྭཱཧཱ།
སྟོང་ཉིད་ནམ་མཁའི་དམིགས་སྦྱོར་གྱིས་བཅིངས་པས་བྱད་དུ་གྱུར་པ་ཐམས་ཅད་དམིགས་མེད་ནམ་མཁའི་རང་བཞིན་དུ་དག་པའི་མོས་པ་མཛོད། ནམ་མཁའ་ཀུན་ཁྱབ་རང་བཞིན་ཅན། ། ཉོན་མོངས་གཏི་མུག་ཐམས་ཅད་སྦྱངས། ། ཆོས་དབྱིངས་ཡེ་ཤེས་གསལ་གྱུར་ཅིག ། ཨེ་ཧོ་ཤུདྡྷེ་ཤུདྡྷེ་ཡེ་སྭཱཧཱ། དེས་ཕྱི་འབྱུང་བ་ལྔ་ཡི་དུག་སྦྱང་བ་སོགས། དེ་ནས་ནང་ཉོན་མོངས་པ་ལྔའི་བྱད་འགྲོལ་བ་ནི། དེ་ཡང་དཔེར་ན། ཁབ་ལེན་གྱི་རྡོས་ལྕགས་སྡུད་པ་བཞིན་ཁྱེད་རང་གི་རྒྱུད་ལས་ཉོན་མོངས་ཀྱི་སྒྲིབ་པ་དང་ལྡན་པར་བྱད་ཁ་སོགས་འགལ་རྐྱེན་ཐམས་ཅད་ཤུགས་ལ་འདུ་བས་སྡིག་སྒྲིབ་སྦྱོང་བ་གལ་ཆེ། དེས་ན་ཁྱེད་རང་ཐ་མལ་དུ་གསལ་བའི་སྤྱི་བོར་པདྨ་དང་ཟླ་བའི་གདན་ལ་ཧཱུྃ་དཀར་པོ་ལས་དཔལ་རྡོ་རྗེ་སེམས་དཔའ་སྐུ་མདོག་དཀར་པོ་ཞི་ཞིང་འཛུམ་པའི་ཉམས་ཅན་རྡོ་རྗེ་དང་དྲིལ་བུ་འཛིན་པ་དར་དང་རིན་པོ་ཆེའི་རྒྱན་ཅན་ཡུམ་རྡོ་རྗེ་སྙེམས་མ་དཀར་མོ་དང་སྙོམས་པར་འཇུག་པའི་བདག་ཉིད་ཅན་དུ་གྱུར།
དེ་ལྟར་གསལ་བཏབ་ནས་ཚེ་རབས་ཐོག་མེད་ནས་བསགས་པའི་སྡིག་སྒྲིབ་ཐམས་ཅད་བཤགས་པ་དང་། ཕྱིན་ཆད་མི་བགྱིད་སྙམ་པའི་དམ་བཅའ་བརྟན་པོས་ཡིག་བརྒྱ་དང་སྙིང་པོ་འདི་ཉིད་བཟླས་པས་སྐུ་ལས་བྱུང་བའི་བྱང་སེམས་བདུད་རྩིའི་རྒྱུན་གྱིས་སྡིག་སྒྲིབ་ཐམས་ཅད་ནག་ནུར་གྱིས་སྦྱོང་བའི་མོས་པ་མཛོད། ཨོཾ་བཛྲ་སཏྭ་ས་མ་ཡ་སོགས་དང་། ཨོཾ་བཛྲ་སཏྭ་ཨཱཿ ཞེས་ཅི་ནུས་སུ་བཟླས་མཐར། མགོན་པོ་བདག་ནི་མི་ཤེས་རྨོངས་པ་ཡིས། ། དམ་ཚིག་ལས་ནི་འགལ་ཞིང་ཉམས། ། བླ་མ་མགོན་པོས་སྐྱབས་མཛོད་ཅིག ། གཙོ་བོ་རྡོ་རྗེ་འཛིན་པ་སྟེ། ། ཐུགས་རྗེ་ཆེན་པོའི་བདག་ཉིད་ཅན། །
འགྲོ་བའི་གཙོ་ལ་བདག་སྐྱབས་མཆི། ། སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་ཆག་ཐམས་ཅད་མཐོལ་ཞིང་བཤགས་སོ། ། སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་དེ་ལྟར་མོས་དུང་གིས་གསོལ་བ་བཏབ་པ་རྡོ་རྗེ་སེམས་དཔའ་འོད་དུ་ཞུ་ནས་ཁྱེད་རང་ལ་ཐིམ་པའི་མོས་པ་མཛོད། གསུམ་པ་བྱད་འགྲོལ་ཞིང་བྱད་ཐག་དམིགས་བྱར་གསལ་བ་མེ་ལྷར་འབུལ་བ་ནི། གྲི་ལྕགས་ལས་གྲུབ་པའི་ཆུ་གྲི་ར་རོག་འོག་ཅན་གྱི་རྭས་ཡུ་བ་བྱས་པ་ཐོགས་ལ། སློབ་དཔོན་ཁྲོ་བོའི་རྒྱལ་པོ་རྡོ་རྗེ་གཙུག་ཏོར་དུ་གསལ་བའི་ཕྱག་ན་ཡེ་ཤེས་ཀྱི་རལ་གྲི་མེ་འབར་བ་བསྣམས་པས་ཁྱེད་རང་གི་ལུས་ལ་བཅིངས་པའི་བྱད་ཐག་འདི་ཉིད་བཅད་པས་བཅིངས་པའི་ཉེས་པ་ཐམས་ཅད་ལ་གྲོལ་བའི་མོས་པ་མཛོད། ཧཱུྃ། བདག་ཉིད་ཁྲོ་རྒྱལ་གཙུག་ཏོར་གྱིས། ། ཕྱག་ན་ཡེ་ཤེས་རལ་གྲི་བསྣམས། །
ཚེ་སྔོན་ལས་ངན་ལས་གྲུབ་པའི། ། ནད་དང་གདོན་དང་རིགས་སྔགས་བྱད། ། ཕ་རོལ་མི་དང་མི་མིན་གྱིས། ། དངོས་སུ་བསམ་སྦྱོར་ངན་པ་དང་། ། ལྐོག་ཏུ་བསམ་པ་དུག་གཡོས་དང་། ཕྲ་མེན་གཏད་ཁྲམ་འགོང་ཆོག་དང་། ། ཁང་སེལ་ཞིང་སེལ་དུ་རླུང་དང་། ། ཧོཾ་དང་སྤར་བུ་བསྐོར་བ་དང་། ། བྱད་དུ་བཅུག་ཅིང་ངག་མནན་པ། ། མི་མཐུན་སྦྱོར་བའི་དུག་རྣམས་ཀུན། །
གཅོད་བྱེད་རལ་གྲི་མེ་འབར་བས། ། ཐམས་ཅད་དུམ་བུར་གཏུབས་ནས་ཀྱང་། ། ཡེ་ཤེས་མེ་ལྷའི་ཞལ་དུ་འབུལ། ། ཤོ་དང་ཁྲམ་ལ་བཏབ་པ་རྣམས། ། གནམ་ལྕགས་རལ་གྲི་འབར་བས་བཅད། ། ཏིང་འཛིན་སྔགས་དང་ཕྱག་རྒྱས་བཅད། ། ཨོཾ་ཀ་ཡ་ཀྵ་ཡ། བཛྲ་ཚིནྡྷ་ཚིནྡྷ། ཤིནྟ་ཤིནྟ་ཤག་བྱེར། ཡར་ཡར་སྟཾ་བྷ་ཡ་བྱེར།
ཛམྦྷ་ཡ་བྱེར། མོ་ཧ་ཡ་བྱེར། ཡ་བཟློག་བྷྱོཿ ཨཱཿཝཱཀ་ཀྵ་ཡ། བཛྲ་ཚིནྡྷ་ཚིནྡྷ། ཤིནྟ་ཤིནྟ་ཤག་བྱེར། ཡར་ཡར་སྟཾ་བྷ་ཡ་བྱེར། ཛམྦྷ་ཡ་བྱེར། མོ་ཧ་ཡ་བྱེར། ཡ་བཟློག་བྷྱོཿ
ཧཱུྃ་ཙིཏྟ་ཀཱ་ཡ་བཛྲ་ཛི་ཧན། བཛྲ་ཚིནྡྷ་ཚིནྡྷ། ཤིནྟ་ཤིནྟ་ཤག་བྱེར། ཡར་ཡར་སྟཾ་བྷ་ཡ་བྱེར། ཛམྦྷ་ཡ་བྱེར། མོ་ཧ་ཡ་བྱེར། ཡ་བཟློག་བྷྱོཿ ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བྷི་ཤ་དྷེ།
བྷི་ཤ་དྷེ། བྷཻ་ར་བྷཻ་རཿ བཛྲ་དྷ་ར་ཎིཿ བྷནྡྷ་བྷནྡྷ་ནི། བཛྲ་པཱ་ཎི་ཕཊ་ཧཱུྃ་ཧཱུྃ་ཕཊ་ཕཊ་སྭཱཧཱ། ཧཱུྃ་བྷྲཱུྃ་བྷནྡྷ་བྷནྡྷ་ཕཊ་སྭཱཧཱ། ཞེས་བཟླ་བཞིན་པར་བྱད་ཐག་འགྲོལ་ཞིང་གཅོད་དོ། ། དེ་ནས་དམིགས་བྱ་མེ་ལྷར་འབུལ་བ་ལས་ཐབ་དང་། མེ་ལྷ་གསལ་གདབ་པ་ནི། ལྕགས་སླང་ལ་སོགས་པའི་སྣོད་དུ་སྐྱེར་ཤིང་སོགས་དྲག་པོའི་ཤིག་གི་ནམ་གྲུ་གསུམ་དུ་བརྩིགས་པ་དེ་མདུན་དུ་བཤམས་ལ།
རཾ་ཛྭ་ལ་རཾ། ཞེས་བརྗོད་ཅིང་མེ་སྤར། ཧཱུྃ་ཧཱུྃ། ཞེས་རླུང་གཡབ་ཀྱིས་མེ་གསོས་ནས། ཨ་མྲྀ་ཏས་བསངས། སྭ་བྷ་ཝས་སྦྱངས། སྟོང་པའི་ངང་ལས་ཧཱུྃ་ཡིག་ལས་བྱུང་བའི། ། དྲག་པོའི་ཐབ་ཁུང་གྲུ་གསུམ་མཚན་ཉིད་ཀུན། ། ཡོངས་རྫོགས་ནང་དུ་རཾ་ལས་བསྐལ་པའི་མེ། ། འབར་དབུས་པད་ཉིར་མཐིང་ནག་ཡི་གེ་ཧཱུྃ། །
དེ་ལས་འོད་འཕྲོས་སངས་རྒྱས་སྲས་བཅས་མཆོད། ། ཕས་རྒོལ་རིགས་སྔགས་དམོད་པའི་སྦྱོར་བ་བཤིག ། བྱིན་རླབས་དངོས་གྲུབ་དྭངས་བཅུད་ཧཱུྃ་ལ་ཐིམ། ། དེ་ཉིད་ཡོངས་གྱུར་པདྨ་ཉི་ཟླའི་སྟེང་། ། མེ་ལྷ་ཁྲོ་རྒྱལ་རྡོ་རྗེ་གཙུག་ཏོར་ཅན། ། དབུ་སྟོང་རྩ་ཞལ་ཉིས་བརྒྱ་མཐིང་ནག་རྔམ། ། གཡས་ཞལ་ཉིས་བརྒྱ་གསེར་མདོག་འཛུམ་ཉམས་རྒྱས། ། རྒྱབ་ཞལ་ཉིས་བརྒྱ་དམར་པོ་ཆགས་པའི་ཉམས། ། གཡོན་ཞལ་ཉིས་བརྒྱ་ལྗང་གུ་གཏུམ་པའི་ཚུལ། ། སྟེང་ཞལ་ཉིས་བརྒྱ་དཀར་པོ་བཞད་པའི་ཞལ། །
སྟོང་ཕྲག་ཕྱག་ལྡན་བྱེ་བ་ཕྲག་བརྒྱའི་སྤྱན། ། དམར་ཟླུམ་སྡང་མིག་ཕྱོགས་བཅུ་ཀུན་ཏུ་བལྟ། ། རྫི་སྨིན་ཨག་ཚོམ་དམར་སེར་མེ་ལྟར་འབར། ། ཞལ་གདངས་ཡ་སོ་ཧཱུྃ་ལས་ཁྲོ་བོ་བཅུ། ། མ་སོ་ཧྲཱིཿལས་ཁྲོ་མོ་བཅུ་རུ་གཙིགས། ། མགྲིན་པ་ཉི་ཟླ་ལྕེ་ནི་གཅོད་བྱེད་ཀྱི། ། རྣོ་ངར་རལ་གྲི་འབར་བའི་རྣམ་པར་གདེངས། ། སྟོང་ཕྲག་ཕྱག་ན་གནམ་ལྕགས་རལ་གྲི་བསྣམས། ། ཐོད་སྐམ་དབུ་བརྒྱན་ཞིང་གླང་སྟོད་གཡོགས་དང་། ། སྟག་ཤམ་མགོ་ཕྲེང་དུར་ཁྲོད་རྒྱན་ཆས་བརྗིད། །
ཞབས་གཉིས་བརྐྱང་བསྐུམ་འདོར་སྟབས་དྲག་པོར་བསྒྲད། ། གར་དགུའི་ཉམས་རྒྱས་དབང་སྔོན་ལྷུན་པོ་ལ། ། ཉི་མ་སྟོང་གི་འཁྱུད་བཞིན་གཟི་བརྗིད་འབར། ། བསྐལ་པའི་མེ་དཔུང་འཁྲུགས་པའི་ཀློང་ན་བཞུགས། ། དེ་ཡི་སྤྱི་བོར་ཟླ་སྟེང་ཨོཾ་དཀར་པོ། ། མགྲིན་པར་པདྨ་དམར་པོའི་ལྟེ་བར་ཨཿ སྙིང་ཁར་ཉི་དཀྱིལ་ཧཱུྃ་སྔོན་མཚན་པ་ལས། འོད་འཕྲོས་རྡོ་རྗེ་གསུམ་གྱི་ལྷ་ཚོགས་བསྐུལ། ། སྤྱན་དྲངས་ཡི་གེ་གསུམ་ལ་ཐིམ་པ་ཡིས། ། རིམ་བཞིན་རྣམ་སྣང་དཀར་པོ་འཁོར་ལོ་འཛིན། །
སྣང་མཐའ་དམར་པོ་གཡས་པ་པདྨ་འཛིན། ། མི་བསྐྱོད་མཐིང་ཁ་གཡས་པ་རྡོ་རྗེ་འཛིན། ། ཀུན་ཀྱང་གཡོན་པ་དྲིལ་འཛིན་ལོངས་སྐུའི་ཆས། ། མཚན་དཔེའི་གཟི་འབར་སྐུ་གསུང་ཐུགས་བྱིན་རླབས། ། དེ་ལྟར་གསལ་བའི་ཐུགས་ཀའི་ཧཱུྃ་ཡིག་ལས། ། འོད་འཕྲོས་རང་འདྲའི་ཡེ་ཤེས་སྤྱན་དྲངས་གྱུར། ། སྤྱན་འདྲེན་པ་ནི། ཧཱུྃ། དམིགས་མེད་མཁའ་ལྟར་ཁྱབ་ཅིང་དག་པའི་སྐུ། ། སྤྱན་འདྲེན་གཤེགས་སུ་གསོལ་བ་མི་དམིགས་ཀྱང་། །
ཐུགས་རྗེའི་ངང་ཉིད་ཆོས་སྐུ་དག་པ་ལས། ། ཡེ་ཤེས་སྒྱུ་མར་རོལ་ཕྱིར་གཤེགས་སུ་གསོལ། ། ཨོཾ་བཛྲ་ཀྲོ་དྷ་ས་མ་ཛཿ ཛཿཧཱུྃ་བཾ་ཧོ། གཉིས་སུ་མེད་པར་གྱུར། མཆོད་པ་འབུལ་བ་ནི། བླ་མེད་མཆོག་གི་མཆོད་པ་དམ་པ་འདི། ། ཡེ་ཤེས་ལྔ་ཡི་འོད་ཟེར་རྣམ་པར་འཕྲོ། ། འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། ། དམ་ཚིག་བཞིན་དུ་ཅི་བདེར་བཞེས་སུ་གསོལ། །
ཨོཾ་བཛྲ་ཀྲོ་དྷ་ས་པ་རི་ཝཱ་ར་ཨརྒྷཾ་ནས་ཤཔྟའི་བར་དང་། མ་ཧཱ་པཉྩ་ཨ་མྲྀ་ཏ་ཁ་རཾ་ཁཱ་ཧིཿ མ་ཧཱ་རཀྟ༞ མ་ཧཱ་བ་ལིངྟ༞ ཞེས་མཆོད་དོ། ། བསྟོད་པ་བྱ་བ་ནི། རྒྱལ་བ་ཀུན་གྱི་ཐུགས་རྗེའི་རྣམ་རོལ་ལས། ། རིག་སྔགས་དམོད་པ་ཕྱིར་བཟློག་དྲག་པོའི་ལྷར། ། རྣམ་རོལ་རྡོ་རྗེ་ཁྲག་འཐུང་གཙུག་ཏོར་ཅན། ། འཇིགས་བྱེད་འཇིགས་མཛད་ཁྱོད་ལ་ཕྱག་འཚལ་བསྟོད། ། ཞེས་བསྟོད། བྱད་ཐག་བཅད་པ་དམིགས་རྟེན་དུ་བྱས་ལ།
ན་མོ་རིག་འཛིན་རྩ་བརྒྱུད་ཀྱི་བླ་མ་དམ་པ་རྣམས་ཀྱི་བཀའ་བདེན་པ་དང་། སངས་རྒྱས་ཀྱི༞ ཆོས་ཀྱི༞ དགེ་འདུན་གྱི༞ གསང་སྔགས་དང་། རིག་སྔགས་དང་། གཟུངས་སྔགས་དང་། སྙིང་པོ་དང་། ཕྱག་རྒྱ་དང་། ཏིང་ངེ་འཛིན་གྱི་བདེན་པ་དང་། ཆོས་ཉིད་གདོད་ནས་སྟོང་ཀྱང་ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་དང་། ཁྱད་པར་བཅོམ་ལྡན་འདས་ཁྲོ་བོའི་རྒྱལ་པོ་རྡོ་རྗེ་གཙུག་ཏོར་གྱི་ལྷ་ཚོགས་འཁོར་དང་བཅས་པ་རྣམས་ཀྱི་བདེན་པ་དང་། བདེན་པ་ཆེན་པོའི་མཐུ་ལ་བརྟེན་ནས་ཕ་རོལ་གྱི་རིག་སྔགས་མཁན་གྱི་བྱད་ཕུར་རྦོད་གཏོང་བསམ་ངན་སྦྱོར་རྩུབ་ཀྱི་ནུས་པ་ཐམས་ཅད་དམིགས་པའི་རྟེན་འདི་ལ་ཁུག་ཅིག
སྙིང་པོའི་སྔགས་་་་་་ཏདྱ་ཐཱ། ཨོཾ་ཨ་ན་ལེ་སོགས། མཐར་ཨ་ཀརྵ་ཡ་ཛཿཛཿ ཞེས་བརྗོད། ཁྲོ་རྒྱལ་འཁོར་བཅས་གནམ་ས་ལྟ་བུའི་ཞལ་གདངས་ནས་གནོད་བྱེད་ཐམས་ཅད་གསོལ་བར་གྱུར། ཞེས་བརྗོད་ཅིང་བསམ་ནས་སྡེ་བརྒྱད་བྱད་ཐག་བཅད་ནས་ཀྱང་།་་་་་ བྱད་ཐག་འབུལ་ཚིག་དང་བསྟུན་ནས་རིམ་པས་མེ་ལ་འབུལ། དྲག་པོ་མེ་ལྷའི་ཞལ་དུ་འབུལ། ། ཡུངས་ཟོར་ཚེ་ཟོར་ཛྭ་ལ་རཾ། ། གཤིན་རྗེའི་འཁོར་ལོ་ཛྭ་ལ་རཾ། །
གཟའ་ཡི་ཀིང་ཀང་ཛྭ་ལ་རཾ། ། གནོད་བྱེད་གདུག་རྩུབ༞ ། ལྷ་ཆད་རྡོ་འབེབས༞ མུ་སྟེགས་བར་ཆད༞ མ་མོའི་ཁྲག་ཟོར༞ བདུད་ཀྱི་ཁྲམ་འདེབས༞ རྒྱལ་པོའི་ཐོག་རྒྱུག༞ སྲིན་པོས་ཟ་རེས༞ ལྟས་ངན་བརྒྱད་ཅུ༞ ཡེ་འདྲོག་སུམ་བརྒྱ༞ བྲམ་ཟེའི་ཚེ་རྐུ༞ བདུད་ཀྱི་ནང་འཐབ༞ བནྡྷེའི་སྔགས་ཟོར༞ བོན་པོའི་གཙོ་དམར་ཛྭ་ལ་རཾ། ཤོ་ལ་ཐེབས་པ་ཤོ་ཁ་བསྒྱུར། ཁྲམ་ལ་བཏབ་པ་ཁྲམ་ཁ་བསྒྱུར། གདོན་བགེགས་ལོག་འདྲེན་འབྱུང་པོའི་ཚོགས། ། མ་རུངས་གདུག་པ་ཚར་བཅད་ནས། ། དྲག་པོའི་ལྷ་ཚོགས་ཞལ་དུ་འབུལ། ། ཞེས་བརྗོད་ཅིང་ལྷག་མ་མ་ལུས་པར་འབུལ་ལོ། ། དེ་ནས་མེ་ལྷར་མཆོད་བསྟོད་བྱས་ནས།
ཡེ་ཤེས་པ་ཆོས་ཀྱི་དབྱིངས་སུ་གཤེགས། དམ་ཚིག་པ་མེར་འབར་བར་གྱུར། བཞི་པ་བྱད་བཀྲུ་ཞིང་མེ་ལ་འགོང་པས་བྱད་ཕུར་བསྲེགས་པ་ནི་ལས་སྦྱོར་གྱི་སྔགས་ཆུ་སྒྲོ་གཞོབ་ཅན་གྱི་བུམ་ཆུ་ཐོགས་ལ། དེ་ཡང་སྔགས་ཀྱི་བསྐོལ་བའི་ཆུ་འདི་ཉིད་ཀྱིས་ཁྱེད་རང་གི་སྤྱི་བོ་ནས་བླུགས་པས་ཐོག་མར་སྤྱི་བོར་གནོད་བྱེད་ཀྱི་མཆོད་རྟེན་ནག་པོ་དེ་བྱེ་མའི་མཁར་ཆུས་བཤིག་པ་བཞིན་སྦྱངས་ནས་མཐར་ཁྱེད་རང་གི་ལུས་ངག་ཡིད་གསུམ་ལ་གནས་པའི་ཉེས་སྐྱོན་ཐམས་ཅད་བཀྲུས་ཤིང་སྦྱངས་པས་དྲི་མ་མེད་པའི་ཤེལ་ལྟར་དག་ཅིང་གཙང་བར་གྱུར་པའི་མོས་པ་མཛོད། ཐོག་མར་བུམ་ཆུས་ཁ་བཤལ་ནས་ཕྱིར་དོར། དེ་ནས་ཁོག་ཏུ་གཏོང་སླར་སྤྱི་བོར་ལུགས་བཞིན་པར་སཱཙྪ་ཉིད་བཤིག་པར་བྱའོ། ། ཧཱུྃ་དཀོན་མཆོག་བདེན་པའི་ཐུགས་རྗེ་དང་། ། རིག་འཛིན་བརྒྱུད་པའི་བྱིན་རླབས་ཀྱིས། ། གསང་སྔགས་རིག་སྔགས་གཟུངས་སྔགས་མཐུས། ། རྟེན་འབྲེལ་རྫས་ཀྱི་སྦྱོར་བ་ཡིས། །
རྣམ་དག་ལྷ་ཡི་ཆུ་རྒྱུན་དང་། ། རྨད་བྱུང་ཡེ་ཤེས་བདུད་རྩི་འདིས། ། ལས་དང་ཉོན་མོངས་བག་ཆགས་དང་། ། ནད་གདོན་སྡིག་སྒྲིབ་མ་ལུས་འཁྲུ། ། ཕོ་རྒྱུད་རྣམས་ཀྱི་ཆེ་བཙན་པ། ། དབང་ཕྱུག་ཆེན་པོས་བཅིངས་པ་འཁྲུ། ། མོ་རྒྱུད་རྣམས་ཀྱི་ཚེ་བཙན་པ། ། ཨུ་མ་དེ་ཝིས་བཅིངས་པ་འཁྲུ། ། དགྲ་སྲོག་འཁོར་ལོས་གཅོད་པའི་ཕྱིར། ། གཤིན་རྗེ་ཡབ་ཡུམ༞ །
མ་ཚོགས་དགྲ་ལ་དབབ་པའི་ཕྱིར། ། སྲིད་པའི་རྒྱལ་མོས་བྱིན་བརླབས་ཀྱིས། ། གསང་སྔགས་བསྟན་པ་སྲུང་མཛད་མ། ། སྔགས་སྲུང་ཆེན་མོས་བྱིན་བརླབས་ཀྱིས། ། དགྲ་ལ་བདུད་དམག་དབབ་མཛད་པའི། ། བདུད་དམག་ཡབ་ཡུམ་བཅིངས་པ་འཁྲུ། ། ལྟས་ངན་ཆོ་འཕྲུལ་མངའ་བདག་སྟེ། ། རྒྱལ་པོས་བཅིངས་པ༞ ། སྨྱོ་འབོག་ཆོ་འཕྲུལ་མངའ་བ་སྟེ། ། སྲོག་བདག་ཚངས་པས༞ །
སྤྲུལ་པ་སྣ་ཚོགས་སྟོན་མཛད་པའི། ། དགྲ་ལྷས་བཅིངས་པ༞ ། དགྲ་སྙིང་ཟས་སུ་ཟ་མཛད་པའི། རཀྵ་གློག་ཕྲེང༞ ། དགྲ་ཁྲག་སྐམ་དུ་འཐུང་མཛད་པའི། ། སྦལ་མགོ་ཁྲག་མིག༞ ། དགྲ་སྙིང་ཟས་སུ་རོལ་མཛད་པའི། ། ཡཀྵ་མེ་དབལ༞ ། བསྟན་པའི་བར་ཆད་སྒྲོལ་མཛད་པའི། ། མ་ཧཱ་ཀཱ་ལས་བཅིངས༞ །
དམ་ལས་འདས་པ་བསྒྲལ་བའི་ཕྱིར། ། རུ་ཏྲས་བཅིངས་པ༞ ། དགྲ་སྡང་ཁྲམ་ལ་དབབ་མཛད་པའི། ། དམུ་ཡིས་བཅིངས་པ༞ ། ལོག་ལྟ་བར་ཆད་འདུལ་མཛད་པའི། ། གུ་ལང་ནག་པོས་བཅིངས་པ༞ ། བར་ཆད་འགོང་པོ་འདུལ་མཛད་པའི། ། ལྷ་རབས་ཤམ་པོས༞ ། མངོན་ཤེས་གཏན་ལ་དབབ་མཛད་པའི། ། ཐོག་གི་བུ་ཡུག༞ །
ཟས་ནོར་དངོས་གྲུབ་སྟེར་མཛད་པའི། ། ཐེ་རང་བཅིངས༞ ། དགྲ་ལ་གྲི་འཐབ་གཏོང་མཛད་པའི། ། བཙན་རྒོད་རྣམས་ཀྱིས་བཅིངས་པ༞ ། དགྲ་ལ་ཕུང་བརྡལ་གཏོང་བྱེད་པའི། བི་ན་ཡ་ཀས༞ ། དགྲ་ལ་ཕུང་གསུམ་གཏོང་བྱེད་པའི། ། ཡམ་ཤུད་དམར་པོས་བཅིངས་པ༞ ། དགྲ་བོ་ཐུན་གྱིས་བསད་མཛད་པའི། ། མགྱོགས་བྱེད་ནག་པོས༞ །
དགྲ་ལ་ཀླུ་ནད་བཏང་བའི་ཕྱིར། ། ཀླུ་བདུད་མགོ་དགུས་བཅིངས༞ ། དགྲ་ལ་མཛེ་ནད་གཏོང་བའི་ཕྱིར། ། ཡཀྵ་ནག་མོས༞ ། དེ་ལ་སོགས་ཏེ་ལྷ་སྲིན་གྱི། ། གཏད་ཁྲམ་མནན་གཟེར་ཐམས་ཅད་འཁྲུ། ། ཕྱི་ཁྲུས་དུང་ལས་དཀར་བ་དང་། ། ནང་ཁྲུས་མཆོང་ལས་དམར་གྱུར་ཅིག ། བྱད་ལྟེམས་ཉེས་ཚོགས་བྱང་གྱུར་ཅིག ། ཨོཾ་ཀཱ་ཡ་ཀྵ་ཡ་བཛྲ་ཚིནྡྷ་ཚིནྡྷ།
ཤིནྟ་ཤིནྟ་ཤག་བྱེར། ཡར་ཡར་སྟཾ་བྷ་ཡ་བྱེར། ཛཾ་བྷ་ཡ་བྱེར། མོ་ཧ་ཡ་བྱེར། ཡ་བཟློག་བྷྱོཿ ཨཱཿཝཱཀ་ཀྵ་ཡ། བཛྲ་ཚིནྡྷ་ཚིནྡྷ། ཤིནྟ་ཤིནྟ་ཤག་བྱེར། ཡར་ཡར་སྟཾ་བྷ་ཡ་བྱེར། ཛཾ་བྷ་ཡ་བྱེར།
མོ་ཧ་ཡ་བྱེར། ཡ་བཟློག་བྷྱོཿ ཧཱུྃ་ཙིཏྟ་ཀྵ་ཡ། བཛྲ་ཛི་ཧན། ཚིནྡྷ་ཚིནྡྷ། ཤནྟི་ཤིནྟ་ཤག་བྱེར། ཡར་ཡར་སྟཾ་བྷ་ཡ་བྱེར། ཛཾ་བྷ་ཡ་བྱེར། མོ་ཧ་ཡ་བྱེར། ཡ་བཟློག་བྷྱོཿ
ཞེས་ཁྲུས་ཆུས་རྒྱུན་མ་ཆད་པར་བཀྲུའོ། ། བྱད་ཕུར་བསྲེགས་པ་ནི། དེ་ནས་མེ་ལ་ཕན་ཚུན་དུ་ལན་བདུན་འགེམ་པའི་ཚེ་ཡེ་ཤེས་ཀྱི་མེ་ལྕེས་ཁྱེད་རང་གི་ལུས་ལ་གནས་པའི་བྱད་ཁ་ཕུར་ཁ། ཆག་ཆེ་ཉམ་ང་ཐམས་ཅད་བསྲེགས་ཤིང་སྦྱངས་པའི་མོས་པ་མཛོད། སྐུ་གསུང་ཐུགས་སྔགས་་་་་་ཨོཾ་ཀཱ་ཡ་སོགས། བཟླ་ཞིང་། བསྒྲུབ་བྱ་མེ་ལ་ལན་བདུན་འགོམ་དུ་བཅུག མེ་ལ་མཆོངས་པ་ཙམ་གྱིས་བྱད་དང་གཏད་ཁྲམ་ལས་གྲོལ་བར་བསམ་མོ། ། དེ་ནས་རེ་བའི་གདན་དོར་གདན་དཀར་པོར་འབྲུ་ཚོམ་བཀོད་པའི་ཁར་གོས་གསར་པ་བཀོན་ལ་བཞག་གོ ། ལྔ་པ་བྱབས་རྫས་རིམ་པ་གསུམ་གྱིས་བྱབས་པ་ལས།
བྱབས་རྫས་དང་པོས་བྱབས་པ་ནི། ། བ་ལུ་སྤེའུ་ལྕུག་མ་རྨ་བྱའི་མདོངས་རྣམས་རྡོ་རྗེའི་ཐལ་མོ་སྦྱར་བའི་བར་དུ་བཟུང་ལ། འོ་བྱབས་རྫས་འདི་ཉིད་ཀྱིས་ཁྱེད་རང་གི་ལུས་ལ་བྱབས་པ་ཙམ་གྱིས་བྱད་ཕུར་ནད་གདོན་མི་མཐུན་པའི་ཕྱོགས་ཐམས་ཅད་སྦུར་མ་རླུང་གིས་བསྡུས་པ་ལྟར་ཕྱག་ནས་མེ་ལ་སྤྲུགས་ཏེ་རྗེས་མེད་དུ་བསྲེག་པའི་མོས་པ་མཛོད། ཧཱུྃ། བདུད་རྩི་ཅན་གྱི་ཤིང་བུ་འདི། ། བ་ལུས་བུ་ཡི་ཚུལ་དུ་བྱས། ། སྤེའུ་ཤིང་གི་མ་ཚན་དེ། ། མ་ཡི་རང་བཞིན་དག་ཏུ་བྱས། ། མ་བུ་སྡེབས་པའི་ལྕུག་མ་ལ། ། མདོངས་ལྡན་རྨ་བྱའི་སྒྲོ་ཡིས་བརྒྱན། །
གྲིབ་དང་ནད་གདོན་རིག་སྔགས་བྱད། ། ཕ་རོལ་རྦོད་གཏོང་དྲག་པོ་དང་། ། གཏད་སེལ་རླུང་གི་སྦྱོར་ངན་པ། ། ཕྲ་མེན་ཆོ་འཕྲུལ་ངན་པ་སོགས། ། ཏིང་འཛིན་སྔགས་དང་ཕྱག་རྒྱ་དང་། ། རྟེན་འབྲེལ་རྫས་ཀྱི་ནུས་པ་ཡིས། ། ཉེས་སྐྱོན་ལོག་པའི་སྦྱོར་བ་རྣམས། ། མེ་ལོང་ཕྱིས་བཞིན་བྱང་གྱུར་ཅིག ། སྟེང་ཕྱོགས་ལྷ་ཡི་བཅིངས་པ་བྱབས། །་་་་་ བྱབས་ཚིག་དང་བསྟུན་མེའི་སྟེང་དུ་འཕྱོང་ཚུལ་བྱ།
ཤར་ཕྱོགས་དྲི་ཟས༞ ། ཤར་ལྷོ་མེ་ལྷས༞ ། ལྷོ་ཕྱོགས་གཤིན་རྗེའི༞ ། ལྷོ་ནུབ་སྲིན་པོས༞ ། ནུབ་ཕྱོགས་ཆུ་ལྷས༞ ། ནུབ་བྱང་རླུང་ལྷས༞ ། བྱང་ཕྱོགས་གནོད་སྦྱིན༞ ། བྱང་ཤར་དབང་ལྡན༞ ། སྟེང་ཕྱོགས་ལྷ་དབང་བཅིངས་པ༞ ། འོག་ཕྱོགས་ཀླུ་དབང༞ །
བྱབས་པ་ཐམས་ཅད་བྱང་གྱུར་ཅིག ། གདོན་བགེགས་ལོག་འདྲེན་འབྱུང་པོ་རྣམས། ། དོན་ལ་སྨྲ་བསམ་བརྗོད་མེད་ཡིན། ། རང་སེམས་འཕོ་འགྱུར་བྲལ་བ་འདིས། ། འཁོར་འདས་གཉིས་མེད་ཆོས་ཀྱི་སྐུ། ། ཆོས་ཉིད་རང་སོ་ཟིན་གྱུར་ཅིག ། སྐུ་གསུང་ཐུགས་ཀྱི་སྙིང་པོ་བརྗོད། ། བྱབས་རྫས་གཉིས་པས་བྱབས་པ་ནི། ། སྔར་བཞིན་བྱབས་རྫས་འོམ་བུ་ཀུ་ཤ་འཇག་མ་རྣམས་ཐོགས་ལ་དམིགས་པ་སྤོ། ཧཱུྃ་གཙང་ཞིང་གཙང་མ་འོམ་བུ་ཤིང་། །
ཐབས་ཀྱི་རང་བཞིན་ཚུལ་དུ་བྱས། ། ཀུ་ཤ་བྱང་ཆུབ་བསྐྱེད་པའི་གདན། ། འཇག་མ་ཤེས་རབ་རང་བཞིན་ཏེ། ། ཐབས་ཤེས་ཚུལ་དུ་བྱབས་པ་འདིས། ། དེ་རིང་འདིར་ཚོགས་བདག་བཅས་ཀྱི། ། ཕུང་པོ་ཁམས་དང་སྐྱེ་མཆེད་དང་། ། སྲོག་ལུས་དབང་ཐང་རླུང་རྟ་ལ། ། ལྷ་སྲིན་སྡེ་བརྒྱད་གདོང་ཐུག་དང་། ། གཏད་ཁྲམ་གདོང་དང་མི་གཙང་གྲིབ། ། གློ་བུར་ཡེ་འདྲོག་མི་མཐུན་བྱབས། །་་་་་
སྔར་བཞིན་མེའི་སྟེང་དུ་འཕྱོང་ཚུལ་བྱ། མ་མོས་བཅིངས་པ་ཐམས་ཅད་བྱབས། ། བདུད་ཀྱིས་བཅིངས་པ་ཐམས་ཅད་བྱབས། ། གནོད་སྦྱིན༞ ། གཟའ་ཡིས༞ ། རྒྱལ་པོས་བཅིངས༞ ། བཙན་གྱིས༞ ། ཀླུ་ཡིས༞ ། དམུ་ཡིས༞ ། རྡོ་རྗེ་ལེགས་པས་བཅིངས་པ་བྱབས། །
བྱབས་པས་ཉེས་ཚོགས་འཛིན་རྟོག་ཞི། ། ཟུང་འཇུག་སྐུ་བཞི་མངོན་གྱུར་ཤོག ། སྐུ་གསུང་ཐུགས་ཀྱི་སྙིང་པོ་བརྗོད། ། བྱབས་རྫས་གསུམ་པ་མདའ་དར་གྱིས་བྱབས་པ་ནི། དེ་ཡང་མདའ་ལ་བཏགས་པའི་དར་ཚོན་སྣ་ལྔ་པོ་འདི་ཉིད་རྒྱལ་བ་རིགས་ལྔའི་སྐུར་གསལ་བའི་སོ་སོའི་སྐུ་ལས་དྲི་མ་མེད་པའི་འོད་ཟེར་དཀར་སེར་དམར་ལྗང་མཐིང་ཁའི་ཚུལ་དུ་ཁྱེད་རང་གི་རྒྱུད་ལ་གནས་པའི་དུག་ལྔའི་ཉེས་ཚོགས་ཐམས་ཅད་སྦྱངས་ནས་ཡེ་ཤེས་ལྔར་རྒྱས་བཏབ་པའི་མོས་པ་མཛོད། ཧཱུྃ། སྨྱུག་མ་ཆོས་ཉིད་སྟོང་པ་ལ། ། སྒྲོ་ནི་སྐུ་གསུང་ཐུགས་ཀྱི་རྟགས། ། སྟོང་ནི་ཐབས་དང་ཤེས་རབ་ཚུལ། ། མདེའུ་ཆོས་སྐུ་ཉག་གཅིག་རྟགས། །
རྟེན་འབྲེལ་ཐབས་ཀྱི་མདའ་བཟང་ལ། ། ཤེས་རབ་སྟོང་གསལ་མེ་ལོང་བརྒྱན། ། ཡེ་ཤེས་ལྔ་མཚོན་དར་གྱིས་སྤྲས། ། མདའ་དར་མཐིང་ཁ་རྣམ་སྣང་གསལ། ། ཉོན་མོངས་གཏི་མུག་ཐམས་ཅད་བྱབས། །་་་་་ སྔར་བཞིན་མེའི་སྟེང་དུ་འཕྱོང་ཚུལ་བྱ། ཆོས་དབྱིངས་ཡེ་ཤེས་གསལ་གྱུར་ཅིག ། མདའ་དར་དཀར་པོ་རྡོར་སེམས་གསལ། ། ཉོན་མོངས་ཞེ་སྡང་ཐམས་ཅད་བྱབས། ། མེ་ལོང་ཡེ་ཤེས་གསལ་གྱུར་ཅིག །
མདའ་དར་སེར་པོ་རིན་འབྱུང་གསལ། ། ཉོན་མོངས་ང་རྒྱལ་ཐམས་ཅད་བྱབས། ། མཉམ་ཉིད་ཡེ་ཤེས་གསལ་གྱུར་ཅིག ། མདའ་དར་དམར་པོ་སྣང་མཐའ་ཡས། ། ཉོན་མོངས་འདོད་ཆགས༞ ། སོར་རྟོག་ཡེ་ཤེས་གསལ་གྱུར༞ ། མདའ་དར་ལྗང་གུ་དོན་གྲུབ་གསལ། ། ཉོན་མོངས་ཕྲག་དོག་ཐམས་ཅད་བྱབས། ། བྱ་གྲུབ་ཡེ་ཤེས་གསལ་གྱུར་ཅིག ། འདོད་ཆགས་ཞེ་སྡང་གཏི་མུག་དག །
ང་རྒྱལ་ཕྲག་དོག་ལས་གྱུར་པའི། ། རྟོགས་ན་ཡེ་ཤེས་རང་བཞིན་ཡིན། ། མ་རྟོགས་དུག་ལྔ་རང་རྒྱུད་པ། ། དུག་ལྔའི་རང་མདངས་དགྲ་བགེགས་རྣམས། ། ཡེ་ཤེས་ལྔ་རུ་ལྷུན་གྲུབ་ནས། ། ཆོས་ཉིད་རང་ས་ཟིན་གྱུར་ཅིག ། སྐུ་གསུང་ཐུགས་ཀྱི་སྙིང་པོ་བརྗོད། ། དྲུག་པ་ཁྲུས་དངོས་ནི། ཐོག་མར་རྟེན་བྱིན་ཅན་གྱི་སྣང་བརྙན་ཤར་བའི་མེ་ལོང་ལ་ཁྲུས་གསོལ་ཏེ། ཧཱུྃ།
སྔོན་ཚེ་སངས་རྒྱས་སྐུ་བལྟམས་ཚེ། ། བརྒྱ་བྱིན་ལ་སོགས་ལྷ་རྣམས་དང་། ། བཀྲ་ཤིས་ལྷ་མོས་གླུར་བཅས་ནས། ། དག་པའི་སྐུ་ཁྲུས་གསོལ་བ་བཞིན། ། དེ་བཞིན་བདག་གིས་སྐུ་ཁྲུས་གསོལ། ། ཨོཾ་སརྦ་ཏ་ཐྭ་ག་ཏ་ཨ་བྷི་ཥེ་ཀ་ཏཱ་ས་མ་ཡ་ཤྲཱི་ཧཱུྃ། ཉོན་མོངས་སྒྲིབ་པ་རྣམ་སྦྱོང་བ། ། ཡེ་ཤེས་ཆེན་པོས་ཁྲུས་བྱས་པའི། ། དུག་ལྔའི་རང་རྒྱུད་རྣམས་སྦྱངས་ནས། ། ཡེ་ཤེས་ལྔ་རུ་ལྷུན་གྲུབ་ཤོག །
སྲབ་འཇམ་ཁ་དོག་རྣམས་ལེགས་པ། ། དྲི་བཟང་སྙིང་པོའི་རབ་བཀོད་པས། ། རྣམ་རྟོག་ཡིད་ཀྱི་གཟུགས་ཅན་ཕྱི། ། མ་རིག་འཁྲུལ་པ་དག་གྱུར་ཅིག ། ཨོཾ་ཨཿཧཱུྃ་ཤུདྡྷེ་ཤུདྡྷེ་སྭཱཧཱ། ཞེས་དར་དཀར་པོས་ཕྱི་བའི་ཚུལ་བྱ། ཁྲུས་ཆུ་དེ་སླར་བུམ་པར་བླུགས་ལ། སློབ་དཔོན་ཁྲོ་བོའི་རྒྱལ་པོ་རྡོ་རྗེ་གཙུག་ཏོར་དུ་གསལ་བའི་ཕྱག་ན་རིན་པོ་ཆེའི་བུམ་པ་བདུད་རྩིའི་ཆུ་བོས་གང་བའི་ཁྲུས་གསོལ་བ་ཙམ་གྱིས་བྱད་ཁ་ཕུར་ཁ་རྦད་འདྲེ་རྦོད་གཏོང་སྡེབས་ཤོར་རླུང་འཁོར་དབྱེ་བསྐྲད་རྨོངས་པ་སོགས་ཀྱིས་བསྐྱེད་པའི་ནད་གདོན་ཆག་ཆེ་ཉམ་ང་ལ་སོགས་པའི་མི་མཐུན་པའི་རྐྱེན་ཐམས་ཅད་བྱང་ཞིང་དག་པར་གྱུར་པའི་མོས་པ་མཛོད། དེ་ནས་བུམ་ཆུ་རྒྱུན་མི་ཆད་པར་སྤྱི་བོ་ནས་བླུག་ཅིང་།་་་་་ སློབ་དཔོན་གྱིས་གཟུངས་རྣམས་བརྗོད་ཅིང་ལས་རྡོར་གྱིས་བུམ་ཆུ་བསྒྲུབ་བྱའི་སྤྱི་བོ་ནས་བླུགས་ལ་འཁྲུ་བ་ཕྱག་ལེན་ནོ།།
ལུས་ཐམས་ཅད་འཁྲུའོ། ། གཟུངས་རིང་ཆེན་མོ་ནི། རྒྱ་གར་སྐད་དུ། བྷ་ར་ཨུ་ཤ་ཙཀྲ་ནཱ་མ། བོད་སྐད་དུ། ངག་འགྲོལ་བའི་འཁོར་ལོ་རྡོ་རྗེ་གཙུག་ཏོར་རྣམ་པར་རྒྱལ་བ་ལ་ཕྱག་འཚལ་ལོ། ། ཧཱུྃ། རྡོ་རྗེ་གཙུག་ཏོར་ཕྱིར་བཟློག་པ་ཆེན་མོ་ནས། མཇུག་བར་ཆད་ཐམས་ཅད་སརྦ་ཨ་པ་ན་ཡེ་སྭཱཧཱ་ཡན་གྱིས་འཁྲུ། སླར་ཡང་སྔར་བཞིན་བུམ་ཆུ་བླུགས་བཞིན་པར་འཁྲུ།
འདི་ཉིད་བཟླ་སྟེ། གཟུངས་ཆུང་ནི། ཧཱུྃ་ཁྲོ་བོའི་རྒྱལ་པོ་བྱད་དང་ངག་འགྲོལ་བ་རྣམ་པར་རྒྱལ་བ་ལ་ཕྱག་འཚལ་ལོ། ། ཞེས་པ་ནས། བསྡོམས་པ་བཅིངས་པ་མནན་པ་བྱད་མཐུར་བཅུག་པ་ཐམས་ཅད་ཛྭ་ལ་རཾ་མཱ་ར་ཡ་ཕཊ། ཞེས་བརྗོད་ཅིང་བཀྲུའོ། ། བདུན་པ་སྲུང་འཁོར་བསྒོམ་པ་ནི། བསྒྲུབ་བྱ་ལ་བུམ་ཆུ་འཐོར་ཞིང་། ཨ་མྲྀ་ཏ་དང་སྭ་བྷ་ཝས་བསངས་སྦྱངས། སྟོང་པའི་ངང་ལས་ཁྱེད་རང་ཁྲོ་བོའི་རྒྱལ་པོ་རྡོ་རྗེ་གཙུག་ཏོར་ཕྱིར་བཟློག་པ་ཆེན་པོའི་སྐུར་གསལ་བའི་སྤྱི་བོར་བུདྡྷ་ཧེ་རུ་ཀ
མགྲིན་པར་པདྨ་ཧེ་རུ་ཀ ཐུགས་ཀར་བཛྲ་ཧེ་རུཀ ལྟེ་བར་རཏྣ་ཧེ་རུ་ཀ གསང་བར་ཀརྨ་ཧེ་རུ་ཀ་རྣམས་གསལ་བར་གྱུར། སླར་ཡང་སྤྱི་བོར་ཨོཾ། མགྲིན་པར་ཨཱཿ སྙིང་ཁར་ཧཱུྃ། ཧཱུྃ་ལས་འོད་ཟེར་འཕྲོས་པས་འོག་མིན་ནས་ཡེ་ཤེས་པ་བཛྲ་ས་མཱ་ཛཿ ཛཿཧཱུྃ་བཾ་ཧོཿ ཁྱེད་རང་ལ་གཉིས་སུ་མེད་པར་ཐིམ་པར་གྱུར།
གནས་ལྔའི་རྣམས་ཀྱི་ཐུགས་ཀ་ནས་འོད་ཟེར་འཕྲོས་པས་ལུས་རྡོ་རྗེའི་གོ་ཁྲབ་ཀྱིས་ཞུ་ལུབས་སུ་གཡོགས་པའི་མོས་པ་མཛོད། བཛྲ་་་་་་རྡོ་རྗེ་གནས་གསུམ་དུ་རེག་ཀཱ་ཡ་རཀྵ་རཀྵཿ བཛྲ་ཝཱཀྐ་རཀྵ་རཀྵཿ བཛྲ་ཙིཏྟ་རཀྵ་རཀྵཿ ཞེས་བརྗོད། བརྒྱད་པ་བདེ་ལེགས་དང་ཤིས་བརྗོད་བྱ་བ་ནི། མེ་ཏོག་འཐོར་ཞིང་། ཧཱུྃ། བྱང་ཆུབ་སྙིང་པོར་གཤེགས་པ་ན། ། ས་དག་རྣམ་དྲུག་གཡོས་གྱུར་ཅིང་། །
བདུད་ཡིད་མི་བདེར་གྱུར་པ་དེས། ། ཁྱེད་ལ་བདེ་ལེགས་མཛད་པར་གྱུར། ། ཆོས་ཀྱི་འཁོར་ལོ་བསྐོར་བ་ན། ། འཕགས་པའི་བདེན་པ་རྣམས་གསུངས་ཤིང་། ། ཐུབ་པའི་སྙན་པས་གང་གྱུར་དེས། ། ཁྱེད་ལ་བདེ་ལེགས་མཛད་པར་གྱུར། ། ཡིད་འཕྲོག་གང་ཞིག་མུ་སྟེགས་བྱེད། ། ཐམས་ཅད་ཆོས་ཀྱིས་ཕམ་མཛད་ཅིང་། ། ཆོས་ཀུན་དབང་དུ་མཛད་པ་དེས། ། ཁྱོད་ལ་བདེ་ལེགས་མཛད་པར་གྱུར། །
སངས་རྒྱས་ཁྱེད་ལ་བདེ་ལེགས་མཛད། ། བརྒྱ་བྱིན་ཚངས་པ་ལྷ་རྣམས་དང་། ། ལྷར་བཅས་ཀུན་གྱི་བདེ་ལེགས་ཤིང་། ། ཁྱེད་ལ་རྟག་ཏུ་སྦྱིན་གྱུར་ཅིག ། སེམས་ཅན་བྱད་ལས་རབ་གྲོལ་ཞིང་། ། ནུས་པ་མཆོག་དང་ལྡན་གྱུར་ཅིག ། ཨོཾ་ཧཱུྃ་ཏྲཾ་ཧྲཱི་ཨཱཿ ཤིས་བརྗོད་ནི། ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ། ། འཇིག་རྟེན་གསུམ་གྱི་མགོན་པོ་དྲི་མ་གསུམ་སྤངས་པ། །
སངས་རྒྱས་པདྨ་རྣམ་རྒྱས་འདབ་འདྲའི་སྤྱན་མངའ་བ། ། དེ་ནི་འཇིག་རྟེན་དགེ་བའི་བཀྲ་ཤིས་དང་པོའོ། ། བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་མཛོད། ། དེ་ཡིས་ཉེ་བར་བསྟན་པའི་མཆོག་རབ་གཡོ་མེད་པ། ། འཇིག་རྟེན་གསུམ་ན་གྲགས་ཞེས་ལྷ་དང་མིས་མཆོད་པ། ། ཆོས་ཀྱི་དམ་པ་སྐྱེ་དགུ་རྣམས་ལ་ཞི་བྱེད་པ། ། དེ་ནི་འཇིག་རྟེན་དགེ་བའི་བཀྲ་ཤིས་གཉིས་པའོ། ། བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་ཤོག ། དམ་ཆོས་ལྡན་པ་ཐོས་པའི་བཀྲ་ཤིས་ཀྱིས་ཕྱུག་ཅིང་། ། དགེ་འདུན་མི་དང་ལྷ་དང་ལྷ་མིན་ཡོན་གྱི་གནས། །
ཚོགས་ཀྱི་མཆོག་རབ་ངོ་ཚ་ཤེས་དང་དཔལ་གྱི་གཞི། ། དེ་ནི་འཇིག་རྟེན་དགེ་བའི་བཀྲ་ཤིས་གསུམ་པའོ། ། བཀྲ་ཤིས་དམ་པ་དེས་ཀྱང་དེང་འདིར་བདེ་ལེགས་མཛོད། ། ཞེས་བཀྲ་ཤིས་ཀྱི་རིམ་པས་བདེ་ལེགས་སུ་བྱའོ། ། འདི་ལ་རྗེས་ཆོག་གཞན་མེད་ཅིང་ལས་ཀྱི་རྗེས་མི་མངོན་པར་བྱའོ། ། བྱད་འགྲོལ་གསེར་གྱི་ལྡེ་མིག་ཅེས། ། ཀུན་ལ་གྲགས་པ་གསལ་ལྡན་ཡང་། ། རྩ་བའི་ཁུངས་དང་ལྷ་སྔགས་ཀྱང་། ། མ་ཤེས་འཆོལ་བར་སྤྱོད་པ་མཐོང་། ། དེས་ན་སྙིང་པོའི་ཡི་གེ་འདི། །
མཐོང་བས་དང་པོའི་ལས་ཅན་ཀྱང་། ། རྨོངས་པ་མེད་པ་གནས་ཐོབ་འགྱུར། ། དེ་ཕྱིར་འདི་ཡང་མན་ངག་གོ ། ཞེས་རྙིང་ལུགས་ཀྱི་བྱད་འགྲོལ་ནག་འགྲོས་མ་འདི་ཡང་ས་སྐྱ་པ་ཀུན་བློས་སྨིན་གླིང་ཕྱག་ལེན་གཙོ་བོར་བཟུང་དེར་མི་གསལ་བ་རྣམས་བྱང་ལུགས་ནས་ཅུང་ཟད་ཁ་བསྐང་སྟེ་རང་གཞན་ལ་ཕན་པའི་བསམ་པས་ཕྱོགས་གཅིག་བརྡེབས་པ་འདི་ལ་འོལ་ཚོད་རྟོག་བཟོའི་དྲི་མ་ཕྲ་མོ་ཙམ་ཡང་མེད་པས་ཤིན་ཏུ་ཡིད་ཆེས་པའི་གནས་ཡིན་ནོ།། །། PAGE * MERGEFORMAT 2 ཀུན་དགའ་བློ་གྲོས། བྱད་འགྲོལ་གསེར་ལྡེའི་ཆོག་ཁྲིད། PAGE * MERGEFORMAT 1
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
