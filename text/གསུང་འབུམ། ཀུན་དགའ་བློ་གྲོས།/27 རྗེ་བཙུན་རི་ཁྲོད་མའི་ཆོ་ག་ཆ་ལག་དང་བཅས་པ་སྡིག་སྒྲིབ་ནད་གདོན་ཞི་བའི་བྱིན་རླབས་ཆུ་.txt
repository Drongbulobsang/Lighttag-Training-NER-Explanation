གསུང་འབུམ། ཀུན་དགའ་བློ་གྲོས།
པོད ༢༧
རྗེ་བཙུན་རི་ཁྲོད་མའི་ཆོ་ག་ཆ་ལག་དང་བཅས་པ་སྡིག་སྒྲིབ་ནད་གདོན་ཞི་བའི་བྱིན་རླབས་ཆུ་རྒྱུན།
༄༅། །རྗེ་བཙུན་རི་ཁྲོད་མའི་ཆོ་ག་ཆ་ལག་དང་བཅས་པ་སྡིག་སྒྲིབ་ནད་གདོན་ཞི་བའི་བྱིན་རླབས་ཆུ་རྒྱུན་ཞེས་བྱ་བ་བཞུགས་སོ།། ན་མོ་གུ་རུ་སརྦ་བུདྡྷ་བོ་དྷི་སཏྭ་ས་པ་རི་ཝཱ་རེ་བྷྱཿ རི་ཁྲོད་གནས་སུ་རི་ཁྲོད་མའི། ། རྣམ་པར་འཕྲུལ་པའི་སྐུར་སྤྲུལ་ནས། ། འགྲོ་བའི་རིམས་སོགས་སེལ་མཛད་མ། ། རི་ཁྲོད་ལོ་མ་ཅན་ལ་འདུད། ། རི་ཁྲོད་དཔལ་མོ་མཉེས་བྱས་པས། ། འཇིག་རྟེན་འཇིག་རྟེན་འདས་པ་ཡི། ། དངོས་གྲུབ་མ་ལུས་ཐོབ་བྱའི་ཕྱིར། ། དེའི་མན་ངག་རིམ་པ་བཤད། །
དེ་ལ་འདིའམ་གཞན་གྱི་དཀྱིལ་འཁོར་དུ་དབང་བསྐུར་བ་ཐོབ་པའམ། ཡང་ན་སྨོན་འཇུག་གི་སེམས་བསྐྱེད་ཐོབ་པ་ཞིག་གིས་འདིའི་རྗེས་གནང་དང་ལུང་སོགས་བཞུགས་པའི་བླ་མ་དམ་པ་ལས་རྗེས་གནང་ཞུ་ཚུལ་ནི། དབེན་པའི་གནས་སུ་གཞི་བཟང་པོའི་ཁར་མཉྫིའི་སྟེང་དུ་མཎྜལ་དྲི་ཐིག་ཚོམ་བུ་གཅིག ཕྱོགས་མཚམས་སུ་ཆུ་གཉིས་སྔོན་འགྲོའི་ཉེར་མཆོད་དང་མདུན་དུ་གཏོར་མ། སློབ་དཔོན་ལ་ཏིང་ཤག་མེ་ཏོག སློབ་མ་ལ་མཎྜལ་ནས་བཅས་བཤམས་ནས་མཆོད་པ་བྱིན་རླབས་དཀོན་མཆོག་ལྷུན་གྲུབ་ཀྱིས་མཛད་པའི་སྒྲུབ་ཐབས་བརྒྱ་རྩ་སོགས་གཞན་ནས་བྱུང་བ་བཞིན། འོག་ནས་འབྱུང་བའི་བདག་བསྐྱེད་བསྒོམ་བཟླས་བྱས་ལ་མཎྜལ་ཡན་ལག་བཞི་རྫོགས་སུ་བསྐྱེད། མཆོད་བསྟོད་གཏོར་མ། ཡང་མཆོད་བསྟོད་འདོད་གསོལ། མདུན་བསྐྱེད་ལ་དམིགས་པའི་བཟླས་པ་རྣམས་བྱས་ནས།
སློབ་མ་ལ་པཎ་ཆེན་ནམ་མཁའ་དཔལ་བཟང་གིས་མཛད་པའི་མཚམས་སྦྱོར་སོགས་རྒྱས་བསྡུས་ཅི་རིགས་སྔོན་དུ་འགྲོ་བས།་་་་་ དངོས་གཞི་རྗེས་སུ་བཟླས་པ་དམ་བཅའ་བ་བྱིན་གྱིས་བརླབས་པའི་ལུགས་རྣམས་སོ།། དངོས་གཞི་ལུང་གསུམ་གྱི་ཆིངས་སོགས་བརྒྱ་རྩ་བཞིན་ལ། ལྷ་སྔགས་བསྒྱུར། རྗེས་དམ་ཚིག་བསྡུས་ཏེ་ཁས་བླང་བ།་་་་་ གཙོ་བོ་སོགས། མཎྜལ། ཡོན་འབུལ་་་་་་དེང་ནས་སོགས། ཆོས་བསྔོ།་་་་་ བསོད་ནམས་འདི་ཡི་སོགས།
མདུན་བསྐྱེད་ལ་མཆོད་བསྟོད། བཟོད་གསོལ་་་་་་ཡིག་བརྒྱ་མ་འབྱོར་བ་སོགས། དང་གཤེགས་བསྡུ་་་་་་ཨོཾ་ཁྱེད་ཀྱི་སོགས། བསྔོ་བ་བཀྲ་ཤིས་རྣམས་བྱའོ། ། དེ་ལྟར་ཐོབ་པའི་གང་ཟག་གིས་དབེན་པའི་གནས་སུ་གཙང་སྦྲ་དང་སྡེར་དཀར་ལ་གནས་པའི་སྟེགས་ཀྱི་ཁར་མཆོད་གཏོར་བཤམས། བྱ་རྒྱུད་སྤྱི་བསྙེན། བྱ་ཚུལ་གྱི་བསྙེན་ཐབས་སོགས་ལས་འབྱུང་ཞིང་་་་་་བསྙེན་པ་བྱ་ཚུལ་ནི་མཆོད་པ་བྱིན་རླབས་ནས་བརྩམ་སྟེ་བདག་བསྐྱེད་སྒོམ་བཟླས་བྱས་ལ་་་་་་ཏདྱ་ཐཱ། ཨ་མྲྀ་ཏ་སོགས། རྩ་སྔགས་འབུམ་ཕྲག་གཅིག་སྙིང་པོ་་་་་་ཨོཾ་པི་ཤ་ཙི་སོགས། འབུམ་ཕྲག་ཉི་ཤུ་་་་་་ཧྲི་ཧཱ་ཡོད་པའི་པི་ཤ་ཙི།
ཡང་སྙིང་འབུམ་ཕྲག་བཅོ་ལྔ་བྱ་རིན་ཐུན་མཚམས་རྣམས་སུ་མདུན་གྱི་ནམ་མཁར་རི་ཁྲོད་མ་སྤྱན་དྲངས་ལ། སྙིང་པོའི་མཐར་ཨ་ཀཱ་རོ་བཏགས་པས་གཏོར་མ་ཕུལ་མཆོད་བསྟོད་སོགས་རྗེས་གནང་བཞིན་བྱ་བ་ནི་བསྙེན་པ་དང་། སྦྱིན་སྲེག་ནི་ཞི་བའི་ཐབ་ཁུང་བཅས་ལ་ལྷ་སྔགས་བསྒྱུར་བ་མ་གཏོགས་དཀོན་མཆོག་ལྷུན་གྲུབ་ཀྱིས་མཛད་པའི་མི་འཁྲུགས་པའི་སྦྱིན་སྲེག་སོགས་གཞན་ནས་འབྱུང་བ་བཞིན་དང་སྔགས་ཀྱི་ཁ་སྐོང་ནི་སྙིང་པོ་བསྙེན་པའི་བཅུ་ཆ་བཟླས་པས་དོན་འགྲུབ་བོ། ། བསྙེན་པ་སྔོན་དུ་སོང་བའི་གང་ཟག་གིས་འགྲོ་བའི་རིམས་ནད་བཅད་པའི་ཚུལ་ལ་སྦྱོར་བ། དངོས་གཞི། རྗེས་གསུམ་ལས། དང་པོ་ནི་ས་ཕྱོགས་དབེན་ཞིང་ཉམས་དགའ་བར་བ་་་་་་བ་ཆུ་ལྕི་བ་འོ་མ་མར་ཞོ་ལྔ། བྱུང་དང་དྲི་བཟང་གིས་བྱུགས་པའི་མཎྜལ་ལ་ཚོན་དཀར་པོའི་པདྨ་འདབ་བརྒྱད་བྲིས་པའི་དབུས་འདབ་བརྒྱད་ལ་མེ་ཏོག་ཚོམ་བུ་་་་་་ཡང་ན་རྡུལ་ཚོན་དཀར་པོས་ཚོམ་བུ་བཀོད། བཀོད་པའི་དབུས་སུ་བུམ་པ་མཚན་ཉིད་དང་ལྡན་པ་དར་རམ་རས་དཀར་པོའི་མགུལ་ཆིངས་པྲོག་ལྔ་པའམ་བདུན་དང་ལྡན་པ་བཅིངས། འབྲས་བུ་་་་་་ཁམ་སྟར་ལི་སོགས་འབྲས་བུ་བཟང་པོ་འབྱུང་བའི།
ཅན་གྱི་ཤིང་རྩེ་མོ་མ་ཉམས་པས་ཁ་བརྒྱན། རིན་པོ་ཆེ་ལྔ་་་་་་གསེར་གཡུ་བྱུ་རུ་མུ་ཏིག་མུ་མེན། སྨན་ལྔ་་་་་་སླེ་ཏྲེ་ཀནྜ་ཀ་རི། ཤུ་དག་དཀར་པོ། རྒྱ་མཚོའི་ལྦུ་བ། དབང་ལག ཙནྡན་དཀར་དམར་གུར་གུམ། ག་པུར། ཛ་ཏི།་་་་་ དྲི་ལྔ།
སྙིང་པོ་ལྔ་་་་་་ཚྭ་བུ་རམ་འོ་མ་མར་སྦྲང་། འབྲུ་ལྔ།་་་་་ ནས། གྲོ། སྲན་མ། འབྲས། ཏིལ། དང་བཅས་པས་བཀང་བའི་སྟེང་དུ་རིན་པོ་ཆེའི་འབྲས་བུ་སྡེར་མ་་་་་་གསེར་དངུལ་ཤེལ་སོགས་འབྲས་བུས་གང་བའི་ནང་དུ། དེ་བཞིན་གཤེགས་པའི་རིང་བསྲེལ་དང་། འདི་ཉིད་ཀྱི་་་་་་འབྱོར་ན་རིན་ཆེན་དང་མེ་ཏོག་གང་རུང་གི་ཕྲེང་བའམ་དེ་མིན་གོས་རས་གང་རུང་གི་སྐུད་པ་བསྒྲིམས་ནས་སྲོག་ཆགས་བལ་ཚོན་གྱིས་མི་རུང་གཟུངས་བཞུགས་ཤིང་།
རབ་གནས་དང་ལྡན་པའི་་་་་་རྣམ་རྒྱལ་མཆོད་རྟེན་བཞུགས་སུ་གཞུག དེའི་སྟེང་དུ་གདུགས་དཀར་པོ་ཕུབ། ཕྱོགས་བཞིར། མེ་ཏོག་་་་་་ཙམ་པ་ཀ་སོགས་ལག་ཁྲུ་གང་ཙམ། དཀར་པོའི་ཕྲེང་བ་གདགས། དྲིའམ་ཏོག་ལ་་་་་་འབྱོར་ན་རིན་ཆེན་དང་མེ་ཏོག་གང་རུང་གི་ཕྲེང་བའམ། དེ་མིན་གོས་རས་གང་རུང་གི་སྐུད་པ་ལྔ་བསྒྲིལ་བས་སྲོག་ཆགས་བལ་ཚོན་གྱིས་མི་རུང་། གཟུངས་ཐག་ཀྱང་བཅིངས། ཤིན་ཤུན་ལ་སོགས་པ་རྩ་སྔགས་སམ། སྙིང་པོའི་མཇུག་ཏུ་སརྦ་ཛྭ་ལ་རཀྵཿརཀྵཿ
ཞེས་པ་ཚར་ལྔ་གི་ཝཾ་གིས་་་་་་དབུས་ནས་སྒྲིལ་གོས་སེར་གྱི་ཐུམ་བཅས་ཁ་བརྒྱན། བྲིས་པ་བུམ་པའི་ཁར་བཞག ཁོར་ཡུག་ཏུ་ཆུ་གཉིས་སྔོན་དུ་འགྲོ་བའི་མཆོད་པ་ལྔ་དང་། གཞན་ཡང་མཆོད་རྫས་རྣམས་ཀྱིས་བསྐོར། བུམ་རྫས་ལས་བཤད་པའི་སྨན་ལྔ་སོགས་བཟང་གྲས་ལས་མི་རུང་་་་་སྨན་དང་དཀར་གསུམ་་་་་་ཞོ། འོ་མ། མར། བླ་རེ་སྦྲང་རྩི། ཀ་ར། མངར་གསུམ་གྱིས་བརྒྱན་པའི་གཏོར་མ་དང་།
དམར་གཏོར་དང་། ཡང་དཀར་གཏོར་གསུམ་དང་དམར་གཏོར་དང་། ཡང་དཀར་གཏོར་དམར་གཏོར་གཉིས་དང་། གང་འོས་པའི་གཏོར་མ་གཅིག་དང་་་་་་དམར་གཏོར་གྱི་རིགས་རྣམས་ཤ་ཁྲག་སྨུག་རྩི་སོགས་ཀྱིས་བརྒྱན། དགུ་བཤམས། གཞན་ཡང་རས་སམ་དར་དཀར་པོ་ཁྲུ་གང་གྲུ་བཞི་ལ། བ་བྱུང་ལྔས་རས་འདུལ་བྱས་ལ། རི་མོ་མཁན་གྱིས་ལྷ་མོ་མདོག་སྔོན་མོ་ཞལ་གཅིག་ཕྱག་བཞི་མ། གཡས་ན་ཞགས་པ་དང་དགྲ་སཏྭ། གཡོན་ན་རྨ་བྱའི་མཇུག་སྒྲོ་འཕྱར་བ་དང་།
ཁུ་ཚུར་དང་བཅས་པའི་སྡིགས་མཛུབ་སྒྲེང་བ། ཤིང་ལོ་གསར་པ་མེ་ཏོག་དང་འབྲས་བུར་བཅས་པའི་ན་བཟའ་ཀླུབས་ཤིང་། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། པདྨ་དང་ཟླ་བའི་གདན་ལ་ཞབས་གཡས་པའི་རྟིང་པས་འོག་སྒོ་བསྟེན་པའི་པུས་མོ་གདན་ལ་བཙུགས་པ། བཞེངས་སྟབས་སུ་མཛད་པ་བྲིས་ལ། སྤྱན་་་་་་དོན་གསལ་སོགས་ནས་གསུངས་པའི་རབ་གནས་སྤྱི་འགྲེ། དབྱེ་ལ་སོགས་པ་རབ་གནས་བྱས་ཏེ་ནད་ཐམས་ཅད་ཞི་བར་མཛད་པའི་མངའ་བདག་ཏུ་བསམ་ལ། མཆོད་པ་རྒྱ་ཆེན་པོས་མཆོད་ཅིང་བསྟོད་ནས། དེ་དག་གི་སྤྱན་སྔར་རང་ཉིད་གྲོགས་དང་བཅས་པ་ཁྲུས་བྱ། གོས་གཙང་མ་གྱོན་ཏེ།
གསོ་སྦྱོང་གི་ཐོག་མར་ཕྱག་འཚལ་བ་ནི། རང་གི་སྙིང་ཁ་ནས་འོད་ཟེར་འཕྲོས་པས་བླ་མ་རྒྱལ་བ་སྲས་དང་བཅས་པ་མདུན་གྱི་ནམ་མཁར་ཨོཾ་བཛྲ་ས་མཱ་ཛཿ སངས་རྒྱས་ཐམས་ཅད་འདུས་པའི་སྐུ། ། རྡོ་རྗེ་འཛིན་པའི་ངོ་བོ་ཉིད། ། དཀོན་མཆོག་གསུམ་གྱི་རྩ་བ་སྟེ། ། བླ་མ་རྣམས་ལ་ཕྱག་འཚལ་ལོ། ། བླ་མ་སངས་རྒྱས་བླ་མ་ཆོས། ། དེ་བཞིན་བླ་མ་དགེ་འདུན་ཏེ། ། ཀུན་གྱི་བྱེད་པོ་བླ་མ་ཡིན། ། བླ་མ་རྣམས་ལ་ཕྱག་འཚལ་ལོ། །
གང་གི་དྲིན་གྱི་བདེ་ཆེན་ཉིད། ། སྐད་ཅིག་ཉིད་ལ་འཆར་བ་གང་། ། བླ་མ་རིན་ཆེན་ལྟ་བུའི་སྐུ། ། རྡོ་རྗེ་ཅན་ཞབས་པད་ལ་འདུད། ། གང་གི་བཀའ་དྲིན་འོད་ཀྱིས་གསལ་བྱས་བདག་ཉིད་ཀྱི། ། དེ་ཉིད་རིན་ཆེན་འོད་ཀྱི་ཚོགས་ཀྱིས་མུན་བཅོམ་སྟེ། ། མིག་སྐྱོན་མེད་རྣམས་རོལ་པར་བཅས་ཏེ་སྟེང་དུ་ནི། ། ལྟ་གྱུར་བླ་མ་ཉི་མ་དེ་ལ་ཕྱག་འདི་བགྱིད། ། ཆོས་ཀུན་རོ་གཅིག་སྟོང་ཉིད་སྙིང་རྗེའི་དོན་རྟོགས་ནས། ། ཐར་པའི་མཆོག་གཅིག་མི་གནས་མྱང་འདས་སྒྲུབ་པའི་ཕྱིར། །
རྒྱལ་བའི་ཡུམ་གཅིག་ཕྱག་རྒྱ་ཆེན་པོའི་དོན་སྟོན་པ། ། འགྲོ་བའི་སྐྱབས་གཅིག་བླ་མ་རྣམས་ལ་ཕྱག་འཚལ་ལོ། ། ཚོགས་གཉིས་ཟུང་འཇུག་ཟབ་མོའི་ལམ་ལ་རབ་བརྟེན་ནས། ། རིམ་གཉིས་ཟུང་འཇུག་ཐབས་དང་ཤེས་རབ་མཐར་ཕྱིན་པས། ། བདེན་གཉིས་ཟུང་འཇུག་ལེགས་བཤད་འོད་ཀྱི་སྣང་བ་ཅན། ། དོན་གཉིས་ལྷུན་གྲུབ་བླ་མ་རྣམས་ལ་ཕྱག་འཚལ་ལོ། ། སྐུ་གསུམ་བདག་ཉིད་རྒྱལ་བ་ཀུན་གྱི་ངོ་བོ་ཉིད། ། ཐེག་གསུམ་ཟབ་ཡངས་དམ་ཆོས་རིན་ཆེན་འབྱུང་བའི་གནས། ། བསླབ་གསུམ་རྣམ་དག་འདུས་པའི་ཚོགས་ཀྱི་འདྲེན་པ་མཆོག ། སྐྱབས་གསུམ་ངོ་བོ་བླ་མ་རྣམས་ལ་ཕྱག་འཚལ་ལོ། །
གནས་སྐབས་རིགས་བཞིའི་ཀུན་རྟོག་དང་ལྡན་འགྲོ་བ་རྣམས། ། རྣམ་དག་དབང་བཞིའི་དགའ་བདེའི་དཔལ་ལ་ལེགས་སྦྱར་ནས། ། ཟག་མེད་སྐུ་བཞིའི་གོ་འཕང་མཆོག་ལ་འགོད་མཛད་པ། ། ཚད་མེད་བཞི་ལྡན་བླ་མ་རྣམས་ལ་ཕྱག་འཚལ་ལོ། ། ཕུང་པོ་ལྔ་ཡི་རང་བཞིན་རྣམ་དག་ཆོས་ཀྱི་དབྱིངས། ། མངོན་དུ་གྱུར་པ་རྒྱལ་བ་སྐུ་ལྔའི་བདག་ཉིད་ཅན། ། དུག་ལྔ་རྣམ་དག་ཤེས་བྱའི་དོན་ཀུན་གཟིགས་པ་པོ། ། ཡེ་ཤེས་ལྔ་ལྡན་བླ་མ་རྣམས་ལ་ཕྱག་འཚལ་ལོ། ། ཞེས་པ་ལ་སོགས་པ་ཇི་ལྟར་རིགས་པའི་ཚིག་གིས་བླ་མ་ལ་ཕྱག་བྱ་ཞིང་། དེ་བཞིན་དུ།
གང་ཞིག་ཐོག་མ་དབུས་མཐའ་མེད་ཅིང་སངས་རྒྱས་ཉིད་རང་རྣམས་སངས་རྒྱས། ། སངས་རྒྱས་ནས་ནི་མ་རྟོགས་རྟོགས་ཕྱིར་འཇིག་མེད་རྟག་པའི་ལམ་སྟོན་པ། ། མཁྱེན་བརྩེའི་རལ་གྲི་རྡོ་རྗེ་མཆོག་རྣམས་སྡུག་བསྔལ་མྱུ་གུ་གཅོད་མཛད་ཅིང་། ། སྣ་ཚོགས་ལྟ་ཐིབས་ཀྱིས་བསྐོར་ཐེ་ཚོམ་བརྩིག་པ་འཇིག་མཛད་དེ་ལ་འདུད། ། གང་ཞིག་མེད་མིན་ཡོད་མིན་ཡོད་མེད་མ་ཡིན་ཡོད་མེད་ལས་གཞན་དུའང་། ། བརྟག་པར་མི་ནུས་ངེས་ཚིག་དང་བྲལ་སོ་སོ་རང་གི་རིག་ཞི་བ། ། དྲི་མེད་ཡེ་ཤེས་འོད་ཟེར་སྣང་ལྡན་དམིགས་པ་ཀུན་ལ་ཆགས་པ་དང་། ། སྡང་དང་རབ་རིབ་རྣམ་པར་འཇོམས་མཛད་དམ་ཆོས་ཉི་མ་དེ་ལ་འདུད། ། སེམས་དེའི་རང་བཞིན་འོད་གསལ་བས་ན་ཉོན་མོངས་ངོ་བོ་མེད་གཟིགས་པས། ། གང་དག་འགྲོ་ཀུན་བདག་མེད་མཐའ་བཞི་ཡང་དག་རྟོགས་ནས་ཐམས་ཅད་ལ། །
རྫོགས་པའི་སངས་རྒྱས་རྗེས་ཞུགས་གཟིགས་པ་སྒྲིབ་པ་མེད་པའི་བློ་མངའ་བ། ། སེམས་ཅན་རྣམ་དག་མཐའ་ཡས་ཡུལ་ཅན་ཡེ་ཤེས་གཟིགས་མངའ་དེ་ལ་འདུད། ། མགོན་པོ་ཐུགས་རྗེ་ཆེ་ལྡན་པ། ། ཐམས་ཅད་མཁྱེན་པའི་སྟོན་པ་པོ། ། བསོད་ནམས་ཡོན་ཏན་རྒྱ་མཚོའི་གཞི། ། དེ་བཞིན་གཤེགས་ལ་ཕྱག་འཚལ་ལོ། ། དག་པའི་འདོད་ཆགས་བྲལ་བའི་རྒྱུ། ། དགེ་བས་ངན་སོང་ལས་སྒྲོལ་ཞིང་། ། གཅིག་ཏུ་དོན་དམ་མཆོག་གྱུར་པ། ། ཞི་གྱུར་ཆོས་ལ་ཕྱག་འཚལ་ལོ། །
གྲོལ་ནས་གྲོལ་བའི་ལམ་ཡང་སྟོན། ། བསླབ་པ་དག་ལ་རབ་ཏུ་གུས། ། ཞིང་གི་དམ་པ་ཡོན་ཏན་ཞིང་། ། དགེ་འདུན་ལ་ཡང་ཕྱག་འཚལ་ལོ། ། སྟོན་པ་བླ་མེད་སངས་རྒྱས་རིན་པོ་ཆེ། ། སྐྱོབ་པ་བླ་མེད་དམ་ཆོས་རིན་པོ་ཆེ། ། འདྲེན་པ་བླ་མེད་དགེ་འདུན་རིན་པོ་ཆེ། ། བླ་མེད་དཀོན་མཆོག་གསུམ་ལ་ཕྱག་འཚལ་ལོ། ། སངས་རྒྱས་གཙོ་ལ་ཕྱག་འཚལ་ལོ། ། སྐྱོབ་པ་ཆོས་ལ་ཕྱག་འཚལ་ལོ། །
དགེ་འདུན་ཆེ་ལ་ཕྱག་འཚལ་ལོ། ། གསུམ་རྣམས་ལ་ཡང་རྟག་ཕྱག་འཚལ། ། དམིགས་མེད་ཆོས་སྐུར་ཕྱག་འཚལ་ལོ། ། ལོངས་སྤྱོད་རྫོགས་སྐུར༞ ། ཅིར་སྣང་སྤྲུལ་སྐུར༞ ། རྣམ་དག་ཆོས་ཀྱི་དབྱིངས་སྒྲུབ་པའི། ། འཕགས་ལམ་བརྒྱད་ལ༞ ། སྟོན་པའི་དམ་ཆོས་ཐམས་ཅད་ལ། ། རྟག་ཏུ་གུས་པས་ཕྱག་འཚལ་ལོ། ། བྱང་ཆུབ་སེམས་དཔའ་དགྲ་བཅོམ་པ། །
རང་རྒྱལ་རྣམས་ལ་ཕྱག་འཚལ་ལོ། ། ཞེས་པ་ལ་སོགས་པས་དཀོན་མཆོག་གསུམ་ལ་ཕྱག་འཚལ་བྱས་ལ། གཞན་ཡང་། གཅིག་མིན་དུ་མ་མ་ཡིན་བདག་དང་གཞན་ལ་ཕན་པ་ཕུན་སུམ་ཚོགས་ཆེན་གཞིར་གྱུར་པ། ། དངོས་མིན་དངོས་པོ་མེད་པ་མ་ཡིན་མཁའ་ལྟར་རོ་གཅིག་རྟོགས་པར་དཀའ་བའི་རང་བཞིན་ཅན། ། གོས་པ་མེད་ཅིང་མི་འགྱུར་གཞི་ལ་མི་མཉམ་མཉམ་པ་ཁྱབ་པ་ཅན་ཏེ་སྤྲོས་མེད་པ། ། སོ་སོར་རང་རིག་རྒྱལ་བ་རྣམས་ཀྱི་ཆོས་སྐུ་དཔེ་མེད་གང་ཡིན་དེ་ལ་བདག་ཕྱག་འཚལ། ། རང་གི་འབྱོར་པ་འཇིག་རྟེན་ལས་འདས་བསམ་གྱིས་མི་ཁྱབ་ལེགས་མཛད་རྒྱལ་བའི་འབྲས་བུ་ནི། ། བློ་ལྡན་རྣམས་ཀྱི་དགའ་བ་བསྐྱེད་ཕྱིར་འཁོར་གྱི་ནང་དུ་སྣ་ཚོགས་རྒྱས་པ་སྟོན་མཛད་ཅིང་། ། རྟག་ཏུ་དམ་པའི་ཆོས་ཀྱི་སྒྲ་སྐད་རྒྱ་ཆེན་འཇིག་རྟེན་ཀུན་ཏུ་འཕྲོ་བར་མཛད་པ་པོ། །
སངས་རྒྱས་ལོངས་སྤྱོད་རྫོགས་སྐུ་ཆོས་ཀྱི་རྒྱལ་སྲིད་གནས་པ་གང་ཡིན་དེ་ལ་ཕྱག་འཚལ་ལོ། ། སེམས་ཅན་རྣམས་ནི་སྨིན་པར་མཛད་ཕྱིར་ལ་ལ་དག་ཏུ་མེ་འབར་བཞིན་དུ་གང་སྣང་ཞིང་། ། ལ་ལར་ཡང་ནི་རྫོགས་པའི་བྱང་ཆུབ་ཆོས་ཀྱི་འཁོར་ལོ་རབ་ཏུ་ཞི་བར་གང་སྣང་ལ། ། སྣ་ཚོགས་ཐབས་ཚུལ་རྣམས་ཀྱི་རྣམ་པ་དུ་མ་འཇུག་ཅིང་སྲིད་པ་གསུམ་གྱི་འཇིགས་སེལ་བ། ། ཕྱོགས་བཅུར་ཐུབ་མཛད་ཐུབ་པ་རྣམས་ཀྱི་སྤྲུལ་སྐུ་དོན་ཆེན་གང་ཡིན་དེ་ལ་ཕྱག་འཚལ་ལོ། ། ཉན་ཐོས་ཞི་བ་ཚོལ་རྣམས་ཀུན་ཤེས་ཉིད་ཀྱི་ཉེར་ཞི་ཁྲིད་མཛད་གང་ཡིན་དང་། ། འགྲོ་ལ་ཕན་པ་བྱེད་རྣམས་ལམ་ཤེས་ཉིད་ཀྱི་འཇིག་རྟེན་དོན་གྲུབ་མཛད་པ་གང་། ། གང་དང་ཡང་དག་ལྡན་པའི་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུང་བ། ། ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་ཕྱག་འཚལ་ལོ། ། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །
མ་སྐྱེས་མི་འགག་ནམ་མཁའི་ངོ་བོ་ཉིད། ། སོ་སོར་རང་རིག་ཡེ་ཤེས་སྤྱོད་ཡུལ་བ། ། དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། ། ཕྲ་རབ་རྡུལ་གྱི་ཆོས་ཉིད་འདས། ། པྲ་ཕབ་པ་ཡི་རང་བཞིན་ཅན། ། རྣམ་པ་ཀུན་གྱི་མཆོག་ལྡན་མ། ། ཕྱག་རྒྱ་ཆེན་མོ་དེ་ལ་འདུད། ། སྟོང་ཉིད་སྙིང་རྗེའི་བདག་ཉིད་ཅན། ། སྲིད་གསུམ་སྐྱེ་འཇིག་མེད་པའི་དངོས། ། ཤེས་དང་ཤེས་བྱ་གཅིག་པའི་སྐུ། །
དཔལ་ལྡན་དུས་འཁོར་ལ་ཕྱག་འཚལ། ། ཐམས་ཅད་དངོས་པོའི་རང་བཞིན་མཆོག ། གདོད་ནས་ཐམས་ཅད་བདག་ཉིད་གནས། ། ཐབས་དང་ཤེས་རབ་གཉིས་མེད་པའི། ། ཀྱཻ་རྡོ་རྗེ་ལ་ཕྱག་འཚལ། ། ཆོས་དབྱིངས་རྣམ་དག་དབྱིངས་ལས་མ་གཡོས་ཀྱང་། ། ཐབས་ཀྱིས་ཁྲོ་བོའི་སྐུར་སྟོན་གདུག་པ་འདུལ། ། ཆེ་བའི་ཆེ་མཆོག་ལྷ་ཡི་ལྷར་གྱུར་པ། ། ཀུན་བཟང་ཧེ་རུ་ཀ་ལ་ཕྱག་འཚལ་ལོ། ། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །
གཟུགས་སྐུ་འཇའ་ཚོན་བཞིན་དུ་སོ་སོར་གསལ། ། ཐབས་དང་ཤེས་རབ་མཆོག་ལ་མངའ་བརྙེས་པའི། ། རིགས་ལྔ་བདེ་བར་གཤེགས་ལ་ཕྱག་འཚལ་ལོ། ། འགྲོ་བ་རྒྱུད་ལྔ་འཁོར་བའི་དཀྱིལ་འཁོར་དུ། ། སྡུག་བསྔལ་འཁྲུལ་འཁོར་གྱིས་གཟིར་འགྲོ་གཟིགས་ནས། ། ཐུགས་རྗེས་སྡུག་བསྔའཁྲུལ་འཁོར་འཇོམས་མཛད་པ། ། ཐུགས་རྗེའི་བདག་ཉིད་ཁྱོད་ལ་ཕྱག་འཚལ་ལོ། ། སེམས་ཅན་སྨིན་ཅིང་གྲོལ་བར་མཛད་པའི་ཕྱིར། ། སེམས་ཅན་ཁམས་ན་བཞུགས་ཤིང་སྤྱོད་གྱུར་ཀྱང་། ། ཆགས་པས་མ་གོས་པདྨ་ལྟར་དག་པ། །
འདོད་ཆགས་དག་པས་བདག་ཉིད་ཁྱེད་ལ་འདུད། ། སེམས་ཅན་བཀྲེན་པ་ཆོས་ཀྱིས་ཕོངས་གྱུར་པ། ། མ་རིག་འཐིབས་པོའི་ནང་དུ་སོང་བ་རྣམས། ། འཕགས་པའི་ནོར་བདུན་དག་གིས་ཚིམ་མཛད་པ། ། ཡེ་ཤེས་སྒྲོན་མེ་ཁྱེད་ལ་ཕྱག་འཚལ་ལོ། ། སེམས་ཅན་འཁོར་བའི་རྒྱ་མཚོར་ནུབ་པ་ལ། ། ཐུགས་རྗེས་ཐབས་དང་ཤེས་རབ་གྲུར་ཞུགས་ཏེ། ། ཞི་བ་རིན་ཆེན་གླིང་མཆོག་སྐྱེལ་མཛད་པ། ། ཀུན་གྱི་དེད་དཔོན་ཁྱེད་ལ་ཀུན་ནས་འདུད། ། སེམས་ཅན་ལས་ཀྱི་ཆུ་བོར་གྲུར་ནུབ་རྣམས། །
དམ་ཆོས་བདུད་རྩིས་ཟབ་པས་སྒྲོལ་མཛད་ཅིང་། ། འཕགས་ལམ་ཡི་གེ་བརྒྱད་ལ་སྦྱོར་མཛད་པ། ། གསུང་གི་མངའ་བདག་ཁྱེད་ལ་ཕྱག་འཚལ་ལོ། ། གང་གི་རྟེན་ཅིང་འབྲེལ་པར་འབྱུང་། ། འགག་པ་མེད་པ་སྐྱེ་མེད་པ། ། རྟག་པ་མེད་པ་ཆད་མེད་པ། ། འོང་བ་མེད་པ་འགྲོ་མེད་པ། ། ཐ་དད་དོན་མིན་དོན་གཅིག་མིན། ། སྤྲོས་པ་ཉེར་ཞི་ཞི་སྟོན་པ། ། རྫོགས་པའི་སངས་རྒྱས་སྨྲ་རྣམས་ཀྱི། །
དམ་པ་དེ་ལ་ཕྱག་འཚལ་ལོ། ། རྟོག་པའི་དྲྭ་བ་རྣམ་བསལ་ཅིང་། ། ཟབ་ཅིང་རྒྱ་ཆེའི་སྐུ་མངའ་བ། ། ཀུན་ཏུ་བཟང་པོའི་འོད་ཟེར་དག ། ཀུན་ནས་འཕྲོ་ལ་ཕྱག་འཚལ་ལོ། ། ཚད་མེད་རྣམ་ཐར་ཟིལ་གནོན་མཛད་པར་ཉོན་མོངས་ནད་དང་བསམ་ནས་ཤེས། ། རིག་དང་མངོན་ཤེས་མཚན་དཔེ་ཡོངས་དག་སྟོབས་དང་མི་འཇིགས་པ་རྣམས་དང་། ། བསྲུང་མེད་སྙེལ་མེད་བག་ཆགས་བཅོམ་དང་སྙེལ་བ་མི་མངའ་ཐུགས་རྗེ་ཆེ། ། མ་འདྲེས་བཅོ་བརྒྱད་རྣམ་མཁྱེན་དང་ལྡན་ཕ་རོལ་ཕྱིན་རྫོགས་རྣམ་ལ་འདུད། ། སེམས་ཅན་རྣམས་ལ་བརྩེ་བ་ཅན། །
ཕྲད་དང་བྲལ་བའི་དགོངས་པ་ཅན། ། མི་འབྲལ་བ་ཡི་དགོངས་པ་ཅན། ། ཕན་བདེ་དགོངས་ཁྱོད་ལ་ཕྱག་འཚལ། ། ཐུབ་པའི་སྒྲིབ་ཀུན་ངེས་པར་གྲོལ། ། འཇིག་རྟེན་ཐམས་ཅད་ཟིལ་གྱིས་གནོན། ། ཁྱོད་ཀྱི་མཁྱེན་པའི་ཤེས་བྱ་ཁྱབ། ། ཐུགས་གྲོལ་ཁྱོད་ལ་ཕྱག་འཚལ་ལོ། ། སེམས་ཅན་རྣམས་ནི་ཐམས་ཅད་ཀྱིས། ། ཉོན་མོངས་མ་ལུས་ཐམས་ཅད་འདུལ། ། ཉོན་མོངས་འཇོམས་མཛད་ཉོན་མོངས་ལ། །
བརྩེ་བཅས་ཁྱོད་ལ་ཕྱག་འཚལ་ལོ། ། ལྷུན་གྱིས་གྲུབ་ཅིང་ཆགས་མི་མངའ། ། ཐོགས་པ་མི་མངའ་རྟག་པ་ཡང་། ། མཉམ་པར་གཞག་ཅིང་འདྲི་ཀུན་གྱི། ། ལན་འདོན་ཁྱོད་ལ་ཕྱག་འཚལ་ལོ། ། བསྟན་དང་བསྟན་པ་བཤད་བྱ་དང་། ། གསུང་དང་མཁྱེན་པ་འཆད་བྱེད་ལ། ། བློ་གྲོས་རྟག་ཐོགས་མི་མངའ་བ། ། ལེགས་སྟོན་ཁྱོད་ལ་ཕྱག་འཚལ་ལོ། ། གཤེགས་ནས་སྤྱོད་པ་མཁྱེན་མཛད་དེ། །
དེ་དག་སྐད་ཀྱི་སེམས་ཅན་གྱི། ། འོང་དང་འགྲོ་དང་ངེས་འབྱུང་ལ། ། ལེགས་འདོམས་ཁྱོད་ལ་ཕྱག་འཚལ་ལོ། ། ལུས་ཅན་ཀུན་གྱིས་ཁྱོད་མཐོང་ན། ། སྐྱེས་བུ་དམ་པ་ལེགས་པར་འཚལ། ། མཐོང་བ་ཙམ་གྱིས་རབ་དྭངས་བ། ། མཛད་པ་ཁྱོད་ལ་ཕྱག་འཚལ་ལོ། ། ལེན་དང་གནས་དང་གཏོང་བ་དང་། ། སྤྲུལ་དང་ཡོངས་སུ་བསྒྱུར་བ་དང་། ། ཏིང་ངེ་འཛིན་དང་ཡེ་ཤེས་ལ། །
མངའ་བརྙེས་ཁྱོད་ལ་ཕྱག་འཚལ་ལོ། ། ཐབས་དང་སྐྱབས་དང་དག་པ་དང་། ། ཐེག་ཆེན་ངེས་པར་འབྱུང་བ་ལ། ། སེམས་ཅན་རྣམས་ནི་རབ་བསླུ་བའི། ། བདུད་འཇོམས་ཁྱོད་ལ་ཕྱག་འཚལ་ལོ། ། རང་གཞན་དོན་དུ་ཡེ་ཤེས་དང་། ། སྤངས་དང་ངེས་འབྱུང་གེགས་བྱེད་རྣམས། ། སྟོན་མཛད་མུ་སྟེགས་གཞན་དག་གིས། ། མི་བརྫི་ཁྱོད་ལ་ཕྱག་འཚལ་ལོ། ། བསྲུང་མེད་སྙེལ་བ་མི་མངའ་བའི། །
འཁོར་གྱི་ནང་དུ་བག་རྐྱང་གསུངས། ། ཀུན་ནས་ཉོན་མོངས་གཉིས་སྤངས་པ། ། ཚོགས་སྡུད་ཁྱོད་ལ་ཕྱག་འཚལ་ལོ། ། ཀུན་མཁྱེན་ཁྱོད་ལ་རྒྱུ་བ་དང་། ། གནས་པ་ཀུན་ལ་རྟག་པ་ནི། ། ཀུན་མཁྱེན་མིན་སྤྱོད་མི་མངའ་བ། ། ཡང་དག་དོན་ལྡན་ཁྱོད་ཕྱག་འཚལ། ། ལུས་ཅན་ཀུན་གྱི་བྱ་བ་ལ། ། ཁྱོད་ནི་དུས་ལས་མི་མངའ་ཞིང་། ། མཛད་པ་རྟག་ཏུ་དོན་མངའ་བ། །
མི་སྙེལ་ཁྱོད་ལ་ཕྱག་འཚལ་ལོ། ། འཇིག་རྟེན་ཀུན་ལ་ཉིན་མཚན་དུ། ། ལན་དྲུག་ཏུ་ནི་སོ་སོར་གཟིགས། ། ཐུགས་རྗེ་ཆེན་པོ་དང་ལྡན་པའི། ། ཕན་དགོངས་ཁྱོད་ལ་ཕྱག་འཚལ་ལོ། ། སྤྱོད་པ་དང་ནི་རྟོགས་པ་དང་། ། ཡེ་ཤེས་དང་ནི་ཕྲིན་ལས་ཀྱི། ། ཉན་ཐོས་རང་སངས་རྒྱས་རྣམས་ཀྱི། ། བླ་མ་ཁྱོད་ལ་ཕྱག་འཚལ་ལོ། ། སྐུ་གསུང་དག་གི་བྱང་ཆུབ་ཆེ། །
རྣམ་པ་ཀུན་བརྙེས་ཐམས་ཅད་དུ། ། སེམས་ཅན་རྣམས་ཀྱི་ཐེ་ཚོམ་དག ། སྤྱོད་པ་ཁྱོད་ལ་ཕྱག་འཚལ་ལོ། ། འཛིན་པ་མི་མངའ་ཉེས་མི་མངའ། ། རྙོག་པ་མི་མངའ་མི་གནས་པ། ། མི་གཡོ་ཆོས་རྣམས་ཐམས་ཅད་ལ། ། སྤྲོས་མེད་ཁྱོད་ལ་ཕྱག་འཚལ་ལོ། ། གྲགས་ཆེན་ཤེས་རབ་ཆེན་པོ་པ། ། ཐུབ་ཆེན་དཔའ་བོ་ཆེན་པོ་པ། ། སྲིད་པའི་མྱ་ངན་བརྒལ་བ་པོ། །
ཉོན་མོངས་བརྒལ་ལ་ཕྱག་འཚལ་ལོ། ། ཁམས་གསུམ་པ་ཡི་འགྲོ་ཀུན་གྱི། ། ངན་སོང་ཐམས་ཅད་སྦྱོང་མཛད་ཅིང་། ། ཆོས་ཀྱི་འཁོར་ལོ་བསྐོར་མཛད་པ། ། ཤཱཀྱ་སེང་གེ་དེ་ལ་འདུད། ། ཐབས་མཁས་ཐུགས་རྗེ་ཤཱཀྱའི་རིགས་འཁྲུངས་ཤིང་། ། གཞན་གྱིས་མི་ཐུབ་བདུད་ཀྱི་དཔུང་འཇོམས་པ། ། གསེར་གྱི་ལྷུན་པོ་ལྟ་བུར་བརྗིད་པའི་སྐུ། ། ཤཱཀྱའི་རྒྱལ་པོ་ཁྱེད་ལ་ཕྱག་འཚལ་ལོ། ། མཚན་གྱི་མེ་ཏོག་རྒྱས་ཤིང་དག་པ་ལ། །
དཔེ་བྱད་བཟང་པོའི་འབྲུ་ཆགས་མཛེས་པའི་སྐུ། ། གང་གིས་མཐོང་ཐོས་དྲན་པའི་དཔལ་གྱུར་པ། ། མཚན་གྱི་རྒྱལ་པོ་དེ་ལ་ཕྱག་འཚལ་ལོ། ། རིན་ཆེན་ཟླ་དང་པདྨས་རབ་རྒྱས་ཤིང་། ། ཤེས་བྱ་ཀུན་ལ་མཁས་ཤིང་མཁྱེན་པ་རྒྱས། ། རྒྱ་མཚོ་ལྟར་བུ་ཟབ་པའི་སྐུ་མངའ་བ། ། སྒྲ་དབྱངས་རྒྱལ་པོ་དེ་ལ་ཕྱག་འཚལ་ལོ། ། ཛམ་བུ་ཆུ་བོའི་གསེར་ལྟར་ལྷང་ངེ་བ། ། ཉི་མ་སྟོང་བས་ལྷག་པའི་གཟི་བརྗིད་འབར། ། དྲི་མེད་གསེར་གྱི་མཆོད་སྡོང་ལྟ་བུའི་སྐུ། །
གསེར་བཟང་དྲི་མེད་སྣང་ལ་ཕྱག་འཚལ་ལོ། ། མྱ་ངན་འདས་ཤིང་བདེ་བའི་མཆོག་བརྙེས་ནས། ། འགྲོ་བའི་སྡུག་བསྔལ་གདུང་བ་སེལ་མཛད་པ། ། འགྲོ་དྲུག་མགོན་དང་དཔལ་དུ་གྱུར་པ་ཡིས། ། མྱ་ངན་མེད་མཆོག་དཔལ་ལ་ཕྱག་འཚལ་ལོ། ། ཆོས་སྒྲ་ཆེན་པོས་ཕ་རོལ་རྒོལ་བ་འཇོམས། ། རྒྱ་མཚོ་ལྟ་བུར་ཟབ་པའི་གསུང་མངའ་ཞིང་། ། འགྲོ་བའི་སྡུག་བསྔལ་མ་ལུས་འཇོམས་མཛད་པ། ། ཆོས་བསྒྲགས་རྒྱ་མཚོའི་དབྱངས་ལ་ཕྱག་འཚལ་ལོ། ། ཆོས་ཀྱི་བློ་གྲོས་གཏིང་དཔག་དཀའ་བའི་ཚུལ། །
རྣམ་དག་ཆོས་ཀྱི་དབྱིངས་ལ་རོལ་མཛད་ཅིང་། ། ཤེས་བྱ་མ་ལུས་མངོན་སུམ་གཟིགས་པ་པོ། ། མངོན་མཁྱེན་རྒྱལ་པོ་དེ་ལ་ཕྱག་འཚལ་ལོ། ། ཉི་མ་ལྟ་བུར་མ་རིག་མུན་པ་སེལ། ། ཟླ་བ་ལྟ་བུར་ཉོན་མོངས་གདུང་བ་སེལ། ། དུག་གསུམ་ནད་སེལ་སངས་རྒྱས་སྨན་གྱི་བླ། ། བཻཌཱུརྻ་ཡི་འོད་ལ་ཕྱག་འཚལ་ལོ། ། འཇིག་རྟེན་འདྲེན་པའི་གཙོ་བོ་ཚེ་དཔག་མེད། ། དུས་མིན་འཆི་བ་མ་ལུས་འཇོམས་པའི་དཔལ། ། མགོན་མེད་སྡུག་བསྔལ་གྱུར་པ་རྣམས་ཀྱི་སྐྱབས། །
སངས་རྒྱས་ཚེ་དཔག་མེད་ལ་ཕྱག་འཚལ་ལོ། ། མཁྱེན་རབ་དག་པས་ཤེས་བྱ་ཀུན་གཟིགས་ནས། ། ཐུགས་རྗེ་མ་ལུས་འགྲོ་ལ་ཕན་དགོངས་པ། ། ས་བཅུའི་དབང་ཕྱུག་རྒྱལ་བའི་རྒྱལ་ཚབ་མཆོག ། བྱམས་མགོན་རྒྱལ་བའི་སྲས་ལ་ཕྱག་འཚལ་ལོ། ། གཞོན་ནུའི་སྐུ་ལུས་འཆང་བ་པོ། ། ཡེ་ཤེས་སྒྲོན་མེས་རབ་བརྒྱན་ཅིང་། ། འཇིག་རྟེན་གསུམ་གྱི་མུན་སེལ་བ། ། འཇམ་དཔལ་དབྱངས་ལ་ཕྱག་འཚལ་ལོ། ། ཁྱོད་ནི་རྒན་ཡང་གཞོན་ནུ་མཐའ་དག་རྒྱལ་བའི་སྲས་པོ་ཡིན་ཡང་ཐོག་མ་དང་པོའི་སངས་རྒྱས་ཁྱོད། །
བུད་མེད་སྦྱོར་ཞིང་ཚངས་པར་སྤྱོད་ལྡན་མཆོག་གི་ཐུགས་རྗེ་དག་གིས་འཇིག་རྟེན་གཉེན་ཏེ་གཤིན་རྗེའི་དགྲ། ། ཁྱོད་ནི་ཞི་ཡང་རྡོ་རྗེ་བཟང་པོ་འཆི་བའི་འཇིགས་པ་འཕྲོག་པ་ཁྱོད་ནི་རྟག་ཏུ་བདུད་ཀྱི་བདུད། ། ཁྱོད་ནི་གྲོལ་ཡང་སྲིད་པ་འདིར་ནི་འགྲོ་བ་སྨིན་པའི་དོན་དུ་འཇུག་མཛད་འཇམ་དཔལ་དབྱངས་ལ་འདུད། ། རི་བོང་འཛིན་པ་ལྟར་དཀར་གླེགས་བམ་རལ་གྲིས་ཕྱག་མཚན་ཞིང་། ། རབ་མཛེས་ཤིན་ཏུ་ཞི་བའི་གཞོན་ནུ་ཟུར་ཕུད་ལྔ་དང་ལྡན། ། དགའ་བ་རྒྱ་ཆེན་ཐར་མཆོག་སྤྱན་ནི་པདྨའི་འདབ་ལྟར་ཡངས། ། བློ་གྲོས་ངན་པ་བསྲེག་མཁས་འཇམ་དཔལ་དབྱངས་ལ་ཕྱག་འཚལ་ལོ། ། སྐྱོན་གྱིས་མ་གོས་སྐུ་མདོག་དཀར། ། རྫོགས་སངས་རྒྱས་ཀྱི་དབུ་བརྒྱན་ཅན། ། ཐུགས་རྗེའི་སྤྱན་གྱིས་འགྲོ་ལ་གཟིགས། །
སྤྱན་རས་གཟིགས་ལ་ཕྱག་འཚལ་ལོ། ། གང་ཞིག་སྲིད་པའི་འཆིང་བ་རྣམས་ལས་གྲོལ་ཡང་སེམས་ཅན་དོན་དུ་སྲིད་པ་འཛིན། ། དེ་ནི་སྟོང་པའི་དོན་དག་སྟོན་མཛད་དུས་ལས་ལས་ཀྱི་འབྲས་བུ་སྟོང་མ་ལགས། ། སེམས་ཀྱི་དྲི་མ་ཡང་དག་ཡེ་ཤེས་མེས་བསྲེག་རྟག་ཏུ་ཡང་དག་བརྩེ་བས་བརླན། ། མཛད་སྤྱོད་རྟག་མིན་སེམས་ཅན་དོན་ལ་དགེས་པའི་སངས་རྒྱས་དེ་ལ་བདག་ཅག་འདུད། ། སྟོབས་པོ་ཆེ་ལ་དྲག་ཤུལ་ཆེ། ། རིགས་ལྔ་རྒྱལ་པོ་དགེ་བ་པོ། ། གདུལ་དཀའ་མཐའ་དག་འདུལ་མཛད་པ། ། རྡོ་རྗེ་བསྣམས་ལ་ཕྱག་འཚལ་ལོ། ། ཆོས་དབྱིངས་རང་བཞིན་ཨིནྡྲ་ནི་ལའི་མདོག །
ཞལ་གཅིག་ཕྱག་གཉིས་ཞབས་ཟུང་བརྗིད་པའི་སྐུ། ། ཡེ་ཤེས་རལ་གྲི་རྡོ་རྗེ་ཞགས་པ་བསྣམས། ། ཁྲོ་རྒྱལ་མི་གཡོ་མགོན་ལ་ཕྱག་འཚལ་ལོ། ། ལྷ་དང་ལྷ་མིན་ཅོད་པན་གྱིས། ། ཞབས་ཀྱི་པདྨོ་ལ་བཏུད་དེ། ། ཕོངས་པ་ཀུན་ལས་སྒྲོལ་མཛད་མ། ། སྒྲོལ་མ་ཡུམ་ལ་ཕྱག་འཚལ་ལོ། ། དཔལ་ལྡན་ལྷ་མོ་སྟོན་ཀའི་ཟླ་བའི་མདོག ། ཞལ་གསུམ་ཕྱག་བརྒྱད་རབ་མཛེས་ཞི་བའི་སྐུ། ། ཡེ་ཤེས་དཔག་ཡས་ཚེ་ཡི་མཆོག་སྩོལ་མ། །
རྣམ་པར་རྒྱལ་བའི་ཞབས་ལ་ཕྱག་འཚལ་ལོ། ། ཡེ་ཤེས་བླ་མ་འོད་ཀྱི་ཏོག ། དེ་ནི་སྨོན་ལམ་བློ་གྲོས་དང་། ། དབང་པོ་ཞི་དང་འཇམ་དབྱངས་ལ། ། བདག་ནི་གུས་པས་ཕྱག་འཚལ་ལོ། ། ཞེས་པ་ལ་སོགས་པ་ཇི་ལྟར་རིགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ཏེ། སླར་ཡང་། དུས་གསུམ་གཤེགས་པའི་སངས་རྒྱས་ཀུན། ། ཆོས་དང་ཚོགས་ཀྱི་མཆོག་བཅས་ལ། ། ཞིང་རྡུལ་ཀུན་གྱི་གྲངས་སྙེད་ཀྱི། །
ལུས་བཏུད་པ་ཡིས་བདག་ཕྱག་འཚལ། ། བྱང་ཆུབ་སེམས་ཀྱི་གཞི་རྣམས་དང་། ། མཆོད་རྟེན་ཀུན་ལའང་ཕྱག་འཚལ་ཞིང་། ། མཁན་པོ་དེ་བཞིན་སློབ་དཔོན་དང་། ། བརྟུལ་ཞུགས་མཆོག་ལའང་ཕྱག་འཚལ་ལོ། ། མཁའ་ལྟར་ཁྱབ་པའི་རྒྱལ་བ་སྲས་བཅས་ལ། ། བདག་དང་མཁའ་མཉམ་འགྲོ་བ་མ་ལུས་པ། ། ལུས་འདི་ཞིང་རྡུལ་མཉམ་པར་རབ་སྤྲུལ་ནས། ། རྟག་ཏུ་གུས་པའི་ཡིད་ཀྱིས་ཕྱག་འཚལ་ལོ། ། ཞེས་པ་ལ་སོགས་པས་ཀྱང་ཕྱག་འཚལ་རྒྱས་བསྡུས་ཇི་ལྟར་འོས་པ་དང་།
ཇི་སྙེད་སུ་དག་ཕྱོགས་བཅུའི་འཇིག་རྟེན་ན།་་་་་ ན་བཟའ་དམ་པ་ནས་ཕྱག་འཚལ་མཆོད་པར་བགྱིའི་བར་རོལ་མོ་འབུད་དཀྲོལ། ཙོག་པུར་འདུག་ནས་འདོད་ཆགས་ཞེ་སྡང་སོགས་འཕྲོས་རྣམས་བྱའོ། ། ཞེས་པ་ནས། ཐམས་ཅད་རྫོགས་པའི་བྱང་ཆུབ་ཕྱིར་བསྔོ་ཞེས་སོགས་ཀྱིས་ཡན་ལག་བདུན་པ་ཕུལ། བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་སྟེ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་མིང་འདི་ཞེས་བགྱི་བས་ཚེ་ཐོག་མ་མེད་པ་ནས་ཐ་མ་ད་ལྟ་ལ་ཐུག་གི་བར་དུ་ཉོན་མོངས་པ་འདོད་ཆགས་དང་། ཞེ་སྡང་དང་། གཏི་མུག་གི་དབང་གིས་ལུས་དང་ངག་དང་ཡིད་ཀྱི་སྒོ་ནས་སྡིག་པ་མི་དགེ་བ་བཅུ་བགྱིས་པ་དང་། མཚམས་མེད་པ་ལྔ་བགྱིས་པ་དང་།
དེ་དང་ཉེ་བ་ལྔ་བགྱིས་པ་དང་། སོ་སོར་ཐར་པའི་སྡོམ་པ་ལ་འགལ་བ་བགྱིས་པ་དང་། བྱང་ཆུབ་སེམས་དཔའི་བསླབ་བྱ་དང་འགལ་བ་བགྱིས་པ་དང་། གསང་སྔགས་ཀྱི་དམ་ཚིག་དང་འགལ་བ་བགྱིས་པ་དང་། དཀོན་མཆོག་གསུམ་ལ་མ་གུས་པ་བགྱིས་པ་དང་། ཕ་དང་མ་ལ་མ་གུས་པ་བགྱིས་པ་དང་། མཁན་པོ་དང་སློབ་དཔོན་ལ་མ་གུས་པ༞ གྲོགས་ཚངས་པར་མཚུངས་པ་རྣམས་ལ༞ དམ་པའི་ཆོས་སྤངས་པ་དང་། གསུང་རབ་ཀྱི་གླུད་ཟོས་པ་དང་། འཕགས་པའི་དགེ་འདུན་ལ་བསྐུར་བ་བཏབ་པ་ལ་སོགས་པ་མདོར་ན་མཐོ་རིས་དང་ཐར་པའི་གེགས་སུ་གྱུར་ཅིང་འཁོར་བ་དང་ངན་སོང་གི་རྒྱུར་གྱུར་པའི་སྡིག་པ་དང་སྒྲིབ་པ་ཉེས་པ་དང་ལྟུང་བའི་ཚོགས་ཅི་བགྱིས་པ་དང་། བགྱིད་དུ་སྩལ་བ་དང་།
གཞན་བགྱིད་པ་ལ་རྗེས་སུ་ཡི་རང་བ་བགྱིས་པ་དེ་དག་ཐམས་ཅད་བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་སྔར་མཐོལ་ལོ་བཤགས་སོ། ། མི་འཆབ་བོ། ། མི་སྦེད་དོ། ། སླན་ཆད་ཀྱང་སྡོམ་པར་བགྱིད་ལགས་སོ། ། ལན་གསུམ་གྱིས་སྡིག་པ་བཤགས། ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྟ་ཅང་ཤེས་ལྟ་བུ། གླང་པོ་ཆེན་པོ། བྱ་བ་བྱས་ཤིང་བྱེད་པ་བྱས་པ། ཁུར་བོར་བ།
རང་གི་དོན་རྗེས་སུ་ཐོབ་པ། སྲིད་པ་ཀུན་ཏུ་སྦྱོར་བ། ཡོངས་སུ་ཟད་པ། ཡང་དག་པའི་བཀའ། ལེགས་པར་རྣམ་པར་གྲོལ་བའི་ཐུགས། ལེགས་པར་རྣམ་པར་གྲོལ་བའི་ཤེས་རབ་ཅན་དེ་དག་གིས་སེམས་ཅན་ཐམས་ཅད་ཀྱི་དོན་གྱི་ཕྱིར་དང་། ཕན་པར་བྱ་བའི་ཕྱིར་དང་། གྲོལ་བར་བྱ་བའི་ཕྱིར་དང་། ནད་མེད་པར་བྱ་བའི་ཕྱིར་དང་། མུ་གེ་མེད་པར་བྱ་བའི་ཕྱིར་དང་།
བྱང་ཆུབ་ཀྱི་མཆོག་གི་ཆོས་རྣམས་ཡོངས་སུ་རྫོགས་པར་བྱ་བའི་ཕྱིར་དང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་པར་བྱ་བའི་ཕྱིར་དུ་གསོ་སྦྱོང་ངེས་པར་བླངས་པ་དེ་བཞིན་དུ། བདག་གིས་ཀྱང་དུས་འདི་ནས་བཟུང་སྟེ་ཇི་སྲིད་སང་ཉི་མ་མ་ཤར་གྱི་བར་དུ། གསོ་སྦྱོང་ངེས་པར་ཡང་དག་པར་བླང་བར་བགྱིའོ། ། ལན་གསུམ་བྱའོ། ། དེང་ནས་སྲོག་གཅོད་མི་བྱ་ཞིང་། ། གཞན་གྱི་ནོར་ཡང་བླང་མི་བྱ། ། འཁྲིག་པའི་ཆོས་ཀྱང་མི་སྤྱད་ཅིང་། ། རྫུན་གྱི་ཚིག་ཀྱང་མི་སྨྲའོ། ། སྐྱོན་ནི་མང་པོ་ཉེར་བསྟན་པའི། །
ཆང་ནི་ཡོངས་སུ་སྤང་བར་བྱ། ། ཁྲི་སྟན་ཆེ་མཐོ་མི་བྱ་ཞིང་། ། དེ་བཞིན་དུས་མ་ཡིན་པའི་ཟས། ། དྲི་དང་ཕྲེང་བ་དང་ནི་རྒྱན། ། གར་དང་གླུ་སོགས་སྤང་བར་བྱ། ། ཇི་ལྟར་དགྲ་བཅོམ་རྟག་ཏུ་ནི། ། སྲོག་གཅོད་ལ་སོགས་མི་བྱེད་ལྟར། ། དེ་བཞིན་དུ་ནི་བདག་གིས་ཀྱང་། ། དེང་ནས་སྲོག་གཅོད་ལ་སོགས་སྤང་། ། སྡུག་བསྔལ་མང་འཁྲུགས་སེམས་ཅན་རྣམས། །
སྲིད་པའི་མཚོ་ལས་སྒྲོལ་བར་ཤོག ། ལན་གསུམ་བྱའོ། ། ཨོཾ་ཨ་མོ་གྷ་ཤཱི་ལ་སམྦྷ་ར་སམྦྷ་ར། བྷ་ར་བྷ་ར། མཧཱ་ཤུདྡྷ་སརྦ་པདྨ་བྷི་བྷུ་ཥི་ཏ་བྷཱུ་ཛ་དྷ་ར་དྷ་ར། ས་མནྟཱ་ཨ་ཝ་ལོ་ཀི་ཏེ་ཧཱུྃ་ཕཊ། ཉི་ཤུ་རྩ་གཅིག་བཟླ། ཁྲིམས་ཀྱི་ཚུལ་ཁྲིམས་སྐྱོན་མེད་ཅིང་། ། ཚུལ་ཁྲིམས་རྣམ་པར་དག་དང་ལྡན། ། རློམ་སེམས་མེད་པའི་ཚུལ་ཁྲིམས་ཀྱིས། །
ཚུལ་ཁྲིམས་ཕ་རོལ་ཕྱིན་རྫོགས་ཤོག ། དེ་དག་ནི་སྦྱོར་བའི་ཆོ་གའོ། ། གཞི་ལ་གཟུངས་ཀྱི་སྒྲུབ་པ་དང་། ཞར་ལས་བྱུང་བ་ཁྲུས་ཀྱི་ཆོ་གའོ། ། དང་པོ་ལ་བདག་བསྐྱེད་བསྒོམས་བཟླས་དང་། བུམ་པའི་ཆོ་ག་དང་སྦྱིན་སྲེག་དང་། གཏོར་མ་བཏང་བའོ། ། དང་པོ་ནི་སྔོན་འགྲོ་གཏོར་མ་རྡོ་རྗེ་འཐོར་གཡབ་དང་བཅས་དྲི་བཟང་གི་ཆུ་འཐོར་་་་་ཨ་མྲྀ་ཏས་བསངས། སྭ་བྷཱ་ཝས་སྦྱངས། རྡོ་རྗེ་བསྡམས་པ་འདེབས་པའི་ཚུལ་བྱས་ལ།
ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ཎཾ་ཨདྱ་ནུཏྤནྣ་ཏྭཏ་ཨོཾ་ཨཱཿཧཱུྃ་ཕཊ་སྭཱཧཱ། ཞེས་པ་ལན་གསུམ་བརྗོད་པས་ཅི་འདོད་པའི་ཡོ་བྱད་ཐམས་ཅད་ཐོགས་པ་མེད་པར་བསམ་ཞིང་། རང་གི་སྙིང་ག་ནས་འོད་ཟེར་འཕྲོས་པས་ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཨོཾ་བཛྲ་ས་མཱ་ཛཿ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་པས་སྤྱན་དྲངས་པར་བསམ་ཞིང་། ཚིག་དེ་དག་རེ་རེའི་མཇུག་ཏུ་ལག་པ་གཡས་པས་རྡོ་རྗེ་གཡབ་ཅིང་། གཡོན་དྲིལ་བུ་གསིལ་ཞིང་། ལྷ་དང་ལྷ་མིན་གནོད་སྦྱིན་ལྟོ་འཕྱེ་གྲུལ། ། ནམ་མཁའ་ལྡིང་དང་འདབ་བཟང་ལུས་སྲུལ་པོ། ། དྲི་ཟ་སྲིན་པོ་གདོན་གྱི་ཚོགས་རྣམས་དང་། ། གང་དག་ས་ལ་གནས་པའི་རྫུ་འཕྲུལ་ཅན། །
བུད་མེད་བཅས་ཤིང་གཡོག་འཁོར་བཅས་པ་ལ། ། བདག་གི་པུས་མོ་ས་ལ་བཙུགས་ནས་ནི། ། ཐལ་མོ་སྦྱར་ནས་ཁྱེད་ལ་གསོལ་འདེབས་ཀྱི། ། གསན་ནས་ཕན་གདགས་སླད་དུ་འདིར་གཤེགས་ཤིག ། ཨོཾ་སརྦ་ལོ་ཀ་ཀཱ་ར་ཨེ་ཧྱེ་ཧིས་སྤྱན་དྲངས། པདྨའི་ཕྱག་རྒྱ་དང་བཅས་པས། པདྨ་ཀ་མ་ལ་ཡ་སཏྭཾ་གྱིས་གདན་ཕུལ། མཆོད་པ་སོ་སོའི་ཕྱག་རྒྱ་དང་བཅས་པས། ཨརྒྷཾ་སོགས་ཀྱིས་མཆོད། གཏོར་མ་གསོལ་བར་བསམ་ཞིང་།
ནམ་མཁའ་མཛོད་ཀྱི་ཕྱག་རྒྱ་དང་བཅས། ཨོཾ་དེ་ཝ། ནཱ་ག ཡཀྵ། རཀྵ་ས། གནྡྷརྦ། ཨ་སུ་ར། ག་རུ་ཌ། ཀིཾ་ན་ར། མ་ཧོ་ར་ག
མ་ནུ་ཥྱ། ཨ་མ་ནུ་ཥྱ། ས་པ་རི་ཝཱ་ར། ན་མཿསརྦ་ཏ་ཐཱ་ག་ཏེ་བྷྱོཿབི་ཤྭ་མུ་ཁེ་བྷྱཿ སརྦ་ཐཱ་ཁཾ། ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྷྲྀཧྞ་དཾ་བ་ལིཾ་ཏ་ཡེ་སྭཱཧཱ། ཞེས་པ་ལན་གསུམ་མམ་བདུན་གྱིས་ཕུལ་ལ། གཡས་རྡོ་རྗེ་ཐུགས་ཀ་དང་། གཡོན་དྲིལ་བུ་ཆིག་བརྡུང་བྱ་ཞིང་།་་་་་ འབྱུང་པོ་གང་དག་ནས།
འོན་ཀྱང་སྐྱོབ་པའི་སྲས་སུ་སྐྱེ་ཞེས་པའི་བར། འབྱུང་པོ་གང་དག་རི་རབ་སྟེང་གནས་དང་། ། དགའ་བའི་ཚལ་དང་ལྷ་ཡི་གནས་རྣམས་དང་། ། ཤར་ནུབ་རི་དང་ཉི་ཟླའི་ཁྱིམ་རྣམས་དང་། ། རི་བོ་ཀུན་ལ་གང་དག་གནས་པ་དང་། ། རིན་ཆེན་གླིང་ན་ལྷག་པར་གང་གནས་དང་། ། ཆུ་བོ་ཀུན་དང་ཆུ་བོའི་མདོ་རྣམས་དང་། ། མཚོ་དང་རྫིང་བུ་ལྟེངས་ཀ་ཆུ་ངོགས་དང་། ། གཡའ་ཆུ་སིལ་མ་ཅན་ན་གང་གནས་དང་། ། གྲོང་དང་ཕྱུགས་ལྷས་གྲོང་ཁྱེར་སྟོང་པ་དང་། །
ཁང་སྟོང་དག་དང་ལྷ་ཡི་གནས་རྣམས་དང་། ། གཙུག་ལག་ཁང་དང་མཆོད་རྟེན་གནས་རྣམས་དང་། ། བཀའ་ཐུབ་གནས་དང་གླང་ཆེན་བྲེས་རྣམས་དང་། ། རྒྱལ་པོའི་དཀོར་ཁང་དག་ན་གང་གནས་དང་། ། ལམ་སྲང་གསུམ་མདོ་དང་ནི་བཞི་མདོ་དང་། ། གང་དག་ལམ་པོ་ཆེ་དང་ཤིང་གཅིག་དྲུང་། ། དུར་ཁྲོད་ཆེན་པོ་ནགས་ཚལ་ཆེན་པོ་དང་། ། སེང་གེ་དྲེད་དང་གཅན་གཟན་གནས་རྣམས་དང་། ། འབྲོག་ཆེན་འཇིགས་སུ་རུང་བར་གང་གནས་དང་། ། གང་དག་གླིང་མཆོག་དག་ན་གནས་པ་དང་། །
ལྷུན་གྲུབ་དུར་ཁྲོད་དག་ན་གནས་པ་རྣམས། ། རབ་ཏུ་དགེས་ ཤིང་མགུ་བར་གྱུར་ནས་སུ། ། ཕྲེང་བ་མེ་ཏོག་དྲི་དང་བདུག་པར་བཅས། ། བསྟོད་དང་གཏོར་མ་མར་མེ་གུས་འབུལ་ན། ། འདི་དག་གསོལ་ཞིང་ལེགས་པར་བཞེས་ནས་ཀྱང་། ། བདག་གི་ལས་ཀྱི་འབྲས་བུ་མཆིས་པར་མཛོད། ། ཅེས་པས་ཕྲིན་ལས་བཅོལ་ཞིང་། ཆོས་རྣམས་ཐམས་ཅད་རྒྱུ་ལས་བྱུང་། ། དེ་རྒྱུ་དེ་བཞིན་གཤེགས་པས་བསྟན། ། རྒྱུ་ལ་འགོག་པ་གང་ཡིན་པ། །
དགེ་སྦྱོང་ཆེན་པོས་འདི་སྐད་གསུངས། ། སྡིག་པ་ཅི་ཡང་མི་བྱ་ཞིང་། ། དགེ་བ་ཕུན་སུམ་ཚོགས་པར་སྤྱད། ། རང་གི་སེམས་ནི་ཡོངས་སུ་འདུལ། ། འདི་ནི་སངས་རྒྱས་བསྟན་པ་ཡིན། ། ལུས་ཀྱི་སྡོམ་པ་ལེགས་པ་དེ། ། ངག་གི་སྡོམ་པ་ལེགས་པ་ཡིན། ། ཡིད་ཀྱི་སྡོམ་པ་ལེགས་པ་དེ། ། ཐམས་ཅད་དུ་ནི་སྡོམ་པ་ལེགས། ། ཐམས་ཅད་བསྲུང་བའི་དགེ་སློང་དག །
སྡུག་བསྔལ་ཀུན་ལས་དེ་གྲོལ་ལོ། ། ཆོས་རྣམས་གཟུགས་བརྙན་ལྟ་བུ་སྟེ། ། དག་ཅིང་གསལ་ལ་རྙོག་པ་མེད། ། བཟུང་དུ་མེད་ཅིང་བརྗོད་དུ་མེད། ། རྒྱུ་དང་ལས་ལས་ཀུན་ཏུ་འབྱུང་། ། ངོ་བོ་ཉིད་མེད་གནས་མེད་པར། ། དེ་ལྟར་ཆོས་རྣམས་ཤེས་གྱིས་ལ། ། སེམས་ཅན་དོན་ནི་མཉམ་མེད་བྱོས། ། འོན་ཀྱང་སྐྱོབ་པའི་སྲས་སུ་སྐྱེ། ། ཞེས་པས་ཆོས་ཀྱི་སྦྱིན་པ་སྦྱིན་ལ།
རྡོ་རྗེ་ཐུགས་ཀ་དྲིལ་བུ་རྒྱུན་དཀྲོལ་བྱ་ཞིང་། དེ་ལྟར་ལྷ་ཀླུ་གནོད་སྦྱིན་འབྱུང་པོའི་ཚོགས་འཁོར་དང་བཅས་པ་ཁྱེད་རྣམས་མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བཞེས་ལ། སངས་རྒྱས་ཀྱི་བསྟན་པ་དར་ཞིང་འཇིག་རྟེན་དུ་དགེ་ལེགས་རྒྱ་ཆེན་པོ་འབྱུང་བ་དང་། བདག་ཅག་དཔོན་སློབ་འཁོར་དང་བཅས་པ་རྣམས་ཀྱི་ཆོས་སྒྲུབ་པའི་བར་ཆད་ཉེ་བར་ཞི་བ་དང་། བསམ་པའི་དོན་ཐམས་ཅད་ཆོས་དང་མཐུན་པ་ཡིད་བཞིན་དུ་འགྲུབ་པར་ མཛད་དུ་གསོལ། མཆོད་ཡོན་གྱི་ཕྱག་རྒྱ་དང་བཅས་པས། ཨོཾ་སརྦ་ལོ་ཀ་ཀཱ་ར་གྲྀཧྞེ་དཾ་ཨརྒྷཾ་སྭཱཧཱ། ཞེས་པ་དང་མཐེབ་སྲིན་གྱིས་སེ་གོལ་ཕྱིར་གཏོག་ཅིང་གཙྪ་ཞེས་པས་གཤེགས་སུ་གསོལ། གཏོར་མ་གཙང་སར་དོར་ཞིང་། རྡོ་རྗེ་གསོར་དྲིལ་བུ་དྲག་ཏུ་དཀྲོལ་ཞིང་།
གཞན་ཡང་རོལ་མོའི་སྒྲ་དྲག་པོ་དང་བཅས་པས། ན་མཿས་མནྟ་ཀཱ་ཡ་ཝཀྐ་ཙིཏྟ་བཛྲཱ་ཎཱཾ། ན་མོ་བཛྲ་ཀྲོ་དྷ་ཡ་མ་ཧཱ་དཾཥྚི་ཀ་ཊ་བྷཻ་ར་ཝ་ཡ། ཨ་སི་མུ་ས་ལ་པ་ར་ཤུ་བ་ཧསྟཱ་ཡ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཁ་ཁ་ཁཱ་ཧི་ཁཱ་ཧི། ཧུ་ལུ་ཧུ་ལུ། ཏིཥྛ་ཏིཥྛ། བནྡྷ་བནྡྷ། ཧ་ན་ཧ་ན། ད་ཧ་ད་ཧ།
གརྫ་གརྫ། བི་སྥོ་ཊ་ཡ་བི་སྥོ་ཊ་ཡ། སརྦ་བིགྷྣཱན་བི་ན་ཡ་ཀཱ་ནཱན། མཧཱ་ག་ན་པ་ཏི། ཛི་ཝི་ཏ། ཨན་ཏ་ཀ་རཱ་ཡ་སྭཱཧཱ། མཚམས་བཅད་པ་ནི། ཐལ་མོ་སྦྱར་ལ། རྒྱ་གར་སྐད་དུ། ཨརྻ་པརྞཎ།
ཤ་ཝ་རི་ནཱ་མ་དྷ་ར་ཎི། བོད་སྐད་དུ། འཕགས་མ་རི་ཁྲོད་མ་ལོ་མ་གྱོན་མ་ཞེས་བྱ་བའི་གཟུངས། འཕགས་མ་རི་ཁྲོད་མ་ལོ་མ་གྱོན་མ་ལ་ཕྱག་འཚལ་ལོ། ། དཀོན་མཆོག་གསུམ་ལ་ཕྱག་འཚལ་ལོ། ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ལ་ཕྱག་འཚལ་ལོ། ། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། ། བྱང་ཆུབ་སེམས་དཔའ་སེམས་དཔའ་ཆེན་པོ་མཐུ་ཆེན་པོ་ཐོབ་པ་ལ་ཕྱག་འཚལ་ལོ། ། བཅོམ་ལྡན་འདས་མ་མིའུ་ཐུང་ཤ་ཟ་མོ་རི་ཁྲོད་མ་ལོ་མ་གྱོན་མ་དགྲ་སཏྭ་དང་ཞགས་པ་འཛིན་མ་ཁྱོད་ལ་ཕྱག་འཚལ་ལོ། ། འཇིགས་པ་གང་དག་ཅི་བྱུང་བ་དེ་དག་ཐམས་ཅད་ཡམས་ཀྱི་ནད་གང་ཅི་བྱུང་ཡང་རུང་བ་དང་།
འཆི་བྱེད་གང་དག་ཅི་ཡང་རུང་བ་དང་། འཆི་བྱེད་ཆེན་པོ་གང་དག་ཅི་ཡང་ རུང་བ་དང་། གནོད་པ་གང་དག་ཅི་ཡང་རུང་བ་དང་། འཁྲུག་པ་གང་དག་ཅི་ཡང་རུང་བ་དང་། ཁོང་དུ་གནོད་པ་གང་དག་ཅི་ཡང་རུང་བ་དང་། གང་དག་ཅི་བྱུང་བ་དེ་དག་ཐམས་ཅད་ནི་བྱིས་པ་ཁོ་ན་ལ་འབྱུང་གི་མཁས་པ་ལ་ནི་མ་ཡིན་ནོ། ། བདེན་པ་བདེན་པའི་ངག་གིས་སོང་ཞིག དེངས་ཤིག མཁས་པས་བྱིན་གྱིས་བརླབས་པའི་གསང་སྔགས་ཀྱི་གཞི་འདི་དག་གིས་བདག་དང་སེམས་ཅན་ཐམས་ཅད་ལ་སྲུང་བར་མཛོད་ཅིག ཡོངས་སུ་སྐྱབས་པར་མཛོད་ཅིག
ཡོངས་སུ་བཟུང་བར་མཛོད་ཅིག ཡོངས་སུ་བསྐྱང་བར་མཛོད་ཅིག ཞི་བ་དང་བདེ་ལེགས་སུ་མཛོད་ཅིག ཆད་པ་སྤང་བར་མཛོད་ཅིག མཚོན་ཆ་སྤང་བར་མཛོད་ཅིག ཇི་སྲིད་དུ་གཞོམ་པའི་བར་དུ་མཛོད་ཅིག མེའི་གནོད་པ་སྤང་བར་མཛོད་ཅིག ཆུའི་གནོད་པ་སྤང་བར་མཛོད་ཅིག བྱད་སྟེམས་བཅད་པར་མཛོད་ཅིག མཚམས་བཅིང་བར་མཛོད་ཅིག
ས་གཞི་བཅིང་བར་མཛོད་ཅིག ཏདྱ་ཐཱ། ཨ་མྲྀ་ཏེ་ཨ་མྲྀ་ཏ་ཨུད་བྷ་བེ། ཨ་མྲྀ་ཏ་སཾ་བྷ་བེ། ཨཱ་ཤྭ་ཏེ། ཨཱ་ཤྭ་སཏྭཾ་གེ མཱ་མ་ར། མཱ་མ་ར། མཱ་ས་ར་མཱ་ས་རཱ། ཞི་བར་མཛོད།
ནད་ཐམས་ཅད་ཉེ་བར་ཞི་བར་མཛོད། དུས་མ་ཡིན་པར་འཆི་བ་ཐམས་ཅད་ཉེ་བར་ཞི་བར་མཛོད། གཟའ་དང་རྒྱུ་སྐར་གྱི་ཉེས་པ་ཐམས་ཅད་ཉེ་བར་ཞི་བར་མཛོད་ཅིག མཆེ་བའི་དུག་ཐམས་ཅད་ཉེ་བར་ཞི་བར་མཛོད། བཅོམ་ལྡན་འདས་མ་རི་ཁྲོད་མ་ལོ་མ་ཅན་ཏུནྣ་ཏུནྣ། བི་ཏུནྣ་བི་ཏུནྣ། རཱུ་ཎ་རཱུ་ཎ། རཱུ་མུ་ལེ་སྭཱཧཱ། ཨོཾ་གཽ་རཱི། གནྡྷཱ་རི།
ཙནྜཱ་ལཱི། མཱ་ཏཾ་གི པུཀྐ་སཱི་སྭཱཧཱ། ཨོཾ་ཨཾ་ཀུ་རེ། མཾ་ཀུ་རེ། ཀུ་ར་རེ་པརྞ་ཤ་བ་རཱི་སྭཱཧཱ། ན་མཿསརྦ་ཤ་བ་རཱི་ཎཱཾ། མཧཱ་ཤ་བ་རཱི་ཎཱཾ། བྷ་ག་ཝ་ཏི་པི་ཤ་ཙཱི། པརྞ་ཤ་བ་རི་པི་ཤཱ་ཙི་སྭཱཧཱ། ་
པི་ཤཱ་ཙི་པརྞ་ཤ་བ་རི་ཧྲཱིཿཛཿཧཱུྃ་ཕཊ། པི་ཤཱ་ཙི་སྭཱཧཱ། འཕགས་མ་རི་ཁྲོད་མ་ལོ་མ་གྱོན་མའི་གཟུངས་རྫོགས་སོ། ། དེ་ནས་གནས་དང་མཆོད་པའི་ཡོ་བྱད་ལ་དྲི་བཟང་གི་ཆུ་དང་། ཨ་མྲྀ་ཏས་བསངས། སྭ་བྷཱ་ཝས་སྦྱང་། སྟོང་པའི་ངང་ལས་གནས་ཁང་བྷྲཱུཾ་ལས་རིན་པོ་ཆེ་སྣ་ཚོགས་ལས་གྲུབ་པའི་ཐར་པ་ཆེན་པོའི་གཞལ་ཡས་ཁང་གྲུ་བཞི་སྒོ་བཞི་པ། རྟ་བབས་བཞིས་མཛེས་ཤིང་རྒྱན་ཐམས་ཅད་ཀྱིས་བརྒྱན་པ་མཚན་ཉིད་ཐམས་ཅད་ཡོངས་སུ་རྫོགས་པའི་ནང་དུ་མཆོད་རྫས་རྣམས་ཨོཾ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་ཞབས་བསིལ། མེ་ཏོག བདུག་སྤོས།
མར་མེ། དྲི། ཞལ་ཟས། གཞན་ཡང་རོལ་མོ་དང་འཕན་གདུགས་ལ་སོགས་པའི་མཆོད་རྫས་བསམ་གྱིས་མི་ཁྱབ་པ་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་གྱུར་པར་བསམ་ལ། ཨོཾ་བཛྲ་ཨརྒྷཾ་ཨཱཿཧཱུྃ། ཤཱཔྟ་ཨཿཧཱུྃ། སོགས་སོ་སོའི་སྔགས་དང་ཕྱག་རྒྱས་བྱིན་གྱིས་བརླབས། རོལ་མོ་ཇི་སྙེད་ཡོད་པའི་སྒྲ་བྱ་ཞིང་། དྷརྨ་ར་ཎི་ཚར་གསུམ་བརྗོད་དོ། །་་་་་ གསུམ་བརྗོད་པའི་དང་པོ་རང་གིས་བྱིན་གྱིས་བརླབས་པ་ལས་ཀྱང་གཟི་བརྗིད་ཕུན་སུམ་ཚོགས་པར་བྱིན་གྱིས་བརླབས་པར་མོས།
གཉིས་ལས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའི་ཚོགས་བསམ་གྱིས་མི་ཁྱབ་པར་བྱོན་པར་མོས། གསུམ་པའི་ཚེ་འདི་དག་གི་བྱིན་གྱིས་བརླབ་པར་མོས། དེ་ནས་བླ་མ་དང་དཀོན་མཆོག་གསུམ་ལ་སྐྱབས་སུ་འགྲོ་བ་ནི། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ། དམ་པའི་ཆོས་རྣམས་ལ་སྐྱབས་སུ་མཆིའོ། ། འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། ། དེ་ནས་ཐལ་མོ་སྦྱར་ཞིང་། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་ཕྱག་འཚལ་ཞིང་སྐྱབས་སུ་མཆིའོ། །
ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ། ཞེས་ལན་གཅིག སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། ། བྱང་ཆུབ་བར་དུ་བདག་ནི་སྐྱབས་སུ་མཆི། ། བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། ། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག ། ལན་གསུམ། སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་འཕགས་མ་རི་ཁྲོད་མ་ལོ་མ་གྱོན་མའི་སྒོམ་བཟླས་ཉམས་སུ་བླང་བར་བགྱིའོ། ། ལན་གསུམ།
རང་སྐད་ཅིག་གིས་འཕགས་མ་རི་ཁྲོད་མར་གསལ་བའི་སྙིང་ཁའི་སྟེང་དུ་པདྨ་དང་ཟླ་བའི་སྙེང་དུ་པཾ་ལས་འོད་ཟེར་འཕྲོས་པས། རང་བཞིན་གྱི་གནས་ནས་ལྷ་མོ་རི་ཁྲོད་ལོ་མ་ཅན་གྱི་དབུ་རྒྱན་དུ་བླ་མ་མི་བསྐྱོད་པའི་རྣམ་པར་བཞུགས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ། ཨོཾ་བཛྲ་ས་མཱ་ཛཿ ན་མོ་གུ་རུ་བྷྱཿ ན་མཿཔརྞཎ་ཤ་བ་རི་བྷྱཿ ཨོཾ་པརྞཎ་ཤ་བ་རི་ས་པ་རི་ཝཱས་ཨརྒྷཾ་སོགས་ནས། ཤཔྟ་པྲ་ཏཱིཙྪ་ཨཱཿཧཱུྃ། དཀོན་མཆོག་གསུམ་ལ་བདག་སྐྱབས་མཆི། ། སོགས་ལན་གསུམ། སེམས་ཅན་ཐམས་ཅད་བདེ་བ་དང་བདེ་བའི་སོགས།
ཨོཾ་སྭ་བྷཱ་ཝ་སོགས་དང་། སྟོང་པར་གྱུར། སྟོང་པའི་ངང་ལས་རིན་པོ་ཆེའི་ལྗོན་ཤིང་སྣ་ཚོགས་པའི་ནགས་ཚལ་དང་། མེ་ཏོག་སྣ་ཚོགས་ཀྱིས་བརྒྱན་པའི་སྟེང་དུ་པཾ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་དབུས་སུ། རང་གི་ཤེས་པ་པཾ་ཡིག་གསེར་གྱི་མདོག་ཅན་དེ་ལས་འོད་ཟེར་འཕྲོས་པས། སེམས་ཅན་ཐམས་ཅད་ཀྱི་དོན་བྱས། ཁྱད་པར་དུ་ནད་དང་སྡུག་བསྔལ་ཐམས་ཅད་བསལ། སླར་འདུས་ནས་པཾ་ལ་ཐིམ། དེ་ཡོངས་སུ་གྱུར་པ་ལས།
བདག་ཉིད་བཅོམ་ལྡན་འདས་རི་ཁྲོད་ལོ་མ་ཅན་སྐུ་མདོག་གསེར་བཙོ་མ་ལྟ་བུ། ཞལ་གསུམ་ཕྱག་དྲུག་མ། རྩ་བའི་ཞལ་སེར་ཞིང་འཛུམ་ཁྲོའི་ཚུལ་ཅན། གཡས་ཞལ་དཀར་པོ་ཞི་བའི་ཉམས་ཅན། གཡོན་ཞལ་དམར་པོ་ཆགས་པའི་ཉམས་ཅན། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཕྱག་གཡས་ཀྱི་དང་པོས་ཐུགས་ཀར་རྡོ་རྗེ་གཉིས་པས་དགྲ་སཏྭ་འདེགས་པའི་ཚུལ། གསུམ་པས་མདའ་གསོར་ཞིང་འཛིན་པ། གཡོན་གྱི་དང་པོས་སྡིགས་མཛུབ་ལ་རྡོ་རྗེ་ཞགས་པ་དཀྲིས་པ། གཉིས་པས་འབྲས་བུ་དང་མེ་ཏོག་གིས་སྤུངས་པའི་ཤིང་ལོ་གསར་པའི་སྦྲང་གཡབ།
གསུམ་པས་གཞུ་འཛིན་པ། རིན་པོ་ཆེ་དང་མེ་ཏོག་སྣ་ཚོགས་པའི་རྒྱན་གྱིས་སྤྲས་ཤིང་། ལྷ་རྫས་ཀྱི་ན་བཟའ་དམར་པོའི་སྟོད་གཡོགས་དང་། མེ་ཏོག་དང་འབྲས་བུ་དུ་མས་སྤྲས་པའི་ཤིང་ལོ་གསར་པ་གཤིབས་པས་སྨད་གཡོགས་ཅན། སྦྲུལ་དཀར་པོས་སེ་རལ་ཁ་བྱས་པ། རལ་པའི་ཐོར་ཚུགས་གྱེན་དུ་བཅིངས་ཤིང་། ལང་ཚོ་དར་ལ་བབས་པ། སྐུ་ཤིན་ཏུ་མཛེས་ཤིང་གྲིམ་པ། ཅུང་ཟད་ཁྲོ་བ། ཞབས་གཡས་པའི་རྟིང་པས་འོག་གི་ཕྱོགས་བསྟེན་ཞིང་།
པུས་མོ་གདན་ལ་བཙུགས་པ། གཡོན་པས་བཞེངས་སྟབས་སུ་མཛད་པ། རྣམ་པར་འགྱིངས་པའི་སྟབས་ཀྱིས་བཞུགས་པ། ཡང་ཕྱག་གཉིས་མ་དམར་མོའི་སྦྱིན་སྲེག་གི་དུས་ཡིན་ན། ཕྱག་བཞི་མ་སྔོན་མོ་དྲག་པོའི་དུས་ཡིན་ཞིང་། འདིར་ནི་སེར་མོ་གཙོ་ཆེའོ། ། སེར་མོ་མ་གཏོགས་རང་རང་གི་སྐུ་མདོག་ཕྱག་མཚན་ནི། འཕགས་པ་རིན་པོ་ཆེའི་ཆོ་གར་གསལ་ལོ། ། དེ་ལྟར་བསྒོམ་པའི་དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ།
ཐུགས་ཀར་ཧཱུྃ་སྔོན་པོ། སྙིང་ཁའི་ནང་དུ་ཉི་མ་ལ་གནས་པའི་པཾ་སེར་པོ་བསྒོམ་པར་བྱའོ། ། དེ་ནས་པཾ་ལས་སྣ་ཚོགས་པའི་འོད་ཟེར་འཕྲོས་པས་རང་བཞིན་གྱི་གནས་ནས་རྗེ་བཙུན་རི་ཁྲོད་ལོ་མ་གྱོན་མ་ལ་སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ་སྤྱན་དྲངས་པ་ལ། སྔར་བཞིན་མཆོད་ནས། ཛཿཧཱུྃ་བཾ་ཧོཿ ཞེས་པས་རང་དང་གཉིས་སུ་མེད་པར་བསྟིམ་མོ། ། ཡང་པཾ་གྱི་ཡི་གེ་དེ་ཉིད་ལས་འོད་ཟེར་དཔག་ཏུ་མེད་པ་འཕྲོས་པས་དབང་གི་ལྷ་དེ་བཞིན་གཤེགས་པ་འཁོར་དང་བཅས་་་་་་པཉྩ་ཀུ་ལ་ས་པ་རི་ཝཱ་ར་སྔོན་དུ་འགྲོ་བས། པ་སྤྱན་དྲངས་ལ་སྔ་མ་ལྟར་མཆོད་ནས། དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་པར་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས།
སངས་རྒྱས་དེ་རྣམས་ཀྱིས། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གིས་དབང་བསྐུར་རོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར་བས། ལུས་ཀྱི་དྲི་མ་ཐམས་ཅད་དག གསང་སྔགས་དང་ཕྲིན་ལས་ཐམས་ཅད་དབང་བར་བྱས། ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན་པར་བསམ་མོ། །
དེ་ནས་ལྷའི་སྐུ་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུ་ལ་རང་གི་སེམས་གཏད་ལ་མཉམ་པར་གཞག་གོ ། གང་གི་ཚེ་སྔགས་བཟླ་བར་འདོད་ན། དེའི་ཚེ་སྙིང་གའི་ནང་གི་པཾ་ཡིག་གི་མཐར་སྔགས་ཀྱི་ཕྲེང་བས་བསྐོར་བའི་འོད་ཀྱིས། སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་རྒྱུད་བསྐུལ་བས་བདག་གི་རྒྱུད་བྱིན་གྱིས་བརླབས་ཤིང་བདག་དང་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་དང་། ནད་ཐམས་ཅད་བསལ་བར་བསམ་ལ། ཨོཾ་པི་ཤཱ་ཙི་པརྞཎ་ཤ་བ་རི་སརྦ་ཛྭ་ར་པྲ་ཤ་མ་ཎ་ཡ་ཞེས་པ་ནི་སྙིང་པོའོ། ། ཨོཾ་པི་ཤཱ་ཙི་པརྞཎ་ཤ་བ་རི་ཧྲཱི་ཧཱ་ཧཱུྃ་ཕཊ་སྭཱཧཱ། ཞེས་བྱ་བ་ནི་ཉེ་བའི་སྙིང་པོའོ། ། འདིའི་རྩ་བའི་སྔགས་བཟླ་བར་འདོད་ན་གཟུངས་ཉིད་ལས་འབྱུང་བ་བཞིན་བཟླ་བར་བྱའོ། ། བསྙེན་པའི་གྲངས་ནི་རྩ་བའི་སྔགས་འབུམ་ཕྲག་གཅིག
སྙིང་པོ་འབུམ་ཕྲག་ཉི་ཤུ། ཡང་སྙིང་འབུམ་ཕྲག་བཅོ་ལྔ་ལས་ཐམས་ཅད་ཇི་སྐད་བཤད་པ་བཞིན་འགྲུབ་པར་གྱུར་རོ། ། རྩ་སྔགས་ནི་་་་་་ཏདྱ་ཐཱ། ཨ་མྲྀ་ཏེ། ཨ་མྲྀ་ཏེ། ཨ་མྲྀ་ཏ་ཨུད་བྷ་བེ། ཨ་མྲྀ་ཏ་སཾ་བྷ་ཝེ། ཨཱ་ཤྭ་ཏེ། ཨཱ་ཤྭ་ཏཾ་གེ མཱ་མ་ར།
མཱ་མ་ར། མཱ་ས་ར། མཱ་ས་ར། ཏུནྣ་ཏུནྣ། བི་ཏུནྣ་བི་ཏུནྣ། ཏཱུ་ཎ་ཏཱུ་ཎ། ཏཱུ་ལུ་ལེ་སྭཱཧཱ། ཨོཾ་གཽ་རཱི། གནྡྷ་རཱི། ཙཎྜ་ལཱི།
མཱ་ཏཾ་གི པུཀྐ་སཱི་སྭཱཧཱ། ཨོཾ་ཨཾ་ཀུ་རེ། མཱཾ་ཀུ་རེ། ཀུ་ར་རེ། པརྞཎ་ཤཱ་བ་རི་སྭཱཧཱ། ན་མཿསརྦ་ཤཱ་ཝ་རཱི་ནཱཾ་མཧཱ་ཤཱ་ཝ་རཱི་ཎཱཾ་བྷ་ག་ཝ་ཏི་པི་ཤཱ་ཙི་པརྞཎ་ཤ་ཝ་རཱི་པི་ཤ་ཙི་སྭཱཧཱ། ཨོཾ་པི་ཤ་ཙི་པརྞཎ་ཤ་ཝ་རི་ཧྲི་ཛཿཧཱུྃ་ཕཊ་པི་ཤ་ཙི་སྭཱཧཱ། དེ་ལྟར་བཟླས་པའི་རྗེས་སུ་བཅོམ་ལྡན་འདས་མས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། རང་གི་སྙིང་ཁ་ནས་འོད་ཟེར་འཕྲོས་པས་གདན་འོད་ཟེར་གྱི་རྣམ་པར་གྱུར་ནས་རང་ལ་ཐིམ།
ཞེས་བརྗོད། བདག་བསྐྱེད་དོ། ། བུམ་པའི་ཆོ་ག་ནི། ཀུ་ཤས་དྲི་བཟང་གི་ཆུ་བུམ་པ་དང་མཆོད་རྫས་རྣམས་ལ་གཏོར་ཞིང་། ཨོཾ་ཨ་མྲྀ་ཏེ་ཧཱུྃ་ཕཊ། ཅེས་པས་མ་དག་པ་བསངས། ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅ཧཾ། ཞེས་བརྗོད་པས་ཐམས་ཅད་སྟོང་པར་བསམ། སྟོང་པའི་ངང་ལས་ཨོཾ་ལས་བྱུང་པའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་མཆོད་རྫས་རྣམས་ཨོཾ་ཨཱཿཧཱུྃ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་མཆོད་ཡོན་ཞེས་པ་ནས། བསམ་གྱིས་མི་ཁྱབ་པ་ཞེས་པའི་བར་གནས་ཡོ་བྱིན་རླབས་ཀྱི་སྐབས་བཞིན་ལ།
ངོ་བོ་བཟང་ཞིང་རྒྱ་ཆེ་བ་དྭངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་གྱུར། སོ་སོའི་སྔགས་ཕྱག་རྒྱས་བྱིན་གྱིས་བརླབས། དྲི་ཆུ་དང་ཨ་མྲྀ་ཏས་བུམ་པ་བསངས། སྭ་བྷཱ་ཝས་སྦྱངས། སྟོང་པའི་ངང་ལས་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུཾ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ། ཞབས་ཞུམ་པ་ལྟོ་བ་ལྡིར་བ། མགྲིན་པ་ཕྲ་བ། ཁ་གཡེལ་བ། མཆུ་འཕྱང་བ་ལྷ་རྫས་ཀྱི་གོས་ཀྱིས་མགུལ་པ་བཅིངས་པ། དཔག་བསམ་གྱི་ཤིང་གིས་ཁ་བརྒྱན་པ་ནང་ཆུ་དང་བཅུད་སྣ་ཚོགས་ཀྱིས་ཡོངས་སུ་གང་བའི་བུམ་པའི་སྟེང་དུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུཾ་ཡིག་དཀར་པོ་དེ་ལས་འོད་ཟེར་འཕྲོས།
སེམས་ཅན་གྱི་དོན་བྱས། སླར་འདུས་ཡོངས་སུ་གྱུར་པ་ལས་རིན་པོ་ཆེའི་མཆོད་རྟེན། རིན་པོ་ཆེའི་ཁྲིའི་སྟེང་དུ་པདྨ། དེའི་སྟེང་དུ་ཁྲི་ཟླུམ་པོ་བང་རིམ་གསུམ་པ། དེའི་སྟེང་དུ་ཟླ་བའི་དཀྱིལ་འཁོར། དེའི་སྟེང་དུ་བུམ་པ་ཟླུམ་པོ་ཡངས་ཤིང་རྒྱ་ཆེ་བ་སྒོ་དང་བཅས་པ། དེའི་སྟེང་དུ་བྲེ། དེའི་སྟེང་དུ་གདུགས་རིམ་པ་བཅུ་གསུམ། ཆར་ཁེབ་ཏོག་དང་བཅས་པ། མེ་ཏོག་གི་ཕྲེང་བ་དང་།
དར་གྱི་ལྡ་ལྡེས་མཛེས་པར་བྱས་པའི་མཆོད་ཡོན་གྱི་བུམ་པའི་ནང་དུ་པཾ་ལས་པདྨ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་པཾ་ཡིག་གསེར་གྱི་མདོག་ཅན་ལས་འོད་ཟེར་འཕྲོས་པས་ཞེས་སོགས་ལྷ་མོ་བདག་བསྐྱེད་བཞིན་བསྒོམས་གནས་གསུམ་བྱིན་གྱིས་བརླབས། ཐུགས་ཀ་ནས་འོད་ཟེར་འཕྲོས་པས་རི་ཁྲོད་ལོ་མ་ཅན་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས་ཏེ། སྤོས་དང་བཅས་ཤིང་རྡོ་རྗེ་དྲིལ་བུ་འཛིན་པས། མ་ལུས་སེམས་ཅན་ཀུན་གྱི་མགོན་གྱུར་ཅིང་། ། བདུད་སྡེ་དཔུང་བཅས་མི་བཟད་འཇོམས་མཛད་ལྷ། ། དངོས་རྣམས་མ་ལུས་ཇི་བཞིན་མཁྱེན་གྱུར་པའི། ། བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། ། བཅོམ་ལྡན་བསྐལ་པ་གྲངས་མེད་དུ་མ་རུ། ། འགྲོ་ལ་བརྩེ་ཕྱིར་ཐུགས་རྗེ་རྣམ་སྦྱངས་ཤིང་། ། སྨོན་ལམ་རྒྱ་ཆེན་དགོངས་པ་ཡོངས་རྫོགས་པའི། །
ཁྱེད་བཞེད་འགྲོ་དོན་མཛད་དུས་འདི་ལགས་ན། ། དེ་ཕྱིར་ཆོས་དབྱིངས་ཕོ་བྲང་ལྷུན་གྲུབ་ནས། ། རྫུ་འཕྲུལ་བྱིན་རླབས་སྣ་ཚོགས་སྟོན་མཛད་ཅིང་། ། མཐའ་ཡས་སེམས་ཅན་ཚོགས་རྣམས་བསྒྲལ་བྱའི་ཕྱིར། ། ཡོངས་དག་འཁོར་དང་བཅས་རྣམས་གཤེགས་སུ་གསོལ། ། ཆོས་རྣམས་ཀུན་གྱི་དབང་ཕྱུག་གཙོ། ། བཙོ་མ་གསེར་གྱི་མདོག་འདྲ་ཞིང་། ། ཉི་མ་ལས་ལྷག་གཟི་བརྗིད་ཆེ། ། དད་པས་སྤྱན་ནི་དྲང་བར་བགྱི། ། ཞི་ཞིང་ཐུགས་རྗེ་ཆེ་ལྡན་པ། །
དུལ་ཞིང་བསམ་གཏན་ས་ལ་བཞུགས། ། ཆོས་དང་ཡེ་ཤེས་ཆགས་བྲལ་བ། ། ཀུན་ཏུ་མི་ཟད་ནུས་པར་ལྡན། ། ཚུར་སྤྱོན་ཚུར་སྤྱོན་ཞི་བདག་ལྷ། ། ཐུབ་པ་སྐྱེས་མཆོག་ཐམས་ཅད་མཁྱེན། ། ཤིན་ཏུ་ལེགས་བྱས་གཟུགས་བརྙན་ནི། ། མཆོད་པས་འདིར་ནི་གཤེགས་སུ་གསོལ། ། འདིར་ནི་གཟུགས་དང་ལྷན་ཅིག་ཏུ། ། འགྲོ་བའི་དོན་དུ་བཞུགས་ནས་ཀྱང་། ། ནད་མེད་ཚེ་དང་དབང་ཕྱུག་དང་། །
མཆོག་རྣམས་ལེགས་པར་སྩལ་དུ་གསོལ། ། ཨོཾ་ཨེ་ཧྱེ་ཧི་བྷ་ག་ཝན་མཧཱ་ཀཱ་རཱུ་ཎི་ཀ་ཨཱརྻ་པི་ཤ་ཙི་པརྞ་ཤ་ཝཱ་རི་ས་པ་རི་ཝཱ་ར་ཨོཾ་བཛྲ་ས་མཱཿཛཿ ཞེས་པས་སྦྱངས། ཡེ་ཤེས་སེམས་དཔའི་ཕྱི་བཞིན་ནང་འབྲང་ནས་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་ལ་གནོད་ཅིང་འཚེ་བར་བྱེད་པའི་གདོན་བགེགས་ལོག་འདྲེན་ཐམས་ཅད་འདིར་མ་གནས་པར་གཞན་དུ་དེངས་ཤིག ཞེས་དང་རྡོར་དྲིལ་གསོར་དཀྲོལ། ན་མོ་བཛྲ་ཀྲོ་དྷ་སོགས་སྔོན་འགྲོ་གཏོར་མ་བཞིན་གྱིས་ཕྱིར་འབྲང་གི་བགེགས་བསྐྲད། བཅོམ་ལྡན་འདིར་ནི་བྱོན་པ་ལེགས། ། བདག་ཅག་བསོད་ནམས་སྐལ་པར་ལྡན། ། བདག་ལ་མཆོད་ཡོན་བཞེས་ནས་ཀྱང་། ། ཐུགས་ལ་དགོངས་ཤིང་གནང་བར་མཛོད། །
བདེ་བར་གཤེགས་སོ་བཅོམ་ལྡན་འདས། ། ཚུར་གཤེགས་འདིར་ནི་བཞུགས་སུ་གསོལ། ། བདག་ལ་མཆོད་ཡོན་བཞེས་ནས་ཀྱང་། ། འདི་ཉིད་དུ་ནི་བཞུགས་སུ་གསོལ། ། པད་ཀོར་སྔོན་འགྲོའི་མཆོད་ཡོན་གྱི་ཕྱག་རྒྱ་དང་བཅས་པས། ཨོཾ་སརྦ་ཏ་ཐཱ་ག་ཏོ་ག་ག་ན་ས་མ་ཡ་ཧཱུྃ་སྭཱཧཱ། མཆོད་ཡོན་དབུལ། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ལྷ་ཡི་ཆུ་ནི་དག་པ་ཡི། །
དེ་བཞིན་བདག་གིས་སྐུ་ཁྲུས་གསོལ། ། གཡས་པས་ཁྲུས་གསོལ་བའི་སྟངས་ཀ་བྱེད་ཅིང་། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཧཱུྃ། ཞེས་པས་ཁྲུས་གསོལ། བདག་དང་འགྲོ་ལ་ཐུགས་བརྩེའི་ཕྱིར། ། ཉིད་ཀྱི་རྫུ་འཕྲུལ་མཐུ་ཡིས་ནི། ། ཇི་སྲིད་མཆོད་པ་བདག་བགྱིད་ན། ། དེ་སྲིད་བཅོམ་ལྡན་བཞུགས་སུ་གསོལ། ། པདྨའི་ཕྱག་རྒྱ་དང་བཅས་ལ། ཨོཾ་པདྨ་ཀ་མ་ལ་ཡ་སཏྭཾ།
ཞེས་པས་གདན་ཕུལ་ལ། མཚན་སྔགས་སྔོན་འགྲོས་མཆོད། ཛཿཧཱུྃ་བཾ་ཧོཿས་བསྟིམ། དབུ་རྒྱན་གྱི་བར་བདག་བསྐྱེད་བཞིན། དེའི་ཕྱི་རོལ་གྱི་སྟེང་གི་ནམ་མཁའ་ལ་སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་དང་། ཁོར་ཡུག་ཏུ་ཆོས་སྐྱོང་སྲུང་མ་དང་། འཇིག་རྟེན་སྐྱོང་བ་ཐམས་ཅད་ཀྱིས་བསྐོར་བར་གྱུར། དེ་དག་ལ་གོང་དུ་བསྟན་པའི་མཆོད་པ་རྣམས་ཀྱིས་རིམ་པ་བཞིན་དུ་མཆོད་པར་བསམ་ཞིང་། སོ་སོའི་ཕྱག་རྒྱ་དང་བཅས་པས། འཇིག་རྟེན་ཁམས་ནི་དཔག་མེད་ན། །
མཆོད་ཡོན་ཇི་སྙེད་ཡོད་པ་དང་། ། བདག་གིས་གུས་པས་བཤམས་པ་འདི། ། རི་ཁྲོད་ལོ་མ་གྱོན་མ་དང་། ། རྒྱལ་བ་འཁོར་དང་བཅས་ལ་འབུལ། ། བདག་དང་སེམས་ཅན་ཐམས་ཅད་ཀྱིས། ། ནད་གདོན་བགེགས་རྣམས་ཞི་བ་དང་། ། དངོས་གྲུབ་མ་ལུས་སྩལ་དུ་གསོལ། ། ཨོཾ་སརྦ་ཏ་ཐཱ་ག་ཏ་པརྞ་ཤ་ཝ་རི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཧཱུྃ། ཞེས་མཆོད་ཡོན་དབུལ། དེ་བཞིན་དུ་མཆོད་ཡོན་གྱི་གནས་སུ་ཞབས་བསིལ་དང་།
ཨརྒྷཾ་གྱི་གནས་སུ་པཱདྱཾ་ལ་ཞབས་བསིལ་མེ་ཏོག་དང་པུཥྤེ། བདུག་སྤོས་དང་དྷཱུ་པེ། མར་མེ་དང་དཱི་པཾ། དྲི་མཆོག་དང་གནྡྷེ། ཞལ་ཟས་དང་ནཻ་ཝི་ཏེ། སིལ་སྙན་དང་ཤཔྟ་ཞེས་པ་རྣམས་ཀྱིས་མཆོད་ནས་རོལ་མོ་དབུལ། རྒྱལ་སྲིད་སྣ་བདུན་འདོད་ཡོན་ལྔ་ཀུན་རིག་བཞིན། རྡོ་རྗེ་དྲིལ་བུ་འཛིན་པས། རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། ། ཆོ་འཕྲུལ་རྣམ་པར་འཕྲུལ་པ་ལས་བྱུང་བའི། །
ལྷ་མོ་གང་ཞིག་བསྒྲུབ་པའི་ནད་གདོན་བགེགས། ། ཀུན་ཏུ་ཞི་མཛད་མ་ལ་ཕྱག་འཚལ་ལོ། ། ཞིང་དང་ཡུལ་རྣམས་ཀུན་རིག་རྣམས་འཕྲུལ་ཞིང་། ། ཁྱད་པར་རི་ཁྲོད་གནས་སུ་རྣམ་རོལ་ནས། ། སྒྲུབ་པ་པོ་ལ་དངོས་གྲུབ་ཀུན་སྩོལ་བའི། ། རི་ཁྲོད་དབང་ཕྱུག་མ་ལ་ཕྱག་འཚལ་ལོ། ། སྣ་ཚོགས་ཞལ་དང་ཕྱག་ཞབས་སྣ་ཚོགས་དང་། ། སྣ་ཚོགས་མདོག་དང་ཆ་ལུགས་སྣ་ཚོགས་དང་། ། སྣ་ཚོགས་རྒྱན་དང་ཕྱག་མཚན་སྣ་ཚོགས་ཀྱིས། ། རྣམ་པར་སྒེག་མ་ཁྱོད་ལ་ཕྱག་འཚལ་ལོ། །
ཁྱོད་ཀྱི་གང་གིས་འདུལ་བའི་ཐབས་མཁྱེན་ནས། ། མེ་ཏོག་འབྲས་བུ་དུ་མས་རྣམ་སྤུད་ཅིང་། ། ཤིང་ལོ་གསར་པའི་ན་བཟའ་རབ་ཀླུབས་པའི། ། ལོ་མ་གྱོན་མ་ཁྱོད་ལ་ཕྱག་འཚལ་ལོ། ། གསུང་གི་རིགས་ལྔ་ཞི་བའི་ང་རོ་ཡིས། ། འགྲོ་བའི་རིམས་ནད་སྡུག་བསྔལ་ཞི་མཛད་ཅིང་། ། དྲག་པོའི་གསང་སྔགས་འབྲུག་ལྟར་ཆེར་བསྒྲགས་པས། ། གདུག་པ་འཇོམས་མཛད་ཁྱོད་ལ་ཕྱག་འཚལ་ལོ། ། ཉིད་ཐུགས་ཞི་བས་འགྲོ་བ་ཞི་མཛད་ཅིང་། ། བརྩེ་བས་རྗེས་ཆགས་དགེས་པ་ཆེན་པོ་ཡིས། །
ཚེ་དང་དཔལ་འབྱོར་རྣམ་པར་རྒྱས་མཛད་མ། ། རྣམ་པར་ཡངས་པའི་ཐུགས་མངའ་ཁྱོད་ལ་འདུད། ། སྒྲུབ་དང་བཟླས་བརྗོད་བརྩོན་པས་ཉིད་ཀྱི་ཐུགས། ། བསྐུལ་བས་བདག་ལ་བརྩེ་བས་ཉེར་དགོངས་ཏེ། ། ནད་དང་བགེགས་ཀྱི་ཚོགས་རྣམས་ཞི་བ་དང་། ། ཚེ་དང་དཔལ་འབྱོར་རྒྱས་པར་མཛད་དུ་གསོལ། ། སྐྱེ་བ་ཀུན་ཏུ་བདག་གི་མགོན་མཛད་དེ། ། ཉམ་ང་འཇིགས་པ་ཀུན་ལས་སྐྱབས་པ་དང་། ། སྲིད་ཞིའི་བདེ་དགའ་རྒྱ་མཚོར་རབ་འབྱོར་ཞིང་། ། རྫོགས་སངས་ཡོན་ཏན་རྒྱ་མཚོར་འགྱུར་བར་ཤོག །
ཅེས་པས་བསྟོད་ཅིང་གསོལ་བ་གདབ་བོ། ། གཞན་ཡང་འདོད་པའི་དོན་ལ་གསོལ་བ་གདབ་བོ།་་་་་ བདག་ཅག་དཔོན་སློབ་ཡོན་མཆོད་སོགས། ། དེ་ནས་སྒྲུབ་པའི་གྲོགས་དང་བཅས་པས་གཟུངས་ཐག་གཟུང་ལ། རང་གི་སྙིང་ཁ་ནས་སྔགས་ཀྱི་ཕྲེང་བ་འཕྲོས་ནས། གཟུངས་ཐག་ལ་བརྟེན་ནས་སོང་བས། བཅོམ་ལྡན་འདས་མའི་རྒྱུད་བསྐུལ་ནས་སྐུའི་ཆ་ལས་ཡེ་ཤེས་ཀྱི་བདུད་རྩིའི་རྒྱུན་དཔག་ཏུ་མེད་པ་བབས་པས་བུམ་པའི་ནང་གང་བ་དང་། འོད་ཟེར་གྱི་ཚོགས་དཔག་ཏུ་མེད་པ་འཕྲོས་པས་བདག་དང་སེམས་ཅན་ཐམས་ཅད་ཀྱི་རིམས་ནད་དང་། བགེགས་དང་འབྱུང་པོ་ཐམས་ཅད་ཀྱི་གནོད་པ་ཞི་བར་བསམ་ཞིང་། འདིའི་སྙིང་པོའི་་་་་་སྙིང་པོ་སྟོང་།
ཉེ་སྙིང་ལྔ་བརྒྱ་ཤུབ་བུ། རྩ་སྔགས་འཕྲེང་སྐོར་འུར་འདོན་བཅོམ་ལྡན་འདས་མས་སོགས་འདོད་གསོལ་བདག་བསྐྱེད་བཞིན། སྔགས་གཙོ་བོར་བཟླའོ། ། རྩ་སྔགས་དང་ཉེ་བའི་སྙིང་པོ་ཅི་རིགས་བཟླས་སོ། ། ཐུན་གྱི་མཐར་གོང་བཞིན་མཆོད་པ་ཁ་གསོ་བྱིན་གྱིས་བརླབས་ནས། མཆོད་པ་བསངས་སྦྱངས། རབ་འབྱམས་རྒྱ་མཚོ་མཛད་སྲོལ། བསྟོད་པ་གོང་བཞིན་འདོད་གསོལ་བདག་ཅག་དཔོན་སློབ་ཡོན་མཆོད་སོགས་་་་་མཆོད་ཅིང་བསྟོད་ལ་ནད་ཞི་བར་གསོལ་བ་གདབ་བོ། ། བུམ་པའི་ཆོ་གའོ། ། སྦྱིན་སྲེག་ནི་ས་སྟེགས་སམ།
ཞལ་བའམ་སྣོད་ཁྲུ་སྒོར་མ་སོགས་ཇི་ལྟར་རིགས་པར་ཞི་བའི་ཐབ་ཁུང་ཟླུམ་པོ་ཁ་ཁྱེར་མུ་རན་ཟླུམ་པོ་སྟེགས་བུ་གྲུ་བཞི་ཆོ་ག་བཅས་པའི་མུ་རན་ལ་རྡོ་རྗེའི་ཕྲེང་བ་སྟེགས་བུ་གྲུ་བཞི་པའི་གྲ་བཞིར་ཟླ་ཕྱེད་རྡོ་རྗེ། ཐབ་ནང་པདྨ་འདབ་བརྒྱད་ཀྱི་དབུས་སུ་ཚོམ་བུ་དམར་པོའམ་ནས་འབྲས་གང་རུང་གིས་བཀོད། དེའི་དྲུང་དུ་ཆུ་གཉིས་ཉེར་མཆོད་སྦྲེང་ཚར་དུ་བཤམས། སྣོད་ཇི་ལྟར་རིགས་པས་མི་སྐྲ་མི་རུས་ཤིང་ནིམ་པའི་ལོ་མ་རྩ་དུར་ཝ་མར་རྣམས་ལྷན་ཅིག་ཏུ་བཞག ཐབ་ཁུང་དྲི་ཆུ་དང་། ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཞི་བའི་ཐབ་ཁུང་དཀར་པོ་ཟླུམ་པོ་ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ་མུ་རན་ལ་རྡོ་རྗེའི་ཕྲེང་བས་བསྐོར་བ་ཡེ་ཤེས་ཀྱི་མེ་འབར་བའི་ནང་དུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་པཾ་ཡིག་དམར་པོ། དེ་ལས་འོད་འཕྲོས་པས་སེམས་ཅན་གྱི་དོན་བྱས་ཁྱད་པར་དུ་ནད་དང་སྡུག་བསྔལ་ཐམས་ཅད་བསལ། སླར་འདུས་ནས་པཾ་ལ་ཐིམ་ཞིང་དེ་ཡོངས་སུ་གྱུར་པ་ལས།
བཅོམ་ལྡན་འདས་མ་རི་ཁྲོད་ལོ་མ་ཅན་དུ་གྱུར་པ་ནི་སྐུ་མདོག་དམར་པོ་ཞལ་གཅིག་ཕྱག་གཉིས་མ། གཡས་པ་རྡོ་རྗེ་དང་བཅས་པའི་ཁུ་ཚུར་གྱིས་བགེགས་ཀྱི་ཚོགས་ལ་བསྣུན་པར་མཛད་ཅིང་། གཡོན་ཐུགས་ཀར་སྡིགས་མཛུབ་མཛད་པས་གནོད་པར་བྱེད་པ་ཐམས་ཅད་ཀུན་གཟིར་བར་དམར་ལ་ཟླུམ་པའི་སྤྱན་གསུམ་དང་ལྡན་ཞིང་། ཁྲོ་གཉེར་བསྡུས་པ། མཆེ་བ་རྣམ་པར་གཙིགས་ཤིང་ལྟོ་བ་འཕྱང་བ་སྐུ་ཐུང་ཞིང་བརྗིད་ལ་སྦོམ་པ། དབུ་སྐྲ་སེར་པོ་གྱེན་དུ་འབར་བ་རུས་པ་དང་རིན་པོ་ཆེ་དང་སྦྲུལ་གདུག་པའི་རྒྱན་གྱིས་བརྒྱན་ཅིང་སྟག་གི་པགས་པའི་ཤམ་ཐབས་ཅན་བསྐལ་པའི་མེ་ལྟ་བུའི་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། གནས་གསུམ་བྱིན་གྱིས་རླབས་ནས་ས་མཱ་ཛཿའི་བར་བདག་བསྐྱེད་བཞིན་དང་། མ་ལུས་ནས་རིགས་བདག་རྒྱས་འདེབས་ཀྱི་བར་བུམ་ཆོག་བཞིན་ལ་འོད་དཔག་མེད་ཀྱིས་དབུ་བརྒྱན་ཞེས་བརྗོད། སྤྱན་འདྲེན་གྱི་ཚེ་མདུན་བསྐྱེད་ཀྱི་བུམ་པའི་དྲུང་དུ་མེ་ཏོག་སྣོད་སྤོས་རེངས་དང་བཅས་པ་བཞག་ལ་ལས་ཀྱི་རྡོ་རྗེས་ཕྱག་གསུམ་ཕུལ་ནས་ཁ་རས་ལག་ལྕིབ་དང་བཅས་པས་བླང་ལ་སྤྱན་འདྲེན་དང་བསྟུན་སློབ་དཔོན་ལ་ཕུལ། སློབ་དཔོན་གྱིས་སྤོས་ཀྱི་རྩེ་ཅུང་ཟད་བཏོགས།
འབྲུ་ཕྲན་བུ་དང་བཅས་པ་ཐབ་ནང་དུ་གཏོར། བྱིངས་ཉེ་འཁོར་གྱི་སྟེགས་ཁར་བཞག མཆོད་པ་བསངས་སྦྱངས་བྱིན་རླབས་ནས། བསྟོད་པ་རྫོགས་པའི་་་་་་མཚན་སྔགས་སོགས་སྔོན་འགྲོའི་ཉེར་མཆོད་ཤླཽ་ཀ་གཅིག བར་གོང་བཞིན་བྱ། དེ་ནས་མི་སྐྲ་སོགས་གོང་གི་རྫས་རྣམས་བརྒྱ་རྩ་བརྒྱད་སྙིང་པོའི་་་་་་དབུལ་བའི་མཐར་བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ཀྱི་སྡིག་སྒྲིབ་དེས་བསྐྱེད་པའི། བཞི་བརྒྱ་རྩ་བཞིའི་ནད་དང་ཁྱད་པར་དུ་ཡང་། དུས་མིན་གྱི་རིམས་ནད་གདོན་བགེགས་མ་རུངས་པའི་གདུག་རྩུབ་ཆོ་འཕྲུལ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་བརྗོད་ཡང་མཚན་སྔགས་སྔོན་འགྲོའི་མཆོད་པ་བསྟོད་པ་གོང་བཞིན། འདོད་གསོལ་ཀྱང་སྤེལ་ཚིག་བཞིན་ཆོ་འཕྲུལ་ངན་པ་ཐམས་ཅད་ཉེ་བར་ཞི་བར་མཛད་དུ་གསོལ།
ཞེས་སྦྱར། ཡིག་བརྒྱ་ལན་གསུམ། མ་འབྱོར་པ་དང་ཤླཽ་ཀ་གཅིག ཨོཾ་ཁྱེད་ཀྱི་སེམས་ཅན་གྱི་མཐར་བཛྲ་མུཿ ཐབ་ནང་གི་ཡེ་ཤེས་པ་མཆོད་རྟེན་གྱི་བུམ་ནང་གི་ལྷ་ལ་ཐིམ་པར་གྱུར། ཞེས་བརྗོད་ལ་སྤོས་སྦར་ལས་ཀྱི་རྡོ་རྗེས་སློབ་དཔོན་ལ་ཕྱག་གསུམ་ཕུལ་ནས་སྤོས་སྣོད་བཅས་བླངས་ལ། འབྲུ་ནས་མཆོད་རྟེན་དང་བུམ་པ་ལ་ཅུང་ཟད་གཏོར། བྱིངས་སྔར་ཤུལ་དུ་བཞག སྦྱིན་སྲེག་འདི་མ་བྱུང་ཡང་ཆད་པའི་སྐྱོན་མེད། གཏོར་མ་རྣམས་ཨ་མྲྀ་ཏས་བསངས།
སྭ་བྷཱ་ཝས་སྦྱངས། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱཿཧཱུྃ་ཞུ་བ་ལས་བྱུང་བའི་ཁ་དོག་དང་དྲི་དང་རོ་དང་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་བསྐྱེད་ལ། ཨོཾ་ཨཱཿཧཱུྃ་ཞེས་ཡང་ཡང་བརྗོད་ལ་བྱིན་གྱི་བརླབས་སོ། ། གཏོར་མ་དགུ་ཡོད་པའི་དང་པོ་བཅོམ་ལྡན་འདས་མ་འཁོར་དང་བཅས་པའི་ཞལ་དུ་བསྟབ་པས་གསོལ་བར་བསམ་ཞིང་། རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོཾ་པི་ཤཱ་ཙི་པརྞ་ཤ་ཝ་རི་ས་པ་རི་ཝཱ་ར་ཨི་དཾ་བ་ལིཾ་གྲྀཧྞ་པ་ཡ་སརྦ་ཛྭ་ལ་པྲ་ཤ་མ་ཎ་ཡེ་སྭཱཧཱ། ཞེས་གསུམ་མམ་བདུན་གྱིས་ཕུལ་ལ། མཚན་སྔགས་སྔོན་འགྲོའི་ཨརྒྷཾ་ལ་སོགས་པས་མཆོད། རྒྱལ་བ་ཀུན་གྱི་ཡེ་ཤེས་སྒྱུ་མ་ཡི། ། ཤླཽ་ཀ་གཅིག་གིས་བསྟོད།
ལོ་མ་གྱོན་མ་འཁོར་བཅས་རྣམས། ། མཆོད་སྦྱིན་གཏོར་མ་འདི་སྣོམས་ལ། ། སོགས་ཀྱིས་ཕྲིན་ལས་གཞོལ། དེ་བར་རོལ་མོ་འབུད་དཀྲོལ་བྱའོ། ། གཉིས་པ་ཆོས་སྐྱོང་ལ་གཏོར་མ་འབུལ་བ་ནི་འབྲུ་གསུམ་ལན་གསུམ། གུར་ཞལ་སོགས་ལ་རང་རང་གི་གཏོར་ཆོག་བསྡུས་པས་ཕུལ་ཆོག་པས། གདན་ས་འདི་ཉིད་ཀྱི་ཕྱག་ལེན་ལྟར་ན་བསྐྱེད་ཆོག་ནས་འཕྲིན་་་་་་ནང་མཆོད་མི་དགོས། འཆོལ་རྫོགས་པའི་བར་གཏོར་བསྔོ་སྦགས་སྒྲུབ་བཞིན་ལ་གུར་ལྕམ་དྲལ་ཞལ་རྣམས་ཀྱི་སྔགས་ཐུང་གི་མཐར། སངས་རྒྱས་བསྟན་སྲུང་མ་བསྡུས་པ་སྦྱར་ལ་བསྟན་སྲུང་འཁོར་དང་བཅས་ལ་བསྟོད་ཀྱི་རྗེས་སུ། མཆོད་སྦྱིན་གཏོར་མ་འདི་སྣོམས་ལ།
ནས། ཡིད་ལ་འདོད་པ་ཀུན་འགྲུབ་ཤོག་གི་བར། གཏོར་མ་དེ་ཉིད་འབྲུ་གསུམ་གྱིས་བྱིན་གྱིས་བརླབས་ལ་རྒྱལ་ཆེན་བཞི་ལ་འབུལ་ཚུལ་ཚེ་དཔག་མེད་སོགས་གཞན་ནས་འབྱུང་བ་ལྟར་རོ།། ༈ །རྒྱལ་ཆེན་བཞིའི་གཏོར་བསྔོ་དང་མཇུག་ཆོག་ལམ་རིམ་མན་ལམ་བཅས་དགེ རང་གི་སྙིང་ཁ་ནས་འོད་ཟེར་འཕྲོས་པས་རྒྱལ་པོ་ཆེན་པོ་བཞི་འཁོར་དང་བཅས་པ་ཨོཾ་ཨེ་ཧྱེ་ཧི་ཙ་ཏུརྨ་ཧཱ་རཱ་ཛ་ས་པ་རི་ཝཱ་ར་ཨོཾ་བཛྲ་ས་མཱ་ཛཿ ཞེས་པས་སྤྱན་དྲངས་པས་དཀྱིལ་འཁོར་གྱི་ཕྱོགས་བཞིར་བཞུགས་ནས་གཏོར་མར་གསོལ་བར་བསམས། ཨོཾ་དྷི་ཏ་རཥྚ་ཡ། བི་རུ་ཌྷཱ་ཀཱ་ཡ། བི་རུ་པཀྵ་ཡ། བཻ་ཤྲ་མ་ཎ་ཡ།
ས་པ་རི་ཝཱ་ར་ན་མཿསརྦ་ཏ་ཐཱ་ག་ཏེ་བྷྱེཿཞེས་སོགས་ནམ་མཁའ་མཛོད་ཀྱི་སྔགས་དང་ཕྱག་རྒྱ་ལན་གསུམ་གྱིས་ཕུལ། ཙ་ཏུརྨ་ཧཱ་རཱ་ཛ་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། རྒྱལ་པོ་ཆེན་པོ་དཔལ་ལྡན་པ། ། མརྒད་མདོག་ཅན་པི་ཝཾ་འཛིན། ། དྲི་ཟའི་ཚོགས་ལ་དབང་བསྒྱུར་བ། ། ཡུལ་འཁོར་སྲུང་ལ་ཕྱག་འཚལ་ལོ། ། དཔའ་བོ་ཆེན་པོ་སྟོབས་པོ་ཆེ། ། ཁ་དོག་སྔོན་པོ་རལ་གྲི་འཛིན། ། གྲུལ་བུམ་ཚོགས་ལ་དབང་བསྒྱུར་བ། ། འཕགས་སྐྱེས་པོ་ལ༞ མངའ་བདག་ཆེན་པོ་མཐུ་བོ་ཆེ། །
ཁ་དོག་དམར་པོ་སྦྲུལ་ཞགས་འཛིན། ། ཀླུ་ཡི་ཚོགས་ལ་དབང་བསྒྱུར་བ། ། མིག་མི་བཟང་ལ༞ ། དེད་དཔོན་ཆེན་པོ་གསེར་མདོག་ཅན། ། བེ་ཅོན་དང་ནི་ནེའུ་ལེ་འཛིན། ། གནོད་སྦྱིན་ཚོགས་ལ་དབང་བསྒྱུར་བ། ། རྣམ་ཐོས་སྲས་ལ་ཕྱག་འཚལ་ལོ། ། ཞེས་པས་བསྟོད། རྒྱལ་པོ་ཆེན་པོ་འཁོར་བཅས་རྣམས། མཆོད་སྦྱིན་གཏོར་མ་འདི་བཞེས་ལ། །
ཞེས་སོགས་ཀྱིས་འཕྲིན་ལས་བཅོལ། བསྡུ་ན། དད་ལྡན་རྒྱལ་བའི་བཀའ་ཐོས་ཞལ་མཐོང་ཤིང་། ། སྒྲུབ་ལ་བརྩོན་པས་སངས་རྒྱས་ཐུགས་སུ་ཆུད། ། ཐབས་དང་སྙིང་རྗེས་གཞན་དོན་རྫོགས་མཛད་པའི། ། བདག་དང་གཞན་དོན་འབྱོར་པ་ཁྱེད་ལ་འདུད། ། མཇུག་ཆོག་སྐབས་དགོས་པ་ནི། འདི་ལྟར་སྒྲུབ་པའི་དགེ་བ་འདི་ཡི་མཐུས། ། བདག་ཅག་དཔོན་སློབ་རྒྱུ་སྦྱོར་སྦྱིན་བདག་གིས། ། ཐོགས་མེད་ནས་བསགས་ཚེ་ཐུང་འགྱུར་བ་ཡི། །
ལས་སྒྲིབ་མ་ལུས་བྱང་ཞིང་དག་གྱུར་ཅིག ། འགྲོ་ཀུན་དགའ་བདེའི་དཔལ་ལ་རྟག་འགོད་ཕྱིར། ། བསོད་ནམས་འདི་ཡིས་བདག་ཅག་དཔོན་སློབ་རྣམས། ། ནད་དང་གདོན་མེད་དུས་འདིར་ཚེ་རིང་བའི། ། མཐར་ཐུག་གྱུར་ནས་བསམ་དོན་ཀུན་འགྲུབ་ཤོག ། དེ་ལྟར་འཆི་མེད་དཔལ་ལ་ལོངས་སྤྱོད་ཅིང་། ། བདག་ཅག་རྣམས་ཀྱི་སྤྱོད་ལམ་ཕྲ་མོ་ཚུན། ། མ་ལུས་བསྟན་དང་འགྲོ་བའི་དོན་གྱུར་ནས། ། རྒྱལ་སྲས་སྤྱོད་པས་དོན་གཉིས་ལྷུན་གྲུབ་ཤོག ། ཕ་རོལ་ཕྱིན་དང་བྱ་སྤྱོད་རྣལ་འབྱོར་གྱི། །
རྒྱུད་སྡེའི་དོན་ལ་སྦྱངས་པ་མཐར་ཕྱིན་ཏེ། ། རྩེ་གཅིག་ཐེག་མཆོག་རིམ་གཉིས་རྣལ་འབྱོར་གྱི། ། དཔེ་ཡི་ཡེ་ཤེས་ཚེ་འདིར་འཆར་བར་ཤོག ། སྐྱབས་གནས་བསླུ་མེད་རྣམས་ཀྱི་ཐུགས་རྗེ་དང་། ། བདག་གི་དད་པའི་ཤུགས་དང་ཆོས་ཀྱི་དབྱིངས། ། བདེན་པའི་སྟོབས་ཀྱིས་བདག་ཅག་དཔོན་སློབ་ཀྱི། ། འདི་ཕྱིའི་དོན་ཀུན་ཡིད་བཞིན་འགྲུབ་གྱུར་ཅིག། །། དགེའོ།། །། གསུམ་པ་ཕྱོགས་སྐྱོང་དང་བཞི་པ་འབྱུང་པོ་ལ་ཆ་གསུམ་བཞིན་འབུལ། ལྔ་པ་འབྲུ་གསུམ་གྱིས་བྱིན་གྱིས་བརླབས་ལ།
རང་གི་སྙིང་ཁ་ནས་འོད་ཟེར་འཕྲོས་པས་ཀླུ་རྒྱལ་འཁོར་དང་བཅས་པ་བཛྲ་ས་མཱ་ཛཿ ཨོཾ་བརྟ་ལི་བརྟ་ལི་མཧཱ་བརྟ་ལི་ཧཱུྃ་ཧཱུྃ་ཛཿཛཿསྭཱཧཱ། ཨོཾ་ཀླུ་རྒྱལ་མཐའ་ཡས་ནོར་རྒྱས་བུ། ། འཇོག་པོ་དང་ནི་སྟོབས་ཀྱི་རྒྱུ། ། པདྨ་པདྨ་ཆེན་པོ་དང་། ། དུང་སྐྱོང་དང་ནི་རིགས་ལྡན་དང་། ། ལྷ་མོ་ལྷ་མོ་ཆེན་མོ་དང་། ། ཟླ་བའི་སྤྱི་གཙུག་སྤྱི་གཙུག་ཆེ། ། དབྱུག་འཛིན་དབྱུག་འཛིན་ཆེན་པོ་དང་། ། སོག་མ་མེད་དང་ཧུ་ལུན་ཏ། །
དགའ་བོ་དང་ནི་ཉེར་དགའ་བོ། ། རྒྱ་མཚོ་རྒྱ་མཚོ་ཆེན་པོ་དང་། ། ཚ་བ་ཚ་བ་ཆེན་པོ་དང་། ། དཔལ་གྱི་འོད་དང་འོད་པོ་ཆེ། ། རིན་ཆེན་འོད་དང་གཟུགས་མཛེས་དང་། ། གཟུགས་མཛེས་ཆེན་པོ་སྦྲུལ་བཟང་དང་། ། ལྟོ་འཕྱེ་ཆེན་པོ་ཚི་ལི་དང་། ། ཚི་ལི་ཆེན་པོ་རྣམས་དང་ནི། ། མཆོད་པའི་གནས་འདིར་གཤེགས་སུ་གསོལ། ། ཨོཾ་ཨཱ་གཙྪ་ཡ་ཨཱ་གཙྪ་ཡ།
སརྦ་བྷུར་བྷུ་བ་ཕྲུཾ་ཕྲུཾ་སྭཱཧཱ། པདྨ་ཀ་མ་ལ་ཡ་སྟཱཾ། ནཱ་ག་ས་པ་རི་ཝཱ་ར་ཨརྒྷཾ་སོགས། དྲིལ་བུ་དཀྲོལ་ལ། གདེངས་ཀ་ནོར་བུ་འབར་བའི་འོད་ཀྱིས་ནི། ས་འོག་མུན་པ་མཐའ་དག་སེལ་མཛད་ཅིང་། ། བསྟན་ལ་རབ་དགའ་སྤྲུལ་པ་བསམ་མི་ཁྱབ། ། ཀླུ་རྒྱལ་འཁོར་དང་བཅས་ལ་ཕྱག་འཚལ་ལོ། ། ཨོཾ་ཧི་ལི་ཧི་ལི་མཧཱ་ཧི་ལི་ཕྲུཾ་ཕྲུཾ་སྭཱཧཱ། ཨོཾ་བྷཀྵ་ཡ་བྷཀྵ་ཡ་ས་མ་ཡ་ཏིཥྛ་ཛུཾ་ཕྲུཾ་ཕུ་ཧཱུྃ་སྭཱཧཱ།
ལན་གསུམ། དྲིལ་བུ་རྒྱུན་ཆགས་སུ་དཀྲོལ་ལ་དེ་ལྟར་ན། ཀླུའི་རྒྱལ་པོ་བརྒྱད་ཀྱིས་གཙོ་བྱས་པའི་ཀླུ་གཉན་ས་བདག་གི་རིགས་ཐམས་ཅད་དང་། ཁྱད་པར་དུ་ཡང་རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ཐམས་ཅད་ལ་གནོད་ཅིང་ལན་ཆགས་པའི་ཀླུ་གཉན་ས་བདག་གི་རིགས་ཐམས་ཅད་གཏོར་མ་འདོད་དགུ་འབྱུང་བའི་རྒྱ་མཚོ་ཆེན་པོ་འདིས་ཚིམ་ཞིང་མཉེས་ནས་གནོད་པ་དང་གདུག་པའི་བསམ་པ་ཞི་ནས་ཕན་པ་དང་ཞི་བ་བྱང་ཆུབ་ཀྱི་སེམས་དང་ལྡན་པར་གྱུར་ཅིག ནཱ་ག་ས་པ་རི་ཝཱ་ར་གཙྪ་ག་རུ་ཌ་་་་་་བྱ་ཁྱུང་གི་ཕྱག་རྒྱ། ཧཾ་ས་ནེ་ཙ་ལེ་སྭཱཧཱ། དྲུག་པ་འབྲུ་གསུམ་གྱིས་བྱིན་གྱིས་བརླབས་ལ། མཁའ་འགྲོ་སྤྱི་གཏོར་སྤྱི་འགྲེ་བཞིན་ལ། ཤཱཔྟ་ཨཿཧཱུྃ་གི་རྗེས་སུ། ལྷའི་ཚོགས་རྣམས་ནས།
ཀུན་འགྲུབ་ཤོག་གི་བར། འདིའི་རྗེས་སུ་འོག་གི་གཞི་བདག་གཏོར་མ་ཡར་འཐེན། མཐེབ་སྲིན་གྱིས་སེ་གོལ་ཕྱིར་གཏོག གཏོར་མ་བདུན་པ་དང་བརྒྱད་པ་གཉིས་ཕྱིར་གཏོར། དམར་གཏོར་ཨ་མྲྀ་ཏ་སོགས་སྭ་བྷཱ་ཝ༞ སྟོང་པའི་ངང་ལས་ཨོཾ་ལས་སོགས་ནས་འབྲུ་གསུམ་གྱི་བར་གཙོ་གཏོར་བཞིན་ནོ། ། བདུན་པ་འབྲུ་གསུམ་གྱིས་བྱིན་གྱིས་བརླབས་ལ་རང་གི་སྙིང་ཁ་ནས་འོད་ཟེར་འཕྲོས་པས་འཇིག་རྟེན་གྱི་ཁམས་ཀྱི་ནད་བདག་གདུག་པ་ཅན་ཤ་ཁྲག་ལ་དགའ་བ་ཐམས་ཅད་ཨཱ་ཀརྵ་ཡ་ཛཿ ཨ་ཀ་རོས་བསྔོས་པའི་མཐར། ཐལ་མོ་སྦྱར་ལ་དེ་བཞིན་གཤེགས་པ་བཞིའི་མཚན་བརྗོད། དྲིལ་བུ་རྒྱུན་ཆགས་སུ་དཀྲོལ་ལ། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་ནི་ནད་བདག་རིམས་བདག་ཡམས་ཀྱི་བདག་མོ་ལ་སོགས་པ་གདུག་པ་ཅན་གནོད་བྱེད་ཀྱི་ཚོགས་ངོས་མ་ཟིན་པ་ས་དང་བར་སྣང་ལ་གནས་ནས་འདོད་པའི་གེགས་ཕྱེད་ཅིང་མི་འདོད་པ་བསྐྱེད་པར་བྱེད་པ་ཤ་ཁྲག་སྲོག་དབུགས་ལ་ལོངས་སྤྱོད་པ་རྣམས་ལ་སྦྱིན་ནོ། །
བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ལ་རིམས་ཉིན་གཅིག་པ་དང་། ཉིན་གཉིས་པ་དང་། ཉིན་གསུམ་པ་དང་། ཉིན་བཞི་པ་དང་། ཉིན་བདུན་པ་དང་། རྟག་པའི་རིམས་རྣམས་དང་། རིམས་མི་ཟད་པ་རྣམས་དང་། རིམས་ལྡང་དུབ་པ་རྣམས་དང་། འབྱུང་པོའི་རིམས་རྣམས་དང་། རླུང་ལས་གྱུར་པ་རྣམས་དང་།
མཁྲིས་པ་ལས་གྱུར་པ་རྣམས་དང་། བད་ཀན་ལས་གྱུར་པ་རྣམས་དང་། འདུས་པ་ལས་གྱུར་པ་རྣམས་དང་། རིམས་ནད་ཐམས་ཅད་དང་། ཀླད་པ་ན་བ་དང་། གཞོགས་ཕྱེད་ན་བ་དང་། ཡི་ག་འཆུས་པ་དང་། མིག་ནད་དང་། སྣ་ནད་དང་། ཁ་ནད་དང་།
མགུལ་ནད་དང་། སྙིང་ནད་དང་། ལྐོག་མའི་ལྷ་གོར་ན་བ་དང་། རྣ་བ་ན་བ་དང་། སོ་ན་བ་དང་། སྙིང་ན་བ་དང་། ཀླད་པ་ན་བ་དང་། རྩིབས་ལོག་ན་བ་དང་། རྒྱབ་ན་བ་དང་། ལྟོ་བ་ན་བ་དང་།
སྐེད་པ་ན་བ་དང་། ཆུ་སོ་ན་བ་དང་། བརླ་ན་བ་དང་། རྗེ་ངར་ན་བ་དང་། ལག་པ་ན་བ་དང་། རྐང་པ་ན་བ་དང་། ཡན་ལག་ན་བ་དང་། ཉིང་ལག་ན་བ་དང་། ཁྱད་པར་དུ་ཡང་འབྲུམ་པ་དང་། བེ་གེ་དང་།
ཆམ་པ་དང་། ཀླད་གཟེར་དང་། གག་པ་དང་། གཟེར་ཐུང་དང་། གཉན་གླང་དང་། རྒྱུ་གཟེར་དང་། མེ་དབལ་དང་། རྨེན་བུ་དང་། ཉྭ་ལོག་དང་། ལྷོག་པ་དང་།
འབྲས་དང་། འཛུམ་ལྟག་སྒྱེད་དང་། མཁྲིས་པ་རྩ་རྒྱུག་དང་། ནད་ལྷོག་དང་། ཁ་མེད་དང་། འཁྱམས་པོ་དང་། འབར་འབུར་དང་། རྣ་རྩ་ཕུས་འདེབས་དང་། ངམ་རུ་ལ་སོགས་པ་དུས་མིན་གྱི་གཉན་ནད་རྣམས་དང་། མདོར་ན་ནད་བཞི་བརྒྱ་རྩ་བཞི་སོགས་ལུས་ངག་ཡིད་གསུམ་ལ་གནོད་པར་བྱེད་པ་ཐམས་ཅད་ཏིལ་འབྲུ་ཙམ་ཡང་མ་གཏོང་ཞིག
བསམ་ངན་གདུག་རྩུབ་གནོད་འཚེའི་བསམ་པ་ཐམས་ཅད་ཞི་ཞིང་གཞན་ཕན་བྱང་ཆུབ་ཀྱི་སེམས་རིན་པོ་ཆེ་རྒྱུད་ལ་སྐྱེས་ནས། བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ལ་ཕན་སེམས་དང་ལྡན་པར་གྱིས་ཤིག ནད་རིམས་ཡམས་བདག་རྣམས་ཀྱི་རྒྱུད་ལ། བྱང་ཆུབ་སེམས་མཆོག་རིན་པོ་ཆེའི། ། མ་སྐྱེས་པ་རྣམས་སྐྱེས་གྱུར་ཅིག ། སྐྱེས་པ་ཉམས་པ་མེད་པར་ཡང་། ། གོང་ནས་གོང་དུ་འཕེལ་བར་ཤོག ། ཆོས་རྣམས་ཐམས་ཅད་རྒྱུ་ལས་བྱུང་ནས། འོན་ཀྱང་སྐྱོབ་པའི་སྲས་སུ་སྐྱེའི་བར། ཨོཾ་ཆེན་པོའི་ནས།
ནད་དེ་རབ་ཏུ་སོལ་མཛོད་ལ། ། གདོན་ཁྱོད་རང་གི་གནས་སུ་དེངས། ། ལོ་ག་པ་ཏི་ས་པ་རི་ཝཱ་ར་གཙྪ། ན་མོ་བཛྲ་སོགས་དྲག་རོལ་དང་བཅས་པས་གཏོར་མ་རྒྱང་རིང་དུ་འཕེན། ཐལ་མོ་སྦྱར་ལ། ཏདྱ་ཐཱ། ཙ་ལེ་མི་ཙ་ལེ་མི་པ་ན་ཀོ་ཀི་ལི་ཤྲི་མ་རི། གུཎྜ་ལི། དུནྡྷུ་བྷི། ཨིནྡྲ་ནི་མུ་ཁེ་སྭཱཧཱ།
འདི་དག་ནི་ཟས་མ་ཞུ་བ་དང་། སྦོས་པ་དང་ཁྲག་དང་མཁྲིས་པ་འདྲེས་པ་དང་། གཞང་འབྲུམ་གྱིས་བཏབ་པ་དང་། གཞང་ནད་ཅན་དང་། ཟ་ཁུ་དང་། ལུད་པ་ཅན་དང་། རིམས་ནད་ཅན་དང་། ཀླད་པ་ན་བ་དང་། གཞོགས་ཕྱེད་ན་བ་དང་། ཡི་དྭགས་ཀྱིས་ཟིན་པའི་གསང་སྔགས་ཀྱི་གཞི་ཡིན་ཏེ།
གསང་སྔགས་ཀྱི་གཞི་འདི་དག་ལས་འགལ་བར་བྱེད་པ་དེ་ནི་ལྷ་དང་བཅས་པའི་འཇིག་རྟེན་ན་མ་མཐོང་ངོ་། ། གསང་སྔགས་ཀྱི་གཞི་འདི་དག་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་གསུངས་པ་སྟེ། འདི་ལ་སངས་རྒྱས་ནི་སེམས་ཅན་ཐམས་ཅད་ཀྱི་མཆོག འདོད་ཆགས་དང་བྲལ་བ་ནི། ཆོས་ཐམས་ཅད་ཀྱི་མཆོག་གོ ། དགེ་འདུན་ནི་ཚོགས་ཐམས་ཅད་ཀྱི་མཆོག་གོ ། བདེན་པའི་ཚིག་དང་བདེན་པའི་ངག་འདིས་བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ཀྱིས་ཟོས་པ་དང་། འཐུང་པ་དང་། འཆོས་པ་དང་། མྱང་པ་རྣམས་ལེགས་པར་བདེ་བར་ཞུ་བར་གྱུར་ཅིག་སྭཱཧཱ།
ཏདྱ་ཐཱ། ཛྭ་ལ་ནི། ཛྭ་ལ་ནི། པྲ་ཛྭ་ལ་ནི། པྲ་ཏི་པ་ནི། པྲ་ཤ་མ་ནི། བདག་ཅག་དཔོན་སློབ་ནས་སེམས་ཅན་ཐམས་ཅད་ཀྱི་བར་གོང་བཞིན་དང་། རིམས་ནད་སོང་ཞིག་མ་འདུག་ཅིག་སྭཱཧཱ།

བདེན་པ་དང་བདེན་པའི་ཚིག་གང་གིས་འཇིག་རྟེན་ན་སངས་རྒྱས་བླ་ན་མེད་པ་དང་། ཆོས་བླ་ན་མེད་པ་དང་། དགེ་འདུན་བླ་ན་མེད་པའི་བདེན་པ་དང་བདེན་པའི་ཚིག་དེས་བདག་ཅག་དཔོན་སློབ་ནས་སེམས་ཅན་ཐམས་ཅད་ཀྱི་བར་གོང་བཞིན་ལ། རིམས་ནད་སྤོངས་ཤིག་མ་འདུག་ཅིག་སྭཱཧཱ། ཞེས་བརྗོད། བརྒྱད་པ་འབྲུ་གསུམ་གྱིས་བྱིན་གྱིས་བརླབས། རང་གི་སྙིང་ཁ་ནས་འོད་ཟེར་འཕྲོས་པས་འཇིག་རྟེན་གྱི་ཁམས་ཀྱི་ནད་བདག་གདུག་པ་ཅན་དཀར་ལ་དགའ་བ་ཐམས་ཅད་ཨ་ཀརྵ་ཡ་ཛཿ ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་སོགས་ཀྱིས་སྦྱིན། དེ་བཞིན་གཤེགས་པ་བཞིའི་མཚན་བརྗོད། དྲིལ་བུ་རྒྱུན་ཆགས་སུ་དཀྲོལ་ལ། མཆོད་སྦྱིན་གྱི་གཏོར་མ་རྒྱ་ཆེན་པོ་ནས་་་་་་དཀར་གཏོར་འཕེན་པའི་བར་བརྗོད་དེ་ནས་ནང་དུ་ལོག་ལ་སྒྲུབ་ཁང་དུ་ཏདྱ་ཐཱ་ནས་མ་འདུག་གཅིག་བར་ཐལ་མོ་སྦྱར་ནས་བརྗོད།
དེ་ནས་མཇུག་ཆོག མ་འདུག་ཅིག་སྭཱཧཱའི་བར་གོང་བཞིན། དགུ་པ་འབྲུ་གསུམ་བྱིན་གྱིས་བརླབས། བྷུ་མི་པ་ཏི་ས་པ་རི་ཝཱ་ར་ཨཱ་ཀརྵ་ཡ་ཛཿ སྔགས་དེ་ཉིད་ལ་ཨཱ་ཀ་རོ་བཏགས་པས་ཕུལ། དེ་བཞིན་གཤེགས་པ་བཞིའི་མཚན་བརྗོད། དྲིལ་བུ་རྒྱུན་ཆགས་སུ་དཀྲོལ་ལ། མཆོད་སྦྱིན་གྱི་གཏོར་མ་གཟུགས་སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་དང་ལྡན་པ་འདི་ཉིད་རྒྱ་གར་རྡོ་རྗེ་གདན་གྱིས་གཙོ་བྱས་པའི་འཛམ་བུ་གླིང་བཞིའི་བདག་པོ་རྣམས་དང་། ཁྱད་པར་དུ་ཡང་བོད་ཁམས་སྐྱོང་བར་བྱེད་པའི་བསྟན་མ་བཅུ་གཉིས། སྒོས་དབུས་གཙང་རུ་བཞི།
བྱེ་བྲག་ཏུ་ཡུལ་ཕྱོགས་དང་ས་ཕྱོགས་འདི་ཉིད་ན་གནས་པའི་ལྷ། ཀླུ། བཙན། བདུད། རྒྱལ་པོ། མ་མོ། ས་བདགགཉན་མཐུ་བོ་ཆེ། གནས་བདག གཞི་བདག ཡུལ་བདག
གྲོང་བདག དཀོར་བདག གཉུག་མར་གནས་པ་རྣམས་ལ་འབུལ་ལོ། ། འཇིག་རྟེན་གྱི་ཁམས་སུ་ཆར་ཆུ་དུས་སུ་འབབ་པ་དང་། ལོ་ཕྱུགས་རྟག་ཏུ་ལེགས་པ་དང་། མི་ནད་དང་ཕྱུགས་ནད་དང་མུ་གེ་ཐམས་ཅད་རྒྱུན་ཆད་ཅིང་མི་འབྱུང་བ་དང་། དུས་ཀྱི་འཁྲུག་པ་ཐམས་ཅད་ཉེ་བར་ཞི་བ་དང་། རྣལ་འབྱོར་པ་བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཅད་འགྲོ་ན་མ་ཆགས། འདུག་ན་མ་དོགས། འགྲོ་བ་ལ་བཤོལ་འདེབས་མ་བྱེད།
སྡོད་པ་ལ་བསྐུལ་མ་མ་བྱེད། གནས་མགྲོན་གྱི་དམ་ཙིག་བསྲུང་། བདག་ཅག་དཔོན་སློབ་འཁོར་དང་བཅས་པ་ཐམས་ཅད་འགྲོ་འདུག་བྱ་བ་སྤྱོད་ལམ་ཅི་བྱས་ཀྱང་རུ་ང་བ་དང་ཕྲག་དོག་པར་མ་མཛད་པར་ཆོས་དང་མཐུན་པའི་དོན་ཐམས་ཅད་ཡིད་བཞིན་དུ་འགྲུབ་པའི་ཕྲིན་ལས་མཛོད་ཅིག ཆོས་རྣམས་ཐམས་ཅད་སོགས་ནས། འོན་ཀྱང་སྐྱོབ་པའི་སྲས་སུ་སྐྱེའི་བར་བྷུ་མི་པ་ཏི་ས་པ་རི་ཝཱ་ར་གཙྪ་ཞེས་བརྗོད། བགེགས་གཏོར་འཕགས་པ་རིན་པོ་ཆེའི་ཆོ་ག་ནས་མ་གསུངས་ཤིང་། བཏང་ན་མི་འགལ་ལམ་སྙམ། གཏོང་ན་འདིར་བཏང་། གཏོར་མའོ། ། དེ་ནས་མཆོད་རྟེན་གྱི་ནང་ན་ཡོད་པའི་རྟེན་་་་་་ཨོཾ་ཨ་མྲྀ་ཏ་ནས་མཆོད་པ་བསངས་སྦྱངས་བྱིན་རླབས་གོང་བཞིན་ལ་མཆོད་ཡོན་ཕལ་ཆེར་གྱིས་མཆོད་བསྟོད་རྒྱས་པ་བྱ།
རྣམས་ལ་མཆོད་བསྟོད་བསྡུས་པ་བྱ། སེམས་ཅན་གྱི་ནད་ཞི་བར་གསོལ་བ་གདབ། འགྲོ་བ་ནད་པ་སོགས༞ སེམས་ཅན་ནད་པ་སོགས༞ ཕྱོགས་རྣམས་ཀུན་ན་སོགས༞ ཕྱོགས་བཅུའི་སེམས་ཅན་གང་རྣམས་སོགས༞ བཞི་བརྒྱ་རྩ་བཞིའི་ནད་དང་རིམས་ཀུན་སོགས་ནས༞ དྲི་མ་ཐམས་ཅད་ཞི་བར་མཛད་དུ་གསོལ་ཀྱི་བར་ས་སྐྱའི་ནད་གྲོལ་མ་སོགས་བརྗོད་དོ། ། ཡི་གེ་བརྒྱ་པ་ལན་གསུམ་མ་འབྱོར་པ་དང་ཉམས་པ་སོགས། གང་ཡང་བདག་བློའི་སོགས། གཙོ་བོར་ནུས་པ་སོགས། མཆོད་རྟེན་ལ་བརྟན་བཞུགས།་་་་་ གཤེགས་གསོལ་མི་དགོས། དགེ་བ་འདི་ཡིས་སོགས༞ བསོད་ནམས་འདི་ཡིས༞ སངས་རྒྱས་སྐུ་གསུམ༞ བསམ་པ་རྣམ་པར༞ སྟོན་མཆོག་དམ་པ་སོགས༞ དཀོན་མཆོག་ལྷུན་གྲུབ་ཀྱིས་མཛད་པའི་རྣམ་རྒྱལ་སྟོང་མཆོད་ཀྱི་མཇུག་ནས་འབྱུང་བ་སོགས་བཟོད་པར་གསོལ། གཏོར་མའི་མགྲོན་རྣམས་གཤེགས་སུ་གསོལ།་་་་་
ཨོཾ་ཁྱེད་ཀྱིས་སོགས། དགེ་བ་བསྔོ་ཤིས་པ་བརྗོད།་་་་་ དགེ་བ་འདི་ཡིས་མྱུར་དུ་བདག་སོགས། དེ་ལྟར་ཐུན་བཞིའི་རིམ་པས་ཞག་གསུམ་མམ་བདུན་ནམ་ཉི་ཤུ་རྩ་གཅིག་གི་བར་དུ་སྒྲུབ་པ་བྱས་པའི་མཐར། བཟོད་པར་གསོལ་ཞིང་ཡི་གེ་བརྒྱ་པས་ལྷག་ཆད་ཁ་བསྐང་ལ་དགེ་བའི་རྩ་བ་རྫོགས་པའི་བྱང་ཆུབ་ཏུ་བསྔོ་བར་བྱའོ། ། བུམ་པའི་སྟེང་ན་མཆོད་རྟེན་ཡོད་ན་གཤེགས་གསོལ་མི་དགོས་ཤིང་། གལ་ཏེ་མཆོད་རྟེན་མེད་ན་བུམ་པའི་ནང་ངམ་སྟེང་དུ་ལྷ་བསྐྱེད་པར་བྱ་སྟེ། མཐར་ཡེ་ཤེས་སེམས་དཔའ་གཤེགས་སུ་གསོལ་ནས། དམ་ཚིག་པ་ཞུ་བ་ལས་བྱུང་བའི་བུམ་པའི་ཆུར་བལྟའོ། ། སྒྲུབ་པར་ནམ་བྱེད་ཀྱི་བར་ཉིན་རེ་བཞིན་འོག་ནས་འབྱུང་བའི་སྦྱང་བ་ནས་ཤིས་པ་བརྗོད་པའི་བར་ཚར་རེ་སྒྲུབ་ཁང་གི་དབུས་ནས་བྱའོ། །
གཟུངས་ཀྱི་སྒྲུབ་པ་བསྟན་ཟིན་ཏོ། ། ཁྲུས་ཀྱི་ཆོ་ག་ནི། སྒྲུབ་བྱ་ཉུང་ངུའི་དོན་བྱེད་ན་དངོས་སུ་བཀྲུ་ཞིང་། ཀུ་ཤ་ལ་སོགས་པས་སྤྱི་བོ་ནས་གཏོར་ལ་ཁྲུས་ཀྱི་ཚིགས་བཅད་དང་སྔགས་རིམ་པ་བཞིན་བརྗོད་པར་བྱའོ། ། སྐྱེ་བོ་མང་པོའི་གྲོང་ཁྱེར་རམ། ། རྟ་ཕྱུགས་མང་པོའི་དོན་བྱེད་ན། ། གྲོང་ཁྱེར་བསྐོར་བའི་ཕྱིར་དུང་དང་རྔ་དང་། བ་དན་ལ་སོགས་རོལ་མོ་སྣ་ཚོགས་པས་སྣ་དྲངས་ཏེ་ལྷ་མོའི་་་་་་རི་ཁྲོད་མ་སྔོན་མོ་སྐུ་དང་ཏོག་གཟུངས་དང་འདིའི་གཟུངས་མདོ་་་་་གླེགས་བམ་དང་གཏོར་མ་རྣམས་་་་་་གཙོ་གཏོར་སྦྱངས་ཤིང་སྔགས་མཁན་དང་།་་་་་ རྡོར་དྲིལ་གསོར་དཀྲོལ་བྱེད་ཅིང་། དགེ་འདུན་རྣམས་དང་།་་་་་
པི་ཤ་ཙི་འུར་འདོན་བྱེད། མི་དཔའ་བོ་གོ་ཆ་གྱོན་ཞིང་མཚོན་ཆ་ཐོགས་པ་མང་པོ་དང་བཅས་པས། འདྲེ་གདོན་ནད་བདག་ལ་བསྡིགས་པར་བྱེད་ཅིང་། འདྲེ་གདོན་བསྐྲོད་པའི་དྲག་སྔགས་དང་། སྒྲ་སྐད་ཆེན་པོས་ཁུ་འདེབས་པ་མང་པོས་བསྐོར་བ། མི་དེ་དག་གི་མགོ་ལ་ཤིང་ལོ་ལ་པརྞ་ཤ་ཝ་རིའི་སྙིང་པོ་གྷི་ཧཾ་གིས་བྲིས་པ་བཏགས་ཤིང་། ཐམས་ཅད་ཀྱིས་སྔགས་བཟློས་བཞིན་པས་རང་ཉིད་པརྞ་ཤ་ཝ་རི་ལས་བཅོམ་ལྡན་འདས་ཤཱཀྱ་ཐུབ་པ་དང་། སྔགས་གཡོགས་འཕགས་པ་ཀུན་དགའ་བོ་དང་། འཁོར་རྣམས་ཤཱ་ཝ་རིའི་འཁོར་དང་བཅས་པ་དང་བྱང་ཆུབ་སེམས་དཔའ་དགེ་འདུན་དང་ཕྱོགས་སྐྱོང་བ་དང་འཇིག་རྟེན་སྐྱོང་བའི་ཚོགས་ཀྱིས་བསྐོར་བར་གྱུར་པ་རྣམས་ཀྱིས་གྲོང་དེའི་ནད་གདོན་བསྐྲད་ཅིང་། ནད་ཡམས་ཞི་བ་དང་།
འཇིག་རྟེན་ལ་ཕན་གདགས་པའི་ཕྱིར་གཤེགས་སོ། ། ཞེས་བརྡ་སྤྲོད་དོ། ། ཀུན་གྱི་ཐུགས་མཐུན་པར་དགོས་ཤིང་གྲོང་ཁྱེར་བསྐོར་ལ། གྲོང་དེའི་ལྷོ་ཕྱོགས་ཀྱི་སྒོའི་ཕྱི་རོལ་དུ། ཤིན་ཏུ་གཙང་ཞིང་མཐོ་བའི་སར་མེ་ལོང་ལ་དེ་དག་གི་གཟུགས་བརྙན་འཆར་དུ་བཅུག་ལ། གཏོར་མས་སྒྲུབ་བྱ་དེ་དག་ལ་བསྐོར་ཞིང་། ཨོཾ་སརྦ་བིགྷྣན་ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཥེ་བྷེཿ སརྦ་ཐད་ཁཾ་ཨུདྒ་ཏེ་སྥ་ར་ཎ་ཨི་མཾ་ག་ག་ན་ཁཾ་གྲྀཧྞེ་དཾ་བ་ལིཾ་ཏ་ཡེ་སྭཱཧཱ། དེང་འདིར་བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ལ་གནོད་པར་བྱེད་པའི་ནད་རིམས་ཡམས་བདག་བགེགས་དང་འབྱུང་པོའི་ཚོགས་ཐམས་ཅད་གཏོར་མ་ལམ་བརྔན། ཞེས་པའི་སྔགས་དང་བཅས་པས་གསུམ་མམ་བདུན་གྱིས་དེ་དག་ལ་གནོད་པར་བྱེད་པ་རྣམས་ལ་་་་་་ཞི་དྲག་ཕྱེད་མས་སྦྱང་བ་སྤྱི་འགྲོ་བྱིན་ལ།
རྡོ་རྗེ་དྲིལ་བུ་འཛིན་པས་ཁྲོ་བོ་སྤྱན་འདྲེན་བསྟོད་པ་དང་བཅས་པའི་རྗེས་ལ། སྐྱེ་བོ་འདི་དག་ལ་གནོད་པར་བྱེད་པའི་ནད་བདག་བགེགས་དང་འབྱུང་པོའི་ཚོགས་ཐམས་ཅད་ཚིམ་པར་གྱིས་ལ་སའི་ཕྱོགས་འདིར་མ་གནས་པར་སོང་ཞིག ཅེས་བརྗོད་ལ་དྲག་པོའི་སྔགས་དང་། རོལ་མོའི་སྒྲ་དྲག་པོ་བྱའོ། ། མིའི་རུས་པ། ཤ། སྐྲ། སེན་མོ། ཤིང་ཀུན་སྒོག་སྐྱ་ག་པུར་ཉུངས་དཀར། གླ་བ།
སྦྲུལ་པགས་རྣམས་སྦྱར་བ་ལ། བདག་བསྐྱེད་ཀྱི་གཟུངས་རིང་རྫོགས་ནས་སྔགས་འདི་ཉིད་གཅིག་བཟླས་ལ་རྫས་རྣམས་ལ་ཉིན་ལྟར་གྱི་ཕུ་བཏབ།་་་་་ ཨོཾ་ན་མོ་བྷ་ག་ཝ་ཏེ་རུད་ཏྲ་ཡ། ཏདྱ་ཐཱ། པ་ར་པ་ར། པྲ་ས་ར་པྲ་ས་ར། ག་ཧ་ག་ཧ་བི་ག་བྷི་གི་ག་ཧ། ཏི་ལི་ཏི་ལི། ཨ་ལ། ཐཱ།
ཧ་ཡི་ནི། ག་ག་ཊ་ཊ་ཏུད་ཏྲོ། ཉ་པ་ཨ་ཏི་ཐ་ཐ། ཙུ་ལུ་ཙུ་ལུ་ཙུ་ལུ་ཀ་ཐ་ཐ། ཞེས་ཉེར་གཅིག་བཟླས་པས་བསྲེག་ཅིང་། གྲོང་ཁྱེར་ཐམས་ཅད་དུ་བདུག་ལ། ཐམས་ཅད་ཀྱིས་འདྲེ་གདོན་བསྐྲོད་པའི་སྔགས་དང་ཁྲུས་གདབ་པར་བྱའོ། ། དེ་ནས་ནད་གདོན་སྡིག་སྒྲིབ་རྣམས་ཏིལ་ལ་བསྟིམ་་་་་་རབ་གནས་སོགས་ནས་འབྱུང་བ་བཞིན་ལ། མེར་བསྲེག་པས་སྡིག་པ་སྦྱངས། ཏིལ་སྦྱངས་ནི་སེམས་ཅན་ཐམས་ཅད་ཀྱི་ནད་གདོན་བར་ཆད་ཀྱི་རིགས་ཐམས་ཅད་སྣ་སྒོ་སྡིག་པ་རྭ་ཅན་གྱི་རྣམ་པར་གྱུར་ཏེ་མདུན་གྱི་ཏིལ་འདི་ཉིད་ལ་ཡོངས་སུ་ཐིམ་པར་གྱུར།
ཨོཾ་སརྦ་པཱ་པཾ་དྷ་ཧ་ན་བཛྲ་ཡེ་སྭཱཧཱ། ཞེས་གསུམ་མམ་ཉེར་གཅིག་ལ་སོགས་པ་བརྗོད། སེམས་ཅན་ཐམས་ཅད་ཀྱི་ནད་གདོན་སྡིག་སྒྲིབ་ཐམས་ཅད་ཤཱིནྟིཾ་ཀུ་རུ་ཡེ་སྭཱཧཱ། དེ་ནས་གྲོང་ཁྱེར་ལ་སོགས་པ་མེ་ལོང་གི་ནང་དུ་ཤར་བ་ལ་བུམ་པའི་ཆུས་བཀྲུས་ཤིང་། འདི་ནི་ཁྲུས་མཆོག་སོགས་དང་། ཇི་ལྟར་བལྟམས་པ་སོགས་དང་། དེ་བཞིན་གཤེགས་པ་རྣམས་དང་དེ་སྲས་ལ། ། ཞེས་སོགས་དང་། འདི་ནི་སྦྱིན་པའི་རང་བཞིན་ནས། དད་པས་བདག་གིས་ཁྲུས་བགྱིའོ། །
ཞེས་པའི་བར་སྔགས་དང་བཅས་པས་ཁྲུས་བྱ། སྐུ་ཕྱི་བའང་བྱའོ། ། དེ་ནས་རང་གི་སྙིང་ཁ་ནས་འོད་འཕྲོས་པས། བཅོམ་ལྡན་འདས་ཤཱཀྱ་ཐུབ་པ་ལ་ཉན་ཐོས་དང་། བྱང་ཆུབ་སེམས་དཔའི་དགེ་འདུན་དང་། ཕྱོགས་སྐྱོང་དང་འཇིག་རྟེན་པའི་ཚོགས་ཀྱིས་བསྐོར་བ་བྱོན་ནས། བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ཀྱི་ནད་དང་གདོན་དང་རིམས་དང་འཚེ་བ་ལ་སོགས་པའི་འགལ་རྐྱེན་ཐམས་ཅད་སེལ་བ་ལ་དགོངས་པ་རྩེ་གཅིག་ཏུ་མཛད་པར་བསམ་ཞིང་། འདོད་པའི་གྲོགས་དང་བཅས་པས་འདི་སྐད་ཅེས་བརྗོད་པར་བྱའོ། ། བི་ས་ར་ཏ་བི་ས་ར་ཏ། བི་ས་ར་ཏ།
བི་ས་ར་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་ཏོ། ། སངས་རྒྱས་ཐམས་ཅད་ཀྱི་དགོངས་པ་རང་སངས་རྒྱས་ཐམས་ཅད་ཀྱི་བསམ་པ་དགྲ་བཅོམ་པ་ཐམས་ཅད་ཀྱི་བསམ་པ་སློབ་པ་ཐམས་ཅད་ཀྱི་བསམ་པ། ཉན་ཐོས་ཐམས་ཅད་ཀྱི་བསམ་པ། བདེན་པའི་ཚིག་དང་ལྡན་པ་ཐམས་ཅད་ཀྱི་བསམ་པ། ཆོས་ཀྱི་བསམ་པ། ཚངས་པའི་བསམ་པ། ཚངས་པ་སོ་སོའི་བསམ་པ། འདོད་པའི་བྱང་ཆུབ་ཀྱི་བསམ་པ། དབང་པོའི་བསམ་པ།
ལྷའི་བསམ་པ། ལྷ་མ་ཡིན་གྱི་དབང་པོའི་བསམ་པ། ལྷ་མ་ཡིན་ཐམས་ཅད་ཀྱི་བསམ་པ། ལྷ་མ་ཡིན་གྱི་མངག་གཞུག་པའི་བསམ་པ། འབྱུང་པོ་ཐམས་ཅད་ཀྱི་བསམ་པ། བི་ས་ར་ཏ། བི་ས་ར་ཏ། བི་ས་ར་ཏ། བི་ས་ར་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་པ།
མུན་ཙ་ཏ། མུན་ཙ་ཏ། མ་འདུག་ཅིག ཡམས་ཀྱི་ནད་རྣམས་ཞི་བར་གྱུར་ཅིག རོལ་མོ་དྲག་པོ་བྱ། བུམ་ཆུ་གཏོར། འོག་མ་རྣམས་ལའང་འགྲེ། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ།
ནིར་གཙྪ་ཏ། སངས་རྒྱས་ལྷ་ཆེན་པོ། ལྷ་ཡི་ཡང་ལྷ། ལྷའི་བླ་མ་གཤེགས་ཤིང་དབང་པོ་དང་བཅས་པའི་ལྷ་རྣམས་དང་། ཚངས་པ་དང་བཅས་པའི་ལྷ་རྣམས་དང་། དབང་བདག་དང་བཅས་པའི་ལྷ་རྣམས་དང་། སྐྱེ་རྒུའི་བདག་པོ་དང་བཅས་པའི་ལྷ་རྣམས་དང་། འཇིག་རྟེན་སྐྱོང་བ་བཞི་པོ་དག་ཀྱང་འོང་། ལྷ་འབུམ་ཕྲག་དུ་མ་དག་ཀྱང་འོང་། ལྷ་མ་ཡིན་གྱི་དབང་པོ་རྣམས་དང་།
ལྷ་མ་ཡིན་འབུམ་ཕྲག་དུ་མ་དག་ཀྱང་འོང་། བཅོམ་ལྡན་འདས་ལ་མངོན་པར་དད་པའི་འབྱུང་པོ་འབུམ་ཕྲག་དུ་མ་དག་ཀྱང་སེམས་ཅན་ཐམས་ཅད་ཀྱི་དོན་གྱི་ཕྱིར་འོང་སྟེ། དེ་དག་ཁྱེད་རྣམས་ལ་གནོད་པ་ཆེན་པོ་བྱེད་པར་འགྱུར་དུ་འོང་གིས། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། ནིར་གཙྪ་ཏ། མྱུར་དུ་བྱེར་ཤིག ཁྱེད་ཅག་ལས་གང་སྡང་བའི་སེམས་དང་ལྡན་པ་དེ་དག་ནི་ཕུང་བར་གྱུར་ཅིག གང་དག་བྱམས་པའི་སེམས་དང་ལྡན་ཞིང་ཉེས་པར་མི་འདོད་ལ་བསྲུང་བར་འཇུག་པར་འདོད་པ་དེ་དག་ནི་འཁོད་ཅིག
ལུས་ལ་ཡང་འཇུག་པར་གྱུར་ཅིག སངས་རྒྱས་འཇིག་རྟེན་ལ་ཐུགས་བརྩེ་བ་ཅན་གྱིས་བཀའ་སྩལ་པ། སུ་མུ་སུ་མུ། སུ་མུ་སུ་མུ། སུ་མུ་རུ་སུ་མུ་རུ། སུ་མུ་རུ་སུ་མུ་རུ། སུ་མུ་རུ། སུ་མུ་རུ། སུ་མུ་རུ་སུ་མུ་རུ། མུ་རུ་མུ་རུ།
མུ་རུ་མུ་རུ། མུ་རུ་མུ་རུ། མུ་རུ་མུ་རུ། མུ་རུ། མི་རི་མི་རི། མི་རི་མི་རི། མི་རི་མི་རི། མི་རི་མི་རི། མི་རི་མུ་རུ་མི་རི། མུ་རུ་མི་རི།
མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི། མུ་རུ་མི་རི།
མུ་རུ་མི་རི། མུ་རུ་མི་རི། རཱི་ཏི་དང་། རི་རི། རི་རི། རཱི་རཱི། རཱི་རཱི། རཱི་རཱི་ཏི། མི་རི། མི་རི།
མི་རི། མི་རི། མི་རི། མི་རི། མི་རི། མི་རི་ཏི། ཧ་སོ་མི་རི་ཏི། མི་རི་ཏི། མི་ཏི། སི་སཱེ།
སི་མཱི། ཀཾ་ཀ་ར། ཀཾ་ཀ་རཱ་ཏ། ཀཾ་ཀ་རཱ། ཀཾ་ཀ་ཙཱ། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར།
ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར། ཀཾ་ཀ་ར།
ཀཾ་ཀ་ར། ཀཾ་ཀ་རོ། ཏི་ཏི་ཀུ་རུ་ཤོ་ཀཾ་ཀ་རཱ། ཀཾ་ཀ་རཱི་ཤོ རི་རི་རི་རི། རི་རི་ཏི་རི་ཏི། ཕུ་སུ་རི་སུ་རི་སུ། རི་སུ། རི་སུ། རི་སུ།
རི་སུ། རི་སུ། རི་སུ། རི་སུ། རི་སུ། ན་ཐཱ་ན་ཐཱ། ཐཱ་ཐ། རི་ཕུ་རི་ཕུ། ནཱ་ཐཱ་ཐཱ། ནིར་གཙྪ་ཏ།
རི་ཕུ་རི་ཕུ་ནིརྒཙྪ་ཏེ། སཱ་ལ་ཡ་ཏ། རི་ཕུ་རི་ཕུ་སཱ་ལ་ཡ་ཏ། སངས་རྒྱས་འཇིག་རྟེན་ལ་ཐུགས་བརྩེ་བ་ཅན། སེམས་ཅན་ཐམས་ཅད་ལ་ཕན་པ་ལྷག་པར་དགོངས་པ་དང་ལྡན་པ། བྱམས་པ་ལ་གནས་པ་ཐུགས་རྗེ་དང་ལྡན་པ། དགའ་བ་ལ་གནས་པ། བྱམས་པ་ལ་གནས་པ། བཏང་སྙོམས་ལ་གནས་པ།་་་་་ རོལ་མོ་དྲག་པོ་བྱ་ཞིང་བུམ་ཆུ་གཏོར།
གཤེགས་ཀྱི་ཀཱི་ཕྲཾ་ནིར་གཙྪ་ཏ་སྭཱཧཱ།་་་་་ ཞེས་རོལ་མོ་བཞག སངས་རྒྱས་ཡེ་ཤེས་ཀྱི་མཆོག་དང་། ཆོས་ཉིད་ཀྱི་ལྷ་ཐམས་ཅད་དང་། འབྱུང་པོ་ཐམས་ཅད་ལ་བཀའ་སྩལ་བའི་གསང་སྔགས་ཀྱི་གཞི་འདི་དག་ནི་གྲུབ་པས་སོ། ། ཚིགས་སུ་བཅད་པ་འདི་དག་ནི་གྲུབ་པས་སོ། ། ཞེས་བརྗོད་དོ། ། ཡང་སྒྲུབ་པའི་གྲོགས་དང་བཅས་པ་འགའ་ཞིག་གི་དབྱངས་དང་བཅས་པའམ། ཡང་ན་མགྲིན་གཅིག་ཏུ་སྡེབས་ལ། སྐད་གསང་མཐོན་པོས་འདི་སྐད་ཅེས།
འདིར་བཅོམ་དྲིལ་གྲིལ་བྱེད། གང་ལ་སེར་སྣ་རྣམ་ཆགས་པ། ། རྣམ་འཇོམས་དྲི་མ་མེད་མཛད་ཅིང་། ། ཐུགས་ཞི་གནོད་པ་མི་མངའ་དེས། ། ཁྱེད་ལ་བདེ་ལེགས་མཛད་པར་གྱུར། ། འདྲེན་པ་གང་ཞིག་འགྲོ་བ་རྣམས། ། ཐར་པའི་ལམ་དུ་འཛུད་མཛད་ཅིང་། ། ཆོས་རྣམས་ཐམས་ཅད་སྟོན་པ་དེས། ། ཁྱེད་ལ་བདེ་ལེགས་མཛད་པར་གྱུར། ། སྟོན་པ་འགྲོ་བ་རྣམས་ཀྱིས་རྟེན། །
སེམས་ཅན་ཀུན་གྱི་དོན་གྱི་ཕྱིར། ། གང་ལ་བདེ་བ་མངའ་མཛད་དེས། ། ཁྱེད་ལ༞ ། སྐྱོབས་པ་གང་ཞིག་བྱམས་པ་ཡིས། ། ཐུགས་ཀྱི་འགྲོ་བ་འདི་དག་ཀུན། ། བུ་གཅིག་བཞིན་དུ་རྟག་བསྐྱངས་དེས། ། ཁྱེད་ལ༞ ། གང་ཞིག་འཁོར་བའི་འགྲོ་བ་ཡི། ། སེམས་ཅན་ཀུན་གྱིས་བརྟེན་གྱུར་ཅིང་། ། གླིང་དང་དཔུང་གཉེན་གྱུར་པ་དེས། །
ཁྱེད་ལ༞ གང་ཞིག་ཆོས་ཀུན་མངོན་སུམ་འགྱུར། ། གཙང་ཞིང་བསླུ་བ་མི་མངའ་ལ། ། གསུང་གཙང་གཙང་མར་མཛད་པ་དེས། ། ཁྱེད་ལ༞ ། དཔའ་བོ་ཆེན་པོ་གང་སྐྱེས་པ། ། ཕུན་སུམ་ཚོགས་དོན་འབྱོར་གྱུར་ཅིང་། ། དོན་གྲུབ་ཚོགས་ཀྱང་འགྲུབ་པ་དེས། ། ཁྱེད་ལ༞ ། གང་ཞིག་སྐྱེས་པའི་ས་རྣམས་དང་། ། ནགས་ཚལ་བཅས་པར་རབ་གཡོས་ཤིང་། །
སེམས་ཅན་ཐམས་ཅད་རབ་དགའ་དེས། ། ཁྱེད་ལ༞ ། བྱང་ཆུབ་སྙིང་པོ་གཤེགས་པ་ན། ། ས་དག་རྣམ་དྲུག་གཡོས་གྱུར་ཞིང་། ། བདུད་ཡིད་མི་བདེར་འགྱུར་བ་དེས། ། ཁྱེད་ལ༞ ། ཆོས་ཀྱི་འཁོར་ལོ་བསྐོར་བ་ན། ། འཕགས་པའི་བདེན་པ་རྣམ་གསུང་ཞིང་། ། ཐུབ་པའི་བསྟན་པ་གང་བྱུང་དེས། ། ཁྱེད་ལ༞ །
ཡིད་འཕྲོག་གང་ཞིག་མུ་སྟེགས་བྱེད། ། ཐམས་ཅད་ཆོས་ཀྱིས་ཕམ་མཛད་ཅིང་། ། ཚོགས་ཀུན་དབང་དུ་མཛད་པ་དེས། ། ཁྱེད་ལ༞ ། སངས་རྒྱས་ཁྱེད་ལ་བདེ་ལེགས་མཛད། ། བརྒྱ་བྱིན་ཚངས་པའི་ལྷ་རྣམས་དང་། ། འབྱུང་པོ་ཀུན་གྱི་བདེ་ལེགས་ནི། ། ཁྱེད་ལ་རྟག་ཏུ་སྦྱིན་གྱུར་ཅིག ། སངས་རྒྱས་བསོད་ནམས་མཐུ་དག་དང་། ། ལྷ་རྣམས་ཀུན་གྱི་བསམ་པ་ཡིས། །
ཁྱེད་ཀྱི་འདོད་དོན་གང་ཡིན་པ། ། དོན་དེ་དེ་རིང་འགྲུབ་གྱུར་ཅིག ། རྐང་གཉིས་ཁྱེད་ཅག་བདེ་ལེགས་ཤོག ། རྐང་བཞི་ཁྱེད་ཅག་བདེ་ལེགས་ཤོག ། ཁྱེད་ཅག་ལམ་འགྲོ་བདེ་ལེགས་ཤོག ། ཕྱིར་འོང་དག་ཀྱང་བདེ་ལེགས་ཤོག ། ཉིན་མོ་བདེ་ལེགས་མཚན་བདེ་ལེགས། ། ཉི་མའི་གུང་ཡང་བདེ་ལེགས་ཤིང་། ། ཁྱེད་ཅག་ཀུན་ཏུ་བདེ་ལེགས་ཤོག ། ཁྱེད་ཅག་སྡིག་པར་མ་གྱུར་ཅིག །
སངས་རྒྱས་ལྷ་རྣམས་སྟོང་དག་གིས། ། ཡོངས་སུ་བསྐོར་ཏེ་གཤེགས་མཛད་ཅིང་། ། སྡང་སེམས་ལྡན་པ་རྣམས་བྱེར་ཞིང་། ། སྙིང་རྗེའི་བདག་ཉིད་ཅན་རྣམས་འཁོད། ། སངས་རྒྱས་རང་སངས་རྒྱས་རྣམས་དང་། ། དགྲ་བཅོམ་སློབ་པའི་བདེན་ཚིག་གིས། ། འཇིག་རྟེན་མི་ཕན་བྱེད་པ་རྣམས། ། གྲོང་ཁྱེར་འདི་ནས་སྟོང་གྱུར་ཅིག ། སེམས་ཅན་ཀུན་དང་སྲོག་ཆགས་ཀུན། ། འབྱུང་པོ་ཀུན་དང་ཁྱེད་ཅག་ཀུན། །
བདེ་བ་འབའ་ཞིག་ལྡན་གྱུར་ཅིག ། ཐམས་ཅད་ནད་རྣམས་མེད་པར་ཤོག ། ཀུན་གྱི་བཟང་རྣམས་མཐོང་གྱུར་ཅིག ། གང་ཡང་སྡིག་པར་མ་གྱུར་ཅིག ། འབྱུང་པོ་གང་དག་འདིར་ནི་ལྷག་གྱུར་ཏེ། ། སའམ་འོན་ཏེ་བར་སྣང་འཁོད་ཀྱང་རུང་། ། སྐྱེ་རྒུ་ཀུན་ལ་རྟག་ཏུ་བྱམས་བྱེད་ཅིང་། ། ཉིན་དང་མཚན་དུ་ཆོས་ལ་སྤྱོད་པར་ཤོག ། ཅེས་བརྗོད་དུ་གཞུག་གོ ། རང་གི་ཀུ་ཤ་་་་་་དེ་བར་སློབ་དཔོན་ཀྱིས་ཚིག་ཅི་རིགས་བརྗོད།
ལ་སོགས་པས་བུམ་པའི་ཆུ་གཏོར་ཞིང་། ཨོཾ་པི་ཤཱ་ཙི་པརྞཎ་ཤ་ཝ་རི་མ་ར་པྲ་ཤ་མ་ན་ཡེ་ཆེ་གེ་མོའི་གྲོང་ཁྱེར་པའམ་རྟའི་ཚོགས་སམ། ཕྱུགས་ལ་སོགས་པས་བདག་ཅག་དཔོན་སློབ་ཡོན་མཆོད་འཁོར་དང་བཅས་པས་ཐོག་དྲངས་སེམས་ཅན་ཐམས་ཅད་ཀྱི་སྡིག་པ་དང་སྒྲིབ་པ་ལ་སོགས་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ནད་ཐམས་ཅད༞ གདོན་ཐམས་ཅད༞ རིམས་ཐམས་ཅད༞ གཟའ་དང་རྒྱུ་སྐར་གྱི་གནོད་པ་ཐམས་ཅད༞ རྒྱལ་པོའི་གནོད་པ་ཐམས་ཅད༞ མི་རྒོད་ཀྱི་གནོད་པ་ཐམས་ཅད༞ གཅན་གཟན་གྱི་གནོད་པ་ཐམས་ཅད༞ བྱད་སྟེམས་ཐམས་ཅད༞ གཞོན་ནུའི་གདོན་ཐམས་ཅད༞ ཕས་ཀྱི་རྒོལ་བ་ཐམས་ཅད༞ བཀྲ་མི་ཤིས་པ་ཐམས་ཅད༞ རྨི་ལམ་ངན་པ་ཐམས་ཅད༞ མཚན་མ་ངན་པ་ཐམས་ཅད༞ ལྟས་ངན་པ་ཐམས་ཅད༞ སྐག་སྲི་ངན་པ་ཐམས་ཅད༞ མདོར་ན་མི་མཐུན་པའི་ཕྱོགས་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་བརྗོད་ནད་ཀུན་ཞི་བར་གྱུར་ཅིག་ལ་སོགས་པའི་སྨོན་ལམ་གདབ་བོ། །་་་་་ འདིར་ཡང་གོང་བཀོད་བཞིན་ན་བའི་ཚིགས་བཅད་རྣམས་བཏོན་ལ། བུམ་ཆུས་མི་ཕྱུགས་ཐམས་ཅད་ལ་གཏོར་བས་ནད་ཐམས་ཅད་ཞི་བར་བསམ། དེ་ནས་ལྷོ་སྒོའི་ནང་ནས་རྐང་པ་གཡས་པས་ཐེམ་པ་མནན་ལ་འདིའི་གཟུངས་གླེང་གཞི་་་་་་མཚམས་གཅོད་སྐབས་བཞིན་དང་བཅས་པ་ལན་གསུམ་བཀླག་ཏེ། མཚམས་གཅོད་བྱིན་གྱིས་བརླབས་པའི་རིག་སྔགས་་་་་་བུམ་སྟེང་གི་ཤོག་དྲིལ་ཐུམ་བུ་གཅིག་བྲིས་པས་ཡ་ཐེམ་ལ་བརླན། རིག་སྔགས་དང་བཅས་པའི་ཤིང་ལོ་གསར་པ་སྒོ་གོང་དུ་བཙུགས་པས་བསྲུང་ངོ་། །
དེ་བཞིན་དུ་ནུབ་སྒོ་དང་། བྱང་དང་། ཤར་དུའང་ཆོ་ག་རྣམས་ཚང་བར་བྱའོ། ། རིམས་དྲག་པོ་བཅད་པ་ལ། ལྷོ་སྒོ་ན། ཤར་དང་། བྱང་དང་། ནུབ་ཏུ་བསྐོར་བས་ཆོ་ག་དྲག་པོ་བྱའོ། ། དེ་ནས་ལྷ་མོའི་སྔགས་་་་་་ཐུམ་བུ་གཅིག་དང་ཤིང་ལོ་དང་བཅས་པ་གྲོང་གི་དབུས་སུ་རྒྱལ་མཚན་གྱི་རྩེ་ལ་བཙུགས་ལ་མཆོད་པ་རྒྱ་དེར་ཆུ་གཉིས་སྔོན་འགྲོའི་མཆོད་པ་སོགས་རྣམ་གྲངས་མང་བར་བཤམས་ལ་བསངས་སྦྱངས་བྱིན་བརླབས། རབ་འབྱམས་རྒྱ་མཚོ་སོགས་ཚིགས་བཅད་དང་།
མཚན་སྔགས་སྔོན་འགྲོས་མཆོད་པ་རྒྱལ་སྲིད་སྣ་བདུན། འདོད་ཡོན་ལྔ་སྤྱི་འགྲོ་བཞིན་ལ། མོས་བློས་རྒྱལ་བ་སྲས་བཅས་ལ་འབུལ་ན། ། ཞེས་སོགས་ཕུལ་མཐར་བསྟོད་པ་རྒྱས་པ་དང་། ནད་ཞི་བའི་ཚིགས་བཅད་གཟུངས་རིང་ཚར་ཉེར་གཅིག་སོགས་ཀྱི་མཐར་བཀྲ་ཤིས་བརྗོད་དོ། ། ཆེན་པོས་མཆོད་ཅིང་བསྟོད་ནས་ནད་ཞི་བར་གསོལ་གདབ། གཟུངས་ཚར་གསུམ་ལ་སོགས་པ་བཟླས་པས་བརྟན་པར་བྱའོ། ། དེ་ལྟར་ཐམས་ཅད་ཀྱིས་སེམས་ཅན་ཐམས་ཅད་ལ་ཕན་པའི་བསམ་པས་འདུན་པ་གཅིག་པས་ཆོ་ག་བྱ་ཞིང་། ལྷ་མོ་དུས་ཐམས་ཅད་དུ་མཆོད་ཅིང་ནད་ཞི་བར་གསོལ་བ་གདབ་པར་བྱའོ། ། ཁྲུས་ཀྱི་ཆོ་ག་བསྟན་ཟིན་ཏོ། །
དངོས་གཞི་ཆོ་གའོ། ། རྗེས་ནི་མཎྜལ་དང་མཆོད་པ་རྣམས་བསྡུ། ལས་ཀྱི་རྗེས་མི་མངོན་པར་བྱ། སློབ་དཔོན་འཁོར་དང་བཅས་པ་དགའ་སྟོན་གྱིས་མཉེས་པར་བྱ་ཞིང་བསྔོ་བ་དང་སྨོན་ལམ་རྒྱ་ཆེར་གདབ་ཤིས་པ་བརྗོད་པར་བྱའོ། ། རྗེས་ཀྱི་ཆོ་གའོ། ། དེ་ལྟར་སྦྱོར་དངོས་རྗེས་གསུམ་གྱིས་རི་ཁྲོད་མའི་ཆོ་ག་བསྟན་ཟིན་ཏོ། ། འཇིག་རྟེན་ཁམས་འདིར་ཐུབ་པའི་དབང་པོ་ཡི། ། གདུལ་བྱ་གང་ལ་གང་གིས་འདུལ་བ་ཡིས། ། ཆོས་ཀྱི་སྒྲོན་མེ་སྣ་ཚོགས་གསལ་བར་གསུངས། ། ཁྱད་པར་འགྲོ་མང་ནད་ཀྱིས་ཟིན་པ་ལ། །
ལོ་མ་གྱོན་མའི་ཆོ་ག་རྗེས་སུ་གནང་། ། དེ་ཡི་གདམས་པ་བྱིན་རླབས་ཆུ་རྒྱུན་འདི། ། བརྩེ་ཆེན་བ་རི་བ་ལས་ལེགས་བརྒྱུད་དེ། ། རྗེ་བཙུན་ས་སྐྱ་པ་ལ་བཀའ་བབས་ནས། ། ཆོ་གའི་རྣམ་གྲངས་ཤིན་ཏུ་གསལ་བར་མཛད། ། བདག་ལ་དེ་བས་ལྷག་པ་ཅི་བྱར་ཡོད། ། འོན་ཀྱང་བློ་དམན་རྣམས་ལ་འཇུག་བདེ་དང་། ། བློ་གསལ་རྣམས་ལ་སྤྲོ་བ་བསྐྱེད་པ་དང་། ། འགྲོ་མང་ནད་ཀྱིས་གཟིར་བ་མཐོང་གྱུར་ནས། ། བརྩེ་བའི་བསམ་པས་འདི་ཉིད་བྲིས་པ་ཡིན། །
ཉེས་པ་མཆིས་ན་མཁས་རྣམས་བཟོད་པར་གསོལ། ། ལེགས་པའི་དགེ་བས་ནད་རྣམས་ཞི་གྱུར་ཅིག ། ནད་རིམས་གཅོད་པའི་གདམས་ངག་ལ། ། འདི་ལས་ཟབ་པ་ཡོད་མི་སྲིད། ། འདི་འདྲའི་ཆོ་ག་མ་མཐོང་ཞིང་། ། གདམས་ངག་སུ་སུད་རེ་ཙམ་གྱིས། ། བླུན་པོའི་མགོ་བོ་བསྐོར་བ་ཡི། ། བཤེས་གཉེན་དེ་དག་སྐལ་པ་དམན། ། བཀའ་ཡོད་ལྷད་མེད་བརྒྱུད་པར་བཅས། ། བརྗོད་བདེ་རྣམ་གསལ་ཆོ་ག་འདི། །
བརྒྱུད་པ་འགའ་ལ་མ་གྲགས་ཤིང་། ས་སྐྱ་པ་ཡི་དཔལ་འབྱོར་ཡིན། ། དེ་ལྟར་རི་ཁྲོད་ལོ་མ་གྱོན་མའི་སྒྲུབ་ཐབས་ཆོ་ག་དང་བཅས་པ་འདི་ནི་འཕགས་པ་རིན་པོ་ཆེའི་གསུང་ཚད་མར་བྱས་ཏེ། དགའ་ལྡན་ནས་ཀུན་བསོད་ཀྱིས་ཟིན་བྲིས་ཀྱིས་ཁ་བསྐང་ནས་དཔལ་ལྡན་ས་སྐྱ་པའི་ཕྱག་ལེན་དང་མཐུན་པར་རྡོ་རྗེ་འཛིན་པ་བྱང་ཕུག་ཀུན་དགའ་ལེགས་པས་མཛད་པ་རྣམས་གཙོ་བོར་བཟུང་། ཁ་བསྐང་འོས་པ་བླ་མ་གོང་མའི་ཡིག་ཆ་སོ་སོ་ནས་འདི་དང་མི་འགལ་བ་རྣམས་ཕྱོགས་གཅིག་ཏུ་བསྡེབས་པ་འདིའང་ས་སྐྱ་པ་ངག་དབང་ཀུན་དགའ་བློ་གྲོས་སངས་རྒྱས་བསྟན་པའི་རྒྱལ་མཚན་དཔལ་བཟང་པོས་སྙིགས་མ་ལྔ་བདོའི་ནད་ཀྱི་དུ་ཁ་བདོ་བའི་མགོ་ཟུག་འདྲ་མོ་ཤར་བའི་ཚེ། བོད་ཡུལ་སོགས་འཇིག་རྟེན་གྱི་ཁམས་ཐམས་ཅད་ལ་ཕན་པའི་བསམ་པས་བླ་མ་གོང་མའི་གསུང་གི་གསལ་བྱེད་དུ་བཀོད་པ་འདིས་སེམས་ཅན་ཐམས་ཅད་ནད་བཞི་བརྒྱ་རྩ་བཞི་དང་། ཁྱད་པར་སྨན་བཅོས་གང་གིས་ཀྱང་བཟློག་ཏུ་མེད་པའི་ནད་ངན་མཐའ་དག་དང་བྲལ་ནས་འཕྲལ་ཡུན་བདེ་སྐྱིད་ཁོ་ནས་འཚོ་བའི་རྒྱུར་གྱུར་ཅིག། །། རྩ་ཡིག་པ་ནི་ཞུ་ལུང་པའོ།། །། PAGE * MERGEFORMAT 2 ཀུན་དགའ་བློ་གྲོས། རྗེ་བཙུན་རི་ཁྲོད་མའི་ཆོ་ག
PAGE * MERGEFORMAT 1
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
