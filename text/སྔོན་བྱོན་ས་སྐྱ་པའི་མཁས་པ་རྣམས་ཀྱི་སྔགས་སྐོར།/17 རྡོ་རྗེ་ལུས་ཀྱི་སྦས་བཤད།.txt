སྔོན་བྱོན་ས་སྐྱ་པའི་མཁས་པ་རྣམས་ཀྱི་སྔགས་སྐོར།
པོད ༡༧
རྡོ་རྗེ་ལུས་ཀྱི་སྦས་བཤད།
༄༅། །རྡོ་རྗེ་ལུས་ཀྱི་སྦས་བཤད་ཅེས་བྱ་བ་བཞུགས་སོ།། ན་མོ་བཛྲ་ཡོ་གི་ནི། རྡོ་རྗེ་ལུས་ཀྱི་སྦས་བཤད་ཅེས་བྱ་བ། དཔལ་བདེ་བ་ཆེན་པོ་གཉིས་སུ་མེད་པའི་རྡོ་རྗེ་མཁའ་འགྲོའི་རིགས་དང་བཅས་པ་ལ་ཕྱག་འཚལ་ལོ། ། གང་ཞིག་ཉི་ཤུ་རྩ་བཞི་ས་བཅུའི་གནས་མཆོག་སུམ་ཅུ་རྩ་བདུན་རྫོགས་པ་གཞལ་ཡས་ཁངས། ། སྒྱུ་མའི་གར་མཛད་དཔའ་བོ་མཁའ་འགྲོ་གཉིས་མེད་རོལ་པའི་དཀྱིལ་འཁོར་འཁོར་ལོས་མཛེས། ། སངས་རྒྱས་ཀུན་གྱི་སྐུ་དང་གསུང་དང་ཐུགས་ཀྱི་སྙིང་པོ་རྡོ་རྗེ་རང་བྱུང་བཅོམ་ལྡན་འདས། ། གསང་བ་འདུས་པའི་བདག་ཉིད་སྒྱུ་འཕྲུལ་དྲ་བ་སྐུ་ཡིས་དབང་ཕྱུག་རྒྱལ་གྱུར་ཅིག སེང་གེ་འཕྲོག་བྱེད་དབྱིག་གི་སྙིང་པོ་སློབ་མ་བསེ་རུ་རྒྱལ་བའི་སྲས་ཀྱིས་མི་ཤེས་པའི། ། གང་ལ་བརྟེན་ནས་བདེ་བས་མྱུར་སྐྱོབ་ཇི་སྙེད་ཆོས་རྣམས་དེ་ཡིས་གསལ་བྱེད་ཐབས་བཤད་རྒྱུད། །
རྡོ་རྗེ་ལུས་ཀྱི་གནས་ལུགས་སྦས་པ་བླ་མའི་དྲིན་གྱིས་མངོན་ཕྱུང་མྱོང་བའི་ངེས་ཐོབ་པ། ། དྲི་མེད་རྒྱུད་ཀྱི་དགོངས་པ་ཟབ་མོ་མཁའ་འགྲོའི་གསང་ཚིག་གཞན་ལ་ཕན་ཕྱིར་ཡི་གེར་དགོད། ། རྣལ་འབྱོར་གྱི་དབང་ཕྱུག་ཏེ་ལོ་པའི་སྤྱན་སྔར། མཁས་པ་ཆེན་པོ་ན་རོ་པས། ལོ་བཅུ་གཉིས་ཆགས་ཕྱིར་འབྲངས་ནས། ལམ་ཟབ་མོ་མོས་གུས་ཀྱི་རྟེན་འབྲེལ་བསྒྲིགས། དཀའ་བ་ཆེན་པོ་ཤི་ལ་ཁད་པ་བཅུ་གཉིས་སྤྱད་ནས། སྲིད་པའི་སྡུག་བསྔལ་ཁྱད་དུ་བསད། དེའི་ཐབས་ལ་ཤ་ཁྲག་གི་མཎྜལ་དང་སྙན་མཆོག་བཅད་ནས་ཕུལ་བའི་དུས་སུ་གནང་བའི་ཆོས་ནི། དངོས་པོའི་གནས་ལུགས་ལམ་དང་ནི། །
འབྲས་བུ་སྐྱེ་བའི་རིམ་པའོ། ། ཞེས་གསུངས་པས། མངོན་དུ་བྱ་བའི་ཡུལ་དངོས་པོའི་གནས་ལུགས་དང་། མངོན་དུ་བྱེད་པའི་ཐབས་ལམ་ཉམས་སུ་བླང་བའི་ཚུལ་ལུགས་དང་། མངོན་དུ་བྱས་པའི་འབྲས་བུ་ཡོན་ཏན་སྐྱེ་བའི་རིམ་པའོ། ། བླ་མ་དམ་པའི་ཞལ་ནས། རྣམ་པར་དཀར་བའི་ཆོས་ཐམས་ཅད་དེ་གསུམ་དུ་མ་འདུས་པ་གང་ཡང་མེད་གསུང་། དེའང་རྡོ་རྗེ་ཐེག་པའི་གཞུང་གིས། ལམ་འབྲས་དབྱེར་མེད་དུ་གནས་པ་གཞི། གཞི་འབྲས་དབྱེར་མེད་དུ་རྟོགས་པ་ལམ།
གཞི་ལམ་དབྱེར་མེད་དུ་མངོན་དུ་གྱུར་པ་འབྲས་བུའོ། ། དེ་ལ་དང་པོ་གཞི་དངོས་པོའི་གནས་ལུགས་མ་ཤེས་ན་ལམ་དང་འབྲས་བུ་མི་ཤེས། དོན་སྤྱི་གཏན་ལ་མ་འབེབས་པར་རང་མཚན་མངོན་དུ་མི་བྱེད། ཤེས་པ་ཤེས་བྱ་དང་མི་མཐུན་ན་ལམ་དུ་མི་འགྲོ་སྟེ། དཔེར་ན་རྣ་བ་ལ་མིག་སྙམ་དུ་སྐལ་པར་བསྒོམས་ཀྱང་མིག་ཏུ་མི་འགྲོ་བ་བཞིན་ནོ། ། དེ་ཡང་ལུས་དངོས་པོའི་གནས་ལུགས་མ་ཤེས་ན་སྒོམ་པ་དོན་གྱི་གནད་མི་ཤེས། དེ་མ་ཤེས་ན་སེམས་མི་ཟིན། སེམས་དངོས་པོའི་གནས་ལུགས་མ་ཤེས་ན་སྒོམ་མཁན་གནད་ཀྱི་འཚང་མི་ཐོན། དེ་མ་ཐོན་ན་དམིགས་པ་དང་མཚན་མར་འཆོར། ལུས་སེམས་དབྱེར་མེད་དངོས་པོའི་གནས་ལུགས་མ་ཤེས་ན་བསྒོམ་བྱ་དོན་གྱི་ངོ་བོ་མི་ཤེས།
དེ་མ་ཤེས་ན་སྐུ་ལྔ་རང་ཆས་སུ་མི་གནས་སོ། ། ཕ་རོལ་ཏུ་ཕྱིན་པ་པའི་འམ་ཐེག་པ་བས། སེམས་དངོས་པོའི་གནས་ལུགས་ཤེས་ཀྱང་། ལུས་དངོས་པོའི་གནས་ལུགས་མ་ཤེས་པས་ཤེས་རབ་ཟབ་མོ་ཡོད་ཀྱང་། སཾ་པུ་ཊའི་རྒྱུད་ཕྱི་མ་ལས། ཆོས་ཀྱི་ཕུང་པོ་བརྒྱད་ཁྲི་དང་། ། བཞི་སྟོང་གི་ནི་ཆོ་གས་ནི། ། ལུས་ཀྱི་དེ་ཉིད་མ་ཤེས་པས། ། དེ་དག་ཐམས་ཅད་འབྲས་བུ་མེད། ། ཅེས་སོ།་་་་་
དེ་མངོན་དུ་བྱེད་པའི་ཐབས་ལ་རྨོངས་ནས་ཡུན་རིང་དུ་འབྲས་བུ་མངོན་དུ་མི་བྱེད་པའོ། ། དེ་ལས་འདིར་དངོས་པོའི་གནས་ལུགས་བླ་མ་བརྒྱུད་པའི་རིམ་པ་ལས་འོངས་ཤིང་། རང་གི་ཉམས་སུ་མྱོང་བས་གྲུབ་པ་ཅུང་ཟད་ཅིག་བྲི་བར་བྱ་སྟེ། དེ་ལ་གསུམ། ལུས་ངག་ཡིད་དངོས་པོའི་གནས་ལུགས་ལ་འཁོར་འདས་ཀྱི་ཆོས་རྣམས་ཇི་ལྟར་གནས་པ་དང་། དེ་ཐབས་དང་ཤེས་རབ་ཏུ་གཏན་ལ་ཕབ་པས་ལམ་གྱི་ཆོས་རྣམས་ཇི་ལྟར་ཚང་བ་དང་། དེ་རྫོགས་པའི་སངས་རྒྱས་སུ་གཏན་ལ་ཕབ་པས་འབྲས་བུའི་ཆོས་རྣམས་ཇི་ལྟར་ཚང་བའོ། ། དང་པོ་ལ་བཞི་སྟེ། སངས་རྒྱས་ཀྱི་སྐུ་རྡོ་རྗེ་ལུས་དངོས་པོའི་གནས་ལུགས་བསྟན་པ་དང་། སངས་རྒྱས་ཐམས་ཅད་ཀྱི་གསུང་རྡོ་རྗེ་སེམས་དངོས་པོའི་གནས་ལུགས་སུ་བསྟན་པ་དང་།
སངས་རྒྱས་ཐམས་ཅད་ཀྱི་ཐུགས་རྡོ་རྗེ་སེམས་དངོས་པོའི་གནས་ལུགས་སུ་བསྟན་པ་དང་། སངས་རྒྱས་ཐམས་ཅད་ཀྱི་སྐུ་གསུང་ཐུགས་གཉིས་སུ་མེད་པ་ཡེ་ཤེས་ཀྱི་རྡོ་རྗེ་ལུས་ངག་ཡིད་གསུམ་དབྱེར་མེད་དངོས་པོའི་གནས་ལུགས་སུ་བསྟན་པའོ། ། དང་པོ་ནི། དེ་ལ་རྡོ་རྗེ་ཞེས་བྱ་བ་ནི། སྐབས་འདིར་དབྱེར་མེད་ལ་འཇུག་པ་སྟེ།་་་་་ དཔལ་ནམ་མཁའ་དང་མཉམ་པའི་རྒྱུད་ལས། ཀུན་ཏུ་སངས་རྒྱས་རྣམས་ཀྱི་སྐུ། ། སྐུ་དང་གསུང་དང་ཐུགས་ཀྱི་མཆོག ། བརྟན་གཡོ་ཀུན་དང་གཅིག་པས་ན། ། རྡོ་རྗེ་ཞེས་བྱ་བརྟག་པ་ཉིད། །
ཅེས་གསུངས་པས། ཕྱི་ལྟར་ན་བརྟན་པ་སྣོད་ཀྱི་འཇིག་རྟེན། གཡོ་བ་བཅུད་ཀྱི་སེམས་ཅན། ནང་ལྟར་ན་བརྟན་པ་ལུས་དང་། རྩ། ཡི་གེའི་གཟུགས། གཡོ་བ་ཁམས་དང་རླུང་སྟེ། དེ་ཡང་ཐ་མལ་པའི་ལུས་ངག་ཡིད་གསུམ་དང་། ཧེ་རུ་ཀའི་སྐུ་གསུང་ཐུགས་གསུམ་རྒྱུ་ལམ་འབྲས་བུ་ཐམས་ཅད་དུ་དབྱེར་མེད་པས་རྡོ་རྗེའི་སྐུ་གསུང་ཐུགས་སོ། ། དེ་ལ་རྩ་དང་།
ཡི་གེ་དང་། ཐིག་ལེ་དང་། དེ་ཐམས་ཅད་ལ་དབང་བྱེད་པ་ཡེ་ཤེས་ཀྱིས་རླུང་སྟེ། དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེ་དང་། གསུང་རྡོ་རྗེ་དང་། ཐུགས་རྡོ་རྗེ་དང་། སྙིང་པོ་ཀྱཻ་རྡོ་རྗེའོ། ། དེ་ལ་ཡི་གེ་ནི་རྩ་དང་ཐིག་ལེའི་ཆོས་སུ་འདུ་བས་གསུམ་ཡིན་ཏེ། གནས་པ་རྩ། གཡོ་བ་རླུང་།
བཀོད་པ་བྱང་ཆུབ་ཀྱི་སེམས་སོ། ། དེ་ལ་རྩ་ཁྱིམ་དང་འདྲ་ཐིག་ལེ་ནོར་དང་འདྲ། རླུང་བདག་པོ་དང་འདྲའོ། ། དེ་གསུམ་ཡང་ལུས་ངག་ཡིད་གསུམ་ཡིན་ཏེ། རྡོ་རྗེ་རོལ་པ་ཞེས་བྱ་བ་རྡོ་རྗེ་ཕག་མོའི་རྒྱུད་ལས། གནས་པ་རྩ་ལ་གཡོ་བ་རླུང་། ། དེ་ལྟར་བཀོད་པ་བྱང་ཆུབ་སེམས། ། ལུས་ཀྱི་ངོ་བོ་ངག་གི་ལུས། ། དེ་ནི་སེམས་ཀྱི་རྟེན་དང་བཅས། ཅེས་གསུངས་པས། །
རྩ་ནི་ལུས་ཀྱི་ངོ་བོ། ། རླུང་ནི་ངག་གི་ལུས། བྱང་ཆུབ་ཀྱི་སེམས་ནི་སེམས་ཀྱི་རྟེན་ཡིན་ནོ། ། དེ་ལ་དང་པོ་ལུས་དངོས་པོའི་གནས་ལུགས་བསྟན་པར་བྱ་སྟེ། མིའི་ལུས་རྟེན་འདི་ལ་སྐྱེ་གནས་བཞི་ཡོད་པ་ལས་མངལ་སྐྱེས་གཙོ་བོར་གཟུང་བར་བྱ་བ་སྟེ། ཆོས་ཀྱི་རྒྱལ་པོས་ཀྱང་། སྐྱེ་གནས་རྫུས་སྐྱེས་སྒོ་ང་ལས་སྐྱེས་དང་། ། དྲོད་ཤེར་སྐྱེས་དང་མངལ་ནས་སྐྱེས་པ་བཞི། ། དེ་ལས་ཕྱི་མ་སྐབས་འདིར་བཤད་བྱ་སྟེ། ། ཞེས་གསུངས་ལ།
དེ་ལ་དང་པོ་ལུས་དངོས་པོའི་གནས་ལུགས་གཏན་ལ་དབབ་པར་བྱ་སྟེ། རྡོ་རྗེ་ཕྲེང་བ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། ལུས་ནི་་་་་་མངོན་པར་བྱང་ཆུབ་་་་་་པའི་ཚུལ་རྣམས་་་་་་པ་ལྔ་་་་་་ཇི་ལྟར་འགྲུབ་པའི་ཚུལ་དང་གཅིག་དང་། ། རྩ་དང་་་་་་གཉིས་བྱང་ཆུབ་སེམས་དང་ནི་་་་་་གསུམ། ། མི་གཙང་་་་་་བའིརྫས་དང་་་་་་བཞི་རྣམ་རྟོག་་་་་་དང་ལྔའོ་གིས། ། ལུས་ཀྱི་ཆོས་ནི་གནས་པ་ཡིན། ། ཞེས་གསུངས་པས། ལུས་ཀྱི་ཆོས་ལྔའི་དང་པོ། ལུས་མངོན་པར་བྱང་ཆུབ་པ་ལྔ་ལས་ཇི་ལྟར་གྲུབ་པའི་ཚུལ་ནི། རྣལ་འབྱོར་གྱི་རྒྱུད་ཀྱི་རྗེས་སུ་འབྲང་བ་ཕྱིའི་མངོན་བྱང་ལྔ་དང་སྦྱར་ན།
རང་གི་ལས་དང་རྣམ་སྨིན་གྱིས་ཉེ་བར་ལེན་པའི་རྒྱུ་བྱས། ཕ་མའི་འདུ་འཕྲོད་ཀྱིས་ལྷན་ཅིག་བྱེད་པའི་རྐྱེན་བྱས་ནས་རྒྱུ་རྐྱེན་འཛོམ་པའི་བར་དོའི་རྣམ་པར་ཤེས་པ་མའི་མངལ་དུ་འཇུག་པ་ན། དང་པོ་མའི་མངལ་དེ་ན། ནད་དང་བུ་ཆུང་གཞན་ཡོད་ན་འཇུག་ཏུ་མི་འདོད་པས་མ་་་་་དང་པོ་རྣལ་མའི་ཁྲག་སེར་ལ་སླ་བ། གཉིས་པ་མཚེར་པའི་ཁྲག་རྨུག་པོ་ཚགས་ཚིགས་ཡོད་པ། གསུམ་པ་མཆན་པའི་ཁྲག་རྨུག་པོ། བཞི་པ་གློ་བའི་ཁྲག་མཚལ་ལྟ་བུ། ལྔ་པ་སྙིང་གི་ཁྲག་ནག་རིང་བ། དེའི་མཇུག་ལ་བུ་ཆགས་པ་སྟེ། ཟུང་ལ་བུ་མོ།
ཡ་ལ་བུ་འཆགས་སོ་ཁྲག་དང་ལྡན་ཞིང་ནད་མེད་པའི་མངལ་སྟོང་པ་སྟེ། དེ་ཆོས་ཉིད་སྟོང་པ་ལས་བྱང་ཆུབ་པའོ། ། ཕའི་ཁུ་བ་དང་མའི་རཀྟ་འཛོམ་བ་ནི་གདན་ཉི་ཟླ་ལས་མངོན་པར་བྱང་ཆུབ་པའོ། ། བར་དོའི་རྣམ་པར་ཤེས་པ་ཁྱབ་བྱེད་ལས་ཀྱི་རླུང་དང་འགྲོགས་ཏེ་ཕའི་བཤང་ལམ་ནས་ཞུགས་ནས་ཐིག་ལེ་དང་འགྲོགས་ཏེ་མའི་མངལ་དུ་ཞུགས་པ་ནི་གསུང་ཡིག་འབྲུ་ལས་བྱང་ཆུབ་པའོ། ། དེ་ནས་དང་པོ་འབྱུང་བ་རླུང་ནས་བཟུང་ནས་སའི་བར་དུ་རིམ་གྱིས་ཆགས་པ་ཡང་ཕྱི་སྣོད་ཀྱི་འཇིག་རྟེན་ལྟར་ཆགས་ལ། དེ་ཡང་སྦྱང་གཞི་སེམས་ཅན་གྱི་ཁམས་དང་བསྟུན་ནས་སྦྱོང་བྱེད་བསྐྱེད་པའི་རིམ་པ་ཡང་དེ་ལྟར་བསྟན་ཏོ། ། དེ་ལ་ལུས་འདེགས་བྱེད་ཀྱི་གཞི་མ་དང་པོ་རླུང་ཡིན་ཏེ། དེས་བྱེད་པའི་ལས་གསུམ་སྟེ། ཐིག་ལེ་ཁ་སྦྱོར་གོང་བུའི་རྣམ་པ་དེ་གོང་ནས་གོང་དུ་སྤོར་བ་དང་། དབུགས་འབྱུང་འཇུག་གནས་གསུམ་གྱི་བྱ་བ་བྱེད་པ་དང་།
ལུས་གཡོ་འགུལ་ལྡེག་པའི་བྱ་བ་བྱེད་པའོ། ། དེ་དང་མཚུངས་ལྡན་དུ་མེའི་ཁམས་ཆགས་པས་ལས་རྣམ་པ་གསུམ་སྟེ། རྫས་ཁུ་ཁྲག་གི་རྣམ་པ་དེ་རུལ་དུ་མི་སྟེར་བ་དང་། སྟོབས་དང་ནུས་པ་ཡོངས་སུ་སྨིན་པར་བྱེད་པ་དང་། ལུས་ཀྱི་དྲོད་སྐྱེད་ཅིང་མ་ཡི་བཅུད་འདྲེན་པ་དང་ལུས་ཀྱི་ཟུངས་བསྐྱེད་པར་བྱེད་པའོ། ། དེ་དང་མཚུངས་ལྡན་དུ་འབྱུང་བ་ཆུའི་ཁམས་ཆགས་པས་ལས་རྣམ་པ་གསུམ་སྟེ། ཁུ་ཁྲག་རྡུལ་ཕྲན་གྱི་རྣམ་པ་དེ་ཕན་ཚུན་འཐོར་དུ་མི་སྟེར་བ་དང་། ལུས་ཀྱི་སྐྱེ་མཆེད་ཕྲ་རགས་སུ་ཆ་སྙོམས་པ་དང་། ཁྲག་དང་ཆུ་སེར་ལ་སོགས་པ་གཤེར་བའི་རྣམ་པ་རྣམས་བསྐྱེད་པའོ། ། དེ་དང་མཚུངས་ལྡན་དུ་འབྱུང་བ་སའི་ཁམས་ཆགས་པས་ལས་རྣམ་པ་གསུམ་བྱེད་དེ།
སྲ་བས་ཏེ་ལུས་འཁྲང་ཞིང་སྟོབས་ཆེ་བར་བྱེད་པ་དང་། ཤ་རུས་རྐང་སེན་མོ་རགས་པར་བསྐྱེད་ཅིང་མཁྲེགས་པར་བྱེད་པ་དང་། ལུས་ཀྱི་སྐྱེ་མཆེད་སོ་སོའི་རྣམ་པ་འབུར་དུ་དོད་པ་རྒྱས་པར་བྱེད་པའོ། ། དེ་ལྟར་ནམ་མཁས་གོ་ཕྱེ་ནས་འབྱུང་བ་བཞིའི་ནུས་པས་ལུས་རིམ་གྱིས་རྫོགས་པར་བྱེད་པ་སྟེ། དེ་ཡང་མེར་མེར་པོ་སྟེ། དེ་ཡང་།་་་་་ འབྱུང་བ་ལྔའི་ས་བོན་འཕེལ་བ་ཟླ་བ་གཅིག་ལ། མེར་མེར་པོ་ཞོ་ཆགས་འདོད་པ་ལྟ་བུ་ཞག་བདུན། དེ་ནས་ནུར་ནུར་པོ་ཞོ་ཆགས་པ་ལྟ་བུ་ཞག་བདུན། དེ་ནས་ལྟར་ལྟར་པོ་ཞོ་ལེགས་པར་ཆགས་པ་ལྟ་བུ་ཞག་བདུན།
དེ་ནས་ཞག་བདུན་ནས་གོར་གོར་པོ་ཞོ་སྲུབས་པ་ལས་མར་བྱུང་བ་ལྟ་བུ་སྟེ། འཁོར་ལོ་བཞི་ལས་་་་་་དང་པོར་མཉམ་གནས་དང་དུས་གཅིག་ཏུ་ལྟེ་བ་ཆགས་ཏེ། དེའང་རྣམ་པར་ཤེས་པ་ཡི་གེ་ཨའི་གཟུགས་སུ་གནས་པ་དེས་སྐྱེ་བ་མེད་པ་མཚོན་པ་ཡིན། དེ་ཡང་ལུས་ཅན་ཐམས་ཅད་ཀྱི་ལུས་ལ་སྐྱེ་བ་མེད་པ་མཚོན་པའི་ཡི་གེ་ཨ་སྲོག་གི་ཚུལ་དུ་གནས་ཏེ། ལྟེ་བ་སྤྲུལ་པའི་འཁོར་ལོའི་རྩ་མདུད་གྲུ་གསུམ་ལ། རྩའི་རྒྱལ་པོ་བ་གླང་མིག་ཅེས་བྱ་བ་རི་དྭགས་ཨེ་ན་ཡ་མིག་ལྟ་བུ་དེའི་དབུས་ན་ཡོད། དེ་ཡང་ཕག་མོ་མངོན་པར་འབྱུང་བའི་རྒྱུད་ལས། སྲིད་པ་སྐྱེ་བའི་རིམ་པ་ཡང་། ། དང་པོ་ལྟེ་བའི་དབུས་ནས་ཆགས། ། དེ་ནས་ལུས་ཀྱང་གྲུབ་པར་བཤད། །
བྷ་གའི་རྩ་བདག་དེ་ལས་བྱུང་། ། བདེ་ཆེན་དྲོད་ཀྱིས་ཁྱབ་པའོ། ། ཞེས་གསུངས་པས་ལྟེ་བ་སྤྲུལ་པའི་འཁོར་ལོ་དེ་ཡུལ་གྱི་དབུས་ཡིན། དེས་ལུས་དང་ཡན་ལག་ཏུ་བསྐྱེད། དེ་ལས་སྐྱེ་བ་མེད་པའི་རྩ་ཨ་ཝ་དྷུ་ཏཱི་བྱུང་། དེ་ལ་བརྟེན་ནས་འོག་དང་སྟེང་གི་འཁོར་ལོ་རྣམས་ཀྱི་ལྟེ་བ་འཆགས་ཏེ། འདི་རྣམས་ལ་ཁྱབ་འཇུག་གི་འཇུག་པ་བཅུ་པ་དང་སྦྱར་ན། གསང་འདུས་རྡོ་རྗེ་ཕྲེང་བ་དང་། དུས་འཁོར་ལས་བཤད་པ། ཉ་དང་རུས་སྦལ་ཕག་རྒོད་དང་།
ར་མ་་་་་་ཨགྣེའི་བུ་ར་མ་ན་དང་། ། རྫུ་འཕྲུལ་གྱི་རྒྱལ་པོ་རོ་མ་ཎ་གཉིས་དང་ནག་པ་དང་། ། མིའི་སེང་གེ་མིའུ་ཐུང་དང་། ། སངས་རྒྱས་ངང་པ་ཅན་ཏེ་བཅུ། ། ཅེས་པ་སྟེ། དེ་ཡང་མངལ་གྱི་ཟླ་བ་གཉིས་སོང་ནས། རྩ་བའི་རླུང་ལྔ། རྩའི་གཙོ་མོ་གསུམ། འཁོར་ལོ་གསུམ་གྱི་ལྟེ་བའི་རྩ་མདུད་རྣམས་ཆགས་ཏེ། གྱེན་རྒྱུ་དང་ཐུར་སེལ་གྱི་རླུང་གིས་སྟེང་འོག་གི་རྩ་གསུམ་པོའི་སྒོ་སེལ་བས་ལུས་ཀྱི་དཀྱིལ་ལྟིར་ལ་མགོ་མཇུག་ཕྲ་བ་སྟེ་རླུང་ལྡང་འཇུག་ལ་བརྟེན་ནས་ཁྱབ་འཇུག་ཉའི་རྣམ་པ་་་་་་གོར་གོར་བའི་སྐབས་ཅན་ནོ། །
ཟླ་བ་གསུམ་ན་འཁོར་ལོ་བཞིའི་ནང་འདབ་རྣམས་ཆགས་པས་ཡན་ལག་གི་གཞི་ཐིངས་ཏེ། ། དཔུང་པ་གཉིས་དང་། བརླ་གཉིས་དང་། སྐྱེས་པ་ཡིན་ན་ཕོ་མཚན་དང་། མགོའི་དབྱིབས་ཅུང་ཟད་ཙམ་འབུར་དུ་དོད་དེ་ཁྱབ་འཇུག་རུས་སྦལ་གྱི་རྣམ་པ་ཅན་་་་་་འཁྲང་འགྱུར་གྱི་གནས་སྐབས་ནོ། ། དེའི་དུས་སུ་ཕོ་ཐམས་ཅད་རྡོ་རྗེ་ལྟར་སྐེད་ཉག་ཏུ་འཆགས་ལ། མོ་ཐམས་ཅད་དྲིལ་བུ་ལྟར་ཁོག་སྟོང་དུ་འཆགས་ཏེ་དེ་ནི་ཐུགས་ཕྱག་མཚན་ལས་མངོན་པར་བྱང་ཆུབ་པའོ། ། དེ་ནས་ཟླ་བ་བཞི་ན་ཡན་ལག་གི་རླུང་ལྔ་སྲོག་འཛིན་ལ་བརྟེན་ཏེ་འཆགས་པས་ཐོག་མར་དཔུང་པ་གཉིས་དང་མིག་གཉིས་འབྱུང་ངོ་། ། ལུས་སྨད་ཕྲ་ཞིང་སྟོད་རྒྱས་ལ་མགོ་བོ་ཅུང་ཟད་མཐོ་ཞིང་མི་གསལ་བར་སྣང་བ་ཁྱབ་འཇུག་ཕག་པའི་རྣམ་པ་ཅན་ནོ། ། ཟླ་བ་ལྔ་ན་རུས་པ་སུམ་བརྒྱ་དྲུག་ཅུ་དང་།
དེའི་ཚིགས་དང་དེ་སྙེད་ཀྱི་གཞི་ཆགས་པས། ལག་པ་གཉིས་དང་རྐང་པ་གཉིས་དང་མགོ་བོའི་དབྱིབས་དོད་པར་འགྱུར་ཏེ་ར་མ་གཉིས་ཀྱི་རྣམ་པ་ཅན་་་་་་འདི་མན་ཆད་ཟླ་བའི་ཐབས་སུ་མི་འགྲོ་ནོ། ། ཟླ་བ་དྲུག་པ་ན་ཤ་དང་ལྤགས་པ་དང་དབང་པོ་་་་་་ཡན་ལག་གི་རླུང་ལྔ་རྫོགས་པས་ལྔའི་མཚན་མ་དོད་པར་འགྱུར་ཏེ་ནག་པའི་རྣམ་པ་ཅན་ནོ། ། ཟླ་བ་བདུན་ན་སྨིན་མ་དང་སྐྲ་དང་བ་སྤུའི་གཞི་མ་ཆགས་སོ། ། མགོ་བོ་སེང་གེ་ལྟར་རྫོགས་པས་མིའི་སེང་གེའི་རྣམ་པ་ཅན་ནོ། ། ཟླ་བ་བརྒྱད་ན་ཕོ་མོའི་་་་་་འདི་མན་ཆད་མཚན་མི་འགྱུར་དབང་པོ་གསལ་བར་དོད་དོ། ། གཞན་ཡང་སྐྲའི་མདོག་ནག་པ་དང་སེན་མོ་སྔོ་བ་ཚུན་ཆད་གསལ་ཏེ། དབང་པོ་དང་ཡན་ལག་དང་ཉིང་ལག་གི་བྱེ་བྲག་ཕྱེད་པས་མིའུ་ཐུང་གི་རྣམ་པ་ཅན་ནོ། ། ཟླ་བ་དགུ་ན་ལུས་ཟུངས་བདུན་རྫོགས་ཏེ་སྐྱེ་མཆེད་ཡོངས་སུ་རྫོགས་པས་མངལ་ནས་འབྱུང་འདོད་པ་སྟེ་ངང་པའི་རྣམ་པ་ཅན་ནོ། །་་་་་ ལྕེ་ཕུགས་སུ་བཟློག
དེའི་ཐོག་ནས་ལྕེ་ཆུང་བཟློག་སྟེ། རླུང་ཕྱིར་མི་རྒྱུ་ནང་དུ་རྒྱུ་བས་ལུས་བསྐྱེད་པའོ། ། རླུང་འཆི་མེད་གྲུབ་པའི་གནད་ཀྱང་དེ་ཡིན། ཟླ་བ་བཅུ་ན་ལུས་ཐམས་ཅད་རྫོགས་ཏེ་བདེ་བར་བཙའ་བ་ནི་ས་བཅུ་རྫོགས་པའི་སངས་རྒྱས་ཀྱི་རྣམ་པ་ཅན་ནོ། ། དེ་ལ་མངལ་གྱི་ཟླ་བ་གཉིས་སོང་བ་ནས་ཞག་རེ་ལ་རྩ་ཉིས་བརྒྱ་ཉིས་བརྒྱ་འཕེལ་བར་འགྱུར་བས། ཟླ་བ་བཅུ་གཉིས་ན་རྩ་སྟོང་ཕྲག་བདུན་ཅུ་རྩ་གཉིས་རྫོགས་པར་འགྱུར་ལ།་་་་་ ནང་རྟེན་འབྲེལ་བཅུ་གཉིས་རྫོགས་ནས་འཚང་རྒྱ་བས་སོ།། དེ་ནས་ཞག་རེ་ལ་རྩ་གཉིས་གཉིས་སྐམ་པར་དུས་ཀྱི་འཁོར་ལོ་ལས་བཤད་དོ། ། རྩ་དང་ལྤགས་པ་དང་ཤ་གསུམ་ནི་མའི་དྭངས་མ་ལས་སྐྱེས་པ་སྟེ་མས་ཡར་ཆགས་སོ། ། རྐང་དང་རུས་པ་ཆུ་རྒྱུས་གསུམ་ནི་ཕའི་དྭངས་མ་ལས་སྐྱེས་པ་སྟེ་ཡས་མར་ཆགས་སོ། །
དེ་ལྟར་མའི་མངལ་ན་གནས་པའི་དུས་ན་རླུང་སེམས་ཚོགས་པ་གཅིག་ཏུ་ཨ་ཝ་དྷུ་ཏཱི་ན་གནས་པས་ཁམ་གྱི་ཟས་མི་དགོས། ལྟེ་བ་ན་མའི་ལུས་་་་་་མ་ལུས་རྫུད་པར་འགྲོ་བའི་རྒྱུ་མཚན་ཟུངས་ཀྱིས་བུའི་ཟུངས་བསྐྱེད། ཏིང་ངེ་འཛིན་བཟང་པོ་ཡོད་ཀྱང་ངོ་མ་ཤེས་པས། ཤེས་པའང་གཉིད་བདེ་བར་ལོག་པའི་ཚུལ་དུ་གནས། འགྲངས་ལྟོགས་དྲག་ཤུལ་ལས་སོགས།་་་་་ མའི་འདུ་འཕྲོད་ལ་བརྟེན་པའི་སྡུག་བསྔལ་ཡང་རྨི་ལམ་འཇིགས་པ་ཙམ་དུ་སྣང་། ལུས་འདུག་ལུགས་ཀྱང་ཟླ་བ་ལྔ་ན་ཕོ་མོའི་དབྱིབས་སུ་གྲུབ་སྟེ། ཕོ་ཡིན་ན་མའི་ལྟོ་གཡས་སུ་ཙོག་པུར་འདུག་སྟེ་སེང་གེ་རྣམ་གྲོལ་གྱི་ཕྱག་རྒྱས་སྒོ་དགུ་འགོག་པའི་གནད་དུ་ལག་པ་གཉིས་ཀྱིས་གདོང་བཀབ་ནས་མའི་སྒལ་ཚིགས་ལ་ཁ་བལྟས་ཏེ་འདུག་གོ ། མོ་ཡིན་ན་ལྟོ་གཡོན་ཕྱོགས་སུ་གོང་བཞིན་དུ་འདུག་ནས་མའི་མདུན་དུ་ཁ་བལྟའོ། ། ཟླ་བ་བཅུའི་ངོ་ལ་རླུང་གི་ཤུགས་ཐམས་ཅད་རྫོགས་ཤིང་ཚང་ནས།
སྐྱོད་བྱེད་ཀྱི་རླུང་སྣ་བུག་གཡས་པ་ནས་ཞུགས་པས་ལུས་མགོ་མཇུག་ལོག་ནས་མའི་མངལ་ནས་སྐྱེ་བ་སྟེ། བུ་དེ་་་་་་རླུང་ཁམས་ཀྱི་ནུས་པ་ཆེ་ན་མྱུར་དུ་སྐྱེ་ཞིང་ནུས་པ་ཆུང་ན་ཡུན་རིང་དུ་ཐོགས་པས་བུ་ལུས་བཟང་ངན་ཡང་དེས་ཤེས་སོ། ། དེ་ལྟར་ཕོ་མོ་མ་ནིང་གི་གཟུགས་ཀྱིས་སྐྱེ་བ་མངོན་པར་འདུ་བྱེད་པ་དེ་སྐུ་ཡོངས་སུ་རྫོགས་པ་ལས་མངོན་པར་བྱང་ཆུབ་པའོ། ། རྣལ་འབྱོར་ཆེན་པོའི་རྗེས་སུ་འབྲང་བ་ནང་གི་མངོན་བྱང་ལྔ་དང་སྦྱར་ན། དང་པོ་ཕའི་བཤང་ལམ་ནས་ཞུགས་ལྟེ་བའི་འོག་རྡོ་རྗེའི་ལམ་ན་གནས་པ་ལ་ཕའི་ཐིག་ལེས་འཕུར་དེ་འོང་བ་ནི་མེ་ལོང་ལྟ་བུའི་ཡེ་ཤེས་ལས་མངོན་པར་བྱང་ཆུབ་པའོ། ། དེ་མའི་སྐྱེ་གནས་སུ་ཕྱིན་པ་ན་རཀྟའི་དྭངས་མས་གཏུམ་པ་ནི་ཉི་མ་མཉམ་པ་ཉིད་ཀྱི་ཡེ་ཤེས་ལས་བྱང་ཆུབ་པའོ། ། དེ་ལྟར་ཉི་ཟླ་གཉིས་ཀྱི་བར་ན་བར་དོའི་རྣམ་པར་ཤེས་པ་ལྷན་ཅིག་སྐྱེས་པའི་དགའ་བ་དང་བཅས་ཏེ་གནས་པ་ནི་ས་བོན་སོ་སོར་རྟོག་པའི་ཡེ་ཤེས་ལས་བྱང་ཆུབ་པའོ། ། དེ་གསུམ་རླུང་སེམས་བདེ་བའི་རྣམ་པར་འདྲེས་ཏེ་མེར་མེར་པོ་དང་ནུར་ནུར་པོ་དང་ལྟར་ལྟར་པོར་གྱུར་པ་ནི་འདྲེས་པ་བྱ་བ་གྲུབ་པའི་ཡེ་ཤེས་ལས་མངོན་པར་བྱང་ཆུབ་པའོ། ། དེ་ལྟར་འཁྲང་འགྱུར་གྱི་གནས་སྐབས་སུ་གཟུགས་ཀྱི་རྣམ་པར་གྲུབ་པས་ན། ལུས་རིམ་གྱིས་རྫོགས་ཏེ་སྐྱེ་བ་མངོན་པར་འདུ་བྱེད་པ་ནི་རྫོགས་པ་ཆོས་ཀྱི་དབྱིངས་ཀྱི་ཡེ་ཤེས་ལས་མངོན་པར་བྱང་ཆུབ་པའོ། །
དེའང་བརྟག་པ་དང་པོའི་ལེའུ་བརྒྱད་པ་ལས། ཟླ་བ་ཡེ་ཤེས་མེ་ལོང་ལྡན། ། བདུན་གྱི་བདུན་པ་མཉམ་ཉིད་ལྡན། ། རང་ལྷའི་ས་བོན་ཕྱག་མཚན་ནི། ། སོ་སོར་རྟོག་པར་བརྗོད་པར་བྱ། ། ཐམས་ཅད་གཅིག་གྱུར་ནན་ཏན་ཉིད། ། རྫོགས་པ་ཆོས་དབྱིངས་དག་པ་སྟེ། ། ཅེས་སོ། ། དེས་ནི་མངོན་པར་བྱང་ཆུབ་པ་ལྔའི་ཚུལ་གྱིས་ལུས་ཇི་ལྟར་གྲུབ་ཚུལ་བསྟན་པ་ལུས་ཀྱི་ཆོས་ལྔའི་དང་པོའོ།། ༈ །།གཉིས་པ་རྩ་དང་ཞེས་པས་རྩའི་གནས་ལུགས་ཇི་ལྟར་གནས་བསྟན་པ་ནི།
ལུས་ཕྲ་རགས་གཉིས་ལས། རགས་པ་དབང་པོ་རྟེན་ཁོག་པ་དང་བཅས་པ་འདི་ཡིན། ཕྲ་བ་ལུས་རིལ་པོ་རྩ་ཡིན་ཏེ། ལུས་རྩ་ཞེས་གསུངས་པས་སོ། ། དེ་ལ་རྩའི་གྲངས་ནི། རྒྱས་པར་ཕྱེ་ན་བྱེ་བ་ཕྲག་ཕྱེད་དང་བཅུ། དེ་ལ་་་་་་འཛམ་བུའི་གླིང་ན་ཆུ་བོ་སྟོང་ཕྲག་བདུན་ཅུ་རྩ་གཉིས་ཡོད་པ་ལྟར་ཁྲག་གནས་པའི་རྩ་སྟོང་ཕྲག་བདུན་ཅུ་རྩ་གཉིས་ཡོད།་་་་་ ཕྱག་ཐིག་ལས། ཉོན་ཅིག་ལྷ་མོ་སྐལ་ཆེན་མོ། ། རྩ་ཡི་འཁོར་ལོ་འབྱུང་བའི་མཆོག །
སྟོང་ཕྲག་བདུན་ཅུ་རྩ་གཉིས་སུ། ། རྩ་རྣམས་ཀྱི་ནི་རིགས་བཤད་དོ རླུང་རྒྱུ་བ་ཉི་ཁྲི་ཆིག་སྟོང་དྲུག་བརྒྱ། འཁོར་ལོ་ལྔ་ཡིས་བསྡུས་པ་བརྒྱ་ལྔ་བཅུ་རྩ་བདུན། ཡུལ་གྱིས་བསྡུས་པ་སུམ་ཅུ་སོ་བདུན། བྱང་ཆུབ་ཀྱི་སེམས་འབབ་པའི་རྩ་སུམ་ཅུ་སོ་གཉིས། རྩའི་གཙོ་མོ་གསུམ་མོ། ། དེ་ལས་གཞན་ཡང་དཔལ་དུས་ཀྱི་འཁོར་ལོ་ལས། རུས་པ་དུམ་བུ་སུམ་བརྒྱ་དྲུག་ཅུ་རྩ་བཞི། བྱང་ཆུབ་ཀྱི་སེམས་ཡུལ་མ་ག་དྷའི་བྲེ་གང་ཕུལ་གང་། ཁྲག་དང་ཆུ་སེར་ཞོ་གཅིག་ཕུལ་དོ། །
བ་སྤུ་ས་ཡ་དྲུག་འབུམ། རྩ་བྱེ་བ་ཕྱེད་དང་བཅུ་ཡོད་པར་གསུངས། ཤ་ལ་འཕེལ་འགྲིབ་ཡོད་པས་ཚད་མ་གསུངས་སོ། ། དེ་ལ་རྩ་དེ་རྣམས་བསྡུས་ན། རྩ་གསུམ་འཁོར་ལོ་བཞི་སྟེ། རྟག་པ་དང་པོའི་རྡོ་རྗེ་རིགས་ཀྱི་ལེའུ་ལས། ཀྱེ་བཅོམ་ལྡན་འདས་རྡོ་རྗེའི་ལུས་ལ་རྩ་དུ་ལགས། ལན་དུ། རྩ་རྣམས་ནི་སུམ་ཅུ་རྩ་གཉིས་ཏེ། བྱང་ཆུབ་ཀྱི་སེམས་སུམ་ཅུ་རྩ་གཉིས་འབབ་པ།
བདེ་བ་ཆེན་པོའི་གནས་སུ་འཛག་པའོ། ། དེ་རྣམས་ཀྱི་ནང་ནས་རྩ་རྣམ་པ་གསུམ་ནི་གཙོ་མོ་སྟེ། བརྐྱང་མ་དང་། རོ་མ་དང་། ཀུན་འདར་མའོ། ། ཞེས་དང་། འཁོར་ལོ་བཞི་ནི། ལྟེ་བ་སྤྲུལ་པའི་འཁོར་ལོ་ལ་རྩ་འདབ་་་་་་དབྱུག་གུ་དྲུག་ཅུ་རྩ་བཞི་མཚོན། དྲུག་ཅུ་རྩ་བཞི། སྙིང་ཁ་ཆོས་་་་་་ཐུན་བརྒྱད་ཀྱི་འཁོར་ལོ་རྩ་འདབ་བརྒྱད།
མགྲིན་པ་ལོངས་སྤྱོད་ཀྱི་འཁོར་ལོ་ལ་་་་་་འཕོ་བ་བཅུ་དྲུག་རྩ་འདབ་བཅུ་དྲུག་གོ ། སྤྱི་བོ་བདེ་བ་ཆེན་པོའི་འཁོར་ལོ་ལ་རྩ་འདབ་སུམ་ཅུ་སོ་གཉིས་་་་་་ཆུ་ཚོད་སུམ་བཅུ་སོ་གཉིས་སོ། ། ཅེས་པ་དང་། ཡང་དབྱུག་གུ་དྲུག་ཅུ་རྩ་བཞི་དང་། ཆུ་ཚོད་སུམ་ཅུ་རྩ་གཉིས་དང་། ཐུན་ཚོན་བརྒྱད་དང་། འཕོ་བ་བཅུ་དྲུག་གོ་ཞེས་གསུངས་ཏེ་དེ་རྣམས་མཚོན་པའི་དག་པའོ། ། དཔལ་འཁོར་ལོ་སྡོམ་པ་ནས། གསང་གནས་བདེ་སྐྱོང་གི་འཁོར་ལོ་དང་ལྔ་རུ་བཤད། དུས་ཀྱི་འཁོར་ལོ་ལས།
དཔྲལ་བར་ལྷན་ཅིག་སྐྱེས་པའི་འཁོར་ལོ་དང་དྲུག་ཏུ་བཤད། ལམ་འབྲས་ནས། འཁོར་ལོ་བཅོ་བརྒྱད་དུ་བཤད་དེ། འཁོར་ལོ་གཡོ་བ་བཞི། མི་གཡོ་བ་གཉིས། གླིང་བཅུ་གཉིས་ཀྱི་འཁོར་ལོ་བཅོ་བརྒྱད། ལས་བྱེད་པའི་འཁོར་ལོ་གཉིས་བསྣན་པས་ཉི་ཤུའོ། ། དེ་རྣམས་ཀྱི་རྩའི་གནས་ལུགས་ཀྱང་། གསང་གནས་ན་ལྗོན་ཤིང་ལྟར་གནས། ལྟེ་བ་ན་ཐགས་བརྐྱང་པ་ལྟར་གནས།
སྙིང་ཁ་ན་གྲུ་གུ་དྲིལ་བ་ལྟར་གནས། མགྲིན་པ་ན་སྦྲུལ་བཅུས་པ་ལྟར་གནས། སྤྱི་བོ་ན་གདུགས་ཕུབ་པ་ལྟར་གནས། གླིང་བཅུ་གཉིས་ན་སྐྲ་ཤད་འཛིང་པ་ལྟར་གནས་སོ། ། འཁོར་ལོ་བཞིའི་དབྱིབས་ཀྱང་སམ་བུ་ཊི་ལས། སྤྱི་བོ་དང་ལྟེ་བ་ཨེའི་དབྱིབས། སྙིང་ཁ་དང་མགྲིན་པ་བཾ་གྱི་དབྱིབས་སུ་བཤད་གསུངས། བརྟག་གཉིས་ལས།་་་་་ ལྟེ་བར་ཨེ་ཡི་རྣམ་པ་ལྷ་མོ་སྤྱན། ། སྙིང་ཁ་་་་་་བཾ་གྱི་རྣམ་པ་བདག་མར་བརྗོད།
མགྲིན་པ་་་་་་མཾ་ནི་ལྷ་མོ་གོས་དཀར་མོ། སྤྱི་གཙུག་་་་་་ཡ་ཡི་རྣམ་པ་སྒྲོལ་མར་བརྗོད། ཅེས་པས། ཨེ་བཾ་མ་ཡ་ཡི་གེའི་དབྱིབས་སུ་འཁོར་ལོ་བཞི་ཡོད་པར་གསུངས་སོ། ། འཁོར་ལོ་བཞི་ལ་སྐུ་བཞིར་མིང་འདོགས་པའི་རྒྱུ་མཚན།་་་་་ བརྟག་གཉིས་ལས། གང་གིས་སྐྱེད་དང་སྤྲུལ་བྱེད་པ། སྐུ་ནི་སྤྲུལ་པ་ཅན་ཞེས་བྱ། སེམས་ནི་ཆོས་ཀྱི་རང་བཞིན་ཏེ། ཆོས་ཀྱི་སྐུ་ཡང་སྙིང་ཁར་འགྱུར།
རོ་རྣམས་དྲུག་གི་གཟུགས་ཅན་གྱི། བཟའ་བ་ངེས་པར་ལོངས་སྤྱོད་བརྗོད། མགྲིན་པ་ལོང་སྤྱོད་འཁོར་ལོ་དང་། སྤྱི་བོ་བདེ་བ་ཆེན་པོ་ནས། ཞེས་སོ་ཕྱི་ནང་གཉིས་ཏེ། ཕྱི་ལྟར་དེ་རུ་གནས་ནས་ལུས་སྤྲུལ་པས་ལྟེ་བ་སྤྲུལ་པའི་འཁོར་ལོ། སེམས་ཀྱི་རང་བཞིན་གྱི་ཆོས་དེའི་རྟེན་ཡིན་པས་སྙིང་ཁ་ཆོས་ཀྱི་འཁོར་ལོ། ། རོ་དྲུག་ལ་ལོངས་སྤྱོད་པས་མགྲིན་པ་ལོངས་སྤྱོད་ཀྱི་འཁོར་ལོ། ། ཐིག་ལེ་བདེ་བའི་ངོ་བོར་གནས་པས་སྤྱི་བོ་བདེ་ཆེན་གྱི་འཁོར་ལོ། ནང་ལྟར་ནི་དུས་བཞི་སྟེ།
གཉིད་ཀྱི་དུས་ན་རིག་པ་སྙིང་ཁར་གནས་པས་འབྱུང་བ་སའི་ཁམས་འཐུག་པས་གཉིད་དུ་འགྲོ། གཉིད་ཀྱི་སྣང་མཆེད་གསུམ་གྱིས་མཚམས་སྦྱར་ནས་རླུང་དབུ་མར་རྒྱུ་སྟེ། དེའི་དུས་སུ་རྣམ་རྟོག་ཐམས་ཅད་བྲལ་བའི་ཆོས་སྐུའི་དགོངས་པ་ཉམས་སུ་མྱོང་བས་སྙིང་ཁ་ཆོས་ཀྱི་འཁོར་ལོའོ། ། དེ་ནས་རླུང་རོ་རྐྱང་གཉིས་སུ་ཆ་ཤས་གཅིག་ཤོར་བས་རྨི་ལམ་གྱི་སྣང་བ་བན་བུན་ལང་ལོང་འཆར་ཏེ་དེའི་དུས་སུ་རིག་པ་མགྲིན་པ་ན་གནས། སྣང་ལ་དངོས་པོ་མ་གྲུབ་པ་ལོངས་སྐུའི་དགོངས་པ་ཉམས་སུ་མྱོང་བས་མགྲིན་པ་ལོངས་སྤྱོད་ཀྱི་འཁོར་ལོའོ། ། དེ་ནས་སྤྱི་བོར་རླུང་སྲོག་རྩོལ་གཉིས་ནས་རྒྱུས་ཙ་ན་གཉིད་སད་ནས་ཉིན་པར་གྱི་དུས་སུ་རིག་པ་ལྟེ་བ་ན་གནས་ཏེ་རྣམ་རྟོག་སྣ་ཚོགས་སུ་འཆར་བ་སྤྲུལ་སྐུའི་དགོངས་པ་ཉམས་སུ་མྱོང་བས་ལྟེ་བ་སྤྲུལ་པའི་འཁོར་ལོའོ། ། སྙོམས་འཇུག་གི་དུས་ན་རིག་པ་སྤྱི་བོ་ན་གནས་ཏེ་ལུས་སེམས་ཐམས་ཅད་བདེ་བས་གང་བ། བདེ་ཆེན་གྱི་དགོངས་པ་ཉམས་སུ་མྱོང་བས་སྤྱི་བོ་བདེ་བ་ཆེན་པོའི་འཁོར་ལོའོ། ། མ་རྟོགས་པ་ལ་ཆ་མཐུན་ཙམ་མོ། ། ད་ནི་རྩ་དེ་རྣམས་ཀྱི་གནས་ལུགས་རྒྱས་པར་གཏན་ལ་དབབ་སྟེ།
དང་པོ་རྩའི་གཙོ་བོ་གསུམ་ལས། རྩ་དབུ་མ་འདི་ལ་ལ་བཏགས་ཡོད་ཡིན་ཟེར།་་་་་ འདི་གསང་སྔགས་ཡེ་མ་གོ་བའི་སྐད་ཡིན། དེ་ལྟར་ན་དབུ་མས་བསྡུས་པའི་ཡོན་ཏན་ཐམས་ཅད་ཀྱང་བཏགས་ཡོད་དུ་འགྲོ་སྟེ།་་་་་ རྒྱུ་མཚན་དེའི་ཕྱིར། གསང་སྔགས་ཀྱི་ལམ་བསྒྲོད་དུ་མི་བཏུབ་སྟེ།་་་་་ རྒྱུ་མཚན་སྔ་མའི་ཕྱིར་རོ།། ལ་ལ་དག་སྲོག་པ་རྩ་ལ་འདོད་དེ་སྲོག་རྩར་རླུང་འདུས་ན་སྨྱོ་འབོག་ཏུ་འགྲོ་བ་ཡིན། དབུ་མས་ཡོན་ཏན་འབའ་ཞིག་བསྐྱེད་པ་ལས། སྐྱོན་རྔན་པ་བྱིན་ཡང་བསྐྱེད་མི་ཤེས་པས་མ་ཡིན།
ལ་ལ་དག་གཞུང་པ་ཡིན་ཟེར་དབུ་མའི་ཆོས་བཞི་མ་ཚང་། རྩའི་གནད་འཆུགས་པས་མ་ཡིན། རྩ་དབུ་མ་ངོས་ཟིན་པ་ཉུང་བ་ཡིན། དེ་ངོ་མི་ཤེས་པར་ཐབས་ལམ་སྒོམ་པ་ཚོ་རྒོད་བྲོ་བར་གདའ། དེ་ལ་དབུ་མ་འདི་ལྟར་གནས་པར་གདའ་སྟེ། ཐུན་མོང་མ་ཡིན་པའི་གསང་བ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། སྲོག་གི་དབྱུག་པའི་ནང་ན་གནས། ། སུམ་ཅུ་རྩ་གཉིས་མདུད་དང་ལྡན། ། ཕྲ་བའི་ཕྲ་བ་་་་་་ཏིལ་གྱི་མར་མེ་ལྟར་གསལ་ཡང་དག་མཆོག ། ཕྱི་རོལ་མ་ཡིན་ནང་ན་མིན། །
ཞེས་་་་་་ཕྱག་ཐིག་ལས་ཀྱང་གསུངས་སོ། ། དེ་ལ་སྲོག་འཛིན་པའི་རྩ་ལུས་ཀྱི་དཀྱིལ་ན་གནས་པ། སྤྱི་གཙུག་ནས་ལྟེ་བའི་འོག་གི་བར་དུ་ཟུག་པ། དེ་ལ་འཁོར་ལོ་དྲུག་གི་ལྟེ་བའི་རྩ་མདུད་བཅས་པ་སྟེ། དཔལ་རྡོ་རྗེ་གདན་བཞི་པའི་རྒྱུད་ལས། ། ལུས་སེམས་སྲོག་ནི་དབྱུག་པ་ལ། ། སྦྱོར་བ་དྲུག་གི་མན་ངག་གནས། ། ཐབས་་་་་་འོ་ན་ཐབས་ལམ་པ་ལ་མི་སྐྱེ་བ་ཅི་ཡིན་ཞེ་ན་དང་ལྡན་ན་ཤིན་ཏུ་འབར། །་་་་་ འཁོར་ལོ་དྲུག་གི་རྩ་གནད་དེ་ལས་བྱུང་པའོ། ། ཡང་ན།
སོ་སོར་སྡུད་དང་བསམ་གཏན་དང་། ། སྲོག་རྩོལ་དེ་བཞིན་འཛིན་པ་དང་། ། རྗེས་སུ་དྲན་དང་ཏིང་ངེ་འཛིན། ། ཅེས་སྦྱོར་བ་ཡན་ལག་དྲུག་དང་། རྩ་དབུ་མ་ལ་བརྟེན་ནས་ཉམས་སུ་ལེན་ཅིང་དེའི་མན་ངག་ཡིན་ནོ། ། ཅེས་སོ། ། བྲམ་ཟེ་ཆེན་པོ་ས་ར་ཧའི་ཞལ་ནས། རླུང་དང་འགྱུ་བ་རྩལ་ཆེན་སྲོག་པ་རྩར་ཚུད་ན། ། ཐ་མལ་ཤེས་པ་ངང་གིས་འགག་པར་འགྱུར། ཞེས་པའང་དེ་ཡིན་ནོ།་་་་་
རྩ་དབུ་མ་འདི་གཞན་གྱིས་ཤེས་པ་ཉུང་བར་འདུག་པས་གསོངས་ཅིག ། དེ་ལས་གྱེས་པ་སྲོག་པ་རྩའི་བྱེ་བྲག་སྙིང་དང་འབྲེལ་བ་ཡང་རིང་ཐུང་གསུམ་ཡོད་དེ། དེ་ལ་རྩ་དབུ་མ་མཆོག་ཅེས་བྱ་བ་ཨ་ཝ་དྷུ་ཏཱིའི་དབུས་མཆོག་གི་དབང་པོའི་རྟེན་ཏེ། ཡར་རྩེ་སྤྱི་གཙུག་ཤའི་འོག་རུས་པའི་སྟེང་ན་ཟུག མར་རྩེ་གཉེར་པོ་ཆེར་ཟུག་སྟེ། དཔལ་ལྡན་ཏོག་ཙེ་པའི་ཞབས་ཀྱི་ཞལ་སྔ་ནས། པདྨའི་སྐུད་མཉམ་རྣམ་པ་ཉིད། ། འོག་དང་སྟེང་དུ་རྣམ་པར་གནས། ། འདི་ནི་ཤེས་རབ་བཅས་བཤད་པ། ། སངས་རྒྱས་ཀུན་གྱི་ཡུམ་ཉིད་དོ། །
ཅེས་སོ། ། དེ་ལས་གྱེས་པ་མཆོག་མ་ཡིན་པ་ཞེས་བྱ་བ་རྣ་བ་གཡས་ནས་ཤེས་རབ་ཀྱི་ཨའི་བར་དུ་གནས་ཏེ་དེར་རླུང་སེམས་ཚུད་ན་ཁམས་གསུམ་གྱི་སྒྲ་ཐོས་པའོ། ། དེ་གཉིས་ལ་དྲིལ་ཅན་མཆོག་དང་མཆོག་མ་ཡིན་པ་ཞེས་ཀྱང་ཟེར། ཡབ་ཀྱི་དབུ་མ་དང་ཡུམ་གྱི་དབུ་མ་ཞེས་ཀྱང་ཟེར་རོ། ། དབུ་མ་མཆོག་གི་རྩེ་མོ་ན་ཧཾ་མགོ་ཐུར་ལ་་་་་་ཐིག་ལེའི་གཟུགས་སུ་བསྟན་པ་ཡོད། དེ་ལས་གྱེས་པའི་རྩ་བྱང་སེམས་འཛིན་པའི་ནུས་པ་ཡོད་པ་ཞིག་མཛོད་སྤུའི་ཧཾ་འཁྱོག་པོ་་་་་་ཐིག་ལེའི་གཟུགས་སུ་བསྐྱེད་ནས་རྩ་གཉིས་སུ་གྱེས་ཏེ། ། གཅིག་སྣ་རྩེར་ཟུག་ཡོད།་་་་་ ཕོ་མོ་ཕྲད་པའི་དུས་སུ་སྣའི་སྒོས་དབྱེ་བ་དང་། ཐིག་ལེ་ལུས་ལ་གནས་མི་གནས་ཀྱི་རྟགས་གསལ་བ་དང་དྲན་མེད་དུ་སོང་བ་ལ་སྣ་རྩེར་ཁྲག་ཕྱུང་ནས་དེར་མཉེས་པས་ཕན་པའི་རྒྱུ་མཚན་དེ་ཡིན་ནོ།། གཅིག་འཆི་བ་མེད་པའི་བདུད་རྩི་འབབ་པ་ཞེས་བྱ་བ་ལྕེ་ཆུང་ལ་ཟུག་ཡོད།་་་་་
འདིའི་ནུས་པས་སྒོམ་ཆེན་ལུས་བརྟས། ཁ་ཟས་རགས་པ་ལས་ཞེན་ཆགས་ཆུང་། སྐྲ་དཀར་དང་གཉེར་མ་སྤོང་བ་སོགས་འབྱུང་ངོ་། དབུ་མ་རང་གི་ངོ་བོ་ཆོས་བཞི་དང་ལྡན་པ་སྟེ། ཆུ་ཤིང་གི་སྡོང་པོ་ལྟར་དྲང་། པདྨའི་རྣལ་མ་ལྟར་ཕྲ། ཏིལ་གྱི་མར་མེ་ལྟར་གསལ། རྒྱ་སྐྱེགས་ཀྱི་མེ་ཏོག་ལྟར་དམར་བའོ། ། དཔལ་ཀུན་ཏུ་ཁ་སྦྱོར་ལས། དེ་ཡི་དབུས་ན་གནས་པའི་ལྷ། །
དབྱིབས་་་་་་མི་གསལ་་་་་་ཁ་དོག་གསལ་བའི་རང་བཞིན་ཅན། ། ཆ་མེད་མཆོག་ཏུ་ཕྲ་བ་་་་་་རྟ་རྔ་བརྒྱར་གཤགས་པ་སྟེ། ། གཟི་བརྗིད་ཆེན་པོའི་འོད་དང་ལྡན།་་་་་ ཏིལ་གྱི་མར་མེ་ལྟར་འོད་གསལ། ། རྟག་ཏུ་སྙིང་ཁའི་་་་་་འཁོར་ལོ་བཞིའི་དབུས་ན་གནས། ། དྷུ་ཏིའི་་་་་་ཤིན་ཏུ་མཛེས་པའི་རྩ་ལས་ནི། ། མི་རྟོག་པའི་ཡེ་ཤེས་་་་་་བྱུང་བ་བདུད་བྲལ་ཞེས་བྱར་གྲགས། ། ཅེས་གསུངས་པས། རྩ་དེའི་ནུས་པ་སྙིང་ཁར་རྒྱས་ཤིང་། ཀུན་འདར་མས་ནི་རྟོག་པས་སྤྲས་པའི་མི་རྟོག་པ་སྐྱེད་ལ།
བདུད་བྲལ་མས་ནི་རྟོག་པ་མཐའ་དག་དང་བྲལ་བའི་མི་རྟོག་པ་སྐྱེད། བདུད་བྲལ་གྱི་ཆ་གཅིག་ལ་བརྟེན་ནས་སངས་རྒྱས་ཀྱི་ས་ཡོངས་སུ་རྫོགས་པར་བྱེད་པ་སྟེ་བྷ་སནྟའི་ཐིག་ལེའོ། ། དེ་ལྟར་དྲང་པོར་ཡོད་ན། མདུད་པ་སུམ་ཅུ་རྩ་གཉིས་ཡོད་པ་ཅི་ཡིན་སྙམ་ན། མདུད་པ་དེ་རྩ་དེ་འཁོར་ལོའི་དབུས་ན་གནས་པ་ཡིན་པ་ལ། རོ་རྐྱང་གཉིས་ཀྱིས་བཅེར་བ་མདུད་པའི་ཚུལ་དུ་ཡོད་པ་སྟེ། དཔལ་དུས་ཀྱི་འཁོར་ལོ་ལྔ་པ་ཡེ་ཤེས་ཀྱི་ལེའུ་ལས་གསུངས་པ། སྒྲ་དང་་་་་་མགྲིན་པར་གསུང་གི་ཐིག་ལེ་རྨི་ལམ་སྐྱེད་པར་བྱེད་པ། ཐིག་ལེའི་་་་་་སྙིང་ཁར་སེམས་ཀྱི་ཐིག་ལེ་གཉིད་ལོག་པ་སྐྱེད་པར་བྱེད་ལ། ཆ་དང་་་་་་དཔྲལ་བར་སྐུའི་ཐིག་ལེ་སད་པར་སྐྱེད་པར་བྱེད་པའོ།།
ཡེ་ཤེས་་་་་་ལྟེ་བ་ཡེ་ཤེས་ཀྱི་ཐིག་ལེས་ཉིན་བར་རྒྱུ་བའི་གནས་སྐབས་སྐྱེད་པར་བྱེད་པའོ།། བདུད་རྩིའི་་་་་་མཚན་མོ་རྒྱུ་བའི་གནས་སྐབས་སྐྱེད་པར་བྱེད་པའོ།། གནས་སོང་་་་་་སྤྱི་བོ་ནས་གསང་གནས་སུ་འཛག་པའོ།། ལུ་གུ་རྒྱུད་དུ་བཅིངས་པ་་་་་་དྷཱུ་ཏཱི་རོ་བརྐྱང་གཉིས་ཀྱིས་བཅེར་བའི་མདུད་པའོ།། སྲོག་དང་་་་་་ཉི་ཟླ་སྒྲ་གཅན་གསུམ་སྟེང་དུའོ་ཞེས་པའི་དོན་ནོ།། ཐུར་སེལ་་་་་་བཤང་གཅི་ཁུ་བ་གསུམ་འོག་ཏུའོ་ཞེས་པའི་དོན་ཡིན་ལ། རྡོ་རྗེར་བཅས་་་་་་དྷཱུ་ཏཱིའི་མར་རྩེ་ཁ་ཁྭ་མུ་ཁའི་སྣ་རྩེར་ཡིན་ལ། པདྨ་དང་ལྡན་་་་་་རྩ་བཟང་བས་ལས་བྱེད་པ་སྟེ། མ་ནིང་བཅུ་བཞིའི་སྐྱོན་མེད་པའོ།། དབུས་སུ་་་་་་ལྟེ་བའམ་ཡང་ན་ཕོ་མོའི་གསང་གནས་ཀྱི་རླུང་ངོ་།།
ཕྲད་པ་ན།་་་་་ རླུང་སྲོག་འཛིན་དང་ཐུར་སེལ་གཉིས་སོ།། ཡུལ་དང་་་་་་ཕྱི་རོལ་གྱི། ཡུལ་ཅན་རྣམས་ཀྱི་ནི།་་་་་ ཡུལ་ཅན་གྱི་དབང་པོ་ལྔ་ཡིན་ནོ།། འབྱུང་བ་དང་་་་་་སེམས་རྟོགས་པ་ལས་བྱུང་བ། འཇུག་་་་་་སྒོ་ལྔ་འགག་པ་ཡིན་ལ། དབུ་མའི་མིང་གི་རྣམ་གྲངས་ནི།་་་་་ ཨ་ཝ་དྷཱུཏཱི། ཀུན་འདར་མ།
གཉིས་སྤངས་མ། སྒྲ་གཅན། བྱ་གདོང་མ། ཁ་ཁྭ་མུ་ཁ། དུང་ཅན་མ། ཡིད་བཟང་མ། བདུན་པ་འབབ་པ་མ་ཟེར། རང་གི་རྩ་སྣ་གཉེར་པོ་ཆེར་ཟད་ནས། དེ་ནས་མདུན་རྒྱབ་ཏུ་རྩ་སྣ་གཉིས་སུ་གྱེས་ནས་མདུན་དུ་ཁ་ཁྭ་མུ་ཁའི་རྩ་སྣ་གསང་གནས་ཀྱི་ཟེའུ་འབྲུར་ཟུག་ནས་ཟླ་བ་འབབ། རྒྱབ་ནས་ཀ་ལཱགྣེ་ནུས་པས་བཞི་མཉམ་འབབ་པའོ། །
རོ་རྐྱང་གཉིས་ནི་བརྟག་པ་དང་དང་པོའི་རྡོ་རྗེ་རིགས་ཀྱི་ལེའུ་ལས། རྐྱང་མ་ཤེས་རབ་རང་བཞིན་གྱིས། ། ཐབས་ཀྱིས་རོ་མ་ཡང་དག་གནས། ། ཀུན་འདར་མ་ནི་དབུས་གནས་སུ། ། གཟུང་དང་འཛིན་པ་རྣམ་པར་སྤངས། ། ཞེས་པས་རྐྱང་མ་ཁ་དོག་དཀར་པོ་གཡོན་ན་ཁ་ཐུར་དུ་བལྟས་ནས་གནས།་་་་་ དེའི་རྟེན་འབྲེལ་ཀྱིས་ཆུ་ཐུར་ལ་འབབ། རོ་མ་ཁ་དོག་དམར་པོ་གཡས་པ་ན་ཁ་གྱེན་ལ་བལྟས་ནས་གནས།་་་་་ དེའི་རྟེན་འབྲེལ་ཀྱིས་མེ་གྱེན་དུ་འབར། དེ་གཉིས་ཡར་རྩེ་སྣ་བུག་གཉིས་སུ་ཟུག
དེ་ཡར་འཁྱོགས་ནས་ཀླད་པར་ཟུག་པའི་གཟེར་རྩ་གཉིས་ཡིན། མར་གུག་ལོངས་སྤྱོད་ཀྱི་རྦ་རླབས་གཉིས་ཡིན། འཁོར་ལོ་བཞི་ལ་ལུག་གུ་རྒྱུད་བཞིན་བརྒྱུད། མཆན་ཁུང་གཉིས་ནས་་་་་་མཆན་ཁུང་གཉིས་ནུ་མ་གཉིས་ཏེ་གཏིམ་ན་རླུང་འཕོ་བའི་གནད་སོང་། མཁལ་མའི་སྟེང་ནས་ཚུར་འཁྱོགས། གཉེར་པོ་ཆེའི་གོང་ན་དབུ་མའི་ཁ་རུ་ཚུད་ལ་ཁད་དུ་གནས་་་་་་ཕྱག་རྒྱ་བརྩིར་བའི་ཁར་ཚུད། རང་གི་རྩ་སྣ་དེ་རུ་ཟད་ནས། དེ་གཡས་པ་ལ་མེ་མས་སྦྲེལ་ནས་ཉི་མ་འབབ། གཡོན་པ་ལ་གཉིད་མས་སྦྲེལ་ནས་གླ་རྩི་འབབ་བོ། ། དེའང་བརྟག་གཉིས་ལས།
བརྐྱང་མ་མི་བསྐྱོད་འབབ་མ་སྟེ། རོ་མ་དེ་བཞིན་ཁྲག་འབབ་ཅིང་། ཤེས་རབ་ཟླ་བ་འབབ་བཤད་པ། དེ་ནི་ཀུན་འདར་མ་རབ་གྲགས། ཅེ་གསུངས་པས། རྐྱང་མའི་རྩ་སྣ་གཉིས་ཀ་ནར་བར་ཡོད་པས་དྲི་ཆུ་འབབ། རོ་མ་བུད་མེད་ལ་རྩ་སྣེ་ནར་བར་ཡོད་པས་ཁམས་རྫོགས་པ་དང་ཟླ་བ་རེ་ལ་ཉི་མ་འབབ། སྐྱེས་པ་ལ་རྩ་སྣ་གུག་པར་ཡོད་པས་་་་་་དྲག་ཤུལ་ལ་སོགས་པས་རྩ་ཁ་བྱེ་ནས་ཆུ་ཁྲག་ཏུ་འོང་བ་ཁམས་མ་སྙོམས་པའི་ཁྲག་སྣ་གཡས་ནས་འབྱུང་ངོ་། ། དབུ་མ་སྐྱེས་པ་ལ་རྩ་ནར་བར་ཡོད་པས་ཁམས་རྫོགས་པ་དང་ཟླ་བ་འབབ། བུད་མེད་ལ་རྩ་རིགས་བཞི་སྟེ།
དུང་ལྟ་བུ་ཇེ་ཕྲ་ལ་འཁྱིལ་བ་དང་། རི་དྭགས་ཀྱི་རྩི་ལྟ་བུས་བཀག་པ་དང་། གླང་པོ་ཆེའི་སྣ་ལྟར་བལྡབ་པ་དང་། པདྨ་ལྟ་བུར་ཁ་འབྱེད་འཛུམས་བྱེད་པ་ལ་འབབ་པ་ཡང་ཡོད་དོ། ། དེ་ལ་རྩ་རོ་རྐྱང་གཉིས་པོ་དེའི་རྟེན་འབྲེལ་གྱིས་སྐྱེས་པ་བུད་མེད་གཡས་གཡོན། ཉི་ཟླ། ཤར་ནུབ། གཉིད་ལོག་སད། འགྲོ་འོང་ལ་སོགས་པ་གཉིས་པའི་ཆོས་དུ་མ་ཅིག་བྱུང་པ་ཡིན་ཏེ། དཔལ་སམ་པུ་ཊ་ལས།
ཉི་ཟླར་གྲགས་པའི་རྩ་གཉིས་དག ། འགྲོ་དང་འོང་པར་ངེས་པར་བརྗོད། ། འཆར་དང་ནུབ་དང་གཉིད་ལོག་དང་། ། གཡས་དང་གཡོན་གྱི་ངོ་གཉིས་སོ། ། ཞེས་སོ། ། དེ་ལྟར་སྟེང་དུ་རྩ་གསུམ། འོག་སྒོ་མན་ཆད་རྩ་སྣ་བཞི་རུ་གྱེས་ཏེ། ལམ་འབྲས་ནས་འཁོར་བའི་རྩ་བཞི་དང་འཁོར་ལོ་རྣམས་དང་། ཞེས་གསུངས་ཏེ། བདུད་རྩི་རྣམས་ཕྱིར་འཕེན་པ་ལ་དགོངས་པའོ། །་་་་་
རྩ་འདི་རྣམས་བཤད་པ་པོ་རྣམས་ལ་རྣམ་གཞག་ཙམ་ལས་མེད། ད་ལྟ་ལུས་ལ་ཇི་ལྟར་གནས། སྒོམ་ན་ཇི་ལྟར་སྒོམ། གནས་གྱུར་ན་ཇི་ལྟར་འགྱུར། དེ་རྣམས་ཤེས་པ་མེད་པས་གནད་འདི་རྣམས་ཤིན་ཏུ་གསོངས་ཤིག དབང་མདོར་བསྟན་ཞེས་བྱ་དུས་ཀྱི་འཁོར་ལོའི་རྒྱུད་ལས། ཟླ་བའི་ལམ་གྱིས་དྲི་ཆེན་རྩ། ། ཉི་མས་དྲི་ཆུ་འབབ་པའོ། ། ཐ་མལ་གྱི་དུས་སུ་དབུ་མར་རླུང་འཇུག་པའི་དུས་བཞི་་་་་་སྐྱེ་་་་་་བ་འཆི་་་་་་བ་མཉམ་་་་་་དུ་རྒྱུ་བ་དང་འདོད་ཆགས་་་་་ཀྱི་དུས་སུ་ལས། ། དགྲ་་་་་་ཉི་ཟླ་གཟས་ཟིན་གཅན་ས་བོན་འབབ་པའོ། །
ཡར་གྱི་སྒོ་གསུམ་ལ་ཉི་ཟླ་སྒྲ་གཅན་ཞེས་བྱ། མར་གྱི་སྒོ་གསུམ་ལ་དྲི་ཆེན་དྲི་ཆུ་ཁུ་བ་གསུམ་འབབ་པར་བཤད་དོ། ། དེ་ལྟར་རྩ་གསུམ་པོ་དེ་ལ་ལུས་ཀྱི་རྩ་ཐམས་ཅད་གྱེས་པ་སྟེ། སམ་པུ་ཊ་ནས། རྐང་པ་ནས་ནི་སྤྱི་མཐར་ཐུག་་་་་རྩ་གསུམ་པོ་ལས་ལུས་ཀྱི་རྩ་ཐམས་ཅད་གྱེས་ཤིང་། རོ་རྐྱང་གཉིས་ཀྱང་དབུ་མ་ལས་གྱེས་སོ། ། སྐུད་པ་གཅིག་ལས་ཡང་དག་བྱུང་། ཞེས་གསུངས་སོ། ། དེ་ཡང་བདེ་དགྱེས་ཐུན་མོང་བ་ལྟར་བཤད་ན། དེ་ལས་གྱེས་པའི་གཙོ་བོ་བྱང་ཆུབ་ཀྱི་སེམས་འབབ་པའི་རྩ་སུམ་ཅུ་རྩ་གཉིས་ལས།་་་་་
སམ་པུ་ཊར། རང་འདྲ་བཞི་ཡི་དབྱེ་བ་ཡིས། ། བཅུ་ཕྲག་གཅིག་དང་བརྒྱ་ཕྲག་གཅིག བྱང་ཆུབ་སེམས་ཀྱི་རང་བཞིན་གྱི། ། རྩ་ནི་སུམ་ཅུ་རྩ་གཉིས་མཆོག ཞེས་སོ།། སྤྱི་གཙུག་བདེ་ཆེན་གྱི་འཁོར་ལོ་ནས་གྱེས་པ་བརྒྱད་ལས་རྩ་མི་ཕྱེད་མ་ཞེས་བྱ་བ་དབུ་མ་ལས་གྱེས་ནས་འཚོགས་མ་ན་རྩའི་མདུད་པ་པུའི་དབྱིབས་ཏེ་ཡུལ་ཉི་ཤུ་རྩ་བཞི། པུལླི་ར་་་་་་བྱང་ཆུབ་སེམས་ཀྱི་འཕེལ་འགྲེབ་བྱེད་པའི་འཁོར་ལོ་བཞིའི་འདབ་མ་བརྒྱད་བརྒྱད་མ་ལ་ཡིན། སོ་དང་སེན་མོའི་ཁམས་བསྐྱེད་པ་སྟེ། རྩ་དེ་ལས་གྱེས་པའི་འབྲེལ་རྩ་མཛེསབོ་མའི་རྩ་སྣ་མང་དུ་གྱེས་སོ། །
རྩ་ཕྲ་གཟུགས་མ་ཞེས་བྱ་བ་དབུ་མ་ལས་གྱེས་པ་རྩ་སྣ་སྤྱི་བོར་འཁྱིལ་བའི་མདུད་པ་ཛའི་དབྱིབས་ཛཱ་ལནྡྷ་ར་སྟེ་སྐྲ་དང་བ་སྤུའི་ཁམས་སྐྱེད། རྩ་བཟང་མོ་མ་ཞེས་བྱ་བ་སྤྱི་བོ་རྩ་གསུམ་འཛོམ་པའི་ས་ནས་གྱེས་ནས་རྣ་བ་གཡས་ནས་རྩའི་མདུད་པ་ཨུ་ཡི་དབྱིབས་ཨོ་ཌི་ཡ་ཎ་སྟེ་ལྤགས་པ་དང་དྲི་མའི་ཁམས་སྐྱེད། རྩ་གཡོན་པ་མ་ཞེས་བྱ་བ་རྐྱང་མ་ལས་གྱེས་ནས་རྩ་སྣ་ལྟག་པར་ཟུག་པའི་རྩ་མདུད་ཨ་ཡི་དབྱིབས་ཨ་རྦུ་ད་སྟེ་ཤ་དང་ཆུ་སེར་གྱི་ཁམས་དང་ལུས་གཡོན་གྱི་ཁམས་ཕལ་ཆེ་བ་བསྐྱེད། དེ་ལས་གྱེས་པ་རྩ་འདུལ་བྱེད་མ་ཞེས་བྱ་བ་རྣ་བ་གཡོན་ན་རྩའི་མདུད་པ་གོ་ཡི་དབྱིབས་གོ་ཏ་ཝ་རི་སྟེ་རྩ་རྒྱུས་ཀྱི་ཁམས་སྐྱེད། རྩ་རུས་སྦལ་སྐྱེས་མ་ཞེས་པ་དབུ་མ་ལས་གྱེས་ནས་མཛོད་སྤུའི་ཧཾ་ལ་ཟུག་པའི་མདུད་པ་ར་ཡི་དབྱིབས་ར་མེ་ཤྭ་ར་སྟེ་རུས་པའི་ཕྲེང་བའི་ཁམས་སྐྱེད། རྩ་སྲིད་པ་མ་ཞེས་པ་སྤྱི་བོའི་རྩ་གསུམ་འདོམ་པ་ནས་གྱེས་ནས་མིག་གཉིས་སུ་རྩ་སྣ་ཟུག་པའི་རྩ་མདུད་དའི་དབྱིབས་དེ་ཝི་ཀོ་ཊ་སྟེ་མཚེར་པ་དང་མཁལ་མའི་ཁམས་བསྐྱེད། རྩ་དབང་ཕྱུག་མ་ཞེས་བྱ་བ་དབུ་མའི་ཕྱིའི་སྲོག་རྩ་ལས་སྐྱེས་ནས་དཔུང་པ་གཉིས་ཀྱི་ནང་ལ་རྩའི་མདུད་པ་མེ་ཡི་དབྱིབས་མ་ལ་ཝ་སྟེ་སྙིང་དང་སྙིང་སྦུབས་ཀྱི་ཁམས་བསྐྱེད། མགྲིན་པ་ལོངས་སྤྱོད་ཀྱི་འཁོར་ལོ་ལས་གྱེས་པ་བརྒྱད་ནི། རྩ་སྔང་མ་ཞེས་བྱ་བ་རྩ་གསུམ་འདོམ་པའི་ས་ནས་གྱེས་ནས་མཆན་ཁུང་དང་མཁལ་ཁུང་གཉིས་སུ་ཟུག་པའི་མདུད་པ་ཀའི་དབྱིབས་ཀཱ་མ་རཱུ་པ་སྟེ་མིག་གི་དབང་པོའི་ཁམས་སྐྱེད། རྩ་བཤད་མ་ཞེས་པ་རོ་མ་ལས་གྱེས་ནས་ནུ་མ་གཉིས་ལ་རྩ་མདུད་ཨོའི་དབྱིབས་ཨོ་ཊེ་སྟེ་མཆིན་པ་དང་མཁྲིས་པའི་ཁམས་སྐྱེད།
རྩ་བཤད་པ་མ་མོ་མ་ཞེས་བྱ་བ་དབུ་མ་ལས་གྱེས་ནས་ལྟེ་བ་རྩ་མདུད་ཏྲའི་དབྱིབས་ཏྲི་ཤ་ཀུ་ནེ་སྟེ་གློ་བའི་ཁམས་བསྐྱེད། རྩ་མཚན་མོ་མ་ཞེས་བྱ་བ་རོ་མ་ལས་གྱེས་ནས་རྩ་སྣ་རྩེ་ན་རྩའི་མདུད་པ་ཀའི་དབྱིབས་ཅན་ཀོ་ས་ལ་སྟེ་རྒྱུ་མའི་ཁམས་སྐྱེད། རྩ་བསིལ་སྟེར་མ་ཞེས་བྱ་བ་རྐན་ལས་གྱེས་ནས་རྩའི་མདུད་པ་ཀའི་དབྱིབས་ཀ་ལིངྐ་སྟེ་ཆུ་རྒྱུས་དང་རྩིབས་ཤུན་གྱི་ཁམས་སྐྱེད། དེ་མགྲིན་པའི་ཨོལ་གོའི་སྲུབས་ལ་སླེབ་པ་ན་རྩ་དྲོ་བ་མ་ཞེས་བྱ་བ་རྩའི་མདུད་པ་ལའི་དབྱིབས་ལཾ་པ་ཀ་སྟེ་ལྟོ་བའི་ཁམས་བསྐྱེད། རྩ་ནགས་ཚལ་མ་ཞེས་བྱ་བ་དབུ་མའི་རྒྱབ་ནས་གྱེས་ནས་སྙིང་ཁར་ཟུག་པའི་མདུད་པ་ཀའི་དབྱིབས་ཀཉྩི་ཀ་སྟེ་བཤང་བའི་ཁམས་སྐྱེད། རྩ་མཆུ་མ་ཞེས་བྱ་བ་རྐྱང་མ་ལས་གྱེས་ནས་འདོམས་བར་དུ་ཟུག་པའི་མདུད་པ་ཧིའི་དབྱིབས་ཧི་མ་ལ་ཡ་སྟེ་བུད་མེད་ཀྱི་ཟེའུ་འབྲུ་དང་། སྐྱེས་པའི་་་་་་འཚོགས་སྲུངས་ཡང་ཟེར་འབྲས་བུའི་ཁམས་སྐྱེད། སྙིང་ཁ་ཆོས་ཀྱི་འཁོར་ལོ་ནས་གྱེས་པ་བརྒྱད་པོ་འདི། སྙིང་ག་ན་དབུ་མའི་ཆ་ཤས་ཡོན་ཏན་གྱི་རྩ་ཁྱི་མོ་ཉལ་བ་ལྟ་བུ་ཡོད། དེ་ལ་རྣམ་ཤེས་ཚོགས་བརྒྱད་དང་འབྲེལ་བའི་རྩ་བརྒྱད་པོ་འདི་ཕྱི་འདབ་ཀྱི་ཚུལ་དུ་གྱེས་ནས་རྩའི་མདུད་པ་ཧཱུྃ་རིང་པོའི་གཟུགས་རྩ་སྣ་བུ་ག་དགུར་ཟུག་པ་འཐུང་གཅོད་དང་ཉེ་བའི་འཐུང་གཅོད་ཞེས་བྱའོ། །
དེ་ལ་མཛེས་མ་ཞེས་བྱ་བ་དབུ་མའི་ཁམས་ཀུནྡ་་་་་་བརྟན་པ་དང་གཡོ་བའི་ནུས་པ་དང་ཀུན་གཞིའི་རྣམ་པར་ཤེས་པ་བསྐྱེད་པའི་དྭངས་མ་སྐྱེད། རོ་བཅུད་མ་ཞེས་བྱ་བ་རོ་མའི་རྩ་ཉི་མ་བརྟན་པ་དང་གཡོ་བའི་ནུས་པ་དང་ཉོན་མོངས་པ་ཅན་གྱི་ཡིད་ཀྱི་རྣམ་པར་ཤེས་པའི་ཁམས་བསྐྱེད། ཀུན་བསྐྱོད་མ་ཞེས་བྱ་བ་རྐྱང་མའི་རྩ་གླ་རྩི་གཡོ་བ་དང་བརྟན་པའི་ནུས་པ་དང་ཡིད་ཀྱི་རྣམ་པར་ཤེས་པའི་ཁམས་བསྐྱེད། དེ་གསུམ་གྱི་རྩ་གསང་གནས་ཀྱི་བུ་ག་གཉིས་སུ་ཟུག་པའོ། ། སུམ་སྐོར་མ་ཞེས་བྱ་བ་མིག་འབྲས་གཅིག་ལ་ཟུག་ནས་མིག་གི་རྣམ་པར་ཤེས་པའི་ཁམས་བསྐྱེད། འདོད་པ་མ་ཞེས་བྱ་བ་རྣ་བ་གཉིས་སུ་ཟུག་ནས་རྣ་བའི་རྣམ་པར་ཤེས་པའི་ཁམས་སྐྱེད། ཁྱིམ་མ་ཞེས་བྱ་བ་སྣའི་འདོམ་སོར་ཟུག་ནས་སྣའི་རྣམ་པར་ཤེས་པའི་ཁམས་བསྐྱེད། གཏུམ་མོ་ཞེས་བྱ་བ་ལྕེའི་དཀྱིལ་དུ་ཟུག་ནས་ལྕེའི་རྣམ་པར་ཤེས་པའི་ཁམས་བསྐྱེད། བདུད་འདུལ་མ་ཞེས་བྱ་བ་བ་སྤུའི་ཁུང་བུ་རྣམས་སུ་ཟུག་པའི་ཚུལ་གྱིས་ལུས་ཀྱི་རྣམ་པར་ཤེས་པའི་ཁམས་བསྐྱེད་དོ། ། རྩ་དེ་རྣམས་དབང་པོའི་སྒོར་ཕྱིན་པའི་རྩའི་དབྱིབས་ཡི་གེ་་་་་་མིག་ལ་པྃ།
རྣ་བ་ལ་ཛྲིཾ། སྣ་རུ་ཀྵིཾ། ལྕེ་ལ་ནྃ། མཛོད་པུར་ཀྃ་སྟེ། རྩའི་དབྱིབས་ཡི་གེ་ལྔ་པོ་དེའི་གཟུགས་སུ་ཡོད་དེ་དག་ལ་བྱང་ཆུབ་སེམས་དཔའ་ལྔའོ། ། རྩ་འདབ་ལྔ་པོ་དེ་ལ་རླུང་དང་བདུད་རྩི་འདྲེས་ནས་འབབ་པས་སྒོ་མཚམས་བརྒྱད་གཟུགས་གཉིས་འཛིན་པ་ཡང་ཡིན་ནོ། ། བྱང་སེམས་བརྒྱད་དང་ཁྲོ་བོ་བརྒྱད་ལ་སོགས་པའོ་ལྔའི་གཟུགས་སུ་ཡོད་པའི་ནང་ཁམས་དྭངས་མའི་ཆུས་གང་བའི་རྩ་རླུང་ཐིག་ལེ་ཚོགས་པ་གཅིག་ཏུ་གྱུར་པ་མིག་གི་དབང་པོ་ཟར་མའི་མེ་ཏོག་ཁ་ཕྱེ་བ་ལྟ་བུ་དང་། རྣ་བའི་དབང་པོ་གྲོ་གའི་འཛེར་བུ་གཅུས་པ་ལྟ་བུ་དང་། སྣའི་དབང་པོ་ཟངས་ཁབ་ཐུར་ལ་གཤིབས་པ་ལྟ་བུ་དང་། ལྕེའི་དབང་པོ་ཟླ་བ་བཀས་པ་ལྟ་བུ་དང་།
ལུས་ཀྱི་དབང་པོ་བྱ་རེག་འཇམ་གྱི་སྤུ་ལྟ་བུའོ། ། རྟེན་དེ་ལ་བརྟེན་པའི་རླུང་སེམས་རྟེན་དང་བརྟེན་པ་དབྱེར་མེད་དུ་གནས་པ་ནི་རྣམ་པར་ཤེས་པའོ། ། ལྟེ་བ་སྤྲུལ་པའི་འཁོར་ལོ་ནས་གྱེས་པ་བརྒྱད་ལ། རྩ་མདོག་མཛེས་མ་ཞེས་བྱ་བ་ལྟེ་བའི་རྩ་གསུམ་འཛོམ་པ་ནས་གྱེས་ནས་མཚན་མར་ཟུག་པའི་མདུད་པ་པྲེའི་དབྱིབས་པྲེ་ཏཱ་པུ་རི་སྟེ་བད་ཀན་གྱི་ཁམས་བསྐྱེད། རྩ་རྒྱུད་དེ་བཤང་ལམ་དུ་སླེབ་པ་ན་ཐུན་མོང་མ་ཡིན་པ་ཞེས་བྱ་བ་རྩ་མདུད་གྲིའི་དབྱིབས་གྲི་ཧ་དེ་ཝ་སྟེ་་་་་་དྲི་ཆེན་གསེབ་ཏུ་རྣག་རྒྱུན་འོང་བའོ།། རྣག་གི་ཁམས་བསྐྱེད། རྩ་རྒྱུ་སྟེར་མ་ཞེས་བྱ་བ་རོ་མ་ལས་གྱེས་ནས་བརླ་གཉིས་ལ་གནས་པའི་མདུད་པ་སཽ་ཡི་དབྱིབས་སུ་གནས་པ་སཽ་རཥྚ་སྟེ་ཁྲག་གི་ཁམས་བསྐྱེད། རྩ་རྒྱུན་དེས་བྱིན་པར་སླེབ་པ་ན་རྩ་བྲལ་བ་མ་ཞེས་བྱ་བ་རྩའི་མདུད་པ་སུ་ཡི་དབྱིབས་སུ་ཝརྞ་དེ་ཝ་སྟེ་རྔུལ་གྱི་ཁམས་བསྐྱེད།་་་་་ འཇིགས་སྐྲག་ཙ་ན་རྡུལ་འབྱུང་བ་འདིའི་འོ། མཛའ་མོ་མ་ཞེས་རྩ་དབུ་མ་ལས་གྱེས་པའི་རྩ་སྣ་རྐང་ལག་གི་སོར་མོ་རྣམས་ལ་ཟུག་པ་ནའི་དབྱིབས་ནཱ་ག་ར་སྟེ་ཚིལ་དང་་་་་་ཁམས་གནས་མི་གནས་སེན་མོལ་གསལ་བར་སྟོན་རྐང་མར་གྱི་ཁམས་བསྐྱེད།
དེ་ལས་གྱེས་པའི་རྩ་རྒྱུད་ལ་གྲུབ་པ་མ་ཞེས་བྱ་བ་བོལ་གོང་གཉིས་དང་ལག་པའི་རྒྱབ་གཉིས་ན་གནས་པའི་རྩ་མདུད་སི་ཡི་དབྱིབས་སུ་གནས་པ་སིན་དྷུ་སྟེ་་་་་་མྱ་ངན་སྐྱེ་ཚེ་མཆི་མ་འོང་བ་མཆི་མའི་ཁམས་བསྐྱེད། རྩ་སྡང་མ་དང་སྲིད་མ་དང་འབྲེལ་ཡོད། དེའི་རྩ་མཐེ་བོང་གཉིས་ལ་ཟུག་པ་ན་མེ་མ་ཞེས་བྱ་བ་མ་ཡི་དབྱིབས་མ་རོ་སྟེ་མཆིལ་མ་དང་ལུད་པའི་ཁམས་བསྐྱེད། བསིལ་སྟེར་མ་དང་འབྲེལ་ཡོད། དེ་ལས་གྱེས་པའི་རྩ་རྒྱུད་ཡིད་འོང་མ་ཞེས་པ་པུས་མོ་གཉིས་ལ་གནས་པའི་མདུད་པ་ཀུཾ་ཡི་དབྱིབས་ཀུ་ལུ་ཏ་སྟེ་སྣབས་དང་ངར་སྣབས་ཀྱི་ཁམས་སྐྱེད། མཚན་མོ་མ་དང་འབྲེལ་ཡོད། དེ་ལྟར་བྱང་ཆུབ་ཀྱི་སེམས་འབབ་པའི་རྩ་སུམ་ཅུ་སོ་གཉིས་པོ་དེའི་རྩ་སྣ་ཡོད་པའི་ས་ན་སྤུ་རེ་ཡོད། ཡང་ན་གཡའ་བའི་རེག་བྱ་ཡོད་པ་ནི་ཁམས་གནས་པའི་རྟགས་སོ། ། དེ་རྣམས་ཡུལ་ཉེར་བཞི་གནས་སུམ་ཅུ་རྩ་གཉིས་ཡིན་ལ། དེ་ས་བཅུ་གཉིས་ཀྱང་ཡིན་ཏེ།
ཁམས་འཕེལ་འགྲིབ་མེད་པར་བཞུགས་པས་་་་་གནས་དང་། རེས་འགའ་དྭངས། རེས་འགའ་སྙིགས་མར་བཞུགས་པས་་་་་་ཉེ་བའི་གནས། བྱང་སེམས་འཕེལ་ཞིང་རྒྱས་པས།་་་་་ ཞིང་དང་། དེར་རེས་འགའ་འཕེལ་བས།་་་་་ ཉེ་བའི་ཞིང་། ཁམས་དྭངས་མ་འདུ་བར་འོས་ཞིང་དྭངས་མ་འདུ་བའི་ལམ་ཡིན་པས།་་་་་ ཚན་རྡོ་དང་། རེས་འགའི་འདུ་ཞིང་འབྱུང་བས།་་་་་
ཉེ་བའི་ཚན་རྡོ། ཁམས་དཀར་དམར་འཛོམ་པའི་ས་དེ་ཉིད་ལ།་་་་་ འདུ་བ་དང་། རེས་འཛོམ་པ་ཙམ་ལས་མི་བྱེད་པས་་་་་་ཉེ་བའི་འདུ་བ། ཁམས་འགྱུ་བ་འགགས་པས་་་་་་དུར་ཁྲོད་དང་། རེས་འགའ་རྒྱུ་བ་འགགས་པས།་་་་་ ཉེ་བའི་དུར་ཁྲོད། ཁམས་དྭངས་མའི་བྱ་བ་བྱེད་པས་་་་་་འཐུང་གཅོད་དང་། རེས་ཁམས་དྭངས་མས་རེས་མི་བྱེད་པས་ཉེ་བའི་གྲོང་མཐའ་འམ།་་་་་ ཉེ་བའི་འཐུང་གཅོད་དེ།
མགོ་བོ་མཐོ་རིས། ལག་པའི་བར་མི་ཡུལ། རྐང་པ་མན་ཆད་ངན་སོང་སྟེ་ས་གསུམ་མོ་་་་་་ས་བཅུ་གཉིས་རིམ་པ་བཞིན་ནོ། ། དེ་ལྟར་ཡང་སམ་པུ་ཊི་ལས། གསང་ལས་ཤིན་ཏུ་གསང་གྱུར་པ། ཕ་རོལ་ཕྱིན་པའི་ས་བཅུ་རྣམས། གནས་ལ་སོགས་པ་རྩ་ཡི་གཟུགས། ཞེས་སོ། ། ཡུལ་དེ་རྣམས་ན་གནས་པའི་རླུང་སེམས་ནི་དཔའ་བོ་དང་མཁའ་འགྲོའོ། ། དེ་རྣམས་ནི་དགྱེས་རྡོར་དང་བདེ་མཆོག་གི་རྒྱུད་ཀྱི་དགོངས་པ་རྣམས་གུང་བསྒྲིགས་ཏེ་འགལ་བ་མེད་པར་བསྟན་པ་ལམ་སྦས་བཤད་ཀྱི་ཞལ་གདམས་་་་་་དཔལ་ས་སྐྱ་པཎྜིཏའི་ཞལ་གྱི་བདུད་རྩི་ཡིན་ཡིན་གསུང་།
དེ་ལས་གཞན་པའི་འཁོར་ལོ་བཞིའི་རྩའི་གནས་ལུགས་ནི། སྤྱི་བོ་རྩ་འདབ་སུམ་ཅུ་རྩ་གཉིས་ཀྱི་དབུས་དབུ་མའི་ཡར་རྩེ་ན། ཧྃ་ཐིག་ལེའི་གཟུགས་སུ་ཡོད། རྩ་འདབ་ཐམས་ཅད་ཐིག་ལེ་གང་་་་་་ཨ་ལི་བཅུ་དྲུག་ཕྲག་གཉིས་གཡས་སྐོར་དང་གཡོན་སྐོར་དུ་ཡོད་པར་འདོད་པའང་ཡོད། ཡི་གེ་མེད་པར་འདོད་པའང་ཡོད། འདིའི་རྩ་འདབ་རྩ་བ་ནས་གྱེས་པ་ཤས་ཆེ། རྩ་རྣམས་་་་་་གདུགས་ཕུབ་པ་ལྟར་ཁ་ཐུར་དུ་ཕུབ་པ་ཡིན། རིང་བས་ལུས་ཀྱི་མགོ་མཇུག་་་་་རྩ་སྐྱོན་མང་བའི་རྒྱུ་མཚན་ཡང་དེ་ཡིན་ནོ།། སླེབ་པ་ཕལ་ཆེ་བ་རྩ་སུམ་ཅུ་སོ་གཉིས་དང་འབྲེལ་ཡོད། འཕར་རྩ་རྣམས་ལོངས་སྤྱོད་ཀྱི་རྦ་རླབས་ལས་གྱེས་པ་ཡིན།
ཡན་ལག་གི་ཕྱི་སྐོར་དང་ནང་སྐོར་ནས་སོང་ནས་མཐེབ་མཛུབ་ཀྱི་བར་ནས་འཐོན་ནས་མཐིལ་བཞི་ན་སོར་རེ་རེ་འཁྱིལ་ཡོད། སྲིན་ལག་་་་་་སྲིན་ལག་གི་རྩ་བསྡམས་པས་ཐིག་ལེ་ཟིན་པའི་རྒྱུ་མཚན་བཞི་ལ་ཟད་ཡོད། ལུས་ཀྱི་དཀྱིལ་ན་་་་་་འཕར་རྩ་ཐམས་ཅད་གཉིས་སུ་སྡོམ་ཡོད། དེ་ལས་གྱེས་པ་གསང་བའི་རྡོ་རྗེ་ལའང་འཕར་རྩ་གཉིས་ཡོད་དོ། ། མགྲིན་པ་ལོངས་སྤྱོད་ཀྱི་འཁོར་ལོའི་དབུས་ན་རྩ་གསུམ་འདོམ་པའི་མདུད་པ་ཨོཾ་གྱི་གཟུགས་ཡོད། དེའི་དཀྱིལ་དབུ་མའི་ནང་ན་ཐིག་ལེ་དམར་པོ་ཨྃ་གྱི་གཟུགས་ཡོད།་་་་་ ཨ་ལི་བཅུ་དྲུག་གཡོན་སྐོར་དུ་ཡོད་པར་འདོད་པ་ཡང་ཡོད། ཕྱོགས་ཀྱི་འདབ་མ་ལ་ཡ་ར་ལ་ཝ་བཞིའི་རྩའི་མདུད་པ་ཡི་གེའི་གཟུགས་སུ་ཡོད། བདེ་ཆེན་གྱི་རྩ་རྣམས་སྡོམ་་་་་་སྦྲུལ་གཅུས་པ་ལྟ་བུ་ཞིང་བྱུང་བ་སྟེ་གྱེས་པའི་རྩ་སྣ་རྣམས་་་་་་སྐད་འབྱིན་པ་ན་ལག་པས་རྣ་དྲུང་བརྟེན་པ་དང་། ལངས་པ་དང་པུས་གཙུག་ལ་སྐད་ཆེར་ཐོན་པ་དང་།
ཟས་རྩུབ་པོ་ཟོས་ཙ་ན་དབང་པོའི་སྒོ་རྣམས་འཚུབ་པའོ།། རྐན་དང་མཆུ་དང་ལྕེ་དང་སོ་དང་གྲེ་བ་དང་སྤྱི་བོ་དང་རྣ་བ་ལ་ཟུག་སྟེ་རྩ་ཁ་རྣམས་གྱེན་ལ་བལྟས་པ་ཕལ་ཆེ་དོག་ཅིང་་་་་་རིང་ཤོས་སུ་པུས་མོ་གཉིས་ལ་རེ་རེ་ཡོད་རྩ་སྣ་ཐུང་བར་ཡོད། ཁྱད་པར་དུ་སྐད་ངན་པ་རྣམས་ལ་དེ་ལྟར་དུ་ཡོད། སྙིང་ཁ་ཆོས་ཀྱི་འཁོར་ལོའི་དབུས་ན་རྩ་གསུམ་གྱི་མདུད་པ་ཧཱུྃ་གི་གཟུགས་སུ་ཡོད། བདེ་ཆེན་དང་ལོངས་སྤྱོད་ཀྱི་རྩ་རྣམས་ཉུང་པར་་་་་་གྲུ་གུ་དྲིལ་མ་ལྟ་བུ་བསྐོར་ཞིང་སྐོར་ནས་ཡོད་པའི་ནང་འདབ་བཞི་ལ་ཕྱོགས་བཞིར། བརྟག་གཉིས་ལས་་་་་་བྷུྃ་ཨྃ་ཛྲིཾ་ཁྃ་བཞི་རྩའི་མདུད་པའི་གཟུགས་ཏེ་དབུས་ཀྱི་ཧཱུྃ་དང་ལྔ་དུག་ལྔའི་ས་བོན་ཅན་ནོ། ། འདི་ལ་སྦས་པའི་རྩ་ལྔ་ཞེས་བྱ་སྟེ། རྣམ་པར་དག་པ་དེ་བཞིན་གཤེགས་པ་རིགས་ལྔའོ། ། སམ་པུ་ཊི་ལས། ལུས་ཅན་སྙིང་གི་ནང་དུ་ནི། །
རྩ་རྣམས་ལྔ་ནི་རྣམ་པར་གནས། ། ཅེས་དང་། རྡོ་རྗེ་ཕྲེང་བ་ལས། རྡོ་རྗེ་ཡེ་ཤེས་ལྔ་ཡི་དངོས། ། སངས་རྒྱས་མངའ་བདག་རང་བཞིན་ཅན། ། རྩ་ནི་ལྔ་ལས་འབབ་པའི་རྒྱུན། ། སྟོང་ཉིད་རྡོ་རྗེའི་གོ་འཕང་གསལ། ། ཞེས་སོ། ། དེ་ནས་འབྱུང་བ་བཞིའི་རླུང་རྒྱུ། མཚམས་ཀྱི་རྩ་འདའ་བཞི་ཐིག་ལེས་གང་ཡོད།
དེ་ཡང་ཅུང་ཟད་ཁ་འབུས་པ་ལཱྃ་མཱྃ་པཱྃ་ཏཱྃ་བཞི་ཐིག་ལེའི་གཟུགས་ཡིན། སམ་པུ་ཊ་ལས། ཕྱོགས་བཞིར་ཡ་ར་ལ་ཝ་བཞི། མཚམས་བཞིར་ཨ་ཨི་ཨུ་ཨེ་བཞི་ཡོད་པར་བཤད་གསུངས། དེ་རྩ་དབུ་མའི་རྒྱབ་ཀྱི་ཆ་བདུད་བྲལ་མ་ཞེས་བྱ་བ་ཡོན་ཏན་གྱི་རྩ་གཡེར་མ་་་་་་བརྐྱང་མའི་ཆ་ནས་ཁ་བྱེ་བ་ལྟ་བུ་ཡོད་དེ་སེམས་ཅན་ལ་ཁ་ཐུར་ལ་བལྟས་ཏེ་བཙུམས་ཡོད། བྱང་ཆུབ་སེམས་དཔའ་ལ་ཁ་འཕྲེད་ལ་ཕྱེད་ཕྱེ་ཡོད། སངས་རྒྱས་ལ་ཁ་གྱེན་ལ་བལྟས་ཏེ་ཁ་བྱེ་ནས་ཡོད། དེ་ནི་རྩ་བྷ་སནྟ་ཞེས་བྱའོ། ། དེ་དབུ་མའི་ནང་ན་་་་་་བྱང་སེམས་དཀར་པོའི་མདངས་ལས། ཧཱུྃ་ཐིག་ལེའི་ངོ་བོར་ཡུངས་དཀར་སྦོམ་པོའི་་་་་་བདུད་བྲལ་གྱི་ཆ་ནས་ཚད་ཙམ་འོད་ཁ་དོག་ལྔ་རུ་གསལ་བ།
དངུལ་ཆུའི་མདོག་ལྟ་བུ་ཞུ་ལ་ཁད་པ་ཞིག་ཡོད་དོ། ། དེས་ཐམས་ཅད་ཀྱི་སྙིང་དགའ་་་་་་འདི་ལ་གསོལ་བའི་བསྟན་བཅོས་ནས་ལུས་ཀྱི་མདངས་ཞེས་བྱ་བར་བཤད་བར་བྱེད་པའོ། ། དེ་ཡང་དཔལ་ཀུན་ཏུ་ཁ་སྦྱོར་ལས། སྙིང་ཁའི་དབུས་གྱུར་པད་མ་ནི། ། འདབ་མ་བརྒྱད་དང་ལྟེ་བར་བཅས། ། དེ་ཡི་དབུས་སུ་གྱུར་པའི་རྩ། ། མར་མེ་ལྟ་བུའི་གཟུགས་ཅན་དེས། ། ཆུ་ཤིང་མེ་ཏོག་ལྟ་བུའི་དབྱིབས། ། ཁ་ནི་ཐུར་དུ་བལྟས་ནས་འཕྱང་། ། དེ་ཡི་དབུས་སུ་དཔའ་བོ་ནི། །
ཡུངས་དཀར་སྦོམ་པོའི་ཚད་ཙམ་དེ། ། ཧཱུྃ་གི་ས་བོན་མི་བཤིག་པ། ། ཁ་བ་ལྟ་བུར་འཛག་པ་ཡིན། ། བྷ་སན་ཏ་ཞེས་བཤད་པ་སྟེ། ། ལུས་ཅན་རྣམས་ཀྱི་སྙིང་དགའ་བྱེད། ། ཅེས་གསུངས་པ་སྟེ། རྩ་ཁམས་དེའི་ནུས་པས་ལུས་སེམས་ཀྱི་དགའ་བ་ཐམས་ཅད་སྐྱེད་པ་སྟེ་ཁ་ཐུར་དུ་བལྟས་ཏེ་བཙུམ་པ་ལས་ནི་ཚོར་བ་སྡུག་བསྔལ་ཤས་ཆེ་ཤིང་མི་བདེ་བ་སྣ་ཚོགས་སྐྱེད་ལ། གྱེན་དུ་ལྟས་ཤིང་ཁ་བྱེ་བ་ལ་ཐིག་ལེ་གསལ་བར་སྣང་བས་ནི་ལུས་སེམས་དགའ་བདེས་ཁྱབ་པ་དང་། ཡེ་ཤེས་སྐྱེ་བ་ལ་སོགས་པ་ཡོན་ཏན་བསམ་གྱིས་མི་ཁྱབ་པ་བསྐྱེད་དེ་རྣལ་འབྱོར་པས་བསྒོམས་པས་ཁ་གྱེན་ལ་བལྟས་པའོ། ། རྡོ་རྗེའི་ཕྲེང་བ་ལས།
གང་གིས་ཤེས་པ་ཙམ་གྱིས་ནི། ། འཕོ་བ་མེད་པའི་གོ་འཕང་ཐོབ། ། ཆོས་ཀྱི་འཁོར་ལོའི་པད་སྦུབས་ནས། ། སྐྲ་ཙམ་ཡང་དག་གནས་པ་ནི། ། ཞེས་གསུངས་ཏེ། སྙིང་ཁར་རྟོགས་པ་སྐྱེ་བའི་ཡུལ་གནད་ཡིན་པའི་གནད་འདི་ཡིན་ནོ། ། སྙིང་གི་པད་མ་ཁ་འབྱེད་པའི། ། དམ་པ་སྐྱེས་མཆོག་དེ་ལ་འདུད། ། ཅེས་པའང་དེ་ཡིན་ནོ། ། དེ་ཁ་ཐུར་དུ་ལྟས་བཙུམ་པའི་ནང་དུ་རླུང་སེམས་གནས་པ་ན་གཉིད་དུ་འགྲོ་སྟེ།
དང་པོར་ཐིག་ལེའི་ནུས་པས་དབུ་མར་རླུང་ཅུང་ཟད་འཇུག་པས་གཉིད་མཐུག་པོ་རྣམ་རྟོག་མཐའ་དག་དང་བྲལ་བ་དེ་འོང་ལ། དེ་ནས་རླུང་དབུ་མར་འཇུག་མ་ནུས་པར་རོ་རྐྱང་གཉིས་ནས་ཤོར་བ་དང་མགྲིན་པའི་རླུང་རྒྱུ་བས་རྨི་ལམ་མཐོང་བ་སྟེ། སྤྱོད་བསྡུས་ལས། ཕུང་པོ་ཁམས་དང་སྐྱེ་མཆེད་དབང་པོ་རྣམས། ། ཤེས་པ་་་་་་སྣང་བྱེད་གཉིས་པོ་དེ་འདིར་རབ་ཐོབ་ནས། ། ས་མཐུག་གྱུར་པས་གང་ཞིག་རང་གཉིད་ལོག ། རླུང་གི་སྟོབས་ཀྱིས་རྨི་ལམ་མཐོང་བར་འགྱུར། ། ཞེས་སོ། ། གྱེན་ལ་བལྟས་ཏེ་ཁ་བྱེ་བའི་ནང་དུ་རླུང་སེམས་གནས་པ་ན་འོད་གསལ་འཆར་ཏེ། ཉིན་པར་ཀ་ར་ན་བཅིངས་པའི་དུས་སུ་་་་་་ལྟ་སྟངས་ཀྱིས་རིག་པ་འཆུན་པའི་གནད་འདི་ཡིན་རྩའི་གནད་ཀྱིས་གློ་དཔྲལ་གཉིས་ཀྱི་བར་ན་སྙིང་ཡོད་པས་དེ་རྗེན་འགྲོ་ལ།
རྩ་དེ་ཡང་གྱེན་ལ་ལྟ་ཞིང་ཁ་བྱེ་ལ། འདི་ལ་ནོར་སོ་ཡོད། ཕྱིའི་རྩ་འདབ་ལ་བསྒོམ་ན་འོད་གསལ་ཟིན་མི་སྲིད་དོ། ། གཉིད་ཀྱི་འོད་གསལ་འཛིན་པའི་ཨ་ནུ་ཏ་ར་ཧཱུྃ་ཡང་འདི་ཡིན་ནོ། ། དཔལ་གསང་བ་འདུས་པའི་རྒྱུད་ལས། རིན་ཆེན་ཁ་དོག་སྣ་ལྔ་པ། ། ཡུངས་དཀར་གྱི་ནི་འབྲུ་ཚད་ཙམ། ། སྣ་ཡི་རྩེ་མོར་ནན་ཏན་ཏུ། ། རྣལ་འབྱོར་རིག་པས་རྟག་ཏུ་བསྒོམ། ། ཞེས་གསུངས་པའང་དེ་ཡིན་ནོ། །
ལྷ་མོ་བཞིས་ཞུས་པ་དང་། རྒྱུད་ཕྱི་མ་དང་། རྡོ་རྗེ་ཕྲེང་བའི་རྒྱུད་ཐམས་ཅད་ནས་འདི་གསུངས་ཏེ། དེ་དག་གི་དགོངས་པ་རླུང་གི་སྐབས་སུ་བསྟན་ཏོ། ། རྡོ་རྗེ་གདན་བཞི་ནས། ཆུ་ཤིང་གི་སྙེ་མ་ཞེས་བཤད་དེ། དེ་ལྟར་ཡང་། ཆུ་ཤིང་མེ་ཏོག་ལྟེ་བ་ནས། ། སྙིང་ཁའི་བར་དུ་འགྲེང་སྟེ་གནས། ། རྟག་ཏུ་སྟོང་པའི་སྒོ་ཡིན་ཏེ། །
མཁས་པས་རྟག་ཏུ་བཟློག་པར་བྱ། ། ཞེས་སོ། ། སློབ་དཔོན་ནག་པོ་པས། དཔྱིད་ཅེས་བཤད་ནས་རྟག་ཏུ་བསྣུན་པར་བསྟན། སློབ་དཔོན་རྡོ་རྗེ་དྲིལ་བུ་པས། ཐིག་ལེའི་རྣལ་འབྱོར་ཞེས་བཤད་ནས་གནད་དུ་བསྣུན་པར་བསྟན། ལམ་འབྲས་ནས་འདི་ལ་གནད་དུ་བསྣུན་པའི་སྦྱོར་བ་མང་དུ་ཡོད་དོ། ། དེའི་འོག་ན་ཡོན་ཏན་གྱི་རྩ་ཁྱི་མོ་ཉལ་བ་ལྟ་བུ་ལ་རྣམ་ཤེས་ཚོགས་བརྒྱད་ཀྱི་རྩ་ཟུག་པའོ། ། དེའི་འོག་ན་རྩའི་མདུད་པ་ཧྲིའི་གཟུགས་ཅན་ཡོད། སྙིང་་་་་་རྡོ་རྗེ་ཕྲེང་བ་ལས།
དྲུག་ཅུ་རྩ་བཞིའི་བརྒྱད་འདབ་གཉིས། ། སྟེང་དང་འོག་ཏུ་ཁ་བལྟས་ནས། ། སླར་ཡང་ཁ་སྦྱོར་ཚུལ་དུ་གནས། ། ཅེས་སོ་ཁའི་རྩ་འདབ་རྣམས་ཅུང་ཟད་ཐུར་ལ་སྦུབ་ཡོད་དོ། ། ལྟེ་བ་སྤྲུལ་པའི་འཁོར་ལོའི་དབུས་ན་རྩ་གསུམ་འདོམ་པའི་དབྱིབས་རྩ་མདུད་གྲུ་གསུམ་གྱེན་དུ་གདེངས་པ་རྩ་བ་གླང་མིག་ཅེས་བྱ་བ་ཡོད། དེའི་དབུས་ན་རྩ་སྐྱེ་བ་མེད་པ་མཚོན་པའི་ཡི་གེ་ཨ་ཡོད། དེའི་དཀྱིལ་ན་དབུ་མའི་ནང་ན་དྭངས་མ་་་་་་ཐིག་ལེ་དམར་པོ་ཨའི་གཟུགས་སུ་ཡོད། ། དེ་ན་རྩ་རྒོད་མ་ཁ་ཞེས་བྱ་བ་ལྟེ་འོག་སོར་བཞིའི་བར་དུ་ཡོད་དེ། དཔལ་སམ་པུ་ཊ་ནས། རྒོད་མ་ཁ་ཡི་མེ་ཡི་གཟུགས། །
བདག་མེད་ཏི་ལ་ཀ་ཞེས་བརྗོད། ། ཅེས་གསུངས་པས།་་་་་ མཉམ་གཞག་ལྟེ་འོག་སོར་བཞིར་འཆའ་བའི་གནད་ཀྱང་དེ་ཡིན། རྩ་དེའི་མར་སྣ་ན་མཉམ་གནས་མེའི་རྟེན་ཕག་མོ་ཐིག་ལེ་མེ་ཤེལ་རྒོད་མ་ཁ་ཅེས་བྱ་བ་ཨའི་དབྱིབས། ཟས་ཀྱི་དྭངས་སྙིགས་འབྱེད་པ། ཕཻཾ་གྱི་སྒྲ་སྒྲོགས་པ་ཡོད། དེས་ལུས་ཐམས་ཅད་ཀྱི་དྲོད་སྐྱེད་དེ། དུས་ཀྱི་མེའི་ནུས་པས་དབུ་མའི་མར་སྣར་གནས་ཏེ། དཔལ་དུས་ཀྱི་འཁོར་ལོ་ལས། ཞུ་བ།་་་་་
མཉམ་དང་དྭངས་སྙིགས་འབྱེད་པ།་་་་་ མི་མཉམ་པར་འགྲོ་བ། ། དབུ་མ་དུས་མེ་ལ་ནི་འཇུག ། ཅེས་སོ། ། དེའི་ནུས་པས་གྱེན་ལ་འབར་བས་མི་ལངས་ཏེ་འགྲོ་བའི་རྒྱུ་མཚན་ཡང་དེ་ཡིན་ཏེ། གཏུམ་མོ་གྱེན་དུ་འབར་བས་ལངས་ཏེ་འགྲོ་ཤེས། མགོ་བོ་ཆེ་བས་ཀླད་པ་མང་། བདེ་བ་ཆེ་བས་རྒོད་ཁ་སྙི། རྣམ་ཤེས་གཙོ་བོར་གྱུར་པས་དགེ་སྡིག་སྟོབས་ཆེ་སྟེ། འགྲོ་བ་གཞན་པས་མིའི་རྟེན་ཁྱད་པར་དུ་གྱུར་པའོ། །
རྩ་རྒོད་མ་ཁ་དེ་ཡར་བྷ་སནྟ་ལ་སླེབ་པར་ཡོད་དེ། དེ་ཉིད་ལ་བདེ་མཆོག་ནས་བཤད་པའི་དཔྱིད་ཀྱི་ཐིག་ལེ་བྱ་བ་ཡིན་ལ། དེ་ལ་དཔྱིད་དང་ཐིག་ལེ་བྲལ་བས་ལྟེ་བ་ན་འདོད་ཆགས་དང་རྣམ་རྟོག་སྣ་ཚོགས་སྐྱེད་པ་སྟེ། མེ་ནུས་པ་རྒྱས་ཐིག་ལེ་ནུས་པ་ཆུང་བས་སོ། ། རྣལ་འབྱོར་པས་བསྒོམས་པས་དེ་གཉིས་འཛོམ་པ་ལས་གཅིག་གིས་གཅིག་བྱིན་གྱིས་རློབ་པ་སྟེ། ནག་པོ་པའི་དཔྱིད་ཐིག་ལས། ལས་ཀྱི་རླུང་གི་བསྐུལ་བ་ཡིས། ལྟེ་བའི་དཀྱིལ་འཁོར་ནས་སྤར་ཏེ། དཔྱིད་ཐོབ་པས་ནི་ཆོག་ཤེས་པས། སྙོམས་པར་འཇུག་པར་རྣམ་པར་གནས། །
ཞེས་སོ། ། ལྟེ་བའི་ནང་འདབ་ན་ན་བུན་གྱི་རྩ་བརྒྱད་ཡོད། དེ་ལ་ཨ་ཀ་ཙ་ཊ་ཏ་པ་ཡ་ཤ་རྣམས་ཐིག་ལེའི་གཟུགས་སུ་ཡོད། དེ་ལས་གྱེས་པ་དུས་སྦྱོར་གྱི་རྩ་བཅུ་གཉིས་ཡོད། དེ་ལས་གྱེས་པ་ཕྱིའི་འདབ་མ་དྲུག་ཅུ་རྩ་བཞི་ཡོད་དེ། རྩ་འདི་རྣམས་འདབ་མ་ལས་གྱེས་པ་མང་ཞིང་ལུས་ཀྱི་སྟོད་སྨད་དུ་རྒྱས་པར་གྱེས་པ་སྟེ། སྐེད་པ་ཉག་པོར་འོང་བའི་རྒྱུ་མཚན་ཡང་དེ་ཡིན། གྱེས་པ་རྣམས་ཀྱང་དོན་སྙིང་དང་ནད་ཁྲོལ་ལས་གྱེས་ཡོད། ལུས་ཀྱི་སྨད་དུ་མ་པར་གྱེས་ཡོད་དོ། ། གསང་གནས་བདེ་སྐྱོང་གི་འཁོར་ལོ་ན་རྩ་འདབ་སུམ་ཅུ་སོ་གཉིས་གནས་ཏེ།
དེ་ཡང་གཉེར་པོ་ཆེའི་གོང་མན་ཆད་གྲུ་གསུམ་ཨེའི་དབྱིབས་གསང་གནས་ཀྱི་འཁོར་ལོ་ཡིན། དེ་ན་བྷ་གའི་ཡི་གེ་བཅུ་བཞི་གནས་ཏེ། ལྟེ་འོག་སོར་བཞི་ན་རྩ་གསུམ་གྱི་རྩ་སྣ་ཟད་པའི་མཚམས་ན། རོ་མའི་མས་སྣ་མེ་མ་དང་གྱེས་པའི་རྩ་མདུད་ལ་བསམ་གཏན་གྱི་ཨོཾ་ཡོད། རྐྱང་མའི་མས་སྣ་གཉིད་མ་དང་གྱེས་པའི་རྩ་མདུད་ལ་ཟུང་འཇུག་གི་ཧཱུྃ་ཡོད། དབུ་མའི་མས་སྣ་ན་སྙིང་པོའི་ཨ་ཡོད། ། དབུ་མའི་རྩ་སྣ་གཉིས་སུ་གྱེས་པའི་མདུད་པ་ལ་ཀྵ་མགོ་ཐུར་བལྟས་ཡོད། བུད་མེད་ལ་བྷྲཱུྃ་དུ་ཡོད། ། དེའི་འོག་རྡོ་རྗེའི་རྩ་བ་ན་སྟོབས་ཀྱི་ཧཱུྃ་ཡོད། ཁ་ཁྭ་མུ་ཁའི་རྩ་སྣེ་ལ་ཕྱི་དབྱིབས་ཀྱི་ཨ་ཡོད།
རྡོ་རྗེའི་བུམ་པ་ན་ཕཊ་ཡོད། རྐྱང་མའི་ཧཱུྃ་གི་འོག་ན་ཤེས་རབ་ཀྱི་ཨ་ཡོད།་་་་་ ལམ་འབྲས་ནས་གསུངས་པའི་ཨ་ལྔ་ནི་ཕྱི་དབྱིབས་ཀྱི་ཨ། ཤེས་རབ་ཀྱི་ཨ། སྙིང་པོའི་ཨ། ས་བོན་གྱི་ཨ། རྩ་ཐམས་ཅད་ཨའི་བདག་ཉིད་དུ་གནས་པའོ། ། དབུ་མའི་མས་སྣ་སྙིང་པོའི་ཨའི་གོང་ནས་གྱེས་པའི་རྩ་སྣ་སྨིན་མཚམས་གཡས་སུ་ཟུག་པའི་མདུད་པ་ལ་ལྷའི་ས་བོན་ཨོཾ་ཡོད། འོག་ནས་གྱེས་པའི་རྩ་སྣ་སྙིང་འཕར་བའི་ཐད་དུ་ཟུག་པའི་མདུད་པ་ལ་མིའི་ས་བོན་ཎི་ཡོད། རོ་མའི་མས་སྣ་ཨྃ་གྱི་གོང་ནས་གྱེས་པའི་རྩ་སྨིན་མཚམས་གཡོན་དུ་ཟུག་པའི་མདུད་པ་ལ་ལྷ་མ་ཡིན་གྱི་སུ་ཡོད།
འོག་ནས་གྱེས་པའི་འདོམ་བར་དུ་ཟུག་པའི་མདུད་པ་ལ་ཡི་དྭགས་ཀྱི་ས་བོན་པྲེ་ཡོད། འོག་ནས་གྱེས་པ་རྐང་མཐིལ་དུ་ཟུག་པའི་མདུད་པ་ལ་དམྱལ་བའི་ས་བོན་ཏྲི་ཡོད། དེ་ལྟར་རིགས་དྲུག་གི་ས་བོན་དང་རྩ་དང་རླུང་སེམས་ཐ་མི་དད་དུ་ལུས་ལ་ཡོད་པས་རིགས་དྲུག་གི་ལས་བསག་ཏུ་རུང་། རྩ་ནང་གི་རླུང་དང་ཐིག་ལེ་ཡང་རིགས་དྲུག་བག་ཆགས་ཀྱི་ཉེར་ལེན་བྱེད། རྣམ་རྟོག་ཀྱང་དེ་སྙེད་རྒྱུ་ཞིང་ལས་བསགས་པ་སྟེ་ཕྱི་ནང་གསང་གསུམ་གྱི་རྟེན་འབྲེལ་ཡིན་ནོ།་་་་་ རིགས་དྲུག་ཏུ་འཁྱམས་པ་དང་སྒོ་ཁེབས་པའི་རྟེན་འབྲེལ་ཡང་དེས་གོ་བར་བྱའོ། ། རྣལ་འབྱོར་པས་བསྒོམས་པས་རིགས་དྲུག་གི་ལས་འཛད་་་་་་དང་པོར་སློངས། བར་དུ་འདག ཐ་མར་ཚར་གཅོད་པའོ་ཅིང་བག་ཆགས་འདག་པའི་དུས་སུ་རྩ་མདུད་ཀྱི་ཡི་གེ་འཇིག་པ་སྟེ་དེའི་དུས་གནས་སྦྱོང་སྣང་་་་་་རྩ་ནང་དུ་རླུང་ཞུགས་ཙ་ན་ལུས་ཉམས། ཡི་གེ་ལ་ཞུགས་ཙ་ན་ངག་ཉམས།
ཡི་གེའི་ནང་ལ་སླེབ་ཙམ་ན་ཐིག་ལེ་སེམས་ཉམས། ཡི་གེ་ཞིག་ནས་དེའི་ཤུལ་ཐིག་ལེས་གང་ཙ་ན་རྩ་འབྱོངས་སོ། ། དེས་འབྲུའི་དུས་སུ་ཐུབ་པར་དྲུག་གོ་རྩ་དེ་འབྱོངས་ན་ཕྱིས་ལས་ཀྱི་སྐབས་སུ་རིགས་དྲུག་གི་སྣང་བ་མི་འཆར་བའོ། ། གཟུགས་ཁམས་ཀྱི་ཨོཾ། གཟུགས་མེད་ཀྱི་ཨཱ། འདོད་ཁམས་ཀྱི་ཧཱུྃ། འཁོར་བའི་རིགས་དྲུག་གི་ས་བོན་དང་ཀྵ་ལ་སོགས་པའི་ཟུང་འཇུག་ཧཱུྃ། སྙིང་པོའི་ཨའོ།་་་་་ དེ་ལྟར་ཁམས་གསུམ་འཁོར་འདས་ཀྱི་རྩ་ཡིག་དེ་རྣམས་གསང་གནས་སུ་འོང་བ་ཡིན། གསང་གནས་བྷ་གའི་དབྱིབས་ཡུམ་ཆེན་མོའི་ཕོ་བྲང་ཡིན།
དེ་ཆོས་ཐམས་ཅད་ཀྱི་འབྱུང་གནས་ཡིན་པས་སོ། ། གནས་ཚུལ་དེ་རྣམས་ལམ་འབྲས་ཀྱི་རྗེས་སུ་འབྲངས་པ་དཔལ་ཆེན་པོ་བིརྺ་པའི་དགོངས་པ་ཡིན། དེ་ལས་གཞན་པ་རྒྱུད་སྡེ་ཐ་དད་ནས་སྤྱི་བོ་ན་ཡོད་པར་འདོད་པ་དང་། སྙིང་ཁ་ན་ཡོད་པར་འདོད་པ་དང་། ལུས་ཐམས་ཅད་ལ་ཁྱབ་པར་འདོད་པ་ཡོད་དེ། རྡོ་རྗེ་ལུས་ཀྱི་གནས་ལུགས་བསམ་གྱིས་མི་ཁྱབ་པ་མ་དགོངས་པའོ། ། དེ་ནས་གསང་བའི་རྡོ་རྗེ་ལ་རྩ་མིག་བཞི་ཡོད་དེ། རྩ་བ་ན་རྩ་ཟླུམ་པོ་ཐ་མིག་ལྟ་བུ་ཡོད། དེ་ནས་ནས་གསུམ་བཅལ་བ་ན་གསང་བ་གྲུ་གསུམ་གྱི་རྩ་ཡོད། དེ་ནས་ནས་གསུམ་བཅལ་བ་ན་འབར་བ་ཀས་པ་རིན་པོ་ཆེའི་ཕོ་བྲང་ན་རྩ་བརྒྱད་ཡོད།
དེའི་དབུས་ན་རྩ་འདབ་བཞི་ཡོད། གཡས་ཀྱི་ཆ་ནས་བྱང་སེམས་རྒྱུ། གཡོན་གྱི་ཆ་ལ་དྲི་ཆུ། འོག་གི་ཆ་ལ་དུས་མེ། སྟེང་གི་ཆ་ལ་མེ་མ་ཡོད་དོ། ། རྡོ་རྗེ་ནོར་བུའི་རྩེ་མོ་ན་གཞུ་ཆེན་གྱི་དབྱིབས་ལྟ་བུའི་རྩ་ཡོད། རྩ་དེ་རྣམས་བྱང་སེམས་འབབ་པའི་རྩ་སུམ་ཅུ་རྩ་གཉིས་ཀྱི་གྱེས་པ་འདོམ་པ་སྟེ་རྩའི་གནས་ལུགས་དང་། རླུང་སེམས་ཀྱི་བྱེད་པ་ལས་སུ་རུང་བ་དང་ཞི་བར་བྱེད་པའོ། ། བུད་མེད་ཀྱི་གསང་གནས་ཀྱི་རྩའི་གནས་ལུགས་དང་། རྩ་ཇི་སྙེད་ཀྱིས་མང་བ་ལ་སོགས་པ་གསང་ཁྲིད་དུ་ལྟའོ། །
དེ་ལྟར་གསང་གནས་ཀྱི་རྩ་སུམ་ཅུ་སོ་གཉིས་པོ་དེ་བདེ་ཆེན་གྱི་རྩ་དང་འབྲེལ་ཞིང་། རྩ་སུམ་ཅུ་སོ་གཉིས་དང་འབྲེལ་བས་དྭངས་མ་བདེ་ཆེན་དུ་འདུས་ཤིང་གསང་གནས་སུ་འབབ་པའོ། ། དེ་ལྟར་འཁོར་ལོ་ལྔ་པོ་དེ་ནང་ན་ཡོད་པས། ཕྱི་རོལ་དུ་འབྱུང་བ་ལྔ་དང་འགྲོ་བ་ལྔ་དང་ཉོན་མོངས་པ་ལྔ་ལ་སོགས་པ་ལྔ་ཚན་གྱི་ཆོས་ཇི་སྙེད་ཅིག་འབྱུང་བ་ཡིན་ཏེ། དེ་ཡང་དཔལ་ཀུན་ཏུ་ཁ་སྦྱོར་ལས། ཕྱི་རོལ་ཇི་བཞིན་ནང་ཇི་བཞིན། ། སྡོམ་པའི་དེ་ཉིད་རབ་གསལ་བྱ། ། ཞེས་གསུངས་སོ། ། འཁོར་ལོ་གསུམ་དང་རྩ་གསུམ་ལས་གྱེས་པའི་རྩ་རྣམས་འདུས་པ་ལས། འདབ་མ་བརྒྱད་དང་།
བཅུ་དྲུག་དང་། བཞི་ལ་སོགས་པ་ཡིན། ཕྱེ་བ་ལས་དྲུག་ཅུ་རྩ་བཞི་དང་སུམ་ཅུ་སོ་བཞི་རྣམས་ཡིན་ནོ། ། བླ་མ་རྩ་མི་སངས་རྒྱས་གྲགས་པའི་ཞལ་ནས། གསུམ་པོ་འདུས་དང་ཕྱེ་བ་ཡིས། ། དྲུག་དང་ལྔ་ནི་གོ་རིམ་བཞིན། ། ཞེས་པས། འདུས་པ་ལས་འཁོར་ལོ་དྲུག་དུ་འོང་ལ། ཕྱེ་བ་ལས་ལྔ་རུ་འགྲོ་བའོ། ། འཁོར་ལོ་དེ་རྣམས་ཀྱི་བར་ན་སོར་ཕྱེད་དང་༼བཅུ་གསུམ་༽བཅུ་གསུམ་ཡོད་པར་གསུངས་སོ། །
ལམ་འབྲས་ནས་བཤད་པའི་འཁོར་ལོ་བཅོ་བརྒྱད་ལ། འཁོར་ལོ་མི་གཡོ་བ་གཉིས་ནི་སྤྱི་གཙུག་གི་ཧཾ་དང་ལྟེ་འོག་གི་ཨ་ཐུང་ཡིན། གཡོ་བ་བཞི་ནི། སྤྱི་བོ་མགྲིན་པ་སྙིང་ཁ་ལྟེ་བ་བཞི་ཡིན། ། ཚིགས་བཅུ་གཉིས་ཀྱི་འཁོར་ལོ་ལ་རྩ་འདུས། རྩ་འཛིངས། རྩ་འཛིན་ཅེས་པ་ཡུལ་ཉི་ཤུ་རྩ་བཞིའི་རྩ་མི་ཕྱེད་མ་ལ་སོགས་པ་ལས་གྱེས་པ་མང་དུ་ཡོད་དོ། ། རྩ་འཛིན་ཆུང་ངུ་ཞེས་བྱ་བ་སྐྲ་ཤད་འཛིངས་པ་ལྟར་ཡོད། པགས་པའི་རྩ་ཤོལ་འདབ་ལ་གྲོག་མོ་བརྒྱུས་པ་ལྟར་ཡོད། འདྲེའི་རྩ་ཞེས་བྱ་བ་གློ་བ་ལ་བཙན་གྱི་རྩ་ཡོད།
སྙིང་ལ་རྒྱལ་པོའི་རྩ་ཡོད། མཆིན་པ་དང་མཁལ་མ་ལ་མ་མོའི། ཕོ་བ་ལ་ཐེའུ་རང་གི རྒྱུ་མ་ལ་ཀླུའི། རྩ་དེ་རྣམས་་་་་་ནག་པོའི་ལས་དང་རྣམ་རྟོག་གིས་ཁ་བྱེ་བས་གདོན་འཇུག དེ་རྣམས་་་་་་སྲིན་ལག་བསྡམས་པས་ཁ་སྨྲ་བའི་འོང་ཀྱི་གནད་ལག་པའི་སྲིན་ལག་ལ་གཙོ་བོའི་ཚུལ་དུ་ཡོད་དོ། ། དེའི་རྩ་སྣ་རྐང་པའི་སྲིན་མཛུབ་ལ་་་་་་ཉལ་ལུགས་ཉེས་པས་འདྲེས་གནོན་པ་ཕལ་པའི་ཚུལ་དུ་ཡོད། མྱ་ངན་གྱི་རྩ་ཞེས་བྱ་བ་རྐང་པའི་མཐེ་བོ་དང་བོལ་གོང་ལ་གཙོ་བོའི་ཚུལ་དུ་ཡོད། དེའི་རྩ་སྣ་ལག་པའི་མཐེབ་ཆེན་ལ་ཡོད། རྩ་རྒྱུད་དེ་སྒྱིད་ཁུང་་་་་་འཇིགས་སྐྲག་ཙམ་ན་སྒྱིད་པ་རེངས་པ་དང་འདར་བ།
དུ་སླེབ་པ་དང་ཉམ་ང་བའི་རྩ་སྟེ་རྩ་ནགས་ཚལ་མ་དང་འབྲེལ་ཡོད། རྩ་རྒྱུད་དེ་མཁལ་མའི་ཕྱི་སྐོར་ན་སླེབ་པ་གཡལ་གྱི་རྩ།་་་་་ གཡལ་བྱུང་ཙ་ན་མཆི་མ་འོང་བའི་གནད། དེའི་མིག་རྩ་འཁྱིལ་བ་ཡིན་ཏེ་མཆི་མའི་རྩ་ཡིན། རྩ་གྲུབ་མ་དང་འབྲེལ་ཡོད། མཁལ་མའི་ནང་སྐོར་ནས་མགྲིན་པར་སླེབ་པའི་རྩ་ཅིག་ཡོད་དེ། འདར་བ་ལས་སྐྱིགས་བུ་འོང་། རྩ་་་་་་སྣ་བྲུས་ན་བྲིད་པ་འོང་བའི་གནད། མཚན་མོ་མ་ལས་གྱེས་ནས་གློ་བ་དང་སྙིང་ལ་ཟུག་པའི་རྩ་ཞིག་ཡོད། དེའི་འདུ་འཕྲོད་ལས་སྦྲིད་པ་འོང་སྟེ་སྙིང་གསལ་བར་སྟོན་ནོ། །
དེའི་ཚེ་སྐྱབས་གནས་དྲན་པ་ཙམ་མ་བྱུང་ན་གནོད་སྦྱིན་གྱིས་མདངས་འཕྲོག་པས་ཚེ་ལ་གཟན་ཞེས་རྗེས་བླ་མའི་གསུང་། དེ་རྣམས་འཁོར་ལོ་བཅོ་བརྒྱད་ཀྱི་རྩ་སྟེ། དེའི་སྟེང་ལས་བྱེད་པའི་འཁོར་ལོ་བཤང་བའི་རླུང་དང་སུམ་མདོའི་མེ་གཉིས་བསྣན་ནས་འཁོར་ལོ་ཉི་ཤུའོ། ། གཞན་ཡང་རྡོ་རྗེའི་ལུས་ལ་མི་འདོད་པའི་རྩ་རིགས་དྲུག་ཡོད་དེ། ཉལ་མ་དང་། ཞར་མ་དང་། བོང་མ་དང་། དོང་མ་དང་། འཛིངས་མ་དང་། འཆུས་མའོ། །
ཉལ་མ་ལུས་ལ་མང་ན་ལུས་ཤིན་ཏུ་ལེབ་ཅིང་ཐུང་། བསྒོམ་པའི་ཉམས་ལ་འཕྲེད་ལ་ཉལ་བ་ལྟ་བུ་སྣང་བ་འོང་། ། རྩ་ཞར་མ་ལུས་ལ་མང་ན་ལུས་ཤིན་ཏུ་སྡུད། བསྒོམ་པའི་ཉམས་ལ་བྲག་བར་དུ་བསྡམས་པ་ལྟ་བུའི་སྣང་བ་འོང་། རྩ་བོང་མ་ཞེས་བྱ་བ་དེར་ཁམས་སོང་ཚད་འདྲུལ་བ་གཅིག་ཡོད། དེ་ལུས་ལ་མང་ན་སྲིད་མི་འཛིན། བསྒོམས་ཀྱང་ཐིག་ལེ་མི་རྒྱས། རྩ་དོང་མ་ཞེས་བྱ་བ་དེར་ཁམས་མི་འཇུག་པ་གཅིག་ཡོད། དེ་ལུས་ལ་ཡོད་པ་ལ་མ་ནིང་དང་བླུགས་པ་འོང་། བསྒོམ་ཀྱང་བདེ་བ་མི་སྐྱེ།
འཛིངས་མ་ལུས་ལ་མང་ན། ན་ཚ་མང་། ལུས་ངན། བསྒོམས་ན་རྩ་ཟུག་རླུང་ཟུག་མང་དུ་འབྱུང་། འཆུས་མ་ལུས་ལ་མང་ན་ལུས་ཀྱོག་པོར་འོང་། བསྒོམས་ཀྱང་གེགས་འབའ་ཞིག་ལས་ཡོན་ཏན་མི་སྐྱེད་དེ། དེ་རྣམས་ལུས་ལ་ཡོད་ན་གསང་སྔགས་ཀྱི་རྟེན་དལ་འབྱོར་མཚན་ལྡན་མི་གཏུབ་བོ། ། གཞན་ཡང་ཕོ་རྩ་མོ་རྩ་མ་ནིང་གི་རྩ་ཞེས་བྱ་བ་ཕོ་རྩ་དོག་ལ་མདུད་དང་བཅས་ལུས་ཀྱི་ཕྱིར་ཐོན་་་་་་གེགས་དང་ཡོན་ཏན་གཉིས་ཀ་ཡོང་བ་མང་འོང་། མོ་རྩ་ཤར་ལ་མདུད་པ་མེད་པ་་་་་་ཡོན་ཏན་མང་པོ་སྐྱོན་ཉུང་ནང་དུ་ནུབ་འོང་། མ་ནིང་རྩ་སྙོམས་པར་འོང་ངོ་།་་་་་
གེགས་དང་ཡོན་ཏན་གཉིས་ཀ་ཉུང་ངོ་། ། དེ་རྣམས་ལ་རིང་ཤོས་འདོམ་གང་དང་སོར་གཉིས་ཡོད། ཐུང་ཤོས་སོར་ཕྱེད་ཡོད།་་་་་ གང་ལ་གནས་ཞལ་ལས་ཤེས་སོ། ། གཞན་ངེས་མེད་དུ་ཡོད་དེ་རྩའི་གནད་དང་ངོས་འཛིན་ཞལ་ལས་ཤེས་པར་བྱའོ། ། དེ་རྣམས་ནི་རྩའི་གནས་ལུགས་ཆེ་ལོང་ཙམ་སྟེ་རྒྱས་པར་བརྗོད་ན་བསམ་གྱིས་མི་ཁྱབ་ཅིང་མི་ལང་བར་ཤེས་པར་བྱའོ། ། ད་ནི་ལུས་ཀྱི་ཆོས་གསུམ་པ། བྱང་ཆུབ་སེམས་དང་ནི་ཞེས་པ་སྟེ། རྩ་གང་ན་གནས་པ་ལ་བྱང་ཆུབ་ཀྱི་སེམས་གནས་ཏེ། དེའང་ལུས་ཀྱི་ཟུངས་བྱང་ཆུབ་ཀྱི་སེམས་རྟེན་ཡིན་པས་གཉིས་ཀའི་ཆོས་སུ་འོང་སྟེ།
རྩ་ལ་རླུང་བརྟེན། རླུང་ལ་ཐིག་ལེ་བརྟེན། ཐིག་ལེ་ལ་སེམས་བརྟེན་ནས་གཅིག་ལ་གཅིག་རྟེན་ཁྱིམ་དང་ནོར་དང་བདག་པོའི་ཚུལ་དུ་གནས་སོ། ། རྒྱས་པར་འོག་ཏུ་སྟོན་ཏོ། ། ལུས་ཀྱི་ཆོས་བཞི་པ། མི་གཙང་རྫས་དང་ཞེས་པ་སྐྲ་དང་བ་སྤུ་ལ་སོགས་པ་སྐྱེད་པའི་ཁམས་སུམ་ཅུ་སོ་གཉིས་ཏེ། མཚན་ཉིད་པས་མི་གཙང་བའི་རྫས་སུམ་ཅུ་རྩ་གཉིས་ཟེར། གསང་སྔགས་པས་ཡུལ་སུམ་ཅུ་སོ་བདུན་གྱི་དཔའ་བོ་ཉི་ཤུ་རྩ་བཞི་ལ་སོགས་པར་འདོད་དོ། ། ལུས་ལ་སྲིན་བུའི་རིགས་ཀྱང་་་་་་ཟས་ལུས་ཟུངས་བདུན་གྱི་སྙིགས་མ་དང་དྲིས་འཚོ་བའི། སྟོང་ཕྲག་བརྒྱད་ཅུ་ཡོད་པར་གསུངས་སོ། །
ལུས་ཀྱི་ཆོས་ལྔ་པ་རྣམ་རྟོག་གི་ཁམས་ལྔ་རྒྱུའི་ཚུལ་དུ་གྲུབ་ཅིང་འདུས་པ་ལས། རིག་པ་འབྲས་བུའི་ཚུལ་དུ་འདྲེས་ནས་ཁམས་ལྔ་ཚུར་སྣང་བ་དང་ཤེས་པས་ཕར་འཛིན་པ་གཉིས་མདུང་ཁྱིམ་བཞིན་དུ་རྒྱུ་འབྲས་ཀྱི་རྟེན་འབྲེལ་འཛོམ་པ་ལས་་་་་་དབུས་སུ་ཚུད། ལུས་སུ་གྲུབ་པ་སྟེ། ལུས་རྣམ་རྟོག་གི་རང་གཟུགས་དང་། སེམས་རང་སྣང་ཤར་བས་ལུས་སེམས་དབྱེར་མེད་ཀྱང་དེ་ལྟར་འོང་བ་ལགས། དཔལ་རྡོ་རྗེ་གདན་བཞིའི་གསང་བའི་ལེའུ་གསུམ་པ་ལས། ཆུ་ནི་སེམས་ལས་བྱུང་བས་ན། ། རྣམ་པར་ཤེས་པ་ཆུ་ཡི་ཁམས། ། གལ་ཏེ་ཆུ་ཉིད་གཞན་དུ་ན། ། ཤི་ནས་ཅི་སྟེ་ཆུ་མི་འབྱུང་།
རྣམ་ཤེས་མེ་ལས་འབྱུང་བས་ན། ། ལུས་ལ་དྲོ་བ་ཉིད་དུ་ངེས། ། ཡེ་ཤེས་འཕོས་པའི་ལུས་ལ་ནི། ། ཅི་སྟེ་དྲོ་བ་ཉིད་མི་སྣང་། ། རྣམ་ཤེས་རླུང་གི་ལུས་དག་ལ། ། འབྱུང་འཇུག་དབུགས་ནི་དུ་བ་འདྲ། ། ཡེ་ཤེས་འཕོས་པའི་ལུས་དག་ལ། ། དེ་དག་ལ་ཡང་དབུགས་མེད་དོ། ། སེམས་ནི་ས་རུ་འབྱུང་བས་ན། ། ལྕི་བ་རུ་ནི་སྣང་བ་ཉིད། །
ཡེ་ཤེས་འཕོས་པའི་ལུས་དག་ནི། ། ཆུ་ཡི་ནང་དུ་ལྡིང་བའོ། ། ལུས་ཀྱི་ཚད་མ་ལྔ་ཆར་ཡང་། ། ལྔ་ཆར་་་་་་སེམས་གཅིག་གཅིག་གི་ངོ་བོ་སྟེ། ། གཅིག་ཏུ་གྱུར་བར་ཤེས་བྱས་ནས། ། རྣལ་འབྱོར་པ་ཡི་་་་་་སེམས་རང་གང་ན་གནས་ལྟའོ། ། ཕྱག་ཐིག་ལས། འབྱུང་བ་ཆེན་པོ་བཞི་པོ་ནི། ། སྲོག་གི་རྟེན་དུ་ཤེས་པར་བྱ། ། ཡང་ན་སྲོག་ནི་དེ་རྣམས་རྟེན། །
ལེགས་དགྱེས་དབང་མོས་ཤེས་པར་གྱིས། ། ཅེས་སོ། ། ཞེས་རྒྱ་ཆེར་གསུངས་ཏེ། སེམས་ཉིད་རྣམ་རྟོག་གི་རང་གཟུགས་འབྱུང་བ་ལྔར་ཤར་བ་ལས། ལས་དང་བག་ཆགས་ཀྱིས་རང་གཟུགས་སུ་གྲུབ་པ་སྟེ། སེམས་བྱུང་རྣམ་རྟོག་ཀྱང་ལུས་ཀྱི་ཆོས་སུ་བཤད་དོ། ། སྤྱི་དོན་གཉིས་པ་ངག་དངོས་པའི་གནས་ལུགས་ལ་ཆོས་ལྔ་སྟེ། དེ་ཡང་རྡོ་རྗེ་ཕྲེང་བ་ལས། ངག་ནི་འབྱུང་བ་ལྔ་རྣམས་དང་། ། ཡི་གེ་་་་་་གཉིས་དང་ནི་དབྱངས་་་་་་དང་གསུམ་རྣམས་དང་། །
སྦྱོར་བ་དང་་་་་་བཞི་ནི་ཚིག་དག་གིས། ། ངག་གི་ཆོས་ནི་གནས་པ་ཡིན། ། ཞེས་གསུངས་པ་ལས། དང་པོ་འབྱུང་བ་ལྔ་རྣམས་དང་། ཞེས་པས་འབྱུང་བ་ལྔའི་དང་པོ་རླུང་སྟེ། རླུང་ལ་རགས་པ་དང་ཕྲ་བ་གཉིས་ལས། རླུང་རགས་པའི་དབང་དུ་བྱས་ནས། ཕྱག་ཐིག་ལས། ཐོག་མར་འབྱུང་དང་རྡུབ་པའི་གྲང་། ཉི་ཁྲི་དང་ནི་ཆིག་སྟོང་དང་།
དེ་བཞིན་གྲངས་ནི་བརྒྱ་ཕྲག་དྲུག ཉིན་དང་མཚན་མོ་ངེས་པར་རྒྱུ། ཞེས་རླུང་གི་རིགས་བཅུ། གྲངས་ཉི་ཁྲི་ཆིག་སྟོང་དྲུག་བརྒྱ། སྒོ་དགུའི་རླུང་ལུས་ཆ་ཤས་ཐམས་ཅད་ལ་ཁྱབ་པར་རྒྱུ་བ་དང་། བསྡུ་ན་སྟེང་འོག་སྲོག་རྩོལ་རླུང་འབྱུང་འཇུག་གནས་གསུམ། ཕོ་མོ་མ་ནིང་གི་རླུང་ངོ་། ། དེའང་དགོངས་པ་ལུང་སྟོན་པ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། བྱང་ཆུབ་སེམས་ནི་རླུང་་་་་་རྣམ་པར་ཤེས་པ་གྱུར་ཅིང་། ། ནམ་མཁའ་་་་་་ཕྱི་ནང་མེད་ན་པ་ལ་ནི་རྣམ་གནས་པ། །
འབྱུང་བ་་་་་་སེམས་ཅན་ཀུན་གྱི་སྲོག་ཡིན་ཏེ། ། ལྔ་པའི་བདག་ཉིད་་་་་་རྩ་བ་ཡན་ལག་བཅུ་མིང་ཅན། ། རྟེན་འབྲེལ་བཅུ་གཉིས་་་་་་འཕོ་བ་བཅུ་གཉིས་ཞེས་གྲགས་པ། ། ངོ་བོ་ཉིད་རྣམ་འབྱུང་འཇུག་གནས་གསུམ་དུ་འགྱུར། ། རླུང་ཞེས་བྱ་བའི་བྱང་ཆུབ་སེམས། ། རྣམ་ཤེས་ཀུན་གྱི་གཙོ་འདི་ཡིན། ། ཞེས་གསུངས་ཏེ། རླུང་ཐམས་ཅད་འབྱུང་བ་ལྔའི་བདག་ཉིད། མིང་གི་དབྱེ་བས་བཅུ། ཁྱིམ་བཅུ་གཉིས་སུ་འཕོ་བ།
རང་གི་ངོ་བོ་འབྱུང་འཇུག་གནས་གསུམ་མོ། ། དེ་ལ་དབྱེ་བ་ནི། རྡོ་རྗེ་ཕྲེང་བ་ཞེས་བྱ་བ་རྣལ་འབྱོར་ཆེན་པོའི་རྒྱུད་ལས། རླུང་བཅུ་གསུངས་པ་འདི་ལྟ་སྟེ། རྩ་བའི་རླུང་ལྔ་་་་་་སྲོག་དང་། ཐུར་དུ་སེལ་བ་དང་། གྱེན་དུ་རྒྱུ་བ་དང་། མཉམ་གནས་དང་། ཁྱབ་བྱེད་དང་། ཡན་ལག་གི་རླུང་ལྔ།
ལྟང་ཞིང་རྒྱུ་བ་དང་། རྣམ་པར་རྒྱུ་བ་དང་། ཡང་དག་པར་རྒྱུ་བ་དང་། རབ་ཏུ་རྒྱུ་བ་དང་། ངེས་པར་རྒྱུ་བའོ། ། སྲོག་ལ་སོགས་པའི་རླུང་ལྔ་ནི་ཕུང་པོ་ལྔའི་གནས་ལ་བརྟེན་ནས་སྙིང་ལ་སོགས་པ་ཕུང་པོ་ལྔའི་བྱ་བ་བྱེད་དོ། ། རྒྱུ་བ་ལ་སོགས་པའི་རླུང་ལྔ་ནི་དབང་པོ་ལྔ་ལ་བརྟེན་ནས་ཕྱི་རོལ་གྱི་བྱ་བ་བྱེད་དོ། ། ཅེས་གསུངས་སྟེ། རྩ་བའི་རླུང་ལྔ་ནི་ཕུང་པོ་ལྔའི་གནས་ལ་བརྟེན་ནས་ཕུང་པོ་ལྔའི་བྱ་བ་བྱེད་དེ། ཁྱབ་བྱེད་ཀྱིས་གཟུགས་ཀྱི་ཕུང་པོ།
མཉམ་གནས་ཀྱིས་ཚོར་བའི་ཕུང་པོ། གྱེན་རྒྱུས་འདུ་ཤེས་ཀྱི་ཕུང་པོ། ཐུར་སེལ་གྱིས་འདུ་བྱེད་ཀྱི་ཕུང་པོ། སྲོག་འཛིན་གྱིས་རྣམ་པར་ཤེས་པའི་ཕུང་པོའི་བྱ་བ་བྱེད་དེ། ། དེ་རྣམས་ནི་སངས་རྒྱས་ལྔའོ། ། ཡན་ལག་གི་རླུང་ལྔ་ནི། དབང་པོ་ལྔ་ལ་གནས་ནས་ཡུལ་ལྔ་འཛིན་ཏེ་ཕྱི་རོལ་གྱི་བྱ་བ་བྱེད་དེ། ། དེ་ནི་བྱང་ཆུབ་སེམས་དཔའ་ལྔའོ། ། དེ་རྣམས་དབུ་མར་འཇུག་ཅིང་འགྲོ་འོང་མེད་པ་རྣམ་རྟོག་དང་བྲལ་བ། ཡེ་ཤེས་ཀྱི་རླུང་ངོ་།
ཉི་ཟླ་ནས་རྒྱུ་བ་འབྱུང་འཇུག་དང་བཅས་པ་རྣམ་རྟོག་སྣ་ཚོགས་སུ་གཡོ་བ་ལས་ཀྱི་རླུང་སྟེ་འཇིག་རྟེན་པའི་ལམ་མན་ཆད་དུ་ལས་བཅུ་བྱེད་པས་དེ་སྐད་ཅེས་བྱའོ། ། དེ་ཡང་དགོངས་པ་ལུང་སྟོན་པ་ལས། དེ་་་་་་རྩ་བའི་རླུང་ལྔ་ནས་དེ་བཞིན་གཤེགས་ཀུན་དང་། ། དེ་བཞིན་་་་་་ཡན་ལག་གི་རླུང་ལྔ་བྱང་ཆུབ་སེམས་དཔའ་རྣམས། ། ཡེ་ཤེས་ཀྱི་རླུང་་་་་་དེ་བཞིན་གཤེགས་པའི་བདག་པོ་སྟེ། ། མཉེས་པའི་ཕྱིར་ནི་་་་་་དྷཱུ་ཏཱིར་བཞུགས་པར་འགྱུར། ། སྲོག་དང་ཐུར་སེལ་གྱེན་རྒྱུ་དང་། ཁྱབ་དང་མཉམ་གནས་ཞེས་བཤད་དང་། ། ཀླུ་དང་རུས་སྦལ་རྩངས་པ་དང་། ། ལྷས་བྱིན་དང་ནི་གཞུ་ལས་རྒྱལ། །
དེ་དག་བདག་གཟུགས་་་་་་ཕོ་རླུང་བུད་མེད་་་་་་མོ་རླུང་དང་། ། སླར་་་་་་མ་ནིང་གི་རླུང་ཡང་སྤྲུལ་པ་མཛད་པ་ཡིན། ། ཞེས་སོ། ། དེ་ལ་སྲོག་་་་་་རྩ་བའི་རླུང་འཛིན་པའི་རླུང་ནི་སྙིང་དང་སྲོག་པ་རྩ་ལ་གནས། ལུས་དང་སེམས་མི་འབྲལ་བར་བྱེད། ང་དང་བདག་འཛིན་པར་བྱེད། གྱེན་དུ་རྒྱུ་བའི་རླུང་མགྲིན་པའི་ཨོཾ་ལས་ཨོལ་མདུད་པའི་ནང་ན་གནས་་་་་་ཞལ་ལས་ཤེས་སོ། ། ཟས་འཕུལ་བ་དང་གྱེན་དུ་འདྲེན་པར་བྱེད། སྨྲ་བ་དང་རྒོད་པར་བྱེད། ཐུར་དུ་སེལ་བའི་རླུང་བཤང་གཅིའི་བར་ན་གནས།
སིཧླ་དང་ག་བུར་གླ་རྩི་དང་གཞི་མཉམ་འཕེན་པ་དང་སྡོམ་པར་བྱེད། མཉམ་གནས་ཀྱི་རླུང་ལྟེ་བ་གནས། ཟས་འཇུ་ཞིང་དྭངས་སྙིགས་ཕྱེ་ནས་དྭངས་མས་ལུས་ཟུངས་བདུན་དུ་སྐྱེད། སྙིགས་མ་ཐུར་དུ་སྐྱེལ་བར་བྱེད། ཁྱབ་བྱེད་ཀྱི་རླུང་སྤྱི་བོ་དང་ཚིགས་ཆེན་བཅུ་གཉིས་ལ་་་་་་ཞལ་ལས་ཤེས་གནས། ལུས་འགྲོ་འདུག་འདེགས་འཇོག་ལ་སོགས་པ་ལུས་ཀྱི་འདུ་བྱེད་རྣམས་བྱེད།

ལྡང་ཞིང་རྒྱུ་བ་མིག་གི་དབང་པོ་ལ་གནས། གཟུགས་་་་་་རབ་འབྲིང་གསུམ་རིག་པར་བྱེད། རྣམ་པར་རྒྱུ་བར་རྣ་བའི་དབང་པོ་ལ་གནས། སྒྲ་རབ་འབྲིང་གསུམ་རིག་པར་བྱེད། ཡང་དག་པར་རྒྱུ་བ་སྣའི་དབང་པོ་ལ་གནས། དྲི་རབ་འབྲིང་གསུམ་རིག་པར་བྱེད། ངེས་པར་རྒྱུ་བ་ལུས་ཀྱི་དབང་པོ་ལ་གནས། རེག་བྱ་རབ་འབྲིང་གསུམ་རིག་པར་བྱེད། རབ་ཏུ་རྒྱུ་བ་ལྕེའི་དབང་པོ་ལ་གནས། རོ་རབ་འབྲིང་གསུམ་རིག་པར་བྱེད་དོ། ། ཡང་དགོངས་པ་ལུང་སྟོན་གྱི།
ཀླུ་དང་རུས་སྦལ་རྩངས་པ་དང་། ། ལྷས་བྱིན་དང་ནི་གཞུ་ལས་རྒྱལ། ། ཞེས་པ་ནི། སྲོག་འཛིན་གྱི་རླུང་དབང་པོ་ལྔའི་ནང་དུ་རྒྱུ་བ་ཡན་ལག་གི་རླུང་ལྔ་སྟེ། དེའང་དེ་དང་འབྲེལ་བའི་ཡན་ལག་གི་རླུང་ལྔ། དབང་པོ་ལྔ་དང་དོན་སྙིང་ལྔ་འབྲེལ་ནས་དེའི་རླུང་གི་བྱ་བ་བྱེད་པའོ། ། ཀླུ་ཅེས་པ་རྒྱུ་བ་སྟེ་སྒྱུ་མ་སྦྲུལ་ལྟ་བུ་ལ་གནས་ནས་མིག་དང་གཟུགས་སུ་སྤྲོད་པའོ། ། རུས་སྦལ་ཞེས་པ་རྣ་བར་རྒྱུ་བ་སྟེ་མཆིན་པ་རུས་སྦལ་ལྟ་བུ་ལ་གནས་ནས་རྣ་བ་སྒྲ་དང་སྤྲོད་པའོ། ། རྩངས་པ་ཞེས་པ་ཡང་དག་པར་རྒྱུ་བ་སྟེ་གློ་རྩངས་པ་ལྟ་བུ་ལ་གནས་ནས་སྣ་དྲི་དང་སྤྲོད་པར་བྱེད་པའོ། ། ལྷས་བྱིན་ཞེས་པ་རབ་ཏུ་རྒྱུ་བ་སྟེ་སྙིང་ལྷས་བྱིན་ལྟ་བུ་ལ་གནས་ནས་ལྕེ་རོ་དང་སྤྲོད་པའོ། །
གཞུ་རྒྱལ་ཞེས་པ་ངེས་པར་རྒྱུ་བ་སྟེ་མཁལ་མ་གཞུ་ལྟ་བུ་ལ་གནས་ནས་ལུས་རེག་བྱ་དང་སྤྲོད་པར་བྱེད་དེ། དེ་རྣམས་ཀྱང་འབྱུང་བ་ལྔའི་རླུང་གི་ནུས་པ་སྟེ། ཆུ་རླུང་གི་དྭངས་མས་གཟུགས་མཐོང་། ས་རླུང་གིས་དྲི་ཚོར། རླུང་གི་རླུང་གིས་སྒྲ་ཐོས། མེ་རླུང་གིས་རོ་མྱོང་། ནམ་མཁའི་རླུང་གིས་རེག་བྱ་ཉམས་སུ་མྱོང་བའོ། ། དེ་སྲོག་འཛིན་གྱི་བྱ་བ་ལས་ཀྱི་སྒོ་ནས་ཀྱང་བཏགས་ཏེ། དྲི་ཆེན་གྱི་ནད་རྣམས་སྒྲེག་པར་བྱེད་པས་གླུ། ཡན་ལག་བརྐྱང་བསྐུམ་བྱེད་པས་རུས་སྦལ།
ཁྲོ་ཞིང་འཁྲུག་པར་བྱེད་པས་རྩངས་པ། གཡལ་ཞིང་ཆགས་པར་བྱེད་པས་ལྷས་བྱིན། སྦྲིད་པ་དང་སྲོག་མི་འདོར་བས་གཞུ་ལས་རྒྱལ་ལོ། ། དཔལ་དུས་ཀྱི་འཁོར་ལོའི་རྒྱུད་ལས། སྲོག་གིས་སྡེབས་བྱེད་ཉི་ཟླའི་ལམ་འགྲོ་ཐུར་སེལ་ཐུར་དུ་འབྱིན་ལ་རོ་རྣམས་མ་ལུས་ལུས་ལ་འཁྱེར་བ་མཉམ་གནས་ཀྱིས། ། གྱེན་དུ་རྒྱུ་བས་ལུས་སྐྱོད་པས་ནི་ཁ་དང་རྐང་པ་ལག་པ་རྣམས་ཀྱང་གླུ་དང་གར་བྱེད་པ། ཁྱབ་བྱེད་ནད་རྣམས་བསྐྱོད་པར་བྱེད་དེ་རང་བཞིན་ཡོན་ཏན་དབང་གིས་ལུས་འཁྱོག་པ་ཡང་དེ་བཞིན་ནོ། ། ཀླུ་ཡིས་སྒྲེག་པ་ཉིད་དེ་ལག་པ་དང་ནི་རྐང་པ་བསྐུམ་པའི་རླུང་ནི་རུ་སྦལ་གྱིས། ། ཁྲོ་བ་དང་ནི་འཁྲུག་པ་མ་ལུས་རླུང་ནི་རྩངས་པ་ཡིན་ལ་ལྷས་བྱིན་གྱིས་ནི་གཡལ་བར་བྱེད། ལུས་ལ་དེ་ཉིད་ལྔ་པོ་བྲལ་བར་གྱུར་གྱི་བར་དུ་མི་བདག་རླུང་ནི་ནོར་ལས་རྒྱལ། །
ཞེས་སོ། ། རྒྱལ་པོ་ཨིནྡྲ་བྷཱུ་ཏིས་རྡོ་རྗེའི་ཚིག་་་་་་གསང་ཁྲིད་བརྒྱད་ནས། ཀླུ་ཡིས་སྒོ་བཞི་དབྱེ་བར་བྱེད། ། རུས་སྦལ་གྱིས་ནི་འཕོ་བར་བྱེད། ། རྩངས་པས་སྒོ་དྲུག་བགྲོད་པར་བྱེད། ། ལྷས་བྱིན་གྱིས་ནི་རྟ་བྱས་ལ། ། གཞུ་རྒྱལ་གྱིས་ནི་འདོད་པ་འཛིན། ། ཅེས་པའི་གནད་ཀྱང་རླུང་བཅུ་པོ་དེ་ཡིན་ནོ། ། རླུང་བཅུ་པོ་འདི་དག་ལ། སངས་རྒྱས་ཐམས་ཅད་དང་མཉམ་པར་སྦྱོར་བ་མཁའ་འགྲོ་མ་སྒྱུ་མ་བདེ་མཆོག་གི་རྒྱུད་ལས།
སྒྲ་ཇི་བཞིན་མ་ཡིན་པ་གསུངས་ཏེ། རྩ་བའི་རླུང་ལྔ། ཀོ་ཊ་ཀྵ།་་་་་ གྱེན་རྒྱུ། ཀོ་ཏ་བྷ།་་་་་ སྲོག་འཛིན། ཀོ་ཏ།་་་་་ མཉམ་གནས། ཀོ་ཏ་བྷ་ཤུ།་་་་་ ཐུར་སེལ།
ཀོ་རི་ཏ་ཀ།་་་་་ ཁྱབ་བྱེད། ཡན་ལག་གི་རླུང་ལྔ། ཀོ་ལ་ཀྵ།་་་་་ ལྡང་ཞིང་རྒྱུ་བ། ཀོ་ལ་བྷ།་་་་་ རྣམ་པར་རྒྱུ་བ། ཀོ་ལ།་་་་་ ཡང་དག་རྒྱུ་བ། ཀོ་ལ་བྷ་ཙ།་་་་་
རབ་ཏུ་རྒྱུ་བ། ཀོ་ལ་ཏ་ཐཱ།་་་་་ ངེས་པར་རྒྱུ་བ། ཞེས་གསུངས་སོ། ། དེ་ལྟར་རླུང་བཅུ་པོ་དེ་ལ་འབྱུང་འཇུག་གནས་གསུམ་སྟེ། དེ་ཡང་ལོ་ཉི་ཤུ་རྩ་ལྔ་ཡན་དེ་ནང་དུ་འཇུག་པ་ནུས་པ་ཆེ་བས་ལུང་ཀྱང་ཇེ་རྒྱས་སྐྱེད་པའོ། ། ཉི་ཤུ་རྩ་ལྔ་ནས་བཞི་བཅུ་ཞེ་ལྔའི་བར་དུ་གནས་པ་ནུས་པ་ཆེ་བས་ལུས་རྫོགས་ཤིང་བརྟན་པའོ། ། བཞི་བཅུ་ཞེ་ལྔ་མན་ཆད་འབྱུང་བ་ནུས་པ་ཆེ་བས་ལུས་རྒས་ཤིང་འཁོགས་པའོ། ། དེ་རྣམས་ལ་ཕོ་མོ་མ་ནིང་གི་རླུང་སྟེ། ཕོ་རླུང་རྩུབ་ལ་ཐུང་བ།
མོ་རླུང་རིང་ལ་འཇམ་པ། མ་ནིང་རླུང་སྙོམས་པའོ། ། སྲོག་རྩོལ་གྱི་རླུང་ནི་སྲོག་གི་རླུང་ཞེས་བྱ་བ། སྟེང་འོག་ལས་སྟེང་། འབྱུང་འཇུག་ལས་་་་་་ནང་དུ་འཇུག་པ། གཡས་གཡོན་ལས་གཡོན་ནས་རྒྱུ་བའོ། ། རྩོལ་བའི་རླུང་ནི་སྟེང་འོག་ལས་འོག འབྱུང་འཇུག་ལས་འབྱུང་བ། གཡས་གཡོན་ལས་གཡས་པའོ། ། སྟེང་འོག་གི་རླུང་ནི་སྟེང་རླུང་ལྟེ་བ་ཡན་ཆད་དུ་རྩ་སུམ་ཅུ་རྩ་གཉིས་ལ་བརྟེན་ནས་ཉི་ཁྲི་ཆིག་སྟོང་དྲུག་བརྒྱ་རྒྱུའོ། །
འོག་རླུང་ལྟེ་བ་མན་ཆད་དཔྲལ་བ་ཡན་ཆད་ཀྱི་རྩ་ནང་དུ་རྒྱུས་ནས་འོག་གི་བྱ་བ་བྱེད་དོ། ། ཁར་བྱུང་ན་ཧ་ཧུཾ་གཉིས་ཡིན་ནོ། ། རླུང་ཚ་གྲང་གཉིས་པོ་དེ་རྟ་གཡག་གི་ཚུལ་དུ་ཡོད། འོག་རླུང་དང་པོ་ནས་མི་སྡོམ་པའང་སྟེང་རླུང་བསིལ་བའི་རང་བཞིན་དྲོད་དུ་སྐྱེས་པ་དང་ཆ་སྙོམས་ཤིང་འདྲེས་པའོ། ། དེ་གཉིས་སྙོམས་ན་ལུས་བརྟས་པར་བྱེད་ཅིང་མ་སྙོམས་པ་ལས་ནད་ལ་སོགས་པ་དུ་མ་འབྱུང་ངོ་། ། རྣལ་འབྱོར་པས་བསྒོམས་པས་དང་པོ་ཚ་གྲང་འདྲེས་པའི་དུས་སུ་གེགས་མང་པོ་འོང་། འདྲེས་ན་ཡོན་ཏན་མང་པོ་སྐྱེའོ། ། དེ་ཡང་སམ་པུ་ཊི་ལས། འཇུག་དང་འབྱུང་བ་སྒོ་ཡི་མཆོག ། གཙོ་བོ་སྟེང་དང་འོག་ཅེས་གྲགས། །
འོག་སྒོར་རྣམ་པར་ཤེས་པ་སྟེ། ། སྟེང་གི་སྒོ་རུ་ཁམས་རྣམས་སོ། ། འཇུག་པ་དང་ནི་འབྱུང་བ་ཡིས། ། ཡོན་ཏན་སྐྱོན་ནི་འཕེལ་བར་འགྱུར། ། ཞེས་སོ། ། གཞན་ཡང་བུ་ག་དགུ་ནས་ཀྱང་རླུང་ཤིན་ཏུ་ཕྲ་བར་རྒྱུ། ལུས་ཀྱི་ཆ་ཤས་ཐམས་ཅད་ལ་ཁྱབ་པར་རྒྱུ་ཞིང་། བ་སྤུའི་ཁུང་བུ་རྣམས་ནས་ཀྱང་ཤིན་ཏུ་ཕྲ་བར་རྒྱུའོ། ། རླུང་ལྟེ་བ་ནས་རྒྱུ་བའི་གནད་དོ། ། དེ་ན་རླུང་སྦྱོར་གནད་དུ་སོང་བས་སྦྱོར་བ་གཅིག་གིས་རླུང་བཅུ་གཅིག་ཏུ་ཟིན་པས།
དེ་གོམས་པ་་་་་་འབྱུང་འཇུག་གནས་གསུམ་དབང་དུ་འདུས་ལས་རླུང་གང་འདོད་དུ་འདྲོངས་པ་དང་། གཞན་དང་མི་འདྲ་བ་ཁྱད་པར་གནད།་་་་་ ཕྱི་ནང་བསྲེ་བ་ལ་སོགས་པ་འབྱུང་བའོ། ། དེ་ལྟར་ཉིན་ཞག་ཕྲུགས་གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་རྒྱུ་བ་ལས། འཇམ་དཔལ་སྒྱུ་འཕྲུལ་དྲྭ་བ་ལེའུ་ཁྲི་དྲུག་སྟོང་པ་དང་། དུས་འཁོར་དང་། གསང་བ་འདུས་པའི་རྒྱུད་དགོངས་པ་ལུང་སྟོན་ལ་སོགས་པ་ནས། ཐུན་བཅུ་གཉིས། འཕོ་བ་ཉི་ཤུ་རྩ་བཞི། ཆུ་ཚོད་བཞི་བཅུ་ཞེ་བརྒྱད།
དབྱུག་གུ་དྲུག་ཅུ་རྩ་དྲུག་ཏུ་འདོད་དོ། ། དེའང་འཇམ་དཔལ་དང་དུས་འཁོར་ནས་འབྱུང་བ་ལྔའི་རླུང་རྒྱུ་བར་འདོད། ཐུན་རེ་ལ་སྟོང་དང་བརྒྱད་བརྒྱ། དེ་ལས་འབྱུང་བ་ལྔའི་རླུང་རེ་རེ་ལ་སུམ་བརྒྱ་དྲུག་ཅུ་རྩ་ལྔའོ། ། འཕོ་བ་རེ་ལ་རླུང་དགུ་བརྒྱ། དེ་ལས་འབྱུང་བ་ལྔའི་རླུང་རེ་ལ་བརྒྱ་བརྒྱད་བཅུའོ། ། དེ་ཡང་གཡས་ནས་སའི་རླུང་གིས་མགོ་དྲངས་ནས་ཆུ་མེ་རླུང་ནམ་མཁའི་རླུང་གིས་མཇུག་བཏུལ་ནས་རྒྱུའོ། ། གཡོན་ནས་ནམ་མཁའི་རླུང་གིས་མགོ་དྲངས་ནས། རླུང་མེ་ཆུ། སའི་རླུང་གིས་མཇུག་བཏུལ་ནས་རྒྱུའོ། །
དེ་ལྟར་རྒྱུ་བ་དེ་ལ་ཐུན་བཅུ་གཉིས་ཀྱི་འབྱུང་བ་རེའི་འཕོ་མཚམས་སུ་བཅུ་གཅིག་བཞི་ཆ་རེ་ཡེ་ཤེས་ཀྱི་རླུང་དུ་འགྲོ་བས། ཐུན་རེ་ལ་ལྔ་བཅུ་རྩ་དྲུག་དང་བཞི་ཆ་གཅིག་ཡེ་ཤེས་ཀྱི་རླུང་དུ་འགྲོ་བས་ཉི་ཟླ་གཉིས་ཆ་མཉམ་དུ་དབུ་མར་རྒྱུའོ། ། ཉིན་ཞག་ཕྲུགས་གཅིག་ལ་དྲུག་བརྒྱ་བདུན་ཅུ་རྩ་ལྔ་ཡེ་ཤེས་ཀྱི་རླུང་དུ་རྒྱུའོ། ། དེས་བསྒྲེས་པས་ཟླ་བ་གཅིག་ལ་ཆུ་ཚོད་ལྔ་བཅུ་རྩ་དྲུག་དང་བཞི་ཆ་གཅིག ལོ་གཅིག་ལ་ཞག་བཅུ་གཅིག་དང་བཞི་ཆ་གཅིག ལོ་བཞི་ལ་ཟླ་བ་ཕྱེད་དང་གཉིས། དེས་བསྒྲེས་པས་ལོ་བརྒྱ་ལ་ལོ་གསུམ་དང་ཟླ་བ་ཕྱེད་དང་གཉིས་ཡེ་ཤེས་ཀྱི་རླུང་རྒྱུའོ། ། ཐ་མལ་པའི་སྐབས་ནའང་རླུང་དབུ་མར་འཇུག་པའི་སྐབས་བཞི་་་་་་སྐྱེ་འཆི་གཉིས། ཁྱིམ་གཡས་གཡོན། འཕོ་བ།
འཁྲིག་པ་སྤྱོད་པའམ་བརྒྱད་གསུངས་སོ། ། ཡང་འཕོ་བ་ཉི་ཤུ་རྩ་བཞི་ལ་འབྱུང་བ་བཞིའི་རླུང་རྒྱུ་བར་འདོད་པ་འགྲེལ་པ་མཁན་པོ་འགའ་ཞིག་དང་། དགོངས་པ་ལུང་སྟོན་བཞེད་དེ། དེའང་འཕོ་བ་རེ་རེ་ལ་འབྱུང་བ་བཞིའི་རླུང་ཉིས་བརྒྱ་ཉི་ཤུ་རྩ་ལྔ་པ་རེ་རྒྱུ་བ་སྟེ། གཡས་གཡོན་གཉིས་ནས་ཐབས་ཀྱི་རྒྱུ་བ་དགུ་བརྒྱ་དང་། ཤེས་རབ་ཀྱི་རྒྱུ་བ་དགུ་བརྒྱས་ཐུན་གཅིག་སྟེ་སྟོང་དང་བརྒྱད་བརྒྱའོ། ། དེ་ཡང་དགོངས་པ་ལུང་སྟོན་ལས། གོས་དཀར་ལ་སོགས་བརྡས་བཤད་པ། ། བརྒྱ་ཕྲག་གཉིས་དང་ཉི་ཤུ་ལྔ། ། བཞི་པོ་ལེགས་པར་བསྡུས་པ་ཡིས། །
སྦྱོར་བཞི་བསྡུས་པས་བརྒྱ་ཕྲག་དགུ ། དགུ་བརྒྱ་དག་ཏུ་གང་བསྟན་པ། ། ཉི་ཤུ་རྩ་བཞིའི་རིམ་གྱིས་ནི། དེ་ནི་སོ་སོར་འབྱུང་བ་ལས། ། ཉི་ཁྲི་ཆིག་སྟོང་དྲུག་བརྒྱའོ། ། ཞེས་གསུངས་སོ། ། སྤྱོད་བསྡུས་ལས། ཁྱབ་བྱེད་ཀྱིས་ནི་ཁམས་ཀྱི་དཀྱིལ་འཁོར་བཞི་ཆར་ལ་ཁྱབ་པའི་རླུང་སྟེ། མི་འབྱུང་ཞིང་ཁྱབ་པའི་འོད་ཟེར་ཅན་ནི་དེ་བཞིན་གཤེགས་པ་རྣམ་པར་སྣང་མཛད་དེ་ནམ་མཁའ་དང་མཉམ་པའི་ངོ་བོ་ཉིད་དོ་ཞེས་སོ།་་་་་ ནམ་མཁའི་རླུང་ནི་ལུས་ཀྱི་ནང་དུ་་་་་་གྲངས་ཉི་ཁྲི་ཆིག་སྟོང་དྲུག་བརྒྱ་འབྱུང་ཆུང་ལྔའི་ཚུལ་དུ་ཡན་ལག་ཐམས་ཅད་ལ་ཁྱབ་པར་རྒྱུ་ཞིང་འཆི་བའི་དུས་མིན་པ་ཕྱིར་མི་རྒྱུ་སྟེ།
བཤད་པའི་རྒྱུད་རྡོ་རྗེ་ཕྲེང་བ་ལས། ལུས་ཀུན་ལ་ནི་་་་་་ཁམས་གསུམ་ཡང་དག་་་་་་གནས་པའི་རླུང་འབྱུང་བ་ན། ལུས་་་་་་རྟེན་དང་་་་་་སེམས་པ་བརྟེན་པར་བཟུང་བ་ནི་་་་་་བྱ་བ་ཀུན་ལ་གཞུག་པའོ། ། རྣམ་སྣང་མཛད་ཆེན་་་་་ཁྱབ་བྱེད་འདི་ནི་རྣམ་སྣང་ངོ་བོའི་སྐུ་ཡིན་ཏེ། ། འཆི་བའི་མཐར་ནི་་་་་་ལུས་ལ་འབྱུང་བར་འགྱུར། ། ཞེས་གསུངས་ཏེ། ཁྱབ་བྱེད་ལུས་ལ་འབྱུང་ན་ཚེའི་དུས་བྱེད་པའོ། ། ཁྱབ་བྱེད་ལུས་ཐམས་ཅད་ལ་ཁྱབ་པས་སེམས་ཀྱང་ལུས་ཐམས་ཅད་ལ་ཁྱབ། ད་ལྟ་འཕར་རྩ་་་་་་བཀའ་རྒྱ་དམ་མོ་ཆད་ན་འཆི་བ་དང་འཆི་རྩ་བཏུལ་བའི་རྒྱུ་མཚན་ཡང་དེ་ཡིན་ནོ། ། ལས་ཀྱི་རླུང་ཞེས་བྱ་བ་ཡང་སྤྱིར་འཇིག་རྟེན་པའི་ལམ་མན་ཆད་དུ་རླུང་ཐམས་ཅད་ཡིན་ལ།
བྱེ་བྲག་ཏུ་བར་དོའི་རྣམ་ཤེས་ཁྱབ་བྱེད་ལས་ཀྱི་རླུང་དང་འགྲོགས་ནས་ཞུགས་པ་རླུང་ཟླ་གམ་གྱི་དབུས་རྩ་ཆེན་གྱི་ཕུག་ན་ཡོད། དེས་རྐྱེན་འགའ་ཞིག་གིས་གནས་སུ་མི་སྐྱེལ་བར་ལོག་པ་སྟེ། དེ་ཡར་སོང་བ་ལས་ཉེས་པ་དཔག་ཏུ་མེད་པ་བསྐྱེད། འཆི་བའི་དུས་སུ་སེམས་དང་འགྲོགས་ནས་ཕྱིར་འབྱུང་བའོ། ། རྡོ་རྗེ་གདན་བཞི་དང་། ཀྱཻ་རྡོ་རྗེ་དང་། བདེ་མཆོག་རྣམས་མཐུན་པར་ཐུན་བརྒྱད། འཕོ་བ་བཅུ་དྲུག ཆུ་ཚོད་སུམ་ཅུ་སོ་གཉིས། དབྱུག་གུ་དྲུག་ཅུ་རྩ་བཞིར་འབྱུང་བ་བཞིའི་རླུང་རྒྱུ་བར་འདོད་དེ།
སམ་པུ་ཊ་ལས། མེ་དང་དེ་བཞིན་རླུང་དང་ནི། ། དབང་ཆེན་དང་ནི་དེ་བཞིན་ཆུ། ། འཁོར་ལོ་སེམས་ཀྱི་འཚོ་བ་སྟེ། ། སྟེང་་་་་་མེ་འོག་་་་་་ཆུ་ལོགས་དང་་་་་་རླུང་ཐད་་་་་་ས་ཀའོ། ། ཞེས་སོ། ། དེ་ཡང་འཕོ་བ་རེ་ལ་སྟོང་སུམ་བརྒྱ་ལྔ་བཅུ་ལྔ་བཅུ་རྒྱུ་བ་ལས། འབྱུང་བ་བཞིར་བགོས་པས་སུམ་བརྒྱ་སུམ་ཅུ་སོ་ཕྱེད་དང་བརྒྱད་རྒྱུའོ། ། ཆུ་ཚོད་རེ་ལ་དྲུག་བརྒྱ་བདུན་ཅུ་རྩ་ལྔ་རེ་རྒྱུ། དབྱུག་གུ་རེ་ལ་སུམ་བརྒྱ་སུམ་ཅུ་སོ་ཕྱེད་དང་སོ་བརྒྱད་རྒྱུའོ། །
དེ་ལྟར་འཕོ་བ་བཅུ་དྲུག་པོ་དེ་རྩ་སུམ་ཅུ་རྩ་གཉིས་ལ། དྲུག་བརྒྱ་བདུན་ཅུ་རྩ་ལྔ་རྒྱུ་སྟེ། དེའང་རྩོམ་པ་དང་། ལོངས་སྤྱོད་པ་དང་། ཐིམ་པ་གསུམ་ལ་ཉིས་བརྒྱ་ཉི་ཤུ་རྩ་ལྔ་རེའོ། ། དེ་ཡང་མི་ཕྱེད་མར་་་་་་འབྱུང་བ་ཐིམ་མོ། ། ཕྲ་གཟུགས་མར་་་་་་གནས་པ་ལོངས་སྤྱོད་དོ། ། བཟང་མོ་མར་རྩོམ་་་་་་འཇུག་པ་མོ། ། ཕྲ་གཟུགས་མར་ཐིམ་མོ། ། བཟང་མོ་མར་ལོངས་སྤྱོད་དོ། །
གཡོན་པ་མར་རྩོམ་མོ། ། དེས་ཡིད་འོང་མའི་བར་འགྲེས་ཏེ། ཡང་མི་ཕྱེད་མར་རྩོམ་མོ་ཞེས་པ་ཡང་སྦྱར་རོ། ། དེ་ལྟར་རྩ་རེ་རེར་རླུང་གསུམ་གསུམ་འཇུག་པའི་གནད་ཀྱིས་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་སོ་བདུན་ལ་དབང་པོ་ལྔ་དང་སྟོབས་ལྔ་གཅིག་ཏུ་བྱས་པའི་སུམ་ཅུ་རྩ་གཉིས་ཏེ་དེ་རེ་རེ་ལ་གསུམ་གསུམ་གྱིས་ལམ་སྒྲོད་པ་ཡིན་ནོ། ། སློབ་དཔོན་ནག་པོ་པས་རིམ་པ་བཞི་པ་་་་་་འདུན་པ་བསྐྱེད་དོ་བརྩོན་འགྲུས་རྩོམ་མོ་ཅེས་པ་ལ་སོགས་པ་ནས། ཡུལ་ཉི་ཤུ་རྩ་བཞི་ལ་དེ་ལྟར་སྦྱར་ཡོད་དེ་དོན་གྱིས་འདྲའོ། ། རྒྱུ་ལུགས་དེ་རྣམས་གང་ལྟར་ཡང་རུང་། ཉི་ཁྲི་ཆིག་སྟོང་དྲུག་བརྒྱ་རྒྱུ་བ་ལ། ཁ་ཅིག་གི་བཞེད་པས་ཞག་གི་མཚམས་དང་ཟླ་བའི་མཚམས་དང་ལོའི་མཚམས་ལ་རྟག་ཏུ་ཟླ་བ་ནས་རྒྱུ་བར་འདོད། དེའི་དུས་སུ་ཉི་མ་ནས་རྒྱུ་ན་ལོག་པའོ། །
དཔལ་ངག་གི་དབང་ཕྱུག་གྲགས་པ་་་་་་འགྲེལ་པ་མཁན་པོར་ལ་སོགས་པ་སྤེལ་མར་རྒྱུ་བར་འདོད་དེ། དེ་ཡང་ཡར་ངོའི་ཚེས་གཅིག་ནས་ཞག་གསུམ་རོ་ཧི་ཏའི་དུས་ཟླ་བ་ནས་སྣ་དྲངས་ཏེ་རྒྱུ། དེའི་ཕྱི་དེའི་ཞག་གསུམ་ཉི་མ་ནས་སྣ་འདྲེན། དེའི་ཕྱི་དེའི་་་་་་དེ་རྣམས་འཁྲུགས་ན་ལོག་པའོ། ། ཞག་གསུམ་ཟླ་བ་ནས་སྣ་འདྲེན་པ་གོང་བཞིན་ནོ། ། དཔལ་ས་སྐྱ་པཎྜིཏའི་བཞེད་ཀྱིས་ཉིན་མོ་ཉི་མ་ནས་ཐོག་འདྲེན། མཚན་མོ་ཟླ་བས་ཐོག་འདྲེན། ཡར་ངོ་་་་་་རོ་ཧི་ཏའི་དུས་སུ་ཟླ་བས་ཐོག་འདྲེན། མར་ངོ་ཉི་མས་ཐོག་འདྲེན། དགུན་ཉི་མ་ལོག་ནས་ཉི་མས་འདྲེན།
དབྱར་ཟླ་བས་འདྲེན་གསུངས་སོ། ། འབྱུང་བ་བཞིའི་རླུང་རྒྱུ་བའི་ཚད་དང་ཁ་དོག་ནི། སའི་རླུང་སེར་སྐྱ་ལྟེ་བ་སྤྲུལ་པའི་འཁོར་ལོ་ནས་ནང་དུ་སོར་བཅུ་དྲུག ཕྱིར་སོར་བཅུ་གཉིས། སྣའི་འོག་གི་ཆ་ལ་རེག་ནས་ནང་ཁྱབ་པར་རྒྱུ། དེའི་ཚེ་ལྟེ་བའི་འོག་སོར་བཞི་རུ་རླུང་གིས་སླེབས་པས་གཏུམ་མོ་སྒོམ་པའི་དུས་གནད་ཟབ་པ་ཡིན། ཆུའི་རླུང་སྔོ་སྐྱ་སྙིང་ཁ་ཆོས་ཀྱི་འཁོར་ལོ་ལ་བརྟེན་ནས་ནང་དུ་སོར་བཅོ་ལྔ། ཕྱིར་སོར་བཅུ་གསུམ་སྣའི་བར་ཤ་ལ་རེག་ནས་རྒྱུ། མེ་རླུང་དམར་སྐྱ་མགྲིན་པའི་འཁོར་ལོ་ནས་ནང་དུ་སོར་བཅུ་བཞི། ཕྱིར་ཡང་སོར་བཅུ་བཞི་སྣའི་སྟེང་གི་ཆ་ལ་རེག་ནས་རྒྱུ།
རླུང་གི་རླུང་ལྗང་སྐྱ་བདེ་ཆེན་འཁོར་ལོ་ནས་ཕྱིར་སོར་བཅོ་ལྔ་ནང་དུ་སོར་བཅུ་གསུམ་སྣ་གཞོགས་གཡས་ལ་རེག་ནས་རྒྱུ་སྟེ།་་་་་ ནམ་མཁའི་རླུང་ཁ་དོག་མེད་པ་སྣའི་དབུས་ནས། ཕྱིར་བཅུ་དྲུག ནང་དུ་བཅུ་གཉིས་རེ། བཅུ་དྲུག་མཐའ་དང་བཅུ་གཉིས་མཐའ་ཞེས་གསུངས་ཏེ་དུས་འཁོར་གྱི་དགོངས་པའོ། ། དལ་བར་རྒྱུ། ཐིམ་པས་རྒྱུ། རྒྱུ་བ་མེད་པའི་ཚུལ་དུ་རྒྱུ། ཞེས་པ་ཕྱིར་མི་རྒྱུ་ནང་དུ་རྒྱུ་བ་ལ་དགོངས་པའོ། རླུང་རྩིས་ལ་ལ་ནས་གཡས་ནས་མེ།
གཡོན་ནས་ཆུ། འོག་ནས་ས། སྟེང་ནས་རླུང་། དབུས་ནས་ནམ་མཁའ། ཚད་ལ་ས་རླུང་ཕྱིར་སོར་བཞི་ནང་དུ་སོར་ཉི་ཤུ་རྒྱུ།་་་་་ ཆུ་ནང་དུ་སོར་བཅུ་དྲུག་ཕྱི་རུ་བརྒྱད། མེ་རླུང་ཕྱིར་སོར་བཅུ་གཉིས་ནང་དུ་དང་བཅུ་གཉིས། རླུང་གི་རླུང་ཕྱིར་སོར་བཅུ་དྲུག་ནང་དུ་བརྒྱད། ནམ་མཁའ་ཕྱིར་ཉི་ཤུ་ནང་དུ་བཞིའོ། དེ་རེ་རེ་ལ་ཉིས་བརྒྱ་བདུན་ཅུ་ཐམ་པ་ཁུག་པར་རྒྱུའོ། །
དེ་ལས་གཞན་པའི་རླུང་གི་ཁ་དོག་དང་རྒྱུ་ཕྱོགས་དང་ཚད་མི་མཐུན་པ་མིང་དུ་གསུངས་པ་མཐོང་སྟེ། འདི་རང་ཉིད་ཀྱིས་རླུང་གི་ཁ་དོག་མཐོང་བའི་དུས་སུ་གཏན་ལ་ཕབ་པའི་ངེས་པ་ཐོབ་པ་ཡིན་ནོ། ། དེ་ལྟར་རྒྱུ་བའི་མཚན་ཉིད་དེ་ཉིད་རིང་ཐུང་ཉིན་ཞགགི་རླུང་གིས་འཕེལ་འགྲིབ་ཀྱིས་བྱེད་དེ། དེ་ཡང་དབྱར་ཉི་ལྡོག་པའི་ཚེ་ཉིས་སྟོང་ཆིག་བརྒྱ་དྲུག་ཅུས་ཉི་མ་རིང་སྟེ། དེའི་ཚེ་ཉིན་པར་་་་་་གཅིག་ཉི་ཁྲི་ཆིག་སྟོང་དགུ་བརྒྱ་དྲུག་ཅུ་རྒྱུ། མཚན་མོ་བརྒྱད་སྟོང་དྲུག་བརྒྱ་བཞི་བཅུ་ཐམ་པ་རྒྱུའོ། ། ཉི་མ་ལོག་ནས་ཟླ་བ་གསུམ་དུ་ཞག་རེ་ལ་རླུང་ཁུག་པ་ཉི་ཤུ་རྩ་བཞིས་ཉིན་མོ་ཕྲི་ཞིང་། མཚན་མོ་ལ་བསྣོན་ཏེ། ཟླ་བ་གསུམ་ན་ཞག་གཅིག་ཉིན་མཚན་མཉམ་སྟེ། ཉིན་པར་ཁྲི་བརྒྱད་བརྒྱ།
མཚན་མོ་ཁྲི་བརྒྱད་བརྒྱ་རྒྱུའོ། ། དེ་ནས་ཟླ་བ་གསུམ་དུ་ཞག་རེར་རླུང་ཁུག་པ་ཉི་ཤུ་རྩ་བཞིས་ནམ་རིང་། ཉི་མ་ཐུང་ངུ་འགྲོ་སྟེ་དགུན་གྱི་ཉི་མ་ལྡོག་པའི་ཚེ། རླུང་ཉིས་སྟོང་ཆིག་བརྒྱ་དྲུག་ཅུས་ནམ་རིང་སྟེ། དེའི་ཚེ་མཚན་མོ་ཁྲི་ཉིས་སྟོང་དགུ་བརྒྱ་དྲུག་ཅུ་ཐམ་པ་རྒྱུ། ཉིན་པར་བརྒྱད་སྟོང་དྲུག་བརྒྱ་བཞི་བཅུ་ཐམ་པ་རྒྱུའོ། ། དེ་ནས་ཡང་ཟླ་བ་དྲུག་ཉི་མ་འཕེལ་མཚན་མོ་འགྲིབ་པ་གོང་བཞིན་ནོ། ། དེ་ཡང་ཡུལ་ཉི་ཤུ་རྩ་བཞི་ན་རླུང་ཁུག་པ་རེ་རེས་ཉིན་མཚན་ལ་བསྣོན་འབྲིད་བྱེད་པའོ། ། ཉི་མ་རིང་ཐུང་ཁམས་འཕེལ་འགྲིབ་ལ་ལྟོས་པ་ཡིན་ནོ། ། ཕྱི་རུ་ཉི་ཟླས་གླིང་བཞི་ཞག་གཅིག་ལ་བསྐོར།
ནང་དུ་རླུང་ཉི་ཟླས་འཁོར་ལོ་བཞི་སྐོར། ཉི་མ་ལོ་གཅིག་ལ་ཁྱིམ་བཅུ་གཉིས་སུ་འཕོ། རླུང་ཞག་གཅིག་ལ་དུས་སྦྱོར་གྱི་རྩ་བཅུ་གཉིས་སུ་འཕོ། ལོ་བཅུ་གཉིས་ལ་ལོ་སྐོར་ཅིག ལོ་གཅིག་ལ་ནམ་ཟླ་དུས་བཞི། ཉི་མ་ལྡོག་འཇུག་གཉིས། ཟླ་བ་བཅུ་གཉིས་ལ། ཟླ་བ་རེ་ལའང་ཡར་ངོ་མར་ངོའི་ཞག་བཅོ་ལྔ། ལོ་གཅིག་ལ་ཞག་སུམ་བརྒྱ་དྲུག་ཅུ། ཞག་རེ་ལ་ཉིན་མཚན་གཉིས།
སྲོད་ལ་སོགས་པ་དུས་དྲུག དེ་ཐམས་ཅད། ཕྱི་རོལ་ཇི་བཞིན་ནང་དེ་བཞིན། ། ཞེས་ཞལ་ལས་ཤེས་སོ། ། དེ་ལྟར་རྒྱུ་བ་དེ་དུས་ལ་འཕོ་བས་ནི་ལུས་བརྟས་པར་འགྱུར་ལ། དུས་མ་ཡིན་པར་འཕོ་བས་ནི་ཁམས་ལྡོག་པ་དང་དགེ་མི་དགེའི་ལྟས་འབྱུང་ངོ་།་་་་་ རླུང་རྩོལ་ཆེན་མོར་ཤེས་པར་བྱའོ། ། དེ་ལྟར་རླུང་བཅུ་པོ་དེའི་གཙོ་བོ་སྲོག་འཛིན་ཡིན་ཏེ། དཔལ་ཀུན་ཏུ་ཁ་སྦྱོར་ལས། བརྟན་པ་་་་་་རྩ་དང་ནི་གཡོ་བ་་་་་་ཐིག་ལེ་ཡིས།
འགྲོ་བ་ཀུན་ལ་་་་་་རླུང་ཁྱབ་པ་པོ། ། ཚངས་་་་་་ཁྱབ་བྱེད་སོགས་་་་་་གྱེན་རྒྱུ་ལྷ་དང་་་་་་མཉམ་གནས་ལྷ་མིན་་་་་་ཐུར་སེལ་བཅས། ། དེ་ལ་བརྟེན་པར་འགྱུར་བ་་་་་་སྲོག་འཛིན་ཡིན། ། གཙོ་བོ་་་་་་རླུང་དེ་གང་དུ་སྤྱོད་པ་ཡི། གནས་ནི་བྷ་ག་ཞེས་སུ་གསུངས། ། ཞེས་པ་སྟེ། སྲོག་འཛིན་མཉམ་གནས་ཀྱིས་དྭངས་སྙིགས་ཕྱེ་ནས་ཁྱབ་བྱེད་དང་འདྲེས་པས་རྟོགས་པ་སྐྱེ་བར་གསུངས། ཐུར་སེལ་གྱེན་ལ་ལོག་པས་མེ་རླུང་སྟོབས་འཕེལ། དེས་སྲོག་འཛིན་དྭངས། གྱེན་རྒྱུ་བརྟན།
ཁྱབ་བྱེད་སྙོམས་པ་ལས་རླུང་མལ་དུ་ཚུད་པས་གེགས་མི་འོང་། མེའི་ནུས་པ་ཐུར་ལ་བབས་ཐིག་ལེ་གྱེན་ལ་འཐེན་པ་ལས་་་་་ཡོན་ཏན་བསམ་གྱིས་མི་ཁྱབ་པ་སྐྱེའོ། ། འཆི་བའི་དུས་སུ་ལས་རླུང་གྱེན་ལ་ལོག་པས་རླུང་ལྔ་མལ་ནས་འཆུགས་ཏེ། ཐུར་སེལ་འཆུགས་པས་རྩ་ཆུ་རང་ལུག་ཏུ་འོང་། མཉམ་གནས་འཆུགས་པས་ཟས་མི་འཇུ། སྲོག་འཛིན་འཆུགས་པས་ཤེས་པ་མི་གསལ། གྱེན་རྒྱུ་འཆུགས་པས་ཟས་མི་འཕུལ། སྐད་མི་འགྲུས། ཚིག་མི་གསལ། ཁྱབ་བྱེད་འཆུགས་པས་ལུས་འོར་དུ་ལྷུང་བའོ། །
དུས་ཐམས་ཅད་དུ་ལས་རླུང་ལོག་ན་ཉེས་པ་དུ་མ་སྐྱེད་པའོ། ། དེ་ལྟར་འབྱུང་བ་ལྔའི་ནུས་པ་སྲོག་འཛིན་གྱིས་སྐྱེད་དེ། སྙིང་ཁ་ན་འབྱུང་བ་ལྔ། དབང་པོ་ལྔ། དོན་སྙིང་ལྔ་ཐམས་ཅད་རླུང་ཁ་དོག་ལྔ་ཡི་བསྐྱེད་པ་སྟེ། གསང་འདུས་རྒྱུད་ཕྱི་མ་ལས། ཡེ་ཤེས་ལྔ་ཡི་རང་བཞིན་དབུགས། ། འབྱུང་བ་ལྔའི་ངོ་བོ་ཉིད། ། གོང་བུའི་རེ་རེ་ལ་ལྔ་ལྔ་འདུས་པས་་་་་་གཟུགས་ཀྱིས་བྱུང་ནས་ནི། ། སྣ་ཡི་རྩེ་མོར་སྙིང་གའི་རྩ་བྷ་སནྟའི་་་་་རབ་ཏུ་བརྟག །
རིན་ཆེན་ཁ་དོག་སྣ་ལྔ་པ། ། འབྱུང་འཇུག་གི་བྱེད་པས་སྣ་སྒོའི་རླུང་ལ་་་་་་སྲོག་དང་སྩོལ་བ་ཞེས་སུ་བཤད། ། ཞེས་སོ། ། རྡོ་རྗེ་ཕྲེང་བ་ལས། སྙིང་ནི་ལྔ་་་་་་ཁམས་ལྔའི་དོན་སྙིང་ལྔ་ལྔ་པོ་ཐམས་ཅད་ནི་ལ་ངེས་གནས་ཏེ། ། སྒོ་ལྔར་་་་་་སྲོག་འཛིན་རྣམ་པར་བྱུང་བ་ནི། ། རྨི་ལམ་མགྲིན་པའི་་་་་་རླུང་དང་ལྡན་པ་རུ། ། འདོད་པ་ལྔ་རྨི་ལམ་གྱི་དབང་པོ་ལྔ་་་་་་ལ་ལོངས་སྤྱོད་དོ། ། ཞེས་པས་སྲོག་འཛིན་རླུང་ལྔའི་ངོ་བོ་ཡིན་ནོ། ། ངོས་གཟུང་ན་སྣ་སྒོ་ནས་གསལ་བར་རྒྱུ་བ་འདི་ཡིན་ཏེ།
ཕྱག་རྒྱ་ཆེན་པོ་ཐིག་ལེ་ལས། སྣ་ཡི་སྒོ་ཡི་རྒྱུན་ལས་ནི། ། སྲོག་དང་རྩོལ་བའི་རྒྱུ་བ་དག ། དུས་ཀུན་དུ་ནི་རྒྱུ་བ་ནི། ། སྲོག་ཅེས་བྱ་བ་ཡིན་པར་བཤད། ། ཅེས་སོ། ། དེ་རྣམས་རླུང་རགས་པའི་དབང་དུ་བྱས་པའོ། ། ཕྲ་བའི་རླུང་ནི་ནམ་མཁས་ཁྱབ་ཚད་དུ་སེམས་ཀྱིས་ཁྱབ་ལ། སེམས་དང་རླུང་དབྱེར་མེད་པས། ཕྱི་ནང་ཐམས་ཅད་རླུང་རྣམ་པར་ཤེས་པའི་རང་གཟུགས་སུ་འཆར་ཏེ།
རིམ་པ་ལྔ་པ་ནས། རླུང་རྣམས་ཕྲ་བའི་གཟུགས་ཀྱིས་ནི། ། ཤེས་དང་ཡང་དག་འདྲེས་གྱུར་ནས། ། དབང་པོའི་ལམ་ནས་བྱུང་ནས་ནི། ། ཡུལ་རྣམས་ལ་ནི་དམིགས་པར་བྱེད། ། ཅེས་པ་དང་། དགོངས་པ་ལུང་སྟོན་ལས། ཇི་ལྟར་མི་མངོན་ཕྲ་བ་ལས། ། རྟག་ཏུ་གསལ་བར་བརྗོད་པ་ཡིན། ། འགྲོ་བ་ཡུལ་སོགས་ལས་བྱེད་པ། །
འདི་ནི་དེ་ལ་བརྟེན་པ་ཡིན། ། ཇི་སྲིད་འཇིག་རྟེན་བཏགས་པ་དང་། ། དེ་བཞིན་བཏགས་པ་སྣ་ཚོགས་རྣམས། ། རླུང་ལས་རྟག་ཏུ་འབྱུང་བ་ཡིན། ། བྱང་ཆུབ་སེམས་ཀྱི་ངོ་བོ་འདི། ། ཕུང་སོགས་གཉིས་མེད་མཁའ་དང་མཉམ། ། ནང་ན་མ་ཡིན་ཕྱི་ན་མིན། ། ཞེས་གསུངས་པའི་དོན་ནོ། ། ཡེ་ཤེས་ཀྱི་རླུང་ཞེས་པའང་རླུང་སེམས་ནམ་མཁའི་ངོ་བོར་ཤར་པ་གཅིག་ཡིན། རླུང་ཕྱི་ནང་གཅིག་ཏུ་འདྲེས་ནས་འགྱུ་བ་ཆད་པ་ལ་་་་་་དེའི་དུས་ན་ཟེར་དབུ་མར་ཚུད་པ་ཟེར།
ནང་རྟེན་འབྲེལ་རླུང་དབུ་མར་ཚུད་པའོ། ། ཕྱིའི་རླུང་ཐམས་ཅད་དབུ་མའི་ཕུག་གཅིག་ཏུ་གཏུམ་པར་སྡོད་པ་ནི་མ་ཡིན་ནོ། ། དེས་ན་རླུང་ཕྱི་ནང་བསྲེ་བ་ཞེས་བྱ་བ་གཞན་དང་མི་མཐུན་པའི་གནད་ཀྱང་དེ་ཡིན་ནོ། ། རླུང་སེམས་དབྱེར་མེད་དམ། སྣང་སེམས་དབྱེར་མེད་དམ། ལུས་ངག་ཡིད་གསུམ་དབྱེར་མེད་ལ་སོགས་པ་ཐམས་ཅད་ཀྱི་གནད་དེས་གོ་བར་བྱའོ། ། གནད་འདི་སུ་ལ་ཡང་མི་འདུག་པས་གསོངས་ཤིག ། ངག་གི་ཆོས་གཉིས་པ་ཡི་གེ་དང་ཞེས་པ་ནི། ། ངག་རླུང་ཡིན་ན་ཤུ་ཤུ་བ་ཞིག་ལས་མི་འོང་བ་ལ་མིང་དང་ཚིག་སྣ་ཚོགས་སུ་བརྗོད་པ་ཅི་ཡིན་སྙམ་ན། ལུས་ལ་མིང་དང་ཡི་གེའི་རྩ་བ་སངས་རྒྱས་ཐམས་ཅད་ཀྱི་གསུང་རྡོ་རྗེའི་ཡི་གེ་ཡོད་པ་སྟེ།
དེ་ཡང་རྩ་གསུམ་གྱི་མས་སྣ་ན། རྡོ་རྗེའི་བཟླས་པ་འབྱུང་འཇུག་གནས་གསུམ་གྱིས་རང་བཞིན་་་་་་ལུས་འཆགས་པའི་ཚེ་མེར་མེར་གྱི་དུས་སུ་ཨོཾ། ལྟར་ལྟར་གྱི་དུས་སུ་ཨཱཿ གོར་གོར་གྱི་དུས་སུ་ཧཱུྃ། སྐྱེ་བའི་དུས་སུ་འབྲུ་གསུམ་བཟློས་ཤིང་སྐྱེའོ། ། ཡི་གེ་གསུམ་ཡོད། ། ད་ལྟ་ཡང་ངག་ཐམས་ཅད་ཀྱི་སྲོག་ཡིན། དེ་ནང་དུ་ཉི་ཟླ་གང་ནས་རྒྱུ་ཡང་དབུ་མའི་སྣ་ལ་འགྲོ་བས། ཨཱཿ ངག་ཐམས་ཅད་ཀྱི་གཞིའམ་སྲོག་ཡིན་ཏེ།
དེ་ཡང་ཚིག་ཇི་སྙེད་པའི་དབྱངས་དང་གསལ་བྱེད་ཡིན། དེའི་རྩ་བ་འབྲུ་གསུམ། དེའི་རྩ་བ་ཨ་ཐུང་། ཨ་དེ་ངག་ཐམས་ཅད་ཀྱི་སྲོག་ཏུ་ཡོད། ཨ་མེད་ན་བརྗོད་དུ་མི་བཏུབ་པས། སྒྱུ་འཕྲུལ་དྲྭ་བ་ལས། ཨ་ནི་ཡིག་འབྲུ་ཀུན་གྱི་མཆོག ། དོན་ཆེན་ཡི་གེ་དམ་པ་ཉིད། ། ཁོང་ནས་འབྱུང་བ་སྐྱེ་བ་མེད། ། ཚིག་ཏུ་བརྗོད་པ་སྤངས་པ་སྟེ། །
བརྗོད་པ་ཀུན་གྱི་རྒྱུ་ཡི་མཆོག ། ཚིག་ཀུན་རབ་ཏུ་གསལ་བར་བྱེད། ། ཅེས་སོ། ། རྒྱལ་བའི་ཡུམ་ལས་ཀྱང་ཨ་ཞེས་བྱ་བ་ནི་སྐྱེ་བ་མེད་པ་སྟེ་ཆོས་ཐམས་ཅད་ཀྱི་སྒོའོ། ། ཞེས་སོ། ། དེ་ལྟར་ལུས་ལ་ཨཱ་ལི་ཀཱ་ལི་དབྱངས་དང་གསལ་བྱེད་ཡི་གེའི་ཚོགས་ཐམས་ཅད་མ་ཚང་བར་མེད་པས་ཚིག་གང་ཡང་བརྗོད་དུ་རུང་བ་སྟེ། རྒྱ། བོད། བལ་པོ། ལི།
ཧོར་ཐམས་ཅད་ལ་རང་རང་གི་ཡི་གེར་ཡོད་པས་རང་རང་གི་སྐད་མི་འདྲ་བར་འབྱུང་བའོ།་་་་་ ཡུལ་ཁམས་རེ་རེར་སྐད་རེ་འོང་བའི་རྒྱུ་མཚན། ཡུལ་ཕྱོགས་གཞན་དུ་ཕྱིན་ན་ཟླ་བ་དྲུག་ན་ཡུལ་ཕྱོགས་གང་ཡིན་དེ་དང་ཁམས་དང་སྐྱེ་མཆེད་མཐུན་པར་འགྲོ་སྟེ་ནང་འགྱུར་བས་ཕྱི་འགྱུར་བ་སྐད་ཤེས་པའོ། ། སྐད་འགྱུར་བས་་་་་་ཟླ་བ་དྲུག་བསྒོམས་པས་དངོས་གྲུབ་ཐོབ་པའི་རྒྱུ་མཚན་ཡང་དེ་ཡིན་ནོ། ། དེ་ལྟར་རྩ་གསུམ་འཁོར་ལོ་བཞི་རྩ་ཕྲན་བསམ་གྱིས་མི་ཁྱབ་པས་ན་ཡི་གེ་རྩ་མདུད་དང་ཐིག་ལེའི་གཟུགས་སུ་ཡོད་པས་ཚིག་སྣ་ཚོགས་སུ་བརྗོད་ཅིང་། འཁོར་ལོའི་དབུས་ཀྱི་ཡི་གེ་ཐུང་ངུ་རྣམས་ཨ་དང་སྲོག་གཅིག་པས་ཚིག་ཐམས་ཅད་ཀྱི་སྲོག་ཏུ་འོང་སྟེ། དགོངས་པ་ལུང་སྟོན་ལས། ཐུང་ངུ་མ་ལུས་ངག་ཏུ་འགྱུར། ཨ་ངག་གི་ཁོང་ན་གནས་པའི་རྒྱུ་མཚན་གྱིས་་་་་་གཅིག་མིན་དུ་མ་མ་ཡིན་ནོ། ། ཞེས་སོ། །
དེ་ལྟར་རྩ་ཡི་གེ་རླུང་འཛོམས་པའི་རྟེན་འབྲེལ་ལས་ཚིག་འབྱུང་བས་ན། ངག་བརྗོད་པ་སྒྲ་རུ་གསལ་བར་སྟོན་པ་ནི། ངག་གི་ཆོས་གསུམ་པ་དབྱངས་དང་ཞེས་པ་སྟེ། དེ་ཡང་ཕྱི་འབྱུང་བའི་སྒྲ་ཡང་ནམ་མཁས་གོ་ཕྱེ་ནས་འབྱུང་ཞིང་། ངག་སྒྲ་རུ་བརྗོད་པ་ཡང་རྩ་དང་མགྲིན་པ་དང་ལུས་ཀྱི་ནང་སྟོང་པ་ལས་བྱུང་བ་སྟེ། མིའམ་ཅི་ཡིས་ཞུས་པའི་མདོ་ལས། སེམས་ཅན་ཐམས་ཅད་ཀྱི་སྒྲ་སྐད་ནི་ནམ་མཁའ་ལས་འབྱུང་ངོ་། ། སྒྲའི་ངོ་བོ་ནི་ནམ་མཁའ་སྟེ་རྣམ་པར་རིག་མ་ཐག་ཏུ་འགག་གོ ། ཞེས་གསུངས་ཏེ། སྟོང་པ་ལས་དབྱངས་འབྱུང་ལ་དེས་སྒྲ་སྐད་དུ་མ་བརྗོད་པའོ། །
དེ་ཡང་ལྟོག་ཆེས་པ་དང་འགྲངས་ཆེས་ན་སྐད་ཆེར་མི་ཐོན་ཅིང་རླུང་བསྒོམས་ནས་སྐད་བཟང་དུ་འགྲོ་བ་ཡང་དེ་ཡིན་ནོ། ། ངག་གི་ཆོས་བཞི་པ་སྦྱོར་བ་དང་ཞེས་པས། འོ་ན་རྩ་ཡིག་དང་རླུང་གི་རྟེན་འབྲེལ་ལས་ཚིག་ཏུ་འབྱུང་ཞིང་སྟོང་པ་ལས་སྒྲ་སྐད་དུ་འོང་ན། སྣ་ནས་རླུང་བུས་པའི་ཚིག་བརྗོད་པ་མི་འོང་བ་ཅི་ཡིན་སྙམ་ན། ། ངག་གི་སྦྱོར་བ་མ་ཚང་བ་སྟེ། དེ་ཡང་རླུང་སེམས་གཅིག་པའི་གནད་ཀྱིས་རྩ་ཡིག་དང་རླུང་སེམས་ཚོགས་པ་གཅིག་པའི་སྦྱོར་བ་དང་། ངག་འབྱུང་བའི་རྐྱེན་རྐན་དང་མགྲིན་དང་ལྕེ་དང་སོ་ལ་སོགས་པའི་འདུ་འཕྲོད་ཀྱི་སྦྱོར་བ་ལས་ངག་ཏུ་བརྗོད་པའོ། ། ངག་གི་ཆོས་ལྔ་པ་ཚིག་དག་གིས་ཞེས་པས། ཡི་གེ་དུ་མ་འདུས་པ་ལས་མིང་། མིང་དུ་མ་འདུས་པ་ལས་ཚིག
ཚིག་དུ་མ་འདུས་པ་ལས་ངག་སྟེ། ངག་འཆོལ་བ་མ་ཡིན་པར་འབྲེལ་ཞིང་དོན་དང་ལྡན་པ་ནི་སེམས་རྣམ་རྟོག་གི་སྦྱོར་བ་ལས་བྱུང་། ལུས་ངག་ཡིད་གསུམ་གཅིག་པའི་གནད་ཀྱིས་སེམས་རྣམ་རྟོག་གང་འགྱུས་པ་དེ་ཚིག་ཏུ་གསལ་བའོ། ། ངག་སེམས་ལྟ་བུ་དང་ཞེས་སོ། ། རྣམ་རྟོག་ཟད་མི་ཤེས་པས་ཚིག་བརྗོད་པའང་ཟད་པ་མེད་པ་འབྱུང་སྟེ། དེ་རྣམས་ལ་གནད་དུ་བསྣུན་པས་ལམ་དུས་སུ་མགྲིན་པའི་རྩ་ཁ་འབྱེད། གསུང་གི་མཛོད་རྡོལ། ངག་གི་དབང་ཕྱུག་འགྲུབ། རྩོམ་པའི་སྤོབས་པ་ལ་ཐོགས་པ་མེད་པ་འབྱུང་། སངས་རྒྱས་པའི་དུས་ན་གསུང་གི་གསང་བ་བསམ་གྱིས་མི་ཁྱབ་པ་དང་།
རིགས་དྲུག་སོ་སོའི་སྐད་དུ་ཆོས་སྟོན་པ་དང་། གསུང་དབྱངས་ཡན་ལག་དྲུག་ཅུ་དང་ལྡན་པ་སྟེ། རླུང་དང་ཡི་གེ་དང་རྣམ་རྟོག་ནམ་མཁའི་ངོ་བོར་ཤར་བའོ། ། སྤྱི་དོན་གསུམ་པ་སེམས་དངོས་པོའི་གནས་ལུགས་བསྟན་པ་ལ། ཆོས་ལྔ་སྟེ། བཤད་པའི་རྒྱུད་རྡོ་རྗེ་ཕྲེང་བ་ལས་སེམས་ནི་གསུམ་པ་སེམས་དངོས་པོའི་གནས་ལུགས་བསྟན་པ་ལ། ཆོས་ལྔ་སྟེ། བཤད་པའི་རྒྱུད་རྡོ་རྗེ་ཕྲེང་བ་ལས། སེམས་ནི་ཡེ་ཤེས་་་་་་དང་ཡུམ་ལྔ་རྣམས་དང་་་་་་གསུམ། ། བདེ་བ་ཐིག་ལེ་་་་་་རྟེན་བྱང་ཆུབ་ཀྱི་སེམས་དང་ཉིད་དང་ནི། །
མི་རྟོག་པ་ཡི་་་་་་དང་བཞི་ཏིང་འཛིན་་་་་་དང་ལྔའོ་གྱིས། ། སེམས་ཀྱི་ཆོས་ནི་གནས་པ་ཡིན། ། ཞེས་སོ། འཁྲུགས་སུ་སྡེབ་པ་ལས། སེམས་ཀྱི་ཆོས་དང་པོ་རྟེན་ཐིག་ལེ་བྱང་ཆུབ་ཀྱི་སེམས་ཀྱི་གནས་ལུགས་བསྟན་ཏེ། དེ་ཡང་ཁམས་བདུད་རྩི་སངས་རྒྱས་ཐམས་ཅད་ཀྱི་ཐུགས་རྡོ་རྗེ་ལ། ཁམས་ཉི་ཟླ་གཉིས། ཁམས་བདུད་རྩི་ལྔ། ཁམས་དགུ། ཁམས་བཅུ་དྲུག
ཁམས་སུམ་ཅུ་སོ་བདུན་དྭངས་མ་བསམ་གྱིས་མི་ཁྱབ་པར་གསུངས་ཏེ། ཁམས་དགུའི་དབང་དུ་བྱས་ནས། འབྱུང་བ་བཞིའི་དྭངས་མ་དང་བདུད་རྩི་ལྔའི་དྭངས་མའོ། ། འབྱུང་བ་བཞི་ལ་ཤ་དང་རུས་པ་ནི་ས། ཁྲག་དང་གཤེར་བ་རྣམས་ཆུ། དྲོད་ཐམས་ཅད་མེ། དབུགས་ཀྱི་རྣམ་པ་རླུང་སྟེ། རྩའི་དྭངས་མ་དར་དཀར་གྱི་སྐུད་པའམ་བ་ཐག་ལྟ་བུ་དང་། ཁྲག་གི་དྭངས་མ་མཚལ་ཅོག་ལ་མ་བཅག་པ་ལྟ་བུ་དང་། དྲོད་ཀྱི་དྭངས་མ་མེ་ལོང་ལ་ཉི་མ་ཕོག་པ་ལྟ་བུ་དང་།
རླུང་གི་དྭངས་མ་ནོར་བུ་ལ་ཧས་བཏབ་པ་ལྟ་བུ་དང་། དེ་རྣམས་རྩ་སྐྱའི་ཁར་ཟིལ་བ་ཆགས་པ་ལྟར་གནས་སོ། ། བདུད་རྩི་ལྔ་འཁོར་ལོ་བཞིའི་དྭངས་མ་སྟེ་དྲི་ཆེན་སྤྱི་བོར། ག་བུར་མགྲིན་པ། གླ་རྩི་སྙིང་ཁ། སིཧླ་ལྟེ་བ། མདངས་ཆེན་གསང་གནས་སོ། ། དཔལ་ཀུན་ཏུ་ཁ་སྦྱོར་ལས། བཤང་གཅི་བད་ཀན་ཁྲག་དང་ནི། ། དེ་བཞིན་ལྔ་པ་ཁུ་བ་སྟེ། །
བདུད་རྩི་ལྔ་ཡི་རང་བཞིན་ལུས། ། དེ་ཕྱིར་རྡོ་རྗེ་ཅན་ཞེས་བརྗོད། ། ཅེས་གསུངས་ཏེ། བདུད་རྩི་ལྔ་ཡིས་ཁམས་སུམ་ཅུ་སོ་གཉིས་བསྐྱེད་ལ། དེ་དག་གི་དྭངས་མས་རྣམ་ཤེས་ཚོགས་བརྒྱད་དང་དབང་པོ་ལྔ་ལ་སོགས་པ་བསྐྱེད་ཏེ་རྒྱས་པར་རྩའི་སྐབས་སུ་བཤད་དོ། ། སྙམ་ན་འདི་ཡང་ལུས་ཟུངས་ཏེ་་་་་་སྙིགས་མ་བད་ཀན་་་་་་ལྔ་སྟེ། སྙིང་ཁ་ལ་རྟེན་བྱེད། ཕོ་བ་ལ་རྒྱགས་བྱེད། ལྕེ་ལ་མྱོང་བྱེད། མགོ་ལ་རྟས་བྱེད།
ཚིག་ལ་འཁོར་བྱེད་དང་ལྔའོ་དང་མཁྲིས་པ་་་་་་མཁྲིས་པ་ལ་ལྔ། ཕོ་བ་འཇུར་བྱེད། མ་ཞུབའི་གནས་དམར་སྒྱུར། སྙིང་ཁ་སྒྲུབ་བྱེད། མིག་མཐོང་བྱེད། པགས་པ་ལ་མདོག་གསལ་དངའོ་དང་། ཁྲག་སྦོམ་པོ་ལ་སོགས་པ་འཕེལ་བ་ཡིན་ནོ། ། དེ་རྣམས་ཀྱི་ནང་ནས་ལུས་ཟུངས་བདུན་ཡིན་ལ། དེ་ཡང་དང་པོ་ཟས་ཟོས་པ་གྱེན་དུ་འཕུལ་ནས་སྣོད་དུ་ལྷུང་བ་དང་། མཁྲིས་པའི་རྩ་གསེར་དུ་སྣང་བའི་ནུས་པས་སེར་ལོག་སྲུལ་པ་སྟེ་མཉམ་གནས་ཀྱིས་དྭངས་སྙིགས་ཕྱེ་ནས་སྙིགས་མ་ལོང་དུ་སྐྱུར་ཏེ་ཐུར་སེལ་གྱིས་ཕྱིར་འཕེན་དྭངས་མ་བད་ཀན་དུ་འགྲོ།
དེ་དྭངས་སྙིགས་ཕྱེ་བའི་དྭངས་མ་མཆིན་པའི་རྩ་མེ་ས་རི་གེའི་ནང་དུ་ཁྲག་ཏུ་འགྲོ། དེའི་དྭངས་མ་ཤ་རུ་འགྲོ། དེའི་དྭངས་མ་ཚིལ་དུ་འགྲོ། དེའི་དྭངས་མ་རྐང་དང་རུས་པར་འགྲོ། དེའི་དྭངས་མ་རྐང་མར་དང་གཞུང་པ་དང་ཀླད་པར་འགྲོ། ། དེ་དྭངས་སྙིགས་ཕྱེ་བའི་དྭངས་མ་ཐིག་ལེར་འགྲོ་བ་སྟེ། སྒྱུ་འཕྲུལ་དྲྭ་བ་ལས། སངས་རྒྱས་སྲས་པོ་དམ་པའི་མཆོག ཅེས་པའང་དེ་ཡིན་ནོ། ། དྭངས་མ་དེའི་འོག་མ་མདངས་ཆེན།
དེའི་འོག་མ་རཀྟ། དེའི་འོག་མ་དྲི་ཆུ། དེའི་འོག་མ་དྲི་ཆེན་ནོ། ། དེ་ལྟར་བདུད་རྩི་དེ་དག་ལས་ཁམས་དཀར་དམར་གཉིས་ཀྱི་གནས་ལུགས་ནི། རྡོ་རྗེའི་ལུས་སུ་གྲུབ་པའི་དུས་ན་བར་དོའི་རྣམ་པར་ཤེས་པ་ཁྱབ་བྱེད་ཀྱི་རླུང་དང་འགྲོགས་ནས་ཨའི་གཟུགས་སུ་ཞུགས་པ་དེ་ཕའི་དྭངས་མས་ཕུར། དེའི་ཕྱི་ནས་མ་ལས་ཐོབ་པའི་དྭངས་མས་ཕུར་ནས་ལྟེ་བའི་རྩ་མདུད་གྲུ་གསུམ་པའི་སྟེང་ན་ཡོད། དེ་དང་མའི་ལྟེ་བ་སྦྲེལ་ནས་ལུས་སྐྱེད། དེ་ནས་སྐྱེས་པའི་དུས་ན་དེ་གཉིས་ཀྱང་བྲལ་ཏེ་ཐིག་ལེ་དཀར་པོ་དབུ་མའི་ཡར་སྣར་འགྲོ། ད་ལྟ་སྤྱི་གཙུག་ན་གཡོན་བརྐྱང་མའི་སྟོབས་ཀྱིས་བཟུང་ཡོད། ཐིག་ལེ་དམར་པོ་གསང་གནས་སུ་འགྲོ།
ད་ལྟ་དབུ་མའི་མར་སྣ་ན་གཡས་རོ་མའི་སྟོབས་ཀྱིས་གཟུང་ཡོད། རླུང་ལ་ཁྱབ་བྱེད་རྩ་ཆེན་གྱི་ནང་དུ་ལུས་ཐམས་ཅད་ལ་ཁྱབ་པར་འགྲོ། ་་་་་ འདི་རྣམས་ནང་གི་ཉི་ཟླའི་རྟེན་འབྲེལ་ཡིན་པས་ནང་གི་ཞི་གཟའ་བཞི། དྲག་གཟའ་བཞི་སྟེ་བརྒྱད་ཁྱབ་འཇུག་དང་དགུའོ། ། འཁོར་ལོ་བཞི་ལ་ཕྱོགས་སྐོར་བདུན་བདུན་ཏེ། རྒྱུ་སྐར་ཉེར་བརྒྱད་ཀྱི་གནས་ལུགས་རྡོ་རྗེ་མཁའ་འགྲོ་ལས་གསུངས་པའི་དོན་ཞལ་ལས་ཤེས་པར་བྱའོ། གཞན་རྣམས་སྣ་བུག་གཉིས་ནས་འགྲོ་སྟེ་ཨ་ཧཾ་ཞེས་པའི་ཡི་གེ་གཉིས་ཀྱི་སྐད་ཀྱིས་ཕྱིར་འགྲོ། སེམས་ལྟེ་བ་ནས་སྙིང་ཁར་འགྲོའོ། ། དེ་ནས་ཧཾ་གིས་ནུས་པས་སྙིང་ཁའི་ཧཱུྃ་ཐིག་ལེ་མི་ཤིགས་པ་བདེ་བ་སེམས་ཀྱི་རྟེན་སྐྱེད། ཨས་ལྟེ་བའི་ཨ་མཉམ་གནས་མེའི་རྟེན་སྐྱེད།
དེའི་ནུས་པས་གསང་བའི་འཁོར་ལོའི་ཐུར་སེལ་མདངས་ཀྱི་རྟེན་ཧཾ་བསྐྱེད། སྙིང་ཁའི་ཧཱུྃ་གི་ནུས་པས་གྱེན་རྒྱུ་དང་མགྲིན་པའི་འཁོར་ལོ་ལུས་ཟུངས་ཀྱི་རྟེན་ཨཾ་སྐྱེད། ཧཾ་ཐིག་ལེ་ལུས་ཐམས་ཅད་ཀྱི་ཟུངས་ཡིན་པས་ཁྱབ་བྱེད་ཀྱི་འཁོར་ལོ་བཅུ་གཉིས་བསྐྱེད། དེ་རྣམས་སེམས་ཀྱི་རྟེན་ཡིན་པས། ལུས་ནི་འཁོར་ལོས་སྒྱུར་རྒྱལ་འདྲ། ཞེས་པས་དུས་བཞི་ལ་སོགས་པར་འཁོར་ལོ་བཞིས་རེ་མོས་ཀྱི་སྡོད་པའམ། ལུས་ཀྱི་གནད་རྣམས་སུ་སྡོད་པའོ། ། དེ་རྣམས་ལ་བརྟེན་ནས་དུག་གསུམ་དང་། དུག་ལྔའི་རྣམ་རྟོག་ཕྲ་རགས་སྐྱེའོ། ། ཐ་མལ་པའི་ལུས་ལ་རྩ་ནང་གི་ཁམས་རྣམས་ཕལ་ཆེར་མ་དྭངས་པས་ཁྲག་དང་ཆུ་སེར་དང་ཞག་ཏུ་ཡོད།
འཁོར་ལོ་བཞིའི་ཡི་གེ་རྣམས་དང་ཧཾ་དང་ཨ་དང་ཧཱུྃ་ལ་སོགས་པ་དྭངས་མར་ཡོད། དེའི་ནུས་པས་ལུས་རྒྱས་པ་དང་། སོ་དང་སེན་མོ་མིག་དང་ལུས་ཀྱི་བཀྲག་མདངས་སྐྱེད། མ་དྭངས་པས་དེ་རྣམས་ལས་ནད་སྐྱེད། ཁམས་དང་ལུས་ཟུངས་བཟང་བ་རྣམས་དྭངས་མ་ཤས་ཆེ། ཁམས་ངན་པ་དང་ལུས་ཟུངས་ངན་པ་རྣམས་སྙིགས་མ་ཤས་ཆེ་ལུས་ངན་བཀྲག་མདངས་ཆུང་བའོ། ། རྣལ་འབྱོར་པས་བསྒོམས་པས་རིམ་གྱིས་དྭངས་སྙིགས་འབྱེད་ཅིང་དྭངས་མ་རྒྱས་ཏེ། ས་ཐོབ་ན་ཡར་ཁམས་ཐམས་ཅད་ཀུནྡའི་ངོ་བོར་དྭངས་ནས། ཁྲག་ཐམས་ཅད་ཀྱང་འོ་མའི་རྒྱུན་དུ་འོང་བ་ཡིན། སངས་རྒྱས་པ་ན་སྐུ་གསེར་གྱི་གཏན་པ་ཕྱིས་པ་ལྟ་བུ་དང་།
མཚན་མཆོག་གིས་བརྒྱན་པ་སྟེ་མི་ཤིགས་པའི་ཐིག་ལེར་བསྒྱུར་བ་ཡིན་ནོ། ། འཁྲིག་པའི་དུས་སུ་ཐུར་སེལ་གྱེན་ལ་ལོག་པའི་རྗེས་ཆགས་ཀྱི་མེས་ལྟེ་བའི་མེའི་ནུས་པ་བསྐྱེད། དེའི་དྲོད་ཀྱིས་ཁམས་རྣམས་བཞུ་ནས་ཧཾ་གྱི་ནུས་པས་འཛག་པ་སྟེ། ཐུར་སེལ་གྱེན་ལ་ལོག་པས་མཉམ་གནས་སྟོབས་འཕེལ། སྲོག་འཛིན་དྭངས་པས་དེའི་ནུས་པས་དབུ་མར་རླུང་འཇུག་འབྱུང་རྒྱུ་བ་ཆད། ལྷན་ཅིག་སྐྱེས་པའི་ཡེ་ཤེས་ཡུལ་མེད་དུ་ལྷང་འཆར། དེ་ནས་ཐིག་ལེ་ཕྱིར་ཤོར་བས་ཁམས་ཐམས་ཅད་དུབ། མེ་རླུང་ནུས་པ་ཉམས། སྲོག་འཛིན་ཉམས་པས་འཕྲལ་གཉིད་དུ་འགྲོ། ལུས་གྲང་།
ཤེད་ཆུང་། མེ་རླུང་གྱེན་ལ་སོང་ཞིང་ཐིག་ལེ་ཐུར་དུ་ལྷུང་བས་ཉལ་པོས་དུབ་ལ་ཚད་པ་སྐྱེའོ། ། སྙིང་མི་དགའ་བ་འོང་། རྣལ་འབྱོར་པས་ཐིག་ལེ་དབང་དུ་བྱས་པས་ཡོན་ཏན་མྱུར་དུ་སྐྱེ་བས་ལམ་་་་་་མེ་རླུང་ཐུར་དུ་ཕུལ་ཐིག་ལེ་གྱེན་ལ་ལོག ཕོ་ཉ་མྱུར་བའི་གནད་ཀྱང་དེ་ཡིན་ནོ། ། དེ་ལྟར་གནས་པའི་ཉི་ཟླ་གཉིས་པོ་དེའི་འཕེལ་འགྲིབ་ཀྱིས་ཕྱི་རོལ་དུའང་དེ་ལྟར་སྣང་བ་ཡིན་ཏེ། དེ་ལ་ཞག་གི་འཕེལ་འགྲིབ་དང་། ཟླ་བའི་འཕེལ་འགྲིབ་དང་། ལོའི་འཕེལ་འགྲིབ་དང་། ཚེའི་འཕེལ་འགྲིབ་བོ། །
དེ་ལ་ཞག་གི་དབང་དུ་བྱས་ན་ཉིན་མོ་ཉི་མ་འཕེལ་ཏེ། སྔ་དྲོ་ཨ་ཐུང་ནུས་པ་སྐྱེས་པས་ཉི་མ་འཆར། མེ་རླུང་ནུས་པ་འཕེལ་ཕྱི་རོལ་ཏུ་དྲོད་གཡོ། ཟས་གང་ཟོས་འཇུ། དེ་ནས་ཉི་མ་དྲོས་པ་ན་ལྟེ་བར་སླེབ་པས། འདོད་ཆགས་སྐྱེ། ཕྱིའི་རྟེན་འབྲེལ་དུ་གླུ་གར་དང་། བཞད་གད་དང་འདོད་ཆགས་ཀྱི་རྣམ་འགྱུར་སྟོན། ཚོར་བ་བདེ་བ་ཤས་ཆེ། དེ་ནས་ཉི་མ་ཕྱེད་ན་སྙིང་ཁར་སླེབས་པས་ཅུང་ཟད་ཤེས་པ་ལྕི།
གཉིད་བྲོ། རྨུགས་པ་ཤས་ཆེ། ཕྱེད་ཡོལ་ནས་མགྲིན་པར་སླེབ་པས་སྐྱོ་ཤས་ཆེ། སྙིང་མི་དགའ། ཞེ་སྡང་གི་རྣམ་འགྱུར་མང་།་་་་་ འཐབ་མོ་ཕལ་ཆེ་བ་ཕྱེད་ཡོལ་ལ་ཡོང་བའི་གནད། གསང་གནས་ཀྱི་ཐིག་ལེ་དམར་པོ་དང་བྲལ་ནས་ཚད་པའི་ངར་ཡོལ། མེ་སྟོབས་རྒྱས་པས་ཐིག་ལེ་སྐམ། དགོངས་ཕྱོགས་སྤྱི་བོར་སླེབ། ལུས་གྲང་།
ཟས་འཇུ་དཀའ། མེ་རླུང་ནུས་པ་ཟད། ཉི་མ་རྒྱས། མེའི་དྲོད་ཀྱིས་ཐིག་ལེ་བཞུ་ནས་མགྲིན་པར་ཆ་བཅུ་དྲུག་ཏུ་བབས། ཟླ་བ་དང་སྐར་མའི་མདངས་རྒྱས། ནང་དུ་རྩ་ནང་གི་ཁམས་དྭངས་མ་རྣམས་གཡོ་ཞིང་འདུ་བས་ཕྱི་རོལ་དུ་དཔའ་བོ་དང་མཁའ་འགྲོ་མ་རྣམས་མཚན་མོ་ཁོ་ན་འདུ་ཞིང་གདོན་ཐམས་ཅད་ཀྱང་འདུ་བ་ཡིན་ནོ། ། ལུས་ཐིག་ལེ་གཞན་རྣམས་སྟོབས་ཆུང་བས་སྲོད་ལ་འཇིགས་སྐྲག་གི་སྣང་བ་འབྱུང་། དེ་ནས་བརྒྱད་ལུས་ཟུངས་སུ་སོང་། བརྒྱད་སྙིང་ཁར་བབས། ནམ་ཕྱེད་ཚེས་བཅོ་ལྔའི་ཟླ་བ་ནམ་གྱི་དཀྱིལ་སླེབ།
གཉིད་འཐུག་པོར་ལོག དེ་ནས་བཞི་ལུས་ཟུངས་སུ་སོང་། བཞི་ལྟེ་བར་བབས། ཐོ་རངས་གྲང་བའི་རེག་བྱ་ཆེ། དེ་ནས་གཉིས་ལུས་ཟུངས་སུ་འགྲོ། གཉིས་གསང་གནས་སུ་བབས་པས་ཐོ་རངས་སྒོམ་ཆེན་རྣམས་ཀྱིས་ཐིག་ལེ་འཛག རྡོ་རྗེ་ལས་སུ་རུང་། ཐ་མལ་པ་རྣམས་ཆགས་པ་སྤྱོད། དེ་ནས་ཐིག་ལེ་གཉིས་པོས་དེས་གསང་གནས་ཀྱི་ཐིག་ལེ་དམར་པོ་ནུས་པ་སྐྱེས་པས་ནང་པར་ཉི་མ་འཆར་ཏེ། མི་རྣམས་སྔ་དྲོའི་དུས་ན་མདོག་བཟང་བ་དང་།
དགོང་མོའི་དུས་ན་མདོག་ངན་པའི་རྒྱུ་མཚན་ཡང་དེ་ཡིན་ནོ། ། དེ་ཡང་སཾ་པུ་ཊི་ནས། ཐོ་རངས་སྲོད་དང་གཉིད་མཐའ་དྲོ། ། ཉིན་ཕྱེད་མཚན་ཕྱེད་དུས་དག་ཏུ། ། ཕྱག་རྒྱའི་སྦྱོར་བས་རྟོགས་པར་བྱ། ། ཞེས་སོ། ། དེས་ན་ཉིན་པར་དྲོ། ། ཟས་འཇུ། གཉིད་ལོག་ན་ནད་འཇུག་་་་་སྔོན་གྱི་དྲང་སྲོང་རྣམས་ཀྱིས་འདི་གོ་བས་ཉིན་མོ་གཉིད་སྲུང་བར་འདུག ཉི་མ་འཆར།་་་་་
མེ་གྱེན་ལ་འབར་བས། ཟླ་བ་་་་་་ཉིན་པར་ཆུར་ཞུགས་ན་སྐར་མ་གསལ་བ། མི་གསལ། སྐར་མ་་་་་་རྩ་ནང་གི་ཐིག་ལེ་རྣམས་མི་མཐོང་བའོ། ། མཚན་མོ་བསིལ། གཉིད་ཀྱིས་ཁམས་སོས། ཟས་མི་འཇུ། ཟླ་བ་་་་་་ཁམས་རྒྱས་འཆར། སྐར་མ་་་་་་རྩ་ནང་གི་ཐིག་ལེ་དྲྭངས་ལ་བཀྲའོ། ། ཟླ་བའི་འཕེལ་འགྲིབ་ནི་དཔལ་སྡོམ་འབྱུང་བ་དང་རྡོ་རྗེ་མཁའ་འགྲོ་ལ་སོགས་པ་ནས་གསུངས་པ།
ཟླ་བ་སྐྱེས་པ་ལ་ཡར་ངོ་། བུད་མེད་ལ་མར་ངོའི་ཚེས་གཅིག་ལ་བྱང་ཆུབ་ཀྱི་སེམས་དཀར་པོའི་དྭངས་མ་ལུས་རྐང་པ་གཡོན་གྱི་མཐེབ་ཆེན་ལ་ཨའི་གཟུགས་ཀྱིས་གནས། ཚེས་གཉིས་ལ་བྱིན་པ་ན་ཨཱའི་གཟུགས་ཀྱིས་གནས། གསུམ་པ་ལ་བརླ་ལ་ཨི། བཞི་པ་ལ་གསང་གནས་ན་ཨཱི། ལྔ་པ་ལ་ལྟེ་བར་ཨུ། དྲུག་པ་ལ་སྙིང་ཁར་ཨཱུ། བདུན་པ་ནུ་མ་ལ་རྀ། བརྒྱད་པ་ལྐོག་མར་རཱྀ། དགུ་པ་ལག་མཐིལ་ལ་ལྀ།
བཅུ་པ་མཆུ་ལ་ལཱྀ། བཅུ་གཅིག་མཁུར་ཚོས་ལ་ཨེ། བཅུ་གཉིས་མིག་ལ་ཨཻ། བཅུ་གསུམ་རྣ་བ་ལ་ཨོ། བཅུ་བཞི་ཀླད་པ་ལ་ཨཽ། བཅོ་ལྔ་སྤྱི་བོར་སླེབ་སྟེ།་་་་་ གནས་དེ་རྣམས་སུ་རིམ་གྱིས་རྒྱས་པ་སྟེ་ཟླ་བ་ཡང་རིམ་གྱིས་ཁ་ཁེངས། ཉི་མ་དང་ཐག་ཇེ་རིང་སོང་བས། ཉིན་པར་རྐྱང་མའི་སྟེང་གཡོན་གྱི་ཆ་ལ་ཨཾ། མཚན་མོ་སྤྱི་གཙུག་ཀུན་འདར་གྱི་ཆ་ལ་ཨཿའི་གཟུགས་སུ་གནས་སོ། །
གནས་དེ་རྣམས་སུ་རིམ་གྱིས་ཇེ་རྒྱས་ལ་སྤྱི་བོར་ཉ་གང་བ་སྟེ། ཉི་མ་རྐང་པའི་མཐེབ་ཆེན་དུ་སོང་བའོ། ། དེའི་ཚེ་ཐིག་ལེ་དཀར་པོས་ལུས་ཐམས་ཅད་ཁྱབ་པར་གནས་སོ། ། མར་ངོའི་ཚེས་གཅིག་ནས་སྟོང་གི་བར་དུ་རིམ་གྱིས་ཟླ་བ་མར་འཕེལ་ཏེ། སྟོང་གི་ནུབ་མོ་རྐང་མཐིལ་དུ་སླེབ་བོ། ། ཉི་མ་ཡར་འཕེལ་ཏེ་མར་ངོའི་ཚེས་གཅིག་ལ་ལུས་གཡས་ཀྱི་རྐང་མཐེབ་ལ་གནས། ཚེས་གཉིས་ལ་བོལ་གོང་དུ་སླེབ། གསུམ་ལ་བརླ་ལ་སླེབ། དེ་ལྟར་གོང་བཞིན་རིམ་གྱིས་རྒྱས་ནས་སྟོང་གི་ནུབ་མོ་སྤྱི་བོར་སླེབ་སྟེ། ཐིག་ལེ་དམར་པོའི་རྩ་བ་ན་ཟླ་བའི་ས་བོན་ཙམ་ལས་མི་གནས།
དེའི་ཚེ་ཐིག་ལེ་དམར་པོ་ལུས་ཐམས་ཅད་ལ་ཁྱབ་པར་གནས་ཏེ་ཉི་མ་རྒྱས་པས་ཟླ་བ་མི་སྣང་བའོ། ། སྐར་མ་་་་་་རྩ་ནང་གི་ཐིག་ལེ་དྭངས་རྣམས་བཀྲའོ། ། དེ་ནས་ཡང་ཡར་ངོའི་ཚེས་གཅིག་ནས། ཉའི་བར་དུ་རིམ་གྱི་ཉི་མ་མར་འཕེལ། ཟླ་བ་ཡར་འཕེལ་བ་གོང་བཞིན་ནོ། ། དེ་ཡང་དཔལ་དང་པོའི་སངས་རྒྱས་ནས་གསུངས་པ། སྲོག་རྩོལ་མེ་ཡིས་རི་བོང་ཅན་ནི་བཞུ་བ་ཉིད་དང་ཆུ་ཡིན་མྱོས་བྱེད་ཆུ། མཐེ་བོའི་ཚིགས་ནས་ཚེས་གྲངས་དབང་གིས་རང་སེམས་སྤྱི་གཙུག་ཟླ་ཉིའི་མཐར་ཐུག་འགྲོ། ། ནག་པོའི་ཕྱོགས་མཐའ་སོར་མོར་སླར་ཡང་སྤྱི་གཙུག་་་་་་སྒྲིབ་པ་འགག་ནས་སངས་རྒྱས་པར་འགྱུར་ནས་ནི་འགྲོ་བར་འགྱུར། ། རྣལ་འབྱོར་དེ་ལ་ཉིན་རེའི་དུས་སུ་སྤྱད་ན་འདོད་པའི་དངོས་གྲུབ་ངེས་པར་སྟེར། །
ཞེས་གསུངས་སོ། ། སྒྱུ་འཕྲུལ་དྲྭ་བ་ལས། ས་ཡི་དཀྱིལ་འཁོར་བཞི་ཡི་ཁྱོན། ། རྐང་པ་ཡ་གཅིག་མཐིལ་གྱིས་གནོན། ། ནག་པོའི་ཕྱོགས་་་་་་རྐང་མཐེབ་སེན་མོའི་ཁྱོན་གྱིས་ཀྱང་། ། དཀར་པོའི་ཕྱོགས་་་་་་ཚངས་པའི་ཡུལ་ས་རྩེ་ནས་གནོན། ། ཞེས་སོ། དེ་ལྟར་གཡས་དང་གཡོན། ཉི་མ་དང་ཟླ་བ། ཡར་ངོ་དང་མར་ངོ་།
རྒྱས་པ་དང་སྟོང་པ། ཉ་དང་གནམ་སྟོང་ལ་ཉི་མ་དང་ཟླ་བ་གཟས་་་་་་དྷུ་ཏིའི་ཁར་ཚུད་པའོ་འཛིན་པའོ། ། ཉི་མ་ཡར་འཕེལ་དང་། མ་འཕེལ་དང་། ཆེ་ཆུང་མི་འོང་བ་་་་་་གནད་དེས་ཕྱི་རོལ་ན་ཉི་མ་དཔག་ཚད་གཅིག་གིས་ཆེ་བ་ཡིན་ནོ། ། ཉི་མ་ལོ་རེ་ལ་ལྷོ་བྱང་བགྲོད་པ་དང་། ཟླ་བ་ཟླ་བ་རེ་ལ་ལྷོ་བྱང་བགྲོད་པའི་རྒྱུ་མཚན་ཡང་དེ་ཡིན་ནོ། ། མཚན་ཡང་དེ་བཞིན་ནོ།། ནང་དུ་གསང་གནས་ཀྱི་ཐིག་ལེ་བརྟན་ཞིང་ཉིན་པར་རྒྱུན་ཏུ་ནུས་པ་འབར་བས་སོ། ། ཟླ་བ་མར་ངོ་ལ་ཆུང་ཞིང་སྟོང་གི་ནུབ་མོ་མི་སྣང་སྟེ་རང་གི་གནས་སུ་ཉི་མས་ཕྱིན་པས་སོ། །
འདི་གཉིས་ཁྱད་པར་དུ་ཐིག་ལེ་བསྲུང་བའི་དུས་ཡིན་པས། སངས་རྒྱས་བཅོམ་ལྡན་འདས་ཀྱིས་ཁྱིམ་པ་ལའང་བསྙེན་གནས་བསྲུང་བར་གསུངས་སོ། ། སྔོན་གྱི་དྲང་སྲོང་རྣམས་ཀྱིས་འདི་རྣམས་གོ་བས་ལུས་ཀྱི་གནས་དེ་རྣམས་སུ་ཚེས་དེའི་སྐབས་ལ་བབས་པ་ན། གཏར་སྲེག་ཀྱང་མི་བྱེད་པར་བརླ་རྩ་ཡོད་ཟེར་དེ་དེའང་དེ་ཡིན་ནོ། ། ཡར་ངོ་ཟླ་བ་འཕེལ་བའི་དུས་མི་རྣམས་ཚོར་བ་དགའ་བདེ་ཤས་ཆེ་བས་ཟླ་སྟོད་ནམ་ཟླ་ཐུང་ཟེར། མར་ངོ་ཉི་མ་འཕེལ་བའི་དུས་མི་རྣམས་ཀྱང་སྐྱོ་ཤས་དང་ཅུང་ཟད་སྡུག་བསྔལ་གྱི་ཚོར་བ་ཤས་ཆེ་བས་ཟླ་སྨད་ནམ་ཟླ་རིང་ཟེར། གཏུམ་མོ་བ་རྣམས་ཡར་ངོ་ལ་ཐིག་ལེ་འཕེལ། མར་ངོ་ལ་བདེ་བ་ཆེ་བ་འགྲོས་དེས་གོ་བར་བྱ། ཉི་མ་གྱེན་ལ་འཕེལ་བའི་དུས་སུ་ཅུང་ཟད་བར་ཆད་རྒོད་པས་དྭགས་པོ་བཀའ་བརྒྱུད་ཀྱི་བླ་མ་ཆེན་པོ་རྣམས་མར་ངོའི་དུས་སུ་སྐུ་མཚམས་མཛད་པ་ཡིན་ནོ། ། ལོའི་འཕེལ་འགྲིབ་ནི།
དབྱར་ཉི་མ་ལོག་ནས་ཟླ་བ་དྲུག་ནས་གཡོན་ནས་བྱང་ཆུབ་ཀྱི་སེམས་འཕེལ་བ་སྟེ། རྒྱས་ཤིང་ཡུལ་མང་པོ་གཅིག་ཏུ་འཇུག་པ་ཡིན་ལ། གཡས་ནས་ཉི་མ་འཕེལ་བའི་དེ་མྱུར་བ་དང་ཡུལ་ཉུང་བར་འཇུག་པས་ཞག་རེ་ལ་ཡུལ་ཉི་ཤུ་རྩ་བཞི་ནས་རླུང་རེ་རེ་ཕྲི་ཞིང་མཚན་མོ་ལ་བསྣོན་ཏེ། ནམ་རིང་། ཉི་མ་ཐུང་། མི་རྣམས་ཁམས་བཟང་། གཉིད་ཆུང་། ལུས་བརྟས་སོ། ། སྟོན་ཉི་ཟླ་སྙོམས་པར་འཇུག་པས་འབྲས་བུ་ཐམས་ཅད་སྨིན། ཟླ་བ་རྒྱས་པའི་འགྲོས་ཡིན་པས་ཚོར་བ་བདེ་བ་ཤས་ཆེ།
བྱིས་པ་ཚུན་ཆད་གླུ་རྒྱང་ཆོར་རེ་འོང་ངོ་། ། མི་རྣམས་འཛུམ་ཤས་ཆེ། འདོད་ཡོན་ལ་་་་་་ཐིག་ལེ་དབང་དུ་འདུས་ན་ནོར་འདུ་བའོ་སྤྱོད། དེ་ནས་ཅུང་ཟད་བསིལ་ཆེས། ཟླ་བ་རྒྱས་ཉི་མ་ནུས་པ་ཆུང་བས་ཤིན་ཏུ་གྲང་ཞིང་འཁྱགས་པ་དང་བཅས་པར་འགྱུར་རོ། ། དེ་ནས་དུས་སྦྱོར་གྱི་གཡོན་གྱི་ཁྱིམ་དྲུག་ཐིམ་ནས་དགུན་ཉི་མ་ལྡོག་སྟེ། སིཧླ་གཏུམ་མོའི་མེ་གཡས་ནས་འགྲོ་བ་དེ་རྒྱས་ཤིང་ཡུལ་མང་པོ་གཅིག་ཏུ་བུལ་བར་འཇུག་པ་ཡིན་ལ། ཟླ་བ་གཡོན་ནས་འགྲོ་བ་མྱུར་ཞིང་ཡུལ་ཉུང་བར་འཇུག་པས། ཡུལ་ཉི་ཤུ་རྩ་བཞི་ནས་རླུང་རེ་རེ་མཚན་མོ་ཕྲི་ཞིང་ཉིན་མོ་ལ་བསྣོན་ཏེ། ཉི་མ་རིང་།
ནམ་ཐུང་། ཉི་མའི་ནུས་པ་རྒྱས་པས་ཕྱི་རོལ་ཏུ་དྲོད་སྐྱེ། འཁྱགས་པ་འཇུ། མི་རྣམས་ལུས་རྫུད། ཁམས་ངན་གཉིད་ཆེ། ཁམས་གཡོ། ཆགས་པ་ལྡང་། འཛུམ་ཤས་ཆུང་། འདོད་ཡོན་དཀོན། དཔྱིད་ཀ་སྙོམས་པར་རྒྱུ།
དེའང་ཉི་མ་རྒྱས་པའི་འགྲོས་ཡིན་པས་མྱུ་གུ་སྐྱེ། ཚོར་བ་སྡུག་བསྔལ་ཤས་ཆེའོ། ། དེ་ནས་གཡས་ཀྱི་དུས་སྦྱོར་གྱི་ཁྱིམ་དྲུག་ཐིམ་པ་དང་དབྱར་གྱི་ཉི་མ་ལྡོག་སྟེ་གོང་བཞིན་ནོ། ། དེ་ལྟར་ཉི་མ་ཁྱིམ་བཅུ་གཉིས་སུ་འཕོས་བས་ཟླ་བ་བཅུ་གཉིས་སོ། ། དེ་ལྟར་ཉི་མ་འཕེལ་བའི་དུས་ནི་ནམ་ཟླ་ངན་ཞིང་དུས་ངན་པ་ཡིན་ལ། ཟླ་བ་འཕེལ་བའི་དུས་ནི། དུས་དང་ནམ་ཟླ་བཟང་བ་ཡིན་ཏེ། སམ་པུ་ཊི་ནས། སྣ་རྩེ་བུ་གར་ཆུ་རྒྱུན་ནི། ། འཇུག་པ་དུས་བཟང་ཞེས་བྱ་སྟེ། །
མེ་ཡི་ཤུགས་ཀྱིས་འགྲོ་བ་དག ། དུས་ངན་ཞེས་བྱར་ཡོངས་སུ་གྲགས། ། ཞེས་སོ། ། ཉི་མ་ཉིན་མོ་འཕེལ་ཞིང་ནུས་པ་རྒྱས་ལ། ཟླ་བ་ནི་མཚན་མོ་འཕེལ་ཞིང་ནུས་པ་རྒྱས་ཏེ། གཉིས་ཀའང་སྟེང་འོག་གི་མེའི་ནུས་པ་སྟེ། སམ་པུ་ཊི་ལས། ཉིན་མཚན་བདུད་རྩི་འཛག་པ་ན། ། མེ་ནི་མཉེས་པར་བྱེད་པས་ན། ། དེ་ཉིད་ཀྱིས་ནི་སྒྲ་ཡང་་་་་་འཕེལ་འགྲིབ་ཕྱེད།
ཅེས་སོ། ། མི་ཚེའི་འཕེལ་འགྲིབ་ནི་ཉི་ཤུ་རྩ་ལྔའི་བར་དུ་མཉམ་དུ་འཕེལ་ཏེ། གཙོ་བོར་ཟླ་བ་འཕེལ། བཞི་བཅུ་རྩ་ལྔའི་བར་དུ་མཉམ་དུ་བརྟན། གཙོ་བོར་ཉི་མ་བརྟན། དེ་ནས་མཉམ་དུ་འགྲིབ་སྟེ། གཙོ་བོར་ཟླ་བ་འགྲིབ་བོ། ། ཐ་མལ་པའི་ལུས་ལ་ཆ་མ་སྙོམས་པ་ལ་ནད་མང་དུ་འབྱུང་། རྣལ་འབྱོར་པའི་ལམ་དུས་སུ་ཆ་མ་སྙོམས་པ་ལས་གེགས་མང་དུ་འབྱུང་ངོ་། ། ཐ་མལ་པའི་དུས་སུ་སྙོམས་པས་ཁམས་བཟང་།
རྣལ་འབྱོར་པའི་ལམ་དུ་ཆ་མཉམ་ཞིང་དྭངས་པ་ལས་ཡོན་ཏན་སྐྱེའོ། ། དེ་ལྟ་བུའི་ཁམས་བདུད་རྩི་ཀུན་རྫོབ་བྱང་ཆུབ་ཀྱི་སེམས་དེ། དོན་དམ་བྱང་ཆུབ་ཀྱི་སེམས་དེའི་རྟེན་ཡིན་ཏེ། མེ་ཏོག་དང་དེའི་དྲི་བཞིན་ནོ། ། བརྟག་གཉིས་ལས། ཇི་ལྟར་མེ་ཏོག་ལ་གནས་ཏེ། ། མེ་ཏོག་དངོས་མེད་ཤེས་མི་འགྱུར། ། དེ་བཞིན་གཟུགས་སོགས་དངོས་མེད་ན། ། བདེ་བ་ཉིད་ཀྱང་དམིགས་མི་འགྱུར། ། ཞེས་སོ། །
དེ་ཉིད་ལུས་ཀྱི་ཟུངས། སེམས་ཀྱི་རྟེན། ངག་གི་ཡི་གེ་དབང་པོ་ཐམས་ཅད་སྐྱེ་བའི་དྭངས་མ་སྟེ། བརྟག་པ་དང་པོའི་དབང་བསྐུར་བའི་ལེའུ་ནས། དེ་ཉིད་སྲོག་ཆགས་རྣམས་ཀྱི་སྲོག ། དེ་ཉིད་ཡི་གེ་དམ་པ་ཡིན། ། དེ་ཉིད་འགྲོ་བའི་བདག་ཉིད་དེ། ། དེ་ཉིད་ཐམས་ཅད་ཁྱབ་པ་པོ། ། ཐམས་ཅད་ལུས་ལ་རྣམ་པར་གནས། ། དངོས་དང་དངོས་མེད་དེ་ལས་བྱུང་། །
ཞེས་སོ། ། སེམས་ཀྱི་ཆོས་གཉིས་པ་བདེ་བ་ཞེས་བྱ་བ་སྟེ། རྟེན་དེ་ལ་བརྟེན་པའི་སེམས་ཀྱང་བདེ་བ་ཆེན་པོ་སྟེ། བརྟག་པ་གཉིས་པའི་དངོས་གྲུབ་གཏན་ལ་དབབ་པའི་ལེའུ་ལས། རྡོ་རྗེ་བཙུན་མོའི་བྷ་ག་ནི། ། ཨེ་ཡི་རྣམ་པའི་ཆ་བྱད་གཟུགས། ། སངས་རྒྱས་རིན་ཆེན་ཟ་མ་ཏོག ། བདེ་བ་ཅན་ཏུ་རྟག་ཏུ་བཞུགས། ། ཞེས་སོ། ། དེ་ལ་བདེ་བ་ཆེན་པོ་ཞེས་བྱ་བ་ཡན་ལག་བདུན་དང་ལྡན་པ་སྟེ།
ཟག་པ་མེད་པའི་བདེ་བ་དེ་ཁ་ན་མ་ཐོ་བ་ཐམས་ཅད་དང་བྲལ་བ་རང་དབང་ཅན་གྱི་བདེ་བ་སྟེ། གཞན་རྐྱེན་ལ་མ་ལྟོས་པ། འདུས་མ་བྱས་ཀྱི་བདེ་བ་སྟེ་རྒྱུན་མི་འཆད་པ། གཉིས་སུ་མེད་པའི་བདེ་བ་སྟེ་དངོས་པོ་ཐམས་ཅད་ལ་ཁྱབ་པ། བསམ་གྱིས་མི་ཁྱབ་པའི་བདེ་བ་སྟེ་འཇིག་རྟེན་པས་རོ་མ་མྱངས་པ་དང་། རང་བཞིན་མེད་པའི་བདེ་བ་སྟེ་མི་གནས་པར་རོ་མཉམ་པ་དང་། ངོ་བོ་ཉིད་ཀྱི་བདེ་བ་སྟེ་མ་བཅོས་པའོ། ། དེ་ལྟར་བྱང་ཆུབ་ཀྱི་སེམས་ཀྱི་ངོ་བོ་ཡན་ལག་བདུན་ལྡན་གྱི་བདེ་བ་ཆེན་པོ་ཡིན་ནོ། ། བརྟག་གཉིས་ལས། ཀུན་རྫོབ་དོན་དམ་ཚུལ་ཅན་གྱི། །
བྱང་ཆུབ་སེམས་ནི་རབ་ཏུ་བསྐྱེད། ། ཀུན་རྫོབ་ཀུན་ད་ལྟ་བུ་སྟེ། ། དོན་དམ་བདེ་བའི་གཟུགས་ཅན་ནོ། ། ཞེས་པ་སྟེ། གསུངས་ཏེ། རྟེན་ཀུན་རྫོབ་བྱང་ཆུབ་ཀྱི་སེམས་ཀྱང་བདེ་བ། བརྟེན་པ་དོན་དམ་བྱང་ཆུབ་ཀྱི་སེམས་ཀྱང་བདེ་བ། དེ་མངོན་དུ་བྱེད་པའི་ལམ་ཡང་བདེ་བ། དེ་རྣམས་མངོན་དུ་གྱུར་པའི་འབྲས་བུ་ཡང་བདེ་བའོ། ། དེ་ཡང་སྣང་བ་རྡོ་རྗེར་འཆར་བའི་རྒྱུད་ལས།
བདེ་བ་ལས་ནི་རྡོ་རྗེ་འཆང་། བདེ་བ་ཡིས་ནི་བདེ་བ་འཐོབ། ། རྒྱུ་བདེ་བ་ལས་འབྲས་བུ་བདེ། ། རྒྱུ་ཡི་དུས་ནའང་འདི་མཆོག་ལ། ། འབྲས་བུའི་དུས་ནའང་འདི་མཆོག་གོ ། ཞེས་པ་སེམས་ཀྱི་ངོ་བོ་བདེ་བ་ཆེན་པོའོ། ། སེམས་ཀྱི་ཆོས་གསུམ་པ་ཡེ་ཤེས་ལྔ་རྣམས་དང་ཞེས་པ་ནི་བདེ་བ་ཆེན་པོ་དེ་ཉིད་གདངས་ཅིར་ཡང་འཆར་བས། རྒྱུ་སེམས་ཅན་གྱི་དུས་ན་ཉོན་མོངས་པ་ལྔ། དེའི་རང་གཟུགས་འགྲོ་བ་ལྔ། ལམ་རྣལ་འབྱོར་པའི་དུས་ན་ཏིང་ངེ་འཛིན་ལྔ།
དེའི་རང་གཟུགས་ས་ལམ་གྱི་ཡོན་ཏན་བརྒྱ་ཕྲག་བཅུ་གཉིས་ལ་སོགས་པའོ། ། འབྲས་བུ་སངས་རྒྱས་ཀྱི་དུས་ན་ཡེ་ཤེས་ལྔ། ། དེའི་རང་གཟུགས་རྒྱལ་བ་རིགས་ལྔའོ། ། དེ་ཡང་དཔལ་ནམ་མཁའ་དང་མཉམ་པའི་རྒྱུད་ལས། འགྲོ་ལྔ་འདི་དག་དེ་བཞིན་གཤེགས་པ་ལྔ། ། གར་མཁན་དག་དང་རི་མོ་བཟང་ལྟར་གནས། ། གང་དུ་བདེ་ཆེན་ཞེས་བྱ་གཅིག་པུ་ཉིད། ། གཅིག་པུའི་ཉམས་ཀྱིས་དུ་མའི་གར་མཛད་དོ། ། ཞེས་སོ། ། དེའང་སེམས་ཅན་གྱི་དུས་ནའང་བདེ་བ་ཆེན་པོ་ངོ་མ་ཤེས་པའི་གཏི་མུག
རང་དང་གཞན་ལ་འཚོལ་བས་འདོད་ཆགས། དེས་སྡུག་བསྔལ་བས་ཞེ་སྡང་། གཞན་གྱིས་ཐོབ་ཀྱིས་དོགས་པས་ཕྲག་དོག རང་ལ་སྙེམས་པ་འཆང་བ་ང་རྒྱལ་ཏེ། ཉོན་མོངས་པ་ལྔ་པོ་རེ་རེ་ལའང་ལྔ་ཀ་ཚང་ཞིང་། ཡུལ་གྱི་བྱེད་པས་གང་ཡང་རུང་བ་་་་་་འདི་ལ་ཁ་ཅིག་འདི་སྙམ་དུ་སོ་སོ་སྐྱེ་བོའི་སེམས་ལ་ཡེ་ཤེས་ལྔར་རྩིས་པ་མི་འཐད་དེ། ཡེ་ཤེས་སུ་འདོད་ཀྱང་རྣམ་ཤེས་ཡིན་པའི་ཕྱིར་རོ། ། སྙམ་དུ་རྟོག་ན་དེའི་སྐྱོན་མེད་དེ། རྡོ་རྗེ་གདན་བཞི་ལ་སོགས་པའི་ལུང་དང་། འོག་ནས་ཡེ་ཤེས་ཀྱི་མཚན་ཉིད་སྟོན་པས་གསལ་ལོ།
གསལ་བར་སྟོན་པ་ཡིན་ནོ། ། བདེ་ཆེན་གྱི་གཤིས་ཡེ་ཤེས་ལྔ་སྟེ། ཀུན་ལ་ཁྱབ་ཅིང་གཉིས་སུ་མེད་པ་མཉམ་པ་ཉིད་ཀྱི་ཡེ་ཤེས། དེ་ཉིད་ཅིར་ཡང་མ་གྲུབ་པས་ཆོས་དབྱིངས་ཡེ་ཤེས། རྐྱེན་གྱིས་ཅིར་ཡང་འཆར་བ་སོ་སོར་རྟོག་པའི་ཡེ་ཤེས། ཚོགས་བརྒྱད་ཀྱི་བྱ་བ་བྱེད་པ་བྱ་བ་གྲུབ་པའི་ཡེ་ཤེས། གསལ་ལ་རྟོག་པ་མེད་པ་མེ་ལོང་ལྟ་བུའི་ཡེ་ཤེས་ཏེ། སེམས་ཀྱི་ངོ་བོ་སྤྲོས་པའི་ཟུག་རྔུ་མེད་པས་བདེ་ཆེན། བདེ་ཆེན་གྱི་རང་མཚན་ཡེ་ཤེས་ལྔའོ། ། དུག་ལྔ་ཡང་དེ་ལས་མ་འདས་པས་སྤང་བྱ་དང་གཉེན་པོ་དབྱེར་མེད།
རྒྱུ་འབྲས་དབྱེར་མེད། ཐབས་ཀྱི་ཟིན་པ་དང་མ་ཟིན་པའི་བྱེ་བྲག་གིས་ལས་བསོག་པ་དང་ལམ་དུ་འགྲོ་བ་མ་ངེས་པས་དུག་ལྔ་ནི་ལུང་མ་བསྟན་ནོ། ། སེམས་ཀྱི་ཆོས་བཞི་པ་ཡེ་ཤེས་ཀྱི་མཚན་ཉིད། ཡུལ་དང་ཡུལ་ཅན་གཉིས་སུ་མེད་པར་རང་གསལ་བ་སྟེ། ཏེ་ལོ་པས་ནཱ་རོ་པ་ལ་བོས་ནས་གསུངས་པ། ཀྱེ་ཧོ་འདི་ནི་རང་རིག་ཡེ་ཤེས་ཏེ། ། ངག་གི་ལམ་འདས་ཚིག་གི་སྤྱོད་ཡུལ་མིན། ། ཏེ་ལོ་ང་ཡིས་ཅིར་ཡང་བསྟན་ཏུ་མེད། ། རང་རིག་ཉིད་ལ་ལྡན་ཏེ་ཤེས་པར་བྱོས། ཅེས་པ་དང་།
དེ་ཉམས་སུ་བླང་ཐབས་ཀྱང་། ཏེ་ལོ་པའི་ཆོས་དྲུག་ནི། མི་མནོ། མི་བསམ། མི་སེམས། མི་སྒོམ། མི་དཔྱད། སེམས་རང་བཞིན་དུ་གནས་ཞེས་གསུངས་སོ། ། ཡུལ་དང་ཡུལ་ཅན་གྱི་རྣམ་རྟོག་ནི་ཡིད་ཀྱིས་སྒྲོ་བཏགས་ཡིན་ལ། སེམས་ཀྱི་ངོ་བོ་ཡུལ་མེད་དུ་རང་གསལ་བས་གཤིས་ཅི་ཡང་མ་ཡིན་པ།
གདངས་ཅིར་ཡང་མ་འགགས། ངོ་བོ་ཅིར་ཡང་མི་རྟོག་པའོ། ། སེམས་ཀྱི་ཆོས་ལྔ་པ་ཏིང་ངེ་འཛིན་ནི། འདིར་རྒྱུན་མ་ཆད་པ་ལས་འཇུག་སྟེ། སེམས་ཀྱི་རང་བཞིན་དུས་གསུམ་དུ་འགྱུར་བ་མེད་ཅིང་འདུ་འབྲལ་མེད་པས་སྐད་ཅིག་མ་རྒྱུན་དང་བཅས་པ་སྟེ། སེམས་ཅན་ནས་སངས་རྒྱས་ཀྱི་བར་དུ་སེམས་ཉིད་རིག་པ་རྒྱུན་ཆགས་སུ་ཡོད་པས་ཀུན་གཞི་རྒྱུའི་རྒྱུད་ཅེས་པའོ། ། ཕྱི་དོན་གསུམ་པ་ལུས་ངག་ཡིད་གསུམ་དངོས་པོའི་གནས་ལུགས་བསྟན་པ་ནི། བཅོམ་ལྡན་འདས་ཀྱིས་རྣལ་འབྱོར་ཆེན་པོའི་རྒྱུད་རྣམས་ཀྱི་དང་པོར་གླེང་གཞིའི་ལེའུར་དང་པོ་གསུངས་ཏེ། དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་དང་རྡོ་རྗེ་བཙུན་མོའི་བྷ་ག་ལ་བཞུགས་སོ་ཞེས་གསུངས་པས། ལུས་ནི་རླུང་གི་འདུ་བྱེད་དང་རྣམ་པ་དང་།
ཤེས་པ་མདུང་ཁྱིམ་ལྟར་ཚོགས་པའི་རླུང་རྣམ་པར་ཤེས་པ་ལས་དང་བག་ཆགས་ཀྱི་རང་གཟུགས་སུ་སྣང་བ་སྟེ། ངག་སེམས་དང་དབྱེར་མེད། ངག་ནི་ལུས་ཀྱི་རྩ་དང་ཡི་གེ་དང་སེམས་ཀྱི་རྣམ་རྟོག་དང་རླུང་སེམས་དང་ལུས་ཀྱི་སྦྱོར་བ་ཚོགས་པ་ལས་འབྱུང་སྟེ། ལུས་སེམས་དང་དབྱེར་མེད། སེམས་ཚོགས་བརྒྱད་ཀྱི་རྣམ་ཤེས་རྩ་རླུང་ཐིག་ལེའི་དྭངས་མའི་རྟེན་འབྲེལ་ལས་བྱུང་ཞིང་། བརྟན་གཡོ་ལུས་ངག་ཐམས་ཅད་སེམས་རང་སྣང་བས་ལུས་ངག་དང་དབྱེར་མེད་དོ། ། དེ་ལྟར་ལུས་ངག་ཡིད་གསུམ་པོ་དེ་འཇིམ་པའི་ས་ཆུའམ། ཙན་དན་གྱི་དྲི་རོ་ཁ་དོག་བཞིན་དབྱེར་མེད་པའོ། ། དེ་ཡང་དཔལ་གསང་བ་འདུས་པའི་རྒྱུད་ནས། སེམས་ལུས་ལྟ་བུ་དང་།
ངག་སེམས་ལྟ་བུ་དང་། སེམས་ཚིག་ཏུ་བརྗོད་པ་ལྟ་བུ་བསྐྱེད་ཅིང་ཞེས་གསུངས་ཏེ། ད་ལྟར་ཡང་ལུས་འགྱུར་ན་སེམས་དང་ངག་ཀྱང་འགྱུར། དེར་རང་སྣང་འགྱུར་བས་གཞན་སྣང་འགྱུར། ངག་དང་སེམས་འགྱུར་ན་ལུས་ཀྱང་འགྱུར་ཏེ། དཔེར་ན་སེམས་ཞེ་སྡང་དུ་སྐྱེས་པའི་དུས་སུ་ངག་ཚིག་རྩུབ། ལུས་ཁྲོ་བྱད་དུ་ལམ་འོང་སྟེ། དེར་གཞན་པ་དེ་ཡང་དེ་ལྟར་དུ་མཐོང་བས་རང་འགྱུར་ཙ་ན་གཞན་འགྱུར་བའོ། ། དེ་ལྟར་མ་ཤི་བར་ལ་ལུས་ངག་ཡིད་གསུམ་དབྱེར་མེད་དུ་འདུག་ལ། ཤི་ཙ་ན་ལུས་རོ་ཞེས་ཤུལ་དུ་ལུས།
ངག་འགགས་ནས་འགྲོའམ་སྙམ་ན་དེ་ནི་འཁྲུལ་པའི་རྣམ་རྟོག་སྟེ། དེ་ཁོ་ནས་ལུས་ཡོད་ཀྱང་བྱ་བ་མི་བྱེད་པ་ཀས། སེམས་འཕོ་ཙ་ན་དབང་པོ་ཐམས་ཅད་འགགས་པས་དབྱེར་མེད་པའོ། ། དེ་ལྟར་མ་ཡིན་ན་ཤི་བའི་རོས་ཀྱང་ངག་འབྱིན་ཅིང་བྱ་བ་བྱེད་པར་རིགས་སོ། ། དོན་གྱིས་ལུས་ངག་ཡིད་གསུམ་་་་་་བློ་རྩེ་སྐོར་ལིང་རེ་ལ་གཏད་ཡོད་པས་དེ་རྣམས་མི་གོ་འཐད། ལྡན་དུ་སྒྲུབ་ཉུང་ངོ་། ཐམས་ཅད་དུ་འབྲལ་བ་མེད་དེ། གཞན་ལ་འདིའི་སྐད་མེད། དོན་གྱི་དབུ་མ་སེམས་དང་འབྲལ་བ་མེད་དེ། ལུས་རྩ་རྒྱུན་མ་ཆད།
སྙིང་པོ་ནམ་མཁའི་རླུང་དང་འབྲལ་བ་མེད་པས་ངག་རླུང་རྒྱུན་མ་ཆད། ཐིག་ལེ་དྭངས་མ་བདེ་བའི་ངོ་བོ་སེམས་དང་འབྲལ་བ་མེད་དེ། སེམས་ཐིག་ལེ་རྒྱུན་མ་ཆད་པས་དེའི་རང་གཟུགས་གང་དུའང་ལུས་ངག་ཡིད་གསུམ་དུ་སྣང་སྟེ། ཉིན་བར་གྱི་དུས་སུ་རྣམ་སྨིན་གྱི་ལུས་ངག་ཡིད་གསུམ། རྨི་ལམ་དུ་བག་ཆགས་ཀྱི་ལུས་ངག་ཡིད་གསུམ། བར་དོར་ཡིད་ཀྱི་ལུས་ངག་ཡིད་གསུམ། སངས་རྒྱས་པའི་དུས་ན་ཡེ་ཤེས་ཀྱི་ལུས་ངག་ཡིད་གསུམ་སྟེ་འབྲལ་བ་མེད་དོ། ། གསང་བ་འདུས་པ་ཞེས་བྱ་བ་ལས། གསང་བ་ཞེས་བྱ་བ་ནི་སྐུ་གསུང་ཐུགས་རྡོ་རྗེའི་བདག་ཉིད་ལྟ་བ་ངན་པ་རྣམས་ཀྱིས་རྟོགས་པར་དཀའ་བས་སྦས་པ་ཡིན་པ། དེ་རེ་རེ་ལ་གསུམ་ཀ་ཚང་ཞིང་དབྱེར་མེད་པས་དེ་བཞིན་གཤེགས་པ་ཐམས་ཅད་གཅིག་ཏུ་གྱུར་པ་ནི་འདུས་པའོ།
དེའང་རྒྱུད་དེ་ཉིད་ཀྱི་ལེའུ་བཅོ་བརྒྱད་པ་ལས། སྐུ་གསུང་ཐུགས་ནི་རྣམ་པ་གསུམ། ། གསང་བ་ཞེས་ནི་བསྟན་པ་ཡིན། ། སངས་རྒྱས་ཐམས་ཅད་ཞེས་བྱ་བ། ། ཚོགས་པས་འདུས་པ་ཡིན་པར་བརྗོད། ། ཅེས་གསུངས་སོ། ། དེ་ལྟར་ལུས་ངག་ཡིད་གསུམ་དབྱེར་མེད་པའི་གནས་ལུགས་དེ་རྡོ་རྗེ་ཐེག་པའི་རང་གཞུང་ཐུན་མོང་མ་ཡིན་པ་ཡིན་ཏེ། ཕ་རྒྱུད་ནས་རླུང་གཙོ་བོར་བསྟན་པ་དང་། མ་རྒྱུད་ནས་རྩ་གཙོ་བོར་བསྟན་པ་དང་། དེ་ཐམས་ཅད་ནས་སེམས་གཙོ་བོར་བསྟན་པའི་དགོངས་པ་ཐམས་ཅད་དེས་གོ་བར་མཛད་དེ།
ལུས་ངག་ཡིད་གསུམ་དབྱེར་མེད་དེ་ལ་འཁོར་འདས་ཀྱི་ཆོས་རྣམས་ཇི་ལྟར་གནས་ཤིང་འཆར་བ་དང་། རིགས་དྲུག་གི་སྣང་བའི་འཁྲུལ་གཞི་དང་། རང་གཞན་གྱི་སྣང་བ་ཐ་དད་པ་གཅིག་གི་བྱེད་པ་དང་། ལམ་རིམ་གཉིས་ཀྱི་གནད་དང་། ལུས་གནད་ཀྱིས་སེམས་དབང་དུ་སྡུད་པ་དང་། རླུང་སྦྱོར་གྱིས་ལུས་སེམས་དབང་དུ་སྡུད་པ་དང་། སྦྱང་གཞི་སྦྱོང་བྱེད་བསྐྱེད་རྫོགས་ཟུང་འཇུག་རླུང་སྦྱོར་གྱིས་ལུས་སེམས་དབང་དུ་སྡུད་པ་དང་། དམིགས་པས་ལུས་ངག་དབང་དུ་སྡུད་པའི་ཐབས་ཀྱི་གནད་དང་། གེགས་སེལ་གྱི་གནད་ཐམས་ཅད་དེས་གོ་བར་བྱའོ། ། གནད་འདི་མ་གོ་ན་གནད་འདི་ཐམས་ཅད་འཁྲུལ་འགྲོ་བས་འདི་གལ་ཆེའོ། །
དེ་རྣམས་ཀྱི་གསང་ཚིག་ཞལ་ལས་ཤེས་པར་བྱའོ། ། དེ་ལ་ལུས་དངོས་པོའི་གནས་ལུགས་ནི། སངས་རྒྱས་ཐམས་ཅད་ཀྱི་སྐུ་རྡོ་རྗེའོ། ། ངག་ནི་གསུང་རྡོ་རྗེའོ། ། སེམས་ནི་ཐུགས་རྡོ་རྗེའོ། ། དེ་གསུམ་དབྱེར་མེད་པ་བདེ་བ་ཆེན་པོའི་ངོ་བོར་གནས་པ་ནི་རྡོ་རྗེ་བཙུན་མོའི་བྷ་ག་ལ་བཞུགས་སོ། ། ལུས་ངག་ཡིད་གསུམ་དབྱེར་མེད་དེ། ཐབས་དང་ཤེས་རབ་ཏུ་གཏན་ལ་ཕབ་པས་ལམ་གྱི་ཆོས་རྣམས་ཇི་ལྟར་ཚང་བ་གསུམ་སྟེ། ཆགས་པ་ཐབས་དང་ཤེས་རབ་ཏུ་ཆགས་པ་དང་། གནས་པ་ཐབས་དང་ཤེས་རབ་ཏུ་གནས་པ་དང་།
འཇིག་པ་ཐབས་དང་ཤེས་རབ་ཏུ་འཇིག་པའོ། ། དང་པོ་ནི། སྔོན་གྱི་ལས་ཀྱིས་རྒྱུ་བྱས། ཕ་མའི་འདུ་འཕྲོད་ཀྱིས་རྐྱེན་བྱས། བར་དོའི་རླུང་དང་རྣམ་ཤེས་ཀྱིས་མཚམས་སྦྱར་ཏེ་ལུས་ལེན་པ་ན། ཕ་ནི་ཐབས། མ་ནི་ཤེས་རབ། ཐིག་ལེ་དཀར་པོ་ནི་ཐབས་དམར་པོ་ནི་ཤེས་རབ། བར་དོའི་རླུང་ནི་ཐབས་རྣམ་ཤེས་ནི་ཤེས་རབ། བདེ་བ་ནི་ཐབས་རང་གི་ངོ་བོ་སྟོང་པ་ནི་ཤེས་རབ།
ཕའི་བཤང་ལམ་དུ་ཞུགས་པ་ནི་ཐབས་མའི་མངལ་དུ་སྐྱལ་བ་ནི་ཤེས་རབ་སྟེ། དེ་རྣམས་ཚོགས་པ་ལས་ལུས་ཆགས་སོ། ། མའི་མངལ་ནི་ཤེས་རབ། སྐྱེ་བ་ནི་ཐབས་ཏེ། ཐབས་ཀྱིས་ཤེས་རབ་གྲུབ་པ་དང་། ཤེས་རབ་ལ་ཐབས་ཤར་བའོ། ། གཉིས་པ་གནས་པ་ཐབས་དང་ཤེས་རབ་ཏུ་གནས་པ་ནི། སྐྱེས་པ་ཐབས་བུད་མེད་ཤེས་རབ། གཡས་པ་ཐབས་གཡོན་པ་ཤེས་རབ། ཉིན་མོ་ཐབས་མཚན་མོ་ཤེས་རབ།
རླུང་དང་ཐིག་ལེ་ཐབས་རྩ་ཤེས་རབ། རླུང་གིའང་སྟེང་རླུང་རྩོལ་བ་ཐབས་སྲོག་དང་འོག་རླུང་ཤེས་རབ། ཐིག་ལེ་ལ་བདུད་རྩི་ལྔའི་དྭངས་མ་ཐབས་འབྱུང་བ་བཞིའི་དྭངས་མ་ཤེས་རབ། འཁོར་ལོ་གོང་མ་ཐབས་འོག་མ་ཤེས་རབ། ལུས་ངག་ཐབས་སེམས་ཤེས་རབ། སྣང་བ་ཐབས་སྟོང་པ་ཤེས་རབ། དབང་པོ་དྲུག་ཐབས་ཡུལ་དྲུག་ཤེས་རབ། རྐང་ལག་ཐབས་འགྲོ་བ་དང་འཛིན་པ་ཤེས་རབ། གཉིད་ཤེས་རབ་རྨི་ལམ་ཐབས་དེ་ལ་སོགས་པ་ཕྱི་ནང་གི་ཆོས་ཐམས་ཅད་ལ་ཐབས་དང་ཤེས་རབ་ཏུ་མ་གྱུར་པ་མེད་དེ། ཐབས་ཀྱིས་ཤེས་རབ་འགྲུབ་པ་དང་།
ཤེས་རབ་ལས་ཐབས་ཤར་བར་ཤེས་པར་བྱའོ། ། གསུམ་པ་འཇིག་པ་ཐབས་དང་ཤེས་རབ་ཏུ་འཇིག་པ་ནི། འབྱུང་བཞི་ཐིམ་པ་ཐབས་དབང་པོ་ཐིམ་པ་ཤེས་རབ། སྣང་བ་རགས་པ་ཐིམ་པ་ཐབས་ཕྲ་བ་ཐིམ་པ་ཤེས་རབ། རྩ་མདུད་གྲོལ་བ་ཐབས་ཐིག་ལེ་མི་གཡོ་བ་ཤེས་རབ། རླུང་འགག་པ་ཐབས་རྣམ་རྟོག་འགག་པ་ཤེས་རབ། ལུས་ངག་ཕྲ་རགས་ཐིམ་པ་ཐབས་འོད་གསལ་འཆར་བ་ཤེས་རབ་སྟེ། ཐབས་ཀྱིས་ཤེས་རབ་གྲུབ་པ་དང་། འཆི་བ་ཤེས་རབ་བར་དོའི་སྐྱེ་བ་ཐབས་ཏེ། ཤེས་རབ་ལས་ཐབས་ཤར་བའོ། །
དེ་ལྟར་འཇིག་ཆགས་གནས་གསུམ་ཐབས་དང་ཤེས་རབ་ཏུ་འདུག་ལ། ལམ་གྱི་ངོ་བོ་ཐབས་དང་ཤེས་རབ་ཡིན་པས་ལམ་ཐམས་ཅད་ཚང་སྟེ། གསང་སྔགས་ཀྱི་ལམ་ཐམས་ཅད་སྨིན་གྲོལ་གཉིས་སུ་འདུ་ལ། དེ་ཡང་ཐོག་མར་སྨིན་ལམ་གྱི་དབང་སྔོན་དུ་འགྲོ་བ་སྟེ། དེ་ཡང་དང་པོ་ལུས་འགྲུབ་པའི་དུས་ན་དབང་བཞི་པ་ཐོབ་པ་ནི། ཡབ་ཀྱི་ཐིག་ལེ་བར་དོའི་རྣམ་ཤེས་ལ་ཕོག་པ་ནི་བུམ་པའི་དབང་། མངལ་དུ་དཀར་དམར་འཛོམ་སྟེ་མའི་ཐིག་ལེས་གཏུམ་པ་ནི་གསང་དབང་། ལྷན་ཅིག་སྐྱེས་པའི་དགའ་བ་དང་བཅས་པ་ནི་ཤེས་རབ་ཡེ་ཤེས་ཀྱི་དབང་། རྣམ་པར་ཤེས་པ་བདེ་བས་མི་རྟོག་པར་བརྒྱལ་བའི་ཤེས་རབ་ལས། བར་དོར་ལུས་ངག་ཡིད་གསུམ་གྱི་དྲི་མ་དག་ནས།
རྣམ་སྨིན་གྱི་ལུས་ངག་ཡིད་གསུམ་གྱི་སྐལ་བ་ཐོབ་པ་ནི་དབང་བཞི་པའོ། ། དེ་ནས་གྲོལ་ལམ་ལ་རིམ་པ་གཉིས་ལས། བསྐྱེད་པའི་རིམ་པ་ནི། མེར་མེར་པོ་དང་ནུར་ནུར་པོ་ལ་སོགས་པ་ལས་ལུས་རིམ་གྱིས་ཆགས་པ་ནི་སྐྱེ་གནས་བཞི་དག་པའི་མངོན་པར་བྱང་ཆུབ་པ་ལྔ་ལ་སོགས་པའི་ཚུལ་གྱིས་ལྷར་བསྐྱེད་ལ། དེ་ནས་ལུས་སྐྱེད་དེ་ཕུང་པོ་ཁམས་དང་སྐྱེ་མཆེད་ཡན་ལག་དང་བཅས་པ་ཡོངས་སུ་རྫོགས་པ་ནི་རིགས་ལྔ་ཡབ་ཡུམ། བྱང་ཆུབ་སེམས་དཔའ་ཁྲོ་བོ་དང་བཅས་པ། རྩ་ཁམས་དཔའ་བོ་དང་དཔའ་མོ། ། ཡུལ་སུམ་ཅུ་སོ་བདུན་གཞལ་ཡས་ཁང་དུར་ཁྲོད་སྲུང་འཁོར་དང་བཅས་པའི་བསྐྱེད་རིམ་ཕུན་སུམ་ཚོགས་པ་མངོན་དུ་བྱས་པའོ། ། དེ་ཡང་ཀྱཻ་རྡོ་རྗེའི་བརྟག་པ་གཉིས་པ་ལས། རྣམ་དག་རྣམ་པའི་སེམས་ཀྱིས་ནི། །
རང་བཞིན་མྱ་ངན་འདས་པ་ཉིད། ། ལྷ་ཡི་རྣམ་པའི་གཟུགས་ཀྱིས་ནི། ། བཞིན་ལག་ཁ་དོག་གནས་པ་ནི། ། སྐྱེས་པ་ཙམ་གྱི་རྣམ་པར་གནས། ། འོན་ཀྱང་བག་ཆགས་ཕལ་པས་སོ། ། ཞེས་སོ། ། དེ་ལྟར་ལུས་གྲུབ་པ་བསྐྱེད་རིམ། རླུང་འབྱུང་འཇུག་རྡོ་རྗེའི་བཟླས་པ། སྣང་བ་གསུམ་གྱི་རྣམ་རྟོག་སེམས་ལ་དམིགས་པ་རྨི་ལམ་སྒྱུ་ལུས་གཉིད་འོད་གསལ། ཉིན་པར་ཟུང་འཇུག་སྟེ་རིམ་པ་ལྔའི་ཚུལ་གྱིས་རྫོགས་པའི་རིམ་པ་ཡང་ཚང་ལ།
ལུས་ལྷའི་སྐུ་རུ་གནས་པ་ནི་དམ་ཚིག་གི་ཕྱག་རྒྱ། ལྟེ་བའི་ཨ་ཤད་ཀྱི་མེས་ཧཾ་དང་སྙོམས་པར་འཇུག་པ་ནི་གཏུམ་མོ་ལས་ཀྱི་ཕྱག་རྒྱ། དུས་གསུམ་ལ་སོགས་པ་ཕྲ་རགས་ཀྱི་རྟོག་པ་འགག་པ་ཆོས་ཀྱི་ཕྱག་རྒྱ། དེ་རྣམས་ཀྱི་གཤིས་ལྷན་ཅིག་སྐྱེས་པའི་ཡེ་ཤེས་ཕྱག་རྒྱ་ཆེན་པོ་སྟེ། ཕྱག་རྒྱ་བཞིའི་ཚུལ་གྱིས་ལམ་རིམ་པ་གཉིས་རང་ཆས་སུ་ཚང་ངོ་། ། ལམ་གྱི་ཡན་ལག་རྣམས་ཀྱང་ཚང་སྟེ། སུཾ་མདོ་ཐབ་ཁུང་། ཨ་ཐུང་མེ་ལྷ། རོ་རྐྱང་དགང་བླུགས་རླུང་དང་ཐིག་ལེ་བསྲེག་རྫས་ཏེ། སྦྱིན་སྲེག་རང་ཆས་སོ། །
ཁ་ཟས་གང་ཟོས་པ་ཚོགས་ཀྱི་ཡོ་བྱད། མཉམ་གནས་ཀྱི་རླུང་རྣལ་འབྱོར་པ། དྭངས་སྙིགས་འབྱེད་པ་ཆོ་ག རྩ་ཁམས་དཀྱིལ་འཁོར་གྱི་འཁོར་ལོ། དྭངས་མ་རྩ་མིག་ཏུ་སླེབ་པ་མཆོད་པ་སྟེ། ཚོགས་འཁོར་རང་ཆས་སོ། ། དེ་ལྟར་ལུས་ལེན་ཙ་ན་དབང་བཞི་ཐོབ། དེ་ནས་ལུས་རྫོགས་ཀྱི་བར་བསྐྱེད་རྫོགས་རྣམས་བསླབ།་་་་་ མ་ཤིའི་བར་དུ་བསྐྱེད་རིམ་བསྒོམ་བཟླས་ཟེར། སྐྱེས་པ་དང་ལམ་བསྐྱེད་རྫོགས་ཡན་ལག་དང་བཅས་པ།
གཉིད་རྫོགས་རིམ། སད་པ་བསྐྱེད་རིམ། ཤི་བ་རྫོགས་རིམ། སྐྱེ་བ་བསྐྱེད་རིམ་ལ་སོགས་པའི་ཚུལ་དུ་ལམ་རང་ཆས་སོ། ། དེའི་འབྲས་བུ་འཆི་བ་ཆོས་སྐུ། བར་དོ་ལོངས་སྐུ། སད་པ་སྤྲུལ་སྐུའི་ཚུལ་དུ་རང་ཆས་ཏེ། རྡོ་རྗེ་ལུས་ཀྱི་རང་འགྲོས་ལ་ལམ་འབྲས་བུ་དང་བཅས་པ། རྒྱུ་ལྷན་སྐྱེས། ཐབས་ལྷན་སྐྱེས།
འབྲས་བུ་ལྷན་སྐྱེས་ཀྱི་ཚུལ་དུ་ལྷུན་གྲུབ་ཀྱིས་རྫོགས་པས་གསང་སྔགས་པ་ཚེ་གཅིག་ལ་འཚང་རྒྱ་བའི་རྒྱུ་མཚན་ཡང་སྦྱང་གཞི་སྦྱོང་བྱེད་ཅེས་པའི་བསྐྱེད་རྫོགས་ཀྱི་དོན་དེ་ཐམས་ཅད་དེས་གོ་བར་བྱའོ། ། ལམ་གྱི་ཆོས་ཐམས་ཅད་མ་ཚང་བ་མེད་པས་ལུས་ཐབས་རྒྱུད། འཁོར་འདས་ཀྱི་ཆོས་ཐམས་ཅད་ལུས་ལ་བརྟེན་ནས་གསལ་བར་སྟོན་པས་བཤད་རྒྱུད་དོ། ། དཔལ་བིརྺ་པའི་རྡོ་རྗེ་ཚིག་རྐང་ལས། ལུས་ཐབས་རྒྱུད་ལ་སོགས་ལ་གདན་སོགས་སོགས་གསུམ་པ་རྒྱུའི་དབང་ཞེས་པ་དང་། ལུས་ལ་བརྟེན་ནས་བདེ་ཆེན་གྱི་སྒྲིབ་པ་འགག་ཅིང་འཚང་རྒྱ་བར་གསལ་བར་སྟོན་པས་བཤད་རྒྱུད་ཅེས་གསུངས་སོ། ། དེ་ལྟར་གདོད་ནས་གནས་ན་བླ་མས་མཚོན་པ་དང་ཉམས་སུ་བླང་ཅི་དགོས་སྙམ་ན། དེ་ནི་ངོ་མ་ཤེས་ཤིང་ཐབས་ཀྱིས་མ་ཟིན་པས་གྱད་ཀྱི་ནོར་བུ་བཞིན་རང་ལ་ཡོད་ཀྱང་ཕན་མ་ཐོགས་པའོ། ། དེའང་བརྟག་གཉིས་ལས། རིན་ཆེན་གཟི་བརྗིད་འབར་བ་ཡི། །
ཕྲེང་བ་འཁྲུགས་པ་ལྷ་མོ་ལྟོས། ། མ་ཕུག་པས་ནི་སྦྱོར་བྲལ་འགྱུར། ། ཕུག་པས་དགའ་བ་སྦྱིན་པ་པོ། ། དེ་ལྟར་འཁོར་བར་འདོད་པ་ཡིས། ། ཡོན་ཏན་ལྔ་ལྡན་རིན་ཆེན་ཉིད། ། མ་དག་པས་ནི་དུག་ཏུ་འགྱུར། ། དག་པས་བདུད་རྩི་ལྟ་བུར་འགྱུར། ། ཞེས་སོ། ། ལམ་སྙིང་པོའི་རང་འགྲོས་འཁོར་བ་དོང་ནས་སྤྲུག་ཅིང་སངས་མི་རྒྱ་བའི་རང་དབང་མེད་པའོ། ། ལུས་རྫོགས་པའི་སངས་རྒྱས་སུ་གཏན་ལ་ཕབ་པས་འབྲས་བུའི་ཆོས་རྣམས་ཇི་ལྟར་ཚང་བ་ལ་གསུམ་སྟེ།
ཆགས་པ་རྫོགས་པའི་སངས་རྒྱས་སུ་ཆགས་པ་དང་། གནས་པ་རྫོགས་པའི་སངས་རྒྱས་སུ་གནས་པ་དང་། འཇིག་པ་རྫོགས་པའི་སངས་རྒྱས་སུ་འཇིག་པའོ། ། དང་པོ་ལ་གཉིས། ལུས་རྒྱལ་བ་རིགས་ལྔར་ཆགས་པ་དང་། མངོན་པར་བྱང་ཆུབ་པ་ལྔར་ཆགས་པའོ། ། དང་པོ་ནི། དབང་པོ་གཉིས་རེག་པ་སྲ་བ་སའི་ཁམས་རྣམ་པར་སྣང་མཛད་ཀྱི་རིགས་སུ་ཆགས། གཤེར་བ་ཆུའི་ཁམས་མི་བསྐྱོད་པ། དྲོ་བ་མེའི་ཁམས་སྣང་བ་མཐའ་ཡས།
བྱང་སེམས་གཡོ་བ་རླུང་གི་ཁམས་ཏེ་དོན་ཡོད་གྲུབ་པ། བདེ་བ་ནམ་མཁའི་ཁམས་རིན་ཆེན་འབྱུང་ལྡན། རིགས་ལྔ་འདུས་པའི་རིགས་དྲུག་པ་རྡོ་རྗེ་འཆང་ཡིན་ནོ། ། དེ་ཡང་བརྟག་གཉིས་ལས། བཽ་ལླ་ཀཀྐོ་ལཱ་སྦྱོར་བས། ། རེག་པ་སྲ་བའི་བག་ཆགས་ཉིད། ། སྲ་བ་གཏི་མུག་ཆོས་ཀྱི་ཕྱིར། ། གཏི་མུག་རྣམ་པར་སྣང་མཛད་བརྗོད། ། ཅེས་པ་ལ་སོགས་པ་རྒྱ་ཆེར་གསུངས་སོ། ། གཉིས་པ་མངོན་པར་བྱང་ཆུབ་པ་ལྔའི་ཚུལ་དུ་ཆགས་པ་སྟེ།
ལུས་ཀྱི་ཆོས་ཀྱི་སྐབས་སུ་བཤད་དོ། ། དེ་ལྟར་མངོན་པར་བྱང་ཆུབ་པ་ལྔའི་ཚུལ་གྱིས་མངལ་ནས་སྐྱེས་པ་ཐམས་ཅད་ལྷ་མངལ་སྐྱེས། རྫུས་ནས་སྐྱེས་པ་ཐམས་ཅད་ལྷ་རྫུས་སྐྱེས་ཏེ། རྣམ་སྨིན་གྱི་ལུས་སྤྲུལ་སྐུ། བར་དོའི་ཡིད་ཀྱི་ལུས་དང་རྨི་ལམ་གྱི་བག་ཆགས་ཀྱི་ལུས་ལོངས་སྐུ། སེམས་ཆོས་སྐུ་སྟེ་སྐུ་གསུམ་དབྱེར་མེད་པ་བདེ་བ་ཆེན་པོའི་སྐུའོ། ། ཡང་ས་བཅུ་མཐར་ཕྱིན་པའི་སངས་རྒྱས་ཡིན་ཏེ། དེའང་མའི་མངལ་དུ་འཇུག་པ་ན་ལྷན་ཅིག་སྐྱེས་པའི་དགའ་བ་དང་བཅས་ནས་བཞུགས། དེ་ནས་ཞག་བདུན་དུ་ཤིན་ཏུ་དགའ་བདེའི་ཏིང་ངེ་འཛིན་ལ་གནས་པས་ས་དང་པོར་རབ་ཏུ་དགའ་བའོ། ། ཟླ་བ་གཉིས་ནས་རྩ་དབུ་མ་དང་དེ་ལ་བརྟེན་པའི་ལྟེ་བ་དང་སྤྱི་བོའི་འཁོར་ལོ་ཆགས་ཏེ།
རྩ་རླུང་ཐིག་ལེ་ལ་སྐྱོན་གྱི་དྲི་མ་མེད་པས་ས་གཉིས་པ་དྲི་མ་མེད་པའོ། ། ཟླ་བ་གསུམ་ན་འཁོར་ལོ་གསུམ་གྱི་རྩ་མདུད་ཆགས་ཡན་ལག་གི་གཞི་ཐིངས་པས་ས་གསུམ་པ་འོད་བྱེད་པའོ། ། ཟླ་བ་བཞི་ན་ལུས་ཀྱི་རྣམ་པ་དང་ཁ་དོག་སྔར་བས་ཆེས་གསལ་བས་ས་བཞི་པ་འོད་འཕྲོ་བའོ། ། ཟླ་བ་ལྔ་ན་ཁ་མིག་དང་དབང་པོ་དོད་པས་སྨན་དང་སྔགས་ཀྱི་ནུས་པས་བསྒྱུར་བའམ་དབྱུང་བ་དཀའ་བས་ས་ལྔ་པ་སྦྱང་དཀའ་བའོ། ། ཟླ་བ་དྲུག་ན་དབང་པོའི་སྒོ་རྣམས་སྔར་བས་ཆེས་གསལ་བས་ས་དྲུག་པ་མངོན་དུ་གྱུར་པའོ། ། ཟླ་བ་བདུན་ན་སྤུ་དང་སེན་མོ་རྣམས་ཆགས་པས་སྔགས་དང་རྟེན་འབྲེལ་ནུས་མཐུ་ལས་རིང་དུ་སོང་བས་བདུན་པ་རིང་དུ་སོང་བའོ། ། ཟླ་བ་བརྒྱད་ན་དབང་པོ་དང་ཡན་ལག་དང་ཉིང་ལག་རྫོགས་པས་གདོན་ལ་སོགས་པས་ཕོ་མོར་བསྒྱུར་དུ་མི་གཏུབ་པའི་ཕྱིར་ས་བརྒྱད་པ་མི་གཡོ་བའོ། ། ཟླ་བ་དགུ་ན་ལུས་ཟུངས་བདུན་རྫོགས་ཕྱི་ནང་གི་སྐྱེ་མཆེད་རྫོགས་པས་ས་དགུ་པ་ལེགས་པའི་བློ་གྲོས་སོ། ། ཟླ་བ་བཅུ་ན་སྐྱོད་བྱེད་ཀྱི་རླུང་གིས་མགོ་ཞབས་བཟློག་སྟེ་སྲིད་པ་ལུགས་སུ་འབྱུང་བ་ནི་ས་བཅུ་པ་ཆོས་ཀྱི་སྤྲིན་ནོ། ། དེ་ལྟར་ས་བཅུ་མཐར་ཕྱིན་པའི་སངས་རྒྱས་ཡིན་ཏེ།
བརྟག་པ་གཉིས་པ་ལས། འདི་དག་རྐྱེན་གྱིས་སེམས་ཅན་རྣམས། ། སངས་རྒྱས་ཉིད་དུ་ཐེ་ཚོམ་མེད། ། ཟླ་བ་བཅུ་ནི་ས་རྣམས་ཏེ། ། སེམས་ཅན་ས་བཅུའི་དབང་ཕྱུག་གོ ། ཅེས་གསུངས་སོ། ། གནས་པ་ལ་གཉིས། ལུས་སྤྲུལ་པའི་དགེ་སློང་དུ་གནས་པ་དང་། ལུས་རྫོགས་པའི་སངས་རྒྱས་སུ་གནས་པའོ། ། དང་པོ་ནི་མ་མཁན་པོ།
ཕ་སློབ་དཔོན ལྟོ་བ་ནི་གནས། མངལ་གྱི་ཕྲུ་མ་ཆོས་གོས་སོ། ། སྐྲ་དང་ཁ་སྤུ་བྲེགས་པའི་དབུ་ཟླུམ་ཞབས་རྗེན། སྤྱི་བོར་ཐལ་མོ་སྦྱར་བ་ཕྱག ཨ་ཧཾ་གྱི་སྒྲ་སྔགས་ཀྱི་བཟླས་པ། ཟླ་བ་བཅུ་བསྙེན་པར་རྫོགས་པ། འགྲོ་བའི་བྱ་བ་ནི་ཁྲིམས་ཏེ། ལུས་སྤྲུལ་པའི་དགེ་སློང་དུ་བྱོན་པའོ། ། དེ་ཉིད་བརྟག་པ་གཉིས་པ་ནས་རྒྱ་ཆེར་གསུངས་པའོ། ། ལུས་རྫོགས་པའི་སངས་རྒྱས་སུ་གནས་པ་ནི།
ལུས་སྐུ་གསུམ་དབྱེར་མེད་པའི་སངས་རྒྱས་རིགས་དྲུག་པ་རྡོ་རྗེ་འཆང་ཡིན་ཏེ། དེའི་སངས་རྒྱས་ཀྱི་ཆེ་བའི་ཡོན་ཏན་ནི། བྱང་ཆུབ་ཀྱི་སེམས་སུམ་ཅུ་རྩ་གཉིས་ཀྱི་ཁམས་དང་ཐིག་ལེ་ཡི་གེའི་གཟུགས་སུ་ཨཱ་ལི་སུམ་ཅུ་རྩ་གཉིས་སུ་གནས་པ་ནི་མཚན་སུམ་ཅུ་རྩ་གཉིས། རང་བཞིན་བརྒྱད་ཅུའི་རྣམ་རྟོག་དང་ཐིག་ལེ་ཡི་གེའི་གཟུགས་སུ་གསལ་བྱེད་ཡི་གེ་བཞི་བཅུ་ཉིས་འགྱུར་དུ་གནས་པ་ནི་དཔེ་བྱད་བརྒྱད་ཅུ། རླུང་དང་ཐིག་ལེའི་ཁ་དོག་ནི་འོད་དང་འོད་ཟེར་གྱི་ཚོགས། རླུང་བཅུ་ནི་དབང་བཅུ་དང་སྟོབས་བཅུ། རྩ་འཁོར་དང་རྩ་བྲན་གྱི་ཚོགས་ནི་སྐུའི་གསང་བ་བསམ་གྱིས་མི་ཁྱབ་པ། རླུང་དང་ཡི་གེ་ནི་གསུང་གི་གསང་བ་བསམ་གྱིས་མི་ཁྱབ་བ། ཐིག་ལེ་དང་བདེ་བ་ཐུགས་ཀྱི་གསང་བ་བསམ་གྱིས་མི་ཁྱབ་པ། ཨོཾ་ལ་སོགས་ཁམས་གསུམ་གྱི་བདག་པོ།
ལུས་སྟོད་སྨད་བར་གསུམ་ས་གསུམ་གྱི་མགོན་པོ། རྩ་བྲན་བསམ་གྱིས་མི་ཁྱབ་པ་ཇི་སྙེད་པ་མཁྱེན་པ། དབུ་མ་ཇི་ལྟ་བ་མཁྱེན་པ། ལུས་ངག་ཡིད་གསུམ་གྱི་གཤིས་ཅི་ཡང་མ་ཡིན་པའི་ངོ་བོ་རང་རིག་རང་གསལ་ཇི་ལྟ་བ་མཁྱེན་པ། གདངས་ཅི་ཡང་མ་འགགས་པ་སྣ་ཚོགས་སུ་འཆར་བ་ནི་ཇི་སྙེད་པ་མཁྱེན་པ། མ་རིག་པ་དང་འཁྲུལ་པ་ལས་དང་ཉོན་མོངས་པ་ཐམས་ཅད་གཞི་ལ་མ་གྲུབ་པ་སྤངས་པ་ཕུན་སུམ་ཚོགས་པ། ངོ་བོ་དེ་ཐམས་ཅད་ཀྱི་གཤིས་ཡེ་ཤེས་སུ་འདུག་པ་རྟོགས་པ་ཕུན་སུམ་ཚོགས་པ། རྩ་འཁོར་ལོ་ལྔ་རླུང་འབྱུང་བ་ལྔ། ཁམས་བདུད་རྩི་ལྔ། སེམས་ཉོན་མོངས་པ་ལྔ།
རྒྱལ་བ་རིགས་ལྔ། ལུས་མཛད་པ་མཐར་འདོན་གྱི་སངས་རྒྱས་མཆོག་གི་སྤྲུལ་པ། རིགས་དྲུག་གི་ས་བོན་ཐུབ་པ་དྲུག དེ་ལ་བརྟེན་པའི་རླུང་དང་རྣམ་རྟོག་སྐྱེ་བའི་སྤྲུལ་པ་ཡི་གེ་དང་། རླུང་རིགས་དྲུག་སོ་སོའི་སྐད་དུ་ཆོས་སྟོན་པ། དེ་ལ་སོགས་ཏེ་སངས་རྒྱས་ཀྱི་ཡོན་ཏན་ཐམས་ཅད་ཕུན་སུམ་ཚོགས་པའི་བདག་ཉིད་དུ་གནས་སོ། ། བདེ་མཆོག་རྩ་བའི་རྒྱུད་ལས། དཔལ་ལྡན་ཁྲག་འཐུང་རྒྱལ་པོ་ཆེ། ། འདོད་པ་ཀུན་གྱི་དབང་ཕྱུག་གཙོ། ། ཀུན་ཏུ་ཕྱག་དང་ཞལ་༼ཞབས༽ལྡན་ཞིང་། །
ཀུན་ཏུ་ཐོས་ལྡན་འཇིག་རྟེན་ན། ། ཐམས་ཅད་གཡོགས་ཏེ་རྣམ་པར་བཞུགས། ། ཞེས་སོ། ། དེ་ཡང་རྣལ་འབྱོར་ཆེན་པོའི་འབྲས་བུའི་ཁྱད་པར་ཡན་ལག་བདུན་ལྡན་གྱི་སྐུ་སྟེ། རྒྱུ་ཡན་ལག་བདུན་ལྡན་དུ་གནས། ལམ་ཡན་ལག་བདུན་ལྡན་དུ་ཉམས་སུ་བླངས་པས། འབྲས་བུ་ཡན་ལག་བདུན་ལྡན་མངོན་དུ་བྱེད་པའོ། ། དེའང་དཔལ་ངག་གི་དབང་ཕྱུག་གྲགས་པའི་ཞལ་སྔ་ནས། ལོངས་སྤྱོད་རྫོགས་དང་ཁ་སྦྱོར་བདེ་ཆེན་རང་བཞིན་མེད། ། སྙིང་རྗེས་ཡོངས་གང་རྒྱུན་མི་འཆད་དང་འགོག་པ་མེད། །
ཡན་ལག་བདུན་པོ་ཉིད་དང་ལྡན་པའི་བསྒྲུབ་བྱ་འདི། བདག་འདོད་ཚད་མས་ཡོངས་བསྒོས་བློ་ཅན་རྣམས་ཀྱང་འདོད། ། ཅེས་གསུངས་ཏེ། དེ་ལ་རྒྱུའི་དུས་ན་ཡན་ལག་བདུན་ལྡན་དུ་གནས་པ་ནི། ལོངས་སྤྱོད་རྫོགས་པའི་ཡན་ལག་ནི། མཚན་དང་དཔེ་བྱད་འོད་དང་འོད་ཟེར་གྱི་གཞི་རྟེན་མ་ལུས་པ་གནས་པའོ། ། ཁ་སྦྱོར་གྱི་ཡན་ལག་ནི། རྩ་ཐམས་ཅད་སྟེང་འོག་ཏུ་ཁ་སྦྱོར། རླུང་ཐབས་ཀྱི་རྒྱུ་བ་དང་ཤེས་རབ་ཀྱི་རྒྱུ་བ་ཁ་སྦྱོར་ཏེ།་་་་་ སཾ་པུ་ཊི་ལས།
རྩ་རྣམས་ཐམས་ཅད་མཉམ་སྦྱོར་བས། མཁའ་འགྲོ་མ་ཡི་དྲཱ་བ་སྡོམ། ། ཅེས་སོ།། ཐིག་ལེ་ཨ་ཧཾ་ཁ་སྦྱོར། སེམས་སྣང་སྟོང་ཁ་སྦྱོར་དུ་གནས་པའོ། ། བདེ་བས་གང་པའི་ཡན་ལག་ནི། དང་པོ་སྐྱེས་ཀྱང་ལྷན་ཅིག་སྐྱེས་པའི་དགའ་བ་དང་བཅས་ཏེ་སྐྱེས་ནས་གནས། བདེ་བར་འཆི་བས་དུས་གསུམ་དུ་བདེ་བས་ཏེ་ཚོར་བ་ཐམས་ཅད་བདེ་བ་ཆེན་པོའོ། ། རང་བཞིན་མེད་པའི་ཡན་ལག་ནི། ལུས་ངག་ཡིད་གསུམ་དབྱེར་མེད་དེ།
བདེན་པ་མ་ཡིན་བརྫུན་པ་མིན་པ་སྟེ་ཅི་ཡང་མ་ཡིན་ཅིང་སྤྲོས་པ་དང་བྲལ་བའོ། ། སྙིང་རྗེས་གང་བའི་ཡན་ལག་ནི། སེམས་ཀྱི་གདངས་འགག་པ་མེད་པས་ཅིར་ཡང་འཆར་ཅིང་དེ་དང་གཉིས་སུ་མེད་པ་རྩ་གནས་ཀྱི་རྟེན་འབྲེལ་ལོ། ། མཚན་ཉིད་སྣ་ཚོགས་སུ་འཆར་བ་ལ་ངོ་བོ་གཉིས་སུ་མེད་པའོ། ། རྒྱུན་མི་འཆད་པའི་ཡན་ལག་ནི། དཔེར་ན་ཇི་སྲིད་ཆབ་རོམ་གནས་པ་དེ་སྲིད་དུ་ཆུ་གནས་པ་དེ་བཞིན་དུ་སེམས་གནས་པས་ལུས་ངག་ཀྱང་གནས་པས་དོན་གྱི་ལུས་ངག་ཡིད་གསུམ་རྒྱུན་ཆད་མེད་དེ་དུས་ཐམས་ཅད་པའོ། ། འགོག་པ་མེད་པའི་ཡན་ལག་ནི། ཆོས་ཐམས་ཅད་ཀྱི་ཆོས་ཉིད་ཅིར་ཡང་འཆར་བ་ལ་སྟོང་པ་ཕྱོགས་གཅིག་པའི་སེམས་མེད་པ་དང་། རྐྱེན་གང་གིས་ཀྱང་གཞིག་ཅིང་མེད་པར་བྱར་མ་གཏུབ་པའོ། ། དེ་རྣམས་ཀྱི་གནད་དང་ལམ་ཡན་ལག་བདུན་ལྡན་ཟབ་ཆོས་བཞིན་དུ་ཤེས་པར་བྱའོ། །
གསུམ་པ་འཇིག་པ་རྫོགས་པའི་སངས་རྒྱས་སུ་འཇིག་པ་ནི། ཚེའི་དུས་བྱས་ཏེ་འཆི་བའི་དུས་སུ་རྩ་མདུད་གྲོལ་བ་སྤྲུལ་སྐུ། ཡི་གེ་ཞིག་སྟེ་ཐིག་ལེ་གཡོ་བ་ལོངས་སྐུ། འོད་གསལ་འཆར་བ་ཆོས་སྐུའོ། ། ཕྲ་རགས་ཀྱི་རྟོག་པ་ཐིམ་པ་སྤངས་པ་ཕུན་སུམ་ཚོགས་པ། འཆི་བ་འོད་གསལ་དོན་དམ་པ་ནི་རྟོགས་པ་ཕུན་སུམ་ཚོགས་པའོ། ། འབྱུང་བ་ལྔ་དང་དབང་པོ་ལྔ་ཐིམ་པ་རྒྱལ་བ་རིགས་ལྔ་དང་། འོད་གསལ་དུ་ཐིམ་པ་རིགས་དྲུག་པ་རྡོ་རྗེ་འཆང་ངོ་། ། ཤི་བ་ཆོས་སྐུ། བར་དོ་གཟུགས་སྐུའོ། །
དེ་ལྟར་སྐྱེ་འཆི་གནས་གསུམ་སངས་རྒྱས་ཡིན་པས་འབྲས་བུའི་ཆོས་ཐམས་ཅད་ཚང་སྟེ། ཡོད་པ་བསྒྲུབ་པ་དང་། མེད་པ་ལོགས་ནས་བཙལ་བའམ། ངན་པ་བཟང་པོར་བཏང་རྒྱུ་མེད་དེ། དུས་གསུམ་འགྱུར་བ་མེད་པས་རྒྱུ་སེམས་ཅན་གྱི་དུས་ན་སངས་རྒྱས་ཉིད་ཡིན་ནོ། ། དེ་ཡང་དཔལ་ཀྱཻ་རྡོ་རྗེའི་རྒྱུད་ལས། སངས་རྒྱས་མ་ཡིན་སེམས་ཅན་ནི། །

གཅིག་ཀྱང་ཡོད་པ་མ་ཡིན་ནོ། ། སྐྱེ་བོ་རྣལ་འབྱོར་ལྡན་པ་ཡིས། ། ང་རྒྱལ་མི་བཅག་མཐོ་མི་འཚམས། ། ཀུན་རྫོབ་གཟུགས་སུ་གནས་ན་ནི། ། དེ་རྣམས་བདེ་གཤེགས་རིགས་སུ་འགྱུར། ། ཞེས་སོ། ། འོ་ན་དེ་ལྟར་གདོད་ནས་སངས་རྒྱས་ཡིན་ན་ལམ་བསྒྲོད་ཅི་དགོས་ཞེ་ན། རྡོ་རྗེ་གུར་ལས། སེམས་ཅན་རྣམས་ནི་སངས་རྒྱས་ཉིད། འོན་ཀྱང་གློ་བུར་དྲི་མས་བསྒྲིབས། ། དེ་ཉིད་བསལ་ན་སངས་རྒྱས་ཉིད། །
ཅེས་སོ། ། དེ་ལྟར་གདོད་མ་ནས་སྐུ་གསུམ་ལྷན་ཅིག་སྐྱེས་པའི་སངས་རྒྱས་སུ་གནས་པ་ནི། དངོས་པོའི་གནས་ལུགས་ཏེ་དེ་ལྟར་རང་ངོ་མ་ཤེས་པས་མ་རིག་པ། དེ་ལ་ལོག་པར་བཏགས་པས་འཁྲུལ་པ་ཡིན་པ་ལ་ཡིན་པར་ངོ་ཤེས་ཤིང་གོམས་པར་བྱེད་པ་ལམ་ཞེས་བྱ། ཀུན་བརྟགས་ཀྱི་འཁྲུལ་པ་རྩ་བ་ནས་དག་ཅིང་ཇི་ལྟ་བའི་རང་མཚན་མངོན་དུ་གྱུར་པ་ནི་འབྲས་བུའོ། ། དམ་པའི་ཞབས་རྡུལ་སྤྱི་བོའི་གཙུག་བླངས་ཤིང་། ། བླ་ན་མེད་པའི་དགོངས་པ་ངེས་རྟོགས་པའི། ། ཐུགས་ཀྱི་རྡོ་རྗེ་ཞེས་བྱའི་རྣལ་འབྱོར་པས། ། ཐབས་མཆོག་ལམ་ལ་ཡུན་དུ་བསྒོམས་པའི་མཐུས། ། རྡོ་རྗེ་ལུས་ཀྱི་རྩ་གནས་རླུང་གཟུགས་མཐོང་། །
མངོན་དུ་གྱུར་པས་མྱོང་བའི་ངེས་པ་འཐོབ། ། དེ་དོན་བླ་མེད་རྒྱུད་རྣམས་ཀུན་དོན་དང་། འགལ་བ་མེད་པར་ལུང་གི་ཚད་མས་གྲུབ། ། དེ་གསུང་དྲི་མེད་རྒྱུད་རིམ་ལས་འོངས་པའི། ། དུས་གསུམ་མཁྱེན་པ་འབྲི་ཁུང་རིན་ཆེན་དང་། ། དཔང་གྱུར་སྐྱེས་བུ་་་་་་ས་སྐྱ་པཎྜི་ཏ་ཆེན་པོ་ལྔ་རིག་པཎ་ཆེན་དང་། ། རྣལ་འབྱོར་དབང་ཕྱུག་རྡོ་རྗེའི་མཚན་ཅན་དང་། ། བསོད་ནམས་རྫོགས་པའི་མི་ནུབ་རྒྱལ་མཚན་གྱི། ། བསླུ་བ་མེད་པ་ཞལ་གྱི་བདུད་རྩི་ལས། ། བཅུད་ཀྱི་སྙིང་པོ་དེ་འདིར་རབ་བསྡུས་ཏེ། །
ཟབ་ཅིང་རྒྱ་ཆེ་གནད་ཀྱི་གཏེར་ཆེན་འདི། ། ཧེ་རུ་ཀ་དཔལ་བླ་མའི་དྲིན་ལས་བྱུང་། ། འདི་བཀོད་དགེ་བས་མཁའ་མཉམ་འགྲོ་བ་ཀུན། ། ཚོགས་གཉིས་མཁའ་ལ་བདེ་ཆེན་ཟླ་རྒྱས་ཏེ། ། ཆགས་པའི་གདུང་སེལ་རྨོངས་པའི་མུན་བསལ་ནས། ། བདུད་བཞིའི་གཟའ་བྲལ་ཆོས་ཀྱི་དབང་ཕྱུག་ཤོག ། ཟབ་མོ་གསང་སྔགས་ཀྱི་རང་གཞུང་ཐུན་མོང་མ་ཡིན་པ་སྟོན་པའི་རྡོ་རྗེ་ལུས་ཀྱི་སྦས་བཤད་ཅེས་བྱ་བ། ཤཱཀྱའི་དགེ་སློང་ཐེག་པ་མཆོག་གི་རྣལ་འབྱོར་པ་་་་་་རྒྱལ་བ་ཡང་དགོན་པ་ཆེན་པོ་རྒྱལ་མཚན་དཔལ་བཟང་པོ། བླ་མ་གོང་མའི་གསུང་ངག་མ་ལུས་པར་བསྲེས་ནས། ། དཔལ་ལྷ་སྡིངས་ཀྱི་དབེན་གནས་སུ་བྱ་དབོའི་ཟླ་བའི་ཡར་ངོ་ལ་བར་ཆད་མེད་པར་བྲིས་པའོ། །
ས་སྟེང་ཀུན་ཏུ་སྒྲུབ་པ་པོ་རྣམས་ཉི་ཟླ་བཞིན་དུ་རྒྱས་པར་གྱུར་ཅིག། །། མཆན་བུ་ཞུས་སོ།། །། མངྒ་ལཾ་བྷ་ཝནྟུ།། དགེའོ།། །། PAGE * MERGEFORMAT 2 རྒྱལ་བ་ཡང་དགོན་པ་ཆེན་པོ། རྡོ་རྗེ་ལུས་ཀྱི་སྦས་བཤད། PAGE * MERGEFORMAT 1
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
