གཏེར་ཆོས། རྩ་གསུམ་གླིང་པ།
པོད ༨
བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་ཆོས་སྡེ་ཡོངས་རྫོགས་ཀྱི་ཐེམ་བྱང་།
བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ།། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་བཅུའི་ཆ་ཤས་ལས། ། བྲག་ནག་བདུད་རྫོང་གཏེར་བྱོན་དྲག་སྒྲུབ་རྨད། ། ཀཱི་ལ་ཡའི་ཆོས་སྡེའི་ཐེམ་བྱང་འགོད། དེའང་ཨོ་རྒྱན་རྩ་གསུམ་གླིང་པའི་ཟབ་གཏེར་རྩ་གསུམ་རབ་འབྱམས་ཀྱི་སྒྲུབ་ཐབས་སྣ་ཚོགས་པ་ལས། འདི་ནི་བླ་མ་དྲག་པོའི་སྒྲུབ་པ་སྟེ། ཟབ་གཏེར་བདུན་བཅུ་ལས། མཐའ་དམག་ཟློག་བྱེད་དྲག་པོའི་ཆོས་བཞིའི་ནང་ཚན་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུ་ཞེས་ཟབ་ཁྱད་རྨད་དུ་བྱུང་བའི་ཆོས་སྡེ་ཡོངས་རྫོགས་ཀྱི་ཐེམ་བྱང་འགོད་པ་ལ།
ཐོག་མར་ཆོས་སྡེ་སྤྱིའི་རྒྱབ་ཆོས་སྐོར་ལ། ཀ༽ བླ་མ་དྲག་པོ་ཀཱི་ལ་ཡའི་དབང་འབྲིང་རྡོ་རྗེ་རབ་འབར་གྱི༔ ལོ་རྒྱུས་གབ་སྦས་ལྡེ་མིག ཁ༽ གུ་རུ་ཟིལ་གནོན་རྩལ་གྱི༔ ལུང་བསྟན་ཆོས་བདག་ནོར་བུའི་ཕྲེང་བ། ག༽ ཀཱི་ལ་ཡའི་དབང་ཆོག༔ རྡོ་རྗེའི་ཕྲེང་བ་དྲེགས་པའི་སྲོག་ཏིག ང༽ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་ཆོས་སྐོར་ལས༔ དབང་འབྲིང་རྡོ་རྗེ་རབ་འབར། ཅ༽ བླ་མ་ཟིལ་གནོན་རྩལ་ལས༔
ལུས་མེད་མཁའ་འགྲོའི་གསང་དབང་མཁའ་སྤྱོད་མྱུར་འགྲུབ། ༈ སྡེ་ཚན་གཉིས་པ་དང་པོ་ཞི་བ་བླ་མ་གུ་རུ་པདྨ་སྣང་སྲིད་ཟིལ་གནོན་གྱི་སྐོར་ལ། ཆ༽ བླ་མ་སྣང་སྲིད་ཟིལ་གནོན་ལས༔ གསོལ་འདེབས་ཐུགས་རྗེའི་སྤྲིན་ཕུང༌། ཇ༽ ཨོ་རྒྱན་རིན་པོ་ཆེ་གསོལ་འདེབས་བར་ཆད་ཀུན་སེལ། ཉ༽ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ དཀར་གཏོར་སྣང་སྲིད་འདོད་ཡོན། ཏ༽ གུ་རུ་པདྨ་སྣང་སྲིད་ཟིལ་གནོན་གྱི༔ ལས་བྱང་ཡེ་ཤེས་ཀུན་ཁྱབ། ཐ༽ གུ་རུ་སྣང་སྲིད་ཟིལ་གནོན་རྩལ་གྱི།
བསྐང་བ་ཕྲིན་ལས་མྱུར་འགྲུབ། ད༽ གུ་རུ་སྣང་སྲིད་ཟིལ་གནོན་ལས། སྦྱིན་སྲེག་དུག་ལྔ་རང་གྲོལ། ན༽ གུ་རུ་སྣང་སྲིད་ཟིལ་གནོན་ལས༔ རབ་གནས་སྐུ་གསུམ་ལྷུན་གྲུབ། པ༽ གཅོད་ཡུལ་སྣང་བ་ལམ་འཁྱེར། ཕ༽ བླ་མ་སྣང་སྲིད་ཟིལ་གནོན་གྱི༔ ལུས་མེད་མཁའ་འགྲོའི་ཆོས་སྐོར་ལས༔ རྩ་རླུང་ཆོས་ཉིད་རང་བྱུང་གི་ལས་གཞུང་ཕོ་ཉའི་བརྒྱུད་ཕྲེང༌། བ༽ བླ་མ་སྣང་སྲིད་ཟིལ་གནོན་གྱི་ལུས་མེད་མཁའ་འགྲོའི་ཆོས་སྐོར་ལས༔
སྡེ་ལྔའི་སྦྱོར་ཐབས། མ༽ བླ་མ་སྣང་སྲིད་ཟིལ་གནོན་ལས༔ ལུས་མེད་གསང་ཁྲིད་འཛིན་མཁས་རིལ་བ་མདོར་བསྡུས། ཙ༽ སྲིད་པ་མོ་ཁྲིད་ཀྱི་འཁྲུལ་འཁོར། ༈ སྡེ་ཚན་གསུམ་པ་བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུ་སྐོར་ལས། ཚ༽ བདུད་འདུལ་དྲག་པོ་ཀཱི་ལ་ཡའི་བརྒྱུད་པའི་གསོལ་འདེབས་མུ་ཏིག་རྩལ་ཀུད། ཛ༽ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གསོལ་འདེབས་རྒྱས་པ་བདུད་དཔུང་གཡུལ་འཇོམས་དམོད་པ་ནག་པོ། ཝ༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ལས་བྱང་རྡོ་རྗེ་ཐོག་རྒོད་འབྲིང་པོ།
ཞ༽ བདུད་རྩི་ལག་མཆོད། ཟ༽ ཀཱི་ལ་ཡའི་སྔགས་བྱང་གུད་དུ་སྦས་པ་གབ་པ་མངོན་དུ་ཕྱུང་བ། འ༽ དྲག་པོ་ཀཱི་ལ་ཡའི༔ ཧཱུྃ་སྒྲུབ་ཡེ་ཤེས་མེ་འབར། ཡ༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ལས་བྱང་འབྲིང་པོ་རྡོ་རྗེ་ཐོག་རྒོད་ཀྱི་རྗེས་ཆོག་ཚོགས་མཆོད་འདོད་རྒུ་མཆོད་སྦྱིན། ར༽ དྲག་པོ་ཀཱི་ལ་ཡ་ལས་སྲུང་བཟློག་གུར་གྱི་དྲྭ་མིག་གནམ་ལྕགས་སྤུ་གྲི། ལ༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ལག་རྡེབ་འཛམ་གླིང་སྦུབ་བཅོམ། ཤ༽ ཐུན་གཏོར་འགུགས་གཞུག
ས༽ ། དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ཐུན་གཏོར་འབུལ་བའི་རིམ་པ། ཧ༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས་གཡུལ་བཟློག་གི་མདུན་བསྐྱེད་མཚོན་འཁོར་དུག་གི་རི་བོ། ཨ༽ དྲག་པོ་ཀཱི་ལ་ཡའི་ལས་ཚོགས་ཀྱི། སྔགས་བྱང་གབ་སྦས་གསལ་བ། ཀི༽ ཀཱི་ལ་ཡའི་མདུན་བསྐྱེད་ཀྱི་ཚོགས་མཆོད་དངོས་གྲུབ་ཆར་འབེབས། ཁི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ བསྐང་བ་བསྡུས་པ་ནོར་བུས་ལེགས་བརྒྱན། གི༽ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུ་ལས༔
གསང་སྒྲུབ་ལུས་དཀྱིལ་ལྟར་སྒོམ་པ་སྤུ་གྲི་ཕྱུང་རྡེག ། ངི༽ བླ་མ་དྲག་པོ་ཀཱི་ལ་ཡའི་གོ་ཆ་ཁྲོ་བཅུ་དང་བཅས་པའི་སྤྲོས་མེད་ཨ་ནུའི་ལུགས་རྒྱུན་གྱི་རྣལ་འབྱོར། ཅི༽ དྲག་པོ་ཀཱི་ལ་ཡའི་བཀའ་སྲུང་མ་མོ་གཏོར་འབུལ། ཆི༽ དྲག་པོ་ཀཱི་ལ་ཡའི་བཀའ་སྲུང་ཁྱབ་འཇུག་གི་གཏོར་འབུལ། ཇི༽ ཀཱི་ལ་ཆེ་མཆོག་ཁྲོ་རྒྱལ་ལས༔ སྐྱེས་བུ་དམ་ཅན་གྱི་གཏོར་འབུལ། ཉི༽ དྲག་པོ་ཀཱི་ལ་ཡའི་གཏེར་སྲུང་དམུ་བདུད་ཀླུ་གསུམ་གྱི་གཏོར་འབུལ་བྱད་མ་ཚར་གཅོད། ཏི༽ དབང་དྲག་ཆེ་མཆོག་ཀཱི་ལ་ཡ་ལས༔ གཏེར་སྲུང་དགེ་བསྙེན་སྡེ་བཞིའི་གཏོར་འབུལ། ཐི༽ དབང་དྲག་ཀཱི་ལ་ཡའི་སྲུང་མ་ཉེར་བསྡུས་ཕྲིན་ལས་མྱུར་མགྱོགས།
དི༽ གཏེར་སྲུང་མྱུར་མགྱོགས་སྡེ་བཞིའི་གསོལ་མཆོད་ཕོ་ཉ་མྱུར་འབོད། ནི༽ ཀཱི་ལ་ཡ་ཆེ་མཆོག་ཁྲོ་རྒྱལ་ལས༔ གནོད་སྦྱིན་ཤན་པ་སྤུ་གྲི་གསུམ་གྱི་གསོལ་མཆོད། ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྨད་ལས་དྲག་པོ་ལས་མཐའ་རྣམ་བཞི་ལས། དང་པོ་འཕང་བ་ཟོར་གྱི་ལས་ཚོགས་སྲུང་བསད་བཟློག་འཕང་གི་སྐོར་ལས། པི༽ མཚོན་སྲུང་རྡོ་རྗེའི་གོ་ཁྲབ་མི་ཤིགས་ཕ་ལམ། ཕི༽ དྲག་པོ་ཀཱི་ལ་ཡའི་ལས་ཚོགས༔ ངན་སྔགས་དུག་གི་པར་བུའི་སྲུང་བཟློག་གི་འཁོར་ལོ། བི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ རྫས་སྔགས་བླ་གནས་སྲུང་བཟློག་མནན་གསུམ་གྱི་དམིགས་རིམ།
མི༽ ལིང་ཁྲུས་གནད་གྱི་མན་ངག་བསྡུས་པ། ཙི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གཡུལ་བཟློག་དྲེགས་པའི་དམག་བསྐུལ་རྔམ་རིང་ཐོག་མདའ་ནག་པོ། ཚི༽ བསྐུལ་ཐུང་དྲེགས་པ་དབང་སྡུད། ཛི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ སྨད་ལས་བསད་པ་རེག་ཕུང་དུག་མདའ་ནག་པོ། ཝི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གདབ་ལས་དུག་ཕྲེང་ནག་པོ། ཞི༽ རྒྱུགས་བྱང༌། ཟི༽ སྡེ་བརྒྱད་རྒྱུགས་བྱང༌།
འི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ རྩང་བཟློག་དམོད་པ་སྙིང་གཟིར་ནག་པོ། ཡི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ བཟློག་འཕྱོང་གཤིན་རྗེ་མྱོས་བྱེད་དུག་མདའ་ནག་པོ། རི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ཁྱུང་བཟློག་སྲིད་གསུམ་བརླག་བྱེད་ཁྲོ་ཆུའི་ཞུན་ཁོལ། ལི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ཐན་བཟློག་སྟོང་ཐུན་ནག་པོ་ངན་དགུ་སྒྱུར་ཆོག ། ཤི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ཟོར་རྫས་བྱིན་རླབས་དུག་མཚོན་རེག་ཆོད།
སི༽ བླ་མ་དྲག་པོ་རྩལ་གྱི་འཕེན་པ་ཟོར་གྱི་ལྷན་ཐབས་དགྲ་བགེགས་དཔུང་འཇོམས། ཧི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ སྲིན་མོ་ཟ་ལམ་མཁའ་འགྲོའི་སུན་ཟློག ། ཨི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གཡུལ་བཟློག་ཐོག་མདའ་རེག་ཆོད་ཀྱི་སྒོ་དབྱེ་ལམ་བསྟན་ཟོར་གྱི་རིམ་པ། ཀི༽ བླ་མ་དྲག་པོ་ཀཱི་ལ་ཡའི་དམོད་བཅོལ་གནམ་ལྕགས་ཐོག་མདའ། ཁུ༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གླུད་རབ་ལྷ་མིའི་ཡིད་འཕྲོག ། གེ༽ དབང་དྲག་ཆེ་མཆོག་ཀཱི་ལ་ཡའི་དྲག་པོ་ཧོམ་གྱི་ལྷན་ཐབས། ངོ༽ བསད་པ་དུག་གི་རལ་གྲིའི་སྦྱིན་སྲེག་དགྲ་བོའི་སྲོག་གཅོད།
ཅི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུུའི་སྐོར་ལས༔ དྲག་སྔགས་དུག་མདའ་ནག་པོ། ཆུ༽ དབང་དྲག་པདྨ་དྲག་པོ་རྩལ་གྱི་མནན་པའི་ཕྲིན་ལས་ཀྱི་བསད་ལས་ཐུན་བསྐུལ་བདུད་དགྲ་ཚར་གཅོད། ཇེ༽ དབང་དྲག་པདྨ་དྲག་པོ་ཆེ་མཆོག་བདུད་འདུལ་ཀཱི་ལ་ཡའི་མནན་པའི་ལས་མཐའ་ཆུ་སྲིན་ཁ་འཐམ། ཉོ༽ ཐུན་གཏོར་འབུལ་བ། ཏི༽ དྲག་པོ་ཀཱི་ལ་ཡའི་ལས་ཚོག་དུག་གི་པར་བུའི་སྐོར་ལས༔ དྲག་གཏད་སཱུརྻའི་ཙཀྲའི་དྲག་སྔགས། ཐུ༽ བདུད་འདུལ་ཆེ་མཆོག་ཀཱི་ལ་ཡའི་ཟིན་བྲིས། དེ༽ གུ་རུ་དྲག་པོ་ཀཱི་ལ་ཡའི་གཏོར་མ་བཅའ་ཐབས་བཅས་རྫོགས་སོ། རྩ་གསུུམ་ཀུན་འདུས་བླ་མ་ཐོད་ཕྲེང་རྩལ། །
ཡི་དམ་ཡོངས་འདུས་གཏུམ་དྲག་ཀཱི་ལ་ཡ། ། དུག་གི་པར་བུས་དུག་གསུམ་གདུག་པའི་དཔུང༌། ། རྩད་བརླག་མངོན་སྤྱོད་ཕྲིན་ལས་འདི་ཀོ་རྨད། ། དེ་སླད་དཔལ་མགོན་བླ་མ་ཡི། ། ཐུགས་ཀྱི་དགོངས་པ་རྫོགས་ཕྱིར་དང༌། གང་ལ་མེ་ཏོག་ཕོག་པ་ཡི། ། གནམ་ལྕགས་ཟབ་གཏེར་གང་དེའི་གཙོས། ། རྒྱུན་དཀོན་གསུང་རབ་བསྡུ་སྐྲུན་དང༌། ། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། །
ཨེ་ཝྃ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདིའི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག ། ཅེས་པའང་སྒོ་ཆེན་སྤྲུལ་མིང་པས་གནམ་ལྕགས་ཟབ་གཏེར་ཡོངས་རྫོགས་འཕྲུལ་པར་དུ་དྲངས་ཤིང་གླེགས་བམ་རེ་ལ་བརྒྱ་ཕྲག་ལྔའི་གྲངས་ཀྱི་དཔེ་སྐྲུན་བགྱི་སྐབས་རང་གི་འདོད་དོན་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ཀ༽ བླ་མ་དྲག་པོ་ཀཱི་ལ་ཡའི་དབང་འབྲིང་རྡོ་རྗེ་རབ་འབར་གྱི༔ ལོ་རྒྱུས་གབ་སྦས་ལྡེ་མིག་བཞུགས་སོ༔ བདེ་ཆེན་རབ་ཁྲོས་ཡང་གསང་ཧེ་རུ་ཀཿ དྲེགས་འཇོམས་དྲག་རྩལ་ཟིལ་གནོན་རྣམ་པར་རྒྱལ༔
ཡེ་ཤེས་ཆོ་འཕྲུལ་ལོངས་སྐུ་རིག་སྔགས་རྗེ༔ ཀུན་འདུས་ཡོངས་རྫོགས་པདྨའི་སྐུ་ལ་འདུད༔ ཨེ་མ་ཟབ་པའི་ཡང་གསང་བླ་མེད་འདི༔ གསང་སྔགས་འཁྲུལ་མེད་རྣལ་འབྱོར་སྙིང་གི་ཆོས༔ ལོག་ལྟ་ཚར་གཅོད་སྨིན་གྲོལ་དབང་བཞི་ལྡན༔ མཚོ་རྒྱལ་ཡི་གེར་ཐོབ་ལ་གཏེར་དུ་སྦོས༔ མ་འོངས་ཐུགས་ཀྱི་སྲས་དང་སྨོན་ལམ་ཐོབ༔ གདམས་ངག་སྙིང་དུ་ཆོངས་ལ་བརྩོན་འགྲུས་བསྐྱེད༔ དུས་མཐའི་རྩོད་ལྡན་ལྔ་བརྒྱའི་ཡང་མཐའ་ལ༔ ས་སྟེང་ལོག་ཆོས་མུ་སྟེགས་དམག་གིས་ཁེངས༔
ཆོས་ལ་འདྲེ་ཞུགས་བནྡེ་གླང་སྙིང་གི༔ དམ་ལོག་སྤྲུལ་པ་ཁ་དར་ས་སྟེང་ཁེངས༔ འཛམ་གླིང་གསལ་བའི་གསང་སྔགས་སྒྲོན་མེ་འདི༔ དམ་སྲི་ཆོས་གཟུགས་བཞི་ཡིས་བསྣུབ་པར་འབྱུང་༔ རེས་མོས་དགའ་བདེ་ཉམས་མཐའ་རླུང་གཡོས་ལྟར༔ གསལ་ཀྱང་བསྟན་པའི་འཕེལ་སྒྲིབ་དུག་རླངས་འཕྱུར༔ སྟོང་སྒྲ་ཏིག་ཆོམ་ས་གཡོས་ཐན་ལྟས་འབྱུང་༔ ཆེ་ཆུང་མ་ངེས་ལོག་ཆོས་བློ་ཐག་ཆོད༔ ཆོས་སྤྱོད་རྒྱལ་པོ་སྡིག་གི་དམངས་སུ་འབེབས༔ ས་སྙིང་ཁ་ཐམ་དམ་ཆོས་མི་འདོད་འབྱུང་༔
དེ་དུས་མི་རྣམས་རང་ཕུང་མཚོན་ཆ་སྤྱོད༔ ནད་དུ་རྨུ་ཆུ་ཞ་གྲུམ་ཁོང་ལྷོག་དང་༔ གདོན་དུ་རྒྱལ་འགོང་སྨྱོ་འབོག་རྒྱ་འདྲེ་ལྡང་༔ སྐུ་གསུང་ཐུགས་རྟེན་མེར་བསྲེག་ཆུ་ལ་བསྐྱུར༔ དུས་ངན་འོ་དོད་གནམ་དུ་འབོད་པ་འབྱུང་༔ གནས་ཁང་རྣམས་ཀྱང་ཞིག་རལ་ཧད་པོར་ལུས༔ མཐའ་མི་མགོ་ཅན་བཞི་ཡང་དབུས་སུ་འཐབ༔ དེ་དུས་འོ་སྐོལ་འགྲོ་རྣམས་སྙིང་རེ་རྗེ༔ ཞེས་སློབ་དཔོན་གྱིས་དེ་སྐད་གསུངས་པའི་མོད་ལ༔ ཡེ་ཤེས་མཚོ་རྒྱལ་གྱི་སྤྱན་ཆབ་མང་པོ་ཤོར་ཏེ་སྨྲེ་སྔགས་ཀྱིས་ཞུས་པ༔
ཀྱེ་མ་ཀྱི་ཧུད་རྗེ་བཙུན་གུ་རུ་ལགས༔ སྡུག་བསྔལ་ལས་ངན་དུས་ངན་དེ་བྱུང་ཚེ༔ ཕན་པའི་མན་ངག་ཟབ་གནད་ཇི་ལྟར་ལགས༔ ཐུགས་ཀྱི་ཏི་ཀ་ཡོངས་རྫོགས་སྩོལ་བར་ཞུ༔ ཞེས་ཞུས་པས་སློབ་དཔོན་གྱིས༔ ཉོན་ཅིག་བུ་མོ་སྐལ་ལྡན་མཚོ་རྒྱལ་མ༔ གདུག་པའི་གཡུལ་ངོ་བཟློག་ཐབས་བསྲུང་ཐབས་དང་༔ བསྐྱེད་རྫོགས་རྟེན་འབྲེལ་ཆོས་བཞིན་སྐྱོང་སྒྲུབ་བསྟན༔ དྲག་སྒྲུབ་གསང་བའི་སྒྲུབ་ཐབས་འདི་ལྟ་བུ༔ ཕྱི་སྒྲུབ་དྲག་པོ་དྲེགས་པ་ཡོངས་རྫོགས་དང་༔
གསང་སྒྲུབ་ཀཱི་ལ་མེ་ཡི་སྤུ་གྲི་དང་༔ ནང་སྒྲུབ་ཧཱུྃ་གི་སྐོར་དང་རྣམ་གསུམ་བསྟན༔ གསང་བའི་ཟབ་ཤོག་ཐོབ་ལ་གཏེར་དུ་སྦོས༔ མ་འོངས་དུས་ཀྱི་འཕེལ་འགྲིབ་ཤར་བའི་དུས༔ ལས་ཅན་ཧཱུྃ་གི་སྲས་དང་འཕྲད་པར་ཤོག༔ རྒྱ་རྒྱ་རྒྱ༔ སྤྱིར་གསང་སྔགས་ཀྱི་ཆོས་མཐའ་དག་འོ་མ་ལྟ་བུ༔ གདམས་ངག་གནད་དུ་འགྲོ་བ་མར་ལྟ་བུ༔ གསང་སྔགས་སྤྱོད་ནས་སྙིང་པོ་མ་རྟོགས་ན༔ ཕྱུགས་རྫི་རྒད་པོ་རང་སྡུག་སྟོང་འཁྱམས་ཡིན༔
མན་ངག་ཤེས་ནས་ཉམས་སུ་མ་བླང་ན༔ ཇོ་ཆག་རྒད་པོས་གསེར་དངུལ་གཞོམ་དང་མཚུངས༔ རང་དབང་ཐོབ་པའི་དབང་བཞི་མ་བླང་ན༔ ཟབ་ཆོས་འདོད་ཀྱང་དུག་སྦྲུལ་ནོར་བུ་ཡིན༔ བསྙེན་སྒྲུབ་བསྐྱེད་རིམ་གནད་དུ་མ་ཤེས་ན༔ འཁྲུལ་བའི་སྡེ་བརྒྱད་རང་སྲོག་གཤེད་དུ་འབེབས༔ ཟབ་གཏེར་གསང་སྤེལ་དུས་དང་མ་བསྟུན་ན༔ འགྲོ་དོན་འདོད་ཀྱང་དགྲར་འཛིན་འཁྲུལ་ངོར་འཆར༔ ཟབ་རྒྱ་རེ་ལ་ལོ་རེ་མ་སོང་བར༔ གདམས་ངག་གཟིག་ཐིག་གུད་དུ་སྦ་བར་གྱིས༔
སློབ་བུའི་ངོ་སྐལ་ཐོབ་པར་ཚན་གཅིག་སྤེལ༔ དུག་རི་ནག་པོ་ཁྲོ་བོ་ཀུན་འདུས་དང་༔ པདྨའི་ཐུགས་བཅུད་མཁའ་འགྲོ་རྒྱན་གཅིག་དང་༔ ཟབ་ལམ་སྙན་བརྒྱུད་ཨོ་རྒྱན་ལམ་ཡིག་རྣམས༔ ལོ་བདུན་བར་དུ་གསང་རྒྱ་དམ་པར་གྱིས༔ བར་དོ་ངོས་འཛིན་མཚན་མ་རང་གྲོལ་རྣམས༔ འདུ་ཏི་དག བཅུ་གསུམ་འདི༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔
རྒྱ་རྒྱ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། ཁ༽ གུ་རུ་ཟིལ་གནོན་རྩལ་གྱི༔ ལུང་བསྟན་ཆོས་བདག་ནོར་བུའི་ཕྲེང་བ་བཞུགས་སོ༔ ཀུན་ཁྱབ་པད་འབྱུང་མ་འགག་ས་ལེར་མཁྱེན༔ སྐུ་གསུམ་སྐུ་ལྔ་བརྒྱུད་ཕྲེང་རྣམ་བཞི་ལས༔ དོན་བརྒྱུད་ཁུངས་བཙུན་འཁྲུལ་མེད་དོན་བཀྲལ་ཏེ༔ མཁའ་འགྲོ་ལས་ཀྱི་དབང་མོའི་རྒྱུད་སྨྲས་པ༔ དང་པོ་བརྡ་དོན་རྣམས་ལ་ཕྱེ་བ་ནི༔ ཐོག་མའི་རྒྱལ་བ་དགོངས་པའི་བརྒྱུད་ཚུལ་བསྟན༔
གདོད་ནས་རང་བྱུང་ཀུན་བཟང་ངོ་བོར་ཤར༔ དེ་ཕྱིར་རོལ་རྩལ་རྡོར་འཆང་ལྷ་ཚོགས་ལ༔ འཁོར་འདས་བྱེད་པོ་དམིགས་རྒྱུ་བཞི་སྤྲུལ་པ༔ དེ་དག་དྲུག་ཏུ་དགའ་རབ་རྡོ་རྗེ་བཞུགས༔ ཡི་གེའི་གཟུགས་བརྙན་དབྱིངས་ལ་ལེགས་པར་ཤར༔ མེ་ལོང་ནམ་མཁའི་དཀྱིལ་འཁོར་དང་པོའོ༔ གཉིས་པ་རིག་འཛིན་བརྡ་བརྒྱུད་རྒྱུད་དོན་བཀྲལ༔ དགའ་རབ་རྡོ་རྗེའི་ཡེ་ཤེས་ཀློང་དགུ་ནི༔ ཐུགས་ལ་གསལ་རྫོགས་ཀྲྀ་ཡ་གསལ་བརྡའི་དོན༔ རྫོགས་ཆེན་འབུམ་ཕྲག་ས་ཡ་གྲངས་མེད་མངའ༔
ཁྱད་པར་དུར་ཁྲོད་བསིལ་བ་ཚལ་བཞུགས་ནས༔ མཁའ་འགྲོ་ཉི་མའི་འོད་ཟེར་ལ་སོགས་པ༔ གྲངས་མེད་འཁོར་བཅས་ལོ་ནི་བདུན་ཅུ་བཞུགས༔ ཆོས་སྐྱོང་མ་རྒྱུད་སྙིང་ཐིག་རྒྱ་མཚོ་ཕྱེས༔ པདྨ་འབྱུང་གནས་བརྟུལ་ཞུགས་རབ་ལྡན་ངང་༔ དགའ་རབ་རྡོ་རྗེའི་དྲུང་དུ་བྱོན་མཛད་ཚེ༔ ལྟ་བ་ནམ་མཁའ་ཀློང་ཡངས་ལ་སོགས་པ༔ ཚིག་གི་ཡི་གེའི་དོན་བརྒྱུད་བཀའ་བབ་གནང་༔ པད་འབྱུང་རིག་འཛིན་བརྡ་བརྒྱུད་གཉིས་པའོ༔ གསུམ་པ་དེ་ལས་གང་ཟག་སྙན་བརྒྱུད་ནི༔
པད་འབྱུང་མཁའ་འགྲོའི་དབུས་འགྱིང་སྐྱེ་འཆི་བྲལ༔ ལྷ་སྲིན་བྲན་ཁོལ་པཎྜིའྀ་ཚོགས་དཔོན་ཚེ༔ འཇམ་དབྱངས་སྤྲུལ་པ་ཁྲི་སྲོང་བསམ་ཡས་བཞེངས༔ སློབ་དཔོན་སྤྱན་དྲངས་བོད་ཁམས་འདུལ་ཞིང་ཚེ༔ གཙུག་ལག་དབེན་གནས་ལོ་བརྒྱ་བཅུ་གཅིག་བཞུགས༔ ཁྱད་པར་ཤེལ་བྲག་མཆིམས་ཕུར་བཞུགས་དུས་སུ༔ བཻ་རོ་ཙ་ན་ཡེ་ཤེས་གྲོགས་གསུམ་ལ༔ རྫོགས་པ་ཆེན་པོ་སྙིང་ཐིག་རྒྱུད་དགུ་དང་༔ བརྡ་བརྒྱུད་རྣམ་གསུམ་སྙན་བརྒྱུད་རྫོགས་བསྐུར་ནས༔ མི་བརྗེད་གཟུངས་ཐོབ་བཀའ་ཚིག་སྙིང་དུ་གནང་༔
གང་ཟག་སྙན་བརྡ་བརྒྱུད་པ་གསུམ་པའོ༔ བཞི་པ་ལུང་བསྟན་གཏད་བརྒྱུད་གཏད་པ་ནི༔ མཚོན་བྱེད་ཕྱིས་སུ་ཡི་གེར་འདེབས་དུས་སུ༔ མ་འོངས་འདུལ་ཞིང་ལུང་བསྟན་རྒྱུད་དོན་ནི༔ འཁྲུལ་མེད་སློབ་དཔོན་ཞལ་ནས་འདི་སྐད་གསུངས༔ བཻ་རོ་ཙ་ན་ཡེ་ཤེས་གྲོགས་གསུམ་ཉོན༔ རྫོགས་པ་ཆེན་པོའི་ཕྱི་ནང་གསང་གསུམ་གྱི༔ དོན་བརྒྱུད་སྙིང་གི་རྩ་བའི་མཐར་ཐུག་འདི༔ ད་ལྟ་སྤེལ་བའི་གནས་མེད་གཏེར་དུ་སྦོས༔ དུས་ངན་ཡང་མཐའ་སུམ་ཅུ་ཁ་དར་ནས༔
ས་གཏེར་མི་ཐུབ་གཏེར་སྟོན་མང་འབྱུང་ཞིང་༔ སངས་རྒྱས་བསྟན་པ་དབུས་ནུབ་མཐའ་རྩོད་ཚེ༔ གནམ་ལ་ཆར་མེད་མེ་རླུང་དུད་པ་འཕྱུར༔ ས་ལ་ཞག་མེད་འཇག་སྐྱས་རྒྱང་གླུ་ལེན༔ སྟེང་འཁྲུག་འོག་འཁྲུག་རྒྱལ་ཁམས་ཆུ་བཞིན་འཁོལ༔ མཐའ་བཞི་འཁྲུགས་པས་རྒྱལ་སྲིད་དམངས་ཀྱིས་འཕྲོག༔ ཡུལ་ཁྲིམས་སིལ་འཐོར་བོད་ཁམས་རྒྱ་ཧོར་རྔམ༔ ཆོས་ཁྲིམས་ཞིག་པས་དགེ་བཤེས་ཆང་ནག་བསྲེ༔ དམ་ཚིག་ཉམས་པས་རྒྱལ་འགོང་དམར་ཁྲིམས་གཡོ༔ གསང་སྔགས་ཉམས་པས་ནད་ཡམས་བུ་ཡུག་འཚུབ༔
མཐའ་བཞི་རལ་བས་འདྲེ་རྒོད་ཡུལ་ལ་ཆགས༔ མི་རྣམས་སྟོད་སྨད་རྒྱ་ཧོར་དམག་གིས་འདེད༔ བོད་ཁམས་མི་རྣམས་ལྷོ་མོན་རོང་དུ་འབྲོས༔ གོས་སུ་ཤིང་ཤུན་ལྕགས་ཀྱི་སློག་པ་གྱོན༔ ཁྱི་ཕག་བྱི་བ་ལོ་ལ་མཐའ་བཞི་འཇོམས༔ ཟས་སུ་ཤ་ཁྲག་སྲོག་གཅོད་དམར་འགྱེད་གཏོང་༔ ནོར་ལ་ཧབ་ཤ་རྒྱུད་བསྐུལ་དགྲ་ལ་འཆོལ༔ ཉིན་རེ་གཏམ་འགྱུར་ལུས་ཆས་སྤྱོད་པ་འགྱུར༔ སེམས་ཅན་གར་མཁན་ལག་པ་ལྟ་བུ་འབྱུང་༔ དེ་དུས་ང་ཡི་ཆོས་བརྒྱུད་མཐའ་སྐྱོང་བ༔
རྒྱལ་ཁམས་མ་ངེས་རྔམ་སྒྲ་བདུད་ཀྱི་མཚམས༔ བྱ་ནག་གཤོག་རྡེབ་སྟོང་སྐད་འབྱིན་པའི་ཡུལ༔ ཤ་ཟ་གཅན་གཟན་ངུར་སྒྲ་ཙེར་བའི་རོང་༔ ཡུལ་མིང་ནག་པོ་བདུད་རིགས་མུན་པ་ཅན༔ རྩི་ཤིང་ནག་པོ་མཚོན་རྩེ་གཟེངས་འདྲའི་ཚལ༔ ཡབ་མེད་ཡུམ་བྲལ་གཤེད་བཞི་ཁྱི་ཡི་ལོ༔ ཤེས་རབ་བློ་ལྡན་རྒྱ་རྟགས་རི་མོ་ནི༔ སྤྱི་གཙུག་མེ་རི་སོ་ཞོ་ཚེ་བུམ་དང་༔ སྙིང་ཁར་སྨེ་ནག་ཆོས་འབྱུང་རྒྱས་པའི་དབྱིབས༔ ཚིགས་སུ་པདྨ་རྡོ་རྗེར་ཧཱུྃ་མཐིང་ཁ༔
མི་འགྱུར་རྟགས་ལྡན་སྐུ་ལྔའི་ཆོས་ལ་དབང་༔ མ་ངེས་སྤྱོད་ལྡན་རྒྱལ་ཁམས་རླུང་བཞིན་རྒྱུ༔ རྒྱུད་ཀྱིས་གླིང་བཟུང་རྒྱལ་ཁམས་ལས་ཀྱི་འབྲེལ༔ རིག་འཛིན་གར་དབང་རྡོ་རྗེ་ཞེས་གྲགས་པའི༔ བདུད་འདུལ་ཆོས་སྤྱོད་ཧཱུྃ་དང་དྲག་རྩལ་ལྡན༔ ཕྱོགས་མེད་གཏེར་འབྱིན་དགོངས་བརྡ་གནད་དུ་ཤེས༔ ཟབ་གསང་བརྡ་ཡི་རི་མོ་གཅེས་ཀྱི་ཆོད༔ བཀའ་གསང་ཤོག་དྲིལ་བདུན་ཅུ་དོན་ལྔ་འདི༔ དབང་བཞི་བླངས་ནས་ངེས་མེད་དབེན་གནས་སུ༔ མི་མངོན་གསང་རྒྱ་གཏེར་གཏོད་ཡང་གཏེར་སྦོས༔
ལོ་བཅུའི་བར་དུ་གསང་རྒྱ་དམ་པར་གྱིས༔ དུས་ཀྱི་ས་རྟགས་ཐམས་ཅད་ཤར་བའི་ཚེ༔ འགྲོ་དོན་སྨིན་པའི་འབྲས་བུ་དེ་དུས་ཆེ༔ རྫོགས་མཐའ་ཆོས་ཀྱི་སྨིན་གྲོལ་བྱང་ཆུབ་ཐོབ༔ དེ་ནས་ཡང་འཕོས་ང་ཡི་དྲུང་དུ་འོང་༔ ཆོས་བདག་དང་པོ་ཡེ་ཤེས་མཆོག་ལ་སྤྲོད༔ མཁའ་འགྲོ་གཉིས་པ་བྱ་ཁྱི་ལོ་ལ་སྤྲོད༔ བརྡ་རྟགས་བཞི་པ་སྨོན་ལམ་རྡོ་རྗེར་སྤྲོད༔ བསྟན་གཉིས་བཟུང་འཛིན་སྤྲེའུ་ལོ་ལ་སྤྲོད༔ རྒྱུད་ལུང་བཀའ་བབ་ས་ཁམས་འབྲུག་ལ་སྤྲོད༔
རིང་ལུགས་རྒྱུད་དོན་མཚམས་བཞི་ལོ་ལ་སྤྲོད༔ དབང་ཆེན་རྡོ་རྗེ་ཆོས་ཀྱི་མིང་ལ་སྤྲོད༔ པདྨའི་སྲོག་ཐེག་པདྨའི་མིང་ལ་སྤྲོད༔ དྲག་པོའི་ཆོས་བཞི་ནོར་བུས་བརྒྱན་ལ་སྤྲོད༔ ངེས་མེད་ཤེས་རབ་བློ་ལྡན་རྣམས་ལ་སྤེལ༔ ཆོས་བདག་ལུང་བསྟན་སྨོན་ལམ་འཕྲོད་པའི་ཚེ༔ ཉི་མ་མེ་ཤེལ་ཟེར་ཐག་འཕྲོད་བཞིན་འབྱུང་༔ ཆོས་བདག་རྣམས་ལ་རྟེན་འབྲེལ་རབ་འགྲིག་ན༔ མདོ་སྔགས་རྒྱུན་བསྲིང་འཛམ་གླིང་ཕྱལ་གྱིས་སྤྱཽད༔ འབྲིང་པོ་འགྲིག་ཚེ་མཐའ་བཞི་རང་སར་ལྷོད༔
ཆོས་བདག་འཕོ་འཆུག་རྟེན་འབྲེལ་ཉམས་སྲིད་ན༔ རྒྱལ་ཁམས་རླུང་འཕྱུར་འཛམ་གླིང་སིལ་བུར་འཐོར༔ དེ་བཞིན་འབྲས་བུ་གསུམ་གྱི་ཐབས་ལམ་འགྲིག༔ ལུང་ཟིན་ཆོས་བདག་ཉི་ཤུ་རྩ་ལྔ་འབྱུང་༔ བཀའ་བབ་གྲུབ་ཐོབ་བརྒྱ་དང་བཅོ་ལྔ་འབྱུང་༔ ལམ་སྣ་ཟིན་པ་འབྲེལ་ཚད་དོན་ལྡན་འབྱུང་༔ ལུང་བསྟན་ཆོས་དང་སྨོན་ལམ་ཆོས་བཞི་འདི༔ ལས་ཅན་ཐུགས་ཀྱི་སྲས་དང་སྤྲོད་ཅིག་རྒྱ༔
ཨེ་མཿ སྙན་བརྒྱུད་རྒྱ་མཚོའི་དགོངས་པ་ལེགས་ཕྱེ་ནས༔
རྗེས་འབྲངས་རྒྱ་མཚོའི་བཀའ་ཡི་མཐའ་སྐྱོང་བ༔ སྔ་ཕྱི་དུས་གསུམ་བརྡ་དོན་སྒོ་འབྱེད་པའི༔ འབྲལ་མེད་པད་འབྱུང་དགོངས་པ་ཡོངས་རྫོགས་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་གཏེར་ནས་གདན་དྲངས་ཤིང༌། རྒ་རྒྱལ་རིན་ཆེན་སྤུངས་པའི་མགུལ་དུ་ཤོག་སེར་ལས་ཕབ་པའོ།། །། ག༽ ཀཱི་ལ་ཡའི་དབང་ཆོག༔ རྡོ་རྗེའི་ཕྲེང་བ་དྲེགས་པའི་སྲོག་ཏིག་བཞུགས་སོ༔ ཧེ་རུ་ཀ་དཔལ་ཁྲག་འཐུང་པད་འབྱུང་སྐུ་ལ་ཕྱག་འཚལ་ལོ། དེའང་དབང་མཆོག་རྡོ་རྗེའི་ཕྲེང་བ་དྲག་པོའི་རྒྱུད་དང་ལོ་རྒྱུས་དབྱེ་བར༔ རིག་འཛིན་ཆེན་པོ་པདྨ་འབྱུང་གནས་ངས་དང་པོ་མདོ་སྔགས་རྒྱུད་ལ་ལེགས་པར་སྦྱངས་ཤིང་༔ དུར་ཁྲོད་བརྒྱད་དུ་བརྟུལ་ཞུགས་ཀྱི་སྤྱོད་པ་མཛད༔
རིམ་པར་སྟག་ཚང་སེངྒེ་བསམ་འགྲུབ་ཏུ༔ ཁྲོ་བོ་འདུས་པ་རྩལ་གྱི་དཀྱིལ་འཁོར་ཞལ་ཕྱེས་པར༔ རྒྱ་བོད་ཀྱི་ལྷ་འདྲེ་གདུག་པ་ཅན་རྣམས་ཀྱིས་ཐོ་འཚམས་པས༔ ཁྲོ་བོ་རྡོ་རྗེ་འབར་བ་སྟག་ཞོན་དུ་སྤྲུལ་ཏེ༔ ལྷ་སྲིན་གདུག་པ་ཅན་རྣམས་དམ་ལ་བཏགས་ཤིང་བྲན་དུ་བཀོལ། དེའི་དུས་སུ་མདུན་གྱི་ནམ་མཁར་མཁའ་འགྲོ་མ་སེངྒེའི་གདོང་པ་ཅན་གྱིས་ལུང་བསྟན་པ་ནི༔ སྐྱེ་མེད་ཀྱི་རང་སྒྲ་འདི་ཐོས་སོ༔ ཀྱེ་མ༔ ཡ་མཚན་མཆོག་གི་སྐུ༔ རྫུ་འཕྲུལ་མངའ་ཞིང་བདག་ཉིད་མཆོག༔
མ་འོངས་ཡང་མཐའ་ཁ་རལ་དུས༔ རུ་བཞི་མི་བདེ་དབུས་འཁྲུག་གཡོ༔ མདོ་སྔགས་རི་མོ་ཤུལ་རྗེས་གཏོང༔ ད་ལྟའི་སྡེ་བརྒྱད་མ་རུངས་རིགས༔ ཡང་མཐར་བདུད་ཀྱི་ཁ་འཛིན་པས༔ རྒྱལ་ཁམས་ཕུང་བའི་སྣ་ཐབས་འདྲེན༔ སྒྲུབ་པ་པོ་ལ་བར་དུ་གཅོད༔ གཙུག་ལག་ཆོས་འཁོར་རྣམས་ཀྱང་འཇོམས༔ མ་རུངས་དེ་རྣམས་དར་བའི་ཚེ༔ སྲུང་ཟློག་བསད་པའི་གདམས་པ་གཅེས༔
ཞེས་གསུངས་སོ༔ དེ་ནས་མཁའ་འགྲོ་སེང་གདོང་ཡང་གདོད་མའི་དབྱིངས་སུ་ཐིམ༔ སློབ་དཔོན་གྱིས་ཁྲག་འཐུང་རྔམ་པའི་དཔའ་སྟོབས་དང་བཅས༔ དྲག་པོ་ཀི་ལཱ་ཡ་ཆེན་པོར་སྤྲུལ་ཏེ་བདུད་འདུལ་གྱི་རང་སྒྲ་འདི་བསྒྲགས་སོ༔ ཧཱུྃ་ཧཱུྃ་ཧཱུྃ༔ ཨོཾ་ཨརྩིག་ནིརྩིག་བཛྲ་ཀཱི་ལི་ཀཱི་ལ་ཡ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧཱུྃ་བྷྱོཿ ཞེས་དྲག་སྔགས་མེའི་རང་བཞིན་དུ་འབར་བས་འཁོར་རྣམས་སྔངས་ཤིང་སྲོག་སྙིང་འདི་ཕུལ་ལོ༔ ཨ་ཡ་མ་དུ་རུ་ཙ་ཤ་ན་ས་མ་ཡ་ཊ་ཊ༔ ཨོཾ་ཀྲོ་ཏ་ཀཱ་ལ་ཙཎྜ་དུན་འདུས་ཊ་འདུས་ཊ་མཱ་ར་ཡ་རྦད་རྦད༔ ཅེས་བརྗོད་པས་དྲེགས་པ་མ་རུངས་པའི་རིགས་རྣམས་ཤིན་ཏུ་བརྒྱལ་བར་འགྱུར་ཏོ༔
དེ་ནས་རྫུ་འཕྲུལ་གྱིས་ནམ་མཁའ་ལ་འཕགས་ཏེ༔ ཁྲོ་བོའི་ཞལ་ནས་བདུད་འདུལ་གྱི་ཐ་ཚིག་འདི་བསྒྲགས༔ ཧཱུྃ་ཧཱུྃ༔ ཁྲོ་རྒྱལ་ཆེ་མཆོག་ཀཱི་ལ་རྔམ་པའི་སྒྲ༔ ལྷ་སྲིན་སྡེ་བརྒྱད་མཐའ་བཞིའི་འདྲེ་རྒོད་རིགས༔ བསྟན་ལ་སྡང་ཤིང་གདུག་པའི་གཡུལ་བཤམ་ན༔ བདུད་འདུལ་ངན་སྔགས་དྲག་པོས་འཇོམས་པར་གྱིས༔ ཧཱུྃ་ཊ་ཧཱུྃ་ཊ་དུན་ཊ་ཕཊ྄་ཊ་རྃ༔ ཞེས་ཁྲོ་བོའི་དྲག་སྔགས་བགྲངས་ཤིང་རྡོ་རྗེ་གདེང་བ་ལས་མེ་དཔུང་རབ་ཏུ་མཆེད་དེ་མུ་སྟེགས་ཕལ་ཆེར་བརྒྱལ་ཐབས་སུ་རེངས་པར་གྱུར་ཏོ༔ དེ་ནས་དྲག་པོའི་དལ་དུ་ཞུགས་ནས་ཕྱག་གཉིས་ཀྱིས་རྡོ་རྗེ་དང་ཕུར་པ་གདེང་སྟེ༔
འདི་སྐད་ཅེས་གསུངས༔ ཨེ་མ་ཧོཿ ཉོན་དང་ཇོ་མོ་མཚོ་རྒྱལ་ལྕམ༔ མཁའ་འགྲོའི་བརྡ་ལུང་ཅི་བཞིན་དུ༔ མུ་སྟེགས་འདྲེ་རྒོད་འདུལ་མཛད་པ༔ དྲག་སྔགས་སྲིད་པའི་དཀྱིལ་འཁོར་བསྟན༔ ཡི་གེར་ཐོབ་ལ་གཏེར་དུ་སྦོས༔ ས་མ་ཡ༔ དེ་མ་ཐག་ཏུ་སློབ་དཔོན་གྱི་གསུང་བཞིན་མཚོ་རྒྱལ་བདག་གིས་ཡི་གེར་བཏབ་སྟེ་རྒྱ་རིམ་པ་གསུམ་དང་བཅས་ཏེ་རྫུ་འཕྲུལ་གྱིས་བྱོན་ཏེ་དྲག་པོའི་ཆོས་བཞི་སྦས་སོ༔ ས་མ་ཡ༔
རྒྱ་རྒྱ་རྒྱ༔ ཆེ་མཆོག་ཁྲག་འཐུང་ཀཱི་ལ་ཡའི་དབང་ཆོག་ཆེན་མོ་སྒྲུབ་པའི་ཁྲིགས་ཆགས་སུ་གདབ་པ་ནི༔ སྒྲུབ་པའི་དཀྱིལ་འཁོར་གཞུང་བཞིན་ལེགས་པར་བཤམ༔ རྫས་ཀྱི་རིམ་པ་ནི༔ བུམ་པའི་ཁ་རྒྱན་མགུལ་ཆིངས་དང་བཅས་པ་དྲག་པོ་ཙ་ཀ་ལི་གོ་ཆ་སྡེ་བརྒྱད་བཅས་ཕྱག་མཚན་ཡོངས་རྫོགས་དཔལ་ཆས་ཀྱིས་བརྒྱན་པ༔ རྡོ་རྗེ་ཕུར་པ༔ རཀྴའི་ཐོད་ཕྲེང༔ ཐུན་རྭ༔ མེ་ཏོག༔ སྒོ་མ་བཞིའི་ཕྱག་མཚན༔
ཅོད་པན༔ སོ་ཤིང་༔ དཔུང་སྐུད་བཅས་གཞུང་ལྟར་བཀྲམ༔ བྷནྡྷ་མཚན་ལྡན་ཆང་གིས་བཀང་༔ སིནྡྷུ་རའི་དཀྱིལ་འཁོར༔ ཤེལ་རྡོ༔ ཨ་དཱརྴ༔ ག་ཎ་ལ༔ ཌ་མ་རུ་ཀ༔ རྡོར་དྲིལ་སོགས་ཚང་བར་བཤམ་ཞིང་༔
སློབ་བུ་རྣམས་ཡོལ་བའི་ཕྱི་ནས་ཁྲུས་དང་ཕྱག་འཚལ་བྱ་སྟེ༔ སྒོ་ནས་འདི་ལྟར་ཞུ༔ ཧཱུྃ༔ སྒོ་བ་གིང་ཆེན་དགོངས་སུ་གསོལ༔ བདག་ཅག་སྐལ་ལྡན་ལས་ཅན་ཏེ༔ དཀྱིལ་འཁོར་འཇུག་པར་བྱ་བའི་ཕྱིར༔ ཁྱེད་རྣམས་དམ་ཚིག་སྒོ་ཕྱེས་འཚལ༔ སློབ་དཔོན་གྱིས༔ ཧོཿ ངེད་རྣམས་ཁྲག་འཐུང་གདུག་པའི་རིགས༔
འཇིགས་བྱེད་མེ་ཡི་ཁ་རླངས་ཅན༔ སྐལ་མེད་སྒྲོལ་བའི་གཉེན་པོ་མཆོག༔ ཁྱེད་རྣམས་དམ་ཚིག་ལྡན་ལགས་སམ༔ སློབ་བུས༔ ཧོཿ ཡེ་ཤེས་དབྱིངས་ཀྱི་སྒོ་སྐྱོང་བ༔ སྙིང་རྗེའི་བདག་ཉིད་དྲེགས་པའི་གཟུགས༔ བར་ཆོད་སྒྲོལ་བའི་ལངྐ་གིང་༔ ངེད་རྣམས་བཀའ་མཆིས་དམ་གནས་སོ༔ དེ་ནས་གིང་རྣམས་ཀྱིས་ཐུན་བརྡེག་ལ་བགེགས་བསྐྲད་པ་ནི༔
ཧོཿ དེ་ལྟར་ཡིན་ན་ནང་དུ་ཤོག༔ ངར་འཛིན་རུ་ཏྲའི་བདུད་དང་ཕྲལ༔ བར་ཆོད་བདུད་དང་དམ་མེད་རིགས༔ ཏིང་འཛིན་རྡོ་རྗེའི་ཐུན་གྱིས་བརྡེག༔ ཨོཾ་བཛྲ་ཀྲོ་ཏ་གིང་ཀ་ར་གིང་ཀ་ར་གནོད་བྱེད་དམ་སྲི་ཧུ་ལུ་ཡ་ཕཊ྄ཿ ཅེས་སློབ་བུ་རྣམས་སྒོ་ཕྱི་མའི་ནང་དུ་ཞུགས༔ དེ་ནས་ལས་ཀྱི་སློབ་དཔོན་ལ་ཞུ་བ་ནི༔ ཧོཿ རྡོ་རྗེ་སློབ་དཔོན་དགོངས་སུ་གསོལ༔
ཁྲག་འཐུང་བདེ་གཤེགས་དཀྱིལ་འཁོར་དུ༔ སྐལ་ལྡན་ཡང་དག་འཇུག་པའི་ཕྱིར༔ དཔའ་བོས་བདག་ལ་གནང་བར་སྩོལ༔ སློབ་དཔོན་གྱིས༔ ཧོཿ ཁྲག་འཐུང་ཆེན་པོའི་དཀྱིལ་འཁོར་དུ༔ བཀའ་འགལ་དམ་མེད་མི་འཇུག་ཕྱིར༔ ཁྱེད་ཅག་དམ་ལྡན་ཡིན་ལགས་ན༔ ཁས་ལོངས་བདག་གིས་དབང་མཆོག་སྦྱིན༔ སློབ་མས༔
ཧོཿ ཀུན་འདུས་བདེ་གཤེགས་དཀྱིལ་འཁོར་དུ༔ བདག་ཅག་སྐལ་ལྡན་ཅིས་མི་དད༔ དམ་ཚིག་དབང་པོ་དྭང་དུ་ལེན༔ དམ་ལ་མི་འདའ་ན་ར་ཀན༔ དེ་ནས་སློབ་དཔོན་གྱིས་དཀྱིལ་འཁོར་གྱི་ལམ་ལ་འཁྲིད་པ་ནི༔ རོལ་མོ་དང་བཅས༔ ཧཱུྃ༔ ང་ནི་ཆེ་མཆོག་ཁྲོ་བོའི་རྒྱལ༔ ཡང་གསང་བསྒྲུབ་པའི་དཀྱིལ་འཁོར་འདིར༔
དམ་ཚིག་ལྡན་པའི་བུ་མཆོག་ཁྱོད༔ འཇུག་ཕྱིར་དཀྱིལ་འཁོར་གྲལ་དུ་ཤོག༔ ཅེས་པས་ཡོལ་བའི་ནང་དུ་ཁྲིད་སྟེ་དམ་ཆུ་སྦྱིན་པ་ནི༔ ཧཱུྃ༔ འདི་ནི་དམ་ཚིག་རྡོ་རྗེའི་ཆུ༔ དམ་བསྲུངས་མཆོག་ཐུན་རྩོལ་མེད་འགྲུབ༔ ཉམས་ན་སྙིང་ཁྲག་དབང་པོ་བཅས༔ གཤིན་རྗེའི་སྡིག་པས་ཟ་བར་འགྱུར༔ ཨོཾ་ཡ་མཱནྟ་ཀ་པཱ་པྃ་དུ་ས་མ་ཡ་ན་ར་ཀན༔ དེ་ནས་མིག་ཕྱེ་བ་ནི༔
ཧཱུྃ༔ ཡང་དག་ས་མཁན་ཡེ་ཤེས་སྤྱན༔ ཁྱེད་ཀྱིས་མ་རིག་མུན་པའི་ཚོགས༔ ཤེས་རིག་རྡོ་རྗེའི་ཐུར་མས་ཕྱེ༔ འོད་གསལ་མཆོག་གི་སྤྱན་ལྡན་ཤོག༔ ཨོཾ་ཙཀྵུ་པྲ་ཝེ་ཤ་ཡ་ཕཊ྄ཿ དེ་ནས་དཀྱིལ་འཁོར་དུ་མེ་ཏོག་དོར་བ་ནི༔ ཤར་ལྷོ་ནུབ་བྱང་གི་སྒོ་མ་རྣམས་ལ་སྨོན་ལམ་འདི་ལྟར་གདབ༔ ཛཿ ཤར་ཕྱོགས་སྒོ་མ་ལྕགས་ཀྱུ་མས༔
བདེ་གཤེགས་དཀྱིལ་འཁོར་ཤར་སྒོ་ཕྱེས༔ སོ་ཤིང་དབང་པོའི་མེ་ཏོག་འབུལ༔ ཚེ་རབས་ལྷ་དང་བདག་སྤྲོད་ཅིག༔ ཧཱུྃ༔ ལྷོ་ཕྱོགས་སྒོ་མ་ཞགས་པ་མས༔ བདེ་གཤེགས་དཀྱིལ་འཁོར་ལྷོ་སྒོ་ཕྱེས༔ སོ་ཤིང་དབང་པོའི་མེ་ཏོག་འབུལ༔ ཚེ་རབས་ལྷ་དང་བདག་སྤྲོད་ཅིག༔ བྃཿ ནུབ་ཕྱོགས་སྒོ་མ་ལྕགས་སྒྲོག་མས༔
བདེ་གཤེགས་དཀྱིལ་འཁོར་ནུབ་སྒོ་ཕྱེས༔ སོ་ཤིང་དབང་པོའི་མེ་ཏོག་འབུལ༔ ཚེ་རབས་ལྷ་དང་བདག་སྤྲོད་ཅིག༔ ཧོཿ བྱང་ཕྱོགས་སྒོ་མ་དྲིལ་བུ་མས༔ བདེ་གཤེགས་དཀྱིལ་འཁོར་བྱང་སྒོ་ཕྱེས༔ སོ་ཤིང་དབང་པོའི་མེ་ཏོག་འབུལ༔ ཚེ་རབས་ལྷ་དང་བདག་སྤྲོད་ཅིག༔ ཨོཾ་བཛྲ་པུཥྤེ་ཨིནྡྲ་ཡེ་སྭཱ་ཧཱ༔ ཞེས་དོར་ཏེ་གང་དུ་བབས་པའི་གསང་མཚན་འདོགས་པ་ནི༔
དཀྱིལ་འཁོར་གྱི་ཤར་ནུབ་གཙོ་འཁོར་དང་བཅས་པའི་བརྡ་རྟགས་ཤེས་པར་བྱའོ༔ དེ་ནས་ཀུ་ཤ་གཏད་པ་ནི༔ ཧཱུྃ༔ སྔོན་ཚེ་རིག་འཛིན་འཕགས་མཆོག་གིས༔ སྤྲོས་བྲལ་རྩྭ་མཆོག་གདན་བྱས་པས༔ བྱང་ཆུབ་རྡོ་རྗེའི་གོ་འཕང་གྲུབ༔ རྩྭ་སྟན་རྟེན་འབྲེལ་རྨི་ལམ་ཐོགས༔ ཨོཾ་བཛྲ་ཀུ་ཤ་ལོ་ཀ་པྲ་ཏི་ཛ་ཧོཿ ཞེས་རྨི་ལམ་གང་བྱུང་བཤད་པར་བྱ༔ དེ་ནས་གསུང་སྐུད་འདོགས་པ་ནི༔
གཟུངས་སྔགས་ལ༔ ཧཱུྃ༔ དམ་ཚིག་འཁོར་ལོའི་རྒྱ་ཆིངས་ལ༔ མི་ཤིགས་རྡོ་རྗེའི་རྒྱས་གདབ་སྟེ༔ དྲག་པོ་སྔགས་ཀྱིས་བྱིན་བརླབས་པས༔ དཀྱིལ་འཁོར་དབང་མཆོག་བརྟན་གྱུར་ཅིག༔ ཨོཾ་བཛྲ་ཙཀྲ་ཏིག་ཤུ་ས་མ་ཡེ༔ དེ་ནས་ཅོད་པན་འདོགས་པ་ནི༔ ཧོཿ རྫུ་འཕྲུལ་ཡེ་ཤེས་ལྔ་དང་ལྡན༔
དམ་ཚིག་དབང་གི་ཅོད་པན་འདི༔ སྐལ་ལྡན་ཁྱོད་ཀྱི་སྤྱི་བོར་འདོགས༔ ལས་རབ་དབང་ཆེན་ཐོབ་པར་ཤོག༔ ཨོཾ་བཛྲ་ཤི་ར་སི་ཨནྫ་ས་མ་ཡེ་ཨ་བྷི་ཥིཉྩ་ཧཱུྃ༔ དེ་ནས་ཕུར་པ་དང་ལྔ་ལྡན་གྱི་མེ་ཏོག་གཏད་དེ༔ ཕོའྀ་གོང་གཡས་དང་མོའི་གོང་གཡོན་དུ་འདོགས༔ ཧཱུྃ༔ དམ་ཚིག་སྲོག་གི་གསང་ཕུར་ལ༔ མཁའ་འགྲོ་སྡེ་ལྔའི་དར་ཚོན་བརྒྱན༔ མི་ཤིགས་རྡོ་རྗེའི་ཡི་གེར་བཏབ༔
དེ་རིང་སྐལ་ལྡན་ཁྱོད་ཀྱིས་འཆོངས༔ ཨོཾ་བཛྲ་ཀཱི་ལ་ཡ་ཨནྟྲ་ཌཱཀྐི་ནཱི་མཾ་རཀྵ་རཀྵ་ཡེ་སྭཱ་ཧཱ༔ དེ་ནས་སིནྡྷུ་རའི་དཀྱིལ་འཁོར་གྱིས་དབང་བསྐུར་ཞིང་གནས་ལྔ་རུ་ཐིག་ལེ་བྱ༔ ཧཱུྃ༔ ཐབས་ཤེས་དམ་ཚིག་རྡོ་རྗེའི་དབྱིངས༔ དཔའ་བོ་ཌཱཀྐིའི་དཀར་དམར་བྱང་༔ སྐལ་ལྡན་གནས་ལྔར་དབང་མཆོག་སྦྱིན༔ བྱང་སེམས་གསང་བའི་དབང་ཐོབ་ཤོག༔ ཨོཾ་མ་ལ་ཧི་ཨ་ཧཱུྃ༔ ཌཱཀྐི་ནཱི་ཛ་ཛཿ
དེ་ནས་དཀྱིལ་འཁོར་ངོ་སྤྲད་པ་ནི༔ ཧོཿ ཆེ་མཆོག་ཁྲག་འཐུང་སྤྲུལ་པའི་གཞལ་ཡས་ཆེན་པོ་འདི་མཇལ་བ་ནི་ཁྱེད་རང་རྣམས་ལས་དང་སྐལ་བར་ལྡན་པ་ཡིན་པས༔ ལེགས་པར་ལྟོས་ཤིག༔ དང་པོ་དཀྱིལ་འཁོར་འདི་ལ་སྒོ་བརྒྱད་ཡོད་པ་ནི༔ སྒོ་བརྒྱད་རྣམ་པར་ཐར་པ་བརྒྱད་ཀྱི་བརྡ༔ ལོགས་བཅུ་དྲུག་ནི་འཁོར་འདས་གཉིས་ཀྱི་ས་མཚམས་འབྱེད་པ་རིག་པའི་ལྷ་མོ་བཅུ་དྲུག་གི་བརྡ༔ རྨང་རྡོ་རྗེ་རྒྱ་གྲམ་ནི་མི་ཤིགས་པའི་ཏིང་འཛིན་བརྟན་པའི་བརྡ༔ རྩིག་པ་ལྔ་ནི་ཡེ་ཤེས་ལྔའི་བརྡ༔ འདོད་སྣམ་དམར་བར་ལྷ་མོས་བརྒྱན་པ་ནི་ཤེས་རབ་ཀྱི་བུད་མེད་རྣམས་ཀྱིས་འཁོར་བའི་བག་ཆགས་སྲེག་པའི་བརྡ༔
ཕ་གུ་སེར་ཞིང་དྲྭ་ཕྱེད་ནག་པ་ནི༔ ཕོ་བྲང་ལ་བརྟེན་ནས་ཡེ་ཤེས་ཀྱི་ཁྲོ་བོ་སྤྲུལ་པའི་བརྡ༔ མདའ་ཡབ་པུ་ཤུ་བ་གམ་ལ་ཐོད་པས་བརྒྱན་པ་ནི༔ ཕྱིའི་ལོག་རྟོག་ངན་པའི་བྱད་མ་སྒྲོལ་བའི་བརྡ༔ ཐོག་སྟེང་ཐམས་ཅད་མི་ལྤགས་དང་རུས་རྒྱན་ལ་སོགས་པས་བརྒྱན་པ་ནི་ཉོན་མོངས་པ་མ་སྤངས་པར་གནས་སུ་དག་ནས་རང་བྱུང་གི་ངོ་བོར་ཡོན་ཏན་ལྷུན་གྲུབ་ཏུ་རྫོགས་པའི་བརྡ༔ ཆོས་འཁོར་ལ་མེ་དཔུང་དང་ཁྱུང་ཆེན་གྱིས་བརྒྱན་ཅིང་དུར་ཁྲོད་ཀྱི་བཀོད་པ་རྫོགས་པ་ནི་ཞི་བའི་རང་མདངས་ལ་ཁྲོ་བོའི་ཟེར་འགྱེད་པའི་བརྡ༔ ཕྱི་རོལ་ཏུ་རྡོ་རྭ་དང་དུར་ཁྲོད་མེ་རིས་བསྐོར་བ་ནི༔ ཁྲག་འཐུང་སྤྲུལ་པའི་དཀྱིལ་འཁོར་འགྱུར་བ་མེད་པའི་བརྡ༔ དྲྭ་མིག་དང་མེ་ལོང་རྡོ་རྗེ་ཕུར་པ་རལ་གྲི་རྒྱལ་མཚན་མདའ་དར་རྣམས་ཀྱིས་བརྒྱན་པ་ནི༔ ཡེ་ནས་ཀཱི་ལ་ཡའི་སྲུང་བའི་གུར་ཁང་དགུ་དང་ལྡན་པའི་བརྡ༔
ཀ་རྒྱན་གནམ་རྒྱན་ཡོལ་བས་མཛེས་པ་ནི་གཞིའི་དཀྱིལ་འཁོར་ལམ་གྱི་གསལ་མདངས་དུ་མས་མཚོན་པའི་བརྡ༔ ཕྱི་ནང་གི་མཆོད་གཏོར་རྒྱ་ཆེན་པོར་བཤམས་པ་ནི་སྐལ་ལྡན་རྗེས་འཇུག་རྣམས་མཆོག་ཐུན་སྨིན་གྲོལ་གྱི་ལམ་མཆོག་ཟབ་མོ་ལ་འགོད་པའི་བརྡའོ༔ དེ་ལྟར་དཀྱིལ་འཁོར་རྣམ་བཤད་ལེགས་པར་ཐོན་པས་དེང་ཕྱིན་ཆད་དཀྱིལ་འཁོར་དང་ཕྱི་ནང་བསྐྱེད་རྫོགས་གི་བྱ་བ་ལས་སུ་རུང་བའི་སྐལ་ལྡན་དུ་བྱས་སོ༔ དེ་ནས་དབང་ལ་འཇུག་པ་ནི༔ ཨོཾ་བཛྲ་ཨ་མྲྀ? སོགས་བསང་སྦྱང་བྱའོ༔ ཧོཿ སྐད་ཅིག་གིས་སློབ་མ་མི་དམིགས་པའི་ངང་ལས་ཆེ་མཆོག་མ་ཧཱ་གུ་རུ་དྲག་ཏུ་ཁྲོས་པའི་ངོ་བོ་བདུད་འདུལ་ཀཱི་ལ་ཡ་ཁྲོ་བོའི་རྒྱལ་པོ་སྐུ་མདོག་མཐིང་ནག་ཞལ་དགུ་ཕྱག་བཅོ་བརྒྱད་ཞ་ཁྲོ་བོའི་ཞབས་བརྒྱད་ཀྱིས་ལྷ་སྲིན་སྡེ་བརྒྱད་ཀྱི་སྙིང་ཁར་བརྗིད་པ༔ ཞལ་རྣམས་ཤིན་ཏུ་ཁྲོ་ཞིང་སྤྱན་རྩ་དྲག་པོའི་གློག་ལྟར་དུ་འཁྱུག་པ༔ རྔམ་པའི་མཆེ་བ་གཙིགས་ཤིང་སྤྱི་བོར་ཐོད་སྐམ་དང་དར་ནག་འཕུར་བ༔ དབུ་སྐྲ་དམར་ནག་སྤྲིན་ལྟར་དུ་གཟེངས་པའི་གསེབ་ནས་རྟ་ཞལ་རྣམ་གསུམ་གྱིས་རྟ་སྐད་ཕྱོགས་བཅུར་སྒྲོགས་པ༔
སྙན་གཡས་གཡོན་དུ་ཁྱུང་དང་སེངྒེས་བརྒྱན་ཅིང་སྐུ་ལ་དུར་ཁྲོད་ཀྱི་ཆས་བརྒྱད་དང་ལྡན་པ༔ ཕྱག་གཡས་དང་པོས་གྲི་གུག༔ གཉིས་པས་རྡོ་རྗེ༔ གསུམ་པས་རལ་གྲི། བཞི་པས་གསལ་ཤིང༌། ལྔ་པས་རྒྱུ་ཞགས༔ དྲུག་པས་གསང་རྔ༔ བདུན་པས་ཐོང་གཤོལ༔ བརྒྱད་པས་ཚངས་མགོ༔ དགུ་པས་མེའི་འཁོར་ལོ་འཛིན་པའོ༔
གཡོན་གྱི་དང་པོས་ཐོད་ཁྲག༔ གཉིས་པས་ཁ་ཊྭཱཾ༔ གསུམ་པས་ལྕགས་སྡིག༔ བཞི་པས་སྤུ་གྲི༔ ལྔ་པས་མདུང་ཐུང་༔ དྲུག་པས་མེ་ཞགས༔ བདུན་པས་ཙིཏྟ༔ བརྒྱད་པས་ཀླུ་མགོ༔ དགུ་པས་ཁྲོ་རྒྱལ་གྱི་ཕུར་བུ་འགྲིལ་བ༔ སྤུ་གྲིའི་སྒྲོ་གཤོག་དང་རྡོ་རྗེའི་གོ་ཁྲབ་ཀྱིས་བརྒྱན་ཅིང་མེ་དཔུང་འབར་བའི་ཀློང་དུ་གསལ་བ་དེའི་ཐུགས་ཀར་དྲེགས་པ་ཟིལ་གནོན་ཀཱི་ལ་ཡ་ཞལ་གསུམ་ཕྱག་དྲུག་པ་ཤིན་ཏུ་ཁྲོ་བ༔
ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག༔ བར་པ་གཉིས་ཀྱིས་རལ་གྲི་དང་ཁ་ཊྭཱཾ༔ ཐ་མ་གཉིས་ཀྱིས་རྡོ་རྗེ་དང་ཕུར་འཛིན་པའི་སྟེང་དུ་ལྕགས་སྡིག་གིས་བརྒྱན་པ༔ སྐུ་སྨད་ཁྲོ་ཆུའི་ཕུར་གཤམ་རྔམ་པ༔ ཡུམ་བདུད་འདུལ་ཁྲོ་མོ་གྲི་ཐོད་ལ་འཁྱུད་པ༔ དེའི་ཐུགས་ཀར་བདུད་འདུལ་ཀཱི་ལ་ཡ་ཞལ་གཅིག་ཕྱག་གཉིས་ཀྱིས་རྡོ་རྗེ་དང་ཕུར་བུ་འདྲིལ་བ༔ དུར་ཁྲོད་ཀྱི་ཆས་བརྒྱད་ལྡན་པ༔ དབལ་ཟུར་རྔམ་པ༔ ཡུམ་དྲག་མོ་བདུད་འདུལ་མར་འཁྲིལ་བའོ༔ གཙོ་བོའི་པང་དུ་ཡུམ་ཙ་ཏི་དམར་མོ་ཞལ་གསུམ་ཕྱག་དྲུག་པ་སྤྱི་བོར་ཕག་མགོས་བརྒྱན་པ་ཕྱག་གཡས་གཡོན་དང་པོས་གྲི་ཐོད།
བར་པ་གཉིས་ཀྱིས་རལ་གྲི་ནད་རྐྱལ། མཐའ་མ་གཉིས་ཀྱིས་བེ་ཅོན་དང་རྒྱུ་ཞགས་འཛིན་ཅིང་ཞབས་བཞིས་ཡབ་ལ་འཁྲིལ་བའོ༔ དེའི་སྤྱི་བོར་གུ་རུ་སྣང་སྲིད་ཟིལ་གནོན་ལ་ཐོད་ཕྲེང་རོལ་པའི་ཆ་ལུགས་ཅན་གཟི་བརྗིད་འཕྲོ་བ༔ དཔྲལ་བར་འཇམ་དཔལ་གྱིས་རལ་གྲི་དང་པོ་ཏི༔ མགྲིན་པར་རྟ་མགྲིན་གྱིས་དབྱུག་པ་དང་ལྕགས་སྒྲོག༔ སྙིང་ཁར་ཕྱག་རྡོར་གྱིས་རྡོ་རྗེ་དང་སྡིགས་མཛུབ༔ ལྟེ་བར་ཁྲོ་མོས་གྲི་གུག་དང་ཐོད་ཁྲག༔ གསང་བར་ཡཀྴས་ཐོ་བ་དང་ཞགས་པ་འཛིན་ཅིང་དུར་ཁྲོད་ཀྱི་ཆས་བརྒྱད་དང་རབ་ཏུ་ལྡན་པའོ༔ ཤར་དུ་བཛྲ་ཀཱི་ལ་ཡ༔ ལྷོ་རུ་རཏྣ་ཀཱི་ལ་ཡ༔
ནུབ་ཏུ་པདྨ་ཀཱི་ལ་ཡ༔ བྱང་དུ་ཀརྨ་ཀཱི་ལ་ཡ་ཏེ་སྲས་བཞིའང་༔ གཙོ་བོ་རང་འདྲ་བའི་ཆས་ལ་ཕྱག་རྣམས་ཀྱིས་རྡོ་རྗེ་དང་ཕུར་པ་འཛིན་ཅིང་མེ་དཔུང་རབ་ཏུ་འབར་བའི་ཀློང་དུ་གསལ་བའོ༔ དེའི་ཕྱི་རོལ་ཏུ་དྲེགས་པ་སྡེ་བརྒྱད་སྒོ་བ་གིང་དང་ལངྐ་མཁའ་འགྲོ་རྒྱ་མཚོ་ལ་སོགས་པ་ཏིལ་གྱི་གང་བུ་འཕེལ་བའི་གྲངས་དང་མཉམ་པར་གསལ་བའི་དཔྲལ་བར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ་དེ་ལས་འོད་ཟེར་འཕྲོས་པས་དྲག་པོ་འདུས་པའི་ལྷ་ཚོགས་སྤྱན་དྲངས༔ ཞེས་རོལ་མོ་བྱ་ཞིང་སྤྱན་འདྲེན་པ་ནི༔ ཧཱུྃ༔ ཆེ་མཆོག་འདུས་པ་ཁྲོ་བོ་རོལ་པའི་ལྷ༔ མི་མངོན་དབྱིངས་ནས་ཐུགས་རྗེ་སྐུར་བཞེངས་ལ༔
བྱིན་ཆེན་དབབ་ཅིང་དབང་ཆེན་བསྐུར་མཛད་ཕྱིར༔ ཐོགས་མེད་ཐུགས་རྗེའི་ནུས་རྩལ་མྱུར་དུ་སྐྱེད༔ ཡེ་ཤེས་དཔའ་བའི་གཟི་བརྗིད་བདག་ལ་སྩོལ༔ སྐལ་ལྡན་དབང་བསྐུར་བྱིན་ཆེན་དབབ་ཏུ་གསོལ༔ ཞེས་རྩ་སྔགས་དང་བཅས་ཏེ་བྱིན་དབབ་ཅིང་མཎྜལ་འབུལ༔ སློབ་དཔོན་གྱིས༔ ཧོཿ ཧེ་རུ་ཀ་པའི་དཀྱིལ་འཁོར་དུ༔ ཡང་དག་སྐལ་ལྡན་འཇུག་མཛད་ཕྱིར༔ སྨིན་གྲོལ་དབང་མཆོག་བསྐུར་དུ་གསོལ༔
ཨོཾ་བཛྲ་ཏིཥྛ་ལྷན༔ ཨ་བེ་ཤ་ཡ་ཨ་ཨཱཿ
དེ་ནས་དམ་ཆུ་སྦྱིན་པ་ནི༔ ཧོཿ འདི་ནི་ཆེ་མཆོག་ཁྲོ་རྒྱལ་གྱི༔ དམ་ཚིག་རྡོ་རྗེ་ལས་ཀྱི་ཆུ༔ དམ་བསྲུངས་དངོས་གྲུབ་སྣ་ཚོགས་མཉེས༔ དམ་མེད་དབང་པོ་བསྲེག་པར་འགྱུར༔ ཨོཾ་བཛྲ་པཱ་པྃ་རུ་ལུ་ན་ར་ཀན༔ དེ་ན་བུམ་པ་ཐོགས་ལ་ངོ་སྤྲད་ཅིང་༔
ཧཱུྃ༔ བུམ་པ་མི་ཤིགས་ཆོས་སྐུའི་གཞལ་ཡས་ཁང་༔ བཅུད་ནི་ཆེ་མཆོག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་ཁྱོད་ལ་དབང་བསྐུར་རོ༔ ཆེ་མཆོག་འདུས་པ་སྐུ་ཡི་དབང་ཐོབ་ཤོག༔ ཅེས་རྩ་སྔགས་དང་བཅས་ཏེ་བསྐུར༔ དེ་ནས་བྷནྡྷ་ཐོགས་ལ༔ ཧཱུྃ༔ བྷནྡྷ་དྲི་མེད་ལོངས་སྐུའི་རྩལ་སྣོད་མཆོག༔ བཅུད་ནི་དམ་ཚིག་ཡེ་ཤེས་མཁའ་འགྲོའི་རྫས༔
དེ་རིང་སྐལ་ལྡན་ཁྱོད་ལ་དབང་བསྐུར་རོ༔ ཆེ་མཆོག་འདུས་པ་གསུང་གི་དབང་ཐོབ་ཤོག༔ ཅེས་རྩ་སྔགས་ཀྱིས་བསྐུར༔ དེ་ནས་དཀྱིལ་འཁོར་ཐོགས་ལ༔ ཧཱུྃ༔ ཆེ་མཆོག་འདུས་པ་བླ་མ་དྲག་པོ་རྩལ༔ ཡོངས་རྫོགས་ངོ་སྤྲོད་དཀྱིལ་འཁོར་འདུས་པའི་མཆོག༔ དེ་རིང་སྐལ་ལྡན་ཁྱོད་ལ་དབང་བསྐུར་བས༔ ཆེ་མཆོག་འདུས་པ་ཐུགས་ཀྱི་དབང་ཐོབ་ཤོག༔ ཅེས་རྩ་སྔགས་བཅས་ཏེ་བསྐུར༔
དེ་ནས་གཏོར་མ་ཐོགས་ལ༔ ཧཱུྃ༔ ངོ་མཚར་རྨད་བྱུང་དགོས་འདོད་འབྱུང་བའི་དཔལ༔ རྩ་གསུམ་ཀུན་འདུས་འདོད་ཡོན་ལྷ་ཡི་གཏོར༔ དེ་རིང་སྐལ་ལྡན་ཁྱོད་ལ་དབང་བསྐུར་བས༔ ཆེ་མཆོག་འདུས་པ་ཡོན་ཏན་དབང་ཐོབ་ཤོག༔ ཅེས་རྩ་སྔགས་བཅས་ཏེ་བསྐུར༔ དེ་ནས་རཀྴའི་ཕྲེང་བ་ཐོགས་ལ༔ ཧཱུྃ༔ དྲག་སྔགས་ཀུན་འདུས་ཁྲོ་རྒྱལ་མེ་ཕྲེང་ཅན༔
ཕྲིན་ལས་དམོད་པ་བོར་ཆོག་སྔགས་ཕྲེང་འདིས༔ དེ་རིང་སྐལ་ལྡན་ཁྱོད་ལ་དབང་བསྐུར་བས༔ ཆེ་མཆོག་འདུས་པ་ཕྲིན་ལས་དབང་ཐོབ་ཤོག༔ ཅེས་རྩ་སྔགས་དང་བཅས་ནས་བསྐུར་རོ༔ དེ་ནས་ཕྱག་མཚན་གྱི་དབང་བསྐུར་བ་ནི༔ སྐབས་འདིར་ལྷའི་ཕྱག་མཚན་རྣམས་རེ་རེ་བཞིན་དུ་དབང་བསྐུར༔ ཡང་བསྡུས་པ་ལྟར་ན་འདི་ལྟར༔ ཧཱུྃ༔ ཐོད་སྐམ་འབར་བའི་པྲོག་ཞུ་དང་༔ གླང་ཀོ་ཞིང་ལྤགས་ཆུ་སྲིན་གོས༔
སྦྲུལ་ཆུན་མགོ་ཕྲེང་རུས་པའི་རྒྱན༔ ཁྲག་ཞག་སྟག་ཤམ་དབང་བསྐུར་རོ༔ ཞེས་རྩ་སྔགས་བཅས་ཏེ་བསྐུར༔ དེ་ནས་ཀཱི་ལ་ཁྲོ་རྒྱལ་གྱི་སྐུ་སྤྱི་བོར་བཞག་ཅིང༔ ཧཱུྃ༔ ཁྲོ་རྒྱལ་ཆེ་མཆོག་སྟོབས་འདུས་པ༔ འཇིགས་བྱེད་གར་གྱི་ཉམས་དགུ་ལྡན༔ སྐུ་གསུང་ཐུགས་མཆོག་འདུས་པའི་དཔལ༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་དང་བཅས་ཏེ་བསྐུར༔
དེ་ནས་འཇམ་དཔལ་ཙཀླི་དཔྲལ་བར་བཞག་ཅིང༔ ཧཱུྃ༔ སྐུ་ཡི་གཟི་བརྗིད་གཤིན་རྗེའི་གཤེད༔ མི་བཟད་བསྐལ་པའི་མེ་རི་འབར༔ སྟོབས་འདུས་དཔའ་བོ་ཆེན་པོ་ཡིས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་དང་བཅས་ནས༔ རྟ་མགྲིན་གྱི་ཙཀླི་མགྲིན་པར་བཞག་ཅིང༔ ཧཱུྃ༔ གསུང་གི་དབང་ཕྱུག་ཧེ་རུ་ཀཿ
དྲག་སྔགས་བདག་པོ་དབང་གི་སྐུ༔ འབར་བའི་ཁྲོ་རྒྱལ་ཆེན་པོ་ཡིས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་དང་བཅས་ཏེ་བསྐུར་རོ༔ དེ་ནས་ཕྱག་རྡོར་ཙཀླི་སྙིང་ཁར་བཞག་ཅིང༔ ཧཱུྃ༔ ཐུགས་མཆོག་མི་གཡོ་གཏུམ་ཆེན་དཔལ༔ ནུས་པའི་རྩལ་ལྡན་རྡོ་རྗེ་མེ༔ ཁྲོ་རྒྱལ་གསང་བདག་ཆེན་པོ་ཡིས༔ སྐལ་ལྡན་བུ་ལ་དབང་བསྐུར་རོ༔
ཞེས་རྩ་སྔགས་དང་བཅས་ཏེ་བསྐུར༔ དེ་ནས་ཁྲོ་མོ་ལྟེ་བར་བཞག་ཅིང༔ ཧཱུྃ༔ སྲིད་གསུམ་མངའ་བདག་ཁྲོས་མའི་སྐུ༔ བདུད་འདུལ་ཆེན་མོ་འབར་བའི་གཟུགས༔ ལས་བཞི་དབང་མོ་ཆེན་མོ་ཡིས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་དང་བཅས་ཏེ་བསྐུར༔ དེ་ནས་ཡཀྴ་མེ་དབལ་གྱི་ཙཀླི་གསང་བར་བསྐུར་ལ༔ ཧཱུྃ༔
ཁྲོ་རྒྱལ་ཀུན་གྱི་སྟོབས་འདུས་པ༔ གཟི་བྱིན་མཐུ་སྟོབས་རྩལ་དང་ལྡན༔ དགྱེས་པའི་དབང་ཕྱུག་སྟོན་མཛད་པ༔ ཡཀྴ་ཁྲོ་བོས་དབང་བསྐུར་རོ༔ ཞེས་རྩ་སྔགས་དང་བཅས་ཏེ་བསྐུར༔ ཁྲོ་བཅུ་བསྐུར༔ དེ་ནས་ཡང་བཛྲ་ཀཱི་ལ་ཡ་ཐོགས་ནས༔ ཧཱུྃ༔ ཆེ་མཆོག་བཛྲ་ཀཱི་ལ་ཡ༔ ཡབ་ཡུམ་སྤྲུལ་པ་སྲས་དང་བཅས༔
སྐལ་ལྡན་བུ་ལ་དབང་བསྐུར་བས༔ ནད་གདོན་ཞི་བའི་དབང་ཐོབ་ཤོག༔ ཅེས་རྩ་སྔགས་ཀྱིས་དབང་བསྐུར༔ དེ་ནས་རཏྣ་ཀཱི་ལ་ཡ་ཐོགས་ནས༔ ཧཱུྃ༔ ཆེ་མཆོག་རཏྣ་ཀཱི་ལ་ཡ༔ ཡབ་ཡུམ་སྤྲུལ་པ་སྲས་དང་བཅས༔ སྐལ་ལྡན་བུ་ལ་དབང་བསྐུར་རོ༔ ཚེ་བསོད་རྒྱས་པའི་དབང་ཐོབ་ཤོག༔ ཅེས་རྩ་སྔགས་ཀྱིས་བསྐུར༔
དེ་ནས་པདྨ་ཀཱི་ལ་ཡ་ཐོགས་ནས༔ ཧཱུྃ༔ ཆེ་མཆོག་པདྨ་ཀཱི་ལ་ཡ༔ ཡབ་ཡུམ་སྤྲུལ་པའི་སྲས་དང་བཅས༔ སྐལ་ལྡན་བུ་ལ་དབང་བསྐུར་རོ༔ ཁམས་གསུམ་དབང་སྡུད་དབང་ཐོབ་ཤོག༔ ཅེས་རྩ་སྔགས་ཀྱིས་བསྐུར༔ དེ་ནས་ཀརྨ་ཀཱི་ལ་ཡ་ཐོགས་ནས༔ ཧཱུྃ༔ ཆེ་མཆོག་ཀརྨ་ཀཱི་ལ་ཡ༔
ཡབ་ཡུམ་སྤྲུལ་པ་སྲས་དང་བཅས༔ སྐལ་ལྡན་བུ་ལ་དབང་བསྐུར་བས༔ དགྲ་བགེགས་ཚར་གཅོད་དབང་ཐོབ་ཤོག༔ ཅེས་རྩ་སྔགས་ཀྱིས་བསྐུར༔ དེ་ནས་རྡོ་རྗེ་མཁའ་འགྲོ་ཐོགས་ལ༔ ཧཱུྃ༔ ཡུམ་ཆེན་རྡོ་རྗེ་མཁའ་འགྲོ་མ༔ ཞེ་སྡང་གཞོམ་ཕྱིར་ཁྲོས་མའི་སྐུ༔ བདེ་ཆེན་དཔའ་བོ་དགྱེས་མཛད་མས༔ སྐལ་ལྡན་བུ་ལ་དབང་བསྐུར་རོ༔
ཞེས་རྩ་སྔགས་ཀྱིས་བསྐུར༔ དེ་ནས་རིན་ཆེན་མཁའ་འགྲོ་ཐོགས་ལ༔ ཧཱུྃ༔ ཡུམ་ཆེན་རཏྣ་མཁའ་འགྲོ་མ༔ ང་རྒྱལ་གཞོམ་ཕྱིར་ཁྲོས་མའི་སྐུ༔ བདེ་ཆེན་དཔའ་བོ་དགྱེས་མཛད་མས༔ སྐལ་ལྡན་བུ་ལ་དབང་བསྐུར་རོ༔ དེ་ནས་པདྨ་མཁའ་འགྲོ་ཐོགས་ལ༔ ཧཱུྃ༔ ཡུམ་ཆེན་པདྨ་མཁའ་འགྲོ་མ༔
འདོད་ཆགས་གཞོམ་ཕྱིར་ཁྲོས་མའི་སྐུ༔ བདེ་ཆེན་དཔའ་བོ་དགྱེས་མཛད་མས༔ སྐལ་ལྡན་བུ་ལ་དབང་བསྐུར་རོ༔ དེ་ནས་ལས་ཀྱི་མཁའ་འགྲོ་ཐོགས་ལ༔ ཧཱུྃ༔ ཡུམ་ཆེན་ལས་ཀྱི་མཁའ་འགྲོ་མ༔ ཕྲག་དོག་གཞོམ་ཕྱིར་ཁྲོས་མའི་སྐུ༔ བདེ་ཆེན་དཔའ་བོ་དགྱེས་མཛད་མས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་ཀྱིས་དབང་བསྐུར་རོ༔
དེ་ནས་སངས་རྒྱས་མཁའ་འགྲོ་ཐོགས་ལ༔ ཧཱུྃ༔ ཡུམ་ཆེན་སངས་རྒྱས་མཁའ་འགྲོ་མ༔ གཏི་མུག་གཞོམ་ཕྱིར་ཁྲོས་མའི་སྐུ༔ བདེ་ཆེན་དཔའ་བོ་དགྱེས་མཛད་མས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་ཀྱིས་བསྐུར༔ སྐུའི་གིང་ཆེན་ཐོགས་ལ༔ ཧཱུྃ༔ མེ་ལོང་ཡེ་ཤེས་ངོ་བོ་ཉིད༔
སྒྲོལ་གིང་ཡབ་ཡུམ་གཉིས་སུ་མེད༔ ཞེ་སྡང་ཆུ་ཁམས་དག་པ་ཡི༔ སྐུ་ཡི་གིང་ཆེན་དབང་བསྐུར་རོ༔ ཞེས་རྩ་སྔགས་ཀྱིས་དབང་བསྐུར་རོ༔ དེ་ནས་གསུང་གི་གིང་ཆེན་ཐོགས་ལ༔ ཧཱུྃ༔ སོར་རྟོགས་ཡེ་ཤེས་ངོ་བོ་ཉིད༔ སྒྲོལ་གིང་ཡབ་ཡུམ་གཉིས་སུ་མེད༔ འདོད་ཆགས་མེ་ཁམས་གནས་དག་པའི༔ གསུང་གི་གིང་ཆེན་དབང་བསྐུར་རོ༔
ཞེས་རྩ་སྔགས་ཀྱིས་བསྐུར༔ དེ་ནས་ཐུགས་ཀྱི་གིང་ཆེན་ཐོགས་ལ༔ ཧཱུྃ༔ ཆོས་དབྱིངས་ཡེ་ཤེས་ངོ་བོ་ཉིད༔ སྒྲོལ་གིང་ཡབ་ཡུམ་གཉིས་སུ་མེད༔ གཏི་མུག་མ་རིག་གནས་དག་པའི༔ ཐུགས་ཀྱི་གིང་ཆེན་དབང་བསྐུར་རོ༔ ཞེས་རྩ་སྔགས་ཀྱིས་དབང་བསྐུར༔ དེ་ནས་ཡོན་ཏན་གིང་ཆེན་ཐོགས་ལ༔ ཧཱུྃ༔
མཉམ་ཉིད་ཡེ་ཤེས་ངོ་བོ་ཉིད༔ སྒྲོལ་གིང་ཡབ་ཡུམ་གཉིས་སུ་མེད༔ ང་རྒྱལ་ས་ཁམས་གནས་དག་པའི༔ ཡོན་ཏན་གིང་ཆེན་དབང་བསྐུར་རོ༔ ཞེས་རྩ་སྔགས་ཀྱིས་བསྐུར༔ དེ་ནས་ཕྲིན་ལས་གིང་ཆེན་ཐོགས་ལ༔ ཧཱུྃ༔ བྱ་གྲུབ་ཡེ་ཤེས་ངོ་བོ་ཉིད༔ སྒྲོལ་གིང་ཡབ་ཡུམ་གཉིས་སུ་མེད༔ ཕྲག་དོག་རླུང་ཁམས་གནས་དག་པའི༔
ཕྲིན་ལས་གིང་ཆེན་དབང་བསྐུར་རོ༔ ཞེས་རྩ་སྔགས་ཀྱིས་དབང་བསྐུར་རོ༔ དེ་ནས་ཁྲོ་བཅུའི་ཙཀླི་ཐོགས་ལ༔ ཧཱུྃ༔ ཆེ་མཆོག་སྤྲུལ་པའི་འོད་ཟེར་ལས༔ སྟེང་འོག་ཕྱོགས་བཅུའི་ཁྲོ་བོ་བཅུ༔ ས་བཅུ་མངའ་བའི་དབང་ཕྱུག་པ༔ ཡབ་ཡུམ་གཉིས་མེད་དབང་བསྐུར་རོ༔ ཞེས་རྩ་སྔགས་ཀྱིས་བསྐུར༔ དེ་ནས་ཟིལ་གནོན་རྩལ་གྱི་སྐུ་ཐོགས་ལ༔
ཧཱུྃ༔ རིག་འཛིན་འདུས་པའི་བདག་ཉིད་མཆོག༔ བདུད་འདུལ་དྲེགས་པ་ཟིལ་གནོན་རྩལ༔ མཁའ་འགྲོ་རིག་མའི་ཚོགས་དང་བཅས༔ སྐལ་ལྡན་བུ་ལ་དབང་བསྐུར་རོ༔ དེ་ནས་ཁྱུང་ཆེན་རིགས་ལྔ་ཐོགས་ལ༔ ཧཱུྃ༔ ཁྲོ་རྒྱལ་སྤྲུལ་པའི་ག་རུ་ཌཿ ཀླུ་གཉན་ས་བདག་གཉེན་པོ་ཆེ༔ ནད་རིམས་དལ་ཡམས་འཇོམས་མཛད་པ༔
བྱ་ཁྱུང་རིགས་ལྔའི་དབང་བསྐུར་རོ༔ ཞེས་རྩ་སྔགས་ཀྱིས་དབང་བསྐུར༔ དེ་ནས་དྲེགས་པ་ཁྲག་འཐུང་ནག་པོ་ཐོགས་ལ༔ ཧཱུྃ༔ མ་ཧཱ་གུ་རུ་ཟིལ་གནོན་རྩལ༔ བདུད་དང་མུ་སྟེགས་འདུལ་མཛད་པ༔ དྲག་སྔགས་མོད་པ་ཧེ་རུ་ཀས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་ཀྱིས་བསྐུར་རོ༔ དེ་ནས་ཤར་གྱི་སྒོ་མ་ཐོགས་ལ༔
ཛཿ ཤར་ཕྱོགས་སྐྱོང་བའི་མ་མོ་ཆེ༔ བྱམས་པའི་འོད་ཟེར་སྟོན་མཛད་མ༔ འཇིགས་བརྒྱད་ཞི་མཛད་ཆེན་མོ་ཡིས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་ཀྱིས་བསྐུར༔ དེ་ནས་ལྷོའི་སྒོ་མ་ཐོགས་ལ༔ ཧཱུྃ༔ ལྷོ་ཕྱོགས་སྐྱོང་བའི་མ་མོ་ཆེ༔ སྙིང་རྗེས་ཐར་ལམ་སྟོན་མཛད་མ༔
འབྱོར་དྲུག་རྒྱས་མཛད་ཆེན་མོ་ཡིས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་ཀྱིས་བསྐུར༔ དེ་ནས་ནུབ་ཀྱི་སྒོ་མ་ཐོགས་ལ༔ བྃཿ ནུབ་ཕྱོགས་སྐྱོང་བའི་མ་མོ་ཆེ༔ དགའ་བཞིས་བདེ་སྟོང་སྐྱེད་མཛད་མ༔ མོས་བཞིས་དབང་སྡུད་ཆེན་མོ་ཡིས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་ཀྱིས་བསྐུར༔
དེ་ནས་བྱང་གི་སྒོ་མ་ཐོགས་ལ༔ ཧོཿ བྱང་ཕྱོགས་སྐྱོང་བའི་མ་མོ་ཆེ༔ བཏང་སྙོམས་འཁོར་འདས་ཤན་འབྱེད་མ༔ དགྲ་བགེགས་སྒྲོལ་མཛད་ཆེན་མོ་ཡིས༔ སྐལ་ལྡན་བུ་ལ་དབང་བསྐུར་རོ༔ ཞེས་རྩ་སྔགས་ཀྱིས་བསྐུར་རོ༔ དེ་ནས་འབྲང་རྒྱས་ཐོགས་ནས༔ ཧཱུྃ༔ ངོ་བོར་འདོད་ཡོན་རྨད་དུ་བྱུང་༔
བྷ་ལིང་གཏོར་མཆོད་བླ་ན་མེད༔ ག་ཎ་ཚོགས་ཀྱི་འཁོར་ལོ་འདི༔ སྐལ་ལྡན་ཁྱོད་ལ་ཟས་སུ་སྦྱིན༔ ཞེས་རྩ་སྔགས་ཀྱིས་སྦྱིན༔ དེ་ནས་ཆང་ཐོགས་ནས༔ ཧཱུྃ༔ རིན་ཆེན་རང་བྱུང་སྣོད་མཆོག་ཏུ༔ འབྲས་རྒུན་བུ་རམ་སྦྲང་གི་ཆང༔ གཏམས་པའི་འཆི་མེད་བདུད་རྩི་འདི༔ སྐལ་ལྡན་ཁྱོད་ལ་སྐོམ་དུ་སྦྱིན༔
ཞེས་རྩ་སྔགས་ཀྱིས་སྦྱིན༔ དེ་ནས་མེ་ལོང་དང་ལྷ་སྐུ་ངོས་སྦྱོར་ཐོགས་ནས༔ ཧཱུྃ༔ མ་སྐྱེས་ཆུ་ཟླའི་སྟོང་གཟུགས་སམ་མེ་ལོང་འགྱིང་ལོག་ལྟ་བུའམ༔ དབྱིངས་ལ་མཁའ་ཡི་གཞུ་ཤར་བ་ལྟ་བུར་ཁྱོད་ཀྱིས་དེང་ཕྱིན་ཆོད༔ བསྐྱེད་རིམ་སྤྲུལ་སྐུའི་ལམ་ཁྱེར་ཕྱི་བསྐྱེད་པའི་རིམ་པ༔ མ་ཧཱ་ཡོ་གའི་ངོ་སྤྲོད་ཐོབ་པ་ཡིན་ནོ༔ དེ་ནས་རྡོ་རྗེ་དྲིལ་བུ་ཐོགས་ནས༔ ཧོཿ དྲིལ་བུ་འདི་གཉིས་མེད་ལོངས་སྐུ་གྲགས་སྟོང་གི་གཟུགས་དང་ལྡན་པ་མགོ་བོ་རྡོ་རྗེ་ནི་ཐབས་ལ་སྐེ་བུམ་པ་ནི་གཞལ་ཡས་ཁང་༔
རྩ་བ་སྒྲ་ལྡན་ནི་ཤེས་རབ་ཡིན་པས༔ གཉིས་མེད་ཟུང་འཇུག་གི་དོན་དང་ལྡན་པ༔ སྒྲ་དང་བཟླས་སྔགས་ཐམས་ཅད་བྲག་ཆ་ལྟ་བུའམ༔ པི་ཝཾ་གི་སྒྲ་ལག་པའི་འཕྲུལ་འཁོར་ལྟར་ཡིན་པ་ངོ་ཤེས་ནས༔ གཉིས་མེད་ཨ་ནུ་ཡོ་གའི་ངོ་སྤྲོད་ཐོབ་པ་ཡིན་ནོ༔ ཞེས་ངོ་སྤྲད་ཅིང་༔ དེ་ནས་ཤེལ་རྡོ་ཐོགས་ནས༔ ཧོཿ ཤེལ་རྡོ་འདི་ནི་གནས་ལུགས་གཤིས་ཀྱི་རིག་པའི་རྩལ་དང་མཚུངས་པ༔ ངོ་བོ་གསལ་ལ་རྣམ་པ་བཀྲ་བ་གཞི་དྭངས་གསལ་དང་མ་འགགས་པར་སྣང་བའི་ངོགས་ལ་ཤར་ཡང་སྒྲིབ་པ་མེད་པས༔
སྟོང་པ་སྣང་སྟོང་ཟུང་དུ་འཇུག་པ་འདི་དང་མཚུངས་པས་ཁྱོད་ཀྱི་རིག་པ་སྨིག་སྒྱུའི་དྲུང་དུ་སྒྱུ་མའི་སྐྱེས་བུ་འགྱུ་བ་ལྟ་བུ་ས་ལེ་ཧྲིག་གེ་རྗེན་ནེ་བ༔ དང་པོ་གང་ནས་ཀྱང་མ་སྐྱེས་པ་གཞིའི་གནས་ལུགས༔ བར་དུ་གང་དུའང་མི་གནས་པ་ལམ་ཤར་གྲོལ༔ ཐ་མ་གང་དུའང་མི་འགག་པ་འབྲས་བུའི་གྲོལ་ཚུལ༔ མཐོང་བ་བསྒོམས་མེད་ཨ་ཏི་ཡོ་གའི་ངོ་སྤྲོད་ཐོབ་པ་ཡིན་ནོ༔ དེ་ནས་ལས་ཀྱི་རྡོ་རྗེ་ལག་གཡས་ལ་གཏད་དེ༔ ཧཱུྃ༔ རྡོ་རྗེ་དྲག་པོ་དགའ་བ་ཆེ༔ རྡོ་རྗེ་ཧཱུྃ་སྟེ་སྒྲ་སྒྲོགས་པ༔ མི་ཕྱེད་རྡོ་རྗེ་འབར་བ་ཆེ༔
ལས་ཀྱི་རྡོ་རྗེ་འཆང་བར་གྱིས༔ ཨོཾ་བཛྲ་ཨ་ཌཾ་ཧྲྀ་ད་ཡ་ཧཱུྃ་ཕཊ྄ཿ དེ་ནས་ཕུར་བུ་གཡོན་དུ་གཏད་ལ༔ ཧཱུྃ༔ རྡོ་རྗེ་སྒེག་པའི་གཏུམ་ཉིད་ལས༔ སྲིད་པའི་རི་རབ་ཕུར་བུ་གྲུབ༔ འབེབས་པ་རྡོ་རྗེ་ཀཱི་ལ་ཆེའི༔ ལས་ཀྱི་ཕུར་བུ་འཆང་བར་གྱིས༔ ཨོཾ་བཛྲ་ཨནྜ་ཀཱི་ལ་ཡ་ཧཱུྃ་ཧྲྀ་ད་ཧཱུྃ་ཕཊ྄ཿ དེ་ནས་མགོ་ཕྲེང་གཏད་དེ༔
ཧཱུྃ༔ སྲིན་པོ་རཀྴའི་མགོ་བོ་ལ༔ དྲག་སྔགས་དམོད་པའི་ཕྲེང་བ་བསྒྲུབས༔ ངན་སྔགས་བཟླས་པ་འདྲེན་པར་གྱིས༔ བསད་པ་ལས་བཞིའི་དབང་ཐོབ་ཤོག༔ ཨོཾ་མེ་ལ་རུ་ཏྲ་མཱ་ར་ཡ་རྦད་ཨ་བེ་ཤ་ཡ་ཨཱ༔ དེ་ནས་ཐུན་རུ་དང་རྫས་ལག་ཏུ་གཏད་དེ༔ ཧཱུྃ༔ སྲིན་གླང་དམར་པོའི་ལྷོ་རྭ་ལ༔ མི་ཤོར་ཆུ་གནས་སྲིད་པའི་གཟུགས༔
ཐུན་རྫས་སྐམ་རློན་སྣོད་མཆོག་གཏད༔ བསྟན་དགྲ་སྒོས་དགྲ་བསྒྲལ་བར་གྱིས༔ ཨོཾ་ཐུན་ཛ་བྷེད་ཡ་ཧ་ལ་ས་མ་ཡ༔ དེ་ནས་སློབ་མ་ལྷར་གསལ་༔ ཚོགས་འབུལ་ཞིང་ལིངྒ་བསྒྲལ་བ༔ ཧཱུྃ༔ མདུན་དུ་དྲག་པོའི་ཧོམ་ཁུང་དུ༔ དམིགས་བྱ་དགྲ་བོ་མྱུར་དུ་ཁུག༔ ཕོ་ཉ་ལས་མཁན་དུས་ལ་བབ༔ འགུགས་ཤིང་བསྒྲལ་བའི་ཕྲིན་ལས་མཛོད༔
རུ་ཏྲ་ཨངྐུ་ཤ་ཡ་ཛ་ཛཿ དེ་ནས་བསྒྲལ་བ་ནི༔ ཧཱུྃ༔ རྡོ་རྗེ་ཕུར་པ་ཀཱི་ལ་ཡ༔ ཐུགས་དམ་ཐ་ཚིག་གནས་ནས་བསྐུལ༔ ཉེས་ཅན་དགྲ་བོ་དམ་ཉམས་འདིའི༔ དཀར་ནག་སྙིང་ལ་ཀཱི་ལ་ཡ༔ ཨོཾ་བཛྲ་ཀཱི་ལི་ཀཱི་ལ་ཡ་རུ་ཏྲ་ཤག་ཚལ་པ་རྦད་རྦད༔ དེ་ནས་ཐུན་རུའི་ཐུན་བརྡེག་པ་ནི༔ ཧཱུྃ༔
ཚེ་ཉུངས་ཟངས་ལྕགས་རྡོ་ཡི་ཐུན༔ དུག་ཐུན་སྐམ་རློན་ནད་རླུང་འཐིབས༔ ལྡོག་མེད་དྲག་པོའི་ཐུན་ཟོར་ཡ༔ གཏུབ་ཅིང་དགྲ་སྲི་རྡུལ་དུ་རློག༔ ཨོཾ་ཚ་ཐུན་ན་ལོ་ཉེ་ཐུན་ཁ་ལོ་ཡ་རྦད་རྦད༔ དེ་ནས་ཧོམ་གཟར་གཏད་པ་ནི༔ ཧཱུྃ༔ སྣང་སྲིད་གཉིས་ཀྱི་ཉི་ཟླའི་སྣོད༔ འཁོར་འདས་གཉིས་ཀྱི་ཧོམ་ཡངས་འདི༔ དེ་རིང་སློབ་བུ་ཁྱོད་ལ་གཏད༔
བསྒྲལ་མཆོད་སྦྱིན་སྲེག་བརྩོན་པར་གྱིས༔ ཨོཾ་ཐ་རུ་བི་ན་ཛྭ་ལ་རཾ་བྷ་ཏ་ཧི་ཧོཿ དེ་ནས་གཏུབ་ཅིང་སློབ་མ་རྣམས་ལ་འབུལ་བ་ནི༔ ཧཱུྃ༔ ཁྲོ་རྒྱལ་ཁྱོད་ཀྱི་ཞལ་ཕྱེས་ཤིག༔ དགྲ་བོའི་ཤ་ཁྲག་ཞལ་དུ་ཐོབ༔ ཞེ་སྡང་སྤྱོད་ཅིང་ཤ་ལ་ཟོ༔ རྟག་ཏུ་སྲོག་གཅོད་བྱེད་པར་གྱིས༔ ཨོཾ་ཧེ་རུ་ཀ་ཧཱ་ལ་པཉྩ་མཱཾ་ས་ཁཱ་ཧི༔ དེ་ནས་རཀྟ་གཏད་ཅིང་༔
ཧཱུྃ༔ འདོད་ཆགས་སྤྱོད་པའི་བདག་ཉིད་ཆེ༔ སྐོམ་དུ་ཁྲག་མཆོད་འཐུང་བར་གྱིས༔ རྟག་ཏུ་དུག་ལྔའི་རཀྟ་འཐུང་༔ འདོད་ཆགས་སྤྱོད་པ་མ་སྤོངས་ཤིག༔ རཀྟ་པཱུ་ཛ་ཁཱ་ཧི༔ དེ་ནས་གཡང་གཞི་གཏད་ཅིང་༔ ཧཱུྃ༔ གཏི་མུག་གདུག་པའི་གཡང་གཞིའི་གོས༔ རྟག་ཏུ་གྱོན་ཞིང་འཆང་བར་གྱིས༔
བླང་དོར་མེད་པའི་གཏི་མུག་སྤྱོད༔ འཇོལ་ཉོག་ཅི་ལྟར་དགྱེས་པར་གྱིས༔ ཨོཾ་སཾ་བྷོ་ར་ཙིཏྟ་བ་ར་ཧོཿ དེ་ནས་དྲག་པོར་མངའ་གསོལ་བ་ནི༔ ཞྭ་ནག་གོས་ནག་གིས་བརྒྱན་ཅིང་༔ ཧཱུྃ༔ ཁྲོ་རྒྱལ་སྟོབས་འདུས་ཆེ་མཆོག་ཀཱི་ལ་ཡར༔ ཆོས་སྐུའི་མངའ་གསོལ་རྡོར་འཆང་རིགས་ཀྱི་བདག༔ རྫོགས་ཆེན་ཨ་ཏི་རྒྱས་པར་མངའ་གསོལ་ལོ༔ ལོངས་སྐུའི་མངའ་གསོལ་རྡོར་སེམས་དཀྱིལ་འཁོར་རྒྱས༔
སེམས་ཅན་བྱང་ཆུབ་ཐོབ་པར་མངའ་གསོལ་ལོ༔ སྤྲུལ་སྐུའི་མངའ་གསོལ་སྤྱི་བོར་ཟིལ་གནོན་རྩལ༔ ཡང་གསང་དཀྱིལ་འཁོར་གཙོ་བོར་མངའ་གསོལ་ལོ༔ བླ་མའི་མངའ་གསོལ་རིག་འཛིན་ཁྲག་འཐུང་རྩལ༔ ཞི་བའི་ཚུལ་དགུ་ལྡན་པར་མངའ་གསོལ་ལོ༔ ཡི་དམ་མངའ་གསོལ་བདུད་འདུལ་ཀཱི་ལ་ཡ༔ ཁྲོ་བོའི་ཆས་དགུ་རྫོགས་པར་མངའ་གསོལ་ལོ༔ མཁའ་འགྲོའི་མངའ་གསོལ་དྲག་མོ་པང་དུ་འཁྱུད༔ ས་དགུའི་རྟོགས་པའི་བདག་པོར་མངའ་གསོལ་ལོ༔ ཆོས་སྐྱོང་མངའ་གསོལ་མཚོན་ཆའི་སྒྱོགས་ཆེན་སྒྲེང་༔
སངས་རྒྱས་བསྟན་དགྲ་སྒྲོལ་བར་མངའ་གསོལ་ལོ༔ དམ་ཅན་མངའ་གསོལ་སྡེ་བརྒྱད་ཤ་ཟས་བསྐོར༔ རྦད་བསྐུལ་ལས་ལ་བསྔགས་པར་མངའ་གསོལ་ལོ༔ ནོར་བདག་མངའ་གསོལ་རིན་ཆེན་གོ་ཁྲབ་གསོལ༔ སྒྲུབ་མཆོག་འདོད་རྒུ་འབྱུང་བར་མངའ་གསོལ་ལོ༔ གཏེར་བདག་མངའ་གསོལ་སྔགས་ཀྱི་ཆས་དགུས་སྤྲས༔ ལས་བཞིའི་ཕྲིན་ལས་མཛད་པར་མངའ་གསོལ་ལོ༔ ཡུལ་ལྷའི་མངའ་གསོལ་སྣང་སྲིད་དབང་དུ་སྡུད༔ ཐོགས་མེད་ནུས་རྩལ་འབྱིན་པར་མངའ་གསོལ་ལོ༔ ཧཱུྃ༔
དཀྱིལ་འཁོར་ཁྲོ་བོའི་ལྷ་ཚོགས་མངའ་གསོལ་ལོ༔ ཆེ་བཙན་ཀུན་གྱི་གཙོ་བོར་མངའ་གསོལ་ལོ༔ གདུག་པའི་གཡུལ་ངོ་འཇོམས་པར་མངའ་གསོལ་ལོ༔ གསོལ་ལོ་མཆོད་དོ་བཅོལ་བའི་ཕྲིན་ལས་མཛོད༔
དེ་ནས་རཀྟ་བྲན་ཞིང་གཏོར་མ་མཆོད༔ དེ་ནས་ཟོར་ཐོགས་ཤིང་བཟློག་པ་དང་སྦྲགས་ཏེ་འཕང༔ ཧཱུྃ༔ ཁྲོ་རྒྱལ་སྟོབས་འདུས་ཧེ་རུ་ཀས༔ སྟོང་གསུམ་དམིགས་པའི་ཟོར་ཆེན་བསྒྲིལ༔ གདུག་པའི་དུག་རྫས་སྣ་དགུས་བརྒྱན༔
དྲེགས་པ་གཤིན་རྗེས་དམོད་པ་བོར༔ ལྡོག་མེད་ལས་ཀྱི་དབལ་ཟོར་གྱིས༔ བཟློག་གོ་ཆག་ཆེ་ཉམ་ང་ཟློག༔ བསྒྱུར་རོ་རྐྱེན་ངན་དགྲ་ལ་སྒྱུར༔ རྦད་དོ་ཕོ་ཉ་ལས་ལ་བསྐུལ༔ འཕེན་ནོ་དགྲ་བོའི་སྲོག་ལ་ཡ༔ ཧཱུྃ་ཀྲོ་ཏ་ཡ༔ ཉེ་ལོ་ཡ༔ ཏེ་ལོ་ཡ༔ ཤག་ཛ་ཡ༔
རྦད་བྷྱོ་ཡ༔ རུ་ཏྲ་ཡ༔ ཏྲ་ཏྲ་ཡ༔ རྦད་ལོ་ཡ༔ ཐུན་ཐུན་ཡ་བྷྱོ་བྷྱོ་ཟློག་ཟློག༔ ཅེས་ཟོར་འཕང་མགོ་ནས་བསྐྱལ་ཏེ་འཕང་༔ རྡོ་རྗེ་སློབ་དཔོན་ལ་བཤགས་པ་བྱ༔ དེ་ནས་ལིངྒ་ཆ་གཅིག་བསྲེག་པ་ནི༔ ཧོམ་ཁུང་དུ༔ ཧཱུྃ༔
གྲུ་གསུམ་གཤིན་རྗེའི་ཕོ་བྲང་དུ༔ དུག་ཤིང་སྣ་དགུའི་སྦྱིན་སྲེག་སྦར༔ དགྲ་བགེགས་རུ་ཏྲའི་ཤ་ཁྲག་འདི༔ འཇིགས་བྱེད་མེ་ལྷའི་ཞལ་དུ་ཐོབ༔ ཨོཾ་ཨགྣེ་ཡེ་རུ་ཏྲ་ཛྭ་ལ་རྃ་རྃ༔ ཞེས་འབུལ་ལོ༔ ཕཊ྄ཿ སྐད་ཅིག་གིས་མདུན་དུ་དུར་ཁྲོད་ཀྱི་ཕོ་བྲང་ལ་གཤིན་རྗེ་གདུག་པའི་མེ་ཧོམ་མཚན་ཉིད་དང་ལྡན་པ༔ དེའི་དབུས་སུ་ངོ་བོ་ཁྲག་འཐུང་ལ་རྣམ་པ་མེ་ལྷའི་གཙོ་བོ་ལྟར་གསལ་བར་གྱུར༔ ཧོམ་བསྐྱེད་བྱ༔
དེ་ནས་དགྲ་བོ་མནན་པ་ནི༔ ཤམ་བུའམ་གང་རུང་ལ་ཏྲི་རེ་རེ་བྲིས་ཏེ་རྣལ་འབྱོར་རང་རང་གི་འོག་ཏུ་མནན༔ ཧཱུྃ༔ ཁྲོ་རྒྱལ་བདུད་འདུལ་བདེན་པའི་མཐུས༔ དམ་སྲི་གཟུགས་ཀྱི་ལིངྒར་ཁུག༔ རིམ་དགུ་ས་འོག་གཤིན་རྗེར་གཏད༔ མནན་ནོ་ནམ་ཡང་མ་ལྡང་ཞིག༔ ཨོཾ་ནན༔ ཧཱུྃ་ནན༔ དགྲ་སྲི་སཏྭཾ་བྷ་ཡ་ནན༔
ཞེས་མནན་ཞིང་ལུག་གུ་རྒྱུད་དུ་བརྡུང༔ དེ་ནས་བྱིན་རླབས་བཀའ་བསྒོ་བྱ་བ་ནི༔ དེ་ནས་གཏོར་མ་ཐོགས་ཏེ༔ ཧཱུྃ༔ ཆོས་སྐུ་ཀུན་བཟང་རྡོར་འཆང་༔ ལོངས་སྐུ་རྡོ་རྗེ་སེམས་དཔའ༔ སྤྲུལ་སྐུ་ཆེ་མཆོག་ཟིལ་གནོན༔ རིན་འཛིན་དགའ་རབ་རྡོ་རྗེ༔ སློབ་དཔོན་འཇམ་དཔལ་བཤེས་གཉེན༔ མཁས་པ་ཤྲཱི་སིངྷ་༔
རིག་འཛིན་པདྨ་འབྱུང་༔ མཁའ་འགྲོ་ཡེ་ཤེས་མཚོ་རྒྱལ༔ སྔགས་འཆང་ཤཱཀྱ་པྲ་བྷ༔ གནུབས་སྟོན་སངས་རྒྱས་ཡེ་ཤེས༔ ཨོ་རྒྱན་གཏེར་བདག་གླིང་པ༔ རྒྱལ་སྲས་དབང་ཆེན་རྡོ་རྗེ༔ ལ་སོགས་པ་རྣམས་དང༌། ཁྱད་པར་དུའང་ཆེ་མཆོག་ཀཱི་ལ་ཡ་ཡོངས་རྫོགས་ཀྱི་དཀྱིལ་འཁོར་རྣམས་ཀྱིས་སྐལ་ལྡན་གྱི་སློབ་མ་ལ་བྱིན་གྱིས་བརླབ་ཏུ་གསོལ༔ ཅེས་བྱིན་རླབས་བྱ༔ དེ་ནས་གསང་དབང་བསྐུར་བ་ནི༔
རིག་མ་མཚན་ལྡན་རྒྱན་ཆས་ཀྱིས་སྤྲས་ཤིང་༔ དམ་ཚིག་གི་བདུད་རྩི་ཕབ་སྟེ་སློབ་མར་སྦྱིན་པ་ནི༔ ཧྲཱིཿ ཆེ་མཆོག་དབྱིངས་ཀྱི་མཁའ་ལམ་ནས༔ ལེགས་འབྱུང་བདུད་རྩི་ཨ་མྲྀ་ཏ༔ ཐབས་ཤེས་སྦྱོར་བའི་དམ་ཚིག་རྫས༔ སྦྱིན་པས་གསང་དབང་ཐོབ་པར་ཤོག༔ ཨོཾ་ཨ་རཀྟ་ཨ་མྲྀ་ཏ་ཁཱ་ཧི༔ སློབ་མས༔ ཧོཿ
རྡོ་རྗེ་རྒྱལ་པོ་དགོངས་སུ་གསོལ༔ བདག་ཅག་ཟབ་ལམ་མོས་པའི་བུར༔ གསང་བའི་དབང་མཆོག་སྩལ་དུ་གསོལ༔ སློབ་དཔོན་གྱིས༔ ཧོཿ ཁྱེད་རྣམས་དམ་ཚིག་ལྡན་ལགས་སམ༔ གྲོལ་ལམ་མཆོག་གི་ཕོ་ཉ་འདི༔ དམ་ལྡན་ལམ་ལ་བསྔགས་པའི་མཆོག༔ ཁས་ལོངས་ཁྱོད་ལ་སྦྱིན་པར་བྱ༔ སློབ་མས༔
ཧཱུྃ༔ ཟབ་མོ་བདེ་བའི་ལམ་མཆོག་ལ༔ སྣོད་ལྡན་རྣལ་འབྱོར་ཅིས་མི་དད༔ གཙོ་བོས་བདག་ལ་གནང་བར་སྩོལ༔ དམ་ཚིག་མི་འདའ་ས་མ་ཡ༔ དམ་ཆུ་སྦྱིན་ཅིང་༔ སློབ་དཔོན་གྱིས༔ ཧོཿ མཚན་ལྡན་ཡིད་འོང་དགེ་བའི་གྲོགས༔ འདི་རྟེན་བདེ་སྟོང་རྒྱུད་ལ་སྐྱེ༔
ཐིག་ལེ་འབབ་བཟུང་འདྲེན་པར་གྱིས༔ གཉིས་མེད་ཡེ་ཤེས་ངོ་བོར་ལྟོས༔ ས་མ་ཡ༔ རཱ་ག་ཡ་ཧོཿ དེ་ནས་སློབ་མ་ལྷ་ཡབ་ཡུམ་དུ་བསྐྱེད་དེ༔ རྡོ་རྗེ་པདྨ་མཁའ་གསང་སྦྱར་ཏེ༔ ཧཱུྃ༔ སློབ་མ་མི་དམིགས་སྟོང་པའི་ངང་༔ ཆེ་མཆོག་དྲག་པོ་ཡབ་ཡུམ་གསལ༔ རྡོ་རྗེ་པདྨ་མཉམ་སྦྱོར་སྤྱོད༔
སྒབ་འདྲེ་བཟློག་པའི་འཁྲུལ་འཁོར་གྱིས༔ ཧོ་མུ་ཊ་རཱ་ག་ཡ་མི༔ ཞེས་བདེ་སྟོང་སྤྱོད་ཅིང་ངོ་བོ་བསྐྱང་༔ དེ་ནས་ངོ་སྤྲད་པ་ནི༔ ཧོཿ བུ་ཁྱོད་ཀྱིས་དེང་ཕྱིན་ཆད་ཟབ་ལམ་མཁའ་འགྲོའི་ཁྲིད་ཐོབ་པ་ཡིན་པས༔ མཁའ་འགྲོའི་དམ་ཚིག་གསུམ་དང་མི་འབྲལ་བར་གྱིས་ཤིག༔ དེ་ནས་དཀྱིལ་འཁོར་གྱི་གཟུང་ཐག་ནས་བཟུང་སྟེ༔ ཧཱུྃ༔ ཕྱི་ནང་མུ་མཐའ་ཁྱབ་པ་ཡི༔
ཕོ་བྲང་དྲག་པོའི་ཞིང་ཁམས་འདིར༔ རྟེན་འབྲེལ་འཁོར་ལོས་བསྒྱུར་བའི་ཕྱིར༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བཛྲ་དྷརྨ་ཙཀྲ་ཏིཥྛ་ཨ་བེ་ཤ་ཡ་ཨ་ཧཱུྃ༔ ཞེས་གཏད་དོ༔ དེ་ནས་དཀྱིལ་འཁོར་གྱི་ཆས་ཀྱིས་བརྒྱན་པ་ནི༔ ཧཱུྃ༔ ཕོ་བྲང་འདི་ནི་སྒྲུབ་པའི་རྟེན༔ རྒྱལ་མཚན་འདི་ནི་མཛེས་པའི་ཏོག༔ གནམ་རྒྱན་ཡོལ་བ་བཀྲ་བའི་རྫས༔
ས་རྒྱན་འདི་ནི་དབང་གི་གཞི༔ ཕུར་པ་རལ་གྲི་སྲུང་བའི་གུར༔ མེ་ལོང་མདའ་དར་རྟེན་འབྲེལ་རྫས༔ དྲྭ་མིག་འཇའ་རིས་ལོངས་སྐུའི་ཞིང་༔ དྲྭ་བ་ཅོད་པན་མཛེས་པའི་ཕྱམ༔ སྟག་ཤམ་ཐོད་ཕྲེང་དྲག་པོའི་ཆས༔ སྒོ་གཞིའི་ཕྱག་མཚན་སྲུང་བའི་རྟེན༔ སྨན་གཏོར་རཀྟ་སྐོང་བའི་རྫས༔ ཕྱི་ནང་ཉེར་སྤྱོད་མཉེས་པའི་སྲིད༔ བཀྲ་ཤིས་ལྷ་མོ་དགེ་བའི་གྲོགས༔
དེ་ལྟར་དཀྱིལ་འཁོར་རྟེན་འདི་དག༔ དེང་འདིར་སྐལ་ལྡན་ཁྱོད་ལ་སྦྱིན༔ སྒྲུབ་པ་མཐར་ཕྱིན་ནུས་པར་གྱིས༔ ཨོཾ་བཛྲ་སིདྡྷི་རཾ་ཤུདྡྷེ་ཧོཿ ཞེས་སྦྱིན་ནོ༔ དེ་ནས་དྲེགས་པའི་སྲོག་དབང་བསྐུར་བ་ནི༔ དམར་གཏོར་ཆེ་བ་གཅིག་ལ་འཁོར་བརྒྱད་ཀྱིས་བསྐོར་བར་ཤས་བརྒྱན་པ་དང་སྡེ་བརྒྱད་ཀྱི་ཙཀླི་བཙུག་པ་བཤམས༔ དེ་ནས་སྡེ་བརྒྱད་སྤྱན་དྲངས་ཏེ་གཏོར་མར་བསྟིམ༔ དྲེགས་པ་རྣམས་རེ་རེ་བཞིན་དུ་ཚིག་དང་བསྟུན་ཏེ་སློབ་མ་ལ་གཏད་པ་ནི༔ ཧོཿ
ལས་ཅན་སྐྱེས་བུ་སྐལ་ལྡན་ཁྱོད༔ དེ་རིང་དྲག་པོ་ལག་ཏུ་བཅུག༔ དམ་ཅན་དྲེགས་པ་ཁྱོད་ལ་གཏད༔ སློབ་དཔོན་བདག་གི་བཀའ་ལྟར་བགྱིད༔ གལ་ཏེ་འགལ་ཞིང་ཉམས་གྱུར་ན༔ ཁྱོད་ཀྱི་སྙིང་ཁྲག་དྲེགས་པས་ཕྱུང་༔ ཚུལ་བཞིན་བསྲུང་བའི་སྐལ་ལྡན་ལ༔ ཁྱོད་ཀྱི་གྲོགས་སུ་བྲན་བཞིན་འགྱུར༔ འཁུ་ལྡོག་ལྡང་བར་མ་གྱུར་ཅིག༔ ཨོཾ་ས་མ་ཡ་དྲེགས་པ་དུན་དུན་ན་ར་ཀན༔
དེ་ནས་དམ་ཆུ་སྦྱིན༔ དེ་ནས་ལྷའི་ཙཀླིའི་དབང་བསྐུར་ཞིང་སྲོག་ཡིག་གཏད༔ ཧྲཱིཿ ལྷ་ཡི་དམག་དཔོན་དྲེགས་པ་ཁྱོད༔ སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔ འཁུ་ན་དམ་ཚིག་རྡོ་རྗེས་གཞོམ༔ ཨོཾ་ཨ་ས་མ་ཡ་ན་ར་ཀན༔ ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་གཤིན་རྗེའི་ཙཀླི་ཐོགས་ནས༔
ཧཱུྃ༔ གཤིན་རྗེའི་དམག་དཔོན་དྲེགས་པ་ཆེས༔ སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔ འཁུ་ན་དམ་ཚིག་རྡོ་རྗེས་གཞོམ༔ ཨོཾ་ཡ་ས་མ་ཡ་ན་ར་ཀན༔ ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་མ་མོའི་ཙཀླི་ཐོགས་ནས༔ ཧཱུྃ༔ མ་མོའི་དམག་དཔོན་རྒྱལ་མོ་ཆེས༔
སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔ འཁུ་ན་དམ་ཚིག་རྡོ་རྗེས་གཞོམ༔ ཨོཾ་མ་ས་མ་ཡ་ན་ར་ཀན༔ ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་བདུད་ཀྱི་ཙཀླི་ཐོགས་ནས༔ ཧཱུྃ༔ བདུད་ཀྱི་དམག་དཔོན་དྲེགས་པ་ཆེས༔ སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔
འཁུ་ན་དམ་ཚིག་རྡོ་རྗེས་གཞོམ༔ ཨོཾ་དུ་ས་མ་ཡ་ན་ར་ཀན༔ ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་རྒྱལ་པོའི་ཙཀླི་ཐོགས་ནས༔ ཧཱུྃ༔ རྒྱལ་པོའི་དམག་དཔོན་དྲེགས་པ་ཆེས༔ སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔ འཁུ་ན་དམ་ཚིག་རྡོ་རྗེས་གཞོམ༔ ཨོཾ་རུ་ས་མ་ཡ་ན་ར་ཀན༔
ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་བཙན་གྱི་ཙཀླི་ཐོགས་ནས༔ ཧཱུྃ༔ བཙན་གྱི་དམག་དཔོན་དྲེགས་པ་ཆེས༔ སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔ འཁུ་ན་དམ་ཚིག་རྡོ་རྗེས་གཞོམ༔ ཨོཾ་ཙ་ས་མ་ཡ་ན་ར་ཀན༔ ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་གནོད་སྦྱིན་གྱི་ཙཀླི་ཐོགས་ནས༔
ཧཱུྃ༔ གནོད་སྦྱིན་དམག་དཔོན་དྲེགས་པ་ཆེས༔ སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔ འཁུ་ན་དམ་ཚིག་རྡོ་རྗེས་གཞོམ༔ ཨོཾ་ཤ་ས་མ་ཡ་ན་ར་ཀན༔ ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་ཀླུའི་ཙཀླི་ཐོགས་ནས༔ ཧཱུྃ༔ ཀླུ་ཡི་དམག་དཔོན་དྲེགས་པ་ཆེས༔
སློབ་བུ་འདི་ལ་དབང་བསྐུར་བས༔ ལུས་དང་གྲིབ་མ་བཞིན་དུ་འགྲོགས༔ འཁུ་ན་དམ་ཚིག་རྡོ་རྗེས་གཞོམ༔ ཨོཾ་ན་ས་མ་ཡ་ན་ར་ཀན༔ ཧྲྀ་ད་ཡ་ཨ་བྷི་ཥིཉྩ་ཧཱུྃ༔ དེ་ནས་དགེ་བསྙེན་བཞི་ཐོགས་ལ༔ ཧཱུྃ༔ ཟབ་གཏེར་གཉན་གྱི་སྲུང་མ་ཆེས༔ ལྷ་བདུད་ཀླུ་བཙན་དགེ་བསྙེན་ཁྱོད༔ བསྩལ་བའི་གཏེར་ཁ་ཇི་བཞིན་དུ༔
ཟབ་ཆོས་འདི་ཡི་ཕྱི་ལ་འབྲོངས༔ སློབ་བུ་འདི་ཡི་རོགས་ལྡན་སྒྲུབས༔ དམ་ཉམས་རྣམས་ལ་ཆད་པ་ཆོད༔ རིན་ཆེན་གཏེར་གྱི་སྲུང་མ་མཛོད༔ སྔོན་ཚེ་སློབ་དཔོན་ཐ་ཚིག་བཞིན༔ ད་ལྟ་སྔགས་འཆང་བདག་གིས་བསྐུལ༔ དམ་ལ་མ་འདའ་དམ་ཚིག་སྲུངས༔ བཀའ་གཏད་གཏེར་སྲུང་དབང་ཐོབ་ཤོག༔ ཨོཾ་ཨ་རུ་ཙ་ཏྲི་ཧྲྀ་ད་ཡ་ས་མ་ཡ་ན་ར་ཀན༔ ཞེས་བསྐུར༔
དེ་ནས་དམར་གཏོར་གནས་ལྔར་བཞག་ཅིང་༔ ཧཱུྃ༔ ང་ནི་རིག་འཛིན་ཐོད་པ་རྩལ༔ ང་ནི་ཆེ་མཆོག་ཁྲག་འཐུང་ཆེ༔ ལྷ་སྲིན་སྡེ་བརྒྱད་གཞི་བདག་རྣམས༔ སྔོན་གྱི་ཐ་ཚིག་དྲན་པར་གྱིས༔ ཁྱོད་ཀྱི་སྲོག་སྙིང་ང་ལ་ཡོད༔ དེ་བས་ཅི་ལྟར་བཀའ་བསྒོས་བཞིན༔ ཁྱོད་ཀྱིས་ཐོགས་མེད་འགྲུབ་པར་མཛོད༔ དམ་ལྡན་རིགས་ཀྱི་སློབ་བུ་འདིས༔
ཞི་རྒྱས་ལས་བཞི་གང་བརྩམ་ཡང་༔ ཁྱོད་རྣམས་འཁུའམ་མ་ལྡོག་ཅིག༔ གལ་ཏེ་བཀའ་ལས་འདའ་སྲིད་ན༔ དུས་གསུམ་སངས་རྒྱས་བཀའ་ཡང་བཅག༔ རྡོ་རྗེ་འཛིན་གྱི་དམ་ཡང་བསྐུལ༔ དམ་ཚིག་རྡོ་རྗེས་གཞོམ་ཞིང་བཤིག༔ ན་རཀ་ཆེན་པོར་ལྟུང་བར་འགྱུར༔ དེ་བས་དམ་ཚིག་དྲན་པར་མཛོད༔ རྩལ་ཆེན་དྲེགས་པའི་སྡེ་ཚོགས་ཀྱིས༔ སྲོག་གི་དབང་མཆོག་ཐོབ་པར་ཤོག༔
ཨོཾ༔ ཨཿ ཡཿ མཿ དུཿ རུཿ ཙཿ ཤཿ ནཿ ས་མ་ཡ་ཨི་དནྟེ་བཛྲ་ན་ར་ཀན་ཧཱུྃ་ཧཱུྃ༔
ཞེས་སྡེ་བརྒྱད་གཏོར་མ་ནས་དངོས་གྲུབ་ཞུ༔ དེ་ནས་སྔགས་རྣམས་རྒྱུན་དུ་འཆང་བར་བྱའོ༔ འཁུ་ན་སྔགས་ཟ་བར་གྱིས༔ དེ་ནས་བསྐང་བ་དང་གཏོར་མ་སོགས་རྒྱས་པར་བྱ༔ གཙོ་བོས་ཇི་ལྟར་བཀའ་བསྩལ་པ? རྗེས་སུ་བསྔོ་བ་སྨོན་ལམ་རྒྱས་པར་བྱ་ཞིང་གཏང་རག་གཏོང་༔ སློབ་མ་རྣམས་ཀྱིས་ལོ་མཚམས་རེ་མེད་པར་དབང་མི་སྦྱིན༔ དམ་མེད་རྣམས་ལ་དཔེ་དང་གདམས་པ་མི་བསྟན༔ སྙིང་གི་དྭངས་མ་ལྟར་བཙན་པར་ཟུངས་ཤིག༔ ས་མ་ཡ༔ རྒྱ་རྒྱ་རྒྱ༔
ཨེ་མ༔ ཁོ་བོ་མཁས་པ་པདྨ་འབྱུང་གནས་ངས༔ ཕྱི་རབས་རྗེས་འཇུག་སྐལ་ལྡན་སྨིན་སླད་དུ༔ ཡང་སྙིང་དབང་མཆོག་རྡོ་རྗེའི་ཕྲེང་བ་དང་༔ དྲེགས་པ་སྲོག་ཐིག་སྡེ་བརྒྱད་སྤྱི་དབང་དང་༔ བསྐྲད་གཟེར་འཕེན་པའི་ལས་མཐའ་རྣམ་པ་ལྔ༔ རྒྱུད་དང་འབྲེལ་བ་ཆ་ཚང་ཁྱད་འཕགས་འདི༔ དབྱངས་ཅན་ལྷ་མོ་མཚོ་རྒྱལ་གཟུངས་ཀྱིས་ཟུངས༔ ལེགས་པར་གདམས་པ་ཡེ་ཤེས་གྲོགས་གསུམ་པས༔ རིན་ཆེན་ཟབ་ཤོག་ལོགས་སུ་བཀོད་ནས་ཀྱང་༔
མི་ནུབ་གྲོགས་ཀྱི་སྙིང་གི་དཀྱིལ་དུ་སྦོས༔ གཏེར་སྲུང་ཤན་པ་བཞི་ལ་ལེགས་པར་བཅོལ༔ མ་འོངས་བསྐལ་པ་ཉི་ཤུའི་བར་བསྐལ་དུས༔ ལས་ཀྱི་མཁའ་འགྲོ་འདོང་ཅན་རིགས་འཁྲུངས་ཤིང་༔ པདྨ་གཏེར་བདག་གླིང་པའི་མིང་ལ་སྤྲོད༔ དེས་ཀྱང་ཤེས་རབ་བློ་ལྡན་རྣམས་ལ་སྤེལ༔ ཆོས་མེད་དྲེད་པོ་ལོག་ལྟ་སྐལ་ཆད་མཁན༔ འགོང་པོ་སེར་སྐྱའི་ལག་ཏུ་མ་ཤོར་རྒྱ༔ སྐལ་ལྡན་ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐིམ་རྒྱ༔ མི་ནུབ་རྒྱ༔ སྤེལ་རྒྱ༔ ཁོ་བོ་བདག་འདྲ་པདྨ་གཏེར་བདག་གླིང་པས་རབ་བྱུང་བཅུ་གཉིས་པའི་ས་ཕག་ལོའི་ཟླ་བཞི་པའི་ཚེས་བཅོ་ལྔའི་ཉིན།
ཨོ་རྒྱན་གྱི་ལུང་བསྟན་བཞིན་ཁྲོམ་པ་ཉི་ཤུ་ཙམ་དང་བཅས་ནས། གེགས་མེད་དུ་གདན་དྲངས་ཤིང་པདྨ་སྦས་པའི་ཚལ་དུ་ཤིང་འབྲུག་གི་ཟླ་བའི་ཚེས་བཅོ་ལྔའི་ཉིན་ཤོག་སེར་ཞེང་སོར་བཞི་དཀྱུས་མཐོ་གང་ངོས་སོར་བཞི་པ་ནས་མཁའ་འགྲོ་ཤ་ཟའི་ཡི་གེར་འདུག་པ་བོད་ཡིག་ཏུ་བསྒྱུར་བའོ།། །། ང༽ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་ཆོས་སྐོར་ལས༔ དབང་འབྲིང་རྡོ་རྗེ་རབ་འབར་བཞུགས་པའི་དབུ་ཕྱོགས་ལགས་སོ༔ ཡང་གསང་པདྨ་ཧེ་རུ་ཀ་ལ་བསྟོད༔ པདྨ་ང་ནི་འཁྲུལ་མེད་ཆོས་སྐུའི་ཐུགས༔ མ་ཡེངས་ཇོ་མོ་མཚོ་རྒྱལ་ལེགས་པར་ཉོན༔ མི་ནུབ་གསང་བའི་དབང་མཆོག་སྨིན་གྲོལ་བསྟན༔ ད་ལྟའི་བསྐལ་པར་སྨོན་ལམ་བཟང་ལགས་ཀྱང་༔ ནམ་ཞིག་སྙིགས་མ་ལྔ་བདོའི་མགོ་ཚུགས་ཚེ༔
དབུལ་ཕོངས་ནད་མུག་འཁྲུག་པའི་བསྐལ་པ་དར༔ དེ་དུས་ཟབ་གཏེར་འདི་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ སྔོན་འགྲོ་བཀྲ་ཤིས་བྱིན་ཆགས་ས་ཕྱོགས་སུ༔ དཀྱིལ་འཁོར་མཎྜལ་མཁོ་བའི་ཡོ་བྱད་སོགས༔ ལས་བྱང་གཞུང་བསྲང་སློབ་དཔོན་བསྐྱེད་རྫོགས་དང་༔ གསོལ་འདེབས་བསྙེན་ལ་རང་དབང་ལུང་བསྟན་པས༔ སློབ་བུར་ཁྲུས་བྱས་མིག་དར་དང་བཅས་ཏེ༔ མེ་ཏོག་ཐོགས་ནས་ཕྱི་ནས་འདི་སྐད་ཞུ༔
ཨེ་མ༔ ཆེ་མཆོག་དབང་གི་བདག༔ དྲེགས་འཇོམས་ཁྲོ་བོ་ཧེ་རུ་ཀཿ ཡང་གསང་བསྒྲུབ་པའི་དཀྱིལ་འཁོར་དུ༔ འཇུག་ཅིང་དབང་མཆོག་བསྐུར་དུ་གསོལ༔ ལན་གསུམ་ཞུ༔ བླ་མས༔ ཧོཿ སྐལ་ལྡན་བུ་ཁྱོད་ཚུར་ཉོན་དང་༔ དཀྱིལ་འཁོར་སྒོམ་སྒྲུབ་བྱེད་ནུས་སམ༔
དེ་ལྟར་ཡིན་ན་དབང་མཆོག་སྦྱིན༔ ས་མ་ཡ་ཨི་དནྟེ་ན་ར་ཀན༔ དེ་ནས་སློབ་མ་གྲལ་དུ་འཁོད༔ བགེགས་བསྐྲད་སྲུང་འཁོར་བསྒོམ་ཞིང་གསོལ་བ་གདབ༔ ཧཱུྃ་ཧཱུྃ་ཧཱུྃ༔ སློབ་མས༔ ཀྱཻ༔ སྐྱེ་མེད་བླ་མ་དྲག་པོ་རྩལ༔ དཀྱིལ་འཁོར་གསང་བའི་ཡང་སྙིང་གི༔ སྨིན་གྲོལ་དབང་མཆོག་བསྐུར་དུ་གསོལ༔
ལྷ་ཚོགས་རྣམས་གསལ་ལ༔ བླ་མས༔ ཀྱཻ༔ གླིང་མཆོག་རྔ་ཡབ་པདྨ་འོད༔ ཙིཏྟ་བམ་རོའི་གནས་མཆོག་ནས༔ རྗེ་བཙུན་པདྨ་ཐོད་ཕྲེང་རྩལ༔ བདེ་ཆེན་གསང་བ་མཚོ་རྒྱལ་མར༔ གདུང་བ་དྲག་པོས་གསོལ་འདེབས་ཀྱིས༔ གནས་འདིར་བྱིན་ཆེན་དབབ་ཏུ་གསོལ༔ དབང་ཆེན་དྲག་པོའི་དབང་བསྐུར་ལ༔
དཀྱིལ་འཁོར་དབྱེར་མེད་ཐིམ་པར་མཛོད༔ ཨོྃ་གུ་རུ་ཀཱི་ལ་ཡ་ཨ་བེ་ཤ་ཡ་ཨ་ཨཱ༔ ཏིཥྛ་བཛྲ་ཧཱུྃ་ཧཱུྃ༔ དེ་ནས་ཡེ་ཤེས་ཀྱིས་བྱིན་ཕེབས་ཤིང་རྟགས་འཕར་འདར་འཁྲབ་པར་འབྱུང་༔ དེ་ནས་མཎྜལ་འབུལ༔ བུམ་པ་ཐོགས་ནས༔ ཧཱུྃ༔ དྲག་པོ་འཇའ་ལུས་བུམ་པའི་དབང་༔ སྐྱེ་མེད་སྣང་སྟོང་དཀྱིལ་འཁོར་ལྷ༔ བདུད་འདུལ་ཀཱི་ལའི་དབང་བསྐུར་བས༔
འགྱུར་མེད་སྐུ་ཡི་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔ བྷནྡྷ་ཐོགས་ལ༔ ཧཱུྃ༔ དཀྱིལ་འཁོར་འབྱུང་འཇུག་བདུད་རྩིའི་དབང་༔ གཉིས་མེད་རོལ་རྩལ་དྲག་པོའི་སྔགས༔ ཟུང་འཇུག་རང་བཞིན་དབང་བསྐུར་བས༔ ཐབས་ཤེས་རང་བཞིན་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔ མེ་ལོང་ཐོགས་ལ༔
ཧཱུྃ༔ ཆོས་སྐུ་སྐྱེ་མེད་རིག་རྩལ་དབང་༔ རང་བྱུང་རང་གྲོལ་ངོ་བོས་སྟོང་༔ ཡང་དག་དོན་དམ་དབང་བསྐུར་བས༔ ཆོས་ཉིད་བདེ་ཆེན་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔ རྡོ་རྗེ་ཐོགས་ལ༔ ཧཱུྃ༔ སྐུ་བཞི་མི་འགྱུར་རྡོ་རྗེའི་སྐུ༔ རྡོ་རྗེ་རབ་འབར་ཁྲོ་བོ་ཡིས༔
སྐལ་ལྡན་བུ་ལ་དབང་བསྐུར་བས༔ ཟིལ་གནོན་དབང་སྡུད་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔ དེ་ནས་ཕུར་བུ་ཐོགས་ལ༔ ཧཱུྃ༔ ཡེ་ཤེས་ལྔ་ལྡན་སྤྲོས་པའི་སྐུ༔ དྲག་རྩལ་བཛྲ་ཀཱི་ལ་ཡའི༔ སྤྲུལ་པའི་ལས་མཁན་དབང་བསྐུར་བས༔ ལོག་ལྟ་ཚར་གཅོད་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔
དེ་ནས་དུར་ཁྲོད་ཆས་བརྒྱད་ཐོགས་ལ༔ ཧཱུྃ༔ ཚོགས་བརྒྱད་འཁྲུལ་བའི་བདུད་བཅོམ་པ༔ ཡེ་ཤེས་ཆོ་འཕྲུལ་སྒྱུ་མའི་སྐུ༔ དཔའ་ཆས་བརྒྱད་ཀྱིས་དབང་བསྐུར་བས༔ དཀྱིལ་འཁོར་བརྒྱད་ཀྱི་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔
ཐོད་ཕྲེང་ཐོགས་ལ༔ ཧཱུྃ༔ རིག་སྟོང་གྲགས་སྟོང་ཧཱུྃ་གི་སྒྲའི༔
ཐབས་ཀྱིས་སྐྱེ་མེད་དོན་རྟོགས་ཕྱིར༔ དྲག་པོའི་ཕྲིན་ལས་དབང་བསྐུར་བས༔ ཡོངས་རྫོགས་དབང་བསྐུར་ཐོབ་པར་ཤོག༔ ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔ གཏོར་མ་ཐོགས་ལ༔ ཧཱུྃ༔ ངོ་མཚར་འདོད་ཡོན་རྨད་དུ་བྱུང་༔ ཀུན་འདུས་དངོས་གྲུབ་མཆོད་མཆོག་འདིས༔ སྐལ་ལྡན་བུ་ལ་དབང་བསྐུར་བས༔ ཡོངས་རྫོགས་གསང་འདུས་དབང་ཐོབ་ཤོག༔
ཨོྃ་མ་ཧཱ་གུ་རུ་ཀཱི་ལ་ཡ་ཌཱཀྐི་མུ་ཌ་ཨ་བྷི་ཥིཉྩ་ཧཱུྃ༔ ཞེས་རྩ་སྔགས་རྒྱས་པར་འདོན་ཏེ་དབང་བསྐུར༔ མཎྜལ་འབུལ༔ དཀྱིལ་འཁོར་སློབ་མ་སྣོད་ལྡན་ལ་བསྟིམ༔ མི་ལྡན་ན་རང་ལ་བསྡུ༔ སློབ་མས༔ གཙོ་བོས་ སོགས་བརྗོད༔ སློབ་བུར་སྙིང་རུས་སྒྲུབ་ཚུགས་ལྡན་ན་པོ་ཏི་དང་བཀའ་སྲུང་གཏད་པ་ནི༔ དཀྱིལ་འཁོར་གྱི་དབུས་སུ་བཀའ་སྲུང་གསུམ་གྱི་གཏོར་མ་དང་༔ གཏེར་བདག་དགེ་བསྙེན་གྱི་གཏོར་མ་མགོར་བཞག་ལ་བཀའ་བསྒོའོ༔
ཧཱུྃ༔ ལྷ་བདུད་བཙན་ཀླུ་དྲག་པོའི་ཚོགས༔ སྔོན་ཚེ་སྤ་གྲོ་མཆིམས་ཕུ་སོགས༔ དབེན་གནས་གཏེར་གྱི་སྲུང་མ་རྒྱུད༔ ཅི་ལྟར་བཀའ་བསྒོས་དམ་བཅས་བཞིན༔ དེང་ནས་སློབ་བུ་སྔགས་འཆང་འདིར༔ ལུས་དང་གྲིབ་མ་བཞིན་དུ་འགྲོགས༔ རིག་འཛིན་བཀའ་ཡི་སྲུང་མ་མཛོད༔ ཆོས་འདི་སྒྲུབ་ལ་བར་གཅོད་པའི༔ ལོག་ལྟ་བདུད་རིགས་ཚར་གཅོད་མཛོད༔
ཨོཾ་ཨ་དུ་ཙ་ན་བཛྲ་ས་མ་ཡ་ཙིཏྟ་ཨི་དནྟེ་ན་ར་ཀན༔ བཀའ་སྲུང་གི་བླ་རྡོ་བླ་འཁོར་འཆང༔ ཨེ་མ༔ བདག་འདྲ་པདྨ་འབྱུང་གནས་ཀྱི༔ དགོངས་པ་གཉིས་མེད་དོན་མཐོང་བསྟན༔ མ་འོངས་རྩོད་ལྡན་དུས་སྙིགས་སུ༔ བསྟན་པ་གཉིས་པའི་སྙིགས་མ་ལ༔ དམ་ཚིག་ཆུང་བས་དཀར་ཕྱོགས་འབྲོས༔ ལྷ་རྣམས་རི་རབ་ལོགས་ལ་གཟིགས༔ དེ་ཕྱིར་རྟེན་འབྲེལ་ཉམས་སྟོབས་ཀྱིས༔
ནག་པོ་བདུད་རིགས་བར་ཆད་སྡང་༔ བདུད་རིགས་འདུལ་བའི་གཉེན་པོ་ནི༔ ང་ཉིད་ཁྲོས་པའི་ཁྲོ་བོ་སྟེ༔ དྲག་པོ་ཀཱི་ལའི་ཟབ་ཆོས་འདི༔ པདྨ་བདག་གིས་ལེགས་པར་བཤད༔ མཚོ་རྒྱལ་ཁྱོད་ཀྱིས་ཡི་གེར་ཐོབ༔ རིན་ཆེན་གསང་བའི་གཏེར་དུ་སྦོས༔ དགེ་བསྙེན་བཞི་ལ་བཅོལ་དམ་གྱིས༔ ཡུལ་དང་ས་ཕྱོགས་གུད་དུ་སྦོས༔ གསང་རྒྱ་སྤུ་གྲི་མེ་འབར་འདི༔
ཧཱུྃ་ནག་དྲག་རྩལ་ཁྱོད་ཉིད་ལ༔ མ་འོངས་དུས་སུ་འཕྲོད་པར་ཤོག༔ ཅེས་གསུངས་སོ༔ སྤྲེལ་ཟླའི་དུས་ཆེན་དུ༔ སློབ་དཔོན་གྱིས་ཚོགས་ཀྱི་འཁོར་ལོ་རྒྱ་ཆེན་པོ་བསྐོར་བ་ལས༔ སྐྱེམས་འདྲེན་རྣམས་འདུ་ཞིང་ཡོད་པའི་དུས་གཅིག་ཏུ༔ འུར་སྒྲ་ཤིན་ཏུ་ཆེ་བ་ཞིག་བྱུང་བས༔ བདག་གིས་ཇི་ལྟར་ལགས་ཞུས་པས༔ འོ་སྐོལ་བོད་འབངས་རྣམས་ལས་ཁྱོད་ཀྱི་བོད་ལ་དུས་འཁྲུག་འབྱུང་གསུངས༔ ད་གདོད་གི་དུས་སུ་སྤྲེལ་མིན་པས༔
རང་ལོ་དེ་ཡིན་སྙམ༔ སླར་གཏེར་འབྱིན་གྱི་རང་ལོ་འདུག་སྟེ༔ དེ་ནི་ལོ་གཞུག་སྐབས་སུ་དུས་འཁྲུག་གི་རྟེན་འབྲེལ་ཅུང་གནོད་གསུངས༔ དེ་ནས་རྒྱ་གར་ནས་ཡིན་ཟེར་བའི་བུ་མོ་མོ་ལོ་ཉི་ཤུའི་སྐོར་ཡིན་འདྲ་བ་སྔོ་རིས་གཅིག་འདུག་སྟེ༔ སློབ་དཔོན་ལ་ཨ་རུ་ར་སྡེར་མ་གང་ཕུལ་ཏེ་འཇའ་ལུས་ཀྱི་ཆོས་སྐོར་གནོངས་ཞུས་སོང༔ སློབ་དཔོན་གྱིས་འདི་མཁའ་འགྲོ་མ་ཡིན་གསུངས༔ འོ་ན་མཁའ་འགྲོ་ལ་སླར་འཇའ་ལུས་འགྲུབ་པ་ཅི་ལགས་ཞུས་པས༔ འདི་ཤ་ཁྲག་ལ་བརྟེན་པས་དཀའ་བ་སྤྱོད་དགོས་གསུངས༔ འདིའི་མིང་ཅི་ལགས་ཞུས་པས༔ ཌཱཀྐི་དྷེ་ཝ་དྷ་ར་ཡིན་གསུངས༔
མཁའ་འགྲོ་མ་དེས་བདག་ལ་དགྱེས་ཚུལ་མཛད་ནས་ཨ་རུ་ར་རྡོག་པོ་གཅིག་བྱིན༔ ནམ་ཞིག་གི་དུས་སུ་ཁྱོད་ཀྱི་ཆོས་ཀྱི་གྲོགས་མོ་མཛད་གསུངས༔ ཧད་དེ་ལངས་ནས་ཕྱག་ཕུལ་བས༔ ཁོ་མོ་ལ་ཕྱག་འཚལ་མི་དགོས་གསུངས༔ རིག་འཛིན་གྱི་གྲལ་དུ་འཁོད་ཟིན་གསུངས༔ སློབ་དཔོན་གྱིས་བདག་ལ་རྟེན་འབྲེལ་བསྒྲིགས༔ རིག་མ་ཁྱད་དུ་འཕགས་མ་དྲག་མོས་ཕྲིན་ལས་བསྒྲུབ་གསུངས༔ དཔལ་གྱི་ཡེ་ཤེས་ཁྱོད་རྡོ་རྗེ་ལྟ་བུའི་ཏིང་ངེ་འཛིན་བརྙེས་པའི་སྨོན་པ་ཆེ་གསུངས༔ དགུ་རླུང་བསྒྲུབ་ན་ལམ་མྱུར་ཏེ་འཕྲལ་དུ་གེགས་སེལ་ལ་བརྩོན་དགོས་གསུངས༔ མཁའ་འགྲོ་མ་དེ་དང་བདག་གཉིས་སྐུ་བཞི་ལྷུན་གྲུབ་ཏུ་བྱིན་གྱིས་བརླབས་སོ༔
སློབ་དཔོན་གྱི་གསུངས་པར༔ བུད་མེད་ཀྱིས་ཐུགས་ཟག་བསོག་ན་འགྲོ་དོན་རྒྱུན་ཆད་ཉེན་ཆེ་གསུངས༔ འོ་ན་བུད་མེད་སྔགས་ཀྱི་གྲོགས་མོ་ལགས་སམ༔ ཞུས་པས༔ གསང་སྔགས་བཟླ་བའི་གྲོགས་ཡིན་ཀྱང་སྟོན་པའི་དགྲ་ཡིན་གསུངས༔ འོ་ན་མཁའ་འགྲོ་མ་བུད་མེད་དུ་མི་གཏོགས་སམ་ཞུས་པས༔ མཁའ་འགྲོ་བུད་མེད་ཡིན་ཀྱང་སྐྱོན་གྱིས་གོས་མ་མྱོང་༔ དེའི་ཕྱིར་མཁའ་འགྲོ་མ་ལ་སྐྱོན་དུ་བལྟ་མི་རུང་གསུངས༔ འོ་ན་གསང་སྔགས་ཀྱི་དབང་ཁྲིད་ཞུ་བའི་དུས་སུ་ཚོགས་རྫོགས་གང་ལགས་ཞུས་པས༔ བར་ཆད་སེལ་བའི་ཏིང་འཛིན་སྐྱོང་བ་ལེགས༔
འཕྲལ་གྱི་རྐྱེན་ངན་གཏོར་མ་དག་གིས་སེལ༔

དངོས་གྲུབ་ཐམས་ཅད་ཚོགས་ལས་འབྱུང་བ་ཡིན༔ བསོད་ནམས་ཚོགས་རྫོགས་མཎྜལ་དལ་གྱི་དོན༔ བྱིན་རླབས་འཇུག་པར་མོས་གུས་གསོལ་འདེབས་གྱིས༔ སྒྲིབ་གཉིས་སྦྱོང་བར་བསྐྱེད་རྫོགས་རྣམ་གཉིས་ཡིན༔ དམ་ཚིག་ཆག་ཉམས་སྐོང་བཤགས་སྒྲིབ་སྦྱང་འབུངས༔ ཁ་ཆོས་ལོ་མ་ཅན་དུ་མ་སོང་ན༔ ང་ཡི་ཟབ་ཆོས་ལེགས་བཀོད་བྲིས་པ་འདི༔ ད་ལྟའི་གཏེར་སྟོན་སྨོན་ལམ་འཛོམས་པ་ཡི༔ ཆོས་བདག་རྣམས་དང་དམ་ཆོས་འདི་འཕྲད་ཤོག༔ ས་མ་ཡ༔ རྒྱ་རྒྱ་རྒྱ༔
ཧཱུྃ་ནག་དྲག་པོ་རྩལ་གྱིས་གསེར་གླིང་ནས་གདན་དྲངས་པའོ། ཤོག་སེར་ནས་ཞལ་བཤུས་སོ།། །། དབང་འདིའི་མཇུག་གི་ཡིག་ཆུང་གི་མ་དཔེ་གསལ་པོ་མི་འདུག་ཀྱང་བསྐྱུར་ཡང་མ་རུང་ཚོད་དཔག་བྱས་ནས་བྲིས་པས་ཡིད་ཆེས་ཕེར་བ་མ་བྱུང་བས་བློ་མ་བདེ་མཆན།། །། ཅ༽ བླ་མ་ཟིལ་གནོན་རྩལ་ལས༔ ལུས་མེད་མཁའ་འགྲོའི་གསང་དབང་མཁའ་སྤྱོད་མྱུར་འགྲུབ་བཞུགས་སོ༔ གསང་དབང་མཆོག་ལ་ཡེ་ཤེས་གང་སྤྲུགས་པ༔ ལུས་མེད་མཁའ་འགྲོའི་ཆོས་སྐོར་ཟབ་ལམ་ནས༔ གསང་དབང་མཁའ་སྤྱོད་མྱུར་འགྲུབ་གདམས་པ་ནི༔ ས་མ་ཡ༔ རྒྱ་རྒྱ་རྒྱ༔
དང་པོ་བཀྲ་ཤིས་བྱིན་ཆགས་དབེན་གནས་ཡིད་དུ་འོང་བའི་སར་དཀྱིལ་འཁོར་གཞི་བསླངས་ཏེ་ཐྀག་གདབ་མཆོད་པ་ཚོགས་གཏོར་རྒྱས་པ་བཏང་ཞིང་ཆ་རྐྱེན་བསག་པ་ནི༔ གཟུངས་མ་མཚན་ལྡན་བཅུ་དྲུག་ཉེར་ལྔའི་བར༔ ལུས་མཚམས་དང་ཆེ་ཆུང་རན་པ་དམ་ཚིག་གཙང་མ་གསང་ཐུབ་ཅིང་ལུས་རྒྱས་ཤིང་བདེ་དྲོད་དང་ལྡན་པ༔ དང་པོ་དབང་གིས་རྒྱུད་སྨིན་པར་བྱིན་གྱིས་བརླབས༔ རྒྱུ་འབྲས་ཀྱི་ཆོས་བཤད་ཅིང་རྟེན་འབྲེལ་བརྟག༔ བར་དུ་ཁྲུས་བྱ་གོས་དཀར་གྱོན་ཞིང་བགེགས་བསྐྲད་ཏེ༔ བླ་མ་ལ་མཎྜལ་གྱི་ཚོམ་བུ་འབུལ༔ དེ་ནས་རྡོ་རྗེ་སློབ་དཔོན་གྱིས་སློབ་མ་ལ༔ ཉམས་ཚད་གསུམ་བཏབ་པའི་དམ་ལྡན་མིན་ན་བསྐུར་དུ་མི་རུང་༔ དམ་ལྡན་ལ་ཟབ་ལམ་བསྟན་པ་ནི༔
དང་པོ་བུམ་དབང་བྷནྡྷ་མེ་ལོང་རྡོ་རྗེ་གསང་སྔགས་རྫོགས་རྗེས༔ གཟུངས་མ་དེ་སློབ་བུ་རྣམས་ཀྱིས་བླ་མ་ལ་འབུལ་ཞིང་༔ ཀྱེ༔ གཞི་ལམ་གསང་སྔགས་དཀྱིལ་འཁོར་འདིར༔ མཚན་ཚང་ཤེས་རབ་རྒྱས་ཤིང་མཛེས༔ འབུལ་བཞེས་བདག་ལ་གནང་བར་སྩོལ༔ དེ་ནས་བྱིན་གྱིས་བརླབས་ནས༔ གནས་གསུམ་དུ་ཡིག་འབྲུ་དགོད༔ ལོངས་སྐུའི་རྒྱན་སྤྲས་ཏེ༔ དཀྱིལ་འཁོར་ནུབ་ནས་ཤར་དུ་གྱུ་ཞིང་༔
ཐབས་ཤེས་ཀྱི་དབང་རྟགས་ཕྱག་ཏུ་བཟུང་སྟེ༔ ངོ་སྤྲོད་དཀར་དམར་གྱི་བདུད་རྩིས་གནས་ལྔ་རུ་ཐིག་ལེ་བྱ༔ བདེ་སྤྱོད་གསལ་བཤད་དལ་བསྡུ་བཀྲ་ཤིས་བརྗོད༔ དམ་སྲུང་གསང་ལ་སྒྲུབ་ཅེས་པ༔ དང་པོ་བྱིན་གྱིས་བརླབ་པ་ནི༔ ཧཱུྃ༔ འོག་མིན་ཆོས་དབྱིངས་དཔལ་རི་སྤྲུལ་པའི་ཞིང་༔ པད་འབྱུང་རིག་འཛིན་གྲུབ་ཐོབ་རྒྱ་མཚོའི་ཚོགས༔ གནས་འདིར་གཤེགས་ཤིང་བྱིན་ཆེན་མྱུར་ཕོབ་ལ༔ གཟུངས་མ་ཡེ་ཤེས་མཁའ་འགྲོར་བྱིན་གྱིས་རློབས༔
ཧཱུྃ༔ ཕྱོགས་བཞི་ལྔ་ལྡན་དག་པའི་མཁའ་དབྱིངས་ནས༔ ཡེ་ཤེས་ཌཱཀྐིའི་སྤྲུལ་པ་བྱེ་བ་འབུམ༔ གནས་འདིར་གཤེགས་ཤིང་བྱིན་ཆེན་མྱུར་ཕོབ་ལ༔ གཟུངས་མ་ཡེ་ཤེས་ཌཱཀྐིར་བྱིན་གྱིས་རློབས༔ རྟེན་འབྲེལ་དབང་གི་རྩ་རླུང་བྱིན་གྱིས་རློབས༔ ཨོྃ་བཛྲ་ཨ་བེ་ཤ་ཡ་ཌཱཀྐི་ནཱི་མུ་ཊ་རཱ་ག་ཡ་ཕ་ལ་ཛ་ཛཿ དེ་ནས་རྡོ་རྗེ་སློབ་དཔོན་གྱིས་དབང་གི་ཆུ་བོ་བཞིན་ཕབ་ཅིང་བྷནྡྷའི་ནང་དུ་བསྐྱིལ༔ དེ་ནས་སློབ་བུ་རྣམས་ཀྱིས་མཎྜལ་ཕུལ་ཞིང་༔ རྡོ་རྗེ་སློབ་དཔོན་གྱིས་གཟུངས་མའི་ཕྱག་གཡོན་ནས་བཟུང་སྟེ་བསྟོད་པ༔
ཧཱུྃ༔ དབྱིངས་ཕྱུག་གསང་བ་ནམ་མཁའི་མཛོད༔ ལམ་བསྒྱུར་རྡོ་རྗེ་སྒེག་པ་མོ༔ ཡིད་ཆགས་མཛེས་འཛུམ་གར་རྩེད་ཅན༔ གསང་བ་བདེ་སྟོང་རིག་མར་བསྟོད༔ དེ་ནས་སློབ་བུས་ཡིས༔ བུམ་ཆུས་བྱིན་གྱིས་བརླབ༔ ཀྱེ༔ རྡོ་རྗེ་དཔའ་བོ་ཐབས་བསྐུལ་ཕྱིར༔ གསང་བ་དབྱིངས་ཉིད་རིག་མའི་མཆོག༔
རྡོ་རྗེ་གསང་བའི་གྲོལ་ལམ་འདི༔ སྐལ་ལྡན་བདག་ལ་གནང་བར་སྩོལ༔ སློབ་དཔོན་གྱིས༔ ཧོཿ འདི་ནི་ཕོ་ཉ་བདེ་སྟོང་ལམ༔ ཟུང་འཇུག་ཡེ་ཤེས་ལྔ་དང་ལྡན༔ རྟག་ཏུ་མཁའ་འགྲོ་མཆོད་ནུས་སམ༔ དེ་ལྟར་ཁས་ལོངས་དབང་མཆོག་སྩལ༔ སློབ་མས༔ ཀྱེ༔
ཤེས་རབ་བདེན་ནམ་གྲུབ་པ་ཡི༔ ཐབས་ལྡན་བདག་ལ་གནང་བར་སྩོལ༔ རྟག་ཏུ་མཁའ་འགྲོར་བཀུར་ཞིང་མཆོད༔ དམ་བསྲུང་བཛྲ་ས་མ་ཡ༔ དེ་ནས་སློབ་དཔོན་གྱིས་མནའ་ཆུ་སྦྱིན་ཅིང་སྐུའི་དབང་བསྐུར་བ་ནི༔ གཟུངས་མའི་ཞབས་སློབ་མའི་སྤྱི་བོར་བཞག་ལ༔ ཧཱུྃ༔ གཟུགས་སྐུ་སྣང་སྟོང་བསྐྱེད་རིམ་ལམ༔ སྤྲུལ་པའི་འགྲོ་དོན་ཡིད་སྣང་ངོར༔ རྡོ་རྗེ་ཐུགས་ཀྱི་ཡིད་དགའ་མོས༔
དབང་བསྐུར་རྩ་ཁམས་ལྷ་རུ་བསྒོམ༔ ཨོྃ་བཛྲ་པདྨ་རཱ་ག་གནོཤྱ་ཨ་བྷི་ཥིཉྩ་ཧཱུྃ༔ དེ་ནས་རྒྱ་རྟགས་བསྟན་ཏེ༔ ཧོཿ ཐབས་ཤེས་གསང་སྔགས་གཉིས་མེད་ལམ༔ རྟག་ཏུ་བརྡ་སྐད་སྒྲ་བསྒྱུར་སམ༔ དེ་ལྟར་ཁས་ལོངས་དབང་མཆོག་སྦྱིན༔ དམ་མེད་རྣམས་ལ་བསྟན་མི་བྱ༔ སློབ་མས༔ ཀྱེ༔
གྲོལ་ལམ་ཟུང་གི་བརྡ་འདི་ལ༔ གསང་སྔགས་རྣལ་འབྱོར་ཅིས་མི་དད༔ བཟླས་སྒྲུབ་སྐོང་བཤགས་དམ་མི་འགལ༔ བདེ་བའི་དམ་ཚིག་ས་མ་ཡ༔ ཞེས་མནའ་ཆུ་སྦྱིན་ཅིང་རིག་མས་ཕྱག་མཚན༔ སློབ་མའི་གནས་ལྔར་བཞག་སྟེ༔ ཧཱུྃ༔ རྡོ་རྗེ་པདྨ་རྟགས་ཀྱི་རྒྱ༔ ཨཱཿདམ་ཚིག་རྫས་མཆོག་རབ་བསྐུལ་ཕྱིར༔ ཁྱོད་ཀྱི་གནས་ལྔར་བཞག་པ་ཡིས༔
རྟེན་འབྲེལ་འཁོར་ལོས་དབང་བསྒྱུར་ཤོག༔ རྩ་སྔགས་བཟླས་ལ༔ དེ་ནས་རིག་མས༔ སློབ་བུའི་གནས་གསུམ་དུ་ཐིག་ལེ་བྱ་ཞིང་དབང་བསྐུར༔ ཧོཿ གསང་སྔགས་ཕོ་ཉ་མྱུར་ལམ་གྱིས༔ བྷ་ག་ཀུན་བཟང་དཀྱིལ་འཁོར་འདིར༔ དམ་སྲུང་རྟག་ཏུ་མཆོད་ནུས་སམ༔ དེ་ལྟར་ཁས་ལོངས་དཀྱིལ་འཁོར་བསྟན༔ སློབ་མས༔
ཀྱེ༔ སྐུ་ཡི་ཡོན་ཏན་རབས་རྫོགས་པའི༔ བདེ་ཆེན་རིགས་ཀྱི་མཁའ་འགྲོ་མ༔ སྣོད་ལྡན་རྗེས་སུ་འཇུག་ཕྱིར་དུ༔ སྐལ་ལྡན་ཡིད་སྤྲོ་རྟག་ཏུ་མཆོད༔ མནའ་ཆུ་སྦྱིན༔ བྷ་ག་ཕྱེ་ཞིང་ངོ་སྤྲོད་ནི༔ ཧཱུྃ༔ དབྱིངས་ཕྱུག་བདག་མོའི་བྷ་ག་འདི༔ སྔོན་ཚེ་སངས་རྒྱས་བྱོན་པའི་ཤུལ༔
ཀུན་ལྡན་སྐྱོན་བྲལ་པདྨའི་མཁའ༔ རང་བྱུང་བདུད་རྩི་འབབ་པའི་གནས༔ རྩ་རླུང་ཡེ་ཤེས་རྩལ་རྫོགས་ཤོག༔ དེ་ནས་སློབ་བུ་པདྨའི་ཟེའུ་འབྲུ་བདུད་རྩིར་བསམས་ཤིང་༔ བྷ་ག་ལ་འོ་བྱ༔ དེ་ནས་སློབ་དཔོན་གྱིས་རིག་མའི་ཕྱག་སློབ་བུ་ལ་གཏད་ཅིང་ངོ་སྤྲད་པ་ནི༔ ཧཱུྃ༔ ཀ་དག་རང་བྱུང་རིག་པ་མེ༔ བཅུ་དྲུག་ཡོན་ཏན་མཛེས་ལྡན་འདི༔ ཁྱོད་ཀྱིས་འདི་རོལ་ཚུལ་བཞིན་སྤྱོད༔
ཀུན་འབྱུང་ཡེ་ཤེས་ལྷག་གེ་བར༔ བདེ་བ་ངོས་ཟུངས་དབྱིངས་ལ་ཞོག༔ ཅེས་རོལ་ཞིང་བདེ་བཞི་ངོས་བཟུང་༔ ཐིག་ལེ་རྣམས་མཆོད་པའི་ཚུལ་གྱིས་འབུལ༔ དེ་ནས་སློབ་དཔོན་གྱིས༔ ཧོཿ ཟབ་ལམ་གསང་རྒྱུད་ལ་ཞུགས་ནས༔ མཁའ་འགྲོའི་སྐུ་ཡི་དམ་ཚིག་ཏུ༔ བུད་མེད་སྨད་པས་འཛིན་མི་བྱ༔ མཁའ་འགྲོའི་གསུང་གི་དམ་ཚིག་ཏུ༔
བུད་མེད་སྨད་པ་བཤད་མི་བྱ༔ མཁའ་འགྲོའི་ཐུགས་ཀྱི་དམ་ཚིག་ཏུ༔ བུད་མེད་ལོག་ལྟ་བཟུང་མི་བྱ༔ མཁའ་འགྲོའི་ཡོན་ཏན་དམ་ཚིག་ཏུ༔ བུད་མེད་ཐབས་ཀྱིས་སྨད་མི་བྱ༔ མཁའ་འགྲོའི་ཕྲིན་ལས་དམ་ཚིག་ཏུ༔ བུད་མེད་ཤེས་རབ་སྤང་མི་བྱ༔ དབྱིངས་ཕྱུག་སྐོང་བཤགས་ཚོགས་གཏོར་བརྩོན༔ ཟུང་འཇུག་གྲོལ་ལམ་བརྩོན་པ་དང་༔ ནམ་ཡང་མཁའ་འགྲོ་བརྟེན་པར་བྱ༔
ལུས་མེད་ཡེ་ཤེས་མཁའ་འགྲོ་ཡི༔ ཟབ་ལམ་བུ་ཡིས་མཆོག་ཐོབ་ཤོག༔ རྩ་སྔགས་བརྗོད་ཅིང་༔ རྡོ་རྗེ་པདྨ་རྒྱས་བཏབ་སྟེ༔ གཙོ་བོས་ཇི་ལྟར་བཀའ་བསྩལ་པ? མཎྜལ་གསེར་སོགས་རིན་ཆེན་འབུལ༔ བསྔོ་སྨོན་གྱིས་རྒྱས་གདབ༔ མེ་ཏོག་འཐོར༔ ཨེ་མ་ལུས་མེད་ཆོས་སྐོར་འདི༔ གཟུགས་སྐུ་མི་མོ་མཚོ་རྒྱལ་ངས༔ ཕྱི་རབས་རྗེས་འཇུག་གསང་སྔགས་ཀྱི༔
ཟབ་ལམ་མཁའ་འགྲོའི་བརྡ་བསྒྱུར་འདི༔ ཉོན་མོངས་ཡེ་ཤེས་བསྐྱེད་པ་ཡི༔ བདེན་གཉིས་ཐུགས་ཕྲད་བྱང་ཆུབ་ཀྱི༔ སྙིང་ཁྲག་མཁའ་སྤྱོད་མྱུར་འགྲུབ་བཞག༔ མ་འོངས་སུམ་ཅུའི་ཡང་མཐའ་ལ༔ ཐུགས་ཀྱི་སྲས་དང་འཕྲད་པར་ཤོག༔ གནུབས་ལོའི་ཐུགས་སྤྲུལ་ཁྱི་ལོ་བས༔ དམ་ཆོས་སྤེལ་བའི་ལམ་འབྱུང་ངོ་༔ ཀརྨ་ལས་འབྲེལ་ཧཱུྃ་གིས་གསེར་གླིང་ནས་གདན་དྲངས་ཤིང་ཇོ་བོ་རྒ་རྒྱལ་རིན་ཆེན་སྤུངས་པའི་འོད་གསལ་རྡོ་རྗེའི་ཕུག་ཏུ་ཤོག་སེར་ནས་ཕབ་པའོ།། །། ཆ༽
༈ བླ་མ་སྣང་སྲིད་ཟིལ་གནོན་ལས༔ གསོལ་འདེབས་ཐུགས་རྗེའི་སྤྲིན་ཕུང་བཞུགས་སོ༔ ཨེ་མ་ཧོཿ ཆོས་སྐུ་ཀུན་ཏུ་བཟང་པོ་ལ༔ གསོལ་བ་འདེབས་སོ་བྱིན་གྱིས་རློབས༔ ཀ་དག་གནས་ལུགས་རྟོགས་པར་ཤོག༔ སྟོན་པ་རྡོ་རྗེ་སེམས་དཔའ་ལ༔ གསོལ་བ་འདེབས་སོ་བྱིན་གྱིས་རློབས༔ སྣང་སྟོང་འོད་སྐུར་གྲོལ་བར་ཤོག༔ སྤྲུལ་སྐུ་དགའ་རབ་རྡོ་རྗེ་ལ༔
གསོལ་བ་འདེབས་སོ་བྱིན་གྱིས་རློབས༔ གཟུགས་སྐུས་འགྲོ་དོན་ནུས་པར་ཤོག༔ སློབ་དཔོན་འཇམ་དཔལ་བཤེས་གཉེན་ལ༔ གསོལ་བ་འདེབས་སོ་བྱིན་གྱིས་རློབས༔ ཤེས་རབ་རང་རྩལ་མངོན་པར་ཤོག༔ གུ་རུ་ཤྲཱི་སིངྷ་ལ༔ གསོལ་བ་འདེབས་སོ་བྱིན་གྱིས་རློབས༔ སྤངས་རྟོགས་ཕུན་སུམ་ཚོགས་པར་ཤོག༔ རིག་འཛིན་པདྨ་འབྱུང་གནས་ལ༔ གསོལ་བ་འདེབས་སོ་བྱིན་གྱིས་རློབས༔
འཆི་མེད་འཇའ་ལུས་འགྲུབ་པར་ཤོག༔ མཁའ་འགྲོ་ཡེ་ཤེས་མཚོ་རྒྱལ་ལ༔ གསོལ་བ་འདེབས་སོ་བྱིན་གྱིས་རློབས༔ རླུང་སེམས་རང་དབང་ཐོབ་པར་ཤོག༔ གནུབས་སྟོན་སངས་རྒྱས་ཡེ་ཤེས་ལ༔ གསོལ་བ་འདེབས་སོ་བྱིན་གྱིས་རློབས༔ ཚེ་དང་སྒྲུབ་པ་མཉམ་པར་ཤོག༔ ཆོས་རྒྱལ་རྩ་གསུམ་གླིང་པ་ལ༔ གསོལ་བ་འདེབས་སོ་བྱིན་གྱིས་རློབས༔ འཁོར་འདས་རང་དབང་འདུས་པར་ཤོག༔
ཡང་སྤྲུལ་བརྒྱུད་འཛིན་སྐྱེས་ཆེན་ལ༔ གསོལ་བ་འདེབས་སོ་བྱིན་གྱིས་རློབས༔ སྨིན་གྲོལ་འགྲོ་དོན་ནུས་པར་ཤོག༔ དྲིན་ཆེན་བླ་མ་ཀུན་འདུས་ལ༔ གསོལ་བ་འདེབས་སོ་བྱིན་གྱིས་རློབས༔ བདག་གཞན་དོན་གཉིས་འགྲུབ་པར་ཤོག༔ བརྒྱུད་པའི་བྱིན་རླབས་ཐུགས་རྗེ་ཅན༔ འོད་གསལ་ཨ་ཏི་རྫོགས་ཆེན་ལ༔ གསོལ་བ་འདེབས་སོ་བྱིན་གྱིས་རློབས༔ སྟོང་ཉིད་ཆོས་སྐུའི་དོན་རྟོགས་ཤོག༔
རྒྱལ་བ་ཀུན་དང་མི་འབྲལ་ཞིང་༔ རྟག་ཏུ་ཆོས་ལ་སྤྱོད་པར་ཤོག༔ སྐུ་གསུམ་རྡོ་རྗེའི་དོན་རྟོགས་ནས༔ ཕྱིར་མི་ལྡོག་པའི་ས་ཐོབ་ཤོག༔ དགེ་འདིས་མ་གྱུར་འགྲོ་བ་ཀུན༔ ཚོགས་གཉིས་འབྲས་བུ་སྨིན་གྱུར་ཅིག༔ ཅེས་བླ་མ་སྣང་སྲིད་ཟིལ་གནོན་ཀྱི་ལུས་མེད་མཁའ་འགྲོའི་ཆོས་སྐོར་གཅོད་ཡུལ་སྣང་བ་ལམ་འཁྱེར་གྱི་ཆ་རྐྱེན་དུ་དད་ལྡན་པདྨ་བཛྲ་དང་དབང་འཛོམས་ཀྱིས་བསྐུལ་ངོར། ཁོ་བོ་གནམ་ལྕགས་རྡོ་རྗེས་ཤོག་སེར་ལས་བཤུས་སོ།། །། ཇ༽ ༈ ཨོ་རྒྱན་རིན་པོ་ཆེའི་གསོལ་འདེབས་བར་ཆད་ཀུན་སེལ་ཞེས་བྱ་བ་བཞུགས་སོ༔
ཨོྃ་ཨཱཿཧཱུྃ༔ སྤྱི་གཙུག་ཉི་ཟླ་པདྨའི་གདན་སྟེང་དུ༔ འཇའ་འོད་མཁའ་དབྱིངས་རྣམ་དག་གྲུབ་པའི་དབུས༔ གཏན་གྱི་སྐྱབས་མགོན་རྗེ་བཙུན་ཨོ་རྒྱན་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ དུས་ངན་སྐྱེ་འཆིའི་དྲག་གཅོད་སྡུག་བསྔལ་ལ༔ སྨན་པའི་རྒྱལ་པོ་མཛོད་ཅིག་ཨོ་རྒྱན་རྗེ༔ ལས་དབང་སྔོན་གྱི་རྐྱེན་གྱུར་སྡུག་བསྔལ་ན༔ སྐྱོབ་པའི་དེད་དཔོན་མཛོད་ཅིག་ཨོ་རྒྱན་རྗེ༔ བསོད་ནམས་ལས་འབྲས་ཆུང་བའི་སྐལ་མེད་ལ༔
ལོངས་སྤྱོད་དཔལ་འབྱོར་རྒྱས་ཤིག་ཨོ་རྒྱན་རྗེ༔ ཡ་ང་སྐྱི་གཡའ་བར་དོའི་ལམ་འཕྲང་ལས༔ སྒྲོལ་བའི་དེད་དཔོན་མཛོད་ཅིག་ཨོ་རྒྱན་རྗེ༔ ཐར་མེད་ལས་ཀྱི་དམྱལ་བའི་བཙོན་དོང་ལས༔ འདྲེན་པའི་དེད་དཔོན་མཛོད་ཅིག་ཨོ་རྒྱན་རྗེ༔ ཚེ་ལ་ལོང་མེད་སྐྱེ་འཆིར་དགྲ་སྡང་ན༔ ལོག་ལྟ་རྐྱེན་དབང་མ་གཏོང་ཨོ་རྒྱན་རྗེ༔ ཡམས་ནད་འགོ་བའི་སྡུག་བསྔལ་དར་བའི་ཚེ༔ སྲུང་སྐྱོབ་ནད་ཡམས་ཟློག་ཅིག་ཨོ་རྒྱན་རྗེ༔ སྐལ་མེད་བོད་ཀྱི་རྗེ་འབངས་སྡུག་བསྔལ་ན༔
མཐའ་དམག་གཡུལ་འཁྲུག་ཟློག་ཅིག་ཨོ་རྒྱན་རྗེ༔ གློ་བུར་འཁྲུག་རྩོད་ཡུལ་གྱི་འཕོ་འགྱུར་རྣམས༔ མྱུར་དུ་ཞི་བར་མཛོད་ཅིག་ཨོ་རྒྱན་རྗེ༔ ནམ་ཡང་འཁྲུལ་ཞིང་འཁོར་བར་འཁྱམས་པའི་ཚེ༔ བྱང་ཆུབ་ལམ་སྣ་སྟོན་ཅིག་ཨོ་རྒྱན་རྗེ༔ བདག་གིས་རྩེ་གཅིག་གསོལ་བ་དྲག་ཏུ་འདེབས༔ ཐུགས་རྗེ་མ་ཆུང་ཨོ་རྒྱན་སྤྲུལ་པའི་སྐུ༔ བྱིན་གྱིས་རློབས་ཤིག་གུ་རུ་རིན་པོ་ཆེ༔ སྐྱབས་མེད་བོད་ཀྱི་སེམས་ཅན་རྗེ་འབངས་ལ༔ མཆོག་ཐུན་དངོས་གྲུབ་མྱུར་བ་ཉིད་སྩོལ་ཤོག༔
ཅེས་གསུངས༔ དེ་དང་འབྲེལ་བར་འགོ་བའི་རིམས་ཡམས་ཀྱི་ནད་སྲུང་བའི་སྔགས་ནི༔ ཨོྃ་ན་ག་ཤ་ལ༔ དུ་ཤ་ལ་ཏྲི་ཛ་ལ་ཁ་ཐཾ༔ འགོ་བའི་རྒྱ་ནད་གཟེར་ཐུང་གིས་མི་ཚུགས་པར་སྲུངས་ཤིག་གི་ཏྲ་བཛྲ་རཀྵ་རཀྵ་ཡེ་སྭཱ་ཧཱ༔ ནངས་སྔ་མོར་སྣར་དུད་པ་མ་སོང་གོང་དུ་བརྒྱ་རྩ་རེ་བཟླས་ནས་སྣ་བུག་རུ་ཕུ་བྱས་ན་འགོ་ནད་ཐམས་ཅད་ཀྱིས་མི་ཚུགས་སོ༔ རིག་འཛིན་ལོ་ཧ་བཛྲ་གྱིས་གསེར་གླིང་ནས་གདན་དྲངས་པའོ།། །། ཉ༽ ༈ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ དཀར་གཏོར་སྣང་སྲིད་འདོད་ཡོན་བཞུགས་སོ༔
དཀར་གཏོར་ཆབ་ཀྱི་བྲན་ལ་རིན་ཆེན་སྣོད་དུ་གསེར་སྐྱེམས་བཤམས༔ རང་ཉིད་ཡི་དམ་ཏིང་འཛིན་གྱིས༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄༔ ཀྱིས་བསང༌། ཨོཾ་སྭ་བྷཱ་ཝ ས་སྦྱང་༔ སྟོང་པའི་ངང་ལས་བྷྲཱུྃ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱཿཧཱུྃ༔ འོད་དུ་ཞུ་བ་ལས་གཏོར་མ་འདོད་རྒུའི་ལོངས་སྤྱོད་ཕུན་སུམ་ཚོགས་པ་ཀུན་ཏུ་ཟད་མི་ཤེས་པ་ནམ་མཁའི་མཛོད་དུ་གྱུར༔ ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ཧི་མ་ག་ག་ན་ཁཾ་སྭཱ་ཧཱ༔ ལན་གསུམ་གྱིས་བྱིན་གྱིས་བརླབ༔ ཧཱུྃ༔
སངས་རྒྱས་ཆོས་དང་དགེ་འདུན་རྐང་གཉིས་གཙོ༔ བདེན་གཉིས་དཀོན་མཆོག་རྩ་གསུམ་བཀའ་ལ་ཉོན༔ གླིང་བཞིར་མི་གནས་རྒྱ་མཚོར་མི་འཐུང་མེད༔ སྲོག་ལ་མི་འཛེམ་ལུས་ལ་མི་འཕང་མེད༔ ཁྲིམས་ལ་མི་འཇིགས་བདེན་པས་མི་དོར་མེད༔ ལྷ་སྲིན་སྡེ་བརྒྱད་འབྱུང་པོས་བཀའ་ལ་ཉོན༔ བཟང་ངན་ལས་བྱེད་ཕྲིན་ལས་བཅོལ་བའི་ཕྱིར༔ འདོད་ཡོན་ལྔ་ལྡན་རིན་ཆེན་གསེར་སྐྱེམས་འབུལ༔ ཧཱུྃ༔ སློབ་དཔོན་པད་འབྱུང་བཀའ་དང་དམ་གནས་པའི༔
དཔལ་མགོན་བདུན་ཅུ་ཕྱི་ནང་སྡེ་བརྒྱད་དང་༔ སྡེ་དཔོན་སུམ་ཅུ་ཡང་འཁོར་སྤྲུལ་པ་འབུམ༔ སྔགས་བདག་བཅོ་བརྒྱད་བཀའ་ཡི་ལས་མཁན་བཅས༔ ཡུལ་གྱི་ཞིང་སྐྱོང་གནས་ཀྱི་མཁའ་འགྲོ་དང་༔ ལྷ་བརྒྱད་ཀླུ་བརྒྱད་གཟའ་བརྒྱད་རྒྱུ་སྐར་བརྒྱད༔ དབང་ཕྱུག་བརྒྱད་དང་ཕྱོགས་སྐྱོང་ཡང་འཁོར་བཅས༔ སྐྱེས་ལྷ་ཡུལ་ལྷ་དགྲ་ལྷ་ཟོ་དོར་དང་༔ ཁྱད་པར་བཀའ་སྲུང་གཏེར་སྲུང་དྲག་རྩལ་ཅན༔ ཡུལ་རྀས་གཞི་བདག་དབེན་གནས་སྐྱོང་བའི་ལྷ༔ འདིར་གཤེགས་གསེར་སྐྱེམས་ཕུད་དང་གཏོར་མ་འབུལ༔
ཞི་རྒྱས་དབང་དྲག་ཕྲིན་ལས་གང་བཅོལ་ཡང་༔ ཀོ་ལོང་རུ་ང་ཕྲག་དོག་མ་མཛད་པར༔ བདག་གི་བསམ་པ་སྒྲུབས་ལ་རེ་བ་སྐོངས༔ དམག་ཇག་འཁྲུག་རྩོད་ནད་ཡམས་ཞི་བ་དང་༔ ཟབ་ཆོས་བསྟན་པ་རྒྱས་པའི་མཐུན་རྐྱེན་གྲོགས༔ ཡར་ངོའི་ཟླ་ལྟར་འཕེལ་ཞིང་རྒྱས་པ་ཡིས༔ སློབ་དཔོན་པདྨའི་བཀའ་ལས་མ་འདའ་བར༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཅེས་ཕྱོགས་གཙང་སར་འབུལ་ཞིང་ཕྲིན་ལས་བཅོལ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་ལྕགས་ཕག་ལོའི་ཧོར་ཟླ་གསུམ་པའི་ཚེས་བཅོ་ལྔའི་ཉིན་ཕྱེད་ལ་མི་ཁྲོམ་སུམ་ཅུའི་འཁོར་དང་བཅས་ཏེ་གསེར་བྲག་བྱ་སྐྱིབས་ནས་གདན་དྲངས་པའོ།། །། ཏ༽ ༈ གུ་རུ་པདྨ་སྣང་སྲིད་ཟིལ་གནོན་གྱི༔ ལས་བྱང་ཡེ་ཤེས་ཀུན་ཁྱབ་བཞུགས་པའི་དབུ་ཕྱོགས་ལགས་སོ༔ འོད་གསལ་རྡོ་རྗེ་ཏིང་འཛིན་བརྡ་བཞི་ལས༔ གྲུབ་པའི་དབང་ཕྱུག་པདྨ་ཐོད་ཕྲེང་ངས༔
ཤེས་རབ་རྗེ་འབངས་སྐལ་ལྡན་བློ་གྲོས་ཅན༔ སྙིང་སྟོབས་ལྡན་པའི་ཤེས་རབ་བུ་ཡི་དོན༔ དགོངས་བརྡ་རྒྱ་མཚོ་གསང་བའི་སྙིང་བྱང་བསྟན༔ སྨོན་ལམ་ལྡན་པའི་ཡེ་ཤེས་མཚོ་རྒྱལ་གྱིས༔ བརྡ་བཞི་བསྒྱུར་ལ་རིན་ཆེན་གཏེར་དུ་སྦོས༔ དགེ་བསྙེན་སྡེ་བཞི་ཕྱི་ཡུལ་སྲུང་མར་བཅོལ༔ གཏེར་བདག་གནོད་སྦྱིན་ཤན་པ་རྡོ་རྗེ་རྒྱལ༔ བཀའ་སྲུང་དབང་གི་ལྷ་མོའི་ཙིཏྟ་རྒྱ༔ ཤེས་རབ་བློ་ལྡན་ཧཱུྃ་དང་ཆོས་བདག་ལ༔ སྤྲོད་ཅིག་དྲེགས་ལྡན་ཆོས་སྐྱོང་མིང་སྲིང་གསུམ༔
སྐལ་མེད་ལོག་ལྟ་བདུད་རིགས་དབང་པོ་སྣུབས༔ དང་པོ་སྔོན་འགྲོ་དངོས་གཞི་རྗེས་གསུམ་གྱི༔ དབེན་རི་བཀྲ་ཤིས་རྒྱལ་བས་བྱིན་བརླབས་པའི༔ དགྲ་ཇག་ཆོམ་དང་རྣམ་གཡེང་མེད་གནས་སུ༔ དཀྱིལ་འཁོར་བྱིན་རླབས་རིག་མ་མཚན་ལྡན་གྱི༔ སྒྲུབ་པའི་གྲོགས་བཙལ་ཉམས་དང་གྲིབ་སེལ་ཞིང་༔ མཆོད་པ་ཕྱི་ནང་ཉེར་རྫས་ཚང་བར་བཤམས༔ རང་ཉིད་ལྷོ་ནུབ་ཁ་བལྟས་པད་འབྱུང་བསྒོམ༔ དང་པོ་དངོས་གཞི་རྗེས་ཀྱི་རིམ་པ་ལ༔ དང་པོ་སྐྱབས་ཡུལ་ནི༔
ན་མོཿ འདས་དང་མ་བྱོན་དུས་གསུམ་གྱི༔ སངས་རྒྱས་ཆོས་དང་ཚོགས་མཆོག་ལ༔ སྒོ་གསུམ་བག་ཆགས་སྦྱང་བྱའི་ཕྱིར༔ མི་འབྲལ་རྩེ་གཅིག་སྐྱབས་སུ་མཆི༔ གཉིས་པ་སེམས་བསྐྱེད་ནི༔ ཧོཿ སྲིད་ཞིའི་མ་གྱུར་འགྲོ་ཀུན་ཚོགས༔ བདེ་དགའ་རྒྱ་མཚོའི་མཆོག་རེག་ཅིང་༔ ཉོན་མོངས་ཆུ་སྲིན་ལས་བསྒྲལ་ཕྱིར༔
མཐའ་ཡས་དེ་བཞིན་སེམས་བསྐྱེད་དོ༔ གསུམ་པ་འཁོར་གསུམ་ཡོངས་དག་ནི༔ ཧོཿ ཕྱི་ནང་དགེ་རྩ་དཔག་ཡས་ལས་བྱུང་བའི༔ ཀུན་ཏུ་འོད་ཀྱི་རིག་པ་རྡོ་རྗེ་ཆོས༔ བླ་མེད་བྱང་ཆུབ་མ་ནོར་ཅི་མཆིས་པ༔ འཁོར་འདས་དམ་ཆོས་དགེ་བ་ཡོངས་ལ་བསྔོ༔ བཞི་པ་བགེགས་གཏོར་ཆུ་གཙང་གིས་བྲན་ཅིང་བྱིན་རླབས་བྱ༔ ཧཱུྃ༔ བདག་ཉིད་བདུད་འདུལ་ཁྲོ་རྒྱལ་གྱི༔
ཐུགས་ལས་འགུགས་པའི་ས་བོན་འཕྲོས༔ སྟེང་འོག་ཕྱོགས་མཚམས་བགེགས་རྣམས་ཁུག༔ མཆོད་སྦྱིན་གཏོར་མས་ཚིམ་ཞིང་དེངས༔ གལ་ཏེ་འཚེ་ཞིང་སྡང་སེམས་ན༔ ཀཱི་ལ་ཁྲོ་ཚོགས་མེ་འོད་འཁྲུགས༔ རྡོར་མཚོན་ཆར་འབེབས་བགེགས་དཔུང་འཇོམས༔ དེ་བས་རང་རང་གནས་སུ་དེངས༔ ཨོཾ་མ་ཧཱ་གུ་རུ་ཀཱི་ལ་ཡ་བཾ་ཌཱཀྐི་ནཱི་གནོད་བྱེད་ཨུ་ཙ་ཏ་ཡ་ཕཊ྄ཿ ལྔ་པ་སྲུང་འཁོར་ནི། ཧཱུྃ་ཧཱུྃ་ཧཱུྃ༔
སྟེང་འོག་ཕྱོགས་བཅུ་ཁྲོ་བོའི་གུར༔ མེ་དཔུང་རབ་འབར་བགེགས་མཚམས་ཆོད༔ རྡོ་རྭ་མེ་རི་ཕྱི་ནང་གུར༔ མི་ཤིགས་སྲ་བརྟན་རྭ་བས་བསྐོར༔ ཨོཾ་བཛྲ་ཙཀྲ་རཾ་ཁཌྒ་རཀྵ་རཀྵ་ཧྃའུ་ཕཊ྄ཿ དྲུག་པ་བརྡ་སྒོ་དབྱེ་བ་ནི། ཧཱུྃ༔ སྣང་སྲིད་པད་འབྱུང་ཟིལ་གནོན་ལྷ༔ དེའི་དོན་རིག་པས་བརྡ་སྒོ་ཕྱེས༔ ཀུན་ནས་རང་བྱུང་ལ་ཕྱག་འཚལ༔
དམ་ཚིག་མི་འབྲལ་སྲོག་ལྟར་བསྒྲུབ༔ བྷྲཱུྃ་པྲ་ཏི་ཛ་ཧོ་བཛྲ་ཙིཏྟ་ཧཱུྃ༔ བདུན་པ་བྱིན་འབེབས་པ་ནི། ཧཱུྃ༔ པད་འབྱུང་རིག་འཛིན་མཁའ་འགྲོའི་ཚོགས༔ དགོངས་པ་ཆོས་དབྱིངས་ཀློང་ནས་བཞེངས༔ སྒྲུབ་མཆོག་གསང་བའི་དཀྱིལ་འཁོར་ལ༔ དབང་བསྐུར་བྱིན་ཕོབ་དངོས་གྲུབ་སྩོལ༔ ཨོཾ་མ་ཧཱ་གུ་རུ་བཾ་ཌཱཀྐི་ཧ་རི་ནི་ས་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ བརྒྱད་པ་མཆོད་པ་བྱིན་གྱིས་བརླབ་པ་ནི།
ཧཱུྃ༔ བླ་མེད་ཀུན་བཟང་མཆོད་པའི་རྫས༔ ཕྱི་ནང་ཉེར་སྤྱོད་སྨན་རཀ་དང་༔ དཀར་དམར་བདེ་ཆེན་རྒྱུ་བྱུང་ནས༔ བྷནྡྷར་བསྐྱིལ་ཞིང་བྱིན་གྱིས་བརླབ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་པཉྩ་ཨ་ཧཾ་པཱུ་ཛ་ཨོཾ་ཨཱཿཧཱུྃ༔ དང་པོ་ཏིང་འཛིན་རྣམ་གསུམ་ནི། ཧཱུྃ༔ ཡེ་ནས་སྟོང་ཞིང་སྤྲོས་དང་བྲལ༔
སྣ་ཚོགས་སྒྱུ་མའི་རྣམ་རོལ་ལས༔ རྟོག་མེད་ཡི་གེ་རང་བྱུང་ཉིད༔ གསལ་སྟོང་བློ་འདས་ངང་ལ་གནས༔ ཨོཾ་དྷརྨ་ཛྙཱ་ན་སིདྡྷི་ཧཱུྃ༔ གཉིས་པ་ལྷ་བསྐྱེད་ནི། ཨེ་ལས་ནམ་མཁའ་རྒྱ་གྲམ་རླུང་༔ མེ་ཆུ་ས་ལས་རྡོ་རྗེའི་གཞི༔ དེ་དབུས་ཡེ་ཤེས་གཞལ་ཡས་ཁང་༔ གྲུ་བཞི་སྒོ་བཞི་རྩིག་པས་མཛེས༔ སྣ་ལྔ་མུ་ཁྱུད་འདོད་སྣམས་དང་༔
ཕ་གུ་དྲྭ་ཕྱེད་རིན་ཆེན་སྤྲས༔ ཤར་བུ་མདའ་ཡབ་ཆོས་འཁོར་བརྒྱན༔ ཀ་གདུང་དྲལ་ལྕམ་འཕན་དར་འཕྱངས༔ གདུགས་ཏོག་རྒྱན་དང་ཟེར་ཐག་འཚེར༔ ཕྱི་རོལ་རྡོ་རྭ་མེ་རིས་བསྐོར༔ མཚན་ཚང་ཡོངས་རྫོགས་གཞལ་ཡས་ཁང་༔ ཕྱི་ནང་ཟང་ཐལ་འོད་ཀློང་བསྒོམ༔ དེ་དབུས་པད་ཉི་ཟླ་བ་ཡི༔ ལྟེ་བ་ཆོས་དབྱིངས་མཐིང་འོད་དབུས༔ ཧཱུྃ་དམར་ཚྭ་ཚྭ་འཕྲོ་ཞིང་བརྗིད༔
ཕྱོགས་བཅུ་རྒྱལ་སྲས་བཅུད་བསྡུས་ནས༔ དབྱེར་མེད་ཐིམ་ཞིང་དྲན་རྫོགས་གྱུར༔ སྐད་ཅིག་ཟིལ་གནོན་ཐོད་ཕྲེང་སྐུ༔ དམར་སྨུག་དབང་གི་ཕྲིན་ལས་རྫོགས༔ ཞལ་གཅིག་ཕྱག་གཉིས་ཁྲོ་འཛུམ་མཛེས༔ པདྨའི་ལྷུབ་ཆེན་ལྔ་ལྡན་འཕུར༔ སྙན་ཆ་མགུལ་རྒྱན་སེ་མོ་དོ༔ ཕྱག་གཡས་ཟིལ་གནོན་རྡོ་རྗེ་གདེངས༔ གཡོན་པས་བྷནྡྷ་ཚེ་བུམ་དང་༔ ཁ་ཊྭཱཾ་ཡུམ་བརྟེན་འགྱིང་ཞིང་བརྗིད༔
ལྷབ་ལྷུབ་བེར་དང་ཆོས་གོས་དམར༔ ཕོད་ཁ་སྟོད་གཡོགས་སྐུ་རེག་མཛེས༔ ཞབས་གཉིས་རྒྱལ་པོ་རོལ་སྟབས་བརྗིད༔ མུ་སྟེགས་སྡེ་བརྒྱད་ཟིལ་གནོན་ཚུལ༔ སྤྱི་བོར་བཛྲ་ཟིལ་གནོན་དཀར༔ མགྲིན་པར་པདྨ་ཟིལ་གནོན་དམར༔ ཐུགས་ཀར་བུདྡྷ་ཟིལ་གནོན་མཐིང་༔ ལྟེ་བར་རཏྣ་ཟིལ་གནོན་སེར༔ གསང་བར་ཀརྨ་ཟིལ་གནོན་ལྗང་༔ སྐུ་ལྔ་གཙོ་བོའི་ཆ་ལུགས་བསྐྱེད༔
འཁོར་ལོའི་སྒོ་སྲུང་འཇམ་དཔལ་སེར༔ རལ་གྲི་པོ་ཏི་འཛིན་ཞིང་རྔམ༔ གཡས་སུ་ལྷ་ལྕམ་མཁའ་འགྲོ་དམར༔ མདའ་དར་ཚེ་བུམ་རྒྱན་ཆས་རྫོགས༔ གཡོན་དུ་མཚོ་རྒྱལ་བཙུན་མོ་དཀར༔ བྷནྡྷའི་བདུད་རྩི་བསྐྱིལ་ཞིང་མཆོད༔ གཉིས་ཀ་བཅུ་དྲུག་ལང་ཚོ་ལྡན༔ བྷ་ག་ནུ་མ་འབུར་ཞིང་ལྡེམ༔ ཡབ་ལ་མདངས་གཟིགས་ཟིམ་ཆགས་བསྒོམ༔ ཤར་དུ་པདྨ་འབྱུང་གནས་མཐིང་༔
མཁའ་འགྲོ་དཀར་མོ་གཉིས་མེད་འཁྲིལ༔ སྡིགས་མཛུབ་གདེང་ཐབས་མཁའ་ལ་གཏད༔ ལྷོ་རུ་ཤཱཀྱ་སེངྒེ་སེར༔ སྤྲུལ་སྐུ་རང་བྱུང་ཚུལ་དུ་བསྒོམ༔ ནུབ་ཏུ་བློ་ལྡན་མཆོག་སྲེད་དཀར༔ ཌཱ་རུ་པད་ཕོར་ལྷུན་མཛེས་བསྒོམ༔ བྱང་དུ་སེངྒེ་སྒྲ་སྒྲོགས་མཐིང་༔ རྡོ་རྗེ་སྡིགས་མཛུབ་ཁྲོ་གཏུམ་བསྒོམ༔ ཤར་ལྷོ་པདྨ་སམྦྷ་དཀར༔ སྤྲུལ་སྐུ་པད་ཕོར་མཆོག་སྦྱིན་བསྒོམ༔
ལྷོ་ནུབ་ཉི་མ་འོད་ཟེར་སེར༔ ཁ་ཊྭཱཾ་ཉི་ཟེར་རོལ་སྟབས་བསྒོམ༔ ནུབ་བྱང་པདྨ་རྒྱལ་པོ་དམར༔ ཌཱ་རུ་མེ་ལོང་བེར་ཕྱམ་བརྗིད༔ བྱང་ཤར་རྡོ་རྗེ་གྲོ་ལོད་སྨུག༔ རྡོ་རྗེ་ཕུར་པ་འདྲིལ་ཞིང་བརྗིད༔ མཚན་བརྒྱད་གཟི་བརྗིད་གསལ་སྣང་རྫོགས༔ མཚམས་བཞི་མཁའ་འགྲོ་སྡེ་བཞི་རྣམས༔ གྲི་ཐོད་རྒྱན་ལྡན་གར་བསྒྱུར་ཞིང་༔ རང་མདོག་གསལ་འཚེར་ཆ་ལུགས་བསྒོམ༔
ཕྱོགས་བཞི་མ་མོ་གིང་བཞི་ནི༔ སྒོ་མ་ཕྱག་མཚན་རང་རྟགས་རྫོགས༔ ཕྱི་རོལ་འཁོར་ཡུག་བར་ཁྱམས་སུ༔ དཔའ་བོ་མཁའ་འགྲོ་ཤུགས་འགྲོ་བཅས༔ གིང་དང་ལངྐ་མ་སྲིང་ཚོགས༔ གནས་ཉུལ་ཞིང་སྐྱོང་ཕྲ་མེན་རྣམས༔ གསལ་སྣང་འཇའ་ཚོན་ཇི་བཞིན་དུ༔ སྣང་ལ་རང་བཞིན་མེད་པར་བསྒོམ༔ བདག་མདུན་དབྱེར་མེད་ཐུགས་ཀ་ནས༔ རང་རང་ས་བོན་འོད་ཟེར་གྱིས༔
རིག་འཛིན་མཁའ་འགྲོ་རྒྱ་མཚོའི་ཚོགས༔ སྐད་ཅིག་གནས་འདིར་སྤྱན་དྲངས་གྱུར༔ ཨོཾ་མ་ཧཱ་གུ་རུ་པདྨ་བཾ་ཌཱཀྐི་ནཱི་ས་མཱ་ཡ་ཛ་ཛཿ གསུམ་པ་སྤྱན་འདྲེན་པ་ནི། ཧྲཱིཿ སྔོན་གྱི་བསྐལ་པའི་དང་པོ་ལ༔ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔
འཁོར་དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་བསྒྲུབ་ཀྱི༔ བྱིན་གྱིས་བརླབ་ཕྱིར་གཤེགས་སུ་གསོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་བསྐུར༔ བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛ་ཛཿ སརྦ་སིདྡྷི་ཕ་ལ་ཧཱུྃ་ཨཱཿ
ཧཱུྃ༔ རྔ་ཡབ་དཔལ་རིའི་གནས་དང་ནི༔ སྐུ་ལྔ་རང་མཚོན་ཞིང་ཁམས་ནས༔ ཟིལ་གནོན་ཐོད་ཕྲེང་ལྷ་ཚོགས་རྣམས༔ སྤྱན་འདྲེན་དབང་བསྐུར་བྱིན་ཆེན་ཕོབ༔ ཨོཾ་མ་ཧཱ་གུ་རུ་ཌཱཀྐི་ནཱི་ཛྙཱ་ན་སརྦ་སིདྡྷི་ཕ་ལ་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ བཞི་པ་བཞུགས་སུ་གསོལ་བ་ནི། ཧཱུྃ༔ མ་ཆགས་སྐྱོན་བྲལ་འདབ་སྟོང་གེ་སར་དབུས༔
ཏིང་འཛིན་རྣམ་གསུམ་གཉིས་མེད་མཉམ་སྦྱོར་གང་༔ མ་འགག་ཟུང་འཇུག་བདེ་ཆེན་རྒྱས་པའི་ཁྲིར༔ མི་གཡོ་གསལ་སྟོང་ངང་ལ་བཞུགས་སུ་གསོལ༔ བཛྲ་ས་མ་ཡ་ཏིཥྛ་ལྷན༔ ལྔ་པ་ཕྱག་འཚལ་བ་ནི། ཧཱུྃ༔ ཀུན་ཏུ་ཡིད་སྣང་སྤྲོས་བྲལ་ཆོས་ཉིད་ངང་༔ མ་བཅོས་རྡོ་རྗེ་གཉུག་མའི་སྐུ་ཉིད་ལ༔ མི་ཕྱེད་ཡིད་ཀྱི་རྩེ་གཅིག་གདུང་བའི་ཕྱིར༔ མི་འབྲལ་སྒོ་གསུམ་གུས་པས་ཕྱག་འཚལ་བསྟོད༔
ས་མ་ཡ་ཨ་ཏི་པུ་ཧོཿ དྲུག་པ་མཆོད་པ་འབུལ་བ་ནི། ཧཱུྃ༔ མཆོད་ཡོན་ལ་སོགས་ཡིད་སྤྲུལ་ལྷ་མོ་དང་༔ སྨན་རཀ་བདུད་རྩི་དཀར་དམར་བདེ་བའི་རྒྱུན༔ སྦྱོར་སྒྲོལ་བླ་མེད་ཕྱི་ནང་སྤྲིན་སྤྲོས་པ༔ ཟིལ་གནོན་ཐོད་ཕྲེང་དཀྱིལ་འཁོར་ལྷ་ལ་འབུལ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་སྭཱ་ཧཱ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་པཉྩ་པཱུ་ཛ་ཧོཿ ཁཱ་ཧི་ཁཱ་ཧི༔
༈ བདུད་རྩིའི་ལག་མཆོད་ནི། ཨོཾ་ཨཱཿཧཱུྃ༔ ཐོག་མའི་སངས་རྒྱན་ཀུན་བཟང་འོད་མི་འགྱུར། ཁྱབ་བདག་དྲུག་པ་རྡོ་རྗེ་འཆང་ཆེན་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། སྣང་སྲིད་ཟིལ་གནོན་རྩ་གསུམ་འདུས་པ་རྩལ། ། ཐོད་ཕྲེང་རིགས་ལྔ་སྤྲུལ་པ་མཚན་བརྒྱད་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། །
ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། རྒྱལ་ཡུམ་མཚོ་རྒྱལ་སངས་རྒྱས་ཡེ་ཤེས་དང༌། ། རྩ་གསུམ་གླིང་པ་ཆོས་ཀྱི་རྒྱ་མཚོ་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གསང་རྒྱུད་བརྡ་བསྒྱུར་ཆོས་བདག་ལུང་ཟིན་སོགས། ། མདོ་སྔགས་བརྒྱུད་འཛིན་སྐྱེས་ཆེན་ཐམས་ཅད་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། །
ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། ། བདུད་འདུལ་ཀཱི་ལ་རྡོ་རྗེ་ཕག་མོ་དང༌། ། གོ་ཆ་ལྷ་ལྔ་ཀཱི་ལ་སྲས་བཞི་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། སྣང་སྲིད་དག་པ་རབ་འབྱམས་འཁོར་ལོའི་ངང༌། ཁྲོ་བཅུ་དྲེགས་པ་སྡེ་བརྒྱད་བཀའ་སྡོད་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། །
ཐུགས་རྗེས་བརྩེར་དགོངས་དབང་དུ་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། ཨོྃ་ཨཱཿཧཱུྃ། འབྲུ་གསུམ་ས་བོན་བདུད་རྩིའི་ངོ་བོ་ཉིད། ། གནས་གསུམ་ཐིམ་པས་རྩ་རླུང་ཡེ་ཤེས་བསྐྱེད། ། སྐུ་གསུམ་མངོན་གྱུར་འཕོ་མེད་རྡོ་རྗེའི་སྲོག ། བླ་མེད་མཆོག་གི་དངོས་གྲུབ་སྩལ་དུ་གསོལ། ཀཱ་ཡ་སིདྡྷི་ཨོྃ། ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ།
མ་ཧཱ་མུ་ཏྲ་སརྦ་སིདྡྷི་ཧོ། དྲིན་གྱིས་འཁོར་མེད་སྔགས་འཆང་ནོར་བུའི་མཚན། ། འདི་ལྟར་དགོས་ཞེས་ནན་དུ་བསྐུལ་བའི་མཐུས། ། ཕྱོགས་མེད་རྒྱལ་ཁམས་ཕ་ཡུལ་བྱེད་མཁན་པོ། ། རོང་སྨྱོན་ཨོ་རྒྱན་རིག་འཛིན་རྩལ་གྱིས་སྦྱར།། །། བདུན་པ་བསྟོད་པ་ནི༔ ཧཱུྃ་ཧཱུྃ་ཧཱུྃ༔ ཧཱུྃ་ཧྲཱིཿ མ་བཅོས་ལྷུན་གྲུབ་བདེ་ཆེན་ངང་ཉིད་ལས༔ གང་འདུལ་དེར་སྣང་ལོངས་སྤྱོད་ཕྲིན་ལས་རྫོགས༔
ཟུང་འཇུག་དོན་ལ་སྐུ་གཉིས་འདུ་འབྲལ་མེད༔ བདུད་དང་མུ་སྟེགས་གདུག་པ་འདུལ་ལ་བསྟོད༔ ཧཱུྃ༔ ཟིལ་གནོན་བརྗིད་ལྡན་པད་ཞྭ་མཐོང་གྲོལ་གསོལ༔ ཁྲོ་འཛུམ་སྨུག་ཞལ་དགྱེས་པས་བདུད་ཚོགས་འདུལ༔ ཡིད་བཞིན་སྙན་ཆ་འཁྲོལ་ཞིང་མ་ཚོགས་སྡུད༔ མགུལ་རྒྱན་མུ་ཏིག་ཆུན་འཕྱང་དཔའ་བར་འགྲོ༔ མི་གཡོ་སྐུ་མཆོག་ཟིལ་གནོན་རྩལ་ལ་བསྟོད༔ ཕྱག་གཡས་རྡོ་རྗེས་ཕ་རོལ་གཡུལ་ངོ་འཇོམས༔ ཕྱག་གཡོན་བྷནྡྷ་ཚེ་བུམ་འཆི་མེད་སྤེལ༔
ཁ་ཊྭཱཾ་རྩེ་གསུམ་དུག་གསུམ་རྩད་ནས་གཅོད༔ ཕོད་ཁ་ཆོས་གོས་ཐེག་དམན་ཟིལ་གྱིས་གནོན༔ འགག་མེད་ཚངས་དབྱངས་ཟིལ་གནོན་གསུང་ལ་བསྟོད༔ སྣང་སྲིད་བེར་ཆེན་ཁམས་གསུམ་དབང་དུ་སྡུད༔ དར་དམར་མེ་ལོང་མཁའ་འགྲོའི་རྒྱ་རྟགས་འཆང་༔ འོད་གསལ་རྣམ་གསུམ་ཆོས་དབྱིངས་རྟེན་འབྲེལ་མཛད༔ རྒྱལ་བ་ཀུན་གྱི་གཟི་བརྗིད་འོད་ཕུང་འཁྱིལ༔ བརྗོད་བྲལ་ཀ་དག་ཀློང་ཆེན་ཐུགས་ལ་བསྟོད༔ གསུས་ཁྱིམ་འཁྱིལ་ཞིང་སྒྲུབ་ལ་མཆོག་ཐུན་སྩོལ༔ རྒྱ་ལྷམ་སྭག་རིས་རིགས་དྲུག་སྡུག་བསྔལ་གནོན༔
མུ་སྟེགས་གདན་ལ་གཡས་བསྐུམ་གཡོན་བརྐྱང་འགྱིང་༔ ཁྲོ་རྒྱལ་རོལ་སྟབས་ཚུལ་གྱིས་ཟིལ་གནོན་པ༔ སྣང་སྲིད་ཟིལ་གནོན་རྩལ་ལ་ཕྱག་འཚལ་བསྟོད༔ སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ ཞི་རྒྱས་དབང་དྲག་རང་བཞིན་དབྱིངས་སྤྲུལ་ཉིད༔ གར་དབང་ཐོད་ཕྲེང་ཟིལ་གནོན་སྡེ་ལྔ་ལ༔ གང་འདུལ་ཐབས་ཀྱི་འགྲོ་མགོན་ལ་ཕྱག་འཚལ༔ ཧཱུྃ༔ སྐུ་མཆོག་མི་གཡོ་འཇམ་དཔལ་དཔའ་བོ་ཁྲོ༔ གདུག་པའི་གཡུལ་འཇོམས་རལ་གྲི་པུ་ཏི་འཛིན༔
བདེ་སྟོང་ཡེ་ཤེས་འཁོར་ལོའི་སྒོ་སྐྱོང་བ༔ ཤེས་རབ་དཔའ་བོ་གཤིན་རྗེ་ལ་ཕྱག་འཚལ༔ ཧྲཱི་མཿ རང་བྱུང་དབྱིངས་སྤྲོས་བདེ་ཆེན་ཡོན་ཏན་རྒྱས༔ རྒྱལ་བའི་བསྐྱེད་ཡུམ་གསང་རྒྱུད་གདམས་པའི་མཛོད༔ དགའ་བཞི་དབང་སྡུད་མཛེས་ལྡན་ཡིད་འཕྲོག་མ༔ མ་སྲིང་རིག་མའི་ཚོགས་ལ་ཕྱག་འཚལ་བསྟོད༔ ཧཱུྃ༔ གང་འདུལ་འགྲོ་དོན་ཡིད་སྣང་སྐུ་སྤྲུལ་པ༔ ཞི་དང་ཁྲོ་གར་ཕྱོགས་བཞི་མཚམས་བརྒྱད་དུ༔
མོས་པའི་སྐལ་ལྡན་རྗེས་འཇུག་སྨིན་མཛད་ཕྱིར༔ པད་འབྱུང་མཚན་བརྒྱད་སྐུ་ལ་ཕྱག་འཚལ་བསྟོད༔ ཧཱུྃ༔ ཕྱོགས་མཐུན་རིགས་ལས་བརྡ་དང་གར་བསྒྱུར་བའི༔ རིགས་བཞི་མཁའ་འགྲོ་དབང་སྡུད་ལྷ་མོ་བཅས༔ མཛེས་ལྡན་འཁྲིལ་འཁྱུག་གར་སྒྱུར་སྒེག་པ་མོ༔ རིགས་བཞི་ལྷ་མོའི་ཚོགས་ལ་ཕྱག་འཚལ་བསྟོད༔ ཧཱུྃ༔ དུར་ཁྲོད་གནས་ཉུལ་སྒྲུབ་པའི་སྒོ་སྐྱོང་མཛད༔ ཕྱག་མཚན་བཞི་ལྡན་ཚད་མེད་བཞི་སྤྲུལ་པ༔
ཡེ་ཤེས་འཇིག་རྟེན་རྒྱལ་བསྟན་སྐྱོང་མཛད་པ༔ སྒོ་སྐྱོང་ཌཱཀྐིའི་ཚོགས་ལ་ཕྱག་འཚལ་བསྟོད༔ ཧཱུྃ༔ ཕྱི་འཁོར་དབང་ཕྱུག་གིང་དང་ལངྐ་མོ༔ ཞིང་སྐྱོང་ཕྲ་མེན་གཏེར་སྲུང་ལ་སོགས་པ༔ ཆེ་མཆོག་གུ་རུ་ཟིལ་གནོན་ལྷ་ཚོགས་ཀྱི༔ དཀྱིལ་འཁོར་གསང་བ་ཡོངས་རྫོགས་ལ་ཕྱག་འཚལ༔ ཁྱོད་ལ་ཕྱག་འཚལ་མཆོད་བསྟོད་གདུང་བའི་མཐུས༔ ཐུགས་རྗེའི་ཀློང་ནས་བྱིན་རླབས་ཆར་ཆེན་ཕོབ༔ དགོངས་བརྡ་བརྒྱུད་དང་དམ་ཚིག་ཤོག་སེར་གྱིས༔
སྨོན་ལམ་སྐད་ཅིག་མྱུར་དུ་འགྲུབ་གྱུར་ཅིག༔
བརྒྱད་པ་ཐུགས་དམ་བསྐུལ་བ་ནི། ཧཱུྃ༔ དེ་ལྟར་བསྙེན་ཅིང་བསྒྲུབ་པའི་ལྷ༔ དུ་མར་སྣང་ཡང་ངང་དུ་གཅིག༔ དཀྱིལ་འཁོར་སྤྲོ་བསྡུ་བཅོས་མི་བྱ༔ རང་ཉིད་ལྷ་དང་ལྷ་ཉིད་རང་༔ རང་དང་ལྷན་ཅིག་སྐྱེས་པ་སྟེ༔ དམ་ཚིག་ཡེ་ཤེས་དབྱེར་མེད་གྱུར། ༈ བསྙེན་པའི་དམིགས་བཟླས་ནི།
སྣང་སྲིད་ཟིལ་གནོན་ཐུགས་ཀ་རུ། ། པད་ཟླར་བུདྡྷ་ཐོད་ཕྲེང་མཐིང༌། ། ཐུགས་ཀར་རྡོ་རྗེའི་ལྟེ་བར་ཧཱུྃ། ། ཐ་མར་སྔགས་ཕྲེང་རཱ་གའི་མདོག ། གཡས་བསྐོར་འོད་ཀྱིས་དོན་གཉིས་བྱས། ། ཚུར་འདུས་སྣང་གྲགས་རྟོག་པའི་ཆོས། ། པདྨ་ཐོད་ཕྲེང་སྐུ་གསུང་ཐུགས། ། ལྷ་སྔགས་ཆོས་ཉིད་རོལ་པར་བལྟ། ཨོཾ་ཨཱཿཧཱུྃ་བཛྲ་མ་ཧཱ་གུ་རུ་པདྨ་ཌཱཀྐི་ཧ་རི་ནི་ས་ཐོད་ཕྲེང་རྩལ་སིདྡྷི་ས་མཱ་ཡ་ཛ་ཛཿ ཞེས་ལས་བཞི་སྒྲུབ་པའི་སྔགས་ཕྱི་ནང་ཆུ་བོའི་རྒྱུན་ལྟར་སི་ལི་ལི༔
སྒྲ་ཟུར་མ་ཆད་བཀླག་ཐབས་སུ་འཁོར་བར་བསམ་ཞིང་བཟླས༔ དབང་བླང་བ་ནི། རང་ལས་སྤྲུལ་ཞིང་རང་དབང་བསྐུར༔ ཧཱུྃ། རང་རིག་རྩ་གསུམ་དཀྱིལ་འཁོར་ལྷ༔ རྡོ་རྗེ་སྲིན་པོ་ནམ་ལངས་ཉེ༔ དངོས་གྲུབ་འབྱུང་བའི་དུས་ལ་བབ༔ དེང་སང་ཐུགས་དམ་གནད་ནས་བསྐུལ༔ ས་མ་ཡ་སིདྡྷི་ཧཱུྃ། ཨ་བྷི་ཥིཉྩ་ཨ་ལ་ལ་ཧོཿ
ཨེ་མ་ཁོ་བོ་པདྨ་ཟིལ་གནོན་ངས༔ ཕྱི་རབས་སྐལ་ལྡན་ཤེས་རབ་བརྩོན་འགྲུས་ཅན༔ བློ་གསལ་སྒོམ་ཚུགས་ངེས་ཤེས་བློ་བརྟན་བུར༔ ང་ཉིད་སྣང་སྲིད་ཟིལ་གནོན་བསྒྲུབ་ཚུལ་བཞག༔ དུས་ངན་ལམ་སྣ་འདྲེན་པའི་བརྡ་བཏབ་ནས༔ ལས་བྱང་དོན་བརྒྱུད་དགོངས་བརྡ་རྣམ་གསུམ་འདི༔ ད་ལྟ་མཚོ་རྒྱལ་ཧཱུྃ་བདག་ཀརྨ་རྩལ༔ རིགས་ལྡན་ཕྱི་མ་མཚམས་བཞི་ལོ་རུ་སྐྱེས༔ དེ་དུས་ཟབ་རྒྱའི་བཀའ་སྲུང་མཆོད་སྦྱིན་སྩོལ༔ ཟ་བ་ག་ཊ་ཊ་མྱུར་དུ་རྟེན་འབྲེལ་འགྲིག་པར་གྱིས༔
ལས་སྨོན་གྲུབ་ཐོབ་སྐལ་ལྡན་སྔོན་སྦྱངས་བཙན༔ ཐུགས་ཀྱི་སྲས་ལ་སྤྲོད་ཅིག་བཀའ་སྲུང་རྒྱ༔ ཆོས་བདག ༔ ཆོས་བདག་ཀརྨ་ རྟ་མགྲིན རིག་མ ཁྱི་ལུག་སྤྲེལ ཕག་ལོ་ རིག་མ་ འབྱུང་ ༔ སྦས་རྣམས་དེ་ལ དང་པོ་ཚོགས་མཆོད་བྱིན་གྱིས་བརླབ་པ་ནི༔ ཧཱུྃ༔ ཆོས་རྣམས་སྒྱུ་མ་ལྟ་བུར་ལྡང་༔ ཟུང་འཇུག་ལུགས་འབྱུང་སྙིང་པོ་ཅན༔ རྩལ་སྣང་ཨཿས་སྦྱངས་དུ་མར་སྤེལ༔ སྤྲོས་པས་གནས་འགྱུར་རྫས་སུ་བསྒོམ༔
ཨོཾ་ཨཱཿཧཱུྃ༔ ག་ན་ཙཀྲ་པཱུ་ཛ་ཧོཿ ཧཱུྃ༔ པད་འབྱུང་ཡབ་ཡུམ་ཐུགས་ཀ་ནས༔ ཚོགས་འཁོར་སྦྱང་ཕྱིར་ཨོཾ་ཨཱཿཧཱུྃ༔ བག་ཆགས་སྦྱངས་བཀྲུས་གཏོར་བསྲེགས་ནས༔ འདོད་ཡོན་སྣང་སྲིད་རྒྱས་ཁེངས་གྱུར༔ ཨོཾ་བཛྲ་ག་ན་ཙཀྲ་ཕ་ལ་ཧོཿ གཉིས་པ་ཚོགས་ལ་སྤྱན་འདྲེན་པ་ནི། ཧཱུྃ༔
ཆོས་སྐུ་རྡོར་འཆང་ཀུན་ཏུ་བཟང་༔ ལོངས་སྐུ་རྡོར་སེམས་རིགས་ཀྱི་གཙོ༔ སྤྲུལ་སྐུ་ཟིལ་གནོན་ཐོད་ཕྲེང་རྩལ༔ སྡེ་ལྔ་མཚན་བརྒྱད་མཁའ་འགྲོ་གིང་༔ ཤུགས་འགྲོ་ཞིང་སྐྱོང་གཏེར་བདག་ལ༔ བཀའ་ཡི་སྲུང་མ་འཁོར་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཤིགས་སེ་ཤིག༔
དུར་ཁྲོད་གནས་མཆོག་ཉམས་རེ་དགའ༔ འདིར་ཚོགས་ཕོ་མོ་དམ་རེ་གཙང་༔ ཚོགས་དང་མཆོད་རྫས་དྭངས་རེ་སྤྲོ༔ ལྷུན་གྲུབ་འོད་གསལ་ཚོགས་ཁང་ལ༔ དབང་བསྐུར་བྱིན་ཕོབ་ཐུགས་དམ་བསྐུལ༔ མཆོག་དང་ཐུན་མོང་དངོས་གྲུབ་སྩོལ༔ གསུམ་པ་མཆོད་པ་འབུལ་བ་ནི། ཧཱུྃ༔ བླ་མ་ཡི་དམ་མཁའ་འགྲོ་དང་༔ དམ་ཅན་ཆོས་སྐྱོང་གཏེར་བདག་ལ༔
ཞལ་ཟས་ཚོགས་ཀྱི་མཆོད་པ་འབུལ༔ བཞེས་དགོངས་དབང་དང་དངོས་གྲུབ་སྩོལ༔ ག་ཎ་ཙཀྲ་ཨོཾ་ཨཿཧཱུྃ༔ བཞི་པ་བསྐང་བཤགས་ནི། སྤྲོ་ན་བསྐང་བ་རྒྱས་པ་འདིར་བྱ། ཧོཿ ཚོགས་ཀྱི་ཉེས་སྐྱོན་བག་ཆགས་སྒྲིབ༔ སྒྱུ་མ་རྨི་ལམ་འཁྲུལ་གྲོལ་ནས༔ སྐྱེ་མེད་ཀློང་དུ་བསྐང་ཞིང་བཤགས༔ བཛྲ་ས་མ་ཡ་ཤུདྡྷེ་ཨཱཿ
ལྔ་པ་བསྒྲལ་བ་ནི། ཧཱུྃ༔ སྐྱེ་མེད་དྲག་པོ་ཁྲོ་བོའི་རྒྱལ༔ གཏུམ་དྲག་བཛྲ་ཀཱི་ལ་ཡས༔ རྡོ་རྗེ་ཕུར་པ་འདྲིལ་ཞིང་འདེབས༔ བྱད་མའི་སྙིང་ལ་ཀཱི་ལ་ཡ༔ ཨོཾ་མ་ཧཱ་གུ་རུ་ཀཱི་ལ་ཡ་བིགྷྣཱན་བཾ་བྱད་མའི་སྲོག་ལ་རྦད་ཡ་བྷྱོ་མཱ་ར་ཡ་རྦད་རྦད༔ དྲུག་པ་བསྟབ་པ་ནི། ཧཱུྃ༔ སྟོབས་ལྡན་མ་ཧཱ་གུ་རུ་ཟིལ་གནོན་རྩལ༔
དཀྱིལ་འཁོར་ལྷ་ཚོགས་མ་ལུས་ཐམས་ཅད་ཀྱིས༔ དུག་ལྔ་རུ་ཏྲ་བསྒྲལ་བའི་ཤ་ཁྲག་བཞེས༔ ཆོས་དབྱིངས་བདེ་སྟོང་རོལ་པའི་ཀློང་དུ་ཧོཿ དགྲ་བོའི་མ་ཧཱ་མཱཾ་ས་ སོགས? ཚོགས་ལ་རོལ། བདུན་པ་ལྷག་མ་འབུལ་བ་ནི། བྷྱོཿ དཔལ་གྱི་བཀའ་ཉན་རོལ་པའི་ལྷག་སྡུད་གིང་༔ ཞིང་སྐྱོང་མཁའ་འགྲོ་ཤ་ཟ་ལས་བྱེད་མས༔ མི་སྡུག་གཟུགས་འཆང་རྔམ་པའི་ཧ་སྒྲ་སྒྲོག༔ གཅེར་མོའི་ལུས་ལ་མི་ལྤགས་གཡང་གཞི་གྱོན༔
རྒྱུ་མ་འདྲེན་ཞིང་ཤ་ཁྲག་ཚོགས་ལ་དགྱེས༔ བྷནྡྷའི་ཐོད་སྐྱོགས་དུར་ཁྲོད་ཚོགས་ཁང་ཉུལ༔ ཏིང་འཛིན་དྲོད་ཉུལ་རྣལ་འབྱོར་སྟངས་འབྱེད་མས༔ ལྷག་མ་བཞེས་ལ་གསང་སྔགས་བསྟན་གྲོགས་མཛོད༔ མ་རུངས་གཡུལ་ངོ་གདུག་པའི་དགྲ་དཔུང་ཆོམ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨུཙྪིཥྚ་བྷ་ལིངྟ་ཏ་ཁཱ་ཧི༔ བརྒྱད་པ་ཐུགས་དམ་བསྐུལ་བ་ནི༔ གདུང་བའི་ཡུས་དང་བཅས་ནས་ནི༔ དྲག་པོའི་ལྷ་ཚོགས་དབྱིངས་ནས་བསྐུལ༔
དྲེགས་སྡེ་མངོན་སྤྱོད་ལས་སུ་བཀོལ༔ ཧཱུྃ༔ རྩ་གསུམ་ཀུན་འདུས་ཐོད་ཕྲེང་སྐུར་བཞེངས་ཤིག༔ དུས་ངན་སེམས་ཅན་འདུལ་བའི་དུས་ལ་བབ༔ མཐའ་ཡི་དམག་དཔུང་བཟློག་པའི་དུས་ལ་བབ༔ དུ་རུ་ར་ཙ་བཟློག་པའི་དུས་ལ་བབ༔ ཧོར་སོག་དམག་དཔུང་བཟློག་པའི་དུས་ལ་བབ༔ མུ་སྟེགས་དམག་གཡོ་བཟློག་པའི་དུས་ལ་བབ༔ ལྷ་སྲིན་སྡེ་བརྒྱད་འདུལ་བའི་དུས་ལ་བབ༔ རྒྱལ་སྲིན་དམ་སྲི་འདུལ་བའི་དུས་ལ་བབ༔
གཉན་ནད་སྨྱོ་འབོག་འདུལ་བའི་དུས་ལ་བབ༔ དབང་དང་དངོས་གྲུབ་སྩོལ་བའི་དུས་ལ་བབ༔ རྩ་གསུམ་དཀྱིལ་འཁོར་ཐུགས་དམ་རྒྱུད་བསྐུལ་ནས༔ སྔོན་གྱི་དམ་བཅའ་ཉམས་པར་མི་འགྱུར་བར༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ དགུ་པ་ཆད་མདོ་འབུལ་བ་ནི། ཧཱུྃ༔ སྔོན་ཚེ་བསྐལ་པའི་དང་པོ་ལ༔ སྣང་མཐའ་ཆོས་དབྱིངས་ཕོ་བྲང་དུ༔ རིག་རྩལ་རྡོ་རྗེ་འཆང་དབང་གིས༔
སྐྱེ་མེད་སྟོང་ཉིད་སྒྲ་སྒྲོགས་ཚེ༔ དབྱྀངས་ཕྱུག་མཁའ་འགྲོ་རྒྱ་མཚོ་ཡིས༔ རང་རྟགས་གཟུགས་བསྟན་དམ་ཚིག་བཞིན༔ དངོས་གྲུབ་མཆོག་སྩོལ་མ་ཆད་དམ༔ དམར་གྱི་གཏོར་མ་འདི་བཞེས་ལ༔ སྔོན་ཚེ་དམ་བཅས་ཕྲིན་ལས་མཛོད༔ དེ་འོག་བར་བསྐལ་གཉིས་པ་ལ༔ སྟག་ཚང་སེངྒེའི་སྐྱེད་ཚལ་དུ༔ ཐོད་ཕྲེང་ཡེ་ཤེས་མཚོ་རྒྱལ་གཉིས༔ ཟིལ་གནོན་ཡང་གསང་ཞལ་ཕྱེས་ཚེ༔
དྲེགས་ཆེན་ལྷ་སྲིན་སྡེ་བརྒྱད་ཀྱིས༔ རང་རྟགས་གཟུགས་བསྟན་དམ་ཚིག་བཞིན༔ དངོས་གྲུབ་མཆོག་སྩོལ་མ་ཆད་དམ༔ དམར་གྱི་གཏོར་མ་འདི་བཞེས་ལ༔ སྔོན་ཚེ་དམ་བཅས་ཕྲིན་ལས་མཛོད༔ དེ་འོག་དུས་ཚིག་གསུམ་པ་ལ༔ ཤེལ་བྲག་མཆིམས་ཕུའི་གནས་མཆོག་ཏུ༔ པད་འབྱུང་རྗེ་འབངས་གྲོགས་གསུམ་གྱིས༔ རྩ་གསུམ་དཀྱིལ་འཁོར་ཞལ་ཕྱེས་ཚེ༔ བཀའ་སྲུང་གཏེར་བདག་ཤན་པ་ཡིས༔
རང་རྟགས་གཟུགས་བསྟན་དམ་ཚིག་བཞིན༔ དངོས་གྲུབ་མཆོག་སྩོལ་མ་ཆད་དམ༔ དམར་གྱི་གཏོར་མ་འདི་བཞེས་ལ༔ སྔོན་ཚེ་དམ་བཅས་ཕྲིན་ལས་མཛོད༔ ཨོཾ་མ་ཧཱ་ཀྲོ་ཏ་ཀྲོ་ཏི་ཡོ་ག་ཡོ་གི་ཨ་དུ་ཙ་ས་མ་ཡ་ཨི་དཾ་བྷ་ལིངྟ་ཏ་ཁ་ཁ་ཁཱ་ཧི༔ བཅུ་པ་བརྟན་སྐྱོང་ནི། ཧཱུྃ༔ བརྟན་སྐྱོང་མ་སྲིང་ཡ་མ་བཅུ་གཉིས་ཚོགས༔ འཇིག་རྟེན་བོད་སྐྱོང་བརྟན་མ་མ་མོ་སྨན༔ ལྷབ་ལྷུབ་རྒྱན་ལྡན་དར་དཔྱངས་ཅོད་པན་འཕུར༔
གླུ་ལེན་བྲོ་རྡུང་གསང་སྔགས་ཟབ་གཏེར་སྲུངས༔ གཏོར་མ་བཞེས་ལ་ཟབ་གཏེར་མཐའ་རྒྱས་མཛོད༔ ཨོཾ་མ་མ་མ་མོ་ཧྲིཾ་ཧྲིཾ་ཨེ་ཛ་ཀ་བྷཀྵ་སི་ཁཱ་ཧི་ཁཱ་ཧི༔ བཅུ་གཅིག་པ་རྟ་བྲོ་ནི། ཧཱུྃ༔ དཔལ་ཆེན་བཛྲ་ཀཱི་ལ་ཡ༔ ཉོན་མོངས་བསྒྲལ་བའི་ཞིང་ཆེན་གཞིར༔ བརྟུལ་ཞུགས་ཏིང་འཛིན་བྲོ་བརྡུངས་པས༔ མཚན་འཛིན་བསྒྲལ་བའི་ཆོ་ག་རྫོགས༔ ཨོཾ་ཨཱཿནན༔
ཧཱུྃ་ནན༔ སཏྭཾ་བྷ་ཡ་ནན༔ བཅུ་གཉིས་པ་དངོས་གྲུབ་ལ་རོལ་བ་ནི། ཧཱུྃ༔ བདེ་མཆོག་ཀློང་ཡངས་ནམ་མཁའི་དཀྱིལ་འཁོར་ནས༔ ཡང་གསང་རྒྱལ་བ་རིག་འཛིན་ཐུགས་རྗེ་གཏེར༔ ཚེ་ཆོས་ཟས་ནོར་གོས་ཀྱི་དངོས་གྲུབ་ནི༔ སྒྲུབ་མཆོག་སྐལ་ལྡན་བདག་ལ་མྱུར་དུ་སྩོལ༔ ཨོཾ་མ་ཧཱ་གུ་རུ་སརྦ་སིདྡྷི་ཛཿ ཨོཾ་བཛྲ་ཨ་བྷི་ཥིཉྩ་ཧཱུྃ༔
བཅུ་གསུམ་པ་མཆོད་བསྟོད་ནི། ཧཱུྃ༔ མཆོད་ཡོན་ལ་སོགས་ཡིད་སྤྲུལ་ལྷ་མོ་དང་༔ སྨན་རཀ་བདུད་རྩི་དཀར་དམར་བདེ་བའི་རྒྱུན༔ སྦྱོར་སྒྲོལ་བླ་མེད་ཕྱི་ནང་སྤྲིན་སྤྲོས་པ༔ ཟིལ་གནོན་ཐོད་ཕྲེང་དཀྱིལ་འཁོར་ལྷ་ལ་འབུལ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་སྭཱ་ཧཱ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་པཉྩ་པཱུ་ཛ་ཧོཿ ཁཱ་ཧི་ཁཱ་ཧི༔ ཧཱུྃ་ཧྲཱིཿ
མ་བཅོས་ལྷུན་གྲུབ་བདེ་ཆེན་ངང་ཉིད་ལས༔ གང་འདུལ་དེར་སྣང་ལོངས་སྤྱོད་ཕྲིན་ལས་རྫོགས༔ ཟུང་འཇུག་དོན་ལ་སྐུ་གཉིས་འདུ་འབྲལ་མེད༔ བདུད་དང་མུ་སྟེགས་གདུག་པ་འདུལ་ལ་བསྟོད། བཅུ་བཞི་པ་བཟོད་པར་གསོལ་བ་ནི། ཧོཿ མཁའ་ཀློང་མི་འགྱུར་ཤར་གྲོལ་རིག་པའི་རྩལ༔ འཁོར་འདས་དབྱེར་མེད་འོད་གསལ་ངང་ཉིད་ལས༔ སྤྲོ་བསྡུ་བཅོས་བསྒྱུར་རེ་དོགས་འཁྲུལ་པའི་ཚོགས༔ རང་བྱུང་ཐོད་ཕྲེང་དཀྱིལ་འཁོར་ལྷ་ལ་བཤགས༔
སྐྱེ་མེད་ཡེ་ཤེས་ནམ་མཁའི་འཁྲུལ་འཁོར་གྱིས༔ རང་རིག་གདོད་མའི་རང་ས་ཟིན་གྱུར་ཅིག༔ ཅེས་ཡིག་བརྒྱ་བཟླ༔ བཅོ་ལྔ་པ་དཀྱིལ་འཁོར་བསྡུ་བ་ནི། ཧཱུྃ༔ ཆོས་དབྱིངས་ཀ་དག་ཀློང་ཡངས་རྩལ་རྫོགས་པའི༔ ཤར་གྲོལ་སྣང་སྟོང་སྐུ་བཞི་ཞིང་སྤྲུལ་ལྷ༔ དཀྱིལ་འཁོར་ཧཱུྃ་ཐིམ་ཞབས་ཀྱུ་མགོ་སྐར་ཡལ༔ ཟླ་ཚེས་ནཱ་ད་མི་དམིགས་སྟོང་པར་བཞག༔ ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔
ཨ་ཨ་ཨཱཿ དེའང་མི་དམིགས་པར་ངོ་བོ་གསལ་སྟོང་ངང་ལ་ཅི་གནས་སུ་བཞག༔ བཅུ་དྲུག་པ་བསྔོ་བ་དང་སྨོན་ལམ་ནི། ཧོཿ མ་གྱུར་མཐའ་ཡས་འགྲོ་ཀུན་སྨོན་ལམ་ཞིང་༔ གང་འདུལ་ཐུགས་རྗེའི་སྟོབས་བཅུའི་རྩལ་ཕྱུང་ནས༔ ས་ལམ་གོ་འཕང་ཚེ་འདིར་མངོན་གྲུབ་སྟེ༔ འོག་མིན་ཞིང་དུ་སངས་རྒྱས་ཐོབ་ཕྱིར་བསྔོ༔ བཅུ་བདུན་པ་བཀྲ་ཤིས་ནི། ཧཱུྃ༔
ཆོས་སྐུའི་བཀྲ་ཤིས་སྣང་མཐའ་འོད་མི་འགྱུར༔ ལོངས་སྐུའི་བཀྲ་ཤིས་རྡོར་སེམས་ཞི་ཁྲོའི་ལྷ༔ སྤྲུལ་སྐུའི་བཀྲ་ཤིས་སྣང་སྲིད་ཟིལ་གནོན་རྩལ༔ ཀུན་གཞིའི་བཀྲ་ཤིས་ཡེ་ཤེས་མཚོ་རྒྱལ་མ༔ ཐམས་ཅད་བཀྲ་ཤིས་མཁའ་འགྲོ་གཏེར་གྱི་བདག༔ ཟུང་འཇུག་བདེ་ཆེན་རྟེན་འབྲེལ་སྨོན་ལམ་ཚོགས༔ ཡར་ངོའི་ཟླ་ལྟར་འཕེལ་ཞིང་རྒྱས་པར་སྩོལ༔ ཨེ་མ་རྒྱལ་ཀུན་གཅིག་འདུས་ཟིལ་གནོན་མཁའ་འགྲོ་ཡི༔ ཡང་གསང་བརྒྱུད་པའི་ལས་བྱང་དོན་བསྡུས་པའི༔ པདྨའི་ཐུགས་བཅུད་མཁའ་འགྲོ་རྒྱ་ཅན་འདི༔
ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ བྱ་སྤྲེལ་ལོ་བཟུང་མཁའ་འགྲོའི་བརྡ་སྨོན་འགྲུབ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ སྔགས་འཆང་ཧཱུྃ་ཀ་ལས་ས་ཕག་ལོར་གསེར་གླིང་ནོར་བུའི་བང་མཛོད་ནས་གདན་དྲངས་ཤིང་རྒ་རྒྱལ་རིན་ཆེན་སྤུངས་པ་རུ་ཤོག་སེར་ནས་ཞལ་བཤུས་སོ།། །།
ཐ༽ ༈ གུ་རུ་སྣང་སྲིད་ཟིལ་གནོན་རྩལ་གྱི། བསྐང་བ་ཕྲིན་ལས་མྱུར་འགྲུབ་ཅེས་བྱ་བ་བཞུགས་སོ།། །། གུ་རུ་སྣང་སྲིད་ཟིལ་གནོན་རྩལ་ལ་འདུད། ཚོགས་གཏོར་མཆོད་པ་ཅི་འབྱོར་བཤམས་ནས་བྱིན་བརླབ་བྱ། ཧཱུྃ། འོག་མིན་ཆོས་དབྱིངས་བདེ་ཆེན་ཕོ་བྲང་ནས། ། ཀུན་བཟང་སྣང་བ་མཐའ་ཡས་གཤེགས་སུ་གསོལ། ། རྔ་ཡབ་པདྨ་འོད་ཀྱི་ཕོ་བྲང་ནས། ། གུ་རུ་སྣང་སྲིད་ཟིལ་གནོན་གཤེགས་སུ་གསོལ། །
མཱ་ར་ཏི་ཀ་གསང་བའི་ཕོ་བྲང་ནས། ། ལྷ་ལྕམ་མནྡ་ར་བ་གཤེགས་སུ་གསོལ། ། ཟག་མེད་དགའ་བཞི་བསྐྱེད་པའི་ཕོ་བྲང་ནས། ། མཁའ་འགྲོ་ཡེ་ཤེས་མཚོ་རྒྱལ་གཤེགས་སུ་གསོལ། ། ཡེ་ཤེས་སྒོ་སྐྱོང་འཁོར་ལོའི་ཕོ་བྲང་ནས། ། འཇམ་དཔལ་དཔའ་བོ་སེར་པོ་གཤེགས་སུ་གསོལ། ། ཡེ་ཤེས་ལྔ་ལྡན་རྣམ་དག་ཕོ་བྲང་ནས། ། གུ་རུ་ཐོད་ཕྲེང་སྡེ་ལྔ་གཤེགས་སུ་གསོལ། ། ཕྱོགས་བཞི་མཚམས་བརྒྱད་རང་རང་ཕོ་བྲང་ནས། ། སྤྲུལ་པའི་གུ་རུ་མཚན་བརྒྱད་གཤེགས་སུ་གསོལ། །
ཐབས་མཆོག་བདེ་བ་ཆེན་པོའི་ཕོ་བྲང་ནས། ། དཔའ་བོ་རིགས་བཞི་འཁོར་བཅས་གཤེགས་སུ་གསོལ། ། ཤེས་རབ་གསང་བ་མཆོག་གི་ཕོ་བྲང་ནས། ། དཔའ་མོ་མཁའ་འགྲོ་རིགས་བཞི་གཤེགས་སུ་གསོལ། ། ཕྲིན་ལས་སྣ་ཚོགས་མ་ངེས་ཕོ་བྲང་ནས། ། དཀྱིལ་འཁོར་སྐྱོང་བའི་ལྷ་ཚོགས་གཤེགས་སུ་གསོལ། ། གཤེགས་ནས་དམ་བསྐང་ཕྲིན་ལས་མཛད་པའི་ཕྱིར། ། རིག་འཛིན་བདག་ལ་དབང་དང་དངོས་གྲུབ་སྩོལ། ཨོཾ་བཛྲ་ས་མཱ་ཡ་ཛ་ཛཿ དེ་ནས་བསྐང་མཆོད་འབུལ་བ་ནི།
ཧཱུྃ། ཟིལ་གནོན་ཆེ་མཆོག་འདུས་པའི་ལྷ་ཚོགས་ལ། ། ཕྱི་ནང་གསང་བའི་མཆོད་པ་འབུལ་བ་ནི། ། ཕྱི་ཡི་མཆོད་པ་ཚོགས་དྲུག་ལྷ་མོའི་གར། ། ནང་གི་མཆོད་པ་བདེ་ཆེན་ཐིག་ལེའི་བཅུད། ། གསང་བའི་མཆོད་པ་ཟུང་འཇུག་དགའ་བཞིའི་རླབས། ། སྦྱོར་བའི་མཆོད་པ་ཕྱག་རྒྱ་དྲུག་གི་ལམ། ། སྒྲོལ་བའི་མཆོད་པ་དུག་ལྔ་དབྱིངས་སུ་དག ། བསྐང་བའི་མཆོད་པ་རང་བྱུང་སྐྱེ་བ་མེད། ། ཡེ་ནས་རང་བྱུང་བླ་མེད་མཆོད་མཆོག་འདི། །
བདེར་གཤེགས་རིག་འཛིན་ཀུན་འདུས་རྩལ་ལ་འབུལ། ། བཞེས་ནས་འཆི་མེད་ཚེ་དབང་རིག་འཛིན་དང༌། ། མཆོག་དང་ཐུན་མོང་དེང་འདིར་བསྩལ་དུ་གསོལ། ཧཱུྃ། ཡེ་ནས་ཀ་དག་སངས་རྒྱས་ཕྱིར། ། སྣང་མཐའ་སྤྱན་གཟིགས་ཐུགས་དམ་བསྐང༌། ། སྤྲུལ་སྐུས་འགྲོ་བའི་དོན་མཛད་ཕྱིར། ། པད་འབྱུང་ཟིལ་གནོན་ཐུགས་དམ་བསྐང༌། ། ཚེ་ཡི་རིག་འཛིན་བརྙེས་པའི་ཕྱིར། ། མནྡ་ར་བའི་ཐུགས་དམ་བསྐང༌། །
མཆོག་གི་བདེ་བ་སྟེར་བའི་ཕྱིར། ། མཁར་ཆེན་མཚོ་རྒྱལ་ཐུགས་དམ་བསྐང༌། ། ཡེ་ཤེས་འཁོར་ལོའི་སྒོ་སྐྱོང་ཕྱིར། ། འཇམ་དཔལ་དབྱངས་ཀྱི་ཐུགས་དམ་བསྐང༌། ཧཱུྃ། གཏི་མུག་དབྱིངས་སུ་དག་པའི་ཕྱིར། ། བུདྡྷ་ཐོད་ཕྲེང་ཐུགས་དམ་བསྐང༌། ། ཞེ་སྡང་དབྱིངས་སུ་དག་པའི་ཕྱིར། ། རྡོ་རྗེ་ཐོད་ཕྲེང་ཐུགས་དམ་བསྐང༌། ། ང་རྒྱལ་དབྱིངས་སུ་དག་པའི་ཕྱིར། །
རཏྣ་ཐོད་ཕྲེང་ཐུགས་དམ་བསྐང༌། ། འདོད་ཆགས་དབྱིངས་སུ་དག་པའི་ཕྱིར། ། པདྨ་ཐོད་ཕྲེང་ཐུགས་དམ་བསྐང༌། ། ཕྲག་དོག་དབྱིངས་སུ་དག་པའི་ཕྱིར། ། ཀརྨ་ཐོད་ཕྲེང་ཐུགས་དམ་བསྐང༌། ཧཱུྃ། སྐྱེ་འཆི་གཉིས་སྤངས་རྡོ་རྗེའི་སྐུ། ། པདྨ་འབྱུང་གནས་ཐུགས་དམ་བསྐང༌། ། ལུང་རིགས་རྒྱུད་སྡེའི་ཉི་མ་ཤར། ། བློ་ལྡན་མཆོག་སྲེད་ཐུགས་དམ་བསྐང༌། །
སྒྱུ་འཕྲུལ་དྲྭ་བས་སྣང་སྲིད་མཁྱེན། ། ཉི་མ་འོད་ཟེར་ཐུགས་དམ་བསྐང༌། ། མུ་སྟེགས་བདུད་ཀྱི་བསྟན་པ་བསྣུབས། ། སེངྒེ་སྒྲ་སྒྲོགས་ཐུགས་དམ་བསྐང༌། ། བླ་མེད་ཨ་ཏིའི་རྒྱལ་ས་ཐོབ། ། པདྨ་སམྦྷའི་ཐུགས་དམ་བསྐང༌། ། སྦྱོར་སྒྲོལ་སྤྱོད་པས་འགྲོ་བ་སྡུད། ། པདྨ་རྒྱལ་པོའི་ཐུགས་དམ་བསྐང༌། ། བདེན་བཞི་ཆོས་ཀྱི་འཁོར་ལོ་བསྐོར། ། ཤཱཀྱ་སེངྒེའི་ཐུགས་དམ་བསྐང༌།
བདུད་བཏུལ་ལྷ་སྲིན་དམ་ལ་བཏགས། ། རྡོ་རྗེ་གྲོ་ལོད་ཐུགས་དམ་བསྐང༌། ཧཱུྃ། ཏིང་འཛིན་རྟོགས་པའི་དུར་ཁྲོད་ནས། ། བཛྲ་དཔའ་བོའི་ཐུགས་དམ་བསྐང༌། ། རྣམ་རྟོག་ཞིག་པའི་དུར་ཁྲོད་ནས། ། རཏྣ་དཔའ་བོའི་ཐུགས་དམ་བསྐང༌། ། འགོགས་ལམ་འཐོར་བའི་དུར་ཁྲོད་ནས། ། པདྨ་དཔའ་བོའི་ཐུགས་དམ་བསྐང༌། ། འཁྲི་བ་ཆོད་པའི་དུར་ཁྲོད་ནས། །
ཀརྨ་དཔའ་བོའི་ཐུགས་དམ་བསྐང༌། ། ཀུན་ཏུ་རྒྱུ་བའི་དུར་ཁྲོད་ནས། ། རྡོ་རྗེ་མཁའ་འགྲོའི་ཐུགས་དམ་བསྐང༌། ། རྣམ་པར་རྒྱུ་བའི་དུར་ཁྲོད་ནས། ། རིན་ཆེན་མཁའ་འགྲོའི་ཐུགས་དམ་བསྐང༌། ། ངེས་པར་རྒྱུ་བའི་དུར་ཁྲོད་ནས། ། པདྨ་མཁའ་འགྲོའི་ཐུགས་དམ་བསྐང༌། ། རབ་ཏུ་རྒྱུ་བའི་དུར་ཁྲོད་ནས། ། ལས་ཀྱི་མཁའ་འགྲོའི་ཐུགས་དམ་བསྐང༌། ། ཚོགས་དྲུག་མཐའ་བྲལ་དུར་ཁྲོད་ནས། །
ལྷ་མོ་བཅུ་དྲུག་ཐུགས་དམ་བསྐང༌། ། གནས་ཡུལ་དྲག་རྒྱུའི་དུར་ཁྲོད་ནས། ། དབང་ཕྱུག་མ་མོའི་ཐུགས་དམ་བསྐང༌། ། འཕྲོ་འདུ་ས་མཚམས་དུར་ཁྲོད་ནས། ། ཞིང་སྐྱོང་ཕོ་མོའི་ཐུགས་དམ་བསྐང༌། ། དམ་ཉམས་ཟས་སུ་ཟ་བའི་ཕྱིར། ། སྲིན་པོ་ཕོ་མོའི་ཐུགས་དམ་བསྐང༌། ། མཚན་མོ་དུར་ཁྲོད་འགྲིམ་པའི་ཕྱིར། ། གནས་ཉུལ་ཕོ་མོའི་ཐུགས་དམ་བསྐང༌། ། སྤྲུལ་པས་ཕྱོགས་བཅུར་ཁྱབ་པའི་ཕྱིར། །
མུ་རན་སྐྱོང་བའི་ཐུགས་དམ་བསྐང༌། ། ལས་ཀྱི་བྱ་ར་བྱེད་པའི་ཕྱིར། ། སྤྲུལ་འཁོར་ཉིད་སྤྲུལ་ཐུགས་དམ་བསྐང༌། ། རྒྱལ་བའི་ཐུགས་དམ་བསྐངས་གྱུར་ནས། ། བདག་གི་གཡར་དམ་སོར་ཆུད་ཅིང༌། ། མཆོག་དང་ཐུན་མོང་དངོས་གྲུབ་སྩོལ། ཧཱུྃ། ཐུགས་དམ་གཉན་པོ་སྐོང་བའི་དམ་རྫས་ནི། ། རྨད་བྱུང་བརྗིད་ལྡན་གཏོར་མས་ཐུགས་དམ་བསྐང༌། ། འཆི་མེད་བདུད་རྩི་སྨན་གྱིས་ཐུགས་དམ་བསྐང༌། །
ཨརྒྷཾ་རཀྟ་དམར་གྱིས་ཐུགས་དམ་བསྐང༌། ། མ་ཉམས་ཡང་ཕུད་སྨན་གྱིས་ཐུགས་དམ་བསྐང༌། ། དྲི་མེད་ཞུན་མར་མདངས་ཀྱིས་ཐུགས་དམ་བསྐང༌། ། རྣལ་འབྱོར་ལོངས་སྤྱོད་ཚོགས་ཀྱིས་ཐུགས་དམ་བསྐང༌། ། བཀྲག་གསལ་དཀྱིལ་འཁོར་ཞལ་ཕྱེས་ཐུགས་དམ་བསྐང༌། ། མཚན་ལྡན་དམ་རྫས་མདངས་ཀྱིས་ཐུགས་དམ་བསྐང༌། ། བསྐང་ངོ་ཐུགས་དམ་གཉན་པོ་སྐོང་གྱུར་ཅིག ། བསྐང་ངོ་རྩ་གསུམ་གསང་བའི་ལྷ་ཚོགས་རྣམས། ། དངོས་པོ་ཆོས་ཉིད་ཀློང་དུ་ཐུགས་དམ་བསྐང༌། ། སྣང་བ་ཡེ་ཤེས་ཀློང་དུ་ཐུགས་དམ་བསྐང༌། །
གཟུང་འཛིན་རང་གྲོལ་ཀློང་དུ་ཐུགས་དམ་བསྐང༌། ། སྡུག་བསྔལ་བདེ་བ་ཆེན་པོའི་ཀློང་དུ་བསྐང༌། ། གཉིས་མེད་དོན་རྟོགས་སྤང་བླང་མེད་པ་ཡི། ། སྣང་སྲིད་གཞིར་བཞེངས་ཆེན་པོའི་མཆོད་པ་འབུལ། ཧཱུྃ། རྩ་གསུམ་འདུས་པའི་དཀྱིལ་འཁོར་ལྷ་ཚོགས་ལ། ། སྐུ་ཡི་དམ་ཚིག་ཉམས་པ་མཐོལ་ལོ་བཤགས། ། གསུང་གི་དམ་ཚིག་ཉམས་པ་མཐོལ་ལོ་བཤགས། ། ཐུགས་ཀྱི་དམ་ཚིག་ཉམས་པ་མཐོལ་ལོ་བཤགས། ། ཡན་ལག་དམ་ཚིག་ཉམས་པ་མཐོལ་ལོ་བཤགས། །
སྡོམ་པ་སྤྱི་དང་འགལ་བ་མཐོལ་ལོ་བཤགས། ། བཀའ་ལུང་དབང་དང་མི་ལྡན་མཐོལ་ལོ་བཤགས། ། དམ་ཚིག་སྣོད་དང་མི་ལྡན་མཐོལ་ལོ་བཤགས། ། བསྐྱེད་རིམ་སོ་སོར་མ་གསལ་མཐོལ་ལོ་བཤགས། ། རྫོགས་རིམ་དགོངས་པར་མི་ལྡན་མཐོལ་ལོ་བཤགས། ། བཟླས་བརྗོད་གཟུངས་རྟགས་མ་ཐོན་མཐོལ་ལོ་བཤགས། ། མཐོལ་ལོ་བཤགས་སོ་བླ་མ་ཡི་དམ་ལྷར། ། གནོང་ངོ་འགྱོད་དོ་མཁའ་འགྲོ་དམ་ཅན་རྣམས། ། མི་སྒྲིབ་ཚངས་པ་འཕྲུལ་གྱིས་དངོས་གྲུབ་སྩོལ།
ཞེས་ཡི་གེ་བརྒྱ་པས་ལྷག་ཆད་བསྐང་བར་བྱའོ།
གུ་རུ་སྣང་སྲིད་ཟིལ་གནོན་གྱི་ཕྲིན་ལས་ཀྱི་ཁ་སྐོང་བ། ཕྲིན་ལས་མྱུར་མགྱོགས་འདི་ཡང༌། བླ་སྒྲུབ་བདེ་གཤེགས་ཀུན་འདུས་ཀྱི་བསྐང་བ་རྒྱས་པ་འདོད་རྒུ་མཆོག་སྦྱིན་ལ་གཞི་བྱས་ཤིང་སྐབས་སུ་བབ་པའི་མོས་ལམ་ཁ་ཤས་ཀྱིས་བརྒྱན་པ་འདིའང༌། རང་གནས་ཁྲོམ་གཟིགས་རྔམ་པ་ཚལ་གྱི་གནས་མདར། རོང་སྨྱོན་ཨོ་རྒྱན་རིག་འཛིན་གྱིས་སྦྱར་བ་ཀུན་ཏུ་དགེ་བར་གྱུར་ཅིག། །། ད༽ ༈ གུ་རུ་སྣང་སྲིད་ཟིལ་གནོན་ལས། སྦྱིན་སྲེག་དུག་ལྔ་རང་གྲོལ་བཞུགས་སོ། མ་ཧཱ་གུ་རུའི་སྐུ་ལ་ཕྱག་འཚལ་བསྟོད། དང་པོ་སྦྱིན་སྲེག་བྱ་བ་ནི། །
གནས་སམ་སྒྲུབ་ཁང་གང་ཡིན་ལ། ། ས་སྟེགས་ཐིག་སོགས་རྒྱུད་ལྟར་གདབ། ། རྡུལ་ཚོན་ལ་སོགས་ཞིབ་རྒྱས་བྱ། ། ཤིང་ཡང་སྒོ་རྫོགས་ཚུལ་དུ་བརྩེགས། ། མེ་དར་ཁ་དོག་རྣམ་པ་ལྔ། ། ས་སློང་མཚམས་གཅོད་ཞིབ་རྒྱས་བྱ། ། མེ་སྙིང་རིན་ཆེན་སྣ་ལྔ་དང༌། ། འབྲུ་སྣ་མེ་ལྷའི་གཏོར་མ་བཞག ། མཆོད་གཏོར་དབང་པོ་རྣམ་ལྔ་དང༌། ། མཆོད་པ་རྣམ་ལྔ་ལ་སོགས་པ། །
མཆོད་རྫས་ཡོད་ཚད་ཚང་བར་བསགས། ། མི་གཙང་འབག་བསྒྲིབས་ཐམས་ཅད་སྦྱངས། ། རང་ཉིད་ལྷོ་ནུབ་ཁ་བལྟས་ནས། ། བདེ་བའི་གདན་ལ་སྐྱིལ་ཀྲུང་བཞུགས། ། རང་ཉིད་པད་འབྱུང་གསལ་བཏབ་ཅིང༌། ། སྔགས་ཆས་ཞུགས་ཤིང་འདི་སྐད་དོ། ། ཨོྃ་བཛྲ་ཡཀྵ་ཧཱུྃ་སྭཱ་ཧཱ༔ ཨོྃ་བཛྲ་ཨ་མྲྀ་ཏ ་སོགས? ཨོྃ་བཛྲ་ཤུདྡྷེ་སྭཱ་ཧཱ༔ ཞེས་ལན་ལྔའམ་གསུམ་བཟླ། དེ་ནས་ཐབས་ཤེས་ཀྱི་དགང་གཟར་ཕྱག་ཏུ་ཐོགས་ནས།
ཨོྃ་བཛྲ་ཤྲཱི་རྃ༔ ཨོྃ་བཛྲ་ཧྲཱི་དྷ་ར་སྭཱ་ཧཱ༔ ཞེས་བརྗོད་ཅིང་དཀྱིལ་འཁོར་གྱི་མཆོད་རྫས་ལ་རེག་ཙམ་བྱ། དེ་ནས་མེ་མགོ་མནན་པ་ནི། སུ་པྲ་ཏིཥྛ་བཛྲ་ཏྲྃ་གུ་ན་ཏིཥྛ་ཙཀྲ་ཡེ་སྭཱ་ཧཱ༔ ཞེས་ལན་གསུམ་དུ་བརྗོད་ཅིང་དཱུརྦ་རྒྱ་གྲམ་གྱིས་མནན། དེ་ནས་མེ་སྦར་བ་ནི། ཧཱུྃ་ཧྲཱིཿ དཀྱིལ་འཁོར་ཤར་སྒོ་དཀར་པོ་ནས༔ མེ་ལོང་ཡེ་ཤེས་མེ་སྦར་བས༔
ཞེ་སྡང་མི་གཙང་ཞི་གྱུར་ཅིག༔ དཀྱིལ་འཁོར་ལྷོ་སྒོ་སེར་པོ་ནས༔ མཉམ་ཉིད་ཡེ་ཤེས་མེ་སྦར་བས༔ ང་རྒྱལ་བྲག་རི་ཞི་གྱུར་ཅིག༔ དཀྱིལ་འཁོར་ནུབ་སྒོ་དམར་པོ་ནས༔ སོར་རྟོགས་ཡེ་ཤེས་མེ་སྦར་བས༔ འདོད་ཆགས་རྒྱ་མཚོ་སྐེམ་གྱུར་ཅིག༔ དཀྱིལ་འཁོར་བྱང་སྒོ་ལྗང་ཁུ་ནས༔ བྱ་གྲུབ་ཡེ་ཤེས་མེ་སྦར་བས༔ ཕྲག་དོག་རླུང་དམར་ཞི་གྱུར་ཅིག༔
དཀྱིལ་འཁོར་དབུས་ཀྱི་ཕྱོགས་རོལ་ནས༔ ཆོས་དབྱིངས་ཡེ་ཤེས་མེ་སྦར་བས༔ གཏི་མུག་མུན་པ་སེལ་གྱུར་ཅིག༔ འཁོར་ཡུག་ཁྱབ་པར་མེ་སྦར་བས༔ བདུད་བཞི་རང་སར་ཞི་གྱུར་ཅིག༔ འོག་གི་ཕྱོགས་ནས་མེ་སྦར་བས༔ ཚེ་སྲོག་བར་ཆད་ཞི་གྱུར་ཅིག༔ ཡེ་ཤེས་ལྔ་ཡི་མེ་སྦར་བས༔ ཕྲིན་ལས་ལྷུན་གྱིས་འགྲུབ་པར་མཛོད༔ རཾ་ཛྭ་ལ་རཾ་ཡེ་སྭཱ་ཧཱ༔
དེ་ནས་རླུང་གཡབ་ཐོགས་ལ་འདི་སྐད་དོ། ། ཧཱུྃ་ཧྲཱིཿ ཤར་ཕྱོགས་དཀར་མོ་གཡོ་བ་མོས༔ བྱམས་པ་ཚད་མེད་རླུང་གཡོབས་ཤིག༔ ལྷོ་ཕྱོགས་སེར་མོ་རྒྱས་པ་མོས༔ དགའ་བ་ཚད་མེད་རླུང་གཡོབས་ཤིག༔ ནུབ་ཕྱོགས་དམར་མོ་བདེ་བ་མོས༔ བཏང་སྙོམས་ཚད་མེད་རླུང་གཡོབས་ཤིག༔ བྱང་ཕྱོགས་ལྗང་མོ་དྲག་རྩལ་མོས༔ སྙིང་རྗེ་ཚད་མེད་རླུང་གཡོབས་ཤིག༔
དབུས་ཕྱོགས་སྣ་ཚོགས་ཀུན་གྲོལ་མོས༔ ཡེ་ཤེས་ཆེན་པོའི་རླུང་གཡོབས་ཤིག༔ ཛེཾ་ཧཾ་ཡཾ་ཡཾ་ཤུདྡྷེ་ཡེ་སྭཱ་ཧཱ༔ དེ་ནས་མེ་མཚམས་གཅོད་པ་ནི། ཛཿ ཤར་ཕྱོགས་སྒོ་མ་ལྕགས་ཀྱུ་མས༔ ལྷ་བུའི་བདུད་ཀྱི་མེ་མཚམས་ཆོད༔ ཛཿབཛྲ་ཙཀྲ་རཀྵ་བྷྲཱུྃ༔ ཧཱུྃ༔ ལྷོ་ཕྱོགས་སྒོ་མ་ཞགས་པ་མས༔
ཕུང་པོའི་བདུད་ཀྱི་མེ་མཚམས་ཆོད༔ ཧཱུྃ༔ རཏྣ་ཙཀྲ་རཀྵ་བྷྲཱུྃ༔ བཾ༔ ནུབ་ཕྱོགས་སྒོ་མ་ལྕགས་སྒྲོག་མས༔ ཉོན་མོངས་བདུད་ཀྱི་མེ་མཚམས་ཆོད༔ བཾ༔ པདྨ་ཙཀྲ་རཀྵ་བྷྲཱུྃ༔ ཧོཿ བྱང་ཕྱོགས་སྒོ་མ་དྲིལ་བུ་མས༔
འཆི་བདག་བདུད་ཀྱི་མེ་མཚམས་ཆོད༔ ཧོཿ ཀརྨ་ཙཀྲ་རཀྵ་བྷྲཱུྃ༔ བྷྲཱུྃ༔ སྣ་ཚོགས་གཡོ་བ་གར་བྱེད་དང་༔ གིང་དང་སྒོ་མ་ཚོགས་བཅས་ཀྱིས༔ ཕྱོགས་མཚམས་ཀུན་ཏུ་ཐུབ་པར་སྲུངས༔ བྷྲཱུྃ་བྷྲཱུྃ་ཙཀྲ་རཀྵ་བྷྲཱུྃ༔ དེ་ནས་མེ་ལྷའི་ཕོ་བྲང་རྟེན་བཅའ་བ་ནི། ཨོྃ་བཛྲ་ཨ་མྲྀ་ཏ་ སོགས? སྭ་བྷཱ་ཝ ས་སྦྱང? སྟོང་པའི་ངང་ལས་རྃ་རྃ་ཞེས་པས་མེ་ལྷའི་ཕོ་བྲང་ཡངས་ཤིང་རྒྱ་ཆེ་བ་ཁ་དོག་ལྔ་དང་ལྡན་པ༔
བག་ཆགས་དུག་ལྔ་རྣམས་རང་གྲོལ་སྲེག་བྱེད་ཆེན་པོའི་དམ་ཚིག་གི་མེ་རབ་ཏུ་འབར་བ་སྟེ་དམ་ཚིག་པ་དང་ཡེ་ཤེས་པ་གཉིས་མེད་ཀྱི་གཞལ་ཡས་ཁང་ཆེན་པོ༔ སྐྱོན་བྲལ་ཡོན་ཏན་ཀུན་རྫོགས་ཀྱི་རང་བཞིན་ཅན་དུ་གྱུར་ནས་ཤར་ལྷོར་དྲང་སྲོང་མེ་ལྷའི་ཚོགས་སྐད་ཅིག་གིས་སྤྱན་དྲངས་ཏེ་དམ་ཚིག་པ་དང་གཉིས་སུ་མེད་པར་གྱུར༔ བཛྲ་ས་མ་ཡ་ཨེ་མ་ཀོ྅་ཧཾ༔ དེ་ནས་མེ་ལྷ་སྤྱན་འདྲེན་པ་ནི། ཧཱུྃ༔ ཆོས་ཀྱི་དབྱིངས་ནས་རང་བྱུང་སྤྲུལ་པའི་ལྷ༔ སྐྱེ་མེད་ངང་ལས་འབར་བའི་ཡེ་ཤེས་བསྐྱེད༔ དངོས་འཛིན་འཁྲུལ་བའི་བག་ཆགས་བསྲེག་པའི་ཕྱིར༔ ཡེ་ཤེས་མེ་ལྷ་འཁོར་དང་བཅས་པ་རྣམས༔ དམ་ཚིག་བྱིན་ཟའི་ལྷ་དང་དབྱེར་མེད་དུ༔
མཆོད་ཅིང་བསྟོད་ཕྱིར་གནས་འདིར་གཤེགས་སུ་གསོལ༔ ཨོྃ་བཛྲ་ཨགྣེ་ཡེ་ས་མཱ་ཡ་ཛ་ཛ༔ དེ་ནས་མེ་ལྷ་བཞུགས་སུ་གསོལ་བ་ནི། ཧོ༔ སྣོད་ཀྱིས་བསྡུས་པའི་སྣང་བའི་རོལ་གར་དུ༔ དམ་ཚིག་ཡེ་ཤེས་གཉིས་མེད་གྱུར་ནས་ཀྱང་༔ དབྱིངས་དང་ཡེ་ཤེས་འདུ་འབྲལ་མེད་པའི་ཕྱིར༔ མཚན་འཛིན་བུད་ཤིང་བསྲེག་ཕྱིར་བཞུགས་སུ་གསོལ༔ བཛྲ་ས་མ་ཡ་ཏིཥྛ་ལྷན༔ དེ་ནས་མེ་ལྷ་ལ་གདན་འབུལ་བ་ནི།
ཨོྃ༔ ཀུ་ཤ་འདི་ནི་གཙང་ཤིང་དགེ༔ ཚངས་པ་ལྷ་རྣམས་དག་བྱེད་ཡིན༔ དཀོན་མཆོག་གསུམ་པོ་མཉེས་བྱེད་ཡིན༔ ས་ལ་སྐྱེས་པ་འདབ་མི་སྙིང་༔ བདག་གི་བགེགས་རྣམས་ཐམས་ཅད་ནི༔ ཞི་དང་བཀྲ་ཤིས་མཛད་དུ་གསོལ༔ དེ་ནས་མེ་ལྷ་མཆོད་པ་ནི། ཧོཿ དབྱིངས་ཀྱི་ངོ་བོ་དཔའ་བའི་རྫུ་འཕྲུལ་ཅན༔
རིག་པ་པོ་ཡི་ཤེས་རབ་ཙཎྜ་ལཱི༔ དུག་ལྔ་ཞི་མཛད་སྐུ་ལྔའི་རང་མདངས་བསྐྱེད༔ ཚད་མེད་བཞི་ཡི་ཕྲིན་ལས་འགྲུབ་པའི་ཕྱིར༔ ཕྱི་ནང་གསང་བའི་མཆོད་སྤྲིན་རྒྱ་མཚོས་མཆོད༔ བཅོམ་ལྡན་མེ་ལྷའི་ཚོགས་ལ་འབུལ་ལགས་ན༔ བག་སྒྲིབ་ཨ་འཐས་གཞོམ་ཕྱིར་བཞེས་སུ་གསོལ༔ ཨོྃ་ཨགྣེ་ཡེ་ས་པ་རི་ཝཱ་ར་མ་ཧཱ་རི་དྷི་ཛྙཱ་ན་ཡེ་ཁཱ་ཧི༔ པཱ་དྱཾ? སྦྱར་བས་ཞབས་བསིལ་འབུལ། ཨོྃ་བཛྲ་ཨགྣེ་ཡེ་པུཥྤེ་སྭཱ་ཧཱ༔ མེ་ཏོག་འབུལ།
ཨོྃ་བཛྲ་ཨགྣེ་ཡེ་དྷཱུ་པེ་སྭཱ་ཧཱ༔ བདུག་སྤོས་འབུལ། ཨོྃ་བཛྲ་ཨགྣེ་ཡེ་ཨཱ་ལོ་ཀེ་སྭཱ་ཧཱ༔ མར་མེ་འབུལ། ཨོྃ་བཛྲ་ཨགྣེ་ཡེ་གནྡྷེ་སྭཱ་ཧཱ༔ དྲི་ཆབ་འབུལ། ཨོྃ་བཛྲ་ཨགྣེ་ཡེ་ནཻ་ཝི་དྱེ་སྭཱ་ཧཱ༔ ཞལ་ཟས་འབུལ། ཨོྃ་བཛྲ་ཨགྣེ་ཡེ་ཤབྡ་སྭཱ་ཧཱ༔ རོལ་མོ་བསྒྲག །
གཟུགས་སྒྲ་དྲི་རོ་རྣམས་ཕྱོགས་གཅིག་ཏུ་འབུལ། དེ་ནས་ཚོགས་འབུལ་བ་ནི། ཨོྃ་བཛྲ་ཨགྣེ་ཡེ་ག་ཎ་ཙཀྲ་པཱུ་ཛ་ཧོཿ ཡམ་ཤིང་ལ། ཨོྃ་བྷོ་དྷི་བྷྲིཀྵ་ཡེ་སྭཱ་ཧཱ༔ ཟས་མཆོག་ལ། ཨོྃ་སརྦ་པུ་ཙ་ཏཾ་བུ་ལ་ཡེ་སྭཱ་ཧཱ༔ དེ་ནས་འབྲུ་སྣ་ལྔ་ལ་དང་པོ་ནས་ནི། ཨོྃ་བཛྲ་ནི་ཐ་ཏ་ཡེ་སྭཱ་ཧཱ༔ འབྲས་ལ།
ཨོྃ་བཛྲ་ཏང་ཀུ་ལ་ཡེ་སྭཱ་ཧཱ༔ གྲོ་ལ། ཨོྃ་བཛྲ་གྷསྨ་རི་སྭཱ་ཧཱ༔ སོ་བ་ལ། ཨོྃ་བཛྲ་ཀིར་ཏི་སྭཱ་ཧཱ༔ སྲན་མ་ལ། ཨོྃ་བཛྲ་སོ་པ་ར་སྭཱ་ཧཱ༔ ཏིལ་དཀར་ནག་ལ། ཨོྃ་སརྦ་པཱ་པཾ་ད་ཧ་སྭཱ་ཧཱ༔ འོ་ཞོ་ལ།
ཨོྃ་སརྦ་ས་བྷ་དེ་ཝ་སྭཱ་ཧཱ༔ དར་ཟབ་ལ། ཨོྃ་བཛྲ་ཝསཏྲ་ཡེ་སྭཱ་ཧཱ༔ རིན་ཆེན་སྣ་ལྔ་ལ། ཨོྃ་བཛྲ་རཏྣ་ཨ་ཡུ་ཥེ་སྭཱ་ཧཱ༔ མངར་གསུམ་ལ། ཨོྃ་དྷ་ཧྲི་ཨཱཿབྷིཀྵ་སྭཱ་ཧཱ༔ ཤིང་འབྲས་ལ། ཨོྃ་བཛྲ་ཨེ་མ་ཨུ་སྭཱ་ཧཱ༔ དཱུརྦ་ལ།
ཨོྃ་སུ་ཀི་ཨ་ཡུ་ཥེ་སྭཱ་ཧཱ༔ ཀུ་ཤ་ལ། ཨོྃ་པྲ་ཏི་ཧ་ཏ་བཛྲ་ཡེ་སྭཱ་ཧཱ༔ མར་ཁུ་འབུལ་བ་ནི། ཨོྃ་བཛྲ་ཨགྣེ་ཡེ་པྲ་ཧ་ཏི་སྭཱ་ཧཱ༔ ཞེས་ཕུལ་ལ་དེ་ནས་མེ་ལྷའི་བསྟོད་པ་ནི། གཏོར་མ་ཕུལ་ལ་འདི་སྐད་དོ། ། ཧོཿ ཤར་ལྷོའི་ཕྱོགས་ཀྱི་རྒྱལ་པོ་མེ་ལྷའི་ཚོགས༔ བདག་གིས་མཆོད་ཅིང་བསྟོད་དེ་ཕྱག་ཀྱང་འཚལ༔
དམ་རྫས་བརྒྱན་པའི་གཏོར་མ་འདི་བཞེས་ལ༔ རྣལ་འབྱོར་ཡིད་ཀྱི་འདོད་པ་ཀུན་འགྲུབ་མཛོད༔ ཅེས་མར་ཁུ་དང་གཏོར་མ་སྨན་རིལ་བཅས་འབུལ་ལ་ཕྱག་ཀྱང་འཚལ། དེ་ནས་གཞུང་ལ་འཇུག་པ་ནི། ཧོཿ བྷྲཱུྃ་བྷྲཱུྃ༔ ཞེས་པས་མེ་ལྷའི་ལྟོ་བར་ཡེ་ཤེས་ཀྱི་གཞལ་ཡས་ཁང་མཚན་ཉིད་ལྔ་དང་ལྡན་པ རྨང་གཞི་རྡོ་རྗེ་རྒྱ་གྲམ་ལས་བྱས་ཤིང་རྩིག་པ་སྣ་ལྔ་དང་མུ་ཁྱུད་ཀྱིས་སྤྲས་ཏེ་འདོད་སྣམ་དུ་མཆོད་འབུལ་གྱི་ལྷ་མོ་རྣམས་ཀྱིས་གར་བསྒྱུར་བ༔ ཕ་གུ་ལ་ནོར་བུ་དང་པདྨས་བརྒྱན་པ༔ སྟོང་ཀུ་ལ་དྲྭ་བ་དང་དྲྭ་ཕྱེད་གྱིས་སྤྲས་པ༔ ཤར་བུ་དང་ཟ་ར་ཚགས༔
སྒོ་བཞིར་འཁོར་ལོ་དང་རི་དྭགས་ཆོས་ཉན་དང་རིན་པོ་ཆེའི་གདུགས་ཀྱིས་སྤྲས་པ༔ དེ་རྣམས་ཀྱི་སྟེང་དུ་ཆོས་འཁོར་བཅུ་གསུམ་ལ་གདུགས་ཁེབས་དང་ཉི་ཟླས་བརྒྱན་ཅིང་ཕྱི་ནང་སྟོང་གསལ་འཛིན་མེད་ཀྱི་ཕོ་བྲང་ཆེན་པོར་གྱུར་ནས༔ སྣང་སྲིད་ཟིལ་གནོན་དཀྱིལ་འཁོར་གྱི་ལྷ་ཚོགས་ནམ་མཁའི་དབྱིངས་ལ་འཇའ་ལྡང་བ་ལྟར་སྣང་ལ་རང་བཞིན་མེད་པའི་ངང་དུ་གསལ་བའོ༔ བྷྲཱུྃ་མཎྜལ་གུ་རུ་དྷེ་ཝ་ཌཱཀྐི་ནཱི་ས་མ་ཡེ་སྭཱ་ཧཱ༔ ཞེས་ཆོ་གའི་གཞུང་བསྲངས་ནས་མཆོད་པ་ལ་བསྐྱལ་ཏེ། ཕྱི་ནང་གསང་བའི་མཆོད་པའི་ཡོ་བྱད་འབུལ་བ་ནི། ཧཱུྃ༔ ཆོས་ཀྱི་དབྱིངས་ཀློང་དུ་མ་རོ་གཅིག་ངང་༔ འཁོར་འདས་རང་བྱུང་རིག་པས་ཕྱག་འཚལ་ཞིང་༔ སྣང་སྲིད་དག་པ་རབ་འབྱམས་མཆོད་པ་འབུལ༔
སྐུ་གསུམ་ལྷུན་གྲུབ་རང་བྱུང་ངང་དུ་བཞེས༔ ཞེས་ པཱ་དྱཾ་ སྦྱར་བས་མཆོད་ཡོན་ཞབས་བསིལ་འབུལ། མཆོད་པ་རྣམ་ལྔ་ལ། ཧཱུྃ༔ ཕྱི་ཡི་མཆོད་པ་དཔག་ཡས་ནམ་མཁའི་ཁྱོན༔ གསང་མཆོད་ནང་གི་མཆོད་པ་རྣམ་ལྔ་འདི༔ སྣང་སྲིད་ཟིལ་གནོན་དཀྱིལ་འཁོར་ལྷ་ལ་འབུལ༔ ཡེ་ཤེས་འོད་ལྔའི་ཀློང་ནས་བཞེས་སུ་གསོལ༔ ཞེས་རྩ་སྔགས་ཀྱིས་འབུལ། མེ་ཏོག་ལ།
ཨོྃ་བཛྲ་པུཥྤེ་སྭཱ་ཧཱ༔ བདུག་སྤོས་ལ། ཨོྃ་བཛྲ་དྷཱུ་པེ་ཡེ་སྭཱ་ཧཱ༔ མར་མེ་ལ། ཨོྃ་བཛྲ་ཨཱ་ལོ་ཀེ་སྭཱ་ཧཱ༔ དྲི་ཆབ་ལ། ཨོྃ་བཛྲ་གནྡྷེ་ཡེ་སྭཱ་ཧཱ༔ ཞལ་ཟས་ལ། ཨོྃ་བཛྲ་ནཻ་ཝི་དྱེ་སྭཱ་ཧཱ༔ རོལ་མོ་ལ།
ཨོྃ་བཛྲ་ཤབྡ་སྭཱ་ཧཱ༔ དེ་ནས་གཟུགས་སྒྲ་དྲི་རོ་རེག་བྱ་རྣམས་འབུལ་བ་ནི། ཧཱུྃ༔ ཟག་མེད་དྭངས་མ་དབྱིངས་རིག་ཐིག་ལེའི་གཞིར༔ ལྷུན་གྲུབ་རྡོ་རྗེའི་གཟུགས་སྒྲ་དྲི་རོ་ལྔ༔ རེག་བྱ་ལྷ་མོས་ནམ་མཁའ་གང་བ་འདི༔ ཕྱི་དང་ནང་དང་གསང་བ་དེ་ཁོ་ན༔ རྣམ་གྲོལ་ཡེ་ཤེས་བདེ་ཆེན་རྒྱས་མཆོད་འབུལ༔ ཆོས་ཟད་འཁོར་བ་སྤྲུག་ཕྱིར་བཞེས་སུ་གསོལ༔ ཞེས་རྩ་སྔགས་ཀྱི་ཤམ་བུར།
གཟུགས་ལ། ཨོྃ་བཛྲ་རཱུ་པ་སྭཱ་ཧཱ༔ སྒྲ་ལ། ཨོྃ་བཛྲ་ཤབྡ་སྭཱ་ཧཱ༔ དྲི་ལ། ཨོྃ་བཛྲ་གནྡྷེ་སྭཱ་ཧཱ༔ རོ་ལ། ཨོྃ་བཛྲ་རཱ་ས་སྭཱ་ཧཱ༔ རེག་བྱ་ལ། ཨོྃ་བཛྲ་སྤརྴེ་སྭཱ་ཧཱ༔
བཀྲ་ཤིས་པའི་རྟགས་བརྒྱད་ལ། ཧོཿ ཚོགས་དྲུག་ལྷ་མོ་ནམ་མཁའི་གར་སྒྱུར་མ༔ མི་ཁོམ་གནས་བརྒྱད་ཞེན་པ་བྲལ་བའི་ཕྱིར༔ བཀྲ་ཤིས་རྟགས་བརྒྱད་འདི་དག་འབུལ་གྱིས་བཞེས༔ ཞི་དང་བཀྲ་ཤིས་བདེ་ལེགས་མཛད་དུ་གསོལ༔ ཞེས་རྩ་སྔགས་ཀྱི་མཐར། ཨོྃ་དྷརྨ་བཛྲ་བི་ཤྭ་མངྒ་ལཾ་པཱུ་ཛ་ཧོཿ རྒྱལ་སྲིད་སྣ་བདུན་ལ། ཧོཿ
འཁོར་ལོ་ནོར་བུ་བཙུན་མོ་རིན་པོ་ཆེ༔ བློན་པོ་རིན་ཆེན་གླང་པོ་རྟ་མཆོག་དང་༔ གཡུལ་ལས་རྒྱལ་བྱེད་དམག་དཔོན་རིན་ཆེན་འདི༔ སྣང་སྲིད་ཟིལ་གནོན་དཀྱིལ་འཁོར་ལྷ་ལ་འབུལ༔ ཞེས་རྩ་སྔགས་ཀྱི་མཐར། ཨོྃ་དྷརྨ་བཛྲ་པུཥྞེ་སྭ་བྷཱ་ཧོཿ ནང་མཆོད་བདེ་ཆེན་འབུལ་བ་ནི། ཧཱུྃ༔ བདེ་ཆེན་གསང་བ་མཆོག་གི་བྷནྡྷ་རུ༔ བླ་མེད་མཁའ་དབྱིངས་དམ་ཚིག་བདུད་རྩིས་གཏམས༔
གསང་བ་ཡེ་ཤེས་རྒྱས་མཆོད་འདི་འབུལ་བས༔ བདག་གི་སྒྲིབ་གཉིས་བྲལ་ཕྱིར་བཞེས་སུ་གསོལ༔ རྩ་སྔགས་ཀྱི་མཐར། ཨོྃ་སརྦ་པཉྩ་ཨ་མྲྀ་ཏ་ཁཱ་ཧི༔ བདེ་ཆེན་ནོ། ཨོྃ་ཨ་ཧཾ་པཉྩ་ལ་ཁཱ་ཧི༔ དེ་ནས་རཀྟ་དང་དབང་པོ་རྣམ་ལྔ་དང་བྷ་ལིང་འབུལ་བ་ནི། ཧཱུྃ༔ རང་བྱུང་མཁའ་དབྱིངས་ཆོས་འབྱུང་བྷནྡྷ་རུ༔ ཞིང་བཅུ་བསྒྲལ་བའི་སྙིང་ཁྲག་ཕྱུར་བུར་གཏམས༔
སྐུ་གསུམ་རང་གྲོལ་ངང་དུ་འབུལ་ལགས་ན༔ དུག་གསུམ་རང་གྲོལ་ཀློང་དུ་བཞེས་སུ་གསོལ༔ རྩ་སྔགས་མཐར། ཨོྃ་མ་ཧཱ་རཀྟ་ཁཱ་ཧི༔ རྫས་དབང་པོ་རྣམ་ལྔ་ལ། ཨོྃ་མ་ཧཱ་བྷ་ལིངྟ་ཁཱ་ཧི༔ དེ་ནས་སྲེག་རྫས་རྣམས་ལ། ཧཱུྃ༔ རང་བཞིན་དག་པའི་ཕྱི་མཆོད་སྣ་ཚོགས་དང་༔ བློ་ཡིས་བླངས་དང་དངོས་སུ་འབྱོར་བའི་ཚོགས༔
རྩ་གསུམ་དཀྱིལ་འཁོར་ལྷ་ལ་འབུལ་ལགས་ན༔ སྐྱེ་འགག་གནས་གསུམ་མཐའ་བྲལ་ངང་དུ་བཞེས༔ རྩ་སྔགས་མཐར་ཚོགས་འབུལ་བ་ནི། ཨོྃ་ག་ཎ་ཙཀྲ་པཱུ་ཛ་ལ་ཁཱ་ཧི༔ ཡམ་ཤིང་ལ་སོགས་གོང་གི་སྔགས་དང་འདྲ་བས་འགྲེས་ཤེས་པར་བྱ། མར་ཁུ་ལ། ཨོྃ་ཨ་ཧུ་ཏི་སརྦ་པཱུ་ཛ་ལ་ཁཱ་ཧི༔ ཞེས་རྫས་རྣམས་ཐམས་ཅད་རྩ་སྔགས་ཀྱིས་ཕུལ་བར་ཤེས། དེ་ནས་སྨན་མཆོད་འབུལ་བ་ནི། ཨོྃ༔
ཡིད་འོང་རྒྱ་མཚོ་ཆེན་པོའི་མཐའ་ཀླས་ཁྱབ༔ ཟག་བྲལ་ངེས་ལེགས་ཚོགས་ཀྱིས་བརྒྱན་པ་དང་༔ ཀུན་ནས་བསྡུས་པའི་སྨན་མཆོད་འབུལ་ལགས་ན༔ བདག་འགྲོ་དུག་ལྔའི་ནད་རྣམས་སེལ་བར་མཛོད༔ རྩ་སྔགས་ཀྱི་མཐར། ཀར་ཏི་ཀི་མ་ཎ་ཝཾ་ཤུ་པུ་ཀ་ཛེཾ་ཧཾ་ཎི་པ་ལ་སྭཱ་ཧཱ༔ དེ་རྗེས་མར་ཁུ་ཚར་གཅིག་ཕུལ་ལ། ཧོཿ རྩ་གསུམ་འདུས་པའི་ངོ་བོ་སྣང་སྲིད་ཟིལ་གནོན་གྱི་དཀྱིལ་འཁོར་ལྷ་ཚོགས་རྣམས་ལ་སྦྱིན་སྲེག་གི་མཆོད་པ་འདི་ཕུལ་བས༔ དགྱེས་པར་བཞེས་ལ་བདག་ཅག་གིས་ཚེ་རབས་ཐོག་མ་མེད་པ་ནས་བསགས་པའི་ལས་ངན་པའི་སྡིག་སྒྲིབ་དང་རྐྱེན་ངན་པའི་བར་ཆོད༔
གཞན་ཡང་དུག་ལྔ་དུག་གསུམ་གྱིས་ཀུན་ནས་བསླངས་པའི་སྒྲིབ་པ་དང་༔ ཡུལ་བརྒྱད་མི་ཁོམ་པའི་གནས་བརྒྱད་ཀྱི་གནས་ངན་ལེན་པའི་རིགས་དྲུག་ལས་བསྒྲལ་ནས། རང་འབྱོར་ལྔ་དང་གཞན་འབྱོར་ལྔ་སོགས་རྟེན་འབྲེལ་ཕྱོགས་མེད་དུ་འཆར་བ་དང་༔ གཞན་ཡང་བདུད་བཞིའི་བར་ཆོད་དང་འཇིགས་པ་བརྒྱད་སོགས་རང་སར་ཞི་ནས་ཚེ་དང་བསོད་ནམས་དཔལ་འབྱོར་ཐམས་ཅད་རྒྱས་ཤིང་༔ ཁམས་གསུམ་སྲིད་གསུམ་ལྷ་འདྲེ་མི་གསུམ་འདོད་རྒུའི་ལོངས་སྤྱོད་ཐམས་ཅད་དབང་དུ་བསྡུས་ནས་དམ་སྲི་དགྲ་བགེགས་ཐམས་ཅད་དང་༔ བདུད་དང་འབྱུང་པོ་རྣམས་ཀྱི་རྣོ་བའི་དབལ་སྦྱོར་བའི་དུག་ཐམས་ཅད་ཚར་གཅོད་པར་གྱུར་ཅིག༔ རྩ་སྔགས་ཀྱི་མཐར༔ ཧཱུྃ་མཱ་ར་ཡ་ཕཊ྄ཿ མ་མ་ཝཱ་ཤཾ་ཀུ་རུ་ཡེ་སྭཱ་ཧཱ༔ པུཥྚིཾ་ཀུ་རུ་ཡེ་སྭཱ་ཧཱ༔
ཤཱནྟིཾ་ཀུ་རུ་ཡེ་སྭཱ་ཧཱ༔ ཞེས་མར་ཁུ་དམ་རྫས་དྲི་བཟང་སྤོས་གོས་དང་ཏམ་བུ་བཅས་མཆོད། ཧཱུྃ༔ ཆོས་དབྱིངས་རོལ་པའི་གཞལ་ཡས་ཆེན་པོ་ནས༔ དྲན་རིག་ཡེ་ནས་སྟོང་གསལ་མདུན་གྱི་ཆ༔ གསལ་སྟོང་དབྱེར་མེད་སྟོང་གསལ་འོད་ལྔའི་ཀློང་༔ རིགས་བདག་ཀུན་བཟང་རྡོར་འཆང་ལ་སོགས་དང་༔ གང་འདུལ་སྤྲུལ་མཛད་སྣང་སྲིད་ཟིལ་གནོན་སྐུ༔ མ་བཅོས་གསང་ཡུམ་ལྷ་ལྕམ་ཡེ་ཤེས་མཚོ༔ ཐོད་ཕྲེང་སྡེ་ལྔ་གུ་རུ་མཚན་བརྒྱད་དང་༔
ལྷ་མོ་བཅུ་དྲུག་དབང་ཕྱུག་ལངྐ་གིང་༔ སྒོ་སྐྱོང་དང་བཅས་དཀྱིལ་འཁོར་མ་ལུས་ལ༔ སྣང་སྲིད་ཡེ་གྲོལ་ཆེན་པོར་ཕྱག་འཚལ་ནས༔ སྤྱི་ཏི་འཁོར་འདས་རྫོགས་དབྱིངས་ཆེན་པོར་བསྐང་༔ ཨ་ཏི་བླ་མེད་ཡེ་གྲོལ་ཀློང་དུ་བཤགས༔ ཡང་ཏི་རྫོགས་པ་ཆེན་པོའི་ཀློང་དུ་སྦྱོར༔ ཡོ་ག་གསུམ་གྱིས་དུག་གསུམ་དབྱིངས་སུ་སྒྲོལ༔ ཆོས་ལོངས་སྤྲུལ་གསུམ་ངོ་བོ་ཉིད་གསུམ་གྱི༔ རྩལ་སྣང་རོལ་པ་སྒྱུ་འཕྲུལ་སྣང་བའི་རྒྱན༔ སྐུ་དང་གསུང་དང་ཐུགས་ཀྱི་ཐིག་ལེ་དང་༔
ཕྱི་དང་ནང་དང་གསང་བ་དེ་ཁོ་ན༔ དབྱིངས་དང་རིག་པ་གསང་གསུམ་བདེ་སྟོང་བཅུ༔ དགའ་བ་བཞི་རྫོགས་སྣང་བཞིའི་འཇའ་གུར་ཀློང་༔ སྣང་བ་ཐམས་ཅད་རྒྱུད་སྡེ་བཞི་ཡི་ཡབ༔ སྟོང་པ་ཐམས་ཅད་ཀ་དག་དབྱིངས་ཀྱི་ཡུམ༔ གཉིས་མེད་འདི་ནི་ཧེ་རུ་ཀ་པའི་ལམ༔ རྩ་རླུང་ཐམས་ཅད་དཔའ་བོ་མཁའ་འགྲོའི་ཞིང་༔ ཐིག་ལེ་ཐམས་ཅད་བདེ་ཆེན་འོད་ཀྱི་སྐུ༔ ལྷུན་གྲུབ་གྱུར་དཀར་འོད་ཀྱི་ཀློང་རུམ་ནས༔ ཚད་མེད་བཞི་ཡིས་བདག་འགྲོ་ཡོངས་ལ་སྐྱོང་༔
གཞི་ལམ་འབྲས་བུའི་ངོ་བོ་མི་ཟད་པ༔ བདེ་གསལ་མི་རྟོག་ཏིང་འཛིན་ཡི་རངས་ནས༔ ངོ་བོ་རང་བཞིན་ཐུགས་རྗེས་དོར་མེད་ཀྱིས༔ སྐྱེ་འགག་གནས་གསུམ་མཐའ་བྲལ་གསོལ་བ་འདེབས༔ སྐུ་གསུམ་བླ་མའི་ཚོགས་ལ་མཆོད་ཅིང་བསྟོད༔ གཟུང་འཛིན་ཡེ་ཤེས་འོད་ལྔའི་ཀློང་དུ་བཤགས༔ རྟག་པར་ཆོས་ཀྱི་འཁོར་ལོ་བསྐོར་དུ་གསོལ༔ ཆོས་ཟད་འཁོར་བ་དོང་སྤྲུགས་ཆེན་པོར་བསྔོ༔ གསལ་སྟོང་རྣམ་དག་ཡེ་ཤེས་ཐིག་ལེའི་གཞིར༔ ངོ་མཚར་སྣང་བའི་ཚོམ་བུ་མི་ཟད་སྤྲས༔
ཐམས་ཅད་ཆོས་སྐུ་ཐིག་ལེ་ཉག་གཅིག་ངང་༔ སྐུ་གསུམ་ལྷུན་གྲུབ་ངང་དུ་ཡི་རང་ངོ་༔ སྣང་བ་ཐམས་ཅད་སྤྲུལ་སྐུའི་གཟུགས་སྣང་ལས༔ སྒྲ་གྲགས་ཐམས་ཅད་གྲགས་སྟོང་ཆོས་ཀྱི་གསུང་༔ དྲན་རྟོག་ཐམས་ཅད་ཆོས་སྐུའི་དགོངས་པ་དང་༔ མཐའ་མེད་བདག་འགྲོ་འཁོར་བ་དོང་སྤྲུགས་མཛོད༔ ཅེས་བསྡུ་ཆོག་སོགས་གཞུང་ནས་བྱ། མེ་རོ་ཐལ་བ་རྡུལ་ཚོན་སོགས་རླུང་ལ་སྤུར་བའམ་ཆུར་བྱིང་དུ་ཆུག ། ཕུན་ཚོགས་ལེགས་བཤད་རྣམ་བཀྲ་ལྷུན་པོའི་རྩེར། ། སྔགས་དང་ཕྱི་ནང་ཟུང་འཇུག་བླ་མེད་རྒྱན། །
སྐུ་གསུམ་ལྷུན་གྲུབ་རོལ་པ་ཅི་བཞིན་ཚིག ། འབྲས་བུ་དགོངས་རྒྱན་དོན་ལ་འགལ་དང་འཁྲུལ། ། ཡོད་མེད་དོན་ལ་མཁས་པས་རྟོག་ཅིང་དཔྱོད། ། ནོངས་པའི་དྲི་མ་ཅི་མཆིས་བཅོས་སུ་འཚལ། ། འགྲོ་བློའི་སྣང་བྱེད་གླིང་བཞིའི་སྒྲོན་མེ་མཆོག ། སྲིད་འདིར་དྲེགས་ལྡན་གཙུག་ན་མཛེས་གྱུར་ཅིག ། ཟབ་དོན་རྒྱུ་འབྲས་རྣམ་རྒྱལ་ཁང་བཟང་རྩེར། ། གདོད་མའི་སེམས་ཉིད་འོད་གསལ་ནོར་བུའི་ཏོག ། མི་གཡོ་རྡོ་རྗེའི་སྙིང་པོའི་རྒྱལ་སྲིད་བསྟན། ། སྲིད་གསུམ་ལྷ་ཡུལ་དགའ་བདེའི་རྒྱན་གྱུར་ཅིག །
ཅེས་པ་འདིའང་རང་དོན་དུ་ཅུང་དགོས་པ་དང་སྣང་སྲིད་ཟིལ་གནོན་གྱི་བསྙེན་སྒྲུབ་ཀྱི་ཁ་སྐོང་དུ། རོང་སྨྱོན་ཨོ་རྒྱན་བསྟན་འཛིན་གྱིས་གང་ཤར་དུ་སྤེལ་བའོ།། །། ན༽ ༈ གུ་རུ་སྣང་སྲིད་ཟིལ་གནོན་ལས༔ རབ་གནས་སྐུ་གསུམ་ལྷུན་གྲུབ་བཞུགས་པའི་དབུ་ཕྱོགས།། ཧྲཱིཿ ཁྱབ་བདག་འགྲོ་བའི་མགོན་གྱུར་སྣང་མཐའ་ཡས། ། འགྲོ་ཀུན་འདྲེན་པའི་མཆོག་གྱུར་རྡོ་རྗེ་སེམས། ། འཆི་མེད་རྡོ་རྗེའི་སྐུ་བརྙེས་པདྨ་འབྱུང༌། ། སྐུ་གསུམ་ལྷུན་གྲུབ་བླ་མ་དེར་ཕྱག་འཚལ།
དེའང་རབ་གནས་བྱ་བའི་རིམ་པ་ནི། ། བཀྲ་ཤིས་བྱིན་ཆགས་རྒྱལ་བས་མེ་ཏོག་འཐོར། ། སྨོན་ལམ་མཆོག་ལྡན་དབེན་རི་ཡིད་འོང་དེར། ། སླར་ཡང་སྟེགས་བུ་བཅག་དེར་དབུས་མཐོ་བ། ། གསེར་གྱི་མཎྜལ་དང་རྩེའི་དབྱིབས་དག་ལ། ། ཐིག་གདབ་ཚོན་སྤེལ་བཀོད་ལེགས་མཛེས་པར་བྱ། ། མཁོ་བའི་ཡོ་བྱད་སྒྲུབ་པའི་ཆ་རྐྱེན་བསགས། ། ཕྱི་ནང་མཆོད་ཚོགས་རྒྱ་མཚོ་ཆེན་པོ་དང༌། ། གླུ་གར་རོལ་མོའི་བྱེ་བྲག་སྣ་ཚོགས་དང༌། ། གཞན་ཡང་ལོངས་སྤྱོད་དཀོར་ཆའི་རིགས་རྣམས་དགོད། །
ཚངས་པའི་ཁྱིམ་ལྟར་དྭངས་པའི་མདངས་ཕྱུངས་ལ། ། བདེ་ཆེན་ཐུགས་རྗེའི་བྱིན་འབེབས་བརྟན་བཞུགས་གསོལ། ། རབ་གནས་ཡེ་ཤེས་བྱིན་འབེབས་ལས། ། སྔོན་བྱོན་རྒྱལ་བས་བཞེངས་པའི་རྟེན། ། དེ་ལྟར་ལ་ནི་ལྟ་ཅི་སྨོས། ། དེ་བཞིན་བཟོས་པའི་རིགས་རྣམས་ལ། ། རབ་ཏུ་གནས་པར་མ་བྱས་ན། ། བྱིན་རླབས་མི་འཇུག་སྐྱོན་དུ་འགྱུར། ། ཞེས་འགུགས་གཞུག་ལན་གསུམ་བྱ་ཞིང་ཏིང་འཛིན་གསལ། ཉོན་མོངས་བདུད་རྣམས་མ་ལུས་བསྐྲད་པར་བྱ།
ཧཱུྃ༔ བདག་ཉིད་འཇམ་དཔལ་གཤིན་རྗེའི་གཤེད། ། འདིར་ཚོགས་ཁྲོ་བོ་ཁྲོ་མོ་སྟེ། ། བགེགས་དང་ལོག་འདྲེན་རྒྱལ་འགོང་དང༌། ། ཐེའུ་རང་དམ་སྲི་འབྱུང་པོ་དང༌། ། བསྟན་ལ་གནོད་ཅིང་འཚེ་བའི་རིགས། ། འདི་རུ་འདུག་པའི་གནས་མེད་པས། ། སོ་སོ་རང་རང་གནས་སུ་དེངས། ། ཅི་སྟེ་གདུུག་པའི་སེམས་འཆང་ན། ། རིག་སྔགས་འབར་བས་གཞོམ་པར་བྱེད། །
གཟུངས་སྔགས་སྙིང་རྗེས་ལུས་སེམས་ཕྲལ། ། རལ་གྲི་འབར་བས་མགོ་ལུས་གཏུབ། ། རྒྱ་གྲམ་རྡོ་རྗེས་ཕྱེ་མར་བརྡུང༌། ། རིམ་དགུ་གཤིན་རྗེའི་གྲོང་དུ་གཏད། ། བསྐལ་པར་བགྲོད་འགྱུ་མེད་པར་བྱ། ། དེ་བས་རང་རང་ཕྱིར་དེངས་ཤིག ཨོྃ་མཉྫུ་ཤྲཱི་ཡ་མཱནྟ་ཀ་ཡ་མ་རཱ་ཛ་ཧཱུྃ༔ གནོད་བྱེད་འབྱུང་པོ་ཨུ་ཙ་ཏ་ཡ་ཕཊ྄ཿ ཐུན་བརྡེག་པ་ནི། ཧཱུྃ༔
བསྐུལ་ལོ་གིང་ཆེན་ཕོ་མོ་རྣམས༔ མཛོད་ཅིག་ཉོན་མོངས་བདུད་བཞི་ཐུལ༔ རྦད་དོ་རྣལ་འབྱོར་ཉམས་གྲིབ་སོལ༔ བརྟེན་ནོ་ཉོན་མོངས་ཟུག་རྔུ་སྲེགས༔ འབོད་དོ་དཀྱིལ་འཁོར་མུ་རན་སྐྱོངས༔ བསྐུལ་བ་ཡིན་ནོ་མཐུ་མ་ཆུང་༔ ཧཱུྃ༔ གིང་ཆེན་དམག་ཚོགས་དུས་ལ་བབ༔ ཉོན་མོངས་དུག་གསུམ་དགྲ་དར་ན༔ གིང་ཆེན་ཐུགས་དམ་དུས་ལ་བབ༔
དམ་ཚིག་གནད་ནས་བསྐུལ་བའི་ཚེ༔ གིང་ཕོས་རྡོ་ཐུན་ཤ་ར་ར༔ གིང་མོས་མེ་ཟོར་ཝ་ལ་ལ༔ དམར་ནག་རལ་པ་ས་ལ་ཞོལ༔ མི་ལྤགས་གཡང་གཞི་ཤམས་སེ་ཤམ༔ རྒྱུ་མའི་ཞགས་པ་ན་ར་ར༔ སྟག་ལྤགས་ཤམ་ཐབས་ཁྲིགས་སེ་ཁྲིག༔ རྔམ་རྒྱུག་གར་སྟབས་ལིངས་སེ་ལིང་༔ རྐང་གླིང་ཕཊ྄་སྒྲ་འུ་རུ་རུ༔ བཤུགས་སྒྲ་རྒྱང་གླུ་ཀྱུ་རུ་རུ༔
བགེགས་བསྐྲད་གད་མོ་ལྷངས་སེ་ལྷང་༔ ཕྱི་ཡི་རྣམ་རྟོག་བདུད་དགྲ་ཆོམ༔ ནང་གི་ཉོན་མོངས་བདུད་བཞི་ཐུལ༔ གསང་བའི་ན་ཚ་རྐྱེན་ངན་ཕྲོལ༔ དུག་ལྔའི་འཁྲུལ་བ་ད་ཤིགས་ལ༔ ང་བདག་འགོང་པོ་དབྱིངས་སུ་སྒྲོལ༔ དམ་སྲི་གནོད་བྱེད་རྨང་ནས་ཕྱུངས༔ དམར་གྱི་གཏོར་མ་འདི་བཞེས་ལ༔ སྒྲུབ་པའི་བར་ཆོད་ཐལ་བར་རློག༔ ཨོྃ་ཀྲོ་ཏ་གྷྲྀ་ཝ་ཧཱུྃ་ཧཱུྃ༔
གནོད་བྱེད་དམ་སྲི་ཉོན་མོངས་བདུད་བཞི་ཐམས་ཅད་གྷརྫ་གྷརྫ་ཕཊ྄ཿ ཀྲོ་ཏི་ཤྭ་རི་གྷྲི་ན་བྷྱོ་བྷྱོཿ ཕྱི་ནང་གསང་བའི་རྟེན་འབྲེལ་ངན་པ་ཐམས་ཅད་ད་ཧ་ད་ཧ་ཛྭ་ལ་རཾ༔ དུག་ལྔ་ཉོན་མོངས་མཚམས་གཅོད་འདི་ལྟར་རོ༔ ཧཱུྃ༔ ཤར་ཕྱོགས་རྒྱལ་པོ་ཡུལ་འཁོར་སྲུང་༔ དྲི་ཟ་འཁོར་དང་བཅས་རྣམས་ཀྱིས༔ ཤར་ཕྱོགས་གདོན་བགེགས་མཚམས་ཆོད་ཅིག༔ ཧཱུྃ༔ ལྷོ་ཕྱོགས་རྒྱལ་པོ་འཕགས་སྐྱེས་པོ༔
གཤིན་རྗེ་འཁོར་དང་བཅས་རྣམས་ཀྱིས༔ ལྷོ་ཕྱོགས་གདོན་བགེགས་མཚམས་ཆོད་ཅིག༔ ཧཱུྃ༔ ནུབ་ཕྱོགས་རྒྱལ་པོ་སྤྱན་མི་བཟང་༔ དབང་ལྡན་འཁོར་དང་བཅས་རྣམས་ཀྱིས༔ ནུབ་ཕྱོགས་གདོན་བགེགས་མཚམས་ཆོད་ཅིག༔ ཧཱུྃ༔ བྱང་ཕྱོགས་རྒྱལ་པོ་རྣམ་ཐོས་སྲས༔ གནོད་སྦྱིན་འཁོར་དང་བཅས་རྣམས་ཀྱིས༔ བྱང་ཕྱོགས་གདོན་བགེགས་མཚམས་ཆོད་ཅིག༔
ཧཱུྃ༔ གཞན་ཡང་མཚམས་དང་སྟེང་འོག་རྣམས༔ ཕྱོགས་སྐྱོང་རྒྱལ་པོ་ཐམས་ཅད་ཀྱིས༔ ནམ་ཡང་འབྱུང་པོ་མ་གཏོང་ཞིག༔ ཨོྃ་མ་ཧཱ་དྷེ་ཝ་ག་རུ་ན་ཙཀྲ་ཧཱུྃ༔ དེ་ནས་བདག་འཇུག་བྱ་བ་ནི༔ ཧཱུྃ་ཧཱུྃ་ཧཱུྃ༔ ཞེས་པས་པདྨ་ཉི་ཟླའི་སྟེང་དུ་རང་ཉིད་སྐད་ཅིག་གིས་དམ་ཚིག་པ་གུ་རུ་སྣང་སྲིད་ཟིལ་གནོན་རྩལ་སྐུ་མདོག་དམར་སྨུག༔ གཡས་པས་རྡོ་རྗེ་དང་གཡོན་པས་ཕུར་བུ་གདེང་ཐབས་སུ་འཛིན་པ༔ སྤྱན་གསུམ་དང་ལྡན་པ༔
སྐུ་ལ་མཐིང་ནག་གི་ཕོད་ཁ་དང་དབུ་ལ་བདུད་དཔུང་ཟིལ་གནོན་གྱི་སྔགས་ཞུ་གསོལ་བ༔ དར་དམར་གྱི་སྐུ་རེག་དང་རྒྱ་ལྷམ་གསོལ་ཞིང་རོལ་སྟབས་སུ་བཞུགས་པའི་ཐུགས་ཀ་ནས་འོད་ཟེར་ལྕགས་ཀྱུ་ལྟར་འཕྲོས་པས༔ ལྷོ་ནུབ་རྔ་ཡབ་ལངྐའི་ཡུལ༔ དབང་དྲག་གསང་ཆེན་རོལ་བའི་གནས༔ ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་ནས༔ གུ་རུ་སྣང་སྲིད་ཟིལ་གནོན་གྱི་ལྷ་ཚོགས་ནམ་མཁའི་དབྱིངས་ལ་འཇའ་ལྡང་བ་ལྟར་ལམ་གྱིས་བྱོན་ནས་བདག་དང་རྟེན་རྣམས་ལ་བྱིན་གྱིས་བརླབ་ཕྱིར་སྐད་ཅིག་གིས་སྤྱན་དྲངས་ས་མཱ་ཡ་ཛ་ཛཿ རང་རྩལ་མ་འགག་རོལ་པར་སྤྱན་འདྲེན་ནོ། ཧཱུྃ༔ གླིང་གི་གླིང་མཆོག་ལྷོ་ནུབ་རྔ་ཡབ་གླིང་༔ དཔལ་རི་པདྨ་འོད་ཀྱི་ཕོ་བྲང་ནས༔
ཕྱོགས་དུས་རྒྱལ་བའི་རྒྱུད་ཀུན་མ་ལུས་དང་༔ རྗེ་བཙུན་མ་ཧཱ་གུ་རུ་གཤེགས་སུ་གསོལ༔ སྐུ་ལྔ་ལྷུན་གྱིས་གྲུབ་པའི་ཕོ་བྲང་ནས༔ གུ་རུ་ཐོད་ཕྲེང་སྡེ་ལྔ་གཤེགས་སུ་གསོལ༔ ཕྱོགས་མཚམས་དུར་ཁྲོད་རང་རང་གནས་མཆོག་ནས༔ སྤྲུལ་པའི་གུ་རུ་མཚན་བརྒྱད་གཤེགས་སུ་གསོལ༔ གཞན་ཡང་ལྷ་མོ་དབང་ཕྱུག་ལངྐ་གིང་༔

སྒོ་སྐྱོང་གནས་ཉུལ་མ་མོ་ཐམས་ཅད་དང་༔ ཟིལ་གནོན་ཐོད་ཕྲེང་ལྷ་ཚོགས་མ་ལུས་པ༔ ཡེ་ཤེས་རོལ་པ་ཆེན་པོས་སྤྱན་འདྲེན་ནོ༔ ཨོྃ་བཛྲ་ས་མཱ་ཡ་ཛ་ཛཿ དམ་ཆོས་ཉི་མ་རྒྱས་པའི་འོད་ཀློང་ནས༔ གསང་གསུམ་ཟིལ་གནོན་ཐོད་ཕྲེང་དཀྱིལ་འཁོར་གྱིས༔ མཚན་མོའི་འཁྲི་བ་མ་ལུས་བསལ་བའི་ཕྱིར༔ རྡོ་རྗེ་རྟ་རིང་ལེན་ཚེ་བརྡ་གར་འཆམ༔ ཀ་དག་ཡེ་ཤེས་སྙིང་རྗེའི་བྱིན་འབེབས་སོ༔ ཧཱུྃ༔ འོག་མིན་ལྷུན་གྲུབ་ཀ་དག་ཕོ་བྲང་ནས༔
ཆོས་སྐུ་ཀུན་ཏུ་བཟང་པོ་ཡབ་ཡུམ་ལ༔ སྐྱེ་མེད་ཆོས་དབྱིངས་དག་པར་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ རྣམ་དག་བདེ་བ་ཆེན་པོའི་ཕོ་བྲང་ནས༔ རྡོར་འཆང་ལོངས་སྤྱོད་རྫོགས་སྐུ་ཡབ་ཡུམ་ལ༔ དཀྱིལ་འཁོར་ཀུན་གྱི་བདག་པོར་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ རྔ་ཡབ་པདྨ་འོད་ཀྱི་ཕོ་བྲང་ནས༔ མཚུངས་བྲལ་སྣང་སྲིད་ཟིལ་གནོན་ཡབ་ཡུམ་ལ༔ གངས་ཅན་བསྟན་པའི་སྒྲོན་མེར་མངའ་གསོལ་བས༔
སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ སྐུ་ལྔ་རང་བཞིན་ལྷུན་གྲུབ་ཕོ་བྲང་ནས༔ རྗེ་བཙུན་གུ་རུ་ཐོད་ཕྲེང་སྡེ་ལྔ་ལ༔ གཉིས་མེད་རོལ་པ་ཆེན་པོར་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ ཟ་ཧོར་ལངྐ་བརྩེགས་པའི་གནས་མཆོག་ནས༔ གུ་རུ་པདྨ་འབྱུང་གནས་ཡབ་ཡུམ་ལ༔ རྫུ་འཕྲུལ་མངོན་དུ་ཕྱུང་བར་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ སིངྒ་སྐུ་ལ་རྫོགས་པའི་གནས་མཆོག་ཏུ༔
རིག་འཛིན་གུ་རུ་པདྨ་སམ་བྷ་ལ༔ ཀློང་ཡངས་རྒྱུད་སྡེ་བཞི་ཡིས་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ བལ་ཡུལ་ལྷུན་གྲུབ་བརྩེགས་པའི་གནས་མཆོག་ཏུ༔ རིག་འཛིན་ཆེན་པོ་བློ་ལྡན་མཆོག་སྲེད་ལ༔ ཡོན་ཏན་མངོན་དུ་ཕྱུང་བར་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ ཐོར་ཅོག་ཅན་གྱི་ཕོ་བྲང་དགུ་ལྡན་ནས༔ རིག་འཛིན་ཆེན་པོ་པདྨ་རྒྱལ་པོ་ལ༔ འདོད་རྒུ་ལྷུན་གྱིས་གྲུབ་པར་མངའ་གསོལ་བས༔
སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ རྒྱ་གར་བསིལ་བ་ཚལ་གྱི་གནས་མཆོག་ཏུ༔ རིག་འཛིན་ཆེན་པོ་ཤཱཀྱ་སེངྒེ་ལ༔ སྡེ་སྣོད་གསུམ་གྱི་བདག་པོར་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ ཁ་ཆེ་ཧེ་ཆེན་བརྡལ་བའི་གནས་མཆོག་ཏུ༔ རིག་འཛིན་ཆེན་པོ་ཉི་མ་འོད་ཟེར་ལ༔ རྫོགས་ཆེན་ལྟ་བ་ཀློང་ཡངས་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ རྒྱ་གར་རྡོ་རྗེ་གདན་གྱི་གནས་མཆོག་ཏུ༔
རིག་འཛིན་ཆེན་པོ་སེངྒེ་སྒྲ་སྒྲོགས་ལ༔ མུ་སྟེགས་གཡུལ་ལས་རྒྱལ་བར་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ སྟག་ཚང་སེངྒེ་བསམ་འགྲུབ་གནས་མཆོག་ཏུ༔ རིག་འཛིན་ཆེན་པོ་རྡོ་རྗེ་གྲོ་ལོད་ལ༔ ལྷ་སྲིན་སྡེ་བརྒྱད་དབང་སྡུད་མངའ་གསོལ་བས༔ སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ གངས་ཅན་བོད་ཡུལ་གླིང་དགུའི་གནས་མཆོག་ཏུ༔ ཐུགས་ཀྱི་སྲས་མཆོག་རྗེ་འབངས་ཉེར་ལྔ་ལ༔ གསང་མཛོད་རིན་ཆེན་གཏེར་གྱི་མངའ་གསོལ་བས༔
སྐུ་གསུང་ཐུགས་ཀྱི་རྟེན་ལ་བྱིན་ཆེན་ཕོབ༔ དཀྱིལ་འཁོར་ཐམས་ཅད་བུམ་པ་གཅིག་ཏུ་བསྡུས༔ དྲིན་ཆེན་རྩ་བའི་བླ་མས་བྱིན་ཕོབ་ཅིག༔ བྱིན་ཆེན་དབབ་ཅིང་རྟེན་ལ་བཞུགས་སུ་གསོལ༔ ཧཱུྃ༔ རྩ་གསུམ་ལྷ་ཚོགས་གཟི་བརྗིད་སྤུངས་སེ་སྤུང་༔ ཞི་བའི་ལྷ་ཚོགས་འོད་དཔུང་ཀྱི་ལི་ལི༔ ཁྲོ་བོའི་ལྷ་ཚོགས་མེ་རི་ཡ་ལ་ལ༔ དཔའ་བོ་འབུམ་གྱིས་གར་བྱེད་ཤིགས་སེ་ཤིག༔ མཁའ་འགྲོ་འབུམ་གྱིས་བརྡ་སྐད་ལྷངས་སེ་ལྷང་༔
གིང་ཕོ་རྣམས་ཀྱིས་རྔམ་སྟབས་ཁྱུགས་སེ་ཁྱུག༔ གིང་མོ་རྣམས་ཀྱིས་བཤུགས་སྒྲ་ཙེ་རེ་རེ༔ རྔ་གླྀང་སྒྲ་ལྡན་རོལ་མོ་འུ་རུ་རུ༔ ཞུབ་ཅན་སྟོང་གིས་སྒྲ་སྐད་སི་ལི་ལི༔ གཡས་ན་ཕོ་རྒྱུད་ཐམས་ཅད་ཤ་ར་ར༔ གཡོན་ན་མོ་རྒྱུད་ཐམས་ཅད་ཤ་ར་ར༔ ཆོས་སྐྱོང་སྲུང་མའི་ལས་བྱེད་ཁྱུགས་སེ་ཁྱུག༔ བར་སྣང་ཐམས་ཅད་དར་གདུགས་ལྷབས་སེ་ལྷབ༔ ཧཱུྃ་གི་སྣང་གླུ་མང་པོ་དི་རི་རི༔ ཕཊ྄་ཀྱིས་བརྡ་སྐད་དྲག་པོ་སངས་སེ་སང་༔
དཀྱིལ་འཁོར་རྒྱ་མཚོའི་བྱིན་རླབས་མེ་རེ་རེ༔ རྟེན་མཆོག་རྣམས་ལ་བྱིན་འབེབས་ཐིབས་སེ་ཐིབ༔ ཕྲིན་ལས་རྣམ་བཞིས་འགྲོ་བ་འདྲེན་པའི་ཕྱིར༔ ཐུགས་རྗེའི་བྱིན་རླབས་སྤྲིན་ཕུང་ལྟར་དུ་གཏིབས༔ རྒྱལ་བ་ཡེ་ཤེས་ལྷ་ཚོགས་ཐུགས་དམ་བསྐུལ༔ དེང་འདིར་དཀྱིལ་འཁོར་རྣམས་ལ་བྱིན་ཆེན་ཕོབ༔ འདིར་འཚོགས་སྐལ་ལྡན་རྣམས་ལ་དབང་མཆོག་བསྐུར༔ ཉམས་རྟོགས་རིག་པ་མི་རྟོག་རྡོ་རྗེའི་གཤིས༔ གང་ཡང་མ་འགག་ཅིར་ཡང་ལམ་འཁྱེར་བའི༔ ཀུན་བཟང་ཡེ་གྲོལ་གདོད་མའི་དགོངས་པ་དང་༔
རྩ་གསུམ་ཟིལ་གནོན་ཐོད་ཕྲེང་དཀྱིལ་འཁོར་རྣམས༔ རྟེན་མཆོག་འདི་ལ་བྱིན་ཆེན་དབབ་ཏུ་གསོལ༔ ཨོྃ་བཛྲ་མ་ཧཱ་གུ་རུ་ཌཱཀྐི་ཧ་རི་ནི་ས་ཐོད་ཕྲེང་རྩལ་མ་མ་ཀུནྟ་ཤ་ར་ཎ་ཨ་ཝེ་ཤ་ཡ་ཧོཿ ཕཻཾ་ཕཻཾ་ཛ་རྟེན་མཆོག་འདི་ལ་བརྟན་པར་བཞུགས་ཤིག་ཏིཥྛ་ལྷན༔ ཞེས་རྩ་གསུམ་ཀུན་འདུས་ཀྱི་དཀྱིལ་འཁོར་རྒྱལ་བ་ཡེ་ཤེས་ཀྱི་ལྷ་ཚོགས་ཀུན་གྱི་ངོ་བོ་རྗེ་བཙུན་མ་ཧཱ་གུ་རུས་རྟེན་མཆོག་རྣམས་ལ་བྱིན་དབབ་ནས༔ བདེ་གཤེགས་ཀྱི་རྒྱལ་བ་སྐུ་དངོས་སུ་གྱུར་ཏེ་ནམ་ཡང་བགེགས་དང་འབྱུང་པོས་མི་འཚེ་བར་གྱུར་བར་བསམས་ལ༔ ཡེ་དྷརྨཱ ས་བརླབ་པར་བྱ༔ ཨཱ་ལི་ཀཱ་ལི་དང་རྟེན་འབྲེལ་སྙིང་པོ་སོགས་ཀྱིས་རིན་ཆེན་སྣ་ལྔ་དང་འབྲུ་སྣ་ལ་སྔགས་ནས་རབ་གནས་ཀྱང་འཐོར༔ ས་མ་ཡ༔ སྐུ་གསུམ་ལྷུན་གྲུབ་མཆོད་པ་འདི་ལྟར་འབུལ༔
རྡོ་རྗེ་ལྟ་བུའི་རྟེན་བཞུགས་ནར་མར་སྤྱོད༔ སྣང་སྲིད་དག་པ་རབ་འབྱམས་རྟེན་དུ་འབུལ༔ ཕྱི་ནང་མཉམ་རྗེས་དག་པའི་ངང་ཉིད་དུ༔ རྟེན་འབྲེལ་མཚོན་པའི་དབྱངས་དང་བཅས་ནས་ནི༔ ཧཱུྃ༔ དུས་གསུམ་སངས་རྒྱས་རྒྱལ་ཚབ་སྐུ་ཡི་དངོས༔ གདུང་མཆོག་མ་ལུས་རང་བཞིན་བདུད་རྩིའི་ཆོས༔ དགེ་འདུན་འདུས་སྡེ་མ་ལུས་ཀུན་གྱི་རྟེན༔ འདི་ལ་བརྟན་པར་བཞུགས་ཤིག་ཏིཥྛ་ལྷན༔ ཧཱུྃ༔
བདེར་གཤེགས་ཀུན་གྱི་ཐུགས་མཉེས་ཕྱག་རྒྱ་མ༔ མཆོད་འཛིན་ལྷ་མོ་མེ་ཏོག་བདུག་སྤོས་མ༔ མར་མེ་དྲི་ཆབ་ཞལ་ཟས་རོལ་མོའི་ཚོགས༔ རྩ་གསུམ་དཀྱིལ་འཁོར་ལྷ་ལ་འབུལ་ལགས་ན༔ སྐུ་གསུང་ཐུགས་ཀྱི་རྟེན་མཆོག་འདི་རྣམས་ལ༔ མི་གཡོ་བརྟན་པར་བཞུགས་ཤིག་ཏིཥྛ་ལྷན༔ ཧཱུྃ༔ ལྷུན་གྲུབ་རྡོ་རྗེའི་གཟུགས་ལྔ་སྒྲ་དྲི་རོ༔ རེག་བྱ་ལྷ་མོ་ནམ་མཁའ་གང་བའི་ཚོགས༔ ཟིལ་གནོན་ཐོད་ཕྲེང་ལྷ་ལ་འབུལ་ལགས་ན༔
སྐུ་གསུང་ཐུགས་ཀྱི་རྟེན་ལ་བརྟན་པར་བཞུགས༔ ཧཱུྃ༔ ཉེ་བའི་སྲས་མཆོག་བརྒྱད་ཀྱི་རོལ་པའི་ཡུམ༔ སྒེག་ཕྲེང་ལ་སོགས་བཀྲ་ཤིས་ལྷ་མོ་བརྒྱད༔ སྐུ་ལ་གདུགས་མཆོག་སྙན་ལ་གསེར་གྱི་ཉ༔ ལྗགས་ལ་པདྨ་སྤྱན་ལ་དཔལ་བེའུ༔ གསུང་ལ་དུང་དཀར་ཐུགས་ལ་རྒྱལ་མཚན་མཆོག༔ ཕྱག་ལ་ནོར་བུ་ཞབས་ལ་འཁོར་ལོ་དང་༔ བཀྲ་ཤིས་རྫས་བརྒྱད་འདི་དག་འབུལ་ལགས་ན༔ གཡོ་མེད་རྡོ་རྗེ་ལྟ་བུའི་རྟེན་བཞུགས་མཛོད༔
ཧཱུྃ༔ རྒྱལ་སྲིད་གསེར་གྱི་འཁོར་ལོ་རིན་པོ་ཆེ༔ འདོད་རྒུ་ཀུན་འབྱུང་ནོར་བུ་རིན་པོ་ཆེ༔ ཟུང་འཇུག་ཤེས་རབ་བཙུན་མོ་རིན་པོ་ཆེ༔ ཐབས་མཆོག་ལྡན་པ་བློན་པོ་རིན་པོ་ཆེ༔ སྟོབས་བཅུ་མངའ་བ་གླང་པོ་རིན་པོ་ཆེ༔ མྱུར་མགྱོགས་ཤུགས་ལྡན་རྟ་མཆོག་རིན་པོ་ཆེ༔ གཡུལ་ལས་རྒྱལ་བྱེད་དམག་དཔོན་རིན་པོ་ཆེ༔ རྩ་གསུམ་ཐོད་ཕྲེང་ལྷ་ལ་འབུལ་གྱིས་བཞེས༔ རྟེན་མཆོག་རྣམས་ལ་མི་གཡོ་རྟག་བཞུགས་མཛོད༔
ཧཱུྃ༔ སྐུ་ཡི་རྟེན་དུ་བདེ་གཤེགས་འདུས་པའི་གཟུགས༔ གསུང་གི་རྟེན་དུ་དམ་ཆོས་གླེགས་བམ་མཛེས༔ ཐུགས་ཀྱི་རྟེན་དུ་མཚན་ལྡན་མཆོད་རྟེན་དང་༔ ཡོན་ཏན་རྟེན་དུ་སྤྱན་གཟིགས་དཀོར་ཆས་བརྒྱན༔ ཕྲིན་ལས་རྟེན་དུ་རྣམ་རྒྱལ་ཁང་བཟང་བརྩེགས༔ དོན་ལྔ་ལྡན་པའི་རྟེན་མཆོག་དམ་པ་འདི༔ བདེ་གཤེགས་ཀུན་འདུས་ཟིལ་གནོན་ལྷ་ལ་འབུལ༔ འབྲལ་མེད་བརྟན་པར་བཞུགས་ཤིག་ཏིཥྛ་ལྡན༔ དེ་ནས་ཕྱག་རྫས་འབུལ་བ་ནི༔
མཆོད་རྟེན་འཁོར་ལོ་མེ་ཏོག་བཅས་པ་དང་༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ སྟོབས་དང་མ་འདྲེས་ཆོས་དང་ནི༔ དྲན་པ་ཉེར་བཞག་རྣམ་ཐར་བརྒྱད༔ ཡེ་ཤེས་ལྔ་སོགས་ཐོབ་པར་ཤོག༔ ཨོྃ་སརྦ་པྲ་ཏ་ན་སྭཱ་ཧཱ༔ གླེགས་བམ་ཅོད་པན་རྒྱན་ཅན་བཅས་པ་དང་༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔
བཀའ་ཡི་འགྱུར་དང་རྟེན་གྱི་ཆོས༔ འདུལ་བ་གླེགས་བམ་མདོ་སྡེ་བརྒྱད༔ ཆོས་ཉིད་ལྔ་སོགས་ཐོབ་པར་ཤོག༔ ཨོཾ་ཨ་མུ་གྷ་ཏེ་སྭཱ་ཧཱ༔ སྐུ་གསུམ་མཚོན་པའི་བརྡ་སྔགས་ཡི་གེ་ཐོགས༔ ཧཱུྃ༔ རྫོགས་ཆེན་འབུམ་ཕྲག་བརྒྱད་ཅུ་དང་༔ ལྟ་བ་ཀློང་ཡངས་རྒྱུད་སྡེ་དགུ༔ དགོངས་དོན་ལྔ་སོགས་ཐོབ་པར་ཤོག༔ ཨོྃ་ཧྲི་ཧྲི་ག་ལཾ་སྭཱ་ཧཱ༔
བཟེད་ཞལ་ལྷུང་བཟེད་སྤྱི་བླུགས་བྷནྡྷ་བཅས༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ རིན་ཆེན་སྣོད་མཆོག་གཞོང་པ་དང་༔ བཟེད་ཞལ་ལྷུང་བཟེད་སྤྱི་བླུགས་འདིས༔ མཁོ་བའི་འདོད་རྒུའི་ལོངས་སྤྱོད་ཤོག༔ ཨོྃ་གྷ་མ་ན་རི་སྭཱ་ཧཱ༔
ན་བཟའ་རྒྱན་མཆོག་རབ་བྱུང་ཆས་གསུམ་བཅས༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔
ན་བཟའ་རྒྱན་མཆོག་དམ་པ་དང་༔ མཛེས་མཆོག་ཡོངས་སུ་བསྡུས་པ་འདིས༔ སྦྱིན་པའི་ཕ་རོལ་ཕྱིན་པར་ཤོག༔ ཨོྃ་སྤརྴེ་གྷ་ལཾ་སྭཱ་ཧཱ༔ རྡོ་རྗེ་དྲིལ་བུ་ཁ་ཊྭཱཾ་གྱིས་ཕྱག་ན་བརྒྱན༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ ཐབས་དང་ཤེས་རབ་ཟུང་འཇུག་དང་༔ ཕྱག་མཚན་རྒྱ་རྟགས་སྣ་ཚོགས་འདིས༔ བཟོད་པའི་གོ་ཆ་རྒྱུན་གནས་ཤོག༔
ཨོྃ་པུརྣེ་རཏྣ་སྭཱ་ཧཱ༔ རིན་ཆེན་གཞོང་པ་ཟས་མཆོག་གིས་བཀང་བ་འབུལ༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ སྣང་སྲིད་ཡོངས་ཀྱི་ཟས་མཆོག་དང་༔ དངོས་གྲུབ་བཅུད་མཆོག་འདོད་ཡོན་འདིས༔ བསམ་གཏན་ཟས་ཀྱིས་འཚོ་བར་ཤོག༔ ཨོྃ་དྷརྨ་རཱ་ས་སྭཱ་ཧཱ༔ རོལ་མོ་བྱེ་བྲག་སྣ་ཚོགས་འབུད་དཀྲོལ་བྱ༔ ཧཱུྃ༔
འཇིག་རྟེན་ཁམས་ཀུན་མ་ལུས་ན༔ རྔ་ཆེན་དུང་དང་ཏིང་ཏིང་ཤག༔ གླིང་བུ་སྒྲ་ཡི་རོལ་མོ་འདིས༔ ཤེས་རབ་ཕ་རོལ་ཕྱིན་པར་ཤོག༔ ཨོྃ་གྷ་མ་ཤང་ཥ་སྭཱ་ཧཱ༔ ཚེམས་ཤིང་རྒྱན་གྱིས་མཛེས་པར་ཐོགས༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ ཚེམས་ཤིང་གཙང་མའི་ལེགས་སྦྱར་དང་༔ རབ་བྱུང་རྒྱན་མཆོག་དམ་པ་འདིས༔
ཚུལ་ཁྲིམས་ཕ་རོལ་ཕྱིན་པར་ཤོག༔ ཨོྃ་སརྦ་པྲ་ཏ་སྭཱ་ཧཱ༔ ཞི་བའི་རྒྱན་བཅས་རིན་ཆེན་ཐོགས་ལ༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ རྒྱན་གདུབ་རིན་ཆེན་མཛེས་པའི་རིགས༔ རཏྣ་དགོས་འདོད་སྣ་ཚོགས་འདིས༔ སྔགས་ཀྱི་ཕ་རོལ་ཕྱིན་པར་ཤོག༔ ཨོྃ་མརྒ་རཏྣ་སྭཱ་ཧཱ༔ སྨན་མཆོད་བདུད་རྩི་ཞབས་བསིལ་འབུལ༔
ཧཱུྃ༔ འཇིག་རྟེན་ཁམས་ཀུན་མ་ལུས་ན༔ བྱུང་དང་འབྱུང་འགྱུར་མཆོག་གི་རྫས༔ སྨན་དང་བདུད་རྩི་དམ་པ་འདིས༔ ཏིང་འཛིན་ཕ་རོལ་ཕྱིན་པར་ཤོག༔ ཨོྃ་ནཻ་རུ་གྷནྡྷེ་སྭཱ་ཧཱ༔ གདན་འབོལ་ཤིང་རྟ་དར་ཟབ་བཅས༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ དར་ཟབ་གདན་འབོལ་དམ་པ་དང་༔
རྟེན་བཞུགས་རྫས་མཆོག་དམ་པ་འདིས༔ བརྩོན་འགྲུས་ཕ་རོལ་ཕྱིན་པར་ཤོག༔ ཨོྃ་སྭ་ཏ་ན་དྷི་སྭཱ་ཧཱ༔ རྟ་གླང་རིན་ཆེན་རི་དྭགས་བཅས༔ ཧཱུྃ༔ འཇིག་རྟེན་ཁམས་ཀུན་མ་ལུས་ན༔ རྟ་དང་གླང་པོ་རིན་ཆེན་མི༔ རི་དྭགས་ཆོས་ཉན་གར་བསྒྱུར་འདིས༔ སྙིང་རྗེའི་ཕ་རོལ་ཕྱིན་པར་ཤོག༔ ཨོྃ་སཾ་བྷ་ར་ནི་སྭཱ་ཧཱ༔
ཞེས་རྫས་རྣམས་ཕྱག་འབུལ་གྱིས་ཚུལ་དུ་འབུལ་ཞིང་བསྟོད་པ་ནི༔ ཧཱུྃ༔ སྣང་སྲིད་དག་པ་རབ་འབྱམས་ཞིང་ཁམས་ན༔ རྩ་གསུམ་འདུས་པའི་ངོ་བོ་མི་ཟད་པར༔ རྣམ་སྣང་རོལ་པ་སྒྱུ་འཕྲུལ་སྣང་བས་བརྒྱན༔ ཟིལ་གནོན་དཀྱིལ་འཁོར་བདེ་འདུས་ལྷ་ལ་བསྟོད༔ ཅེས་རོལ་མོ་དལ་བུས་འཁྲོལ་ཞིང་རྟེན་འབྲེལ་སྙིང་པོས་བྱིན་གྱིས་བརླབས་པའི་རབ་གནས་བྱ་ཞིང་བཀྲ་ཤིས་བརྗོད་པ་ནི༔ ཧཱུྃ༔ ཆོས་སྐུའི་བཀྲ་ཤིས་ངོ་བོ་ཀུན་ཏུ་བཟང་༔ མཐའ་བྲལ་གནས་ཡུལ་དག་པའི་བཀྲ་ཤིས་ཤོག༔
ལོངས་སྐུའི་བཀྲ་ཤིས་རྡོར་སེམས་རིགས་ཀྱི་བདག༔ ཐུགས་རྗེས་ཕྱོགས་བཅུར་ཁྱབ་པའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་སྣང་སྲིད་ཟིལ་གནོན་རྗེས༔ འགྲོ་ཀུན་སྨིན་ཅིང་གྲོལ་བའི་བཀྲ་ཤིས་ཤོག༔ སྐུ་ལྔའི་བཀྲ་ཤིས་ཐོད་ཕྲེང་སྡེ་ལྔ་བཅས༔ དོན་ལྔ་ལྷུན་གྱིས་འགྲུབ་པའི་བཀྲ་ཤིས་ཤོག༔ མཁའ་འགྲོའི་བཀྲ་ཤིས་ལྷ་ལྕམ་ཡེ་ཤེས་མཚོས༔ སྙན་བརྒྱུད་ནམ་མཁའ་མཐའ་ཡས་བཀྲ་ཤིས་ཤོག༔ མཚན་བརྒྱད་བཀྲ་ཤིས་གུ་རུ་པད་འབྱུང་བརྒྱད༔ གང་འདུལ་དེར་སྟོན་མཐར་ཕྱིན་བཀྲ་ཤིས་ཤོག༔
དྲག་སྔགས་བཀྲ་ཤིས་སངས་རྒྱས་ཡེ་ཤེས་རྩལ༔ མན་ངག་ལུང་དང་ལྡན་པའི་བཀྲ་ཤིས་ཤོག༔ སྨོན་ལམ་བཀྲ་ཤིས་ཧཱུྃ་ནག་དྲག་པོ་རྩལ༔ ལུང་བསྟན་དུས་ལས་མི་འདའ་བཀྲ་ཤིས་ཤོག༔ ཡི་དམ་བཀྲ་ཤིས་རྒྱུད་སྡེ་བཞི་ཡི་ལྷས༔ དངོས་གྲུབ་འདོད་རྒུ་སྩོལ་བའི་བཀྲ་ཤིས་ཤོག༔ ཆོས་སྐྱོང་བཀྲ་ཤིས་དཔལ་མགོན་ཕྱག་བཞི་པས༔ བར་ཆད་དགྲ་བགེགས་བརླག་པའི་བཀྲ་ཤིས་ཤོག༔ བཀའ་སྲུང་བཀྲ་ཤིས་མ་གཟའ་རྡོ་རྗེ་ལེགས༔ མཁའ་ལྟར་མཐའ་ཡས་ཀུན་ཁྱབ་བཀྲ་ཤིས་ཤོག༔
གཏེར་སྲུང་བཀྲ་ཤིས་དགེ་བསྙེན་སྡེ་བཞིའི་རྩལ༔ ཕྲིན་ལས་གློག་ལྟར་མྱུར་བའི་བཀྲ་ཤིས་ཤོག༔ ཉིན་ཡང་བཀྲ་ཤིས་གཟི་བརྗིད་སྤུངས་སེ་སྤུང་༔ མཚན་ཡང་བཀྲ་ཤིས་བཀྲག་མདངས་ཡ་ལ་ལ༔ ཉིན་མཚན་རྟག་ཏུ་བཀྲ་ཤིས་བདེ་ལེགས་པ༔ བཀྲ་ཤིས་དེས་ཀྱང་བྱིན་ཆེན་མྱུར་འབེབས་ཤོག༔ མི་འགྱུར་ལྷུན་པོ? སོགས་བརྗོད་ཅིང་མེ་ཏོག་འཐོར༔ དགའ་སྟོན་ཚོགས་ཀྱི་འཁོར་ལོར་རོལ༔ ས་མ་ཡ༔ རབ་ཏུ་གནས་པའི་རྟེན་མཆོག་དམ་པ་དེ༔
གང་གིས་མི་འཇིག་མཁའ་ལྟར་ཐུགས་རྗེས་ཁྱབ༔ དབང་པོ་ལྐུགས་པའི་སེམས་ཅན་ཐམས་ཅད་ཀྱང་༔ སྣ་ཚོགས་ཕྱག་རྒྱས་འགྲོ་ཀུན་ཐར་ལམ་བསྐྱལ༔ ཞེས་གསུངས་པ་ལྟར། དེ་བཞིན་རབ་གནས་ལ་འབད་པར་བྱ། ཞེས་རབ་གནས་ཉུང་བསྡུས་འདིའང་རོང་སྨྱོན་པས་སྦྱར་བའོ།། །། པ༽ ༈ གཅོད་ཡུལ་སྣང་བ་ལམ་འཁྱེར་བཞུགས་སོ༔ ལུས་མེད་མཁའ་འགྲོའི་སྐུ་ལ་འདུད༔ གཅོད་ཡུལ་སྣང་བ་ལམ་འཁྱེར་ནི༔
ཕཊ྄ཿ གཅོད་ཡུལ་གྲུབ་ཐོབ་རིག་འཛིན་རྒྱ་མཚོ་ལ༔ གསོལ་བ་འདེབས་སོ་བྱིན་རླབས་དབང་བཞི་སྩོལ༔ རྐྱེན་ངན་ལམ་དུ་ལྷོངས་པར་བྱིན་གྱིས་རློབས༔ ལྷ་འདྲེའི་རེ་དོགས་ཆོད་པར་བྱིན་གྱིས་རློབས༔ ཕཊ྄ཿཕཊ྄ཿཕཊ྄ཿ དེ་ནས་དབང་སྡུད་ཟིལ་གནོན་ནི༔ ན་མོཿ སྲིད་རྩེ་དང་མནར་མེད་ཡན་ཆོད་ཀྱི༔ སྣང་སྲིད་གྱི་ལྷ་སྲིན་གཞི་བདག་རྣམས༔
མ་དབང་སྡུད་མཁའ་འགྲོས་དབང་དུ་སྡུས༔ ཡེ་ཤེས་ཀྱི་མཁའ་འགྲོའི་ཟིལ་གྱིས་གནོན༔ རླུང་དམར་ཤྭ་ཁ་འཚུབས་བཞིན་འདུས༔ ཕཊ྄ཿཕཊ྄ཿ སྐྱབས་སེམས་ནི༔ ཕཊ྄ཿ རང་རིག་ངོ་བོ་མཁའ་འགྲོར་སྐྱབས་སུ་མཆི༔ དེ་ཡི་རང་གདངས་མངོན་གྱུར་སེམས་བསྐྱེད་དོ༔ ཞེས་དང་༔ ཕཊ྄ཿ
དེ་ནས་རྣམ་ཤེས་སྤར་ཞིང་ཤ་ཁྲག་འགྱེད་པ་ནི༔ ཕཊ྄ཿ རང་རིག་རྣམ་ཤེས་མཁའ་འགྲོའི་ཐུགས་ཀར་འཕྲོས༔ མཐིང་འོད་གྲི་ཐོད་འཛིན་པའི་སྐུར་སྣང་གྱུར༔ བེམ་པོ་ཤ་ཁྲག་བདུད་རྩིའི་ངོ་བོ་ནི༔ དཀར་དམར་མདངས་ལྡན་སྟོང་གསུམ་ཀུན་ཁེངས་གྱུར༔ ཕཊ྄ཿ དེ་ནས་ཤ་ཁྲག་བདུད་རྩི་དཀར་འགྱེད་ནི༔ ཀྱེཿ འདིར་ཚོགས་དྲེགས་པ་ཤ་ཟ་དང་༔
འབྱུང་པོ་བགེགས་རིགས་ལན་ཆགས་རྣམས༔ ལུས་ཤ་ཁྲག་བདུད་རྩིའི་མཆོད་པ་འབུལ༔ ཁྱེད་འདིར་ཚོགས་ངོམས་ཤིང་ཚིམས་ནས་ཀྱང་༔ རྐྱེན་ཤ་འཁོན་བུ་ལོན་འཁོར་བ་དང་༔ བཀའ་སྣང་སྲིད་ལྷ་འདྲེ་དགྱེས་གྱུར་ཅིག༔ ཕཊ྄ཿ དེ་ནས་རིམ་པར་ཤ་ཁྲག་དམར་འགྱེད་ནི༔ ཧོཿ ཤ་ཁྲག་སྣང་སྲིད་ཁྱོན་བཀང་བའི༔ དམར་འགྱེད་ཤ་ཁྲག་ལམས་སེ་ལམ༔
དྲག་མོས་གཉན་འབོད་སི་ལི་ལི༔ སྣང་སྲིད་དམག་ཚོགས་སྤུངས་སེ་སྤུང་༔ གཅན་གཟན་ཤ་ཐེད་རོལ་པ་བཞིན༔ སྐད་ཅིག་མྱུར་རོལ་དགྱེས་པར་ཚིམ༔ ཕཊ྄ཿ དེ་ནས་ལུས་ཤ་ཁྲག་གི་ལྷག་མ་འགྱེད་པ་ནི༔ མ་ལྷག་སྡུད་གིང་ཆེན་ཕོ་མོ་རྣམས༔ སྐུ་ཀེང་རུས་གར་སྟབས་ཁྲོ་ལོ་ལོ༔ ཕྱག་བྷནྡྷར་ལྷག་སྡུད་ཁྱུགས་སེ་ཁྱུག༔ ལུས་ཤ་ཁྲག་ལྷག་མ་མྱུར་དུ་ཁྱེར༔
ཕཊ྄་ཕཊ྄ཿ དེ་ནས་སྣང་སྲིད་ལྷ་འདྲེ་ཆོས་སྐུར་བྱིན་གྱིས་བརླབ་པ་ནི༔ མཿ སྣང་སྲིད་ཆོས་ཉིད་རོལ་པ་ལས༔ གཟུགས་ལྷ་འདྲེ་རང་སེམས་ཆོ་འཕྲུལ་འདི༔ རྐྱེན་རེ་དོགས་ཆོད་པར་བྱིན་གྱིས་རློབས༔ བདུད་འཁྲུལ་གཟུགས་ཕོ་གདོན་མོ་གདོན་རྣམས༔ ཞིང་དཔའ་བོ་མཁའ་འགྲོའི་ས་ཐོབ་ནས༔ དོན་དམིགས་མེད་ཆོས་སྐུའི་ངང་ལ་ཐིམ༔ ཕཊ྄ཿ
རྣམ་པར་ཤེས་པ་སྙིང་གར་ཆོས་འབྱུང་གི་དབུས་སུ་བསྟིམ་པ་ནི༔ བདག་རྣམ་ཤེས་མཁའ་འགྲོ་རང་སར་བབས༔ སྙིང་ཆོས་འབྱུང་སྣང་སྟོང་མཁའ་འགྲོར་བསྒོམ༔ དབང་རིམ་བསྐུར་ཡེ་ཤེས་ལྔར་གྱུར་ནས༔ མཆོག་ཐུན་མོང་དངོས་གྲུབ་ཐོབ་པར་ཤོག༔ ཅེས་རྣམ་ཤེས་སྙིང་གར་ཕབ་ཅིང་བྱིན་རླབས་དབང་བཞི་ལེན༔ དམིགས་རིམ་རྒྱུད་ལྟར་གསལ་ནས་ཆོས་ཉིད་ཀུན་གཞིའི་ངང་ལ་བཟང་ངན་རྐྱེན་རྣམས་གྲོགས་སུ་ཤེས་ཤིང་རྟོག་མེད་དུ་ཉལ༔ ཨེ་མཿ གཅོད་ཡུལ་ཡང་ཟབ་ལས༔ འདི་ཕྱིའི་ཚོགས་རྫོགས་བར་ཆད་ཞི༔
ལྷ་འདྲེ་དབང་འདུས་བྲན་བཞིན་འབྱུང་༔ ལུས་མེད་མཁའ་འགྲོའི་ཐུགས་ཏིག་རྒྱ༔ རྒྱ་རྒྱ༔ སྔགས་འཆང་ཀརྨ་ཧཱུྃ་ནག་གིས་གསེར་གླིང་ནས་གདན་དྲངས་ཤིང་རྒ་རྒྱལ་རིན་ཆེན་སྤུངས་པའི་འོད་གསལ་རྡོ་རྗེའི་ཕུག་ཏུ་ཤོག་སེར་ནས་ཞལ་བཤུས་སོ།། །། ཕ༽ ༈ བླ་མ་སྣང་སྲིད་ཟིལ་གནོན་གྱི༔ ལུས་མེད་མཁའ་འགྲོའི་ཆོས་སྐོར་ལས༔ རྩ་རླུང་ཆོས་ཉིད་རང་བྱུང་གི་ལས་གཞུང་ཕོ་ཉའི་བརྒྱུད་ཕྲེང་བཞུགས་སོ༔ ཟུང་འཇུག་ལམ་བཞི་རང་གྲོལ་ཕོ་ཉ་མོས༔ དབང་བསྒྱུར་དབང་མཛད་ཡེ་ཤེས་མཚོ་རྒྱལ་ངས༔
མ་འོངས་རྗེས་འཇུག་འདོད་ཆགས་རང་གྲོལ་དུ༔ མྱུར་ལམ་ཟབ་ཁྲིད་མཁའ་འགྲོའི་སྙིང་ཐིག་བསྟན༔ ཡེ་ཤེས་མཆོག་ཁྱོད་མ་ཡེངས་རྩེ་གཅིག་ཏུ༔ ཁོ་མོའི་བརྡ་ལྟར་གསང་བའི་ཡི་གེ་འདི༔ མི་བརྗེད་གཟུངས་ཐོབ་རིན་ཆེན་གསང་བའི་གནས༔ ཕུན་ཚོགས་དགོས་འབྱུང་བསྭེ་སྒྲོམ་སྨུག་པོའི་ནང་༔ རྒྱ་རིམ་བདུན་གྱིས་རྒྱས་ཐོབ་སྨོན་ལམ་འགྲུབ༔ གཏེར་སྲུང་བདུད་མོ་སེང་གདོང་སྨན་མོ་བཞི༔ གཏེར་བདག་སྙིང་ཐིག་ལྷ་མོ་རྣམ་ལྔར་བཅོལ༔ ལས་ཅན་ཆོས་བདག་བུ་ལ་སྨོན་ལམ་ཐོབ༔
ས་མ་ཡ༔ རྒྱ་རྒྱ་རྒྱ༔ མ་འོངས་ཡང་མཐའ་སྙིགས་མ་ལྔ་ཡི་དུས༔ ཆོས་པ་རྣམས་ཀྱང་ཆོས་གཟུགས་རི་མོ་ཙམ༔ མདོ་སྔགས་བསྟན་པ་སྤེལ་དང་སྦྱང་བ་ཉུང་༔ ཚུལ་ཆོས་དགེ་སློང་བཙུན་ཆུང་བཤང་སྒོར་འཁྲིག༔ སྟོན་པའི་འདུལ་ཁྲིམས་དང་འགལ་བྱང་སེམས་ཡལ༔ སོ་ཐར་ཉན་ཐོས་ཁས་བླངས་དམ་ཚིག་བྲལ༔ རང་རྒྱུད་མ་དུལ་ཁ་ཆོས་རི་མོ་བཤད༔ ལས་རྒྱུད་མ་སྦྱངས་ཚིག་འཆལ་བཟང་རློམ་བསྒོམ༔
སེམས་རྒྱུད་མ་སྦྱངས་ཉོན་མོངས་མིག་རྟེན་ཙམ༔ བཀའ་ཐུབ་ཡིན་སྨྲ་དགོང་ལྟོ་ལོག་པར་བསགས༔ གྲྭ་ཚང་སྒྲིགས་གཏོར་སྨྱོ་ཆང་ལྐོག་ཏུ་འཐུང་༔ བུད་མེད་མཆོར་མཐོང་སྡོམ་གསུམ་གཡང་དུ་གཡུག༔ ཆགས་ཞེན་སྲིད་པས་ངན་ཁག་སྐྱེ་བོར་འཕྲོད༔ དམ་སྡོམ་བཙུན་ཆུང་གཡེམ་པ་ཉིད་ཀྱིས་བརླག༔ སེར་སྣས་བསོག་འཛིན་ཕལ་པ་བས་ཀྱང་སྡུག༔ དམ་ཚིག་གསུམ་ལྡན་ཆོས་དང་གྲུབ་མཐའ་བཤད༔ ཆགས་སྡང་རུ་ང་ཕྲག་དོག་སྡུག་སེམས་སྡང་༔ མི་ཡོང་ཁས་ལེན་མི་འགྲུབ་བློ་རྒྱ་ཆེ༔
སྟོང་སྐད་མཐོན་པོས་རང་རྒྱུད་དབྱིངས་ལ་བསྐུར༔ ངོས་ལྐོག་མི་ཐུབ་ཆོས་བརྒྱད་གཙོ་བོར་འདོན༔ གླིང་དང་གྲོང་སྒོ་ཉུལ་ཞིང་རྣམ་ཤེས་དག༔ བར་དོའི་དྲི་ཟ་ཡིད་ལུས་ལྟ་བུར་འཁྱམས༔ ཟས་སུ་དཀོར་ནག་དུག་ཆུ་ལོངས་སྤྱོད་འཐུང་༔ སྦྱིན་པ་ཤི་གསོན་སྙིང་རྗེའི་བག་ཡལ་ནས༔ ཚེ་འདིར་དམུས་ལོང་ཕྱི་མ་ངན་འགྲོར་སྐྱེ༔ དམ་མེད་དྲེད་པོ་དགེ་སློང་ཚུལ་འཆོས་མཁན༔ སྟོན་པའི་རྐང་འདྲེན་དུས་ངན་རྟགས་དང་མཚུངས༔ དེ་ཕྱིར་དུས་ངན་ས་བོན་རང་བྱས་ལས༔
སྙིགས་མ་ལྔ་བདོར་དགེ་སློང་དེ་ལྟར་འབྱུང་༔ དེ་ཡང་དམ་ཆོས་ནུབ་པའི་སྔ་ལྟས་ཡིན༔ དེ་ལ་སོམས་ནས་རྒྱལ་བའི་རྗེས་འཇུག་བུར༔ བསླབ་གསུམ་དོན་ལྡན་འདུལ་ལུང་བསླད་མེད་བཞིན༔ སྲུང་བའི་འབྲས་བུ་ནམ་ཡང་ཆུད་མི་ཟ༔ ལེགས་པར་གདམས་སོ་ཕྱི་རབས་དགེ་སློང་རྣམས༔ ཁོ་མོ་ང་ཉིད་འདུལ་ཁྲིམས་སྲུང་སྡོམ་བྲལ༔ ཅི་སྣང་ཆོས་ཉིད་ལམ་འཁྱེར་སྡོམ་གསུམ་ལྡན༔ རྐྱེན་ངན་ངོ་བོ་ཐུགས་ཕྲད་དམ་ཚིག་གཙང་༔ དེ་བཞིན་མཛོད་དང་མདོ་སྔགས་བསྟན་པ་དར༔
གསང་སྔགས་རྡོ་རྗེ་ཐེག་པའི་སྡོམ་ཆོས་བཞིན༔ ཟབ་དོན་སྙན་བརྒྱུད་ལམ་འཁྱེར་བུ་སློབ་རྣམས༔ སྟོང་ལྟ་ཁ་ཕོ་མ་ཆེ་རང་རྒྱུད་སྦྱོངས༔ རླུང་སེམས་སྣང་ཚོད་མ་མཐོ་ཉམས་ལེན་འབུངས༔ རྩ་རླུང་འཆལ་བར་མ་སྟོང་ཅིག་དྲིལ་སྒྲུབས༔ རྣམ་རྟོག་སྤང་བླང་མ་མང་སོར་བཞག་ཀློད༔ དགྲ་གཉེན་གྲོགས་སུ་ཤེས་པའི་རོ་སྙོམ་གྱིས༔ འཁོར་འདས་བླ་མར་རྟོགས་ལ་དག་སྣང་སྦྱོངས༔ མཆེད་གྲོགས་ཡི་དམ་འཛིན་ལ་གདུང་སེམས་སྐྱེད༔ མཐུན་གྲོགས་དམ་ཚིག་གཙང་དགོས་མཁའ་འགྲོ་སྒོམས༔
ཕྱོགས་མེད་གནས་ཡིན་གཞི་བདག་ཆོས་སྐྱོང་སྒོམས༔ དབེན་གནས་དགོན་ཡིན་ཡིད་སྤྲོ་བཙན་ས་ཟུངས༔ མངའ་ཐང་དགྲ་ཡིན་གཅིག་པུར་རང་ཚོད་ཟུངས༔ གཡེང་བ་བདུད་ཡིན་འདུ་འཛིའི་སྲེད་པ་ཆོད༔ ནོར་རྫས་གྱོད་ཡིན་འཁོར་བའི་གཏོད་ཕུར་སྐྱུར༔ ངོ་སྲུང་བདུད་ཡིན་ཕྱི་ས་སྣ་ཐག་ཆོད༔ མཐུན་འགྱུར་བྱུར་ཡིན་ཅ་ཅོའི་ཚིག་མ་མང་༔ དམ་མེད་ཆོས་མཆེད་མུ་སྟེགས་བློ་མ་སྟོན༔ དེ་ཕྱིར་གསང་སྔགས་ཉམས་ལེན་མ་བྱུང་ན༔ བསྒོམ་མེད་ཁ་མཁས་རང་བསླུའི་མགོ་སྐོར་ཡིན༔
དམ་མེད་ཚིག་འཆལ་དམྱལ་བའི་བསླུ་ཁྲིད་ཡིན༔ མ་མཐོང་ཆོས་སྨྲ་ལོང་བ་ལག་སྦྲེལ་ཡིན༔ རྩ་རླུང་གནད་མེད་འཁྲུལ་འཁོར་སྨྱོ་འཁྲབ་ཡིན༔ གསང་ཁྲིད་གནད་མེད་སྡོམ་ཤོར་བྱི་ཕྲུག་སློག༔ མཁའ་འགྲོའི་བརྡ་མེད་ཆགས་ལམ་གོལ་བ་ཡིན༔ རྩ་རླུང་མ་འབྱོངས་གསང་སྔགས་རྐང་འདྲེན་ཡིན༔ མཚན་ལྡན་མི་ཤེས་བདུད་མོས་བསླུ་བྲིད་ཡིན༔ བརྡ་བཞི་མི་ཤེས་གསང་རྒྱ་རལ་བ་ཡིན༔ དམ་ཚིག་མ་གཙང་དམ་མེད་ངན་སོང་གཞི༔ རྣམ་རྟོག་མ་ལྷོངས་རོ་སྙོམ་སྡུག་གུ་ཡིན༔
སྤྲོས་པ་མ་ཆོད་མཚན་བཅས་འདུས་བྱས་ཡིན༔ དེ་ལྟར་གསང་སྔགས་གནད་གསུམ་མ་བྲལ་འཚལ༔ བསྐྱེད་རིམ་སྤྲུལ་སྐུ་སྣང་སྟོང་ཟུང་འཇུག་སྒོམས༔ རྫོགས་རིམ་ཆོས་སྐུ་ཀ་དག་དོན་ཁྲིད་སྦྱོངས༔ གཉིས་མེད་ལོངས་སྐུ་སྒྱུ་མ་རྨི་ལམ་སྦྱོངས༔ ཉམས་ལེན་འཆུག་མེད་འོད་གསལ་རྡོ་རྗེའི་ལམ༔ ཟབ་ལམ་གནད་བདུན་རིག་མ་བདེ་སྟོང་ལམ༔ ཆགས་པ་རྒྱས་འདེབས་མ་བསྒོམས་སངས་རྒྱས་བསྒྲུབ༔ དགའ་བཞི་ངོ་སྤྲོད་འོད་གསལ་ལྷག་གིས་འཆར༔ གཟུངས་མ་མཚན་ལྡན་མ་སྤངས་འཇའ་ལུས་གྲོགས༔
རླུང་སྦྱོར་འདྲེན་ཁུག་བདེ་ཆེན་གཏུམ་མོའི་ལམ༔ ཡས་བབས་མས་འདྲེན་རྩ་རླུང་ལྗོན་ཤིང་བསྐྱེད༔ འབེབས་ལྡོག་འདྲེན་དགྲམ་ཕོ་ཉས་ལམ་སྣ་ཟིན༔ དམ་ཚིག་གནད་གཙང་མཆོག་ཐུན་མྱུར་དུ་འགྲུབ༔ ཁོ་མོ་ང་ཉིད་འབྱུང་བར་མངའ་དབང་བསྒྱུར༔ ཟབ་གསང་བརྡ་ཉིད་པད་འབྱུང་ཐུགས་རྗེའི་བདག༔ ཉམས་མྱོང་ལ་སྦྱངས་སྔོན་གྱི་ལས་སད་པས༔ གསང་སྔགས་རྡོ་རྗེ་ཐེག་པའི་རིག་སྔགས་བསྒྲུབ༔ ཨེ་མ་ཉོན་དང་རྗེས་འབྲངས་ཡེ་ཤེས་གྲོགས༔ མ་འོངས་ཡང་མཐའ་གསང་སྔགས་བསྟན་པ་ནུབ༔
ཆོས་བྱེད་རྣམས་ནི་དགོང་མོའི་དམར་ཐག་ཙམ༔ གསང་སྔགས་ཉམས་ལེན་སྨྱུག་མའི་སྡོང་པོ་ཙམ༔ བརྒྱུད་འཛིན་བུ་རྣམས་ཐོ་རངས་སྐར་མ་ཙམ༔ དམ་ཆོས་ལོང་མེད་སྤྲིན་བར་ཉི་མ་ཙམ༔ བར་ཆད་བདུད་མང་རླུང་ནང་སྒྲོན་མེ་བཞིན༔ ཟབ་ལམ་གནད་མེད་རྫིང་བུ་གྱེན་བཟློག་ཙམ༔ དབང་མེད་ལུང་མེད་ལུང་སྟོང་ཀུ་ཅོ་བཞིན༔ དམ་ཚིག་སྣོད་མེད་སྡོང་སྣོད་ཆུ་ཟིན་བཞིན༔ དེ་རྣམས་གསང་སྔགས་བསྟན་པ་ཉམས་རྟགས་ཏེ༔ ལུང་རྒྱ་ཡོད་ཀྱང་དབང་ལུང་མ་རྫོགས་མང་༔
དེ་ཕྱིར་སྙན་བརྒྱུད་མཁའ་འགྲོའི་སྙིང་ཁྲག་འདི༔ མ་འོངས་སྨོན་ལམ་ལྡན་པའི་བུ་ལ་བཞག༔ རིན་ཆེན་གསང་བའི་གཏེར་དུ་སྦས་ནས་ཀྱང་༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ མ་བསྒོམས་སངས་རྒྱས་ལག་འཆང་གི་རིམ་པ་ནི༔ ཨེ་མ་བདག་འདྲ་མཚོ་རྒྱལ་ངས༔ མ་འོངས་ཡང་སྙིགས་འདུལ་དཀའི་དོན༔ ཡང་ཟབ་ཐུགས་བཅུད་ཞུན་ཐིག་ལས༔ ཚེ་གཅིག་སངས་རྒྱས་ལག་འཆང་བསྟན༔
ཡེ་ཤེས་མཆོག་ཁྱོད་ལེགས་ཉོན་དང་༔ དུས་མཐར་རྒྱ་རལ་ཡང་སྙིགས་ལ༔ དམ་ཆོས་གསང་སྔགས་ཉམས་ཤིང་གུད༔ ཚེ་ལ་ལོང་མེད་སྐྱེ་འཆིས་སྡང་༔ སྒྲུབ་པའི་སྤྱོད་འཆོལ་དམ་ཚིག་ཡལ༔ མན་ངག་གནད་མེད་དབང་པོ་འགྲིབ༔ གདམས་པ་སྣ་ལོག་ངན་འགྲོར་སྐྱེ༔ དེ་ཕྱིར་ཁུངས་བཙུན་གནད་ཟབ་ཕྱིར༔ སྲོག་སྒྲུབ་མཁའ་འགྲོའི་གདམས་ངག་བསྟན༔ སྙིང་དུ་ཆོངས་ལ་ཡི་གེར་ཐོབ༔
ཟབ་ཤོག་གསང་བའི་ལོགས་སུ་བྲིས༔ ཟབ་གནད་གསང་བའི་སྙིང་ཐིག་རྒྱ༔ ཕྱི་ནང་བསྐྱེད་རིམ་རླུང་སྒྲུབ་ནི༔ དབེན་རི་བྱིན་ཆགས་ཕུན་ཚོགས་ཞིང་༔ ཡིད་འཕྲོག་རྣམ་གཡེང་མེད་པའི་གནས༔ བག་སྒྲིབ་འཆིང་བའི་རྐྱེན་བསལ་བའི༔ མཁོ་བའི་རྫས་དང་ཡོ་བྱད་བསགས༔ ཁྲུས་བྱས་རྒྱན་གོས་ལེགས་བསྒྱུར་ནས༔ འབེབས་གདན་ཞིང་དཀྱུས་ཚད་ལྡན་ཁར༔ རྣམ་སྣང་སྐྱིལ་ཀྲུང་ལུས་གནད་བཅའ༔
གསལ་བཏབ་རླུང་རོ་ལན་དགུ་བསལ༔ རླུང་བཟུང་འཁྲུལ་འཁོར་འབེབས་ཤིང་བརྡེབ༔ རྗེས་སུ་གཡང་གཞི་ལྟར་སྤྲུག་ཅིང་༔ ཕྱག་འཚལ་བསྔོ་སྨོན་སྦྱང་བྱ་ཞིང་༔ སྐྱེ་མེད་ངང་ལ་ཅི་གནས་བཞག༔ ཐུན་དྲུག་ཐུན་བརྒྱད་གང་རུང་ལ༔ ཁམས་གསོ་གཉིད་དང་ལོངས་སྤྱོད་ཀྱི༔ འཚོ་བ་བསྟེན་པ་མ་གཏོགས་པ༔ ནམ་ཡང་བར་མ་ཆོད་དུ་སྦྱང་༔ བུམ་ཅན་བརྒྱ་དང་བརྒྱད་ཀྱི་ཚད༔
སྦྱོར་བ་བཞི་ལྡན་གནད་དུ་བསྣུན༔ འབར་འཛགས་དམིགས་པས་ཨ་ཧཾ་བསྐུལ༔ དགའ་བཞི་ཚད་ཕེབས་གནད་འབྱོང་ན༔ མཚན་ལྡན་མུ་ཊ་ཕོ་ཉའི་ལམ༔ རྒྱས་འདེབས་རྒྱུད་སྦྱངས་མངོན་སངས་རྒྱས༔ ས་མ་ཡ༔ རྒྱ་རྒྱ་རྒྱ༔
དང་པོ་ནི༔ ཨོྃ་ཨཱཿཧཱུྃ༔ ཀ་དག་རྡོར་འཆང་ཆོས་སྐུ་འོད་མི་འགྱུར༔
གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ ལོངས་སྐུའི་རྩལ་སྣང་སྟོན་པ་རྡོ་རྗེ་སེམས༔ གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ སྤྲུལ་སྐུ་འཆི་མེད་རིག་འཛིན་པདྨ་འབྱུང་༔ གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔
འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ རྩ་གསུམ་གར་དབང་མཁའ་འགྲོ་མཚོ་རྒྱལ་ལ༔ གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ ནུས་རྩལ་བརྟུལ་ཞུགས་སངས་རྒྱས་ཡེ་ཤེས་ལ༔ གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ ལས་འཕྲོ་གཏེར་འབྱིན་ཀརྨ་ལས་འབྲེལ་གླིང་༔
གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ སྤྲུལ་སྐུ་རིག་འཛིན་རྡོ་རྗེ་བདུད་འདུལ་རྩལ༔ གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ རྟེན་འབྲེལ་མངའ་བསྒྱུར་ཟབ་རྒྱའི་གཏེར་སྲུང་ལ༔ གསོལ་བ་འདེབས་སོ་རྩ་རླུང་བདེ་དྲོད་སྐྱེད༔ གཏུམ་མོ་ཡེ་ཤེས་མེ་དཔུང་སྦར་དུ་གསོལ༔
འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ ཚེ་གཅིག་སངས་རྒྱས་འགྲུབ་པར་བྱིན་གྱིས་རློབས༔ མཆོག་ཐུན་དངོས་གྲུབ་འབྱུང་བར་བྱིན་གྱིས་རློབས༔ ཞེས་གསོལ་བ་དྲག་ཏུ་གདབ༔ གཉིས་པ་རླུང་རོ་བསལ་རྗེས་སུའང་༔ ཧཱུྃ༔ སྟོང་པའི་ངང་ལས་ཡེ་ཤེས་མེ་ཡི་དལ༔ གྲུ་གསུམ་ཚ་ངར་ལྡན་པའི་རྃ་དབུས་སུ༔ མ་གཅིག་ཡེ་ཤེས་མཁའ་འགྲོ་མཚོ་རྒྱལ་མ༔ དཀར་དམར་མདངས་ལྡན་འོད་སྐུ་དྲྭ་བའི་གཟུགས༔
ཞལ་གཅིག་སྤྱན་གསུམ་གཅེར་མོར་ལང་ཚོ་ལྡན༔ སྐྲ་གྲོལ་ཅོད་པན་སྤྱི་བོར་བུན་བུན་བསྐྱོད༔ ཕྱག་གཡས་རྡོ་རྗེ་གཡོན་པས་ཀ་པཱ་ལ༔ རུས་རྒྱན་རཏྣ་དག་གི་རྒྱན་འཕྱངས་མཛེས༔ ནུ་མ་བྷ་ག་རྒྱས་ཞིང་བདེ་དྲོད་འབར༔ མཉེན་ལྕུག་གར་ལྡན་འཇོ་སྒེག་པད་གདན་འགྱིང་༔ ཕྱི་ནང་ཟང་ཐལ་མ་བཅོས་དབུ་མ་ནི༔ འཁོར་ལོ་ལྔ་ལྡན་ཆོས་ཉིད་དབྱིངས་དང་མཉམ༔ ལྟེ་འོག་ཨཿཤད་སྤྱི་བོར་ཧཾ་གྱིས་མཚན༔ ལུགས་འབྱུང་མེ་འབར་སྤྱི་བོར་ཧཾ་ཡིག་ཞུ༔
ལུགས་ལྡོག་ཀུན་དས་འཁོར་ལོ་ལྟེམ་གྱིས་གང་༔ དགའ་བཞི་བདེ་གསལ་མི་རྟོག་ཆོས་སྐུར་བསྒོམ༔ རླུང་བཟུང་དགང་གཞིལ་རཾ་སྦར་འབུང་ཅིང་སྦྱང་༔ དེ་ནས་འཁོར་ལོ་རྣམ་པ་ལྔ་ནི༔ མགོ་བོ་དགྱེ་སྒུ་མཇིང་པ་ཤད༔ ལག་པ་བརྐྱང་བསྐུམ་བཞག་ཤ་བརྡབ༔ རོ་སྟོད་དྲག་བསྐོར་གཡས་གཡོན་བསྐོར༔ སྐེད་པ་གཡས་གཡོན་འཁོར་ལོ་བསྐོར༔ རྐང་པ་ཕྲ་ཤད་བརྐྱང་བསྐུམ་བྱ༔ དྲག་འབེབས་ཧ་སྤྲུགས་ལྷབ་ལྷེབ་བྱ༔
དེ་ནས་འབྱུང་བཞིའི་འཁྲུལ་འཁོར་ནི༔ མདའ་འགེངས་ལག་བསྣོལ་རྐང་བསྣོལ་འབེབས༔ བཞི་འཕྲ་ལི་ཁྲི་སྒྲིལ་ལོག་བྱ༔ འབེབས་ཤིང་རྩལ་སྤྲུག་དྲག་པོ་བྱ༔ ཀ་དག་ངང་ལ་ལྷན་ནེ་བཞག༔ ཕྱི་ནང་སྣང་སྟོང་དབྱེར་མེད་དེ༔ འོད་དཔུང་བསྒོམ་ཞིང་སྦྱངས་གྱུར་ན༔ འཇའ་ལུས་འགྲུབ་པར་ཐེ་ཚོམ་མེད༔ མཁའ་འགྲོའི་སྙིང་ཐིགྀ་ཨཚ་རྒྱ༔ ས་མ་ཡ༔
རྒྱ་རྒྱ་རྒྱ༔ སྔགས་འཆང་གར་དབང་རྡོ་རྗེ་ཧཱུྃ་གིས་གསེར་གླིང་ནས་གདན་དྲངས་ཏེ་རྒ་རྒྱལ་རྡོ་རྗེའི་བྲག་ཕུག་ཏུ་ཤོག་སེར་ནས་ཞལ་བཤུས་པའོ།། །། བ༽ ༈ བླ་མ་སྣང་སྲིད་ཟིལ་གནོན་གྱི་ལུས་མེད་མཁའ་འགྲོའི་ཆོས་སྐོར་ལས༔ སྡེ་ལྔའི་སྦྱོར་ཐབས་བཞུགས་སོ༔ མཁའ་འགྲོ་སྡེ་ལྔའི་འཁྲུལ་འཁོར་ནི༔ རྡོ་རྗེ་མཁའ་འགྲོས་གྲི་ཐོད་འཁྲབ༔ རིན་ཆེན་མཁའ་འགྲོས་ཕྱེད་སྐྱིལ་འཁྲབ༔ པདྨ་མཁའ་འགྲོས་གླིང་བཞི་བསྒྲད༔ ལས་ཀྱི་མཁའ་འགྲོས་གདམ་ཞིང་འཁྲབ༔
དེ་རྗེས་ཐོག་འབེབས་དྲག་ཏུ་བྱ༔ ལྔ་པ་ཕྱེད་སྐྱིལ་སྦྱོར་ཐབས་གདམས༔ སྤྲུག་ཅིང་དྲངས་ལ་ཁྱབ་པར་བཀྲམ༔ དུག་ལྔ་ལམ་འཁྱེར་འཁྲུལ་འཁོར་ཏེ༔ ཆགས་པའི་རྒྱས་འདེབས་མཁའ་སྤྱོད་བགྲོད༔ མ་བསྒོམས་ཐབས་ཀྱིས་ས་ལམ་སྒྲོལ༔ མཁའ་འགྲོ་སྙིང་ཐིགྀ་ཨཚ་རྒྱ༔ ཟབ་གནད་གཏུམ་མོ་རྩ་རླུང་དོན༔ གསང་ཁྲིད་དུག་ལྔ་ལམ་འཁྱེར་ནི༔ རང་ཉིད་རླུང་འབྱོངས་ལས་རུང་པ༔
བདེ་སྟོང་བཙུན་མོ་པང་དུ་འཁྱུད༔ རླུང་སྦྱོར་འདྲེན་ཁུག་གནད་དུ་ཕྱིན༔ དམིགས་པ་ཡུལ་གྱི་ས་མཚམས་ཟིན༔ འཁྲུལ་འཁོར་གནད་བསྣུན་སྦྱོར་ཐབས་མཁས༔ བག་ཆགས་ལམ་འབྱོངས་འོད་གསལ་རྟོགས༔ ཕོ་ཉ་གཡུལ་འགྱེད་སྤྱོད་ལམ་མཁས༔ གསང་ཁྲིད་ལམ་འབྱོངས་རྗེས་འཇུག་རྣམས༔ ལམ་འཆུག་མེད་ཕོ་ཉ་སྤྱོད་པའི་ཡུལ༔ མ་ཇོ་མོས་རྗེས་འཇུག་སྐལ་ལྡན་རྣམས༔ ལམ་འཆུག་མེད་ཕོ་ཉ་གསང་སྔགས་འདིའི༔
རྗེས་སུས་སྙེག་སྙིང་ལ་དེ་ལྟར་ཟུངས༔ ཨེ་མཿ ཡང་གསང་ཟབ་པའི་ཤོག་དྲིལ་འདི༔ ལས་བདག་མཁའ་འགྲོ་བཞི་ལ་བཅོལ༔ གཏེར་སྲུང་དྲག་མོ་སེངྒེའི་གདོང་༔ ཐུབ་པར་སྲུངས་ཤིག་ཨ་ཐཾ་རྒྱ༔ ཟབ་རྒྱ༔ གཏེར་རྒྱ༔ གསང་རྒྱ༔ གཏད་རྒྱ༔
ཐེམ་རྒྱ༔ གསང་སྔགས་འཆང་བ་ཀརྨ་ལས་འབྲེལ་རྩལ་གྱིས་གསེར་གླིང་ནོར་བུའི་བང་མཛོད་ནས་ཡར་ཚེས་བཅོ་ལྔ་ལ་གདན་དྲངས་ཤིང་ཇོ་བོ་རྒ་རྒྱལ་འོད་གསལ་རྡོ་རྗེའི་ཕུག་པར་ཤོག་སེར་ནས་ཕབ་པའོ།། །། མ༽ བླ་མ་སྣང་སྲིད་ཟིལ་གནོན་ལས༔ ལུས་མེད་གསང་ཁྲིད་འཛིན་མཁས་རིལ་བ་མདོར་བསྡུས་བཞུགས༔ དེ་ནས་གསང་ཁྲིད་སྦྱོར་དྲུག་ནི༔ སྐྱིལ་ཀྲུང་ལུས་གནད་གསང་ཡུམ་འཁྱུད༔ འབེབས་ལྡོག་འདྲེན་ཅིང་དགྲམ་པར་བྱ༔ གཉིས་པ་གཞོག་ཕབ་གསང་ཡུམ་གྱི༔ རྐང་པ་ཕྲག་བླང་བསྣོལ་ཐབས་སྤྱོད༔ གསུམ་པ་ཟུར་ཕབ་སྦྱོར་ཐབས་སྤྱོད༔
བཞི་པ་རུས་སྦལ་སྟེང་དུ་བཞག༔ ལྔ་པ་མགོ་གཅུ་རྐང་སྟེང་བསྣོལ༔ དྲུག་པ་ལང་བཀྲམ་ཧ་སྤྲུགས་སྦྱོར༔ ཞེས་པ་སྦྱོར་བ་དྲུག་ལྡན་ནོ༔ འདྲེན་པའི་ཐབས་ལམ་འདྲེན་པ་ནི༔ པུས་བཙུགས་ཐམས་ཅད་རླུང་བུས་རྗེས༔ དབུ་མ་ཀ་འཛུགས་སྤྱི་བོར་གཏད༔ པུས་མོ་ལག་པར་སྦྱར་ཞིང་དགྲམ༔ རྐང་བཟུང་རྐང་ཕྱེས་ཆུ་བུར་གྱེན༔ སྦྲུལ་ཚང་རི་རབ་གླིང་བཞི་བསྡོམ༔
སེངྒེ་རྣམ་རོལ་རྩལ་སྤྲུགས་བྱ༔ གཡས་འཐེན་གཡོན་འཐེན་རྐང་ལག་བཅུན༔ གྱེན་ལོག་ཚུལ་གྱིས་རླུང་བཅུད་བཅུན༔ སྤྱི་བོར་བདུན་བདུན་འབྲས་བུར་གཏད༔ རེས་མོས་འདྲེན་བཀྲམ་དབབ་ལྡོག་བྱ༔ དེ་དག་འདྲེན་པའི་འཁྲུལ་འཁོར་རྫོགས༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ ཐེམ་རྒྱ༔ སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། ཙ༽ ༈ སྲིད་པ་མོ་ཁྲིད་འཁྲུལ་འཁོར་འདྲེན༔ དཔའ་བོ་ཐབས་ལྡན་དག་བཙལ་ཞིང་༔ འདྲེན་ཞིང་བཀྲམ་པ་རྣམ་པ་གསུམ༔ ཕོ་སྟོད་ཕོ་སྨད་འཕོངས་ཞིང་སྲུབ༔ གཏུན་བརྡུང་དྲག་ཏུ་འབེབས་པར་བྱ༔
གྲུ་འབེབས་ཅི་མང་འདེག་འཇོག་བྱ༔ གཡས་གཡོན་རྐང་མགོ་བཟུང་བྱས་ནས༔ དྲག་འཐེན་དྲག་ཏུ་འབེབས་པར་བྱ༔ རྐང་མགོ་བཟུང་ཞིང་འབིག་འབེབས་བྱ༔ པདྨའི་གཡས་གཡོན་བསྒྲད་ཅིང་འབེབས༔ ཧ་སྤྲུགས་རྡོ་རྗེས་དྲག་སྤྲུག་བྱ༔ ཞེས་པ་མོ་ཁྲིད་སྐྱེ་རྒྱུད་ནས༔ རྩ་བཅད་སྦྱོང་བའི་འཁྲུལ་འཁོར་རྫོགས༔ རྨད་དུ་འདྲེན་པ་འདིར་གབ་བོ༔ པདྨ་དུང་འབུད་ཞལ་ལས་ཤེས༔
གཞན་ཡང་མ་འོངས་ཕན་བློ་ཡིས༔ བཤལ་སྦྱོང་རླུང་རིམ་རྣམ་པའོ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཉན་རྒྱ༔ དམ་རྒྱ༔ གུ་ཧྱ༔ དྷ་ཐིམ༔ སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །།
ཚ༽ ༈ བདུད་འདུལ་དྲག་པོ་ཀཱི་ལ་ཡའི་བརྒྱུད་པའི་གསོལ་འདེབས་མུ་ཏིག་རྩལ་ཀུད་བཞུགས་སོ། ཨོྃ་ཨཱཿཧཱུྃ། ཡེ་ཤེས་རང་གསལ་དཀྱིལ་འཁོར་ལྷུན་གྲུབ་དབུས། ། དང་པོའི་མགོན་པོ་བདེ་ཆེན་རང་གསལ་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། རླུང་སེམས་འཇའ་ལུས་འགྲུབ་པར་བྱིན་གྱིས་རློབས། ། དག་པ་རབ་འབྱམས་ཀློང་གི་གཞལ་ཡས་ནས། ། མ་འགག་རང་བྱུང་རྡོ་རྗེ་མཐའ་ཡས་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། །
གདོད་མའི་གནས་ལུགས་རྟོགས་པར་བྱིན་གྱིས་རློབས། ། རང་གྲོལ་མཐའ་བྲལ་འོད་ཀྱི་ཞིང་ཁམས་ནས། ། ཨོ་རྒྱན་གུ་རུ་སྣང་སྲིད་ཟིལ་གནོན་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། འཆི་མེད་རིག་འཛིན་ཐོབ་པར་བྱིན་གྱིས་རློབས། ། སྣང་གྲོལ་སྟོང་གསལ་འོད་ལྔའི་དཀྱིལ་འཁོར་དུ། ། མཁའ་དབྱིངས་དབང་ཕྱུག་ཡེ་ཤེས་མཚོ་རྒྱལ་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། རྩ་རླུང་དགའ་བཞི་འཕྲོད་པར་བྱིན་གྱིས་རློབས། ། རྔམ་བརྗིད་འཇིགས་རུང་དབང་དྲག་དཀྱིལ་འཁོར་དུ། །
བདུད་འདུལ་ཁྲོ་བོ་དྲག་པོ་ཀཱི་ལ་ཡར། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། བདུད་བཞི་ཚར་གཅོད་འགྲུབ་པར་བྱིན་གྱིས་རློབས། ། ཨུ་ཙ་མེ་དཔུང་རབ་འབར་གནས་མཆོག་ཏུ། ། དྲག་མོ་མྱུར་མགྱོགས་ཕག་མོ་བདུད་འདུལ་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། མ་བུ་བཞིན་དུ་ལུང་བསྟན་དངོས་གྲུབ་སྩོལ། ། ཡེ་ཤེས་འཁོར་ལོ་ལྔ་ཡི་ཕོ་བྲང་དུ། ། ཐོད་ཕྲེང་སྲོག་སྐྱོབ་གོ་ཆ་རིགས་ལྔ་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། །
མུ་སྟེགས་བདུད་དཔུང་ཚར་གཅོད་དངོས་གྲུབ་སྩོལ། ། གདུག་པ་ཚར་གཅོད་བཀའ་བཞིན་དཀྱིལ་འཁོར་ནས། ། པདྨའི་བཀའ་སྐྱོང་ཡང་གསང་སྡེ་ཚོགས་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། འབྲལ་མེད་ལུས་གྲིབ་བཞིན་དུ་འགྲོགས་པར་མཛོད། ། སྣང་སྟོང་འཛིན་པ་རང་གྲོལ་ཕོ་བྲང་དུ། ། ལས་འཕྲོའི་སྨོན་ལམ་ཧཱུྃ་ནག་དྲག་རྩལ་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། ཟབ་ཆོས་སྙིང་ཐིག་ཕྱོགས་མེད་རྒྱས་པར་མཛོད། ། ཕྱོགས་མེད་འགྲོ་དོན་གཏད་མེད་ཞིང་ཁམས་སུ། །
རྩ་རླུང་དབང་སྡུད་པྲ་བྷའི་ཡང་མཐའ་ལ། ། གསོལ་བ་འདེབས་སོ་ཐུགས་རྗེའི་སྤྱན་གྱིས་གཟིགས། ། བདག་གཞན་འགྲོ་དོན་འབད་མེད་ལྷུན་འགྲུབ་ཤོག ། དེ་ལྟར་གསོལ་བ་བཏབ་པའི་བྱིན་རླབས་ཀྱིས། ། དགོས་མེད་རྒྱུད་ལ་སྐྱེ་བར་བྱིན་གྱིས་རློབས། ། རླུང་སེམས་རྟེན་འབྲེལ་འཆར་བར་བྱིན་གྱིས་རློབས། ། རིག་པ་ཚད་ལ་ཕེབས་པར་བྱིན་གྱིས་རློབས། ། འཁྲུལ་སྣང་སྟོང་ངོ་ཤེས་པར་བྱིན་གྱིས་རློབས། ། ཐབས་ཤེས་ཟུང་འབྲེལ་ལས་སུ་རུང་བར་ཤོག ། ཨོྃ་ཨཱཿཧཱུྃ་བཛྲ་པདྨ་སརྦ་ཛྭ་ལ་ཧཱུྃ༔
ཞེས་དྲག་པོ་ལས་གཞུང་ལ་མཐུན་པའི་གསོལ་འདེབས་ཧཱུྃ་ཀྲིཥྞ་ཨརྩིག་གིས་བྲིས་པའོ།། །། ཛ༽ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གསོལ་འདེབས་རྒྱས་པ་བདུད་དཔུང་གཡུལ་འཇོམས་དམོད་པ་ནག་པོ་བཞུགས་སོ༔ ཨེ་མ་ཧོཿ ཆོས་དབྱིངས་མཐའ་བྲལ་ཡངས་པའི་དཀྱིལ་འཁོར་ནས༔ སྣང་སྟོང་དབྱེར་མེད་ཀུན་བཟང་ཡབ་ཡུམ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ འོག་མིན་བདེ་ཆེན་ཀློང་ཡངས་དཀྱིལ་འཁོར་ནས༔ རིགས་ཀུན་ཁྱབ་བདག་རྡོ་རྗེ་འཆང་ཆེན་ལ༔
གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ རྩལ་རྫོགས་ཡེ་ཤེས་ལྷུན་གྲུབ་དཀྱིལ་འཁོར་ནས༔ སྐུ་ལྔ་རིགས་འདུས་རྡོ་རྗེ་སེམས་དཔའ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ སྣང་སྲིད་དབྱིངས་སུ་རྫོགས་པའི་དཀྱིལ་འཁོར་ནས༔ འཁོར་འདས་ཡོངས་གྲོལ་དགའ་རབ་རྡོ་རྗེ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔
ཀློང་ཡངས་རྒྱུད་སྡེ་རྒྱ་མཚོའི་དཀྱིལ་འཁོར་ནས༔ ཐོགས་མེད་ཤུགས་འཆང་འཇམ་དཔལ་བཤེས་གཉེན་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ འོད་གསལ་མི་ཤིགས་རྡོ་རྗེའི་དཀྱིལ་འཁོར་ནས༔ དཔལ་ཆེན་རོལ་པ་ཤྲཱི་སིངྷ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ སྐུ་གསུམ་ཞིང་ཁམས་བྱེ་བ་ཕྲག་བརྒྱ་ནས༔ སྣང་སྲིད་ཟིལ་གནོན་རྩ་གསུམ་འདུས་པ་རྩལ༔
གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ བདེ་ཆེན་ཡེ་ཤེས་དབྱིངས་ཀྱི་གུར་ཁང་ནས༔ གདེང་མཆོག་མངོན་སྤྱོད་བཀའ་བབ་མཚོ་རྒྱལ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ མཐུ་སྟོབས་དྲག་སྔགས་འབར་བའི་ཨེ་དབྱིངས་ནས༔ དམོད་ལས་མཐར་ཕྱིན་ཤཱཀྱ་པྲ་བྷ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔
སྣང་སྲིད་ལས་ལ་འགྱེད་པའི་ཕོ་བྲང་ནས༔ མཐུ་སྟོབས་དབང་ཕྱུག་སངས་རྒྱས་ཡེ་ཤེས་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ མུ་སྟེགས་བདུད་འགོང་མཐར་བྱེད་ཀློང་ཡངས་ནས༔ བདུད་འདུལ་དབང་ཕྱུག་ཧཱུྃ་ནག་དྲག་རྩལ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ མངོན་སྤྱོད་རང་དབང་བསྒྱུར་བའི་ཕོ་བྲང་ནས། ། གྲུབ་དབང་རིག་འཛིན་ཐུགས་མཆོག་རྡོ་རྗེ་ལ། །
གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ ཕྲིན་ལས་གང་འདུལ་དེར་སྟོན་ཕོ་བྲང་ནས། ། རྩ་བ་བརྒྱུད་པའི་བླ་མ་ཐམས་ཅད་ལ། གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ ཐུགས་རྗེའི་མཁའ་ལ་རོལ་པའི་དཀྱིལ་འཁོར་ནས༔ དྲག་རྩལ་ཆེ་མཆོག་ཁྲོ་བོ་འདུས་པ་ལ༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔
རང་ལུས་ཕུང་ཁམས་དག་པའི་ཕོ་བྲང་ནས༔ གདུག་པ་ཀུན་འཇོམས་དབང་དྲག་ཀཱི་ལ་ཡར༔ གསོལ་བ་འདེབས་སོ་བདེན་ཚིག་འགྲུབ་པ་དང་༔ དུས་ངན་མཐའ་བཞིའི་དམག་དཔུང་བཟློག་པར་ཤོག༔ དམ་ཚིག་མི་ཤིགས་གཉན་གྱི་དཀྱིལ་འཁོར་ནས༔ བཀའ་སྲུང་དམ་ཅན་དྲེགས་པ་སྡེ་བརྒྱད་ལ༔ གསོལ་བ་འདེབས་སོ་ཐུགས་དམ་དབྱིངས་ནས་བསྐུལ༔ སྣོད་བཅུད་འབྱུང་བ་འཁྲུགས་པ་སོར་ཆུད་ཅིང་༔ ལས་རླུང་ཡེ་ཤེས་དབྱིངས་སུ་ཐིམ་པ་ཡི༔ ཕུང་ཁམས་སྣང་སྲིད་རྒྱལ་པའི་སྐུར་གྲོལ་ནས༔
རིག་སྔགས་དམོད་པའི་བདེན་ཚིག་འགྲུབ་པ་དང་༔ མཐུ་སྟོབས་ནུས་པའི་རྩལ་ཆེན་ཡོངས་རྫོགས་ཏེ༔ མ་རུངས་དམ་སྲི་འབྱུང་པོའི་ཚ་ངར་བཅོམ༔ དུས་ངན་མཐའ་བཞིའི་དམག་ཚོགས་བཟློག་པར་ཤོག༔ དེ་ལྟར་དག་སྣང་བླ་མའི་དཀྱིལ་འཁོར་ལ༔ གདུང་ཤུགས་དྲག་པོས་གསོལ་བཏབ་བསྐུལ་བའི་མཐུས༔ ཀུན་ཀྱང་ཐུགས་རྗེ་ཡེ་ཤེས་ཀློང་ཉིད་ལས༔ རིག་སྔགས་དམོད་པ་ལས་ཀྱི་སྐུར་བཞེངས་ཤིག༔ སྙིགས་མཐའི་དུས་དང་བསྐལ་བར་མི་བཟད་པ༔ མཐུ་སྟོབས་འོད་གསལ་ཆེན་པོའི་ཀློང་དུ་ཟློག༔
ཧཱུྃ་ཧཱུྃ་ཧཱུྃ༔ སྣང་སྲིད་ཐམས་ཅད་རིགས་ལྔའི་ལྷ༔ འབྱུང་བ་ཐམས་ཅད་དམོད་པའི་མཚོན༔ སྒྲ་སྐད་ཐམས་ཅད་དྲག་སྔགས་ལྡིར༔ འོད་གསལ་ཐུགས་རྗེའི་རང་བཞིན་ལ༔ ང་བདག་གཟུང་འཛིན་དབྱིངས་སུ་ཡལ༔ དགྲ་གདོན་བག་ཆགས་རང་སར་གྲོལ༔ འཁོར་འདས་ཆོས་ཀུན་རྫོགས་པ་ཆེ༔ ཁྱབ་བརྡལ་ཆེན་པོ་ཨ་ལ་ལ༔ སྣང་སྟོང་ངང་ནས་ཧཱུྃ་སྒྲ་སྒྲོག༔
སྣོད་བཅུད་ཐུགས་རྗེའི་རང་བཞིན་དུ༔ དམོད་པས་སྦྱངས་ཤིང་འབྱུང་ཁྲུས་ཀྱིས༔ གསོ་བསྐྱེད་ནུས་སྦར་སྟོབས་བསྐྱེད་ནས༔ སྐུ་གསུམ་རོལ་པ་ཆེན་པོར་བཟླ༔ རྨད་བྱུང་ཕྲིན་ལས་ཐུགས་རྗེ་བསྐྱེད༔ རབ་འབྱམས་རྟེན་འབྲེལ་སྒྱུ་འཕྲུལ་གར༔ ཐོགས་མེད་གང་འདུལ་ཅིར་སྣང་བསྒྱུར༔ ས་མ་ཡ༔ རྒྱ་རྒྱ་རྒྱ༔ ཞེས་བླ་མ་དྲག་པོ་ཀཱི་ལ་ཡའི་གསོལ་འདེབས་རྒྱས་པ་བདུད་དཔུང་གཡུལ་འཇོམས་དམོད་པ་ནག་པོ་ལས་ཉུང་བསྡུས་ཁོལ་དུ་ཕྱུང་བའོ།། །།
ཝ༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ལས་བྱང་རྡོ་རྗེ་ཐོག་རྒོད་འབྲིང་པོ་བཞུགས་ལགས་སོ༔ མ་ཧཱ་གུ་རུའི་སྐུ་ལ་ཕྱག་འཚལ་བསྟོད༔ ཆོས་སྐུ་སྒྱུ་མའི་རྣམ་རོལ་གར་མཁན་གྱི༔ མ་འགག་རང་བྱུང་ཆེ་མཆོག་དྲག་པོ་རྩལ༔ གང་འདུལ་དྲེགས་པའི་ཡང་གསང་ཧེ་རུ་ཀཿ ཡི་དམ་ཆེ་མཆོག་པདྨ་དྲག་པོར་འདུད༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ མ་འོངས་སེམས་ཅན་དོན་སླད་དུ༔
ཡང་གསང་སྒྲུབ་པའི་དཀྱིལ་འཁོར་བསྟན༔ ཕྱི་རབས་སེམས་ཅན་དོན་སླད་དུ༔ བུད་མེད་ཡེ་ཤེས་མཚོ་རྒྱལ་དང་༔ ཤཱཀྱ་པྲ་བྷ་ཁྱོད་ལ་གདམས༔ མ་འོངས་སུམ་ཅུ་ཁ་དར་དུས༔ མི་རྣམས་ཚེ་ཐུང་ལོངས་སྤྱོད་དབུལ༔ ས་སྟེང་མི་དགེའི་དམག་གིས་ཁེངས༔ དམ་ཉམས་ཁྲིམས་རལ་ལུང་པ་ཁེངས༔ གཙུག་ལག་ཆོས་འཁོར་འཇིག་པའྀ་དུས༔ པྲ་བྷ་ཁྱོད་ཀྱི་སྐྱེས་མཐའ་མཆོག༔
དྲག་སྒྲུབ་འདི་དང་འཕྲད་པར་ཤོག༔ མཐའ་དམག་དཔུང་བཟློག་ཙ་ཏྲི་རྒྱ༔ ཡི་གེར་ཐོབ་ལ་གཏེར་དུ་སྦོས༔ ད་ལྟ་སྤེལ་བའི་དུས་མ་ཡིན༔ མེ་རྒྱ་རླུང་རྒྱ་གཉིས་ཀྱིས་ཐོབ༔ གསང་རྒྱ་སྤུ་གྲི་མེ་འབར་འདི༔ ཐུགས་ཀྱི་སྲས་དང་འཕྲད་པར་ཤོག༔ སྔོན་འགྲོ་དངོས་གཞི་རྗེས་དང་གསུམ༔ དང་པོ་སྔོན་འགྲོའི་ལས་རིམ་ལ༔ སྒྲུབ་པ་ལས་སྦྱོར་དབང་ལ་སོགས༔
དཀྱིལ་འཁོར་སྒྲུབ་རྫས་ཚང་བར་བསགས༔ སྨན་རཀ་གཏོར་མ་ཕྱི་ནང་གསང་༔ མཆོད་པ་ལ་སོགས་ཅི་འབྱོར་བཤམ༔ གཉིས་པ་སྐྱབས་འགྲོ་སེམས་བསྐྱེད་ནི༔ ན་མོཿ སངས་རྒྱས་ཀུན་འདུས་རྗེ་བཙུན་ཐོད་ཕྲེང་རྩལ༔ བདག་བློ་རྩེ་གཅིག་གུས་པས་སྐྱབས་སུ་མཆི༔ འབྲལ་མེད་རྗེས་འཛིན་དབང་བཞི་མཆོག་བསྐུར་ནས༔ འགྲོ་ཀུན་བདེ་ལྡན་སྡུག་བསྔལ་བྲལ་གྱུར་ཅིག༔ ལན་གསུམ༔
ཡན་ལག་བཅུ་པ་ནི༔ ཧཱུྃ༔ བླ་མ་ཐོད་ཕྲེང་བདེ་གཤེགས་འདུས་པའི་སྐུ༔ དཔལ་གྱི་རིག་འཛིན་མཁའ་འགྲོའི་ཚོགས་དང་བཅས༔ མ་ལུས་འགྲོ་བའི་དོན་དུ་སྤྱན་འདྲེན་ནོ༔ ཆགས་བྲལ་པདྨ་ཉི་ཟླའི་གདན་ལ་བཞུགས༔ ཆོས་དབྱིངས་རོ་གཅིག་ངང་ལ་ཕྱག་འཚལ་ལོ༔ གཉིས་མེད་འཁྲུལ་སྣང་རང་གྲོལ་མཆོད་པ་འབུལ༔ རེ་དོགས་སྡུག་བསྔལ་སྐྱེ་མེད་ཀློང་དུ་བཤགས༔ གདོད་མའི་ཆོས་སྐུའི་བྱིན་རླབས་ཆར་ལྟར་ཕོབ༔
འོད་གསལ་ཆོས་ཀྱི་སྐུ་ལ་རྗེས་ཡི་རང་༔ འཁོར་འདས་གཟུང་འཛིན་བྲལ་བར་ཆོས་འཁོར་བསྐོར༔ དམིགས་མེད་ཁྱབ་བརྡལ་དགེ་བ་ཡོངས་སུ་བསྔོ༔ ཀུན་ཀྱང་ཀུན་བཟང་ཀློང་དུ་གྲོལ་བར་ཤོག༔ གསུམ་པ་དཀར་གཏོར་ལེགས་པར་གྲུབ་ནས༔ བགེགས་གཏོར་ཆུ་གཙང་གིས་བྲན་ལ༔ ཨོཾ་ཨཱཿཧཱུྃ༔ གིས་འདོད་རྒུར་བརླབ༔ ཐོད་ཕྲེང་རྩལ་གྱི་ཏིང་འཛིན་གྱིས༔ བར་ཆོད་བགེགས་བཀུག་བཀའ་བསྒོ་བ༔
ཧཱུྃ༔ ང་ནི་ཆེ་མཆོག་ཐོད་ཕྲེང་རྩལ༔ མཐིང་ནག་རྔམ་བརྗིད་སྟོབས་ལྡན་སྐུ༔ ཆོས་ཉིད་སྐྱེ་མེད་ཚྭ་ཚྭ་འཕྲོས༔ དམོད་པའི་རིག་སྔགས་མཚོན་ཆར་འབྱིན༔ ཡང་གསང་སྒྲུབ་པའི་དཀྱིལ་འཁོར་འདིར༔ གཉིས་འཛིན་བར་ཆད་ལོག་ལྟ་བགེགས༔ མཆོད་སྦྱིན་གཏོར་མ་འདི་བཞེས་ལ༔ དཔག་ཚད་རྒྱང་གྲགས་མ་གནས་པར༔ ཕྱི་རོལ་ལྕགས་རིའི་ཕ་མཐར་དེངས༔
འཇོམས་བྱེད་ཆེན་པོའི་ལས་བྱོས་ཤིག༔ གནོད་བྱེད་འབྱུང་པོ་ཨུ་ཙ་ཏ་ཡ་ཕཊ྄ཿ ཡུངས་ཐུན་ཚ་ངར་དྲག་པོས་བསྐྲད༔ བཞི་པ་རེ་དོགས་མཚམས་གཅོད་ནི༔ འཇོམས་བྱེད་དབྱིངས་ཀྱི་སྲུང་འཁོར་བསྒོམ༔ ཧཱུྃ༔ ཆོས་སྐུ་ཡང་གསང་དཀྱིལ་འཁོར་དུ༔ བདག་གཞན་གཉིས་འཛིན་རུ་ཏྲའི་རྒྱུ༔ མ་རིག་ལོག་ལྟ་ལས་ཀྱི་བདུད༔ ཉོན་མོངས་འཁོར་བ་མཚམས་ཆོད་ཅིག༔
ཨོཾ་བཛྲ་ཛྙཱ་ན་ཛྭ་ལ་ཙཀྲ་རཀྵ་ཧཱུྃ་བྷྲཱུྃ༔ ལྔ་པ་ཕྱི་ནང་གི་མཆོད་པ་རྣམས༔ རྃ་ཡྃ་ཁྃ༔ གིས་བསྲེགས་གཏོར་བཀྲུས༔ ཨོཾ་ཨཱཿཧཱུྃ༔ ཧཱུྃ༔ རང་བྱུང་རླུང་མེ་ཐོད་སྒྱེད་སྟེང་༔ ཨ་དཀར་ལས་བྱུང་བྷནྡྷའི་སྣོད༔ དུམ་གཅིག་མཚན་ལྡན་རྒྱ་ཆེའི་ནང་༔ ཨོཾ་ཨཱཿཧཱུྃ་འབྲུ་ཞུ་བ་ལས༔
ཤ་ལྔ་ཡེ་ཤེས་བདུད་རྩི་ལྔ༔ སྨན་གཏོར་རཀྟ་དབང་པོ་ལྔ༔ སྦྱངས་སྤེལ་བདུད་རྩིའི་འཕྲོ་འདུ་རྣམས༔ སྐུ་ལྔ་ལྷུན་གྲུབ་བདུད་རྩིར་བསྒྱུར༔ རང་བྱུང་ལྷ་མོ་དཔག་མེད་འཕྲོས༔ སྲིད་ཞིའི་བྱིན་རླབས་བཅུད་བསྡུས་ནས༔ ཨརྒྷཾ་ལ་སོགས་ཕྱི་མཆོད་དང་༔ སྨན་རཀ་གཏོར་མཆོད་དགྱེས་པའི་ཕུད༔ གཟུགས་སྒྲ་ལ་སོགས་བསྐང་བའི་རྫས༔ དངོས་བཤམས་ཡིད་ཀྱིས་སྤྲུལ་པ་ཀུན༔
འདོད་རྒུ་ལྷུན་གྲུབ་འབྱུང་བ་སྤེལ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ལན་གསུམ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དེ་ནི་སྔོན་འགྲོའི་རིམ་པའོ༔ གཉིས་པ་དངོས་གཞིའི་རིམ་པ་ལ༔ དང་པོ་དབྱིངས་ཀྱི་ཏིང་འཛིན་ལས༔ ཧཱུྃ༔
ཡེ་ནས་སྟོང་ཞིང་སྤྲོས་དང་བྲལ༔ སྣ་ཚོགས་སྒྱུ་མའི་རྣམ་རོལ་ལས༔ རྟོག་མེད་ཡི་གེ་རང་བྱུང་ཉིད༔ གསལ་སྟོང་བློ་འདས་ངང་ལ་གནས༔ ཨོྃ་དྷརྨ་ཛྙཱ་ན་སིདྡྷི་ཧཱུྃ༔ དེ་ནས་དཀྱིལ་འཁོར་གཞལ་ཡས་ཁང་སྒོ་བསྐྱེད་པ་ནི༔ གཉིས་པ་དབྱིངས་ཀྱི་རང་མདངས་ལས༔ ལོངས་སྐུའི་རྩལ་ཆེན་ཐུགས་རྗེའི་འོད༔ གང་འདུལ་སྤྲུལ་པའི་སྒྱུ་འཕྲུལ་གར༔ ལོག་འདྲེན་འདུལ་ཕྱིར་དྲག་པོའི་དལ༔
སྣོད་བཅུད་དཀྱིལ་འཁོར་གཅིག་ཏུ་བསྒྲུབ༔ འབྱུང་རིམ་དུར་ཁྲོད་གཞལ་ཡས་གསལ༔ ཧཱུྃ༔ སྟོང་པའི་ངང་ལས་སྐད་ཅིག་འབྱུང་རིམ་ནི༔ ཨེ་ཡྃ་རྃ་ཁྃ་སུྃ་ཀེཾ་ས་བོན་ལས༔ རླུང་མེ་ཆུ་ས་དབང་ཆེན་གཞི་རིམ་བརྡལ༔ ཁྲག་ཞག་རྒྱ་མཚོའི་དུག་རླངས་མཚོན་ཆའི་དབུས༔ སྲིན་པོ་ཕོ་མོའི་ཐོད་པ་སྐམ་རློན་བརྩེགས༔ གྲུ་གསུམ་རྩིབས་བརྒྱད་གཤིན་རྗེའི་ཕོ་བྲང་དབུས༔ ཚངས་པ་ལྷ་ཆེན་ཕོ་མོའི་ཀ་བ་ལ༔
ཀ་གདན་རུས་སྦལ་ས་བདག་འཁུན་པ་འདེབས༔ ཀ་ཞུ་གཡུ་འབྲུག་ངར་སྐད་ས་གཞི་གཡོ༔ གཟའ་ཀླུ་གདུང་མ་དུག་སྦྲུལ་དྲལ་ལྕམ་གཏིབས༔ སྲིན་པོའི་གཡང་གཞི་ཐིགས་ཚགས་ཐོག་སྟེང་ཁྱབ༔ རྡོ་རྗེའི་གདུང་མ་གཤིན་རྗེའི་མཛེར་གྱིས་བསྡམས༔ ཕྱོགས་བཞི་མཚམས་བརྒྱད་སྤུ་གྲིའི་དྲྭ་བའི་སྒོ༔ ཞིང་གི་རྒྱལ་མཚན་ཙིཏྟ་ནོར་བུའི་ཏོག༔ མ་མོའི་བ་གམ་མི་ལྤགས་ཤམ་བུ་དཀར༔ བཾ་རོ་ཕོ་མོའི་ཀེང་རུས་རྒྱལ་མཚན་ཕྱར༔ ཆོས་འཁོར་རྟ་བབས་མགོ་ཕྲཻང་དྲྭ་བས་བརྒྱན༔
ཁྱུང་ཆེན་སྡེ་ལྔ་རི་དྭགས་རྒྱན་གྱི་ཚུལ༔ མེ་དཔུང་དགུ་བསྒྲིལ་ཕྱོགས་བཞིར་འོད་ཟེར་འཁྲིགས༔ ཁྲོ་ཆུ་ཁོལ་མའི་རང་བཞིན་གཞལ་ཡས་ཁང་༔ ལྕགས་མཁར་རྒྱན་རྫོགས་ཕོ་བྲང་ཕྱི་རོལ་དུ༔ དུར་ཁྲོད་མེ་རི་རིག་འཛིན་དྲང་སྲོང་དང་༔ བདུན་པ་ཀཱི་ལ་སྒྲ་སྒྲོགས་གཅན་གཟན་ངར༔ རོ་ལངས་འབྱུང་པོ་ཤ་ཟ་མ་ལུས་ཚང་༔ ཡེ་ནས་ཆོས་དབྱིངས་སྐྱེ་མེད་ངང་ཉིད་ལས༔ ཕྱི་ནང་ཟང་ཐལ་མ་བཅོས་དྲག་པོའི་ཞིང་༔ ཕོ་བྲང་གཞལ་ཡས་ཆོས་དབྱིངས་ལྷུན་གྲུབ་བསྒོམ༔
བྷྲཱུྃ་བྷྲཱུྃ་བི་ཤྭ་བི་ཤུདྡྷེ་ཨེ་ཛྙཱ་ན་ཙཀྲ་མཎྜལ་བྷྲཱུྃ༔ མ་སཱུརྻ་མཎྜལ་བྷྲཱུྃ༔ རུ་ཏྲ་ཀྲོ་ཏི་བཾ༔ ཧཱུྃ་སྥ་ར་ཎ་ཕཊ྄༔ སཾ་ཧ་ར་ཎ་ཧཱུྃ༔ གསུམ་པ་དྲག་པོའི་ལྷ་ཚོགས་བསྐྱེད་པ་ནི༔ ཧཱུྃ༔ རང་བྱུང་དུར་ཁྲོད་དཀྱིལ་འཁོར་རང་ཤར་དབུས༔ ཡེ་ཤེས་ཆོས་འབྱུང་མཐིང་ནག་མེ་དཔུང་ཀློང་༔ བདུད་བཞི་དམ་སྲི་རྒྱལ་བསེན་སྲིན་པོའི་གདན༔
ཉི་ཟླ་པདྨ་འབར་བའི་གདན་གྱི་སྟེང་༔ གནམ་ལྕགས་རྡོ་རྗེ་རབ་འབར་ཧཱུྃ་གིས་མཚན༔ དེ་ཉིད་གནས་འགྱུར་དྲག་པོ་ཀཱི་ལ་ཡ༔ ཞལ་གཅིག་ཕྱག་གཉིས་གསང་བདག་ཁྲོས་པའི་སྐུ༔ ཞལ་གདངས་ལྗགས་འདྲིལ་རྣོ་དབལ་མཆེ་བ་གཙིགས༔ སྤྱན་གསུམ་སྡང་མིག་སྤྱན་རྩ་གློག་ལྟར་འཁྱུགས༔ དབུ་སྐྲ་སྨིན་མ་དུས་མཐའི་མེ་ལྟར་འབར༔ ཐོད་སྐམ་དབུ་རྒྱན་རིན་ཆེན་སྙན་ཆ་འཁྲོལ༔ རྟ་ཞལ་མཐིང་ནག་རྟ་སྐད་ཕྱོགས་བཅུར་སྒྲོག༔ ཕྱག་གཡས་གནམ་ལྕགས་རྡོ་རྗེ་རྩེ་དགུ་གདེངས༔
གཡོན་པས་བདུད་དམག་སྒྲོལ་འདེབས་ཕུར་བུ་བསྒྲིལ༔ རྡོ་རྗེ་སྤུ་གྲིའི་སྒྲོ་གཤོག་བར་སྣང་ཁེངས༔ སེང་གླང་ཞིང་ལྤགས་ཁྲག་ཞག་ཐིག་ལེས་བརྒྱན༔ རྡོ་རྗེ་གོ་ཁྲབ་རུས་རྒྱན་སྟག་ཤམ་གསོལ༔ ཐོད་རློན་སྦྲུལ་ཆུན་དར་ནག་ཅོད་པན་འཕུར༔ སྐུ་ལུས་སྤྱན་སྟོང་དེ་ནང་སངས་རྒྱས་སྟོང་༔ སྐུ་སྨད་ཆུ་སྲིན་རྔམ་ཞལ་ཁྲོ་ཕུར་ཏེ༔ དམ་ཉམས་བྱད་མའི་སྙིང་ཁར་བརྗིད་པར་བསྒོམ༔ དེ་ཡི་པང་དུ་ཕག་མོ་བདུད་འདུལ་མ༔ མཐིང་ནག་ཞལ་གཅིག་ཕྱག་གཉིས་ཡབ་ལ་འཁྱུད༔
གྲི་གུག་ཐོད་ཁྲག་ཞལ་གདངས་མཆེ་བ་གཙིགས༔ དབུ་སྐྲ་ཁམ་ནག་ཐོད་སྐམ་ལྔ་ཡིས་བརྒྱན༔ སྤྱི་གཙུག་ཕག་ཞལ་མུ་སྟེགས་དམག་ཚོགས་འདུལ༔ རིན་ཆེན་རུས་རྒྱན་དུར་ཁྲོད་ཆས་བརྒྱད་རྫོགས༔ སྐུ་ལུས་སྤྱན་སྟོང་མཁའ་འགྲོའི་དམག་ཚོགས་འགྱེད༔ གར་གྱི་ཉམས་ལྡན་གཟི་བརྗིད་མེ་དཔུང་འབར༔ བདེ་སྟོང་གཉིས་མེད་ཡབ་ལ་འཁྲིལ་བར་བསྒོམ༔ དེ་ཡི་སྤྱི་གཙུག་པད་གདན་གེ་སར་དབུས༔ རིགས་བདག་གུ་རུ་སྣང་སྲིད་ཟིལ་གནོན་སྐུ༔ ཞལ་གཅིག་ཕྱག་གཉིས་རྒྱལ་པོ་རོལ་སྟབས་ཚུལ༔
དཀར་དམར་མདངས་ལྡན་ཞི་འཛུམ་རྒྱས་པའི་ཉམས༔ ཟ་བེར་མཐིང་ནག་ཆོས་གོས་པ་ཏྲ་རིས༔ རྡོ་རྗེ་བྷནྡྷ་ཁ་ཊྭཱཾ་གསང་ཡུམ་ཚུལ༔ པད་ཞྭ་སྒྲོ་དར་མེ་ལོང་དར་སྣས་བརྒྱན༔ སྙན་ཆ་མགུལ་ཆུན་ཡེ་ཤེས་ཁྲོ་ཆས་རྫོགས༔ གཟི་བརྗིད་འོད་འབར་རྔམ་བརྗིད་སྟོབས་ལྡན་བསྒོམ༔ རིགས་བཞིར་གོ་ཆ་ཕྱི་ནང་གནས་སུ་གསལ༔ ཕྱི་རིམ་གནམ་ལྕགས་འཁོར་ལོའི་རྩིབས་སྟེང་དུ༔ ཤར་ཕྱོགས་རྩིབས་སྟེང་ལྷ་ཆེན་ཚངས་པ་དཀར༔ རལ་གྲི་མདུང་དར་འཛིན་ཅིང་གཡག་དཀར་ཞོན༔
ལྷོ་ཕྱོགས་རྩིབས་སྟེང་གཤིན་རྗེ་ཡ་མ་ནག༔ ཐོད་དབྱུག་ཞགས་པ་འཛིན་ཅིང་མ་ཧེ་ཞོན༔ ནུབ་ཕྱོགས་རྩིབས་སྟེང་མ་མོ་སྲིད་རྒྱལ་དཀར༔ མདའ་དར་མེ་ལོང་འཛིན་ཅིང་གཡུ་འབྲུག་ཞོན༔ བྱང་ཕྱོགས་རྩིབས་སྟེང་བདུད་པོ་སྐྲ་དཀར་ནག༔ རུ་མཚོན་བདུད་ཞགས་འཛིན་ཅིང་རྟ་ནག་ཞོན༔ ཤར་ལྷོའི་རྩིབས་སྟེང་རྒྱལ་ཆེན་དཔེ་ཧར་དཀར༔ འཁར་བསིལ་ལྷུང་བཟེད་འཛིན་ཅིང་སེངྒེར་ཞོན༔ ལྷོ་ནུབ་རྩིབས་སྟེང་སྐྱེས་བུ་བཙན་རྗེ་དམར༔ མདའ་གཞུ་རུ་དར་འཛིན་ཅིང་རྟ་དམར་ཞོན༔
ནུབ་བྱང་རྩིབས་སྟེང་གནོད་སྦྱིན་ཡཀྴ་སྨུག༔ དགྲ་སཏྭ་ཞགས་པ་འཛིན་ཅིང་ཕུང་སྟག་ཆིབས༔ བྱང་ཤར་རྩིབས་སྟེང་གནོད་སྦྱིན་འཆི་བདག་ནག༔ ནད་རྐྱལ་བདུད་ཞགས་ཐོགས་ཤིང་ཆུ་སྲིན་ཞོན༔ སྡེ་བརྒྱད་དམག་ཚོགས་ཁྲག་འཐུང་རྔམ་པའི་ཚུལ༔ གར་དགུ་དཔའ་སྟོབས་ཧཱུྃ་དང་ཕཊ྄་སྒྲ་སྒྲོག༔ ཁྲོ་ཚོགས་དཀྱིལ་འཁོར་མ་ལུས་ཡོངས་རྫོགས་བསྒོམ༔ དེ་ལྟར་གསལ་བ་གསུམ་ལས་འོད་འཕྲོས་པས༔ རྔ་ཡབ་དག་ཞིང་ཕོ་བྲང་པདྨ་འོད༔ རང་བཞིན་དབྱིངས་ནས་རྩ་གསུམ་དཀྱིལ་འཁོར་ལྷ༔
དམ་ཅན་བཀའ་སྡོད་དྲེགས་པའི་དཔུང་དང་བཅས༔ ཐོག་སེར་འབྲུག་སྟོང་གློག་ཞགས་འཁྱུགས་པ་བཞིན༔ སྐད་ཅིག་བསྒོམ་པ་ཇི་བཞིན་སྤྱན་དྲངས་གྱུར༔ བཞི་པ་སྤྱན་འདྲེན་པ་ནི༔ སྤོས་དང་རོལ་མོའི་རྔམ་སྟབས་ཀྱི་ང་རོས༔ ཧཱུྃ༔ གླིང་མཆོག་རྔ་ཡབ་པདྨ་འོད༔ ལངྐ་མགྲིན་བཅུ་སྲིན་པོའི་ཡུལ༔ ཨོ་རྒྱན་རང་བྱུང་ཞིང་མཆོག་ནས༔ རྗེ་བཙུན་ཐོད་ཕྲེང་གཤེགས་སུ་གསོལ༔
དབང་དྲག་གསང་ཆེན་དུར་ཁྲོད་ནས༔ གུ་རུ་ཀཱི་ལ་གཤེགས་སུ་གསོལ༔ རྩུབ་འགྱུར་ཚལ་གྱི་དུར་ཁྲོད་ནས༔ མཁའ་འགྲོ་བདུད་འདུལ་གཤེགས་སུ་གསོལ༔ ཕྱི་ནང་བར་མཚམས་གནས་མཆོག་ནས༔ རིགས་བཞི་ཁྲོ་བཅུ་གཤེགས་སུ་གསོལ༔ ཁྲག་ཞག་འཁྲུགས་པའི་རྦ་ཀློང་ནས༔ ལྷ་སྲིན་སྡེ་བརྒྱད་གཤེགས་སུ་གསོལ༔ དགྲ་བགེགས་བསྒྲལ་ཕྱིར་ཕྲིན་ལས་སྒྲུབས༔ རྒྱལ་བསེན་དམ་སྲི་མཐའ་དམག་དང་༔
རུ་ཏྲ་ནག་པོ་མགོ་ཅན་སོགས༔ མུ་སྟེགས་དམག་ཚོགས་བཟློག་པའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ ཨོཾ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་ཀཱི་ལི་ཀཱི་ལ་ཡ༔ བཛྲ་བྷ་ར་ཧི༔ བཛྲ་རཏྣ་པདྨ་ཀརྨ་ཀཱི་ལ་ཡ་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་ཌཱཀྐི་ཧ་རི་ནི་ས་ཡཀྴ་ཀཱ་ལ་བཛྲ་ས་མཱ་ཡ་ཛཿ ཨ་ཡ་མ་དུ་རུ་ཙ་ཤ་ན་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ལྔ་པ་བཞུགས་སུ་གསོལ་བ་ནི༔ ཧཱུྃ༔
ཡེ་ཤེས་ལྔ་རྫོགས་དཀྱིལ་འཁོར་དབུས༔ ལོག་ལྟ་རུ་ཏྲའི་གདན་སྟེང་དུ༔ དྲག་པོ་བདུད་འདུལ་ལྷ་ཚོགས་རྣམས༔ མི་གཡོ་དགྱེས་ཤིང་བརྟན་པར་བཞུགས༔ བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཏིཥྛ་ལྷན༔ དྲུག་པ་ཕྱག་འཚལ་བ་ནི༔ ཧཱུྃ༔ ཆོས་སྐུ་སྐྱེ་མེད་ངང་ཉིད་ལས༔
མ་འགག་རང་རྩལ་དྲག་པོའི་ལྷ༔ རིག་སྔགས་དམོད་པའི་མཚོན་ཆ་ཅན༔ མོས་གུས་ཡིད་ཀྱིས་ཕྱག་འཚལ་ལོ༔ ན་མོ་པུ་རུ་ཤ་ཡ་ཧོཿ བདུན་པ་མཆོད་པ་ནི༔ ཧཱུྃ༔ ཨརྒྷཾ་ལ་སོགས་ཕྱི་མཆོད་འབུལ༔ རང་བྱུང་ནང་མཆོད་བདུད་རྩི་འབུལ༔ རྒྱུད་དྲུག་བསྒྲལ་བའི་རཀྟ་འབུལ༔ བྷ་ལིང་གཏོར་མའི་མཆོད་པ་འབུལ༔
ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་མ་ཧཱ་པཉྩ་རཀྟ་བྷ་ལིངྟ་སརྦ་པཱུ་ཛ་ལ་ཁཱ་ཧི༔ བརྒྱད་པ་བསྟོད་པ་བདུད་དཔུང་ཚར་གཅོད་ནི༔ ཧཱུྃ༔ དྲག་པོ་ཆོས་དབྱིངས་མེ་དཔུང་ཀློང་དཀྱིལ་ན༔ མི་བཟད་སྟོབས་ལྡན་པདྨ་ཧེ་རུ་ཀཿ འཇིགས་རུང་ཟིལ་གནོན་ཆོས་སྐུའི་ངང་ཉིད་ལས༔ དྲག་ཏུ་ཁྲོས་པའི་བདུད་འདུལ་དཔའ་བོ་ནི༔ སྐུ་མདོག་མཐིང་ནག་རྔམ་པས་བསྟན་དགྲ་སྒྲོལ༔ རྟ་སྐད་དྲག་པོས་དྲེགས་པ་དབང་དུ་སྡུད༔ ཞལ་གདངས་ལྗགས་འདྲིལ་ཉམས་པའི་སྙིང་ཁྲག་འཐུང་༔
སྤྱན་གསུམ་དམར་ཟླུམ་ལྷ་སྲིན་སྔངས་ཤིང་བརྒྱལ༔ དབུ་སྐྲ་བསིགས་པས་སྟོང་གསུམ་ཤིག་ཤིག་འགུལ༔ ཐོད་སྐམ་ལྔ་ནས་རིག་འཛིན་དམག་དཔུང་འགྱེད༔ ཕྱག་གཡས་གནམ་ལྕགས་རྡོ་རྗེས་མཐའ་དམག་ཟློག༔ གཡོན་པའི་སྣང་སྲིད་ཕུར་པས་བསྟན་དགྲ་སྒྲོལ༔ རྡོ་རྗེའི་འདབ་གཤོག་རི་རབ་ཐལ་བར་རློག༔ སྐུ་ལུས་སྤྱན་མིག་བདུད་འདུལ་ཁྲོ་ཚོགས་འགྱེད༔ དུར་ཁྲོད་ཆས་བརྒྱད་སྡེ་བརྒྱད་དབང་དུ་སྡུད༔ སྐུ་སྨད་ཕུར་པས་བསྟན་པའི་དགྲ་བགེགས་སྒྲོལ༔ རྔམ་བརྗིད་སྟོབས་ལྡན་མེ་དཔུང་ཀློང་ན་འགྱིངས༔
བདུད་འདུལ་ཁྲོ་བོའི་སྐུ་ལ་ཕྱག་འཚལ་བསྟོད༔ ཐུགས་དམ་དབྱིངས་ནས་བསྐུལ་ལོ་ས་མ་ཡ༔ ཧཱུྃ༔ གསང་བའི་ཡུམ་མཆོག་ཕག་མོ་བདུད་འདུལ་ནི༔ ཞལ་གཅིག་ཕྱག་གཉིས་གྲི་ཐོད་ཡབ་ལ་འཁྱུད༔ ཞལ་གདངས་ལྗགས་འདྲིལ་མེ་དཔུང་ཚྭ་ཚྭ་འཕྲོ༔ སྤྱན་གསུམ་སྡང་མིག་ཕ་རོལ་ལོག་ལྟ་འཇོམས༔ དུར་ཁྲོད་ཆས་བརྒྱད་སྤྲུལ་པའི་ཁྲོ་ཚོགས་སྡུད༔ ཕག་མོའི་ངུར་སྒྲས་བགེགས་དཔུང་ཐལ་བར་རློག༔ ཞལ་གདངས་ལྗགས་འདྲིལ་ཧཱུྃ་སྒྲས་འབྲུག་སྒྲ་སྒྲོག༔
གར་དགུའི་ཉམས་ལྡན་རྣལ་འབྱོར་ཚེ་སྲོག་སྲིང་༔ སྐུ་ལུས་སྤྱན་མིག་མཁའ་འགྲོའི་དམག་ཚོགས་སྡུད༔ ཆ་ལུགས་སྣ་ཚོགས་དུ་མའི་ཆོ་འཕྲུལ་གྱིས༔ མ་ལུས་བདུད་དཔུང་འཇོམས་ལ་ཕྱག་འཚལ་བསྟོད༔ སྤྱི་གཙུག་བདེ་ཆེན་འཇའ་འོད་ཐིག་ལེའི་ཀློང་༔ འདབ་སྟོང་གེ་སར་ཉི་ཟླ་པདྨའི་གདན༔ མ་བཅོས་ལྷུན་གྲུབ་གུ་རུ་པདྨའི་སྐུ༔ ཞལ་གཅིག་ཕྱག་གཉིས་སྣང་སྲིད་ཟིལ་གནོན་ཚུལ༔ དཀར་དམར་མདངས་ལྡན་བདེ་ཆེན་ལོངས་སྤྱོད་རྫོགས༔ ཞལ་འཛུམ་སྤྱན་གསུམ་མཁའ་དབྱིངས་ཕྱོགས་བཅུར་གཟིགས༔
པད་ཞྭ་ཟ་བེར་ཆོས་གོས་དམར་པོ་ལ༔ ལྷུན་གྲུབ་བདེ་སྟོང་གསེར་གྱི་པ་ཏྲ་རིས༔ རྡོ་རྗེ་བྷནྡྷ་ཁ་ཊྭཱཾ་གསང་ཡུམ་ཚུལ༔ རིན་ཆེན་རུས་རྒྱན་ཆོས་ཉིད་གཡེར་ཁའི་སྒྲ༔ ཞབས་གཉིས་བརྐྱང་བསྐུམ་རྒྱལ་པོ་རོལ་སྟབས་ཀྱིས༔ མུ་སྟེགས་གདུག་པའི་དམག་ཚོགས་ཟིལ་གྱིས་གནོན༔ ཧེ་རུ་ཀ་པའི་རང་བཞིན་ཏིང་འཛིན་ལ༔ སྐྱེ་འཆི་གཉིས་སྤངས་རྡོ་རྗེའི་སྐུ་ལ་རྫོགས༔ སྐུ་ལྔ་མཚན་བརྒྱད་བླ་མ་རྗེ་ལ་བསྟོད༔ ཧཱུྃ༔
རིགས་བཞི་ཀཱི་ལའི་གནས་ལྔར་གོ་ཆའི་ལྷ༔ འཇམ་དཔལ་རྟ་ཕྱག་ཁྲོ་མོ་རིགས་ལྔ་དང་༔ ཡཀྴ་ཀཱ་ལ་ཕྱི་འཁོར་སྡེ་བརྒྱད་སོགས༔ ཕྱི་ནང་གསང་བའི་དཀྱིལ་འཁོར་ལྷ་ལ་བསྟོད༔ ཛཔ་བསྐུལ་དང་གཞན་ཡང༌། བསྙེན་སྒྲུབ་སོགས་ཀྱི་ཚེ༔ སྒྲུབ་པ་རྩ་སྔགས་ཀྱི་གཞི་ཚུགས༔ གོ་ཆ་ཞི་བ༔ རིགས་བཞི་རྒྱས་པ༔ ཁྲོ་བཅུའི་དབང་༔
ལས་སྔགས་དྲག་སྒྲུབ༔ སཽགས་བསྙེན་པ་གུད་ཕྱུང་ལྟར་བྱ། དགུ་པ་ཀུན་འདུས་རྩ་སྔགས་མེ་དཔུང་འཁོར་ལོ་ནི༔
ཨོཾ་ཨཱཿཧཱུྃ༔ མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀཱ་ལི་བཛྲ་ཀཱི་ལི་ཀཱི་ལ་ཡ་བཛྲ་རཏྣ་པདྨ་ཀརྨ་ཀཱི་ལ་ཡ་མཉྫུ་ཤྲཱི་ཧྱ་གྷྲྀ་ཝ་བཛྲ་པཱ་ཎི་ཌཱཀྐྀ་ཧ་རི་ནི་ས་ཡཀྴ་ཀཱ་ལ་ཧཱུྃ་ཕཊ྄ཿ ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཛཿ གཞན་ཡང༌། སྡེ་བརྒྱད་བྱད་གཞུག༔ སྡེ་གསུམ་མཐའ་སྡུད༔ སོགས་རིམ་པ་ལྟར་ལེ་ལོ་རྣམ་གཡེང་གི་ཚིག་གིས་བར་མ་ཆོད་པར་རྟགས་རྫོགས་སུ་བཀླག༔
འདི་ཉིད་ཀྱི་སྔོན་དུ་སྣང་སྲིད་ཟིལ་གནོན་གྱི་བསྙེན་སྒྲུབ་ཐེམ་པ་གལ་ཆེའོ༔ འདི་ཡི་ཆོས་སྐོར་ལས་བྱང་ངེས་དོན་གྱི༔ ལས་མཐའ་དུག་གི་པར་བུ་ནག་པོ་དང་༔ སྤྱི་ཆིངས་ཡང་གསང་མ་བུ་བཅོ་ལྔ་དང་༔ དགོས་པའི་གནད་ས་བསྟན་པ་ལ་སོགས་པ༔ ཟབ་པའི་ཡང་གསང་དྲག་པོའི་ཆོས་བཞིའི་སྐོར༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ བདག་འདྲ་སྔགས་འཆང་ཧཱུྃ་ནག་དྲག་རྩལ་གྱིས་བྲག་ནག་བདུད་རྫོང་ནས་ཁྲོམ་གཏེར་དུ་གདན་དྲངས་ཤིང་དུས་མཐའི་དམག་དཔུང་བཟློག་པའི་ལུང་བསྟན་བྱུང་བས་ཤོག་སེར་ཞིང་མཛུབ་གང་དཀྱུས་སོར་བཞི་པ་ནས་ དུས་ཚོད་དྲག་པོ་དང་བསྟུན་དགོས་ཡོད༔ ཤོག་སེར་རྣམས་ཀྱང་གཏེར་དུ་སྦས༔ ཞ༽ བདུད་རྩི་ལག་མཆོད་ནི། ཨོཾ་ཨཱཿཧཱུྃ༔ ཐོག་མའི་སངས་རྒྱས་ཀུན་བཟང་འོད་མི་འགྱུར།
ཁྱབ་བདག་དྲུག་པ་རྡོ་རྗེ་འཆང་ཆེན་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། སྣང་སྲིད་ཟིལ་གནོན་རྩ་གསུམ་འདུས་པ་རྩལ། ། ཐོད་ཕྲེང་རིགས་ལྔ་སྤྲུལ་པ་མཚན་བརྒྱད་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། རྒྱལ་ཡུམ་མཚོ་རྒྱལ་སངས་རྒྱས་ཡེ་ཤེས་དང༌། །
རྩ་གསུམ་གླིང་པ་ཆོས་ཀྱི་རྒྱ་མཚོ་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གསང་རྒྱུད་བརྡ་བསྒྱུར་ཆོས་བདག་ལུང་ཟིན་སོགས། ། མདོ་སྔགས་བརྒྱུད་འཛིན་སྐྱེས་ཆེན་ཐམས་ཅད་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། ། བདུད་འདུལ་ཀཱི་ལ་རྡོ་རྗེ་ཕག་མོ་དང༌། །
གོ་ཆ་ལྷ་ལྔ་ཀཱི་ལ་སྲས་བཞི་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། སྣང་སྲིད་དག་པ་རབ་འབྱམས་འཁོར་ལོའི་ངང༌། ཁྲོ་བཅུ་དྲེགས་པ་སྡེ་བརྒྱད་བཀའ་སྡོད་ལ། ། རྣམ་དག་དམ་རྫས་བདུད་རྩི་མཉེས་མཆོད་འབུལ། ། ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ། ། སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། ཨོྃ་ཨཱཿཧཱུྃ།
འབྲུ་གསུམ་ས་བོན་བདུད་རྩིའི་ངོ་བོ་ཉིད། ། གནས་གསུམ་ཐིམ་པས་རྩ་རླུང་ཡེ་ཤེས་བསྐྱེད། ། སྐུ་གསུམ་མངོན་གྱུར་འཕོ་མེད་རྡོ་རྗེའི་སྲོག ། བླ་མེད་མཆོག་གི་དངོས་གྲུབ་སྩལ་དུ་གསོལ། ། ཀཱ་ཡ་སིདྡྷི་ཨོྃ། ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ། མ་ཧཱ་མུ་ཏྲ་སརྦ་སིདྡྷི་ཧོ། དྲིན་གྱིས་འཁོར་མེད་སྔགས་འཆང་ནོར་བུའི་མཚན། ། འདི་ལྟར་དགོས་ཞེས་ནན་དུ་བསྐུལ་བའི་མཐུས། །
ཕྱོགས་མེད་རྒྱལ་ཁམས་ཕ་ཡུལ་བྱེད་མཁན་པོ། ། རོང་སྨྱོན་ཨོ་རྒྱན་རིག་འཛིན་རྩལ་གྱིས་སྦྱར།། །། ཟ༽ ༈ ཀཱི་ལ་ཡའི་སྔགས་བྱང་གུད་དུ་སྦས་པ་གབ་པ་མངོན་དུ་ཕྱུང་བ་ནི། ཐོག་མར་ཛཔ྄་བསྐུལ་བ་ནི། ཧཱུྃ༔ དེ་ལྟར་བསྙེན་ཅིང་བསྒྲུབ་པའི་ལྷ༔ དུ་མར་སྣང་ཡང་ངང་དུ་གཅིག༔ དཀྱིལ་འཁོར་སྤྲོ་བསྡུ་བཅོས་མི་བྱ༔ རང་ཉིད་ལྷ་ལ་ལྷ་ཉིད་རང་༔
རང་དང་ལྷན་ཅིག་སྐྱེས་པ་སྟེ༔ དམ་ཚིག་ཡེ་ཤེས་དབྱེར་མེད་གྱུར། ། སྣང་སྲིད་ཐམས་ཅད་རིགས་ལྔའི་ལྷ༔ འབྱུང་བ་ཐམས་ཅད་དམོད་པའི་མཚོན༔ སྒྲ་སྐད་ཐམས་ཅད་དྲག་སྔགས་ལྡིར༔ འོད་གསལ་ཐུགས་རྗེའི་རང་བཞིན་ལ༔ ང་བདག་གཟུང་འཛིན་དབྱིངས་སུ་ཡལ༔ དགྲ་གདོན་བག་ཆགས་རང་སར་གྲོལ༔ འཁོར་འདས་ཆོས་ཀུན་རྫོགས་པ་ཆེ༔ ཁྱབ་བརྡལ་ཆེན་པོ་ཨ་ལ་ལ༔
བཟླས་པའི་དམིགས་པ་ནི༔ རང་ཉིད་ཀྱི་ཐུགས་ཀར་ཉི་མའི་གདན་ལ་ཕྱག་རྡོར་མཐིང་ནག་གིས་རྡོ་རྗེ་དང་སྡིགས་མཛུབ་བསྒྲེངས་པ། དེའི་ཐུགས་ཀར་ཧཱུྃ་མཐིང་ནག་ལས་མེའི་ཚྭ་ཚྭ་འཕྲོ་བ་ལ་སྔགས་ཕྲེང་མཐིང་ནག་འོད་ཟེར་དང་བཅས་གཡས་སུ་འཁོར་བར་གྱུར། དེ་ལ་གཅིག་ལས་གཉིས་མཆེད་ཀྱི་རྣམ་པས་སྔགས་ཕྲེང་གྲངས་མེད་པ་འཕྲོས་པས་ལུས་ཐམས་ཅད་གང༌། ནད་གདོན་སྡིག་སྒྲིབ་མ་ལུས་པ་བསྲེགས། སྔགས་ཀྱི་རང་སྒྲ་དང་བཅས་པ་བ་སྤུའི་བུ་ག་ནས་ཕྱིར་འཕྲོས། འོད་ཟེར་དེ་ཕོག་པའི་སྣང་སྲིད་སྣོད་བཅུད་ཐམས་ཅད་མེ་རི་དང་ཁྲོ་བོ་མཚོན་ཆའི་རང་བཞིན་དུ་གྱུར་པས། བདུད་དང་དམ་སྲི་འདྲེ་རྒོད་འབྱུང་པོ་མི་དང་མི་མ་ཡིན་པ་ཐམས་ཅད་ཚར་བཅད། ཁྱད་པར་དམ་སྲི་འགོང་པོའི་རིགས་དང་གནོད་བྱེད་གདུག་པ་ཅན་ཐམས་ཅད་ཀྱི་མཐོང་བའི་དུག༔ བསམ་པའི་དུག །
རེག་པའི་དུག ཁ་རླངས་ཀྱི་དུག་སྟེ་བསམ་སྦྱོར་ངན་པ་ཐམས་ཅད་རང་བཞིན་འབར་བ་ཡེ་ཤེས་ཀྱི་མེ་ཡིས་བསྲེགས། བསྐལ་པའི་རླུང་གིས་གཏོར། ཁོའི་ཚེ་དང་བསོད་ནམས་བཀྲག་མདངས་དང་གཟི་བརྗིད་མཐུ་སྟོབས་ནུས་པ་ཐམས་ཅད་འུབ་ཀྱིས་ཚུར་བསྡུས་ནས་བདག་དང་སྲོག་ཡིག་ལ་ཐིམ་པས། གཟི་བརྗིད་ཆེར་འབར་བའི་ཆེ་བཙན་ཀུན་གྱིས་འགྲན་ཟླ་བྲལ་བའི་རང་བཞིན་ཅན་དུ་གྱུར་ བར་བསམ་བཞིན། སྣོད་བཅུད་སྣང་གྲགས་ཐམས་ཅད་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ། རྩ་སྔགས་ནི༔ ཨོཾ་ཨཱཿཧཱུྃ༔ མ་ཧཱ་གུ་རུ་ཌཱཀྐི་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨཱཿཧཱུྃ་ཕཊ྄ཿ
བསྙེན་སྒྲུབ་གཅིག་ཆོག་ཡིན་ནོ། ལས་སྔགས་གཅིག་དྲིལ་ནི། ཨོཾ་ཨཱཿཧཱུྃ༔ མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀཱ་ལི་བཛྲ་ཀཱི་ལི་ཀཱི་ལ་ཡ་བཛྲ་རཏྣ་པདྨ་ཀརྨ་ཀཱི་ལ་ཡ་མཉྫུ་ཤྲཱི་ཧྱ་གྷྲྀ་ཝ་བཛྲ་པཱ་ཎི་ཌཱཀྐྀ་ཧ་རི་ནི་ས་ཡཀྴ་ཀཱ་ལ་ཧཱུྃ་ཕཊ྄ཿ ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཛཿ ལས་སྦྱོར་ཕྲིན་ལས་བཞི་སྦྱོར་ནི། དང་པོ་ཞི་བ་གོ་ཆ་རིགས་འདུས་ནི༔ ཨོྃ་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་སརྦ་ཌཱཀྐི་ཡཀྴ་ཀཱ་ལ་ཧཱུྃ་ཕཊ྄ཿ སྒྲུབ་པ་པོའི་ནད་གདོན་བར་ཆོད་འཇིགས་བརྒྱད་ཐམས་ཅད་ཞི་བར་གྱུར་ཅིག༔ ཤཱནྟིཾ་ཀུ་རུ་ཡེ་སྭཱ་ཧཱ༔
གཉིས་པ་རྒྱས་པ་རིགས་བཞི་ནི༔ ཨོཾ་བཛྲ་རཏྣ་པདྨ་ཀརྨ་ཧེ་རུ་ཀ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ བདག་ཅག་སྒྲུབ་པ་པོའི་འབྱོར་དྲུག་ཐམས་ཅད་རྒྱས་པར་གྱུར་ཅིག་པུཥྚཾ་ཀུ་རུ་ཡེ་སྭཱ་ཧཱ༔ གསུམ་པ་དབང་ཁྲོ་བཅུ་ལ༔ ཨོཾ་བཛྲ་ཧཱུྃ་ཀ་ར་བི་ཛ་ཡ་ཨ་ཡ་མཱནྟ་ཀ་ཧྱ་གྷྲི་ཝ་ཨ་མྲྀ་ཏ་ཀུཎྜ་ལི་ནཱི་ལ་དཎྚ་ཨ་ཙ་ལེ་ཨ་པ་རཱ་ཛི་ཏ་ཏྲཻ་ལོཀྵ་བི་ཛ་ཡ་མ་ཧཱ་བཱ་ལ་ཀྲོ་ཏ་ཀྲོ་ཏི་ཧཱུྃ་བྷྱོཿ བདག་ཅག་སྒྲུབ་པ་པོར་བརྟན་པ་དང་གཡོ་བ་ཁམས་གསུམ་སྲིད་གསུམ་ལྷ་འདྲེ་མི་གསུམ་ཐམས་ཅད་མོས་པ་བཞིའི་སྒོ་ནས་དབང་དུ་འདུ་བར་གྱུར་ཅིག་ཝཱ་ཤཾ་ཀུ་རུ་ཡེ་སྭཱ་ཧཱ༔ བཞི་པ་ལས་ཀྱི་དྲག་སྔགས་ནི༔ ཨོཾ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀ་ལི་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ བདག་ཅག་སྒྲུབ་པ་པོ་ལ་བར་དུ་གཅོད་པའི་བདུད་དང་དམ་སྲི་འདྲེ་རྒོད་འབྱུང་པོ་མི་མ་ཡིན་པའི་འཚེ་བ་དང་གནོད་པ་རྣོ་བའི་མཚོན་དང་སྦྱོར་བའི་དུག་ལ་སོགས་པ་མི་མཐུན་པའི་ཕྱོགས་ཐམས་ཅད་ཚར་གཅད་པར་གྱུར་ཅིག༔ ཧཱུྃ་མཱ་ར་ཡ་ཕཊ྄ཿ
ཁྱད་པར་གྱི་ལས་སྦྱོར་སྲུང་བཟློག་བསད་གསུམ་འབོད་རྦད་བསད་མནན་བྲུབ་སོགས་ལས་ཀྱི་མཐར་སྦྱར་བར་མོས་ན་གཞུང་ལྟར་བྱའོ། མཐར་དབྱངས་གསལ་ཡིག་བརྒྱ་རྟེན་སྙིང་དང་བཅས་གྲུབ་ནས་མཆོད་བསྟོད་ནི། ཧཱུྃ༔ མཆོད་ཡོན་ལ་སོགས་ཡིད་སྤྲུལ་ལྷ་མོ་དང་༔ སྨན་རཀ་བདུད་རྩི་དཀར་དམར་བདེ་བའི་རྒྱུན༔ སྦྱོར་སྒྲོལ་བླ་མེད་ཕྱི་ནང་སྤྲིན་སྤྲོས་པ༔ དབང་དྲག་འབར་བའི་དཀྱིལ་འཁོར་ལྷ་ལ་འབུལ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་སྭཱ་ཧཱ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་པཉྩ་པཱུ་ཛ་ཧོཿ ཁཱ་ཧི་ཁཱ་ཧི༔
བསྟོད་པ་ནི༔ ཧཱུྃ་ཧཱུྃ་ཧཱུྃ༔ ལྷག་པའི་ལྷ་མཆོག་གཏུམ་ཆེན་གཡུལ་ལས་རྒྱལ༔ སྲིད་པ་གསུམ་དུ་ཆེ་བཙན་འགྲན་ཟླ་བྲལ༔ ཐོགས་མེད་སྟོབས་ལྡན་དྲག་རྩལ་ཀཱི་ལ་ཡ༔ དཀྱིལ་འཁོར་ཡོངས་རྫོགས་ལྷ་ལ་ཕྱག་འཚལ་བསྟོད༔ བཟོད་པར་གསོལ་བ་ནི༔ ཧོཿ མཁའ་ཀློང་མི་འགྱུར་ཤར་གྲོལ་རིག་པའི་རྩལ༔ འཁོར་འདས་དབྱེར་མེད་འོད་གསལ་ངང་ཉིད་ལས༔
སྤྲོ་བསྡུ་བཅོས་བསྒྱུར་རེ་དོགས་འཁྲུལ་པའི་ཚོགས༔ རང་བྱུང་ཐོད་ཕྲེང་དཀྱིལ་འཁོར་ལྷ་ལ་བཤགས༔ སྐྱེ་མེད་ཡེ་ཤེས་ནམ་མཁའི་འཁྲུལ་འཁོར་གྱིས༔ རང་རིག་གདོད་མའི་རང་ས་ཟིན་གྱུར་ཅིག༔ ཅེས་ཡིག་བརྒྱ་བཟླ༔ རྫོགས་རིམ་ཉེར་བསྡུ་ནི༔ ཧཱུྃ༔ སྣང་སྟོང་ཟུང་འཇུག་གཉིས་མེད་དཀྱིལ་འཁོར་གྱི༔ རང་རྩལ་རོལ་གར་དྲག་པོའི་ལྷ་ཚོགས་རྣམས༔ དགོངས་པ་རང་གསལ་མཐའ་བྲལ་ངང་དུ་གཤེགས༔
མ་སྐྱེས་མི་འགག་སྐྱེ་མེད་ངང་ལ་གནས༔ ཧཱུྃ་ཨ་ཨཱཿ མཐར་བསྔོ་སྨོན་སོགས་སྤྱི་ལྟར་བྱའོ། ཞེས་བསྙེན་སྒྲུབ་ཉམས་ལེན་པའི་དགོས་མཁོའི་ཆ་རྐྱེན་དུ་དམིགས་ནས་གཏེར་གཞུང་གི་དགོངས་པ་ཇི་བཞིན་ལེགས་པར་བསྡེབས་པ་འདིའང་གནམ་ལྕགས་བསྟན་འཛིན་པས་ཏ་པེ་རྒྱལ་ས་གནམ་ལྕགས་ཆོས་ཚོགས་སུ་ཤིང་སྤྲེལ་ཟླ་བ་༧ཚེས་༡༠ལའོ།། །། འ༽ དྲག་པོ་ཀཱི་ལ་ཡའི༔ ཧཱུྃ་སྒྲུབ་ཡེ་ཤེས་མེ་འབར་བཞུགས་པའི་དབུ་ཕྱོགས་ལགས་སོ༔ དྲག་རྩལ་ཁྲོས་པའི་སྐུ་ལ་ཕྱག་འཚལ་ལོ༔ པདྨ་ཐོད་ཕྲེང་དྲག་པོ་བདག་ཉིད་ཀྱིས༔ ཕྱི་རབས་རྗེས་འཇུག་སྨོན་ལམ་བརྡ་སྦྱར་ཕྱིར༔ དྲེགས་པའི་སྙིང་འབྱིན་སྤུ་གྲིའི་ལས་ཚོགས་ལས༔
རྒྱ་འདྲེ་འགོང་པོའི་སྨྱོ་འབོག་འདུལ་བ་ཡི༔ ཧཱུྃ་སྒྲུབ་ཡང་སྙིང་ཡེ་ཤེས་མེ་འབར་བསྟན༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ ཧྲ། ཧྲ། ཧྲ། འདི་ལ་དང་པོ་དཀྱིལ་འཁོར་བསྟན་པ་ནི༔ སྟོང་པའི་རང་རྩལ་རིག་སྟོང་ལས༔ ཡེ་ནས་སྣང་སྲིད་གཞལ་ཡས་ཁང་༔
བློ་བཅོས་མ་ཡིན་ལྷུན་གྱིས་གྲུབ༔ སྔགས་མེད་རྫས་མེད་ཏིང་འཛིན་མེད༔ བསྒོམ་མེད་བཅོས་མེད་གདོད་མའི་ལྷ༔ བདག་མདུན་སྤྲོ་བསྡུ་བྱ་མི་དགོས༔ འཛིན་མེད་སྣང་སྟོང་འདི་ལྟར་བསྒོམ༔ ཧཱུྃཿ སྣང་སྲིད་དྲག་པོ་ཨེ་ཡི་ཀློང་༔ སྣོད་བཅུད་གཞལ་ཡས་ཆོས་འབྱུང་དབུས༔ གཟུགས་རྣམས་ཁྲོ་བོ་ཁྲོ་མོའི་སྐུ༔ རྩི་ཤིང་ནགས་ཚལ་མཚོན་ཆའི་གུར༔
འབབ་ཆུ་ཁྲག་སྣ་དམར་ཆེན་འཁྱིལ༔ སྒྲ་སྐད་ཧཱུྃ་བྷྱོ་ཕཊ྄་སྒྲ་སྒྲོག༔ ན་བུན་སྐྱི་བུན་མེ་རླུང་འཚུབས༔ དུག་གི་སེར་བ་མཚོན་ཆར་འབེབས༔ སྣང་སྲིད་དཀར་དམར་ཆ་ལང་རྡེབ༔ གཟའ་དང་རྒྱུ་སྐར་ཐོག་རྒོད་འབེབས༔ མུན་པ་ནག་པོའི་འོ་དོད་འབོད༔ ལས་ཀྱི་གཤིན་རྗེས་གད་མོ་སྒྲོག༔ སྲིད་པའི་མ་མོས་རྒྱངས་གླུ་ལེན༔ དུར་ཁྲོད་ཤ་ཟ་སྤྲིན་ལྟར་གཏིབས༔
གཅན་སྤྱང་རོ་ཟན་ངར་སྒྲ་སྒྲོག༔ སྲིད་པ་ཕོ་མོས་བཤའ་ར་འཛིན༔ རང་བཞིན་ལྷུན་གྲུབ་དཀྱིལ་འཁོར་དབུས༔ བདག་ཉིད་དྲག་པོ་ཀཱི་ལ་ཡ༔ ཆེ་ཆུང་ནམ་མཁའི་མཐའ་དང་མཉམ༔ མཐིང་ནག་མེ་དཔུང་ཚྭ་ཚྭ་འཕྲོ༔ ཕྱག་གཡས་གནམ་ལྕགས་རྡོ་རྗེ་གདེངས༔ མུ་སྟེགས་དམག་ཚོགས་རྡུལ་དུ་རློག༔ གཡོན་པས་ཁྲོ་རྒྱལ་ཕུར་པ་འདྲིལ༔ རྒྱལ་འགོང་རྒྱ་འདྲེའི་སྲོག་དབུགས་སྡུད༔
ཞལ་གདངས་ལྗགས་འདྲིལ་མཆེ་བ་གཙིགས༔ མཐའ་དམག་གདུག་པའི་སྙིང་ཁྲག་འཐུང་༔ སྤྱན་གསུམ་སྡང་མིག་ཁྲག་ལྟར་གཡོ༔ དྲེགས་པ་ཕོ་མོ་སྔངས་ཤིང་འདར༔ དབུ་སྐྲ་སྨིན་མ་མེ་ལྟར་འབར༔ དུག་ལྔའི་རྣམ་རྟོག་རྩད་ནས་གཅོད༔ སྐུ་ལ་དུར་ཁྲོད་ཆས་བརྒྱད་རྫོགས༔ སྡེ་བརྒྱད་མ་མོ་དབང་དུ་སྡུད༔ ལྟེ་བར་ཆུ་སྲིན་རྔམ་ཞལ་བགྲད༔ ཀླུ་གཉན་ས་བདག་གདུག་པ་འདུལ༔
རྫུ་འཕྲུལ་འདབ་གཤོག་བར་སྣང་ཁེངས༔ ཐོགས་མེད་བསྟན་དགྲ་རྡུལ་དུ་རློག༔ སྐུ་སྨད་སྲིད་གསུམ་དབལ་ཟུར་ལྡན༔ མ་དག་འཁོར་བའི་འཁྲུལ་རྒྱུན་གཅོད༔ དབྱིངས་རིག་གསང་ཡུམ་བདུད་འདུལ་མ༔ ཡི་གེ་ཧཱུྃ་གི་རྣམ་པར་ཞུགས༔ ཡབ་ཡུམ་ཁྲོ་ཆས་མེ་ལྟར་འབར༔ གནས་ལྔར་གོ་ཆའི་དཀྱིལ་འཁོར་ལྷ༔ ཡན་ལག་སྒོ་མ་མཁའ་འགྲོ་དང་༔ ཉིང་ལག་སྡེ་བརྒྱད་བསྭོ་སྒྲ་སྒྲོག༔
ཆོས་སྐུ་རྡོ་རྗེ་ཀཱི་ལ་ཡ༔ སྐྱེ་མཆེད་ཁྲོས་པའི་ངང་ཉིད་ལས༔ དྲག་པོའི་ཐུགས་དམ་དབྱིངས་ནས་བསྐུལ༔ བླ་མ་རྡོ་རྗེ་ཐོད་ཕྲེང་གི༔ སྐུ་ལྔ་ཧཱུྃ་གིས་རང་སྒྲ་སྒྲོག༔ འབྱུང་འཇུག་ཧཱུྃ་སྒྲ་དི་རི་རི༔ དྲག་སྔགས་སྟོང་གསུམ་ཤིག་ཤིག་འགུལ༔ དབང་སྡུད་ཟིལ་གནོན་བཅུད་བསྡུས་ནས༔ དགྲ་བགེགས་ཚར་གཅོད་ལས་གྲུབ་གྱུར༔ ཧཱུྃ་ཧཱུྃ་ཧཱུྃ༔
ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་གྲགས་སྟོང་ངང་དུ་ཅི་ནུས་བཟླ༔ ཆོ་འཕྲུལ་ཆེ་ན་སྣང་སྟོང་བསྒོམ༔ བྱིང་འཐིབས་ཤེས་པ་མི་གསལ་ན༔ རིག་པ་ཅུང་ཟད་གཅུན་པར་བྱ༔ ཉམས་གསལ་སྨྲ་རྒོད་ཤེས་གསལ་ན༔ དགའ་སྤྲོ་བདུད་དུ་ཤེས་པར་བྱ༔ རྨི་ལམ་རྩུབ་ཉམས་ཆེར་བྱུང་ན༔
གྲུབ་རྟགས་ཡིན་པས་སྣ་ཚོགས་སྤང་༔ དེ་ནས་རིག་འཛིན་དབང་བཞི་བླང་༔ ཧཱུྃ༔ གུ་རུ་རྡོ་རྗེ་དྲག་པོ་རྩལ༔ སྤྱི་བོ་བདེ་ཆེན་འཁོར་ལོ་རུ༔ སྣང་སྟོང་ཧཱུྃ་གིས་དབང་མཆོག་བསྐུར༔ དཀར་པོ་ཧཱུྃ་གིས་བྱིན་གྱིས་རློབས༔ བཛྲ་ཧཱུྃ་གི་དབང་ཐོབ་ཤོག༔ ཧཱུྃ་ཧཱུྃ་ཧཱུྃ༔ བརྒྱ་ཕྲག་བགྲང་༔
སྤྱི་བོ་བདེ་ཆེན་གྱི་འཁོར་ལོར་དཀར་པོས་ལྟེམ་གྱིས་གང་བར་བསྒོམ༔ ཧཱུྃ༔ གུ་རུ་པདྨ་དྲག་པོ་རྩལ༔ མགྲིན་པ་ལོངས་སྤྱོད་འཁོར་ལོ་རུ༔ གྲགས་སྟོང་ཧཱུྃ་གིས་དབང་མཆོག་བསྐུར༔ དམར་པོ་ཧཱུྃ་གིས་བྱིན་གྱིས་རློབས༔ པདྨ་ཧཱུྃ་གི་དབང་ཐོབ་ཤོག༔ ཧཱུྃ་ཧཱུྃ་ཧཱུྃ༔ བརྒྱ་ཕྲག་བགྲང་༔ མགྲིན་པ་ལོངས་སྤྱོད་གྱི་འཁོར་ལོར་དམར་པོས་ལྟེམ་གྱིས་གང་བར་བསྒོམ༔
ཧཱུྃ༔ གུ་རུ་བུདྡྷ་དྲག་པོ་རྩལ༔ སྙིང་ག་ཆོས་ཀྱི་འཁོར་ལོ་རུ༔ གསལ་སྟོང་ཧཱུྃ་གིས་དབང་མཆོག་བསྐུར༔ སྔོན་པོ་ཧཱུྃ་གིས་བྱིན་གྱིས་རློབས༔ བུདྡྷ་ཧཱུྃ་གི་དབང་ཐོབ་ཤོག༔ ཧཱུྃ་ཧཱུྃ་ཧཱུྃ༔ བརྒྱ་ཕྲག་བགྲང་༔ སྙིང་ག་ཆོས་ཀྱི་འཁོར་ལོར་སྔོན་པོས་ལྟེམ་གྱིས་གང་བར་བསྒོམ༔ ཧཱུྃ༔
གུ་རུ་རཏྣ་དྲག་པོ་རྩལ༔ ལྟེ་བ་སྤྲུལ་པའི་འཁོར་ལོ་རུ༔ བདེ་སྟོང་ཧཱུྃ་གིས་དབང་མཆོག་བསྐུར༔ སེར་པོ་ཧཱུྃ་གིས་བྱིན་གྱིས་རློབས༔ རཏྣ་ཧཱུྃ་གི་དབང་ཐོབ་ཤོག༔ ཧཱུྃ་ཧཱུྃ་ཧཱུྃ༔ བརྒྱ་ཕྲག་བགྲང་༔ ལྟེ་བ་སྤྲུལ་པའི་འཁོར་ལོར་སེར་པོས་ལྟེམ་གྱིས་གང་བར་བསྒོམ༔ ཧཱུྃ༔

གུ་རུ་ཀརྨ་དྲག་པོ་རྩལ༔ གསང་གནས་བདེ་སྐྱོང་འཁོར་ལོ་རུ༔ རིག་སྟོང་ཧཱུྃ་གིས་དབང་མཆོག་བསྐུར༔ ལྗང་གསལ་ཧཱུྃ་གིས་བྱིན་གྱིས་རློབས༔ ཀརྨ་ཧཱུྃ་གི་དབང་ཐོབ་ཤོག༔ ཧཱུྃ་ཧཱུྃ་ཧཱུྃ༔ བརྒྱ་ཕྲག་བགྲང་༔ གསང་གནས་བདེ་སྐྱོང་གི་འཁོར་ལོར་ལྗང་གུས་ལྟེམ་གྱིས་གང་བར་བསྒོམ༔ པདྨའི་ཐུགས་བཅུད་ཡང་ཟབ་ཧཱུྃ་སྒྲུབ་འདི༔ རིན་ཆེན་ཟབ་ཤོག་གསང་བའི་ངོས་སུ་བྲིས༔ བཀའ་སྲུང་གནོད་སྦྱིན་བཞི་དང་ཤན་པ་སྤུན༔
ཐུབ་པར་སྲུངས་ཤིག་ཨ་དུ་ཙ་ཏྲི་རྒྱ༔ ལས་ཅན་ཐུགས་ཀྱྀ་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ལྷ་སྲིན་སྡེ་བརྒྱད་ཅི་ལྟར་ཁ་དར་ཀྱང་༔ ཧཱུྃ་སྒྲུབ་དྲག་པོ་ལན་བདུན་བཟླས་སྲིད་ཀྱིས༔ རྐྱེན་ངན་མི་འབྱུང་མཆོག་ཐུན་དངོས་གྲུབ་ཐོབ༔ བྱིན་རླབས་མྱུར་བའི་ཟབ་ཆོས་ཨ་ཐཾ་རྒྱ༔ གསང་རྒྱ༔ སྦས་རྒྱ༔
གཏད་རྒྱ༔ ཐེམ་རྒྱ༔ མི་ནུབ་རྒྱ༔ ཧཱུྃ་ནག་དྲག་པོ་རྩལ་གྱིས་གསེར་གླིང་ནས་གདན་དྲངས་ཏེ་ཤོག་སེར་དུ་ཕབ་པའོ།། །། ཡ༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ལས་བྱང་འབྲིང་པོ་རྡོ་རྗེ་ཐོག་རྒོད་ཀྱི་རྗེས་ཆོག་ཚོགས་མཆོད་འདོད་རྒུ་མཆོད་སྦྱིན་བཞུགས་སོ༔
བདུད་འདུལ་དྲག་པོ་རྩལ་ལ་འདུད༔ གསུམ་པ་རྗེས་ཀྱི་རིམ་པ་ལ༔ དང་པོ་ཚོགས་ཀྱི་མཆོད་པ་ནི༔
མཱཾ་ས་ཛ་གད་གཙོར་གྱུར་པའི༔ བཟའ་བ་ལྡག་མྱོང་ལོངས་སྤྱོད་རིགས༔ ཕུན་སུམ་ཚོགས་པ་བཤམས་བྱས་ནས༔ ཆུ་གཙང་བདུད་རྩིས་བསང་གཏོར་བྱ༔ ཧཱུྃ༔ བདག་ཉིད་དྲག་པོའི་ཐུགས་ཀ་ནས༔ ཚོགས་འཁོར་སྦྱང་ཕྱིར་ཡི་གེ་འཕྲོས༔ རྃ་ཡྃ་ཁྃ་ལས་མེ་རླུང་ཆུས༔ བདག་གཞན་རྟོག་པའི་དྲི་མ་སྦྱངས༔ ཚོགས་ཀྱི་ཉེས་སྐྱོན་རྣམ་རྟོག་ཀུན༔
སྦྱངས་བཀྲུས་གཏོར་ནས་བདུད་རྩིར་བསྒྱུར༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ ལན་གསུམ༔ གཉིས་པ་ཚོགས་སྤྱན་འདྲེན་པ་ནི༔ ཧཱུྃ༔ རྗེ་བཙུན་དྲག་པོ་ཐོད་ཕྲེང་རྩལ༔ རྡོ་རྗེ་ཕག་མོ་ཡུམ་དང་བཅས༔ དཀྱིལ་འཁོར་ལྷ་ཚོགས་མ་ལུས་ཀུན༔ དུར་ཁྲོད་གནས་མཆོག་ཚོགས་ཁང་འདིར༔
བསོད་ནམས་ཡེ་ཤེས་ལས་འབྲེལ་ཕྱིར༔ ཚོགས་ལ་སྤྱན་འདྲེན་གཤེགས་སུ་གསོལ༔ དཀྱིལ་འཁོར་གནས་མཆོག་ཉམས་རེ་དགའ༔ འདིར་ཚོགས་ཕོ་མོ་དམ་རེ་གཙང་༔ ཚོགས་གཏོར་བརྗིད་ལྡན་བཅུད་རེ་ཆེ༔ ཚོགས་རྫས་སྣ་ཚོགས་བག་རེ་དྲོ༔ དྲག་པོ་ཐོད་ཕྲེང་ལྷ་ཚོགས་རྣམས༔ དཀྱིལ་འཁོར་རྫས་ལ་བྱིན་ཕོབ་ཅིག༔ མཆོག་དང་ཐུན་མོང་དངོས་གྲུབ་སྩོལ༔ གུ་རུ་དྷེ་ཝ་ཌཱཀྐི་ནཱི་སརྦ་ས་མཱ་ཡ་ཛ་ཛཿ
གསུམ་པ་ཚོགས་ཀྱི་མཆོད་པ་ནི༔ ཧཱུྃ༔ བདེ་གཤེགས་བཅོམ་ལྡན་ཧེ་རུ་ཀའིཿ དྲག་པོ་བདུད་འདུལ་ལྷ་ཚོགས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ སྐྱེ་མེད་ཆོས་དབྱིངས་ངང་དུ་རོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁཱ་ཧི༔ བཞི་པ་ཚོགས་ཀྱི་བསྐང་བ་ནི༔ ཧཱུྃ༔ ཡང་གསང་པདྨ་ཧེ་རུ་ཀཿ
ཐུགས་དམ་བསྐང་བའི་དམ་རྫས་ནི༔ སྤྱན་གཟིགས་ཕྱི་ནང་མཆོད་པ་འབུལ༔ རྐང་གླིང་ཐོད་རྔ་རོལ་མོའི་སྒྲ༔ མཐུན་རྫས་སྒྲུབ་རྫས་སྐོང་རྫས་ཀྱིས༔ དྲག་པོ་ཐོད་ཕྲེང་ལྷ་ཚོགས་རྣམས༔ ཐུགས་དམ་བསྐངས་ལ་རྐྱེན་ཟློགས་ཤིག༔ མ་རིག་བདག་གཞན་དགྲར་འཛིན་རྣམས༔ གཉིས་མེད་ཤར་གྲོལ་ངང་དུ་བཤགས༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་བཛྲ་ས་མ་ཡ་ཧོཿ ཞེས་དང་ཡི་གེ་བརྒྱ་པས་བཤགས༔
རྒྱས་པ་སྤྲོ་ན་ཟུར་དུ་གསལ༔ ལྔ་པ་ཚོགས་ཀྱི་བསྒྲལ་མཆོད་ནི༔ ཚོགས་སྣོད་ཕོ་ཉ་ཨེ་ལས་ལྕགས་ཁང་དུ༔ ཚོགས་རྫས་དམིགས་བྱང་དངོས་སུ་བསམ༔ བདེན་སྟོབས་བརྗོད་ཅིང་འགུགས་སྟིམ་བྱ༔ ཚེ་ཁྲུས་དགོངས་པས་ཕུར་བུ་གཟིར༔ ན་མོཿ དཀོན་མཆོག་གསུམ་དང་རྩ་གསུམ་ཞི་ཁྲོ་རྒྱ་མཚོའི་བཀའ་བདེན་པ་དང་༔ ཁྱད་པར་དུའང་བདུད་འདུལ་དྲག་པོ་རྩལ་གྱི་ལྷ་ཚོགས་འཁོར་དང་བཅས་པའི་བདེན་མཐུས། དགྲ་བགེགས་འབྱུང་པོའི་རིགས་སུ་གྱུར་པ་ཐམས་ཅད་ཚོགས་ཐ་མ་འདི་ལ་ཁུག་ཅིག་ནྲྀ་ཏྲི་ཛ་ཛཿ
ལན་གསུམ། ཧཱུྃ་ཧཱུྃ་ཧཱུྃ༔ དྲག་པོ་ཐོད་ཕྲེང་བདུད་འདུལ་རྩལ༔ ཡེ་ཤེས་ཁྲོས་པའི་ངང་ཉིད་ལས༔ ཕྱག་གཡས་རྡོ་རྗེ་རྩེ་དགུ་བསྣམས༔ ཕྱག་གཡོན་གནམ་ལྕགས་ཕུར་བུ་འདྲིལ༔ འཁྲུལ་སྣང་རུ་ཏྲའི་གཟུགས་ཕུང་ལ༔ བཏབ་བོ་བཛྲ་ཀཱི་ལ་ཡ༔ བྱད་མ་ནྲྀ་ཏྲི་མཱ་ར་ཡ༔ རྦད་སོད་ཁུག་རིལ་ནན༔
ནྲྀ་ཏྲི་ཏྲིག་ནན་ཧུར་ཐུཾ་མཱ་ར་ཡ་ཕཊ྄ཿ ཅེས་བསྒྲལ་ལ་འབུལ་ཞིང་བདུད་རྩིས་བྲན༔ ཧཱུྃ༔ རྔམ་བརྗིད་ཆོས་དབྱིངས་ཞལ་ཕྱེས་ལ༔ གཉིས་འཛིན་དུག་ལྔ་བསྒྲལ་བ་ཡི༔ རང་གྲོལ་ཡེ་ཤེས་མཆོད་པ་འདི༔ རྩ་གསུམ་དྲག་པོའི་ཞལ་དུ་བསྟབ༔ བཞེས་ཤིག་རོལ་ཅིག་ཁ་རཾ་ཁཱ་ཧི༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་དགྲ་བགེགས་ཀྱི་མཱཾ་ས་ཙིཏྟ་རཀྟ་གོ་རོ་ཙ་ན་ཀེཾ་ནི་རི་ཏི་ལ་ཁཱ་ཧི༔ དྲུག་པ་འདུས་པའི་ཚོམ་བུ་ནི༔
ལོངས་སྤྱོད་ཚོགས་ལ་རོལ་བར་བྱ༔ གཟུངས་མའམ་ལས་སློབ་ཀྱིས༔ ཚོགས་རྡོ་རྗེ་རྒྱལ་པོ་ལ༔ ཧོཿ གཟིགས་མཛེས་ཆོས་ཉིད་རོལ་པ་ལས༔ རྣམ་རྟོག་རང་གྲོལ་སྤང་བླང་བྲལ༔ རེ་དོགས་མཚན་མས་མ་གོས་པར༔ གཉིས་མེད་རོ་གཅིག་ངང་དུ་རོལ༔ ཞེས་རྡོ་རྗེ་གླུས་བསྐུལ་བས༔ སློབ་དཔོན་གྱིས་པད་ཀོར་དང་བཅས་ཏེ༔
ཨ་ལ་ལ་པཱུ་ཛ་ཧོཿ ཞེས་བླང་ཞིང་ཚོགས་ལ་ཞིམ་པར་རོལ༔ དྲུག་པ་ལྷག་མ་བསྔོ་བ་ནི༔ སྨེ་ལྷག་ཕུད་ལྷག་མཚམས་སྦྱར་ཏེ༔ མཁའ་དབྱིངས་རྒྱ་བཅས་ཁ་ཕྲུ་གདབ༔ སྡུད་པའི་སྒྲ་ཡིས་ལྷག་སྡུད་བསྡུ༔ ཧཱུྃ༔ དཀྱིལ་འཁོར་མུ་རན་སྐྱོང་བ་ཡི༔ དྲེགས་པའི་སྡེ་དཔོན་མ་ལུས་པ༔ ཚོགས་ལ་མི་དབང་ལྷག་སྡུད་མས༔
ལྷག་གཏོར་བཞེས་ལ་གནས་སུ་གཤེགས༔ ཕྲིན་ལས་རྣམ་བཞིའི་སྡོངས་གྲོགས་མཛོད༔ ཨུ་ཙྪིཥྚ་བྷ་ལིངྟ་ཁཱ་ཧི༔ བདུན་པ་ཐུགས་དམ་བསྐུལ་བ་ནི༔ གདུང་བའི་ཡུས་དང་བཅས་ནས་ནི༔ དྲག་པོའི་ལྷ་ཚོགས་དབྱིངས་ནས་བསྐུལ༔ དྲེགས་སྡེ་མངོན་སྤྱོད་ལས་སུ་བསྐོལ༔ ཧཱུྃ༔ རྩ་གསུམ་ཀུན་འདུས་ཐོད་ཕྲེང་སྐུར་བཞེངས་ཤིག༔ དུས་ངན་སེམས་ཅན་འདུལ་བའི་དུས་ལ་བབ༔
མཐའ་ཡི་དམག་དཔུང་བཟློག་པའི་དུས་ལ་བབ༔ དུ་རུ་ར་ཙ་བཟློག་པའི་དུས་ལ་བབ༔ ཧོར་སོག་དམག་དཔུང་བཟློག་པའི་དུས་ལ་བབ༔ མུ་སྟེགས་དམག་གཡོ་བཟློག་པའི་དུས་ལ་བབ༔ ལྷ་སྲིན་སྡེ་བརྒྱད་འདུལ་བའི་དུས་ལ་བབ༔ རྒྱལ་བསེན་དམ་སྲི་འདུལ་བའི་དུས་ལ་བབ༔ གཉན་ནད་སྨྱོ་འབོག་འདུལ་བའི་དུས་ལ་བབ༔ དབང་དང་དངོས་གྲུབ་སྩོལ་བའི་དུས་ལ་བབ༔ རྩ་གསུམ་དཀྱིལ་འཁོར་ཐུགས་དམ་རྒྱུད་བསྐུལ་ནས༔ སྔོན་གྱི་དམ་བཅའ་ཉམས་པར་མི་འགྱུར་བར༔
རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཕྱི་རོལ་གནམ་ལྕགས་འཁོར་ལོའི་སྟེང་༔ གནས་པའི་སྡེ་བརྒྱད་དམག་དཔུང་རྣམས༔ སྐུ་མདོག་ཕྱག་མཚན་མ་ངེས་ཏེ༔ རང་རྟགས་རྒྱན་དང་ཕྱག་མཚན་རྫོགས༔ མི་བཟད་བསྐལ་པའི་མེ་ལྟར་འབར༔ རྔམ་བརྗིད་ཧ་ཧའི་གད་མོ་སྒྲོགས༔ རྫུ་འཕྲུལ་རི་རབ་ཐལ་བར་རློག༔ ལས་ལ་ཆས་པའི་མཐུ་བོ་ཆེ༔
སྲོག་ལ་རྔམ་པའི་འཇིག་རྟེན་ལྷ༔ མྱུར་དུ་རྒྱུག་པའི་དྲག་རྩལ་ཅན༔ བཀའ་བཞིན་ཕྲིན་ལས་སྒྲུབ་མཛད་པའི༔ སྡེ་བརྒྱད་མངོན་སྤྱོད་ལས་ལ་བསྐུལ༔ ཁྱེད་རྣམས་གང་བཅོལ་ཕྲིན་ལས་རྣམས༔ དམ་ཚིག་བཀའ་ལས་མ་འདའ་བར༔ སངས་རྒྱས་བསྟན་ལ་དགྲ་བྱུང་ན༔ སྲུང་མ་དམ་ཅན་ལས་ལ་ཆོས༔ མཐའ་འཁོབ་དམག་ཚོགས་བཟློག་པ་དང་༔ དུས་འཁྲུག་ནད་ཡམས་བཟློག་པ་སོགས༔
བཅོལ་བའི་ཕྲིན་ལས་འགྲུབ་པར་མཛོད༔ ཨ་ཡ་མ་དུ་རུ་ཙ་ན་ས་མ་ཡ་ཧཱུྃ༔ ཞེས་པས་ཕྲིན་ལས་བཅོལ་ཞིང་དམ་ལ་བཞག༔ བརྒྱད་པ་ཆད་མདོའི་ཐ་ཚིག་ནི༔ དམར་གཏོར་ཕུད་བཅས་རྔམ་ཚིག་གིས༔ ཧཱུྃ༔ སྔོན་ཚེ་མ་ལ་ཡ་ཡི་རྩེ་མོ་དང་༔ སྟག་ཚང་ཤེལ་བྲག་མཆིམས་ཕུའི་གནས་མཆོག་ཏུ༔ དྲེགས་འདུལ་སྟོབས་ལྡན་པདྨ་ཐོད་ཕྲེང་ལ༔ རྒྱལ་པོ་ལ་སོགས་དྲེགས་པ་བཅོ་བརྒྱད་ཀྱིས༔
རང་རྟགས་སྲོག་ཕུལ་ཁས་བླངས་དམ་བཅས་བཞིན༔ ད་ལྟ་སྒྲུབ་པའི་རིག་འཛིན་རྣལ་འབྱོར་གྱི༔ ཕྲིན་ལས་སྒྲུབས་ལ་ཆད་མདོའི་དམ་མ་གཡེལ༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཧོར་སོག་མཐའ་བཞིའི་དམག་ཚོགས་བཟློག་པ་དང་༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་དྷརྨ་པཱ་ལ་བཛྲ་ས་དྷུ་ཙ་ན་མ་ཏྲི་རཱ་ཧུ་ལ་ཀི་ཀང་ར་ཤུ་ཙ་ཏྲི་དྷེ་ཝ་ནཱ་ག་དུ་པྲ་མ་ཏི་པ་ཙ་ཡ་ཁ་ཁ་ཁཱ་ཧི་ཁཱ་ཧི༔ དགུ་པ་བརྟན་མ་སྐྱོང་བ་ནི༔ གཏོར་གཞོང་བཤལ་ཆུས་བརྟན་མར་བྲན༔ ཧཱུྃ༔
བོད་ཁམས་སྐྱོང་བ་བརྟན་མའི་ཚོགས༔ བདུད་མོ་གནོད་སྦྱིན་སྨན་མོ་བཞི༔ ལྷབ་ལྷུབ་སིལ་སྙན་སྒྲ་དང་བཅས༔ འདིར་གཤེགས་བརྒྱན་པའི་གཏོར་མ་བཞེས༔ གསང་སྔགས་གྲོགས་ཀྱི་མེལ་ཚེ་མཛོད༔ སློབ་དཔོན་པདྨའི་བཀའ་བཞིན་དུ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་དུ་པྲ་མོ་ཡཀྵ་ཀཽ་རཱི་ཨཎྚ་ཏིང་ཏིང་སརྦ་ཁ་ཁ་ཁཱ་ཧི་ཁཱ་ཧི༔ བཅུ་པ་རྟ་བྲོ་བྱ་བ་ནི༔ གཏོར་གཞོང་ཁ་སྦུབ་མགོ་འདྲེན་རྣམས༔
བདེན་པའི་སྟོབས་བརྗོད་འགུགས་འདྲེན་བྱ༔ ཧཱུྃ༔ མ་ཧཱ་གུ་རུ་དྲག་པོ་རྩལ༔ ཆོས་ཉིད་སྒྱུ་མའི་ངང་ཉིད་ལས༔ མ་བསྒོམས་ཏིང་འཛིན་ཁྲོས་པའི་སྐུ༔ སྐྱེ་མེད་ཡེ་ཤེས་དཔའ་བོ་ཡིས༔ མ་རིག་དུག་ལྔའི་དགྲ་བོ་འདི༔ བློ་འདས་ཆོས་སྐུའི་ངང་དུ་མནན༔ འཁྲུལ་བའི་རྣམ་རྟོག་བཤིག་ཅིང་ཆོམས༔ ཨོཾ་ནན༔
ཨཱཿནན༔ ཧཱུྃ་ནན༔ མཚན་མའི་རུ་ཏྲ་སཏྭཾ་བྷ་ཡ་ནན༔ ལས་ཀྱི་རུ་ཏྲ་མཱ་ར་ཡ་ནན༔ བཅུ་གཅིག་པ་དངོས་གྲུབ་བླང་བ་ནི༔ གཏོར་གཞོང་ཁ་ཡར་བཟེད་ལ་འབྲུ་འཐོར་ཞིང་༔ ཧཱུྃ༔ ཟབ་གསང་བདེ་ཆེན་མཁའ་སྤྱོད་ཀློང་ཡངས་ནས༔ ཟབ་རྒྱའི་དཀྱིལ་འཁོར་གུ་རུ་ཀཱི་ལ་ཡ༔ ཟབ་གསང་འཛད་མེད་བརྡ་བཞི་རྡོ་རྗེའི་ཆོས༔
ཟབ་ལམ་སྙན་བརྒྱུད་ཡེ་ཤེས་མཁའ་འགྲོ་མས༔ ཟབ་གཏེར་ཉི་ཟླ་རྒྱས་པའི་དངོས་གྲུབ་སྩོལ༔ ཟབ་ཡངས་མངའ་ཐང་ཆོས་ནོར་བུ་མཆོག་དང་༔ ཟབ་བཞིར་ལོངས་སྤྱོད་ཁམས་གསུམ་དབང་བསྡུས་ནས༔ ཟབ་མོའི་དབང་བཞི་མཆོག་བསྐུར་འཆི་མེད་སྩོལ༔ ཟབ་གནད་དགོངས་པ་མ་ལུས་མཐར་ཕྱིན་ནས༔ ཟབ་རྒྱས་གཏེར་སྲུང་བྲན་དུ་ཁོལ་བ་དང་༔ ཟབ་ཆོས་མཐར་རྒྱས་ཡར་ཟླ་གོང་འཕེལ་ནས༔ ཟབ་པའི་མཐར་ཐུག་མཆོག་ཐུན་དངོས་གྲུབ་སྩོལ༔ ཨོཾ་མ་ཧཱ་གུ་རུ་དྷེ་ཝ་ཌཱཀྐི་ནཱི་སརྦ་སིདྡྷི་ཕ་ལ་ཨ་བྷི་ཥིཉྩ་ཧཱུྃ༔
ཀཱ་ཡ་སིདྡྷི་ཨོྃ༔ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔ མ་ཧཱ་མུ་ཏྲ་སརྦ་སིདྡྷི་ཧྲཱིཿ གཏང་རག་གི་མཆོད་བསྟོད་བྱ་བ་ནི༔ ཨོཾ་བཛྲ་ཨརྒྷཾ་ སོགས། ཧཱུྃ་ཧཱུྃ་ཧཱུྃ༔ ལྷག་པའི་ལྷ་མཆོག་གཏུམ་ཆེན་གཡུལ་ལས་རྒྱལ༔ སྲིད་པ་གསུམ་ན་ཆེ་བཙན་འགྲན་ཟླ་བྲལ༔ ཐོགས་མེད་སྟོབས་ལྡན་དྲག་རྩལ་ཀཱི་ལ་ཡ༔
དཀྱིལ་འཁོར་ཡོངས་རྫོགས་ལྷ་ལ་ཕྱག་འཚལ་བསྟོད༔ བསྟོད་པར་འོས ་སོགས༔ བཅུ་གཉིས་པ་བཟོད་པར་གསོལ་བ་ནི༔ ཧོཿ མཁའ་ཀློང་མི་འགྱུར་ཤར་གྲོལ་རིག་པའི་རྩལ༔ འཁོར་འདས་དབྱེར་མེད་འོད་གསལ་ངང་ཉིད་ལས༔ སྤྲོ་བསྡུ་བཅོས་བསྒྱུར་རེ་དོགས་འཁྲུལ་པའི་ཚོགས༔ རང་བྱུང་ཐོད་ཕྲེང་དཀྱིལ་འཁོར་ལྷ་ལ་བཤགས༔ སྐྱེ་མེད་ཡེ་ཤེས་ནམ་མཁའི་འཁྲུལ་འཁོར་གྱིས༔ རང་རིག་གདོད་མའི་རང་ས་ཟིན་གྱུར་ཅིག༔
ཅེས་ཡིག་བརྒྱ་བཟླ༔ བཅུ་གསུམ་པ་རྫོགས་རིམ་ཉེར་བསྡུ་ནི༔ ཧཱུྃ༔ སྣང་སྟོང་ཟུང་འཇུག་གཉིས་མེད་དཀྱིལ་འཁོར་གྱི༔ རང་རྩལ་རོལ་གར་དྲག་པོའི་ལྷ་ཚོགས་རྣམས༔ དགོངས་པ་རང་གསལ་མཐའ་བྲལ་ངང་དུ་གཤེགས༔ མ་སྐྱེས་མི་འགག་སྐྱེ་མེད་ངང་ལ་གནས༔ ཧཱུྃ་ཨ་ཨཱཿ བཅུ་བཞི་པ་བསྔོ་བ་ནི༔ ཨོཾ༔
འཁོར་འདས་སྣང་སྲིད་འཁྲུལ་གཞིའི་འཕྲང་སྒྲོལ་ནས༔ གདོད་མའི་གནས་ལུགས་དོན་གཉིས་ལྷུན་གྲུབ་སྟེ༔ སྔོན་ལས་འཕྲལ་རྐྱེན་གེགས་དབང་མི་འགྱུར་བར༔ སྟོབས་བཅུ་རྣམ་འདྲེན་མཆོག་གི་ས་ཐོབ་ཤོག༔ བདག་གཞན་འགྲོ་དྲུག་མ་གྱུར་སེམས་ཅན་རྣམས༔ རི་དྭགས་རྒྱར་ཆུད་ཤིང་རྟའི་འཁོར་ལོ་བཞིན༔ སྡུག་བསྔལ་བཟོད་དཀའ་མྱོང་བཞིན་འཁོར་བ་རྣམས༔ འཁོར་གསུམ་ཡོངས་དག་དགེ་བས་བསྐུལ་བའི་མཐུས༔ ཐར་ལམ་འཆུག་མེད་ཚོགས་གཉིས་རྫོགས་པར་ཤོག༔ བཅོ་ལྔ་པ་བཀྲ་ཤིས་ནི༔
ཧཱུྃ༔ ཆོས་སྐུའི་བཀྲ་ཤིས་ཀུན་བཟང་རྡོ་རྗེ་སེམས༔ ཕྱོགས་བྲལ་གནས་ཡུལ་དག་པའི་བཀྲ་ཤིས་ཤོག༔ ལོངས་སྐུའི་བཀྲ་ཤིས་དགའ་རབ་ཤྲཱི་སིང་༔ ཤར་གྲོལ་མཐའ་བྲལ་ཟང་ཐལ་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་ཐོད་ཕྲེང་རྩལ༔ གང་འདུལ་དེར་སྟོན་མཐར་ཕྱིན་བཀྲ་ཤིས་ཤོག༔ སྙན་བརྒྱུད་བཀྲ་ཤིས་བདེ་ཆེན་མཚོ་རྒྱལ་མས༔ དགའ་བཞི་བདེ་སྟོང་ཟུང་འཇུག་བཀྲ་ཤིས་ཤོག༔ ཡི་དམ་བཀྲ་ཤིས་ཆེ་མཆོག་ཀཱི་ལ་ཡས༔
བདུད་དཔུང་གཡུལ་ལས་རྒྱལ་བའི་བཀྲ་ཤིས་ཤོག༔ མཁའ་འགྲོའི་བཀྲ་ཤིས་དྲག་མོ་ཕག་ཞལ་ཅན༔ མུ་སྟེགས་དམག་ཚོགས་ཚར་གཅོད་བཀྲ་ཤིས་ཤོག༔ ཆོས་སྐྱོང་བཀྲ་ཤིས་ཞིང་སྐྱོང་སེངྒེའི་གདོང་༔ དགྲ་བགེགས་གདུག་པ་ཚར་གཅོད་བཀྲ་ཤིས་ཤོག༔ དམ་ཅན་བཀྲ་ཤིས་སྐྱེས་བུ་ཐིག་ལེ་རྩལ༔ མྱུར་མགྱོགས་བགེགས་དཔུང་འཇོམས་པའི་བཀྲ་ཤིས་ཤོག༔ བཀའ་སྲུང་བཀྲ་ཤིས་ཁྱབ་འཇུག་རཱ་ཧུ་ལས༔ མཐུ་རྩལ་མྱུར་མགྱོགས་རྒྱས་པའི་བཀྲ་ཤིས་ཤོག༔ རྒྱུད་སྲུང་བཀྲ་ཤིས་སྔགས་བདག་མ་མོ་ཆེ༔
དབང་སྡུད་བསོད་ནམས་དཔལ་བསྐྱེད་བཀྲ་ཤིས་ཤོག༔ གཏེར་སྲུང་བཀྲ་ཤིས་ལྷ་མོ་ཀླུ་དང་བཙན༔ ལས་བསྐུལ་ཐོགས་མེད་འགྲུབ་པའི་བཀྲ་ཤིས་ཤོག༔ སྔོན་ཚེ་ཁས་བླངས་བཀའ་བཞིན་སྒྲུབ་མཛད་པའི༔ སྡེ་བརྒྱད་གཞི་བདག་རྣམས་ཀྱིས་བཀྲ་ཤིས་ཤོག༔ གཞི་ཡི་བཀྲ་ཤིས་རང་རྒྱུད་འབྱོངས་པར་ཤོག༔ ལམ་གྱི་བཀྲ་ཤིས་གཞན་རྒྱུད་གྲོལ་བར་ཤོག༔ འབྲས་བུའི་བཀྲ་ཤིས་གནས་ལུགས་དོན་རྟོགས་ཤོག༔ མཆོག་ཐུན་འབད་མེད་འགྲུབ་པའི་བཀྲ་ཤིས་རྣམས༔ གོང་ནས་གོང་དུ་འཕེལ་ཞིང་རྒྱས་གྱུར་ཅིག༔
དེ་ལྟར་ལས་རིམ་བཅོ་ལྔ་ཡི༔ རྗེས་ཀྱི་ཆོ་ག་བསྟན་པའོ༔ ས་མ་ཡ༔ རྒྱ་རྒྱ་རྒྱ༔ ཨེ་མཿ བསྟན་པའི་སྒྲོན་མེ་ཡང་གསང་དཀྱིལ་འཁོར་འདི༔ སྐལ་ལྡན་ལས་འཕྲོ་ཅན་གྱི་ཆོས་སྐལ་མཆོག༔ སྨོན་ལམ་སྦྱངས་ཤུགས་སྟོབས་ཀྱིས་འཕྲད་ནས་ཀྱང་༔ ཟབ་གཏེར་ཉི་མས་སྙིགས་མཐའི་རྨོངས་མུན་སེལ༔ བདུད་སྤྲུལ་བློ་འགེལ་ཆོས་ལོག་འདུལ་སླད་དུ༔
པདྨའི་ཐུགས་བཅུད་ཡང་གསང་ཟབ་པའི་ཆོས༔ མ་འོངས་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔
མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་གདན་དྲངས་པའོ།། །། ར༽ ༈ དྲག་པོ་ཀཱི་ལ་ཡ་ལས་སྲུང་བཟློག་གུར་གྱི་དྲྭ་མིག་གནམ་ལྕགས་སྤུ་གྲི་བཞུགས་སོ༔ ཤིན་ཏུ་ཟབ་པའི་གསང་རྒྱ༔ ཆེ་མཆོག་དྲག་པོ་ཐོད་ཕྲེང་སྐུ་ལ་འདུད༔ ས་མ་ཡ༔ དེའང་སྲུང་འཁོར་བསྒོམ་པའི་རིམ་པ་ནི༔ དགོང་ཐུན་བཞག་པའི་ཚེ༔ སྲོད་ཐུན་ནུབ་མོ་ཉལ་བའི་རྣལ་འབྱོར་ལ༔
ཏིང་འཛིན་མི་གཡོ་བར་གསལ་གདབ་པའི་ངང་ལས༔ ཧོཿ སྐད་ཅིག་གིས་བདག་མདུན་མི་དམིགས་པའི་ངང་ལས༔ ཨེ་ཆོས་འབྱུང་གྲུ་གསུམ་རཾ་གྱིས་མཚན་པའི་དབུས་སུ་ཧཱུྃ་མཐིང་ནག་ལས་འོད་ཟེར་འཕྲོས༔ དགྲ་བགེགས་དམ་སྲི་གནོད་བྱེད་ཐམས་ཅད་ཚར་བཅད༔ འོད་ཟེར་ཐམས་ཅད་ཚུར་འདུས་ནས་ཧཱུྃ་ལ་ཐིམ་སྟེ་ཡོངས་སུ་གྱུར་པ་ལས༔ བདུད་འདུལ་ཁྲོ་རྒྱལ་ཆེན་པོ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ༔ ཞལ་གདངས་ཤིང་མཆེ་བ་གཙིགས་པ་དབུ་སྐྲ་དམར་སེར་སྤྲིན་ལྟར་གཏིབས་པའི་གསེབ་ནས་རྟ་དབུ་ལྗང་ཞུར་གྱིས་རྟ་སྐད་ཕྱོགས་བཅུར་བསྒྲགས་པས་སྣང་སྲིད་དབང་དུ་སྡུད་པ༔ ཕྱག་གཡས་པས་གནམ་ལྕགས་ཀྱི་རྡོ་རྗེ་རྩེ་དགུ་པ་ནམ་མཁའི་མཐོངས་ལ་ཕྱར་བས་སྲིད་གསུམ་ཟིལ་གྱིས་གནོན་པ༔ གཡོན་པས་སྒྲོལ་བྱེད་ཀྱི་ཕུར་པ་ཐོག་ལྟར་དུ་འབེབས་པས་བྱད་མ་དམ་སྲི་འདྲེ་རྒོད་རྣམས་ཀྱི་སྲོག་དབུགས་སྡུད་པ༔
དེའི་སྟེང་དུ་ཟ་བྱེད་ལས་ཀྱི་སྡིག་པ་འགྱེད་པས་འགོང་པོ་མ་རུངས་པའི་སྙིང་ཁྲག་འདྲེན་པ༔ སྐུ་སྨད་གནམ་ལྕགས་དབལ་ལྡན་གྱི་ཕུར་པ་ཚྭ་ཚྭ་དམར་ལམ་ལམ་འཕྲོ་བས་བསྟན་དགྲ་གདུག་པའི་ཙིཏྟར་བསྣུན་པ༔ སྐུ་ལ་དུར་ཁྲོད་དང་དཔའ་ཆས་ཡོངས་སུ་རྫོགས་པས་དྲེགས་པ་སྡེ་བརྒྱད་ཐམས་ཅད་ཕོ་ཉར་འགྱེད་པ༔ དེའི་པང་དུ་ཡུམ་བདུད་འདུལ་མ་སྐུ་མདོག་དམར་མོ་མེའི་མདོག་ཅན་གྱིས་འཁྲིལ་ཞིང་རབ་ཏུ་ཁྲོས་པའི་ང་རྒྱལ་དང་ལྡན་པས་སྲིད་པ་ཕོ་རྒྱུད་མོ་རྒྱུད་ཐམས་ཅད་ལས་ལ་བསྐུལ་བ་སྟེ༔ ཡབ་ཡུམ་བསྐལ་པའི་མེ་རི་དྲག་ཏུ་འཁྲུགས་པའི་ཀློང་དུ་གསལ་བའོ༔ དེའི་གནས་ལྔར་གོ་ཆ་ལྷ་ལྔ༔ ཆུ་སྲིན་གྱི་མཆེ་བ་བཞི་ལ་ཀཱི་ལ་རིགས་བཞི༔ སྐུ་སྟོད་ཀྱི་ཆ་ལ་ཁྲོ་བོ་བཅུ༔ སྐུ་སྨད་ཀྱི་ཁོང་སེང་དུ་སྡེ་བརྒྱད༔ དབལ་གྱི་ཟུར་གསུམ་ལ་སྤུ་གྲི་མཆེད་གསུམ༔
དུག་སྦྲུལ་གྱི་ཆུན་པོ་ལ་གཏེར་སྲུང་ལས་མཁན་རྒྱུ་བ༔ ཕྱི་རོལ་ཏུ་དྲག་པོའི་ཕོ་བྲང་གནམ་ལྕགས་ཨུར་མོ་ལས་གྲུབ་པ༔ ཕོ་བྲང་གི་ཕྱི་རོལ་ལ་དང་པོ་སྟོང་ཉིད་ཨེའི་གུར་ཁང་ལ་མེའི་ཚྭ་ཚྭ་འཁྲིགས་པ༔ གཉིས་པ་གནམ་ལྕགས་འཁོར་ལོ་སོ་འཐབ་ཀྱི་རྩིབས་ཕྱི་ལ་བསྟན་པའི་གུར་ཁང་༔ གསུམ་པ་ཁྲོ་བོ་གདུག་པ་འཇོམས་བྱེད་ནག་པོ་ཆ་ལུགས་གཙོ་བོ་ལྟར་གྲངས་མེད་ཕྱི་ལ་རྒྱུ་བ་སྟེ༔ ཟློག་སྔགས་ཀྱི་དམོད་པ་བོར་བའི་གུར་ཁང་༔ བཞི་པ་རལ་གྲི་བསམ་ཆོད་གྱི་གུར་ཁང་ལྔ་པ་སྤུ་གྲི་འཐབ་པའི་གུར་ཁང་༔ དྲུག་པ་ཆུ་སྲིན་རླུང་གྲི་འཁོར་ལོ་འབར་བའི་གུར་ཁང་༔ བདུན་པ་གནམ་ལྕགས་ཀྱི་སྡིག་པའི་རྭ་གཟེངས་པའི་གུར་ཁང་༔ བརྒྱད་པ་གསེར་གྱི་རྡོ་རྗེའི་དྲྭ་མིག་ཏུ་རླུང་མི་བགྲོད་པའི་གུར་ཁང་༔
དགུ་པ་བླ་མ་རྡོ་རྗཻ་ཐོད་ཕྲེང་སྐུ་མདོག་དཀར་པོ་ལོངས་སྐུའི་ཆ་ལུགས་ཅན་གྱིས་རྡོ་རྗེ་དང་ཚེ་བུམ་བསྣམས་པ་གར་གྱི་འགྱིང་སྟབས་ཅན༔ དེའི་པང་དུ་ལྷ་ལྕམ་དམར་མོ་མདའ་དར་དང་ཚེ་བུམ་བསྣམས་པ༔ ཡབ་ཡུམ་འོད་ལྔའི་ཀློང་དུ་བཞུགས་པ༔ སྒྲུབ་པ་པོ་ལ་འཆི་མེད་ཚེའི་རིག་འཛིན་སྩོལ་བའི་རང་བཞིན་དུ་གསལ་བའོ༔ ས་མ་ཡ༔
དེ་ནས་བཟླས་པའི་དམིགས་པ་ནི༔ དེའང་རང་ཉིད་ཀྱི་ཐུགས་ཀར་ཉི་མའི་གདན་ལ་ཧཱུྃ་མཐིང་ནག་མེའི་ཚྭ་ཚྭ་འཕྲོ་བ་ཞིག་བསྒོམས་པས༔ ཕྱི་རོལ་སྔགས་ཕྲེང་མཐིང་ནག་འོད་ཟེར་དམར་པོ་ཀྱུད་པ༔ སྔགས་བཟླ་བའི་ཚེ༔ སྔགས་ཕྲེང་གཡས་སུ་འཁོར༔
དེ་ལས་གཉིས་མཆེད་ཀྱི་རྣམ་པས་ལུས་ཐམས་ཅད་གང་༔ ནད་གདོན་སྡིག་སྒྲིབ་མ་ལུས་པ་བསྲེགས༔ ཁྱད་པར་དུ་དམ་སྲི་འགོང་པོའི་རིགས་དང་གནོད་བྱེད་གདུག་པ་ཅན་ཐམས་ཅད་ཀྱི་གདོང་གི་དུག༔ བསམ་པའི་དུག་སྦྱོར་བའི་དུག་སྟེ༔ ཐམས་ཅད་རང་བཞིན་གྱིས་འབར་བ་ཡེ་ཤེས་ཀྱི་མེས་བསྲེགས༔ གཙོ་བོའི་སྔགས་བཟླ་བའི་ཚེ་གནས་ཀྱི་ལྷ་ཐམས་ཅད་ཀྱིས་རང་སྔགས་དི་རི་རི་སྒྲོག་པར་བསམ༔ སླར་ཡང་ཐུགས་ཀའི་ཧཱུྃ་དང་སྔགས་ཕྲེང་ལས་མཆེད་པའི་སྔགས་སྒྲ་དང་བཅས་པ་བ་སྤུའི་བུ་ག་ནས་འཕྲོས༔ སྣང་སྲིད་སྣོད་བཅུད་ཐམས་ཅད་མེ་རི་དང་ཁྲོ་བོའི་མཚོན་ཆའི་རང་བཞིན་དུ་གྱུར༔ བདུད་དང་དམ་སྲི་འདྲེ་རྒོད་འབྱུང་པོ་མི་དང་མི་མ་ཡིན་པ་ཐམས་ཅད་མཚོན་ཆ་མེ་རི་རིག་སྔགས་ཀྱི་སྒྲས་བསྐུལ་བས་ཚར་བཅད༔ བསྐལ་པའི་རླུང་གིས་གཏོར༔
ཁོའི་ཚེ་དང་བསོད་ནམས་བཀྲག་དང་གཟི་བརྗིད་མཐུ་སྟོབས་ནུས་པ་ཐམས་ཅད་འུབ་ཀྱིས་ཚུར་བསྡུས༔ བདག་དང་སྲུང་བའི་གུར་ཁང་ལ་ཐིམ་པས༔ གཟི་བརྗིད་ཆེར་འབར་ཞིང་ཆེ་བཙན་ཀུན་གྱིས་འགྲན་ཟླ་དང་བྲལ་བའི་རང་བཞིན་ཅན་དུ་གྱུར༔ ཟློག་སྔགས་ཀྱི་ཚེ་ཕྱི་རོལ་ཁྲོ་བོ་རྣམས་ཀྱིས་བཟློག་པའི་ལས་བྱེད་པར་བསྒོམ༔ སྲུང་སྔགས་ཀྱི་ཚེ༔ བླ་མ་ཐོད་ཕྲེང་རྩལ་གྱི་སྐུ་ལས་འོད་ཟེར་དཔག་ཡས་ཕྱོགས་བཅུར་འཕྲོས༔ ཕྱོགས་བཅུའི་སངས་རྒྱས་དང་བྱང་སེམས་འཕགས་ཚོགས་རྣམས་ཀྱི་བྱིན་རླབས་ནུས་སྟོབས་བདེན་ཚིག་ཐམས་ཅད་བསྡུས་ནས་བདག་ལ་སྐུ་གསུམ་གྱི་དབང་བསྐུར་ཏེ་བསྟིམ་པས་སྐུ་གསུམ་ཧེ་རུ་ཀའི་ངོ་བོ་གནས་པར་བསམ་ལ༔ ཨོཾ་མ་ཧཱ་གུ་རུ་ཌཱཀྐི་ནཱི་པདྨ་ཀཱ་ར་ཨརྩིག་ནིརྩིག་མ་ཧཱ་ཀྲོ་ཏ་ཤྲཱི་བཛྲ་ཀཱི་ལི་ཀཱི་ལ་ཡ་བིགྷྣཱ་ནན་བཾ་ཧཱུྃ་ཕཊ྄ཿ རྒྷིང་ཝ་རི་ནྲྀ་ཧཱུྃ་ཙཀྲ་ཙཀྲ་བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག་བཛྲ་རཀྵ་རཀྵ་ཡེ་སྭཱ་ཧཱ༔ ཅི་འགྲུབ་བཟླ༔
ས་མ་ཡ༔ ཟློག་སྔགས་དང་བསད་སྔགས་སྦྲགས་པའི་ཚེ༔ མདུན་བསྐྱེད་ཀྱི་ཕོ་བྲང་གི་འོག་ཏུ་དགྲ་བོའི་བསད་ཁང་མུན་པ་དགུ་རིམ་ཅན་གྱི་ནང་དུ་སྟེང་གནམ་ལྕགས་ཀྱི་འཁོར་ལོ་གཡས་སུ་འཁོར༔ འོག་ཟངས་ཀྱི་འཁོར་ལོ་གཡོན་དུ་འཁོར་བའི་བར་ཐམས་ཅད་དགྲ་བགེགས་གནོད་བྱེད་དམིགས་ཡུལ་དུ་གང་བཀཽད་པ་ཐམས་ཅད༔ གནམ་ལྕགས་ཀྱི་རྩིབས་ནས་སྤྲོས་པའི་སྤུ་གྲིའི་སོ་ལ་བསྐྱོན་ཏེ་དམར་ཉིལ་དུ་གཏོར༔ བསད་ཁང་ཐམས་ཅད་ཁྲག་གི་རྒྱ་མཚོར་གྱུར༔ སྐུ་སྨད་ཕུར་པའི་ཁོང་སེང་ནས་སྤྲོས་པའི་ཡེ་ཤེས་འཇིག་རྟེན་དྲེགས་པའི་ལས་མཁན་ཤན་པ་རྣམས་ཀྱིས་དཔའ་ཟས་བགྱིས་ཏེ་ཤ་ཟོས༔ ཁྲག་འཐུང་༔ དབུགས་བླངས༔ མདངས་ཕྲོགས་ནས་མིང་ཤུལ་ཙམ་ཡང་མེད་པར་ བསམ༔
སླར་ཡང་མཆོད་པ་གསོ་བྲན་བགྱིས་ནས་ཐུན་བསྐུལ་ཚར་གཅིག་གཏོང་༔ དགྲ་བོ་ལན་གྲངས་གང་རུང་ཞིག་འགུགས༔ ཐུན་གྱིས་བྲབ༔ བརྡ་ཆོག་གི་དམོད་པ་བོར༔ ལས་མཁན་ཕོ་ཉ་རྣམས་ཀྱིས་མ་ཤོར་བར་དམ་དུ་བཟུང་བར་བསམ༔ ལྕགས་ཁང་ཡང་ཟིན་ནས་ཐར་པ་མེད་པར་འཕྲོ་འགྱུ་ཆད་པའི་རང་བཞིན་གྱི་སྒྲོམ་བུར་བསམ༔ སྲུང་འཁོར་སྔར་ལྟར་གསལ་གདབ༔ སྲུང་སྔགས་བདུན་ནམ་གང་འགྲུབ་ཙམ་བཟླས་ལ༔ མཐར་སྲུང་འཁོར་དེ་ཀའི་ངང་ལ་ཉལ༔ ཏིང་འཛིན་མི་ཤིགས་པའི་ངོ་བོ་ཡང་སྐྱོང་༔
ལས་མཐའ་མ་ཡིན་པའི་དུས་སྒྲུབ་པའམ་རྨི་ལྟས་ལོག་པའི་རྐྱེན་ངན་སོགས་བྱུང་ན༔ རང་ཉིད་སྔར་ལྟར་གསལ་བའི་འོག་ཏུ་ས་རིམ་པ་དགུའི་མཚམས་སུ༔ ཡང་ན་རླུང་རི་རྡོ་རྗེ་རྒྱ་གྲམ་གྱི་ལྟེ་བ་ཧོམ་ཡངས་ཀྱི་ནང་དུ་དགྲ་བོ་མངོན་སུམ་དུ་དམིགས་པའི་སྙིང་ཁར་སྐུ་སྨད་གནམ་ལྕགས་ཀྱི་དབལ་བཏབ་པས༔ དབལ་ཟུར་ནས་ལས་མཁན་ཤན་པ་འཕྲོས་པས་ཁོའི་ནུས་པ་ཐམས་ཅད་བཅོམ༔ མྱ་ངན་གྱི་སྐད་ཙེར་ཙེར་གྱིས་ཀྱི་ཧུད་འདེབས་པ༔ དེའི་ཚེ་ལས་མཁན་རྣམས་ཀྱིས་རྒྱོབ་རྒྱོབ་སོད་སོད་ཀྱི་སྒྲ་འབྲུག་ལྟར་ལྡིར་བས་སྐུའི་ཆ་ནས་ཁྲོ་ཆུའི་ཚྭ་ཚྭ་གནམ་ལྕགས་ཀྱི་ཟི་ར་ཐོག་ཆར་བུ་ཡུག་འཚུབས་ཏེ་བསྐྲད་ཅིང་བཅོམ་ནས་མིང་ཤུལ་ཙམ་ཡང་མེད་པར་བསྒོམ༔ ཁྱད་པར་དུ་སྣང་སྲིད་ཐམས་ཅད་ཁྲོ་བོའི་མེ་དཔུང་༔ ས་གཞི་ཐམས་ཅད་ཁྲོ་ཆུ་ཁོལ་མའི་རྦ་རླབས་ཟི་ར་འཕྲོ་བའི་རང་བཞིན་ཅན་དུ་བསྒོམ༔ དེས་སྣང་སྲིད་ལྷ་སྲིན་སྡེ་བརྒྱད་དམ་སྲི་འབྱུང་པོའི་བར་ཆོད་མ་རུངས་པ་བདུད་ཀྱི་ཆོ་འཕྲུལ༔ བན་བོན་སྔགས་པའི་བྱད་ཟོར་རྣམས་སྐད་ཅིག་ལ་བརླག་ནུས་པར་འགྱུར་རོ༔
དེའང་ལས་ཀྱི་བྲུབ་ཁང་དུ་དམིགས་བྱ་གསལ་གདབ་པ་གནད་ཆེས་ཁྱད་པར་དམིགས་པ་དང་སྔགས་འདི་ཉིད་མུ་སྟེགས་སྟོང་ཐུན་བྱད་མ་འབུམ་ཐུབ་བྱ་བ་ཕྲ་མེན་རལ་གྲི་ཕྱུང་རྡེག་གི་དམིགས་རྐང་དང་འབྲེལ་བའོ༔ རྩ་སྔགས་ནི༔ ཨོཾ་ཨཱཿཧཱུྃ༔ མ་ཧཱ་གུ་རུ་ཌཱཀྐི་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨཱཿཧཱུྃ་ཕཊ྄ཿ བདག་ཅག་དཔོན་སློབ་འཁོར་དང་བཅས་པ་ལ་བསྙེན་སྒྲུབ་ཀྱི་གཞི་ཚུགས་ཤིག ། ཨོཾ་མཎྜ་པ་དཱ་སརྦ་སྭཱ་ཧཱ༔ གོ་ཆ་རིགས་འདུས་ནི༔ ཨོྃ་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་སརྦ་ཌཱཀྐི་ཡཀྴ་ཀཱ་ལ་ཧཱུྃ་ཕཊ྄ཿ སྒྲུབ་པ་པོའི་ནད་གདོན་བར་གཅོད་འཇིགས་བརྒྱད་ཐམས་ཅད་ཞི་བར་གྱུར་ཅིག༔
ཤཱནྟིཾ་ཀུ་རུ་ཡེ་སྭཱ་ཧཱ༔ རིགས་བཞི་ནི༔ ཨོཾ་བཛྲ་རཏྣ་པདྨ་ཀརྨ་ཧེ་རུ་ཀ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ བདག་ཅག་སྒྲུབ་པ་པོའི་འབྱོར་དྲུག་ཐམས་ཅད་རྒྱས་པར་གྱུར་ཅིག་པུཥྚཾ་ཀུ་རུ་ཡེ་སྭཱ་ཧཱ༔ ཁྲོ་བཅུ་ལ༔ ཨོཾ་བཛྲ་ཧཱུྃ་ཀ་ར་བི་ཛ་ཡ་ཨ་ཡ་མཱནྟ་ཀ་ཧྱ་གྷྲི་ཝ་ཨ་མྲྀ་ཏ་ཀུཎྜ་ལི་ནཱི་ལ་དཎྚ་ཨ་ཙ་ལེ་ཨ་པ་རཱ་ཛི་ཏ་ཏྲཻ་ལོཀྵ་བི་ཛ་ཡ་མ་ཧཱ་བཱ་ལ་ཀྲོ་ཏ་ཀྲོ་ཏི་ཧཱུྃ་བྷྱོཿ བདག་ཅག་སྒྲུབ་པ་པོར་བརྟན་པ་དང་གཡོ་བ་ཁམས་གསུམ་སྲིད་གསུམ་ལྷ་འདྲེ་མི་གསུམ་ཐམས་ཅད་མོས་པ་བཞིའི་སྒོ་ནས་དབང་དུ་འདུ་བར་གྱུར་ཅིག་ཝཱ་ཤཾ་ཀུ་རུ་ཡེ་སྭཱ་ཧཱ༔ ལས་ཀྱི་དྲག་སྔགས་ནི༔ ཨོཾ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀ་ལི་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ བདག་ཅག་སྒྲུབ་པ་པོ་ལ་བར་དུ་གཅོད་པའི་བདུད་དང་དམ་སྲི་འདྲེ་རྒོད་འབྱུང་པོ་མི་མ་ཡིན་པའི་འཚེ་བ་དང་གནོད་པ་རྣོ་བའི་མཚོན་དང་སྦྱོར་བའི་དུག་ལ་སོགས་པ་མི་མཐུན་པའི་ཕྱོགས་ཐམས་ཅད་ཚར་བཅད་པར་གྱུར་ཅིག༔
ཧཱུྃ་མཱ་ར་ཡ་ཕཊ྄ཿ དེ་ནས་སྡེ་བརྒྱད་ཀྱི་ལས་སྔགས་ནིཿ ཨོཾ་ཧི་ཏྲི་ཀ་ལ་ཨ་ཡ་མ་དུ་རུ་ཙ་ཤ་ན་མཱ་ར་ཡ་ཟློག་ཟློག༔ བྱད་མ་གནོད་བྱེད་ལྷ་སྲུང་དང་བཅས་པ་ཐམས་ཅད་མཱ་ར་ཡ་ནན་ནནཿ དགྲ་བགེགས་གནོད་བྱེད་འབྱུང་པོ་མ་རུངས་པའི་སྙིང་རྩ་འུར་འུར་ཤིག་ཤིག་ཏྲིག་ནན་བྷིག་ནན་སུམ་བྷ་ར་ཌཱཀྐི་རཱ་ཛ་ཧཱུྃ་ཕཊ྄ཿ དགྲ་བོ་དེ་ཤཾ་དེ་ཤཾ་བྷུར་བྲུབ་བྷི་ཤ་ཙཀྲ་ཧ་ལ་ཧ་ལ་ཧལ་ཏ་ཧལ་ཏ་ཧཱུྃ་ཕཊ྄ཿ དགྲ་བགེགས་གནོད་བྱེད་རྣམས་ཀྱི་ཀ་ཝ་ཙི་བརླག་བརླག་མཱ་ར་ཡ་ཐུན་བྷྱོཿ ཏ་ཤ་ཀུ་རུ་ཡེ་བྲུབ་ནན་ཨ་ལཾ་ཧཱུྃ་ལཾ་སཏྭཾ་བྷ་ཡ་ནན༔ མདུན་བསྐྱེད་སྐབས་ལོ་དགྲ་ཟླ་གཤེད་ལེན་ཆོག་བཅས་ཐུན་གྱིས་བྲབ༔ ཤན་པ་སྡེ་གསུམ་གྱི་རྩ་སྔགས་ནི༔
ཨོྃ་དུ་པྲ་མ་རཱ་ཛ་ནཱ་ག་ཏི་པ་ར་ཙ་ཡ་གིང་ཀ་ར་ཧཱུྃ་ཕཊ྄ཿ དགྲ་བགེགས་གནོད་བྱེད་འབྱུང་པོ་འདྲེ་རྒོད་ཀྱི་སྲོག་རྩ་ལ་རྦད་རྦདཿ སྲོག་རྩ་ལ་ཆོད་ཆོད༔ སྙིང་རྩ་ལ་རྦད་རྦད༔ དབུགས་ལ་རྦད་རྦད༔ ཤ་ལ་རྦད་རྦད༔ ཁྲག་ལ་རྦད་རྦད༔ རྩ་ལ་རྦད་རྦད༔ རུས་པ་ལ་རྦད་རྦད༔ ཀླད་པ་ལ་རྦད་རྦད༔
པགས་པ་ལ་རྦད་རྦད༔ འདུ་བ་བཞི་ལ་རྦད་རྦད༔ དབང་པོ་ལྔ་ལ་རྦད་རྦད༔ རྣམ་ཤེས་དྲུག་ལ་རྦད་རྦད༔ སྐྱེ་མཆེད་བཅུ་གཉིས་ལ་རྦད་རྦད༔ སྐྱེ་གནས་བཞི་ལ་རྦད་རྦད༔ དགྲ་བགེགས་སྙིང་ཁྲག་བཾ་རི་ཁ་ལ་རག་མོ་ཡག་མོ་བྷྱོ་བྷྱོ་རྦད་རྦད༔ ཧ་ལ་ཙཀྲ་རྦད་ཡ་ཏྲི་ཐུམ་རྦད་ཡ་བཟློག་ཡ་ནན་ནན༔ ཞེས་བདག་བསྐྱེད་ཀྱི་སྐབས་སུ་ལྷའི་རྣལ་འབྱོར་གསལ་བཏབ་ནས་སྲུང་བཟློག་བསད་གསུམ་དམིགས་པ་གཅིག་དྲིལ་བྱ༔ ས་མ་ཡ༔
དང་པོ་སྒྲུབ་པ་རྩ་སྔགས་ཀྱི་གཞི་འཛུགས༔ གོ་ཆའི་ལྷས་ཕྱི་ནང་བགེགས་ཚོགས་ཞི༔ ཀཱི་ལ་རིགས་བཞིས་ཁམས་གསུམ་ལས་རྣམ་པར་རྒྱལ་ཏེ་ཚར་བཅད་ནས་གཟི་བརྗིད་ཐམས་ཅད་ཆེར་རྒྱས༔ ཁྲོ་བོ་བཅུས་ཕ་རོལ་གྱི་ནུས་པ་ཐམས་ཅད་ཚུར་བསྡུས་ཏེ་བདག་ལ་ཐིམ་པས་སྟོབས་བསྐྱེད༔ ལས་སྔགས་གཙོ་བོ་དྲེགས་པ་ཟིལ་གནོན་གྱི་ནུས་པ་ཆེར་འཕོས༔ སྐུའི་ཆ་ལས་མཚོན་ཐོགས་གྲངས་མེད་འཕྲོས་པས་དགྲ་བོ་རྗེས་ཤུལ་མེད་པར་བྱ༔ སླར་ཡང་དགྲ་བོ་ཕྱི་མཐའི་སྡེ་བརྒྱད་ཀྱིས་བྱེད་དུ་བཅུག༔ བདུད་བཙན་ཀླུ་གསུམ་གྱི་ལག་ཏུ་གཏད་ནས་མནན་པས་མི་ཤོར་བར་གྱིས༔ ས་མ་ཡ༔ སླར་ཡང་མདུན་བསྐྱེད་བཟློག་པ་དམིགས་རིམ་གོང་བཞིན་ལས་སྔགས་ཀྱི་ཤམ་བུར་ཟློག་སྔགས་ཀྱི་ཁ་བསྒྱུར་ལག་རྡེབ་བྱ༔
ལས་བཞིའི་སྐབས་སུ་ཤམ་བུ་ཁ་སྒྱུར་ནི༔ དང་པོ་གོ་ཆ་ལ༔ སྔགས་ཀྱི་ཤམ་བུར་ དགྲ་བོའི་ལོ་དང་སྲོག་ཐམས་ཅད་ཉམས་པར་གྱུར་ཅིག༔ མཱ་ར་ཡ་བཟློག་བཟློག་ནན་ནན༔ དེ་བཞིན་ཀུན་ལ་འགྲེས༔ རིག་སྔགས་བཞི་ལ༔ དགྲ་བོ་ཟླ་བ་ལུས༔ ཁྲོ་བོ་བཅུར༔ དགྲ་བོ་ཞག་དང་དབང་ཐང་༔ དྲག་སྔགས་ལ༔
དགྲ་བོ་དུས་ཚོད་དང་རླུང་རྟ༔ སྡེ་བརྒྱད་ལ༔ དགྲ་བོ་ཟ་མ་དང་སྤར་ཁ༔ སྤུ་གྲི་གསུམ་ལ༔ དགྲ་བོ་ཆུ་ཚོད་དང་སྨེ་བ་ཐམས་ཅད་ཡང་ན་འདིའི་མཚམས་སུ་སྡེ་བརྒྱད་མན་གྱི་བཟློག་བསད་མནན་གསུམ་གྱི་སྔགས་ཚར་གཅིག་གམ་གསུམ་བཏང་རྗེས༔ རེས་གཡུལ་བཟློག་གི་བྲུབ་ཆོག་ཁ་ཚར་བཏབ་ཅིང་ཟློག་དམིགས་བྲུབ་དམིགས་དང་གྲུབ་ནས་མནན་དམིགས་བྱ༔ དེ་ནས་ཉལ་བའི་ཁར་སྔར་ལྟར་སྲུང་འཁོར་དགུ་རིམ་བསྒོམ་ཞིང་སྲུང་སྔགས་བཟླ༔ ཉལ་བའི་ཚེ་རྨི་ལྟས་ལ་སོགས་པ་དང་ཆོ་འཕྲུལ་སོགས་གྲྭ་འཁོར་འཁྲུགས་པའི་རིགས་ནང་དབྱེན་མི་མཐུན་པར་བྱུང་ན༔ གཉིད་སད་པའི་སྐབས་ཤམ་བུ་འདི་བྱ༔ ཨོྃ་བཛྲ་ཧེ་རུ་ཀ་ར་ཧཱུྃ་ཕཊ྄ཿ
དམ་སྲི་གནོད་བྱེད་དགྲ་བགེགས་ཐམས་ཅད་གརྫ་གརྫ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་བི་ཛ་ཡ་ཧཱུྃ་ཕཊ྄ཿ དམ་སྲི་གནོད་བྱེད་ཐམས་ཅད་ཧ་ན་ཧ་ན་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཡ་མཱནྟ་ཀ་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་པ་ཙ་པ་ཙ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་ཧུ་ལུ་ཧུ་ལུ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཨ་མྲྀ་ཏ་ཀུཎྜ་ལི་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་ཚིནྡྷ་ཚིནྡྷ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ནཱི་ལ་དཎྜ་ཧཱུྃ་ཕཊ྄ཿ
དམ་སྲི་གནོད་བྱེད་དགྲ་བགེགས་ཐམས་ཅད་ད་ཧ་ད་ཧ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཨ་ཙ་ལེ་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་བྷནྡྷ་བྷནྡྷ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཨ་པ་རཱ་ཛི་ཏ་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་ཏིཥྛ་ཏིཥྛ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་སརྦ་ཏྲཻ་ལོཀྱ་བི་ཛ་ཡ་ཧཱུྃ་ཕཊ༔ དམ་སྲི་གནོད་བྱེད་དགྲ་བགེགས་ཐམས་ཅད་བྷིནྡྷ་བྷིནྡྷ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་མ་ཧཱ་བཱ་ལ་ཧཱུྃ་ཕཊཿ དམ་སྲི་གནོད་བྱེད་དགྲ་བགེགས་ཐམས་ཅད་སྥོ་ཊ་སྥོ་ཊ་རྦད་ཡ་བཟློག་ཡ་ནན་ནན༔ དམ་སྲི་གནོད་བྱེད་ཐམས་ཅད་མ་ཐ་མ་ཐ་ཚིནྡྷ་ཚིནྡྷ་བྷནྡྷ་བྷནྡྷ་ཧུ་ལུ་ཧུ་ལུ་ཏིགྣ་ཏིགྣ་ཨཱཛྙཱ་པ་ཡ་ཏི་རུ་ཏྲ་ཨ་མུ་ཀ་བིགྷྣཱན་ཀཱ་ཡ་ཝཱ་ཀ་ཙིཏྟ་ནན་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་མར་ཝ་དྷ་ཡ༔
གནོད་བྱེད་དགྲ་བགེགས་དམ་སྲི་ཐམས་ཅད་ཐུམ་ཐུམ་པུར་ཐུམ་སཏྭཾ་བྷ་ཡ་ནན་ནན༔ དམིགས་པ་གོང་བཞིན་ལས་དགྲ་བགེགས་གནོད་བྱེད་གང་ཡིན་ཐམས་ཅད་ཧོམ་དུ་དགུག༔ གནམ་ལྕགས་མཆོད་རྟེན་རྩིབས་སྟོང་དང་ལྡན་པ་བསྒོམ༔ འགུགས་གཞུག་ཚར་གཅིག་དང་ཐུན་ཕོབ༔ དེ་ནས་སྔགས་བཏང་ཏིང་འཛིན་ངང་ལ་མཉམ་པར་བཞག༔ ས་མ་ཡ༔ ཨེ་མཿ ཟབ་པའི་མཐར་ཐུག་ལས༔ དུག་གི་པར་བུ་གབ་ཡིག་ལྟོས༔ བསྲུང་བ་རི་རབ་གནམ་ལྕགས་མཁར༔
བཟློག་པ་ཐོག་རྒོད་ཁྲོ་ཆུའི་ཟོར༔ བསད་པ་སྤུ་གྲི་གཤིན་རྗེའི་སྒྱོགས༔ མནན་པ་ཆུ་སྲིན་ཁ་ཐཾ་རྒྱ༔ མུ་སྟེགས་ཕྲ་མེན་རླུང་ཞགས་ཏེ༔ མ་འོངས་བསྟན་དགྲ་བསྒྲལ་ཕྱིར་བཞག༔ ནམ་ཞིག་ཡང་མཐའ་ལ་ཉེ་ཞིང་༔ བོད་ཁམས་མཐའ་བཞིའི་དམག་གིས་བསྐོར༔ ས་སྟེང་གཡོ་བའི་དུར་ས་འཚུབས༔ བོད་མི་ཕལ་ཆེར་དགྲ་ལ་ཕྱོགས༔ སྙིང་བརྩེའི་གྲོགས་པོ་ཕལ་ཆེར་རྣམས༔
ཕྱི་དཀར་ནང་ནག་གངས་རི་བཞིན༔ བློ་སྣ་བྱ་རོག་འུག་པ་འདྲ༔ མཐོང་སྣང་མི་མཐུན་མེ་ལྟར་འབར༔ དེ་ཚེ་དམ་སྲི་སྤུན་དགུ་དར༔ སྤྲུལ་པས་བོད་ཁམས་ཕུང་བར་འགྱུར༔ དེ་དུས་སེམས་ཅན་ཀྱི་རེ་ཧུད༔ མ་འོངས་དེ་ལྟར་ངོ་ཤར་ཚེ༔ དྲག་སྔགས་བཟློག་བསད་ལས་མཐའ་གཙོ༔ དེའང་སྔོན་གྱི་བདེན་ཚིག་དང་༔ རྟེན་འབྲེལ་དེ་ལ་རག་ལས་པས༔
མཐའ་འདུལ་ཡང་འདུལ་གཙུག་ལག་དང་༔ རྟག་ཆག་མགུལ་ལྷ་བརྟན་མ་ཡི༔ ཕོ་བྲང་མཁར་དང་སྡེ་བརྒྱད་ཀྱི༔ འདུས་པ་རྣམས་སུ་དམོད་པ་གཅེས༔ ངེས་པར་དུས་ལས་མི་ཡོལ་ཞིང་༔ འབྱུང་པོ་སྨྲ་མན་མ་བཅུག་ན༔ བཅུ་གསུམ་མམ་ནི་ཉི་ཤུ་བཟློག༔ རྟེན་འབྲེལ་འབྲིང་པོས་ལོ་བདུན་བཟློག༔ བདུད་དབང་འགོང་པོས་སྣ་དྲངས་ན༔ རོང་ཆེན་བཞི་ལ་སིལ་བུར་འཐོར༔
སྟོད་སྨད་ཐམས་ཅད་ཆུ་ལྟར་ཁོལ༔ བོད་ཁམས་སླང་ཚན་ཡོས་ལྟར་དཀྲུག༔ ཆུ་མེ་ས་ཤིང་དུས་སྐག་ཆེ༔ དེ་ཚེ་བཟློག་བསྐུལ་དམོད་པ་བོར༔ རི་རྒྱ་རླུང་འཁོར་ས་གནད་འཆོས༔ བདུད་འདུལ་མཆོད་རྟེན་མང་དུ་བརྩེག༔ གཙུག་ལག་ཉམས་གསོ་རབ་གནས་བསྐྱལ༔ དམ་སྲིའི་མནན་པ་གང་འགྲུབ་འབུངས༔ དེ་ལྟར་གབ་རྒྱ་ཡིད་ལ་གཅགས༔ ས་མ་ཡ༔
རྒྱ་འདི་དགེ་བསྙེན་སྡེ་བཞིས་སྲུངས༔ བར་ཆོད་སྒྲོལ་བའི་མཚོན་ཆར་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔ སྤུ་གྲིའི་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་སྨུག་པོ་ལྷ་རྩེ་ཞེས་གསང་བདག་དྲེགས་པའི་གནས་ནས་སྤྱན་དྲངས་པའོ།། །། ལ༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔
ལག་རྡེབ་འཛམ་གླིང་སྦུབ་བཅོམ་བཞུགས་སོ༔ དྲག་པོ་ཐོད་ཕྲེང་རྩལ་ལ་འདུད༔ བཟློག་པ་གནམ་ལྕགས་སྤུ་གྲིའི་མཚོན༔ ཐལ་རྡེབ་སྲིད་གསུམ་བརླག་བྱེད་ནི༔ བདག་ཉིད་སྲིད་པ་ལས་ཀྱི་ལྷ༔ བདུད་འདུལ་ཁྲོ་རྒྱལ་ཀཱི་ལ་ཡ༔ སྣང་སྲིད་གང་བའི་སྐུ་དབྱིབས་ཀློང་༔ བསྲུང་བྱ་ཡུལ་གླིང་མ་ལུས་པ༔ ཐུགས་མཆོག་འོད་ཀྱི་གྭའུའི་ནང་༔ ཡེ་ཤེས་རོལ་པའི་ཚུལ་དུ་གསལ༔
འོག་ཏུ་སྲིད་གསུམ་འབྲུབ་པའི་ཁུང་༔ ཁྲོ་ཆུ་ཁོལ་མའི་ཀློང་རུམ་ནང་༔ བསྟན་དགྲ་བགེགས་དཔུང་ཡུལ་གཞིས་རྣམས༔ ཐར་མེད་སྐད་ངན་ཙེ་རེ་རེ༔ སྐུ་ལས་སྤྲོས་པའི་ཁྲོ་མཚོན་དང་༔ བཀའ་སྡོད་དྲེགས་སྡེ་མ་ལུས་པས༔ ལས་ལ་རྔམ་ཞིང་ཤ་ལ་རིངས༔ གནམ་ས་རི་རབ་སྲིད་པའི་ཁྱོན༔ ཐེབས་ཐེབ་ངར་ངར་གཡོ་ཞིང་རྡེབ༔ དྲག་རྩུབ་རེག་ཕུང་མཚོན་ཆའི་ཆར༔
སྨྱོ་བྱེད་རྫས་རྒོད་ན་བུན་འཁྱིལ༔ བསྟན་དགྲ་སྒོས་དགྲ་ཟུར་དགྲ་དང་༔ བྱད་མ་ལྷ་སྲུང་བསྟན་དང་བཅས༔ ཀླད་ལ་གཡུགས་ཤིང་དྲག་ཏུ་བརྡབ༔ སྟོབས་བྲལ་འཆི་དབུགས་ཐ་མལ་ཙམ༔ བྲུབ་ཁུང་ནང་དུ་ཆར་ལྟར་དབབ༔ ལས་བྱེད་དྲེགས་པའི་དམག་ཚོགས་ཀྱིས༔ མཚོན་ཆའི་ཆར་དང་ཁྲོ་ཆུའི་ཐུན༔ གནམ་ལྕགས་ཐོག་དང་འབྱུང་བའི་དགྲ༔ འུར་སྒྲ་ལྡེག་ཆོམ་འབྲུག་སྟོང་ལྡིར༔
དགྲ་སྡེ་དཔུང་བཅས་རྡུལ་དུ་བརླག༔ སྐུ་སྨད་ཕུར་བུའི་དབལ་ཟེར་འཕྲོ༔ དབྱིངས་ནས་གསོར་ཞིང་བརྡེགས་པ་ཡིས༔ རླུང་དཀྱིལ་མ་ཐུག་གཟིར་བྱས་ནས༔ རྣམ་ཤེས་དགོངས་པའི་ཀློང་དུ་བསྟིམ༔ བག་ཆགས་ཕུང་པོ་གཞོབ་ཏུ་སྲེག༔ རྣམ་སྨིན་ཟག་བཅས་ལྔ་ཕུང་བཤིག༔ ཤ་ཁྲག་དབང་པོ་ནང་རོལ་རྣམས༔ ལས་བྱེད་ཕོ་ཉས་ཧུབ་དེར་ཟོས༔ སྲིད་པ་ཁྲོ་ཆུའི་ཞུན་ཁོལ་ནས༔
འདྲེ་རྒོད་བདུད་འགོང་མ་ལུས་སྲེག༔ ཆག་སྒོ་རྐྱེན་ངན་དབྱིངས་སུ་གཏོར༔ སྣང་གྲགས་རྡོ་རྗེའི་དཀྱིལ་འཁོར་ཆེ༔ གཞོམ་བྲལ་འཁོར་འདས་ཀུན་བདག་གི༔ དགོངས་པའི་ངང་ནས་བཟློག་བསད་ཀྱི༔ སྔགས་རྒོད་དུས་དྲུག་བཟླ་ཞིང་བསྐུལ༔
ཨོཾ་མ་ཧཱ་གུ་རུ་པདྨ་ཀཱ་ར་ཨརྩིག་ནིརྩིག་བཛྲ་ཀཱི་ལི་ཀཱི་ལ་ཡ་བཛྲ་གིང་ཀ་ར་ཌཱཀྐི་ཧ་རི་ནི་ས་ཧྱ་གྷྲྀ་ཝ་བཛྲ་པཱ་ཎི་ཡ་མཱནྟ་ཀ་ཀཱ་ལ་ཡཀྴ་ཨ་ཡ་མ་དུ་རུ་ཙ་ཤ་ན་དགྲ་བོ་བྱད་མ་ལྷ་སྲུང་དང་བཅས་པ་ནྲྀ་ཏྲི་ཏྲིག་ནན་ཨེ་ཧུར་ཐུམ་རྦད་བྷྱོཿ དགྲ་བགེགས་བྱད་མའི་སྲོག་རྩ་ལ་ཡཾ་ཡཾ༔ སྙིང་རྩ་ལ་ཆོད་ཆོད༔ དུམ་བུར་རྦུད་རྦུད༔
ཤག་ཚལ་པ་ཤག་ཚལ་པ་ཕྱེ་མ་ཕྱེ་མ༔ བྷནྡྷ་ཡ་བྷནྡྷ་ཡ༔ ན་ཤ་ཡ་ན་ཤ་ཡ༔ ཨེ་ཧུར་ཐུམ་རྦད་རྦད༔ ས་ག་དུ་དུ་རྦད་རྦད༔ ན་ག་པ་ཤ་ནན་ནན༔ ཏྲི་ཏྲི་ཤ་དུ་ནན་ནན༔ ར་ཏྲི་ཙིཏྟ་ནན་ནན༔ ཀ་ཤམ་ཀ་ལ་ཡ་ནན་ནན༔ ཛ་ཏྲི་ཉེ་ལོ་ཡ་ཆོད་ཆོད༔
ཨུ་ཏྲི་ཤ་ལ་ཡ་ཆོད་ཆོད༔ ཕ་རོལ་བྱད་མ་ལྷ་སྲུང་དང་བཅས་པར་བྷྱོ་བྷྱོཿ རཀྴི་མཱ་ར་ཡ་བྱད་མའི་རྣམ་ཤེས་ལ་ཛ་ཛཿ ཨོཾ་བཛྲ་ཙཎྜ་ཀཱི་ལ་ཡ་བྱད་མ་རྦོད་གཏོང་ཐམས་ཅད་ཟློག་ཟློག༔ ཅེས་པ་བརྒྱ་སྟོང་ཅི་འགྲུབ་བཟླས་པའི་མཐར་རང་ཉིད་དབྱིངས་ཀྱི་ཧེ་རུ་ཀར་གསལ་བའི་གཡས་གཡོན་གྱི་ཕྱག་གཉིས་ཀྱིས་གནམ་ས་ཉི་ཟླའི་དལ་འཛམ་གླིང་ཡངས་པའི་དཀྱིལ་འཁོར་ཁ་སྦྱར་ནས༔ བརྡབས་པས་བྱད་མའི་ལྷ་སྲུང་བརླགས་པར་བསྒོམ༔ ཧཱུྃ༔ རང་ཉིད་རྡོ་རྗེ་གཞོན་ནུ་གསལ་བ་ཡི༔ ཕྱག་གཡོན་སྲིན་མོ་ཤ་ཟན་ལྔར་གྱུར་པའི༔ བྷ་ག་ཧོཾ་ཁུང་དུག་རླངས་ནད་ཡམས་དབུས༔
ནྲྀ་ཏྲི་དགྲ་བོ་བྱད་མ་ལྷ་སྲུང་ཁུག༔ ཕྱག་གཡས་ཁྲོ་རྒྱལ་གནམ་ལྕགས་ཕུར་གཤམ་ཅན༔ ཚ་ཟེར་ངར་ལྡན་རྡོ་རྗེས་ཐོག་ལྟར་རྒྱོབ༔ ཕ་རོལ་བྱད་མ་ལྷ་སྲུང་བཅས་པ་རྣམས༔ དྲག་ཏུ་བརྡབས་པས་མྱོས་བསྲེགས་ཕྱེ་མར་ཐོངས༔ སོད་ཅིག་གཏུབ་ཅིག་བསྟན་དགྲ་མཱ་ར་ཡ༔ བཞེས་ཤིག་བསྟན་དགྲ་སྒོས་དགྲ་ཁ་རཾ་ཁཱ་ཧི༔ སྲེག་བྱེད་འདྲེ་རྒོད་དམ་སྲི་ཛྭ་ལ་རཾ༔ གཏོར་ཅིག་མཐའ་དམག་ཨུ་ཙ་ཏ་ཡ་ཕཊ྄ཿ བདུད་དགྲ་ལྡང་མེད་གནོན་ཅིག་སཏྭཾ་བྷ་ཡ༔
དམིགས་མེད་དབྱིངས་སུ་སྟིམས་ཤིག་ཨ་ཨ་ཨཱཿ ཞེས་ཐལ་མོ་བརྡབ༔ ས་མ་ཡ༔ ཨེ་མཿ ཟབ་པའི་མཐར་ཐུག་མཆོགཿ མཚན་བཅས་རྫས་ལ་མ་ལྟོས་པར༔ སྲུང་བཟློག་བསད་མནན་གཅིག་དྲིལ་བ༔ བརྡ་ཆོག་དུག་མདའ་ནག་པོ་ཡི༔ དྲག་སྒྲུབ་དུག་གི་པར་བུའི་སྐོར༔ སྔོན་ཆད་བོད་དུ་མ་གྲགས་ཤིང་༔
མཁའ་འགྲོ་སྙིང་གི་ཟུངས་ཁྲག་ཕྱུང་༔ རྗེས་འཇུག་བུ་ལ་བརྩེ་ཕྱིར་བཞག༔ རིན་ཆེན་གསང་བའི་གཏེར་དུ་སྦས༔ རྣོ་མྱུར་དྲག་པོའི་སྔགས་རྒོད་འདི༔ མཚོན་ཆར་འཁྲིགས་པས་བརླགས་པར་བསམ༔ དམག་དཔུང་འཕྲལ་དུ་བཟློག་པར་འགྱུར༔ ཇག་རྐུན་བསྲུང་ན་བྱེ་མར་སྔགས༔ ཕྱོགས་བཞི་མཚམས་བརྒྱད་གཏོར་ཞིང་བསྐོར༔ བྱེ་ཐུན་དྲེགས་པའི་ཕོ་ཉར་འགྱེདཿ གནོད་བྱེད་བརླག་ཅིང་གཏོར་བར་བསྒོམ༔
རྦོད་གཏོང་ཟོར་ཁ་བཅད་པ་ལ༔ དུག་ཤིང་སྐྱེར་པའི་ཕུར་པ་རུ༔ སྔགས་རྒོད་བྲིས་ཤིང་དུག་ཁྲག་བྱུག༔ བསྐྱེད་རིམ་སྔགས་ཀྱིས་ངར་བླུད་ནས༔ དགོས་པའི་ཕྱོགས་སུ་དབལ་རྩེ་གདེང་༔ ཕ་རོལ་བྱད་མ་བརླགས་པར་བསམ༔ བྱད་ཟོར་རྦོད་གཏོང་བཟློག་པར་འགྱུར༔ གང་ཞིག་བློ་སྟོབས་ལྡན་པའི་བུས༔ སྤྲོས་མེད་རྒྱུན་གྱི་རྣལ་འབྱོར་དུ༔ བརྩོན་ན་དགྲ་བགེགས་ཐལ་བར་བརླག༔
ཚེ་དཔལ་ཉམས་དང་རྟོགས་པ་འབར༔ བདུད་དང་ལོག་འདྲེན་ཟིལ་གྱིས་གནོན༔ སྔོན་ལས་འཕྲལ་རྐྱེན་མ་ལུས་བཟློག༔ སྲིད་པའི་རི་རབ་འཇིགས་ནུས་ན༔ མཐའ་དམག་འབྱུང་པོ་སྨོས་ཅི་དགོས༔ ནུས་སྟོབས་དཔག་ཡས་བརྗོད་མི་ལང་༔ བསྟན་པ་སྲུང་བའི་མཚོན་ཆ་རུ༔ སྤྱི་ཆིངས་མ་བུ་ཆ་ཚང་བཞག༔ ཐུགས་སྲས་ཛྙཱ་ནའི་སྐྱེས་མཐའ་མཆོག༔ མཐུ་ཆེན་དེ་དང་འདི་འཕྲད་ནས༔
སངས་རྒྱས་བསྟན་པ་བསྲུང་བར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །།
ཤ༽ ༈ ཐུན་གཏོར་འགུགས་གཞུག་བྱ་བ་ནི༔ ན་མོ། དཀོན་མཆོག་གསུམ་དང་རྩ་གསུམ་དམ་ཅན་རྒྱ་མཚོའི་བདེན་པ་དང༌། ཁྱད་པར་དུའང་བདུད་འདུལ་ཆེ་མཆོག་དྲག་པོ་ཀཱི་ལ་ཡའི་ལྷ་ཚོགས་འཁོར་དང་བཅས་པའི་མཐུས། བསམ་ངན་སྦྱོར་ལོག་འཆང་བའི་དགྲ་བོ་སྤྱི་དང༌། ཁྱད་པར་དུའང་བསྟན་འགྲོའི་བདེ་སྐྱིད་འཇོམས་པའི་མཐའ་བཞིའི་དམག་འཁྲུག་གཡོ་ཞིང་མཚོན་རྩེ་སྟོན་པའི་ཕུང་བྱེད་དམ་སྲི་བདུད་རིགས་ལོག་པར་འདྲེན་པའི་རྒྱབ་རྟེན་ལྷ་སྲུང་དང་བཅས་པ་ཐམས་ཅད་དམར་ཆེན་ཐུན་གྱི་གཏོར་མ་འདི་ལ་གཉིས་སུ་མེད་པར་ཁུག་ཅིག ། ནྲྀ་ཏྲི་ཛཿཧཱུྃ་བཾ་ཧོཿ ས༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔
ཐུན་གཏོར་འབུལ་བའི་རིམ་པ་བཞུགས་སོ༔ གསང་བའི་ལས་བྱང་ཕྲིན་ལས་རྒྱ་མཚོ་ལས༔ བསྟོད་བསྐུལ་དུག་གི་པར་བུ་འབྲིང་པོའི་ལུགས༔ སྡེ་བརྒྱད་བཅས་པའི་གཏོར་འབུལ་ནི༔ དྲག་པོའི་ལྕགས་སྣོད་གྲུ་གསུམ་དུ༔ འབྲུ་ནག་གམ་ནི་གང་རུང་ཟན༔ དཔལ་གཏོར་ཟུར་གསུམ་ཡབ་ཡུམ་ཚུལ༔ སྡེ་བརྒྱད་བཤོས་བུས་བསྐོར་བར་བྱ༔ འགུགས་གཞུག་དྲག་དམིགས་ལོགས་སུ་གསལ༔ དེ་ནས་གཏོར་མ་འབུལ་བ་ནི༔
ཧཱུྃ་ཧཱུྃ་ཧཱུྃ༔ དུར་ཁྲོད་ཆོས་འབྱུང་མེ་དཔུང་འབར་བའི་ཀློང་༔ ལྷ་སྲིན་སྡེ་བརྒྱད་བསྣོལ་བའི་ཁྲི་སྟེང་དུ༔ བདེ་གཤེགས་ཀུན་འདུས་པདྨ་ཐོད་ཕྲེང་རྩལ༔ རྩ་གསུམ་དྲག་པོའི་དཀྱིལ་འཁོར་མ་ལུས་པ༔ མི་མངོན་ཆོས་ཀྱི་དབྱིངས་ནས་སྐུར་བཞེངས་ཤིག༔ དཔལ་ཆེན་དྲག་པོ་སྟོབས་ལྡན་སྐུར་བཞེངས་ཤིག༔ བདུད་འདུལ་ཆེ་མཆོག་ཀཱི་ལ་སྐུར་བཞེངས་ཤིག༔ ཁྲག་འཐུང་དྲེགས་པ་དབང་སྡུད་སྐུར་བཞེངས་ཤིག༔ ཡེ་ཤེས་ཁྲོ་མོ་དབྱིངས་ཕྱུག་སྐུར་བཞེངས་ཤིག༔
རིགས་བཞི་གོ་ཆའི་ལྷ་ཚོགས་སྐུར་བཞེངས་ཤིག༔ སྲོག་གཅོད་ཤན་པ་སྡེ་བརྒྱད་སྐུར་བཞེངས་ཤིག༔ སྤྲུལ་པ་དྲེགས་པ་ཡོངས་རྫོགས་སྐུར་བཞེངས་ཤིག༔ ཆོས་སྐུ་སྐྱེ་མེད་དབྱིངས་ནས་སྐུར་བཞེངས་ཤིག༔ ལོངས་སྐུ་ཁྲོ་བོས་དགྲ་འདུལ་མ་གཡེལ་བར༔ སྤྲུལ་སྐུའི་ཕྲིན་ལས་ནམ་མཁའི་གློག་ལྟར་འཁྱུགས༔ སྔོན་ཚེ་ཐུགས་དམ་རྒྱུད་བསྐུལ་ཞལ་བཞེས་བཞིན༔ དམ་ཚིག་དུས་ལས་མ་གཡེལ་ས་མ་ཡ༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ དུས་ངན་མཐའ་བཞིའི་དམག་ཚོགས་བཟློག་པ་དང་༔
ཕྱི་ནང་བསྟན་དགྲ་གདུག་པའི་ཚོགས་རྣམས་ཀུན༔ མྱུར་དུ་ཁུག་ལ་ཤ་ཁྲག་ཚོགས་སུ་རོལ༔ རྣམ་ཤེས་དྲག་པོས་ཆོས་ཀྱི་དབྱིངས་སུ་སྤོར༔ ཕྲིན་ལས་དུས་ལ་བབ་བོ་ས་མ་ཡ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ དགྲ་བགེགས་ཀྱི་མ་ཧཱ་མཱཾ་ས་ལ་ཁཱ་ཧི༔ མ་ཧཱ་རཀྟ་ལ་ཁཱ་ཧི༔ མ་ཧཱ་ཙིཏྟ་ལ་ཁཱ་ཧི༔ མ་ཧཱ་གོ་རོ་ཙ་ན་ཁཱ་ཧི༔ མ་ཧཱ་བྷ་སུ་ཏ་ལ་ཁཱ་ཧི༔
མ་ཧཱ་སརྦ་པཱུ་ཛ་ལ་ཁཱ་ཧི༔ དུག་གི་པར་བུའི་ལས་བྱང་འབྲིང་པོའི་དགོང་ཐུན་གཏོར་མ་འབུལ་བའོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །།
ཧ༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས་གཡུལ་བཟློག་གི་མདུན་བསྐྱེད་མཚོན་འཁོར་དུག་གི་རི་བོ་བཞུགས་སོ༔ བདག་འདྲ་པདྨ་གར་དབང་གིས༔ ཕྱི་རབས་རྗེས་འཇུག་བུ་རྣམས་ལ༔ བར་ཆད་བཟློག་པའི་ཆ་རྐྱེན་ཆོས༔ དམག་མཚོན་ཡམས་ནད་དར་བའི་ཚེ༔ དེ་ཉིད་སྲུང་བཟློག་བསད་རིམ་གྱི༔ གཏོར་ཟློག་ཐོག་མདའ་རེག་ཆོད་བསྟན༔ རྒྱ་རྒྱ་རྒྱ༔ དེ་ལ་བཟློག་པའི་བཅའ་གཞི་ནི༔
ཕུང་སའི་སྟེགས་བུ་གྲུ་བཞི་ལ༔ རོ་སོལ་དུག་ཁྲག་ཆག་ཆག་གདབ༔ གནམ་ལྕགས་འཁོར་ལོ་མ་ཏྲཾ་གྱིས༔ ཐིག་གདབ་རིམ་གྱིས་ཕོ་བྲང་བརྩིག༔ དེ་དབུས་གྲུ་གསུམ་ལིངྒ་བཞག༔ རྒྱས་པ་ལྷ་གྲངས་ལྟ་བུ་ལ༔ བྲིས་ལིང་སྟེང་དུ་ཟན་ལིང་བཞག༔ དར་ནག་རེ་བ་ནག་པོས་བཅད༔ དེ་སྟེང་དྲག་པོའི་གཏོར་མ་ནི༔ ལྕགས་སམ་ཤིང་གི་ལི་ཁྲམ་སྟེང་༔
རབ་ནི་ལྕགས་སྣོད་དྲག་པོའི་རྫས༔ མ་རྙེད་གང་རུང་སྣོད་གཙང་དུ༔ ངར་ཕྱེ་ཁྲག་ཆང་དུག་གིས་སྦྲུས༔ དྲེགས་པ་རྔམ་འདྲ་ཁྲོ་ཞལ་བསྟོད༔ དམར་ནག་མེ་ཡིས་ཟུར་གསུམ་བརྒྱན༔ རྩེ་མོར་ཁྱུང་ཆེན་འབར་བ་གཟུགས༔ གོ་ཆ་ལྔ་ལ་དཔལ་གཏོར་རེ༔ ཀཱི་ལ་རིགས་བཞིར་དཔལ་གཏོར་བཞི༔ ཕྱོགས་བཞི་མཚམས་བརྒྱད་སྡེ་བརྒྱད་ལ༔ རང་རང་འོས་པའི་བཤོས་བུ་བཞག༔
སྒོ་མ་རྣམས་ཀྱང་དེ་བཞིན་ལྟར༔ ལྷ་གྲངས་ལྟར་གྱི་ཁྲག་ཀོང་བརྒྱན༔ ཕྱག་གཙང་དྲུག་ཅུ་རེ་བཞི་ནི༔ རིང་ཐུང་ཁྲུ་རེའི་ཚད་དུ་བྱ༔ ཕྱི་གཙང་བརྒྱ་དང་རྩ་ལྔ་སྟེ༔ རིང་ཐུང་མཐོ་རེའི་ཚད་དུ་བྱ༔ ཤན་པ་སྲིན་མོའི་འགྲོས་སུ་བཙུགས༔ བྷ་སུ་ཏ་ཡི་ཞགས་པས་བསྡམ༔ རྩེ་མོ་ཤ་དང་ལིངྒས་བརྒྱན༔ དར་ནག་གུར་ཕུབ་ཙིཏྟ་དང་༔
ཟློག་འཁོར་མེ་ལོང་དར་སྣས་བརྒྱན༔ མ་འབྱོར་སྣལ་མའི་གདུག་རྩིབས་ཕུབ༔ ས་མ་ཡ༔ ཕྱོགས་བཞི་དུར་འཇིམ་ཟོར་ཀོང་ལ༔ མདའ་དར་དྲེགས་པའི་ཟོར་རྫས་དང་༔ དམར་ཆེན་ཡོན་ཆབ་ལ་སོགས་པའི༔ དྲག་པོའི་ཉེར་སྤྱོད་རྣམ་ལྔ་བཞག༔ ལྕགས་རིའི་ནང་དུ་བསྒྲལ་ལིང་ནི༔ ཁྲག་གིས་སྦགས་པ་གང་མང་བཞག༔ ཐུན་མཚམས་འགུགས་གཞུག་ཐུན་གྱིས་བྲབ༔
དེ་ཡང་རྒྱས་འབྲིང་བསྡུས་གསུམ་སོགས༔ གནས་དུས་རྣལ་འབྱོར་རིག་པས་དཔག༔ མདའ་དར་རོལ་མོ་རྐང་གླིང་སོགས༔ དྲག་པོའི་སྤྱན་གཟིགས་ཅི་འབྱོར་བཤམ༔ དེ་ལྟར་བཅའ་གཞི་ལེགས་གྲུབ་ནས༔ བདག་བསྐྱེད་གཞུང་བསྲངས་སྔགས་བར་བསྐྱལ༔ མདུན་གྱི་ཟོར་རྫས་མཆོད་པའི་ཚོགས༔ བྱིན་བརླབས་རོལ་མོ་དྲག་ཏུ་འཁྲོལ༔ མདུན་བསྐྱེད་གསལ་བར་འདི་ལྟར་བསྒོམ༔ ཨོཾ་ཨེ་ཤུདྡྷེ༔
ཡྃ་ཤུདྡྷེ༔ རྃ་ཤུདྡྷེ༔ ཁྃ་ཤུདྡྷེ༔ ལྃ་ཤུདྡྷེ༔ བཛྲ་ཨ་མྲྀ་ཏ་ཤུདྡྷེ་ཨཱཿ ཞེས་མ་དག་པ་སྦྱང་བ་དང་བྱིན་རླབས་རྒྱུད་ཀྱི་སྔགས་ལྔས་ལན་གསུམ་དུ་སྦྱང་༔ ཨོཾ་སྭ་བྷཱ་ཝ ས་སྦྱང? སོགས་སྟོང་པར་སྦྱངས༔ སྟོང་པའི་ངང་ལས་ཨེ་ལས་དུར་ཁྲོད་ཀྱི་གཞལ་ཡས་ཁང་རླུང་རི་རྒྱ་གྲམ་གྲུ་གསུམ་གྱི་རྩིབས་བསྣོལ་མར་འཁོར་བའི་བར་ཐམས་ཅད་དུ༔ དགྲ་བགེགས་བྱད་མའི་ཤ་ཁྲག་དང་རྣམ་ཤེས་ཀྱི་རྟེན་རྣམས་ཁྲག་སྐྱོ་ལྟར་དཀྲུགས་པའི་ཤ་ཁྲག་གི་རྦ་ཀློང་དྲག་པོ་མཁའ་ལ་འཕྱོ་བ་དེ་ལ་མཚོན་ཆ་དང་ཐོག་སེར་གྱི་བུ་ཡུག་འཚུབས་པ༔ འབྱུང་བའི་རང་བཞིན་དུ་འཁྲུགས་པའི་རྔམ་སྒྲ་ལྷང་ལྷང་སྒྲོག་པ༔
ཁྲོ་ཆུ་ཁོལ་མའི་མེ་དཔུང་དམར་ནག་ཏུ་འབར་བ༔ དེའི་དབུས་སུ་ཀཾ་དམར་ནག་ལས་གྲུབ་པའི་ཕོ་བྲང་རྒྱུ་དང་མཚན་ཉིད་གཉིས་སུ་མེད་པའི་ཐོད་མཁར་གྲུ་བཞི་ཟུར་བརྒྱད་ལོགས་བཅུ་དྲུག་དང་ལྡན་པ༔ རྨང་གཞི་ནག་པོ་གནམ་ལྕགས་ཨུར་མོ་ལས་གྲུབ་པ༔ བར་ཐམས་ཅད་ལྕགས་སྡིག་ནག་པོ་དང་མེས་གཏམས་པ༔ ལོགས་བརྒྱད་ལ་དུར་ཁྲོད་ཆེན་པོ་བརྒྱད་དང་ལྡན་པཿ བྱ་གཅན་ཤ་ཟ་སྲོག་གཅོད་ཞིང་སྐྱོང་རྣམས་ཀྱིས་གད་མོ་སྒྲོག་པ༔ དེ་ལྟར་འཇིགས་ཤིང་ཡངས་པའི་དལ་གྱི་ནང་ཐམས་ཅད༔ མི་ལྤགས་སྐམ་རློན་གྱི་བླ་བྲེ་གདུགས་ལྟར་བཀླུབས་པ༔ སྲིན་པོ་ཕོ་མོའི་ཀ་བ་ལ་དོན་སྙིང་ལྔའི་ཀ་ཞུས་བརྒྱན་པ༔ ཀ་གདན་ས་བདག་རུས་སྦལ་ནག་པོས་འཁུན་པ་དི་རི་རི་སྒྲོག་པ༔
ཚངས་པ་ལྷ་ཆེན་གྱི་གདུང་གཞི་བྲེས་པ༔ དུག་སྦྲུལ་ནག་པོའི་དྲལ་ལྕམ་འཁྱུགས་པ༔ རུ་ཏྲ་ནག་པོའི་གཡང་གཞིས་ཐོག་སྟེང་ཁྱབ་པ༔ ཀླུ་ཆེན་གྱི་ཁ་བད་གཡུ་འབྲུག་གྱེན་སྐྱེས་དང་ལྡན་པ༔ ཀེང་རུས་ཀྱི་ཤར་བུ་ལ་མི་ལྤགས་ཀྱི་ཤམ་བུ་ལྷབ་ལྷུབ་ཏུ་བསྐྱོད་པ༔ གཤིན་རྗེ་ནག་པོའི་ཟ་ར་ཚགས་སུ་གདབ་པ༔ གཟའ་བརྒྱད་ཀྱི་རྒྱལ་མཚན་གློག་ལྟར་བརྗིད་ཅིང་ཙིཏྟ་སྣ་ཚོགས་ཀྱིས་བརྒྱན་པ༔ མེ་དཔུང་དགུ་བསྒྲིལ་གྱི་འཕྱང་ཐག་ཕྱོགས་བཞིར་བརྒྱངས་པ༔ ཁྲོ་ཆུ་ཁོལ་མའི་ཚྭ་ཚྭ་དམར་ལམ་འཕྱོ་བའི་གཟེར་གྱིས་བསྡམས་པ༔ གཞན་ཡང་དུར་ཁྲོད་ཀྱི་ཆས་སྣ་ཚོགས་པས་ཐོག་སྟེང་ཁྱབ་པ༔
ཕྱི་རོལ་དུ་ཟློག་བྱེད་ཁྲོ་བོ་ནག་པོ་རྔམ་ཆེན་འཁྲུགས་པའི་གུར་ཁང་དགུ་དང་ལྡན་པ༔ དེའི་དབུས་སུ་ཡི་གེ་ན་ནག་པོ་ལས་ནད་ཀྱི་བུན་པ་ལང་ལོང་དུ་འཕྲོ་བ༔ གཞི་ཐམས་ཅད་གནམ་ལྕགས་ཀྱི་འཁོར་ལོ་རྩིབས་སྟོང་རྣོ་ངར་དང་ལྡན་པ་དྲག་ཏུ་འཁོར་བ༔ དེའི་སྟེང་དུ་ར་ལས་རཀྟའི་རྦ་ཀློང་རབ་ཏུ་འཁྲུགས་པ༔ དེའི་སྟེང་དུ་རྃ་ལས་མེ་དཔུང་ཉི་ཟླའི་འཁོར་ལོ༔ དེའི་སྟེང་དུ་ཏྲི་ནག་པོ་ལས་བྱུང་བའི་མུ་སྟེགས་བསྟན་དགྲ་ནག་པོ་འགྱེལ་ཐབས་སུ་བསྒྱིལ་བའི་སྙིང་ཁར་རྡོ་རྗེ་ནག་པོ་རྩེ་དགུ་པ་ཧཱུྃ་དྲག་ཏུ་འབར་བས་མཚན་པ་ལས་འོད་ཟེར་འཕྲོས༔ གདུག་པ་ཅན་ཐམས་ཅད་ཚར་བཅད༔ འཇིག་རྟེན་དྲེགས་བྱེད་རྣམས་ཀྱི་ནུས་སྟོབས་ཚུར་བསྡུས་ཏེ་ཧཱུྃ་ལ་ཐིམ༔ དེ་ཡོངས་སུ་གྱུར་པ་ལས་ཆེ་མཆོག་རྡོ་རྗེ་དྲག་རྩལ་སྐུ་མདོག་མཐིང་ནག་ཞལ་གཅིག་ཕྱག་གཉིས་རྔམ་ཚུལ་གྱིས་རྟ་ཞལ་མཐིང་ནག་རྟ་སྐད་ཕྱོགས་བཅུར་སྒྲོག་པ༔ དབུ་སྐྲ་དམར་ནག་སྤྲིན་ལྟར་དུ་གཏིབས་པར་རིགས་ལྔས་མཚན་པའི་ཐོད་སྐམ་ལྔ་དང་སྦྲུལ་ནག་སྟོང་གི་ཆུན་པོས་བརྒྱན་པ༔
ཞལ་གདངས་ཤིང་ལྗགས་འདྲིལ་བ་འབར་བའི་མཆེ་བ་གཙིགས་པ༔ སྤྱན་གསུམ་དམར་ལ་ཟླུམ་པ་གློག་ལྟར་འཁྱུགས་པ༔ ཤངས་ནས་རྡོ་རྗེའི་བུ་ཡུག་འཚུབས་པ༔ ཕྱག་གཡས་ཀྱིས་གནམ་ལྕགས་ཀྱི་རྡོ་རྗེ་མུ་སྟེགས་ཀྱི་ཀླད་ལ་གདེངས་པས་དགྲ་ཡུལ་བཅོམ་པར་བྱེད་པ༔ གཡོན་པས་གནམ་ལྕགས་ཀྱི་སྒྲོལ་ཕུར་ཧཱུྃ་ཕཊ྄་ཀྱི་སྒྲ་སྒྲོག་པ་དཔའ་ལ་བརྗིད་པས་ལོག་ལྟ་ཅན་སྒྲོལ་བ༔ ཞིང་ཆེན་གྱིས་སྟོད་གཡོགས་ཤིང་གླང་ཀོས་བརྒྱན་པ༔ ཐོད་རློན་གྱི་ག་ཤལ་སྦྲུལ་འགུལ་ཤིག་འཁྱུག་འཁྱུག་བྱེད་པ༔ སྟག་ལྤགས་ཀྱི་ཤམ་ཐབས༔ ཁྲག་གི་ཐིག་ལེ༔ ཞག་གི་ཟོ་རིས༔
ཐལ་ཆེན་གྱི་ཚོམ་བུ༔ དུར་ཁྲོད་ཀྱི་ཆས་བརྒྱད་དང་དཔལ་གྱི་ཆས་བཅུས་བརྒྱན་པ༔ བ་སྤུའི་བུ་ག་ཐམས་ཅད་སྤྱན་སྟོང་གིས་སྤྲས་པ་ལས་སྤྲུལ་པའི་ཁྲོ་ཚོགས་དཔག་མེད་འགྱེད་པས་བསྟན་དགྲ་བརླག་པར་བྱེད་པ༔ རྡོ་རྗེའི་གོ་ཁྲབ་ལ་མེའི་ཚྭ་ཚྭ་ལམ་ལམ་དུ་འཕྱོ་བ༔ སྤུ་གྲི་དང་ཆུ་གྲིའི་སྒྲོ་གཤོག་གདེངས་པས་སྣང་སྲིད་ཐམས་ཅད་ཤིག་ཤིག་འགུལ་བ༔ ལྟེ་བ་ཆུ་སྲིན་དམར་ནག་ཁྲོས་པའི་ཞལ་གདངས་པས་དགྲ་བོའི་བདུན་རྒྱུད་རྩད་ནས་གཅོད་པ༔ སྐུ་སྨད་ཡེ་ཤེས་དང་ལས་ཀྱི་དབལ་ཕུར་ཟུར་གསུམ་པ་ཁྲོ་ཆུའི་རང་བཞིན་ཅན༔ ཐོག་དང་རྡོ་རྗེའི་མཚོན་ཆར་འབེབས་པས་མུ་སྟེགས་བསྟན་དགྲ་ནག་པོའི་སྙིང་དཀར་ནག་མཚམས་སུ་བརྗིད་པར་བསྣུན་པ་ཞིག་ཏུ་གྱུར༔ དེའི་པང་དུ་ཕག་མོ་བདུད་འདུལ་ནག་མོ་ཞལ་གཅིག་ཕྱག་གཉིས་མ་སྤྱན་གསུམ་ཁྲག་ལྟར་གཡོ་བས་ལོག་འདྲེན་བདུད་རིགས་ཐམས་ཅད་ཚར་གཅོད་པ༔ ཞལ་གདངས་ཤིང་མཆེ་བ་གཙིགས་པ་ལྗགས་བསྐྱོད་པ་མེ་ལྟར་འབར་བ་དབུ་སྐྲ་དམར་ནག་བསིགས་པས་སྤྱི་བོར་ཕག་ཞལ་ངུར་སྒྲ་དང་ལྡན་པ༔
ཕྱག་གཡས་ཀྱིས་རྡོ་རྗེས་མཚན་པའི་གྲི་གུག་ནམ་མཁའི་མཐོངས་ལ་ཕྱར་བས་སྐྱེ་འཆི་རྩད་ནས་གཅོད་པ༔ གཡོན་པས་བྷནྡྷར་གདུག་པའི་སྙིང་ཁྲག་དམར་ལ་རོལ་ཞིང་བྱད་མ་འཇོམས་པ༔ ཞིང་ཆེན་གྱི་སྟོད་གཡོགས་གླང་ཆེན་གྱི་འགྱིང་གོས་ཐོད་ཕྲེང་གི་ག་ཤལ་རུས་པའི་རྒྱན་འཕྱང་༔ ཁྲག་ཞག་གི་ཚོམ་བུ་དུ་མས་བརྒྱན་པ༔ སྐུའི་ཆ་ཐམས་ཅད་དྲག་པོ་འབར་བའི་སྤྱན་སྟོང་གིས་སྤྲས་པ་ལས་བདུད་འདུལ་ཁྲོ་མོའི་དམག་དཔུང་འགྱེད་པ༔ རིན་པོ་ཆེ་དང་གཡེར་ཁའི་སེང་སྒྲ་འུར་འུར་སྒྲོག་པ༔ དར་ནག་ཅོད་པན་འཕྱངས་པས་མ་ཚོགས་དབང་དུ་སྡུད་པ༔ སྟག་གི་ཤམ་ཐབས་དང་སྦྲུལ་རིགས་ཀྱི་ཆུན་པོས་བརྒྱན་པ༔ ཞབས་གཉིས་ཁྲོ་བོ་ལ་རོལ་སྟབས་ཀྱིས་འཁྲིལ་བས་འཁོར་ལོ་དྲག་ཏུ་རྒྱས་འདེབས་ཤིང་དགྲ་བོ་བྱད་མའི་བླ་ཚེ་སྡུད་པའོ༔ ཡབ་ཡུམ་གྱི་སྤྱི་བོར་འོད་ལྔ་ཟེར་ཐག་བསྒྲེངས་པའི་ཚོམ་བུའི་དབུས་སུ་ཐོད་ཕྲེང་དྲག་ཏུ་ཁྲོས་པའི་ངོ་བོ་དྲེགས་པ་ཟིལ་གནོན་ནག་པོ༔
ཞལ་གཅིག་ཕྱག་གཉིས་པ་སྤྱན་གསུམ་གྱིས་སྡང་མིག་ཕྱོགས་བཅུར་གཡོ་བ་ཞལ་ནས་བདུད་འདུལ་དྲག་སྔགས་འབྲུག་སྒྲ་ལྟར་སྒྲོག་པ༔ གནམ་ལྕགས་ཀྱི་མེའི་ལེ་བརྒན་ལྷབ་ལྷུབ་ཏུ་བསྐྱོད་པས་དྲེགས་ཅན་དབང་དུ་སྡུད་པ༔ དབུ་ལ་དྲེགས་པ་ཟིལ་གནོན་གྱི་སྔགས་ཞྭ་ནག་པོ་རྡོ་རྗེའི་རྒྱན་ལྡན་གསོལ་བ༔ དར་ནག་གི་ཅོད་པན་ཕྱོགས་བཅུར་བསྐྱོད་པ༔ སྐུ་ལ་དར་ནག་གི་བེར་ཆེན་ལྷབ་ལྷུབ་བརྗིད་ཆགས་ཀྱི་ཉམས་ཅན་གྱི་གོང་ལག་སྟགས་ལྤགས་ཀྱིས་བརྒྱན་ཅིང་དར་དམར་གྱི་སྐུ་རེག་བཅིངས་པ༔ ཕྱག་གཡས་པས་སྣང་སྲིད་ཟིལ་གནོན་གྱི་རྡོ་རྗེ་ནག་པོ་རྩེ་དགུ་པ་གདེངས་ཤིང་༔ གཡོན་པས་ཁྲོ་རྒྱལ་བདུད་འདུལ་གྱི་ཕུར་པ་ཐོག་རྒོད་ལྟར་བསྒྲིལ་བ༔ ཞབས་གཉིས་ཁྲོ་བོ་འགྱིང་སྟབས་སུ་བཞུགས་པས་མུ་སྟེགས་ངན་པའི་དམག་ཚོགས་ཚར་གཅོད་པའི་ཚུལ་དུ་བཞུགས་པ༔ དེའི་སྤྱི་བོར་སྣང་མཐའ་རབ་ཏུ་ཁྲོས་པའི་བདག་ཉིད་བྱ་ཁྱུང་ནག་པོའི་རྭ་དང་མཆུ་སྡེར་གནམ་ལྕགས་ལས་གྲུབ་པ༔ འབར་བའི་རྭ་བར་ནོར་བུས་བརྒྱན་པ༔
སྡེར་བཞི་གློག་ལྟར་འཁྱུགས་པ༔ ཟངས་མཆེ་དམར་པོ་རྔམ་ཞིང་གཙིགས་པས་ཀླུ་དང་རྒྱལ་སྲིན་བསྔངས་ཤིང་འདར་བ༔ རྡོ་རྗེའི་སྒྲོ་གཤོག་བརྡབས་པས་གནམ་ས་རི་རབ་བསྙིལ་བ༔ ཕྱག་གཉིས་ཀྱིས་དུག་སྦྲུལ་ཕོ་མོ་ཞལ་དུ་གསོལ་བ༔ སྡེར་བཞི་བགྲད་པས་ནད་རིམས་དལ་ཡམས་འཇོམས་པ༔ རུས་པའི་རྒྱན་དྲུག་དང་ལྡན་པ་མེ་རི་སྨུག་ནག་འཚུབས་པའི་ཀློང་དུ་གསལ་བའོ༔ གཙོ་བོའི་དཔྲལ་བར་འཇམ་དཔལ་མཐིང་ནག་གིས་རལ་གྲི་དང་ལྕགས་ཀྱུ་འཛིན་པ༔ མགྲིན་པར་རྟ་མགྲིན་དམར་ནག་གིས་རྡོ་རྗེ་དང་ལྕགས་སྒྲོག་ཐོགས་པ༔ སྙིང་ཁར་ཕྱག་རྡོར་མཐིང་ནག་གིས་རྡོ་རྗེ་དང་སྡིགས་མཛུབ་བསྒྲེངས་པ༔ ལྟེ་བར་མཁའ་འགྲོ་སྡེ་ལྔས་རྡོ་རྗེ་དང་གྲི་གུག་བསྣམས་པ༔
གསང་བར་ཡཀྴ་ནག་པོས་རྡོ་རྗེ་དང་ཐོ་བ་གདེངས་པ༔ དེ་ཐམས་ཅད་ཁྲོ་བོའི་ཆ་ལུགས་གཙོ་བོའི་རྒྱན་དང་ལྡན་པ་གནམ་ལྕགས་དབལ་གྱི་ཕུར་གཤམ་རབ་ཏུ་རྔམ་པའོ༔ རྩིབས་ཀྱི་ཤར་དུ་བཛྲ་ཀཱི་ལ་ཡའི་སྐུ་མདོག་དཀར་པོ༔ ལྷོར་རཏྣ་ཀཱི་ལ་ཡའི་སྐུ་མདོག་སེར་པོ༔ ནུབ་ཏུ་པདྨ་ཀཱི་ལ་ཡའི་སྐུ་མདོག་དམར་པོ༔ བྱང་དུ་ཀརྨ་ཀཱི་ལ་ཡའི་སྐུ་མདོག་ལྗང་ནག༔ དེ་ཐམས་ཅད་ཀྱང་ཁྲོ་ཚུལ་རྔམ་ཞིང་དཔའ་ལ་བརྗིད་པ་ཧཱུྃ་ཧཱུྃ་དང་ཕཊ྄་ཕཊ྄་ཀྱི་སྒྲ་དྲག་པོ་བསྒྲགས་པས་སྲིད་པ་གསུམ་པོ་མ་ལུས་པར་བརླག་ཅིང་བཅོམ་པ༔ གཡས་ཐམས་ཅད་ཀྱིས་གནམ་ལྕགས་ཀྱི་རྡོ་རྗེ་རྩེ་ལྔ་པ་གདེངས་པས་བྱད་མ་གདོན་ཚོགས་རྣམས་རང་གཤེད་དུ་འབེབས་པ༔ གཡོན་ཐམས་ཅད་ཁྲོ་རྒྱལ་གྱི་ཕུར་བུ་བསྒྲིལ་བས་ལོག་འདྲེན་ཚར་གཅོད་པ༔ སྐུ་སྨད་ཟུར་གསུམ་ཁྲོ་ཆུའི་ཕུར་པ་བྱད་མའི་སྙིང་ཁར་བརྗིད་པ༔
དེའི་པང་དུ་བདུད་འདུལ་ཁྲོ་མོ་བཞིས་གཙོ་ལྟར་འཁྲིལ་བ་གར་དགུའི་དཔའ་ཆས་རྫོགས་པའོ༔ ཧོཿ དེའི་ཤར་དུ་ཨཱཿལས་སྲིད་པ་ལྷའི་གཙོ་བོ་དཀར་པོས་རལ་གྲི་དང་དར་མདུང་བསྣམས་ཏེ་གཡག་དཀར་ལ་ཞོན་པ༔ ལྷོར་ཡཿལས་ཡ་མ་ར་ཙ་ནག་པོས་ཐོད་དབྱུག་དང་ཞགས་པ་འཛིན་ཅིང་མ་ཧེ་ལ་ཞོན་པ༔ ནུབ་ཏུ་མཿལས་མ་མོ་སྲིད་རྒྱལ་དཀར་མོས་མདའ་དར་དང་མེ་ལོང་འཛིན་ཅིང་གཡུ་འབྲུུག་ལ་ཞོན་པ༔ བྱང་དུ་དུཿལས་བདུད་པོ་སྐྲ་དཀར་ནག་པོས་རུ་མཚོན་དང་བདུད་ཞགས་འཛིན་ཅིང་རྟ་ནག་ལ་ཞོན་པ༔ ཤར་ལྷོར་རུཿལས་རྒྱལ་ཆེན་པེ་དཀར་དཀར་པོས་འཁར་བསིལ་དང་ལྷུང་བཟེད་བསྣམས་ཤིང་སེངྒེ་ལ་ཞོན་པ༔ ལྷོ་ནུབ་ཏུ་ཙཿལས་སྐྱེས་བུ་བཙན་རྗེ་དམར་པོས་མདའ་གཞུ་དང་རུ་དར་འཛིན་ཅིང་རྟ་དམར་ལ་ཞོན་པ༔ ནུབ་བྱང་དུ་ཤཿལས་གནོད་སྦྱིན་ཀཱ་ལ་ཡཀྴ་དམར་ནག་གིས་དགྲ་སཏྭ་དང་ཞགས་པ་འཛིན་ཅིང་ཕུང་སྟག་རི་བཀྲ་ལ་ཆིབས་པ༔ བྱང་ཤར་དུ་ནཿལས་ཀླུ་བདུད་འཆི་བདག་ནག་པོས་ནད་རྐྱལ་དང་སྦྲུལ་ཞགས་ཐོགས་ཤིང་ཆུ་སྲིན་ལ་ཞོན་པ༔
དེ་ཐམས་ཅད་ཀྱང་དྲག་པོའི་ཡང་འཁོར་སྡེ་ཚན་གྱི་ཚོགས་དང་བཅས་ཤིང་རྔམ་རྒྱུག་དམག་ཆས་བརྩོན་པ་དགྲ་བོ་བྱད་མའི་སྲོག་ལ་བཙན་འཕྲོག་བྱེད་པའོ༔ དེའི་ཕྱོགས་བཞིར་ཤར་སྒོར་སྟག་གདོང་དཀར་མོས་རྡོ་རྗེ་དང་ལྕགས་ཀྱུ༔ ལྷོ་སྒོར་འུག་གདོང་སེར་མོས་རཏྣ་དང་ཞགས་པ༔ ནུབ་སྒོར་ཁྭ་གདོང་དམར་མོས་པདྨ་དང་ལྕགས་སྒྲོག༔ བྱང་སྒོར་སྤྱང་གདོང་སྔོན་མོས་རྒྱ་གྲམ་དང་དྲིལ་བུ་འཛིན་ཅིང་༔ རང་རྟགས་དུར་ཁྲོད་ཆས་ཀྱིས་སྤྲས་ཤིང་དྲག་ལ་རྩུབ་པ་ལས་ལ་ཆས་པའི་རྫུ་འཕྲུལ་ཅན་གར་སྒེག་གི་ཚུལ་དུ་གནས་པ༔ དེའི་ཕྱི་རོལ་ལྷ་མ་སྲིན་སྡེ་བརྒྱད་དྲེགས་པའི་དམག་ཚོགས་ཤ་ལ་དགའ་བ༔ ཁྲག་ལ་དགྱེས་པ༔ སྙིང་རྗེ་དང་བྲལ་བ༔ སྲོག་ལ་རྔམ་པ༔
གསོད་ལ་བརྩོན་པ༔ གཅོད་ལ་རོལ་པ༔ གཞན་ཡང་བྱ་ཤ་ཟན་གཅན་གཟན་ཁྲག་འཐུང་ལ་སོགས་པ་ལས་ལ་དབང་བའི་གཙོ་འཁོར་རྣམས་ཀྱི་དཔྲལ་བར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔ ལྟེ་བར་བྷྱོཿ གསང་བར་ཛཿ དེ་རྣམས་ལས་འོད་ཟེར་ལྕགས་ཀྱུ་ལྟར་འཕྲོས་པས་ལྷོ་ནུབ་རྔ་ཡབ་ལངྐའི་ཡུལ༔ དབང་དྲག་གསང་ཆེན་འབར་བའི་དུར་ཁྲོད༔ ཨུ་ཙ་ལའི་གནས་མཆོག་རི་བོ་རྩེ་ལྔ༔
ལྕང་ལོ་ཅན༔ ཧ་ཧ་དགོད་པའི་ཞིང་༔ རི་བོ་ཆེན་པོའི་རྩེ་མོ༔ སྐུ་གསུང་ཐུགས་ཀྱི་རང་གནས༔ ཕྱི་ཡུལ་དུར་ཁྲོད་ཉེར་བརྒྱད༔ ཕྱོགས་བཞི་སྲིད་གསུམ་གྱི་གནས་ཆེན་པོ་ནས་སྐད་ཅིག་གིས་བདུད་འདུལ་ཀཱི་ལ་ཡ་ཁྲོ་བོའི་ལྷ་ཚོགས་བསྐལ་པ་དྲག་བསྐྱོད་ཀྱི་ལས་རླུང་དྲག་པོ་གཡོས་པ་བཞིན་སྤྱན་དྲངས༔ བཛྲ་ས་མཱ་ཡ་ཛ་ཛཿ
དེ་ནས་སྤྱན་འདྲེན་པ་ནི༔ ཡེ་ཤེས་ཀྱི་ལྷ་ཚོགས་ཐམས་ཅད་དམ་ཚིག་པའི་ཆ་ལུགས་ཇི་བཞིན་རང་བཞིན་དག་པའི་གནས་རྣམས་དང་༔ རི་བོ་རྒྱ་མཚོ་འཁྲུགས་པའི་ཀློང་ནས་སྣང་སྲིད་ཤིག་ཤིག་ཡོམ་ཡོམ་དུ་བྱོན་པར་བསམས་ལ༔
སྤོས་བསྲེག་ཅིང་རོལ་མོ་གཡབ་དར་གདུང་དབྱངས་དང་བཅས་པས༔ ཧཱུྃ་ཧཱུྃ་ཧཱུྃ༔ གླིང་གི་གླིང་མཆོག་ལྷོ་ནུབ་རྔ་ཡབ་གླིང་༔ ལངྐ་མགྲིན་བཅུ་སྲིན་པོའི་ཡུལ་གླིང་དབུས༔ དུར་ཁྲོད་གསང་ཆེན་རོལ་པའི་གནས་མཆོག་ནས༔ བདུད་འདུལ་མ་ཧཱ་གུ་རུ་གཤེགས་སུ་གསོལ༔ ཤ་ཁྲག་རླབས་འཕྱོ་འཁྲུགས་པའི་གནས་མཆོག་ནས༔ ཆེ་མཆོག་བདུད་འདུལ་ཀཱི་ལ་གཤེགས་སུ་གསོལ༔ ཨུ་ཙ་ཚང་ཚིང་མེ་དཔུང་རབ་འབར་ནས༔ དྲག་མོ་བདུད་འདུལ་དཔའ་མོ་གཤེགས་སུ་གསོལ༔
རི་རབ་བརྗིད་ལྡན་འབར་བའི་རྩེ་མོ་ནས༔ བྱ་ཁྱུང་སྲོག་གཟན་ནག་པོ་གཤེགས་སུ་གསོལ༔ རྩུབ་འགྱུར་འོད་ཚལ་ལྷུན་གྲུབ་ཕོ་བྲང་ནས༔ བདུད་འདུལ་ཀཱི་ལ་རིགས་བཞི་གཤེགས་སུ་གསོལ༔ གནས་ལྔ་དྲག་རྩལ་ཨེ་ཀློང་ད་ལ་ནས༔ དྲག་པོ་གོ་ཆའི་ལྷ་ལྔ་གཤེགས་སུ་གསོལ༔ ཕྱོགས་བརྒྱད་དུར་ཁྲོད་མེ་རླུང་འཚུབ་འཁྱིལ་ནས༔ སྡེ་བརྒྱད་དྲེགས་པའི་དམག་དཔུང་གཤེགས་སུ་གསོལ༔ མཚམས་བཞི་ཤུགས་འགྲོ་ཤ་ཟ་འཚོགས་གླིང་ནས༔ རིགས་བཞི་གདོང་ཅན་སྒོ་སྐྱོང་གཤེགས་སུ་གསོལ༔
ཕྱི་ཡུལ་དྲེགས་གནས་རང་རང་གནས་བརྒྱད་ནས༔ བཀའ་སྐྱོང་འཁོར་བཅས་ཡོངས་རྫོགས་གཤེགས་སུ་གསོལ༔ ཧཱུྃ༔ གཤེགས་ནས་དམ་ཚིག་གཉན་པོ་བསྐུལ་བའི་ཕྱིར༔ དུས་ངན་སེམས་ཅན་འདུལ་བའི་དུས་ལ་བབ༔ མཐའ་དམག་གཡུལ་ངོ་བཟློག་པའི་དུས་ལ་བབ༔ ནད་རིམས་དལ་ཡམས་བཟློག་པའི་དུས་ལ་བབ༔ མཚོན་ཆའི་དལ་འབབ་བཟློག་པའི་དུས་ལ་བབ༔ ལྷ་སྲིན་སྡེ་བརྒྱད་འདུལ་བའི་དུས་ལ་བབ༔ རྒྱལ་འགོང་སྨྱོ་འབོག་འདུལ་བའི་དུས་ལ་བབ༔
དུས་ལ་བབ་བོ་ཐུགས་དམ་གནད་བསྐུལ་ཚེ༔ ཐ་ཚིག་སྔོན་གྱི་སྨོན་ལམ་མ་བོར་བར༔ དོ་ནུབ་དྲག་པོའི་གནས་འདིར་གཤེགས་སུ་གསོལ༔ ཐུགས་དམ་གནད་ནས་བསྐུལ་ལོ་ས་མ་ཡ༔ ཨོཾ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀ་ལི་བཛྲ་ཀཱི་ལི་ཀཱི་ལ་ཡ་བཛྲ་རཏྣ་པདྨ་ཀརྨ་ཀཱི་ལ་ཡ་མཉྫུ་ཤྲཱི་ཧྱ་གྷྲྀ་ཝ་བཛྲ་པཱ་ཎི་ཌཱཀྐི་ཧ་རི་ནི་ས་ཡཀྴ་ཀཱ་ལ་ཧཱུྃ་ཕཊ྄ཿ ཨ་ཡ་མ་དུ་རུ་ཙ་ཤ་ན་ས་པ་རི་ཝཱ་ར་བཛྲ་ས་མཱ་ཡ་ཛ་ཛཿ ཞེས་ཡེ་ཤེས་ཕེབས་རྟགས་མ་བྱུང་བར་དུ་བསྐུལ་ཞིང་ཡང་ཡང་བསྟིམ་མོ༔ དེ་ནས་དབྱེར་མེད་དུ་བསྟིམ་པ་ནི༔ ཧཱུྃ་ཧཱུྃ་ཧཱུྃ༔ ཐུགས་མཆོག་མི་གཡོ་ཟབ་མོ་ལྟ་བའི་ཀློང་༔
སྣང་སྟོང་འཛིན་མེད་སྤྲོས་པའི་མཐའ་བྲལ་ཡང་༔ དམ་ཚིག་ཡེ་ཤེས་ཆུ་ལ་ཆུ་ཐིམ་ལྟར༔ དབྱེར་མེད་ཛཿཧཱུྃ་བཾ་ཧོ་ས་མ་ཡ༔ ཞེས་དྲག་པོ་དཔལ་ཆེན་སྤྲུལ་འཁོར་དཀྱིལ་འཁོར་དང་གཉིས་སུ་མེད་པར་བལྟའོ༔ དེ་ནས་བཞུགས་སུ་གསོལ་བ་ནི༔ ཧཱུྃ་ཧཱུྃ་ཧཱུྃ༔ དུར་ཁྲོད་གསང་བ་མཆོག་གི་དཀྱིལ་འཁོར་འདིར༔ བདུད་བཞི་མུ་སྟེགས་བསྣོལ་བའི་ཁྲི་སྟེང་དུ༔ དྲག་པོ་བདུད་འདུལ་ཀཱི་ལའི་ལྷ་ཚོགས་རྣམས༔ ཁྲག་འཐུང་དགྱེས་པའི་ཚུལ་གྱི་བརྟན་པར་བཞུགས༔
བཛྲ་ས་མ་ཡ་ཏིཥྛ་ལྷན༔ ཞེས་སྲིད་གསུམ་ངར་འཛིན་རུ་ཏྲའི་དཔུང་ཚོགས་དམིགས་མེད་མཐའ་བྲལ་གྱི་ཀློང་དུ་མ་དག་གི་བར་དུ༔ གང་འདུལ་གྱི་རོལ་གར་ཅིར་ཡང་བསྒྱུར་བཞིན་པར་གཟུང་འཛིན་ཟིལ་གནོན་རྔམ་བརྗིད་འགྱིང་ཚུལ་དུ་བཞུགས་པར་མོས༔ དེ་ནས་ཕྱག་འཚལ་བ་ནིཿ ཧཱུྃ་ཧཱུྃ་ཧཱུྃ༔ ཆེ་བཙན་འབར་བ་དྲག་པོ་བདུད་འདུལ་ལྷ༔ རྔམ་བརྗིད་སྟོབས་ལྡན་ཁྲག་འཐུང་དཔའ་བོ་ཆེ༔ བརྐྱང་བསྐུམ་རོལ་པའི་བརྗིད་ཆགས་དཔལ་ལྡན་པ༔ སྒོ་གསུམ་དྲེགས་པ་འདུལ་ལ་ཕྱག་འཚལ་ལོ༔ ཨ་ཏི་པུ་ཧོཿ
པྲ་ཏཱིཙྪ་ཧོཿ ཞེས་སྣང་སྲིད་དྲེགས་སྡེ་ཀུན་གྱིས་དཔལ་ཆེན་རྔམ་ཟིལ་མ་བཟོད་པར་སྔངས་འདར་ཡེད་པས་སྲོག་སྙིང་ཕུལ་ཏེ་གུས་ཕྱག་བྱས་པར་མོས༔ དེ་ནས་བཤགས་པ་འབུལ་བ་ནི༔ ཧཱུྃ་ཧཱུྃ་ཧཱུྃ༔ དབང་དྲག་ཁྲོས་པས་བདུད་དཔུང་ཚར་གཅོད་པར༔ ལོག་ལྟ་རྐྱེན་གྱུར་བག་མེད་དབང་བཙན་པས༔ རང་ངོ་མ་ཤེས་འཁྲུལ་བས་འཁོར་བར་འཁྱམས༔ དཀྱིལ་འཁོར་དམ་ཚིག་ཉམས་པ་མཐོལ་ལོ་བཤགས༔ ས་མ་ཡ་སརྦ་ཤུདྡྷེ་ཨཱཿ སྤྲོ་ན་ཧེ་རུ་ཀའི་ཡིག་བརྒྱ་བཟླ༔
ཞེས་གདོད་ནས་རང་རིག་དཔལ་ཆེན་པོའི་ངོ་བོར་ཆས་སུ་ཞུགས་པ་ལ་ཀུན་སྣང་བག་ཆགས་ཨ་འཐས་པའི་འཁྲུལ་བ་ལུ་གུ་རྒྱུད་དུ་འཁོར་བས༔ རང་རིག་སྐུ་གསུམ་ལྷུན་གྲུབ་ཀྱི་དགོངས་པ་གནད་དུ་མི་ཕྱིན་པའི་ལོག་རྟོག་ཐམས་ཅད་འོད་གསལ་སྒྱུ་མའི་ཀློང་དུ་བཤགས་པའོ༔ དེ་ནས་ཕྱིའི་མཆོད་འབུལ་བ་ནི༔ ཧཱུྃ༔ གདུག་པའི་དམར་ཆེན་མཆོད་ཡོན་ལྦུ་བ་འཁྲིགས༔ དབང་པོའི་མེ་ཏོག་ཤ་ཆེན་བསྲེགས་པའི་སྤོས༔ ཚིལ་ཆེན་མདངས་ལྡན་འབྲུ་ནག་དཔལ་གྱི་བཤོས༔ རྐང་གླིང་སྒྲ་ལྡན་རོལ་མོས་ཐུགས་དམ་བསྐང་༔ མངོན་སྤྱོད་ཕྲིན་ལས་མཛད་ཕྱིར་བཞུགས་སུ་གསོལ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔
དེ་ནས་ནང་མཆོད་སྨན་རཀ་གཏོར་འབུལ་ལ༔ བདུད་རྩི་སྨན་མཆོད་འབུལ་བ་ནི༔ ཧཱུྃ་ཧཱུྃ་ཧཱུྃ༔ ཤ་ཆེན་ཀླད་རུས་ཁུ་བ་ལས་བྱུང་བའི༔ གཉིས་མེད་བདེ་བས་བཞུས་པ་བདུད་རྩིའི་རྒྱུན༔ དུག་ལྔ་སྒྲོལ་གར་སྨན་དང་སྦྱར་བ་འདི༔ རྩ་གསུམ་དྲག་པོའི་ལྷ་ཚོགས་རྣམས་ལ་འབུལ༔ ཨོཾ་ཨ་ཧཾ་པཉྩ་པཱུ་ཛ་ལ་ཁཱ་ཧི༔ རྒྱས་པར་སྤྲོ་ན་བདུད་རྩི་ལག་མཆོད་སྦྱར༔ ཨོཾ་ཨཱཿཧཱུྃ༔
ཆོས་སྐུ་རྡོ་རྗེ་འཆང་ཆེན༔ ལོངས་སྐུ་རྡོ་རྗེ་སེམས་དཔའ༔ སྤྲུལ་སྐུ་ཆེ་མཆོག་ཟིལ་གནོན༔ རིག་འཛིན་དགའ་རབ་རྡོ་རྗེ༔ སློབ་དཔོན་འཇམ་དཔལ་བཤེས་གཉེན༔ མཁས་པ་ཤྲཱི་སིངྷ༔ རིག་འཛིན་པདྨ་འབྱུང་གནས༔ མཁའ་འགྲོ་ཡེ་ཤེས་མཚོ་རྒྱལ༔ སྔགས་འཆང་ཤཱཀྱ་པྲ་བྷ༔ གནུབས་སྟོན་སངས་རྒྱས་ཡེ་ཤེས༔
ཨོ་རྒྱན་རྩ་གསུམ་གླིང་པ༔ རྒྱལ་སྲས་དབང་ཆེན་རྡོ་རྗེ༔ རིག་འཛིན་རྩ་བརྒྱུད་བླ་མ༔ གུ་རུ་ཆེ་མཆོག་དྲག་རྩལ༔ འཇམ་དཔལ་སྐུ་ཡི་ལྷ་ཚོགས༔ རྟ་མགྲིན་གསུང་གི་ལྷ་ཚོགས༔ ཕྱག་རྡོར་ཐུགས་ཀྱི་ལྷ་ཚོགས༔ ཡོན་ཏན་མཁའ་འགྲོའི་ལྷ་ཚོགས༔ ཕྲིན་ལས་མེ་དབལ་ལྷ་ཚོགས༔ སྤྲུལ་པ་ཁྱུང་གི་ལྷ་ཚོགས༔
བདུད་འདུལ་ཀཱི་ལ་རིགས་ལྔའི་ལྷ་ཚོགས༔ ཡེ་ཤེས་ཁྲོ་མོ་ལྔའི་ལྷ་ཚོགས༔ སྤྲུལ་པའི་ཁྲོ་བཅུ་ཡབ་ཡུམ༔ དྲེགས་པའི་སྡེ་དཔོན་སུམ་ཅུ༔ ཕྲིན་ལས་སྒོ་མ་རྣམ་བཞི༔ ཡང་འཁོར་དྲེགས་པའི་སྡེ་ཚོགས༔ བཀའ་སྲུང་མ་མགོན་སྡེ་བརྒྱད༔ གཏེར་སྲུང་དགེ་བསྙེན་སྡེ་བཞི༔ གསང་བའི་དཀྱིལ་འཁོར་ཡོངས་རྫོགས༔ གཞན་ཡང་སྣང་སྲིད་ཐམས་ཅད་ཆེ་མཆོག་ཀཱི་ལ་ཡ་དྲག་པོའི་སྐུར་གསལ་བའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁཱ་ཧི༔
མ་ཧཱ་རཀྟ་ལ་ཁ་ཁ་ཁཱ་ཧི༔ མ་ཧཱ་བྷ་ལིངྟ་ལ་ཁ་ཁ་ཁཱ་ཧི༔ མ་ཧཱ་མཱཾ་ས་ལ་ཁ་ཁ་ཁཱ་ཧི༔ མ་ཧཱ་རཀྟ་ལ་ཁ་ཁ་ཁཱ་ཧི༔ མ་ཧཱ་ཙིཏྟ་ལ་ཁ་ཁ་ཁཱ་ཧི༔ མ་ཧཱ་གོ་རོ་ཙ་ན་ལ་ཁ་ཁ་ཁཱ་ཧི༔ མ་ཧཱ་བྷ་སུ་ཏ་ལ་ཁ་ཁ་ཁཱ་ཧི༔ དམར་ཆེན་རཀྟའི་མཆོད་པ་ནི༔ ཧཱུྃ་ཧཱུྃ་ཧཱུྃ༔ ཐོད་པ་མཚན་ལྡན་ཞལ་བུ་ཀ་པཱ་ལར༔
རཀྟ་ཁྲག་གི་རྒྱ་མཚོ་ཆི་ལི་ལི༔ དམར་ཆེན་རྦ་རླབས་ཕྱོགས་བཅུར་ལྷབས་སེ་ལྷབ༔ ཞག་གཡོ་བཅུད་ལྡན་འབུལ་ལོ་བཞེས་སུ་གསོལ༔ ཨོཾ་མ་ཧཱ་རཀྟ་པཱུ་ཛ་ཁཱ་ཧི༔ དམ་རྫས་གཏོར་མའི་མཆོད་པ་ནི༔ ཧཱུྃ་ཧཱུྃ་ཧཱུྃ༔ དཔའ་བོ་གཡུལ་དུ་མཚོན་གྱིས་བསད་པ་ཡི༔ གྲི་རྒོད་སྙིང་བཤོས་དམར་པོ་ཟུར་གསུམ་འདི༔ བདུད་འདུལ་ཀཱི་ལའི་ལྷ་ཚོགས་རྣམས་ལ་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔
ཨོཾ་མ་ཧཱ་བྷ་ལིངྟ་ཙིཏྟ་ཁཱ་ཧི༔ དེ་ནས་གསང་མཆོད་འབུལ་བ་ནི༔ ཧཱུྃ་ཧཱུྃ་ཧྃའུ༔ དུག་ཁྲག་ཉུངས་དཀར་གུ་གུལ་ནག་པོ་དང་༔ པདྨ་རཀྟ་ཨཉྫ་རཀྟ་དང་༔ མུ་ལ་རཀྟ་ལ་སོགས་སྦྱར་བ་འདི༔ བདུད་འདུལ་དྲག་པོ་ཀཱི་ལའི་ཚོགས་ལ་འབུལ༔ ཨོཾ་མ་ཧཱ་རཀྟ་པཉྩ་པཱུ་ཛ་ཁཱ་ཧི༔ དེ་ནས་བསྒྲལ་མཆོད་འབུལ་བ་ནི༔ ཧཱུྃ་ཧཱུྃ་ཧཱུྃ༔
སྲིད་གསུམ་རྣམ་རྒྱལ་བདུད་འདུལ་ཀཱི་ལའི་ཚོགས༔ གཉིས་མེད་དབྱིངས་སུ་དུག་ལྔ་རབ་བསྒྲལ་བའི༔ འཁོར་འདས་བཅུད་བསྡུས་བརྒྱན་པའི་གཏོར་མ་འདི༔ རྩ་གསུམ་དཀྱིལ་འཁོར་ཡོངས་རྫོགས་ལྷ་ལ་འབུལ༔ ཨོཾ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཀེཾ་ནི་རི་ཏི་བྷ་ལིངྟ་པཱུ་ཛ་ལ་ཁཱ་ཧི༔ དེ་ནས་བསྟོད་པ་ནི༔ ཧཱུྃ་ཧཱུྃ་ཧཱུྃ༔ ལྷག་པའི་ལྷ་མཆོག་གཏུམ་ཆེན་གཡུལ་ལས་རྒྱལ༔ སྲིད་པ་གསུམ་དུ་ཆེ་བཙན་འགྲན་ཟླ་བྲལ༔ ཐོགས་མེད་སྟོབས་ལྡན་དྲག་རྩལ་ཀཱི་ལ་ཡ༔
དཀྱིལ་འཁོར་ཡོངས་རྫོགས་ལྷ་ལ་ཕྱག་འཚལ་བསྟོད༔ དེ་ནས་རྩ་སྔགས་གྱི་ཤམ་བུར་ལས་སྔགས་དང་ཟློག་སྔགས་རྣམ་སྤེལ་མར་བཟླ་ཞིང་༔ སྐབས་སུ་འགུགས་གཞུག་དང་ཐུན་གྱིས་བྲབ༔ ཐུན་གཏོར་འབུལ༔ གདབ་ལས་རེག་ཕུང་དུག་མདའ་སོགས་ཀྱིས་ཞལ་བསྟབ་བྱ༔ དེ་ནས་གཏོར་བསྐུལ་ཐོག་མདའ་ནག་པོ་སོགས་བཟློག་པའི་གཞུང་ལ་འཇུག་པར་བྱའོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་གདན་དྲངས་པའོ།། །། ཨ༽ དྲག་པོ་ཀཱི་ལ་ཡའི་ལས་ཚོགས་ཀྱི། སྔགས་བྱང་གབ་སྦས་གསལ་བ་བཞུགས། དེ་ནས་སྡེ་བརྒྱད་ཀྱི་ལས་སྔགས་ནི༔ ཨོཾ་ཧི་ཏྲི་ཀ་ལ་ཨ་ཡ་མ་དུ་རུ་ཙ་ཤ་ན་མཱ་ར་ཡ་ཟློག་ཟློག༔ བྱད་མ་གནོད་བྱེད་ལྷ་སྲུང་དང་བཅས་པ་ཐམས་ཅད་མཱ་ར་ཡ་ནན་ནནཿ
དགྲ་བགེགས་གནོད་བྱེད་འབྱུང་པོ་མ་རུངས་པའི་སྙིང་རྩ་འུར་འུར་ཤིག་ཤིག་ཏྲིག་ནན་བྷིག་ནན་སུམ་བྷ་ར་ཌཱཀྐི་རཱ་ཛ་ཧཱུྃ་ཕཊ྄ཿ དགྲ་བོ་དེ་ཤཾ་དེ་ཤཾ་བྷུར་བྲུབ་བྷི་ཤ་ཙཀྲ་ཧ་ལ་ཧ་ལ་ཧལ་ཏ་ཧལ་ཏ་ཧཱུྃ་ཕཊ྄ཿ དགྲ་བགེགས་གནོད་བྱེད་རྣམས་ཀྱི་ཀ་ཝ་ཙི་བརླག་བརླག་མཱ་ར་ཡ་ཐུན་བྷྱོཿ ཏ་ཤ་ཀུ་རུ་ཡེ་བྲུབ་ནན་ཨ་ལཾ་ཧཱུྃ་ལཾ་སཏྭཾ་བྷ་ཡ་ནན༔ ཤན་པ་སྡེ་གསུམ་གྱི་རྩ་སྔགས་ནི༔ ཨོྃ་དུ་པྲ་མ་རཱ་ཛ་ནཱ་ག་ཏི་པ་ར་ཙ་ཡ་གིང་ཀ་ར་ཧཱུྃ་ཕཊ྄ཿ དགྲ་བགེགས་གནོད་བྱེད་འབྱུང་པོ་འདྲེ་རྒོད་ཀྱི་སྲོག་རྩ་ལ་རྦད་རྦདཿ སྲོག་རྩ་ལ་ཆོད་ཆོད༔ སྙིང་རྩ་ལ་རྦད་རྦད༔ དབུགས་ལ་རྦད་རྦད༔
ཤ་ལ་རྦད་རྦད༔ ཁྲག་ལ་རྦད་རྦད༔ རྩ་ལ་རྦད་རྦད༔ རུས་པ་ལ་རྦད་རྦད༔ ཀླད་པ་ལ་རྦད་རྦད༔ པགས་པ་ལ་རྦད་རྦད༔ འདུ་བ་བཞི་ལ་རྦད་རྦད༔ དབང་པོ་ལྔ་ལ་རྦད་རྦད༔ རྣམ་ཤེས་དྲུག་ལ་རྦད་རྦད༔ སྐྱེ་མཆེད་བཅུ་གཉིས་ལ་རྦད་རྦད༔
སྐྱེ་གནས་བཞི་ལ་རྦད་རྦད༔ དགྲ་བགེགས་སྙིང་ཁྲག་བཾ་རི་ཁ་ལ་རག་མོ་ཡག་མོ་བྷྱོ་བྷྱོ་རྦད་རྦད༔ ཧ་ལ་ཙཀྲ་རྦད་ཡ་ཏྲི་ཐུམ་རྦད་ཡ་བཟློག་ཡ་ནན་ནན༔ མདུན་བསྐྱེད་སྐབས་སུ་ལོ་དགྲ་ཟླ་གཤེད་ལེན་ཆོག་བཅས་ཐུན་བྲབ༔ ཨོཾ་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་སརྦ་ཌཱཀྐི་ཡཀྴ་ཀཱ་ལ་ཧཱུྃ་ཕཊ྄ཿ དགྲ་བོའི་ལོ་དང་སྲོག་ཉམས་པར་གྱུར་ཅིག་མཱ་ར་ཡ་བཟློག་ནན་ནན༔ བཛྲ་རཏྣ་པདྨ་ཀརྨ་ཧེ་རུ་ཀ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ དགྲ་བོའི་ཟླ་བ་དང་ལུས་ཐམས་ཅད་ཉམས་པར་གྱུར་ཅིག་མཱ་ར་ཡ་བཟློག་ནན་ནན༔ ཨོཾ་བཛྲ་ཧཱུྃ་ཀ་ར་བི་ཛ་ཡ་ཡ་མཱནྟ་ཀ་ཧྱ་གྷྲྀ་ཝ་ཨ་མྲྀ་ཏ་ཀུཎྜ་ལི་ནཱི་ལ་དནྜ་ཨ་ཙ་ལེ་ཨ་པ་རཱ་ཛི་ཏ་ཏྲཻ་ལོཀྱ་བི་ཛ་ཡ་མ་ཧཱ་བཱ་ལ་ཀྲོ་ཏི་ཧཱུྃ་བྷྱོ་ཧཱུྃ་ཕཊ྄ཿ དགྲ་བགེགས་ཞག་དང་དབང་ཐང་ཐམས་ཅད་ཉམས་པར་གྱུར་ཅིག་མཱ་ར་ཡ་བཟློག་ནན་ནན༔
ཨོཾ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀ་ལི་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ དགྲ་བོའི་དུས་ཚེས་དང་རླུང་རྟ་ཐམས་ཅད་ཉམས་པར་གྱུར་ཅིག་མཱ་ར་ཡ་བཟློག་ནན་ནན༔ ཨོཾ་ཧྲི་ཏྲི་ཀ་ལ་ཨ་ཡ་མ་དུ་རུ་ཙ་ཤ་ན་མཱ་ར་ཡ་ཟློག་ཟློག༔ དགྲ་བོའི་ཟ་མ་སྤར་ཁ་ཐམས་ཅད་ཉམས་པར་གྱུར་ཅིག་མཱ་ར་ཡ་བཟློག་ནན་ནན༔ ཨོཾ་དུ་པྲ་མ་རཱ་ཛ་ཤུ་ལ་རཱ་ཛ་ནཱ་ག་ཏི་པ་ར་ཙ་ཡ་གིང་ཀ་ར་ཧཱུྃ་ཕཊ྄ཿ དགྲ་བོའི་ཆུ་ཚོད་དང་སྨེ་བ་ཐམས་ཅད་ཉམས་པར་གྱུར་ཅིག་མཱ་ར་ཡ་བཟློག་ནན་ནན༔ ཨོཾ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་ན་མོ་བྷ་ག་བ་ཏེ་ཧཱུྃ་ཧཱུྃ་ཕཊ྄་ཨཱཿཧཱུྃ་ཕཊ྄ཿ དགྲ་བོ་བྱད་མའི་ལྷ་སྲུང་དང་མགོན་སྐྱབས་ཐམས་ཅད་ཉམས་པར་གྱུར་ཅིག་མཱ་ར་ཡ་བཟློག་ནན་ནན༔ བྱད་མ་གནོད་བྱེད་ལྷ་སྲུང་དང་བཅས་པ་ཐམས་ཅད་མཱ་ར་ཡ་ནན་ནན༔ དགྲ་བགེགས་གནོད་བྱེད་འབྱུང་པོ་མ་རུངས་པའི་སྙིང་རྩ་ལ་འུར་འུར་ཤིག་ཤིག་ཏྲིག་ནན་བིགྷྣཱན་སུམ་བྷ་ར་ཌཱཀྐི་རཱ་ཛ་ཧཱུྃ་ཕཊ྄ཿ
དགྲ་བོ་དེ་ཤ་དེ་ཤཾ་བྷུར་བྲུབ་བྷ་ཤ་ཙཀྲ་ཧ་ལ་ཧ་ལ་ཧལ་ཏ་ཧལ་ཏ་ཧཱུྃ་ཕཊ྄ཿ དགྲ་བགེགས་གནོད་བྱེད་འབྱུང་པོ་རྣམས་ཀྱི་ཀ་ཝ་ཙི་བརླག་བརླག་མཱ་ར་ཡ་ཐུན་བྷྱོཿ ཏ་ཤ་ཀུ་རུ་ཡེ་བྲུབ་ནས་ཨ་ལཾ་ཧཱུྃ་ལཾ་སཏྭཾ་བྷ་ཡ་ནན༔ དགྲ་བགེགས་གནོད་བྱེད་འབྱུང་པོ་འདྲེ་རྒོད་ཀྱི་སྲོག་ཙ་ལ་རྦད་རྦད༔ སྲོག་རྩ་ཆོད་ཆོད༔ སྙིང་རྩ་ལ་རྦད་རྦད༔ དབུགས་ལ་རྦད་རྦད༔ ཤ་ལ་རྦད་རྦད༔ ཁྲག་ལ་རྦད་རྦད༔ རྩ་ལ་རྦད་རྦད༔
རུས་པ་ལ་རྦད་རྦད༔ ཀླད་པ་ལ་རྦད་རྦད༔ པགས་པ་ལ་རྦད་རྦད༔ འདུ་བ་བཞི་ལ་རྦད་རྦད༔ དབང་པོ་ལྔ་ལ་རྦད་རྦད༔ རྣམ་ཤེས་དྲུག་ལ་རྦད་རྦད༔ སྐྱེ་མཆེད་བཅུ་གཉིས་ལ་རྦད་རྦད༔ སྐྱེ་གནས་བཞི་ལ་རྦད་རྦད༔ དགྲ་བོའི་སྙིང་ཁྲག་བཾ་རིལ་ཁ་ལ་རཀྨོ་ཡག་མོ་བྷྱོ་བྷྱོ་རྦད་རྦད༔ ཧ་ལ་ཙཀྲ་རྦད་ཡ་ཏྲི་ཐུམ་རྦད་ཡ་བཟློག་ཡ་ནན་ནན༔
ཞེས་དང་སྤུ་གྲི་ཕྱུང་རྡེག་གི་ཐུན་གཏོར་ཡང་འབུལ་ཞིང་བསད་མནན་བྲུབ་གསུམ་གྱི་དམིགས་པ་གཞུང་བཞིན་བྱས་ལ་ཐལ་མོ་བརྡབ་བོ། ཁྱད་པར་གྱི་ལས་སྦྱོར་སྲུང་བཟློག་བསད་གསུམ་འབོད་རྦད་བསད་པ་མནན་བྲུབ་སོགས་ལས་ཀྱི་མཐའ་སྦྱར་བར་མོས་ན་སྲུང་སྔགས་ཀྱི་ཚེ༔ བླ་མ་ཐོད་ཕྲེང་རྩལ་གྱི་སྐུ་ལས་འོད་ཟེར་དཔག་ཡས་ཕྱོགས་བཅུར་འཕྲོས༔ ཕྱོགས་བཅུའི་སངས་རྒྱས་བྱང་སེམས་འཕགས་ཚོགས་རྣམས་ཀྱི་བྱིན་རླབས་ནུས་སྟོབས་བདེན་ཚིག་ཐམས་ཅད་བསྡུས་ནས༔ བདག་ལ་སྐུ་གསུམ་ཀྱི་དབང་བསྐུར་ཏེ་བསྟིམ་སྐུ་གསུམ་ཧེ་རུ་ཀའི་ངོ་བོར་གནས་པར་བསམས་ལ༔ ཨོཾ་མ་ཧཱ་གུ་རུ་ཌཱཀྐི་ནཱི་པདྨ་ཀཱ་ར་ཨརྩིག་ནིརྩིག་མ་ཧཱ་ཀྲོ་ཏ་ཤྲཱི་བཛྲ་ཀཱི་ལི་ཀཱི་ལ་ཡ་བིགྷྣཱ་ནན་བཾ་ཧཱུྃ་ཕཊ྄ཿ མ་ཧ་རི་ནྲྀ་ཧཱུྃ་ཙཀྲ་ཙཀྲ་བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག་བཛྲ་རཀྵ་རཀྵ་ཡེ་སྭཱ་ཧཱ༔ སྲུང་སྔགས་བདུན་ནམ་གང་འགྲུབ་ཙམ་བཟླས་ལ༔ ཟློག་སྔགས་དང་བསད་སྔགས་སྦྲགས་པའི་ཚེ༔ མདུན་བསྐྱེད་ཀྱི་ཕོ་བྲང་གི་འོག་ཏུ་དགྲ་བོའི་བསད་ཁང་མུན་པ་དགུ་རིམ་ཅན་གྱི་ནང་དུ་སྟེང་ནས་གནམ་ལྕགས་ཀྱི་འཁོར་ལོ་གཡས་སུ་འཁོར༔
འོག་ནས་ཟངས་ཀྱི་འཁོར་ལོ་གཡོན་དུ་འཁོར་བ་བར་ཐམས་ཅད་དགྲ་བགེགས་གནོད་བྱེད་དམིགས་ཡུལ་དུ་གང་བཀཽད་པ་ཐམས་ཅད་གནམ་ལྕགས་ཀྱི་རྩིབས་ལས་སྤྲོས་པའི་སྤུ་གྲིའི་སོ་ལ་བསྐྱོན་ཏེ་དམར་ཉིལ་དུ་གཏོར༔ བསད་ཁང་ཐམས་ཅད་ཁྲག་གི་རྒྱ་མཚོར་གྱུར༔ སྐུ་སྨད་ཕུར་པའི་ཁོང་སེང་ནས་སྤྲོས་པའི་ཡེ་ཤེས་དང་འཇིག་རྟེན་དྲེགས་པའི་ལས་མཁན་ཤན་པ་རྣམས་ཀྱིས་དཔའ་ཟས་བགྱིས་ཏེ་ཤ་ཟོས༔ ཁྲག་འཐུང་༔ དབུགས་བླངས༔ མདངས་ཕྲོགས་ནས་མིང་ཤུལ་ཙམ་ཡང་མེད་པར་བསམ༔ ཨོཾ་མ་ཧཱ་གུ་རུ་པདྨ་ཀཱ་ར་ཨརྩིག་ནིརྩིག་བཛྲ་ཀཱི་ལི་ཀཱི་ལ་ཡ་བཛྲ་གིང་ཀ་ར་ཌཱཀྐི་ཧ་རི་ནི་ས་ཧྱ་གྷྲྀ་ཝ་བཛྲ་པཱ་ཎི་ཡ་མཱནྟ་ཀ་ཀཱ་ལ་ཡཀྴ་ཨ་ཡ་མ་དུ་རུ་ཙ་ཤ་ན་དགྲ་བོ་བྱད་མ་ལྷ་སྲུང་དང་བཅས་ནྲྀ་ཏྲི་ཏྲིག་ནན་ཨེ་ཧུར་ཐུམ་རྦད་བྷྱོཿ དགྲ་བགེགས་བྱད་མའི་སྲོག་རྩ་ལ་ཡཾ་ཡཾ༔ སྙིང་རྩ་ཆོད་ཆོད༔ དུམ་བུར་རྦུད་རྦུད༔
ཤག་ཚལ་པ་ཤག་ཚལ་པ་ཕྱེ་མ་ཕྱེ་མ༔ བྷནྡྷ་ཡ་བྷནྡྷ་ཡ༔ ན་ཤ་ཡ་ན་ཤ་ཡ༔ ཨེ་ཧུར་ཐུམ་རྦད༔ ས་ག་དུ་དུ་རྦད་རྦད༔ ན་ག་པ་ཤ་ནན་ནན༔ ཏྲི་ཏྲི་ཤ་དུ་ནན་ནན༔ ར་ཏྲི་ཙིཏྟ་ནན་ནན༔ ཀ་ཤམ་ཀ་ལ་ཡ་ནན་ནན༔ ཛ་ཏྲི་ཉེ་ལོ་ཡ་ཆོད་ཆོད༔
ཨུ་ཏྲི་ཤ་ལ་ཡ་ཆོད་ཆོད༔ ཕ་རོལ་བྱད་མའི་ལྷ་སྲུང་དང་བཅས་པར་བྷྱོ་བྷྱོཿ རཀྴི་མཱ་ར་ཡ་བྱད་མའི་རྣམ་ཤེས་ལ་ཛ་ཛཿ ཨོཾ་བཛྲ་ཙཎྜ་ཀཱི་ལ་ཡ་བྱད་མ་རྦོད་གཏོང་ཐམས་ཅད་ཟློག་ཟློག༔ ཅེས་པ་བརྒྱ་སྟོང་ཅི་འགྲུབ་བཟླས་པའི་མཐར་རང་ཉིད་དབྱིངས་ཀྱི་ཧེ་རུ་ཀར་གསལ་བའི་གཡས་གཡོན་ཕྱག་གཉིས་ཀྱིས་གནམ་ས་ཉི་ཟླའི་དལ་འཛམ་གླིང་ཡངས་པའི་དཀྱིལ་འཁོར་ཁ་སྦྱར་ནས༔ བརྡབས་པས་བྱད་མ་ལྷ་སྲུང་བརླགས་པར་བསྒོམ༔
ཧཱུྃ༔ རང་ཉིད་རྡོ་རྗེ་གཞོན་ནུ་གསལ་བ་ཡི༔ ཕྱག་གཡོན་སྲིན་མོ་ཤ་ཟན་ལྔར་གྱུར་པའི༔ བྷ་ག་ཧོཾ་ཁུང་དུག་རླངས་ནད་ཡམས་དབུས༔
ནྲྀ་ཏྲི་དགྲ་བོ་བྱད་མ་ལྷ་སྲུང་ཁུག༔ ཕྱག་གཡས་ཁྲོ་རྒྱལ་གནམ་ལྕགས་ཕུར་གཤམ་ཅན༔ ཚ་ཟེར་ངར་ལྡན་རྡོ་རྗེས་ཐོག་ལྟར་རྒྱོབ༔ ཕ་རོལ་བྱད་མ་ལྷ་སྲུང་བཅས་པ་རྣམས༔ དྲག་ཏུ་བརྡབས་པས་མྱོས་བསྲེགས་ཕྱེ་མར་ཐོངས༔ སོད་ཅིག་གཏུབ་ཅིག་བསྟན་དགྲ་མཱ་ར་ཡ༔ བཞེས་ཤིག་བསྟན་དགྲ་སྒོས་དགྲ་ཁ་རཾ་ཁཱ་ཧི༔ སྲེག་བྱེད་འདྲེ་རྒོད་དམ་སྲི་ཛྭ་ལ་རཾ༔ གཏོར་ཅིག་མཐའ་དམག་ཨུ་ཙ་ཏ་ཡ་ཕཊ྄ཿ བདུད་དགྲ་ལྡང་མེད་གནོན་ཅིག་སཏྭཾ་བྷ་ཡ༔
དམིགས་མེད་དབྱིངས་སུ་སྟིམས་ཤིག་ཨ་ཨ་ཨཱཿ ཞེས་ཐལ་མོ་བརྡབ༔ དེ་ནས་ཉལ་བའི་ཁར་སྔར་ལྟར་སྲུང་འཁོར་དགུ་རིམ་བཞིན་བསྒོམ་ཞིང་སྲུང་སྔགས་བཟླ༔ ཉལ་བའི་ཚེ་རྨི་ལྟས་ལ་སོགས་པ་དང་ཆོ་འཕྲུལ་སོགས་གྲྭ་འཁོར་འཁྲུགས་པའི་རིགས་ནང་དབྱེན་མི་མཐུན་པར་བྱུང་ན༔ ཏིང་འཛིན་མི་ཤིགས་པའི་ངོ་བོའང་སྐྱོང་༔ ལས་མཐའ་མ་ཡིན་པའི་དུས་སྒྲུབ་པའམ་རྨི་ལྟས་ལོག་པ་རྐྱེན་ངན་སོགས་བྱུང་ན༔ རང་ཉིད་སྔར་ལྟར་གསལ་བའི་འོག་ཏུ་ས་རིམ་པ་དགུའི་མཚམས་སུ༔ ཡང་ན་རླུང་རི་རྡོ་རྗེའི་རྒྱ་གྲམ་གྱི་ལྟེ་བ་ཧོམ་ཡངས་ཀྱི་ནང་དུ་དགྲ་བོ་མངོན་སུམ་དུ་དམིགས་པའི་སྙིང་ཁར་སྐུ་སྨད་གནམ་ལྕགས་ཀྱི་དབལ་བཏབ་པས༔

དབལ་ཟུར་ནས་ལས་མཁན་ཤན་པ་འཕྲོས་པས་ཁོའི་ནུས་པ་ཐམས་ཅད་བཅོམ༔ མྱ་ངན་གྱི་སྐད་ཙེར་ཙེར་གྱིས་ཀྱི་ཧུད་འདེབས་པ༔ དེའི་ཚེ་ལས་མཁན་རྣམས་ཀྱི་རྒྱོབ་རྒྱོབ་སོད་སོད་ཀྱི་སྒྲ་འབྲུག་ལྟར་ལྡིར་བས་སྐུའི་ཆ་ནས་ཁྲོ་ཆུའི་ཚྭ་ཚྭ་གནམ་ལྕགས་ཀྱི་ཟི་ར་ཐོག་ཆར་བུ་ཡུག་ཏུ་འཚུབས་ཏེ་བསྐྲད་ཅིང་བཅོམ་ནས་མིང་ཤུལ་ཙམ་ཡང་མེད་པར་བསྒོམ༔ ཁྱད་པར་དུ་སྣང་སྲིད་ཐམས་ཅད་ཁྲོ་བོའི་མེ་དཔུང་༔ ས་གཞི་ཐམས་ཅད་ཁྲོ་ཆུ་ཁོལ་མའི་རྦ་རླབས་ཟི་ར་འཕྲོ་བའི་རང་བཞིན་ཅན་དུ་བསྒོམ༔ གཉིད་སད་པའི་སྐབས་སུ་ཤམ་བུ་འདི་བྱ༔ ཨོྃ་བཛྲ་ཧེ་རུ་ཀ་ར་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་གརྫ་གརྫ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་བི་ཛ་ཡ་ཧཱུྃ་ཕཊ྄ཿ དམ་སྲི་གནོད་བྱེད་ཐམས་ཅད་ཧ་ན་ཧ་ན་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཡ་མཱནྟ་ཀ་ཧཱུྃ་ཕཊ྄ཿ
དམ་སྲི་གནོད་བྱེད་དགྲ་བགེགས་ཐམས་ཅད་པ་ཙ་པ་ཙ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཧྱ་གྷྲྀ་ཝ་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་ཧུ་ལུ་ཧུ་ལུ་རྦད་ཡ་བཟློག་ཡ་ནན༔ ཨོྃ་བཛྲ་ཀྲོ་ཏ་ཨ་མྲྀ་ཏ་ཀུཎྜ་ལི་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་ཚིནྡྷ་ཚིནྡྷ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ནཱི་ལ་དཎྜ་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་ད་ཧ་ད་ཧ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཨ་ཙ་ལེ་ཧཱུྃ་ཕཊ྄ཿ དམ་སྲི་གནོད་བྱེད་དགྲ་བགེགས་ཐམས་ཅད་བྷནྡྷ་བྷནྡྷ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་ཨ་པ་རཱ་ཛི་ཏ་ཧཱུྃ་ཕཊ྄ཿ
དམ་སྲི་གནོད་བྱེད་དགྲ་བགེགས་ཐམས་ཅད་ཏིཥྛ་ཏིཥྛ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་སརྦ་ཏྲཻ་ལོཀྱ་བི་ཛ་ཡ་ཧཱུྃ་ཕཊ༔ དམ་སྲི་གནོད་བྱེད་དགྲ་བགེགས་ཐམས་ཅད་བྷིནྡྷ་བྷིནྡྷ་རྦད་ཡ་བཟློག་ཡ་ནན་ནན༔ ཨོྃ་བཛྲ་ཀྲོ་ཏ་མ་ཧཱ་བཱ་ལ་ཧཱུྃ་ཕཊཿ དམ་སྲི་གནོད་བྱེད་དགྲ་བགེགས་ཐམས་ཅད་སྥོ་ཊ་སྥོ་ཊ་རྦད་ཡ་བཟློག་ཡ་ནན་ནན༔ དམ་སྲི་གནོད་བྱེད་ཐམས་ཅད་མ་ཐ་མ་ཐ་ཚིནྡྷ་ཚིནྡྷ་བྷནྡྷ་བྷནྡྷ་ཧུ་ལུ་ཧུ་ལུ་ཏིགྣ་ཏིགྣ་ཨཱཛྙཱ་པ་ཡ་ཏི་རུ་ཏྲ་ཨ་མུ་ཀ་བིགྷྣཱན་ཀཱ་ཡ་ཝཱ་ཀ་ཙིཏྟ་ནན་གྷ་གྷ་གྷཱ་ཏ་ཡ་གྷཱ་ཏ་ཡ་སརྦ་མར་ཝ་དྷ་ཡ་གནོད་བྱེད་དགྲ་བགེགས་དམ་སྲི་ཐམས་ཅད་ཐུམ་ཐུམ་པུར་ཐུམ་སཏྭཾ་བྷ་ཡ་ནན་ནན༔ དམིགས་པ་གོང་བཞིན་ལས་དགྲ་བགེགས་གནོད་བྱེད་གང་ཡིན་ཐམས་ཅད་ཧོྃ་དུ་དགུག༔ གནམ་ལྕགས་མཆོད་རྟེན་རྩིབས་སྟོང་དང་ལྡན་པར་བསྒོམ༔ འགུགས་གཞུག་ཚར་གཅིག་དང་ཐུན་ཕོབ༔ དེ་ནས་སྔགས་བཏང་ཏིང་འཛིན་ངང་ལ་མཉམ་པར་བཞག༔
ས་མ་ཡ༔ དེས་སྣང་སྲིད་ལྷ་སྲིན་སྡེ་བརྒྱད་དམ་སྲི་འབྱུང་པོའི་བར་ཆོད་མ་རུངས་བདུད་ཀྱི་ཆོ་འཕྲུལ༔ བན་བོན་སྔགས་པའི་བྱད་ཟོར་རྣམས་སྐད་ཅིག་ལ་བརླག་ནུས་པར་འགྱུར་རོ༔ དེའང་ལས་ཀྱི་བྲུབ་ཁང་དུ་དམིགས་བྱ་གསལ་གདབ་པ་གནད་ཆེ། ཁྱད་པར་དམིགས་པ་དང་སྔགས་འདི་ཉིད་མུ་སྟེགས་སྟོང་ཐུན་བྱད་མ་འབུམ་ཐུབ་བྱ་བ་ཕྲ་མེན་རལ་གྲི་ཕྱུང་རྡེག་གི་དམིགས་རྐང་དང་འབྲེལ་བའོ།། །། ཀི༽ ༈ ཀཱི་ལ་ཡའི་མདུན་བསྐྱེད་ཀྱི་ཚོགས་མཆོད་དངོས་གྲུབ་ཆར་འབེབས་བཞུགས་པའི་དབུའི་གཟིགས་ཕྱོགས། དེ་ནས་ཚོགས་རྫས་བྱིན་གྱིས་བརླབ་པ་ནི༔ ཨོཾ་ཨཱཿཧཱུྃ༔ རྃ་རྃ་རྃ༔
ཡྃ་ཡྃ་ཡྃ༔ ཁྃ་ཁྃ་ཁྃ༔ ཧཱུྃ་ཧཱུྃ་ཧཱུྃ༔ ཨོཾ༔ ཆོས་ཉིད་མི་འགྱུར་ཏིང་འཛིན་ལས༔ ཨཱཿ སྣང་སྲིད་འདོད་ཡོན་ཚོགས་སུ་བསྒྱུར༔ ཧཱུྃ༔ གཉིས་མེད་སྟོང་པར་བྱིན་གྱིས་རློབས༔ ཧྲཱིཿ
མཆོད་པའི་ལྷ་མོ་དཔག་མེད་ཀྱིས༔ ཏྲྃཿ རང་བྱུང་བྷནྡྷ་རྒྱས་ཤིང་མཆོད༔ ཧོཿ ཟག་མེད་དགྱེས་པ་བསྐྱེད་གྱུར་ཅིག༔ ཧཱུྃ༔ སྣང་སྲིད་དག་པའི་ཚོགས་གཞོང་དུ༔ ནང་བཅུད་བསྡུས་སེམས་ཅན་ཚོགས་སུ་བསྒྱུར༔ དེས་འཁོར་འདས་ཚིམ་པར་འབྱུང་གྱུར་ཅིག༔ ཨཱཿ
ཆོས་དབྱིངས་ཁྱབ་བརྡལ་ཚོགས་གཞོང་དུ༔ དོན་བརྗོད་བྲལ་བློ་འདས་ཚོགས་སུ་བསྒྱུར༔ གཞི་མཁའ་ཁྱབ་ཡེ་གྲོལ་ཚིམ་གྱུར་ཅིག༔ ཨོཾ༔ ལྔ་ལྡན་ཚོགས་དྲུག་ཚོགས་གཞོང་དུ༔ སེམས་དྲན་རིག་གཉུག་མའི་ཚོགས་སུ་བསྒྱུར༔ ལམ་ཅིར་སྣང་ཆོས་སྐུ་ཚིམ་གྱུར་ཅིག༔ ཧཱུྃ་ཧྲཱིཿ བྷནྡྷ་འཛམ་གླིང་ཡངས་པའི་ཚོགས་གཞོང་དུ༔ ཏྲྃཿ
རིན་ཆེན་དགོས་འདོད་བསོད་ནམས་ཚོགས་ཆེན་བཤམས༔ ཧོཿ རྩ་གསུམ་ལྷ་ཚོགས་དགྱེས་པའི་རྫས་སུ་གྱུར༔ དེ་ནས་ཚོགས་ལ་སྤྱན་འདྲེན་པ་ནི༔ ཧཱུྃ༔ ཚོགས་ཁང་རང་བྱུང་དུར་ཁྲོད་འབར་བ་འདིར༔ རྩ་བརྒྱུད་རིག་འཛིན་གྲུབ་ཐོབ་བླ་མའི་ཚོགས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཡི་དམ་ཀཱི་ལ་དཔལ་དགུའི་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔
རྔམ་བརྗིད་དུར་ཁྲོད་འབར་བའི་དཀྱིལ་འཁོར་ནས༔ གོ་ཆ་ཟིལ་གནོན་ལྷ་ཚོགས་འཁོར་བཅས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ འོག་མིན་མཁའ་སྤྱོད་བདེ་ཆེན་གཞལ་ཡས་ནས༔ མ་སྲིང་མཁའ་འགྲོ་ཤུགས་འགྲོ་ཞིང་སྐྱོང་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ བཀའ་དང་དམ་ཚིག་གཉན་པོར་གྲུབ་པའི་དབུས༔ མགོན་པོ་དམ་ཅན་ཆོས་སྐྱོང་གཏེར་སྲུང་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ དགོས་འདོད་ལྷུན་གྲུབ་དབང་ཕྱུག་དཔལ་ཞིང་ནས༔
དབང་བསྒྱུར་ནོར་བདག་ནོར་ལྷ་འཁོར་བཅས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ རང་རང་སོ་སོའི་ལས་དབང་གནས་མཆོག་ནས༔ ཡུལ་ལྷ་གཞི་བདག་གནས་བདག་འཁོར་བཅས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ དཀྱིལ་འཁོར་གསང་བའི་ལྷ་ཚོགས་འཁོར་བཅས་རྣམས༔ དབུ་སྐྲ་ཐོར་ཙུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཤིགས་སེ་ཤིག༔ རིན་ཆེན་རུས་རྒྱན་སི་ལི་ལི༔
དཔའ་བོས་གར་བྱེད་ཤིགས་སེ་ཤིག༔ དཔའ་མོས་གླུ་ལེན་ཀྱུ་རུ་རུ༔ རྔ་སྒྲ་དུང་སྒྲ་འུ་རུ་རུ༔ རྐང་གླིང་སྨྱུག་གླིང་ཙེ་རེ་རེ༔ དུར་ཁྲོད་གཡང་གཞི་ཤིགས་སེ་ཤིག༔ འདོད་ཡོན་ཚོགས་འཁོར་སྤུངས་སེ་སྤུང་༔ ཚོགས་ཁང་གསང་བའི་དཀྱིལ་འཁོར་འདིར༔ དུར་ཁྲོད་གཞལ་ཡས་བྱིན་གྱིས་རློབས༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔
ཚོགས་མཆོད་ལོངས་སྤྱོད་རྒྱན་ལྡན་འདི༔ ཟད་མེད་རྫས་སུ་བྱིན་གྱིས་རློབས༔ མཉེས་མཆོད་བདུད་རྩི་སྤྲིན་འཁྲིགས་འདི༔ འཆི་མེད་རྫས་སུ་བྱིན་གྱིས་རློབས༔ བམ་ཆེན་སྐྱེ་བདུན་ཤ་མཆོད་འདི༔ དགོས་འདོད་འབྱུང་བར་བྱིན་གྱིས་རློབས༔ ཨོཾ་ཨ་ལ་ལ་ཧ་ཧོ་ཧྲཱིཿ ཧཱུྃ༔ བླ་མ་རྒྱ་མཚོས་ཚོགས་ལ་རོལ༔ ཡི་དམ་རྒྱ་མཚོས་ཚོགས་ལ་རོལ༔
མཁའ་འགྲོས་རྒྱ་མཚོས་ཚོགས་ལ་རོལ༔ ཆོས་སྐྱོང་རྒྱ་མཚོས་ཚོགས་ལ་རོལ༔ དམ་ཅན་རྒྱ་མཚོས་ཚོགས་ལ་རོལ༔ གཏེར་སྲུང་རྒྱ་མཚོས་ཚོགས་ལ་རོལ༔ གཞི་སྲུང་རྒྱ་མཚོས་ཚོགས་ལ་རོལ༔ རིགས་དྲུག་ཕ་མས་ཚོགས་ལ་རོལ༔ ལན་ཆགས་བགེགས་རིགས་ཚོགས་ལ་རོལ༔ ཨོཾ་ལ་ལས་ཕྱི་ཡི་ཚོགས་ལ་རོལ༔ ཨ་ལ་ལས་ནང་གི་ཚོགས་ལ་རོལ༔ ཧཱུྃ་ལ་ལས་གསང་བའི་ཚོགས་ལ་རོལ༔
ཧྲཱི་ལ་ལས་བདེ་བའི་ཚོགས་ལ་རོལ༔ ཧོ་ལ་ལས་ཁོ་ན་ཉིད་ལ་རོལ༔ ཧཱུྃ༔ བླ་མ་རིག་འཛིན་གྲུབ་ཐོབ་བཅས༔ ཡི་དམ་མཁའ་འགྲོ་ཆོས་སྐྱོང་དང་༔ ནོར་ལྷ་གཏེར་སྲུང་གཞི་བདག་ལ༔ ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་དབང་དང་དངོས་གྲུབ་སྩོལ༔ དེ་ནས་ཚོགས་ལ་རོལ་ཞིང་ལྷག་མ་འབུལ༔ ཧོཿ
རྡོ་རྗེ་སློབ་དཔོན་དགོངས་སུ་གསོལ༔ འདི་ནི་ཡ་མཚན་ལེགས་འོང་ཆོས༔ དངོས་གྲུབ་རྒྱལ་བ་དགྱེས་མཆོད་འདི༔ འབུལ་བཞེས་བདག་ལ་གནང་བར་མཛོད༔ དེ་ནས་རྡོ་རྗེ་སློབ་དཔོན་གྱིས༔ ཧོཿ འདི་ནི་སྤང་བླང་བྲལ་ཞིང་རོལ༔ གདོལ་བ་ཁྱི་ཕག་འཛིན་པ་བྲལ༔ ཏིང་འཛིན་རོ་མཆོག་དེ་མྱོང་ནས༔ མཆོག་གི་དངོས་གྲུབ་ཐོབ་པར་འགྱུར༔
དེ་ནས་ལྷག་མ་ནི༔ ཧཱུྃ༔ དང་པོ་ཕུད་དགྱེས་རིག་འཛིན་མཆོག༔ བར་དུ་ཚོགས་བདག་ཡི་དམ་ཆེ༔ ཐ་མ་ལྷག་སྡུད་དྲེགས་པའི་ཚོགས༔ འདིར་གཤེགས་ལྷག་མི་གཏོར་མ་བཞེས༔ ཧཱུྃ༔ ལ་ལས་ཞལ་ཟས་ཚོགས་ཀྱི་ལྷག་མ་སྡུས༔ ཚོགས་ལེན་དགྱེས་པའི་གར་བྱེད་ཁྱུགས་སེ་ཁྱུག༔ ལ་ལས་བདུད་རྩི་ཆང་གི་ལྷག་མ་སྡུས༔
ཚོགས་ལ་དགྱེས་པའི་བཞད་གད་ཡ་ལ་ལ༔ ལ་ལས་བྷ་ལིང་གཏོར་མའི་ལྷག་མ་སྡུས༔ གཏོར་ལེན་རྔམ་པའི་བྲོ་རྡུང་ཁྲིགས་སེ་ཁྲིག༔ ལ་ལས་དམར་ཆེན་རཀྟའི་ལྷག་མ་སྡུས༔ འདོད་ཆགས་ཁྲག་འཐུང་ལྕེ་དམར་ཡུགས་སེ་ཡུག༔ ལ་ལས་ཞེ་སྡང་རུས་པའི་ལྷག་མ་སྡུས༔ རུས་འཆའ་དཀྲིག་དཀྲིག་མཆེ་བ་གཙིགས་སེ་གཙིགས༔ ཧཱུྃ༔ ཤར་ཕྱོགས་དཀར་མོ་མ་བདུན་ལྷག་གཏོར་བཞེས༔ ལྷོ་ཕྱོགས་སེར་མོ་མ་བདུན་ལྷག་གཏོར་བཞེས༔
ནུབ་ཕྱོགས་དམར་མོ་མ་བདུན་ལྷག་གཏོར་བཞེས༔ བྱང་ཕྱོགས་ལྗང་མོ་མ་བདུན་ལྷག་གཏོར་བཞེས༔ བཀའ་ཡི་ཕ་འབབ་ལྷག་མ་འདི་བཞེས་ལ༔ བདག་གིས་བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་ཆད་མདོ་བརྟན་སྐྱོང་རྒྱས་པ་ལོགས་སུ་གསལ་ལོ།། །། ཁི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ བསྐང་བ་བསྡུས་པ་ནོར་བུས་ལེགས་བརྒྱན་བཞུགས་སོ༔ དེ་ནས་བསྐང་བའི་རིམ་པ་བྱ་བ་ནི༔ མཆོད་རྫས་སྐོང་རྫས་ལ་སོགས་པ་ཅི་འབྱོར་བཤམ༔
ལས་གཞུང་ཚོགས་མཆོད་བསྒྲལ་བསྟབ་བྱས་རྗེས་སུ༔ གསུར་ཆེན་སྤོས་དུད་སྙན་པའི་དབྱངས་དང་བཅས༔ ཧཱུྃ༔ གདོད་ནས་དག་པ་ཆོས་སྐུ་ཞི་ཁྲོའི་ཀློང་༔ རྒྱུད་སྡེ་རྒྱ་མཚོའི་ལྷ་ཚོགས་ཐུགས་དམ་བསྐང་༔ མ་འགག་རང་བྱུང་ལོངས་སྐུའི་རྩལ་སྣང་རྫོགས༔ རིག་འཛིན་རྒྱལ་དགོངས་སྙན་གཏེར་ཐུགས་དམ་བསྐང་༔ སྤྲུལ་སྐུ་རྩོལ་བྲལ་གཉིས་མེད་དཀྱིལ་འཁོར་རྒྱས༔ པདྨ་ཐོད་ཕྲེང་མཚན་བརྒྱད་ཐུགས་དམ་བསྐང་༔ དོན་གཉིས་ཨེ་ཀློང་ཆོས་འབྱུང་རང་བྱུང་དབུས༔
ཆེ་མཆོག་ཀཱི་ལ་ཡབ་ཡུམ་ཐུགས་དམ་བསྐང་༔ སྐུ་ལྔ་མཚན་བཞི་འཁོར་ལོ་ཁྱབ་བརྡལ་ཏེ༔ གོ་ཆ་ཀཱི་ལ་རིགས་བཞིའི་ཐུགས་དམ་བསྐང་༔ དུར་ཁྲོད་གནས་བརྒྱད་ཕྱོགས་བཞི་སྒོ་སྐྱོང་སྟེ༔ སྡེ་བརྒྱད་གདོང་ཅན་བཞི་ཡི་ཐུགས་དམ་བསྐང་༔ ཕྱི་འཁོར་ལས་བསྐུལ་དྲེགས་སྡེ་དམག་དཔོན་མཆོག༔ བཙན་བདུད་ལྷ་ཀླུ་དགེ་བསྙེན་ཐུགས་དམ་བསྐང་༔ ལས་མཛད་ཕྲིན་ལས་དབང་མོ་དྲག་སྐྱོང་མཆེད༔ མ་གཟའ་རྡོར་ལེགས་ཤན་པའི་ཐུགས་དམ་བསྐང་༔ མཆོག་སྦྱིན་དགོས་འབྱུང་དབང་ཕྱུག་གསང་བའི་མཛོད༔
ཛམ་ལྷ་གཏེར་བདག་གཞི་བདག་ཐུགས་དམ་བསྐང་༔ མཆོད་འོས་བསྟོད་ནས་རང་གནས་ལེགས་སོན་པའི༔ ཕ་མ་རིགས་དྲུག་ལན་ཆགས་ཐུགས་དམ་བསྐང་༔ དམ་བསྐངས་གཡར་དམ་མཆོག་གི་མཆོད་མཆོག་ནི༔ ཕྱི་ནང་མཆོད་པ་སྣ་བདུན་གཟུགས་མཛེས་དང་༔ རྔ་གླིང་སྒྲ་ལྡན་རོལ་མོའི་བྱེ་བྲག་དང་༔ སྤྱན་གཟིགས་དཀོར་ནོར་འཛམ་གླིང་ཀུན་བཀོད་པའི༔ སྣ་ཚོགས་དཔག་ཡས་ཞིང་ཀུན་ཁེངས་པ་འདིས༔ དཀྱིལ་འཁོར་གསང་བ་ཡོངས་རྫོགས་ཐུགས་དམ་བསྐང་༔ ཉམས་ཆག་བཤགས་བསྐངས་མི་སྒྲིབ་ཚངས་པར་སྩོལ༔
སྐོང་སྒྲོལ་སྦྱོར་མཆོད་ལེགས་འོང་ཀུན་ཚོགས་ཀྱིས༔ ས་ལམ་ཐེག་ཐོབ་ཀུན་བཟང་ལ་གནས་པའི༔ གདོད་མའི་རང་བཞིན་སྐུ་གསུམ་ཡོངས་རྫོགས་ཤོག༔ བཤགས་པ་ནི༔ ཧོཿ མཁའ་ཀློང་མི་འགྱུར་ཤར་གྲོལ་རིག་པའི་རྩལ༔ འཁོར་འདས་དབྱེར་མེད་རང་ས་ཟིན་གྱུར་ཅིག༔ སྤྲོ་བསྡུ་བཅོས་བསྒྱུར་རེ་དོགས་འཁྲུལ་པའི་ཚོགས༔ རང་བྱུང་ཐོད་ཕྲེང་དཀྱིལ་འཁོར་ལྷ་ལ་འཆགས༔ སྐྱེ་མེད་ཡེ་ཤེས་ནམ་མཁའི་འཁྲུལ་འཁོར་གྱིས༔
རང་རིག་གདོད་མའི་རང་ས་ཟིན་གྱུར་ཅིག༔ ཅེས་ཡི་གེ་བརྒྱ་པས་ལྷག་ཆད་ཁ་བཀང་༔ རྒྱས་པ་ཁྲོ་འདུས་སྡེ་རྒྱུད་ཕྲེང་བ་འདོན༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ ཐེམ་རྒྱ༔
མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། གི༽ ༈ བླ་མ་དྲག་པོ་ཀཱི་ལ་ཡའི་ལས་ཚོགས་དུག་གི་པར་བུ་ལས༔ གསང་སྒྲུབ་ལུས་དཀྱིལ་ལྟར་སྒོམ་པ་སྤུ་གྲི་ཕྱུང་རྡེག་བཞུགས་སོ༔ བླ་མ་དྲག་པོ་ཐོད་ཕྲེང་རྩལ་ལ་འདུད༔ ས་མ་ཡ༔ སྲུང་འཁོར་དང་ལུས་དཀྱིལ་སྦྲགས་པའི་ཁྲོ་ཆུའི་མངོན་རྟོགས་བསྐྱེད་པ་ནི༔ ཧཱུྃ་ཧཱུྃ་ཧཱུྃ༔ དཔལ་ཆེན་ཁྲོ་རྒྱལ་བཛྲ་ཀཱི་ལ་ཡ༔
སྐུ་མདོག་མཐིང་ནག་རྔམ་ཞིང་རབ་ཏུ་འཇིགས༔ ཞལ་གསུམ་ཕྱག་དྲུག་གནམ་ལྕགས་དབལ་གཤམ་ཅན༔ སྤྱི་བོར་རྟ་དབུ་རིགས་གསུམ་རྟ་སྐད་འཚེར༔ གཡས་དཀར་གཡོན་དམར་དབུས་མཐིང་རབ་ཏུ་ཁྲོ༔ གྲི་གུག་རལ་གྲི་རྡོ་རྗེ་གཡས་སུ་ཐོགས༔ བྷནྡྷ་ཁ་ཊྭཱཾ་སྡིག་ཕུར་གཡོན་དུ་བསྣམས༔ ཆུ་སྲིན་རྔམ་ཞལ་དྲག་པོའི་ལྟོ་བར་བགྲད༔ རྡོ་རྗེའི་གོ་ཁྲབ་དུར་ཁྲོད་དཔའ་ཆས་རྫོགས༔ སྐུ་སྨད་གནམ་ལྕགས་དབལ་གཤམ་མཚོན་ཆར་འབེབས༔ པང་དུ་འཁྱུད་པའི་བདུད་འདུལ་ཁྲོ་མོ་དམར༔
གྲི་ཐོད་འཛིན་ཅིང་སྤྱི་བོར་ཕག་ཞལ་ངུར༔ རུས་པའི་རྒྱན་དྲུག་གསོལ་ཞིང་ཕེམ་སྒྲ་སྒྲོག༔ ཡབ་ཡུམ་ཡེ་ཤེས་མེ་དཔུང་ཀློང་དུ་གསལ༔ སྤྱི་བོར་ཧཱུྃ་ཆེན་ཀཱ་རས་མདའ་གཞུ་འགེངས༔ ལག་གཡས་རྣམ་རྒྱལ་འཁོར་ལོ་ཏྲི་ཤུལ་བསྣམས༔ ལག་གཡོན་གཤིན་རྗེས་ཐོད་དབྱུག་དགྲ་སཏྭ་བསྣམས༔ ཞལ་དུ་རྟ་མགྲིན་སྤུ་གྲི་ཞགས་པ་བསྣམས༔ དཔུང་གཡས་མི་གཡོས་རལ་གྲི་ཞགས་པ་བསྣམས༔ དཔུང་གཡོན་འདོད་རྒྱལ་བྷནྡྷ་རྔ་ཡབ་ཐོགས༔ ལྟེ་བར་ཆུ་སྲིན་རྔམ་ཞལ་རིམ་པ་བཞིན༔
རྣ་གཡས་དབྱུག་སྔོན་མེ་དབལ་དབྱུག་ཏོ་བསྣམས༔ རྣ་གཡོན་གཞན་གྱི་མི་ཐུབ་རྡོ་རྗེ་ཞགས༔ སྣ་ལ་བདུད་རྩི་རྒྱ་གྲམ་དྲིལ་བུ་བསྣམས༔ དབལ་ཁོང་སྟོབས་ཆེན་བེ་ཅོན་ཞགས་པ་བསྣམས༔ མཐའ་ཡི་ཕྱག་རྣམས་རི་རབ་ཕུར་པ་བསྒྲིལ༔ ཀུན་ཀྱང་སྐུ་མདོག་མཐིང་ནག་རྔམ་ཞིང་འཇིགས༔ སྐུ་སྨད་གནམ་ལྕགས་དབལ་གྱི་ཚ་ཟེར་འཕྲོ༔ དུར་ཁྲོད་ཆས་ལྡན་མེ་དཔུང་རབ་ཏུ་འབར༔ བ་སྤུའི་བུ་གར་རང་འདྲ་གྲངས་མེད་འཕྲོས༔ གོ་ཆའི་ལྷ་རྣམས་མ་འདྲེས་སོ་སོར་གསལ༔
ཨོཾ་བཛྲ་མ་ཧཱ་གུ་རུ་བཛྲ་ཤྲཱི་ཙཎྜ་ཀྲོ་ཏི་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཅེས་པས་ཡང་དྲིལ་གྱི་སྔགས་རྣམས་བཟླ་ཞིང་༔ སྐུ་སྨད་དྲག་པོའི་བསྐྱེད་རིམ་ཁྲོ་ཆུ་རེ་རེ་བཞིན་གསལ་གདབ་བོ༔ ཧཱུྃ་ཧཱུྃ་ཧཱུྃ༔ ཞེས་ཅི་འགྲུབ་བཟླ༔ དེའི་ཚེ་དཔལ་ཆེན་རྡོ་རྗེ་ཀཱི་ལ་ཡའི་སྣང་སྲིད་ཐམས་ཅད་ཁྱབ་པའི་སྐུ་ལས་རང་འདྲ་གྲངས་མེད་འཕྲོས་པས་དམ་སྲི་བདུད་དང་གླགས་ལྟའི་འདྲེ་རྒོད་རྣམས་གཟུགས་ཅན་གཟུགས་མེད་ཐམས་ཅད་བྱ་སྒྲོ་མེ་འོད་ཀྱིས་གཞོབ་པ་ལྟར་ཁྲོ་ཆུས་འུབ་ཀྱིས་ཚིག་པར་བསམ༔ ཡང་ཧཱུྃ་དེ་ལས་འོད་ཟེར་གཉིས་མཆེད་དུ་སྟཻང་དུ་འཕྲོས་པས་ཧཱུྃ་ཀ་རས་ལྷའི་གདོན་ཚོགས་འབྱུང་པོ་འདྲེ་རྒོད་བརླག་པར་བསམ༔ ཤར་དུ་འཕྲོས་པས་རྣམ་པར་རྒྱལ་བས་དྲི་ཟའི་གདོན་ཚོགས་ཀྱི་འདྲེ་རྒོད་བརླག་པར་བསམ༔ ལྷོ་རུ་འཕྲོས་པས་གཤིན་རྗེས་གདོན་ཚོགས་ཀྱི་འབྱུང་པོ་དང་འདྲེ་རྒོད་བརླག་པར་བསམ༔ ནུབ་ཏུ་འཕྲོས་པས་རྟ་མགྲིན་གྱིས་མ་མོའི་གདོན་ཚོགས་ཀྱི་འབྱུང་པོ་དང་འདྲེ་རྒོད་བརླག་པར་བསམ༔
བྱང་དུ་འཕྲོས་པས་བདུད་རྩི་འཁྱིལ་བས་གནོད་བྱེད་གྱི་གདོན་ཚོགས་ཀྱི་འབྱུང་པོ་དང་འདྲེ་རྒོད་བརླག་པར་བསམ༔ ཤར་ལྷོར་འཕྲོས་པས་དབྱུག་སྔོན་ཅན་གྱིས་མེ་ལྷའི་གདོན་ཚོགས་ཀྱི་འབྱུང་པོ་དང་འདྲེ་རྒོད་བརླག་པར་བསམ༔ ལྷོ་ནུབ་ཏུ་འཕྲོས་པས་མི་གཡོ་མགོན་པོས་སྲིན་པོའི་གདོན་ཚོགས་ཀྱི་འབྱུང་པོ་དང་འདྲེ་རྒོད་བརླག་པར་བསམ༔ ནུབ་བྱང་དུ་འཕྲོས་པས་འདོད་པའི་རྒྱལ་པོས་རླུང་ལྔའི་གདོན་ཚོགས་འབྱུང་པོ་འདྲེ་རྒོད་བརླག་པར་བསམ༔ བྱང་ཤར་དུ་འཕྲོས་པས་གཞན་གྱིས་མི་ཐུབ་པས་དབང་ལྡན་བགེགས་ཀྱི་གདོན་ཚོགས་འབྱུང་པོ་འདྲེ་རྒོད་བརླག་པར་བསམ༔ འོག་ཏུ་འཕྲོས་པས་སྟོབས་པོ་ཆེས་ཀླུ་དང་གདོན་དམ་སྲི་འབྱུང་པོ་འདྲེ་རྒོད་ཐམས་ཅད་བརླག་པར་བསམ༔ འཁོར་ཡུག་ཕྱོགས་མེད་དུ་འཕྲོས་པས་ཁྲོ་ཆུང་གྲངས་མེད་པས་མུ་སྟེགས་བདུད་དང་གཟུགས་ཅན་གཟུགས་མེད་ཀྱི་ཚོགས་ཐམས་ཅད་ཚར་བཅད༔ གཟི་བརྗིད་ནུས་པ་ཐམས་ཅད་ཧཱུྃ་གི་ལྕགས་ཀྱུའི་རྣམ་པ་ཅན་གྱིས་བསྡུས་ནས་ཁྲོ་བོ་དང་གོ་ཆ་ཁྲོ་བཅུ་ལ་ཐིམ་པས༔ གཟི་བརྗིད་ནུས་སྟོབས་ཀྱིས་སྟོང་གསུམ་འཇིག་རྟེན་གྱི་ཁམས་ཐམས་ཅད་ཤིག་ཤིག་ཡོམ་ཡོམ་དུ་འགུལ་བར་བསམ༔ དེའི་ཤུགས་ཀྱིས་ངང་ནས་ཁྲོ་བོ་རྣམས་ཕྱག་མཚན་གོང་མ་ནས་གནས་འགྱུར་ཏེ༔
ཕྱག་ན་ལྕགས་ཀྱུ་དང་ཞགས་པ་བསྣམས་པའི་སྐུ་ལས་འོད་ཟེར་འཕྲོས༔ ཕུར་པའི་སྟོབས་ཀྱིས་ཚེ་དང་བསོད་ནམས་དབང་ཐང་ལ་བར་དུ་གཅོད་པ་ཐམས་ཅད་བསྒྲལ༔ ལྕགས་ཀྱུས་སྲིད་གསུམ་གཟུགས་ཅན་གཟུགས་མེད་ཀྱི་སྙིང་ནས་བཟུང་༔ ཞགས་པས་བཅིངས་ནས་འུབ་ཀྱིས་བསྡུས༔ དང་པོ་དངོས་པོ་འགུགས་ཡུལ་ནི༔ སངས་རྒྱས་ཀྱི་ཐུགས་རྗེ་དང་བྱང་ཆུབ་སེམས་དཔའ་རྣམས་ཀྱི་བྱིན་རླབས་ཡི་དམ་གྱི་དངོས་གྲུབ༔ མཁའ་འགྲོའི་རྟེན་འབྲེལ༔ ཆོས་སྐྱོང་གི་མཐུ་རྩལ༔ དམ་ཅན་གྱི་ནུས་པ༔ ནོར་ལྷ་རྣམས་ཀྱི་ཕྱྭ་གཡང་༔
ལྷ་རྣམས་ཀྱི་ཚེ་བསོད༔ གནོད་སྦྱིན་རྣམས་ཀྱི་ལོངས་སྤྱོད༔ མ་ཧཱ་དེ་ཝའི་ཕོ་ཉ༔ དྲེགས་པ་སྡེ་བརྒྱད་ཀྱི་རྩལ་ཤུགས༔ འཁོར་ལོས་བསྒྱུར་བའི་རྒྱལ་པོའི་མངའ་ཐང་༔ བཙུན་མོའི་སྲིད༔ བློན་པོའི་དབང་བསྒྱུར་བའི་ནུས་པ༔ གླང་པོ་ཆེའི་སྟོབས༔ རྟ་མཆོག་གི་བང་༔ དམག་དཔོན་གྱི་དཔའ་རྩལ༔
མཁས་པའི་ཡོན་ཏན༔ གཞོན་ནུ་མའི་བདེ་བ༔ ཀླུའི་ནོར་བུ་སྣ་ཚོགས་དགོས་འདོད་འབྱུང་བའི་རིགས༔ ཕྱོགས་ཀྱི་རྒྱལ་པོའི་མངའ་ཐང་༔ གསེར་རིའི་བཅུད༔ རོལ་མཚོའི་ཞག༔ ཉི་ཟླའི་མདངས༔ རྩི་བཅུད་འབྲས་བུ་དང་འབྲུ་སྣ་འབྱུང་བ་ལྔའི་དྭངས་མ༔ འཛམ་གླིང་མཛོད་ཀྱི་རྒྱན་གོས༔ རྐང་འགྲོའི་གཡང་གི་གནས་ལུགས་ལ་སོགས་པའིའདོད་རྒུ་ཐམས་ཅད་བདག་གིས་དབང་དུ་བསྡུས་ནས་སྣང་སྲིད་སྟོང་ཁམས་ཀུན་ཏུ་འགྲན་ཟླ་དང་བྲལ་བར་བསམ༔
ས་མ་ཡ༔ ཡང་ཧཱུྃ་གི་སྔགས་ཕྲེང་ལས་འོད་ཟེར་འཕྲོས་པས་མཐའ་བཞིའི་དམག་དཔོན་སོགས་རྒོལ་བ་རྩོམ་པའི་རིགས་གང་ཡིན་པ་ལ་ཁྲོ་བཅུའི་དམག་ཚོགས་དང་༔ ཕུར་པའི་ཆར་བབས་ཏེ་བྲེད་ཅིང་སྔངས་ཡེད་ཡེད་དུ་གྱུར་ཅིང་ཉམ་ཐག་པའི་གཟུགས་སུ་བསྒོམ༔ སླར་ཁྲོ་བོའི་ཐུགས་ཀ་ནས་ཡི་གེ་ཐ་ནག་པོ་རི་རབ་དང་མཉམ་པ་གྲངས་མེད་པ་འཕྲོས་པས་ཁོའི་བར་སྣང་དུ་སླེབ་པ་ཙམ་གྱིས་གནམ་ལྕགས་མཆོད་རྟེན་ནག་པོ་གྲངས་མེད་དུ་གྱུར་པ་སྒྱོགས་ལྟར་ཕབ་སྟེ༔ དེའི་འོག་རིམ་པ་དགུའི་ནང་དུ་མནན༔ མཆོད་རྟེན་དེའི་འོག་ཏུ་རྩིབས་ལྡན་འཁོར་ལོ་རླུང་ཉི་ཟླ་རེག་ཆོད་ཀྱིས་བསྐོར་བས་ཕྱེ་མར་དུམ་བུར་འཐག་པའི་ཤ་ཁྲག་རྣམས་ལས་གཤིན་ཉི་ཁྲི་དགུ་འབུམ་གྱིས་གསོལ༔ ཁོའི་བླ་རྟེན་སྲོག་ཡིག་རྣམས་གཤིན་ཡུལ་ལྕགས་མཁར་ནག་པོའི་ནང་དུ་ཁྲིད་ནས་ནམ་ཡང་མི་ཤོར་བར་བསམ༔ དེ་ལྟར་དགོས་ཆེད་ཤིན་ཏུ་མི་ཆེ་ན་བྱ་མི་རུང་༔ གར་ཐོད་དུ་མི་གཏུབ་ཤིན་ཏུ་བཀའ་གཉན༔ སངས་རྒྱས་བསྟན་པའི་དོན་ནམ་རྣལ་འབྱོར་པ་བདག་ལ་རྒོལ་བའི་དགྲ་ཁྱད་པར་དུ་སྡང་བ་དེ་ལ་གདབ་པར་བྱའོ༔
ས་མ་ཡ༔ འགུགས་བསྒྲལ་དབང་སྡུད་ཟིལ་གནོན་གྱི་གདམས་པ་ཟབ་རྒྱ་ཅན་ཡིན་ནོ༔ ས་མ་ཡ༔ དེའང་སྔོན་ཚེ་ཐོག་མར་ཁྲོ་བཅུའི་དཀྱིལ་འཁོར་ལ་བསྟན་པའི་བསྐྱེད་རིམ་འདི་ཉིད་ལྷ་དང་ལྷ་མིན་འཐབ་པའི་ཚེ་ཁྲོ་བཅུའི་ལས་ཕུར་བསྒྲུབས་ནས་དམོད་པའི་རིག་སྔགས་བགྱིས་པས་ལྷ་མིན་རབ་ཏུ་ཕམ༔ དེ་འོག་བར་སྐབས་སུ་སངས་རྒྱས་མངོན་བྱུང་གི་རྒྱལ་པོའི་དུས་སུ་རྟ་ཕག་དང་རུ་ཏྲ་འཐབ་པའི་ཚེ་རུ་ཏྲ་ཕམ་ནས་དུར་ཁྲོད་ཀྱི་བཀོད་པ་སོགས་བཀྲམ༔ དེ་འོག་ལྔ་བརྒྱའི་དུས་སུ་བསྐལ་པ་སྟོན་པ་མངོན་རྫོགས་སྤྲུལ་པ་གཉིས་ལྡན་གྱི་དང་པོའི་སངས་རྒྱས་བཅོམ་ལྡན་འདས་དང་བདུད་ཀྱི་དམག་ཚོགས་འཐབ་པའི་ཚེ་ཁྲོ་བཅུའི་གཙོ་བོ་གཙུག་ཏོར་འཁོར་ལོས་བསྒྱུར་རྒྱལ་ཧཱུྃ་ཀ་རས་གནམ་ལྕགས་ཀྱི་ཐོག་མདའ་ཏིང་ངེ་འཛིན་གྱི་ཤུགས་ལས་བདུད་སྡེ་ཐམས་ཅད་རབ་ཏུ་ཕམ༔ དེ་འོག་ཏུ་སེངྒེ་སྒྲ་སྒྲོགས་ཀྱི་སྐབས་སུའང་ནང་པ་སངས་རྒྱས་པ་དང་ཕྱི་པ་མུ་སྟེགས་པ་གཉིས་རྩོད་པ་ཧཱུྃ་ཀ་རའི་སེར་བ་དྲག་འབེབས་ཀྱི་གདམ་པས་གནམ་ལྕགས་ཀྱི་ཆར་ཕབ་སྟེ་མུ་སྟེགས་པ་རབ་ཏུ་ཕམ༔ དེ་འོག་པདྨ་ཐོད་ཕྲེང་རྩལ་བོད་དུ་ཕེབས་པའི་དུས་བོད་ཀྱི་གདུག་འདྲེ་རྣམས་ཀྱིས་ཐོ་འཚམ་པས་ཁྲོ་བཅུ་ཀཱི་ལ་ཡའི་ལས་ཚོགས་བགྱིས་པས་ལྷ་འདྲེའི་དམག་ཐམས་ཅད་རབ་ཏུ་ཕམ་སྟེ་དམ་ལ་བཏགས༔ བོད་ཀྱི་བསམ་ཡས་ཆོས་འཁོར་གཏན་ལ་ཕབ་པའི་ཚེ་ལོ་པཎ་བཀའ་བབ་རིག་འཛིན་རྣམས་དང་༔ བོན་མུ་སྟེགས་ཀྱི་མཐུ་ཆེན་མི་བཞིས་མཚན་ཉིད་ཕྱི་ནང་གི་ཆོས་རྩོད་པའི་ཚེ་མུ་སྟེགས་ལས་རྒྱལ་ཚེ་སླར་རྫུ་འཕྲུལ་འགྲན་པར་སྦྲན་པར༔
ཧཱུྃ་ཀར་ཁྲོ་བཅུའི་ཕུར་པ་གདེང་ཆོག་གི་ཏིང་ངེ་འཛིན་ལ་བཞུགས་ཏེ་ལས་ཚོགས་བགྱིས་པས་ཕྱི་བོན་མུ་སྟེགས་ཐམས་ཅད་ཕམ་ཞིང་རབ་ཏུ་ཕམ༔ དེ་དག་རྟེན་འབྲེལ་སྨོན་ལམ་གྱི་མཚམས་སྦྱར་སྟེ་དྲག་པོ་རྣམ་གསུམ་གྱི་སྐུར་བཞེངས་པ་ནི༔ རྡོ་རྗེ་གདན་དུ་མཐིང་ནག་རྡོ་རྗེ་ཁྲོ་བོའི་སྐུར་བཞེངས༔ སྤ་གྲོ་སྟག་ཚང་དུ་སྨུག་ནག་ཁྲོ་བོའི་སྐུར་བཞེངས༔ མཆིམས་ཕུར་དམར་ནག་རྡོ་རྗེ་ཁྲོ་བོའི་སྐུར་བཞེངས༔ མཐའ་འདུལ་བཞི་ལ་དྲག་པོ་རིགས་བཞིའི་སྐུར་བཞེངས༔ གཞོ་སྟོད་ཏི་སྒྲོར་དྲག་པོ་པདྨ་རབ་འབར་སྲིད་གསུམ་གཡུལ་ལས་རྣམ་པར་རྒྱལ་བའི་སྐུར་བཞེངས༔ དེའང་དྲག་པོ་ཁྲོ་འདུས་མེའི་འཁོར་ལོ་སྲིད་གསུམ་གཡུལ་ལས་རྒྱལ་བྱེད་ལྟར་ན༔ གོ་ཆ་ཁྲོ་བཅུ་ལུས་ལ་བསྐོར་བ་ཞེས་པས༔ དྲག་པོ་ཁྲོ་བོའི་སྤྱན་གཉིས་སུ་མ་ཧཱ་གུ་རུ་ཡབ་ཡུམ༔
གནས་ལྔར་གོ་ཆ་ལྷ་ལྔ༔ མཁྲིག་མ་བརྒྱད་ལ་ཁྲོ་བོ་བརྒྱད༔ གཙུག་ཏོར་དང་རྡོ་རྗེ་ནོར་བུ་པདྨར་ཁྲོ་བོ་གཉིས༔ ལག་མགོ་དང་རྐང་མགོའི་མཁྲིག་མ་བཞི་ལ་ཀཱི་ལ་རིགས་བཞི༔ ལག་མཐིལ་དང་རྐང་མཐིལ་བཞི་ལ་སྒོ་མ་བཞི༔ ལག་པའི་སོར་མོ་བཅུ་ལ་སྡེ་དཔོན་བཅུ༔ རྐང་སོར་རྣམས་ལ་ཕོ་ཉ་དང་ལས་མཁན༔ དཔལ་དང་དུར་ཁྲོད་ཀྱི་ཆས་རྣམས་སུ་སྤྲུལ་པ་ཉིད་སྤྲུལ་གྲངས་ལས་འདས་པ་གསལ་བ་སྟེ་གོ་ཆ་འབྲིང་པོའི་ལུགས་སོ༔ ས་མ་ཡ༔ དེ་ལྟར་གཅིག་དྲིལ་ཁྲོ་བཅུའི་གོ་ཆ་འདི་བཞིན་ཉམས་སུ་མྱོང་བས་ཕ་རོལ་གྱི་བདུད་དང་དགྲ་ལས་རབ་ཏུ་རྒྱལ་བར་འགྱུར་རོ༔
གནམ་ལྕགས་ཨུར་མོའི་རྒྱ༔ འདིའི་ཁ་སྐོང་ལས་ཕྲན་ནི༔ གཏོར་མ་བདུད་རྩི་བཤམས་ལ་བྱིན་རླབས་གྲུབ་རྗེས༔
ཧཱུྃ༔ དཔལ་ཆེན་ཆེ་མཆོག་བཛྲ་ཀཱི་ལ་ཡ༔ བདུད་འདུལ་བླ་མ་དྲག་པོ་སྐུར་བཞེངས་ཤིག༔ མ་ཧཱ་ཀཱ་ལ་རྟ་གདོང་སྐུར་བཞེངས་ཤིག༔ ཡུམ་མཆོག་ཕག་གདོང་ནག་མོ་སྐུར་བཞེངས་ཤིག༔ འཇིགས་བྱེད་ཁྲོ་བཅུའི་ལྷ་ཚོགས་སྐུར་བཞེངས་ཤིག༔ ཡེ་ཤེས་དབྱིངས་ནས་ཁྲོ་བོའི་སྐུར་བཞེངས་ཤིག༔
ཐུགས་རྗེས་རྩེར་དགོངས་བདག་ལ་དགྱེས་པའི་ཕྱིར༔ དམ་རྫས་བརྒྱན་པའི་མཆོད་གཏོར་འདི་བཞེས་ལ༔ རིག་འཛིན་སྒྲུབ་ལ་མཆོག་ཐུན་དངོས་གྲུབ་སྩོལ༔ ཁྱད་པར་དམོད་པའི་ལས་ལ་བསྔགས་པའི་ལྷ༔ ཆེ་བཙན་སྟོབས་ལྡན་ཁྱེད་ཀྱི་རྫུ་འཕྲུལ་གྱི༔ རིག་སྔགས་སྟོབས་ཀྱིས་སྣང་སྲིད་སྐྱེ་འགྲོ་བཀུམས༔ མཐུ་རྩལ་ཤུགས་ཀྱིས་ཁྲོ་བཅུའི་དམག་ཚོགས་འགྱེད༔ ཡང་སྤྲུལ་བ་སྤུའི་བུ་ག་རེ་རེ་ནས༔ ཁྲོ་བཅུའི་གནམ་ལྕགས་ཐོག་སེར་ཆར་དུ་འབེབས༔ སྤུ་གྲི་མཚོན་ཆའི་འཁོར་ལོ་རླུང་ལྟར་འཚུབས༔
བྱད་མ་འདྲེ་རྒོད་དམ་སྲི་བདུད་ཀྱི་རིགས༔ ལོག་པར་འདྲེན་པའི་འབྱུང་པོ་ཐམས་ཅད་ལ༔ གནམ་ལྕགས་རི་རབ་ཕུར་བུའི་སེར་བ་ཕོབ༔ ཆུ་འཛིན་ནག་པོ་དྲག་པོའི་རླུང་བསྐྱོད་བཞིན༔ གླིང་བཞི་རི་རབ་ས་ཡི་འོག་ཏུ་སྙོལ༔ བསྐལ་པའི་མུན་ནག་འཁྲིགས་པའི་ལྷུམས་སུ་སྐྱོལ༔ གཤིན་ཡུལ་ཟངས་ཐང་དམར་པོའི་གདན་ལ་ཕོབ༔ འཆི་བདག་ཉི་ཁྲི་དགུ་འབུམ་དུས་ལ་བབ༔ དགྲ་བོ་བྱད་མ་སྡིག་ཅན་ཤོར་ར་རེ༔ ད་ལྟ་ཉིད་དུ་བསྒྲལ་བའི་ཕྲིན་ལས་མཛོད༔
ཨོཾ་མ་ཧཱ་གུ་རུ་ཨརྩིག་ནིརྩིག་བཛྲ་ཀྲོ་ཏ་ཤྲཱི་ཙཎྜ་ཀྲོ་ཏི་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨོཾ་བཛྲ་མ་ཧཱ་ཀྲོ་ཏ་ཌཱ་ཤ་ཡ་ཌཱཀྐི་སརྦ་བྷ་ལིངྟ་ཁ་ཁ་ཁཱ་ཧི༔ ཧཱུྃ་བྷྱོཿ རུ་ཏྲ་ཨ་མུ་ཀ་བཛྲ་ཨངྐུ་ཤ་ཛཿ དམ་སྲི་ཨ་ཀྲིཥྜ་སརྦ་ཙེ་དཱི་ཏ་རུརྞ་རུརྞ་བྱད་མ་ཤ་པ་ཐ་བྷནྡྷ་གནོད་བྱེད་ན་ཏི་པུ་རཀྵ་ལ་རཾ་ཛྭ་ལ་ཏིཀྵ་པྲ་ཀཱིནྟ་བྷུ་མི་གུ་པ་ཏ་མཱ་ར་ཡ་བི་ར་ཎ་བི་ར་ཎ་ཧ་ལ་ཧ་ལ་བྷྱོ་བྷྱོཿ བཟློག་བཟློག༔ ཅེས་གཏོར་མ་ལ་དཔལ་འབར་བཙུགས་ཏེ་དོ་གལ་མེད་ན་ཕྱོགས་སུ་འབུལ༔ དོ་གལ་ཆེ་ན་གོང་བཞིན་མེ་ཐབ་ཏུ་འཕང་བའམ༔ དམག་ཐབ་ཏུ་འཕང་བ་ཁྲོ་ཆུ་རི་རབ་སྲིད་པ་ལས་ཕུར་ལྟར་འཕེན་པ་གནས་སྐབས་དང་བསྟུན༔ རྗེས་ཤེས་ཧཱུྃ་ཡིག་ལ་མཉམ་པར་བཞག༔
ཕྱི་རོལ་སྲུང་འཁོར་ཡུམ་ལ་ཐིམ༔ ཡུམ་ཁྲོ་བཅུ་ལ་ཐིམ༔ ཁྲོ་བཅུ་ཡབ་ལ་ཐིམ༔ ཡབ་ཧཱུྃ་ལ་ཐིམ༔ ཧཱུྃ་ཞབས་ཀྱུ༔ ཞབས་ཀྱུ་ཧ་ཁོག༔ ཧ་ཁོག་མགོ་སྐེད༔ མགོ་སྐེད་ཟླ་ཚེས༔ ཟླ་ཚེས་ཐིག་ལེ༔ ཐིག་ལེ་ནཱ་ད༔
ནཱ་ད་སྐྱེ་མེད་ཆོས་སྐུའི་ངང་ལ་མཉམ་པར་བཞག༔ རྟག་ཏུ་ཧཱུྃ་སྒྲུབ་བྱ་ན་རྩ་སྔགས་བརྒྱ་དང་བརྒྱད་བགྲང་༔ དེ་མན་ཆད་ཧཱུྃ་གང་འགྲུབ་རྟག་ཏུ་རྒྱུན་ཁྱེར་བྱ༔ ཧཱུྃ་བྱེ་བ་དགུ་གྲངས་ཀྱི་ཚད་ཡིན༔ དམིགས་པ་གོང་བཞིན་བློས་རྒྱས་བསྡུས་དཔག༔ དེ་ལྟར་ཉམས་ལེན་འགྲུབ་གྱུར་ན༔ ལག་ན་རྡོ་རྗེས་འཇིགས་མི་འགྱུར༔ འཇིག་རྟེན་རྣམས་ལ་ལྟ་ཅི་སྨོས༔ བན་བོན་ཕུར་ཐོགས་འབུམ་འགྲས་ཀྱང་༔ རང་ནུས་ཁོ་རང་སྟེང་དུ་བཟློག༔
ཁྱད་པར་མཐའ་བཞི་དམག་དཔུང་ལ༔ དམོད་པ་བོར་ཆོག་གདམས་པ་ཡིན༔ མཐའ་འདུལ་ཡང་འདུལ་གཙུག་ལག་ཏུ༔ དྲག་པོ་འདི་ཉིད་བཞེངས་གྲུབ་ཅིང་༔ ཁྲོ་བཅུའི་ལས་མཐའ་བགྱིས་པ་ན༔ མུ་སྟེགས་དམ་སྲི་དཔུང་བསྐྱེད་པའི༔ མ་རུངས་མཐའ་བཞིའི་འགོང་པོ་ཡི༔ དམག་གི་རུ་བཞི་འཁོར་གྱུར་ཅིང་༔ མྱུར་དུ་བཟློག་པར་ཐེ་ཚོམ་མེད༔ ཤན་པ་སྡེ་གསུམ་ཨ་ཐཾ་རྒྱ༔
གཏེར་རྒྱ༔ སྦས་རྒྱ༔ ཟབ་རྒྱ༔ སྤུ་གྲི་རྒྱ༔ སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་སྨུག་པོ་ལྷ་རྩེ་ནས་གདན་དྲངས་ཤིང་ཤོག་སེར་ནས་ཞལ་བཤུས་པའོ།། །། ངི༽ བླ་མ་དྲག་པོ་ཀཱི་ལ་ཡའི་གོ་ཆ་ཁྲོ་བཅུ་དང་བཅས་པའི་སྤྲོས་མེད་ཨ་ནུའི་ལུགས་ཀྱི་རྒྱུན་གྱི་རྣལ་འབྱོར་བཞུགས་སོ། བདུད་འདུལ་བླ་མ་དྲག་པོ་ཀཱི་ལ་ཡ་ལ་ཕྱག་འཚལ་ལོ། དེའང་དྲག་པོ་ཀཱི་ལ་ཡའི་གོ་ཆ་ཁྲོ་བཅུ་དང་བཅས་པའི་སྤྲོས་མེད་ཨ་ནུའི་ལུགས་ཀྱི་རྒྱུན་གྱི་རྣལ་འབྱོར་ཉམས་སུ་ལེན་པ་ལ་སྔོན་འགྲོ་ཚོགས་ཞིང་ཡིད་ཀྱིས་གསལ་བཏབ་ལ། སྐྱབས་སེམས་ཡན་ལག་བདུན་པ་ཆབ་གཅིག་ཏུ་བགྱི་བ་ནི། རྡོ་རྗེ་སློབ་དཔོན་སངས་རྒྱས་དཔལ།
དུས་གསུམ་བཞུགས་ལ་ཕྱག་འཚལ་ལོ། ། སོགས་ནས་ཆེན་པོར་བསྔོ། ཚོག་ཞིང་རྣམས་རང་ལ་ཐིམ་པར་གྱུར། དེ་ནས་དངོས་གཞི་ལ། ཨོཾ་བཛྲ་མ་ཧཱ་གུ་རུ་བཛྲ་ཤྲཱི་ཙཎྜ་ཀྲོ་ཏི་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཅེས་བརྗོད་པའི་བརྟེན་དང་རྟེན་པའི་དཀྱིལ་འཁོར་ཝལ་གྱིས་གསལ་གདབ་པར་བྱའོ། ། ཧཱུྃ༔ རང་བྱུང་དུར་ཁྲོད་དཀྱིལ་འཁོར་རང་ཤར་དབུས༔ ཡེ་ཤེས་ཆོས་འབྱུང་མཐིང་ནག་མེ་དཔུང་ཀློང་༔ བདུད་བཞི་དམ་སྲི་རྒྱལ་བསེན་སྲིན་པོའི་གདན༔
ཉི་ཟླ་པདྨ་འབར་བའི་གདན་གྱི་སྟེང་༔ གནམ་ལྕགས་རྡོ་རྗེ་རབ་འབར་ཧཱུྃ་གིས་མཚན༔ དེ་ཉིད་གནས་གྱུར་བླ་མ་དྲག་པོར་གྱུར། ཧཱུྃ་ཧཱུྃ་ཧཱུྃ༔ དཔལ་ཆེན་ཁྲོ་རྒྱལ་བཛྲ་ཀཱི་ལ་ཡ༔ སྐུ་མདོག་མཐིང་ནག་རྔམ་ཞིང་རབ་ཏུ་འཇིགས༔ ཞལ་གསུམ་ཕྱག་དྲུག་གནམ་ལྕགས་དབལ་གཤམ་ཅན༔ སྤྱི་བོར་རྟ་དབུ་རིགས་གསུམ་རྟ་སྐད་འཚེར༔ གཡས་དཀར་གཡོན་དམར་དབུས་མཐིང་རབ་ཏུ་ཁྲོ༔ གྲི་གུག་རལ་གྲི་རྡོ་རྗེ་གཡས་སུ་ཐོགས༔
བྷནྡྷ་ཁ་ཊྭཱཾ་སྡིག་ཕུར་གཡོན་དུ་བསྣམས༔ ཆུ་སྲིན་རྔམ་ཞལ་དྲག་པོའི་ལྟོ་བར་བགྲད༔ རྡོ་རྗེའི་གོ་ཁྲབ་དུར་ཁྲོད་དཔའ་ཆས་རྫོགས༔ སྐུ་སྨད་གནམ་ལྕགས་དབལ་གཤམ་མཚོན་ཆར་འབེབས༔ པང་དུ་འཁྱུད་པའི་བདུད་འདུལ་ཁྲོ་མོ་དམར༔ གྲི་ཐོད་འཛིན་ཅིང་སྤྱི་བོར་ཕག་ཞལ་ངུར༔ རུས་པའི་རྒྱན་དྲུག་གསོལ་ཞིང་ཕེམ་སྒྲ་སྒྲོག༔ ཡབ་ཡུམ་ཡེ་ཤེས་མེ་དཔུང་ཀློང་དུ་གསལ༔ སྤྱི་བོར་ཧཱུྃ་ཆེན་ཀཱ་རས་མདའ་གཞུ་འགེངས༔ ལག་གཡས་རྣམ་རྒྱལ་འཁོར་ལོ་ཏྲི་ཤུལ་བསྣམས༔
ལག་གཡོན་གཤིན་རྗེས་ཐོད་དབྱུག་དགྲ་སཏྭ་བསྣམས༔ ཞལ་དུ་རྟ་མགྲིན་སྤུ་གྲི་ཞགས་པ་བསྣམས༔ དཔུང་གཡས་མི་གཡོས་རལ་གྲི་ཞགས་པ་བསྣམས༔ དཔུང་གཡོན་འདོད་རྒྱལ་བྷནྡྷ་རྔ་ཡབ་ཐོགས༔ ལྟེ་བར་ཆུ་སྲིན་རྔམ་ཞལ་རིམ་པ་བཞིན༔ རྣ་གཡས་དབྱུག་སྔོན་མེ་དབལ་དབྱུག་ཏོ་བསྣམས༔ རྣ་གཡོན་གཞན་གྱི་མི་ཐུབ་རྡོ་རྗེ་ཞགས༔ སྣ་ལ་བདུད་རྩིས་རྒྱ་གྲམ་དྲིལ་བུ་བསྣམས༔ དབལ་ཁོང་སྟོབས་ཆེན་བེ་ཅོན་ཞགས་པ་བསྣམས༔ མཐའ་ཡི་ཕྱག་རྣམས་རི་རབ་ཕུར་པ་བསྒྲིལ༔
ཀུན་ཀྱང་སྐུ་མདོག་མཐིང་ནག་རྔམ་ཞིང་འཇིགས༔ སྐུ་སྨད་གནམ་ལྕགས་དབལ་གྱི་ཚ་ཟེར་འཕྲོ༔ དུར་ཁྲོད་ཆས་ལྡན་མེ་དཔུང་རབ་ཏུ་འབར༔ བ་སྤུའི་བུ་གར་རང་འདྲ་གྲངས་མེད་འཕྲོས༔ གོ་ཆའི་ལྷ་རྣམས་མ་འདྲེས་སོ་སོར་གསལ༔ ཞེས་གསལ་བརྟན་དག་གསུམ་ལྡན་པར་བསྐྱེད་ཅིང་རིམ་གྱི་རྩིས་ཐེབས་པ་དང༌། བཟླས་པའི་རིམ་པ་ནི། ཧཱུྃ༔ དེ་ལྟར་བསྙེན་ཅིང་བསྒྲུབ་པའི་ལྷ༔ དུ་མར་སྣང་ཡང་ངང་དུ་གཅིག༔
དཀྱིལ་འཁོར་སྤྲོ་བསྡུ་བཅོས་མི་བྱ༔ རང་ཉིད་ལྷ་ལ་ལྷ་ཉིད་རང་༔ རང་དང་ལྷན་ཅིག་སྐྱེས་པ་སྟེ༔ དམ་ཚིག་ཡེ་ཤེས་དབྱེར་མེད་གྱུར། ། དེ་ཁོ་ན་ཉིད་གྱི་ཏིང་འཛིན་ལ་ཅི་གནས་སུ་བཞག་པ་དང༌། མཐར་བསྙེན་པའི་དམིགས་པ་ནི། ཐུགས་མཆོག་ཕྱག་རྡོར་ཐུགས་ཀར་ཧཱུྃ། ། ཐ་མར་སྔགས་ཀྱི་ཕྲེང་བ་ལས། ། འོད་ཟེར་མཐིང་ནག་མེ་ཚྭ་འཕྲོས། ། སྲིད་གསུམ་གདུག་པ་ཚར་ཐག་བཅད། །
གཟུང་འཛིན་ཉོན་མོངས་རྡུལ་དུ་རློག ། འཁོར་བ་ཀ་དག་དབྱིངས་སུ་ཡལ། ། སྣོད་བཅུད་སྐུ་གསུམ་ཞིང་དུ་གྱུར། ཨོཾ་བཛྲ་མ་ཧཱ་གུ་རུ་བཛྲ་ཤྲཱི་ཙཎྜ་ཀྲོ་ཏི་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཅེས་སམ་སྤྲོས་མེད། ཧཱུྃ་ཧཱུྃ་ཧཱུྃ༔ ཞེས་ཅི་འགྲུབ་བཟླ། དེའི་ཚེ་དཔལ་ཆེན་རྡོ་རྗེ་ཀཱི་ལ་ཡའི་སྣང་སྲིད་ཐམས་ཅད་ཁྱབ་པའི་སྐུ་ལས་རང་འདྲ་གྲངས་མེད་པ་འཕྲོས་པས། དམ་སྲི་བདུད་དང་གླགས་ལྟའི་འདྲེ་རྒོད་གཟུགས་ཅན་གཟུགས་མེད་ཐམས་ཅད་བྱ་སྒྲོ་མེ་འོབ་ཀྱིས་གཞོབ་པ་ལྟར་ཁྲོ་ཆུས་འུབ་ཀྱིས་ཚིག་པར་བསམ། ཡང་ཧཱུྃ་དེ་ལས་འོད་ཟེར་ཕྱོགས་བཅུར་འཕྲོས།
ཁྲོ་བོ་བཅུ་བསྐུལ། ཕྱོགས་བཅུའི་གདོན་ཆེན་བཅུ་བཏུལ། འབྱུང་པོ་འདྲེ་རྒོད་ཐམས་ཅད་བརླག་པར་བསམ། འཁོར་ཡུག་ཕྱོགས་མེད་དུ་འཕྲོས་པས་ཁྲོ་ཆུང་གྲངས་མེད་པས་མུ་སྟེགས་བདུད་དང་གཟུགས་ཅན་གཟུགས་མེད་ཀྱི་ཚོགས་ཐམས་ཅད་ཚར་བཅད། གཟི་བརྗིད་ནུས་པ་ཐམས་ཅད་ཧཱུྃ་གི་ལྕགས་ཀྱུའི་བསྡུས་ནས་རང་ལ་ཐིམ་པའི་གཟི་བརྗིད་ནུས་སྟོབས་རྒྱས་པས། སྟོང་གསུམ་འཇིག་རྟེན་གྱི་ཁམས་ཐམས་ཅད་དབང་དུ་བསྡུས་ནས་སྣང་སྲིད་སྟོང་ཁམས་ཀུན་ཏུ་འགྲན་ཟླ་དང་བྲལ་བར་བསམ། ཡང་བདག་གི་འོད་གྱིས་ཕོག་པས་ཕྱི་ནང་སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་འཁོར་ལོར་སད་པར་མོས་ལ། རིག་སྟོང་ཆོས་སྐུའི་རང་ཞལ་བལྟ་ཞིང་མཉམ་རྗེས་རིས་མེད་ཀ་དག་ཆེན་པོར་ལ་བཟླ་བར་བྱའོ། ། འགུགས་བསྒྲལ་དབང་སྡུད་ཟིལ་གནོན་གྱི་གདམས་པ་ཟབ་རྒྱ་ཅན་གྱི་མན་ངག་གཞུང་ལྟར་སྤྲོས་ཤེས་པར་བྱའོ། ཞེས་གུ་ཧྱའི་མིང་གིས་རང་ལ་མཁོ་ཕྱིར་གཏེར་གཞུང་ལས་བཏུས་པ་ཡིན་ནོ།། །།
ཅི༽ ༈ དྲག་པོ་ཀཱི་ལ་ཡའི་བཀའ་སྲུང་མ་མོའི་གཏོར་འབུལ་བཞུགས་སོ།། །། མ་མོ་ཨེ་ཀ་ཛཱ་ཊིའི་གཏོར་མ་ཙིཏྟ་ཟུར་བརྒྱད་ཀྱི་གཟུགས་ཡོད་པ་ལ་དམར་གྱིས་བརྒྱན་ཏེ་བཤམས་ལ། ཧཱུྃ་བྷྱོཿ བསྐལ་པ་མེ་འབར་ཁྲག་མཚོའི་ཀློང་༔ རྩུབ་འགྱུར་ཆོས་ཉིད་དཀྱིལ་འཁོར་ནས༔ ཀུན་བཟང་མ་གཅིག་ཁྲོས་པ་ལས༔ ཨེ་ཀ་ཛཱ་ཊི་དམར་ནག་གཟུགས༔ རལ་གཅིག་སྤྱན་གཅིག་ནུ་མ་གཅིག༔ རྐང་གཅིག་སྟོབས་ལྡན་འཛམ་གླིང་ཉུལ༔
ཕྱག་གཉིས་སྤུ་གྲི་དགྲ་སྙིང་རོལ༔ རལ་པ་སྤྲུགས་པས་དུག་ཆར་འབེབས༔ ཁྲག་ནད་དམར་ཡམས་དགྲ་ལ་གཏོང་༔ འཁོར་ནི་སྲོག་གཅོད་སྲིན་མོ་བཞི༔ ཤ་ཟ་ཁྲག་འཐུང་མ་མོས་བསྐོར༔ སྔགས་སྲུང་ཁྲོ་གཉེར་རལ་པ་བསིགས༔ གསང་སྔགས་བཀའ་ཡི་སྲུང་མ་ཆེ༔ དམར་གྱི་གཏོར་མ་འདི་བཞེས་ལ༔ སྔགས་སྲུང་ཁྲོ་མོ་དགྲ་ལ་བྷྱོ༔ དགྲ་བོའི་བདུན་རྒྱུད་རྩད་ནས་ཆོད༔
ཤ་ཟ་ཁྲག་འཐུང་མཚན་མ་གཏོར༔ དམ་ཉམས་དགྲ་བོ་ལས་ངན་འདི༔ ཁྲག་སྐྱུག་ནད་ཀྱིས་སོད་ལ་ཤོག༔ གསང་སྔགས་གཉན་ལ་དགྲ་བྱུང་ན༔ ཉན་ཐོས་ཡིན་ཀྱང་མྱུར་དུ་སྒྲོལ༔ སྔོན་ཚེ་སློབ་དཔོན་བཀའ་སྩལ་པ༔ ཇི་ལྟར་ཁས་བླངས་དམ་ཚིག་བཞིན༔ དམ་ཚིག་བཀའ་ལས་མ་འདའ་བར༔ བཅོལ་བའི་ཕྲིན་ལས་འགྲུབ་པར་མཛོད༔ བྷྱོ་བྷྱོཿ
མ་མོ་རཀྴ་ཨེ་ཀ་ཛཱ་ཊི་ཏྲིག་དགྲ་བོ་མཱ་ར་ཡ་བྷྱོ་བྷྱོ་ཁ་ཁ་ཁཱ་ཧི༔ ཞེས་གཏོར་མ་ཕྱོགས་གཙང་སར་རམ་དགྲ་ཕྱོགས་སུ་བསྐྱལ༔ ས་མ་ཡ༔ རྒྱ་རྒྱ་རྒྱ༔ སྔགས་འཆང་ཀརྨ་ལས་འབྲེལ་རྩལ་གྱིས་གསེར་གླིང་ནས་གདན་དྲངས་པའོ།། །། ཆི༽ ༈ དྲག་པོ་ཀཱི་ལ་ཡའི་བཀའ་སྲུང་ཁྱབ་འཇུག་གི་གཏོར་མ་འབུལ་བ་ནི༔ གཏོར་མ་བྱ་རོག་གིས་མཚན་པ་བཤམས་ལ༔ ཧཱུྃ༔ དུག་རླངས་དམར་ནག་འབར་བའི་ཀློང་༔
གདུག་པའི་བུ་ཡུག་ཐོག་ཆར་དབུས༔ ཀི་ཀང་རྔམ་ཀློང་ནང་ཤེད་ནས༔ སྲོག་བདག་ཁྱབ་འཇུག་ནག་པོ་བཞེངས༔ དབུ་དགུ་མུན་རུབ་འཁྲིགས་པའི་གཟུགས༔ ཞལ་ནས་དུག་རླངས་ཆི་ལི་ལི༔ སྤྱན་དམར་ཚྭ་ཚྭ་ཐོ་རོ་རོ༔ སྲོག་གཟན་བྱ་རོག་དབང་རྟགས་རྫོགས༔ གཡས་གཉིས་ཐོག་མདའ་སྤུ་གྲི་བསྣམས༔ གཡོན་གཉིས་ལྕགས་གཞུ་རྒྱལ་མཚན་བསྒྲེངས༔ སྐུ་སྟོད་སྲིན་པོ་སྐུ་སྨད་སྦྲུལ༔
མགོ་ལུས་ཁྱབ་པར་མིག་གིས་གཏམས༔ དེའི་ནང་སྡེ་བརྒྱད་དམག་ཚོགས་འགྱེད༔ ལྟེ་བར་ཁྲོ་ཞལ་བསྟན་དགྲ་འཇོམས༔ གཡོན་དུ་སྲོག་གཅོད་མ་མོ་རྔམ༔ འཁོར་དུ་གཟའ་བརྒྱད་གདོང་མོ་འགྱེད༔ ཧྲུལ་དུ་ཤ་ཟ་ཁྲག་འཐུང་བསྐོར༔ ཀི་ཀང་ཐོག་འབེབས་ནག་པོ་ཆེ༔ དམར་གྱི་གཏོར་མ་འདི་བཞེས་ལ༔ སྡང་བའི་དགྲ་ལ་ཐོག་སེར་ཕོབ༔ གཟའ་ནད་སྟེང་གྲིབ་འཚུབ་ཏུ་ཆུགས༔
སངས་རྒྱས་བསྟན་པའི་དགྲ་དང་བགེགས༔ སྒོས་སུ་བདག་ལ་སྡང་བ་རྣམས༔ སྲོག་གཅོད་དབུགས་ལོངས་སྙིང་ཁྲག་འཐུང་༔ དུས་ལ་བབ་བོ་ས་མ་ཡ༔ སྔོན་ཚེ་གསང་བདག་པདྨ་ཡིས༔ དམ་ཚིག་ཅི་ལྟར་བཀའ་བསྒོས་བཞིན༔ ད་ལྟ་སྔགས་འཆང་བདག་གིས་བསྐུལ༔ མ་ཐོགས་བཅོལ་བའི་ཕྲིན་ལས་མཛོད༔ ཧྲཱིཿ རཱ་ཧུ་ལ་ཀི་ཀང་ཧྲཱི་ཤག་རུ་རཾ་དགྲ་བོའི་སྲོག་རྩ་ལ་ཡཾ་ཁ་རཾ་ཁཱ་ཧི༔
ཞེས་གཏོར་མ་དགྲ་ཕྱོགས་འབུལ་ལ༔ ཁྱབ་འཇུག་དུག་མཚོ་ནས་ཁོལ་དུ་ཕྱུང་བའོ༔ ས་མ་ཡ༔ རྒྱ་རྒྱ་རྒྱ༔ གསེར་གླིང་ནས་ཀརྨ་ལས་འབྲེལ་རྩལ་གྱིས་གདན་དྲངས་པའོ།། །། ཇི༽ ༈ ཀཱི་ལ་ཆེ་མཆོག་ཁྲོ་རྒྱལ་ལས༔ སྐྱེས་བུ་དམ་ཅན་གྱི་གཏོར་འབུལ་བཞུགས་སོ༔ གཏེར་སྲུང་སྐྱེས་བུ་དམ་ཅན་གྱི་གཏོར་འབུལ་ནི༔ འབྲུ་ནག་གམ་ནི་གང་རུང་ཟན༔
ར་མགོས་མཚན་པའི་དཔལ་གཏོར་གཟུགས༔ ར་ཡི་ཤ་ཁྲག་གསུར་བཏང་ཞིང་༔ རང་ཉིད་ལྷ་ཡི་ང་རྒྱལ་གྱིས༔ ཧཱུྃ་བྷྱོ་ཏྲི༔ བྱང་ཤར་མེ་རླུང་འབར་བའི་ཀློང་༔ སྐྱེས་བུ་བཛྲ་ས་དྷུ་རྩལ༔ དམར་ནག་ར་སྐྱེས་ཁམ་པ་ཆིབས༔ ཕྱག་གཉིས་རྡོ་རྗེ་དགྲ་སྙིང་རོལ༔ བཙན་མདུང་རུ་དར་ལྷབས་སེ་ལྷབ༔ སྐུ་ལ་དར་དམར་ཕོད་ཆེན་གསོལ༔
སྟག་རལ་གཟིག་ཤུབས་རལ་གྲིས་བརྒྱན༔ བཙན་དམག་ཡང་འཁོར་ཤ་ཟ་སྡེ༔ དྲག་བསྐུལ་ལས་ལ་བོས་པའི་ཚེ༔ མ་ཐོགས་གནས་འདིར་མྱུར་དུ་བྱོན༔ སློབ་དཔོན་ཇི་ལྟར་བཀའ་བསྒོས་བཞིན༔ ཟབ་གཏེར་གཉན་གྱི་བསྟན་པ་སྲུངས༔ ར་ཡི་ཤ་ཁྲག་གསུར་མཆོད་བཞེས༔ སྔགས་འཆང་རྣལ་འབྱོར་བདག་ཅག་གི༔ ཀ་ཆ་དཀོར་ནོར་གཉེར་དུ་བཅོལ༔ ཉིན་མཚན་སྲུང་བའི་མེལ་ཚེ་མཛོད༔
གལ་ཏེ་ཉམས་པའི་དགྲ་བོ་ཡི༔ གནོད་ཚེ་གདུག་སེམས་འཆིང་གྱུར་ཚེ༔ སྐྱེས་བུ་དམ་ཅན་ལས་ལ་ཆོས༔ བཙན་རྒོད་ཤན་པའི་དམག་སྣ་དྲོངས༔ ཐེའུ་རང་འགོང་པོའི་ཕུང་ཤིག་ཐོངས༔ ཡང་འཁོར་སྤྲུལ་པའི་རུ་འདྲེན་འགྱེད༔ ཆོས་ཆོས་སྡང་བའི་དགྲ་ལ་ཆོས༔ དགྲ་བོའི་མི་ནོར་ཕྱགས་མས་ཐོབ༔ དགྲ་བོའི་ཡུལ་ཞིང་སེར་བས་ཁོངས༔ ཤྭ་ཁ་ཁྲམ་འདེབས་སྙིང་རླུང་གིས༔
དགྲ་བོའི་བདུན་རྒྱུད་རྩད་ནས་ཆོད༔ ཕོ་རྒྱུད་མོ་རྒྱུད་མངལ་ནས་སྐོམས༔ རིགས་རྒྱུད་ཐལ་བ་རྡུལ་དུ་རློག༔ དགྲ་ལ་དམག་སྣ་འདྲེན་པའི་ཚེ༔ ནམ་མཁར་འབྲུག་ཞོན་ཉི་ཁྲི་སྟོང་༔ དགྲ་ཡུལ་ཐོག་གིས་ཁོངས་ལ་ཤོག༔ བར་སྣང་སེང་ཞོན་ཉི་ཁྲི་སྟོང་༔ དགྲ་ལ་སྨྱོ་འབོག་སྙིང་གཟེར་ཐོངས༔ ས་གཞི་ར་ཞོན་ཉི་ཁྲི་སྟོང་༔ དགྲ་ལ་གྲིབ་རྒོད་སྣ་ཚོགས་ཐོངས༔
སྤྲུལ་པ་ཕོ་ཉ་ལས་མཁན་རྣམས༔ ཀ་ཆ་དཀོར་ནོར་ཕྱིར་ལ་རྒྱུགས༔ ཡང་འཁོར་གཅན་སྤྱང་ཤ་ཟའི་ཚོགས༔ དགྲ་བོའི་ནོར་རྫས་བླ་འཁྱམས་སྡུད༔ བྱད་མ་ལྷ་སྲུང་རྟེན་དང་ཕྲོལ༔ དམ་ཅན་དྲེགས་པ་བཙན་གྱི་ཚོགས༔ ཤ་ཁྲག་དམར་གཏོར་འདི་བཞེས་ལ༔ གསང་བདག་རྡོ་རྗེ་ཁྲོ་བོ་དང་༔ དྲེགས་འདུལ་སྣང་སྲིད་ཟིལ་གནོན་ལ༔ ཡང་རྫོང་ཤེལ་གྱི་བྲག་ཕུག་ཏུ༔
ཁྱོད་ཀྱིས་སྲོག་ཕུལ་བཀའ་བསྒོས་བཞིན༔ ཟབ་ཆོས་གཉན་གྱི་མེལ་ཚེ་མཛོད༔ ཀ་ཆ་ཆས་ཀ་གང་ཞིག་དེ༔ ཉེས་ཅན་རྐུན་འཕྲོག་བཅོམ་སྲིད་ན༔ མྱུར་དུ་ཕྱིར་འབྲོངས་དགྲ་བོ་སྒྲོལ༔ གལ་ཏེ་ཉེས་འགལ་བྱུང་སྲིད་ན༔ སྐྱེས་བུ་དམ་ཅན་མེད་དོ་སྐད༔ དེ་བས་དམ་ལས་མ་འདའ་བར༔ རྒྱུད་སྲུང་བཅོལ་བའི་ཕྲིན་ལས་མཛོད༔ ཨོྃ་བཛྲ་ས་དྷུ་ཙ་རཀྴ་ནག་པོ་དགྲ་བོའི་དོན་སྙིང་ལ་ཁཱ་ཧི་ཁཱ་ཧི༔
ཞེས་གཏོར་མ་དགྲ་ཕྱོགས་སུ་འཕང་ངམ་གཙང་སར་བསྐྱལ༔ ས་མ་ཡ༔ རྒྱ་རྒྱ་རྒྱ༔ བདག་འདྲ་སྔགས་འཆང་ཀརྨ་ཧཱུྃ་གིས་ཕག་ལཽར་བྲག་ནག་བདུད་རྫོང་ནས་གདན་དྲངས་པའོ།། །། ཉི༽ ༈ དྲག་པོ་ཀཱི་ལ་ཡའི་གཏེར་སྲུང་དམུ་བདུད་ཀླུ་གསུམ་གྱི་གཏོར་འབུལ་བྱད་མ་ཚར་གཅོད་བཞུགས་སོ༔ པདྨ་ཐོད་ཕྲེང་རྩལ་ལ་འདུད༔ དམུ་བདུད་ཀླུ་གསུམ་གཏོར་མ་ནི༔ དམུ་ལ་ཟུར་གསུམ་རྩེ་མོ་ནོར་བུས་མཚན་པ༔ བདུད་ལ་གཏོར་ནག་ཟུར་གསུམ་མི་མགོས་མཚན་པ༔
ཀླུ་ལ་གཏོར་མ་ནོར་བུ་སྦྲུལ་དཀྲིས་པདྨས་མཚན་པ་བྱ་ཞིང་ཆུ་གཙང་གིས་བྲན་ལ༔ དགྲ་བགེགས་གཟུགས་ལ་བྱིན་རླབས་བྱ༔ བདག་ཉིད་ཀཱི་ལ་ཡར་གསལ་བའི་ཐུགས་ཀ་ནས་འོད་ཟེར་འཕྲོས་པས་དམུ་བདུད་ཀླུ་གསུམ་གཏོར་མ་ལེན་པའི་སླད་དུ་སྤྱན་དྲངས༔ ཨོྃ་གམ་བུ་ར་དུ་ར་ནཱ་ག་ཙི་ཛ་ཛཿ དེ་ནས་གཏོར་མ་འབུལ་བ་ནི༔ ཧཱུྃ༔ ཤིན་ཏུ་ནག་ཅིང་དུག་རླངས་སྤྲིན་གྱི་དབུས༔ དམུ་བདུད་དམར་ནག་བཙན་ཟེར་འཕྲོ་བའི་གཟུགས༔ རྔམ་པའི་ཁ་གདངས་གདུག་པའི་མཆེ་བ་གཙིགས༔ སྐུ་ལ་དར་ནག་དབུ་ལ་འོབ་ཞུ་གསོལ༔
ཕྱག་གཉིས་དར་ནག་ཞགས་ནག་གློག་འཁྱུག་བསྣམས༔ ཆིབས་སུ་དྲེད་མོང་ཁམ་ནག་སྨྱོན་པ་ཆིབས༔ རྦད་པ་ཙམ་གྱིས་འཛམ་གླིང་ཡུད་ཀྱིས་བསྐོར༔ དགྲ་ཤ་ཁྲག་མཆོད་དམར་གཏོར་འདི་བཞེས་ལ༔ ཡང་ཟབ་གསང་སྔགས་བསྟན་ལ་སྡང་བ་རྣམས༔ ད་ལྟ་ཉིད་དུ་བསྒྲལ་བའི་ཕྲིན་ལས་མཛོད༔ ཧཱུྃ༔ མུན་གླིང་ནག་པོ་ཚ་ངར་འཁྲིགས་པའི་དབུས༔ ནག་པོ་བདུད་རྗེ་ཁ་ལ་མེ་འབར་ནི༔ དམར་ནག་གདུག་པའི་ཁ་གདངས་མཆེ་བ་གཙིགས༔
སྐུ་ལ་མུན་ནག་གཡུང་དྲུང་སྭག་ཞུ་གསོལ༔ ཕྱག་གཉིས་རུ་དར་མི་སྙིང་དམར་པོ་བསྣམས༔ ཆིབས་སུ་རྟ་ནག་རླུང་གི་གཤོག་ཅན་ཆིབས༔ དྲག་ཏུ་རྦད་ཚེ་དགྲ་ཡུལ་ཧད་ཀྱིས་འདེབས༔ དགྲ་ཤ་ཁྲག་མཆོད་དམར་པོ་འདི་བཞེས་ལ༔ ཟབ་གསང་གསང་སྔགས་བསྟན་ལ་སྡང་བ་རྣམས༔ ད་ལྟ་ཉིད་དུ་བསྒྲལ་བའི་ཕྲིན་ལས་མཛོད༔ ཧཱུྃ༔ སྔོ་ནག་འཚུབ་ཅིང་མཐིང་བྲག་རྒྱས་པའི་ཀློང་༔ ཀླུ་བདུད་ནག་པོ་དུག་གི་སྤུ་གྲི་ནི༔
དུག་གི་རླངས་འཕྲོ་དགྲ་ལ་ཁ་རླངས་འདེབས༔ སྲིན་གཟུགས་སྦྲུལ་མཇུག་རུས་སྦལ་མགོ་དགུ་ཆིབས༔ གཅེར་བུ་འཚུབས་ཤིང་དུག་སྦྲུལ་དགུ་ཡིས་བརྒྱན༔ ཕྱག་གཉིས་སྤུ་གྲི་དུག་གི་སྦྲུལ་ཞགས་བསྣམས༔ དྲག་ཏུ་རྦད་ཚེ་དགྲ་ལ་ནད་རླངས་འཐིབ༔ དགྲ་ཤ་ཁྲག་མཆོད་དམར་པོ་འདི་བཞེས་ལ༔ ཟབ་གསང་གསང་སྔགས་བསྟན་ལ་སྡང་བའི་དགྲ༔ ད་ལྟ་ཉིད་དུ་བསྒྲལ་བའི་ཕྲིན་ལས་མཛོད༔ དྲག་པོ་བཀའ་སྲུང་སྡེ་གསུམ་དུས་ལ་བབ༔ དམ་ཉམས་ལོག་པར་འདྲེན་པའི་དགྲ་དང་བགེགས༔
མྱུར་དུ་སྒྲོལ་ལ་ཤ་ཁྲག་དབང་པོ་རོལ༔ སྔོན་ཚེ་སློབ་དཔོན་པདྨའི་བཀའ་མ་བཅག༔ བར་དུ་བཻ་རོ་ཙ་ནའི་དམ་མ་བཀྲལ༔ ད་ལྟ་སྔགས་འཆང་བསྐུལ་བ་དོན་མ་ཆུང་༔ དྲག་པོ་བཀའ་ཡི་ཕྲིན་ལས་འགྲུབ་པར་མཛོད༔ ཨོྃ་གམ་བུ་ར་དུ་ར་ནཱ་ག་ཙི་ཨི་དཾ་བྷ་ལིངྟ་ཁ་ཁ་ཁཱ་ཧི༔
ཞེས་འབུལ་ལོ༔ ཀཱི་ལ་ཆོས་ཀྱི་བཀའ་སྲུང་མཐུ་བོ་ཆེ༔ ཟབ་ཆོས་བསྟན་པ་རྒྱས་པའི་མེལ་ཚེ་མཛོད༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ གཏེར་སྟོན་ཀརྨ་ལས་འབྲེལ་རྩལ་གྱིས་བྲག་ནག་བདུད་རྫོང་ནས་གདན་དྲངས་པའོ།། །། ཏི༽ ༈ དབང་དྲག་ཆེ་མཆོག་ཀཱི་ལ་ཡ་ལས༔ གཏེར་སྲུང་དགེ་བསྙེན་སྡེ་བཞིའི་གཏོར་འབུལ་བཞུགས་སོ༔ བླ་མ་དྲག་པོ་ཀཱི་ལར་འདུད༔
གཏེར་སྲུང་བཞི་ཡི་མཆོད་ཐབས་ནི༔ བསྭེ་ཕོར་ཟངས་སྣོད་གང་རུང་དུ༔ དཔལ་བཤོས་བཞི་བཤམས་དཀར་དམར་བརྒྱན༔ སྐྱེམས་ཕུད་མཆོད་པ་ཅི་འབྱོར་བཤམ༔ ཡི་དམ་གསལ་བར་བདག་བསྐྱེད་འདི་ལྟར་བསྒོམ༔ ཧཱུྃ༔ བདག་ཉིད་ཁྲོ་མོ་དབལ་གཤམ་སྐུ༔ གཏུམ་རྔམ་དཔའ་ཆས་རྡོར་ཕུར་བསྣམས༔ སྐུ་སྨད་དབལ་ཕུར་བགེགས་ལ་གཟིར༔ སྤྲུལ་འཁོར་ཡེ་ཤེས་དྲེགས་པ་ནི༔
མདུན་དུ་ཁྲག་ཞག་རྒྱ་མཚོའི་དབུས༔ ལྷ་ཀླུ་བཙན་བདུད་ཤ་ཟ་རྣམས༔ མངོན་སུམ་ལྟ་བུར་གསལ་བར་གྱུར༔ ཧཱུྃ༔ ལྷ་བཙན་དམག་དཔོན་མྱུར་མགྱོགས་པ༔ སྐུ་མདོག་དམར་སྨུག་ཞི་བའི་ཆས༔ དར་ཐོད་དཀར་ཞིང་རུ་མཚོན་དཀར༔ ཞགས་དཀར་འཛིན་ཅིང་རྟ་དཀར་ཞོན༔ སྤྲུལ་པ་མི་དཀར་བྱེ་བ་འབུམ༔ ཡང་སྤྲུལ་ལྕགས་སྤྱང་དཀར་པོ་འགྱེད༔
ཧཱུྃ༔ མི་བདུད་འབྱམས་པ་ཁྲག་མགོ་ནག༔ ཞལ་གཅིག་ཕྱག་གཉིས་དགྲ་སཏྭ་དང་༔ སྤུ་གྲི་རུ་མཚོན་ནག་པོ་གཡབ༔ རྟ་ནག་ཞོན་ཅིང་མི་ནག་འགྱེད༔ ཡང་སྤྲུལ་དོམ་ནག་གྲངས་མེད་འགྱེད༔ ཧཱུྃ༔ བཙན་རྒོད་ཨ་བསྭེ་མི་དམར་གཟུགས༔ ཞལ་གཅིག་ཕྱག་གཉིས་སྲོག་བདག་གཟུགས༔ བཙན་དམར་སྤུ་གྲི་ཞགས་པ་དང་༔
མཆེ་གཙིགས་དགྲ་བོའི་གློ་སྙིང་རོལ༔ རྟ་དམར་ཞོན་ཅིང་མི་དམར་འགྱེད༔ ཡང་སྤྲུལ་ཟངས་འཕར་ལྷང་ལྷང་ཟུག༔ ཧཱུྃ༔ ཀླུ་བདུད་ནཱ་ག་ཁ་ཐུན་ནི༔ མཐིང་ནག་མུན་པའི་ཚ་ངར་ཅན༔ ཕྱག་གཉིས་སྦྲུལ་ཞགས་སྡིག་པ་དང་༔ ཆུ་སྲིན་རྒྱལ་མཚན་དུག་ཟོར་འཛིན༔ རྟ་སྔོན་ཞོན་ཅིང་མི་སྔོན་འགྱེད༔ ཡང་སྤྲུལ་དུག་སྦྲུལ་ས་གཞི་ཁེངས༔
ཤན་པ་གནོད་སྦྱིན་མཆེད་བཞིའི་ཚོགས༔ སྔོན་ཚེ་གཞོ་སྟོད་ཏི་སྒྲོ་རུ༔ བན་བོན་རྒྱུད་སྲུང་ཁས་བླངས་བཞིན༔ དམར་གྱི་གཏོར་མ་ཁྲག་ཞག་དང་༔ མཆོད་གཏོར་རྒྱ་མཚོའི་འདི་བཞེས་ལ༔ དེང་འདིར་བསྐུལ་རྦད་བཀའ་བཅོལ་བཞིན༔ ཟབ་གསང་བསྟན་པ་རྒྱས་པ་དང་༔ རྒྱུ་སྦྱོར་བར་ཆོད་རྐྱེན་སེལ་བ༔ ལོ་ཉེས་སད་སེར་ཞི་བ་དང་༔ འབྱོར་དྲུག་བསྟན་པ་རྒྱས་པ་ཡི༔
ཕྲིན་ལས་མྱུར་དུ་འགྲུབ་པར་མཛོད༔ བཀའ་ཡི་ཐ་ཚིག་གནད་ནས་བསྐུལ༔ ཞི་རྒྱས་དབང་དྲག་ཕྲིན་ལས་རྣམས༔ མ་ཐོགས་མྱུར་དུ་འགྲུབ་པར་མཛོད༔ ཨོཾ་བསྭཽ་ཨ་ཏྲི་ཁ་ཐུན་ན་ཏྲི་ཤ་དུ་རུ་རུ་ཏྲི་ནཱ་ག་ཕུར་ཛ་ཛཿ ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་གཏོར་མ་འབུལ་ཞིང་ཕྲིན་ལས་བཅོལ༔ རྒྱུན་མཆོད་ཆོས་སྐྱོང་སྒྲུབ་ཐབས་འདི༔ ཕྲིན་ལས་ནམ་མཁའི་གློག་ལས་མྱུར༔ བན་བོན་གཉིས་ཀྱི་སྲུང་མའི་ཕྱིར༔
རི་ཁྲོད་ཕོ་བྲང་བྲག་ལ་སྦས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་སྲུང་གི་དངོས་སུ་གཟུགས་བསྟན་བསྐུལ་ཕྱིར། ཀརྨ་ལས་འབྲེལ་གླིང་པས་བྲིས། སརྦ་མངྒ་ལཾ།། །། ཐི༽ ༈ དབང་དྲག་ཀཱི་ལ་ཡའི་སྲུང་མ་ཉེར་བསྡུས་ཕྲིན་ལས་མྱུར་མགྱོགས་བཞུགས་སོ། རང་ཉིད་དཔལ་ཆེན་འབར་བ་ཡི། །
གཟི་བྱིན་འབར་བའི་སྟོབས་ཤུགས་ཀྱིས། ། སྐུ་གསུམ་དག་པའི་ཞིང་ཁམས་དང༌། ། འབྱུང་ལྔ་སྣོད་བཅུད་མཁའ་ཀློང་ནས། ། བཀའ་དང་གཏེར་སྲུང་རྒྱ་མཚོ་རྣམས། ། མཆོད་སྦྱིན་སླད་དུ་སྤྱན་དྲངས་གྱུར། བཛྲ་ས་མཱ་ཡ་ཛཿ ས་མ་ཡ་ཧཱུྃ། ཧཱུྃ། དབྱིངས་ལས་མ་གཡོས་ཆོ་འཕྲུལ་རོལ་པའི་གར། ། སྙིང་སྲུང་མཁའ་འགྲོ་སྡེ་ལྔ་ཞིང་སྐྱོང་དབང༌། །
མ་གཟའ་རྡོར་ལེགས་ལྷ་བདུད་བཙན་ཀླུ་དང༌། ། དགེ་བསྙེན་སྡེ་བཞི་ལྷ་སྲིན་སྡེ་བརྒྱད་སོགས། ། བསྟན་སྲུང་དམ་ཅན་རྒྱ་མཚོའི་ཚོགས་བཅས་ལ། ། རྔམ་བརྗིད་དྲག་པོའི་མཐུན་རྫས་སྤྲིན་ལྟར་གཏིབས། ། དྲག་མཆོད་ཤ་ཁྲག་གླིང་བཞིའི་ཁྱོན་ལྟར་བདལ། ། མངོན་སྤྱོད་ལས་བྱེད་ཤན་པ་རླུང་ལྟར་འཚུབས། ། ཉམས་དགྲའི་བླ་ཚེ་སྲོག་དབུགས་བུན་ལྟར་གཡོ། ། སྨན་རཀ་གཏོར་མཆོད་དྭངས་མའི་ཟེར་ལྟར་འཁྲུགས། ། འབོད་རྫས་སྒྲུབ་རྫས་སྐོང་རྫས་མཉེས་པའི་རྫས། ། སྟོང་གསུམ་འཇིག་རྟེན་ཁམས་གསུམ་སྲིད་པའི་སྤྲིན། །
ཐུགས་རྗེས་རྩལ་ལས་འགོག་མེད་ཤར་བའི་དཔྱིད། ། ཡེ་ཤེས་འཇིག་རྟེན་ཕོ་རྒྱུད་མོ་རྒྱུད་སོགས། ། བདུད་འདུལ་དཔལ་གྱི་བཀའ་ཉན་རྣམས་ལ་འབུལ། ། སྲིད་པ་དྲེགས་སྡེའི་དཀྱིལ་འཁོར་ཐུགས་དམ་བསྐང༌། ། ཐོགས་མེད་ཕྲིན་ལས་གཉན་གྱི་གཡར་དམ་སྩོལ། ཨོྃ་པཱ་ཤཾ་དེ་ཝི་ཧ་རི་ནི་ས་བྷྱོ་ར་ཏྲི་ཨེ་དུ་ཙ་ན་ཡཀྴ་ཙ་ཏུར་ཨ་ཡ་མ་དུ་རུ་ཙ་ཤ་ན་ས་པ་རི་ཝཱ་ར་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི། ལན་གསུམ། ཧཱུྃ། ཕྲིན་ལས་མྱུར་མགྱོགས་ཐ་ཚིག་གཉེར་བའི་ཚོགས། ཁྱོད་ལ་ཕྲིན་ལས་གཉན་པོ་བཅོལ་བ་ནི། །
རྣལ་འབྱོར་བདག་ཅག་འཁོར་དང་བཅས་པ་ཡིས། ། ཆོས་བཞིན་སྒྲུབ་ལ་བར་ཆད་ཞི་བ་དང༌། ། ཚེ་དཔལ་ཡེ་ཤེས་སྙན་གྲགས་གོང་དུ་འཕེལ། ། ལྷ་འདྲེ་མི་གསུམ་འདོད་རྒུ་དབང་དུ་སྡུས། ། བསྟན་དགྲ་སྒོས་དགྲ་ཟུར་དགྲ་ཐལ་བར་རློག ཁྱད་པར་ཟབ་གསང་ཐེག་པའི་བསྟན་པ་འདི། ། ཉི་ལྟར་གསལ་ཞིང་མཁའ་ལྟར་ཁྱབ་ཅིང་བརྟན། ། སྣོད་བཅུད་བདེ་འབྱོར་ཆོས་བཞིན་སྤྱོད་པ་སོགས། ། བདུད་འདུལ་པདྨའི་བཀའ་ལས་མ་འདའ་བར། ། ཇི་ལྟར་བཅོལ་བའི་ཕྲིན་ལས་ལྷུན་འགྲུབ་མཛོད།
ཅེས་པའང་ལྷ་རི་གྱང་རྡོའི་དབེན་གནས་ནས་དབང་དྲག་ཀཱི་ལ་ཡའི་བསྙེན་སྒྲུབ་ཀྱི་ཚེ་སྐྱིད་གྲོང་སྨྱོན་པས་ཉུང་བསྡུས་འཁྱེར་བདེར་བཀོད་པའོ།། །། དི༽ ༈ གཏེར་སྲུང་མྱུར་མགྱོགས་སྡེ་བཞིའི་གསོལ་མཆོད་ཕོ་ཉ་མྱུར་འབོད་བཞུགས་སོ༔ གཏེར་སྲུང་འབར་བ་མཆེད་བཞིའི་གསོལ་མཆོད་ནི༔ རང་ཉིད་དཔའ་བོ་ཐོད་ཕྲེང་རྩལ་དུ་བསྐྱེད་ཅིང་མཆོད་རྫས་ནི༔ ཨོཾ་ཨཱཿཧཱུྃ༔ གིས་ལན་གསུམ་བྱིན་གྱིས་བརླབས་ནས༔ ཧཱུྃ༔ འཇིགས་རུང་རྡོ་རྗེ་འཚུབས་པའི་ཕོ་བྲང་ནས༔ ལྷ་བཙན་རྡོ་རྗེ་འབར་བ་གཤེགས་སུ་གསོལ༔
རབ་རྔམ་སྲིན་པོ་ཁྲོས་པའི་ཕོ་བྲང་ནས༔ རྟག་རྒྱལ་འཇིགས་བྱེད་བདུད་རྗེ་གཤེགས་སུ་གསོལ༔ དམར་ནག་མེ་རླུང་དྲག་འབར་ཕོ་བྲང་ནས༔ བཙན་རྒོད་འབར་བ་ཁྲག་འཐུང་གཤེགས་སུ་གསོལ༔ ཟབ་གསང་བཀའ་གཏེར་དྲག་པོའི་ཕོ་བྲང་ནས༔ གཟའ་རྒོད་ཤན་པ་དམར་ནག་གཤེགས་སུ་གསོལ༔ ཨོཾ་དྷེ་ཝ་ཙ་དུ་བཾ་ཏྲི་ཛ་རཱ་ཧུ་ལ་ཧུ་ར་ཏི་ས་མཱ་ཡ་ཛ་ཛཿ མཆོད་པ་ནི༔ ཧཱུྃ༔ དྲེགས་པའི་སྡེ་དཔོན་བཀའ་སྐྱོང་དམག་ཚོགས་ལ༔
ཕྱི་ནང་གསང་གསུམ་མཆོད་སྤྲིན་རྒྱ་མཚོས་མཆོད༔ དཀར་དམར་བརྒྱན་པའི་འདོད་ཡོན་བསང་མཆོད་དང་༔ སྨན་རཀ་བདུད་རྩི་གཏོར་མས་ཐུགས་དམ་བསྐང་༔ ཅི་བཅོལ་ལས་སྒྲུབས་ཕྲིན་ལས་རོགས་ལྡན་མཛོད༔ ཨོཾ་དྷེ་ཝ་ཙ་དུ་བཾ་ཏྲི་ཛ་རཱ་ཧུ་ལ་ཧུ་ར་ཏི་པཉྩ་རཀྟ་བྷ་ལིངྟ་ཁ་ཁ་ཁཱ་ཧི༔ ཧཱུྃ༔ རྒ་རྒྱལ་དྲག་པོ་གནས་ཀྱི་བཀའ་སྲུང་ཆེ༔ ལྷ་བཙན་རྡོ་རྗེ་འབར་བ་ཞི་མ་ཁྲོ༔ དུང་ཁྲབ་རྨོག་ཞུ་སྟག་རལ་གཟིག་ཤུབས་བཀྲ༔ ཕྱག་གཉིས་རལ་གྲི་རུ་མཚོན་དགྲ་ལ་ཕྱར༔
ཆིབས་སུ་ལྷ་རྟ་དཀར་པོ་རླུང་གཤོག་ཆིབས༔ ལྷ་དམག་དབང་སྡུད་སངས་རྒྱས་བསྟན་པ་སྲུངས༔ ཟབ་གཏེར་རྒྱ་མཚོའི་བཀའ་ཡི་བསྟན་པ་སྲུངས༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ དུས་འཁྲུག་ནད་ཡམས་ཞི་བའི་ཕྲིན་ལས་མཛོད༔ ཧཱུྃ༔ སྲོག་བདུད་ནག་པོའི་དྲེགས་བྱེད་རྟ་ནག་ཞོན༔ སྐུ་མདོག་མུན་ནག་ཆར་སྤྲིན་གཡོས་པའི་གཟུགས༔ ལྕགས་ཁྲབ་རྨོག་ཞུ་དར་ནག་བེར་ཆེན་གཡོ༔ སྟག་རལ་གཟིག་ཤུབས་དར་མདུང་ལྕགས་ཀྱུ་གདེངས༔
བདུད་དམག་གཡུལ་འགྱེད་ཕ་རོལ་རྒོལ་བ་འཇོམས༔ ཟབ་གཏེར་རྒྱ་མཚོའི་བཀའ་ཡི་བསྟན་པ་སྲུངས༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ དུས་འཁྲུག་ནད་ཡམས་ཞི་བའི་ཕྲིན་ལས་མཛོད༔ ཧཱུྃ༔ ཤ་ཟ་ཟངས་མདོག་མེ་དཔུང་གདོང་པ་ཅན༔ བཙན་རྒོད་བརྡ་སྐྱོང་མི་ཟན་དམར་པོ་ཆེ༔ དམར་སྨུག་མདོག་ཅན་ཟངས་ཁྲབ་སིང་སིང་ཁྲོལ༔ རྨོག་ཕོད་དར་དམར་རུ་མཚོན་ལྷབ་ལྷུབ་བསྐྱོད༔ སྟག་རལ་གཟིག་ཤུབས་བཙན་མདུང་ཞགས་པ་འཁྱུག༔
ཟངས་རྟ་མདུར་ལྡང་ས་གཞི་འཚུབས་ཀྱིས་འགེངས༔ མཐུ་སྟོབས་དབང་ཕྱུག་སངས་རྒྱས་བསྟན་བཤིག་སྒྲོལ༔ ཟབ་གཏེར་རྒྱ་མཚོའི་བཀའ་ཡི་བསྟན་པ་སྲུངས༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ དུས་འཁྲུག་ནད་ཡམས་ཞི་བའི་ཕྲིན་ལས་མཛོད༔ ཧཱུྃ༔ ཤན་པ་དམར་ནག་རོལ་པ་སྐྱ་བདུན་ནི༔ ཚྭ་ཚྭ་སྐར་ལྟར་ལས་མཁན་ཕོ་ཉ་འཁྱུག༔ སྲིན་པོ་ཁྲོས་འདྲའི་དྲག་ཤུལ་དམར་ནག་ཞལ༔ ཁྲབ་རྨོག་ཕུབ་ལ་དོན་སྙིང་ཙིཏྟས་བརྒྱན༔
དམར་ནག་རུ་མཚོན་ཕྱར་ཞིང་དགྲ་ཡུལ་འཇོམས༔ སྟག་རལ་གཟིག་ཤུབས་བརྒྱན་ཅིང་ཟབ་གཏེར་སྲུངས༔ བདུད་ཆས་རྟ་རྒྱུག་དྲག་བྱེད་ཤིགས་སེ་ཤིག༔ འཁོར་ནི་སྐྱེས་བུ་སྲོག་བདག་སྟོང་གིས་བསྐོར༔ ལྕགས་སྤྱང་གཅན་གཟན་སྲོག་ལེན་ཞུམས་སེ་ཞུམ༔ བཀའ་བཞིན་སྒྲུབ་ཚེ་ལས་ཀྱི་བྱ་ར་མཛད༔ ཟབ་གཏེར་རྒྱ་མཚོའི་བཀའ་ཡི་བསྟན་པ་སྲུངས༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ དུས་འཁྲུག་ནད་ཡམས་ཞི་བའི་ཕྲིན་ལས་མཛོད༔ ཧཱུྃ༔
ཀི་ཀང་དམར་ནག་སྲིན་པོ་རཱ་ཧུ་ལ༔ གཟའ་རྒོད་རྒྱུ་སྐར་ཕོ་ཉ་སྡེ་བརྒྱད་རྣམས༔ ཤ་ཟ་ཁྲག་འཐུང་སངས་རྒྱས་བསྟན་པ་སྲུངས༔ མཁའ་ལ་དྲག་རྒྱུ་གནམ་ལྕགས་ཐོག་མདའ་འཕེན༔ དམ་ལས་འགལ་བའི་དགྲ་བོའི་སྲོག་ལ་རོལ༔ ཟབ་གཏེར་རྒྱ་མཚོའི་བཀའ་ཡི་བསྟན་པ་སྲུངས༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ དུས་འཁྲུག་ནད་ཡམས་ཞི་བའི་ཕྲིན་ལས་མཛོད༔ ཅེས་གཏོར་མའམ་བསང་མཆོད་དུས་དང་བསྟུན༔ གཏེར་སྲུང་སྡེ་བཞིའི་གསོལ་མཆོད་གཅིག་ཏུ་དྲིལ་བའོ༔
བདག་འདྲ་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། ནི༽ ༈ ཀཱི་ལ་ཡ་ཆེ་མཆོག་ཁྲོ་རྒྱལ་ལས༔ གནོད་སྦྱིན་ཤན་པ་སྤུ་གྲི་གསུམ་གྱི་གསོལ་མཆོད་བཞུགས་པ་ལགས་སོ༔ དེ་ནས་བཀའ་སྲུང་ཤན་པ་སྤུན་གསུམ་གྱི་གཏོར་སྒྲུབ་ཀྱི་ཆ་ལག་ཕྲན་བུ་ནི༔ རིན་ཆེན་སྣོད་གཙང་ནང་དུ་དཀར་གཏོར་འདབ་ཅན་གཡས་སུ་བདུད་གཏོར་གཡོན་གཅུས༔ གཡོན་དུ་བཙན་གཏོར་གཡས་གཅུས་དང་བཅས་མཚམས་སུ་མཐེབ་སྐྱུས་བསྐོར་བར་བཤམས་ལ༔ ཧཱུྃ༔ ལྷ་ཡི་དགེ་བསྙེན་དྲག་པོ་རྩལ༔ བཀའ་སྐྱོང་ལྷ་ཡི་དམག་དཔོན་ནི༔
ཞི་བའི་ཆ་ལུགས་ཤྲཱི་ཊཿ ལས་ཀྱི་སྡེ་དཔོན་དར་མདུང་བསྣམས༔ ངང་དཀར་རྔ་སྔོན་ཆིབས་སུ་ཆིབ༔ སྟག་རལ་གཟིག་ཤུབས་རལ་གྲི་བསྣམས༔ ལྷ་དམག་བསྭོ་སྒྲ་དི་རི་རི༔ དགེ་བསྙེན་དམག་དཔོན་ཉི་ལི་ལི༔ མ་གཡེལ་ལས་མཛོད་བཀའ་སྐྱོང་རྗེ༔ དམར་གྱི་གཏོར་མ་འདི་བཞེས་ལ༔ སྒྲུབ་མཆོག་བཀའ་དང་བསྟན་པ་སྲུངས༔ ཕྲིན་ལས་གང་བཅོལ་འགྲུབ་པར་མཛོད༔
ཧཱུྃ༔ དུ་ལས་སྐྱེས་པའི་སྲོག་བདུད་ངམ་གྱི་རྗེས༔ ཧུ་ལུའི་སྒྲ་སྒྲོགས་དྲེགས་པའི་ཡང་རྗེ་བོ༔ ཆར་སྤྲིན་མདོག་ཅན་དགྲ་སཏྭ་ལྕགས་ཀྱུ་བསྣམས༔ ཁྲབ་རྨོག་ཕུབ་ལ་རྔ་ཞོལ་ནག་པོས་བརྒྱན༔ བདུད་རྟ་རླུང་གཤོག་འཛམ་གླིང་སྐད་ཅིག་ཉུལ༔ དྲག་རྩལ་མྱུར་མགྱོགས་བདུད་པོ་སྐྲ་དཀར་གྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བདུད་པོ་སྲོག་བདུད་ནག་པོའི་དུས་ལ་བབ༔ ར་ཙ་དུ་རུ་ཀ་ལང་ཤ་ལ་བྷྱོཿ
ཕྲིན་ལས་ནམ་མཁའི་གཟི་བརྗིད་ཐོག་ལྟར་རྒྱུགས༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཙ་ཏྲི་ལས་མཁན་ཤན་པ་སྲོག་བདག་ནི༔ མེ་དཔུང་མདོག་ཅན་བསེ་ཁྲབ་རྨོག་ཞུ་གསོལ༔ སྟག་རལ་གཟིག་ཤུབས་བཙན་མདུང་ཞགས་པ་འཁྱུག༔ མ་རུངས་སྙིང་འབྱིན་མཆེ་བས་མ་མཆུ་མནན༔ བདུད་རྟ་དམར་ཞུར་སྐད་ཅིག་ལས་ལ་ཉུལ༔ ཧུར་ཐུམ་སྲོག་བདག་ཤན་པ་དམར་པོའི་ཚོགས༔ ཐ་མའི་སྲོག་བདག་མ་ལུས་འཁོར་བཅས་ཀྱིས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ ཧུར་ཐུམ་ནད་ཀྱི་མཐའ་དམག་སྲོག་དབུགས་སྡུད༔ ལས་བྱེད་དམར་པོ་མ་གཡེལ་དགྲ་སྲོག་ཆོད༔ དྲག་རྩལ་དུས་ལ་བབ་བོ་ས་མ་ཡ༔ ཨོཾ་དྷེ་ཝ་ཨ་དུ་ཙ་ཏྲི་མཱ་ར་ཡ་ཏྲི་ཀ་ཏ་དམིགས་བྱའི་ཤ་ཁྲག་རྣམ་ལྔ་ལ་ཁ་ཁ་ཁཱ་ཧི་ཁཱ་ཧི༔ གཏོར་མ་ཟུར་གསུམ་གཡས་གཅུས་གཡོན་གཅུས་པད་གཏོར་གསུམ་དང་གང་འོས་ཕྱོགས་སུ་འབུལ༔ རྒྱ་རྒྱ་རྒྱ༔ ཧཱུྃ་ནག་དྲག་པོ་རྩལ་གྱིས་ཕག་ཟླ་བའི་ཡར་མར་ཚེས་ཀྱི་ཉིན་ཕྱེད་ལ་རིན་ཆེན་འོད་འབར་གསེར་གླིང་ནས་གདན་དྲངས་པའོ།། །། པི༽ ༈ མཚོན་སྲུང་རྡོ་རྗེའི་གོ་ཁྲབ་མི་ཤིགས་པའི་ཕ་ལམ་བཞུགས་སོ༔
དྲག་པོ་ཐོད་ཕྲེང་རྩལ་ལ་འདུད༔ དྲེགས་པ་ཡང་གསང་སྤུ་གྲི་འདི༔ ལས་ཚོགས་རྡོ་རྗེའི་གོ་ཁྲབ་ཡིན༔ པདྨ་བདག་གིས་བསྟན་པར་བྱ༔ གསཽན་ཅིག་ཇོ་མོ་མཚོ་རྒྱལ་མ༔ མ་འོངས་སུམ་ཅུ་ཁ་དར་དུས༔ མཐའ་དམག་དབུས་དར་ས་སྟེང་གང་༔ མཚོན་ཆ་སྣ་ཚོགས་བསྟན་པ་དར༔ ལས་སུ་དམག་དང་འཁྲུག་པ་བྱེད༔ གདོན་དུ་རྒྱལ་པོ་འདྲེ་སྲིན་དར༔
མཚོན་དུ་དུ་རུ་རྫས་སྦྱོར་འཕེན༔ གྲི་བཙན་ཤ་མགོ་རླུང་ལྟར་འཚུབ༔ མི་ཕྱེད་དེ་ཡིས་ཧབ་ཤ་བྱེད༔ དེ་ལ་སྲུང་བའི་རིམ་པ་བསྟན༔ མི་འཇིགས་རྡོ་རྗེའི་ཕ་ལམ་འདི༔ མཚོ་རྒྱལ་ཁྱོད་ཀྱིས་ཡི་གེར་ཐོབ༔ མ་འོངས་སེམས་ཅན་དོན་དུ་སྦོས༔ མང་དུ་མ་སྤེལ་ས་མ་ཡ༔ ཝརྡྷེཾ༔ དེ་ལ་བྲི་ཐབས་རྣམ་པ་གསུམ༔
དུག་གི་ཤོག་བུ་ངར་ལྡན་ལ༔ གནམ་ལྕགས་རྩིབས་ཀྱི་རི་མོ་བྲིས༔ ལྟེ་བར་ཆོས་འབྱུང་བསྣོལ་མ་བྲི༔ དེ་སྟེང་ཧཱུྃ་ཡིག་མཐིང་ནག་བྲི༔ མདུན་དུ་རིམ་བཞིན༔ ལ་སི་དྷི་ན་ཀ་ཀ༔ དེའི་ཕྱི་རིམ་ལ༔ ཧཻ་ཛ་ཛ་ཧཱུྃ་ཧཱུྃ་མདའ་མཚོན་གྱི་གནོད་པས་མི་ཚུགས་པར་སྲུངས་ཤིག་བཛྲ་རཀྵ༔ བཛྲ་རཀྵ་ཧཱུྃ༔ ཞེས་བྲི༔
དེའི་ཕྱི་རིམ་ལ༔ ཊཊཊ༔ ནཱ་ག་བཱ་སུ་ཀ་མ་མ་སིདྡྷི༔ ཊཊཊཊ༔ ཧཱུྃཊ༔ འཆང་བ་པོ་ལ་སྲུངས་ཤིག༔ རཀྵ་ཧཱུྃ་ཧཱུྃ༔ བཛྲ་མ་མ་རཀྵི་ཎ་ཧ་རི་ནི་ས་ཛཿ ཨོྃ་བཛྲ་ཀཱི་ལི་ཀཱི་ལ་བཛྲ་ཎི་རཀྵ༔ གུ་རུ་ཧཱུྃ་ཧཱུྃ༔
དེའི་ཕྱི་རིམ་ལ༔ ཨ་ཡ་མ་དུ་རུ་ཙ་ཤ་ན་ ཞེས་བྲི༔ མདུན་དུ་རྡོ་རྗེ་རལ་གྲི་ཁ་ཊྭཱཾ༔ འཁོར་ལོ་གྲི་གུག་མེ་དཔུང་ཕུར་པ༔ མདའ་བཅས་བྲི། རྫས་ནི་རྣམ་པ་གྲི་ཁྲག་གྲི་ལྕགས༔ ཕ་ལམ་གྱི་རྡོ༔ ནག་པོ་དགུ་སྦྱོར་རི་སྣ་དགུའི་ས་རྡོ་ཆུ༔ མགར་བའི་ཁྲག་དང་སྐྲ༔ གླང་ཆེན་གྱི་རུས་པ༔
རྒྱ་རྩི་དུག་ལོ༔ རིན་པོ་ཆེ་སྣ་ལྔ་དང་༔ དར་སྣ་ལྔ༔ ནས་འབྲུ་ནག་པོ་བདུན་ལ༔ ཊཊ་ཎི་མཚོན་གྱིས་མི་ཚུགས་པར་སྲུངས་ཤིག་རཀྵ༔ ཞེས་ཁྲི་ཚོ་གཅིག་སྔགས༔ རབ་གནས་བྱ་ལ་དར་དམར་གྱིས་དྲིལ་ཞིང་ཟངས་ལྕགས་ཀྱི་གྭའུ་ནང་དུ་བཅུག་ལ་མགུལ་དུ་འཆང་༔ ཝ་སེ་སྒོ་མོ་བུད་མེད་ལ་འཛེམ་པ་གཅེས༔ པདྨ་བདག་གི་སྙིང་བཅུད་ཡིན༔ མཚོན་ལ་རྡོ་རྗེའི་གོ་ཁྲབ་ཡིན༔
དགྲ་ལ་རྡོ་རྗེའི་གོ་ཁྲབ་ཡིན༔ རིན་ཆེན་གཏེར་གྱི་ནོར་བུ་ཡིན༔ མང་དུ་མ་སྤེལ་ས་མ་ཡ༔ ཧཱུྃ་ནག་དྲག་པོ་རྩལ་གྱིས་གསེར་གླྀང་ནས་གདན་དྲངས་པའོ།། །། ཕི༽ དྲག་པོ་ཀཱི་ལ་ཡའི་ལས་ཚོགས༔ ངན་སྔགས་དུག་གི་པར་བུའི་སྲུང་བཟློག་གི་འཁོར་ལོ་བཞུགས་སོ༔ བླ་མ་དྲག་པོ་ཁྲག་འཐུང་སྐུ་ལ་འདུད༔ དེ་ནས་བསྲུང་བའི་དཔེའུ་རིས་འགོད་པ་སྟེ༔ ཐོག་མར་སྲུང་བ་ལ༔ དྲི་བཟང་གིས་བྱུགས་པའི་ཤོག་བུར་འབྲི་བའི་ལག་ལེན་ཁོལ་དུ་ཕྱུང་བ༔
ཐོག་མར་ལྟེ་བ་རྡོ་རྗེ་རྒྱ་གྲམ་གྱི་དབུས་སུ་ཧཱུྃ༔ དེ་ནས་མུ་ཁྱུད་ལ་རྩ་སྔགས་བསྐོར་བའི་ཤམ་བུར༔ བདག་སྒྲུབ་པ་པོ་ལ་ཕ་རོལ་གྱི་བྱད་ཟོར་ཕུར་ཁ་གང་གིས་ཀྱང་མི་ཚུགས་པར་སྲུངས་ཤིག་རཀྵ༔ དེའི་ཕྱི་རོལ་རྩིབས་བཞི་རུ༔ ཨོཾ་བཛྲ་ཀཱི་ལ་ཡ་ཧཱུྃ་ཕཊ྄ཿ ཨོཾ་རཏྣ་ཀཱྀ་ལ་ཡ་ཧཱུྃ་ཕཊ྄ཿ ཨོཾ་པདྨ་ཀཱི་ལ་ཡ་ཧཱུྃ་ཕཊ྄ཿ ཨོཾ་ཀརྨ་ཀཱི་ལ་ཡ་ཧཱུྃ་ཕཊ྄ཿ རྩིབས་མཆན་ལ༔ ཨོཾ་བཛྲ་ཙཀྲ་ཧཱུྃ༔
དེ་འོག་ཕྱོགས་བཞིར་རིགས་འགྲེས་བཤངས༔ དེའི་ཕྱི་རོལ་རྩིབས་ལྔ་རུ༔ གོ་ཆའི་སྔགས་བྲི༔ རྩིབས་མཆན་གིང་ལྔའི་སྔགས་བྲི༔ དེའི་ཕྱི་རོལ་རྩིབས་བཅུ་རུ༔ ཁྲོ་བོ་བཅུའི་སྔགས་བྲི༔ རྩིབས་མཆན་ལ་སྡེ་དཔོན་བཅུའི་སྔགས་བྲི༔ དེའི་ཕྱི་རོལ་མུ་ཁྱུད་ལ་དབྱངས་གསལ་རྟེན་འབྲེལ་སྙིང་པོའི་མཐར་སྲུང་བའི་འདོད་གསོལ་ཁ་བསྒྱུར་བྲིས༔ དེའི་ཕྱི་རོལ་མེ་རིའི་དཀྱིལ་དུ་རྡོ་རྗེ་རྒྱ་གྲམ་བཞི༔ ལྕགས་སྡིག་བཞི༔
ཁྱུང་བཞི་བཅས་བྲི༔ རྫས་ནི་རིན་ཆེན་སྣ་ལྔའི་ཕྱེ་མ༔ ཁྱད་པར་གྲི་ལྕགས་ཕྱེ་མ༔ ཐོག་ལྕགས་ཀྱི་ཕྱེ་མ༔ མཆོད་རྟེན་དཀར་པོའི་ས་སྣ་བཅས་རྫས་སུ་བྱུག༔ སྤྲུ་ནག༔ བོང་ང་༔ ཤིང་ཀུན༔ ག་པུར་རྣམས་ཀྱིས་ངར་གདབ༔ རྩ་བའི་སྔགས་ཀྱིས་རབ་ཏུ་གནས་པར་བྱ༔
དེའང་སྤྲིན་ཆེན་འཁོར་ལོ་ལྟ་བུར་འབུབ་པའམ༔ ལུས་ལ་འཆང་བ་སྐབས་དང་བསྟུན༔ ས་མ་ཡ༔ དེ་ནས་བྱ་ཁྱུང་འཁོར་ལོ་ནི༔ ལྟེ་བའི་དབུས་ ཁྲོཾཿ རྩིབས་བཞིར༔ ཏྲིག་ཁྲོཾ་བྷྱོཿ རྩིབས་མཆན་ལ༔ མ་ནི་མཱ་ར་བྷྱོཿ དེའི་ཕྱི་རོལ་མུ་ཁྱུད་ལ༔
མཱ་ར་ཡ་དུ་ཟློག་ཟློག༔ ཕོ་རྒྱུད་ཁྲོ་བོ་མོ་རྒྱུད་ཁྲོ་མོའི་དྲག་སྔགས་ཐུན་སྔགས་དགྲ་ལ་བྷྱོ་བྷྱོཿ བཟློག་བཟློག༔ དེའི་ཕྱི་རོལ་རྩིབས་དྲུག་ཏུ༔ དུ་ན་དུ་ན་ཟློག༔ རྩིབས་མཆན་ལ༔ དུ་ཤན་དུ་ཤན་ཟློག༔ དེའི་ཕྱི་རོལ་མུ་ཁྱུད་ལ༔ ཧེ་ཕུ་ལུ་ནི་ཟློག༔ ཎི་ཕུ་ལུ་ཎི་ཟློག༔
བན་བོན་སྔགས་པའི་ཟོར་ཁ་ཡི་དམ་ལྷ་ཡིས་བཀའ་ཆད་ཆོས་སྐྱོང་འཁུ་བའི་གདུག་རྩུབ་སྡེ་བརྒྱད་བྱད་ཁ་དམ་སྲི་གདུག་པའི་དམོད་པ་དང་བཅས་པ་ཐམས་ཅད་ཕ་རོལ་དགྲ་བོའི་སྟེང་དུ་བྷྱོ་བྷྱོཿ བཟློག་བཟློག༔ གྷྲི་ཧ་ན་ཀུ་རུ་གནོད་བྱེད་བྷིག་ནན་རྦད་ཆོད་མཱ་ར་ཡ་ཟློག༔ ཕྱི་རོལ་ཁྱུང་གི་སྐུ་འཁོར་བྲིས༔ བྱ་ཁྱུང་གི་འདྲ་འབག་བཟོ་ན་འཁོར་ལོ་མེ་རིས་བསྐོར་བ་ཞིག་བྱ་ཁྱུང་གི་རྒྱབ་ཏུ་འཛུགས༔ རྫས་ནི་དུག་དང་ཁྲག་ཁྱུང་ལྔ་སྨན་ཆེན་བཅས་ཀྱིས་ངར་བཏབ་སྟེ་བྱད་བཟློག་ཟོར་མདའ་དུག་གི་པར་བུ་ཞེས་སོ༔ ས་མ་ཡ༔ དེ་ནས་ཟློག་འཁོར་འབྲིང་པོ་ནི༔ ལྟེ་བར་ཆོས་འབྱུང་གྲུ་གསུམ་བྱ༔ དབུས་སུ་ཧཱུྃ༔
གཡས་གཡོན་མདུན་ནས་འདི་ལྟར་འགོད༔ ཁྲོཾ་རཾ་བྷྱོཿ དེའི་ཕྱི་རོལ་མུ་ཁྱུད་དུ༔ རྩ་སྔགས་ཀྱི་ཤམ་བུར༔ ཕ་རོལ་གྱི་དགྲ་བོ་ལྷ་སྲུང་བན་བོན་སྲུང་གུར་ཐམས་ཅད་བྷྱོ་བྷྱོཿ བཟློག་བཟློག་སརྦ་ཡཾ་གི་ཨ་དྷི་བྷ་བ་ཏུ་ལོ་ཀ་དུ་ན་ཟློག་ཟློག༔ དེའི་ཕྱི་རོལ་རྩིབས་ལྔ་རུ༔ གོ་ཆ་ལྷ་ལྔའི་སྙིང་པོ༔ རྩིབས་མཆན་ལ་གིང་ཆེན་ལྔའི་སྔགས༔ དེའི་ཕྱི་རོལ་མུ་ཁྱུད་ལ༔
ཨོཾ་བཛྲ་མ་ཧཱ་ཀྲོ་ཏ་ཀྲོ་ཏི་ཡ་ཧེ་རཾ་མ་ཏྲི་ཤུག་རྩེ་གིང་ཀ་ར་ཧེ་ལཾ་བྷི་ཤུ་བྷ་ན་ཏྲི་ཏྲི་ཧེ་ཏྲུཾ་མྱག་ཀ་ར་བྷྱོ་བྷྱོཿ བཟློག་བཟློག་ཕ་རོལ་བྱད་མ་གནོད་བྱེད་བཱི་ཤ་མཱ་ར་ཡ་དམ་སྲི་པུར་ཐུམ་ཏྲིག་མྱོག་མཐའ་འཁོབ་གདུག་པའི་དམག་དཔུང་ཆུམ་ཆུམ་ཟློག་ཟློག༔ དེའི་ཕྱི་རོལ་རྩིབས་བཅུ་ལ་ཁྲོ་བཅུའི་སྔགས་བྲིས༔ རྩིབས་མཆན་ལ༔ ཀ་ལི་ཀ་ལི་ཏ་བྷྱོཿ ཀ་ཛ་བྷུར་ཝ་ཏི་བྷྱོཿ ཨུ་རཾ་ཏ་བྷྱོཿ གྷ་ཏྲི་ཨ་ནི་བྷྱོཿ ཤུ་ན་ར་ག་ར་བྷྱོཿ ཤུ་ན་ཙ་དུ་བྷྱོཿ
ཨ་མུ་ཀ་བྷྱོཿ ཧ་ཧེ་ཤཾ་བྷྱོཿ ན་ག་ཤུ་བྷྱོཿ ཏྲི་དུ་ཏྲི་བྷྱོཿ དེའི་ཕྱི་རོལ་མུ་ཁྱུད་ལ༔ ཨོཾ་མ་ཧཱ་དྷེ་ཝ་ཨུ་མ་དྷེ་ཡ་ཤ་ཕུ་བྱཱེ་ཤ་ཨ་ཡ་མ་དུ་རུ་ཙ་ཤ་ན་མཱ་ར་ཡ་ཤནྜ་ཤཾ་མོ་བཟློག་རཀྴ་མ་ཏི་ཟློག༔ ཨེ་ཀ་ཙ་ར་ཟློག༔ ཨེ་ཀ་ཡ་མ་ཟློག༔ བྷེ་ཏུ་བྷེ་ན་ཟློག༔ ལྷ་སྲིན་སྡེ་བརྒྱད་ཀྱིས་བྱད་དུ་བཅུག་པ་ཁྲམ་ལ་བཏབ་པ་རླུང་ལ་བསྐུར་བ་ཆུ་ལ་གཏད་པ་ས་ལ་སྦས་པ་མེ་ལ་བསྲེགས་པ་ཟོར་ཁ་འདེབས་པ་ཐམས་ཅད་སརྦ་བྷྱོཿ
བཟློག་བཟློག༔ ཕ་རོལ་དགྲ་བོ་བྱད་མའི་སྟེང་དུ་ཟློག་ཟློག༔ དེའི་ཕྱི་རོལ་ཏུ་མཚོན་ཆ་སྣ་ཚོགས་ཀྱི་རྩེ་ཕྱི་ལ་བསྟན་པའི་ཕྲེང་བ་མེ་རིས་བསྐོར༔ མི་རྟ་ཁྱི་གསུམ་གྱི་ཁྲག༔ བྱ་གཅན་རི་དྭགས་ཐམས་ཅད་ཀྱི་ཁྲག༔ འབྲོང་དང་རྐྱང་གི་སྙིང་ཁྲག༔ གཙོད་ཁྲག་བཅས་ལ་གླང་ཆེན་སྨྱོན་པའི་དུག་ཁྲག་རྣམས་ཀྱིས་ངར་བླུད་པའི་རྫས་བྱུག༔ ཟློག་སྔགས་ལོཀྟྲི་པཱ་ལས་རབ་ཏུ་གནས༔ བཟློག་པའི་རྩེའམ་རྒྱན་དུ་འཛུགས༔ བཟློག་པ་འཕང་བའི་ཚེ་གལ་ཆེ་ན་མེ་ཧོམ་དུ་གཏོར་ཆེན་བཅས་བསྲེག༔
དམིགས་པ་ནི་རང་ཉིད་དྲག་པོ་ཀཱི་ལ་ཡ་གསལ་བའི་ཐུགས་ཀ་ནས་སྤྲོས་པའི་རིགས་བཞིའི་གོ་ཆ་ཁྲོ་བཅུ་རྣམས་ཀྱིས་སྲ་བའི་གོ་གྱོན༔ རྣོ་བའི་མཚོན་ཐོགས་ཏེ་གནམ་ལྕགས་ཀྱི་ཐོག་དང་སྤུ་གྲི་སོགས་མཚོན་ཆ་གྲངས་མེད་སྲིད་པ་ལས་ཀྱི་སྒྱོགས་ལྟར་འཕྲོས༔ དགྲ་བོའི་ཡུལ་ཁམས་ཐམས་ཅད་བརླག་ཅིང་བཅོམ་སྟེ་ཐལ་བ་རླུང་གིས་གཡེང་བ་ལྟར་གཏོར་བར་བསྒོམ༔ འདི་ཉིད་བསད་པ་སྤུ་གྲི་རེག་ཆོད་ཀྱི་གཞུང་ནས་སོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་གདན་དྲངས་པའོ།། །།
བི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས་རྫས་སྔགས་བླ་གནས་སྲུང་བཟློག་མནན་གསུམ་དམིགས་རིམ་བཅས་པ་ནི་ཧ་ར་ཏ་སྨ༔ བླ་མ་ཐོད་ཕྲེང་བདུད་འདུལ་ལས༔ སྙིང་པོའི་ཡང་གསང་སྤུ་གྲི་བསྟན༔ སྒྲུབ་གནས་ཕྱི་ནང་སྡེ་བརྒྱད་དང་༔ དྲེགས་པ་རང་སྲོག་བསྟན་པའི་ཕྱིར༔ པདྨ་བདག་གིས་ཡི་གེར་བཀོད༔ མེ་ཡི་སྤུ་གྲི་དུག་གི་པར་བུ་ནི༔ སྙིགས་དུས་ཐ་མའི་སྲུང་བཟློག་བསད་གསུམ་སྟེ༔ སྤུ་གྲི་སྐོར་ལ་རྣམ་པ་གསུམ་དུ་བསྟན༔
ཕྱི་པ་མུ་སྟེགས་བཟློག་པའི་སྡེ་བརྒྱད་ནི༔ དབང་པོ་བརྒྱ་བྱིན༔ དྲི་ཟ༔ ཐག་བཟང་༔ ཀླུ་རྒྱལ༔ གཟའ་བདུད་བྱ་རོག་མགོ༔ ཚངས་པ་སྡེ་ལྔ༔ གྲུལ་བུམ་འཛིན་བཅུ་དྲུག༔ བདུད་ཧ་ལ་རྨུ་རྨུ་བཙན༔ དེ་ནི་ཐ་མི་རང་ལོག་གི་སྐོར་རོ༔
གསང་བ་སྔགས་ཀྱི་སྲུང་མ༔ རང་གནས་སུ་སྡོད་པ༔ བསྟན་པ་སྲུང་བ༔ རང་གནས་སུ་ཡུལ་གྲུར་འཁོར་བ༔ ནཱ་ག་ར་ཙ་སོག་མ་མེ༔ ཙ་མུ་ཏྲི༔ ཡ་མཱནྟ་ཀ༔ རཀྟ་དུ་པྲ་མ༔ གཟའ་ཧ་ར༔ བདུད་མོ་གསེར་མིག༔
མ་ཧཱ་དྷེ་ཝ༔ སྨན་བཙུན་འབྲུག་གྲགས༔ ལས་ལ་བསྐུལ་དྲག་རྩལ་ཅན༔ མ་རྫས་ཀྱི་སྐོར་གཅིག་བསྡུས༔ ཁ་རྟ་གེ་ན་ཛྭ་ལ༔ མེའི་སྤུ་གྲི་རྩ་ཏྲི་ནག་པོ་དུག་གི་པར་བུ་མཱ་ར་ཡ་བྦ༔ དུ་པྲ་མ་ཤུ་ལ་ར་ནཱ་ག་ར་ཙ༔ རཀྴ་ཀྲིཥྚ༔ ཨེ་ཀ་ཛཱ་ཊི༔ ཡ་མཱནྟ་ཀ༔
དྷརྨ་རཱ་ཛཿ རཱ་ཧུ་ལ༔ མ་ཧཱ་དྷེ་ཝ༔ གཟུགས་སུ་འཁོར་བ་བླ་གནས་ཆགས་པ་སྤུ་གྲིའི་སྐོར་རོ༔ མི་མཐོང་བ་རང་རྒྱུད་བསྲེག་པའི་ལས་བསྐུལ་དུ་འོས་པ་རང་རྒྱུད་ནས་སྤྲོས་པ༔ ཧ་ལིང་ཀ༔ མུ་ཁ་ལེ༔ རཀྵ་ཀྲིཥྞ༔ བྱི་ན་ཡ་ཀ༔ མ་མོ་ལས་བྱེད་མ༔
ཀླུ་བཙན་མྱུར་མགྱོགས་རོལ་པ་རྩལ༔ ཡ་མཱནྟ་ཀ༔ ཧ་ལ་ཡཀྵ་དུ་པྲ་མོ་བྱ་རོག་མགོ་བརྩིགས་སྤྲོས་པ་ལས་ལ་ཆས་པ་ཡང་གསང་གི་སྐོར་རོ༔ ཕྱི་ནང་གསང་གསུམ་སྔགས་ལ་གནས་པ༔ བླ་གཟུགས་ལ་ཆགས་པ༔ འཁོར་ལོ་ལ་གནས་པ༔ ཡུལ་གྲུ་བསྲུང་བ་ནི༔ དམ་ཅན་རྡོ་རྗེ་ལེགས་པ༔ གནམ་ཐེལ་དཀར་པོ༔ ཡམ་ཤུད་དམར་པོ༔
བཙན་སྙིང་དྲུང་༔ ཡུལ་ལྷ་ས་སྲུང་༔ ཤྲཱི་མ་ཧཱ་ཀཱ་ལ་ཀྲིཥྞ་རྡོ་རྗེ་རབ་ཁྲོས༔ བདུད་བྱེ་བ་གུག་རིང་༔ མ་མོ་སྲོག་གཅོད་སྣང་སྲིད་བདག་མོ༔ དགེ་བསྙེན་སྦྲུལ་མགོ་ཅན་ནི༔ རྒྱུག་ལམ་འཕྲོག་པ་ལས་ལ་བསྐུལ་བའི་བཀའ་གཉན་གྱི་སྐོར་རོ༔ ལས་ལ་དབང་ཞིང་གནས་པ༔ ཐང་ལྷ༔ མཁར་ནག༔
ཚངས་པ༔ སྤོམ་ར༔ རོང་ལྷ་ས་བསྟན་གྱི་སྐོར་རོ༔ ཙཀྲ་ཙ་ཏྲི་པཾ་མཱ་ར་ཡ༔ དེའི་སྐོར་ལས་རྫས་ཀྱི་རིམ་པ་ནི༔ ཕ་ཝང་ལོང་རྡོ་ལ་སྲེ་མོང་ཁྲག་གི་ཏྲིའུ་ཛཿ དར་དམར་པོ་ལ་པྲ་ཏི་ཛཿ རཱ་ཧུ་ལ་ཛཿ བྱ་མཚལ་ལུའི་ཁྲག་གིས་བྲིས༔ ཟངས་ཁབ་སོར་བཞི་ཚོན་སྐུད་ཀྱི་ཨ་ཆིངས་རྒྱ༔
༈ དར་མཐིང་ལ་མཚལ་གྱིས་དུ་ཛ་ལྕུང་ཀའི་སྙིང་དུ་བཅུག༔ ཆུ་ཤིང་ཕུར་པ་ཚོན་སྐུད༔ དར་དཀར་དུ་ཁ་ལ་སྣ་མུན་ཛཿ ཕུག་རོན་སྙིང་ལྕགས་ཀྱི་ཕུར་པ་སོར་བཞི་ཚོན་སྐུད༔ ༈ དར་དམར་པོ་ལ་ཙ་ར་ར་ཙ་སྐྱེར་ཕུར་བཞི་དར་དམར་གྱིས་དྲིལ་ལ་ཚོན་སྐུད༔ ༈ དར་དམར་པོ་ལ་ར་ཙ་ཤིག་ཌ་ཛ་བྱ་དཀར་ཁྲག་གིས་བྲིས་ཤིང་ཤེལ་རྡོ་བྱི་ལི་སྙིང་ཚོན་སྐུད༔ ༈ དར་དཀར་ལ། ཨ་དྷེ་ཝ་ཙཀྲ་ཛཿགཡག་དཀར་པོའི་ཁྲག་སྙིང་ཚོན་སྐུད༔ ༈ བྱ་ནག་གི་གསོབ་དར་ནག་ལ༔ མ་མ་རུ་ལུ་རུ་ལུ་མ་བྷྱོ་ཛཿ
བྱ་མ་ནག་མོའི་ཁྲག་སྙིང་སིང་ལྡེང་གི་ཕུར་བུ་སོར་བཞི་ཚོན་སྐུད༔ ཕ་ཝང་ལོང་བུ་ལ་ར་ཁྲག་གིས༔ ཏྲ་ཤུ་དུ་ཤམ་ཀུ་རུ་ཛཿ ཕ་ཝང་མགོ་ཚོན་སྐུད་ཙ་ར་རོག་པོའི་སྙིང་༔ ༈ སྦྲུལ་ཉ་ལྤགས། ཉ་ཁྲག་གིས་ཕུ་ནཱ་ག་ར་ཙ་ཛ་ཧཱུྃ་ཛཿ ཉ་མགོ་རླ་བ་ཕུར་བ་སོར་བཞི་ཚོན་སྐུད་སྣ་ལྔའི་རྒྱ་ཆིངས་རྒྱབ་ཅིང་རང་གཟུགས་ཀྱི་མ་ནེ་བོ་དྷོ་ཡ་སྒ་ཊ་ཡ་ད་ཤ་ཨནྜ༔ དྲེགས་པ་རང་གནས་རང་ཡུལ་བརླ་རྟེན་མན་ངག་ཞིབ་མོའང་ཡང་གསང་གབ་རྒྱ༔ བདག་འདྲ་པདྨ་འབྱུང་གནས་ཀྱིས༔ ཕྱི་རབས་རྗེས་འཇུག་དོན་སླད་དུ༔
བཀོད་ཅིང་ལས་སྦྱོར་མན་ངག་འདི༔ པར་བུ་སྡེ་དཔུང་སུམ་ཅུ་ཡི༔ ཡང་གསང་འདི་ན་ཡིན་ནོ་གུད་དུ་སྦས༔ པདྨ་བདག་གིས་ལེགས་པར་བཤད༔ ས་མ་ཡ༔ རྒྱ་རྒྱ་རྒྱ༔ མཐའ་མ་ཚང་པ་འདྲའོ། མི༽ ༈ ལིང་ཁྲུས་གནད་གྱི་མན་ངག་བསྡུས་པ་ནི༔ ས་ཡི་ཕྱེ་མ་ལ༔
ལྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ སྔགས་ལྔས་སྦྱངས་ཤིང༌། རྣལ་འབྱོར་པ་བདག་ཅག་གི་དྲ་དྲི་འབག་བཙོག་ཐམས་ཅད་འབྱུང་བ་ས་ཡིས་ཕྱིའོ༔ མེ་ལོང་ངག་ཆུས་བཀྲུས་ལ། བྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ རྣལ་འབྱོར་པ་བདག་ཅག་གི་དྲ་དྲི་འབག་བཙོག་ཐམས་ཅད་འབྱུང་བ་ཆུ་ཡིས་བཀྲུའོ། དུག་གསུམ་རྫས་མེ་བཅས། རྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ རྣལ་འབྱོར་པ་བདག་ཅག་གི་དྲ་དྲི་འབག་བཙོག་ཐམས་ཅད་འབྱུང་བ་མེ་ཡིས་བསྲེག་གོ ། རླུང་ལ་ཕྱར་ཞིང༌།
ཡྃ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ རྣལ་འབྱོར་པ་བདག་ཅག་གི་དྲ་དྲི་འབག་བཙོག་ཐམས་ཅད་འབྱུང་བ་རླུང་གིས་གཏོར་རོ། ། ནམ་མཁའ་ལ་གཡུག་ཅིང༌། ཨེ་ཧོ་ཤུདྡྷེ་ཤུདྡྷེ་ཡེ་སྭཱ་ཧཱ༔ རྣལ་འབྱོར་པ་བདག་གི་ལུས་ངག་ཡིད་གསུམ་གྱི་དྲ་དྲི་འབག་བཙོག་ཐམས་ཅད་བྱང་བར་གྱུར་ཅིག ། ཨེ་ཡྃ་རྃ་བྃ་ལྃ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཞེས་དང༌། བསྐྱེད་བྱ་བཟས་པོ་དེའི་ཚེ་བསོད་མངའ་ཐང་འབྱོར་བ་ལོངས་སྤྱོད་བཀྲག་མདངས་གཟི་བརྗིད་མཐུ་སྟོབས་ནུས་རྩལ་སོགས་རང་ལ་ཐིམ་པས་ཚེ་བསོད་ལོངས་སྤྱོད་བཀྲག་མདངས་རྒྱས་ཏེ་ཀུན་གྱིས་འགྲན་ཟླ་བྲལ་བར་བསམ། ཨཱཿ རྐྱང་ཉེར་གཅིག་དབུགས་ཐེངས་གཅིག་བསྒྲགས་ཏེ་ཆུས་བཀྲུས་ལ་རང་གིས་བཏུང་བར་བྱའོ།
དེའི་ཚེ་ཕ་རོལ་གྱི་སྲོག་ཁྲག་སྙིང་ཁྲག་དཔལ་ཆེན་པོས་གསོལ་བར་བསམ༔ ྀཨཚ༔ མནན་པའི་ལས་མཐའ་མན་ངག་ཟུར་པ་ནི། སྣལ་ཚོན་སྣ་ལྔའི་སྔགས་ནི་སེར་པོ་ལ། བཛྲ་ཏི་རི་བི་རི་ཕུང་༔ དམར་པོ་ལ། ཁ་ལ་རཀྵ་རྦད༔ སྔོན་པོ་ལ། རཀྟ་རྦད་སུ་རྦད༔ དཀར་པོ་ལ།
ཤི་ག་ཁ་དུ་འབྱུང་བ་ཏིག་ནན༔ ནག་པོ་ལ། ཟླ་ཤྲི་པྲ་སོད༔ ཅེས་ཚོན་སྐུད་རེ་ལ་བརྒྱ་རེ་བཏབ་སྟེ། སྡེ་བརྒྱད་བྱད་ཐག་ཏུ་བསམ། སྡེ་བརྒྱད་བྱད་གཞུག་སྔགས་དང་བསྐྲད་ཆོག་ཀུན་སྤྱི་དྲིལ་ལ་དབྱངས་གསལ་རྟེན་འབྲེལ་སྙིང་པོ་མགོ་འཇུག་ལྡོག་ལ་སྔགས་དེ་བསོག་མན་ངག་གོ ༔ ས་ཚོན་སྣ་ལྔའི་སྔགས་ནི་སེར་པོ་ལ། བཛྲ་ཏ་ཏི་བཾ་ཕཊ྄ཿ དམར་པོ་ལ། མ་ཧཱ་པ་ཏེ་ན་ག་ཧཱུྃ༔
སྔོན་པོ་ལ། པད་ཏེ་པད་ཤིག་པད་ཧཱུྃ༔ དཀར་པོ་ལ། མེ་ཤི་ཁ་རཀྵ་རྦད༔ ནག་པོ་ལ། དུ་པ་ཏི་ཐམ་ན་འབྱུང་བ་ཧཱུྃ༔ རིམ་བཞིན་དུ་བཏབ་པས་ས་རིམ་པ་བདུན་གྱིས་མནན་པར་བསམ། རེ་ཐག་གི་ཡ་ཁེབས་ལ། ནག་ཁྲིད་མཱ་ར་ཡ་སོད༔ དུར་གཡམ་ལ་སྟེང་དུ་འབྱུང་བ་རིམ་བརྩེགས་འོག་ཏུ་རྡོ་རྗེ་རྒྱ་གྲམ་བྲིས་ལ།
རུ་མུག་ཐིམ་ཛཿ སྟག་ཕུར་ཟུར་གསུམ་ལ་ཐཱ་གསུམ་བྲིས་པ་མནན་སྔགས་ཀྱིས་གདབ་ཅིང་ཕུར་པ་བརྡེག་གོ ། མནན་པ་བྲུབ་ཁུང་འབྲུ་བའི་མན་ངག་བཀའ་གཏད་སོགས་མང་དུ་གབ་ཀྱང་འདིར་དེ་ཙམ་མོ། ། ཟབ་རྒྱྀ་ཨཚ༔ སྲི་འགུགས་སྔགས་ནི༔ ཨོྃ་སརྦ་ཛ་ཏྲི་ནི་ཧཱུྃ་ཛཿ སུ་ཏྲི་ནི་ཧཱུྃ་ཛཿ ན་ཏྲི་ནི་ཧཱུྃ་ཛཿ ཤ་ཏྲི་ནི་ཧཱུྃ་ཛཿ ཀ་ཏྲི་ནི་ཧཱུྃ་ཛཿ
ཆཻག་མོ་གུམ་གུམ་ཐུལ་རིལ་ཏྲིག་ནན་ཛཿ ཛ་ཧཱུྃ་བཾ་ཧོཿ དགྲ་སྲིའི་འགུགས་སྔགས་ནི། ཨོྃ་ཀྲོ་ཏ་ལ་ཧཱུྃ་ཀ་བིགྷྣཱན་ཏ་ཀྲི་དགྲ་བོ་བྱད་མའི་རྣམ་ཤེས་ལ་ཛ་ཛཿ ཨོྃ་ནཱ་ག་ར་ཙ་སོག་མ་མེ་རྩ་མུན་ཏྲི་ཏ་དགྲ་བོའི་སྲོག་ལ་ཛ་ཛཿ ཨོྃ་ཡ་མཱནྟ་ཀ་ཧ་ར་ཧ་ར་ཏྲི་ཧ་ར་དགྲ་བོའི་དབུགས་ལ་ཛ་ཛཿ ཨོྃ་ཁ་ཊ་གེ་ན་དུ་རུ་ཙིཏྟ་དགྲ་བོའི་དབང་པོ་ལ་ཛ་ཛཿ ཨོྃ་ཧབ་ཏི་ཤག་རུ་ལུ་དགྲ་བོ་མི་ནོར་འཁོར་དང་བཅས་པ་ལ་ཛ་ཛཿ ལྷ་དབྱེ་ནི༔ ཨོྃ་ཧ་ར་ཡ་དགྲ་བོ་ཤག་ཕྱེས༔
ཨ་མུ་ཀ་དགྲ་བོ་ཤག་ཕྱེས༔ རུ་ཏྲ་ཚིནྡྷ་དགྲ་བོ་ཤག་ཕྱེས༔ ཨོྃ་བྷི་བུར་མུ་རུ་མུ་རུ་དགྲ་བོ་ཤག་ཕྱེས༔ ཧ་ལ་དུནྟི་ནག་པོ་དགྲ་བོ་ཤག་ཕྱེས༔ ཏྲག་རུ་ཏྲ་ཏྲག་རུ་ཏྲ་ཁ་ཐཾ་ཛ་ཤག་ཕྱེས༔ བསད་སྔགས་ནི། ཨོྃ་ཧ་ལ་ཀ་ལ་ཡམ་རྩེ་ནག་པོ་རུ་ཊ་ནན༔ རུ་ཏྲ་ནྲྀ་ཏྲི་རྦད༔ གཟེར་ཐུམ་གཟེར་ཐུམ་སྦུར་ཐུམ་སྦུར་ཐུམ་མྱོག་རཀྟ་མྱོག་རཀྟ༔ གཏུབ་ཁ་ལ་གཏུབ་ཁ་ལ་རུ་ཊ་ཀ་ཝ་ཙི་གཟེར་གཟེར་རྦད་རྦད༔
མནན་སྔགས་ནི། ཨོྃ་ཏྲིག་ཏྲིག་ཁ་ལ་ཡཾ་རྩེ་ནག་པོ་རུ་ཏྲ་ནན༔ དགྲ་སྲི་ནན་ནན༔ དམ་སྲི་ནན་ནན༔ གོད་སྲི་ནན་ནན༔ གྲི་སྲི་ནན་ནན༔ སཏྭཾ་བྷ་ཡ་ནན་ནན༔ མཱ་ར་ཡ་ནན་ནན༔ ཧ་ལ་ཧ་ལ་ཡཀྴ་ཀྲོ་ཏ་སྙིང་ལ་རྦད་བྷྱོ་ནན༔ བྱད་ཐག་ལ།
ཨཱ་ཨཾཿ ཨཱཽ་ཨོཿ ཨཱཻ་ཨེཿ ལཱྀ་ལྀཿ རཱྀ་རྀཿ ཨུ་ཨུཿ ཨཱྀ་ཨིཿ ཨཱ་ཨཿ ཀྵ་ཧ་ས་ཥ་ཤ་ཝ་ལ་ར་ཡ༔ མ་བྷ་བ་ཕ་པ༔
ན་དྷ་ད་ཐ་ཏ༔ ཎ་ཌྷ་ཌ་ཋ་ཊ༔ ཉ་ཛྙ་ཛ་ཚ་ཙ༔ ང་གྷ་ག་ཁ་ཀ༔ ཧཱ་སྭཱ་ཡེ་ན་མ་ཤྲཱ་ཧཱ་མ་དཱི་བཱ་ཝཾ་ཨེ་དྷ་རོ་ནི༔ ཡོ་ཙ་ཥན་ཏེ༔ ཏྱ་ཝ་ཧྱ༔ ཏོ་ག་ཐཱ་ཏ་ཥནྟེ་ཏུན་ཧེ༔ ཝཱ་བྷ་པྲ་ཏུ་ཧེ་རྨཱདྷ་ཡེ་ཨོྃ༔ ལན་དགུ་བཟླས་དེ་སོགས་གཞུང་ནས་གསུངས་སོ། །
དེ་ལྟར་བླ་མ་དྲག་པོ་ཀཱི་ལ་ཡའི། ། དྲག་པོ་ཟོར་གྱི་ལས་རིམ་བཀླག་ཆོག་ཏུ། ། དྲག་པོ་ཉེར་བདུན་ཐུན་མཚམས་དག་ཏུ་བྲིས། ། དྲག་པོའི་དམོད་པ་འགྲུབ་པའི་རྒྱུར་གྱུར་ཅིག ། ཅེས་རོང་སྨྱོན་པས་བགྱིས།། །། ཙི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས་གཡུལ་བཟློག་དྲེགས་པའི་དམག་བསྐུལ་རྔམ་རིང་ཐོག་མདའ་ནག་པོ་བཞུགས་སོ༔ བདག་འདྲ་པདྨ་གར་དབང་གིས༔ མཐའ་བཞིའི་གཡུལ་དཔུང་གཞོམ་པའི་ཕྱིར༔ དམག་བསྐུལ་དྲེགས་པ་རྔམས་རིང་གིས༔
མུ་སྟེགས་བདུད་དཔུང་སྙིང་འབྱིན་བསྟན༔ དེའང་བསྐུལ་རིང་གནམ་ལྕགས་ཐོག་མདའ་དྲེགས་པའི་སྙིང་འབྱིན་ནག་པོ་རེག་ཆོད་ཡ་མ་སྙིང་གཟིར་གྱི་རྒྱུད་ལས་བྱུང་བ་འདི༔ མཚོན་འཁྲུག་དགྲ་རྐུན་བཟློག་པ་དང་༔ ཁྱད་པར་དགྲ་ཡུལ་དུ་དམག་སྣ་འདྲེན་པ་སོགས༔ དགོས་ཆེད་ཆེ་བའི་དུས་མ་གཏོགས་གར་ཐོད་དུ་གཏོང་མི་རུང་༔ བཀའ་ཤིན་ཏུ་གཉན་པས་ཚོད་ཤེས་པར་བྱ༔ འདི་ནི་ཡེ་ཤེས་དང་འཇིག་རྟེན་ཕྱོགས་མཚམས་ཀྱི་ཆ་མ་ལུས་བསྐུལ་བ་ཡིན་པས༔ འདི་ཡིས་མི་བཟློག་གང་ཡང་མེད༔ འདི་དང་བཟློག་པའི་གཟེར་འཕྱོང་རྣམས་སྦྲེལ་ན༔ གནམ་ལྕགས་ཀྱི་ཐོག་རྒོད་དང་མཚུངས་ཏེ་སྣང་སྲིད་ཀྱི་བདུད་རིགས་ཐམས་ཅད་སྐད་ཅིག་ལ་འཇོམས་པར་གདོན་མི་ཟ་བས་སྙིང་ལ་ཆོངས་ཤིག༔
བསྟན་འགྲོའི་དོན་དུ་སྤྱོད་ཅིག༔ སྒྲུབས་ཤིག༔ སྤེལ་ཅིག༔ འོད་གསལ་རྡོ་རྗེ་སྙིང་པོའི་བསྟན་པ་སྲུངས་ཤིག༔ ས་མ་ཡ༔ རྒྱ་རྒྱ་རྒྱ༔ དེ་ནས་ཟོར་གཏོར་ལིང་རོ་དང་སྨན་རཀ་གིས་སྦྲན༔ གཏོར་ཆུང་དམར་ཆེན་ལ་སོགས་པ་བཤམ༔ རྔ་རྡུང་དུང་འབུད་དར་ནག་གིས་གཡབ་ཅིང་བསྟན་དགྲ་སྒྲོལ་བའི་ང་རྒྱལ་གྱིས་རྔམ་སྟབས་དྲག་པོའི་སྐུར་བཞེངས་ཏེ་ཐོག་མར་གཙོ་བོར་བསྐུལ་བ་ནི༔ ཧཱུྃ་ཧཱུྃ་ཧཱུྃ༔
ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ འཇིགས་རུང་དུར་ཁྲོད་འབར་བའི་ཀློང་དཀྱིལ་ནས༔ རྔམ་བརྗིད་སྟོབས་ལྡན་པདྨ་ཧེ་རུ་ཀཿ སྣང་སྲིད་དྲེགས་པ་འདུལ་བའི་ལས་ལ་བཞེངས༔ དྲེགས་པ་ཁྲོས་པའི་ཟིལ་གནོན་ཀཱི་ལ་ཆེ༔ སྣང་སྲིད་བྲན་དུ་བསྐོལ་ཕྱིར་བཞེངས་པའི་ཚེ༔ རི་རབ་འཇིགས་ཤིང་གླིང་བཞི་ཉི་ལི་ལི༔ ཁྲག་ཞག་རྒྱ་མཚོའི་རྦ་ཀློང་ལྷབས་སེ་ལྷབ༔ ཉི་ཟླ་གཟའ་སྐར་ཐོག་མདའ་ཤ་ར་ར༔
ཆོ་འཕྲུལ་སྣང་སྟོང་འབྲུག་སྒྲ་དི་རི་རི༔ ཚ་གྲང་གནམ་ལྕགས་སེར་བ་ཧྲི་ལི་ལི༔ ནད་སྤྲིན་སྨུག་ནག་བུ་ཡུག་ཐིབས་སེ་ཐིབ༔ ལས་ཀྱི་རླུང་དམར་ཤྭ་ཁ་འུ་རུ་རུ༔ གཟུགས་ཅན་གཟུགས་མེད་འོ་དོད་ལྷངས་སེ་ལྷང་༔ ལས་བྱེད་ཤན་པ་གྲི་ཐོགས་རོངས་སེ་རོང་༔ བདུད་ཀྱི་དགྲ་འཛིན་ཞགས་པ་ཁྱུགས་སེ་ཁྱུག༔ བཙན་གྱི་ཇག་རྒྱུག་ཤྭ་ཁ་ཐ་ར་ར༔ སྒྲོལ་གིང་དཀར་ནག་གྲི་ཐོགས་ཟིངས་སེ་ཟིང་༔ མ་མོའི་ནད་ཡམས་བུ་ཡུག་ཐིབས་སེ་ཐིབ༔
ཀླུ་བདུད་དུག་གི་ཟོར་མདའ་ལམས་སེ་ལམ༔ གཅན་སྤྱང་ཤ་གཟན་མདུར་རྒྱུག་ཆེམས་སེ་ཆེམ༔ སྲིད་པའི་དམག་ཚོགས་བརྒྱུད་འཛིན་ལྷབས་སེ་ལྷབ༔ བཀའ་ཡི་ལས་བྱེད་བསྭོ་སྒྲ་དི་རི་རི༔ ལས་ལ་བཞེངས་ཤིག་རྔམ་བརྗིད་ཀཱི་ལ་ཡ༔ དོ་ནུབ་དྲག་པོའི་ཕྲིན་ལས་དུས་ལ་བབ༔ དམག་ཚོགས་བསྐྱེད་ལ་རུ་མཚོན་མྱུར་དུ་ཕྱོར༔

གོ་ཆའི་རྒྱན་བསྐུལ་ནི༔ ཧཱུྃ་ཧཱུྃ་ཧཱུྃ༔ བདུད་འདུལ་ཁྲོས་པའི་ཁྲོ་རྒྱལ་ངང་ཉིད་ལས༔ རྟ་ཞལ་མཐིང་ནག་རྟ་སྐད་ཕྱོགས་བཅུར་སྒྲོག༔ དབུ་སྐྲ་དམར་པོར་བསིགས་པས་སྟོང་གསུམ་གཡོ༔ ཐོད་སྐམ་དབྱིངས་ནས་ཁྲོ་བཅུའི་དམག་ཚོགས་འགྱེད༔ སྦྲུལ་ཆུན་གཡོས་པས་ཀླུ་བརྒྱད་བྲན་དུ་ཁོལ༔ སྨིན་མ་མེ་འབར་རྒྱལ་འགོང་དམ་སྲི་བསྲེག༔ ལྗགས་དམར་གློག་འཁྱུག་སྲིད་གསུམ་གཡོ་ཞིང་མགུལ༔ མཆེ་གཙིགས་ཤངས་ནས་དུག་རླངས་བགེགས་དཔུང་འཇོམས༔ སྐུ་ཡི་ཕྲིན་ལས་རྫོགས་ལ་ཕྱག་འཚལ་བསྟོད༔
མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཧཱུྃ༔ དཔྲལ་བར་སྐུ་ཡི་དམག་ཚོགས་འཇམ་དཔལ་འགྱེད༔ ཡང་སྤྲུལ་གཤིན་རྗེས་སྟོང་གསུམ་འཇིག་རྟེན་ཁེངས༔ ཉི་ཁྲི་བདུན་སྟོང་ནག་པོ་ལྕགས་ཁྲབ་ཅན༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ ནག་པོ་གཤིན་རྗེའི་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོྃ་ཡ་མཱནྟ་ཀ་དགྲ་བོ་བྱད་མ་ཤ་ཏྲུན་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔
ཧཱུྃ༔ ལྗང་དམར་སྲིད་གསུམ་བར་སྣང་ཚྭ་ཚྭ་ཁོལ༔ མཆེ་གཙིགས་དྲག་པོའི་དགྲ་བགེགས་སྙིང་ཁྲག་གསོལ༔ ཞལ་ནས་ཧཱུྃ་བྷྱོ་ཕཊ྄་སྒྲ་འབྲུག་ལྟར་སྒྲོག༔ ཕྱག་གཡས་གནམ་ལྕགས་རྡོ་རྗེ་རྩེ་དགུ་ལས༔ ཧཱུྃ་དགུ་ཕཊ྄་དགུ་རཾ་དགུས་མཐའ་དམག་ཟློག༔ གཡོན་པའི་སྣང་སྲིད་ཁྲོ་རྒྱལ་ཕུར་པ་ལས༔ བྷྱོ་དགུ་རྦད་དགུ་ཟློག་དགུས་བྱད་མ་སྒྲོལ༔ གསུང་གི་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་ཕྲིན་ལས་དྲག་པོའི་དུས་ལ་བབ༔
ཧཱུྃ༔ མགྲིན་པར་གསུང་གི་དམག་ཚོགས་རྟ་མགྲིན་འགྱེད༔ ཡང་སྤྲུལ་དབང་ཕྱུག་ཉི་ཤུས་སྟོང་གསུམ་གང་༔ ཉི་ཁྲི་བདུན་སྟོང་དམར་པོ་ཟངས་ཁྲབ་ཅན༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ དམར་མོ་དབང་ཕྱུག་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོྃ་ཧྱ་གྷྲྀ་ཝ་དགྲ་བོ་བྱད་མ་ཤ་ཏྲུན་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔
གླང་ཀོ་ཞིང་ལྤགས་གདུག་པའི་གཡུལ་ངོ་འཇོམས༔ དུར་ཁྲོད་རུས་རྒྱན་དྲེགས་པ་ལས་ལ་བསྐུལ༔ སྤུ་གྲིའི་སྒྲོ་གཤོག་བརྡེབས་པས་སྣང་སྲིད་འཁྲུག༔ ཐུགས་རྗེའི་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཧཱུྃ༔ ཐུགས་ཀར་ཐུགས་ཀྱི་དམག་ཚོགས་ཕྱག་རྡོར་འགྱེད༔ ཡང་སྤྲུལ་ཁྲོ་བོ་སྟོང་གསུམ་འཇིག་རྟེན་གང་༔ ཉི་ཁྲི་བདུན་སྟོང་སྔོན་པོ་གཡུ་ཁྲབ་ཅན༔ གནམ་ལྕགས་ཐོག་མདའ་མཚོན་ཆ་དགྲ་ལ་ཡ༔
མཐིང་ནག་རང་འདྲའི་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་བཛྲ་པཱ་ཎི་དགྲ་བོ་བྱད་མ་ཤ་ཏྲུན་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ སྤྱན་མིག་སྟོང་ནས་དྲག་པོའི་དམག་ཚོགས་བསྐུལ༔ རྡོ་རྗེའི་གོ་ཁྲབ་སྲིད་གསུམ་གཡུལ་ལས་རྒྱལ༔ ཡོན་ཏན་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་སྒྲུབ་པར་མཛོད༔ ཧཱུྃ༔
ལྟེ་བར་ཡོན་ཏན་དམག་ཚོགས་ཁྲོ་བོ་འགྱེད༔ ཡང་སྤྲུལ་ཤ་ཟས་སྟོང་གསུམ་འཇིག་རྟེན་གང་༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཀྲོ་ཏི་ཤྭ་རི་དགྲ་བོ་བྱད་མ་ཤ་ཏྲུན་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ དྲེགས་པ་ཚར་གཅོད་སྟག་ཤམ་འབར་བས་བརྒྱན༔ སྲོག་ལ་རྔམ་བྱེད་ཆུ་སྲིན་ཁྲོ་ཞལ་བགྲད༔ དུག་སྦྲུལ་ཁ་རྒྱན་ཀླུ་གཉན་ས་བདག་འདུལ༔ གནམ་ལྕགས་དབལ་ལྡན་བསྟན་པའི་རུ་ཏྲ་སྒྲོལ༔
སྟོབས་ལྡན་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཧཱུྃ༔ གསང་བར་ཕྲིན་ལས་དམག་ཚོགས་ཡཀྴ་འགྱེད༔ ཡང་སྤྲུལ་ཕོ་ཉས་སྟོང་གསུམ་འཇིག་རྟེན་གང་༔ ཉི་ཁྲི་བདུན་སྟོང་སྨུག་པོ་མཆོང་ཁྲབ་ཅན༔ གནམ་ལྕགས་མཚོན་ཆ་ཐོག་མདའ་དགྲ་ལ་ཆོས༔ སྨུག་ནག་ཕོ་ཉའི་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔
ཨོཾ་ཡཀྴ་ཀ་ལ་དགྲ་བོ་བྱད་མ་ཤ་ཏྲུཾ་ཨ་མུ་ཀ་མཱ་ར་ཡ་རྦད་རྦད༔ དེ་ནས་ཡུམ་གྱི་བསྐུལ་བ་ནི༔ བྷྱོ་བྷྱོ་བྷྱོ་བྷྱོ་བྷྱོཿ ཆོས་དབྱིངས་སྐྱེ་མེད་རང་བྱུང་ཀློང་ཡངས་དབུས༔ སྲིད་གསུམ་བདག་མོ་སྲོག་བདག་དཔལ་འབར་མ༔ སྣང་སྲིད་ལས་དབང་མངའ་བསྒྱུར་མཐུ་སྟོབས་ཅན༔ བདུད་འདུལ་ཁྲོ་མོའི་ཚུལ་གྱིས་སྐུར་བཞེངས་ཤིག༔ སྣང་སྲིད་དབང་དུ་སྡུད་པའི་དུས་ལ་བབ༔ དབང་སྡུད་ཨུ་མའི་ཚུལ་གྱིས་སྐུར་སྟོན་ཚེ༔ མཐིང་ནག་ཆོས་ཉིད་ཚྭ་ཚྭ་ཐོ་རོ་རོ༔
ཤར་གྲོལ་དྲག་པོའི་དམག་ཚོགས་ཐིབས་སེ་ཐིབ༔ གསལ་སྟོང་གདུག་པའི་མཚོན་ཆ་སི་ལི་ལི༔ དྲག་སྟོང་ངན་སྔགས་འབྲུག་སྒྲ་དི་རི་རི༔ སྣང་སྟོང་སྒྲོལ་བའི་ཐོག་རྒོད་ཤ་ར་ར༔ དྲན་སྟོང་དུག་ལྔ་ཡོངས་སྒྲོལ་ལྷངས་སེ་ལྷང་༔ ཚོར་སྟོང་ལས་མཁན་ཕོ་ཉ་སྤྲེངས་སེ་སྤྲེང་༔ ལས་ལ་བསྐུལ་ལོ་སྣང་སྲིད་མ་མོ་ཆེ༔ བདུད་འདུལ་ཡེ་ཤེས་ཆས་དགུས་བརྒྱན་པའི་ཚེ༔ ཞལ་གདངས་ལྗགས་འདྲིལ་མཆེ་གཙིགས་སྤྱན་གསུམ་བགྲད༔ དབུ་སྐྲ་བསིག་ཅིང་ཕག་སྐད་དྲག་པོ་སྒྲཽག༔
ཟིལ་རྔོག་མེ་འབར་རིགས་བདག་མཁའ་ལ་ཤར༔ བདུད་འདུལ་ཁྲོ་མོའི་སྐུ་ལ་ཕྱག་འཚལ་བསྟོད༔ ཐུགས་དམ་གནད་ནས་བསྐུལ་ལོ་ས་མ་ཡ༔ ཧཱུྃ༔ སྐུ་སྤྲུལ་རྡོ་རྗེ་མཁའ་འགྲོའི་དམག་ཚོགས་འགྱེད༔ ཞེ་སྡང་དགྲ་བོ་སྙིང་རྗེས་བསྒྲལ་བར་བསྐུལ༔ སྣང་སྟོང་དམར་གྱི་གཏོར་མ་འདི་བཞེས་ལ༔ མེ་ལོང་ཡེ་ཤེས་ལྷུན་གྲུབ་ཕྲིན་ལས་མཛོད༔ ཨོཾ་བཛྲ་ཌཱཀྐི་ནཱི་ཡེ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔
སྙན་ཆ་དབུ་རྒྱན་ཅོད་པན་དབྱིངས་ལ་བསྐྱོད༔ སྒྲ་སྙན་གསུང་དབྱངས་དྲུག་ཅུ་ཕྱོགས་བཅུར་སྒྲོག༔ ལྔ་ལྡན་ཚོམ་བུས་བརྒྱན་ཅིང་ལྷ་སྲིན་འདུལ༔ བདུད་འདུལ་ཁྲོ་མོའི་གསུང་ལ་ཕྱག་འཚལ་བསྟོད༔ ཐུགས་དམ་གནད་ནས་བསྐུལ་ལོ་ས་མ་ཡ༔ ཧཱུྃ༔ གསུང་སྤྲུལ་པདྨ་མཁའ་འགྲོའི་དམག་ཚོགས་འགྱེད༔ འདོད་ཆགས་དགྲ་བོ་སྙིང་རྗེས་བསྒྲལ་བར་བསྐུལ༔ གྲགས་སྟོང་དམར་གྱི་གཏོར་མ་འདི་བཞེས་ལ༔ སོར་རྟོགས་ཡེ་ཤེས་ལྷུན་གྲུབ་ཕྲིན་ལས་མཛོད༔
ཨོཾ་པདྨ་ཌཱཀྐི་ནཱི་ཡེ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ གླང་ཀོ་ཞིང་ལྤགས་བདུད་དཔུང་ཐལ་བར་བརླག༔ ཕྱག་གཡས་གྲི་གུག་འཁོར་བ་རྩད་ནས་གཅོད༔ ཕྱག་གཡོན་རྟོགས་མེད་ཉོན་མོངས་སྙིང་ཁྲག་འཐུང་༔ བདུད་འདུལ་ཁྲོ་མོའི་ཐུགས་ལ་ཕྱག་འཚལ་བསྟོད༔ ཐུགས་དམ་གནད་ནས་བསྐུལ་ལོ་ས་མ་ཡ༔ ཧཱུྃ༔ ཐུགས་སྤྲུལ་སངས་རྒྱས་མཁའ་འགྲོའི་དམག་ཚོགས་འགྱེད༔ གཏི་མུག་དགྲ་བོ་སྙིང་རྗེས་བསྒྲལ་བར་བསྐུལ༔
གསལ་སྟོང་དམར་གྱི་གཏོར་མ་འདི་བཞེས་ལ༔ ཆོས་དབྱིངས་ཡེ་ཤེས་ལྷུན་གྲུབ་ཕྲིན་ལས་མཛོད༔ ཨོཾ་བུདྡྷ་ཌཱཀྐི་ནཱི་ཡེ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ རུས་རྒྱན་ཁ་ཊྭཱཾ་དུག་གསུམ་རྩད་ནས་གཅོད༔ མེ་ལོང་མགོ་ཕྲེང་གདུག་པའི་གཡུལ་ངོ་བཟློག༔ སྤྱན་སྟོང་གཏམས་པས་ཕྲ་མེན་དམག་ཚོགས་འགྱེད༔ བདུད་འདུལ་ཁྲོ་མོའི་ཡོན་ཏན་ཕྱག་འཚལ་བསྟོད༔ ཐུགས་དམ་གནད་ནས་བསྐུལ་ལོ་ས་མ་ཡ༔ ཧཱུྃ༔
ཡོན་ཏན་རིན་ཆེན་མཁའ་འགྲོའི་དམག་ཚོགས་འགྱེད༔ ང་རྒྱལ་དགྲ་བོ་སྙིང་རྗེས་བསྒྲལ་བར་བསྐུལ༔ ཚོར་སྟོང་དམར་གྱི་གཏོར་མ་འདི་བཞེས་ལ༔ མཉམ་ཉིད་ཡེ་ཤེས་ལྷུན་གྲུབ་ཕྲིན་ལས་མཛོད༔ ཨོཾ་རཏྣ་ཌཱཀྐི་ནཱི་ཡེ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ གདུག་པའི་སྟག་ཤམ་སྦྲུལ་ཆུན་ཀླུ་བདུད་འདུལ༔ བརྐྱང་བསྐུམ་བྱད་མའི་སྙིང་ཁར་རྔམ་ཞིང་བརྗིད༔ དམར་ནག་མེ་དཔུང་དབུས་བཞུགས་སྟོང་གསུམ་སྲེག༔ བདུད་འདུལ་ཁྲོ་མོའི་ཕྲིན་ལས་ཕྱག་འཚལ་བསྟོད༔
ཐུགས་དམ་གནད་ནས་བསྐུལ་ལོ་ས་མ་ཡ༔ ཧཱུྃ༔ ཕྲིན་ལས་ཀརྨ་མཁའ་འགྲོའི་དམག་ཚོགས་འགྱེད༔ ཕྲག་དོག་དགྲ་བོ་སྙིང་རྗེས་བསྒྲལ་བར་བསྐུལ༔ བདེ་སྟོང་དམར་གྱི་མཆོད་པ་འདི་བཞེས་ལ༔ བྱ་གྲུབ་ཡེ་ཤེས་ལྷུན་གྲུབ་ཕྲིན་ལས་མཛོད༔ ཨོཾ་ཀརྨ་ཌཱཀྐི་ནཱི་ཡེ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ཐུགས་དམ་བསྐུལ་ལོ་མ་མོ་ཕྲ་མེན་དང་༔ སྒོ་སྐྱོང་གནས་ཉུལ་སྲིད་པ་མ་མོའི་ཚོགས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་གནོད་བྱེད་གདུག་པའི་གཡུལ་ངོ་རྣམས༔ ད་ལྟ་ཉིད་དུ་སྒྲོལ་བའི་ཕྲིན་ལས་མཛོད༔ ཨོྃ་བི་ཤྭ་ཌཱཀྐི་ནཱི་ཡེ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ དེ་ནས་རིགས་བདག་གི་བསྐུལ་བ་ནི༔ ཧཱུྃ༔ རིགས་བདག་རབ་ཁྲོས་དྲེགས་པ་ཟིལ་གནོན་རྩལ༔ མཐུ་སྟོབས་དབང་ཕྱུག་བདུད་འདུལ་སྔགས་པའི་ཆས༔ རྡོ་རྗེ་ཕུར་པ་བསྒྲིལ་ཞིང་བསྟན་དགྲ་སྒྲོལ༔ རྩ་གསུམ་དཀྱིལ་འཁོར་རྫོགས་ལ་ཕྱག་འཚལ་བསྟོད༔
མངོན་སྤྱོད་ཕྲིན་ལས་དྲག་པོའི་དུས་ལ་བབ༔ ཧཱུྃ༔ རལ་པའི་ཁྲོད་ནས་རིག་འཛིན་དམག་དཔུང་འགྱེད༔ ཡང་སྤྲུལ་རྗེས་འབྲང་སྟོང་གསུམ་འཇིག་རྟེན་གང་༔ ཉི་ཁྲི་བདུན་སྟོང་བདུད་འདུལ་སྔགས་ཆས་ཅན༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ དྲག་སྔགས་རིག་འཛིན་དམག་ཚོགས་ལས་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་མ་ཧཱ་གུ་རུ་ཐོད་ཕྲེང་རྩལ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔
དེ་ནས་བྱ་ཁྱུང་གི་བསྐུལ་བ་ནི༔ ཧཱུྃ༔ ཐུགས་ལས་སྤྲུལ་པའི་གནམ་ལྕགས་ག་རུ་ཊསཿ ཀྲང་ཀྲིང་སྒྲ་སྒྲོགས་བསྟན་པའི་དགྲ་བགེགས་སྒྲོལ༔ མེ་གཤོག་བརྡེབ་ཅིང་མཆེ་སྡེར་དགྲ་སྙིང་རོལ༔ རིགས་བདག་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཧཱུྃ༔ སྤྱི་བོར་སྤྲུལ་པའི་བྱ་ཁྱུང་དམག་ཚོགས་འགྱེད༔ ཡང་སྤྲུལ་ཁྱུང་གིས་སྟོང་གསུམ་འཇིག་རྟེན་ཁེངས༔
ཉི་ཁྲི་བདུན་སྟོང་ཤ་ཁྲག་སྲོག་ལ་རྔམ༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ སྟོབས་ལྡན་བྱ་ཁྱུང་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཁྲོམ་ག་རུ་ཊ་ཕེ་ཀྵེཾ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ དེ་ནས་ཀཱི་ལ་ཡ་རིགས་བཞིའི་བསྐུལ་བ་ནི༔ ཧཱུྃ༔ གཡས་སུ་དཀར་ནག་གྲུ་གསུམ་ཨེ་ཡི་ཀློང་༔ ཚངས་པ་ཕོ་མོ་བསྣོལ་བའི་དལ་དབུས་སུ༔
འཇིགས་བྱེད་ཆེན་པོ་བཛྲ་ཀཱི་ལ་ཡ༔ ཁྲག་འཐུང་ཁྲོས་པའི་ཚུལ་གྱིས་དགྲ་བགེགས་སྒྲོལ༔ རྡོ་རྗེ་ཐོད་ཕྲེང་སྐུ་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཞེ་སྡང་ལྷ་བུའི་དམག་ཚོགས་དགྲ་ལ་ཆོས༔ ཁ་འཇམ་བསླུ་བྲིད་ཚུལ་གྱིས་སྒྲོལ་བར་གྱིས༔ ཨོྃ་བཛྲ་ཀཱི་ལི་ཀཱི་ལ་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ རྒྱབ་ཏུ་སེར་ནག་གྲུ་གསུམ་ཨེ་ཡི་ཀློང་༔ གཤིན་རྗེ་ཕོ་མོ་བསྣོལ་བའི་དལ་དབུས་སུ༔
འཇིགས་བྱེད་ཆེན་པོ་རཏྣ་ཀཱི་ལ་ཡ༔ ཁྲག་འཐུང་ཁྲོས་པའི་ཚུལ་གྱིས་དགྲ་བགེགས་སྒྲོལ༔ རཏྣ་ཐོད་ཕྲེང་སྐུ་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ང་རྒྱལ་ཕུང་པོའི་བདུད་དམག་དགྲ་ལ་ཆོས༔ ངར་འཛིན་འགོང་སེམས་ཚུལ་གྱིས་སྒྲོལ་བར་གྱིས༔ ཨོཾ་རཏྣ་ཀཱི་ལི་ཀཱི་ལ་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ གཡོན་དུ་དམར་ནག་གྲུ་གསུམ་ཨེ་ཡི་ཀློང་༔ བདུད་ནག་ཕོ་མོ་བསྣོལ་བའི་དལ་དབུས་སུ༔
འཇིགས་བྱེད་ཆེན་པོ་པདྨ་ཀཱི་ལ་ཡ༔ ཁྲག་འཐུང་ཁྲོས་པའི་ཚུལ་གྱིས་དགྲ་བགེགས་སྒྲོལ༔ པདྨ་ཐོད་ཕྲེང་སྐུ་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཉོན་མོངས་ལས་ཀྱི་བདུད་དམག་དགྲ་ལ་ཆོས༔ ཉེ་འབྲེལ་འཁྲུལ་བའི་ཚུལ་གྱི་སྒྲོལ་བར་གྱིས༔ ཨོཾ་པདྨ་ཀཱི་ལི་ཀཱི་ལ་ཡ་དགྲ་བགེགས་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ མདུན་དུ་མཐིང་ནག་གྲུ་གསུམ་ཨེ་ཡི་ཀློང་༔ མུ་སྟེགས་ཕོ་མོ་བསྣོལ་བའི་དལ་དབུས་སུ༔
འཇིགས་བྱེད་ཆེན་པོ་ཀརྨ་ཀཱི་ལ་ཡ༔ ཁྲག་འཐུང་ཁྲོས་པའི་ཚུལ་གྱིས་དགྲ་བགེགས་སྒྲོལ༔ ཀརྨ་ཐོད་ཕྲེང་རྩལ་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ འཆི་བདག་བདུད་ཀྱི་དམག་ཚོགས་དགྲ་ལ་ཆོས༔ རྣམ་རྟོག་འབྱུང་འཁྲུག་ཚུལ་གྱིས་སྒྲོལ་བར་གྱིས༔ ཨོྃ་ཀརྨ་ཀཱི་ལི་ཀཱི་ལ་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ དེ་ནས་གིང་ཆེན་སྡེ་ལྔའི་བསྐུལ་བ་ནི༔ ཧཱུྃ༔ ཞེ་སྡང་སྐུ་ཡི་གིང་ཆེན་ནི༔
ཀེང་རུས་དྲག་ཏུ་ཁྲོས་པའི་གཟུགས༔ ཕྱག་གཉིས་སྤུ་གྲི་ལྕགས་ཀྱུ་འཛིན༔ ས་ཁམས་ཤ་རུས་གནས་ནས་བཞེངས༔ དགྲ་བགེགས་སྒྲོལ་བའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ གིང་ཆེན་དམག་ཚོགས་དགྲ་ལ་བྷྱོཿ དམ་ཉམས་སྡིག་ཆེན་བྱད་མ་རྣམས༔ ལྕགས་ཀྱུས་ཟུངས་ལ་སྤུ་གྲིས་སྒྲོལ༔ བྱད་མ་ལྷ་སྲུང་རྟེན་དང་ཕྲོལ༔ ཨོཾ་བཛྲ་གིང་ཀ་ར་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔
ཧཱུྃ༔ འདོད་ཆགས་གསུང་གི་གིང་ཆེན་ནི༔ ཁྲག་མདོག་མེ་ཡི་ཚ་ཟེར་ཅན༔ ཕྱག་གཉིས་ལྕགས་སྒྲོག་སྤུ་གྲི་འཛིན༔ ཆུ་ཁམས་ཁྲག་གི་གནས་ནས་བཞེངས༔ དགྲ་བགེགས་སྒྲོལ་བའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ གིང་ཆེན་དམག་ཚོགས་དགྲ་ལ་བྷྱོཿ དམ་ཉམས་སྡིག་ཆེན་བྱད་མ་རྣམས༔ ལྕགས་སྒྲོག་སྡོམས་ལ་སྤུ་གྲིས་སྒྲོལ༔
བྱད་མ་ལྷ་སྲུང་རྟེན་དང་ཕྲོལ༔ ཨོཾ་པདྨ་གིང་ཀ་ར་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ གཏི་མུག་ཐུགས་ཀྱི་གིང་ཆེན་ནི༔ རམ་རམ་རུང་རུང་མུན་པའི་གཟུགས༔ ཕྱག་གཉིས་སྤུ་གྲི་རྒྱ་གྲམ་འཛིན༔ ནམ་མཁའ་མུན་པའི་ཀློང་ནས་བཞེངས༔ དགྲ་བགེགས་སྒྲོལ་བའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ གིང་ཆེན་དམག་ཚོགས་དགྲ་ལ་བྷྱོཿ
དམ་ཉམས་སྡིག་ཅན་བྱད་མ་རྣམས༔ རྒྱ་གྲམ་བསྣུན་ལ་སྤུ་གྲིས་སྒྲོལ༔ བྱད་མའི་ལྷ་སྲུང་རྟེན་དང་ཕྲོལ༔ ཨོཾ་བུདྡྷ་གིང་ཀ་ར་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ང་རྒྱལ་ཡོན་ཏན་གིང་ཆེན་ནི༔ སེར་ནག་རལ་པ་ཁམ་ནག་ཅན༔ ཕྱག་གཉིས་སྤུ་གྲི་ཞགས་པ་འཛིན༔ གཡོགས་བྱེད་པགས་པའི་ཀློང་ནས་བཞེངས༔ དགྲ་བགེགས་སྒྲོལ་བའི་དུས་ལ་བབ༔
དམར་གྱི་གཏོར་མ་འདི་བཞེས་ལ༔ གིང་ཆེན་དམག་ཚོགས་དགྲ་ལ་བྷྱོཿ དམ་ཉམས་སྡིག་ཅན་བྱད་མ་རྣམས༔ བྱད་མ་ལྷ་སྲུང་རྟེན་དང་ཕྲོལ༔ ཨོཾ་རཏྣ་གིང་ཀ་ར་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ཕྲག་དོག་ཕྲིན་ལས་གིང་ཆེན་ནི༔ ཁམ་ནག་བུ་ཡུག་འཁྲིགས་པའི་གཟུགས༔ ཕྱག་གཉིས་སྤུ་གྲི་རལ་གྲི་འཛིན༔ ཁྱབ་བྱེད་རྩ་རླུང་ཀློང་ནས་བཞེངས༔
དགྲ་བགེགས་སྒྲོལ་བའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ གིང་ཆེན་དམག་ཚོགས་དགྲ་ལ་བྷྱོཿ དམ་ཉམས་སྡིག་ཅན་བྱད་མ་རྣམས༔ དྲིལ་བུས་མྱོས་ལ་སྤུ་གྲིས་སྒྲོལ༔ བྱད་མ་ལྷ་སྲུང་རྟེན་དང་ཕྲོལ༔ ཨོཾ་ཀརྨ་གིང་ཀ་ར་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཅེས་མཚམས་རྣམས་སུ་དམར་ཆེན་བྱ་ཞིང་གཏོར་མ་འབུལ༔ དེ་ནས་ཕྱི་འཁོར་དྲེགས་པ་སྡེ་བརྒྱད་ལས་ལ་བསྐུལ་བ་ནི༔ ཧཱུྃ༔
ཤར་ཕྱོགས་དྲེགས་པའི་དམག་དཔོན་ཆེ༔ སྲིད་པ་ལྷ་རྒྱལ་ལས་ལ་བཞེངས༔ དྲོངས་ཤིག་དམག་དཔུང་དགྲ་ལ་དྲོངས༔ དཀར་པོ་ལྷ་དམག་ཉི་ཁྲི་སྟོང་༔ ཤེལ་ཁྲབ་དཀར་པོ་སི་ལི་ལི༔ རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔ གནམ་ལྕགས་ཐོག་མདའ་ཤ་ར་ར༔ ཞལ་ནས་བསྭོ་སྒྲ་ལྷངས་སེ་ལྷང་༔ མགྱོགས་པའི་རྟ་རྒྱུག་བྲངས་སེ་བྲང་༔
དགྲ་བོ་བྱད་མའི་གཡུལ་ངོ་འདི༔ ད་ལྟ་ཉིད་དུ་ཆམ་ལ་ཕོབ༔ འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔ དམག་དཔོན་སོད་ལ་དམག་མི་གཏོར༔ ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔ ད་ལྟ་ཉིད་དུ་སྒྲོལ་ལ་ཤོག༔ བསྐུལ་ལོ་སྡེ་བརྒྱད་མཐུ་མ་ཆུང་༔ རྦད་དོ་དྲེགས་པ་རྩལ་མ་ཞན༔
དུས་ལ་བབ་བོ་ས་མ་ཡ༔ ཨཱཿདྷེ་ཝ་ར་ཙ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ལྷོ་ཕྱོགས་དྲེགས་པའི་དམག་དཔོན་ཆེ༔ ཡ་མ་གཤིན་རྗེ་དམག་ལ་བཞེངས༔ དྲོངས་ཤིག་དམག་སྣ་དགྲ་ལ་དྲོངས༔ ལས་གཤིན་དམག་ཚོགས་ཉི་ཁྲི་སྟོང་༔ ཁྲོ་ཆུའི་གོ་ཁྲབ་སི་ལི་ལི༔ རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔
གནམ་ལྕགས་ཐོག་མདའ་ཤ་ར་ར༔ ཞལ་ནས་བསྭོ་སྒྲ་ལྷངས་སེ་ལྷང་༔ མགྱོགས་པའི་རྟ་རྒྱུག་བྲངས་སེ་བྲང་༔ དགྲ་བོ་བྱད་མའི་གཡུལ་ངོ་འདི༔ ད་ལྟ་ཉིད་དུ་ཆམ་ལ་ཕོབ༔ འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔ དམག་དཔོན་སོད་ལ་དམག་མི་གཏོར༔ ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔
ད་ལྟ་ཉིད་དུ་སྒྲོལ་ལ་ཤོག༔ བསྐུལ་ལོ་སྡེ་བརྒྱད་མཐུ་མ་ཆུང་༔ རྦད་དོ་དྲེགས་པ་རྩལ་མ་ཞན༔ དུས་ལ་བབ་བོ་ས་མ་ཡ༔ ཡཿམ་ར་ཙ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ནུབ་ཕྱོགས་དྲེགས་པའི་དམག་དཔོན་ཆེ༔ སྲོག་ལེན་མ་མོ་ལས་ལ་བཞེངས༔ དྲོངས་ཤིག་དམག་སྣ་དགྲ་ལ་དྲོངས༔ དམར་ནད་བདག་མོ་ཉི་ཁྲི་སྟོང་༔
གསེར་ཁྲབ་སེར་པོ་སི་ལི་ལི༔ རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔ གནམ་ལྕགས་ཐོག་མདའ་ཤ་ར་ར༔ ཞལ་ནས་བསྭོ་སྒྲ་ལྷངས་སེ་ལྷང་༔ མགྱོགས་པའི་རྟ་རྒྱུག་བྲངས་སེ་བྲང་༔ དགྲ་བོ་བྱད་མའི་གཡུལ་ངོ་འདི༔ ད་ལྟ་ཉིད་དུ་ཆམ་ལ་ཕོབ༔ འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔
དམག་དཔོན་སོད་ལ་དམག་མི་གཏོར༔ ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔ ད་ལྟ་ཉིད་དུ་སྒྲོལ་ལ་ཤོག༔ བསྐུལ་ལོ་སྡེ་བརྒྱད་མཐུ་མ་ཆུང་༔ རྦད་དོ་དྲེགས་པ་རྩལ་མ་ཞན༔ དུས་ལ་བབ་བོ་ས་མ་ཡ༔ མཿམ་མོ་རུ་ལུ་རུ་ལུ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ བྱང་ཕྱོགས་དྲེགས་པའི་དམག་དཔོན་ཆེ༔
བདུད་ནག་འཇིགས་བྱེད་དམག་ལ་བཞེངས༔ དྲོངས་ཤིག་དམག་སྣ་དགྲ་ལ་དྲོངས༔ ནག་པོ་བདུད་དམག་ཉི་ཁྲི་སྟོང་༔ ལྕགས་ཁྲབ་སྔོན་པོ་སི་ལི་ལི༔ རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔ གནམ་ལྕགས་ཐོག་མདའ་ཤ་ར་ར༔ ཞལ་ནས་བསྭོ་སྒྲ་ལྷངས་སེ་ལྷང་༔ མགྱོགས་པའི་རྟ་རྒྱུག་བྲངས་སེ་བྲང་༔ དགྲ་བོ་བྱད་མའི་གཡུལ་ངོ་འདི༔
ད་ལྟ་ཉིད་དུ་ཆམ་ལ་ཕོབ༔ འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔ དམག་དཔོན་སོད་ལ་དམག་མི་གཏོར༔ ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔ ད་ལྟ་ཉིད་དུ་སྒྲོལ་ལ་ཤོག༔ བསྐུལ་ལོ་སྡེ་བརྒྱད་མཐུ་མ་ཆུང་༔ རྦད་དོ་དྲེགས་པ་རྩལ་མ་ཞན༔ དུས་ལ་བབ་བོ་ས་མ་ཡ༔
དུཿཔྲ་མ་རཀྴ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ཤར་ལྷོའི་དྲེགས་པའི་དམག་དཔོན་ཆེ༔ ཤེལ་གིང་སྲོག་བདག་དམག་ལ་བཞེངས༔ དྲོངས་ཤིག་དམག་སྣ་དགྲ་ལ་དྲོངས༔ དཀར་ནག་རྒྱལ་འགོང་ཉི་ཁྲི་སྟོང་༔ དཀར་གསལ་དུང་ཁྲབ་སི་ལི་ལི༔ རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔ གནམ་ལྕགས་ཐོག་མདའ་ཤ་ར་ར༔
ཞལ་ནས་བསྭོ་སྒྲ་ལྷངས་སེ་ལྷང་༔ མགྱོགས་པའི་རྟ་རྒྱུག་བྲངས་སེ་བྲང་༔ དགྲ་བོ་བྱད་མའི་གཡུལ་ངོ་འདི༔ ད་ལྟ་ཉིད་དུ་ཆམ་ལ་ཕོབ༔ འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔ དམག་དཔོན་སོད་ལ་དམག་མི་གཏོར༔ ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔ ད་ལྟ་ཉིད་དུ་སྒྲོལ་ལ་ཤོག༔
བསྐུལ་ལོ་སྡེ་བརྒྱད་མཐུ་མ་ཆུང་༔ རྦད་དོ་དྲེགས་པ་རྩལ་མ་ཞན༔ དུས་ལ་བབ་བོ་ས་མ་ཡ༔ རུཿཤུ་ལ་ར་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ལྷོ་ནུབ་དྲེགས་པའི་དམག་དཔོན་ཆེ༔ སྲོག་གཟན་བཙན་རྒོད་དམག་ལ་བཞེངས༔ དྲོངས་ཤིག་དམག་སྣ་དགྲ་ལ་དྲོངས༔ དམར་པོ་བཙན་དམག་ཉི་ཁྲི་སྟོང་༔ ཟངས་ཁྲབ་དམར་པོ་སི་ལི་ལི༔
རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔ གནམ་ལྕགས་ཐོག་མདའ་ཤ་ར་ར༔ ཞལ་ནས་བསྭོ་སྒྲ་ལྷངས་སེ་ལྷང་༔ མགྱོགས་པའི་རྟ་རྒྱུག་བྲངས་སེ་བྲང་༔ དགྲ་བོ་བྱད་མའི་གཡུལ་ངོ་འདི༔ ད་ལྟ་ཉིད་དུ་ཆམ་ལ་ཕོབ༔ འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔ དམག་དཔོན་སོད་ལ་དམག་མི་གཏོར༔
ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔ ད་ལྟ་ཉིད་དུ་སྒྲོལ་ལ་ཤོག༔ བསྐུལ་ལོ་སྡེ་བརྒྱད་མཐུ་མ་ཆུང་༔ རྦད་དོ་དྲེགས་པ་རྩལ་མ་ཞན༔ དུས་ལ་བབ་བོ་ས་མ་ཡ༔ ཙཿར་ཙ་གིང་ཀ་ར་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ནུབ་བྱང་དྲེགས་པའི་དམག་དཔོན་ཆེ༔ ཡཀྴ་གནོད་སྦྱིན་དམག་ལ་བཞེངས༔
དྲོངས་ཤིག་དམག་སྣ་དགྲ་ལ་དྲོངས༔ སྨུག་ནག་གནོད་སྦྱིན་ཉི་ཁྲི་སྟོང་༔ མཆོང་ཁྲབ་སྨུག་པོ་སི་ལི་ལི༔ རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔ གནམ་ལྕགས་ཐོག་མདའ་ཤ་ར་ར༔ ཞལ་ནས་བསྭོ་སྒྲ་ལྷངས་སེ་ལྷང་༔ མགྱོགས་པའི་རྟ་རྒྱུག་བྲངས་སེ་བྲང་༔ དགྲ་བོ་བྱད་མའི་གཡུལ་ངོ་འདི༔ ད་ལྟ་ཉིད་དུ་ཆམ་ལ་ཕོབ༔
འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔ དམག་དཔོན་སོད་ལ་དམག་མི་གཏོར༔ ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔ ད་ལྟ་ཉིད་དུ་སྒྲོལ་ལ་ཤོག༔ བསྐུལ་ལོ་སྡེ་བརྒྱད་མཐུ་མ་ཆུང་༔ རྦད་དོ་དྲེགས་པ་རྩལ་མ་ཞན༔ དུས་ལ་བབ་བོ་ས་མ་ཡ༔ ཤཿཡཀྴ་ཀ་ལ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔
ཧཱུྃ༔ བྱང་ཤར་དྲེགས་པའི་དམག་དཔོན་ཆེ༔ ནཱ་ག་ཀླུ་བདུད་དམག་ལ་བཞེངས༔ དྲོངས་ཤིག་དམག་སྣ་དགྲ་ལ་དྲོངས༔ མཐིང་ནག་ཀླུ་དམག་ཉི་ཁྲི་སྟོང་༔ གཡུ་ཁྲབ་སྔོན་པོ་སི་ལི་ལི༔ རྨོག་ཕོར་ལྡེམ་འཕྲུ་ཚུབས་སེ་ཚུབ༔ རུ་དར་བ་དན་ལྷབས་སེ་ལྷབ༔ གནམ་ལྕགས་ཐོག་མདའ་ཤ་ར་ར༔ ཞལ་ནས་བསྭོ་སྒྲ་ལྷངས་སེ་ལྷང་༔
མགྱོགས་པའི་རྟ་རྒྱུག་བྲངས་སེ་བྲང་༔ དགྲ་བོ་བྱད་མའི་གཡུལ་ངོ་འདི༔ ད་ལྟ་ཉིད་དུ་ཆམ་ལ་ཕོབ༔ འགྲས་ཡ་རྩོད་པའི་དགྲ་བོ་འདིའི༔ དོན་སྙིང་དམར་པོ་ཁྱེར་ལ་ཤོག༔ དམག་དཔོན་སོད་ལ་དམག་མི་གཏོར༔ ཉེས་ཅན་དགྲ་བོ་ཤོར་ར་རེ༔ སྔགས་ལ་གནོད་པའི་དགྲ་བོ་འདི༔ ད་ལྟ་ཉིད་དུ་སྒྲོལ་ལ་ཤོག༔ བསྐུལ་ལོ་སྡེ་བརྒྱད་མཐུ་མ་ཆུང་༔
རྦད་དོ་དྲེགས་པ་རྩལ་མ་ཞན༔ དུས་ལ་བབ་བོ་ས་མ་ཡ༔ ནཱཿནཱ་ག་རཀྴ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔
དེ་ནས་སྒོ་སྐྱོང་བཞིའི་བསྐུལ་བ་ནི༔ ཧཱུྃ༔ ཤར་ཕྱོགས་སྒོ་སྐྱོང་བསྐུལ་བ་ནི༔ སྟག་གདོང་དཀར་མོ་བྱེ་བ་འབུམ༔ ཕྱག་ན་ལྕགས་ཀྱུ་ཕུར་པ་བསྣམས༔ དམར་གྱི་གཏོར་མ་འདི་བཞེས་ལ༔ ཤར་ཕྱོགས་དགྲ་བགེགས་མྱུར་དུ་ཁུག༔
བཀུག་ནས་བསྒྲལ་བའི་ཕྲིན་ལས་མཛོད༔ ཛཿབཛྲ་ཨངྐུ་ཤ་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ ལྷོ་ཕྱོགས་སྒོ་སྐྱོང་བསྐུལ་བ་ནི༔ འུག་གདོང་སེར་མོ་བྱེ་བ་འབུམ༔ ཕྱག་ན་ཞགས་པ་ཕུར་པ་བསྣམས༔ དམར་གྱི་གཏོར་མ་འདི་བཞེས་ལ༔ ལྷོ་ཕྱོགས་དགྲ་བགེགས་མྱུར་དུ་ཆིངས༔ བཅིངས་ནས་བསྒྲལ་བའི་ཕྲིན་ལས་མཛོད༔ ཧཱུྃ་རཏྣ་པཱ་ཤ་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔
ཧཱུྃ༔ ནུབ་ཕྱོགས་སྒོ་སྐྱོང་བསྐུལ་བ་ནི༔ དམར་མོ་ཁྭ་གདོང་བྱེ་བ་འབུམ༔ ཕྱག་ན་ལྕ་སྒྲོག་ཕུར་པ་བསྣམས༔ དམར་གྱི་གཏོར་མ་འདི་བཞེས་ལ༔ ནུབ་ཕྱོགས་དགྲ་བགེགས་མྱུར་དུ་སྡོམས༔ བསྡམས་ནས་བསྒྲལ་བའི་ཕྲིན་ལས་མཛོད༔ བཾ་པདྨ་སྥོ་ཊ་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ ཧཱུྃ༔ བྱང་ཕྱོགས་སྒོ་སྐྱོང་བསྐུལ་བ་ནི༔
སྤྱང་གདོང་སྔོན་མོ་བྱེ་བ་འབུམ༔ ཕྱག་ན་དྲིལ་བུ་ཕུར་པ་བསྣམས༔ དམར་གྱི་གཏོར་མ་འདི་བཞེས་ལ༔ བྱང་ཕྱོགས་དགྲ་བགེགས་མྱུར་དུ་སྒྲོལ༔ མྱོས་ནས་བསྒྲལ་བའི་ཕྲིན་ལས་མཛོད༔ ཧོ་ཀརྨ་གྷཎྜེ་ཡ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུམ་མཱ་ར་ཡ་རྦད་རྦད༔ དེ་ནས་ཡང་འཁོར་ཕོ་ཉའི་བསྐུལ་བ་ནི༔ ཧཱུྃ༔ ཡང་འཁོར་ཤ་ཟ་བྱེ་བ་འབུམ༔ སྲོག་གཅོད་དབུགས་ལེན་དམག་ཚོགས་འགྱེད༔
གོ་ཆ་སྟོང་སྡེ་སི་ལྀ་ལི༔ མཚོན་ཞབས་དགྲ་ལ་རུབས་སེ་རུབ༔ དམར་གྱི་གཏོར་མ་འདི་བཞེས་ལ༔ ཉེས་ཅན་དགྲ་བོ་ཤོར་ར་རེ༔ དམ་ཉམས་དགྲ་བོ་སྒྲོལ་ལ་ཤོག༔ བྱད་མའི་རྣམ་ཤེས་རྟེན་དང་ཕྲོལ༔ དྲག་པོའི་ཕྲིན་ལས་དུས་ལ་བབ༔ དུས་ལ་བབ་བོ་ས་མ་ཡ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་བཛྲ་ས་དྷུ་མ་མོ་རཀྨོ་ཡཀྨོ་ཀཱ་ལ་དུ་ཏྲི་དགྲ་བོའི་སྲོག་ལ་རྦད་རྦད༔
ཅེས་མཚམས་རྣམས་དམར་ཆེན་སྦྲེང་ཞིང་གཏོར་མ་འབུལ༔ དེ་ལྟར་དཀྱིལ་འཁོར་གྱི་ལྷ་ཐམས་ཅད་དྲག་པོ་མངོན་སྤྱོད་ཀྱི་ལས་ལ་ཆས་ཏེ་ནམ་མཁའ་ས་གཞི་བར་སྣང་ཐམས་ཅད་ཡོངས་སུ་གང་ནས་དགྲ་བོའི་ཡུལ་དུ་མཚོན་ཆར་དྲག་པོའི་ཆར་ཕབ་སྟེ༔ མིང་ཤུལ་མེད་པར་བརླགས༔ ཁོའི་ཤ་ཁྲག་དབང་པོ་རྣམས་ལས་མཁན་དྲེགས་བྱེད་གདུག་པ་ཅན་རྣམས་ཀྱིས་ལྷག་མ་མེད་པར་དཔའ་ཟས་སུ་རོལ་ཏེ༔ སླར་ཡང་མི་ལྡང་བའི་བྲོ་བརྡུངས་པས་དགྲ་བོའི་ཡུལ་ཞིང་ནོར་ཟས་བཅས་ཀྱང་ལས་ཀྱི་རླུང་གིས་བསྐྱོད་པས༔ སྲིད་པའི་རི་རབ་ཡང་མགོ་མཇུག་ལྡོག་ནས་ཞིང་རྡུལ་དང་དགྲ་བོ་རླུང་གིས་ཉེ་བས་སྤྲིན་གཏོར་བ་ལྟར་མོས་སོ༔ ཨེ་མཿ ཟབ་པའི་མཐར་ཐུག་ལ༔ གཡུལ་བཟློག་གནམ་ལྕགས་ཐོག་མདའ་ཡི༔ བསྐུལ་རིང་བདུད་དཔུང་སྙིང་འབྱིན་འདི༔
གནུབས་བན་ཛྙཱ་ནའི་སྐྱེས་མཐའ་མཆོག༔ དྲག་པོ་ཧཱུྃ་གི་མིང་འཛིན་པའི༔ མཐུ་ཆེན་དེ་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔
མི་ནུབ་རྒྱ༔ བདག་འདྲ་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་ཁྲོམ་གཏེར་དུ་བགྱིས་ཏེ་སྤྱན་དྲངས་པའོ།། །། ཚི༽ ༈ བསྐུལ་ཐུང་དྲེགས་པ་དབང་སྡུད་ནི༔ ཧཱུྃ༔ རྩ་གསུམ་ཀུན་འདུས་ཐོད་ཕྲེང་སྐུར་བཞེངས་ཤིག༔ དུས་ངན་སེམས་ཅན་འདུལ་བའི་དུས་ལ་བབ༔ མཐའ་ཡི་དམག་དཔུང་བཟློག་པའི་དུས་ལ་བབ༔ དུ་རུ་ར་ཙ་བཟློག་པའི་དུས་ལ་བབ༔ ཧོར་སོག་དམག་དཔུང་བཟློག་པའི་དུས་ལ་བབ༔
མུ་སྟེགས་དམག་གཡོས་བཟློག་པའི་དུས་ལ་བབ༔ ལྷ་སྲིན་སྡེ་བརྒྱད་འདུལ་བའི་དུས་ལ་བབ༔ རྒྱལ་བསེན་དམ་སྲི་འདུལ་བའི་དུས་ལ་བབ༔ གཉན་ནད་སྨྱོ་འབོག་བཟློག་པའི་དུས་ལ་བབ༔ དབང་དང་དངོས་གྲུབ་སྩོལ་བའི་དུས་ལ་བབ༔ རྩ་གསུམ་དཀྱིལ་འཁོར་ཐུགས་དམ་རྒྱུད་བསྐུལ་ནས༔ སྔོན་གྱི་དམ་བཅའ་ཉམས་པར་མི་འགྱུར་བར༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཕྱི་རིམ་གནམ་ལྕགས་འཁོར་ལོའི་སྟེང་༔
གནས་པའི་སྡེ་བརྒྱད་དམག་དཔུང་རྣམས༔ སྐུ་མདོག་ཕྱག་མཚན་མ་ངེས་ཏེ༔ རང་རྟགས་རྒྱན་དང་ཕྱག་མཚན་རྫོགས༔ མི་བཟད་བསྐལ་པའི་མེ་ལྟར་འབར༔ རྔམ་བརྗིད་ཧ་ཧའི་གད་མོ་སྒྲོག༔ རྫུ་འཕྲུལ་རི་རབ་ཐལ་བར་རློག༔ ལས་ལ་ཆས་པའི་མཐུ་བོ་ཆེ༔ སྲོག་ལ་རྔམ་པའི་འཇིག་རྟེན་ལྷ༔ མྱུར་དུ་རྒྱུགས་པའི་དྲག་རྩལ་ཅན༔ བཀའ་བཞིན་ཕྲིན་ལས་སྒྲུབ་མཛད་པ༔
སྡེ་བརྒྱད་མངོན་སྤྱོད་ལས་ལ་བསྐུལ༔ ཁྱེད་རྣམས་གང་བཅོལ་ཕྲིན་ལས་རྣམས༔ དམ་ཚིག་བཀའ་ལས་མ་འདའ་བར༔ སངས་རྒྱས་བསྟན་ལ་དགྲ་བྱུང་ན༔ སྲུང་མ་དམ་ཅན་ལས་ལ་ཆོས༔ མཐའ་འཁོབ་དམག་ཚོགས་བཟློག་པ་དང་༔ དུས་འཁྲུག་ནད་ཡམས་བཟློག་པ་སོགས༔ བཅོལ་བའི་ཕྲིན་ལས་འགྲུབ་པར་མཛོད༔ ཨཿཡཿམཿདུཿརུཿཙཿཤཿནཿས་མ་ཡ་ཧཱུྃ༔ ཞེས་བསྐུལ་ཞིང་གཏོར་མ་འབུལ༔
དེ་ནས་གསེར་སྐྱེམས་གཏོང་༔ ཛི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ སྨད་ལས་བསད་པ་རེག་ཕུང་དུག་མདའ་ནག་པོ་བཞུགས་སོ༔ བདུད་འདུལ་དྲག་པོ་ཐོད་ཕྲེང་རྩལ་ལ་འདུད༔ དེའང་མ་འོངས་སྙིགས་མ་ལྔ་བདོའི་དུས་སུ་སྟེང་འོག་བར་གསུམ་འཁྲུག་པས་ནད་མཚོན་མུ་གེའི་བསྐལ་པ་དར༔ དེའི་ཚེ་དགྲ་བགེགས་བསྒྲལ་བའི་རིམ་པ་བསད་པ་རེག་ཕུང་དུག་མདའ་ནག་པོར་འཇུག་པ་ནི༔ རྫོང་འཕྲང་སྲོག་གསུམ་ལྡན་པའི་སྔགས་འཆང་གིས༔ བསྟན་དགྲ་སྒྲོལ་བའི་སེམས་བསྐྱེད་གོ་གྱོན་ཏེ༔ མངོན་སྤྱོད་དམོད་པ་དྲག་པོའི་ཆས་སུ་ཞུགས༔
མདུན་དུ་གནམ་ལྕགས་ལས་གྲུབ་ཧོམ་ཁུང་ནང་༔ མ་རུངས་བྱད་མ་བདུད་སྡེ་དཔུང་ཚོགས་དང་༔ རྒྱབ་རྟེན་བླ་དྭགས་མི་རུས་ལྡན་པའམ༔ ཟོར་ལས་དམོད་པའི་ཞལ་བསྟབ་བརྩམ་པ་ནི༔ ཟན་ལིང་ཁྲག་གི་སྦྲུས་པ་ཞིག་ལ་འཐུས༔ དར་ནག་རེ་ནག་མུན་པ་ནག་པོས་དགབ༔ མཐའ་སྐོར་ཕུར་ཡུངས་ལ་སོགས་ཐུན་རྫས་དང་༔ བྱ་འུག་སྒྲོ་སོགས་ལྷ་དང་དབྱེ་བའི་རྫས༔ བསྒྲལ་ཕུར་ལས་ཕུར་སྒྲོལ་གྲི་གཏུན་ཐོ་སོགས༔ མངོན་སྤྱོད་དྲག་པོའི་ཐུན་རྫས་མ་ལུས་བསགས༔
ལྟ་བ་རྒྱབ་རྟེན་གཉེན་པོ་ཡེ་ཤེས་ལྷ༔ སྤྲུལ་པ་ལས་བྱེད་ལྷ་ཡི་གོ་ཆ་ནི༔ རང་ཉིད་སྐད་ཅིག་གིས་ཆེ་མཆོག་ཀཱི་ལ་ཡ་སྐུ་མདོག་མཐིང་ནག་ཞལ་གདངས་ཤིང་རྣོ་དབལ་གྱི་མཆེ་བ་ཟུར་གསུམ་གཙིགས་པ༔ སྤྱན་གསུམ་ཁྲག་ལྟར་གཡོ་ཞིང་གྱེན་མཐུར་དུ་འཁྱིལ་བ༔ སྨིན་མ་དང་སྨ་ར་དུས་མཐའི་མེ་ལྟར་འབར་བ༔ ཕྱག་གཡས་པས་གནམ་ལྕགས་ཀྱི་རྡོ་རྗེ་རྩེ་དགུ་པ་ནམ་མཁར་གདེངས་ཤིང་༔ གཡོན་པས་ཁྲོ་རྒྱལ་ལས་ཀྱི་ཕུར་པས་དགྲ་བགེགས་ཀྱི་སྙིང་ཁར་གཟིར་བ༔ དུར་ཁྲོད་ཆས་བརྒྱད་དང་ལྡན་པ༔ སྐུ་སྨད་གནམ་ལྕགས་ཀྱི་ཕུར་བུ་ཟུར་གསུམ་ལས་མཚོན་ཆའི་དབལ་ཟེར་འཕྲོ་བ༔ སྐུའི་ཆ་ལས་ལས་བྱེད་སྤྲུལ་པའི་ཤན་པ་བྱེ་བ་ས་ཡ་འཕྲོ་བ༔
ཡེ་ཤེས་ཀྱི་མེ་དཔུང་ཚྭ་ཚྭ་དྲག་ཏུ་ཁོལ་བའི་དབུས་སུ་གསལ་བར་གྱུར༔ ཨོཾ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ དྲག་སྔགས་བཟླ་ཞིང་གཟི་བྱིན་དཔལ་སྟོབས་བསྐྱེད༔ རྩ་གསུམ་དྲེགས་པའི་ཐུགས་དམ་གནད་ནས་བསྐུལ༔ ཕུད་འདྲེན་གསེར་སྐྱེམས་གཟུ་དཔང་གསོལ་བ་ནི༔ ཧཱུྃ༔ ཆོས་དབྱིངས་ཡངས་པའི་དཀྱིལ་འཁོར་ཆེན་པོ་ནས༔ རིག་འཛིན་རྒྱལ་བའི་ལྷ་ཚོགས་ཀློང་ནས་བཞེངས༔ དེང་འདིར་རྣལ་འབྱོར་བདག་གི་རྒྱབ་རྟེན་མཛོད༔ དྲག་པོ་མཐུ་ཡི་གཟི་བྱིན་བསྐྱེད་དུ་གསོལ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེང་འདིར་མ་ཉེས་གཟུ་དང་དཔང་པོ་མཛོད༔ བསྟན་པའི་སྲོག་ཤིང་རྡོ་རྗེ་ཐེག་པ་ལ༔ མུ་སྟེགས་ལོག་ལྟ་བདུད་ཀྱིས་བརྙས་བཙུགས་སོ༔ རྒྱུ་དྲང་བཀའ་བཙན་མན་ངག་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕྱོགས་བཅུའི་སངས་རྒྱས་གཟུ་དང་དཔང་པོ་མཛོད༔ རྒྱ་བོད་མཁས་གྲུབ་རིག་འཛིན་པད་འབྱུང་ལ༔ བདུད་བློན་བསམ་ངན་ཅན་གྱིས་བརྙས་བཙུགས་སོ༔ འཇའ་ལུས་སྐྱེ་འཆི་སྤངས་པ་དོན་མ་ཆུང་༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དགོངས་བརྒྱུད་སློབ་དཔོན་གཟུ་དང་དཔང་པོ་མཛོད༔ མཁའ་འགྲོའི་སྙིང་ཁྲག་རྫོགས་ཆེན་ཨ་ཏི་ལ༔ ཉན་ཐོས་གྲུབ་མཐའ་ཅན་གྱིས་བརྙས་བཙུགས་སོ༔ ཆོས་ཉིད་མངོན་སུམ་སྟོན་པ་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་སྲིང་མཁའ་འགྲོ་ཀུན་གྱིས་གཟུ་དཔང་མཛོད༔ རིག་འཛིན་རྗེས་འཇུག་རྒྱལ་ཚབ་རྣལ་འབྱོར་ལ༔ བདུད་རིགས་དམ་སྲི་ངན་པས་བརྙས་བཙུགས་སོ༔ བསྐྱེད་རྫོགས་སྔགས་བཟླས་བསྒྲུབས་པ་དོན་མ་ཆུང་༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཆོས་སྐྱོང་དམ་ཅན་གཟུ་དང་དཔང་པོ་མཛོད༔ མ་ཉེས་སྣོད་ལྡན་བདག་ཅག་སྒྲུབ་པ་པོར༔ དམ་ཉམས་དགྲ་བོ་འདི་ཡིས་བརྙས་བཙུགས་སོ༔ རྦད་བསྐུལ་ཕོ་ཉ་མངགས་པ་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཏེར་སྲུང་མཐུ་ལྡན་གཟུ་དང་དཔང་པོ་མཛོད༔ བདག་གིས་མ་ཉེས་སྡིག་ཅན་དགྲ་ཡིས་ཉེས༔ ཕྱི་རྒྱུད་ལྷ་དང་སྲུང་མ་ཐམས་ཅད་ཀུན༔ དེང་འདིར་དྲག་པོའི་ཕྲིན་ལས་དུས་ལ་བབ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དམ་ཉམས་རུ་ཏྲའི་མགོན་སྐྱབས་མ་མཛད་པར༔ དགྲ་བོ་ཁོ་རང་ལྷ་སྲུང་གཤེད་དུ་ཕོབ༔ མངོན་སྤྱོད་དྲག་པོའི་ཕྲིན་ལས་འགྲུབ་པར་མཛོད༔ ཅེས་གསེར་སྐྱེམས་འཐོར༔ བྲུབ་ཁུང་དུ་དམིགས་བྱ་བསྐྱེད་པ་ནི༔ ཕཊ྄ཿ མདུན་དུ་ཨེ་ལས་གནམ་ལྕགས་ལས་གྲུབ་པའི་བཙོན་ཁང་ནག་པོ་མུན་པ་དགུ་རིམ་གྱི་རང་བཞིན་ནག་ལ་འཐུག་པ་ཚ་ལ་རྩུབ་པ་དམར་ལ་རྔམ་པ༔ སྟེང་ན་ཞེ་སྡང་གི་མེ་འབར་བ༔ འོག་ན་འདོད་ཆགས་ཀྱི་ཆུ་ཁོལ་བ༔
བར་ན་ང་རྒྱལ་གྱི་ཐོག་སེར་འབེབས་པ༔ ལོགས་ན་ཕྲག་དོག་གི་རླུང་དམར་འཚུབས་པ༔ ལས་ཀྱི་གཤིན་རྗེའི་བཤའ་ར༔ བདུད་ཀྱི་བསད་ར༔ སྲོག་གཅོད་ནག་པོའི་བཙོན་ཁང་༔ སྣང་སྲིད་སྲོག་བདག་ནག་པོའི་བྲུབ་ཁུང་༔ ཟིན་ནས་ཐར་པ་མེད་པ་དེའི་ནང་དུ༔ ནྲྀ་ཏྲི་དམར་ནག་ཡོངས་སུ་གྱུར་པ་ལས༔ དམ་ཉམས་པའི་དགྲ་བོ་བྱད་མ་དེ་ཉིད་ལུས་ཉམས་སྔོ་ལ་ཧམ་པ་སྲོག་ཆད་ལ་ཁད༔ དབུགས་བྲལ་ལ་ཁད༔
ལག་པ་གཉིས་ཀྱིས་སྐྲ་འབལ་ཞིང་བྲང་བརྡུངས་པ༔ བུ་ག་དགུ་ནས་ནད་རླངས་དང་ཁྲག་འཛག་པ༔ མགོ་བོ་ལྷོ་ནུབ་མཚམས་སུ་བསྟན་ཅིང་༔ རྐང་པ་བྱང་དུ་བསྒྲོགས་པ༔ དམྱལ་སྲུང་ལས་མཁན་ནག་པོས་ཞགས་པས་དྲག་ཏུ་བསྡམས་པ༔ ལས་ཀྱི་ཕོ་ཉ་རྣམས་ཀྱིས་བསྐོར་ནས་བྲོས་དབང་མེད་པ་ཞིག་ཏུ་གྱུར༔ བཀའི་བདེན་སྟོབས་ཀྱིས་འགུགས་ཤིང་དམིགས་པའི་རྟེན་ལ་དབབ་པ་ནི༔ ན་མོཿ དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔
ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ སྐུ་འཇམ་དཔལ་གསུང་རྟ་མགྲིན་ཐུགས་ཕྱག་རྡོར༔ ཡོན་ཏན་མཁའ་འགྲོ༔ ཕྲིན་ལས་ཡཀྴ་མེ་དབལ༔ སྤྲུལ་པའི་བྱ་ཁྱུང་དང་བཅས་པ་རྣམས་ཀྱི་བཀའ་བདེན་པ་དང་༔ ཁྱད་པར་དུ་བདུད་འདུལ་ཆེ་མཆོག་ཀཱི་ལ་ཡ་རིགས་ལྔ༔ ཡེ་ཤེས་ཁྲོ་མོ་ལྔ༔ སྤྲུལ་པའི་ཁྲོ་བོ་ཡབ་ཡུམ་བཅུ༔ དྲེགས་པའི་སྡེ་དཔོན་སུམ་ཅུ༔
སྒོ་མ་བཞི༔ དྲེགས་པའི་སྡེ་ཚོགས་འཁོར་དང་བཅས་པ་རྣམས་ཀྱི་བཀའ་བདེན་པ་དང་༔ བདེན་པ་ཆེན་པོའི་སྟོབས་ཀྱིས༔ སྤྱིར་སངས་རྒྱས་ཀྱི་བསྟན་དགྲ༔ དཀོན་མཆོག་གི་སྒོས་དགྲ༔ བླ་མའི་སྐུ་དགྲ་རྣལ་འབྱོར་གྱི་ཟུར་དགྲ༔ མི་མིན་མི་རུ་བརྫུ་བ་ལྷ་མིན་ལྷ་རུ་བརྫུ་བ༔ མི་ང་ལ་ལྷ་མེད་ཟེར་བ༔ ལྷ་ཁྱོད་ལ་མཐུ་མེད་ཟེར་བ༔ དམག་སྣ་ཇག་སྣ་རྐུན་སྣ་སྟོན་པ༔
ལམ་གྱི་མགྲོན་པོ་བཅོམ་པ༔ ངོ་ལོག་རྒྱབ་སྟོན་བྱེད་པ༔ བཀའ་ལས་འགལ་ཞིང་དམ་ལས་ལོག་པ༔ བསླབ་པའི་སློབ་བུ་དམ་ལོག༔ བཞག་པའི་བྲན་འཁོར་སྙིང་རིང་༔ རུས་ཀྱི་ནང་ཚན་རྒྱབ་ལོག༔ བཅོས་པའི་ནད་པ་སོས་ལོག༔ ཤག་རོགས་མནའ་གཟན༔ མཛའ་རོགས་སྙིང་ངན༔ ཡོན་བདག་གཞུངས་ངན༔
བཀའ་བཅག་པ༔ དམ་བཀྲལ་བ༔ ཁ་འོ་མ་ལས་འཇམ་ཞིང་༔ སྙིང་ཚེར་མ་ལས་རྩུབ་པ༔ བསམ་ངན་སྦྱོར་ལོག་འཆང་བའི་དགྲ་བོ་སྤྱི་དང་༔ ཁྱད་པར་དུ་བསྟན་འགྲོའི་བདེ་སྐྱིད་བཅོམ་པའི་མཐའ་བཞིའི་དམག་འཁྲུག་གཡོ་ཞིང་མཚོན་རྩེ་སྟོན་པའི་དམ་སྲི་བདུད་རིགས་ལོག་པར་འདྲེན་པ་རྒྱབ་རྟེན་དང་བཅས་པ་འདི་ཉིད་མགོ་འཁོར་བར་གྱིས༔ ཡིད་འཁྲུགས་པར་གྱིས༔ སྨྱོ་ཞིང་འབོག་པར་གྱིས༔ ལས་མཁན་ཕོ་ཉ་རྣམས་ཀྱིས་ལྕགས་ཀྱུས་སྙིང་ནས་ཟུང་༔ ཞགས་པས་སྐེ་ནས་ཆིངས༔
ལྕགས་སྒྲོག་གིས་ཡན་ལག་སྡོམས༔ དྲིལ་བུས་མྱོས་སུ་ཆུག༔ ལས་རླུང་དྲག་པོའི་རྟ་ལ་བསྐྱོན༔ མུན་ནག་འཇིགས་པས་མདུན་ནས་བསུས༔ སྟེང་ནས་གནམ་གྱི་འཇུ་ཐག་ཆོད༔ འོག་ནས་ས་ཡི་རྟེན་ཕུར་ཕུད་ལ༔ རང་དབང་མེད་པར་བྱིའུ་ཆུང་ཁྲས་ཁྱེར་བ་བཞིན་དུ་གཟུགས་ལིངྒ་དཀར་བྱང་དམར་བྱང་ནག་བྱང་བཏབ་པ་འདི་ལ་ཁུག་ཅིག༔ ཨོྃ་བཛྲ་ཨངྐུ་ཤ་ཛཿ བཛྲ་པཱ་ཤ་ཧཱུྃ༔ བཛྲ་སྥོ་ཊ་བཾ༔
བཛྲ་གྷཎྜེ་ཧོཿ ཞེས་རོལ་མོ་དྲག་རྡུང་དང་བཅས་ནས་ཕོ་ཉ་འགྱེད་པ་ནི༔ ཧཱུྃ༔ དཔལ་ཆེན་ཐུགས་ལས་སྤྲུལ་པའི་སྲས༔ ལྷ་བཙན་དྲག་པོ་མཐུ་བོ་ཆེ༔ ཤར་ཕྱོགས་དགྲ་བགེགས་བྱད་མའི་ཚོགས༔ ལྷ་ཞགས་དཀར་པོས་བཅིངས་ནས་ཀྱང་༔ སྦུར་མ་རླུང་གིས་བསྐྱོད་པ་བཞིན༔ མཚན་བྱང་ལིངྒ་འདི་ལ་ཕོབ༔ བླ་འགུགས་ཇག་པ་ལས་ལ་འགྱེད༔
སྲོད་ལ་བླ་སྲོག་བཅུད་བསྡུས་ལ༔ ནམ་ཕྱེད་དགྲ་བོ་གཟེར་ཐུམ་ཐོངས༔ ཐོ་རངས་སྲོག་ཆོད་སྙིང་ཁྲག་འཐུང་༔ ཤ་རྩས་གྲི་བོ་དེད་པ་བཞིན༔ ཉེས་ཅན་དགྲ་བོ་ཁུག་ལ་ཤོག༔ ལྷ་བཙན་དམག་ཚོགས་དུས་ལ་བབ༔ མཱ་ར་ཡ་ཡི་ལས་མཛོད་ཅིག༔ ཨ་དྷེ་ཝ་ཙ་ཤུ་དགྲ་བོ་ནྲྀ་ཏྲི་ཛ་ཛཿ ཧཱུྃ༔ དཔལ་ཆེན་ཐུགས་ལས་སྤྲུལ་པའི་སྲས༔
སྲོག་གཟན་བདུད་ནག་མཐུ་བོ་ཆེ༔ ལྷོ་ཕྱོགས་དགྲ་བགེགས་བྱད་མའི་ཚོགས༔ བདུད་ཞགས་ནག་པོས་བཅིངས་ནས་ཀྱང་༔ ར་ལུག་གཅན་གྱིས་དེད་པ་བཞིན༔ མིང་རུས་ལིངྒ་འདི་ལ་ཕོབ༔ བླ་འགུགས་ཇག་པ་ལས་ལ་འགྱེད༔ སྲོད་ལ་བླ་སྲོག་བཅུད་བསྡུས་ལ༔ ནམ་ཕྱེད་དགྲ་བོ་གཟེར་ཐུམ་ཐོངས༔ ཐོ་རངས་སྲོག་ཆོད་སྙིང་ཁྲག་འཐུང་༔ རྔོན་པས་རི་དྭགས་དེད་པ་བཞིན༔
ཉེས་ཅན་དགྲ་བོ་ཁུག་ལ་ཤོག༔ སྲོག་བདུད་དམག་ཚོགས་དུས་ལ་བབ༔ མཱ་ར་ཡ་ཡི་ལས་མཛོད་ཅིག༔ དུ་པྲ་མ་རཀྴ་དགྲ་བོ་ནྲྀ་ཏྲི་ཛ་ཛཿ ཧཱུྃ༔ དཔལ་ཆེན་ཐུགས་ལས་སྤྲུལ་པའི་སྲས༔ བཙན་རྒོད་ཧུར་ཐུམ་མཐུ་བོ་ཆེ༔ ནུབ་ཕྱོགས་དགྲ་བགེགས་བྱད་མའི་ཚོགས༔ བཙན་ཞགས་དམར་པོས་བཅིངས་ནས་ཀྱང་༔ ཉ་མོ་སྲམ་གྱིས་དེད་པ་བཞིན༔
བླ་དྭགས་ལིངྒ་འདི་ལ་ཕོབ༔ བླ་འགུགས་ཇག་པ་ལས་ལ་འགྱེད༔ སྲོད་ལ་བླ་སྲོག་བཅུད་བསྡུས་ལ༔ ནམ་ཕྱེད་དགྲ་བོ་གཟེར་ཐུམ་ཐོངས༔ ཐོ་རངས་སྲོག་ཆོད་སྙིང་ཁྲག་འཐུང་༔ ཉེས་ཅན་བཙོན་དུ་ཁྲིད་པ་བཞིན༔ ཉེས་ཅན་དགྲ་བོ་ཁུག་ལ་ཤོག༔ བཙན་རྒོད་དམག་ཚོགས་དུས་ལ་བབ༔ མཱ་ར་ཡ་ཡི་ལས་མཛོད་ཅིག༔ རུ་ཤུ་ལ་ཙ་ཏྲི་དགྲ་བོ་ནྲྀ་ཏྲི་ཛ་ཛཿ
ཧཱུྃ༔ དཔལ་ཆེན་ཐུགས་ལས་སྤྲུལ་པའི་སྲས༔ ཁ་ལ་རཀྴ་མཐུ་བོ་ཆེ༔ བྱང་ཕྱོགས་དགྲ་བགེགས་བྱད་མའི་ཚོགས༔ སྦྲུལ་ཞགས་ལྗང་ཁུས་བཅིངས་ནས་ཀྱང་༔ བྱིའུ་ཁྲ་ཡིས་ཁྱེར་བ་བཞིན༔ དམིགས་རྟེན་ལིངྒ་འདི་ལ་ཁུག༔ བླ་འགུགས་ཇག་པ་ལས་ལ་འགྱེད༔ སྲོད་ལ་བླ་སྲོག་བཅུད་བསྡུས་ལ༔ ནམ་ཕྱེད་དགྲ་བོ་གཟེར་ཐུམ་ཐོངས༔
ཐོ་རངས་སྲོག་ཆོད་སྙིང་ཁྲག་འཐུང་༔ སྒྲ་གཅན་ཉི་ཟླ་བཟུང་བ་བཞིན༔ ཉེས་ཅན་དགྲ་བོ་ཁུག་ལ་ཤོག༔ ཀླུ་བདུད་དམག་ཚོགས་དུས་ལ་བབ༔ མཱ་ར་ཡ་ཡི་ལས་མཛོད་ཅིག༔ ནཱ་ག་ཁ་ལ་རཀྴ་དགྲ་བོ་ནྲྀ་ཏྲི་ཛ་ཛཿ ཞེས་རོལ་མོ་འུར་རྡུང་དང་བཅས་ཏེ་ཁུག་རྟགས་མ་བྱུང་བར་འགུགས༔ བསད་ལས་ཆེན་མོའི་སྐབས་སུ་བླ་འགུགས་ཀྱི་སྔགས་ཀྱང་སྦྱར༔ སྔགས་དང་ཕྱག་རྒྱ་བཞིའི་གནད་ལ་དབབ༔ ཁུག་རྟགས་རྫོགས་ནས་ལྷ་དང་དབྱེ་བ་ནི༔
གསེར་སྐྱེམས་མཆོད་ཅིང་མ་ཉེས་ཡུས་བཤགས་གདབ༔ ཧཱུྃ༔ མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ རྩ་གསུམ་དཀྱིལ་འཁོར་རྒྱ་མཚོ་དགོངས་སུ་གསོལ༔ མ་ཉེས་མ་ལེན་གཟུ་དཔང་དཀོན་མཆོག་བཞུགས༔ དྲང་ཤན་ཕྱེ་བའི་སྡེ་བརྒྱད་དམག་ཚོགས་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དམ་ཉམས་ལོག་འདྲེན་བྱད་མ་འདི་ཉིད་ཀྱི༔ དྲག་སྔགས་རྡོ་རྗེ་ཕུར་པའི་ཐུན་འདེབས་པ༔ ཀོ་ལོང་རུ་ང་ཕྲག་དོག་མ་མཛད་པར༔
མངོན་སྤྱོད་བཀའ་ཡི་ཆད་པ་དྲག་པོ་ནི༔ དེ་རིང་དམ་ཉམས་ལོག་འདྲེན་འདི་ལ་ཕོབ༔ ལས་མཁན་དུས་ལ་བབ་བོ་ས་མ་ཡ༔
ཞེས་ལས་སྦྱོར་སྐབས་སུ་དབྱེ་རྫས་རྟེན་དུ་བསྐྱེད་ཅིང་དབྱེ་སྔགས་ཀྱི་ནུས་པ་རྫས་ལ་བསྟིམ༔ ཕྱོགས་གཞན་ཞིག་ཏུ་སྔགས་བཞིན་དུ་བསྲེག༔ དབྱེ་སྔགས་ཏིང་འཛིན་དམོད་པས་གནད་ལ་གདབ༔ བཟློག་ཟོར་ལས་ཀྱི་སྐབས་སུ་ནི༔ གུ་གུལ་ཡུངས་དཀར་ཐང་ཕྲོམ་ཤ་ཆེན་བསྲེག༔ བྱ་འུག་དང་རུས་དབྱེ་སྤྲད་ཅིང་སྔགས་རྒྱ་བྱ༔ ཧཱུྃ་བྷྱོཿ
དྲེགས་བྱེད་སྟག་གདོང་དཀར་མོའི་དུས་ལ་བབ༔ དམ་སྲི་ལོག་པར་བལྟ་བའི་དགྲ་བོ་འདི༔ མགོན་སྐྱབས་བན་བོན་ལྷ་སྲིན་ཐམས་ཅད་ཀུན༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔ བྱ་སྤུ་རླུང་གིས་ཁྱེར་བ་བཞིན་དུ་གཏོར༔ ཞེས་དབྱེ་ཐུན་ཅུང་ཟད་བརྡེག༔ ཧཱུྃ་བྷྱོཿ འཇོམས་བྱེད་འུག་གདོང་སེར་པོའི་དུས་ལ་བབ༔ དམ་ཉམས་དགྲ་བགེགས་བྱད་མ་སྡིག་ཅན་འདི༔ ཕ་ལྷ་མ་ལྷ་དགྲ་ལྷ་ཞང་ལྷ་ཕྱེས༔
སྲོག་ལྷ་ཡུལ་ལྷ་སྐྱེས་ལྷ་སྲུང་མ་ཕྱེས༔ ཐ་མ་དུག་ཆུའི་བཤལ་བ་བཞིན་དུ་གཏོར༔ ཧཱུྃ་བྷྱོཿ ཟ་བྱེད་ཁྭ་གདོང་དམར་མོའི་དུས་ལ་བབ༔ དམ་ཉམས་དགྲ་བགེགས་ལས་ངན་སྡིག་ཅན་འདི༔ འཆི་བདག་གཤིན་རྗེར་གཏད་ཅིང་བྱད་དུ་ཆུག༔ ལག་དམར་བདུད་ལ་སྤྲོད་ཅིང་ཁྲམ་ལ་ཐོབ༔ སྤྲིན་ནག་རླུང་གིས་གཏོར་བ་བཞིན་དུ་ཐོངས༔ ཨོྃ་ཧ་ར་ཡ་དགྲ་བོ་ཤག་ཕྱེས༔ ཨ་མུ་ཀ་དགྲ་བོ་ཤག་ཕྱེས༔
རུ་ཏྲ་ཚིནྡྷ་ཚིནྡྷ་ཡ་དགྲ་བོ་ཤག་ཕྱེས༔ ཨ་བྷི་བུར་མུ་རུ་མུ་རུ་དགྲ་བོ་ཤག་ཕྱེས༔ ཧ་ལ་དུན་ཏི་ནག་པོ་དགྲ་བོ་ཤག་ཕྱེས༔ ཏྲག་རུ་ཏྲ་ཁ་རུ་ཏྲ་ཁ་ཐི་ཛ་ཤག་ཕྱེས༔ ཞེས་ཏིང་ངེ་འཛིན་དང་བཅས་གང་ནུས་བཟླ་ཞིང་དུ་བ་བདུག༔ བྱད་ཐག་གིས་བཅིངས་ཤིང་སྒོ་མ་བཞིའི་ཕྱག་རྒྱ་དང་བཅས༔ ཧཱུྃ་བྷྱོཿ སྲོག་གཅོད་སྤྱང་གདོང་ནག་པོའི་དུས་ལ་བབ༔ དམ་ཉམས་དགྲ་བགེགས་ལས་ངན་སྡིག་ཅན་འདི༔ འགུགས་ཤིང་སྡོམ་མྱོས་མནན་བསྐྲད་རིངས་པར་གྱིས༔
སྲོག་ལ་དབང་ཞིང་སྲོག་དབུགས་སྡུད་པར་གྱིས༔ བསྐལ་མེས་འབྱུང་རྡུལ་བསྲེགས་པ་བཞིན་དུ་ཐོངས༔ ཛཿཧཱུྃ་བཾ་ཧོཿ ཨེ་ཧུར་ཐུམ་ཛཿ མཱ་ར་ཡ་རྦད་མྱོག༔ ལས་སྦྱོར་སྐབས་སུ་བསད་པའི་ཏིང་འཛིན་གྱིས༔ བསད་པའི་སྔགས་བྱང་གུད་དུ་བསྐོལ་ཞིང་བཟླ༔ གོང་དུ་བསྒྲུབས་པའི་ཐུན་གྱི་གཟིར་ཞིང་བརྡེག༔ ཧཱུྃ༔ བཟློག་མེད་ཁྲོ་བོའི་ཉུངས་དཀར་ཐུན༔
དམར་ནག་དམར་པོ་ཁྲག་གི་ཐུན༔ ཚེ་ཐུན་གཤིན་རྗེས་དམོད་པའི་རྫས༔ དུག་ཐུན་འཆི་བདག་བུ་ཡུག་འཚུབས༔ མཚོན་ཐུན་ཚྭ་ཚྭ་སི་ལི་ལི༔ རྡོ་ཐུན་རྦབ་རྒོད་ཤ་ར་ར༔ མེ་ཐུན་དབལ་ཁ་ལྷབས་སེ་ལྷབ༔ སྐམ་ཐུན་བུ་ཡུག་ཚུབས་སེ་ཚུབ༔ རློན་ཐུན་དུག་རླངས་ཆི་ལི་ལི༔ དམོད་པའི་དྲག་སྔགས་འུ་རུ་རུ༔ བཟློག་མེད་དྲག་པོའི་ཐུན་རྫས་གྱིས༔
ཆར་ཆེན་དམ་ཉམས་དགྲ་ལ་ཕོབ༔ བྱད་མ་ཐལ་བ་རྡུལ་དུ་རློག༔ བྷྱོ་བྷྱོ་དུན་ཚི་དེ་ཡ་བྱད་མ་ཏྲིག་ཏྲིག་བྷྱོ་བྷྱོཿ ཞེས་ཐུན་བརྡེག༔ ས་མ་ཡ༔ སྤྲོ་ན་སྡེ་བརྒྱད་ཐུན་ཟོར་སྦྱར༔ དེ་ནས་དྲེགས་པའི་ཟོར་རྫས་སྣ་དགུ་བརྡེག༔ སྲིད་པ་ལྷའི་ཀོང་ཟོར་ནི༔ རི་ཉིལ་གཡུལ་འཁྲུག་ཚབ་མོ་ཆེ༔ རི་སུལ་ཤ་རྦུད་སྡེ་ཕུང་ཤུལ༔
མཛེ་མོའི་ཉལ་ཤུལ་སྲེག་པ་རྔ་མོང་ཤི༔ ཕུང་ས་དགུ་ལས་བྱས་པ་ཡི༔ ཀོང་ཟོར་རོ་སོལ་གྲི་ཁྲག་གི༔ དམར་ནག་རྩང་གིས་བརྒྱན་པ་ཐོགས༔ ཧཱུྃ༔ དུར་ཁྲོད་ཕུང་ཤུལ་དགུ་ལས་གྲུབ་པའི་ས༔ ངན་སྔགས་གདུག་པའི་ཀོང་ཟོར་དམར་ནག་འདི༔ སྲིད་པའི་ལྷ་གཉན་ཆེན་པོས་ཟོར་སྣ་དྲོངས༔ དགྲ་བགེགས་བྱད་མའི་སྲོག་ལ་མཱ་ར་ཡ༔ ཨ་དྷེ་ཝ་ར་ཙ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔
འཆི་བདག་གཤིན་རྗེའི་ཁྲམ་ཟོར་ནི༔ སྐྱེར་བྱང་ངོས་ལ་ཕུང་རྫས་དགུས༔ འཆི་བདག་ནག་པོའི་ཛ་ཁྲམ་གདབ༔ ཧཱུྃ༔ ཚ་ངར་གདུག་པའི་ཤིང་ལས་བྱུང་བ་ཡི༔ ཕུང་བཤིག་རྫས་ཀྱིས་ཐིག་ནག་གཏབ་པ་འདི༔ ལས་གཤིན་ཡ་མ་ར་ཙས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ཡ་མ་ར་ཙ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔ སྲོག་བདག་མ་མོའི་དུག་ཟོར་ནི༔
བཙན་དུག་ར་དུག་བོང་དུག་དང་༔ ཐར་ནུ་ཐང་ཕྲོམ་རེ་ལྕག་སོགས༔ དུག་རྫས་སྣ་དགུ་ལྐུགས་ཆུར་སྦྱོར༔ ཕུང་སའི་ཀོང་བུར་བླུགས་པ་ཐོགས༔ ཧཱུྃ༔ དུག་ཆུ་སྣ་དགུའི་རྫས་ཀྱིས་ངར་བཏགས་པ༔ ཡམས་ནད་སྣ་དགུ་མེ་ལྟར་འབར་བ་འདིས༔ སྲོག་བདག་མ་མོ་ཆེན་མོས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ མ་མོ་རུ་ལུ་རུ་ལུ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔
སྲོག་བདུད་ཤན་པའི་རྡོ་ཟོར་ནི༔ གནམ་ལྕགས་ཐོག་བཤིག་བྲག་རིའམ༔ རྦབ་རྒོད་མི་བསད་ཟུར་གསུམ་རྡོར༔ དུག་ཁྲག་རྦད་བྷྱོ་བྲིས་པ་ཐོགས༔ ཧཱུྃ༔ ཁྲོ་ཆུ་ཁོལ་མ་ལས་གྲུབ་དྲག་པོའི་རྡོ༔ ཟུར་གསུམ་རྣོ་ངར་ཐོག་ལྟར་འབེབས་པ་འདི༔ སྲོག་བདུད་ཤན་པ་ལག་དམར་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ དུ་པྲ་མ་རཀྴ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔
སྲོག་བདག་ཤེལ་གིང་ཉུངས་ཟོར་ནི༔ བྲག་ནག་བྱང་བསྟན་དུར་ཁྲོད་དམ༔ རྩུབ་འགྱུར་ཚལ་དུ་སྐྱེས་པ་ཡི༔ ཉུངས་དཀར་ཁྲོ་ཞལ་ལྡན་པ་ཐོགས༔ ཧཱུྃ༔ སྲིད་གསུམ་སྒྲོལ་བྱེད་ཉུངས་དཀར་ཁྲོ་བོའི་རྫས༔ ཟུར་བཞི་ལོག་བརྒྱད་གནམ་ལྕགས་འཁོར་ལོ་འདི༔ སྲོག་བདག་ཤེལ་གིང་དཀར་པོས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ རུ་ར་ཙ་གིང་ཀ་ར་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔
བཙན་རྒོད་འབར་བའི་སྙིང་ཟོར་ནི༔ དམ་ཉམས་བསྒྲལ་བའི་ཙིཏྟ་འམ༔ ངར་ཕྱེ་དུག་ཁྲག་སྦྱར་བ་ཡི༔ ཙིཏྟ་ཟུར་བརྒྱད་ངོས་ལོགས་སུ༔ དམར་ནག་རྩང་གིས་བརྒྱན་པ་ཐོགས༔ ཧཱུྃ༔ རུ་ཏྲ་དྲེགས་པ་བསྒྲལ་བའི་ཙིཏྟ་ལ༔ དྲག་སྔགས་གདུག་པའི་མཚོན་ཆ་འཕྲོ་བ་འདི༔ བཙན་རྒོད་འབར་བ་རྡོ་རྗེས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔
ཙ་ཤུ་ལ་རཾ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔ གནོད་སྦྱིན་ནག་པོའི་ཐོད་ཟོར་ནི༔ དམ་སྲི་ཕོ་མོ་བསྣོལ་བའི་བུ༔ གདུག་རྩུབ་འཆང་བའི་ཐོད་པ་རུ༔ ཕུང་རྫས་སྣ་དགུ་བྲུབ་པ་ལ༔ རྩང་གིས་བརྒྱན་ནམ་ངར་ཟན་ལ༔ ཐོག་མདེའུ་དབྱིབས་ལ་རྩང་བཙུགས་ཏེ༔ ཐོད་དུང་ནང་དུ་བཅུག་པ་ཐོགས༔ ཧཱུྃ༔ དམ་སྲི་ཕོ་མོ་སྦྱོར་བའི་ཐོད་ཟོར་ལ༔
སྤུ་གྲི་མཚོན་ཆ་གཟེངས་པའི་ངར་ལྡན་འདི༔ ཡཀྴ་ཧུར་ཐུམ་ནག་པོས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ཤ་ཡཀྴ་ཀཱ་ལ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔ ཀླུ་བདུད་ནག་པོའི་ཁྲག་ཟོར་ནི༔ བུད་མེད་གཅིག་ལ་ཡུགས་ས་དགུ༔ ཕོ་འགམ་ཡུགས་ས་དགུ་དག་གི༔ མངལ་ཁྲག་ཀོང་བུར་བླུགས་པ་ཐོགས༔ ཧཱུྃ༔ ཡུགས་ས་དགུ་ཡི་གཞང་ནས་ཐོན་པའི་ཁྲག༔
མ་རུངས་ཁྲག་སྦྱོར་ནད་རླངས་འཐིབས་པ་འདི༔ ཀླུ་བདུད་ཁ་ལ་རཀྴས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ནཱ་ག་ཁ་ལ་རཀྴ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔ གིང་ཆེན་དཀར་ནག་ཕུར་བུའི་ཟོར༔ སྐེད་པ་རྒྱ་མདུད་རྩང་རྩེ་དབལ༔ དུག་ཤིང་སྦྱར་བའི་ཕུར་བུ་ལ༔ བསད་པ་སྤུ་གྲིའི་སྔགས་རྒོད་དང་༔ དུག་ཁྲག་རྫས་ཀྱིས་ངར་བླུད་ཐོགས༔ ཧཱུྃ༔
སྣང་སྲིད་སྟོང་ཁམས་བཤིག་པའི་ཕུར་པ་ལ༔ གཟའ་རྒོད་ཤན་པ་བསྐུལ་བའི་རྒྱ་རྟགས་འདི༔ ལས་བྱེད་གིང་ཆེན་དཀར་ནག་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ གིང་ཀ་ར་རཀྴ་ཀཱི་ལ་ཡ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔ མ་གཟའ་རྡོར་ལེགས་མདའ་ཡི་ཟོར༔ གྲི་རྒོད་རྩིབ་གཞུ་གྲི་རྒྱུས་བྲིང་༔ དུག་ཤིང་སྐྱེར་མདའ་སྲིན་བྱ་འུག༔ ཕོ་རོག་སྒྲོས་བརྒྱན་གྲི་ལྕགས་མདེའུ༔ རེག་ཕུང་དུག་གིས་ངར་བཏབ་པ༔
གཡས་གཡོན་སྦྲེལ་ཞིང་ཕོ་ཉ་འགྱེད༔ ཧཱུྃ༔ ཐབས་མཆོག་གཞུ་མོ་རྡོ་རྗེ་ལེགས༔ གཞུ་བྲེང་ཨེ་ཀ་ཛཱ་ཊི་མ༔ གཉིས་མེད་སྲས་མཆོག་རཱ་ཧུ་ལ༔ གནམ་ལྕགས་འཁྱུགས་པ་ཇི་བཞིན་དུ༔ ལས་ལ་ཐོགས་མེད་ཀི་ཀང་རྗེ༔ ཐབས་ཤེས་ཡབ་ཡུམ་ཁྲོ་བཅུ་ཡིས༔ རྦད་ཅིང་ལས་ལ་མངག་པའི་ཚེ༔ དགྲ་བོའི་སྙིང་ལ་མཱ་ར་ཡ༔
ཨོྃ་བཛྲ་ས་དྷུ་རུ་ལུ་རཀྨོ་ཨེ་ཀ་ཛཱ་ཊི་རཱ་ཧུ་ལ་དུ་པྲ་མ་རཀྴ་དགྲ་བོའི་སྲོག་ལ་ཧུར་ཐུམ་རྦད་ཡ༔ འདི་ལ་དྲང་སྲོང་རྒྱུ་ཐེབས་དང་བསྟུན་ཏེ༔ རྒྱུ་ཕྱོགས་གདོང་གཏད་ཆུ་ཚོད་མ་འཆུག་པར༔ དྲག་སྔགས་བཟླ་ཞིང་རྒྱུ་ཚེ་བརྡེག་པར་བྱ༔ བྱད་མ་དགྲ་བགེགས་བསྒྲལ་བ་ཐེ་ཚོམ་མེད༔ བསད་ལས་ཆེན་མོའི་སྐབས་སུ་སྦྱར་ཤེས་པར་བྱ༔ ས་མ་ཡ༔ རྒྱ་རྒྱ་རྒྱ༔ དེ་ནས་ཚེ་ཁྲུས་དགོངས་པས་བསྒྲལ་བ་ནི༔ ཚེ་ཁྲུས་དགོངས་པ་མི་ལྡན་ངན་སྔགས་མཁན༔
གནས་སྤོར་ཆོ་ག་མི་ཤེས་ཤན་པ་འདྲ༔ དེ་ཕྱིར་ཚད་མེད་སྙིང་རྗེས་བསྒྲལ་འདྲེན་བྱ༔ བདག་ཉིད་ལྷ་རུ་མ་གསལ་རང་ལ་ལོག༔ ཕུར་པ་སྲས་མཆོག་མ་གསལ་ལས་ལ་རྡུགས༔ གཟས་པོ་མངོན་སུམ་མ་གསལ་གཞན་དུ་འབྱམས༔ དེ་ཕྱིར་གསལ་བ་གསུམ་ཀྱི་ཏིང་འཛིན་གཅེས༔ ཚད་མེད་སྙིང་རྗེའི་ཕུར་པ་འཁོར་བར་གདབ༔ ཐུགས་རྗེའི་སྤྲུལ་པའི་ཕུར་པ་རུ་ཏྲར་གདབ༔ མཚན་མ་རྫས་ཀྱི་ཕུར་པ་ལིངྒར་གདབ༔ ཀུན་ཀྱང་རང་རིག་ཡེ་ཤེས་ཕུར་བུའི་ངང་༔
བདག་ཉིད་ཆོས་སྐུའི་ཕུར་པ་ལོངས་སྤྱོད་རྫོགས༔ དྲག་པོ་རྒྱལ་སྲས་སྤྲུལ་སྐུའི་ངོ་བོར་སྦྱངས༔ བདག་ཕུར་འབེན་གསུམ་སྐུ་གསུམ་རོ་གཅིག་པ༔ རྫོང་འཕྲང་སྲོག་གསུམ་ལྟ་བས་ཟིན་པ་ན༔ ཧོམ་ཁུང་ལ་བརྟེན་སངས་རྒྱས་བསྒྲུབ་པའི་ལམ༔ རིག་སྔགས་འཆང་བའི་བརྟུལ་ཞུགས་དེར་ལྡན་པས༔ ལས་ཕུར་ཐལ་སྦྱར་བར་དུ་བཟུང་བྱས་ནས༔ ཧཱུྃ་ཧཱུྃ་ཧྃའུ༔ བདག་ཉིད་ཆེ་མཆོག་ཀཱི་ལ་ཡ༔ གཡས་གཡོན་ཕྱག་གཉིས་ཉི་ཟླའི་དལ༔
ཁྲག་འཐུང་རིགས་ལྔ་ཡབ་ཡུམ་གྱི༔ སྦྱོར་མཚམས་མཁའ་གསང་ནས་སྤྲོས་པའི༔ དྲག་རྩལ་སྤྲུལ་པའི་ལས་མཁན་ནི༔ སྲས་མཆོག་རྡོ་རྗེ་ཕུར་པ་ཆེ༔ ཚྭ་རྔམ་ཁྲོ་ཆུང་སི་ལི་ལི༔ དྲག་སྔགས་ཚྭ་ཚྭ་སྤུངས་སེ་སྤུང་༔ བླ་མ་ཡི་དམ་སྤྲིན་ལྟར་གཏིབས༔ མཁའ་འགྲོ་ཆོས་སྐྱོང་ལས་ལ་བསྐུལ༔ སྐུ་སྨད་ཆུ་སྲིན་ཀླུ་བདུད་གནས༔ དམ་ཅན་གཏེར་བདག་གློག་ལྟར་འཁྱུག༔
དབལ་ཟུར་མཚོན་ཆ་ཆར་ལྟར་འབེབས༔ ལས་མཁན་སྲོག་ལེན་ཁྱུགས་སེ་ཁྱུག༔ བསྒྲིལ་བ་ཙམ་གྱིས་སྲིད་གསུམ་གཡོ༔ གདེངས་པ་ཙམ་གྱིས་དགྲ་བགེགས་སྔངས༔ བཏབ་པས་རི་རབ་ཐལ་བར་བརླག༔ འགྲན་ཟླ་མེད་དོ་ཀཱི་ལ་ཡ༔ ཞེས་ང་རྒྱལ་བསྐྱེད་ཅིང་ཕུར་བསྐོར་དང་བཅས་གནས་རྣམས་སུ་གདབ༔ ཧཱུྃ༔ རབ་འཇིགས་དཔལ་ཆེན་རིག་སྔགས་ཐོགས༔ བསྲུང་ཕྱིར་སྤྱི་བོར་ལན་གསུམ་བསྐོར༔
བདག་གཞན་སྲུང་འཁོར་མི་ཤིགས་འབར༔ བཟློག་ཕྱིར་སྐེད་པར་ལན་གསུམ་བསྐོར༔ ཕ་རོལ་བྱད་ཟོར་རང་གཤེད་དབབ༔ བསྒྲལ་ཕྱིར་མདུན་དུ་ལན་གསུམ་བསྒྲིལ༔ འཇོམས་བྱེད་ཆེན་པོ་དཔའ་ཞིང་ངར༔ གདབ་ཕྱིར་དྲག་པོར་ལན་གསུམ་བསྒྲིལ༔ མུ་སྟེགས་དམ་སྲི་རྡུལ་དུ་བརླག༔ དམོད་པས་འཁོར་བ་རྩད་གཅོད་ཕྱིར༔ དགྲ་བགེགས་ལྟོ་བར་ཀཱི་ལ་ཡ༔ སྲིད་རྩ་མེ་རླུང་དྲུངས་ནས་ཕྱུངས༔
ཀླད་རྒྱའི་མགོ་ལ་ཀཱི་ལ་ཡ༔ གཟུགས་ཕུང་སྲིད་པའི་རྩེ་ནས་ཤིགས༔ བལྟ་བྱེད་མིག་ལ་ཀཱི་ལ་ཡ༔ གཟུགས་སུ་ཞེན་པའི་རུ་ཏྲ་ཆོམ༔ ཉན་བྱེད་རྣ་བར་ཀཱི་ལ་ཡ༔ སྒྲ་ལ་ཞེན་པའི་རུ་ཏྲ་ཆོམ༔ ཚོར་བྱེད་སྣ་ལ་ཀཱི་ལ་ཡ༔ དྲི་ལ་ཞེན་པའི་རུ་ཏྲ་ཆོམ༔ མྱོང་བྱེད་ལྕེ་ལ་ཀཱི་ལ་ཡ༔ རོ་ལ་ཞེན་པའི་རུ་ཏྲ་ཆོམ༔
སྙོབ་བྱེད་ལག་པར་ཀཱི་ལ་ཡ༔ འཁུམས་ཤིང་ཆད་པའི་དུས་ལ་བབ༔ འགྲོ་བྱེད་རྐང་པར་ཀཱི་ལ་ཡ༔ ཞ་ཞིང་རེངས་པའི་དུས་ལ་བབ༔ དོན་སྙིང་ལྔ་ལ་ཀཱི་ལ་ཡ༔ དུག་ལྔ་གཞོམ་པའི་དུས་ལ་བབ༔ དབང་པོ་དྲུག་ལ་ཀཱི་ལ་ཡ༔ ཚོགས་དྲུག་ཡལ་བའི་དུས་ལ་བབ༔ རྣམ་ཤེས་སྒོ་དགུར་ཀཱི་ལ་ཡ༔ ཁམས་གསུམ་རིགས་དྲུག་སྣང་བ་ཤིགས༔
ཞེ་སྡང་ཕོ་ལ་ཀཱི་ལ་ཡ༔ རིགས་རྒྱུད་རྫས་སྐམ་དུས་ལ་བབ༔ འདོད་ཆགས་མོ་ལ་ཀཱི་ལ་ཡ༔ མངལ་ནད་ཁྲག་སྐྱུག་དུས་ལ་བབ༔ གཏི་མུག་རིགས་རྒྱུད་ཀཱི་ལ་ཡ༔ ཕུང་ཐལ་སྣ་དགུའི་དུས་ལ་བབ༔ ཡུལ་མཁར་ཁྱིམ་ལ་ཀཱི་ལ་ཡ༔ རྗེས་མེད་བརླག་པའི་དུས་ལ་བབ༔ ནོར་རྫས་ཕྱུགས་ལ་ཀཱི་ལ་ཡ༔ ལྟོག་འགོང་བར་ཆད་དུས་ལ་བབ༔
དགྲ་བགེགས་སྒྲོལ་ཅིག་ཀཱི་ལ་ཡ༔ སྲིད་གསུམ་རིགས་རྒྱུད་ཐལ་བར་རློག༔ ཨོྃ་བཛྲ་ཀཱི་ལི་ཀཱི་ལ་ཡ་ནྲྀ་ཏྲི་ཤ་ཏྲུན་བིགྷྣཱན་མཱ་ར་ཡ་ཧཱུྃ་ཕཊ྄༔ ཁྲུས་ལུང་ནི༔ ཧཱུྃ༔ སྣང་སྲིད་ཕུར་པའི་དཀྱིལ་འཁོར་ལྷ༔ གནས་གསུམ་སྦྱོར་བྱེད་ཨཱཿདཀར་ལས༔ འོད་འཕྲོས་ཕྱོགས་བཅུའི་སངས་རྒྱས་རྣམས༔ ཨཱཿདཀར་རྣམ་པ་སྤྱན་དྲངས་ནས༔ བདག་ཉིད་ལ་ཐིམ་སྡིག་ལྟུང་སྦྱངས༔
གསལ་སྟོང་འོད་ཀྱི་སྐུ་རུ་གྱུར༔ གནས་གསུམ་ཨཱཿལས་གྲངས་མེད་ཨཱཿ ཁམས་གསུམ་རིགས་དྲུག་སྒྲིབ་སྦྱངས་ནས༔ དཔལ་ཆེན་སྐུ་རུ་ལམ་གྱིས་གྱུར༔ གནས་གསུམ་ཨཱཿལས་འོད་ཟེར་ཨཱཿ གྲངས་མེད་ཆར་ལྟར་དབབ་པ་ལས༔ དགྲ་བགེགས་གདུག་པའི་སྒྲིབ་སྦྱངས་ནས༔ དབྱིངས་སུ་སྒྲོལ་བའི་སྐལ་ལྡན་གྱུར༔ ཨ་ཨ་ཨཱཿ ཞེས་དམིགས་པ་གསལ་ཞིང་བཟླ༔
རོལ་མོ་དང་བཅས་ཕུར་བུ་ཕྱོགས་བཅུར་གདེང་༔ འཁོར་བ་དོང་ནས་སྤྲུགས་པའི་འདུན་པ་བསྐྱེད༔ ཚེ་ལུང་དང་ནི་གནས་ལུང་དགོངས་པ་ནི༔ ཞིང་བཅུའི་དགྲ་བགེགས་དམ་ཉམས་ཀྱི༔ སྙིང་དབུས་དམར་གསལ་ཐིག་ལེའི་རྟེན༔ སྲོག་རླུང་ལྗང་གུ་ནྲྀ་ཡིག་མཚན༔ འགུགས་བྱེད་མཚན་མར་རྣམ་ཤེས་ལ༔ བཏབ་བོ་བཛྲ་ཀཱི་ལ་ཡ༔ སྲོག་གཅོད་དབུགས་ལོངས་འདུས་བྱས་ཤིག༔ འབྱུང་ལྔའི་དྭངས་མ་ནྲྀ་ཡི་རྣམ༔
ཚེ་བསོད་བཀྲག་མདངས་འདུས་པའི་གཟུགས༔ ཀུན་གཞིའི་ཤེས་པ་ཨཱཿདཀར་བཅས༔ ཕུར་བུའི་ཁོང་གསེང་ནས་བརྒྱུད་དེ༔ རྒྱ་མདུད་ནས་ཐོན་ཐུགས་ཀར་ཐིམ༔ ཚེ་དང་བསོད་ནམས་གཟི་བྱིན་རྒྱས༔ ཕུར་པ་ཀླད་ལ་བསྐོར་བ་ཡི༔ སྣང་སྲིད་ཕུར་པའི་སྐུ་རུ་གྱུར༔ འོད་ཟེར་འཕྲོ་བསྡུས་བདག་ལ་ཐིམ༔ ཧཱུྃ་ཞེས་ཕུར་པ་གྱེན་བསྟན་པས༔ བདག་གི་ཐུགས་ལས་ཐུགས་རྗེའི་འོད༔
ཟེར་ཐག་རྣལ་འབྱོར་རླུང་སེམས་ཀྱི༔ རྣམ་ཤེས་ཨཱཿདཀར་བསྐྱོན་ཏེ་ཕཊ྄ཿ དཔག་ཆེན་མདའ་ལྟར་འཕང་བ་ཡིས༔ འོག་མིན་ཀུན་བཟང་སྦྱོར་མཚམས་སུ༔ དམིགས་མེད་ཆོས་སྐུའི་མཁའ་ལ་ཐིམ༔ ཞེས་མོས་ལ༔ ཧཱུྃ༔ མཚན་འཛིན་ཕུང་པོ་བསྒྲལ་བའི་རྣམ་ཤེས་དེ༔ ཨཱཿཡིག་ཕུར་པའི་ཁོང་བརྒྱུད་འོག་མིན་ཞིང་༔ སྐུ་གསུམ་བླ་མའི་ཐུགས་དང་དབྱེར་མེད་གྱུར༔
སླར་ཡང་ཕྱིར་མི་ལྡོག་པའི་ས་ཐོབ་ཤོག༔ ཨོྃ་ཨཱཿཧཱུྃ་ཨརྩིག་ནིརྩིག་བཛྲ་ཀཱི་ལི་ཀཱི་ལ་ཡ་བྱད་མ་ནྲྀ་ཏྲི་ཏྲིག་ནན་བནྡྷ་ཡ་མྱོག་མྱོག་ཐུམ་དྲིལ་རྦད་ཡ་བྷྱོ་ཡ་མཱ་ར་ཡ་རྦད་རྦད༔ ཅེས་ཕུར་བུ་སྙིང་ཁར་ནུབ་པར་བཏབ་ཅིང་གནས་སྤོར༔ དེ་ནས་མཚོན་གྱིས་གཏུབ་པ་ནི༔ ཕོའི་བླ་གཡས་བརྩམ་སྟེ༔ པུས་མོ་ལོང་བུ་ཚིགས་གསུམ་གཏུབ༔ གཡས་སྐོར་ཚུལ་གྱིས་ལག་པ་གཅོད༔ ལག་གཡོན་དང་རྐང་གཡོན་པ་ནས་དུམ་བུ་གསུམ་རེ་གཏུབ་པར་བྱ༔ མོའི་བླ་གཡོན་ནས་བརྩམ་སྟེ༔ གཡོན་སྐོར་ཚུལ་གྱིས་གཏུབ་པར་བྱ་ཞིང་༔
དེ་ལྟར་གནད་དོན་ཤེས་བྱས་ནས༔ དང་པོ་གཤིན་རྗེའི་རལ་གྲི་ཐོགས༔ ཧཱུྃ༔ བདག་ཉིད་འཇམ་དཔལ་གཤིན་རྗེའི་གཤེད༔ རལ་གྲི་དྲག་པོ་གློག་ལྟར་འཁྱུགས༔ བྱད་མ་བསྒྲལ་བའི་ཕུང་པོ་འདི༔ རྡུལ་ཕྲན་བཞིན་དུ་ཕྱེ་མར་ཐོངས༔ གཏུབས་ཤིག་རལ་གྲི་འབར་བའི་མཚོན༔ ཨོྃ་ཡ་མཱནྟ་ཀ་དགྲ་བགེགས་མཱ་ར་ཡ་རྦད་རྦད༔ ཕོ་རྒྱུད་མིན་པའི་དབང་བྱས་ཏེ༔
རྐང་གཡས་ལག་གཡས་དུམ་བུར་གཏུབ༔ རྟ་མཆོག་གསུང་གི་དགྲ་སཏྭ་ཐོགས༔ ཧཱུྃ༔ ང་ནི་དབང་དྲག་འཇིགས་བྱེད་སྐུ༔ གཅོད་བྱེད་དགྲ་སཏྭ་ཐོག་ལྟར་འབེབས༔ བྱད་མ་བསྒྲལ་བའི་ཕུང་པོ་འདི༔ རྡུལ་ཕྲན་བཞིན་དུ་ཕྱེ་མར་ཐོངས༔ གཏུབས་ཤིག་དགྲ་སཏྭ་འབར་བའི་མཚོན༔ ཨོྃ་ཧྱ་གྷྲྀ་ཝ་དགྲ་བགེགས་མཱ་ར་ཡ་རྦད་རྦད༔ སྐེ་བཅད་ལག་གཡོན་རྐང་གཡོན་གཏུབ༔
གསང་བདག་ཐུགས་ཀྱི་རྡོ་རྗེ་ཐོགས༔ ཧཱུྃ༔ ང་ནི་གསང་བདག་གཏུམ་པོའི་སྐུ༔ ཡེ་ཤེས་སྤྲུལ་པའི་རྡོ་རྗེ་འདིས༔ རྡུངས་ཤིག་རྡོ་རྗེ་ཐོག་ལྟར་འབེབས༔ བྱད་མ་བསྒྲལ་བའི་ཕུང་པོ་འདི༔ རྡུལ་ཕྲན་བཞིན་དུ་ཕྱེ་མར་ཐོངས༔ གཏུབས་ཤིག་རྡོ་རྗེ་འབར་བའི་མཚོན༔ ཨོྃ་བཛྲ་པཱ་ཎི་དགྲ་བགེགས་མཱ་ར་ཡ་རྦད་རྦད༔ སྙིང་ཁར་རྡོ་རྗེས་བརྡེག༔
ཕྲིན་ལས་མེ་དབལ་ཕུར་པ་ཐོགས༔ ཧཱུྃ༔ ང་ནི་མེ་དབལ་ཁྲོ་བོའི་སྐུ༔ ཕུར་ཐུན་དྲག་པོ་སེར་ལྟར་འབེབས༔ བྱད་མ་བསྒྲལ་བའི་ཕུང་པོ་འདི༔ རྡུལ་ཕྲན་བཞིན་དུ་ཕྱེ་མར་ཐོངས༔ ཤིག་ཅིག་བཛྲ་ཀཱི་ལ་ཡ༔ ཨོྃ་མ་ཧཱ་གུ་རུ་ཨརྩིག་ནིརྩིག་བཛྲ་ཙཎྜ་ཀྲོ་ཏ་གྷ་རུ་ཊ་དཎྚ་ཀཱི་ལ་ཡ་ཕཊ྄ཿ དགྲ་བོ་སྙིང་རྩ་ལ་བྷྱོ་བྷྱོཿ ལ་ཏི་ཐ་བ་ནི་རཀྴ་དུ་ཏྲ་དགྲ་བོའི་སྲོག་ལ་རྦད་རྦད༔
བཾ་རིལ་སྙིང་རྩ་ལ་ཆུམ་ཆུམ༔ དུནྟི་ཤ་རྦད་བྷྱོ་ཧུར་ཧུར་སྙིང་རྩ་བྷྱོ་བྷྱོཿ
ཕུར་བུ་གཟིར་ཞིང་དགྲ་སཏྭ་ཡིས༔ ལུས་གཞུང་གཤགས་ཤིང་སྐེད་པར་གཏུབ༔ ཇི་ལྟར་བོས་པའི་དུམ་བུ་བསར༔ དེ་ནས་གཏུན་དུ་བརྡུང་བ་ནི༔ གཏུན་སྣོད་ཁྲག་སྦྱར་ལག་ཏུ་ཐོགས༔ ཧཱུྃ༔ ང་ནི་རིགས་ལྔ་ཁྲོ་མོའི་སྐུ༔ ཐར་མེད་ཧོམ་གྱི་གཏུན་ཁུང་དུ༔
རྡུངས་ཤིག་རཀྟའི་ཆར་པ་ཕོབ༔ བྱད་མ་བསྒྲལ་བའི་ཕུང་པོ་འདི༔ རྡུལ་ཕྲན་བཞིན་དུ་ཕྱེ་མར་ཐོངས༔ ཆོམས་ཤིག་བྲུབ་ཁུང་ཁྲག་ཏུ་བསྐྱིལ༔ ཨོྃ་བཛྲ་བྷ་ར་ཧི་ཀྲོ་ཏི་ཀཱ་ལི་ཧ་རི་ནི་ས་དགྲ་བགེགས་ཀྱི་ཀ་ཝ་ཙི་རྦད་རྦད༔ པདྨ་ཨ་ཀྲོ་ཏ་ཡ་ཁ་ཐམ་ཁ་ཐམ་ཁ་ཐམ༔ ཧཱུྃ་ཧཱུྃ་ཧཱུྃ༔ ཕཊ྄་ཕཊ྄་ཕཊ྄ཿ ཅེས་པས་བརྡུང་༔ ལིང་རོ་ཕྱེ་མར་བགོས་ཏེ་ཞལ་བསྟབ་བྱ༔
ཕྱེད་ཆ་བཟློག་པའི་སྐབས་སུ་འབུལ་རྒྱུ་བཞག༔ ཚོགས་ལྷག་ལའང་ཅུང་ཟད་བླུག༔ ཞལ་བསྟབ་ཟོར་གཏོར་དྲེགས་པར་བགོས་ལ་འབུལ༔ སྨན་རཀ་བྲན་ཞིང་བདུད་རྩི་སྦར༔ ཧཱུྃ་ཧཱུྃ་ཧཱུྃ༔ ཆེ་མཆོག་དྲག་པོའི་དཀྱིལ་འཁོར་ལྷ་ཚོགས་རྣམས༔ གནམ་ས་འཛམ་གླིང་དགྱེས་པའི་རྔམ་ཞལ་ཕྱེས༔ སྲིད་གསུམ་འོད་འབར་གློག་དམར་ལྗགས་རྐྱོངས་ཤིག༔ གངས་དཀར་རི་རབ་ལྟ་བུའི་སྒྲོལ་ཚེམས་གཙིགས༔ དགྲ་བགེགས་བྱད་མ་བསྒྲལ་བའི་ཤ་ཁྲག་འདི༔
ཕུང་པོ་ཁམས་དང་སྐྱེ་མཆེད་རྣམ་ཤེས་བཅས༔ ཧོམ་ཡངས་བདེ་ཆེན་འབར་བའི་ཞལ་དུ་བཞེས༔ ཟུང་འཇུག་བདེ་ཆེན་རྒྱས་པའི་མགྲིན་པར་སྐྱིལ༔ དུག་ལྔ་རང་གྲོལ་སྐྱེ་མེད་ཀློང་དུ་ཐིམ༔ ཨོྃ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀ་ལི་བཛྲ་ཀཱི་ལི་ཀཱི་ལ་ཡ་བཛྲ་རཏྣ་པདྨ་ཀརྨ་ཀཱི་ལ་ཡ་མཉྫུ་ཤྲཱི་ཧྱ་གྷྲྀ་ཝ་བཛྲ་པཱ་ཎི་ཌཱཀྐི་ཧ་རི་ཎི་ས་ཡཀྴ་ཀཱ་ལ་ཨ་ཡ་མ་དུ་རུ་ཙ་ཤ་ན་ས་པ་རི་ཝཱ་ར་དགྲ་བགེགས་ཀྱི་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཀེཾ་ནི་རི་ཏ་ལ་ཁ་ཁ་ཁཱ་ཧི་ཁཱ་ཧི༔ ཞེས་འབུལ་ལྷག་མེད་བཞེས་ཤིང་ཐུགས་དམ་བསྐང་༔ ཡེ་ཤེས་འཇིག་རྟེན་ཤ་ཁྲག་མཆོད་པས་ཚིམ༔ དམ་ཉམས་དགྲ་བགེགས་གཞི་དབྱིངས་གྲོལ་བས་ཚིམ༔ བདག་ཉིད་བསོད་ནམས་ཡེ་ཤེས་ཚོགས་རྫོགས་ཚིམ༔ ཚིམ་པ་རྣམ་གསུམ་མངོན་སྤྱོད་ཁྱད་ཆོས་སོ༔
ཨེ་མཿ ཡང་ཟབ་སྤུ་གྲིའི་ཆོས་སྐོར་ལས་ཚོགས་འདི༔ ཁོ་བོ་རྒྱ་གར་མཁས་པ་དག་གིས་བྲིས༔ ཕྱི་རབས་སྐལ་ལྡན་དབང་ལུང་ཟབ་ཁྲིད་ནོད༔ ལག་ལེན་སྡེབ་སྦྱོར་འཁྲུགས་བསྡེབས་ཤེས་པར་གྱིས༔ དུག་ཕྲེང་ནག་པོའི་ལས་ཚོགས དམ་ཉམས་དགྲ་བགེགས་བསྒྲལ་བའི་མཚོན་ཆར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་ཤིང་འཁྲུགས་བསྡེབས་བཀླག་ཆོག་མར་ཤོག་སེར་ལས་ཕབ་པའོ།། །། ཝི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གདབ་ལས་དུག་ཕྲེང་ནག་པོ་བཞུགས་སོ༔ དྲག་པོ་ཐོད་ཕྲེང་རྩལ་གྱི་སྐུ་ལ་འདུད༔
དེ་ནས་འཕང་བའི་དུས་ལ་བབ་པའི་ཚེཿ ཟོར་གཏོར་འོག་གི་ལིངྒ་སྦྱིན་སྲེག་བྱ༔ ཟོར་གཏོར་མཐའ་ཡི་ལིང་ཆུང་དམར་གཏོར་བསྒྲལ་བསྟབ་ཀྱི༔ བདུད་འདུལ་དྲེགས་པའི་དཔུང་ཚོགས་ལས་ལ་བསྐུལ༔ དཔའ་བའི་གོ་གྱོན་རྣོ་བའི་མཚོན་ཐོགས་ནས༔ ཧཱུྃ་ཕཊ྄་བྷྱོ་ཟློག་དྲག་སྔགས་འབྲུག་ལྟར་ལྡིར༔ སྲིད་གསུམ་ལོག་འདྲེན་ཟ་བའི་ལས་ལ་རྔམ༔ བདུད་འཇོམས་ལས་ལ་རིངས་བའི་ཚུལ་དུ་བསྐུལ༔ ཤ་ཆེན་སྤོས་བསྲེག་ཐོད་རྔ་རྐང་གླིང་དང་༔ རྔམ་པའི་རོལ་མོ་དྲག་པོའི་ང་རོ་ཡིས༔
ཧཱུྃ་ཧཱུྃ་ཧཱུྃ༔ བསྐལ་པའི་མེ་ལྟར་རབ་འབར་འཁྲུགས་པའི་ཀློང་༔ སྣང་སྲིད་ལྷ་སྲིན་སྡེ་བརྒྱད་ཁྲི་སྟེང་དུ༔ གཡུལ་ལས་རྣམ་རྒྱལ་གཏུམ་ཆེན་མཐུ་བོ་ཆེ༔ ཆེ་བཙན་ཁྲོས་པའི་ལྷ་ཚོགས་དགོངས་སུ་གསོལ༔ ཁྱོད་ནི་དུས་ངན་སྙིགས་མའི་སྐྱབས་མགོན་མཆོག༔ བདག་གིས་རྩེ་གཅིག་གུས་པས་བསྟེན་སྒྲུབ་ཚེ༔ ཐུགས་བསྐྱེད་སྨོན་ལམ་ཐུགས་རྗེས་དུས་འདི་རུ༔ རྩེ་བས་དགོངས་ཤིག་རྒྱལ་བ་རིག་འཛིན་ཚོགས༔ མི་མངོན་ཆོས་ཀྱི་དབྱིངས་ནས་སྐུར་བཞེངས་ལ༔
མཐུ་སྟོབས་དཔའ་བའི་རྩལ་ཤུགས་བསྐྱེད་དུ་གསོལ༔ དམ་རྫས་བདུད་རྩི་འབར་བ་འདི་བཞེས་ལ༔ སྔགས་འཆང་རིག་འཛིན་བདག་གི་རྒྱབ་རྟེན་མཛོད༔ དམ་ཉམས་འདི་ཡི་མགོན་སྐྱབས་མ་མཛད་ཅིག༔ ཐུགས་དམ་དུས་ལ་བབ་བོ་ས་མ་ཡ༔ ཞེས་བསྐུལ་ལིངྒ་ཤ་དུམ་བཅས༔ ཚིག་མཚམས་སོ་སོར་བསྒྲལ་བསྟབ་བྱ༔ དམར་སྦྲེང་དྲག་པོའི་གཏོར་ཚོགས་བྱ༔ ཧཱུྃ་ཧཱུྃ་ཧཱུྃ༔ མཐྀང་ནག་གྲུ་གསུམ་ཨེ་ཡི་དལ་དབུས་སུ༔
མི་བཟད་སྟོབས་ལྡན་པདྨ་ཧེ་རུ་ཀཿ ཆེ་མཆོག་བདུད་འདུལ་ཀཱི་ལ་སྐུར་བཞེངས་ཤིག༔ དྲག་པོའི་མངོན་སྤྱོད་ལས་ལ་བསྐུལ་བའི་ཚེ༔ སྟོང་ཁམས་མཚོན་ཆ་ཚྭ་ཚྭ་སི་ལི་ལི༔ དུག་གི་སེར་འབེབས་བསྐལ་མེ་ལྷབས་སེ་ལྷབ༔ ཕོ་རྒྱུད་མོ་རྒྱུད་ལས་བྱེད་ཤ་ར་ར༔ དྲེགས་པ་སྡེ་བརྒྱད་དམག་ཚོགས་ཉི་ལི་ལི༔ ཤ་ཟ་ཁྲག་འཐུང་རྐན་སྒྲ་ཐགས་སེ་ཐག༔ དྲེགས་པ་སྲོག་ལ་དབང་བས་ཕྲིན་ལས་མཛོད༔ མཐིང་ནག་དྲག་པོ་ཀཱི་ལ་མཐུ་བོ་ཆེ༔
ཞལ་གདངས་ལྗགས་འདྲིལ་གློག་དམར་མེ་དཔུང་གཡོ༔ སྤྱན་བགྲད་རྟ་སྐད་དྲག་པོ་ཕྱོགས་བཅུར་སྒྲོག༔ གནམ་ལྕགས་རྡོ་རྗེའི་རི་རབ་བཤིག་ཅིང་ཉིལ༔ སྣང་སྲིད་ཕུར་པས་བསྟན་དགྲ་མ་རུངས་བརླག༔ རྫུ་འཕྲུལ་འདབ་གཤོག་བར་སྣང་རླབས་ཀྱིས་གཅོད༔ དུར་ཁྲོད་ཆས་བརྒྱད་དྲེགས་པའི་དམག་ཚོགས་འགྱེད༔ ཆུ་སྲིན་རྔམ་ཞལ་བསྟན་བཤིག་སྙིང་ཁྲག་འཐུང་༔ གནམ་ལྕགས་ཕུར་གཤམ་བྱད་མའི་སྲོག་རྩ་གཅོད༔ ཁྲོ་རྒྱལ་སྟོབས་འདུས་དྲག་པོའི་དུས་ལ་བབ༔ སངས་རྒྱས་བསྟན་ལ་དགྲར་སྡང་བྱད་མ་རྣམས༔
རིང་པོར་མ་ཐོགས་གཟུགས་ལིང་འདི་ལ་ཁུག༔ བསྒྲལ་ཞིང་བསྟབ་བོ་བཛྲ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་ཧུར་ཐུམ་རྦད༔ དུག་གསུམ་ཤ་ཁྲག་རུས་པའི་མཆོད་པ་བཞེས༔ བསྟན་དགྲ་དམ་ཉམས་བདུན་རྒྱུད་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་དགྲ་ལ་ཟློག༔ གདུག་པའི་དམག་ཚོགས་གཡུལ་ངོ་བཟློག་པ་དང་༔ ཐན་ལྟས་སྣ་དགུས་དགྲ་ཡུལ་ཕུང་ཐལ་ཐོངས༔ ཐུགས་དམ་དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔
ཆོས་འབྱུང་དམར་ནག་རབ་རྒྱས་དཀྱིལ་འཁོར་ནས༔ དྲག་མོ་བདུད་འདུལ་ནག་མོ་སྐུར་བཞེངས་ཤིག༔ དམ་ཉམས་སྡིག་ཅན་སྒྲོལ་བའི་དུས་ལ་བབ༔ སངས་རྒྱས་ སོགས? ཧཱུྃ་ཧཱུྃ་ཧཱུྃ༔ སྨུག་ནག་ཀློང་ཡངས་མཐའ་བཞིའི་དཀྱིལ་འཁོར་ནས༔ དྲེགས་པ་དབང་སྡུད་ནག་པོ་སྐུར་བཞེངས་ཤིག༔ མཐའ་བཞིའི་དམག་དཔུང་བཟློག་པའི་དུས་ལ་བབ༔ སངས་རྒྱས་བསྟན་ལ? ཧཱུྃ་ཧཱུྃ་ཧཱུྃ༔ སྲིད་པའི་རི་རབ་འབར་བའི་རྩེ་མོ་ནས༔ ཁྱུང་ནག་སྲོག་གཟན་ནག་པོ་སྐུར་བཞེངས་ཤིག༔
གཟའ་ཀླུ་རྒྱལ་ནད་བཟློག་པའི་དུས་ལ་བབ༔ སངས་རྒྱས་བསྟན་ལ? ཧཱུྃ་ཧཱུྃ་ཧཱུྃ༔ སེར་ནག་རལ་གྲི་བརྩེགས་པའི་དཀྱིལ་འཁོར་ནས༔ འཇམ་དཔལ་གཤིན་རྗེ་ཀཱི་ལ་སྐུར་བཞེངས་ཤིག༔ རྒྱ་ནད་རྒྱུ་གཟེར་བཟློག་པའི་དུས་ལ་བབ༔ སངས་རྒྱས? ཧཱུྃ་ཧཱུྃ་ཧཱུྃ༔ དམར་ནག་སྤུ་གྲི་བརྩེགས་པའི་གཞལ་ཡས་ནས༔ དབང་གི་རྒྱལ་པོ་ཀཱི་ལ་སྐུར་བཞེངས་ཤིག༔ བཙན་གྱི་རྟ་ནད་བཟློག་པའི་དུས་ལ་བབ༔ སངས་རྒྱས? ཧཱུྃ་ཧཱུྃ་ཧཱུྃ༔
མཐིང་ནག་ཆུ་སྲིན་བརྩེགས་པའི་དཀྱིལ་འཁོར་ནས༔ གཏུམ་པོ་ཕྱག་རྡོར་ཀཱི་ལ་སྐུར་བཞེངས་ཤིག༔ སྨྱོ་འབོག་སྲོག་རླུང་བཟློག་པའི་དུས་ལ་བབ༔ སངས་རྒྱས? ཧཱུྃ་ཧཱུྃ་ཧཱུྃ༔ སྔོ་ནག་གསལ་ཤིང་བརྩེགས་པའི་དཀྱིལ་འཁོར་ནས༔ དྲག་བྱེད་ཁྲོ་མོ་རིགས་ལྔ་སྐུར་བཞེངས་ཤིག༔ མ་ཡམས་སུན་མ་བཟློག་པའི་དུས་ལ་བབ༔ སངས་རྒྱས? ཧཱུྃ་ཧཱུྃ་ཧཱུྃ༔ ལྗང་ནག་རླུང་གྲི་བརྩེགས་པའི་དཀྱིལ་འཁོར་ནས༔ སྟོབས་ལྡན་ཡཀྴ་ཀཱི་ལ་སྐུར་བཞེངས་ཤིག༔
བྱད་ཁ་གཏད་མནན་བཟློག་པའི་དུས་ལ་བབ༔ སངས་རྒྱས? ཧཱུྃ་ཧཱུྃ་ཧཱུྃ༔ ཤར་ཕྱོགས་མེ་ལོང་སྤྲུལ་པའི་དུར་ཁྲོད་ནས༔ དྲག་རྩལ་བཛྲ་ཀཱི་ལ་སྐུར་བཞེངས་ཤིག༔ ཤར་ཕྱོགས་དམག་གཡོས་བཟློག་པའི་དུས་ལ་བབ༔ སངས་རྒྱས? ཧཱུྃ་ཧཱུྃ་ཧཱུྃ༔ ལྷོ་ཕྱོགས་མཉམ་ཉིད་སྤྲུལ་པའི་དུར་ཁྲོད་ནས༔ དྲག་རྩལ་རཏྣ་ཀཱི་ལ་སྐུར་བཞེངས་ཤིག༔ ལྷོ་ཕྱོགས་དམག་གཡོས་བཟློག་པའི་དུས་ལ་བབ༔ སངས་རྒྱས་བསྟན? ཧཱུྃ་ཧཱུྃ་ཧཱུྃ༔
ནུབ་ཕྱོགས་སོར་རྟོགས་སྤྲུལ་པའི་དུར་ཁྲོད་ནས༔ དྲག་རྩལ་པདྨ་ཀཱི་ལ་སྐུར་བཞེངས་ཤིག༔ ནུབ་ཕྱོགས་དམག་གཡོས་བཟློག་པའི་དུས་ལ་བབ༔ སངས་རྒྱས་བསྟན་ལ་དགྲར་སྡང་བྱད་མ་རྣམས༔ རིང་པོར་མ་ཐོགས་གཟུགས་ལིང་འདི་ལ་ཁུག༔ བསྒྲལ་ཞིང་བསྟབ་བོ་བཛྲ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་ཧུར་ཐུམ་རྦད༔ དུག་གསུམ་ཤ་ཁྲག་རུས་པའི་མཆོད་པ་བཞེས༔ བསྟན་དགྲ་དམ་ཉམས་བདུན་རྒྱུད་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་དགྲ་ལ་ཟློག༔
གདུག་པའི་དམག་ཚོགས་གཡུལ་ངོ་བཟློག་པ་དང་༔ ཐན་ལྟས་སྣ་དགུས་དགྲ་ཡུལ་ཕུང་ཐལ་ཐོངས༔ ཐུགས་དམ་དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ བྱང་ཕྱོགས་བྱ་གྲུབ་སྤྲུལ་པའི་དུར་ཁྲོད་ནས༔ དྲག་རྩལ་ཀརྨ་ཀཱི་ལ་སྐུར་བཞེངས་ཤིག༔ བྱང་ཕྱོགས་དམག་གཡོས་བཟློག་པའི་དུས་ལ་བབ༔ སངས་རྒྱས? དེ་ནས་འཁོར་གྱི་སྡེ་བརྒྱད་བསྐུལ་ཞིང་མངག་པ་ནི༔ ཧཱུྃ་ཧཱུྃ་ཧཱུྃ༔ སྲིད་པའི་ཤར་ཕྱོགས་སྐུ་མཁར་ནས༔
ལྷ་ཡི་རྒྱལ་པོ་སྐུར་བཞེངས་ཤིག༔ བཀའ་ཆད་བཟློག་པའི་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔
ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ ལྷོ་ཕྱོགས་གཤིན་རྗེའི་ལྕགས་མཁར་ནས༔ ཡ་མ་ར་ཙ་སྐུར་བཞེངས་ཤིག༔ ཁྲིམས་ཁ་བཟློག་པའི་དུས་ལ་བབས༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔
དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ ནུབ་ཕྱོགས་དབྱིངས་ཀྱི་སྐུ་མཁར་ནས༔ ལས་ཀྱི་མ་མོ་སྐུར་བཞེངས་ཤིག༔ གཤིན་བདུད་བཟློག་པའི་དུས་ལ་བབ༔
སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔
ཧཱུྃ་ཧཱུྃ་ཧཱུྃ༔ བྱང་ཕྱོགས་མུན་གླིང་སྐུ་མཁར་ནས༔ སྲོག་བདག་ནག་པོ་སྐུར་བཞེངས་ཤིག༔ གཤིན་བདུད་བཟློག་པའི་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔
སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ ཤར་ལྷོའི་སྲིད་རྩེའི་སྐུ་མཁར་ནས༔ ཤེལ་གིང་སྲོག་བདག་སྐུར་བཞེངས་ཤིག༔ སྨྱོ་འབོག་བཟློག་པའི་དུས་ལ་བབ༔ སངས་རྒྱས? ཧཱུྃ་ཧཱུྃ་ཧཱུྃ༔ ལྷོ་ནུབ་ཁྲ་ཚྭའི་སྐུ་མཁར་ནས༔
འབར་བ་བཙན་རྒོད་སྐུར་བཞེངས་ཤིག༔ ཇག་སྣ་བཟློག་པའི་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔
ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ ནུབ་བྱང་དྲེགས་འདུལ་སྐུ་མཁར་ནས༔ ཡཀྴ་ཀཱི་ལ་སྐུར་བཞེངས་ཤིག༔ རྦོད་སྟོང་བཟློག་པའི་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔
དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ བྱང་ཤར་རྒྱ་མཚོའི་མཁའ་ཀློང་ནས༔ ཁ་ལ་རཀྵ་སྐུར་བཞེངས་ཤིག༔ ཀླུ་ནད་བཟློག་པའི་དུས་ལ་བབ༔
སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔
ཧཱུྃ་ཧཱུྃ་ཧཱུྃ༔ ཤར་ཕྱོགས་དུང་མཁར་ལྡེམ་པ་ནས༔ སྒོ་མ་སྟག་གདོང་སྐུར་བཞེངས་ཤིག༔ འཇིགས་བརྒྱད་ཞི་བའི་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔
སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ ལྷོ་ཕྱོགས་གསེར་མཁར་ལྡེམ་པ་ནས༔ སྒོ་མ་འུག་གདོང་སྐུར་བཞེངས་ཤིག༔ འབྱོར་དྲུག་རྒྱས་པའི་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔
བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ ནུབ་ཕྱོགས་ཟངས་མཁར་ལྡེམ་པ་ནས༔
སྒོ་མ་ཁྭ་གདོང་སྐུར་བཞེངས་ཤིག༔ མོས་བཞི་དབང་སྡུད་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔
ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ བྱང་ཕྱོགས་ལྕགས་མཁར་ལྡེམ་པ་ནས༔ སྒོ་མ་སྤྱང་གདོང་སྐུར་བཞེངས་ཤིག༔ དགྲ་བགེགས་ཚར་གཅོད་དུས་ལ་བབ༔ སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔
དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔ གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཧཱུྃ་ཧཱུྃ་ཧཱུྃ༔ ཁྲོ་བོ་རོལ་པའི་དཀྱིལ་འཁོར་རྒྱ་མཚོའི་ཚོགས༔ བསྐུལ་ལོ་བསྐུལ་ལོ་ཐུགས་དམ་རྒྱུད་བསྐུལ་ཅིག༔ མཛོད་ཅིག་མཛོད་ཅིག་བཅོལ་བའི་ཕྲིན་ལས་མཛོད༔
དམ་ཚིག་ཐུགས་དམ་དུས་ལས་མ་འདའ་བར༔ བསྟན་དགྲ་དམ་ཉམས་མ་རུངས་སེམས་ལྡན་རྣམས༔ མྱུར་དུ་ཁུག་ལ་བསྒྲལ་བའི་ཕྲིན་ལས་མཛོད༔ ཅེས་ལིངྒ་དང་གཏོར་ཆུང་རྫོགས་རྗེས་སུ༔ རཀྟས་བྲན་ཅིང་དམིགས་བསལ་དགྲ་བོ་ཡིན་ན་མིང་བཅུག༔ ལྷ་སྲིན་སྡེ་བརྒྱད་དམག་ཚོགས་དགྲ་བོ་ཡུལ་དུ་ཆས་ནས་བྱད་མ་ལྷ་སྲུང་དང་བཅས་པ་རྡུལ་དུ་བརླགས་པར་བསམ་མོ༔ ས་མ་ཡ༔ ཨེ་མ་རྣོ་མྱུར་ཟབ་པའི་ཏི་ལ་ཀ༔ ཐོག་མདའ་རེག་ཆོད་ནག་ལམ་བཟློག་མེད་ཀྱི༔ ལས་འཇུག་གཡུལ་འཇོམས་ལས་ལ་ཆས་པའི་ཚེ༔
དྲེགས་པའི་དམག་སྟོན་གདབ་ལས་དམར་ལ་སྟེ༔ ཕ་རོལ་དཔུང་འཇོམས་བཟློག་པའི་ལྡེ་ཁའོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ གསང་རྒྱ༔ ཐེམ་རྒྱ༔
མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། ཞི༽ ༈ སངས་རྒྱས་བསྟན་ལ་དགྲར་སྡང་བྱད་མ་རྣམས༔ རིང་པོར་མ་ཐོགས་གཟུགས་ལིང་འདི་ལ་ཁུག༔ བསྒྲལ་ཞིང་བསྟབ་བོ་བཛྲ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་ཧུར་ཐུམ་རྦད༔ དུག་གསུམ་ཤ་ཁྲག་རུས་པའི་མཆོད་པ་བཞེས༔ བསྟན་དགྲ་དམ་ཉམས་བདུན་རྒྱུད་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་དགྲ་ལ་ཟློག༔

གདུག་པའི་དམག་ཚོགས་གཡུལ་ངོ་བཟློག་པ་དང་༔ ཐན་ལྟས་སྣ་དགུས་དགྲ་ཡུལ་ཕུང་ཐལ་ཐོངས༔ ཐུགས་དམ་དུས་ལ་བབ་བོ་ས་མ་ཡ༔ ཟི༽ ༄། སངས་རྒྱས་བསྟན་པའི་དགྲ་བོ་འདི༔ རིང་པོར་མ་ཐོགས་མྱུར་དུ་ཁུག༔ བསྒྲལ་ཞིང་གཏུབ་བོ་ཀཱི་ལ་ཡ༔ ནྲྀ་ཏྲི་དགྲ་བོ་བྱད་མ་རྦད༔ དུག་གསུམ་ཤ་ཁྲག་རུས་པ་བཞེས༔ བསྟན་དགྲ་དམ་ཉམས་རྩད་ནས་ཆོད༔ སྣང་སྲིད་ལྷ་སྲིན་དལ་ཡམས་ཟློག༔
གདུག་པའི་དམག་ཚོགས་གཡུལ་ངོ་ཟློག༔ ཐན་ལྟས་སྣ་དགུ་དགྲ་ལ་ཐོངས༔ དུས་ལ་བབ་བོ་ས་མ་ཡ༔ ཞེས་སྡེ་བརྒྱད་ཀྱི་རྒྱུག་བྱང་ངོ༌།། །། འི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ རྩང་བཟློག་དམོད་པ་སྙིང་གཟིར་ནག་པོ་ཞེས་བཞུགས་སོ༔ རྩང་བཟློག་སྲིད་གསུམ་སྒྲོལ་བྱེད་བདུད་འཇོམས་སྙིང་གཟིར་ནག་པོ་བྱ་བ་ནི༔ རྩང་རྣམས་ཡེ་ཤེས་ཀྱི་ཕོ་ཉ་ལས་བྱེད་དྲེགས་པའི་དམག་དཔུང་ཚ་ཞིང་ངར་བ་རྣོ་ཞིང་མྱུར་བ་སྟོང་གསུམ་ཐམས་ཅད་གང་བས་མཐའ་དམག་ནད་མཚོན་རིམས་དལ་འབྱུང་བ་བཞིའི་གཡོ་འཁྲུག་ལ་སོགས་པ་བརླག་ཅིང་དམིགས་མེད་ཆེན་པོར་བསྒོམ་ལ༔ རྩང་རྣམས་ལ་དམར་སྦྲེང་ཞིང་རོལ་མོ་རྔམ་བརྗིད་དང་བཅས་པས༔
ཧཱུྃ་ཧཱུྃ་ཧཱུྃ༔ དྲག་པོའི་ཕོ་བྲང་མཐིང་ནག་ཨེ་ཡི་ཀློང་༔ ཕོ་ཉ་ལས་མཁན་ཚོགས་པའི་གནས་མཆོག་འདིར༔ ཆེ་མཆོག་ཁྲོས་པའི་ལྷ་ཚོགས་གཤེགས་སུ་གསོལ༔ ཕོ་ཉ་རྩང་གི་ལྷ་ཚོགས་གཤེགས་སུ་གསོལ༔ ལས་མཁན་སྲོག་གཅོད་ལྷ་ཚོགས་གཤེགས་སུ་གསོལ༔ ཤན་པ་གྲི་ཐོགས་དམག་ཚོགས་གཤེགས་ནས་ཀྱང་༔ མྱུར་མགྱོགས་དགྱེས་པའི་ཚུལ་གྱིས་བཞུགས་སུ་གསོལ༔ ཁྲག་ཞག་རྦ་ཀློང་མཆོད་པ་འདི་བཞེས་ལ༔ དམ་ཉམས་དགྲ་བོ་སྒྲོལ་བའི་ཕྲིན་ལས་མཛོད༔
དེ་ནས་རྩང་ཁུངས་བྱུང་བ་ནི༔ ཧཱུྃ༔ མྱུར་མགྱོགས་ཕོ་ཉ་ཚོགས་པའི་རྟེན༔ དམར་ནག་དྲག་པོའི་རྩང་ཕུར་འདི༔ དང་པོ་ཐེའུ་རང་ཡུལ་ནས་བྱུང་༔ སློབ་དཔོན་རྡོ་རྗེ་དྲག་རྩལ་གྱིས༔ མུ་སྟེགས་གཡུལ་ངོ་བཟློག་པའི་ཕྱིར༔ མགར་ནག་བཀའ་ཡིས་བསྐུལ་བ་ལས༔ གྲི་ལྕགས་སྣ་དགུའི་སཏྭ་རེ་བརྡུངས༔ དུག་སྦྱོར་དགུ་ཡི་ངར་བཏབ་པས༔
རེག་ཆོད་སཏྭ་རེ་དེ་ནས་བྱུང་༔ དེ་ནས་རྩང་བྱུང་གང་ནས་བྱུང་༔ རྩང་བྱུང་གཤིན་རྗེའི་ཡུལ་ནས་བྱུང་༔ ལས་གཤིན་ཤན་པ་དམར་ནག་གིས༔ ལས་མཁན་གཅེར་བུ་ཕོ་ཉར་རྦད༔ གཤིན་རྗེ་གདུག་པའི་དམག་སྣ་དྲངས༔ དུག་མདའ་གཟེར་བུ་དེ་ལས་བྱུང་༔ དེ་ནས་རྩང་བྱུང་གང་ནས་བྱུང་༔ རྩང་བྱུང་སྲིན་པོའི་ཡུལ་ནས་བྱུང་༔ གདུག་པའི་ཤིང་ལ་ལྷ་མིན་ཚོགས༔
གཤིན་རྗེའི་མཚོན་གྱིས་དབལ་བཏབ་པས༔ ལྷ་མིན་ཤིང་བཅད་ཡོ་ཞིང་འགྱེལ༔ ཤར་དུ་ཡོ་དང་ལྷོ་རུ་འགྱེལ༔ ནུབ་ཏུ་གས་ཤིང་བྱང་དུ་ཆག༔ དུམ་བུ་དགུ་རུ་གྱུར་པ་ལས༔ རྫས་ངན་སྣ་དགུའི་རྩང་ཕུར་བྱུང་༔ རྩང་ཕུར་བཙན་གྱི་ཡུལ་ནས་བྱུང་༔ བཙན་རྗེ་ཁ་བཞི་གདོང་བརྒྱད་དེས༔ བཅད་གཏུབ་རྩང་ཕུར་བཅོས་པ་ལས༔ ཞི་རྒྱས་དབང་དྲག་བཞི་རུ་གྲུབ༔
རྫས་ངན་དུག་དང་ཁྲག་ངར་བཏབ༔ སྲིན་པོ་ཀླུ་ཡི་ཁ་ཆུས་བྲན༔ གདུག་པ་བདུད་ཀྱིས་བྱིན་རླབས་བྱས༔ མ་མོས་རིམས་ནད་པར་བུར་བསྒྱུར༔ གཟའ་རྒོད་ཐོག་མདའི་རྫས་སུ་དམོད༔ སློབ་དཔོན་ཕྱག་ཏུ་ཕུལ་བ་ལས༔ རུ་ཏྲ་བསྒྲལ་བའི་ཞིང་གཞི་བཀོད༔ དུག་ཁྲག་གཤིན་རྗེའི་ཕོ་བྲང་བྲིས༔ གདུག་པའི་དཔལ་གཏོར་ཟོར་རྫས་བཤམས༔ ཆུ་སྲིན་སྲིན་མོ་ཕོ་ཉ་དང་༔
སྤུ་གྲི་དྲྭ་བ་གཏམས་པ་ཡི༔ ཕྲིན་ལས་བཞི་ལྡན་རྩང་ཕུར་བཙུགས༔ ངན་སྔགས་བདེན་པའི་དམོད་བོར་བས༔ མུ་སྟེགས་ཁྲག་བསྐྱུགས་བརྒྱལ་བས་གུམ༔ དེ་ལྟར་སྔོན་ཚེ་རྟགས་མངོན་བཞིན༔ དོ་ནུབ་ཕོ་ཉ་ལས་ལ་བསྐུལ༔ གཟིར་མདའ་རྩང་ཕུར་ཟུར་གསུམ་འདི༔ དགྲ་བགེགས་བྱད་མའི་སྙིང་ལ་ཐོབ༔ བྱད་མ་རང་གཤེད་རང་ལ་ཕོབ༔ ཕ་རོལ་བདུན་རྒྱུད་རྩད་ནས་ཆོད༔
བསྐུལ་ལོ་རྩང་ཕུར་མཐུ་མ་ཆུང་༔ རྦད་དོ་བསྐུལ་ལོ་བང་མ་བུལ༔ དགྲ་བགེགས་གདུག་པའི་སྙིང་ལ་ཐོབ༔ ཁྲག་མཆོད་དམར་པོ་འདི་བཞེས་ལ༔ བཅོལ་བའི་ཕྲིན་ལས་འགྲུབ་པར་མཛོད༔ དེ་རྒྱབ་སྤྲུལ་པའི་ཕོ་ཉ་འགྱེད་པ་ནི༔ ཧཱུྃ༔ གདུག་པའི་རྩང་ཕུར་རྩེ་མོ་གཉིས་དང་ལྡན༔ ཡར་གྱི་རྩེ་མོ་དབྱིངས་ཀྱིས་མཁའ་ལ་བསླེབས༔ མར་གྱི་རྩེ་མོས་ངན་སོང་གནས་སུ་བརྗིད༔
སྐེད་པ་རྒྱ་མདུད་སྐུ་ལྔ་ལྷུན་གྱིས་གྲུབ༔ ཡར་རྩེ་རིག་འཛིན་ལྷ་ཚོགས་སྤུངས་སེ་སྤུང་༔ མར་རྩེ་འགྲོ་དྲུག་ཐར་ལམ་ཤ་ར་ར༔ རྒྱ་མདུད་གཉིས་མེད་གསལ་སྟོང་ཁྲོ་ལོ་ལོ༔ དུག་ལྔ་སྒྲོལ་བའི་ཆོས་ཉིད་རྩང་ཕུར་འདི༔ དགྲ་བགེགས་གདུག་པའི་སྙིང་ལ་ད་ཐོབ་ཅིག༔ རྣམ་རྟོག་མཚན་འཛིན་དགྲ་བགེགས་བཟློག་ཏུ་གསོལ༔ ཧཱུྃ༔ གདུག་པའི་རྩང་ཕུར་རྩེ་མོ་གཉིས་དང་ལྡན༔ ཡར་གྱི་རྩེ་མོ་སྲིད་གསུམ་འཇིག་རྟེན་གཡོ༔
མར་གྱི་རྩེ་མོ་གཤིན་ཡུལ་ས་འོག་འཇོམས༔ སྐེད་པ་རྒྱ་མདུད་སྣང་སྲིད་གཞལ་ཡས་ཁང་༔ ཡར་གྱི་རྩེ་ལ་ལྷ་དང་ལྷ་མིན་འཐབ༔ མར་གྱི་རྩེ་ལ་གཤིན་རྗེ་ཀླུ་བདུད་འཐབ༔ རྒྱ་མདུད་ལྷ་སྲིན་དམག་ཚོགས་དགྲ་ལ་འགྱེད༔ སྲོག་གཅོད་ཕོ་ཉ་གདུག་པའི་རྩང་ཕུར་འདི༔ དགྲ་བགེགས་གདུག་པའི་སྙིང་ལ་ད་ཐོབ་ཅིག༔ ལྷ་སྲིན་འཁྲུགས་པའི་དལ་ཁ་རྩང་གིས་ཟློག༔ ཧཱུྃ༔ གདུག་པའི་རྩང་ཕུར་རྩེ་མོ་གཉིས་དང་ལྡན༔
ཡར་གྱི་རྩེ་མོ་ཚངས་པའི་གནས་གཞིར་བསྙེགས༔ མར་གྱི་རྩེ་མོ་ས་བདག་ཀླུ་གཉན་གཟིར༔ སྐད་པ་རྒྱ་མདུད་མུན་གླིང་འཁྲུག་ཅིང་འབར༔ ལས་ཀྱི་གཤིན་རྗེ་རྔམ་པའི་རྩང་ཕུར་འདི༔ དགྲ་བགེགས་གདུག་པའི་སྙིང་ལ་ད་ཐོབ་ཅིག༔ སྣང་སྲིད་ལས་ཀྱི་གཡོ་འཁྲུག་རྩང་གིས་ཟློག༔ ཧཱུྃ༔ གདུག་པའི་རྩང་ཕུར་ཡར་གྱི་རྩེ་མོ་ལ༔ བྱ་ཁྱུང་དམག་ཚོགས་གཤོག་སྒྲ་འུ་རུ་རུ༔ གདུག་པའི་རྩང་ཕུར་མར་གྱི་རྩེ་མོ་ནས༔
དུག་སྦྲུལ་ནག་པོའི་འཁྱུག་འགྲེང་ཁྱུགས་སེ་ཁྱུག༔ རྒྱ་མདུད་ཆུ་སྲིན་རྐན་སྒྲ་ཐགས་སེ་ཐག༔ དགྲ་བགེགས་བྱད་མ་ཀླུ་ཡི་ལག་ཏུ་གཏད༔ ཀླུ་བདུད་མཛེ་ནད་སྣ་དགུ་དགྲ་ལ་ཐོངས༔ དགྲ་བོ་བྱད་མ་ལྷ་སྲུང་རྩང་གིས་ཟློག༔ ཧཱུྃ༔ གདུག་པའི་རྩང་ཕུར་ཡར་གྱི་རྩེ་མོ་ལ༔ བཙན་དམག་འབུམ་གྱི་ཤོ་ཁ་ཐ་ར་ར༔ གདུག་པའི་རྩང་ཕུར་མར་གྱི་རྩེ་མོ་ལ༔ ཤན་པ་དམར་ནག་འོ་དོད་ལྷངས་སེ་ལྷང་༔
རྒྱ་མདུད་ཐེའུ་རང་བུ་ཡུག་ཆི་ལི་ལི༔ དགྲ་བགེགས་བྱད་མ་བཙན་གྱི་ལག་ཏུ་གཏད༔ བཙན་གྱི་ཇག་སྣ་སྙིང་གཟེར་དགྲ་ལ་ཐོངས༔ དགྲ་བོའི་མི་ནོར་ཡུལ་ཞིང་རྩང་གིས་ཟློག༔ ཧཱུྃ༔ གདུག་པའི་རྩང་ཕུར་ཡར་གྱི་རྩེ་མོ་ལ༔ འཆི་བདག་བདུད་ནག་ཞགས་པ་ན་ར་ར༔ གདུག་པའི་རྩང་ཕུར་མར་གྱི་རྩེ་མོ་ལ༔ མི་ནག་གཅེར་བུས་འོ་དོད་ལྷངས་སེ་ལྷང་༔ རྒྱ་མདུད་འདྲེ་མོའི་སྲོག་ལེན་ཞུངས་སེ་ཞུང་༔
དགྲ་བགེགས་བྱད་མ་བདུད་ཀྱི་ལག་ཏུ་གཏད༔ སྨྱོ་འབོག་རེངས་ཤིང་དགྲ་སྲོག་དམར་པོ་ཆོད༔ བདུད་བཞི་འཆི་བདག་སྣ་དགུ་རྩང་གིས་ཟློག༔ ཧཱུྃ༔ གདུག་པའི་རྩང་ཕུར་ཡར་གྱི་རྩེ་མོ་ལ༔ ལྷ་དམག་ཉི་ཁྲིས་བསྭོ་སྒྲ་དི་རི་རི༔ གདུག་པའི་རྩང་ཕུར་མར་གྱི་རྩེ་མོ་ལ༔ ལྷ་མིན་གདུག་རྩུབ་ངར་མཚོན་སྤུངས་སེ་སྤུང་༔ རྒྱ་མདུད་གནོད་སྦྱིན་སྙིང་བསྐུར་འུ་རུ་རུ༔ དགྲ་བགེགས་ཡུལ་འདྲེ་འབྱུང་པོའི་ལག་ཏུ་གཏད༔
འགོང་པོ་འབྱུང་འདྲེའི་ལྟས་ངན་དགྲ་ལ་ཕོབ༔ ལྷ་སྲིན་སྡེ་དཔོན་གཡོ་འཁྲུག་རྩང་གིས་ཟློག༔ ཧཱུྃ༔ གདུག་པའི་རྩང་ཕུར་གར་སྟབས་འགྲོས་སུ་བཙུགས༔ ལས་མཁན་ཕོ་ཉའི་གར་སྟབས་ལིངས་སེ་ལིང་༔ སྲོག་གཅོད་རྩང་ཕུར་སྲིན་མོའི་འགྲོས་སུ་བཙུགས༔ ཁྲག་མདོག་སྲིན་མོས་ཤ་ཟ་ལྗིབས་སེ་ལྗིབ༔ མནན་གཏད་རྩང་ཕུར་ཆུ་སྲིན་འགྲོས་སུ་བཙུགས༔ ངག་མནན་ཆུ་སྲིན་གྲེ་བ་ཐམས་སེ་ཐམ༔ སྒྲོལ་འདེབས་རྩང་ཕུར་ཕུར་བུ་འགྲོས་སུ་བཙུགས༔
ལས་མཁན་མཚོན་ཆ་ཚྭ་ཚྭ་སི་ལི་ལི༔ བཟློག་པའི་རྩང་ཕུར་དམག་གཡོས་ཚུལ་དུ་བཙུགས༔ ལྷ་སྲིན་སྡེ་བརྒྱད་དམག་དཔུང་ཉི་ལི་ལི༔ སྲུང་བའི་རྩང་ཕུར་མིག་མང་དྲྭ་བར་བཙུགས༔ རང་འདྲའི་ཁྲོ་བོས་དྲག་སྔགས་དི་རི་རི༔ རྩང་ཕུར་ཕོ་ཉ་དམོད་པ་ལས་ཀྱི་ལྷ༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཧཱུྃ་བྷྱོཿ རྩང་ཕུར་ཤ་ཟ་ལྗིབས་སེ་ལྗིབ༔ རྩང་ཕུར་ཁྲག་འཐུང་ཀྱུ་རུ་རུ༔
རྩང་ཕུར་རུས་མུར་ཀྲུམས་སེ་ཀྲུམ༔ རྩང་ཕུར་ཟློག་སྔགས་ཤ་ར་ར༔ རྩང་ཕུར་དུག་རླངས་ཆི་ལི་ལི༔ རྩང་ཕུར་རྦད་བསྐུལ་ཤ་ར་ར༔ བཟློག་ཅིག་བྱད་ཟོར་ཕུར་ཁ་ཟློག༔ སྒྲོལ་ཅིག་བརྣག་པའི་བྱད་མ་སྒྲོལ༔ རྩང་གི་ལྷ་དེ་རྩང་ལ་བཙུགས༔ ཁྲག་མཆོད་དམར་པོ་འདི་བཞེས་ལ༔ མཐའ་འཁོབ་དམག་དཔུང་རྩང་གིས་ཟློག༔ ནད་འཁྲུག་ཆོ་འཕྲུལ་རྩང་གིས་ཟློག༔
བྱད་མ་གདུག་པའི་དམག་ཚོགས་རྣམས༔ དོ་ནུབ་དམར་ནག་རྩང་གིས་ཟློག༔ བཟློག་ཅིག་བསྒྱུར་བའི་ཕྲིན་ལས་མཛོད༔ བྷྱོ་བྷྱོ་བཟློག་བཟློག་མཱ་ར་ཡ༔ བྱད་མ་གཡུལ་གཤོམ་ལྷ་སྲུང་དང་བཅས་པ་ཐུམས་ཤིག་ཧ་ལ་ཧ་ལ༔ དུན་དུན་ཡམ་ཤིག་རྦད༔ ཅེས་ཁྲག་མཆོད་ཕུལ་ཞིང་༔ རྩང་ལ་གནས་པའི་ཕོ་ཉ་རྣམས་གོ་གྱོན་ཅིང་མཚོན་ཐོགས་ནས་བཟློག་བསད་བྱེད་པར་བསམ༔ གཡུལ་བཟློག་གནམ་ལྕགས་ཐོག་མདའི་གཟེར་བུའོ༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་གསེར་གླིང་ནོར་བུའི་བང་མཛོད་ནས་ཁྲོམ་གཏེར་དུ་སྤྱན་དྲངས་པའོ།། །། ཡི༽
༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ བཟློག་འཕྱོང་གཤིན་རྗེ་མྱོས་བྱེད་དུག་མདའ་ནག་པོ་བཞུགས་སོ༔ དཔལ་ཆེན་ཁྲོ་རྒྱལ་ཧེ་རུ་ཀ་པ་ཡི༔ དྲག་རྩལ་བཟློག་འཕྱོང་དུག་མདའ་ནག་པོ་བསྟན༔ ཕྱི་རབས་རྟེན་འབྲེལ་ཆོས་བདག་བུ་ལ་སྤྲོད༔ ཤན་པ་སྡེ་བཞི་གསང་བའི་ཨ་ཐཾ་རྒྱ༔ དེའང་བཟློག་པའི་བསྐུལ་རིང་ལས་བཞི་རྫོགས་ནས༔ ཟློག་བྱེད་ཁྲོ་བོ་ནག་པོའི་དམག་ཚོགས་ཐམས་ཅད་ཞལ་ཕྱིར་གཟིགས་ནས་མཚོན་ཆ་སྣ་ཚོགས་ཀྱི་བུ་ཡུག་འབེབས་ཤིང་མཐའ་བཞིའི་གཡུལ་དང་ཆག་ཆེ་ཉམ་ང་ཐམས་ཅད་གནོད་བྱེད་ཕ་རོལ་གྱི་སྟེང་དུ་བཟློག་པར་བསམས་ལ༔ རྔ་རྡུང་དུང་འབུད་རཀྟས་བྲན་ལ་འདི་སྐད་དོ༔ ཧཱུྃ་ཧཱུྃ་ཧཱུྃ༔
མཐིང་ནག་གྲུ་གསུམ་ཟླ་གམ་ཁྲག་མཚོའི་ཀློང་༔ སྣང་སྲིད་དྲེགས་ཆེན་བསྣོལ་བའི་གདན་སྟེང་དུ༔ ལྷག་པའི་ལྷ་མཆོག་རྡོ་རྗེ་ཐོད་ཕྲེང་རྩལ༔ ཆེ་བཙན་ཁྲོས་པའི་དཀྱིལ་འཁོར་ཁྲོ་བོའི་ཚོགས༔ བཞེངས་ཤིག་དུར་ཁྲོད་ཆེན་པོའི་གནས་ནས་བཞེངས༔ དོ་ནུབ་ཟློག་སྒྱུར་ཕྲིན་ལས་དུས་ལ་བབ༔ དམ་ལས་མ་འདའ་བཅོལ་བའི་ཕྲིན་ལས་མཛོད༔ དེ་ནས་བཟློག་པའི་བྱུང་ཁུངས་བཤད་ཅིང་གྱེར་བ་ནི༔ ཧཱུྃ༔ སྔོན་ཚེ་བཟློག་པ་གང་ནས་བྱུང་༔
ལྷ་དང་ལྷ་མིན་འཐབ་པའི་ཚེ༔ ལྷ་དབང་གཞོན་ནུ་སྟོབས་རྒྱལ་གྱིས༔ དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོའི་རྩང་གིས་བརྒྱན༔ རིག་སྔགས་ཐོད་རྔ་ནག་པོ་བརྡུངས༔ དྲག་སྔགས་ཟོར་མདའ་སྣ་དགུས་བརྒྱན༔ བདུད་འདུལ་ངན་སྔགས་བཏབ་པའི་ཚེ༔ བདེན་པས་དམོད་པའི་རྟགས་བྱུང་གི༔ ལྷ་མིན་དམག་ཚོགས་རྡུལ་དུ་བརླགས༔
སྔོན་བྱུང་དངོས་རྟགས་དེ་བཞིན་དུ༔ དེ་རིང་རིག་སྔགས་དྲག་པོས་བསྐུལ༔ མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱི༔ ཆག་ཆེ་ཉམ་ང་ཐམས་ཅད་ཀྱང་༔ བཟློག་གོ་དམར་ཆེན་གཏོར་མས་ཟློག༔ བསྒྱུར་རོ་ལྟས་ངན་དགྲ་ལ་སྒྱུར༔ ཟློག་སྒྱུར་ཕྲིན་ལས་དུས་ལ་བབ༔ ཧཱུྃ༔ དེ་ནས་བཟློག་པ་གང་ནས་བྱུང་༔
རྒྱ་གར་ཆོས་ཀྱི་རྒྱལ་པོ་དང་༔ མུ་སྟེགས་སྡེ་བཞི་རྩོད་པའི་ཚེ༔ ཆོས་རྒྱལ་ཤྲཱི་གྷ་དྷ་ཡིས༔ དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོའི་རྩང་གིས་བརྒྱན༔ རིག་སྔགས་ཐོད་རྔ་ནག་པོ་བརྡུངས༔ དྲག་སྔགས་ཟོར་མདའ་སྣ་དགུས་བརྒྱན༔ བདུད་འདུལ་ངན་སྔགས་བཏབ་པའི་ཚེ༔ བདེན་པས་དམོད་པའི་རྟགས་བྱུང་གིས༔
མུ་སྟེགས་དམག་ཚོགས་རྡུལ་དུ་བརླགས༔ སྔོན་བྱུང་དངོས་རྟགས་དེ་བཞིན་དུ༔ དེ་རིང་རིག་སྔགས་དྲག་པོས་བསྐུལ༔ མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱི༔ ཆག་ཆེ་ཉམ་ང་ཐམས་ཅད་ཀྱང་༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་ལྟས་ངན་དགྲ་ལ་སྒྱུར༔ ཟློག་སྒྱུར་ཕྲིན་ལས་དུས་ལ་བབ༔ ཧཱུྃ༔
དེ་ནས་བཟློག་པ་གང་ནས་བྱུང་༔ སློབ་དཔོན་སེངྒེ་སྒྲ་སྒྲོགས་དང་༔ མུ་སྟེགས་མ་ཧོར་ནག་པོ་གཉིས༔ བདེན་གཉིས་དམ་ཆོས་རྩོད་པའི་ཚེ༔ སློབ་དཔོན་ཀཱི་ལ་དྲག་རྩལ་གྱིས༔ དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོའི་རྩང་གིས་བརྒྱན༔ རིག་སྔགས་ཐོད་རྔ་ནག་པོ་བརྡུངས༔ དྲག་སྔགས་ཟོར་མདའ་སྣ་དགུས་བརྒྱན༔
བདུད་འདུལ་ངན་སྔགས་བཏབ་པའི་ཚེ༔ བདེན་པས་དམོད་པའི་རྟགས་བྱུང་གིས༔ མུ་སྟེགས་དམག་ཚོགས་རྡུལ་དུ་བརླགས༔ སྔོན་བྱུང་དངོས་རྟགས་དེ་བཞིན་དུ༔ དེ་རིང་རིག་སྔགས་དྲག་པོས་བསྐུལ༔ མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱི༔ ཆག་ཆེ་ཉམ་ང་ཐམས་ཅད་ཀྱང་༔ བཟློག་གོ་དམར་ཆེན་གཏོར་མས་ཟློག༔ བསྒྱུར་རོ་ལྟས་ངན་དགྲ་ལ་སྒྱུར༔
ཟློག་སྒྱུར་ཕྲིན་ལས་དུས་ལ་བབ༔ ཧཱུྃ༔ དེ་ནས་བཟློག་པ་གང་ནས་བྱུང་༔ སློབ་དཔོན་པདྨ་འབྱུང་གནས་དང་༔ མཐའ་བཞིའི་གཡུལ་ངོ་རྩོད་པའི་ཚེ༔ ཁྲག་འཐུང་བཛྲ་གྲོ་ལོད་ཀྱིས༔ དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོའི་རྩང་གིས་བརྒྱན༔ རིག་སྔགས་ཐོད་རྔ་ནག་པོ་བརྡུངས༔
དྲག་སྔགས་ཟོར་མདའ་སྣ་དགུས་བརྒྱན༔ བདུད་འདུལ་ངན་སྔགས་བཏབ་པའི་ཚེ༔ བདེན་པས་དམོད་པའི་རྟགས་བྱུང་གིས༔ མཐའ་བཞིའི་དམག་ཚོགས་རྡུལ་དུ་བརླགས༔ སྔོན་བྱུང་དངོས་རྟགས་དེ་བཞིན་དུ༔ དེ་རིང་དྲག་སྔགས་དྲག་པོས་བསྐུལ༔ མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱི༔ ཆག་ཆེ་ཉམ་ང་ཐམས་ཅད་ཀྱང་༔ བཟློག་གོ་དམར་ཆེན་གཏོར་མས་ཟློག༔
བསྒྱུར་རོ་ལྟས་ངན་དགྲ་ལ་སྒྱུར༔ ཟློག་སྒྱུར་ཕྲིན་ལས་དུས་ལ་བབ༔ ཧཱུྃ༔ དེ་ནས་བཟློག་པ་གང་ནས་བྱུང་༔ སློབ་དཔོན་པདྨ་འབྱུང་གནས་དང་༔ བོད་ཀྱི་ལྷ་སྲིན་འཐབ་པའི་ཚེ༔ སློབ་དཔོན་བཛྲ་ཀཱི་ལ་ཡས༔ དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོའི་རྩང་གིས་བརྒྱན༔
རིག་སྔགས་ཐོད་རྔ་ནག་པོ་བརྡུངས༔ དྲག་སྔགས་ཟོར་མདའ་སྣ་དགུས་བརྒྱན༔ བདུད་འདུལ་ངན་སྔགས་བཏབ་པའི་ཚེ༔ བདེན་པས་དམོད་པའི་རྟགས་བྱུང་གིས༔ མུ་སྟེགས་དམག་ཚོགས་རྡུལ་དུ་བརླགས༔ སྔོན་བྱུང་དངོས་རྟགས་དེ་བཞིན་དུ༔ དེ་རིང་རིག་སྔགས་དྲག་པོ་བསྐུལ༔ མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱི༔ ཆག་ཆེ་ཉམ་ང་ཐམས་ཅད་ཀྱང་༔
བཟློག་གོ་དམར་ནག་གཏོར་མས་ཟློག༔ བསྒྱུར་རོ་ལྟས་ངན་དགྲ་ལ་སྒྱུར༔ ཟློག་སྒྱུར་ཕྲིན་ལས་དུས་ལ་བབ༔ ཧཱུྃ༔ དེ་ནས་བཟློག་པ་གང་ནས་བྱུང་༔ སྔགས་འཆང་ཧཱུྃ་ནག་དྲག་རྩལ་གྱིས༔ དྲག་སྔགས་ཟབ་གཏེར་སྤྱན་དྲངས་ཚེ༔ ལྟ་ལོག་གྲུབ་མཐས་འཚེ་ཞིང་བརྙས༔ རྒྱལ་བསྟན་བདུད་ཀྱིས་བཅོམ་པའི་ཚེ༔ ཟིལ་གནོན་བདུད་འདུལ་ཀཱི་ལ་ཡས༔
དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོའི་རྩང་གིས་བརྒྱན༔ རིག་སྔགས་ཐོད་རྔ་ནག་པོ་བརྡུངས༔ དྲག་སྔགས་ཟོར་མདའ་སྣ་དགུས་བརྒྱན༔ བདུད་འདུལ་ངན་སྔགས་བཏབ་པའི་ཚེ༔ བདེན་པས་དམོད་པའི་རྟགས་བྱུང་གི༔ དམ་སྲི་བདུད་རིགས་རྡུལ་དུ་བརླགས༔ སྔོན་བྱུང་དངོས་རྟགས་དེ་བཞིན་དུ༔ དེ་རིང་རིག་སྔགས་དྲག་པོས་བསྐུལ༔
མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱིས༔ ཆག་ཆེ་ཉམ་ང་ཐམས་ཅད་ཀྱང་༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་ལྟས་ངན་དགྲ་ལ་སྒྱུར༔ ཟློག་སྒྱུར་ཕྲིན་ལས་དུས་ལ་བབ༔ ཧཱུྃ༔ དེ་ནས་བཟློག་པ་གང་ནས་བྱུང་༔ ཕྱི་རབས་རིག་འཛིན་རྗེས་འཇུག་གིས༔ མུ་སྟེགས་དམག་ཚོགས་འཇོམས་པ་དང་༔
རྐྱེན་ངན་བར་ཆད་བཟློག་པའི་ཕྱིར༔ དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོ་རྩང་གིས་བརྒྱན༔ རིག་སྔགས་ཐོད་རྔ་ནག་པོ་བརྡུངས༔ དྲག་སྔགས་ཟོར་མདའ་སྣ་དགུས་བརྒྱན༔ བདུད་འདུལ་ངན་སྔགས་བཏབ་པའི་ཚེ༔ བདེན་པས་དམོད་པའི་རྟགས་བྱུང་གིས༔ རྐྱེན་ངན་བར་ཆད་རྡུལ་དུ་བརླགས༔ སྔོན་བྱུང་དངོས་རྟགས་དེ་བཞིན་དུ༔
དེ་རིང་རིག་སྔགས་དྲག་པོས་བསྐུལ༔ མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱི༔ ཆག་ཆེ་ཉམ་ང་ཐམས་ཅད་ཀྱང་༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་ལྟས་ངན་དགྲ་ལ་སྒྱུར༔ ཟློག་སྒྱུར་ཕྲིན་ལས་དུས་ལ་བབ༔
ཅེས་ཁྱུང་ནག་གི་བཟློག་བྱང་ནི༔ ཧཱུྃ་ཧཱུྃ་ཧཱུྃ༔ ཆེ་མཆོག་བཛྲ་ཀཱི་ལ་མཐུ་བོ་ཆེ༔
དམོད་པའི་ཟློག་སྒྱུར་ཕྲིན་ལས་དུས་ལ་བབ༔ ཕ་ཚོགས་ཡབ་ཀྱི་དྲག་སྔགས་དགྲ་ལ་ཟློག༔ མ་ཚོགས་ཡུམ་གྱི་དྲག་སྔགས་དགྲ་ལ་ཟློག༔ འཁོར་ཚོགས་སྤྲུལ་པའི་དྲག་སྔགས་དགྲ་ལ་ཟློག༔ ལྷ་ཡིས་བཀའ་ཆད་བབས་པ་དགྲ་ལ་ཟློག༔ ལྷ་མིན་མཚོན་ཆ་འཁྲུགས་པ་དགྲ་ལ་ཟློག༔ ལྷ་འདྲེའྀ་ཟ་ཁ་སྟོན་པ་དགྲ་ལ་ཟློག༔ མ་མོའི་ནད་ཡམས་འཁྲུག་རྩོད་དགྲ་ལ་ཟློག༔ གཤིན་རྗེ་དྲེགས་པའི་ཁྲམ་ཁ་དགྲ་ལ་ཟློག༔ བདུད་ཀྱི་ཤོ་རྡེལ་བབས་པ་དགྲ་ལ་ཟློག༔
བཙན་གྱི་ཇག་པ་རྒྱུག་པ་དགྲ་ལ་ཟློག༔ གནོད་སྦྱིན་སྲོག་ལུས་རྐུ་བ་དགྲ་ལ་ཟློག༔ ཀླུ་བདུད་གཏད་ཁྲམ་ནག་པོ་དགྲ་ལ་ཟློག༔ དྲང་སྲོང་གཟའ་ཡི་གདུག་རྩུབ་དགྲ་ལ་ཟློག༔ ཐེའུ་རང་འགོང་པོའི་ཕུང་ཤིག་དགྲ་ལ་ཟློག༔ ཀི་ཀང་ནག་པོའི་དུག་ཟོར་དགྲ་ལ་ཟློག༔ ཤེལ་གིང་རྒྱལ་པོའི་སྨྱོ་འབོག་དགྲ་ལ་ཟློག༔ གྲོང་རྒྱུན་འདྲེ་མོས་འོ་དོད་དགྲ་ལ་ཟློག༔ ཤི་འདྲེ་བསེ་རག་ཟ་ཁ་དགྲ་ལ་ཟློག༔ ཤེལ་གྱི་མི་དཀར་རྒྱང་གླུ་དགྲ་ལ་ཟློག༔
རྒྱ་གར་ཆོས་ཀྱི་དམོད་ཟོར་དགྲ་ལ་ཟློག༔ རྒྱ་ནག་བསྒྱུར་གཏོ་གཏོང་བ་དགྲ་ལ་ཟློག༔ ཞང་ཞུང་བོན་གྱི་མཐུ་སྒྲུབ་དགྲ་ལ་ཟློག༔ སུམ་པའི་དུག་གླང་ཟོར་མདའ་དགྲ་ལ་ཟློག༔ ལི་ཡི་སྤར་ཁ་གདན་བགོས་དགྲ་ལ་ཟློག༔ ཟ་ཧོར་མེ་ཡི་ཟོར་མདའ་དགྲ་ལ་ཟློག༔ སྟག་གཟིག་དབལ་གྱི་ངར་ཁ་དགྲ་ལ་ཟློག༔ མེ་ཉག་སོག་མོ་འདེབས་པ་དགྲ་ལ་ཟློག༔ སྔགས་ནག་གཏོར་ཧམ་སྦར་བ་དགྲ་ལ་ཟློག༔ སྐྱེས་པའི་བསྭོ་འགྲན་མདའ་གྲི་དགྲ་ལ་ཟློག༔
བུད་མེད་དམོད་པའི་ཐལ་ཟོར་དགྲ་ལ་ཟློག༔ བྱིས་པའི་དགུ་ཐོག་རྦབ་འདྲེ་དགྲ་ལ་ཟློག༔ བན་དེ་ངན་པའི་དམོད་ཁ་དགྲ་ལ་ཟློག༔ བྷྱོ་བྷྱོཿ གནམ་ནས་བདུད་ཀྱིས་འབོད་པ་དགྲ་ལ་ཟློག༔ ས་ནས་དུག་མདའ་ལངས་པ་དགྲ་ལ་ཟློག༔ བར་ནས་གྲི་བཙན་རྒྱུག་པ་དགྲ་ལ་ཟློག༔ རིམས་ཡམས་མེ་འབར་གཉན་ནད་དགྲ་ལ་ཟློག༔ སྤར་ཁའི་གཞི་ལེགས་སྡེ་འཁྲུགས་དགྲ་ལ་ཟློག༔ གཟའ་སྐར་དུས་བབས་གཏོང་བ་དགྲ་ལ་ཟློག༔
རླུང་རྟའི་རྒྱ་མ་ཆག་པ་དགྲ་ལ་ཟློག༔ དབང་ཐང་ཟ་ཁ་ཐུང་བ་དགྲ་ལ་ཟློག༔ རྟེན་ཕུར་འཇུ་ཐག་ཆད་པ་དགྲ་ལ་ཟློག༔ ལོངས་སྤྱོད་ཕྱྭ་གཡང་ཉམས་པ་དགྲ་ལ་ཟློག༔ ཤི་འདྲེས་མི་བླ་འཕྲོག་པ་དགྲ་ལ་ཟློག༔ གཤེད་བཞིའི་རྒྱ་དུར་འཕྲད་པ་དགྲ་ལ་ཟློག༔ མི་ཁ་ཕུང་ཤིག་ངན་སྨྲ་དགྲ་ལ་ཟློག༔ གཏམ་ངན་མི་ཁ་འབུ་ཤུ་དགྲ་ལ་ཟློག༔ གནམ་འཁྲུག་རི་ལྟར་ཉིལ་བ་དགྲ་ལ་ཟློག༔ ས་འཁྲུག་ཆུ་ལྟར་འབྲུབ་པ་དགྲ་ལ་ཟློག༔
བར་འཁྲུག་རླུང་ལྟར་འཚུབས་པ་དགྲ་ལ་ཟློག༔ ཡུལ་འཁྲུག་འབྲས་ལྟར་བསིགས་པ་དགྲ་ལ་ཟློག༔ དུས་འཁྲུག་མཚོན་གྱི་དབལ་ཁ་དགྲ་ལ་ཟློག༔ ཀླུ་འཁྲུག་མཛེ་ནད་ལྷོག་རྒོད་དགྲ་ལ་ཟློག༔ དུས་མིན་འཆི་བ་རྣམ་བརྒྱད་དགྲ་ལ་ཟློག༔ གློ་བུར་ཉི་ཁྲི་ཆིག་སྟོང་དགྲ་ལ་ཟློག༔ བགེགས་རིག་སྟོང་ཕྲག་བརྒྱད་ཅུ་དགྲ་ལ་ཟློག༔ གདོན་རིགས་སྟོང་ཕྲག་བཅོ་བརྒྱད་དགྲ་ལ་ཟློག༔ སྐག་ཆེན་སུམ་བརྒྱ་དྲུག་ཅུ་དགྲ་ལ་ཟློག༔ མི་མཐུན་རྐྱེན་ངན་དགྲ་བོའི་སྟེང་དུ་ཟློག༔
བྷྱོ་བྷྱོཿ ཕོ་བདུད་དལ་ཁ་གཡས་སུ་ཟློག༔ མོ་བདུད་དལ་ཁ་གཡོན་དུ་ཟློག༔ སྤྱི་བདུད་དལ་ཁ་མཁའ་ལ་ཟློག༔ ཆུང་བདུད་དལ་ཁ་ཕྱོགས་བཅུར་ཟློག༔ མ་རུངས་སྣ་དགུའི་ཐན་ལྟས་རྣམས༔ དམ་ཉམས་དགྲ་བགེགས་བྱད་མའི་སྟེང་དུ་བྷྱོ་བྷྱོཿ བཟློག་བཟློག་རྦད་རྦད་བསྒྱུར་ཡ༔ ཞེས་རྩ་སྔགས་དང་ཟློག་སྔགས་ཀྱིས་བསྐྲད་ལ་ཐུན་གྱིས་བྲབ༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་ཁྲོམ་གཏེར་དུ་སྤྱན་དྲངས་པའོ།། །། རི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔
ཁྱུང་བཟློག་སྲིད་གསུམ་བརླག་བྱེད་ཁྲོ་ཆུའི་ཞུན་ཁོལ་བཞུགས་སོ༔ ཁྱུང་བཟློག་སྲིད་གསུམ་བརླག་བྱེད་ནི༔ དབང་གི་རིགས་བདག་ཁྲོས་པའི་དབྱིངས༔ སྲིད་པ་ལས་ཀྱི་ག་རུ་ཊསཿ སྤྲུལ་པ་ཡང་སྤྲུལ་དཔག་མེད་འགྱེད༔ ས་འོག་ས་སྟེང་ས་བླའི་ཁྱོན༔ ཡོམ་ཡོམ་ཤིག་ཤིག་ཀྲང་ཀྲིང་སྒྲོག༔ སྣང་སྲིད་ཁམས་ཀུན་གཡོ་ཞིང་ལྡེག༔ ཟ་བྱེད་ཁྲོ་ཆུའི་ཞུན་ལྟར་ཁོལ༔ འཁོར་འདས་རིག་སྔགས་དམོད་པར་བྱེད༔
ནད་དལ་མཚོན་འཁྲུག་ཆོ་འཕྲུལ་ཐན༔ སྲིད་གསུམ་གཡོ་འཁྲུག་མ་ལུས་པ༔ ནུས་སྟོབས་རྩལ་གྱིས་བརླགས་པར་བསམ༔ དམར་སྦྲེང་གསུར་ཆེན་དུད་སྤྲིན་གཏིབས༔ རྔམ་བརྗིད་རོལ་མོའི་དཔའ་སྟོབས་དང་༔ སྲིད་གསུམ་གཡོ་བའི་ང་རོ་ཡིས༔ ཧཱུྃ༔ སྲིད་པའི་རི་རབ་འབར་བའི་རྩེ་མོ་ནས༔ བདེ་གཤེགས་ཐུགས་སྤྲུལ་མཁའ་ལྡིང་ག་རུ་ཊཿ མཐིང་ནག་རྔམ་པ་ཀྲང་ཀྲིང་སྒྲ་སྒྲོགས་ཆེའི༔
སྤྲུལ་པ་ཡང་སྤྲུལ་སྲིད་པ་བྱ་ཁྱུང་འབུམ༔ ཐུགས་དམ་བསྐུལ་ཞིང་ཟློག་སྒྱུར་ཕྲིན་ལས་མཛོད༔ ཧཱུྃ༔ དབུ་སྐྲ་དམར་སེར་སྤྲིན་ལྟར་གཡོ་བ་ཡི༔ སྲིད་པ་ལས་ཀྱི་གཡོ་འཁྲུག་བཟློག་ཏུ་གསོལ༔ གནམ་ལྕགས་ཁྲོ་ཆུའི་རྭ་གཉིས་གཟེངས་པ་ཡིས༔ མ་མོའི་དལ་ཁ་ཡམས་ནད་བཟློག་ཏུ་གསོལ༔ སྣང་མཐའ་ཡིད་བཞིན་ནོར་བུས་བརྒྱན་པ་ཡིས༔ ཡི་དམ་བཀའ་ཆད་འབེབས་པ་བཟློག་ཏུ་གསོལ༔ གསེར་མིག་ཚྭ་ཚྭ་དྲག་ཏུ་ཁོལ་བ་ཡིས༔
ཞེ་སྡང་ལྷ་སྲིན་སྡེ་འཁྲུག་བཟློག་ཏུ་གསོལ༔ རྡོ་རྗེའི་ཞལ་གདངས་དབལ་མཆེ་གཙིགས་པ་ཡིས༔ རྒྱལ་འགོང་སྲིན་པོའི་གནོད་པ་བཟློག་ཏུ་གསོལ༔ ལྗགས་དམར་དྲག་པོ་གློག་ལྟར་འཁྱུགས་པ་ཡིས༔ མོ་ནད་ཝ་རིལ་ལྷོག་ཡམས་བཟློག་ཏུ་གསོལ༔ དུག་སྦྲུལ་ཕོ་མོ་ཞལ་དུ་གསོལ་བ་ཡིས༔ ཀླུ་ནད་གཉན་གཟེར་དུག་མདའ་བཟློག་ཏུ་གསོལ༔ ཕྱག་གཉིས་ལྕགས་སྡེར་བགྲད་ཅིང་གཟིར་བ་ཡིས༔ ས་བདག་དམུ་ཆུ་ཞ་གྲུམ་བཟློག་ཏུ་གསོལ༔ རལ་གྲིའི་སྒྲོ་གཤོག་མཁའ་ལ་བགྲད་པ་ཡིས༔
ཁྲོ་བོ་ཁྲོ་མོའི་ཟིལ་གནོན་བཟློག་ཏུ་གསོལ༔ སྤུ་གྲིའི་སྒྲོ་ཐུར་མེ་ཟེར་འཕྲོ་བ་ཡིས༔ བར་སྣང་ལྷ་འདྲེའི་ཆོ་འཕྲུལ་བཟློག་ཏུ་གསོལ༔ དུར་ཁྲོད་རུས་རྒྱན་སྒྲ་ལྡན་འཁྲོལ་བ་ཡིས༔ ཚོགས་དྲུག་དུག་ལྔའི་དམག་ཚོགས་བཟློག་ཏུ་གསོལ༔ ལྟེ་བ་གཉན་པོ་མིག་གིས་བརྒྱན་པ་ཡིས༔ མ་རིག་འཁྲུལ་པའི་བག་ཆགས་བཟློག་ཏུ་གསོལ༔ ཟངས་སྡེར་གདོལ་པ་ཕོ་མོ་འཛིན་པ་ཡིས༔ གདུག་པའི་ལྷ་སྲིན་གཡུལ་ངོ་བཟློག་ཏུ་གསོལ༔ ཡེ་ཤེས་མེ་དཔུང་དམར་ནག་འཁྲིགས་པ་ཡིས༔
སྣང་སྲིད་ལས་ཀྱི་བཀའ་ཆད་བཟློག་ཏུ་གསོལ༔ ཧཱུྃ༔ བསྐུལ་ལོ་བྱ་ཁྱུང་རྒྱལ་པོ་མཐུ་མ་ཆུང་༔ རྦད་དོ་ཡང་སྤྲུལ་དམག་ཚོགས་རྩལ་མ་ཞན༔ བཟློག་ཅིག་བྱད་མ་ལྷ་སྲུང་དམག་ཚོགས་རྣམས༔ དམིགས་རྟེན་བྱ་རྒོད་ཤ་ལ་རོལ་བ་བཞིན༔ འགུགས་འཆིང་སྡོམ་པའི་མྱོས་སྡིག་ཤ་ལ་རོལ༔ མ་རུངས་གདུག་པའི་དམག་ཚོགས་ཆམ་ལ་ཕོབ༔ སྔོན་གྱི་དམ་ཚིག་བཞིན་དུ་ཕྲིན་ལས་མཛོད༔ ཨོྃ་ཁྲོམ་རཾ་ག་རུ་ཊ་ཀ་ལ་པ་ཀྵེཾ་དགྲ་བོ་བྱད་མ་བྷྱོ་བྷྱོ་ཟློག་ཟློག༔
ཅེས་ཟློག་སྒྱུར་བྱ༔ ཨེ་མཿ བཟློག་པས་མི་བཟློག་ཡང་བཟློག་ཆེ༔ ཁྱུང་བཟློག་སྲིད་གསུམ་བརླག་བྱེད་འདི༔ གཡུལ་བཟློག་དྲེགས་པའི་ཆ་ལག་གོ༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། ལི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ཐན་བཟློག་སྟོང་ཐུན་ནག་པོ་ངན་དགུའི་སྒྱུར་ཆོག་བཞུགས་སོ༔ བདུད་འདུལ་མ་ཧཱ་གུ་རུ་རྩལ་ལ་འདུད༔ མ་འོངས་སེམས་ཅན་དུག་ལྔའི་སྟོབས་རྒྱས་པས༔ མི་དགེ་བཅུ་སྤྱོད་དགེ་བཅུ་ཁྱད་གསོད་བརྙས༔
བསྟན་གཉིས་ཟུང་འཇུག་ཡ་མ་ཟུང་དུ་འགྲོ༔ གཅིག་གིས་གཅིག་གསོད་ཐ་མ་གཉིས་ཕུང་འགྱུར༔ དེ་ཡི་རྐྱེན་གྱིས་གནམ་ས་བར་གསུམ་འཁྲུག༔ བསྟན་འཛིན་ཉུང་ཞིང་བསྟན་བཤིག་བདུད་རིགས་དར༔ ལྷ་སྲིན་འཁྲུགས་པའི་ཐན་ལྟས་ཆོ་འཕྲུལ་ལང་༔ འཇིག་རྟེན་ཁམས་གསུམ་མཚོན་འཁྲུག་ནད་མུག་གཡོ༔ ཆོས་བྱེད་སྐྱེས་བུ་རེ་ཙམ་བྱུང་ན་ཡང་༔ བདུད་རིགས་བར་གཅོད་དོན་གཉིས་མཐའ་མི་གསལ༔ མུ་སྟེགས་ནག་པོའི་དམག་ཚོགས་བོད་དུ་ལྷགས༔ སྙིང་པོའི་བསྟན་བསྣུབ་བསྟན་འཛིན་སྲོག་ལ་རྒོལ༔
ཆོས་བྱེད་ཉམ་དམའ་སྡིག་སྤྱོད་མངའ་ཐང་རྒྱས༔ དེ་ཡི་སྟོབས་འཇོམས་བདུད་འདུལ་ཀཱི་ལ་ཡ༔ གཞུང་དང་ལས་ཚོགས་ཁ་ཚང་དོན་དྲིལ་བ༔ བཟློག་པའི་ཁ་ཚར་སྟོང་ཐུན་ནག་པོ་བཅས༔ མ་འོངས་བསྟན་པ་སྲུང་བའི་མཚོན་ཆར་བཞག༔ མཐུ་ཆེན་ཧཱུྃ་གི་མིང་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཐན་དང་བྱད་ལྟས་བཟློག་པའི་རིམ་པ་ནི༔ རྔ་རྡུང་དར་ནག་རྡེབ་ཅིང་ཏིང་ངེ་འཛིན༔
འུར་འཇམ་རྔམ་པའི་དབྱངས་ཀྱིས་འདི་ལྟར་གྱེར༔ ཧཱུྃ༔ སྔོན་ཚེ་ཡེ་མེད་སྟོང་པ་ལ༔ སྣང་བ་འཁྲུལ་བའི་སྒོང་བུ་སྲིད༔ དེ་ལ་བྱ་ཁྱུང་དཀར་པོ་སྲིད༔ དཔག་བསམ་ཤིང་ལ་ཚང་ཡང་བཅས༔ ཤིང་ལ་སྲིན་བྱ་གཤོག་ཅན་བྱུང་༔ དེ་གཉིས་འཚོགས་པའི་ལྟས་ངན་ལ༔ འདབ་ཆགས་མཆེ་ཅན་ལྟས་ངན་བྱུང་༔ དེ་ཡི་ལྟས་ངན་གཏོར་མས་བཟློག༔
སྒོང་བུ་ནག་པོ་སྐྱེས་པ་ལ༔ ས་ཡི་བྱི་ནག་ལག་དྲུག་བྱུང་༔ རི་རབ་ཟོམ་ལ་ཚང་བཅས་ཆགས༔ ས་ལ་ས་ཁྱི་སྦྲུལ་འཇུག་བྱུང་༔ དེ་གཉིས་སྲིད་པར་འཇུག་པ་ལ༔ གཅན་གཟན་སྡེར་ཆགས་ལྟས་ངན་བྱུང་༔ དེ་ཡི་ལྟས་ངན་གཏོར་མས་བཟློག༔ སྒོང་བུ་སེར་པོ་སྐྱེས་པ་ལ༔ སྤྲ་སེར་མི་མིན་ཅན་ཡིན་བྱུང་༔ བྲག་ནག་བྱ་སྐྱིབས་ཚང་བཅས་པས༔
བྲག་ལ་བུད་མེད་སྲིན་གཟུགས་བྱུང་༔ དེ་གཉིས་འདོད་སྲིད་ལོག་པ་ལས༔ མིང་སྲིང་འཁྲིག་པའི་ལྟས་ངན་བྱུང་༔ དེ་ཡི་བརྡ་ཐན་གཏོར་མས་བཟློག༔ ཉི་ཟླའི་འོད་ཉམས་སྟོང་སྒྲ་འབྱིན༔ སྲིད་པ་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ འབྱུང་བ་འཁྲུག་ཅིང་མཚོན་ཁ་གཡོ༔ ཡི་དམ་ལྷ་ཡིས་བཀའ་ཆད་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔
བྱ་ནག་གཤོག་རྡེབ་སྡེར་མཆུ་བརྡར༔ ཕོ་རྒྱུད་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ བོང་ཞོན་དྲིལ་ཞོན་རླུང་དམར་གཡོ༔ མོ་རྒྱུད་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ སྟོང་ཆེམ་སྒྲ་སྒྲོགས་རི་རྣམས་ངུར༔ སྡེ་བརྒྱད་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཐོག་སེར་གཡོ་ཞིང་མུན་ནག་འཐིབ༔
གཟའ་རྒོད་བཀའ་ཆད་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ གནམ་ལ་ཚན་ཐན་སྤྲིན་དམར་མཆེད༔ གཞི་བདག་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ མཁའ་ལ་བུན་ནག་སྔོ་དམར་འཚུབ༔ མ་ཡམས་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཉི་མ་ལོག་ཟེར་དུམ་བུ་འབྱུང་༔ མཐོ་འབེབས་མཁར་འབེབས་ལྟས་ངན་ཡིན༔
བརྡ་ཐན་བསྒྱུར་རོ་ལྟས་ངན་ཟློག༔ ཡུལ་གྲུ་འཇག་སྐྱ་ཤིང་སྐམ་ཕྱུག༔ རྨ་གཡང་ཉམས་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ དབྱར་དགུན་གོ་ལོག་རླུང་དམར་གཡོ༔ དུས་འཁྲུག་འབྱུང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ས་གཡོ་འབིར་ལྡིར་ཁོལ་ཆེན་གཡོ༔ ཆོས་སྲིད་འབེབས་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔
སྡེ་དཔོན་ནང་འཁྲུག་བློ་ངན་སྤྱོད༔ རྒྱལ་སྲིད་སྟོང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ བན་བོན་སྔགས་བཙུན་གཡུལ་ངོ་འདྲེན༔ དམ་སྲི་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ མཆོད་ཁང་ཚག་ཅིང་སྟོང་སྒྲ་མང་༔ པེ་ཧར་འཁྲུག་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཏོག་དང་རྔ་ཐུག་སིང་སྒྲ་འབྱུང་༔
ཞིག་རལ་འབྱུང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཀ་ཆ་མཆོད་ཆ་འཁྲོལ་ཞིང་ཆག༔ འགོང་པོས་འཚེ་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ སྒོ་ཁྱིའི་སྒོ་ཐེམ་སློག་པ་དེ༔ ཁ་ཡོག་འབྱུང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཁང་པའི་ཀ་གདུང་ཆག་པ་དེ༔ རྐྱེན་ཁ་གློ་བུར་ལྟས་ངན་ཡིན༔
བརྡ་ཐན་བསྒྱུར་རོ་ལྟས་ངན་ཟློག༔ སྦྲ་གུར་ཆོན་ཐག་རྒྱུག་པ་དེ༔ ཤོར་རྒོད་འོང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ རྟ་དྲེལ་རྔ་རྔོག་འཆའ་བ་དེ༔ ཕོ་ལྷ་ཉམས་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ སྦྲ་ལ་སྐྱ་ཐིག་བྱ་སྦལ་དེ༔ གོད་ཁ་སྡང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔
ཁང་ཁྱིམ་བྱི་བས་སྐད་ངན་འདོན༔ བསེ་རག་ཞུགས་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ མི་སྐྲ་གཅོད་ཅིང་གོས་ལག་བྲེག༔ གློ་བུར་ནའམ་འཆི་བའི་ལྟས༔ བརྡ་ཐན་བསྒྱུར་རོ་ལྟས་ངན་ཟློག༔ ཐོ་རངས་མཛོ་ཕོ་ལྡང་ཞིང་ངུར༔ བདུད་ཀྱིས་མི་བླ་འགུགས་པའི་ལྟས༔ བརྡ་ཐན་བསྒྱུར་རོ་ལྟས་ངན་ཟློག༔ ནམ་ཕྱེད་རྟ་ཕོ་འཚེར་བ་དེ༔
གནོད་སྦྱིན་ཕུང་ཐལ་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ སྲོད་འཕྲོས་ཁྱི་ནག་ངུ་ཟུག་སྣང་༔ གྲོང་དུ་འདྲེ་མོའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ རླུང་ནག་ཁང་ཁྱིམ་གཡོགས་པ་དེ༔ ཤི་བླ་གསོན་ལ་འགྱུ་བའི་ལྟས༔ བརྡ་ཐན་བསྒྱུར་རོ་ལྟས་ངན་ཟློག༔ ཤི་མིག་གསོན་ལ་བལྟ་བ་དེ༔ ཟ་འདྲེ་གཤིན་རྟ་རྒྱུག་པའི་ལྟས༔
བརྡ་ཐན་བསྒྱུར་རོ་ལྟས་ངན་ཟློག༔ ཧཱུྃ་བྷྱོཿ གཞན་ཡང་བཟློག་ཅིང་བསྒྱུར་བ་ནི༔ ཕ་སྤུན་ནང་འཐབ་རྒྱག་པ་དེ༔ དགྲ་ལྷ་མི་འོག་ཤོར་བའི་ལྟས༔ བརྡ་ཐན་བསྒྱུར་རོ་ལྟས་ངན་ཟློག༔ མིང་སྲིང་ཁྱིམ་ཐབ་བཟུང་བ་དེ༔ མི་ཁ་ཕུང་གྱོད་སྲིད་པའི་ལྟས༔ བརྡ་ཐན་བསྒྱུར་རོ་ལྟས་ངན་ཟློག༔ ཆུང་མས་ཁྱོ་གྱོད་བཙལ་བ་དེ༔
མཐའ་འཁོན་བྱེ་བྲལ་ཡོང་བའི་ལྟས༔ བརྡ་ཐན་བསྒྱུར་རོ་ལྟས་ངན་ཟློག༔ བུ་སྲིང་ཁ་ལྕེ་མང་བ་དེ༔ མིང་པོའི་ལྟག་པ་ཕུང་བའི་ལྟས༔ བརྡ་ཐན་བསྒྱུར་རོ་ལྟས་ངན་ཟློག༔ ཆུ་གནས་འཁྲུག་ཅིང་འཐབ་པ་དེ༔ ཀླུ་བདུད་ཁྲོས་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ སྦྲུལ་དང་སྦལ་ནག་འཐབ་པ་དེ༔ ས་བདག་འཁྲུག་པའི་ལྟས་ངན་ཡིན༔
བརྡ་ཐན་བསྒྱུར་རོ་ལྟས་ངན་ཟློག༔ སྲེ་མོང་བྱི་རོ་ཁྱེར་བ་དེ༔ ཆུང་སྲི་ལྡང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཐད་དུ་གཅན་གཟན་འཐབ་པ་དེ༔ གྲི་རྒོད་འབྱུང་བའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཝ་མོས་སྒོ་བསྐོར་ཀུ་འདེབས་དེ༔ སྲིན་མོ་བོང་ཞོན་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔
ཤྭ་ཕོས་རུ་འཛིང་འཐབ་པ་དེ༔ གྲི་བཙན་གཡོས་པའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ མགོ་རྡུམ་ཤ་ཐེད་རྙེད་པ་དེ༔ འཆི་བདག་ཞགས་པ་ཐེབས་པའི་རྟགས༔ བརྡ་ཐན་བསྒྱུར་རོ་ལྟས་ངན་ཟློག༔ སྟག་གིས་མི་རོ་ཁྱེར་མཐོང་དེ༔ ཕུང་རྔམ་ནག་པོའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ དུར་བྱས་བཤུགས་གླུ་སྒྲོག་པ་དེ༔
དུར་སྲི་ནག་པོའི་ལྟས་ངན་ཡིན༔ བརྡ་ཐན་བསྒྱུར་རོ་ལྟས་ངན་ཟློག༔ ཧཱུྃ་བྷྱོཿ གཞན་ཡང་བཟློག་ཅིང་བསྒྱུར་བ་ནི༔ དུད་འགྲོ་གང་ཞིག་ལ་ལའི་རིགས༔ མགོ་གཅིག་མིག་དགུ་གཟའ་ཡི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ལྟོ་སྦྱོར་ནག་པོ་གཤིན་རྗེའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ རྒྱུ་བཤལ་དམར་པོ་བཙན་འགོང་ཐན༔
བརྡ་ཐན་བསྒྱུར་རོ་ལྟས་ངན་ཟློག༔ ཆུ་ཡི་གཙུག་ཕུད་དབུ་ཡི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ མགོ་ཆད་ཕྲག་རལ་བྱད་ཁའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ལུས་གཅིག་མགོ་གསུམ་མ་མོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ བྱ་མཆུ་ཁ་ཤོ་འགོང་པོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ཟོ་ལག་བྲང་བརྡུངས་གནོད་སྦྱིན་ཐན༔
བརྡ་ཐན་བསྒྱུར་རོ་ལྟས་ངན་ཟློག༔ དུད་འགྲོ་མི་གཟུགས་རྒྱལ་པོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ལུས་གཉིས་སྒལ་འབྱར་སྲིན་པོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ལུས་གཉིས་མགོ་གཅིག་ཤ་ཟའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ལུས་གཅིག་མགོ་གཉིས་འདྲེ་མོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ཡས་འགེམ་མས་འགེམ་བསེ་རག་ཐན༔
བརྡ་ཐན་བསྒྱུར་རོ་ལྟས་ངན་ཟློག༔ ཚིགས་ལ་ལྷག་ཆད་ཐེའུ་རང་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ཡ་མཆུ་མེད་པ་ཕོ་ལྷའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ མགོ་བོ་མེད་པ་གྲེ་བོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ བུ་ག་མེད་པ་རབས་ཆད་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ རྒྱབ་ཏུ་ལག་འབྱར་ཟ་འདྲེའི་ཐན༔
བརྡ་ཐན་བསྒྱུར་རོ་ལྟས་ངན་ཟློག༔ མིག་མེད་མཆེ་ཅན་མ་མོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ གྲུ་གུ་ཟླུམ་པོ་དམུ་ཡི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ དོན་སྙིང་མེད་པ་འཆི་བདག་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ རྒྱུ་མ་མེད་པ་འབྱུང་པོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ མཛོ་ནག་གཉིས་འབྲེལ་བདུད་ཀྱི་ཐན༔
བརྡ་ཐན་བསྒྱུར་རོ་ལྟས་ངན་ཟློག༔ མ་ཁ་མེད་པ་ཟ་འདྲེའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ སྦྲུལ་གྱི་མཇུག་ཅན་སྡེ་བརྒྱད་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ མགོ་མཇུག་སྤྲད་པ་བཀའ་ཆད་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ འདབ་ཆགས་གཟུགས་ཅན་ཡུལ་ལྷའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ གཅན་གཟན་གཟུགས་ཅན་སྡེ་བརྒྱད་ཐན༔
བརྡ་ཐན་བསྒྱུར་རོ་ལྟས་ངན་ཟློག༔ ཤ་མིས་རྒལ་འཕྲུ་འདྲེ་མོའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ལྟག་པའི་ཁ་མིག་གནོད་སྦྱིན་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ དབང་པོའི་ཆད་ལྷག་ལོག་པའི་ཐན༔ བརྡ་ཐན་བསྒྱུར་རོ་ལྟས་ངན་ཟློག༔ ཧཱུྃ་བྷྱོཿ གཞན་ཡང་བཟློག་ཅིང་བསྒྱུར་བ་ནི༔ ལྟས་ངན་བརྒྱད་ཅུ་རྩ་གཅིག་ཟློག༔
ཡེ་འདྲོག་སུམ་བརྒྱ་དྲུག་ཅུ་ཟློག༔ གློ་བུར་བརྒྱད་ཅུ་གྱ་གཅིག་ཟློག༔ དུས་མིན་འཆི་བ་རྣམ་བརྒྱད་ཟློག༔ རྦད་འདྲེ་བྱུར་ཁ་མི་ཁ་ཟློག༔ དགྲ་གྱོད་ཕུང་སྲི་ལྟས་ངན་ཟློག༔ ཡུལ་འདྲེ་དམ་སྲི་རྒྱལ་འཁྱམས་ཟློག༔ མི་ནད་ནོར་ནད་ཡམས་ནད་ཟློག༔ མི་སྲིད་སྲིད་པའི་ལྟས་ངན་ཟློག༔ ཕོ་རྒྱུད་དལ་ཁ་གཡས་སུ་སྒྱུར༔ མོ་རྒྱུད་དལ་ཁ་གཡོན་དུ་སྒྱུར༔
ཆུང་བདུད་དལ་ཁ་ཐད་དུ་སྒྱུར༔ སྤྱི་བདུད་དལ་ཁ་མཁའ་ལ་སྒྱུར༔ བྱད་མ་རང་གཤེད་རང་ལ་ཕོབ༔ བཟློག་ཅིག་སྒྱུར་ཅིག་ཕྲིན་ལས་མཛོད༔ ཕོ་བྷྱོ་གཡས་སུ་བྷྱོཿ མོ་བྷྱོ་གཡོན་དུ་བྷྱོཿ ཟ་བའི་འདྲེ་ལ་བྷྱོཿ ཕུང་བའི་སྲི་ལ་བྷྱོཿ གྱོད་དང་བྱུར་ལ་བྷྱོཿ བན་བྱད་བན་ལ་བྷྱོཿ
བོན་བྱད་བོན་ལ་བྷྱོཿ རང་གཤེད་རང་ལ་ཕོབ༔ ཐལ་བ་རྡུལ་དུ་རློག༔ ཀུན་རྫོབ་ཆོ་འཕྲུལ་རྣམས༔ དམིགས་མེད་ཀློང་དུ་ཟློག༔ བྷྱོ་བྷྱོ་བྷྱོཿ བཟློག་བཟློག་བཟློག༔ གནོད་བྱེད་སརྦ་མཱ་ར་ཡ་རྦད་རྦད༔ ཅེས་ཟློག་སྔགས་དང་བཅས་ནས་ལྟས་ངན་གང་བྱུང་བ་ལ་དམིགས་ཏེ་བཟློག་པ་བྱ༔ ས་མ་ཡ༔
གཡུལ་བཟློག་གཞུང་དང་མ་འབྲེལ་པར་ཐན་བཟློག་ཀྱང་བྱེད་ན༔ ལྕགས་སྣོད་དུ་དྲག་པོའི་དམར་གཏོར་ལྷ་གྲངས་དང་མཉམ་པའི་འཁོར་གྱིས་བསྐོར་བ་ལ༔ ཚེ་ཡུངས་རྩང་དམར་ཤ་དུམ་གྱིས་བརྒྱན་ལ་བཤམ༔ ལས་གཞུང་བསྲང་༔ ཟོར་རྫས་བྱིན་རླབས་བྱས་ནས༔ ཟློག་སྔགས་ཀྱིས་བསྒྲུབ༔ སྤྲོ་ན་གདབ་ལས་ཞལ་བསྟབ་བྱ༔ བསྐུལ་བ་དང་བཅས་དགྲ་ཕྱོགས་སུ་འཕང་༔ ཨེ་མ་ཟབ་པའི་མཐར་ཐུག་པ༔ ཐན་བཟློག་ལྟས་ངན་ཚར་གཅོད་འདི༔
གནམ་ལྕགས་གཅོད་པའི་རལ་གྲིའི་མཚོན༔ ཕུང་ཐལ་བཤིག་པའི་མཚོན་ཆར་ཤོག༔ ལྟས་ངན་ཡུལ་སྡིག་ཅི་བྱུང་ཡང་༔ ལན་གཅིག་བསྟབ་པས་མྱུར་དུ་ཞི༔ གདབ་ལས་བཏབ་ན་ལྟ་ཅི་སྨོས༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་པས་བྲག་ནག་བདུད་རྫོང་ནས་སྤྱན་དྲངས་པའོ།། །། ཤི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ ཟོར་རྫས་བྱིན་རླབས་དུག་མཚོན་རེག་ཆོད་བཞུགས་སོ༔ གཡུལ་བཟློག་དྲེག་དཔུང་གནམ་ལྕགས་ཐོག་མདའ་ཡི༔ མཐའ་སྐོར་དམོད་པ་དྲག་པོའི་ཟོར་རྫས་ནི༔
ཕུང་སའི་ཀོང་བུ་ཚེ་ཡུངས་དམར་ནག་རྩང་༔ དུག་ཁྲག་རྦབ་རྒོད་དང་ནི་ཙིཏྟའི་ཟོར༔ སྐྱེར་ཕུར་ཐོད་ཟོར་དུག་མདའ་གཤིན་རྗེའི་ཁྲམ༔ ཀེ་ཚེ་ཤང་ཚེ་ཀོང་བུའི་ཁ་ཁྱེར་ལ༔ བྱད་ཐག་སྣ་ལྔས་དཀྲིས་ལ་ཟོར་དུ་བཤམ༔ དུག་ཁྲག་སྦྲེང་ཞིང་གནམ་ལྕགས་ཐོག་ལྟར་བསྒོམ༔ ཨོཾ་བཛྲ་ཀྲོ་ཏ་ཀཱི་ལ་ཡ་མཱ་ར་ཡ་སྭཱ་ཧཱ༔ ཨོྃ་ཨཱཿཧཱུྃ༔ བྷྱོཿ དྲག་པོ་ཁྲོས་པའི་ངང་ལས་བཞེངས་པའི་མཚོན༔
སྲིད་པ་ལས་ཀྱི་དྲག་རྫས་ཟོར་ཐུན་ལ༔ མཚོན་འཁྲུག་ཡམས་ནད་འཕྲོ་བའི་རང་བཞིན་ཅན༔ བསམ་ཆོད་རེག་ཆོད་གདོང་ཆོད་དྲེགས་པའི་མཚོན༔ གང་ལ་གདབ་ཀྱང་ཐོགས་མེད་སྒྲུབ་རྫས་འདི༔ རིག་འཛིན་གྲུབ་ཐོབ་བླ་མ་རྒྱ་མཚོ་དང་༔ ཡི་དམ་དྲག་པོ་ཐོད་ཕྲེང་བདུད་འདུལ་བཅས༔ ཆོས་སྐྱོང་དྲེགས་པའི་དམག་ཚོགས་སྡེ་དཔོན་གྱིས༔ ཟོར་རྫས་གདུག་པའི་མཚོན་ཆར་བྱིན་གྱིས་རློབས༔ དོ་ནུབ་དྲག་པོའི་ཟོར་རྫས་བསྒྲལ་ཆས་འདི༔ གང་ལ་ཕོག་ཀྱང་མྱུར་དུ་སྒྲོལ་མཛད་པའི༔
དགྲ་བགེགས་སྲོག་གི་སྤུ་གྲི་འབྱུང་གྱུར་ཅིག༔ ཅེས་བརྗོད་བཟློག་བསད་སྔགས་ཀྱི་བྱིན་བརླབས་ཤིང་༔ ནུས་རྩལ་སྟོབས་ཤུགས་བསྒྱུར་སྟིམ་ཡང་ཡང་བྱ༔ ཟོར་གྱི་རྫས་ལ་ཟློག་སྔགས་བཏབ་ཅིང་འཕང་༔ རྒྱས་པ་ལྟར་ན་དྲག་པོའི་དམར་འགྱེད་ཀྱི༔ རྦད་སྔགས་འཁོར་ལོའི་སྔགས་རྣམས་གོང་དུ་བསྐྱིལ༔ གང་ཚེ་སྐྱེས་བུ་གཡུལ་དུ་ཞུགས་པའི་ཚེ༔ གོ་མཚོན་དྲག་པོའི་ཟོར་ལྟར་བྱིན་བརླབས་ནས༔ སྐྱེས་བུ་བདུད་འདུལ་ཀཱི་ལར་དབང་བསྐུར་ཏེ༔ མཚོན་ཆ་དྲེགས་པའི་དཔུང་བསྐྱེད་བྲན་དུ་གཏད༔
མཚོན་སྲུང་གཡུལ་བཟློག་སྐུ་འཁོར་ལུས་ལ་འཆང་༔ དཔལ་ཆེན་མངའ་གསོལ་རབ་གནས་བཀྲ་ཤིས་བཅས༔ གསེར་སྐྱེམས་དགྲ་ལྷ་མཆོད་ཅིང་དྲེགས་སྡེ་བསྐུལ༔ གཡུལ་གཤོམ་བདུད་དཔུང་འཇོམས་པར་ཐེ་ཚོམ་མེད༔ གཞན་ཡང་དམག་དཔོན་རེ་དང་དྲེགས་པ་དང་༔ སྦྲགས་ཏེ་དྲེགས་པའི་འདུ་ཤེས་བསྐྱེད༔ ངར་ངར་བསྭོ་སྒྲས་དྲག་པོའི་དམག་སྣ་འདྲེན༔ མཚོན་སྲུང་རྡོ་རྗེའི་གོ་ཁྲབ་འཆང་བར་གཅེས༔ འདི་ཡང་བདུད་དཔུང་གཞོམ་པའི་ཞལ་གདམས་ཡིན༔ ཨེ་མ་ཟོར་རྫས་རྣོ་མྱུར་གནམ་ལྕགས་རྡོ་རྗེའི་ཐོག༔
མ་རུངས་བདུད་དཔུང་འཇོམས་པའི་མཚོན་གཅིག་པུ༔ ངན་སྔགས་དུག་གི་པར་བུའི་སྡེ་བ་སྟེ༔ མ་འོངས་བསྟན་པ་སྲུང་བའི་མཚོན་ཆར་བཞག༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། སི༽ ༈ བླ་མ་དྲག་པོ་རྩལ་གྱི་འཕེན་པ་ཟོར་གྱི་ལྷན་ཐབས་དགྲ་བགེགས་དཔུང་འཇོམས་བཞུགས་སོ༔ རིག་སྔགས་དམོད་པ་དྲག་པོའི་ལྷ་ལ་འདུད༔ ཕྱི་ནང་གི་སྒོ་དབྱེ༔ གླུད་ཟ་ལམ༔ ཟོར་རྫས་བྱིན་བརླབ་སོགས་གྲུབ་ནས་ཇི་ལྟར་བབ་པའི་སར་ཕྱིན་པ་དང་༔
གསེར་སྐྱེམས་བཏང་བ་ནི༔ ཧཱུྃ༔ ཆོས་དབྱིངས་ཡངས་པའི་དཀྱིལ་འཁོར་ཆེན་པོ་ནས༔ རིག་འཛིན་རྒྱལ་བའི་ལྷ་ཚོགས་ཀློང་ནས་བཞེངས༔ དེང་འདིར་རྣལ་འབྱོར་བདག་གི་རྒྱབ་རྟེན་མཛོད༔ དྲག་པོ་མཐུ་ཡི་གཟི་བྱིན་བསྐྱེད་དུ་གསོལ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེང་འདིར་མ་ཉེས་གཟུ་དང་དཔང་པོ་མཛོད༔ བསྟན་པའི་སྲོག་ནི་རྡོ་རྗེ་ཐེག་པ་ལ༔ མུ་སྟེགས་ལོག་ལྟ་ཅན་གྱིས་བརྙས་བཙུགས་སོ༔
རྒྱུ་དྲང་བཀའ་བཙན་མན་ངག་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕྱོགས་བཅུའི་སངས་རྒྱས་གཟུ་དང་དཔང་པོ་མཛོད༔ རྒྱ་བོད་མཁས་གྲུབ་རིག་འཛིན་པད་འབྱུང་ལ༔ བདུད་བློན་བསམ་ངན་ཅན་གྱིས་བརྙས་བཙུགས་སོ༔ འཇའ་ལུས་སྐྱེ་འཆི་བྲལ་བ་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དགོངས་བརྒྱུད་སློབ་དཔོན་གཟུ་དང་དཔང་པོ་མཛོད༔ མཁའ་འགྲོའི་སྙིང་ཁྲག་རྫོགས་ཆེན་ཨ་ཏི་ལ༔ ཉན་ཐོས་གྲུབ་མཐའ་ཅན་གྱིས་བརྙས་བཙུགས་སོ༔
ཆོས་ཉིད་མངོན་སུམ་སྟོན་པ་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་སྲིང་མཁའ་འགྲོ་ཀུན་གྱིས་གཟུ་དཔང་མཛོད༔ རིག་འཛིན་རྗེས་འཇུག་རྒྱལ་ཚབ་རྣལ་འབྱོར་ལ༔ བདུད་རིགས་དམ་སྲི་ངན་པས་བརྙས་བཙུགས་སོ༔ བསྐྱེད་རྫོགས་སྔགས་བཟླས་བསྒྲུབས་པ་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཆོས་སྐྱོང་དམ་ཅན་གཟུ་དང་དཔང་པོ་མཛོད༔ མ་ཉེས་སྣོད་ལྡན་བདག་ཅག་སྒྲུབ་པ་པོར༔ དམ་ཉམས་དགྲ་བོ་འདི་ཡིས་བརྙས་བཙུགས་སོ༔
རྦད་བསྐུལ་ཕོ་ཉར་མངགས་པ་དོན་མ་ཆུང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཏེར་སྲུང་མཐུ་ལྡན་གཟུ་དང་དཔང་པོ་མཛོད༔ བདག་ནི་མ་ཉེས་དམ་ཉམས་དགྲ་བོ་ཉེས༔ ཕྱི་རྒྱུད་ལྷ་དང་སྲུང་མ་ཐམས་ཅད་ཀུན༔ དེ་རིང་དྲག་པོའི་ཕྲིན་ལས་དུས་ལ་བབ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དམ་ཉམས་རུ་ཏྲའི་མགོན་སྐྱབས་མ་མཛད་པར༔ དགྲ་བོ་ཁོ་རང་ལྷ་སྲུང་གཤེད་དུ་ཕོབ༔ མངོན་སྤྱོད་དྲག་པོའི་ཕྲིན་ལས་འགྲུབ་པར་མཛོད༔
ཅེས་གསེར་སྐྱེམས་འཐོར༔ དམིགས་བྱ་བསྐྱེད་ཅིང་འགུགས་གཞུག་ལན་གསུམ་བྱས་ལ༔ ཐུགས་དམ་བསྐུལ་བ་ནི༔ ཧཱུྃ་བྷྱོཿ བཞེངས་ཤིག་སྐྱེ་མེད་ཆོས་དབྱིངས་ཀློང་ནས་བཞེངས༔ དགོངས་ཤིག་རིག་འཛིན་རྒྱལ་བ་རྒྱ་མཚོ་དགོངས༔ མ་ཉེས་དཔང་དུ་དཀོན་མཆོག་གཉན་པོ་བཞུགས༔ སློབ་དཔོན་རྒྱུད་སྲུང་གཉན་པོའི་རྒྱབ་རྟེན་མཛོད༔ ཡི་དམ་མཁའ་འགྲོ་ཆོས་སྐྱོང་དམག་དཔུང་སྐྱེད༔ དམ་ཅན་བཀའ་སྲུང་གཏེར་བདག་ཟོར་སྣ་དྲོངས༔
སྣང་སྲིད་ལྷ་སྲིན་གཞི་བདག་ཟོར་ལམ་ཕྱེས༔ ཉེས་ཅན་དགྲ་བོ་མ་གཏོགས་སྐུ་བཟུར་ཅིག༔ དབུ་ཆུམ་ཞབས་སྐུམས་གཡས་གཡོན་ཕྱོགས་སུ་བཞུད༔ གལ་ཏེ་ཉེས་ན་ལེ་ལན་དགྲ་ལ་ཕོབ༔ ཉེས་མེད་རྣལ་འབྱོར་རིག་འཛིན་བདག་ཅག་ལ༔ ཞིང་བཅུ་ཚང་བའི་དམ་ཉམས་སྡིག་ཅན་འདིས༔ བྱས་མེད་སྲོག་རྒོལ་ཆགས་མེད་བུ་ལོན་བསྙགས༔ དཀར་པོ་ཁྱད་དུ་གསོད་པའི་དགྲ་བོ་འདི༔ ཡི་དམ་ལྷ་ཡིས་མགོན་སྐྱབས་མ་མཛད་པར༔ ད་ལྟ་ཉིད་དུ་བསྒྲལ་བའི་ཕྲིན་ལས་མཛོད༔
ཅེས་བསྐུལ་ལ༔ དེ་ནས་ལྷའི་ཀོང་ཟོར་ཐོགས་ཏེ༔ ཧཱུྃ༔ དུར་ཁྲོད་ཕུང་ཤུལ་དགུ་ལས་གྲུབ་པའི་ས༔ ངན་སྔགས་གདུག་པའི་ཀོང་ཟོར་དམར་ནག་འདི༔ སྲིད་པའི་ལྷ་གཉན་ཆེན་པོས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ཨཱཿདྷེ་ཝ་ར་ཙ་དགྲ་བཽ་ནྲྀ་ཏྲི་མཱ་ར་ཡ་རྦད་རྦད༔ གཤིན་རྗེའི་ཛ་ཁྲམ་ཐོགས་ལ༔ ཧཱུྃ༔
ཚ་ངར་གདུག་པའི་ཤིང་ལས་བྱུང་བ་ཡི༔ ཕུང་བཤིག་རྫས་ཀྱིས་ཐིག་ནག་གཏབ་པ་འདི༔ ལས་གཤིན་ཡ་མ་ར་ཙས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ཡཿམ་ར་ཙ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔ མ་མོའི་དུག་ཟོར་ཐོགས་ལ༔ ཧཱུྃ༔ དུག་ཆུ་སྣ་དགུ་རྫས་ཀྱིས་ངར་བཏབ་པ༔ ཡམས་ནད་སྣ་དགུ་མེ་ལྟར་འབར་བ་འདི༔ སྲོག་བདག་མ་མོ་ཆེན་མོས་ཟོར་སྣ་དྲོངས༔
དགྲ་བོ་བྱད་མའི་སྲོག་ལ་མཱ་ར་ཡ༔ མཿམ་མོ་རུ་ལུ་དགྲ་བོ་ནྲྀ་མཱ་ར་ཡ་རྦད་རྦད༔ སྲོག་བདུད་ནག་པོའི་རྡོ་ཟུར་ཐོགས་ལ༔ ཧཱུྃ༔ ཁྲོ་ཆུ་ཁོལ་མ་ལས་གྲུབ་དྲག་པོའི་རྡོ༔ ཟུར་གསུམ་རྣོ་ངར་ཐོག་ལྟར་འབེབས་པ་འདི༔ སྲོག་བདུད་ཤན་པ་ལག་དམར་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ དུཿཔྲ་མ་རཀྴ་དགྲ་བོ་ནྲྀ་ཏྲི་མཱ་ར་ཡ་རྦད་རྦད༔ ཤེལ་གིང་དཀར་པོའི་ཟོར་ཐོགས་ལ༔
ཧཱུྃ༔ སྲིད་གསུམ་སྒྲོལ་བྱེད་ཡུངས་དཀར་ཁྲོ་བཽའི་རྫས༔ ཟུར་བཞི་ལོག་བརྒྱད་གནམ་ལྕགས་འཁོར་ལོ་འདི༔ སྲོག་བདག་ཤེལ་གིང་དཀར་པོས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ རུཿར་ཙ་གིང་ཀ་ར་དགྲ་བོ་ནྲྀ་མཱ་ར་ཡ་རྦད་རྦད༔ བཙན་རྒོད་མཚོན་ཟོར་ཐོགས་ལ༔ ཧཱུྃ༔ རུ་ཏྲ་དྲག་པོ་བསྒྲལ་བའི་ཙིཏྟ་ལ༔ དྲག་སྔགས་གདུག་པའི་མཚོན་ཆ་འཕྲོ་བ་འདི༔
བཙན་རྒོད་འབར་བ་རྡོ་རྗེས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ཙཿཤུ་ལ་རཾ་དགྲ་བོ་ནྲྀ་མཱ་ར་ཡ་རྦད་རྦད༔ གནོད་སྦྱིན་ནག་པོའི་ཐོད་ཟོར་ཐོགས་ལ༔ ཧཱུྃ༔ དམ་སྲི་ཕོ་མོ་སྦྱོར་བའི་ཐོད་ཟོར་ལ༔ སྤུ་གྲི་མཚོན་ཆ་གཟེངས་པའི་ངར་ལྡན་འདི༔ ཡཀྴ་ཧུར་ཐུམ་ནག་པོས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ཤཿཡཀྴ་ཀ་ལ་དགྲ་བོ་ནྲྀ་མཱ་ར་ཡ་རྦད་རྦད༔
ཀླུ་བདུད་ནག་པོའི་ཁྲག་ཟོར་ཐོགས་ལ༔ ཧཱུྃ༔ ཡུགས་ས་དགུ་ཡི་གཞང་ནས་ཐོན་པའི་ཁྲག༔ མ་རུངས་ཁྲག་སྦྱོར་ནད་རླུང་འཐིབས་པ་འདི༔ ཀླུ་བདུད་ཁ་ལ་རཀྴས་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ ནཱ་ག་ཁ་ལ་རཀྴ་དགྲ་བོ་ནྲྀ་མཱ་ར་ཡ་རྦད་རྦད༔ གིང་ཆེན་དཀར་ནག་ཕུར་ཟོར་ཐོགས་ལ༔ ཧཱུྃ༔ སྣང་སྲིད་སྟོང་ཁམས་བཤིག་པའི་ཕུར་བུ་ལ༔
གཟའ་རྒོད་ཤན་པ་བསྐུལ་བའི་རྒྱ་རྟགས་འདི༔ ལས་བྱེད་གིང་ཆེན་དཀར་ནག་ཟོར་སྣ་དྲོངས༔ དགྲ་བོ་བྱད་མའི་སྲོག་ལ་མཱ་ར་ཡ༔ གིང་ཀ་ར་རཀྴ་ཀཱི་ལ་དགྲ་བོ་ནྲྀ་མཱ་ར་ཡ་རྦད་རྦད༔ མ་གཟའ་རྡོར་གསུམ་མདའ་ཟོར་ཐོགས་ལ༔ ཧཱུྃ༔ ཐབས་མཆོག་གཞུ་མོ་རྡོ་རྗེ་ལེགས༔ གཞུ་བྲེང་ཨེ་ཀ་ཛཱ་ཊི་མ༔ གཉིས་མེད་སྲས་མཆོག་རཱ་ཧུ་ལ༔ གནམ་ལྕགས་འཁྱུགས་པ་ཇི་བཞིན་དུ༔
ལས་ལ་ཐོགས་མེད་ཀི་ཀང་རྗེའི༔ ཐབས་ཤེས་ཡབ་ཡུམ་ཁྲོ་བཅུ་ཡིས༔ རྦད་ཅིང་ལས་ལ་མངག་པའི་ཚེ༔ དགྲ་བོའི་སྙིང་ལ་མཱ་ར་ཡ༔ ཨོཾ་བཛྲ་ས་དྷུ་རུ་ལུ་རཀྨོ་ཨེ་ཀ་ཛཱ་ཊི་རཱ་ཧུ་ལ་དུ་པྲ་མ་རཀྴ་དགྲ་བོའི་སྲོག་ལ་ཧུར་ཐུམ་རྦད་ཡ༔ དགོངས་གསོལ་དམོད་པ་དྲག་པོའི་ཟོར་ཆེན་འཕེན་པ་ནི༔ བྷྱོཿ དགོངས་ཤིག་མི་མངོན་རབ་འབྱམས་ཕྱོགས་བཅུ་ནས༔ ཀུན་བཟང་སྣང་མཐའ་བྱང་སེམས་རིག་པ་འཛིན༔ མཆོག་གསུམ་རྩ་བརྒྱུད་བླ་མ་དགོངས་སུ་གསོལ༔
ལོངས་སྐུ་ཞི་ཁྲོ་གར་དབང་ཐུགས་ཀྱི་ཀློང་༔ པད་འབྱུང་ཐོད་ཕྲེང་དྲག་པོའི་དཀྱིལ་འཁོར་ལྷ༔ བཀའ་སྲུང་དམ་ཅན་གཏེར་བདག་དགོངས་སུ་གསོལ༔ ཧཱུྃ༔ ཞིང་བཅུ་ཚང་བའི་དམ་ཉམས་དགྲ་བོ་འདིས༔ སངས་རྒྱས་བསྟན་བཤིག་བླ་མར་ཞེ་ནས་སྨོད༔ དཀོན་མཆོག་གསུམ་ལ་བློ་ལོག་རྒྱབ་གཏད་ཅིང་༔ རིག་འཛིན་སྔགས་ལ་དོ་བསྡོ་འགྲས་འཚོལ་ཞིང་༔ མི་ལ་ལྷ་མེད་ལྷ་ལ་མཐུ་མེད་ཟེར༔ དམ་ཆོས་སྒྲུབ་ལ་གེགས་སེམས་གནོད་འཚེ་བསྐྱར༔
བཀའ་གསང་རྡོ་རྗེ་ཐེག་པའི་དམ་ཆོས་གཤེ༔ ཆོས་སྐྱོང་མཐུ་མེད་ཟེར་བའི་དགྲ་བོ་འདི༔ ལོ་དང་ཟླ་བ་ཞག་དུས་མ་བཞག་པར༔ ཕོ་རྒྱུད་སྐམ་ཤིང་ཆག་པ་ལྟ་བུར་ཐོངས༔ མོ་རྒྱུད་མི་རབས་བདུན་རྒྱུད་མངལ་ནས་སྐོམས༔ ཆུང་རྒྱུད་རམ་བུ་སེར་བས་གཏོར་བ་བཞིན༔ རིགས་རྒྱུད་སྲིད་པའི་ཐ་རམ་རླུང་ལ་བསྐུར༔ སྒོ་ནོར་ཞིང་ཁང་ཕྱུག་རྫས་ཕྱགས་མས་ཐོབ༔ དགྲ་བོའི་མངའ་ཐང་འཇུ་ཐག་རྩད་ནས་ཆོད༔ དམག་དཔོན་སོད་ལ་དམག་མི་མྱུར་དུ་གཏོར༔
མགྱོགས་པ་ཆིངས་ལ་ཡན་ལག་དུམ་བུར་ཐོངས༔ གོ་ཆ་ཤུས་ལ་མཚོན་ཆ་ཕྱེ་མར་རྡུངས༔ མི་རྟ་ཕྱེས་ལ་ནང་ཚན་འདུ་བ་དཀྲུགས༔ བྱད་མ་གདུག་པའི་གཡུལ་ངོ་ཀུན་བསྡུས་ནས༔ སྲོག་ཆོད་དབུགས་ལོངས་ཚེ་ཡི་འདུ་བྱེད་གཏོར༔ བྱད་མ་ལྷ་སྲུང་ཡུལ་དང་བཅས་པ་རྣམས༔ རང་དབང་མེད་པར་བཀུག་ཅིང་བསྡམས་ནས་ཀྱང་༔ ཆེ་མཆོག་མ་ཧཱ་གུ་རུ་ཀཱི་ལ་ཡ༔ བདུད་འདུལ་ཁྲོས་པའི་ཡང་གསང་ལྷ་ཚོགས་ཀྱི༔ ཧོམ་ཁུང་སྣང་སྲིད་རྒྱལ་བའི་ཞལ་གདངས་ནས༔
ཆུ་སྲིན་ཁྲོ་ཕུར་ངར་ལྡན་མཆེ་བ་གཙིགས༔ རེག་ཆོད་སྤུ་གྲི་རླུང་གི་ལྗགས་རྐྱོངས་ལ༔ སྐད་ཅིག་ད་ལྟ་ཉིད་དུ་ཞལ་བཞེས་ཤིག༔ ཅེས་ཟློག་སྔགས་བཅས་པས་འཕང་ངོ་༔ གོམ་པ་དགུ་སྒྲོལ་བའི་མཚམས་སུ་ཐོ་བརྩེགས་ལ༔ ཧཱུྃ་ཁྲོཾཿ ཐོ་ནི་ཁྱུང་ནག་མེ་དབལ་ཁ་གདངས་པས༔ མེ་འོད་ཚྭ་ཚྭས་སྟོང་ཁམས་ཁོར་ཡུག་ཁེངས༔ རྔམ་མཆེ་གཙིགས་ཤིང་སྡེར་གཤོག་བརྒྱངས་པ་ཡིས༔ སྒབ་འདྲེ་འབྱུང་པོ་རྒྱུ་བའི་ལམ་ཆོད་ཅིག༔
ཁྲོཾ་རཾ་ཙཀྲ་རཀྵ་ཧཱུྃ་བྷྲཱུྃ༔ བཤལ་ཆུས་བརྟན་མ་སྒོ་དྲུང་དུ་བསྐྱང་ལ༔ ཧཱུྃ༔ བོད་ཁམས་སྐྱོང་བ་བརྟན་མའི་ཚོགས༔ བདུད་མོ་གནོད་སྦྱིན་སྨན་མོ་བཞི༔ ལྷབ་ལྷུབ་སིལ་སྙན་སྒྲ་དང་བཅས༔ འདིར་གཤེགས་བརྒྱན་པའི་གཏོར་མ་བཞེས༔ སློབ་དཔོན་པདྨའི་བཀའ་བཞིན་དུ༔ གསང་སྔགས་གྲོགས་ཀྱི་མེལ་ཚེ་མཛོད༔ ཨོཾ་དུ་པྲ་མོ་ཡཀྵ་ཀཽ་རཱི་ཨནྜི་ཏིང་ཏིང་སརྦ་ཁ་ཁ་ཁཱ་ཧི༔
གཏོར་སྣོད་སྦུབ་སྟེ་དམིགས་བྱ་འགུགས་ལ་རྟ་བྲོ་བྱ་བ་ནི༔ ཧཱུྃ༔ དྲག་པོ་དཔལ་གྱི་དཀྱིལ་འཁོར་དུ༔ རྡོ་རྗེ་རྔམ་ཀློང་བྲོ་བརྡུངས་པས༔ དུག་ལྔའི་བག་ཆགས་དབྱིངས་སུ་གཏོར༔ ཕོ་བྲང་ཡོངས་རྫོགས་དཀྱིལ་འཁོར་དུ༔ ཆོས་སྐྱོང་ཕོ་ཉས་བྲོ་བརྡུངས་པས༔ ཞེ་སྡང་རུ་ཏྲ་ཐབས་ཀྱིས་བསྒྲལ༔ སྐུ་གསུང་ཐུགས་ཀྱི་དཀྱིལ་འཁོར་དུ༔ ཡེ་ཤེས་ལྔ་ལྡན་བྲོ་བརྡུངས་པས༔
བདག་ཏུ་ལྟ་བའི་མཚན་མ་བཤིག༔ བྲོ་ཡང་ཡེ་ཤེས་ཆེན་པོའི་བྲོ༔ གླུ་ཡང་ཡེ་ཤེས་ཆེན་པོའི་གླུ༔ གར་ཡང་འཁོར་བ་ཡོངས་གྲོལ་གར༔ གསང་སྔགས་རྡོ་རྗེའི་ཁྲོ་བོ་ཡིས༔ རྒྱས་གདབ་རུ་ཏྲ་མ་ལྡང་ཅིག༔ ཨོཾ་ནན༔ ཨཱ་ནན༔ ཧཱུྃ་ནན༔ སཏྭཾ་བྷ་ཡ་ནན༔
མཱ་ར་ཡ་ནན༔ གཏོར་སྣོད་ཁ་ཡར་བཟེད་ལ་བཀྲ་ཤིས་བྱ་བ་ནི༔ ཧོཿ རྒྱལ་བའི་དཀྱིལ་འཁོར་ཡི་དམ་ལྷ་ཚོགས་ལ༔ དཔག་མེད་སྤྲུལ་པའི་མཆོད་པ་དཔག་ཡས་འབུལ༔ རྟེན་འབྲེལ་ཆོས་བཞིན་སྨོན་ལམ་ཤུགས་ཕྱུང་ནས༔ སྐུ་བཞིའི་དཔལ་འབྱོར་ཡར་རྒྱས་བཀྲ་ཤིས་ཤོག༔ ཅེས་དང༌། ཧཱུྃ༔ ཆོས་སྐུ་དྲི་མེད་རོལ་རྩལ་དྲག་པོའི་ལྷས༔
ལས་སྒྲིབ་རྐྱེན་ངན་མ་རིག་འཁྲུལ་གཟུགས་རྣམས༔ རྟེན་འབྲེལ་དམོད་པ་ཟབ་མོས་ཚར་བཅད་ནས༔ རྒྱལ་ཁམས་ཕྱོགས་མེད་བདེ་བའི་བཀྲ་ཤིས་ཤོག༔ ཅེས་བརྗོད་ཅིང་མཆེད་ལྕམ་གྱིས་ཕྱེ་མར་སྐྱེམས་ཆང་ལ་རོལ་ཞིང་ཧ་ཧའི་གད་མོ་དང་བཅས་ནང་དུ་ལོག༔ གཏང་རག་མཆོད་བསྟོད་དངོས་གྲུབ་ལེན་པ་བཟོད་གསོལ་ཤིས་བརྗོད་གཤེགས་བསྡུ་རྣམས་བྱ་བ་ནི༔ ཧཱུྃ༔ སྲུང་འཁོར་ལྷ་རྣམས་མི་དམིགས་ཧཱུྃ་གི་ནང་༔ ཧཱུྃ་ཡང་ཞབས་ཀྱུ་ཧ་ཁོག་མགོ་རྐེད་དང་༔ ཟླ་ཚེས་ནཱ་ད་མི་དམིགས་འཇའ་ཡལ་བཞིན༔ འཛིན་བྲལ་ཟང་ཐལ་གསལ་སྟོང་ངང་དུ་བཞག༔
ཧཱུྃ༔ ཨ་ཨ་ཨཱཿ ཞེས་པས་རང་རྩལ་རང་དབྱིངས་ཀློང་དུ་བསྡུ༔ དྲག་པོ་མངོན་སྤྱོད་ཀྱི་ལས་རྗེས་མི་མངོན་པར་བསྡུ་བར་བྱ་ཞིང་བསྔོ་སྨོན་གཞུང་ལྟར་བྱ་བས་མཐའ་བརྒྱན་ནོ༔ རྣལ་འབྱོར་མཆེད་ལྕམ་རྣམས་ཀྱིས་ཚེ་སྒྲུབ་དང་ཚེ་གཟུངས་ལ་གང་འབད་བསྒྲུབས་པས་རང་ཉིད་ཀྱི་ཚེ་དཔལ་སྙན་གྲགས་སྟོབས་འབྱོར་གོང་ནས་གོང་དུ་འཕེལ།། །། ཧི༽ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ སྲིན་མོའི་ཟ་ལམ་མཁའ་འགྲོའི་སུན་ཟློག་བཞུགས་སོ༔ མདོས་དང་ཟོར་གྱི་སྒོ་འབྱེད་པ༔ ཟ་ལམ་སྲིན་མོའི་ཟློག་སྒྱུར་བསྟན༔ བསྒྲལ་བསྟབ་སྒོ་དབྱེ་གསེར་སྐྱེམས་མཆོད༔
ཟོར་དཔག་གླུད་བསྔོ་གཟུ་དཔང་གིས༔ དཀྱིལ་འཁོར་ལྷ་ཚོགས་ཐུགས་དམ་བསྐུལ༔ ཕྱིར་བཟློག་ལས་སུ་ཆས་ལ་ཁད༔ སྲིན་མོས་ཟོར་ལམ་དབྱེ་བར་བྱ༔ ལྕགས་སམ་གང་རུང་སྣོད་དག་ཏུ༔ ངར་ཟན་ནམ་ནི་ས་སྤྱིན་ལ༔ སྲིན་གཟུགས་ནུ་འཕྱངས་མཚན་མ་བསྒྲད༔ མཐིང་ནག་སྐྲ་གཟེངས་གཡས་གཡོན་དུ༔ དམར་གཏོར་ཟོར་གྱི་ཀོང་བུ་ཐོགས༔ མཐའ་བསྐོར་ཕྱོགས་མཚམས་ཁྲག་ཀོང་བརྒྱད༔
ཡང་ན་དམར་གཏོར་གཙོ་འཁོར་བརྒྱད༔ ཚེ་ཡུངས་རྩང་གིས་བརྒྱན་པ་ལ༔ དམར་སྦྲེང་དཔལ་འབར་བཙུགས་པ་བཤམས་ལ༔
བྷྱོ་བྷྱོ་བྷྱོཿ སྲིན་མོའི་ཟ་ལམ་གོམ་པ་བདུན་ཅུ་འདས་པའི་ཕ་རོལ་ནས༔ ཁྲག་དང་ཞག་རླངས་གཡོ་བའི་མེ་རླུང་དབུས༔ ན་བུན་དུག་ཆར་འབེབས་པའི་ཚྭ་ཁྲོད་ནས༔ ལས་ཀྱི་མཁའ་འགྲོ་དམར་ནག་བཞུགས་པ་ནི༔ འཇིག་རྟེན་འདས་ཀྱང་ལས་ཀྱི་མཁའ་འགྲོ་མ༔ ཡེ་ཤེས་གྲུབ་ཀྱང་སྲིན་གཟུགས་ཕོ་ཉ་བ༔
ས་ལམ་ཐོབ་ཀྱང་འཇིག་རྟེན་མ་མོའི་གཟུགས༔ སྙིང་རྗེའི་དབང་གིས་ཤ་ཟ་མཁའ་འགྲོའི་གཙོ༔ དམར་ནག་རལ་པར་ཁྲག་གི་བུ་ཡུག་ཅན༔ སྟོང་ཁམས་དམོད་པས་ལས་ཀྱི་མཚོན་ཟོར་ཐོགས༔ བ་སྤུར་ནད་རླངས་དུག་མཚོན་ཆར་དུ་འབེབས༔ འབྱུང་བཞིའི་དུས་བདག་ནད་ཀྱི་མ་མོའི་ཚོགས༔ བཞེངས་ཤིག་སྐྱོད་ཅིག་དྲག་པོའི་མཐུ་རྩལ་སྐྱེད༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཡེ་ཤེས་འཇིག་རྟེན་ལས་ཀྱི་སུན་མ་ཟློག༔ མིང་པོ་སྣང་སྲིད་ལྷ་འདྲེའི་ཁ་བསྒྱུར་ལ༔
གནོད་བྱེད་དགྲ་བགེགས་མ་ལུས་ཞལ་དུ་འབུལ༔ བྷྱོ་བྷྱོ་མ་མོས་ཟློག་སྒྱུར་ཕྲིན་ལས་མཛོད༔ བྷྱོ་བྷྱོཿ བཞིན་བཟང་ཀྱུས་ལེགས་ཡིད་འོང་འགྲུས་བཟང་མས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཤར་ཕྱོགས་རྡོ་རྗེ་མཁའ་འགྲོའི་སུན་མ་ཟློག༔ མིང་པོ་དྲི་ཟའི་སྐག་བཟློག་ཟ་འདྲེ་སྒྱུར༔ ཤར་ཕྱོགས་མདོས་ཟོར་དྲག་པོའི་སྣ་དྲོངས་ལ༔ ཤར་ཕྱོགས་དགྲ་བགེགས་མ་མོའི་ཞལ་དུ་འབུལ༔ བྷྱོ་བྷྱོ་མ་མོས་ཟློག་སྒྱུར་ཕྲིན་ལས་མཛོད༔
བྷྱོ་བྷྱོཿ མ་མོ་ཀློག་ཕྲེང་གཤིན་རྗེའི་ལྕམ་གཅིག་མས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ལྷོ་ཕྱོགས་རིན་ཆེན་མཁའ་འགྲོའི་སུན་མ་ཟློག༔ མིང་པོ་གཤིན་རྗེའི་བཀའ་བཟློག་ཁྲམ་ཁ་སྒྱུར༔ ལྷོ་ཕྱོགས་མདོས་ཆེན་དྲག་པོའི་ཟོར་སྣ་དྲོངས༔ ལྷོ་ཕྱོགས་དགྲ་བགེགས་མ་མོའི་ཞལ་དུ་འབུལ༔ བྷྱོ་བྷྱོ་མ་མོས་ཟློག་སྒྱུར་ཕྲིན་ལས་མཛོད༔ བྷྱོ་བྷྱོཿ འོད་ལྡན་མ་མོ་ནག་མོ་དྲེལ་ཞོན་མས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ ནུབ་ཕྱོགས་པདྨ་མཁའ་འགྲོའི་སུན་མ་ཟློག༔ མིང་པོ་ཀླུ་ཡི་བཀའ་བཟློག་གཏད་ཁྲམ་སྒྱུར༔ ནུབ་ཕྱོགས་མདོས་ཆེན་དྲག་པོའི་ཟོར་སྣ་དྲོངས༔ ནུབ་ཕྱོགས་དགྲ་བགེགས་མ་མོའི་ཞལ་དུ་བསྟབ༔ བྷྱོ་བྷྱོ་མ་མོས་ཟློག་སྒྱུར་ཕྲིན་ལས་མཛོད༔ བྷྱོ་བྷྱོཿ ཐལ་བཟློག་ནག་མོ་དུག་གི་མཆེ་བ་ཅན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྱང་ཕྱོགས་ལས་ཀྱི་མཁའ་འགྲོའི་སུན་མ་ཟློག༔
མིང་པོ་གནོད་སྦྱིན་བཀའ་བཟློག་ཟ་ཁ་སྒྱུར༔ བྱང་ཕྱོགས་མདོས་ཆེན་དྲག་པོའི་ཟོར་སྣ་དྲོངས༔ བྱང་ཕྱོགས་དགྲ་བགེགས་མ་མོའི་ཞལ་དུ་བསྟབ༔ བྷྱོ་བྷྱོ་མ་མོས་ཟློག་སྒྱུར་ཕྲིན་ལས་མཛོད༔ བྷྱོ་བྷྱོཿ མཚམས་བཞིར་མ་མོ་སྲིན་མོ་ཁྲག་མདོག་བཞིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ མཚམས་བཞིའི་ཤ་ཟ་མཁའ་འགྲོའི་སུན་མ་ཟློག༔ མེ་རླུང་སྲིན་པོ་དབང་ལྡན་དྲི་ཟར་སྒྱུར༔ མཚམས་བཞིར་མདོས་ཆེན་དྲག་པོའི་ཟོར་སྣ་དྲོངས༔
མཚམས་བཞིའི་དགྲ་བགེགས་མ་མོའི་ཞལ་དུ་བསྟབ༔ བྷྱོ་བྷྱོ་མ་མོས་ཟློག་སྒྱུར་ཕྲིན་ལས་མཛོད༔ བྷྱོ་བྷྱོཿ སྟེང་འོག་ཕྱོགས་བཞི་མཚམས་བརྒྱད་ཐམས་ཅད་ཀྱི༔ སྲིད་པ་ཕོ་མོའི་གཡོ་འཁྲུག་ཁྲམ་ཁ་རྣམས༔ བྱད་མ་རྦོད་གཏོང་དགྲ་བགེགས་སྟེང་དུ་བྷྱོཿ ཤ་ཁྲག་དམར་གྱི་གཏོར་མ་འདི་བཞེས་ལ༔ སྣང་སྲིད་མ་མོ་དགྲ་བོ་སྟེང་དུ་ཆོས༔ ཤ་ཟོ་ཁྲག་འཐུང་བདུན་རྒྱུད་རྩད་ནས་ཆོད༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔
བྷྱོ་བྷྱོཿ མ་མོ་རཀྨོ་མ་ཏྲི་ཤྭ་ན་བྷྱོ་བྷྱོཿ བཟློག་བཟློག༔ ཅེས་བསྐུལ་ཟོར་གྱི་སྣ་རུ་རྫོངས༔ ཟོར་སྣ་སྲིན་མོས་ཁྲིད་པར་བསྒོམ༔ ས་མ་ཡ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་ཁྲོམ་གཏེར་དུ་སྤྱན་དྲངས་པའོ།། །། ཨི༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གཡུལ་བཟློག་ཐོག་མདའ་རེག་ཆོད་ཀྱི་སྒོ་དབྱེ་དང་ལམ་བསྟན་ཟོར་གྱི་རིམ་པ་བཞུགས་སོ༔ དྲག་པོ་ཐོད་ཕྲེང་རྩལ་ལ་འདུད༔
གཡུལ་བཟློག་ཟོར་གྱི་ལས་བརྩམ་དུས༔ སྒོ་དབྱེ་ཕོ་ཉ་བསྐུལ་བ་ནི༔ ཟོར་གཏོར་མདུན་ནས་སྒྲུབ་ཁང་སྒོར༔ འཕང་བའི་ཕྱོགས་སུ་དཀར་ལམ་འཐེན༔ གསེར་དངུལ་རིན་ཆེན་པད་སྣོད་དུ༔ གསེར་སྐྱེམས་གཡུ་ཆབ་གཙང་མ་བཤམ༔ གཏུམ་ཆེན་རྔམ་དབྱངས་རོལ་མོ་བཅས༔ ཧཱུྃ༔ ཤར་ཕྱོགས་དུང་མཁར་ལྡེམ་པ་ནས༔ སྒོ་སྐྱོང་དཀར་མོ་སྟག་གདོང་མས༔
ལྕགས་ཀྱུས་མཚན་པའི་ལྡེ་མིག་བསྣམས༔ རིན་ཆེན་གསེར་སྐྱེམས་འདི་བཞེས་ལ༔ ཐབས་ཀྱི་སྒོ་དབྱེ་ཤ་ར་ར༔ ཤེས་རབ་གཡེར་ཁ་སི་ལི་ལི༔ དྲག་པོའི་དམག་ཚོགས་སྤུངས་སེ་སྤུང་༔ སྒོ་དབྱེ་འཕྲང་སོལ་དམག་ཚོགས་བསྐྱེད༔ དེ་རིང་བཞེངས་བསྐུལ་ཕྲིན་ལས་མཛོད༔ ཧཱུྃ༔ ལྷོ་ཕྱོགས་གསེར་མཁར་ལྡེམ་པ་ནས༔ སྒོ་མ་སེར་མོ་འུག་གདོང་མས༔
ཞགས་པས་མཚན་པའི་ལྡེ་མིག་བསྣམས༔ རིན་ཆེན་གསེར་སྐྱེམས་འདི་བཞེས་ལ༔ ཐབས་ཀྱི་སྒོ་དབྱེ་ཤ་ར་ར༔ ཤེས་རབ་གཡེར་ཁ་སི་ལི་ལི༔ དྲག་པོའི་དམག་ཚོགས་སྤུངས་སེ་སྤུང་༔ སྒོ་དབྱེ་འཕྲང་སོལ་དམག་ཚོགས་བསྐྱེད༔ དེ་རིང་བཞེངས་བསྐུལ་ཕྲིན་ལས་མཛོད༔ ཧཱུྃ༔ ནུབ་ཕྱོགས་ཟངས་མཁར་ལྡེམ་པ་ནས༔ སྒོ་མ་དམར་མོ་ཁྭ་གདོང་མས༔
ལྕགས་སྒྲོག་མཚན་པའི་ལྡེ་མིག་བསྣམས༔ རིན་ཆེན་གསེར་སྐྱེམས་འདི་བཞེས་ལ༔ ཐབས་ཀྱི་སྒོ་དབྱེ་ཤ་ར་ར༔ ཤེས་རབ་གཡེར་ཁ་སི་ལི་ལི༔ དྲག་པོའི་དམག་ཚོགས་སྤུངས་སེ་སྤུང་༔ སྒོ་དབྱེ་འཕྲང་སོལ་དམག་ཚོགས་བསྐྱེད༔ དེ་རིང་བཞེངས་བསྐུལ་ཕྲིན་ལས་མཛོད༔ ཧཱུྃ༔ བྱང་ཕྱོགས་ལྕགས་མཁར་ལྡེམ་པ་ནས༔ སྒོ་མ་སྔོན་མོ་སྤྱང་གདོང་མས༔
དྲིལ་བུས་མཚན་པའི་ལྡེ་མིག་བསྣམས༔ རིན་ཆེན་གསེར་སྐྱེམས་འདི་བཞེས་ལ༔ ཐབས་ཀྱི་སྒོ་དབྱེ་ཤ་ར་ར༔ ཤེས་རབ་གཡེར་ཁ་སི་ལི་ལི༔ དྲག་པོའི་དམག་ཚོགས་སྤུངས་སེ་སྤུང་༔ སྒོ་དབྱེ་འཕྲང་སོལ་དམག་ཚོགས་བསྐྱེད༔ དེ་རིང་བཞེངས་བསྐུལ་ཕྲིན་ལས་མཛོད༔ ཧཱུྃ༔ ཕོ་བྲང་སྒོ་ཕྱེས་དམག་ཚོགས་སྡུད༔ དམག་དཔུང་བསྐྱེད་ལ་རུ་མཚོན་ཕྱོར༔
རྫུ་འཕྲུལ་ལས་ལ་དབང་བར་མཛོད༔ ཐོགས་མེད་བསྟན་དགྲ་རྡུལ་དུ་རློག༔ རིན་ཆེན་གསེར་སྐྱེམས་འདི་བཞེས་ལ༔ བཅོལ་བའི་ཕྲིན་ལས་འགྲུབ་མཛོད༔ ཅེས་བརྗོད་གསེར་སྐྱེམས་ཕྱོགས་བཞིར་གཏོར༔ དམར་རློན་གཡང་གཞི་བཏིང་བའི་ཁར༔ སྒོ་དེར་དཀར་གཏོར་ཟ་ལམ་དང་༔ དེ་རྒྱབ་དམར་ཆེན་གཏོར་མ་དང་༔ གླུད་དང་དྲག་པོའི་ཟོར་རྫས་བཤམ༔ སྔགས་འཆང་དམོད་པའི་ཆས་སུ་ཞུགས༔
སྲིད་པའི་སྤྱི་ཞྭ་སེར་ནག་བཀླུབ༔ ལྟོ་ཞལ་རཀྴ་མགོ་ཕྲེང་དང་༔ རུས་རྒྱན་དར་གྱི་ཅོད་པན་འཕུར༔ གདོང་ལ་དུག་ཁྲག་རོ་སོལ་བྱུག༔ ཐུན་དང་རྫས་སུ་ག་ཤལ་བརྒྱན༔ དྲག་པོ་ཁྲོས་པའི་སྟངས་སྟབས་ཀྱིས༔ ཞིང་ཆེན་གདན་ལ་རོལ་སྟབས་འཁོད༔ གཡས་གཡོན་རྡོ་རྗེའི་སྔགས་འཆང་རྣམས༔ རྔ་གླིང་རོལ་མོ་སྣ་ཚོགས་བཅས༔ གཞན་ཡང་ཟོར་གྱི་རྒྱས་ཆོས་སུ༔
བན་དེ་ཐལ་རྡེབ་བོན་པོ་གཤང་༔ སྐྱེས་པ་མཚོན་ཐོགས་ཡུགས་ས་ནི༔ དུར་འདེབས་བྱིས་པ་འུར་ཐོགས་སོགས༔ སྲིད་པ་ཕོ་རྒྱུད་མོ་རྒྱུད་རྣམས༔ བན་བོན་རིག་སྔགས་དམོད་པའི་བྱེད༔ སྣང་སྲིད་གཡོ་འཁྲུག་ཆོ་འཕྲུལ་ཐན༔ བཟློག་ཕྱིར་རྟེན་འབྲེལ་སྟབས་ཆས་སུ༔ བཀའ་ཡི་ཐ་ཚིག་ཆད་མདོ་བསྒྲག༔ གཏོར་མ་འབུལ་ཞིང་གསེར་སྐྱེམས་མཆོད༔ སྲིན་པོའི་ཟོར་ལམ་དབྱེ་བར་བྱ༔
དམར་ཆེན་ཟོར་ལམ་དཔལ་འབར་གཟུགས༔ གསེར་སྐྱེམས་དམར་སྦྲེང་ཡུས་འདྲེན་ཞིང་༔ མ་ཉེས་དཔང་གཟུགས་ཐུགས་དམ་བསྐུལ༔ གསུང་དབྱངས་ཡི་ཆད་དང་བཅས་ནས༔ ཧཱུྃ༔ མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ རྩ་གསུམ་དཀྱིལ་འཁོར་ལྷ་ཚོགས་དགོངས་སུ་གསོལ༔ མ་ཉེས་དཔང་པོས་བཞུགས་མཛོད་ཐུགས་དམ་ཅན༔ བདག་ནི་ཟོབ་མེད་དོན་གྱི་རྣལ་འབྱོར་པ༔ ཐར་ལམ་སྒྲུབ་པའི་གེགས་བྱེད་དགྲ་བོ་འདིས༔
རྣལ་འབྱོར་བདག་ལ་སྒྲུབ་ཏུ་མ་སྟེར་བས༔ བྱང་ཆུབ་ལམ་རྒྱུད་མཐོང་བ་དོན་མ་ཆུང་༔ རྩ་བརྒྱུད་བླ་མས་གཟུ་དང་དཔང་པོ་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དགྲ་བགེགས་གཡུལ་ངོ་བཟློག་པའི་ལས་ལ་བསྐུལ༔ སྐྱེ་འགྲོའི་སྒྲོན་མེ་སྣང་བྱེད་དཀར་དམར་ལ༔ སྒྲིབ་བྱེད་ལྷོ་སྤྲིན་ནག་པོས་བརྙས་བཙུགས་སོ༔ གླིང་བཞི་འོད་ཀྱིས་འགེང་བ་དོན་མ་ཆུང་༔ གཟའ་རྒོད་རྒྱུ་སྐར་གཟུ་དང་དཔང་པོ་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔
དགྲ་བགེགས་གཡུལ་ངོ་བཟློག་པའི་ལས་ལ་བསྐུལ༔ དབྱིངས་ལ་གནས་པའི་དཀར་ཕྱོགས་སྒྲ་གཅན་ལ༔ ལྟས་ངན་ཟིན་ཕུང་ནག་པོས་བརྙས་བཙུགས་སོ༔ ཐོགས་མེད་མཁའ་ལ་རྒྱུ་བ་དོན་མ་ཆུང་༔ དབྱིངས་ཀྱི་མཁྱེན་ལྡན་གཟུ་དང་དཔང་པོ་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དགྲ་བགེགས་གཡུལ་ངོ་བཟློག་པའི་ལས་ལ་བསྐུལ༔ མཁའ་འགྲོའི་སྙིང་ཁྲག་གསང་བའི་ཟབ་ལམ་ལ༔ ཆགས་སྡང་གྲུབ་མཐའ་ཅན་གྱིས་བརྙས་གཙུགས་སོ༔ རྡོ་རྗེའི་འཇའ་ལུས་གྲུབ་པ་དོན་མ་ཆུང་༔
ཟབ་གཏེར་བཀའ་སྲུང་གཟུ་དང་དཔང་པོ་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དགྲ་བགེགས་གཡུལ་ངོ་བཟློག་པའི་ལས་ལ་བསྐུལ༔ འགྲན་གྱི་ཟླ་བྲལ་སློབ་དཔོན་པད་འབྱུང་ལ༔ མུ་སྟེགས་ལོག་སྤྱོད་ངན་པས་བརྙས་བཙུགས་སོ༔ ཐོགས་མེད་མཐུ་སྟོབས་ལྡན་པ་དོན་མ་ཆུང་༔ རིག་འཛིན་བརྡ་བརྒྱུད་གཟུ་དང་དཔང་པོ་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དགྲ་བགེགས་གཡུལ་ངོ་བཟློག་པའི་ལས་ལ་བསྐུལ༔ བསྟན་པའི་སྒྲོན་མེ་གསང་སྔགས་བརྒྱུད་འཛིན་ལམ༔
མཐའ་འཁོབ་སྐྱེ་བོ་ངན་པས་བརྙས་བཙུགས་སོ༔ སྨོན་ལམ་བདེན་སྟོབས་སྦྱོར་བ་དོན་མ་ཆུང་༔ ཆོས་སྐྱོང་དམ་ཅན་གཟུ་དང་དཔང་པོ་མཛོད༔ རིན་ཆེན་གསེར་སྐྱེམས་གཉེན་པོ་འདི་བཞེས་ལ༔ དགྲ་བགེགས་གཡུལ་ངོ་བཟློག་པའི་ལས་ལ་བསྐུལ༔ གདམས་པའི་བརྒྱུད་འཛིན་རིག་འཛིན་སྔགས་འཆང་ལ༔ དམ་ཉམས་སློབ་མ་ངན་པས་བརྙས་བཙུགས་སོ༔ བསྐྱེད་རྫོགས་ལམ་རྒྱུད་སྦྱངས་པ་དོན་མ་ཆུང་༔ ཤན་པ་དམར་ནག་གཟུ་དང་དཔང་པོ་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔
དགྲ་བགེགས་གཡུལ་ངོ་བཟློག་པའི་ལས་ལ་བསྐུལ༔ དོན་གཉིས་མཐར་ཐུག་རྫོགས་ཆེན་ཨ་ཏི་ལ༔ ཉན་ཐོས་དགེ་བཤེས་ངན་པས་བརྙས་བཙུགས་སོ༔ ཆོས་ཉིད་མངོན་སུམ་སྟོན་པ་དོན་མ་ཆུང་༔ འོད་གསལ་རྡོ་རྗེ་སྙིང་པོས་གཟུ་དང་དཔང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དགྲ་བགེགས་གཡུལ་ངོ་བཟློག་ཕྱིར་ལས་ལ་བསྐུལ༔ ཧཱུྃ༔ སྲིད་པའི་ལྷ་སྲིན་སྡེ་བརྒྱད་དང་༔ གདོང་ལ་གནས་པའི་དྲེགས་ཅན་རྣམས༔
རིན་ཆེན་གསེར་སྐྱེམས་འདི་བཞེས་ལ༔ སྐུ་བཟུར་གཡས་གཡོན་ཕྱོགས་སུ་དོར༔ སྒྲུབ་པའི་ལྷ་སྲུང་གཉན་པོ་རྣམས༔ རྣལ་འབྱོར་བདག་གི་རྒྱབ་རྟེན་མཛོད༔ དེ་རིང་དྲག་པོའི་ཟོར་སྣ་འདི༔ ཉེས་ཅན་དགྲ་བོ་སྟེང་དུ་དྲོངས༔ ཟོར་ཟོར་རྡུགས་སུ་མ་སྤྱོད་ཅིག༔ ཟོར་ཟོར་ལོགས་སུ་མ་སྤྱོད་ཅིག༔ ཟོར་ཟོར་འབྱམས་སུ་མ་སྤྱོད་ཅིག༔ ཕོ་ཉས་རྒྱུག་ལོག་མ་བྱེད་ཅིག༔
ཆོས་སྐྱོང་མཐུ་མེད་མི་སྲིད་ཀྱི༔ ཉེས་ཅན་དགྲ་བོ་ཤོར་ར་རེ༔ གནམ་ས་གླིང་བཞི་རི་རབ་གསེང་༔ གླིང་བར་ལྕགས་རི་མུན་པ་སོགས༔ བན་བོན་སྐྱབས་འོག་གང་འདུག་ཀྱང་༔ ད་ལྟ་ཉིད་དུ་སྒྲོལ་ལ་ཤོག༔ རིན་ཆེན་གསེར་སྐྱེམས་འདི་བཞེས་ལ༔ དེ་རིང་དྲག་པོའི་ཕྲིན་ལས་མཛོད༔ ཅེས་བསྐུལ་ཟོར་རྣམས་རིམ་པར་འདེགས༔ དྲེགས་སྡེ་མ་ལུས་བྲན་དུ་བསྐོལ༔
རྔམ་སྒྲས་སྲིད་གསུམ་འཇིག་རྟེན་གཡོ༔ སྣང་སྲིད་ཐོག་རང་མཚོན་ཆར་འཁྲིགས༔ ལས་བྱེད་ཕོ་ཉ་དྲེགས་པ་ཅན༔ དགྲ་བོའི་ཤ་ཁྲག་སྲོག་ལ་རྔམ༔ དྲག་པོ་ཁྲོས་པའི་སྟངས་སྟབས་ཀྱིས༔ སྔགས་རྒོད་བཟླ་ཞིང་རྡོ་ཐུན་བརྡེག༔ དར་ནག་གཡབ་ཅིང་རྔ་གླིང་སོགས༔ ངར་ཆེན་བསྐྱེད་པའི་རོལ་མོ་བསྒྲག༔ གོ་མཚོན་ཕྱར་དར་བསྭོ་སྒྲ་སྒྲོག༔ འཕང་བའི་ས་རུ་རིངས་པར་འགྲོ༔
ཐཐཿ ཧཱུྃཿ སྣང་སྲིད་ཤན་པ་མཚོན་ཆར་དཀྱིལ༔ སྡང་དགྲ་ཡུལ་མཁར་མ་ལུས་པ༔ བྱེར་ཤོར་གབ་ཁུང་མེད་པར་བསྒོམ༔ རིམ་བཞིན་ཟོར་འཕང་དགྲ་བོ་བརླག༔ དང་པོ་ཐུགས་དམ་བསྐུལ་བ་ནི༔ ཧཱུྃ་བྷྱོཿ བཞེངས་ཤིག་སྐྱེ་མེད་ཆོས་དབྱིངས་ཀློང་ནས་བཞེངས༔ དགོངས་ཤིག་རིག་འཛིན་རྒྱལ་བ་རྒྱ་མཚོ་དགོངས༔
མ་ཉེས་དཔང་དུ་དཀོན་མཆོག་གཉན་པོ་བཞུགས༔ སློབ་དཔོན་རྒྱུད་སྲུང་གཉན་པོའི་རྒྱབ་རྟེན་མཛོད༔ ཡི་དམ་མཁའ་འགྲོ་ཆོས་སྐྱོང་དམག་དཔུང་བསྐྱེད༔ དམ་ཅན་བཀའ་སྲུང་གཏེར་བདག་ཟོར་སྣ་དྲོངས༔ སྣང་སྲིད་ལྷ་སྲིན་གཞི་བདག་ཟོར་ལམ་ཕྱེས༔ ཉེས་ཅན་དགྲ་བོ་མ་གཏོགས་སྐུ་བཟུར་ཅིག༔ དབུ་ཆུམ་ཞབས་སྐུམས་གཡས་གཡོན་ཕྱོགས་སུ་བཞུད༔ དབལ་ཟེར་འཕྲོས་ན་སྐུ་ལ་རེག་སྲིད་ཀྱི༔ བདག་ནི་མ་ཉེས་མ་ལན་སྨྲ་བའི་ཚིག༔ གལ་ཏེ་ཉེས་ན་ལེ་ལན་དགྲ་ལ་ཕོབ༔
ཉེས་མེད་རྣལ་འབྱོར་རིག་འཛིན་བདག་ཅག་ལ༔ ཞིང་བཅུ་ཚང་བའི་དམ་ཉམས་སྡིག་ཅན་འདིས༔ བྱས་མེད་སྲོག་རྒོལ་ཆགས་མེད་བུ་ལོན་བསྙགས༔ དཀར་པོ་ཁྱད་དུ་གསོད་པའི་དགྲ་བོ་འདིར༔ ཡི་དམ་ལྷ་ཡིས་མགོན་སྐྱབས་མ་མཛད་པར༔ ད་ལྟ་ཉིད་དུ་བསྒྲལ་བའི་ཕྲིན་ལས་མཛོད༔ ཅེས་བསྐུལ་ཀོང་ཟོར་ནས་བརྩམ་རིམ་པ་ལྟར༔ ཟོར་རྫས་སྣ་དགུ་བསད་པ་ལྟར་དུ་འཕང་༔ ཧོམ་སྦར་དམིགས་བྱ་གསལ་ཞིང་གཏོར་ཆེན་འདེགས༔ དགོངས་གསོལ་དམོད་པ་དྲག་པོས་འཕང་བ་ནི༔
ཧོཿ དགོངས་ཤིག་མི་མངོན་རབ་འབྱམས་ཕྱོགས་བཅུ་ནས༔ ཀུན་བཟང་སྣང་མཐའ་དབྱེར་མེད་རིག་པ་འཛིན༔ མཆོག་གསུམ་རྩ་བརྒྱུད་བླ་མ་དགོངས་སུ་གསོལ༔ ལོངས་སྐུ་ཞི་ཁྲོ་གར་དབང་ཐུགས་ཀྱི་ཀློང་༔ པད་འབྱུང་ཐོད་ཕྲེང་དྲག་པོའི་དཀྱིལ་འཁོར་ལྷ༔ བཀའ་སྲུང་དམ་ཅན་གཏེར་བདག་དགོངས་སུ་གསོལ༔ ཧཱུྃ༔ ཞིང་བཅུ་ཚང་བའི་དམ་ཉམས་དགྲ་བོ་འདིས༔ སངས་རྒྱས་བསྟན་བཤིགས་བླ་མར་ཞེ་ནས་སྨོད༔
དཀོན་མཆོག་གསུམ་ལ་བློ་ལོག་རྒྱབ་གཏད་ཅིང་༔ རིག་འཛིན་སྔགས་ལ་དོ་བསྡོ་འགྲས་འཚོལ་ཞིང་༔ མི་ལ་ལྷ་མེད་ལྷ་ལ་མཐུ་མེད་ཟེར༔ དམ་ཆོས་སྒྲུབ་ལ་གེགས་སེམས་གནོད་འཚེ་བྱས༔ བཀའ་གསང་རྡོ་རྗེ་ཐེག་པའི་ཟབ་ཆོས་གཤེ༔ ཆོས་སྐྱོང་མཐུ་མེད་ཟེར་བའི་དགྲ་བོ་འདི༔ ལོ་དང་ཟླ་བ་ཞག་ཏུ་མ་བཞག་པར༔ ཕོ་རྒྱུད་སྐམ་ཤིང་ཆག་པ་ལྟ་བུར་ཐོངས༔ མོ་རྒྱུད་མི་རབས་བདུན་རྒྱུད་མངལ་ནས་སྐོམས༔ ཆུང་རྒྱུད་རམ་བུ་སེར་བས་གཏོར་བ་བཞིན༔
རིགས་རྒྱུད་སྲིད་པའི་ཐལ་བ་རླུང་ལ་བསྐུར༔ སྒོ་ནོར་ཞིང་ཁང་ཕྱུག་རྫས་ཕྱགས་མས་ཐོབ༔ དགྲ་བོའི་མངའ་ཐང་འཇུ་ཐག་རྩད་ནས་ཆོད༔ དམག་དཔོན་སོད་ལ་དམག་མི་མྱུར་དུ་གཏོར༔ མགྱོགས་པ་ཆིངས་ལ་ཡན་ལག་དུམ་བུར་ཐོངས༔ གོ་ཆ་ཤུས་ལ་མཚོན་ཆ་ཕྱེ་མར་རྡུངས༔ མི་རྟ་ཕྱེས་ལ་ནང་ཚན་འདུ་བ་དཀྲུགས༔ བྱད་མ་གདུག་པའི་གཡུལ་ངོ་ཀུན་བསྡུས་ནས༔ སྲོག་ཆོད་དབུགས་ལོངས་ཚེ་ཡི་འདུ་བྱེད་གཏོར༔ བྱད་མ་ལྷ་སྲུང་གཡུལ་དང་བཅས་པ་རྣམས༔
རང་དབང་མེད་པར་བཀུག་ཅིང་བསྡམས་ནས་ཀྱང་༔ ཆེ་མཆོག་མ་ཧཱ་གུ་རུ་ཀཱི་ལ་ཡ༔ བདུད་འདུལ་ཁྲོས་པའི་གསང་བདག་ལྷ་ཚོགས་ཀྱིས༔ ཧོམ་ཁུང་སྣང་སྲིད་རྒྱལ་བའི་ཞལ་གདངས་ནས༔ ཆུ་སྲིན་ཁྲོ་ཕུར་ངར་ལྡན་མཆེ་བ་གཙིགས༔ རེག་ཆོད་སྤུ་གྲི་རླུང་གི་ལྗགས་རྐྱོངས་ལ༔ སྐད་ཅིག་ད་ལྟ་ཉིད་དུ་ཞལ་བཞེས་ཤིག༔ ཅེས་བརྗོད་ཟློག་སྔགས་བཟླས་ཤིང་གཏོར་ཟོར་འཕང་༔ ཟོར་ཆེན་འཁོར་འདས་སྟོབས་འདུས་མཚོན་ཆ་ཐོགས༔ སྲིད་པ་ཕུར་བུའི་དབལ་དང་ཁྲོ་ཆུའི་ཁོལ༔
སྲིད་པའི་མཚོན་ཆ་དུག་རླངས་བུ་ཡུག་འཚུབས༔ ལྡོག་མེད་གནམ་ལྕགས་ཐོག་ལྟར་འཕངས་པ་འདི༔ མཐའ་དམག་ནད་མཚོན་བྱུང་དང་སྐག་རྐྱེན་རྣམས༔ རྡུལ་དུ་བརླག་ཅིང་དབང་པོ་ཤ་ཁྲག་རུས༔ ལས་བྱེད་ཕོ་ཉས་ཧུབ་སྒྲ་དིར་དིར་རོལ༔ སླར་ཡང་ལྡོག་མེད་རིག་སྔགས་དམོད་པ་འདེབས༔ ཕོ་ཉའི་དམག་ཚོགས་དགྲ་ལ་ཟ་ལམ་བསྟན༔ དར་ནག་གདབ་ཅིང་མཚོན་ཐོགས་བསྭོ་སྒྲ་འདེབས༔ བན་དེས་ཐལ་རྡེབ་བོན་པོས་ཛོ་ཟོར་འཕེན༔ ཡུགས་སས་དུར་འདེབས་བྱིས་པས་འུར་རྡོ་འཕེན༔
མ་ཉེས་ཤག་འདེབས་ཡུས་དང་ལ་སོགས་བརྡ༔ དམག་བཟློག་ལ་སོགས་དགོས་གནད་ཆེ་བ་ན༔ སྐུ་འཁོར་སྡེབ་ཅིང་དྲེགས་སྡེ་གནད་ལ་དབབ༔ གནོད་བྱེད་ཀུན་འཇོམས་བྱ་ར་གཡུལ་ངོ་བཟློག༔ གོམ་དགུ་བགྲོད་མཚམས་ཐོ་བརྩེགས་བྱ་ཁྱུང་བསྐྱེད༔ ཧཱུྃ་ཁྲོཾཿ ཐོ་ནི་ཁྱུང་ནག་མེ་འབར་གསལ་བ་ལས༔ མེ་འོད་ཚྭ་ཚྭས་སྟོང་ཁམས་འཁོར་ཡུག་ཁེངས༔ རྔམ་མཆེ་གཙིགས་ཤིང་སྒྲོ་གཤོག་བརྒྱངས་པ་ཡིས༔ སྒབ་འདྲེ་འབྱུང་པོ་རྒྱུ་བའི་ལམ་ཆོད་ཅིག༔
ཁྲོྃ་རཾ་ཙཀྲ་རཀྵ་ཧཱུྃ༔ ཞེས་པས་ཁྱུང་ནག་མེ་འབར་སྒབ་འདྲེ་གཅོད༔ དེ་ནས་སྒོ་དྲུང་བཤལ་ཆུས་བརྟན་མ་བསྐྱང་༔ གཏོར་གཞོང་ཁ་སྦུབ་དམིགས་བྱ་འགུགས་བསྟིམ་བྱ༔ ལྡང་མེད་ཁྲོ་རྒྱལ་སྟོབས་འདུས་དགྲ་བོ་གཟིར༔ མཆེད་ལྕམ་མཐེའུ་ཆུང་སྦྲེལ་ཞིང་བྲོ་ར་ནི༔ མངོན་སྤྱོད་དྲག་པོའི་ཟུར་གསུམ་གཡོན་དུ་བསྐོར༔ ཧཱུྃ༔ དྲག་པོ་དཔལ་གྱི་དཀྱིལ་འཁོར་དུ༔ རྡོ་རྗེའི་རྔམ་ཀློང་བྲོ་བརྡུངས་པས༔
དུག་ལྔ་བག་ཆགས་དབྱིངས་སུ་གཏོར༔ ཕོ་བྲང་ཡོངས་རྫོགས་དཀྱིལ་འཁོར་དུ༔ ཆོས་སྐྱོང་ཕོ་ཉས་བྲོ་བརྡུངས་པས༔ ཞེ་སྡང་རུ་ཏྲ་ཐབས་ཀྱིས་བསྒྲལ༔ སྐུ་གསུང་ཐུགས་ཀྱི་དཀྱིལ་འཁོར་དུ༔ ཡེ་ཤེས་ལྔ་ལྡན་བྲོ་བརྡུངས་པས༔ བདག་ཏུ་ལྟ་བའི་མཚན་མ་བཤིག༔ བྲོ་ཡང་ཡེ་ཤེས་ཆེན་པོའི་བྲོ༔ གླུ་ཡང་ཡེ་ཤེས་ཆེན་པོའི་གླུ༔ གར་ཡང་འཁོར་བ་ཡོངས་གྲོལ་གར༔
གསང་སྔགས་རྡོ་རྗེའི་ཁྲོ་བོ་ཡི༔ རྒྱས་གདབ་རུ་ཏྲ་མ་ལྡང་ཞིག༔ ཨོཾ་ནན༔ ཨཱཿནན༔ ཧཱུྃ་ནན༔ སཏྭཾ་བྷ་ཡ་ནན༔ མཱ་ར་ཡ་ནན༔ དེ་ནས་གཏོར་གཞོང་ཁ་གཟེད་ནས་འབྲུ་བླུགས༔ ཧོཿ རྒྱལ་བའི་དཀྱིལ་འཁོར་ཡི་དམ་ལྷ་ཚོགས་ལ༔
ཟག་མེད་སྤྲུལ་པའི་མཆོད་པ་དཔག་ཡས་འབུལ༔ རྟེན་འབྲེལ་ཆོས་བཞིན་སྨོན་ལམ་ཤུགས་ཕྱུང་ནས༔ སྐུ་བཞིའི་དཔལ་འབྱོར་རྒྱས་པའི་བཀྲ་ཤིས་ཤོག༔ ཅེས་དང༌། ཧཱུྃཿ ཆོས་སྐུ་དྲི་མེད་རོལ་རྩལ་དྲག་པོའི་ལྷས༔ ལས་སྒྲིབ་རྐྱེན་ངན་མ་རིག་འཁྲུལ་གཟུགས་རྣམས༔ རྟེན་འབྲེལ་དམོད་པ་ཟབ་མོས་ཚར་བཅད་ནས༔ རྒྱལ་ཁམས་ཕྱོགས་མེད་བདེ་བའི་བཀྲ་ཤིས་ཤོག༔ ཅེས་བརྗོད་ལ་མཆེད་ལྕམ་རྣམས་ཕྱེ་མར་དང་སྐྱེམས་ཆང་ལ་རོལ་ཞིང་ཧ་ཧའྀ་གད་མོ་དང་བཅས་ནང་དུ་ལོག༔
གཏང་རག་མཆོད་བསྟོད་དངོས་གྲུབ་ལེན་པ་བཟོད་གསོལ་བསྔོ་སྨོན་སོགས་ལས་གཞུང་ལྟར་བྱ་ཞིང་༔ དཀྱིལ་འཁོར་བསྡུ་ཆོག་ནི༔ ཧཱུྃ༔ སྲུང་འཁོར་ལྷ་རྣམས་མི་དམིགས་ཧཱུྃ་གི་ངང་༔ ཧཱུྃ་ཡང་ཞབས་ཀྱུ་ཧ་ཁོག་མགོ་རྐེད་དང་༔ ཟླ་ཚེས་ནཱ་ད་མི་དམིགས་འཇའ་ཡལ་བཞིན༔ འཛིན་བྲལ་ཟང་ཐལ་སྟོང་པའི་ངང་དུ་བཞག༔ ཧཱུྃ་ཨ་ཨ་ཨཱཿ ཞེས་པས་རང་རྩལ་རང་དབྱིངས་ཀློང་དུ་བཞུགས༔ ལས་རྗེས་མི་མངོན་ལེགས་པར་བསྡུ་བྱ་ཞིང་༔
བདག་གཞན་རྒྱུ་སྦྱོར་ཚེ་དཔལ་གོང་འཕེལ་ཞིང་༔ མངོན་སྤྱོད་དབལ་གྱིས་བླ་ཚེའི་ཟེར་ཉམས་པ༔ གསོ་ཕྱིར་ཚེ་ཆོག་གཡང་ལེན་ཅི་འགྲུབ་བྱ༔ མངོན་སྤྱོད་ལས་འགྲུབ་སྟོབས་རྩལ་སྙན་གྲགས་རྒྱས༔ སྙིགས་དུས་དུག་ལྔའི་རང་རྒྱུད་འགྲུབ་པའི་རྩལ༔ ཕྱི་ནང་དགྲ་འདྲེ་བྱུར་དང་ཐན་ལྟས་མང་༔ མཚན་འཛིན་འཁྲུལ་ངོར་སྣང་བའི་འགལ་རྐྱེན་རིགས༔ གདུལ་དཀའ་འདུལ་ངོར་ཐུགས་རྗེའི་སྐུར་ཤར་བ༔ བདག་ཉིད་ཁྲོ་རྒྱལ་སྟོབས་འདུས་ཀཱི་ལ་ཡས༔ འབར་བའི་གར་གྱིས་སྲིད་གསུམ་བདུད་དཔུང་བརླག༔
སྨོན་ལམ་དབང་གི་མཐུ་སྟོབས་ནུས་རྩལ་མྱུར༔ ལོག་འདྲེན་བགེགས་འདུལ་དངོས་གྲུབ་རྣམ་གཉིས་སྩོལ༔ དེ་ཕྱིར་ང་ཡི་རྗེས་འཇུག་སྐྱེས་བུ་རྣམས༔ སྒྱིད་ལུག་བག་མེད་དབང་དུ་མ་སོང་བར༔ བསྟན་དང་འགྲོ་ཕན་སེམས་བསྐྱེད་གོ་གྱོན་ཏེ༔ རྟེན་འབྲེལ་སྣ་ཚོགས་རྒྱུ་རྐྱེན་གང་འབྱོར་བསགས༔ ཐུགས་རྗེའི་དཔུང་བསྐྱེད་རྡོ་རྗེའི་མཚོན་ཆ་ཡིས༔ གསང་སྔགས་དམོད་པས་བདུད་དཔུང་ཕྱེ་མར་བརླག༔ མཐའ་དམག་ནད་མཚོན་འབྱུང་པོས་འཚེ་བྱེད་ན༔ ལྷ་སྲིན་དཔང་དུ་བཙུགས་ལ་བཟློག་པ་བསྐྱིལ༔
སྣང་སྲིད་བདུད་དཔུང་མིང་མེད་བརླག་པར་བྱ༔ ཐེག་ཆེན་ཨ་ཏིའི་བསྟན་མཆོག་བཟུང་བར་གྱིས༔ མ་འོངས་ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཐེམ་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་སྤྱན་དྲངས་པའོ།། །། ཀི༽ ༈ བླ་མ་དྲག་པོ་ཀཱི་ལ་ཡའི་དམོད་བཅོལ་གནམ་ལྕགས་ཐོག་མདའ་ཞེས་བྱ་བ་བཞུགས་སོ།། །། ཧོཿ དགོངས་སུ་གསོལ་ལོ། །

མི་མངོན་དབྱིངས་ནས་བཞུགས་པའི་དཀོན་མཆོག་རིན་ཆེན་རྣམ་གསུམ། རྩ་གསུམ་ཞི་ཁྲོ་རྒྱ་མཚོའི་ཚོགས་དང་བཅས་པ་ཐམས་ཅད་གསན་ཅིང་དགོངས་སུ་གསོལ། གཟུ་དང་དཔང་པོ་མཛོད་ཅིག ། བཅོམ་ལྡན་འདས་འཁོར་འདས་ཐམས་ཅད་ཀྱི་སྤྱི་དཔལ་བདུད་འདུལ་མ་ཧཱ་གུ་རུ་དྲག་པོ་རྩལ་གྱི་སྐུ་གསུང་ཐུགས་ཡོན་ཏན་ཕྲིན་ལས་ཀྱི་སྤྲུལ་པའི་ཁྲོ་ཆེན་བཞི། ཡུམ་ཆེན་སྒོ་བ་གིང་དང་བཀའ་སྡོད་དམ་ཅན་རྒྱ་མཚོ་དྲེགས་པའི་ལྷ་སྲིན་སྡེ་བརྒྱད་ཀྱི་ཚོགས་དང་བཅས་པ་རྣམས་གསན་ཅིང་དགོངས་སུ་གསོལ། གཟུ་དང་དཔང་པོ་མཛོད་ཅིག ། རྒྱལ་བའི་བསྟན་པ་རིན་པོ་ཆེ་སྤྱི་དང་བྱེ་བྲག་ཏུ་འོད་གསལ་རྡོ་རྗེ་སྙིང་པོའི་རིང་ལུགས་དམ་པ་སྲུང་ཞིང་སྐྱོང་བར་མཛད་པའི་སྲུང་མ་དམ་ཅན་རྒྱ་མཚོའི་ཚོགས་དང་བཅས་པ། ཁྱད་པར་དུའང་དཔལ་ཡེ་ཤེས་ཀྱི་མགོན་པོ་ཕྱག་བཞི་པ། མ་ནིང་ནག་པོ། གདོང་བཞི་པ། ཕྱག་དྲུག་པ།
བྲམ་ཟེའི་གཟུགས་ཅན། ལས་ཀྱི་མགོན་པོ། སྲོག་བདུད་ནག་པོ། བྱ་རོག་གདོང་ཅན། ཞིང་སྐྱོང་སེང་གདོང་ཡབ་ཡུམ། སྤྲུལ་པ་བམ་རོ་ཕོ་མོ། མ་གཅིག་འདོད་ཁམས་དབྱིངས་ཕྱུག ཁྱབ་མཇུག་ཆེན་པོ་རཱ་ཧུ་ལ། བཙན་རྒོད་རོལ་པ་བཅོ་བརྒྱད། གཏེར་སྒྲོ་ལས་ཀྱི་སྨན་མོ།
སྤྲུལ་པའི་རྒྱལ་ཆེན་སྐུ་ལྔ། བློན་པོ་ཙིའུ་དམར་པོ། སྐྱེས་བུ་ཀླུ་ཡི་དགེ་བསྙེན། ཡང་སྤྲུལ་དགེ་བསྙེན་ཉེར་གཅིག་དང་བཅས་པ་གཞན་ཡང་བཀའ་གཏེར་ཟབ་མོའི་སྲུང་མ་མཐུ་བོ་ཆེ་ཐམས་ཅད་གསན་ཅིང་དགོངས་སུ་གསོལ། འཛམ་གླིང་བྱང་ཕྱོགས་ཁ་བ་ཅན་གྱི་རྒྱལ་ཁམས་ཀྱི་ཤར་ཕྱོགས་སྦས་ཡུལ་དཀར་པོའི་ནོར་འཛིན་གྱི་གཞི་བདག་ཐམས་ཅད་གསན་དུ་གསོལ། དཀར་པོའི་ཆོས་ཁྲིམས་ཀྱིས་བདེ་བར་སྐྱོང་ཞིང་རྒྱལ་བའི་བསྟན་པ་རིན་པོ་ཆེ་ཉིན་མོ་ལྟར་སྤེལ་བར་མཛད་པའི་དཀོན་མཆོག་གི་མཆོད་ཡོན་གྱི་བསྟན་པ་ལ་གནོད་ཅིང༌། སྐུ་ཚེ་མཛད་པ་དང་ཕྲིན་ལས་ལ་བར་དུ་གཅོད་པའི་དམ་སྲི་གདུག་ཅན་གྱི་ཡིད་བསྒྱུར་བའི་མཐའ་བཞིའི་དམག་དཔུང་ཁ་ལུད་པ། ལྐོག་ཏུ་བསམ་ངན་གྱི་དུག་མཚོ་གཡོ་བ། དངོས་སུ་དམག་དང་འཁྲུག་པ་གཤོམ་པ། སངས་རྒྱས་ཀྱི་བསྟན་པ་བཤིག་པ།
དཀོན་མཆོག་གི་དབུ་འཕང་སྨད་པ། དགེ་འདུན་གྱི་སྡེ་འཇོམས་པ། བླ་མའི་སྐུ་ལ་བསྡོ་བ། ལྟ་བ་ལོག་པར་སྤེལ་བ། གྲུབ་མཐའ་ངན་པས་ཡིད་བསྒྱུར་བ། ཁྱད་པར་དུའང་གསང་སྔགས་རྡོ་རྗེ་ཐེག་པའི་བསྟན་པ་དང་དེ་འཛིན་ལ་གནོད་ཅིང་འཚེ་བར་བྱེད་པ། སྐྱེ་འགྲོ་སེམས་ཅན་གྱི་བདེ་སྐྱིད་འཇོམས་ཤིང་ལས་འབྲས་ཁྱད་དུ་གསོད་པ། ཚེ་སྲོག་ལ་རྔམ་ཞིང་ཡམས་ནད་བྱུར་སྣ་འདྲེན་པ། ནོར་རྫས་རྐུ་བ། འཁོར་འབངས་དང་སྡེ་རིགས་འཕྲོག་པ།
མཁར་རྫོང་དང་ཡུལ་ཞིང་འཇོམས་པ། དམག་སྣ་ཇག་སྣ་འཁྲིད་པ། ཕུའི་རྔུ་བ་ལ་བསྡོ་བ། མདའ་ཡི་ཞིང་ལ་གནོད་པ། བར་གྱི་མི་ནོར་རྫས་གསུམ་ལ་འཚེ་བ། མདོར་ན་བསམ་པ་ངན་པ་ཡིད་ལ་འཆང་ཞིང༌། སྦྱོར་བ་རྩུབ་མོ་དངོས་སུ་གཤོམ་པར་བྱེད་པའི་ལོག་པར་འདྲེན་པའི་གདོན་བགེགས་སྤྱི་དང༌། བདག་ཅག་དཔོན་སློབ་རྒྱུ་སྦྱོར་ཡོན་བདག་འཁོར་དང་བཅས་པའི་ལུས་ངག་ཡིད་གསུམ། ཁྱིམ་སྒོ་ལམ་སྲང༌། གཞི་བྱིས་ལམ་གསུམ་ལ་བར་དུ་གཅོད་པར་བྱེད་པའི་གཟུགས་ཅན་གྱི་དགྲ།
གཟུགས་མེད་ཀྱི་བགེགས། དམ་སྲི་བདུད་རིགས་ལོག་པར་འདྲེན་པ་ཐམས་ཅད་མཐོ་སྲིད་པའི་རྩེ་མོ་ནས། དམའ་ན་རཀ་དམྱལ་ཁམས་ཡན་ཆོད་དུ་གར་འགྲོ་གར་གནས་ཀྱང༌། སྤྲུལ་པ་གློག་སྟོང་འཁྱུག་པའི་ལས་བྱེད་ཕོ་ཉ་དྲེགས་པ་སྟོང་གསུམ་གང་བ་རྣམས་ཀྱིས་སྐད་ཅིག་གིས་ཐེངས་གཅིག་ཡུད་ཙམ་ཞིག་ལ། ལས་ཀྱི་རླུང་མུན་གྱིས་ཐེམས་སུ་བཅུག་སྟེ་གཟུགས་དང་ལིངྒ་འདི་ལ་ཁུག་ཅིག ། ནྲྀ་ཏྲི་ཨ་མུ་ཀ་ཨངྐུ་ཤ་ཛ་ཛཿ ཞེས་དྲག་རོལ་གཡབ་དར་གྱི་ཚྭ་རྔམ་དྲག་ཏུ་བྱ། ཧོ། དཔལ་ཆེན་པོ་བདུད་འདུལ་མ་ཧཱ་གུ་རུ་དྲག་པོའི་སྤྲུལ་པ་ཡང་སྤྲུལ་བཀའ་སྡོད་དམ་ཅན་རྒྱ་མཚོ། ལས་བྱེད་ཕོ་ཉ་དྲེགས་པ་ཅན་རྣམས་ཀྱི་མཐུ་དང་ནུས་པའི་རྩལ་ཕྱུངས་ལ།
དམ་ཉམས་པའི་དགྲ་བོ་བདུན་རྒྱུད་དང་བཅས་པའི་སྲོག་གི་ལྗོན་ཤིང་སྒྱེལ་ཅིག ། གནམ་གྱི་འཇུ་ཐག་ཆོད་ཅིག ། སའི་རྟེན་ཕུར་ཕྱུངས་ཤིག ། ཆགས་པའི་ཡུལ་དང་ཕྲོལ་ཅིག ། དབང་ཐང་གི་ར་བ་གཏོར་ཅིག ། རླུང་རྟའི་རྒྱལ་མཚན་སྒྱེལ་ཅིག ། སྒོ་ནོར་ཕྱུག་ཞིང་ཕྱགས་མས་ཐོབ་ཅིག ། སྐྱོབ་བྱེད་ཀྱི་ལྷ་དང་ཕྲོལ་ཅིག ། སྲོག་རྩ་དམར་པོ་ཆོད་ཅིག ། སྙིང་ཁྲག་ཞལ་དུ་དྲོངས་ཤིག །
དོན་སྙིང་སྤར་གྱིས་ལོངས་ཤིག ། ཀླད་ཁྲག་ཞོ་ལྟར་དཀྲུགས་ཤིག ཁོང་ཁྲག་ཐང་ལ་འཕོས་ཤིག ། ཕོ་རྒྱུད་རྩད་ནས་ཆོད་ཅིག ། མོ་རྒྱུད་མངལ་ནས་སྐོམས་ཤིག ། ཉེ་གཞི་རྩ་ལག་ཆོད་ཅིག ། བདུན་རྒྱུད་དྲུངས་ནས་ཕྱུངས་ལ། སྒོ་དང་ལམ་སྲང་མ་ནོར། མིང་འདྲ་དང་རུས་འདྲ་མ་ནོར། ཁྱིམ་མཚེས་དང་དགྲ་གཉེན་ངོ་ཤེས་པར་གྱིས་ལ།
མི་ཚེ་རིང་པོ་ལ་དུས་མ་འདེབས། ནམ་མཁའ་སྟོང་པ་ལ་ཚད་མ་འཛུགས། ལས་ཀྱི་དབང་མོ་ཆེ་ལ་གཉེར་མ་འདོག ། སྐྱེ་རྒ་ན་འཆི་གསུམ་ལ་ཁུངས་མ་འབྱིན་པར། དམ་ཉམས་པའི་དགྲ་བོ་ཕ་ཚན་ཉེ་འབྲེལ་བདུན་རྒྱུད་དང་བཅས་པ་ལོ་དང་ཟླ་བར་མ་བཞག ། ཞག་དང་ཟ་མར་མ་འགྱང་བར་ད་ལྟ་ཉིད་དུ་དཔལ་ཆེན་དབང་དྲག་འབར་བའི་ཞལ་དུ་བསྟབ་བོ། བཞེས་ཤིག ། རོལ་ཅིག ཁ་རཾ་ཁཱ་ཧི། ཞེས་ནས་རོལ་མོ་དྲག་ཏུ་བདུན་རྡུང་བྱས་ལ།
ཧཱུྃ། བསྐལ་པ་དུས་མཐའི་མེ་དཔུང་ལྟར། ། རབ་འབར་ཡེ་ཤེས་མེ་ཧོམ་ནང༌། ། དབང་དྲག་འབར་བའི་ལྷ་ཚོགས་རྣམས། ། གནམ་ས་ཙམ་གྱི་ཞལ་གདོངས་ལ། ། གངས་རི་ལྟ་བུའི་མཆེ་བ་གཙིགས། ། གློག་དམར་ལྟ་བུའི་ལྗགས་རྐྱོངས་ཤིག ། རྒྱལ་བསྟན་སྤྱི་དང་བྱེ་བྲག་དང༌། ། སྔ་འགྱུར་བསྟན་བཤིག་དགྲ་བོ་དང༌། ། དམ་སྲི་བདུད་རིགས་ལྔ་ཕུང་གཟུགས། །
སྐད་ཅིག་ཡུད་ཀྱིས་འདིར་ཁུག་ལ། ། གཟུགས་ཕུང་ཞལ་དུ་ཛྭ་ལ་རཾ། ། ཚེ་སྲོག་ཞལ་དུ་ཛྭ་ལ་རཾ། ། རྟེན་མཁར་ཞལ་དུ་ཛྭ་ལ་རཾ། ། སྐྱོབ་བྱེད་ཞལ་དུ་ཛྭ་ལ་རཾ། ། ལྷག་མེད་ཞལ་དུ་ཛྭ་ལ་རཾ། རྩ་སྔགས་མེ་དཔུང་དགུ་བསྒྲིལ་མཐར། ཨོཾ་བཛྲ་ཙཎྜ་སརྦ་དུཥྚཱཾ་ཤ་ཏྲུཾ་རཱུ་པ་ཙིཏྟ་ཨགྣི་ཛྭ་ལ་རཾ་ཁཱ་ཧི། ཞེས་འཁོར་ལིང་བསྲེག་གོ ། སྨྲས་པ།
དུག་སྦྲུལ་ནག་པོ་བཞིན་དུ་མཐོང་ནས་ཀྱང༌། ། སྔངས་སྐྲག་འདར་བར་འགྱུར་བའི་གནུབས་ལོ་ཞེས། ། རླུང་ལྟར་རབ་གྲགས་མཐུ་མཁན་དེ་ཡི་ཚེ། ། གནམ་ལྕགས་རྡོ་རྗེ་ཞེས་བྱ་སྨྱོན་པ་ལས། ། སྔགས་སྙིང་ཕྲིན་ལས་རབ་འབྱམས་མི་མཁས་ཀྱང༌། ། མངོན་སྤྱོད་ལས་བྱེད་རང་བྱས་ཚུད་པ་ཙམ། ། དེ་ཕྱིར་རབ་ཁྲོས་དྲག་སྔགས་དམོད་པ་འདི། ། དྲག་པོའི་ཕྲིན་ལས་སྒྲུབ་པའི་དུས་སུའོ། ། ཐོག་མའི་རྩོམ་ཡིག་རོང་སྨྱོན་རྩལ་གྱིས་བགྱིས། ། ཆོས་སྨྱོན་བླ་མ་དྲག་པོ་ཀཱི་ལ་ཡའི། །
ཀློང་སྨྱོན་རྫོགས་ཆེན་འཁོར་འདས་རང་གྲོལ་ཉིད། ། གཏེར་སྨྱོན་དམ་པ་ཉིད་ཀྱིས་སྤྱན་དྲངས་ཚེ། ། གནས་སྨྱོན་བྲག་ནག་བདུད་རྫོང་ཞེས་པ་རུ། ། བདུད་སྨྱོན་དམ་སྲི་ལྟ་ལོག་འདུལ་བའི་ཆེད། ། སློབ་སྨྱོན་ཐུགས་མཆོག་མིང་གིས་ཞུས་པའི་ཚེ། ། མཐའ་བཞིའི་མགོ་ཅན་དམག་རྣམས་བཟློག་ཕྱིར་དུ། ། ཐུགས་སྨྱོན་དྲག་པོ་ཧཱུྃ་གི་ཤོག་སེར་ལས། ། ཕབ་སྟེ་གདན་སྨྱོན་ཁྲོམ་གཟིགས་དག་ཏུ་སྤེལ། ། རྗེས་འཇུག་སྨྱོན་པ་བདེ་བའི་རྡོ་རྗེ་ཡིས། ། འཛིན་འཆང་སྤེལ་བའི་ནུས་པ་མི་མངའ་ཡང༌། །
རང་རེའི་ཡིད་ཀྱིས་ནོར་འཛིན་འདི་ཁོ་ནས། ། གཞན་རིགས་སུ་མ་མགུ་ཡང་ཞེ་བློ་བདེ། ། ཕུང་འཚེངས་ནུས་པ་དུག་སྦྲུལ་ནོར་བུ་ལྟར། ། ཐེ་ཚོམ་དྭང་དུ་བླང་ལ་ཉམས་སུ་ལོངས། ། དེ་ཕྱིར་ཕྱི་རབས་སྔགས་འཆང་རྗེས་འཇུག་རྣམས། ། སོམ་ཉི་སྤོངས་ལ་འདི་ཕྱིའི་ཆོས་སྒྲུབས་ཤིག ། བསྟན་ལ་གནོད་པའི་དགྲ་བོ་རྨང་ནས་ཕྱུངས། ། འགལ་མེད་སྒྲུབ་བྱེད་རིག་པའི་རལ་གྲི་ཞིག ། གདེངས་པས་ལོག་རྟོག་དགྲ་བོ་འདར་བའི་མེ། ། འགྱེད་ནུས་ཡོད་ན་དཔུང་བཅས་རུ་མཚོན་ཕྱོར། །
དེ་ལ་བདག་ཀྱང་ཤིན་ཏུ་སྤྲོ་བ་སྐྱེ། ཞེས་རོང་སྨྱོན་དཱ་རི་དྲས་ཡིད་འོང་སྔགས་ནག་གྲོང་ནག་ཏུ་འགྲིམ་ཞིང་སེམས་ཅན་རྣམས་རིས་མི་སྙོམས་པ་དེས་ཀུན་ལ་སྨྲས་སོ།། །། ཁུ༽ ༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུའི་སྐོར་ལས༔ གླུད་རབས་ལྷ་མིའི་ཡིད་འཕྲོག་བཞུགས་སོ༔ དྲག་པོ་ཐོད་ཕྲེང་རྩལ་ལ་འདུད༔ བདག་འདྲ་ཇོ་མོ་མཚོ་རྒྱལ་གྱིས༔ བདུད་འདུལ་ལས་ཀྱི་ཁ་སྐོང་དུ༔ གླུད་རབས་ལྷ་མའི་ཡིད་འཕྲོག་བསྟན༔ བཟློག་བསད་དྲག་པོའི་ལས་བརྩམས་ཀྱང་༔
སྔོན་ལས་སྟོབས་ཀྱི་དགྲ་ཡིན་ན༔ ཕར་ལ་མི་ཐེབས་རང་ལ་སྡིག༔ ལན་ཆགས་སྦྱང་བའི་ཆོ་ག་ཡིས༔ བུ་ལོན་ཤ་འཁོན་སྦྱང་བར་གཅེས༔ ལམ་ལ་གནས་པའི་རྣལ་འབྱོར་རོ༔ ཆོས་ཉིད་བདེན་པའི་མཐུ་ལྡན་ཞིང་༔ རྟེན་འབྲེལ་མཚམས་སྦྱོར་ཤེས་པ་ཡིས༔ འདི་ལ་མི་ལྟོས་ཐོག་དང་འདྲ༔ ཇི་ལྟར་བརྩམ་པའི་མོད་ལ་འགྲུབ༔ འོན་ཀྱང་ཚོགས་གཉིས་རྒྱུན་ཡིན་ཕྱིར༔
ཡས་ཆུང་ཁྱད་དུ་གསོད་མི་བྱ༔ ཆོས་ཀུན་བདེན་གཉིས་ཟུང་དུ་འཇུག༔ དེ་ལྟར་དགོངས་པར་མི་ལྡན་ཞིང་༔ དྲོད་རྟགས་མེད་པར་ལས་སྦྱོར་རྩོམ༔ སྙིགས་མཐའི་སྔགས་གཟུགས་དེ་ལྟ་བུའི༔ བབ་ཅོལ་རྩིང་སྤྱོད་མ་སོང་བར༔ ལྷག་བསམ་སེམས་བསྐྱེད་གོ་གྱོན་ཏེ༔ རྟེན་འབྲེལ་དམིགས་རྫས་གང་འབྱོར་བསགས༔ ཏིང་འཛིན་སྔགས་རྒྱས་མཁོ་རྒུར་བརླབ༔ བདེན་པའི་སྟོབས་ཀྱིས་ཡོངས་སུ་བསྔོ༔
ཚིམ་ཞིང་བུ་ལོན་ཤ་འཁོན་སྦྱང་༔ མཐུ་དང་ནུས་པ་ཤུགས་ཀྱིས་འབྱུང་༔ དེ་ཕྱིར་འདི་ལ་བརྩོན་པར་བྱ༔ ས་མ་ཡ༔ རྟེན་འབྲེལ་རྫས་ཀྱི་རིམ་པ་ནི༔ མི་ནོར་ཕྱུགས་ཀྱི་ངར་གླུད་དང་༔ ཆང་ཟན་ཆངས་བུ་བརྒྱ་རྩའི་གྲངས༔ ཏིང་ལོ་མར་མེ་ཀྱུ་གུ་དང་༔ འབྲུ་སྣ་ཟས་སྣ་དར་སྣ་སྨན༔ རས་སྣ་གོས་སྣ་སྦགས་པའི་རིགས༔
དཀར་གསུམ་མངར་གསུམ་རིན་ཆེན་རིགས༔ ཤ་ཆང་ཟས་སྣ་ཚང་བར་བསགས༔ སྦང་མ་ཇ་ལོ་ཐལ་ཟན་སོགས༔ མི་ཁའི་ཡས་སྣ་སྣ་ཚོགས་པ༔ ཇི་ལྟར་འབྱོར་བ་གླུད་ལ་འབུངས༔ བསང་ཆུས་བྲན་ཞིང་སྔགས་ཀྱིས་སྦྱང་༔ སྟོང་པའི་ངང་ལས་རིན་པོ་ཆེ་ལས་གྲུབ་པའི་ཁང་བཟང་ཡིད་དུ་འོང་བའི་དབུས་སུ་ནྲྀ་ལས་བསྐྱེད་པའི་རིན་ཆེན་སྣ་ལྔའི་མིའི་དབང་པོའི་ཁམས་དང་སྐྱེ་མཆེད་ཡོངས་སུ་རྫོགས་པ་མཚར་སྡུག་གི་རྒྱན་དུ་མས་སྤྲས་པ༔ བཞད་གད་ལྷང་ལྷང་འབྱིན་པ༔ ཡིད་དུ་འོང་བའི་འཁོར་དུ་མས་གཏམས་པ༔ མཐའ་བསྐོར་དུ་གནག་ཕྱུགས་རྟ་དྲེལ་ར་ལུག་རྐང་འགྲོས་དུ་མས་རྩེ་མཆོང་འཁྲབ་པ༔
སྟེང་འོག་ཕྱི་ནང་ཐམས་ཅད་ནས༔ དྲི་ཞིམ་གྱི་སྤོས་དང་༔ སྙན་པའི་གླིང་བུ༔ པི་ཝཾ་གི་སྒྲ་སྙན་གྱི་ལྷ་མོས་གར་བསྒྱུར་བ༔ མདོར་ན་འཇིག་རྟེན་སྲིད་པའི་ཁམས་ན་མངོན་པར་མཐོ་ཞིང་དཔལ་བརྗིད་པ༔ ཡེ་ཤེས་ཀྱི་འོད་ཟེར་འཇམ་ལ་འཁྱུག་པ༔ ཁྱབ་ཅིང་བརྡལ་བ་རེག་ན་མི་བཟོད་པའི་བདེ་བ་འབར་བ༔ མྱོང་གྲོལ་ཡེ་ཤེས་ཀྱི་བདུད་རྩི་ཟག་མེད་ཀྱིས་བར་སྣང་གང་བ༔ ཟག་བྲལ་ངེས་ལེགས་ཀྱི་དཔལ་ལ་སྤྱོད་པའི་ཐུགས་རྗེའི་འདོད་རྒུ་ཟད་མི་ཤེས་པ་ཀུན་ཏུ་བཟང་པོའི་མཆོད་སྤྲིན་ལྟར་འབྱུང་ཞིང་རྒྱས་པར་གྱུར་ཅིག༔ ན་མཿསརྦ་ཏ་ཐཱ་ག་བྷྱོ་བི་ཤྭ་མུ་ཥེ་བྷྱཿ
སརྦ་ཐ་ཁཾ་ཨུཏྒ་ཏེ་ས་སྥ་ར་ཎ་ཧི་མཾ་ག་ག་ན་ཁཾ་སྭཱ་ཧཱ༔ ཞེས་ནམ་མཁའ་མཛོད་ཀྱི་སྔགས་དང་ཕྱག་རྒྱས་བྱིན་གྱིས་བརླབ་པར་བྱ༔ ཧཱུྃ༔ བདག་ཉིད་དྲག་པོ་གསལ་བའི་མདུན༔ ཀྵ་ལས་བི་ན་བགེགས་ཀྱི་རྒྱལ༔ བྲན་གཡོག་སྡེ་དཔུང་མ་ལུས་པ༔ མཚན་ཚང་དབང་པོ་རྫོགས་པར་གྱུར༔ ཅེས་བརྗོད་ལ་བདེན་སྟོབས་ཀྱིས་འགུགས་པ་ནི༔ ན་མོ༔ མཆོག་གསུམ་རྩ་བ་ཕྱག་རྒྱ་སྔགས༔
རིགས་འདུས་པདྨ་འབྱུང་གནས་མཐུས༔ ལན་ཆགས་བགེགས་རིགས་གང་ཡིན་པ༔ སྐད་ཅིག་ཉིད་ལ་གཟུགས་འདིར་མཆིས༔ སརྦ་བྷུ་ཏ་ཛ་ཛཿ རྃ་ཡྃ་ཁྃ༔ ཨོྃ་ཨཱཿཧཱུྃ༔ ལན་གསུམ། བདེ་གཤེགས་རིན་ཆེན་མང་དང་གཟུགས་མཛེས་དང་༔ འཇམ་ཀླས་འཇིགས་ཀུན་བྲལ་ལ་ཕྱག་འཚལ་ལོ༔ ན་མཿསརྦ་ཏ་ཐཱ་ག་ཏ་ཨཱ་ཝ་ལོ་ཀི་ སོགས? བསྔོ་བ་ནི༔
ཧཱུྃ༔ ཉོན་ཅིག་ལན་ཆགས་འབྱུང་པོའི་ཚོགས༔ རྣལ་འབྱོར་བདག་ཅག་ཡོན་མཆོད་ཀྱི༔ ཚེ་རབས་སྔོན་ནས་ད་ལྟའི་བར༔ ལན་ཆགས་བུ་ལོན་ཤ་འཁོན་དང་༔ སྔོན་ལས་འཕྲལ་རྐྱེན་གང་ཡིན་པ༔ སྦྱང་ཕྱིར་མཆོད་སྦྱིན་རྒྱ་མཚོ་འབུལ༔ བསྔོས་པས་དགེ་ཞིང་ཚིམས་གྱུར་ནས༔ ཚེ་ཐུང་ཕྱུགས་དབུལ་ན་ཚ་མང་༔ བསད་བཅད་རྡུང་རྡེག་གཅོག་གསུམ་དང་༔
རྐུ་འཕྲོག་གཤེ་སྐུར་མི་ཁ་སོགས༔ ཁྱོད་ཀྱིས་ལན་ཆགས་དག་བྱས་ནས༔ མི་ཁའི་ཡས་སྟགས་འདི་ཁྱེར་ལ༔ ཁྱོད་ཀྱི་ཟ་ཁ་དགྲ་ལ་སྟོན༔ དེ་ནས་ཁ་ཕྱིར་བསྒྱུར་ལ༔ ཀྱཻཿ མི་བས་གླུད་བཟང་ཡ་མཚན་ལྡན༔ རིན་ཆེན་སྣ་ལྔའི་སྐུ་ལུས་ལ༔ འཇའ་འོད་དར་ཚོན་ན་བཟའ་གསོལ༔ ཚོགས་དྲུག་འགོགས་པའི་རྒྱན་ཆས་སྤྲས༔
སྒྱུ་མ་མཁན་གྱི་སྤྲུལ་བསྒྱུར་འདིས༔ ཕོ་རྒྱུད་རྒྱལ་པོ་ཚིམ་གྱུར་ཅིག༔ མོ་རྒྱུད་འདྲེ་མོ་ཚིམ་གྱུར་ཅིག༔ སྤྱི་བདུད་སྡེ་བརྒྱད་ཚིམ་གྱུར་ཅིག༔ རྒྱན་ཆས་སྣང་སྲིད་ཚིམ་གྱུར་ཅིག༔ དཀར་པོ་ལྷ་ཡི་ཚོགས་ལ་འབུལ༔ ཕམ་ལྟུང་སྡུག་བསྔལ་ཞི་གྱུར་ཅིག༔ སེར་པོ་ལྷ་མིན་ཚོགས་ལ་འབུལ༔ འཐབ་རྩོད་སྡུག་བསྔལ་ཞི་གྱུར་ཅིག༔ དམར་པོ་མི་ཡི་ཚོགས་ལ་འབུལ༔
སྐྱེ་རྒའི་སྡུག་བསྔལ་ཞི་གྱུར་ཅིག༔ སྔོ་ནག་བྱོལ་སོང་ཚོགས་ལ་འབུལ༔ ཀླེན་ལྐུགས་སྡུག་བསྔལ་ཞི་གྱུར་ཅིག༔ དུཿཁ་ཡི་དྭགས་ཚོགས་ལ་འབུལ༔ བཀྲེས་སྐོམ་སྡུག་བསྔལ་ཞི་གྱུར་ཅིག༔ ནག་པོ་དམྱལ་བའི་ཚོགས་ལ་འབུལ༔ ཚ་གྲང་སྡུག་བསྔལ་ཞི་གྱུར་ཅིག༔ ཕྱོགས་མེད་ཆོས་སྐུའི་ཀློང་དུ་འབུལ༔ མངོན་རྫོགས་སངས་རྒྱས་ཐོབ་པར་ཤོག༔ ཅེས་པས་སྣང་ཞིང་སྲིད་པའི་མགྲོན༔
ཐོག་མེད་ནས་བཟུང་ད་ལྟའི་བར༔ ལན་ཆགས་བུ་ལོན་མ་འཇལ་བའི༔ འབྱུང་པོའི་རིགས་གྱུར་ཀུན་ལ་བསྔོ༔ ཀུན་ཀྱང་གཏན་བདེའི་ལམ་ཞུགས་ནས༔ བླ་མེད་ས་ལ་གནས་པར་བསམ༔ ཡས་གླུད་ཟོར་གྱི་རྒྱབ་ཏུ་དཔག༔ དྲག་སྔགས་ཐུན་གྱིས་བྲབ་པར་བསམ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ མི་ནུབ་རྒྱ༔ བདག་འདྲ་སྔགས་འཆང་ཀརྨ་ལས་འབྲེལ་གླིང་པས་བྲག་ནག་བདུད་རྫོང་ནས་གདན་དྲངས་པའོ།། །། གེ༽ ༈ དབང་དྲག་ཆེ་མཆོག་ཀཱི་ལ་ཡའི་དྲག་པོ་ཧོམ་གྱི་ལྷན་ཐབས་དགྱེས་རྫས་བཅུ་ལས། དང་པོ་ལིང་ཆུང་བརྒྱ་ལ་རྩ་སྔགས་བརྒྱ། རུ་ཏྲའི་རུས་པ་ལ་ཁ་ཁ་ཁཱ་ཧི།
དེ་བཞིན་དུ་ཤ་དུམ་བརྒྱ་ལ། རུ་ཏྲའི་མཱཾ་ས་ལ་ཁ་ཁ་ཁཱ་ཧི༔ རཀྟ་བརྒྱ་ལ། རུ་ཏྲའི་རཀྟ་ལ་ཁ་ཁ་ཁཱ་ཧི༔ འབྲུ་བརྒྱ་ལ། རུ་ཏྲའི་ཙིཏྟ་ལ་ཁ་ཁ་ཁཱ་ཧི༔ ཚིལ་ཞུན་བརྒྱ་ལ། རུ་ཏྲའི་རྐང་ཚིལ་ཞག་ལ་ཁ་ཁ་ཁཱ་ཧི༔ དར་ཟབ་བརྒྱ་ལ༔ རུ་ཏྲའི་མཐུན་རྫས་ཀྱི་ཡོ་བྱད་ལ་ཁ་ཁ་ཁཱ་ཧི༔
ཆང་ཕུད་བརྒྱ་ལ༔ དཔའ་བོ་དགྱེས་རྫས་ཀྱི་མྱོས་བྱེད་ལ་ཁ་ཁ་ཁཱ་ཧི༔ ཁྲག་ཕུད་བརྒྱ་ལ། མཁའ་འགྲོ་དགྱེས་རྫས་ཀྱི་རཀྟ་ལ་ཁ་ཁ་ཁཱ་ཧི༔ ཟས་མཆོག་བརྒྱ་ལ། མཐུ་སྟོབས་བསྐྱེད་རྫས་ཀྱི་ཞལ་ཟས་ལ་ཁ་ཁ་ཁཱ་ཧི༔ གཏོར་མ་བརྒྱ་ལ། བརྟེན་རྫས་བསྐང་རྫས་ཀྱི་བྷ་ལིངྟ་ཁ་ཁ་ཁཱ་ཧི༔ ཞེས་ཞལ་ཏུ་བསྟབ་པ་དང་བསྐུལ་བ་སོགས་འོས་མཚམས་སུ་སྦྱར་ཤེས་པར་བྱའོ། ། མཆོད་བསྟོད་སོགས་གཞུང་ནས་བརྩམ་སྟེ་མཐར་བསྡུ་རིམ་བར་དུ་ཕྱག་ལེན་འཁྲུལ་མེད་ལྟར་བྱ་བ་ཡིན་ནོ།
གཏེར་སྟོན་དངོས་ཉིད་ཀྱི་བཀའ་གནང་བཞིན་གཏེར་མཐུན་གྱི་ཁ་སབ་དགེའོ།། །། ངོ༽ ༈ བསད་པ་དུག་གི་རལ་གྲིའི་སྦྱིན་སྲེག་དགྲ་བོའི་སྲོག་གཅོད་བཞུགས་སོ༔ མ་ཧཱ་གུ་རུ་བདུད་འདུལ་རྩལ་ལ་འདུད༔ ལས་མཐའ་སྦྱིན་སྲེག་བྱ་བ་ནི༔ ཕུང་གསུམ་ཤུལ་ས་ལ་སྟེགས་བུ་བརྩེག༔ དུག་ཁྲག་རོ་སོལ་ཆག་གདབ་པའི༔ ནག་པོ་གྲུ་གསུམ་དབྱིབས་ཅན་བྱ༔ དེ་ལ་མ་ཏྲཾ་ས་གཞི་བྲི༔ ལྟེ་བར་ལྕགས་སྡིག་མགོ་དགུ་བྲི༔
དུག་ཤིང་སྣ་དགུའི་མེ་ཧཽམ་བརྩེག༔ ཁྲག་མཆོད་འོད་ཟེར་འབར་བ་དང་༔ ཏིལ་མར་ཡམ་ཤིང་རྫས་རྣམས་བསགས༔ ལིངྒ་བརྒྱའམ་དགུ་བྱས་རུང་༔ འབྲུ་ནག་ཟན་གྱི་དཔལ་གཏོར་བཤམ༔ ཧོམ་གཟར་ལ་སོགས་ཚང་བྱས་ནས༔ རང་ཉིད་ཞྭ་གོས་ནག་པོ་གྱོན༔ གདོང་ལ་ཁྲག་ཞག་ཚོམ་བུས་བརྒྱན༔ གཤིན་རྗེའི་ཕྱོགས་ལ་ཁ་བལྟས་ནས༔ རོལ་སྟབས་ཁྲག་འཐུང་ཚུལ་གྱིས་སྡོད༔
སྔོན་དུ་ལས་བྱང་སྔགས་ལ་བསྐྱལ༔ དང་པོ་རང་ཉིད་ལྷ་བསྐྱེད་ནི༔ ཧོཿ བདག་ཉིད་ཆེ་མཆོག་མ་ཧཱ་གུ་རུ་རབ་ཏུ་ཁྲོས་པའི་ངོ་བོ་བདུད་འདུལ་ཀཱི་ལ་ཡ་ཁྲོ་རྒྱལ་སྐུ་མདོག་མཐིང་ནག༔ ཞལ་དགུ་ཕྱག་བཅོ་བརྒྱད་ཞབས་ཀྱིས་གླིང་བཞིར་འགེངས་ཤིང་བགྲད་པ༔ རྩ་ཞལ་གསུམ་པོ་མཐིང་ལ་རྔམ་པས་བྱད་མ་གདུག་པའི་ཤ་ལ་དགྱེས་པ༔ གཡས་ཞལ་གསུམ་པོ་དཀར་ལ་བརྗིད་པས་ཕ་རོལ་གདུག་པའི་ཚེ་བསོད་འཇོམས་པ༔ གཡོན་ཞལ་གསུམ་པོ་དམར་ལ་གཏུམ་པས༔ དགྲ་བོ་བྱད་མའི་སྙིང་ཁྲག་ལ་རོལ་པ༔ དབུ་སྐྲ་དམར་སེར་འོག་མིན་གྱི་མཁའ་ལ་བསྐྱོད་ཅིང་ཐོད་སྐམ་གྱི་ཕྲེང་བ་དང་གདུག་པའི་བྱ་ཁྱུང་འཕྲོ་བ༔
རྟོག་མེད་ཡེ་ཤེས་ཀྱི་རྟ་དབུ་གསུམ་གྱིས་རྟ་སྐད་ནམ་མཁའ་ལ་སྒྲོག་པ༔ ཕྱག་གཡས་ཀྱི་དང་པོས་གྲི་གུག༔ གཉིས་པས་ན་རྡོ་རྗེ༔ གསུམ་པས་རལ་གྲི༔ བཞི་པས་གསལ་ཤིང་༔ ལྔ་པས་རྒྱུ་ཞགས༔ དྲུག་པས་གསང་རྔ༔ བདུན་པས་ཐོང་བཤོལ༔ བརྒྱད་པས་ཚངས་མགོ༔ དགུ་པས་འཁོར་ལོ་འཛིན་པའོ༔
ཕྱག་གཡོན་གྱི་དང་པོས་ཐོད་ཁྲག༔ གཉིས་པས་ཁ་ཊྭཱཾ༔ གསུམ་པས་ལྕགས་སྡིག༔ བཞི་པས་སྤུ་གྲི༔ ལྔ་པས་མདུང་ཐུང་༔ དྲུག་པས་མེ་ཞགས༔ བདུན་པས་ཙིཏྟ༔ བརྒྱད་པས་ཀླུ་མགོ༔ དགུ་པས་གསོད་བྱེད་ལས་ཀྱི་ཕུར་བུ་འདྲིལ་བ༔ སྐུ་སྟོད་ལ་ཞིང་ཆེན་གྱི་གཡང་གཞི་དང་སྦྲུལ་རིགས་ལྔས་ལྷུ་ཚིགས་བརྒྱན་པ༔
སྙན་གཡས་པར་ཁྱུང་ཆེན༔ གཡོན་པར་སེངྒེ་དང་སྐུ་ཡི་ཆ་ལ་དར་ནག་གི་ཅོད་པན་འཕུར་བ༔ ཁྲག་གི་ཐིག་ལེ༔ ཞག་གི་ཟོ་རིས༔ ཐལ་ཆེན་གྱི་ཚོམ་བུ༔ ཆུ་སྲིན་གྱི་སྟོད་གཡོགས༔ སྡིག་སྡོམ་གྱི་རྒྱན་འཕྱངས༔ རྡོ་རྗེའི་གོ་ཁྲབ་ལ་རུས་སྦལ་གྱི་སྐུ་རགས་བཅིང་ཞིང་༔ སྤུ་གྲིའི་སྒྲོ་གཤོག་བརྒྱངས་པས་རྒྱལ་བསེན་དམ་སྲི་བརླག་ཅིང་འཇོམས་པ༔ ཐོད་རློན་གྱི་ག་ཤལ༔
ཞིང་ལྤགས་ཀྱི་རྐེད་དཀྲིས༔ སྟག་ལྤགས་ཀྱི་ཤམ་ཐབས་རུས་པའི་རྒྱན་ལ་སོགས་པ་དུར་ཁྲོད་ཀྱི་ཆས་དུ་མས་བརྒྱན་པ༔ དེའི་པང་དུ་ཡུམ་ཙ་ཏི་མ་དམར་མོ་མེ་འོད་ཀྱི་གདོང་པ་ཅན་ཞལ་གསུམ་ཕྱག་དྲུག་པ་ཤིན་ཏུ་རྔམ་པ༔ གཡས་ཞལ་དཀར་བ༔ གཡོན་ཞལ་སྔོ་བ༔ དབུས་ཞལ་མཐིང་བ༔ སྤྱན་དགུས་སྡང་མིག་གིས་བགེགས་ལ་གཟིར་བ༔ དབུ་སྐྲ་དམར་སེར་མཁའ་ལ་བསྐྱོད་པའི་གསེབ་ནས་ཕག་ཞལ་ངུར་བ༔ ཐོད་སྐམ་གྱིས་བརྒྱན་ཅིང་དར་ནག་འཕུར་བ༔ ཕྱག་དང་པོ་གཉིས་ཀྱིས་གྲི་གུག་དང་ཐོད་ཁྲག༔
བར་པ་གཉིས་ཀྱིས་རལ་གྲི་དང་ནད་རྐྱལ༔ ཐ་མ་གཉིས་ཀྱིས་བེ་ཅོན་དང་རྒྱུ་ཞགས་འཛིན་པའོ༔ ཞིང་ལྤགས་དང་སྟག་ལྤགས་རུས་བའི་རྒྱན་འཕྱང་གིས་མཛེས་པ༔ ཐོད་རློན་གྱི་ག་ཤལ་འཕྱང་ཞིང་༔ ཞབས་གཉིས་ཀྱིས་ཡབ་ལ་འཁྲིལ་བ༔ ཐུགས་ཀྱི་ཀཱི་ལ་སྲས་བཞིས་བསྐུལ་བ༔ ཡབ་ཡུམ་རྣམས་ཀྱང་མེ་རི་སྨུག་ནག་འཁྲིགས་པའི་ཀློང་དུ་བཞུགས་པ༔ ཤར་དུ་གིང་ཆེན་བཞི༔ ལྷོ་རུ་སྲོག་བདག་བཞི༔ ནུབ་ཏུ་མ་མོ་བཞི༔
བྱང་དུ་ཤན་པ་བཞི༔ དེ་རྣམས་ཀྱང་ཕྱོགས་ཀྱི་སྒོ་ཆས་དང་སྙིང་ཞགས་འཛིན་པ་རྔམ་ཞིང་གཏུམ་པ་གཤིན་རྗེའི་ལས་བྱེད་ཀྱི་རྣམ་པ་ཅན་དུ་གསལ་བར་གྱུར༔ ཨོྃ་མ་ཧཱ་གུ་རུ་ཨརྩིག་ནིརྩིག་བཛྲ་ཙཎྜ་ཧེ་རུ་ཀ་བཾ་བཛྲ་བྷ་ར་ཧི་ཀྲོ་ཏི་ཀ་ལི་བཛྲ་ཀཱི་ལི་ཀཱི་ལ་ཡ་ཨ་ཡ་མ་དུ་རུ་ཙ་ཤ་ན་མཱ་ར་ཡ་གིང་ཀ་ར་གིང་ཀ་ར་ཡཀྴ་ཧུ་ལུ༔ ཡཀྴ་ཧུ་ལུ༔ རུ་ལུ་རུ་ལུ༔ མ་རུ་རྩེ་མ་རུ་རྩེ༔ རུ་ཏྲ་ནྲྀ་ཏྲི་ཧུ་ལུ་ཧུ་ལུ་མཱ་ར་ཡ་ཧཱུྃ་ཕཊ྄ཿ ཅེས་བརྒྱ་རྩ་གཅིག་བཟླས་པས་གཟི་བྱིན་བསྐྱེད༔ དེ་ནས་མདུན་དུ་ལྕགས་སྣོད་ནང་དུ་ལིངྒ་བཞག་ལ་དམིགས་བྱ་བསྐྱེད༔ རང་ཉིད་ཁྲོ་བོའི་ང་རྒྱལ་གྱིས༔
ཕཊ྄ཿ མདུན་དུ་འཆི་བདག་གཤིན་རྗེ་ནག་པོའི་བསད་ཁང་དུ༔ དམ་ཉམས་པའི་དགྲ་བོའི་ལུས་མྱ་ངན་གྱི་ཕྱག་རྒྱ་དགུ་དང་ལྡན་པ༔ སྡུག་བསྔལ་གྱི་སྨྲེ་སྔགས་དང་འོ་དོད་ཙེར་བ་བུ་ག་དགུ་ནས་ཁྲག་དང་ནད་རླངས་འཕྲོ་བ་ཞིག་ཏུ་གྱུར༔ དེ་ནས་འགུགས་པ་ནི༔ སྤྲོ་ན་གདབ་ལས་ལྟར་གྱི་འགུགས་གཞུག་བྱས་ཀྱང་ལེགས༔ ཧཱུྃ༔ ན་མོཿ བླ་མ་མཆོག་གསུམ་རྩ་བརྒྱུད་རིག་འཛིན་དང་༔ ཡི་དམ་མཁའ་འགྲོ་ཆོས་སྐྱོང་དམ་ཅན་གྱི༔
མཐུ་དང་ནུས་པ་མྱུར་མགྱོགས་བདེན་ཚིག་གིས༔ སྤྱི་དགྲ་སྒོས་དགྲ་ཟུར་དགྲ་མྱུར་དུ་ཁུག༔ རྒྱལ་བསེན་དམ་སྲི་འབྱུང་པོའི་སྙིང་རྩ་སྡུད༔ གསོན་འདྲེ་ཕོ་གདོན་མོ་གདོན་རྣམས་སྒྲོལ༔ སྒབ་འདྲེ་དམ་སྲི་ཡུལ་འདྲེ་རྨང་ནས་ཕྱུངས༔ བསེ་རག་ཆུང་སྲི་རྨང་འདྲེ་རྩད་ནས་ཆོད༔ བདག་ལ་སྡང་བའི་ཕ་རོལ་བྱད་མ་དང་༔ བསམ་ངན་ལོག་སྦྱོར་འཚེ་བའི་བན་བོན་རིགས༔ མནན་གཏད་སྦྱིན་སྲེག་གཞན་མཐུས་བསྐུལ་བ་སོགས༔ དམག་སྣ་འཁྲུགས་པའི་སྣ་འདྲེན་མི་ཁ་སྡང་༔
ཁ་ཡོག་སྐུར་འདེབས་ངོས་བསྟོད་ལྐོག་ནས་སྨད༔ ཀ་ཆ་དཀོར་ནོར་འཕྲོག་ཅིང་སྲོག་ལ་སྡང་༔ བྱས་མེད་སྲོག་འཚེ་ཆགས་མེད་བུ་ལོན་བསྙགས༔ ལམ་ནས་སྒུག་ཅིང་དགྲ་གཤོམ་གནོན་བྱེད་རིགས༔ ད་ལྟ་ཉིད་དུ་གཟུགས་ལིང་འདི་ལ་ཁུག༔ སྐྱེས་བུ་གིང་ཆེན་སྡེ་བཞིའི་དུས་ལ་བབ༔ སྲོག་བདག་གནོད་སྦྱིན་མཆེད་བཞིའི་དུས་ལ་བབ༔ ལས་བདག་མ་མོ་རྣམ་བཞིའི་དུས་ལ་བབ༔ ཤན་པ་བཙན་རྒོད་རིགས་བཞིའི་དུས་ལ་བབ༔ ཡང་འཁོར་དྲེགས་པ་སྡེ་བརྒྱད་དུས་ལ་བབ༔
ཕོ་ཉ་ལས་ཀྱི་དམག་ཚོགས་སྐར་ལྟར་འཁྲུགས༔ ལས་བྱེད་ཁྱོད་ལ་བཅོལ་ཞིང་གཉེར་བའི་ལས༔ ཕ་རོལ་བྱད་མ་དམ་ཉམས་སྡིག་ཅན་འདི༔ ཤྭ་ལྟར་བྲོས་ན་ཁྱི་ལྟར་དེད་ལ་ཤོག༔ ལུག་ལྟར་བྲོས་ན་སྤྱང་ལྟར་དེད་ལ་ཤོག༔ ཉ་ལྟར་བྲོས་ན་སྲམ་ལྟར་དེད་ལ་ཤོག༔ བྱིའུ་ལྟར་བྲོས་ན་ཁྲ་ལྟར་དེད་ལ་ཤོག༔ ཤ་རྩས་ལག་དམར་དེད་པ་ཅི་བཞིན་དུ༔ གཟུགས་ཀྱི་ལིངྒ་འདི་ལ་མྱུར་དུ་ཁུག༔ གཅེར་བུ་ཤན་པའི་དམག་ཚོགས་མཐུ་མ་ཆུང་༔
ད་ལྟ་ཉིད་དུ་འགུགས་པའི་ཕྲིན་ལས་མཛོད༔ བྷྱོ་བྷྱོ་གིང་མ་མོ་རཀྴ་ཧུ་ལུ་དུཥྚཱཾ་རུ་ཏྲ་ཨ་ཀརྵ་ཡ་ཛཿ ཞེས་ཡང་ཡང་དགུག་ཅིང་དྲག་སྔགས་རྒྱུད་ལྟར་མཐུ་བསྒྲུབ་ན་འགུགས་སྔགས་བཟླ༔ རྟགས་རྫོགས་ནས་ཐུན་གྱིས་བྲབ༔ ལས་མཐའ་ཕྲན་བུ་ལྟར་ན་བརྒྱ་ཕྲག་ཙམ༔ སྐབས་སུ་ཐུན་གྱིས་བརྡེག་པ་ནི༔ ཧཱུྃ༔ ལྡོག་མེད་ཁྲོ་བོ་ཉུངས་དཀར་ཐུན༔ དམར་ནག་མ་མོ་ཁྲག་གི་ཐུན༔ ཚེ་ཐུན་གཤིན་རྗེས་དམོད་པའི་རྫས༔
དུག་ཐུན་འཆི་བདག་བུ་ཡུག་འཚུབས༔ མཚོན་ཐུན་ཚྭ་ཚྭ་སི་ལི་ལི༔ རྡོ་ཐུན་རྦབ་རྒོད་ཤ་ར་ར༔ མེ་ཐུན་དབལ་ཁ་ལམས་སེ་ལམ༔ སྐམ་ཐུན་བུ་ཡུག་ཚུབས་སེ་ཚུབ༔ རློན་ཐུན་དུག་རླངས་ཆི་ལི་ལི༔ དམོད་པའི་དྲག་སྔགས་འུ་རུ་རུ༔ ལྡོག་མེད་དྲག་པོའི་ཐུན་རྫས་ཀྱིས༔ ཆག་ཆེ་དམ་ཉམས་དགྲ་ལ་ཕོབ༔ བྱད་མ་ཐལ་བ་རྡུལ་དུ་རློག༔
ཐུན་སྔགས་བཟླ་ཞིང་དུས་དྲུག་ཏུ་ཐུན་གྱིས་བྲབ༔ མཐུ་སྒྲུབ་པ་མ་ཡིན་ན༔ བསྒྲལ་རྗེས་སུ་ཐུན་གྱིས་བརྡེག༔ དེ་ནས་བསྒྲལ་བ་ནི༔ ཧཱུྃ༔ སྲས་མཆོག་ལས་ཀྱི་ཕུར་བུ་འདིའི༔ མགོ་བོ་རྒྱ་མདུད་གཞལ་ཡས་ཁང་༔ འཆང་བཟུང་སྡེ་བརྒྱད་འགྱུ་བའི་ཡུལ༔ ཆུ་སྲིན་ཕོ་ཉ་འཚོགས་པའི་གནས༔ ཟུར་གསུམ་ཤན་པ་རྒྱུག་པའི་ལམ༔
ལྡོག་མེད་ཡིན་ནོ་མཐུ་མ་ཆུང་༔ བསྲུང་ཕྱིར་སྤྱི་བོར་ལན་གསུམ་བསྐོར༔ བཟློག་ཕྱིར་རྐེད་པར་ལན་གསུམ་བསྐོར༔ བསྒྲལ་ཕྱིར་མདུན་དུ་ལན་གསུམ་བསྐོར༔ གདབ་ཕྱིར་དྲག་པོར་ལན་གསུམ་བསྒྲིལ༔ དམ་ཉམས་དགྲ་བོ་ལས་ངན་གྱི༔ དབང་པོ་ལྔ་ལ་ཀཱི་ལ་ཡ༔ བྱད་མ་ལྷ་སྲུང་རྟེན་དང་ཕྲོལ༔ མྱུར་དུ་སྒྲོལ་བའི་ཕྲིན་ལས་མཛོད༔ ཅེས་གདབ་སྔགས་བཟླས་ཤིང་མྱུར་དུ་བསྒྲལ་བར་བྱ༔
དེ་ནས་རལ་གྲིས་གཏུབ་པ་ནི༔ ཧཱུྃ༔ འཆི་བདག་ནག་པོས་རལ་གྲི་ཐོགས༔ བྱད་མ་གཏུབས་ཤིག་གཉེན་པོ་ཆེ༔ དམ་ཉམས་དགྲ་བགེགས་འདི་ཉིད་ཀྱི༔ མགོ་སྙིང་ནང་རོལ་ཕྲོལ་བར་གྱིས༔ བྱད་མ་རྡུལ་ཕྲན་བཞིན་དུ་ཤིགས༔ ཨོྃ་ཡ་མཱནྟ་ཀ་དགྲ་བོའི་སྲོག་ལ་ཧུར་ཐུམ་རྦད་ཡ༔ ཞེས་བཟླས་ཤིང་དུམ་བུར་གཏུབ༔ དེ་ནས་ཞལ་བསྟབ་མེ་ཧོམ་དུ་བྱེད་པ་ལ༔
མདུན་དུ་དུག་ཧོམ་དེ་ཉིད་འཆི་བདག་ལས་ཀྱི་གཤིན་རྗེར་བསྐྱེད་པ་ནི༔ ཕཊ྄ཿ མདུན་དུ་འཆི་བདག་ལས་ཀྱི་ཕོ་བྲང་དམར་ནག་འཇིགས་སུ་རུང་བ༔ དེའི་དབུས་སུ་སྲོག་བདག་ཧད་པོ་ནག་པོ་ཤིན་ཏུ་ཁྲོས་པའི་ངོ་བོ༔ གནམ་ལྕགས་མེའི་སྡིག་པ་དམར་པོ་ཁ་དགུ་མགོ་དགུ་རྭ་བཅོ་བརྒྱད་པ་ལུས་ཐམས་ཅད་ཁ་དང་མིག་གིས་གང་བ་གཤིན་རྗེ་ཁྲམ་ཐོགས་ཀྱི་བུ་ཡུག་འཚུབས་པ༔ དུག་གི་རླངས་པས་དཔག་ཚད་བཅུ་དྲུག་ཏུ་ཁྱབ་པ༔ བསྐལ་པའི་མེ་དམར་ནག་ཏུ་འབར་བ་ཤིན་ཏུ་འཇིགས་པའི་ཁ་གདངས་པ༔ དེའི་ལྟེ་བར་ཁ་ཐུན་གྱི་ཀླུ་བདུད་ནག་པོ་ཆུ་སྲིན་གྱི་མགོ་བོ་ཅན་ལ་རུས་སྦལ་གྱི་གཟུགས་ཡོད་པ༔ མཛེ་ནད་ནག་པོའི་ཚ་ཟེར་འཕྲོ་བ༔ དེའི་ལྟོ་བར་དགྲ་བོའི་རྣམ་ཤེས་དབང་པོ་འགུགས་པའི་རང་བཞིན་ཅན་དུ་གྱུར༔
དེ་ནས་བསྐུལ་ཞིང་བསྲེག་པ་ནི༔ ཧཱུྃ༔ ལས་མཁན་འཆི་བདག་ཁྲོས་པའི་སྐུ༔ ཕོ་ཉ་ལྕགས་སྡིག་མཐུ་བོ་ཆེ༔ སྐུ་མདོག་དམར་ནག་རྔམ་པ་ལ༔ ནད་ཡམས་དུག་རླངས་ཆི་ལི་ལི༔ མུན་ཐུན་བུ་ཡུག་ཚུབས་སེ་ཚུབ༔ མེ་ཟེར་མཚོན་ཆ་ཝ་ལ་ལ༔ ཤ་ཁྲག་སྲོག་ལ་རྔམ་པ་པོ༔ དམ་ཉམས་དགྲ་བོ་ལས་ངན་འདི༔
འཆི་བདག་ཁྱོད་ཀྱི་ཞལ་དུ་གཏད༔ བྱད་མ་བན་བོན་སྔགས་པ་རྣམས༔ བསྟན་ལ་སྡང་ཞིང་གདུག་པའི་ཚོགས༔ རྒྱལ་བསེན་དམ་སྲི་འདྲེ་རྒོད་རྣམས༔ འཆི་བདག་ལྕགས་སྡིག་ཞལ་དུ་ཐོབ༔ སྲོག་བདག་ཀླུ་བདུད་ཞལ་དུ་ཐོབ༔ ཉེས་ཅན་དགྲ་བོ་ཤོར་ར་རེ༔ ལྷག་མ་མེད་པར་བཞེས་སུ་གསོལ༔ ཞེས་རྩ་སྔགས་དང་བཅས་པས་བསྲེག༔ དེ་ནས་ལིངྒ་བྲི་ཐབས་ནི༔
དུག་ཤོག་གམ་ནི་རོ་རས་ལ༔ དུག་སྣ་དགུ་དང་གྲི་ཁྲག་གིས༔ ལིངྒ་དབང་པོ་ཚང་བ་ལ༔ སྤྱི་བོར་ནན་དང་རྣ་བར་འོན༔ མིག་ལ་ལོང་དང་ཁ་ལ་ལྐུགས༔ ཡན་ལག་ཛཿཧཱུྃ་བཾ་ཧོ་ཞེས༔ ཚིགས་སུ་ཆག་དང་མངལ་དུ་སྐམ༔ སྙིང་ཁར་མིང་དང་ལྟེ་བར་རུས༔ གསང་བར་ལོ་ཤིང་སྤར་མེ་དང་༔ ལས་ཀྱི་དུག་སྤྲུལ་དཀར་ནག་གཉིས༔
གསང་གནས་ནས་ཐོན་སྤྱི་བོར་ཞུགས༔ སྙིང་གི་དཀྱིལ་དུ་འཁྲིལ་བར་བྱ༔ སྦྲུལ་གྱི་ཁོག་པར་སྔགས་འདི་བྲི༔ ནཱ་ག་ཁ་ཐུན་ནག་པོ་དགྲ་བོ་ཧུ་ལུ་ཡ་ཁུག་ཛཿ སྙིང་ཁར་སྔགས་འདི་བྲི༔ ཕྱི་རོལ་ཛ་ཁྲམ་སྦྲུལ་གྱིས་བཅིང་༔ ཡང་ན་ཡུགས་སའི་སྐྲ་ཡིས་བཅིང་༔ ལ་ཆའི་བུམ་པའི་ནང་དུ་གཞུག༔ ཡང་ན་རྫ་ཡི་རུས་སྦལ་ཤེས༔ འབྱུང་བ་ལྔ་ནི་གང་གཏད་ཀྱང་༔
དུས་ཚོད་འགྱུ་ལྡོག་དག་དང་བསྟུན༔ དེ་ནས་ལིངྒ་བསྲེགས་པའི་ཐལ་མེ་ཆ་གསུམ་དུ་བགོས་ཏེ༔ ཆ་གཅིག་ལམ་རྒྱ་གྲམ་དུ་མནན༔ ཆ་གཅིག་སྒོའི་ཐེམ་པའི་འོག་ཏུ་མནན༔ ཆ་གཅིག་ལྷ་འདྲེ་དྲག་པོ་རྒྱུ་གསང་དུ་མནན༔ དེ་རྣམས་གླང་གི་རྭ་གཡས་པ་མཛོ་རྭ་དང་༔ གཅན་གཟན་གྱི་ཐོད་པར་བསྲེག༔ ཐལ་བླུགས་རེ་བས་ཁ་གཅོད༔ སྣར་མ་དགུ་བསྒྲིལ་གྱིས་བསྡམ་པར་བྱ༔ མནན་པའི་ས་མི་མཐོང་བར་བྱ༔
སྒོ་ཐེམ་འོག་ཏུ་མནན་ནས༔ ཧཱུྃ༔ གཙུག་ལག་ཆོས་འཁོར་གཉན་གྱི་བདག༔ སྲོག་བདག་དཔེ་དཀར་རྒྱལ་པོ་ཁྱོད༔ མ་ཐོགས་གནས་འདིར་མྱུར་དུ་བྱོན༔ དམར་གྱི་གཏོར་མ་འདི་བཞེས་ལ༔ དམ་ཉམས་དགྲ་བོ་ལས་ངན་འདི༔ གཏད་དོ་མ་ཤོར་ཕྲིན་ལས་མཛོད༔ སྙིང་རླུང་སྨྱོ་འབོག་སྣ་ཚོགས་ཐོངས༔ སྔོན་ཚེ་སློབ་དཔོན་བཀའ་མ་བཅག༔
ད་ལྟ་སྔགས་འཆང་དམ་མ་བཀྲལ༔ དུས་ལ་བབ་བོ་ས་མ་ཡ༔ གིང་ར་ཙ་དགྲ་བོ་ཀ་ཝ་ཙི་སཏྭཾ་བྷ་ཡ་ནན༔ ཛ་རྦད་ཛཿ ཞེས་སྔགས་ཤིང་གཏད༔ ས་མ་ཡ༔ དེ་ནས་ཀླུ་ལ་གཏད་པ་ནི༔ ཧཱུྃ༔ རྒྱ་མཚོ་མེར་བའི་ནང་ཤེད་ནས༔ འཆི་བདག་ནཱ་ག་ཁ་ཐུན་ཁྱོད༔
མ་ཐོགས་མྱུར་དུ་གནས་འདིར་བྱོན༔ གསེར་སྐྱེམས་གཏོར་མ་འདི་བཞེས་ལ༔ བྱད་མ་དམ་ཉམས་སྡིག་ཅན་འདི༔ ནག་པོ་ཀླུ་བདུད་ཁྱོད་ལ་གཏད༔ མཛེ་ནད་སྣ་དགུས་འཇོམས་པར་གྱིས༔ འཛིན་ཤེས་གཏོང་མི་ཤེས་པ་པོ༔ སྔོན་ཚེ་སློབ་དཔོན་བཀའ་བཞིན་དུ༔ དགྲ་བོ་མ་ཤོར་ས་མ་ཡ༔ ནཱ་ག་ཁ་ཐུན་ནག་པོ་དགྲ་བོ་ཧུ་ལུ་ཡ་ཀ་ཝ་ཙི་ནན་ཛ་རྦད་ཛཿ ཞེས་སྔགས་ཤིང་གཏད༔
ས་མ་ཡ༔
དེ་ནས་ལམ་རྒྱ་གྲམ་དུ་ལྷ་འདྲེ་དྲག་པོ་རྒྱུ་བའི་སར་གནོན་པ་ནི༔ ས་བདག་གམ་གང་རུང་དུ་གཤིན་རྗེ་དང་ཡུལ་བདག་འདོགས༔ ཧཱུྃ༔ རིམ་པ་དགུ་ཡི་མངའ་བདག་པོ༔ འཆི་བདག་ལས་ཀྱི་གཤིན་རྗེ་ལ༔ ལྷ་སྲིན་ཡུལ་འདྲེའི་འཁོར་གྱིས་བསྐོར༔ ཀླུ་གཉན་ས་བདག་བྲན་དང་བཅས༔ མ་ཐོགས་གནས་འདིར་མྱུར་དུ་བྱོན༔ ཤ་ཁྲག་གསུར་མཆོད་འདི་བཞེས་ལ༔
དམ་ཉམས་དགྲ་བོ་ལས་ངན་འདི༔ འཆི་བདག་ལྷ་སྲིན་གཤིན་རྗེར་གཏད༔ སྨྱོན་པ་ལག་རིང་དུས་ལ་བབ༔ ས་བདག་མིག་དགུའི་དུས་ལ་བབ༔ གཤིན་རྗེ་སྨྱོ་བྱེད་དུས་ལ་བབ༔ འདྲེ་རྒོད་ཐེའུ་བྲང་དུས་ལ་བབ༔ སྤྲུལ་པ་ཡང་སྤྲུལ་དུས་ལ་བབ༔ སྔོན་ཚེ་སློབ་དཔོན་བཀའ་བཞིན་དུ༔ དམ་ཉམས་སྡིག་ཅན་ལས་ངན་འདི༔ གཏད་དོ་མ་ཤོར་ཕྲིན་ལས་མཛོད༔
ཡ་མཱནྟ་ཀ་དུནྟི་ན་དགྲ་བོ་ཧུ་ལུ་ཡ་ནན་ཛ་རྦད་ཛཿ ཞེས་སྔགས་ཤིང་རྒྱས་གདབ་པ་ནི༔ ཧཱུྃ༔ ཁྲོ་རྒྱལ་ཆེ་མཆོག་ཀཱི་ལ་ཡའི༔ བདུད་འདུལ་དཀྱིལ་འཁོར་ལྷ་ཚོགས་བཞེངས༔ དམ་ཉམས་མནན་པའི་བྲོ་ར་ལ༔ ཁྲག་འཐུང་བྲོ་རྡུང་ཁྲིགས་སེ་ཁྲིག༔ དྲག་སྔགས་རྒྱས་འདེབས་ཤ་ར་ར༔ སྡེ་བརྒྱད་དམག་དཔུང་ཁྲིགས་སེ་ཁྲིག༔ བརྡུང་ངོ་རོལ་པའི་རྟ་བྲོ་རྡུང་༔
གཡས་པས་ཁྲོ་བོའི་རྔམ་བྲོ་རྡུང་༔ གཡོན་པས་ཁྲོ་མོའི་ཆེམ་བྲོ་རྡུང་༔ དམ་སྲི་དམ་ཉམས་མནན་པའི་བྲོ༔ རྡུངས་ཤིག་རུ་ཏྲའི་སྟེང་དུ་རྡུང་༔ མནན་ནོ་ནམ་ཡང་མ་ལྡང་ཞིག༔ ཨོཾ་ནན༔ ཨཱཿནན༔ ཧཱུྃ་ནན༔ སཏྭཾ་བྷ་ཡ་ནན༔ ཞེས་སྔགས་བཟླས་ཤིང་རྡོ་རྗེའི་རྒྱ་གྲམ་ལ༔
ཕུར་བུས་མནན༔ དེ་ནས་ལས་གཞུང་གི་དཀྱིལ་འཁོར་བསྡུ་བའོ༔ དགྲ་བོ་ལྷ་དང་དབྱེ་བ་ནི༔ བྱ་རོག་འུག་སྒྲོ་ཐོགས་ནས༔ ཧཱུྃ༔ མྱོས་བྱེད་སེར་མོའི་དུས་ལ་བབ༔ ཧུ་ལུ་མུ་ཁ་འུག་པའི་གདོང་༔ ཕྱག་ན་གཏོར་བྱེད་སྤུ་གྲི་འཛིན༔ དམ་ཉམས་དགྲ་བོ་ལས་ངན་འདི༔ མགོན་སྐྱབས་ལྷ་དང་མྱུར་དུ་ཕྱེས༔
སྲོག་གཅོད་བདུད་དང་མྱུར་དུ་སྤྲོད༔ ཧཱུྃ༔ འཇོམས་བྱེད་ནག་པོའི་དུས་ལ་བབ༔ ཁཱ་ཁ་མུ་ཁ་བྱ་རོག་གདོང་༔ ཕྱག་ན་གཅོད་བྱེད་རལ་གྲི་འཛིན༔ དམ་ཉམས་དགྲ་བོ་ལས་ངན་འདི༔ སྐྱོབ་བྱེད་བན་བོན་ལྷ་སྲུང་ཕྱེས༔ འཆི་བདག་གཤིན་རྗེའི་ལག་ཏུ་སྤྲོད༔ དུས་ལ་བབ་བོ་མཐུ་མ་ཆུང་༔ ཕ་ལྷ་མ་ལྷ་ཞང་ལྷ་ཕྱེས༔
དགྲ་ལྷ་ཡུལ་ལྷ་སྐྱེས་ལྷ་ཕྱེས༔ བྱད་མའི་མགོན་སྐྱབས་ལྷ་སྲུང་རྣམས༔ བཤིག་ཅིང་གཏོར་བའི་ཕྲིན་ལས་མཛོད༔ ཅེས་དུད་པ་བདུག་ཅིང་ཐུན་གྱིས་བྲབ༔ དགྲ་བོ་ལྷ་དབྱེའི་རིམ་པའོ༔ ས་མ་ཡ༔ དེ་ནས་རྫས་རྣམས་འབུལ་བ་ནི༔ ཧཱུྃ༔ ལས་ཀྱི་ཕོ་ཉ་མཐུ་བོ་ཆེ༔ ཁྱོད་ལ་ཕྲིན་ལས་བཅོལ་བ་ནི༔
སངས་རྒྱས་བསྟན་ལ་སྡང་བའི་དགྲ༔ དགོས་སུ་བདག་ལ་འཚེ་བ་རྣམས༔ མྱུར་དུ་སྒྲོལ་བའི་དུས་ལ་བབ༔ མཉེས་པའི་མཆོད་རྫས་འདི་བཞེས་ལ༔ དེང་ནས་བཟུང་སྟེ་ཇི་སྲིད་བར༔ སྒབ་འདྲེ་ཆོད་ལ་དམ་སྲི་སྒྲོལ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་ཡ་མཱནྟ་ཀ་བི་རུ་པ་རུ་ཏྲི་ཤ་ཁྲག་ལ་ཁ་ཁ་ཁཱ་ཧི༔ ཞེས་གཏོར་མ་སོགས་འབུལ་ཞིང་དམིགས་པའི་རྒྱས་གདབ་བོ༔ ས་མ་ཡ༔
རྒྱ་རྒྱ་རྒྱ༔ ཨེ་མཿ ཟབ་པའི་མཐར་ཐུག་ལས༔ ལས་མཐའ་བཟློག་མེད་གུ་ཧྱ་རྒྱ༔ མ་འོངས་ཉི་ཤུ་ཁ་དར་ལ༔ གནུབས་བན་ཛྙཱ་ནའི་སྐྱེ་བ་མཆོག༔ པདྨ་གཏེར་བདག་གླིང་པ་ལ༔ སྤྲོད་ཅིག་ལྷ་ཀླུ་བཙན་བདུད་རྒྱ༔ བསྟན་པ་སྲུང་བའི་མེལ་ཚེ་རུ༔ བྱད་མ་སྒྲོལ་བའི་མཚོན་ཆར་ཤོག༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཉན་རྒྱ༔ གཏད་རྒྱ༔ བདག་འདྲ་ཧཱུྃ་ནག་དྲག་པོ་རྩལ་གྱིས་གསེར་གླིང་ནས་གདན་དྲངས་ཤིང་སྦས་ཡུལ་པདྨ་བཀོད་དུ་ཤོག་སེར་ལས་ཞལ་བཤུས་སོ།། །། ཅི༽
༈ དྲག་པོ་ཀཱི་ལ་ཡའི་ལས་ཚོགས་དུག་གི་པར་བུུའི་སྐོར་ལས༔ དྲག་སྔགས་དུག་མདའ་ནག་པོ་བཞུགས་སོ༔ ཐེམ་མེད་སྐོར་ས་མ་ཡ༔ བདུད་འདུལ་མ་ཧཱ་གུ་རུ་དྲག་པོ་རྩལ་ལ་འདུད༔ ལས་མཐའ་རིམ་པ་རྣམ་བཞི་བསྟན༔ འགུགས་ཤིང་བསྒྲལ་དང་མནན་བསད་འཕང་༔ དང་པོ་ལིངྒ་འབྲི་བ་ནི༔ དུག་ཤོག་གམ་ནི་རོ་རས་ལ༔ དུག་སྣ་དགུ་དང་གྲི་ཁྲག་གིས༔ ལིངྒ་དབང་པོ་ཚང་བ་ལ༔
སྤྱི་བོར་ནན་དང་རྣ་བར་འོན༔ མིག་ལ་ལོང་དང་ཁ་ལ་ལྐུགས༔ ཡན་ལག་ཛཿཧཱུྃ་བཾ་ཧོ་ཞེས༔ ཚིགས་སུ་ཆག་དང་མངལ་དུ་སྐེམ༔ སྙིང་ཁར་མིང་དང་ལྟེ་བར་རུས༔ གསང་བར་ལོ་ཤིང་སྤར་སྨེ་དང་༔ ལས་ཀྱི་དུག་སྦྲུལ་དཀར་ནག་གཉིས༔ གསང་གནས་ནས་ཐོན་སྤྱི་བོར་ཞུགས༔ ལྕགས་སྡིག་དང་བཅས་འཁྲིལ་བར་བྲི༔ སྦྲུལ་གྱི་ཁོག་པར་སྔགས་འདིའོ༔
ནཱ་ག་ཁ་ཐུན་ནག་པོ་དགྲ་བོ་ནྲྀ་ཏྲི་ཧུ་ལུ་ཡ་ཁུག་ཛཿ སྡིག་པའི་ཁོག་པར་སྔགས་འདི་བྲིས༔ ཏི་པ་ར་ཙ་དགྲ་བོའི་ཙིཏྟ་མྱོག་མྱོག་མཱ་ར་ཡ་ནན༔ སྙིང་ཁར་ཏྲིའི་མཐའ་བསྐོར་གཟེར་དང་འཕྲོག་བྱེད་གྲུ་བཞི་བྲིས་པའི་མཐར༔ ཏྲག་རཀྴ་རུ་ཏྲ་ནྲྀ་ཏྲི་ཛ་ཛཿ ཏྲི་ཏྲི་ཤ་ཏྲི་དགྲ་བོ་ཁག་ཐམ་རུ་ལུ་རུ་ལུ་དུ་ན་དུ་ན་ཐུན་ཐུན་ཤིག་ཤིག་རྦད་དགྲ་བོའི་སྙིང་ལ་རྦད་རྦད་ཁུག་ཁུག༔ ཛ་ཛ་མྱོག་མྱོག་ཡཾ་ཡཾ་ཧུར་ཐུམ་རྦད༔ ཅེས་དགོད༔ ཕྱི་རོལ་མནན་གཏད་སྔགས་དང་ནི༔ བསྲེག་པར་མེ་སྔགས་བྲི་བྱ་ཞྀང་༔
གང་ཡང་ཛཿཁྲམ་སྦྲུལ་གྱིས་བཅིང་༔ ལིང་ཁྲུས་འབྱུང་བ་ལྔས་སྦྱངས་ནས༔ དགྲ་ཡི་རྐང་རྗེས་གཡས་པའི་ས༔ དེ་དག་སྐྱེར་པ་ལྕང་མ་ཤིང་༔ བྱང་བུ་གཉིས་ཀྱི་བར་དུ་བཞག༔ བྲུབ་ཁུང་གཟུགས་ལ་འགུགས་གཞུག་བྱ༔ དང་པོ་དགྲ་བོ་འགུགས་སྔགས་ནི༔ ཨོྃ་ཀྲོ་ཏ་ལ་ཧེ་རུ་ཀ་བིན་ནན་ཏ་ཀྲི༔ ཆཻག་མོའི་ རྣམ་ཤེས་ལ་ཛ་ཛཿ ཨོྃ་ནཱ་ག་ར་ཙ་སོག་མ་མེ་ཙ་མུན་ཏྲི་ཏ་དགྲ་བོའི་སྲོག་ལ་ཛ་ཛཿ
ཨོྃ་ཡ་མཱནྟ་ཀ་ཧ་ར་ཧ་ར་ཏྲི་ཧར་ཁུག་ཛ་ཛཿ ཨོྃ་ལགས་གེ་ན་དུ་ཏུ་ཙིཏྟ་དགྲ་བོའི་དབང་པོ་ལ་ཛ་ཛཿ ཨོྃ་ཧག་ཏི་ཤ་རུ་ལུ་དགྲ་བོའི་མི་ནོར་འཁོར་དང་བཅས་པ་ལ་ཛ་ཛཿ ཞེས་འགུགས་པའི་སྔགས་བཟླ་ཤིང་༔ ཁུག་རྟགས་རྫོགས་ནས་གུ་གུལ་དང་ཐང་ཁྲོམ་ཀྱི་དུད་པས་དགྲ་བོ་མྱོས་ཤིང་ལྷ་དང་དབྱེ༔ ལྷ་དབྱེའི་སྔགས་ནི༔ ཨོཾ་ཧ་ར་ཡ་དགྲ་བོ་ཤག་ཕྱེས༔ ཨ་མུ་ཀ་དགྲ་བོ་ཤག་ཕྱེས༔ རུ་ཏྲ་ཚིནྡྷ་ཚིནྡྷ་ཡ་དགྲ་བོ་ཤག་ཕྱེས༔ ཨོྃ་བྷིར་བུར་མུ་རུ་མུ་རུ་དགྲ་བོ་ཤག་ཕྱེས༔
ཧ་ལ་དུན་ཏི་ནག་པོ་དགྲ་བོ་ཤག་ཕྱེས༔ ཏྲག་ཏུ་ཏྲ་ཏྲག་ཏུ་ཏྲ་ཁ་ཐམ་ཛ་ཤག་ཕྱེས༔ བསད་པ་སྤུ་གྲིའི་སྔགས་རྒོད་ནི༔ ཨོྃ་ཧ་ལ་ཀ་ལ་ཏྲིག་ཏྲིག་ནན༔ རུ་ཏྲ་ནྲྀ་ཏྲི་རྦད༔ གཟེར་ཐུམ་གཟེར་ཐུམ་སྦུར་ཐུམ་སྦུར་ཐུམ༔ མྱོག་རཀྟ་མྱོག་རཀྟ་གཏུབ་ཁ་ལ་གཏུབ་ཁ་ལ༔ རུ་ཏྲ་ཀ་ཝ་ཙི་གཟེར་གཟེར་རྦད་རྦད༔ ཅེས་བཟླས་སྤུ་གྲིའི་འཁོར་ལོ་བསྐོར་བར་བསམ༔ བདུད་བཞི་རང་གཤེད་འབབ་པའི་ཏིང་འཛིན་བསྒོམ༔
སྐབས་སུ་ཐུན་བརྡེག་པ་ནི༔ ཧཱུྃ༔ ལྡོག་མེད་ཁྲོ་བོ་ཉུངས་དཀར་ཐུན༔ ཚེ་ཐུན་གཤིན་རྗེ་དམོད་པའི་རྫས༔ དུག་ཐུན་འཆི་བདག་བུ་ཡུག་འཚུབ༔ མཚོན་ཐུན་ཚྭ་ཚྭ་སི་ལི་ལི༔ རྡོ་ཐུན་རྦབ་རྒོད་ཤ་ར་ར༔ མེ་ཐུན་དབལ་ཁ་ལྷབས་སེ་ལྷབ༔ སྐམ་ཐུན་བུ་ཡུག་ཚུབས་སེ་ཚུབ༔ རློན་ཐུན་དུག་རླངས་ཆི་ལི་ལི༔
དམོད་པ་དྲག་སྔགས་ཤ་ར་ར༔ ལྡོག་མེད་དྲག་པོའི་ཐུན་རྫས་ཀྱིས༔ ཆག་ཆེ་ཉམ་ང་དགྲ་ལ་ཕོབ༔ བྱད་མ་ཐལ་བ་རྡུལ་དུ་རློག༔ བྷྱོ་བྷྱོཿ དུནིཚ་དེ་ཡ་བྱད་མ་ཏྲིག་ཏྲིག༔ བྷྱོ་བྷྱོཿ ཞེས་ཉིན་མཚན་དུས་དྲུག་ཏུ་ཐུན་གྱིས་བྲབ༔ ཐུན་གཏོར་འབུལ་ཞིང་ཕྲིན་ལས་བཅོལ༔ བསད་པར་ངེས་པའི་རྟགས་རྫོགས་ཤིང་གདབ་ལས་ཀྱི་རིགས་གཞུང་བཞིན་ནི༔
དམིགས་པ་གསལ་ཞིང་སྔགས་འདི་བགྲང་༔ ཨོྃ་ཨཱཿཧཱུྃ༔ མ་ཧཱ་གུ་རུ་ཨརྩིག་ནིརྩིག་བཛྲ་ཙཎྜ་ཀྲོ་དྷ་བྷ་རུ་ཊ་དུཎྚ་ཀཱི་ལ་ཡ་ཕཊ྄ཿ དགྲ་བོའི་སྙིང་རྩ་ལ་བྷྱོ་བྷྱོཿ ལ་ཏི་ཐ་བ་ནི་རཀྴ་རུ་ཏྲ་དགྲ་བོའི་སྲོག་ལ་རྦད་རྦད༔ བཾ་རིལ་སྙིང་རྩ་ལ་ཆུམ་ཆུམ་དུནྟི་ཤ་རྦད་བྷྱོཿ ཧུར་ཧུར་སྙིང་རྩ་ལ་བྷྱོ་བྷྱོཿ བསྲེག་པར་བྱེད་ན་དུག་ལྔ་རང་གྲོལ་བཞིན་དུ་བྱ༔ མནན་གཏད་བྱ་ན་སྔགས་ནི༔ ཨོྃ་ཏྲིག་ཏྲིག་ཁ་ལ་ཡམ་རྩེ་ནག་པོ་རུ་ཏྲ་ནན༔
དགྲ་སྲི་ནན་ནན༔ དམ་སྲི་ནན་ནན༔ གོད་སྲི་ནན་ནན༔ གྲི་སྲི་ནན༔ སཏྭམ་བྷ་ཡ་ནན༔ མཱ་ར་ཡ་ནན་ནན༔ ཧ་ལ་ཧ་ལ་ཡཀྴ་ཀྲོ་ཏ་སྙིང་ལ་རྦད་བྷྱོ་ནན༔ ཅེས་བཟླས་ཤིང་དམོད་པ་བྱས་ནས་ཐུན་གྱིས་བརྡེག་ལིང་ལྟེབ་བྱ་ཞིང་ཡུགས་སའི་སྐྲས་བཅིང༔ ལ་ཆའི་བུམ་པའི་ནང་དུ་གཞུག༔ ཡང་ན་རྫ་ཡི་རུས་སྦལ་ཤེས༔
འཁོར་ལོ་འབྱུང་བ་ལྔ་ཡིས་གར་གཏད་ཀྱང་༔ དུས་ཚོད་འགྱུར་ལྡོག་དག་དང་བསྟུན༔ དེ་ནས་མནན་པའི་ཚུལ་དག་ནི༔ ཆོས་འཁོར་གཙུག་ལག་རྒྱ་སྒོ་ཆེན་པོའི༔ ཐེམ་འོག་ཏུ་མནན་ན་གཉེར་གཏད་པ་ནི༔ ཧཱུྃ༔ གཙུག་ལག་ཆོས་འཁོར་གཉེར་གྱི་བདག༔ སྲོག་བདག་དཔེ་དཀར་རྒྱལ་པོ་ཁྱོད༔ མ་ཐོགས་མྱུར་དུ་གནས་འདིར་བྱོན༔ དམར་གྱི་གཏོར་མ་འདི་བཞེས་ལ༔
དམ་ཉམས་དགྲ་བོ་ལས་ངན་འདི༔ གཏད་དོ་མ་ཤོར་ཕྲིན་ལས་མཛོད༔ སྙིང་རླུང་སྨྱོ་འབོག་སྣ་ཚོགས་ཐོངས༔ སྔོན་ཚེ་སློབ་དཔོན་བཀའ་མ་བཅག༔ ད་ལྟ་གསང་སྔགས་དམ་མ་བཀྲལ༔ དུས་ལ་བབ་བོ་ས་མ་ཡ༔ གིང་ཀ་ར་ཙ་དགྲ་བོ་ཀ་ཝ་ཙི་སཏྭཾ་བྷ་ཡ་ནན་ཛ་རྦད་ཛཿ ཞེས་དང་སྔགས་བཟླ་ཞིང་གཏད༔ ས་མ་ཡ༔ དེ་ནས་ལམ་རྒྱ་གྲམ་དྲག་པོ་རྒྱུ་བའི་སར་མནན་པ་སོགས་གང་རུང་དུ་གཤིན་རྗེ་དང་ཡུལ་བདག་ལ་གཏད་པ་ནི༔
ཧཱུྃ༔ རིམ་པ་དགུ་ཡི་མངའ་བདག་པ༔ སོགས་སྦྱིན་སྲེག་ལྟར་རོ༔ ཞེས་དང་མནན་སྔགས་ཀྱིས་གཏད༔ ས་མ་ཡ༔ གང་གི་ཚེ་ནའང་དུར་རྡོ་ལ་སྟོང་ཁམ་བྲིས་པས་ཁ་བཅད་ཅིང་རྒྱས་གདབ་པ་ནི༔ ཧཱུྃ༔ ཁྲོ་རྒྱལ་ཆེ་མཆོག་ཀཱི་ལ་ཡ༔ སོགས་སྦྱིན་སྲེག་ལྟར་རོ༔ སྤྲོས་ན་གཞུང་གི་རྟ་བྲོ་བྱ༔
གོམ་པ་དགུ་ཙམ་བགྲོད་མཚམས་སུ་ཐོ་ཞིག་བྱས་ལ༔ ཁྱུང་ནག་སྒབ་འདྲེ་བཅད་པར་གཉེར་གཏད༔ སྲུང་འཁོར་རྟེན་འབྲེལ་དང་བཅས་ལོག༔ ལས་གཞུང་བཞིན་དུ་ལས་རྗེས་བསྡུ༔ ཟབ་པའི་མཐར་ཐུག་ས་མ་ཡ༔ འགུགས་པ་ཕོ་ཉ་ལག་དམར་སྐོར༔ བསྐྲད་པ་གཤིན་རྗེ་སྤུ་གྲིའི་སྐོར༔ གཟིར་བ་དུག་མདའ་སྲོག་གཟིར་སྐོར༔ དབྱེ་ན་འཆི་བདག་ཕུང་འདེབས་སྐོར༔ སྲེག་པ་སྟོང་ཐུན་མེ་དཔུང་སྐོར༔
བྲི་བ་འཆོར་མེད་ཞགས་པའི་སྐོར༔ གདབ་པ་བླ་རྫས་བཟློག་མེད་སྐོར༔ ལས་རྒྱུད་དུག་མདའ་རེག་ཕུང་སྟེ༔ པར་བུ་མན་ངག་དགུ་པའོ༔ ས་མ་ཡ༔ རྒྱ་རྒྱ་རྒྱ༔ ཨེ་མ་ཁོ་བོ་རྒྱ་གར་པད་འབྱུང་ངས༔ དྲག་སྔགས་ཀུན་གྱི་ཡང་རྩེ་འདི༔ གནུབས་བན་ཛྙཱ་ན་ཁྱོད་ལ་གཏད༔ ཡང་མཐའ་ཉི་ཤུ་ལ་ཉེ་དུས༔
ཁྱོད་ཉིད་ཞེ་སྡང་ལོ་འཛིན་ཚེ༔ གདམས་ངག་འདི་དང་འཕྲད་པར་ཤོག༔ སྤྲོད་ཅིག་ལྷ་བདུད་བཙན་ཀླུ་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔
མི་ནུབ་རྒྱ༔ བདག་འདྲ་སྔགས་འཆང་ཧཱུྃ་ནག་དྲག་པོ་རྩལ་གྱིས་བྲག་ནག་བདུད་རྫོང་ནས་སྤྱན་དྲངས་ཏེ་སྦས་ཡུལ་པདྨ་བཀོད་དུ་ཤོག་སེར་ལས་ཕབ་པའོ།། །། ཆུ༽ ༈ དབང་དྲག་པདྨ་དྲག་པོ་རྩལ་གྱི་མནན་པའི་ཕྲིན་ལས་ཀྱི་བསད་ལས་ཐུན་བསྐུལ་བདུད་དགྲ་ཚར་གཅོད་བཞུགས་སོ༔ ཡེ་ཤེས་ཐུགས་རྗེའི་ཕོ་ཉ་ནི༔ སྦྱོང་བྱེད་རང་རང་གཉེན་པོར་ཤར༔ བསད་ཅིང་གཟིར་བ་མ་ཡིན་ཏེ༔ དུག་ལྔའི་ལས་སྟོབས་ཚར་བཅད་ནས༔ ཕུང་ཁམས་རྣམ་ཤེས་རྡོ་རྗེར་བསྟིམ༔ དེས་ནི་སྲིད་རྩ་འཁྲུལ་འཛིན་གཞོམ༔
ཁྱད་པར་མ་རུངས་བདུད་སྡེའི་རིགས༔ ཞི་རྒྱས་དབང་གིས་འདུལ་དཀའ་བས༔ མངོན་སྤྱོད་དྲག་པོའི་ཕྲིན་ལས་ཀྱིས༔ ཐུགས་རྗེའི་ངར་དང་བཅས་པས་སྒྲོལ༔ དེ་ཡང་དགྲ་བགེགས་གང་ཡང་རུང་༔ འགུགས་འཆིང་སྡོམ་མྱོས་བྱེད་དུ་གཞུག༔ བསད་སྔགས་བཟླ་ཞིང་ཐུན་ལ་སྔགས༔ ཐུན་བསྐུལ་དམོད་པའི་ངར་དབྱངས་བཅས༔ དམིགས་ཡུལ་བདུད་ལ་གཟིར་ཞིང་བརྡེག༔ བྷྱོ་བྷྱོཿ
བཞེངས་ཤིག་བཞེངས་ཤིག་ལས་ལ་བཞེངས༔ རེག་ཕུང་དུག་མདའ་ཐུན་གྱི་ལྷ༔ རྔམ་བརྗིད་ཁྲོ་གཏུམ་ཕོ་ཉའི་ཚོགས༔ ཞལ་རླངས་དུད་སྤྲིན་ཆི་ལི་ལི༔ རིག་སྔགས་དམོད་པ་འབྲུག་ལྟར་ལྡིར༔ གདུག་པའི་དབལ་དང་གློག་ལྟར་འཁྱུགས༔ དྲག་པོའི་སྔགས་རྒོད་སེར་ལྟར་འདྲིལ༔ རེག་ཕུང་དུག་མདའ་ཐོག་ལྟར་འབེབས༔ དམིགས་པའི་དགྲ་བགེགས་ཐལ་བར་རློག༔ བྷྱོཿ
གནམ་ལྕགས་ཐུན་གྱི་དབལ་ཟོར་གྱིས༔ བདུད་དགྲའི་ཕུང་པོ་རེག་ཙམ་གྱིས༔ འབྱུང་ལྔའི་ཕོ་ཉ་གཤེད་དུ་བསྐུལ༔ རང་བྱས་རྣམ་སྨིན་རང་ལ་རྡེག༔ ཕུང་པོའི་སྣང་བ་བཤིག་ཅིང་གཏོར༔ དགྲ་བགེགས་ཐལ་བ་རྡུལ་དུ་རློག༔ བྷྱོཿ འདོད་ཆགས་ཆུ་ལྟར་འཁྲུགས་པ་ཡིས༔ བརྣབ་སེམས་དཀོན་མཆོག་དཀོར་ནོར་འཇོམས༔ ཉེས་མེད་སྐྱེ་འགྲོའི་འཛིན་ནོར་འཕྲོག༔
བསྟན་འགྲོའི་དཔལ་ལ་འཚེ་བྱས་པའི༔ རྣམ་སྨིན་སྐད་ཅིག་དུས་འདིར་བསྐུལ༔ ཁྲག་དང་ཆུ་ཁམས་མ་ལུས་པ༔ དམར་ནག་སྡིག་རྒོད་གྲང་ངད་ཅན༔ ཤིག་ཤིག་ཡོམ་ཡོམ་དྲག་ཏུ་འཁྲུགས༔ ལྕགས་དང་རུས་ལ་མཆེད་པ་ཡི༔ དགྲ་ཁམས་ཐལ་བ་རྡུལ་དུ་རློག༔ བགེགས་དཔུང་དམིགས་མེད་དབྱིངས་སུ་གཏོར༔ བྷྱོཿ ཞེ་སྡང་མེ་ལྟར་འབར་བ་ཡིས༔
གནོད་སེམས་དམག་དང་འཁྲུག་པ་གཞོམ༔ སངས་རྒྱས་བསྟན་ལ་གནོད་བྱེད་པའི༔ རྣམ་སྨིན་སྐད་ཅིག་དུས་འདིར་བསྐུལ༔ དྲོད་དང་རུས་ཁམས་མེས་སྡིག་པ༔ དམར་ནག་མེ་ཡི་ཚྭ་ཚྭ་ཅན༔ ཤིག་ཤིག་ཡོམ་ཡོམ་དྲག་ཏུ་འཁྲུགས༔ ལྕགས་དང་རུས་ལ་མཆེད་པ་ཡི༔ དགྲ་ཁམས་ཐལ་བ་རྡུལ་དུ་རློག༔ བགེགས་དཔུང་དམིགས་མེད་དབྱིངས་སུ་གཏོར༔ བྷྱོཿ
ང་རྒྱལ་རི་ལྟར་གཟེངས་པ་ཡིས༔ བདག་བསྟོད་གཞན་སྨོད་གྲུབ་མཐའ་གཤེ༔ མི་ཁ་དམོད་ཚིག་ཕྲ་མ་དབྱེན༔ དཀར་པོའི་ལས་ལ་བར་ཆད་པའི༔ རྣམ་སྨིན་སྐད་ཅིག་དུས་འདིར་བསྐུལ༔ ཤ་ཁམས་ས་སྡིག་ལྕི་ཞིང་འཐས༔ སེར་ནག་མཚོན་ཆའི་ཟེར་འོད་ཅན༔ ཤིག་ཤིག་ཡོམ་ཡོམ་དྲག་ཏུ་འཁྲུགས༔ རླུང་ཁམས་ཐོ་ལས་མཆེད་པ་ཡི༔ དགྲ་ཁམས་ཐལ་བ་རྡུལ་དུ་རློག༔
བགེགས་དཔུང་དམིགས་མེད་དབྱིངས་སུ་གཏོར༔ བྷྱོཿ ཕྲག་དོག་རླུང་ལྟར་འཚུབས་པ་ཡི༔ འབྱུང་འཇུག་རྟོག་ཚོགས་སྣང་བའི་རྩལ༔ ལེགས་སུབ་ཉེས་སྒྲུབ་ངག་སེམས་ཀྱིས༔ བསྟན་འགྲོའི་བདེ་སྐྱིད་འཇོམས་བྱས་པའི༔ རྣམ་སྨིན་སྐད་ཅིག་དུས་འདིར་བསྐུལ༔ དབུགས་ཁམས་རླུང་སྡིག་སྟོབས་ཤུགས་དྲག༔ ལྗང་ནག་སྤུ་གྲིའི་འདབ་མ་ཅན༔ ཤིག་ཤིག་ཡོམ་ཡོམ་དྲག་ཏུ་འཁྲུགས༔
རླུང་དང་ཕྲག་དོག་ལས་མཆེད་པའི༔ དགྲ་ཁམས་ཐལ་བ་རྡུལ་དུ་རློག༔ བགེགས་དཔུང་དམིགས་མེད་དབྱིངས་སུ་གཏོར༔ བྷྱོཿ གཏི་མུག་མུན་ལྟར་གཏིབས་པ་ཡིས༔ དཀར་ནག་བཟང་ངན་ཤན་མ་ཕྱེ༔ མཆོག་གསུམ་རྒྱབ་བོར་འགོང་ཚོགས་བསྟེན༔ བདུད་དང་དམ་སྲིའི་ལས་བྱས་པའི༔ རྣམ་སྨིན་སྐད་ཅིག་དུས་འདིར་བསྐུལ༔ མཁའ་ཁམས་ལྕགས་སྡིག་མུན་པའི་མདོག༔
རེག་ཆོད་གཏོར་བྱེད་འཁོར་ལོ་ཅན༔ ཤིག་ཤིག་ཡོམ་ཡོམ་དྲག་ཏུ་འཁྲུགས༔ མཁའ་ཁམས་གཏི་མུག་ལས་མཆེད་པའི༔ དགྲ་ཁམས་ཐལ་བ་རྡུལ་དུ་རློག༔ བགེགས་དཔུང་དམིགས་མེད་དབྱིངས་སུ་གཏོར༔ བྷྱོཿ ཡེ་ཤེས་ཕོ་ཉའི་དབལ་ཟོར་གྱིས༔ དུག་ལྔའི་རང་མདངས་འབྱུང་ལྔའི་སྟོབས༔ དགྲ་བགེགས་ཕུང་ཁམས་སྣང་བ་ཀུན༔ ཡེ་ཤེས་ལྔ་ཡི་རང་ཟེར་ཅན༔
སྡིག་རྒོད་ཡོམ་ཡོམ་ཤིག་ཤིག་གཡོ༔ ཤུགས་དྲག་བསྐལ་པའི་རླུང་ལྟར་དུ༔ འུར་འུར་ཆེམས་ཆེམས་དྲག་ཏུ་འཁྲུགས༔ དགྲ་དཔུང་ཤིགས་ལ་བགེགས་དཔུང་ཆོམ༔ བག་ཆགས་སྣང་སེམས་ཐུམ་ཐུམ་ནུབ༔ དྲན་མེད་བརྒྱལ་འཐོམ་བག་ལ་ཉལ༔ དཔལ་ཆེན་ཐུགས་སྤྲུལ་སྡིག་རྒོད་ཚོགས༔ རྔམ་དྲག་གཏུམ་པའི་མཐུ་དཔུང་སྐྱེད༔ སྲིད་གསུམ་ཡོམ་ཡོམ་ཤིག་ཤིག་གང་༔ སྡང་བར་བྱེད་པའི་དགྲ་ལ་བྷྱོཿ
གནོད་པར་བྱེད་པའི་བགེགས་ལ་བྷྱོཿ ཕུང་བར་བྱེད་པའི་སྲི་ལ་བྷྱོཿ ལྟས་ངན་ཆོ་འཕྲུལ་སྟེང་དུ་བྷྱོཿ མཐའ་དམག་རྒྱལ་འགོང་སྟེང་དུ་བྷྱོཿ ལོག་རྟོག་ཐེ་ཚོམ་སྟེང་དུ་བྷྱོཿ བྱང་ཆུབ་བར་ཆོད་སྟེང་དུ་བྷྱོཿ ཐར་མེད་འཁོར་བའི་དཔུང་ལ་བྷྱོཿ དངོས་འཛིན་ཐལ་བ་རྡུལ་དུ་རློག༔ ཅེས་ཡེ་ཤེས་ལྔའི་སྡིག་རྒོད་རབ་ཏུ་འཁྲུགས་པས་དམིགས་བྱ་དགྲ་བགེགས་ཀྱི་ཕུང་ཁམས་ཐམས་ཅད་དམིགས་མེད་དུ་བཟློག ། དེ་ལས་རིམ་པར་མཆེད་པས་སྲིད་པ་གསུམ་གྱི་ཁམས་ཐམས་ཅད་ཀྱང་ཡེ་ཤེས་ཀྱི་སྣོད་ལྔའི་སྡིག་རྒོད་རབ་ཏུ་འབར་བ་ཡོམ་ཡོམ་ཤིག་ཤིག་གང་སྟེ།
མི་མཐུན་པའི་ཕྱོགས་ཐམས་ཅད་དམིགས་མེད་དུ་བརླག་ཅིང་འབྱུང་ལྔ་སོ་སོར་ཀློང་དུ་ཐིམ་པས། སླད་ནས་ཉོན་མོངས་དུག་ལྔའི་སྟོབས་གཞོམ་པའི་གཉེན་པོར་ཡེ་ཁྱབ་ཏུ་གནས་པས་ནམ་ཡང་ལྡང་མེད་དུ་བསམ། འདི་ནི་དགྲ་བགེགས་སྤྱི་འགྲོའི་མནན་སྲེག་ལ་སོགས་པའི་ཐུན་བསྐུལ་དུ་བྱ་བ་ཡིན་ལ། དམིགས་གསལ་དགྲ་བོ་བསད་པའི་ལས་སྦྱོར་ལ་ནི་བདུད་བཞི་རང་གཤེད་དབབ་པ་ཕོ་ཉ་དྲེགས་སྡེ་དང་སྦྱར་ཞིང་བགེགས་ལ་ཡཀྴ་མེ་དབལ་སོགས་རང་རང་གི་གཤེད་མཐུན་སྦྱར་ན་ལེགས་པར་མངོན་ནོ། ། དེ་ལྟར་བསད་པའི་ཐུན་བསྐུལ་འདིའང་༧ སྔགས་བཙུན་ཀུན་དགའ་བློ་གྲོས་གྱིས་བསྐུལ་ངོར། མངོན་སྤྱོད་དྲག་པོའི་རིག་སྔགས་འཆང་བ་སྐྱིད་གྲོང་སྨྱོན་པས་མནན་གཟིར་དམོད་པའི་ལས་སྦྱོར་གྱི་ཚེ་གང་ཤར་དུ་བཀོད་པའོ།། །། ཇེ༽ ༈ དབང་དྲག་པདྨ་དྲག་པོ་ཆེ་མཆོག་བདུད་འདུལ་ཀཱི་ལ་ཡའི་མནན་པའི་ལས་མཐའ་ཆུ་སྲིན་ཁ་འཐམ་ཞེས་བྱ་བ་བཞུགས་སོ།། རབ་ཁྲོས་སྒཻག་དང་དཔའ་དང་རབ་འཇིགས་བརྗིད། ། རབ་རྔམ་སྙིང་རྗེ་རབ་ཞི་དགོད་དང་གཤེ། །
རབ་འབར་གཏུམ་དྲག་སྲིད་གསུམ་ས་དགུ་གཡོ། ། གར་དགུས་ཁམས་གསུམ་གནོན་ལ་གུས་ཕྱག་འཚལ། ། མ་རུངས་ལོག་འདྲེན་གདུག་པ་གཞོམས་པ་དང༌། ། དམ་སྲི་འདུལ་ཕྱིར་ལས་མཐའ་འདིར་བཀོད་པའི། ། རྩ་གསུམ་བླ་མ་ཡི་དམ་མཁའ་འགྲོ་དང༌། ། ཆོས་སྐྱོང་གཏེར་བདག་ཚོགས་ཀྱིས་གནང་བ་སྩོལ། དེའང་བཅའ་གཞི་ལག་ལེན་གཞུང་བཞིན་ལས། ། འདིར་ས་འདུལ་མནན་པའི་ལས་རིམ་ཇི་ལྟར་གོང་མའི་ཕྱག་ལེན་མ་ནོར་བར་ས་གནད་སོགས་མན་ངག་ཟུར་དུ་གསལ་བཞིན་པ་ལས༔ མནན་བྲུུབ་རྫས་སོགས་གཞུང་ནས་འཆད་པ་བཞིན་བསགས་ནས༔ མནན་སྒྲུབ་སྔོན་དུ་སོང་ལ་མནན་སར་ཕྱིན་པ་དང༌།
ཧཱུྃ༔ རང་ཉིད་དབང་དྲག་ཆེ་མཆོག་གསལ་བ་ཡི། ། ཕྱག་གིས་གནམ་ལྕགས་ཕུར་པ་ས་ལ་བཏབ། ། ས་གཞི་གས་ཏེ་རྒྱ་མཚོ་སྔོ་མེར་གསལ། ། དེ་དབུས་གནམ་ལྕགས་ཁང་པ་སྒོ་མེད་ནང༌། ། འཆི་བདག་གཤིན་རྗེ་ནག་པོ་འཇིགས་རུང་པ། ། ལག་གཡས་དབྱུག་ཏོ་གཡོན་པས་ཞགས་པ་ཐོགས། ། མི་སྡུག་དྲི་འཐུལ་མ་ཧེ་ནག་པོ་ཞོན། ། གཤིན་རྗེའི་འཁོར་ཚོགས་རྔམ་པའི་ཚུལ་གྱིས་བསྐོར། ། མངོན་སུམ་ལྟ་བུར་གསལ་བ་ཉིད་དུ་གྱུར།
ས་མཱ་ཡ་ཛ། ས་མ་ཡ་ཧཱུྃ ་གིས་རང་ཉིད་ཡི་དམ་དུ་བསྒོམས་ནས། དམར་གཏོར་ལ་བཀའ་ཡི་བདེན་སྟོབས་ཀྱི་དམིགས་བྱ་ལན་གསུམ་དུ་བཀུག་ལ། ཨོཾ་ཨཱཿཧཱུྃ ་གིས་བརླབ། ཨོཾ་ཏྲིཥྞ་ཁཌྒ་ཧཱུྃ། ཏྲིཥྞ་ཛ་མཱ་ར་ཡ་རྦད། ཏྲིཥྞ་ཛྭ་ལ་རཾ། དགྲ་བགེགས་ཀྱི་མཱཾ་ས་ཙིཏྟ་རཀྟ་གོ་རོ་ཙ་ན་ཀེཾ་ནི་རི་ཏི་གྷྲྀ་ཧ་ན་ཁཱ་ཧི ས་བསྔོས་ལ། ཧཱུྃ། རིམ་པ་དགུ་ཡི་མངའ་བདག་པོ། །
འཆི་བདག་ལས་ཀྱི་གཤིན་རྗེ་ལ། ། ལྷ་སྲིན་ཡུལ་འདྲེའི་འཁོར་གྱིས་བསྐོར། ། ཀླུ་གཉན་ས་བདག་བྲན་དང་བཅས། ། མ་ཐོགས་མྱུར་དུ་གནས་འདིར་བྱོན། ། ཤ་ཁྲག་གཏོར་མ་འདི་བཞེས་ལ། ། དམ་ཉམས་དགྲ་བོ་ལས་ངན་འདི། ། འཆི་བདག་ལྷ་སྲིན་གཤིན་རྗེར་གཏད། ། སྨྱོན་པ་ལག་རིང་དུས་ལ་བབ། ། ས་བདག་མིག་དགུའི་དུས་ལ་བབ། ། གཤིན་རྗེ་སྨྱོ་བྱེད་དུས་ལ་བབ། །
འདྲེ་རྒོད་ཐེའུ་བྲང་དུས་ལ་བབ། ། སྤྲུལ་པ་ཡང་སྤྲུལ་དུས་ལ་བབ། ། སྔོན་ཚེ་སློབ་དཔོན་བཀའ་བཞིན་དུ། ། དམ་ཉམས་སྡིག་ཅན་ལས་ངན་འདི། ། འཆི་བདག་གཤིན་རྗེ་འཁོར་བཅས་ལ། ། གཏད་དོ་མ་ཤོར་ཕྲིན་ལས་མཛོད། ། ཡ་མཱནྟ་ཀ་དུནྟི་ན་དགྲ་བོ་ཧུ་ལུ་ཡ་ནན་ཛ་རྦད་ཛཿ ཞེས་པས་དམར་གཏོར་འབུལ། ལྷ་ཁང་དང་མཆོད་རྟེན་ལ་གཏད་ནས། ཧཱུྃ།
གཙུག་ལག་ཆོས་འཁོར་གཉན་གྱི་བདག? དྲག་གཏད་དུག་མདའ་ནག་པོ་ལྟར་བྱས་ལ། ཀླུ་གཏད་སོགས་ཀྱང་ཟུར་གསལ་ལྟར་རོ། ། དེ་ནས་ལིངྒ་ཐོགས་ལ། ཧཱུྃ༔ ཕུང་སྲི་བྱ་བའི་ལས་ངན་འདིས༔ རྡོ་རྗེ་སློབ་དཔོན་སྐུ་ལ་བསྡོས༔ རྡོ་རྗེའི་མཆེད་ལ་བར་ཆད་བྱས༔ རྣལ་འབྱོར་བདག་ལ་འཚེ་བྱེད་ཅིང་༔ རྒྱལ་ཁམས་ཡོངས་ལ་གནོད་པ་བྱས༔ སྦྱོར་སྒྲོལ་མང་པོའི་སྒོ་ཡང་བཀག༔
བཀའ་ལས་འདའ་བྱེད་སྡིག་ཅན་འདི༔ ནམ་ཡང་གཏོང་བར་མ་བྱེད་ཅིག༔ འཇིགས་རུང་གཤིན་རྗེའི་ཁ་ནང་ཆུག༔ མི་འགྱུར་ཡངས་པའི་མགྲིན་པར་དྲོངས༔ ཐར་མེད་ལས་ཀྱི་ལྟོ་བར་ཆུག༔ གཏད་དོ་འཆི་བདག་ཁྱོད་ལ་གཏད༔ འཆི་བདག་ནག་པོ་དམ་ཚིག་ཅན༔ གལ་ཏེ་བྱང་ཆུབ་སེམས་ལྡན་བར༔ སྲི་ངན་གཏད་ཀྱི་སླར་མ་གཏོང་༔ ཞེས་པས་དོང་ནང་བསྒྱུར་ཏེ་དམོད་མོའང་བྱའོ༔
ལོ་རྒྱལ་པོར་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ ཟླ་བ་བློན་པོར་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ ཞག་དམག་མིར་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ དུས་ཚོད་མཚོན་ཆར་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ སྔ་དགྲ་ལག་གིས་བརྡར་བ་ཐམས་ཅད་མཱ་ར་ཡ་ནན་བྲུབ༔ ཕྱི་དགྲ་ཞེ་ལ་འཆང་བ་ཐམས་ཅད་མཱ་ར་ཡ་ནན་བྲུབ༔ ད་དགྲ་ཐད་དུ་ལངས་པ་ཐམས་ཅད་མཱ་ར་ཡ་ནན་བྲུབ༔ དགྲ་མགོ་ཐོག་ཏུ་བབས་པ་ཐམས་ཅད་མཱ་ར་ཡ་ནན་བྲུབ༔ དགྲ་ཟུར་བབས་ཀྱི་སློབ་པ་ཐམས་ཅད་མཱ་ར་ཡ་ནན་བྲུབ༔ ཤར་ཤིང་ཁམས་པའི་དགྲ་བོ་ཐམས་ཅད་མཱ་ར་ཡ་ནན་བྲུབ༔
ལྷོ་མེ་ཁམས་པའི་དགྲ་བོ་ཐམས་ཅད་མཱ་ར་ཡ་ནན་བྲུབ༔ ནུབ་ལྕགས་ཁམས་པའི་དགྲ་བོ་ཐམས་ཅད་མཱ་ར་ཡ་ནན་བྲུབ༔ བྱང་ཆུ་ཁམས་པའི་དགྲ་བོ་ཐམས་ཅད་མཱ་ར་ཡ་ནན་བྲུབ༔ མཚམས་བཞི་ས་ཁམས་པའི་དགྲ་བོ་ཐམས་ཅད་མཱ་ར་ཡ་ནན་བྲུབ༔ གཡས་ནས་བསམ་པ་ངན་པ་ཐམས་ཅད་མཱ་ར་ཡ་ནན་བྲུབ༔ གཡོན་ནས་སྦྱོར་བ་རྩུབ་པ་ཐམས་ཅད་མཱ་ར་ཡ་ནན་བྲུབ༔ མདུན་ནས་རྩང་བཞིན་འཛུགས་པ་ཐམས་ཅད་མཱ་ར་ཡ་ནན་བྲུབ༔ རྒྱབ་ནས་ཁྱི་བཞིན་འབྲང་བ་ཐམས་ཅད་མཱ་ར་ཡ་ནན་བྲུབ༔ ལྐོག་ནས་འབུ་བཞིན་འབུག་པ་ཐམས་ཅད་མཱ་ར་ཡ་ནན་བྲུབ༔ ཕྱོགས་ནས་དམག་ཆེན་གཡོ་བ་ཐམས་ཅད་མཱ་ར་ཡ་ནན་བྲུབ༔
ལམ་འཕྲང་གི་འགག་ཏུ་སྒུག་པ་ཐམས་ཅད་མཱ་ར་ཡ་ནན་བྲུབ༔ རྐུན་སྣ་ཇག་སྣ་དུག་སྣ་སྟོན་པ་ཐམས་ཅད་མཱ་ར་ཡ་ནན་བྲུབ༔ དགྲ་སྒོ་དང་གྱོད་སྒོ་བྱེ་བ་ཐམས་ཅད་མཱ་ར་ཡ་ནན་བྲུབ༔ ཆེ་སྲི་དང་ཆུང་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ དར་སྲི་དང་དུར་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ ཕོ་སྲི་དང་མོ་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ ན་སྲི་དང་གོད་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ དུས་སྲི་དང་མཚོན་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ གཞི་སྲི་དང་བྱེས་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ ཕུང་སྲི་དང་གདོན་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔
དམེ་སྲི་དང་འཁོན་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ རྒྱལ་སྲི་དང་བློན་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ ཡུལ་སྲི་དང་གྲོང་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ ལོ་ཟླ་ཞག་དུས་ཀྱི་སྐག་སྲི་ལངས་པ་ཐམས་ཅད་མཱ་ར་ཡ་ནན་བྲུབ༔ དམ་སྲི་དང་འགོང་པོས་འཚེ་བ་ཐམས་ཅད་མཱ་ར་ཡ་ནན་བྲུབ༔ སྡེ་བརྒྱད་ཀྱི་ཟ་ཁ་སྟོན་པ་ཐམས་ཅད་མཱ་ར་ཡ་ནན་བྲུབ༔ མི་ཁ་དང་ཁ་མཆུ་ལྡང་བ་ཐམས་ཅད་མཱ་ར་ཡ་ནན་བྲུབ༔ ཉི་མ་ཕྱོགས་བཞི་མཚམས་བརྒྱད་ཀྱི་དགྲ་འདྲེ་བྱུར་གསུམ་ཐམས་ཅད་མཱ་ར་ཡ་བྲུབ་རྦད་ནན་སོད་ཅིག༔ དུ་ཀ་ལ་ཁ་ཏྲ་ནན་རུ་ཏྲ་ནན། ཆཻག་མོ ་ནན།
མཱ་ར་ཡ་རྦད་ནན་ནན། ཞེས་ཐལ་མོ་བརྡབ་ཅིང་མི་ཁའི་རྫས་སོགས་བླུགས་ལ། རི་རབ་དང་རྒྱ་གྲམ་བྲིས་པས་དུར་རྡོ་དང་རན་འཐག་གིས་དགབ། དེ་སྟེང་ས་རིམ་པ་དགུས་བཀབ་ཅིང༌། དམིགས་བྱ་ཁར་ཆུད་གཤིན་རྗེ་ཞལ་བསྡམས་ཏེ། ། མནན་པའི་ལས་སྦྱར་དམ་ཉམས་དགྲ་བོ་རྣམས། ། བསྐལ་པ་མ་སྟོང་བར་དུ་མི་ཐར་པར། ། མུན་ནག་རུམ་གྱི་ནང་ནས་རྒྱ་མཚོའི་གཏིང༌། ། རིམ་དགུ་ས་འོག་གཤིན་རྗེའི་གྲོང་ཁྱེར་སོགས། མེ་ཆུ་གོ་ལྡོག་གིས་རྒྱ་བསུབས་ཏེ༔
ནམ་མཁའ་རླུང་མེ་ཆུ་ས་རི་རབ་འོག༔ མནན་པ་ཡིན་གྱིས་ལྡང་བར་མ་བྱེད་ཅིག༔ སངས་རྒྱས་དོན་ཡོད་གྲུབ་པས་རྒྱས་གདབ་བོ༔ དམིགས་མེད་ཆོས་ཀྱི་དབྱིངས་སུ་ས་མ་དྷི༔ ཨོཾ་སུམྦྷ་ནི? སོགས་ནས། དགྲ་བགེགས་ནྲྀ་ཏྲི་ཤ་ཏྲུཾ་སརྦ་སཏྭཾ་བྷ་ཡ་ནན༔ བསྐལ་པ་མ་སྟོང་བར་དུ་མ་ལྡང་ཞིག ། ཅེས་དང་རྒྱས་གདབ་ཅིང་༔ ཧཱུྃ༔ གཅིག་ནི་ཆོས་ཀྱི་དབྱིངས་ཀྱི་རྒྱ༔
གཉིས་ནི་ཐབས་དང་ཤེས་རབ་རྒྱ༔ གསུམ་ནི་སྐུ་གསུང་ཐུགས་ཀྱི་རྒྱ༔ བཞི་ནི་ཚད་མེད་བཞི་ཡི་རྒྱ༔ ལྔ་ནི་ཡེ་ཤེས་ལྔ་ཡི་རྒྱ༔ དྲུག་ནི་ཕ་རོལ་ཕྱིན་དྲུག་རྒྱ༔ བདུན་ནི་ཡན་ལག་བདུན་གྱི་རྒྱ༔ བརྒྱད་ནི་རྣམ་ཐར་བརྒྱད་ཀྱི་རྒྱ༔ དགུ་ནི་ཐེག་པ་རིམ་དགུའི་རྒྱ༔ དོན་དང་བརྡ་སྦྱར་རྟགས་ཀྱི་རྒྱ༔ གཉིས་སུ་མེད་པར་རྒྱས་གདབ་བོ༔
ཨོཾ་ལཾ༔ ཨཱ་ལཾ༔ ཧཱུྃ་ལཾ༔ སཏྭཾ་བྷ་ཡ་ནན༔ དྷརྨ་དྷཱ་ཏུ་ཨ་ཨཱཿ གོང་གནོན་གྱི་གཏོར་མ་བསྲེག་ལ༔ ཧཱུྃ༔ དཔལ་ཆེན་ཆེ་མཆོག་བཛྲ་ཀཱི་ལ་ཡ༔ བདུད་འདུལ་བླ་མ་དྲག་པོ་སྐུར་བཞེངས་ཤིག༔ མ་ཧཱ་ཀཱ་ལ་རྟ་གདོང་སྐུར་བཞེངས་ཤིག༔
ཡུམ་མཆོག་ཕག་གདོང་ནག་མོ་སྐུར་བཞེངས་ཤིག༔ འཇིགས་བྱེད་ཁྲོ་བཅུའི་ལྷ་ཚོགས་སྐུར་བཞེངས་ཤིག༔ ཡེ་ཤེས་དབྱིངས་ནས་ཁྲོ་བོ་སྐུར་བཞེངས་ཏེ༔ ཐུགས་རྗེས་བརྩེར་དགོངས་བདག་ལ་དགྱེས་པའི་ཕྱིར༔ དམ་རྫས་གཙང་མའི་གསེར་སྐྱེམས་འདི་བཞེས་ལ༔ དེ་རིང་མནན་པའི་ཕྲིན་ལས་དུས་ལ་བབ༔ ཁྱད་པར་དམོད་པའི་ལས་ལ་བསྔགས་པའི་ལྷ༔ ཆེ་བཙན་སྟོབས་ལྡན་ཁྱེད་ཀྱི་རྫུ་འཕྲུལ་གྱིས༔ རིག་སྔགས་སྟོབས་ཀྱིས་སྣང་སྲིད་སྐྱེ་འགྲོ་བཀུམས༔ མཐུ་རྩལ་ཤུགས་ཀྱིས་ཁྲོ་བཅུའི་དམག་ཚོགས་འགྱེད༔
ཡང་སྤྲུལ་བ་སྤུའི་བུ་ག་རེ་རེ་ནས༔ ཁྲོ་ཆུང་གནམ་ལྕགས་ཐོག་སེར་ཆར་དུ་འབེབས༔ སྤུ་གྲི་འཁོར་ལོའི་མཚོན་ཆ་རླུང་ལྟར་འཚུབས༔ བྱད་མ་འདྲེ་རྒོད་དམ་སྲི་བདུད་ཀྱི་རིགས༔ ལོག་པར་འདྲེན་པའི་འབྱུང་པོ་ཐམས་ཅད་དང་༔ བསྟན་ལ་གནོད་པའི་དགྲ་བོ་ཐམས་ཅད་ལ༔ གནམ་ལྕགས་རི་རབ་ཕུར་ཐུན་སེར་བ་ཕོབ༔ ཆུ་འཛིན་ནག་པོར་དྲག་པོའི་རླུང་བསྐྱོད་བཞིན༔ གླིང་དགུའི་རི་རབ་ས་དགུའི་འོག་ཏུ་བསྙོལ༔ བསྐལ་པའི་མུན་ནག་འཁྲིགས་པའི་ལྷུམས་སུ་བསྐྱལ༔
གཤིན་ཡུལ་ཟངས་ཐང་དམར་པོའི་གདན་ལ་ཕོབ༔ འཆི་བདག་ཉི་ཁྲི་དགུ་འབུམ་དུས་ལ་བབ༔ དགྲ་བགེགས་བྱད་མ་ལས་ངན་སྡིག་ཅན་འདི༔ བསྐལ་པ་མ་སྟོང་བར་དུ་མ་གཏོང་ཞིག༔ བྱང་ཆུབ་སེམས་ལྡན་བར་དུ་ཕྲིན་ལས་མཛོད༔ དམིགས་པ་ནི་བདག་ཉིད་སྲིད་པ་ལས་ཀྱི་ཁྲོ་བོའི་ཐུགས་ཀ་ནས་ཡི་གེ་ཐཱ་ནག་པོ་རི་རབ་དང་མཉམ་པ་གྲངས་མེད་འཕྲོས་པས། བཟས་པོའི་སྟེང་གི་བར་ནང་དུ་སླེབས་ཙམ་གྱིས་གནམ་ལྕགས་ཀྱི་མཆོད་རྟེན་ནག་པོ་གྲངས་མེད་ཐོག་སྒྱོགས་ལྟར་ཕབ་སྟེ། བྱད་མ་ས་རིམ་པ་དགུའི་འོག་ཏུ་མནན་པར་བསམ། མཆོད་རྟེན་གྱི་འོག་ཏུ་རྩིབས་ལྡན་གནམ་ལྕགས་འཁོར་ལོ་སོ་འཐབ་དེ་རླུང་སྤུ་གྲི་རེག་ཆོད་ཀྱིས་བསྐོར་བས། དགྲ་བགེགས་བྱད་མ་རྣམས་དུམ་བུར་འཐག་པའི་ཤ་ཁྲག་རྣམས་ལས་བྱེད་ཕོ་ཉ་རྣམས་དང་གཤིན་རྗེ་ཉི་ཁྲི་དགུ་འབུམ་གྱིས་གསོལ་བར་བསམ།
ཁོའི་བླ་རྟེན་ཚེ་རྟེན་རྣམས་གཤིན་ཡུལ་ལྕགས་མཁར་ནག་པོ་སྒོ་མེད་ཀྱི་ནང་དུ་ཁྲིད་ནས། ནམ་ཡང་མི་ཤོར་བར་བསམས་ཤིང་རྒྱས་གདབ་སྟེ་རྟ་བྲོ་བྱ་བ་ནི་མཆེད་ལྕམ་རྣམས་སྲིན་མཛུབ་སྦྲེལ་ཏེ་གྲུ་གསུམ་ཟླ་གམ་གྲུ་བཞི་ཟླུམ་པོ་སོགས་ལས་བཞིའི་ཚུལ་དུ་བྱས་ལ། ཧཱུྃ༔ ཁྲོ་རྒྱལ་ཆེ་མཆོག་ཀཱི་ལ་ཡ༔ བདུད་འདུལ་དཀྱིལ་འཁོར་ལྷ་ཚོགས་བཞེངས༔ དམ་ཉམས་མནན་པའི་བྲོ་ར་ལ༔ ཁྲག་འཐུང་བྲོ་རྡུང་ཁྲིགས་སེ་ཁྲིགས༔ དྲག་སྔགས་རྒྱས་འདེབས་ཤ་ར་ར༔ སྡེ་བརྒྱད་དམག་དཔུང་ཤིགས་སེ་ཤིག༔ བརྡུང་ངོ་རོལ་པའི་རྟ་བྲོ་རྡུང་༔
གཡས་པས་ཁྲོ་བོའི་རྔམ་བྲོ་རྡུང་༔ གཡོན་པས་ཁྲོ་མོའི་ཆེམ་བྲོ་རྡུང་༔ དམ་སྲི་དམ་ཉམས་མནན་པའི་བྲོ༔ རྡུངས་ཤིག་རུ་ཏྲའི་སྟེང་དུ་རྡུང་༔ མནན་ནོ་ནམ་ཡང་མ་ལྡང་ཞིག༔ ཨོཾ་ནན༔ ཨ་ནན༔ ཧཱུྃ་ནན༔ སཏྭཾ་བྷ་ཡ་ནན༔ སྤྲོ་ན་གཞུང་གི་རྟ་བྲོ་ཡང་བྱའོ། །
གོམ་པ་དགུ་ལ་ས་རིམ་པ་དགུ་བྱས་ཏེ་ལོ་དགུ་རླུང་དགུ་ཆུ་དགུ་མེ་དགུའི་ཆད་པར་བསམ་ཞིང་ཐོ་བརྩེགས་ལ། ཁྲོྃ༔ ཐོ་ནི་ཁྱུང་ནག་མེ་དབལ་ཁ་གདངས་པས༔ མེ་འོད་ཚྭ་ཚྭས་སྟོང་ཁམས་འཁོར་ཡུག་ཁེངས༔ རྔམ་མཆེ་གཙིགས་ཤིང་སྒྲོ་གཤོག་བརྒྱངས་པ་ཡིས༔ སྒབ་འདྲེ་འབྱུང་པོ་རྒྱུ་བའི་ལམ་ཆོད་ཅིག༔ ཁྲོཾ་རཾ་ཙཀྲ་རཀྵ་ཧཱུྃ༔ ཐོ་ཁྱུང་ནག་མངོན་དུ་གསལ་ལ་སྒབ་འདྲེ་འབྱུང་པོ་རྒྱུ་བའི་ལམ་བཅད་དོ། ། སྨྲས་པ། རིག་སྔགས་འཆང་བ་རལ་པའི་ཅོད་པན་ཅན། །
མ་རུངས་བདུད་སྡེའི་གཡུལ་ལས་རྣམ་རྒྱལ་བ། ། གར་དགུའི་སྟངས་སྟབས་སྲིད་གསུམ་གནོན་མཛད་པས། ། སྨྲས་འདི་བསྟན་དགྲ་སྒྲོལ་བའི་ཆ་རྐྱེན་ཤོག ། རིག་འཛིན་ཧཱུྃ་གི་རྗེས་སུ་བཟུང་བའི་བུས། ། སྔགས་གླིང་ཨེ་ཝཾ་མི་འགྱུར་གནས་མཆོག་ཏུ། ། གུ་རུ་དྲག་པོ་རྩལ་གྱིས་བསྙེན་སྒྲུབ་ཚེ། ། ཟླ་ནག་ཉི་ནག་ཐུན་མཚམས་དག་ཏུ་སྤེལ། ། གང་ཞིག་སྲིད་མཚོར་འཁྱམས་པའི་སྐལ་ངན་ཀུན། ། མྱུར་དུ་མངོན་འཚང་རྒྱ་བའི་རྒྱུར་གྱུར་ཏེ། ། ས་མཆོག་བདེ་ཆེན་ཞིང་དུ་རབ་མངོན་ནས། །
སྲིད་འདིར་ཡིད་ཅན་གཙུག་ན་མཛེས་གྱུར་ཅིག ། དག་བཅོས་ཅུང་ཟད་གུ་ཧྱས་བགྱིས་སོ།། །། ཉོ༽ ༈ ཐུན་གཏོར་འབུལ་བ་ནི། ན་མོ། དཀོན་མཆོག་གསུམ་དང་རྩ་གསུམ་ཞི་ཁྲོ་རྒྱ་མཚོའི་བཀའ་བདེན་པ་དང༌། ཁྱད་པར་དུའང་བདུད་འདུལ་དྲག་པོ་རྩལ་གྱི་ལྷ་ཚོགས་འཁོར་དང་བཅས་པའི་མཐུས། དགྲ་བགེགས་འབྱུང་པོའི་རིགས་སུ་གྱུར་པ་ཐམས་ཅད་དམར་ཆེན་ཐུན་གྱི་རྫས་འདི་ལ་ཁུག་ཅིག ། ནྲྀ་ཏྲི་ཛ་ཛཿ ལན་གསུམ།
སྨན་རཀ་གིས་བྲན་ཅིང༌། ཨོྃ་ཨཱཿཧཱུྃ་ གིས་སྤེལ། ཧཱུྃ། དུར་ཁྲོད་རབ་འཇིགས་འབར་བའི་དཀྱིལ་འཁོར་ནས། ། སྟོབས་ལྡན་ཆེ་མཆོག་བླ་མ་དྲག་པོ་རྩལ། ། གོ་ཆ་གིང་ཆེན་བཀའ་སྡོད་སྡེ་བཞི་བཅས། ། ཐུགས་དམ་བསྐུལ་ལོ་མངོན་སྤྱོད་ལས་ལ་བཞེངས། ། བསྟན་དགྲ་བདུད་རིགས་བསྒྲལ་བའི་ཤ་ཁྲག་རུས། ། སྲིད་པའི་ཁྱོན་ལྟར་བརྡལ་བ་འདོད་རྒུའི་སྤྲིན། ། ཐོགས་མེད་དྲག་སྔགས་དམོད་པའི་ལྷར་འབུལ་ན། །
རྔམ་བརྗིད་གཏུམ་པའི་གར་གྱིས་བཞེས་ནས་ཀྱང༌། ། དམིགས་པའི་དགྲ་བགེགས་བླ་གཟུགས་མིང་རུས་བཅས། ། དཀར་ནག་དམར་བྱང་ཁྲམ་ལ་གཏབ་པ་འདིས། ། བླ་རྟེན་སྲོག་ཁུག་སྨྱོ་འབོག་རེང་དུ་ཆུག ། དམར་ནག་ལས་ཀྱི་མཚོན་ཆ་དྲག་པོ་ཡིས། ། སྲོག་གཅོད་དབུགས་ལོངས་ཚེ་ཡི་འདུ་བྱེད་བཀུམས། ། བག་ཆགས་གཟུགས་ཕུང་ལྷག་མེད་ཞལ་དུ་བསྟབ། ། དམ་ཉམས་དགྲ་བགེགས་རང་གཤེད་རང་ལ་ཕོབ། ། སྐག་སྲི་རྐྱེན་ངན་མི་མཐུན་དགྲ་ལ་སྒྱུར། ། བསད་རྟགས་དམར་པོ་མངོན་སུམ་གཏན་ལ་ཕོབ། །
ཚེ་དཔལ་དབང་ཐང་འབྱོར་པ་སྲོག་གི་རྟེན། ། ལུས་ངག་ཡིད་གསུམ་མཐུ་རྩལ་ནུས་སྟོབས་རྣམས། ། ལྡང་མེད་མནན་ཅིང་དམོད་པའི་ཕྲིན་ལས་མཛོད། ཅེས་བླ་མ་དྲག་པོ་ཀཱི་ལ་ཡའི་དགྲ་མནན་གྱི་སྐབས་སུ་ཐུན་གཏོར་འབུལ་བའི་རིམ་པ་འདི་སྔགས་འཆང་སྐྱིད་གྲོང་སྨྱོན་པས་སྦྱར་བའོ།། །། ཏི༽ ༈ དྲག་པོ་ཀཱི་ལ་ཡའི་ལས་ཚོག་དུག་གི་པར་བུའི་སྐོར་ལས༔ དྲག་གཏད་སཱུརྻའི་ཙཀྲའི་དྲག་སྔགས་བཞུགས་སོ༔ ཐེམ་མེད་སྐོར་རོ༔ ཆེ་མཆོག་པདྨ་ཁྲག་འཐུང་འདུད༔ མ་འོངས་ཡང་མཐའ་སུམ་ཅུ་ལ༔
གློ་བུར་བར་ཆད་བདུད་ཀྱིས་སྡང་༔ ཆོས་བྱེད་དམངས་ཀྱིས་ཁོལ་བུར་འབེབས༔ དགྲ་རྐུན་ཇག་ཆོམ་དར་བའི་ཚེ༔ ཏིང་འཛིན་སྒོམ་བརྩོན་བར་ཆད་སྡང་༔ བན་སྔགས་ནང་རྒྱས་མཐུ་སྒྲུབ་བྱེད༔ ཆེ་བཙན་རྣམས་ཀྱང་དུག་གིས་གསོད༔ མ་འོངས་ཡང་སྙིགས་དེ་ཡི་དུས༔ བསྟན་དགྲ་ལས་ནི་སྒོས་ཀྱི་དགྲ༔ དེ་དག་གློ་བུར་གསོད་པའི་ཐབས༔ དྲག་གཏད་སཱུརྻའི་ཙཀྲ་བསྟན༔
དྲག་སྔགས་ཁོ་བོ་པད་འབྱུང་ངས༔ སྙིང་རྗེའི་ས་བོན་མ་དོར་ཞིང་༔ རྗེས་འཇུག་བུ་ལ་ཕན་ཕྱིར་བཞག༔ ལས་ཅན་ཌཱཀྐི་མཚོ་རྒྱལ་མས༔ བརྡ་བཞིའི་ཤོག་སེར་ལོགས་སུ་བྲིས༔ སྤུ་གྲི་རིགས་གཙོ་འཁོར་ལོའི་སྡོམ༔ མི་ཤིགས་བྲག་གི་དཀྱིལ་དུ་སྦོས༔ ས་མ་ཡ༔ ཁ་ཐཾ༔ དེ་ལ་དང་པོ་འགུགས་པ༔
གཉིས་པ་བསྐྲད་པ༔ གསུམ་པ་གཟིར་བ༔ བཞི་པ་གཏད་པ་དང་བཞི་ལས༔ དང་པོ་འགུགས་པ་ནི༔ དུག་ཤོག་གམ་ནི་གང་རུང་ལ༔ གྲི་ཁྲག༔ དམེ་ཁྲག༔ ཡུགས་སའི་མངལ་ཁྲག༔ མཛེ་ཁྲག༔ ཁྱི་ཁྲག༔
རྟ་ཁྲག༔ བན་དེ་བཀའ་ལོག་པའི་ཁྲག༔ རྒྱ་ཁྲག༔ གཙོད་ཁྲག༔ དུག་ཁྲག༔ ར་ཁྲག༔ ཕག་ཁྲག༔ གཅན་གཟན་སྣ་དགུའི་ཁྲག༔ གཟའ་བརྒྱད་ཀྱི་སྨན༔ དུག་སྣ་དགུ་སྦལ་སྦྲུལ་གྱི་ཤ༔
དེ་རྣམས་ཞིབ་ཏུ་འཐག་པའི་ཁུ་བས་བྲིས་པའི་ལིངྒ་དབང་པོ་ཚང་བ་ལ་ཡན་ལག་ལྔ་ནས་སྦྲུལ་གྱིས་ཟ་བ༔ དེའི་ཕྱི་རོལ་དུ་སྡིག་པས་བསྐོར་བ་དུ་ཡོད་གྲངས་ལས་མང་བར་བྱ༔ བྲིས་ཐུར་ལྕགས་སྨྱུག་གམ་སྐྱེར་ཤིང་གིས་བྲི༔ ཡང་ན་རྡོ་ནག་གིས་གཡའ་མ་ལ་བྲིས་པས་ཚུར་མི་ལྡོག༔ ཤོག་དགྲ་ཡིན་ན༔ སྦལ་པའི་ནང་དུག་སྣའི་དཀྱིལ་དུ་བཞག༔ ལ་ཆས་ཁ་བཀག་སྟེ་ཤིན་ཏུ་གཉན་པའི་མཚོའམ་ཆུ་མིག་ཏུ་སྦ༔ ས་མ་ཡ༔ གཉིས་པ་བསྐྲད་པ་ནི༔ གྲིབ་མ་མི་འཕོག་པའི་ཕུག་པའམ་ཁང་པར་བྲི༔
གུ་གུལ་བདུག་ཅིང་རྃ་ཡྃ་ཁྃ་གིས་སྦྱང་༔ གསུམ་པ་གཟིར་བ་ནི༔ དགྲ་བོའི་གོས་དྲི་མ་ཅན་ནམ༔ སྐྲ་སེན་ཟག་རྫས་རྗེས་ས་ལ་སོགས་པ་དེ༔ ལྕགས་སྣོད་དུ་བསགས་ཏེ་ལིངྒ་དང་སྦྲགས༔ ཕོ་མོ་གཉིས་ཀྱི་ལིངྒ་ཡིན་ན་ཁ་སྦྱོར་ཏེ་སྣལ་མས་དཀྲིས༔ དུག་ཁྲག་གི་རླན་བཅོས་པར་བྱའོ༔ ས་མ་ཡ༔ བཞི་པ་གཏད་པ་ནི༔ སྔགས་བཟླས་པས་འགུགས་པའི་རྟགས་ལ་མི་ནག་མང་པོས་ཆོ་ངེའི་སྒྲ་དང་༔
མི་དམར་མང་པོས་གཞན་གྱི་མགོ་སྙིང་ནང་ཁྲོལ་ཁྱེར་ནས་བྱུང་བ༔ གཅན་གཟན་གྱིས་བྱོལ་སོང་བསད་པ༔ ལིང་པས་རི་དྭགས་བསད་པ༔ བུད་མེད་མང་པོས་དམར་མཆོད་འགྱེད་པ༔ སྒྲུབ་པ་པོས་གཞན་གྱི་ལུས་ལ་མཚོན་བཏབ་པ༔ བྲག་བཤིག་པ༔ ཆུ་དཀྲུག་པ༔ རི་ཉིལ་བ༔ མིའི་སྙིང་དང་ཤ་ཁྲག་ལ་དགྱེས་པ༔ བན་བོན་དང་ལྷ་ཁང་བཅོམ་པ༔
གཅན་གཟན་གྱི་ངུ་སྒྲ་སྒྲོག་པ་སོགས་རྨིས་ན་ཁུག་པའི་རྟགས༔ ཡང་རང་དང་གཞན་གཉིས་རྩོད་པས་རང་ཕམ་པ༔ གཅན་གཟན་དང་དམག་གིས་དེད་པ་ས་རྡོ་རྦབ་དང་སེར་བ་བྱུང་ཞིང་༔ གཞན་གྱིས་རང་ལ་ཁ་ཡོག་འགེལ་བ་སོགས་རྨིས་ན་ཕ་རོལ་གྱི་ལྷ་རྒོད་ཅིང་མ་ཁུག་པའི་རྟགས་ཡིན་པས༔ ཆོས་སྐྱོང་དྲག་པོ་ལས་ལ་བསྐུལ་ཞིང་དགྲ་བོར་ལྷ་དབྱེ་མང་དུ་བྱ༔ འགུགས་པའི་དུས་ནི་ནམ་ཕྱེད་ཉིན་ཕྱེད་སྲོད་འཕྲོས་ཐོ་རངས་ཉི་ནུབ་སོགས་དུས་སྐབས་སུ་འགུགས༔ ཆོས་སྐྱོང་བཞེངས་བསྐུལ་མདོས་བཟློག་དང་སྦྲགས༔ དགྲ་འགུགས་པའི་ཡུལ་ནི་ཧོམ་ཁུང་ནག་པོ་རྩང་གིས་བརྒྱན་པ་སྟེང་དུ་རི་རབ་བང་རིམ་དགུ་ཡིས་མནན་པ༔ དེའི་སྟེང་དུ་གནམ་ལྕགས་གྱི་ཕུར་བུ་གཟུགས་ཕྱོགས་སྒོ་མ་བཞིའི་ཕྱག་མཚན་ཆོས་སྐྱོང་ཙཀླི་གྲི་མཚོན་གྱི་གཡབ་མོ་དང་ཐུན་རྫས་བཤམས༔ ངག་བསྡམ་ཞིང་སྨྲ་བ་མི་བྱ༔
ཤ་ཁྲག་དང་ཆང་ལ་འཛེམ༔ ཕྱི་རོལ་དུ་ལེགས་ཉེས་ཀྱི་བྱ་བ་གང་ཡང་ལ་མིག་གིས་ལོངས་སྤྱོད་སྤང་༔ དབང་པོའི་དྭངས་མ་ལྔ་མི་ཉམས༔ ལར་རྩུབ་པའི་ཉམས་ཅི་བྱུང་ཡང་རང་ཉིད་ལྷའི་ང་རྒྱལ་དང་མི་འབྲལ་བར་བྱའོ༔ ཁུག་པའི་རྟགས་བྱུང་ནས་གཏད་པ་ནི༔ ཉི་ལྡོག་གམ་གཟའ་རྒྱུ་ཕྱོགས་ཉི་མ་ནུབ་མཚམས་སུ་ལྷ་འདྲེ་རྒྱུ་བའི་དུས་ཡིན་པས་གཏད་པར་བྱའོ༔ དེའང་ཆོས་སྐྱོང་གི་གཏོར་འབུལ་དང་གཡབ་པའི་དར་མནན་པའི་རི་བོ་སོགས་ཤེས་པར་བྱའོ༔ གཏད་པའི་ཀླུ་ནི་ཐེབས་པའི་དུས་དང་བསྟུན་ན་མྱུར༔ མི་ལོག་མི་སྡུག་མི་འབྱམས་པར་ལན་གསུམ་གཏད༔ རྗེས་སུ་ཁྱུང་གི་ཐོ་བྱ༔
ཡང་གནད་ཅན་ལ་བསྐྱར་ཡང་རུང་༔ སྔགས་པ་ནང་རྒྱས་བཟློག་པ་དང་སྦྲགས་ན་མྱུར༔ ཁོའི་རིགས་རྒྱུད་ཀྱི་མགོ་རྙེད་ན་རབ༔ མ་རྙེད་ན་གཅན་གཟན་ཐོད་པ་མྱུར༔ ཐ་མར་རྭ་རྩེ༔ རང་ལ་མི་ལོག་པར་བྱེད་ཁྲོལ་གྱི་སྲུང་བ་འདོགས༔ རྒྱུན་དུ་ཆོས་སྐྱོང་ལ་གཏོར་མ་འབུལ༔ དེ་ནས་དགྲ་བོ་རྩལ་རྫོགས་ནས་ཡུལ་དེའི་ཀླུ་ལ་གཏད་དཀྲོལ་གྱི་འཁོར་ལོ་ཕུལ་ཁྲུས་བྱ་ཞིང་གཏང་རག་གཏོང་༔ ས་མ་ཡ༔ སྔགས་ནི༔
ནག་པོ་ཕེ་ཤ་ཕེ་ལམ་དགྲ་བོ་ལ་ཡཾ་ཡཾ་རྨུག་རྨུག་མྱོག་མྱོག་ཐུམ་ཐུམ་རིལ་རིལ༔ ནཱ་ག་སོག་ལ་མེ་ཁ་ཐུན་ནག་པོ་དགྲ་བོའི་སྲོག་རྩ་ཆོད་ཆོད༔ སྙིང་རྩ་ཕྱུང་ཕྱུང་༔ དགྲ་བོ་འདི་ལ་མཛེ་གྲི་ཐོངས༔ གྲི་གྲི་ཐོངས༔ སཏྭ་གྲི་ཐོངས༔ བཾ་གྲི་ཐོངས༔ ཆུ་གྲི་ཐོངས༔ མེ་གྲི་ཐོངས༔ ལྕེབ་གྲི་ཐོངས༔
ཐོག་གྲི་ཐོངས༔ མཛེ་ནད་ཐོངས༔ སྙིང་གཟེར་ཐོངས༔ ཁྲག་སྐྱུག་ཐོངས༔ དམར་ནད་ཐོངས༔ སྟེང་གྲིབ་ཐོངས༔ ལྷོག་ཡམས་ཐོངས༔ གཟེར་ཐུམ་ཐོངས༔ སྨྱོ་འབོག་ཐོངས༔ རིམས་ཡམས་ཐོངས༔
སྦོས་འགས་ཐོངས༔ གླང་ཐབ་ཐོངས༔ རིགས་རྒྱུད་ཐོངས༔ ཀླུའི་དུག་མདའ་ནག་པོས་དགྲ་བོའི་ཤ་ཁྲག་ལོངས༔ ཧ་ལ་དུ་རུ་དགྲ་བོའི་དོན་སྣོད་ལྔ་ལ་རྦད༔ དགྲ་བོ་ནྲྀ་ཏྲི་གཟེར་ཐུམ༔ ཐུན་ཐུན་ཤིག་ཤིག་ཛ་ཛ་རྦད༔ ཅེས་སྔགས་རྣམས་ལྟོ་བར་བྲིའམ་སྦྲུལ་གྱི་ཁོང་དུ་བྲི༔ འཁོར་ལོ་བསྐོར་ན་གནམ་ས་གྲུ་གསུམ་དུ་ཤིང་ཚེར་མ་ཅན་གྱིས་བྱང་བུས༔ ལིངྒ་བསྐོར༔
དེ་ལྟར་ན་རྦད་བསད་ཀྱི་སྔགས་དང་མིང་རུས་སྦྱར་ནས་བསྐོར༔ ཡང་ན་ཆོས་སྐྱོང་གི་སྔགས་ཀྱི་ཤམ་བུར་དགྲ་བོའི་མིང་དང་བསད་སྔགས་བསྐོར༔ ཡུལ་ལ་བསྐོར་ན་ཡུལ་མིང་དང་ཡུལ་དེའི་ས་སྣ་ཆུ་སྣ་དགྲ་བོའི་ཞིང་ཁང་ནོར་རྫས་སོགས་བླང་ཞིང་བསྐོལ་བས་ཡུལ་ཕུང་དུ་འགྲོ༔ ཡང་དགྲ་བོ་འགུགས་པར་བྱེད་ན་སྔགས་འདི་སྦྱར༔ དགྲ་བོའི་ལུས་ཆིངས་ཤིག༔ ཀ་ཡ་ཨ་རུ་ས་སཏྭཾ་བྷ་ཡ༔ ངག་ཆིངས༔ ཁག་ཐུམ་སཏྭཾ་བྷ་ཡ་ཡིད་ཆིངས་ཤིག༔ ཙིཏྟ་ཐུམ་རིལ་སཏྭཾ་བྷ་ཡ༔ དུན་དུན་དགྲ་བོ་ཁ་ལ་ཡཾ་ཙེ་ནན༔
ཞེས་ཤམ་བུ་བྲི༔ བསྐོར་ན་ཡུགས་མོའི་སྐྲས་བཅིང་༔ དེ་ནས་ཁུག་རྟགས་བྱུང་ནས་མེ་སྡིག་ལ་གཏད་ཀྱང་རུང་༔ ས་མ་ཡ༔ ཨེ་མཿ དྲག་སྔགས་པདྨ་འབྱུང་གནས་ངས༔ གདུག་པའི་སྲོག་གི་སྤུ་གྲི་འདི༔ ཕྱི་རབས་རྗེས་འཇུག་བུ་ལ་བཞག༔ གསང་སྔགས་བསྟན་ལ་དགྲ་དར་ན༔ ཙཀྲ་བཟློག་མེད་གཟེར་ཐིག་རྒྱ༔
སྙིང་གི་བུ་མཆོག་མ་གཏོགས་པར༔ འཁོར་ལོ་དཔེའུ་རིས་མ་སྟོན་ཅིག༔ དོན་མེད་སྔགས་པ་ཞེ་སྡང་ཅན༔ དུག་སྦྲུལ་འདྲ་དེར་མ་སྟོན་ཅིག༔ ལས་མཐའ་པར་བུ་ནག་པོ་འདི༔ མ་འོངས་ཉི་ཤུ་ཤར་བའི་དུས༔ པད་འབྱུང་ང་ཡི་ཐུགས་ཀྱི་སྲས༔ གནུབས་སྟོན་ཛྙཱ་ནའི་སྐྱེས་མཐའ་མཆོག༔ དྲག་སྔགས་པདྨ་གཏེར་བདག་གླིང་༔ ལས་ཅན་སྐྱེས་བུ་དེ་ཉིད་དང་༔
ཡང་ཟབ་འདི་དང་འཕྲད་པར་ཤོག༔ ལྷ་བདུད་བཙན་ཀླུ་དགེ་བསྙེན་རྣམས༔ དམ་ཆོས་འདི་ཡི་བྱ་ར་མཛོད༔ བདག་འདྲ་སྔགས་འཆང་ཧཱུྃ་ནག་དྲག་པོ་རྩལ་གྱིས་གསེར་གླིང་ནོར་བུའི་བང་མཛོད་ནས་གདན་དྲངས་ཤིང་སྦས་ཡུལ་པདྨའི་ཚལ་དུ་ཤོག་སེར་ལས་ཞལ་བཤུས་སོ།། །། ཐུ༽ བདུད་འདུལ་ཆེ་མཆོག་ཀཱི་ལ་ཡའི་ཟིན་བྲིས་བརྗེད་ཐོ་བཞུགས་སོ།། དང་པོ་བཅའ་ཚོགས་ཀྱི་ཡར་གཞི་ཀླུ་དབང་གི་ཕྱོགས་སུ་ཅུང་ཟད་མཐོ་བའི་ཁར། གཡས་སུ་ཞི་བ་ལ། གདན་གོར་མོ་གསུམ་གྱི་ཁར་གཏོར་མ་ཟླུམ་པོ་པད་འདབ་ཟླུམ་འགྱེད་བཞིས་སྤྲས་པ་བཤམ། དབུས་སུ་གདན་གྲུ་བཞི་བང་རིམ་གསུམ་གྱི་ཁར། འཁོར་ལོ་རྩིབས་བརྒྱད།
དེའི་སྟེང་དུ་རྩིབས་བཞི། དེའི་སྟེང་དུ་དཔལ་གྱི་གཏོར་མ་བརྗིད་ཆགས་པད་འདབ་བཞིས་སྤྲས་པ་མཚམས་བཞིར་མཐེབ་སྐྱུ་བཞི་རིལ་བུ་བཞི་བྱ། དྲག་པོའི་གཏོར་མ། གཡོན་དུ་ཡུམ་གཏོར་ལ་གདན་ཆོས་འབྱུང་བསྣོལ་མའི་ཁར་སྙིང་བཤོས་བརྗིད་ཆགས་ཐོད་སྐམ་གྱི་པད་འདབ་བཞི་ཡོད་པར་བྱ། གཡས་གཡོན་དུ་སྨན་དང་རཀྟ་བུམ་པ་སྐུ་རྟེན་རྣམས་བཤམ། དེ་འོག་ཏུ་བཟློག་པ་བཅས་ལ། རང་གཞུང་ལས། ཕུང་སའི་སྟེགས་བུ་གྲུ་བཞི་ལ༔ རོ་སོལ་དུག་ཁྲག་ཆག་ཆག་གདབ༔ གནམ་ལྕགས་འཁོར་ལོ་མ་ཏྲཾ་གྱིས༔
ཐིག་བཏབ་རབ་ནི་ཕོ་བྲང་བརྩིག༔ ཅེས་གསུངས། རབ་ས་སྟེགས་ལ་དཀྱིལ་འཁོར་སྒོ་རྫོགས་བྲི་བའམ། ཐ་མ་མ་ཏྲཾ་སོགས་ཅི་འགྲུབ་སྤྱི་མཐུན་ལྟར་གྱི་ཁར། རང་གཞུང་ལས། དེ་དབུས་གྲུ་གསུམ་ལིངྒ་བཞག༔ རྒྱས་པ་ལྷ་གྲངས་ལྟ་བུ་ལ༔ བྲིས་ལིང་སྟེང་དུ་ཟན་ལིང་བཞག༔ དར་ནག་རེ་བ་ནག་པོས་གཅོད༔ ཅེས་དང༌།
ལྕགས་རིའི་ནང་དུ་དགྲ་ལིང་ནི༔ ཁྲག་གིས་སྦགས་ལ་གང་མང་བཞག༔ ཐུན་མཚམས་འགུགས་གཞུག་ཐུན་གྱིས་བྲབ༔ ཅེས་གསུངས། ལྕགས་ཀྱི་ཧོམ་ཁུང་དཀར་བྱང་ཤོག་ལིང་མནན་རྫས་དང་དབྱེ་འགུགས་བྱ་བ་གྲུབ་པའང༌། གལ་ཆུང་ན་ཟན་ལིང་དམར་བྱང་བཞག་པའི་ཁར། རང་གཞུང་ལས། དེ་སྟེང་དྲག་པོའི་གཏོར་མ་ནི༔ ལྕགས་སམ་ཤིང་གི་ལི་ཁྲམ་སྟེང་༔ རབ་ནི་ལྕགས་སྣོད་དྲག་པོའི་རྫས༔
མ་རྙེད་གང་རུང་སྣོད་གཙང་དུ༔ ངར་ཕྱེ་ཁྲག་ཆང་དག་གིས་སྦྲུས༔ དྲེགས་པ་རྔམ་འདྲ་ཁྲོ་ཞལ་བཏོད༔ དམར་ནག་མེ་རི་ཟུར་གསུམ་བརྒྱན༔ རྩེ་མོར་ཁྱུང་ཆེན་འབར་བར་གཟུགས༔ གོ་ཆ་ལྔ་ལ་དཔལ་གཏོར་རེ༔ ཀཱི་ལ་རིགས་བཞིར་དཔལ་གཏོར་བཞི༔ ཕྱོགས་བཞི་མཚམས་བརྒྱད་སྡེ་བརྒྱད་ལ༔ རང་རང་འོས་པའི་བཤོས་བུ་བཞག༔ སྒོ་མ་བཞི་ཡང་དེ་བཞིན་གྲངས༔
ལྷ་གྲངས་ལྟར་གྱི་ཁྲག་ཀོང་བརྒྱན༔ ཞེས་གསུངས་པས། ལྕགས་སྣོད་སོགས་ཀྱི་ནང་དུ་འབྲུ་ནག་ཕྱེ་ཁྲག་གིས་སྦགས་པ་ལ་དམར་གཏོར་ཁྲོ་ཞལ་དང་མེ་རིས་བརྒྱན་པའི་རྩེ་མོར་སྲུང་བཟློག་འཁོར་ལོ་དང་བྱ་ཁྱུང་འཛུགས། དེའི་ཕྱི་རོལ་ཏུ་དམར་གཏོར་ལྔ། དེའི་ཕྱི་རོལ་ཏུ་བཞི། དེའི་ཕྱི་རོལ་ཏུ་བརྒྱད། དེའི་ཕྱི་རོལ་ཏུ་བ་ལིཾ་ཁྲག་ཀོང་དེའི་གྲངས་ལྡན་བྱ། རང་གཞུང་ལས། ཕྱག་རྩང་དྲུག་ཅུ་རེ་བཞི་ནི༔ རིང་ཐུང་ཁྲུ་རེའི་ཚད་དུ་བྱ༔
ཕྱི་རྩང་བརྒྱ་དང་རྩ་ལྔ་སྟེ༔ རིང་ཐུང་མཐོ་རེའི་ཚད་དུ་བྱ༔ ཤན་པ་སྲིན་མོའི་འགྲོས་སུ་བཙུགས༔ བྷ་སུ་ཏའི་ཞགས་པས་བསྡམ༔ རྩེ་མོ་ཤ་དང་ལིངྒས་བརྒྱན༔ དར་ནག་གུར་ཕུབ་ཙིཏྟ་དང་༔ ཟློག་འཁོར་མེ་ལོང་དར་སྣས་བརྒྱན༔ མ་འབྱོར་སྣལ་མའི་གདུགས་རྩིབས་དབུས༔ ཞེས་གསུངས་པ་དེ་ལྟར། རང་གཞུང་ལས།
ཕྱོགས་བཞི་དུར་འཇིམ་ཀོང་ཟོར་ལ༔ མདའ་དང་དྲེགས་པའི་ཟོར་རྫས་དང་༔ དམར་ཆེན་ཡོན་ཆབ་ལ་སོགས་པའི༔ དྲག་པོ་ཉེར་སྤྱོད་རྣམས་ཀྱང་བཞག༔ ཅེས་གསུངས་པ་དང༌། རང་གཞུང་ལས། སྲིད་པ་ལྷ་ཡི་ཀོང་ཟོར་ནི༔ རི་ཉིལ་གཡུལ་འཁྲུག་ཚབ་མོ་ཆེ༔ རི་སུལ་ཤ་རྦུད་སྡེ་ཕུང་ཤུལ༔ མཛེ་མོ་ཉ་ཤུལ་སྲེག་པ་རྔ་མོང་ཤི༔
ཕུང་ས་དགུ་ལས་བྱས་པ་ཡི༔ ཀོང་ཟོར་རོ་སོལ་གྲི་ཁྲག་གི༔ དམར་ནག་རྩང་གིས་བརྒྱན་པ་ཐོགས༔ ཞེས་གསུངས་པ་ལྟར་ཀོང་ཟོར་རྩང་གིས་བརྒྱན་པ་དང༌། རང་གཞུང་ལས། འཆི་བདག་གཤིན་རྗེའི་ཁྲམ་ཟོར་ནི༔ སྐྱེར་བྱང་ངོས་ལ་ཕུང་རྫས་དགུས༔ འཆི་བདག་ནག་པོའི་ཛ་ཁྲམ་གདབ༔ ཅེས་གསུངས་པས། ཟོར་གྱི་ནང་དུ་སྐྱེར་པ་གོང་གི་རྫས་བསྲེས་པའི་ཁྲག་གི་ཁྲམ་རིས་བཏོད་དེ་རྩང་གིས་བརྒྱན།
ཡང་རང་གཞུང་ལས། སྲོག་བདག་མ་མོའི་དུག་ཟོར་ནི༔ བཙན་དུག་ར་དུག་བོང་དུག་དང་༔ ཐར་ནུ་ཐང་ཕྲོམ་རེ་ལྕག་སོགས༔ དུག་རྫས་སྣ་དགུ་ལྐུགས་ཆུར་སྦྱོར༔ ཕུང་སའི་ཀོང་བུར་བླུགས་པ་ཐོགས༔ ཞེས་གསུངས་པས། གོང་གི་ཕུང་ས་དགུས་བཟོས་པའི་ཟོར་གྱི་ནང་དུ་གོང་དུ་སྨོས་པའི་དུག་རྫས་བླུགས་ཏེ་རྩང་གིས་བརྒྱན། རང་གཞུང་ལས། སྲོག་བདག་ཤན་པའི་རྡོ་ཟོར་ནི༔
གནམ་ལྕགས་ཐོག་བཤིག་བྲག་རིའམ༔ རྦབ་རྒོད་མི་བསད་ཟུར་གསུམ་རྡོར༔ དུག་ཁྲག་རྦད་བྷྱོ་བྲིས་པ་ཐོགས༔ ཞེས་གསུངས་པས། ཕུང་ས་ལས་བྱས་པའི་ཟོར་ནང་དུ་གོང་ནས་འབྱུང་བའི་རྡོ་ལ་དུག་ཁྲག་གི་ཡི་གེ་བྲིས་པ་བཞག་སྟེ་རྩང་འཛུགས། ཡང་རང་གཞུང་ལས། སྲོག་བདག་ཤེལ་གིང་ཉུངས་ཟོར་ནི༔ བྲག་ནག་བྱང་བསྟན་དུར་ཁྲོད་དམ༔ རྩུབ་འགྱུར་ཚལ་དུ་སྐྱེས་པ་ཡི༔ ཉུངས་དཀར་ཁྲོ་ཞལ་ལྡན་པ་ཐོགས༔
ཞེས་གསུངས་པས། གོང་ལྟར་ཟོར་གྱི་ནང་དུ་ཉུངས་དཀར་བཙུགས་ཏེ་རྩང་གིས་བརྒྱན། བཙན་རྒོད་འབར་བའི་སྙིང་ཟོར་ནི༔ དམ་ཉམས་བསྒྲལ་བའི་ཙིཏྟ་འམ༔ ངར་ཕྱེ་དུག་ཁྲག་སྦྱར་བ་ཡི༔ ཙིཏྟ་ཟུར་བརྒྱད་ངོས་ལོགས་སུ༔ དམར་ནག་རྩང་གིས་བརྒྱན་པ་ཐོགས༔ ཞེས་གསུངས་པས་གོང་དུ་སྨཽས་པའི་ངར་ཕྱེ་དང༌། ཁྲག་གིས་སྦགས་པའི་སྙིང་ཟོར་རྩང་གིས་བརྒྱན། ཡང་རང་གཞུང་ལས།
གནོད་སྦྱིན་ནག་པོའི་ཐོད་ཟོར་ནི༔ དམ་སྲི་ཕོ་མཽ་བསྣོལ་བའི་བུས༔ གདུག་རྩུབ་འཆང་བའི་ཐོད་པ་རུ༔ ཕུང་རྫས་སྣ་དགུ་བྲུབ་པ་ལ༔ རྩང་གིས་བརྒྱན་ནམ་ངར་ཟན་ལ༔ ཐོག་མདེའུའི་དབྱིབས་ལ་རྩང་བཙུགས་པ༔ ཐོད་པའི་ནང་དུ་བཅུག་པ་ཐོགས༔ ཞེས་གསུངས་པས། གོང་དུ་སྨོས་པའི་ཐོད་པའི་སྟེང་དུ་ཟན་གྱི་ཐོག་མདེའུ་བཞག་སྟེ་རྩང་འཛུགས་པའམ་ཐོད་པ་བཅས་ལ་རྩང་འཛུགས། རང་གཞུང་ལས།
ཀླུ་བདུད་ནག་པོའི་ཁྲག་ཟོར་ནི༔ བུད་མེད་གཅིག་ལ་ཡུགས་ས་དགུ༔ ཕོ་འགམ་ཡུགས་ས་དགུ་དག་གི༔ མངལ་ཁྲག་ཀོང་བུར་བླུགས་པ་ཐོགས༔ ཞེས་གསུངས་པས། ཟོར་གྱི་ནང་དུ་ཁྲག་ཀོང་བཞག་སྟེ་རྩང་འཛུགས། རང་གཞུང་ལས། གིང་ཆེན་དཀར་ནག་ཕུར་བུའི་ཟོར༔ སྐེད་པ་རྒྱ་མདུད་རྩང་རྩེ་དབལ༔ དུག་ཤིང་སྐྱེར་པའི་ཕུར་བུ་ལ༔
བསད་པ་སྤུ་གྲིའི་ཁྲག་རྒོད་དང་༔ དུག་ཁྲག་རྫས་ཀྱིས་ངར་བླུད་དོ༔ ཞེས་གསུངས་པ་བཞིན་ཟོར་གྱི་ནང་དུ་གོང་ལྟར་གྱྀ་ཕུར་བུ་འཛུགས་ཏེ་རྩང་གིས་བརྒྱན། རང་གཞུང་ལས། མ་གཟའ་རྡོར་ལེགས་མདའ་ཡི་ཟོར༔ གྲི་རྒོད་རྩིབ་གཞུ་གྲི་རྒྱུས་བྲིང་༔ དུག་ཤིང་སྐྱེར་མདའ་སྲིན་བྱ་འུག༔ བྱ་རོག་སྒྲོས་བརྒྱན་གྲི་ལྕགས་མདེའུ༔ རེག་ཕུང་དུག་གིས་ངར་བཏབ་པ༔ གཡས་གཡོན་སྦྲེལ་ཞིང་ཕོ་ཉ་འགྱེད༔

ཅེས་གསུངས་པས། རབ་གོང་དུ་སྨྲས་པ་ཉིད་དང་ཐ་མ་སྐྱེར་པའི་མདའ་གཞུ་དང་རྩང་རྣམས་འཛུགས་པའི་ཟོར་བྱ། དེ་མཐར་གཡོན་བསྐོར་དུ་ཁྲག་གི་ཨརྒྷཾ། དབང་ལྔའི་མེ་ཏོག ། ཚིལ་ཆེན་གྱི་མར་མེ། མཁྲིས་པའི་དྲི་ཆབ། ཙིཏྟའི་ཞལ་ཟས། རྐང་གླིང་དང་ཐོད་རྔའི་རོལ་མོ་བཤམ། ཤར་དུ་ཕྱི་མཆོད་ཀྱི་པཉྩ་སྤྱི་ལྟར་དང༌། ལྷོར་སྟག་ལྤགས་སོགས་ཀྱི་སྟེང་དུ་ཚོགས་ཤ། ཚོགས་ཆང༌།
ཚོགས་ཚེས་ཟན། གཞན་ཡང་ཚོགས་རྫས་རྣམས་ཕུན་སུམ་ཚོགས་པར་བཤམ། བྱང་དུ་བཀའ་སྲུང་གི་རིགས་བཤམ་དགོས་པས། དང་པོ་དམ་ཅན་གྱི་གཏོར་མ་ནི། རང་གཞུང་ལས། འབྲུ་ནག་གམ་མམ་གང་རུང་ཟན༔ ར་མགོས་མཚན་པའི་དཔལ་གཏོར་གཟུགས༔ ར་ཡི་ཤ་ཁྲག་གསུར་བཏང་ཞིང་༔ ཞེས་གསུངས་པ་ལྟར་དང༌། དམུ་བདུད་ཀླུ་གསུམ་གྱི་གཏོར་མ་རང་གཞུང་ལས།
དམུ་བདུད་ཀླུ་གསུམ་གཏོར་མ་ནི༔ དམུ་ལ་ཟུར་གསུམ་རྩེ་མོ་ནོར་བུས་མཚན༔ བདུད་ལ་གཏོར་ནག་ཟུར་གསུམ་མི་མགོས་མཚན༔ ཀླུ་ལ་ནོར་བུ་སྦྲུལ་དཀྲིས་པདྨས་མཚན༔ ཞེས་གསུངས་པ་དེ་ལྟར་དང་དགེ་བསྙེན་སྡེ་བཞི་ནི། རང་གཞུང་ལས། བསེ་ཕོར་ཟངས་སྣོད་གང་རུང་དུ༔ དཔལ་བཤོས་བཞི་བཤམས་དཀར་དམར་བརྒྱན༔ སྐྱེམས་ཕུད་མཆོད་པ་ཅི་འབྱོར་བཤམ༔ ཞེས་གསུངས་པ་དེ་ལྟར་བྱ།
གནོད་སྦྱིན་ཤན་པ་སྤུན་གསུམ་ནི། རང་གཞུང་ལས། རིན་ཆེན་སྣོད་གཙང་ནང་དུ་དཀར་གཏོར་པད་འདབ་ཅན་གྱི་གཡས་སུ་བདུད་གཏོར་གཡོན་གཅུས། གཡོན་དུ་བཙན་གཏོར་གཡས་གཅུས། མཚམས་སུ་མཐེབ་སྐྱུས་བསྐོར་བ་བཤམ༔ ཞེས་གསུངས་པ་བཞིན་དང༌། རང་ལུགས་སྤྱི་ལྟར་ཆད་མདོ་བརྟན་མ་གཞན་ཡང་ཆོས་སྐྱོང་གང་འོས་ཀྱི་གཏོར་མ་བཤམ། གཞན་ཡང་མྱུར་མགྱོགས་སྡེ་བཞིའི་གཏོར་མ། གཞུང་ནས་ངེས་པར་མ་གསུངས་ཀྱང་རང་གི་བློས་དཔག་སྟེ་བཤམ་མོ། ། ལྷོ་ནུབ་སྲིན་པོའི་ཕྱོགས་སུ་ཞིང་ལྤགས་སོགས་ཀྱི་སྟེང་དུ།
རང་གཞུང་ལས། ཟོར་ལས་དམོད་པའི་ཞལ་བཏབ་བརྩམ་པ་ནི༔ ཟན་ལིང་ཁྲག་གིས་སྦྲུས་པ་ཞིག་གིས་འཐུས༔ དར་ནག་རེ་ནག་མུན་པ་ནག་པོས་དགབ༔ མཐའ་བསྐོར་ཕུར་ཡུངས་ལ་སོགས་ཐུན་རྫས་དང་༔ བྱ་འུག་སྒྲོ་སོགས་ལྷ་དང་དབྱེ་བའི་རྫས༔ གདབ་ཕུར་ལས་ཕུར་སྒྲོལ་གྲི་གཏུན་ཐོ་སོགས༔ མངོན་སྤྱོད་དྲག་པོའི་ཐུན་རྫས་མ་ལུས་བསག༔ ཅེས་གསུངས་པ་དེ་ལྟར་བསགས་པའི་གོང་དུ་སྨྲས་པའི་ཤོག་ལིང་དང་གཉིས་ཀ་དགྲ་དཔུང་ཚན་ལ་བསྟུན་པས་ཀྱང་ཆོག༔ གཞན་ཡང་བསྐུལ་གྱི་སྐབས་སུ་འབུལ་གཏོར་སུམ་ཅུ་སོ་བདུན་བྱ་སྟེ་མཐའ་གང་བདེར་བཤམ་མོ།
གཞན་ཡང་མཐའ་བཏེགས་དམའ་སར་ཕུང་རས་སམ་ཞིང་ལྤགས་སོགས་ཀྱི་སྟེང་དུ་གླུད་ནི། རང་གཞུང་ལས། རྟེན་འབྲེལ་རྫས་ཀྱི་རིམ་པ་ནི༔ མི་ནོར་ཕྱུགས་ཀྱི་ངར་གླུད་དང་༔ ཟན་ཆང་ཆངས་བུ་བརྒྱ་རྩའི་གྲངས༔ ཏིང་ལོ་མར་མེ་ཀྱུ་གུ་དང་༔ འབྲུ་སྣ་ཟས་སྣ་དར་སྣ་སྨན༔ རས་སྣ་གོས་སྣ་པགས་པའི་རིགས༔ དཀར་གསུམ་མངར་གསུམ་རིན་ཆེན་རིགས༔ ཤ་ཆང་ཟས་སྣ་ཚང་བར་བསགས༔
སྦང་མ་ཇ་ལོ་ཐལ་ཟན་སོགས༔ མི་ཁའི་ཡས་སྟགས་སྣ་ཚོགས་དང་༔ ཇི་ལྟར་འབྱོར་བ་གླུད་ལ་འབུངས༔ ཞེས་གསུངས་པ་དང༌། སྲིན་མོའི་ཟ་ལམ་ནི། རང་གཞུང་ལས། ལྕགས་སམ་གང་རུང་སྣོད་དག་ཏུ༔ ངར་ཟན་ནམ་ནི་ས་སྤྱིན་ལ། སྲིན་གཟུགས་ནུ་འཕྱངས་མཚན་མ་བསྒྲད༔ མཐིང་ནག་སྐྲ་གཟེངས་གཡས་གཡོན་དུ༔
དམར་གཏོར་ཟོར་གྱི་ཀོང་བུ་ཐོགས༔ མཐའ་བསྐོར་ཕྱོགས་མཚམས་ཁྲག་ཀོང་བརྒྱད༔ ཡང་ན་དམར་གཏོར་གཙོ་འཁོར་བརྒྱད༔ ཚེ་ཉུངས་རྩང་གིས་བརྒྱན་པ་ལ༔ དམར་སྦྲེང་དཔལ་འབར་བཙུགས་པ་བཤམ༔ ཞེས་གསུངས་པ་དེ་ལྟར་བྱ་བ་དང༌། རྡོ་རྗེ་སློབ་དཔོན་གྱི་མདུན་སར་ནས་གཟེབ་གདབ་ཕུར་དར་སྣའི་གཡབ་མོའང་བཤམ་མོ། ༈ དང་པོ་དངོས་གཞིའི་དོན་ལ་འཇུག་པ་ནི། རང་གཞུང་ལས། རྫོང་འཕྲང་སྲོག་གསུམ་ལྡན་པའི་སྔགས་འཆང་གིས༔
བསྟན་དགྲ་བསྒྲལ་བའི་སེམས་བསྐྱེད་གོ་གྱོན་ཏེ༔ མངོན་སྤྱོད་དམོད་པ་དྲག་པོའི་ཆས་སུ་ཞུགས༔ ཞེས་གསུངས་པས། བསྐྱེད་རྫོགས་སྔགས་གསུམ་ལྡན་པའི་རྣལ་འབྱོར་པས། གོང་གི་ཡོ་བྱད་བསགས་ཏེ། དང་པོ་བརྒྱུད་འདེབས་ནི། ཨོྃ་ཨཱཿཧཱུྃ༔ ཡེ་ཤེས་རང་གསལ་ལྷུན་གྲུབ་དཀྱིལ་འཁོར་དབུས༔ སོགས་ཀྱི་གསོལ་འདེབས་མུ་ཏིག་རྩལ་ཀུད་འདོན། དེ་ནས་ཞི་བའི ་སངས་རྒྱས་ཆོས་དང་ཚོགས་མཆོག་ལ༔
སོགས་ཀྱི་སྐྱབས་སེམས་དང༌། དེ་ནས་དཀར་གཏོར་སྣང་བའི་འདོད་ཡོན་གྱིས་འབུལ། དེ་ནས་ཞི་བའི་ལས་བྱང་གི ཧཱུྃ༔ བདག་ཉིད་བདུད་འདུལ་ཁྲོ་རྒྱལ་གྱི༔ སོགས་ནས་དཀྱུས་ལྟར་བགེགས་འགུགས་བསྐྲད་ཀྱིས་བགེགས་གཏོར་དོར༔ ཧཱུྃ༔ སྟེང་འོག ་ སོགས། ཧཱུྃ༔
བླ་མེད་ཀུན་བཟང་ ནས་ ཨ་ཧཱུྃ་ བར། ཧཱུྃ༔ པད་འབྱུང་རིག་འཛིན་ སོགས། སིདྡྷི་ཕ་ལ་ཧཱུྃ་ བར། ཧཱུྃ༔ སྣང་སྲིད་པད་འབྱུང་ཟིལ་གནོན་ལྷ་ སོགས་ནས་ ཙིཏྟ་ཧཱུྃ ་བར། ཧཱུྃ༔ ནམ་མཁའི་དབྱིངས་ནས་སྟོང་གསལ་རུ༔ སོགས་ནས་དཀྱུས་ལྟར་ཛཔ྄་བར་འདོན། བསྙེན་པ་ཅི་ནུས་མཐར་དངོས་གྲུབ་བསྐུལ།
དེ་ནས་དྲག་པོའི་གཞུང་ལ་འཇུག་པ་ནི། གསོལ་འདེབས་རྒྱས་པ་བདུད་དཔུང་གཡུལ་འཇོམས་ཀྱི། ཨེ་མ་ཧོཿ ཆོས་དབྱིངས་མཐའ་བྲལ་ཡངས་པའི་དཀྱིལ་འཁོར་ནས ་སོགས་ནས་ ཁྱབ་བརྡལ་ཆེན་པོའི་ཨ་ལ་ལ། བར་བརྗོད། ན་མོ༔ སངས་རྒྱས་ཀུན་འདུས་རྗེ་བཙུན་ཐོད་ཕྲེང་རྩལ༔ སོགས་ནས་ ཕྱི་ནང་གསང་བའི་དཀྱིལ་འཁོར་ལྷ་ལ་བསྟོད༔ བར་འདོན། སྲུང་བཟློག་གི་ དེའང་རང་ཉིད་ཀྱི་ཐུགས་ཀར་ཉི་མའི་གདན་ལ ་སོགས་ནས་ འགྲན་ཟླ་དང་བྲལ་བའི་རང་བཞིན་དུ་གྱུར༔
བར་བྱ་རང་གཞུང་ལས། སྒྲུབ་པ་རྩ་སྔགས་ཀྱི་གཞི་ཚུགས༔ གོ་ཆ་ཞི་བ༔ རིགས་བཞི་རྒྱས་པ༔ ཁྲོ་བཅུ་དབང་༔ ལས་སྔགས་དྲག་སྒྲུབ་སྡེ་བརྒྱད་བྱེད་གཞུག༔ སྡེ་གསུམ་མཐའ་སྡུད་སོགས་རིམ་པ་ལྟར་ལེ་ལོ་རྣམ་གཡེང་མི་ཚིག་གིས་བར་མ་ཆོད་པར་རྟགས་རྫོགས་སུ་བཟླའོ༔ ཨོཾ་ཨཱ་ཧཱུྃ་མ་ཧཱ་གུ་རུ་ཨརྩིག་ནིརྩིག་ སོགས་བསྙེན་པ་ཅི་ནུས་མཐར། ཧཱུྃ་སྒྲུབ་བྱ། ཧཱུྃ་ཧཱུྃ་ཧཱུྃ༔
དུར་ཁྲོད་ཆོས་འབྱུང་མེ་དཔུང་འབར་བའི་ཀློང་༔ སོགས་ནས་ མ་ཧཱ་སརྦ་པཱུ་ཛ་ལ་ཁཱ་ཧི་ བར་བརྗོད། འདིའི་མཚམས་ནས། དམ་ཅན། དམུ་བདུད་ཀླུ་གསུམ། དགེ་བསྙེན་སྡེ་བཞི། སྲུང་མ་ཉེར་བསྡུས། ཤན་པ་སྤུན་གསུམ། འབར་བ་མཆེད་བཞི་དང་གཞན་ཡང་བཀའ་སྲུང་གང་འོས་ཐམས་ཅད་འདིའི་མཚམས་སུ་འདོན། དེ་ནས་མདུན་བསྐྱེད་ཀྱི།
ཨོྃ་ཨེ་ཤུདྡྷེ་ ནས་ དཀྱིལ་འཁོར་ཡོངས་རྫོགས་ལྷ་ལ་ཕྱག་འཚལ་བསྟོད༔ བར་དང་སྲུང་བཟློག་གི་ མདུན་བསྐྱེད་ཀྱི་ཕོ་བྲང་འོག་ཏུ་དགྲ་བོའི་བསད་ཁང་ནང་ ནས་ མིང་ཤུལ་ཙམ་ཡང་མེད་པར་ བྱ་བར་འདོན། ལས་བྱང་རྩ་སྔགས་མེ་དཔུང་འཁོར་ལོ་ལྟར། ཨོྃ་མ་ཧཱ་གུ་རུ་ཨརྩིག་ནིརྩིག་ཧཱུྃ ་སོགས་ཀྱི་བཟླས་པ་བྱ། རང་གཞུང་ལས། ལས་བཞིའི་སྐབས་སུ་ཤམ་བུ་ཁ་བསྒྱུར་ནི། དང་པོ་གོ་ཆ་ ལུས་དང་སྲོག་ཉམས་པར་གྱུར་ཅིག་མཱ་ར་ཡ་བཟློག་བཟློག་ནན་ནན། དེ་ནས་ཀུན་ལ་འགྲེས་ཞེས་གསུངས་པས། ཨོྃ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄་ཨཱཿཧཱུྃ་ཕཊ྄ཿ དགྲ་བོ་བྱད་མའི་ལྷ་སྲུང་དང་མགོན་སྐྱབས་ཐམས་ཅད་ཉམས་པར་གྱུར་ཅིག །
མཱ་ར་ཡ་བཟློག་ནན། ཨོྃ་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་སརྦ་ཌཱཀྐི་ཡཀྵ་ཀཱ་ལ་ཧཱུྃ་ཕཊ྄ཿ དགྲ་བོའི་ལུས་དང་སྲོག་ཐམས་ཅད? ཨོྃ་བཛྲ་རཏྣ་པདྨ་ཀརྨ་ཀཱི་ལ་ཡ་ཧཱུྃ་ཕཊཿ དགྲ་བོའི་ཟླ་བ་དང་ལུས? ཨོྃ་བཛྲ་ཧཱུྃ་ཀ་ར་ཡ་བི་ཛ་ཡ་ཡ་མཱནྟ་ཀ་ཧྱ་གྷྲྀ་ཝ་ཨ་མྲྀ་ཏ་ཀུཎྜ་ལི་ནཱི་ལ་དནྜ་ཨ་ཙ་ལེ་ཨ་པ་རཱ་ཛི་ཏ་ཏྲཻ་ལོཀྱ་བི་ཛ་ཡ་མ་ཧཱ་བཱ་ལ་ཀྲོ་ཏ་ཀྲོ་ཏི་ཧཱུྃ་བྷྱོཿ དགྲ་བོའི་ཞག་དང་དབང་ཐང? ཨོྃ་ཨཱཿཧཱུྃ་མ་ཧཱ་གུ་རུ་ཨརྩིག་ནིརྩིག་བཛྲ་བྷ་ར་ཧི་ཀྲོ་ཏི་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ དགྲ་བོའི་དུས་ཚེས་དང་རླུང་རྟ? ཨོྃ་ཧྲི་ཏྲི་ཀ་ལ་ཨ་ཡ་མ་དུ་རུ་ཙ་ཤ་ན? སོགས་ཀྱི་ཤོག་བྱང་ལྟར་བཟླ་བར་བྱ། ལོ་རྒྱལ་པོ་ལ་དགྲ་དར་བ་མཱ་ར་ཡ་རྦད་ནན༔ ཟླ་བ་བློན་པོ་ལ་དགྲ་དར་བ? སོགས་དང༌། ལག་རྡེབ་ཀྱིས། ཧཱུྃ་རང་ཉིད་རྡོ་རྗེ་གཞོན་ནུ་གསལ་བ་ཡི? སོགས་ ཨ་ཨཱ་ བར་བརྗོད།
དེ་ནས་བཟློག་པའི་གོང་རང་གཞུང་ལས་ཟློག་དམིགས་དང་བྲབ་དམིགས་འགྲུབ་ནས་མནན་དམིགས་དམིགས་པ་བྱ་ཞེས་གསུངས་པས། རང་གཞུང་ལས་རླུང་རི་རྡོ་རྗེ་རྒྱ་གྲམ་གྱི་ལྟེ་བ་ཧཱུྃ་ཡིག་གི་ནང་དུ་དགྲ་བོ་མངོན་སུམ་དུ་དམིགས་པའི་སྙིང་ཁར་སྐུ་སྨད་གནམ་ལྕགས་ཀྱི་དབལ་བཏབ་པ་ནི། དབལ་ཟུར་ནས་ལས་མཁན་ཤན་པ་འཕྲོས་པས་ཁོའི་ནུས་པ་འཇོམས། མྱ་ངན་གྱི་སྐད་ཙེར་ཀྱི་ཧུད་འདེབས་པ་དེའི་ལས་མཁན་རྣམས་ཀྱིས་རྒྱོབ་སོད་ཀྱི་སྒྲ་འབྲུག་ལྟར་ལྡིར་བས། སྐུའི་ཆ་ནས་ཁྲོ་ཆུའི་ཚྭ་ཚྭ་གནམ་ལྕགས་ཀྱི་ཟི་ར་ཐོག་ཆར་བུ་ཡུག་འཚུབས་ཏེ་བསྐྲད་ཅིང་བཅོམ་ནས་མིང་ཤུལ་ཙམ་ཡང་མེད་པར་བསྒོམ། ཁྱད་པར་དུ་སྣང་སྲིད་ཐམས་ཅད་ཁྲོ་བོའི་མེ་དཔུང་ས་གཞི་ཐམས་ཅད་ཁྲོ་ཆུ་ཁོལ་མའི་རྦ་རླབས་ཟི་ར་ཁོལ་མའི་རང་བཞིན་ཅན་དུ་བསྒོམ། དེའི་སྣང་སྲིད་ལྷ་སྲིན་སྡེ་བརྒྱད་དམ་སྲི་འབྱུང་པོའི་བར་ཆད་མ་རུངས་བདུད་ཀྱི་ཆོ་འཕྲུལ་བན་བོན་སྔགས་པའི་རྒྱོབ་ཟོར་རྣམས་སྐད་ཅིག་ལ་བརླག་ནུས་པར་འགྱུར་རོ། ། ཞེས་གསུངས་པས། ལག་རྡེབ་ཀྱིས། ཨོྃ་མ་ཧཱ་གུ་རུ་པདྨ་ཀཱ་ར་ སོགས་ནས་ བྱད་མ་རྦོད་གཏོང་ཐམས་ཅད་ཟློག་ཟློག་ བར་བྱ་བ་ལེགས།
དེ་ལྟར་དང༌། འདི་མཚམས་དོ་གལ་ཆེ་ན་སྤུ་གྲིའི་མངོན་རྟོགས་ཧཱུྃ་སྒྲུབ་བྱ་བའང་ལེགས་སོ། ། དེ་ནས་ཐུན་མཚམས་གཏོར་འབུལ་ནི། སྤུ་གྲི་ལས། ཧཱུྃ༔ དཔལ་ཆེན་ཆེ་མཆོག་བཛྲ་ཀཱི་ལ་ཡ༔ སོགས་ནས་ ཧ་ལ་ཧ་ལ་ཧཱུྃ་བྷྱོ་ཟློག་ཟློག་ བར་བྱས་ཏེ་གཏོར་མ་འབུལ། དེ་ནས་རྗེས་ཆོག་གི་ཚོགས་ནི། ཧཱུྃ༔ བདག་ཉིད་དྲག་པོའི་ཐུགས་ཀ་ནས༔
སོགས་ ཨོྃ་ཨ་ཧཱུྃ་གུ་རུ་དྷེ་ཝ་ཌཱཀྐི་ནཱི་བཛྲ་ས་མ་ཡ་ཧོཿ བར་བྱ། དེ་ནས་བསྐང་བསྡུས་ཀྱི། ཧཱུྃ་གདོད་ནས་དག་པ་ཆོས་སྐུ་ཞི་ཁྲོའི་ཀློང་༔ ནས་ རང་ས་ཟིན་གྱུར་ཅིག༔ བར་བྱ། དེ་ནས་བླ་མའི་ཞལ་རྒྱུན་ལས། དཀྱིལ་འཁོར་གཅིག་ལ་གདབ་ལས་གཉིས་མི་བྱ་ཞེས་གསུངས་པས། བསྒྲལ་ལས་གཞུང་ལ་འཇུག་པ་ནི་གོང་དུ་བཤད་པ་ལྟར་བསྒྲལ་ཆས་གཞུང་ལྟར་འགྲིགས་ནས། དམག་བསྐུལ་གཏོང་བ་ནི།
རང་གཞུང་ལས། ཟོར་གཏོར་ལིང་རོ་སྨན་རཀ་གིས་བྲན༔ གཏོར་ཆུང་དམར་ཆེན་ལ་སོགས་བཤམ༔ ཞེས་གསུངས་པ་བཞིན་གཏོར་ཆུང་སུམ་ཅུ་སོ་གཅིག་དང་ཤ་དུམ་དེ་གྲངས་བཤམས་ཏེ་བར་མཚམས་སུ་འབུལ། ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔ འཇིགས་རུང་དུར་ཁྲོད་འབར་བའི་ཀློང་དཀྱིལ་ནས༔ སོགས་ནས། རཀྨོ་ཡཀྨོ་ཀ་ལ་དུ་ཏྲི་དགྲ་བོའི་སྲོག་ལ་རྦད་རྦད༔ བར་བརྗོད། དེ་ནས་སྨད་ལས་ཀྱི་ རང་ཉིད་སྐད་ཅིག་གིས་ཆེ་མཆོག་ཀཱི་ལ་ཡ་ ནས་དཀྱུས་ལྟར།
ལས་མཁན་དུས་ལ་བབ་བོ་ས་མ་ཡ༔ བར་བརྗོད། ཐུན་གཏོར་བཤམས་ཏེ། ན་མོ་དཀོན་མཆོག་གསུམ་དང་ སོགས། ལྡང་མེད་མནན་ཅིང་དམོད་པའི་ཕྲིན་ལས་མཛོད༔ བར་བྱ་སྟེ་གཏོར་མ་འབུལ། ཧཱུྃ༔ དྲེགས་བྱེད་སྟག་གདོང་དཀར་པོའི་དུས་ལ་བབ༔ ནས་ བྷྱོ་དུནྟི་དེ་ཝ་བྱད་མ་ཏྲིག་ཏྲིག་བྷྱོ་བྷྱོ་ བར་བྱ། ཐུན་བསྐུལ་ནི།
བྷྱོ༔ བཞེངས་ཤིག་སོགས? ནས་ དངོས་འཛིན་ཐལ་བ་རྡུལ་དུ་རློག་ བར་བྱ། ཧཱུྃ༔ དུར་ཁྲོད་ཕུང་ཤུལ་དག་ལས་གྲུབ་པའི་ས༔ ནས། ཀེཾ་ནི་རི་ཏི་ཁ་ཁ་ཁཱ་ཧི༔ བར་བརྗོད། དེ་ལས་དུག་ཕྲེང་ནག་པོ་ལ་འཇུག་པ་ནི། རང་གཞུང་ལས། བསྐུལ་ཞིང་ལིངྒ་དུམ་བུ་བཅས༔
ཚིག་གི་མཚམས་སོ་སོར་བསྒྲལ་བསྟབ་བྱ༔ དམར་སྦྲེང་དྲག་པོའི་གཏོར་རྫོངས་བྱ༔ ཞེས་གསུངས་པས་ལིང་རོ་དུམ་བུ་ཉེར་ལྔ་དང་ཤ་དུམ་གཏོར་ཆུང་དེ་མཚུངས་ཚིག་མཚམས་སུ་ཕུལ་ཏེ། ཧཱུྃ་ཧཱུྃ་ཧཱུྃ༔ བསྐལ་པ་མེ་ལྟར་རབ་འབར་འཁྲུགས་པའི་ཀློང་༔ སོགས་ནས་ མྱུར་དུ་ཁུག་ལ་བསྒྲལ་བའི་ཕྲིན་ལས་མཛོད༔ བར་བྱ། དེ་ནས་རྩང་བཟློག ཁྱུང་བཟློག ། བཟློག་འཕྱོང་གཤིན་རྗེ་མྱོས་བྱེད་ལྟར་དང༌།
ཐན་བཟློག་རྣམས་བྱ། ཟོར་རྣམས་རཀྟས་བྲན་ཞིང་གདན་སྟེང་དུ་བཤམས་ནས་ཟོར་རྫས་བྱིན་རླབས་རྣམས། ཉིན་རེ་བཞིན་འདོན། དེ་ནས་གླུད་དང་ཟ་ལམ་རྣམས་ལམ་བསྟན་ཡན་འདོན། དེ་ནས་ལྷག་མ་བསྔཽའོ། དེ་ནས་ལས་བྱང་གི་བསྐུལ་གཏོང༌། དེ་ནས་ཆོས་སྐྱོང་རྣམས་ཀྱི་གཏོར་འབུལ། ཆད་མདོ་འབུལ། བརྟན་མ་སྐྱོང༌། རྟ་བྲོ་བྱ།
བཟོད་གསོལ་བྱ། དེ་ནས་འདི་མཚམས་སུ་རང་གཞུང་ལས། དེ་ནས་སྲུང་འཁོར་བསྒོམ་པའི་རིམ་པ་ནི༔ དགོང་ཐུན་བཞག་པའི་ཚེ་སྲོད་ཐུན་ནུབ་མོ་ཉལ་བའི་རྣལ་འབྱོར་ལ༔ ཏིང་འཛིན་མི་གཡོ་བར་གསལ་གདབ་པའི་ངང་ནས༔ ཞེས་གསུངས་པས། ཧོཿ སྐད་ཅིག་གིས་བདག་མདུན་མི་དམིགས་པའི་ངང་ལས་ཨེ་ཆོས་འབྱུང་ སོགས་ནས། འགྲན་ཟླ་བྲལ་བའི་རང་བཞིན་དུ་གྱུར་ བར་བྱ༔ བླ་མ་ཐོད་ཕྲེང་རྩལ་ གྱི་ནས་ འཁོར་དང་བཅས་པ་ལ་སྲུངས་ཤིག་བཛྲ་རཀྵ་རཀྵ་ཡེ་སྭཱ་ཧཱ༔
བར་བྱ། རང་གཞུང་ལས། ནུབ་མོ་ཉལ་ཁང་སྲུང་འཁོར་དགུ་རིམ་སྒོམ་ཞིང་སྲུང་སྔགས་བཟླ༔ རྨི་ལྟས་ལོག་དང་ཆོ་འཕྲུལ་སོགས་བྱུང་ན༔ གཉིད་སད་སྐབས་ཤམ་བུ་འདི་བཟླ༔ ཞེས་གསུངས་པས། ཨོྃ་བཛྲ་ཧཱུྃ་ཀ་ར་ཧཱུྃ་ཕཊ྄ ་ནས་ སཏྭཾ་བྷ་ཡ་ནན ་བར་བྱ། དེ་ནས་བསྔོ་སྨོན་དང་བཀྲ་ཤིས་སོགས་བྱ། ཉིན་ཐ་མར་བབས་ཚེ། ལྷག་མ་ཡན་གོང་དང་འདྲ་ལ།
ལྷག་མ་ནས། སྒོ་དབྱེ་བྱ་བ་ནི། དཀར་གཏོར་གསེར་སྐྱེམས་བཤམ་ལ། ཧཱུྃ༔ ཤར་ཕྱོགས་དུང་མཁར་ལྡེམ་པ་ ནས་ བཅོལ་བའི་ཕྲིན་ལས་འགྲུབ་པར་མཛོད༔ བར་བྱ། སྒོ་གཙང་དང་མདོས་ཐིག་དཀྲོལ། དེ་ནས་རང་གཞུང་ལས། དམར་རློན་གཡང་གཞི་བཏིང་བའི་ཁར༔ སྣ་དེར་དཀར་གཏོར་ཟ་ལམ་དང་༔
དེ་རྒྱབ་དམར་ཆེན་གཏོར་མ་དང་༔ གླུད་དང་དྲག་པོའི་ཟོར་རྫས་བཤམ༔ སྔགས་འཆང་དམོད་པའི་ཆས་སུ་ཞུགས༔ སྲིད་པའི་སྤྱི་ཞྭ་སེར་ནག་བཀླུབས༔ ལྟོ་ཞལ་རཀྴ་མགོ་ཕྲེང་དང་༔ རུས་རྒྱན་དར་གྱི་ཅོད་པན་འཕུར༔ གདོང་ལ་རོ་སོལ་དུག་ཁྲག་བྱུག༔ ཐུན་དང་རྫས་རུ་ག་ཤལ་བརྒྱན༔ དྲག་པོ་ཁྲོས་པའི་སྟང་སྟབས་ཀྱིས༔ ཞིང་ཆེན་གདན་ལ་རོལ་སྟབས་འཁོད༔
གཡས་གཡོན་རྡོ་རྗེ་སྔགས་འཆང་རྣམས༔ རྔ་གླིང་རོལ་མོ་སྣ་ཚོགས་བཅས༔ ཞེས་གསུངས་པས་དེ་ལྟར་བཤམ་ཚུལ་དང་ཆས་གོས་རྣམས་བཤད་མ་ཐག་ལྟར་བྱ་སྟེ༔ མདོས་ལམ་དུ་དཔག ། དེ་ནས་འགྲིག་ན། རང་གཞུང་ལས། གཞན་ཡང་ཟོར་གྱི་རྒྱབ་ཆོས་སུ༔ བན་དེ་ཐལ་རྡེབ་བོན་པོ་གཤང་༔ སྐྱེས་པ་མཚོན་ཐོགས་ཡུགས་ས་ནི༔ དུར་འདཻབས་བྱིས་སྦ་འུར་ཐོགས་སོགས༔
སྲིད་པ་ཕོ་རྒྱུད་མོ་རྒྱུད་རྣམས༔ བན་བོན་རིག་སྔགས་དམོད་པར་བྱེད༔ སྣང་སྲིད་གཡོ་འཁྲུག་ཆོ་འཕྲུལ་ཐན༔ བཟློག་ཕྱིར་རྟེན་འབྲེལ་རྟགས་སུ་འཆང་༔ བཀའ་ཡི་ཐ་ཚིག་ཆད་མདོ་བསྒྲག༔ གཏོར་མ་འབུལ་ཞིང་གསེར་སྐྱེམས་མཆོད༔ སྲིན་མོས་ཟོར་ལམ་དབྱེ་བར་བྱ༔ དམར་ཆེན་ཟོར་ལ་དཔལ་འབར་འཛུགས༔ གསེར་སྐྱེམས་དམར་སྦྲེང་ཡུས་འདྲེན་ཅིང་༔ མ་ཉེས་གཟུ་དཔང་ཐུགས་དམ་བསྐུལ༔
ཆད་མདོ་དང་བཀའ་སྲུང་རྣམས་འདོན། གཞུང་གི་བསྐུལ་བ་བྱ། ཟ་ལམ་དང་གླུད་སོགས་ལམ་བསྟན་འདོན། དེ་ནས་གསེར་སྐྱེམས་བཏང་སྟེ། ཧཱུྃ༔ མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ ནས་ དེ་རིང་དྲག་པོའི་ཕྲིན་ལས་མཛོད༔ བར་བྱ། རང་གཞུང་ལས། དེ་ནས་ཟོར་རྣམས་རིམ་པར་འདེགས༔
དྲེགས་སྡེ་མ་ལུས་བྲན་དུ་བསྐོལ༔ རྔམ་སྒྲས་སྲིད་གསུམ་འཇིག་རྟེན་གཡོ༔ སྣང་སྲིད་ཐོག་དང་མཚོན་ཆར་འཁྲིགས༔ ལས་བྱེད་ཕོ་ཉ་དྲེགས་པ་ཅན༔ དགྲ་བོའི་ཤ་ཁྲག་སྲོག་ལ་རྔམ༔ སྔགས་རྒོད་བཟླ་ཞིང་རྡོ་ཐུན་བརྡེག༔ དར་ནག་གཡབ་ཅིང་རྔ་གླིང་སོགས༔ ངར་ཆེན་བསྐྱེད་པའི་རོལ་མོ་བསྒྲག༔ གོ་མཚོན་ཕྱར་དར་བསྭོ་སྒྲ་སྒྲོག༔ འཕང་བའི་ས་རུ་རིང་བར་འགྲོ༔
ཞེས་གསུངས་པས་བཞེངས་བསྐུལ་བྱ་བ་ནི༔ ཧཱུྃ་བྷྱོཿ བཞེངས་ཤིག་སྐྱེ་མེད་ཀློང་ནས་བཞེངས༔ ནས་ ད་ལྟ་ཉིད་དུ་བསྒྲལ་བའི་ཕྲིན་ལས་མཛོད༔ བར་དུ་བྱ་སྟེ་ལམ་དུ་ཞུགས། རང་གཞུང་ལས། ཟོར་རྫས་དགུ་བསད་ལྟར་དུ་འཕང་༔ ཞེས་གསུངས་པ་དེ་ལྟར་བྱ་དགོས་སོ། ། དེ་ནས་རང་གཞུང་ལས། ཧོམ་སྦར་དམིགས་བྱ་གཏོར་ཆེན་བསྲེག༔
ཅེས་གསུངས་པས། ཧོཿ དགོངས་ཤིག་མི་མངོན་ཕྱོགས་བཅུ་རབ་འབྱམས་ནས༔ ནས་ སྐད་ཅིག་ད་ལྟ་ཉིད་དུ་ཞལ་བཞེས་ཤིག༔ བར་བརྗོད་ཏེ་འཕང༌། རང་གཞུང་ལས། ཟློག་སྔགས་བཟླ་ཞིང་གཏོར་ཟོར་འཆང་༔ ཟོར་ཆེན་འཁོར་འདས་སྟོབས་འདུས་མཚོན་ཆ་ཐོགས༔ སྲིད་པ་ཕུར་བུའི་ངར་བསད་ཁྲོ་ཆུ་ཁོལ༔ སྲིད་པའི་མཚོན་ཆ་དུག་རླངས་བུ་ཡུག་འཚུབས༔
ལྡོག་མེད་གནམ་ལྕགས་ཐོག་ལྟར་འཕང་བ་ཡིས༔ མཐའ་དམག་ནད་མཚོན་བྱུར་དང་སྐག་རྐྱེན་རིགས༔ རྡུལ་དུ་བརླག་པའི་དབང་པོ་ཤ་ཁྲག་རུས༔ ལས་བྱེད་ཕོ་ཉས་ཧུབ་སྒྲ་དིར་དིར་རོལ༔ སླར་ཡང་ལྡོག་མེད་རིག་སྔགས་དམོད་པས་འདེབས༔ དར་ནག་གཡབ་ཅིང་མཚོན་ཐོགས་བསྭོ་སྒྲ་འདེབས༔ ཞེས་གསུངས་པས། ཟློག་སྔགས་བཟླས་ཤིང་དར་ནག་གཡབ༔ རང་གཞུང་ལས། བན་དེའི་ཐལ་རྡེབ་བོན་པོའི་ཛོ་ཟོར་འཕང་༔
ཡུགས་ས་དུར་འདེབས་བྱིས་པའི་འུར་རྡོ་འཕང་༔ མ་ཉེས་ཤག་འདེབས་ཡུས་དང་ལ་སོགས་བརྡར༔ དམག་བཟློག་ལ་སོགས་དགོས་གནད་ཆེ་བ་དང་༔ སྐུ་འཁོར་བསྡེབ་ཅིང་དྲེགས་སྡེ་ལས་ལ་དབབ༔ གནོད་བྱེད་ཀུན་འཇོམས་བྱ་ར་གཡུལ་ངོ་བཟློག༔ ཅེས་གསུངས་པ་དེ་ལྟར་བྱ། རང་གཞུང་ལས། གོམ་དགུ་བགྲོད་མཚམས་ཐོ་བརྩིག་བྱ་ཁྱུང་བསྒོམ༔ ཞེས་གསུངས་པས། ཧཱུྃ༔
ཐོ་ནི་ཁྱུང་ནག་འབར་བ་ཁ་གདངས ་ནས ་ཁྲོྃ་རཾ་ཙཀྲ་རཀྵ་ཧཱུྃ༔ བར་བྱ་སྟེ་ཐོ་བྱ། རང་གཞུང་ལས༔ དེ་ནས་སྒོ་དྲུང་བཤལ་ཆུས་བརྟན་མ་བསྐྱང་༔ ཞེས་གསུངས་པས་སྒོ་དྲུང་ཁང་ཐོག་ཏུ་བརྟན་མ་འབུལ༔ ཧཱུྃ༔ བོད་ཁམས་སྐྱོང་བ་བརྟན་མའི་ཚོགས༔ ཀྱིས་ཕུལ། རང་གཞུང་ལས། གཏོར་གཞོང་ཁ་སྦུབ་དམིགས་བྱ་འགུགས་བསྟིམ་བྱ༔
ལྡང་མེད་ཁྲོ་རྒྱལ་སྟོབས་འདུས་དགྲ་བོ་གཟིར༔ མཆེད་ལྕམ་མཐེའུ་ཆུང་སྦྲེལ་ཞིང་བྲོ་ར་ནི༔ མངོན་སྤྱོད་དྲག་པོའི་ཟུར་གསུམ་གཡོན་དུ་བསྐོར༔ ཞེས་གསུངས་པས། སྒོ་འགག་ཏུ་གཏོར་གཞོང་སྦུབ་ལ་སྒབ་འདྲེ་བཀུག་ཅིང་རྟ་བྲོ་བྱ་བ་ནི། ཧཱུྃ༔ དྲག་པོ་དཔལ་གྱི་དཀྱིལ་འཁོར་དུ༔ ནས་ མཱ་ར་ཡ་ནན༔ བར་བྱ། རང་གཞུང་ལས་དེ་ནས་གཏོར་གཞོང་ཁ་ཡར་བཟེད་ལ་ནས་འབྲུ་བླུགས༔
ཞེས་གསུངས་པས། དེ་བཞིན། ཧཱུྃ༔ རྒྱལ་བའི་དཀྱིལ་འཁོར་ཡི་དམ་ལྷ་ཚོགས་ལ༔ ནས་ རྒྱལ་ཁམས་ཕྱོགས་མེད་བདེ་བའི་བཀྲ་ཤིས་ཤོག༔ བར་བྱ། རང་གཞུང་ལས། མཆེད་ལྕམ་རྣམས་ཀྱིས་ཕྱེ་མར་སྐྱེམས་ཆང་ལ་རོལ་ཞིང་ཧ་ཧའི་གད་མོ་དང་བཅས་ནང་དུ་ལོག༔ ཅེས་གསུངས་པས། ནང་དུ་ལོག་ལ་ཚེ་འགུགས་དང་དངོས་གྲུབ་ལེན་ཆོག་ལ་རོལ་ཏེ།
ཧཱུྃ༔ ཟབ་དབྱིངས་བདེ་ཆེན་མཁའ་སྤྱོད་ཀློང་ཡངས་ནས༔ ནས། མ་ཧཱ་མུ་ཊ་སརྦ་སིདྡྷི་ཧྲཱི་ བར་འདོན། དེ་ནས་སྔར་ལྟར་སྲུང་འཁོར་བསྒོམ། ལག་རྡེབ་བྱ་སྟེ། རྫོགས་རིམ་ཉེར་བསྡུ་དང་བསྔོ་སྨོན་བཀྲ་ཤིས་ཀྱིས་མཐའ་ལེགས་པར་བྱའོ། འདིར་སྨྲས་པ། པད་འབྱུང་རབ་ཁྲོས་སྙིགས་དུས་ལ་དམིགས་པ། ། པདྨའི་ཟབ་གཏེར་བདུད་འདུལ་ཀཱི་ལ་ཡ། །
པདྨའི་བརྒྱུད་འཛིན་རྣོ་བའི་མཚོན་ཆ་འདི། ། པདྨ་གེ་སར་བདག་ཡིད་རྨད་བྱུང་བཀོད། ཅེས་རྟེན་འབྲེལ་བརྡ་འབྱིན་དང་བཅས་ཟིན་བྲིས་ཕྲ་ཞིབ་ཏུ་བཀོད་པ་འདི། རང་གཞུང་བསླད་མེད་འབྲུ་འགྲེལ་བབ་ཅོལ་དུ་བཞག་པ་དང་དཀྱིལ་འཁོར་གཞན་དང་ཁོག་དབུབས་སུ། ཨོ་རྒྱན་རྩ་གསུམ་གླིང་པ་རིན་པོ་ཆེའི་ཞབས་རྡུལ་གཙུག་གི་རྒྱན་དུ་བྱེད་པོ་བག་མེད་དཀོར་འགམ་བཙུན་ཆུང་ཨརྻཱ་དྷྭ་ཛས་བྲིས་སོ།། །། དེ༽ ༈ གུ་རུ་དྲག་པོ་ཀཱི་ལ་ཡའི་བླ་མའི་གཏོར་མ། གདན་གྲུ་བཞིའི་སྟེང་དུ་བླ་མའི་གཏོར་མ་པད་འདབ་བཞི་ཡིས་བརྒྱན་ཅིང་མཚམས་སུ་མཐེབ་སྐྱུ་འཇོག ། ཡི་དམ་གཏོར་མ་གདན་གྲུ་བཞིའི་སྟེང་དུ། རྩིབས་བརྒྱད།
དེའི་སྟེང་དུ་རྩིབས་བཞི། དེའི་སྟེང་དུ་བླ་མའི་གདན། དེའི་སྟེང་དུ་བླ་མ་བྲ་གཟུགས། ཟུར་གསུམ་ཐོད་སྐམ་གྱིས་བརྒྱན། མཁའ་འགྲོའི་གཏོར་མ་གདན་གྲུ་བཞིའི་སྟེང་དུ༌། ཆོས་འབྱུང་བསྣོལ་མ། དེའི་སྟེང་དུ་དཔལ་གཏོར་པད་འདབ་བཞི་པ། དཀར་དམར་གྱིས་བརྒྱན་ཅིང་མཛེས་པར་བྱ། གཏོར་ཟློག ། གཏོར་མ་ཁྲོ་ཞལ་བྱུང་ན་རབ།
མ་བྱུང་ན་དམར་གཏོར་ཁྲུ་གང་ཞིག་ལ་ཡུམ་གཏོར་ཕྱེད་ཆ། འཁོར་སྲས་བཞི་ཡུམ། གོ་ཆ་ལྷ་ལྔ། སྡེ་བརྒྱད། སྒོ་མ་བཞི། མཐེབ་སྐྱུ། ཨ་ཀུ་ལྷ་གྲངས་གཡས་སུ་རྩང་བཟློག་དམར་གཏོར་མཐོ་གང་ཞིག་ལ་འཁོར་བཞི། གཡོན་ཕྱོགས་ཐན་བཟློག་དམར་གཏོར་མཐོ་གང་ལ་འཁོར་ཉེར་ཅིག ། བཀའ་གཏེར་སྲུང་མ། ཆད་བརྟན་སྤྱི་འགྲོ།
དེ་ལྟར་སྤུ་བོ་གཏོར་མའི་བཅའ་གཤོམ་གསར་འགྱུར་ལགས།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
