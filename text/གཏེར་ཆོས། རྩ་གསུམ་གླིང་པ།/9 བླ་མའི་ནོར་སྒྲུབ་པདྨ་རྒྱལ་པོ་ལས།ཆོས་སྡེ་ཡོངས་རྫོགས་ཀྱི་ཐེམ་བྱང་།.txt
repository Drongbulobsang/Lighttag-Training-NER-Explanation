གཏེར་ཆོས། རྩ་གསུམ་གླིང་པ།
པོད ༩
བླ་མའི་ནོར་སྒྲུབ་པདྨ་རྒྱལ་པོ་ལས།ཆོས་སྡེ་ཡོངས་རྫོགས་ཀྱི་ཐེམ་བྱང་།
བླ་མའི་ནོར་སྒྲུབ་པདྨ་རྒྱལ་པོ་ལས། ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ། དགེ་བསྙེན་མཚོ་ཀློང་གཏེར་བྱོན་ནོར་སྒྲུབ་རྨད། ། པདྨ་རྒྱལ་པོའི་སྒྲུབ་སྐོར་ཐེམས་བྱང་དབྱེ། དེ་ཡང་ཨོ་རྒྱན་རྩ་གསུམ་གླིང་པའི་ཟབ་གཏེར་རྩ་གསུམ་རབ་འབྱམས་ཀྱི་སྒྲུབ་ཐབས་སྣ་ཚོགས་པ་ལས། འདི་ནི་བཀའ་ཕུར་ཐུགས་གསུམ་གྱི་ཡ་གྱལ་ཐུགས་སྒྲུབ་བདེར་འདུས་ཀྱི་ཆ་ལག་བསམ་ལྷུན་ལེའུ་བཅུ་གསུམ་གྱི་ནང་གསེས་ཨོ་རྒྱན་མཁའ་འགྲོ་ནོར་ལྷའི་སྒོས་སྒྲུབ་མན་ངག་ཟུར་གསལ་དུ་བཀོད་པའི་ཤོག་དྲིལ་ཡང་གསང་མཆོང་གུར་སྨུག་མོ་ཏི་ལ་ཀའི་རཀྟ་ལྟར་བཏུས་པའི་ཡང་སྙིང་བསོད་ནམས་དབང་ཐང་སོགས་རྒྱས་པ་དང༌། སྣང་སྲིད་སྐྱེ་འགྲོ་གང་འདོད་དབང་དུ་བསྡུ་བར་བྱེད་པའི་ལས་ཚོགས་གཙོ་བོར་སྟོན་པ་ཡིད་བཞིན་ནོར་བུ་ལྟ་བུའི་ཆོས་སྐོར་ཏེ།
དེ་ལའང་ཟབ་པ་གཏེར་གཞུང་གི་སྐོར། ཡན་ལག་ཁ་སྐོང་སྐོར། ཆོག་ཁྲིགས་སྣ་ཚོགས་སྐོར་རོ། དང་པོ་ཟབ་པ་གཏེར་གཞུང་གི་སྐོར་ལ། ཀ༽ བླ་མའི་ནོར་སྒྲུབ་པདྨ་རྒྱལ་པོ་ལས། དབང་ཆོག་དངོས་གྲུབ་ཀུན་འབྱུང༌། ཁ༽ བླ་མའི་ནོར་སྒྲུབ་པདྨ་རྒྱལ་པོ་ལས། དབང་ཐང་རྒྱས་པའི་ཙཀྲ་ནོར་བུའི་བང་མཛོད། ག༽ བླ་མའི་ནོར་སྒྲུབ་པདྨ་རྒྱལ་པོ་ལས། དབང་སྡུད་ནོར་བུ་ཞགས་པའི་འཁོར་ལོའི་དཔེའུ་རིས།
ང༽ བླ་མའི་ནོར་སྒྲུབ་པདྨ་རྒྱལ་པོ་ལས། སྲིའུ་སྲུང་ནག་པོ་ཀུན་ཐུབ་པུ་ཏྲ་ཐར་བྱེད། ཅ༽ བླ་མའི་ནོར་སྒྲུབ་པདྨ་རྒྱལ་པོ་ལས། མ་ཧཱ་དྷེ་ཝའི་རླུང་ཞགས་ཐིམ་མེད། ཆ༽ བླ་མའི་ནོར་སྒྲུབ་པདྨ་རྒྱལ་པོ་ལས། མ་ལྷ་བུ་རྫིའི་རྟེན་འཛུགས། ཇ༽ བླ་མའི་ནོར་སྒྲུབ་པདྨ་རྒྱལ་པོ་ལས། སྦྱིན་སྲེག་དབང་གི་ལྕགས་ཀྱུ། ཉ༽ བླ་མའི་ནོར་སྒྲུབ་པདྨ་རྒྱལ་པོ་ལས། དབུལ་སྲི་རྨངས་འདྲེ་བཀར་ཡས།
ཏ༽ བླ་མའི་ནོར་སྒྲུབ་པདྨ་རྒྱལ་པོ་ལས། དམ་སྲི་སྒབ་འདྲེ་མནན་པ་དམོད་པ་དགུ་སྐོར། ཐ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ སྔོན་འགྲོ་སྣང་བའི་འདོད་ཡོན་བདེ་ལེགས་ཀུན་འབྱུང༌། ད༽ བླ་མའི་ནོར་སྒྲུབ་པདྨ་རྒྱལ་པོ་ལས། དབང་སྡུད་ནོར་བུ་ཞགས་པ་བསྒྲུབ་པའི་ལས་བྱང༌། ན༽ བླ་མའི་ནོར་སྒྲུབ་པདྨ་རྒྱལ་པོ་ལས། རིན་ཆེན་ཁང་བཟང་ཡིད་བཞིན་གཏེར་མཛོད། པ༽ བླ་མའི་ནོར་སྒྲུབ་པདྨ་རྒྱལ་པོ་ལས། ཛམ་ལྷ་དཀར་པོའི་སྒྲུབ་པ་འདོད་རྒུ་མཆོད་སྦྱིན།
ཕ༽ བླ་མའི་ནོར་སྒྲུབ་པདྨ་རྒྱལ་པོ་ལས། གནོད་སྦྱིན་ནག་པོའི་སྒྲུབ་ཐབས། བ༽ བླ་མའི་ནོར་སྒྲུབ་པདྨ་རྒྱལ་པོ་ལས། དྲག་པོ་ཀཱ་ལ་ཡཀྴའི་སྒོས་སྒྲུབ། མ༽ བླ་མའི་ནོར་སྒྲུབ་པདྨ་རྒྱལ་པོ་ཡིད་བཞིན་ནོར་མཆོག་ལས། གཏེར་སྲུང་ཀླུའི་དགེ་བསྙེན་ཆེན་པོ་བསྒྲུབ་པའི་གསོལ་ཁ་དགོས་འདོད་ཀུན་འབྱུང༌། ཙ༽ བླ་མའི་ནོར་སྒྲུབ་པདྨ་རྒྱལ་པོ་ལས། ནོར་སྐྱོང་ཀླུ་མོའི་གཏོར་འབུལ། ཚ༽ བླ་མའི་ནོར་སྒྲུབ་པདྨ་རྒྱལ་པོ་ལས། གནོད་སྦྱིན་ཛམ་ལྷ་དབང་སྡུད་དམར་པོའི་གཏེར་སྲུང་དགེ་བསྙེན་གྱི་གཏོར་འབུལ།
ཛ༽ བླ་མའི་ནོར་སྒྲུབ་པདྨ་རྒྱལ་པོ་ལས། ཚོགས་མཆོད་དགོས་འདོད་ཀུན་འབྱུང༌། ཝ༽ བླ་མའི་ནོར་སྒྲུབ་པདྨ་རྒྱལ་པོ་ལས། བསྐང་བ་འདོད་རྒུ་བསམ་འཕེལ། ཞ༽ བླ་མའི་ནོར་སྒྲུབ་པདྨ་རྒྱལ་པོ་ལས། གཡང་འབོད་སྲིད་གསུམ་དབང་སྒྱུར་རིན་ཆེན་བང་མཛོད། ཟ༽ བླ་མའི་ནོར་སྒྲུབ་པདྨ་རྒྱལ་པོ་ལས། གཡང་འགུགས་སྲིད་གསུམ་དབང་སྡུད། འ༽ བླ་མའི་ནོར་སྒྲུབ་པདྨ་རྒྱལ་པོ་ལས། དྲག་པོ་ཀཱ་ལ་ཡཀྵའི་ལས་མཐའ་བཟློག་པ་དུག་གི་སྤུ་གྲི་གནམ་ལྕགས་ཨུར་མོ།
ཡ༽ ཡང་བཟློག་འཕྱོང༌། གཉིས་པ་ཡན་ལག་ཁ་སྐོང་སྐོར་ལ། བླ་མའི་ནོར་སྒྲུབ་པདྨ་རྒྱལ་པོ་ལས། གསོལ་འདེབས་ངེས་དོན་རབ་བསྐུལ་ལྡེབ། བླ་མའི་ནོར་སྒྲུབ་པདྨ་རྒྱལ་པོ་ལས། སྔོན་འགྲོ་སྐྱབས་སེམས། བླ་མའི་ནོར་སྒྲུབ་པདྨ་རྒྱལ་པོ་ལས། ཡན་ལག་བདུན་པ། བླ་མའི་ནོར་སྒྲུབ་པདྨ་རྒྱལ་པོ་ལས་དཀར་གཏོར་བྱིན་རླབས་དང་བགེགས་གཏོར། བླ་མའི་ནོར་སྒྲུབ་པདྨ་རྒྱལ་པོ་ལས།
བྱིན་འབེབས་བཅུད་བསྡུས། བླ་མའི་ནོར་སྒྲུབ་པདྨ་རྒྱལ་པོ་ལས། གཡང་འགུགས་ཁ་སྐོང་སེངྷས་མཛད་པ། བླ་མའི་ནོར་སྒྲུབ་པདྨ་རྒྱལ་པོ་ལས། བདུད་རྩི་ལག་མཆོད་བདེ་ཆེན་སྤྲིན་ཕུང༌། བདུད་རྩི་ལག་མཆོད་ཆོས་སྐུ་སྣང་བ་མཐའ་ཡས། བླ་མ་སྐུ་གསུམ་དགོངས་འདུས་ལས། རྩ་གསུམ་སྤྱིའི་མེ་མཆོད་ལས་བཞིའི་བང་མཛོད་ལས་དབང་གི་མེ་མཆོད་ཁོལ་ཕྱུང་བ། བླ་མའི་ནོར་སྒྲུབ་པདྨ་རྒྱལ་པོ་ལས། རྒྱུན་གྱི་རྣལ་འབྱོར་སྙིང་པོ་རབ་གསལ།
བླ་མའི་ནོར་སྒྲུབ་པདྨ་རྒྱལ་པོ་ལས། དྲག་པོ་ཀཱ་ལ་ཡཀྴའི་རྒྱུན་ཁྱེར། བླ་མའི་ནོར་སྒྲུབ་པདྨ་རྒྱལ་པོ་ལས། གཏོར་འབུལ་ཁམས་གསུམ་དབང་བསྒྱུར། ཛམ་དཀར་ལས་ཚོགས་ལས། དབང་སྡུད་མན་ངག་ཁྱད་པར་ཅན། པད་འབྱུང་ནོར་ལྷ་དབྱེར་མེད་ཀྱི་བླ་འཁོར། ཛམ་དཀར་ལས་ཚོགས་ལས། ཚོགས་ཀྱི་བདག་པོས་ལག་བསྒུལ་ཟས་ནོར་འགུགས་པའི་གདམས་པ་ངོ་མཚར་ཅན། ཛམ་དཀར་ལས་ཚོགས་ལས།
བླ་མའི་ནོར་སྒྲུབ་པདྨ་རྒྱལ་པོ་ལས། མྱུར་མགྱོགས་རླུང་འཁོར་གདམས་པ་ཟབ་མོ། ཚོགས་ཀྱི་བདག་པོས་ཤོ་དང་རྒྱན་ལས་རྒྱལ་བའི་མན་ངག ། ཛམ་དཀར་ལས་ཚོགས་ལས། ཟ་ཡིག་ལོངས་སྤྱོད་ཆར་འབེབས་གདམས་པ། བླ་མའི་ནོར་སྒྲུབ་པདྨ་རྒྱལ་པོ་ལས། ཀླུ་རྒྱལ་བསོད་ནམས་སྟོབས་སྐྱེད་འཁོར་ལོ་བླ་མའི་ནོར་སྒྲུབ་པདྨ་རྒྱལ་པོ་ལས། ཀླུ་རྒྱལ་བསོད་ནམས་སྟོབས་སྐྱེད། ཀླུ་ཡི་བེ་བུམ་ལས་ཆར་འབེབ་མན་ངག ། ཡང་ཀླུ་རྒྱལ་གྱི་གུ་རུ་ལ་ཕུལ་བའི་མན་ངག་ཀླུ་ཡི་བདུད་རྩིའི་བུམ་པ།
པདྨ་རྒྱལ་པོའི་དབང་བསྡུད་མན་ངག་ཟུར་རྒྱན། བླ་མའི་ནོར་སྒྲུབ་པདྨ་རྒྱལ་པོ་ཡིད་བཞིན་ནོར་མཆོག་ལས། ལས་ཚོགས་ནོར་སྒྲུབ་ཕྱྭ་སྤེལ་མན་ངག་སྐོར། བླ་མའི་ནོར་སྒྲུབ་པདྨ་རྒྱལ་པོ་ལས། མྱུར་མགྱོགས་རླུང་འཁོར་གདམས་པ་ཟབ་མོ། པད་འབྱུང་ནོར་ལྷ་དབྱེར་མེད་ཀྱི་བླ་འཁོར་བྲི་ཐབས། ༈ གསུམ་པ་ཆོག་ཁྲིགས་སྣ་ཚོགས་སྐོར་ལ། པདྨ་རྒྱལ་པོའི་ནོར་སྒྲུབ་གཡང་འགུགས་བུམ་སྒྲུབ་སོགས་སྤྲོས་པ་དང་བཅས་པའི་སྐབས་ཟུར་འགེབས། བླ་མའི་ནོར་སྒྲུབ་པདྨ་རྒྱལ་པོ་ལས། དབང་སྡུད་ཞགས་སྒྲུབ་ཀྱི་ལས་བྱང་ཁྲིགས་སུ་བསྡེབས་པ་ཡིད་བཞིན་དབང་གི་རྒྱལ་པོ།
ནོར་སྒྲུབ་པདྨ་རྒྱལ་པོའི་གསང་སྒྲུབ་ཐེམ་བྱང་གུད་སྦས་ཡིད་བཞིན་ནོར་བུ། ཨོ་རྒྱན་ནོར་ལྷ་དབང་ལྟར་སྒྲུབ་པ་འཆི་མེད་བཅུད་དྲིལ་ལྡེབ། བླ་མའི་ནོར་སྒྲུབ་པདྨ་རྒྱལ་པོ་ལས། ནོར་བདག་ཛམ་ལྷ་དཀར་པོའི་གསོལ་འདེབས་ཡིད་བཞིན་གཏེར་འབྱུང༌། བླ་མའི་ནོར་སྒྲུབ་པདྨ་རྒྱལ་པོ་ལས། ཛམ་ལྷ་དཀར་པོའི་སྒྲུབ་ཐབས་ཆོག་ཁྲིགས་ཕན་བདེ་འདོད་རྒུའི་མཆོག་སྦྱིན། བླ་མའི་ནོར་སྒྲུབ་པདྨ་རྒྱལ་པོའི་ལས་ཚོགས་ཛམ་དཀར་ཚོགས་མཆོད། ནོར་སྒྲུབ་བླ་མའི་བསང་མཆོད། གུ་རུ་ནོར་ལྷ་དབྱེར་མེད་ཀྱི་གཡང་འབོད་དངོས་གྲུབ་ཆར་འབེབས། བླ་མའི་ནོར་སྒྲུབ་པདྨ་རྒྱལ་པོའི་གཏེར་བདག་ཀླུ་ཡི་དགེ་བསྙེན་གྱི་ཞི་སྒྲུབ་ཁྲིགས་སུ་བསྡེབས་པ་བསོད་ནམས་དཔལ་སྐྱེད།
བླ་མའི་ནོར་སྒྲུབ་པདྨ་རྒྱལ་པོ་ལས། བསོད་ནམས་གཏེར་བུམ་སྦ་ཐབས་འདོད་འཇོ་བུམ་བཟང༌། བླ་མའི་ནོར་སྒྲུབ་པདྨ་རྒྱལ་པོ་ལས། བུམ་གཏེར་སྒྲུབ་ཚུལ་ལག་ལེན་དྭང་ཤེལ་མེ་ལོང༌། བླ་མའི་ནོར་སྒྲུབ་པདྨ་རྒྱལ་པོ་ལས། གཏེར་སྲུང་ཀླུ་ཡི་སྒྲུབ་ཐབས་དང་འབྲེལ་བའི་ཀླུ་བུམ་སྒྲུབ་པ་ཡིད་བཞིན་ནོར་བུ། བླ་མའི་ནོར་སྒྲུབ་པདྨ་རྒྱལ་པོའི་གཡང་ཆོག་དང་འབྲེལ་བའི་གོད་སྲི་མནན་པ་དམོད་པ་དགུ་སྐོར་ནག་འགྲོས་བཀླག་ཆོག་ཏུ་བཀོད་པ། བླ་མའི་ནོར་སྒྲུབ་པདྨ་རྒྱལ་པོ་ལས། སྦྱིན་སྲེག་དབང་གི་ལྕགས་ཀྱུ་བཀླག་ཆོག་ཏུ་བཀོད་པ་སྲིད་ཞིའི་དཔལ་ཡོན་འགུགས་པའི་འཕྲུལ་ཞགས། བླ་མའི་ནོར་སྒྲུབ་པདྨ་རྒྱལ་པོ་ལས།
བསྙེན་ཡིག་དགོས་འདོད་ཆར་འབེབས། བླ་མའི་ནོར་སྒྲུབ་པདྨ་རྒྱལ་པོ་ལས། ཟིན་བྲིས་འདོན་བསྒྲིགས་ཤེལ་དཀར་མེ་ལོང་་བཅས་སོ། དེ་སླད་དཔལ་མགོན་བླ་མ་ཡི། ། ཐུགས་ཀྱི་དགོངས་པ་རྫོགས་པ་དང༌། གང་ལ་མེ་ཏོག་ཕོག་པ་ཡི། ། ལྷག་པའི་ལྷ་དང་གང་དེའི་ཆོས། ། རྒྱུན་དཀོན་གསུང་རབ་བསྡུ་སྐྲུན་དང༌། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། །
ཨེ་ཝཾ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག ། ཞེས་པའང་སྒོ་ཆེན་སྤྲུལ་མིང་པས་གསོལ་བ་བཏབ་པ་བཞིན་འགྲུབ་པར་གྱུར་ཅིག། །།
ཀ༽བླ་མའི་ནོར་སྒྲུབ་པདྨ་རྒྱལ་པོ་ལས༔ དབང་ཆོག་དངོས་གྲུབ་ཀུན་འབྱུང་བཞུགས་པའི་དབུའོ༔ པད་འབྱུང་ནོར་ལྷ་རིགས་འདུས་ཚོགས་ལ་བསྟོད༔ ས་མ་ཡ༔
དབང་གི་རིམ་པ་ནི༔ བུམ་པ་ཁ་རྒྱན་ཆ་ཚང་༔ བྷནྡྷ་མེ་ལོང་གཏོར་མ་གཡང་རྫས་སྣ་ཚོགས༔ བགྲང་ཕྲེང་ཙ་ཀ་ལི་དང་བཅས་པ་བྱ༔ ཕྱི་ནང་མཆོད་པ་སྣ་ཚོགས་ཀྱི་འཁོར་ལོ་རྒྱ་ཆེན་པོ་བཤམས་ཤིང་༔ བཀྲ་ཤིས་དུས་ཚེས་ལ་སློབ་མ་ཁྲུས་དང་གོས་དཀར་རྒྱན་དང་གྲལ་དུ་འཁོད༔ མཎྜལ་རྒྱ་ཆེན་པོ་ཕུལ༔ རྟེན་འབྲེལ་མཁས་པར་བྱ༔ དེ་ནས་བུ་སློབ་རྣམས་ཀྱིས༔ ཀྱཻཿ
བླ་མ་ཡིད་བཞིན་ནོར་བུའི་སྐུ༔ དཔལ་ཞིང་སྒྲུབ་པའི་དཀྱིལ་འཁོར་དུ༔ སྐལ་ལྡན་བདག་ཅག་འཇུག་པར་སྩོལ༔ སློབ་དཔོན་གྱིས༔ ཧོཿ ཁྱེད་རྣམས་དམ་ཚིག་ལྡན་ལགས་སམ༔ དགོས་འདོད་སྒྲུབ་པའི་དཀྱིལ་འཁོར་དུ༔ དམ་མེད་རྣམས་ལ་བསྟན་མི་བྱ༔ སློབ་མས༔ ཧོཿ
བདག་ཅག་ཡང་དག་དམ་ཚིག་ཅན༔ སྲོག་དང་སྙིང་གི་དྭངས་ལྟར་བསྒྲུབ༔ གཙོ་བོས་བདག་ལ་གནང་བ་སྩོལ༔ དེ་ནས་དམ་ཆུ་སྦྱིན་ལ༔ ཧོཿ འདི་ནི་དམ་ཚིག་རྡོ་རྗེའི་ཆུ༔ བསྲུང་ན་དངོས་གྲུབ་སྣ་ཚོགས་རྙེད༔ ཉམས་ན་ཕོ་ཉས་སྙིང་ཁྲག་འཐུང་༔ དེ་བས་དམ་ལ་འདའ་མ་བྱེད༔ ཨོཾ་ས་མ་ཡ་ཨི་དནྟེ་ན་ར་ཀན༔
དེ་ནས་རྒྱུད་མ་དག་པ་སྦྱོང་ཞིང་དག་པ་ལྷ་སྐུར་སྟོན་པ་ནི༔ བསང་ཆུ་འཐོར་ལ༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཧོཿ སྟོང་པའི་ངང་ལས་རིན་པོ་ཆེ་སྣ་ཚོགས་སྤུངས་པའི་ཁྲིར༔ ཧྲཱི་ལས་གུ་རུ་པདྨ་དབང་སྡུད་རྒྱལ་པོ་དམར་ལ་སྣུམ་པའི་མདངས་ལྡན་སྒེག་ཅིང་སྦོམ་ལ་གསུས་ཁྱིམ་ཆེ་བ༔ ཞལ་གསུམ་ཁྲོ་འཛུམ་མཛེས་ལ་དབུ་སྐྲ་ནོར་བུས་བརྒྱན་པ༔ ཕྱག་དྲུག་གཡས་གསུམ་རྡོ་རྗེ་རྒྱལ་མཚན་ལྕགས་ཀྱུ་འཛིན་པ༔ གཡོན་གསུམ་བྷནྡྷ་ནེའུ་ལེ་པདྨ་བསྣམས་པ༔ ཞབས་གཉིས་བརྐྱང་བསྐུམ་ཕྱེད་སྐྱིལ་བཞུགས་པ༔
གཡས་སུ་ལྷ་ལྕམ་དམར་མོས་ནེའུ་ལེ་དང་ལྕགས་ཀྱུ༔ གཡོན་དུ་མཚོ་རྒྱལ་དཀར་མོས་རྡོ་རྗེ་དང་བུམ་པ༔ མདུན་དུ་ཀླུ་མོ་ནོར་སྐྱོང་ནོར་བུ་དང་ཞགས་པ༔ ཕྱི་རོལ་དབང་སྡུད་མཁའ་འགྲོ་འབུམ་གྱིས་བསྐོར་བའི་གནས་གསུམ་ལས་འོད་ཟེར་འཕྲོས་པས༔ པད་འབྱུང་ནོར་ལྷའི་ཚོགས་བཅས་སྤྱན་དྲངས༔ བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་ཧོཿ དེ་ནས་རྡོ་རྗེ་མགོར་བཞག་ལ༔ ཨོཾ་ཏིཥྛ་བཛྲ༔ དེ་ནས་སློབ་མས༔
ཧོཿ དགོས་འདོད་འབྱུང་བའི་དཀྱིལ་འཁོར་དུ༔ བདག་ཅག་སྐལ་ལྡན་སྨིན་པར་མཛོད༔ ལུས་ངག་ཡིད་གསུམ་མཆོད་པ་འབུལ༔ མི་འདའ་དམ་ཚིག་བསྲུང་ལགས་སོ༔ མཎྜལ་ཕུལ་ཞིང་བུམ་པ་ཐོགས་ཏེ༔ ཧཱུྃ༔ ལོངས་སྤྱོད་གཏེར་བུམ་གཞལ་ཡས་ཁང་༔ བདུད་རྩི་ནོར་བདག་ཡབ་ཡུམ་སྐུ༔ སྐལ་ལྡན་བུ་ལ་དབང་བསྐུར་རོ༔
མངའ་ཐང་ཆོས་ཀྱི་དབང་ཐོབ་ཤོག༔ ཨོཾ་བཛྲ་ཀཱ་ཡ་ཨ་བྷི་ཥིཉྩ་ཧཱུྃ༔ དེ་ནས་བྷནྡྷ་ཐོགས་ལ༔ ཧཱུྃ༔ བྷནྡྷ་ལྷུན་གྲུབ་གསང་བའི་དབྱིངས༔ དབང་སྡུད་ནོར་ལྷ་བདུད་རྩི་མཆོག༔ སྐལ་ལྡན་བུ་ལ་དབང་བསྐུར་རོ༔ བསོད་ནམས་ལོངས་སྤྱོད་དབང་ཐོབ་ཤོག༔ ཨོཾ་བཛྲ་ཝཱཀྐ་ཨ་བྷི་ཥིཉྩ་ཧཱུྃ༔ མེ་ལོང་ཐོགས་ལ༔
ཧཱུྃ༔ རང་བྱུང་ཡེ་ཤེས་རོལ་པའི་རྩལ༔ སྣང་སྟོང་བདེ་སྟོང་ངོ་བོ་ཉིད་ཀྱི་སྐུ༔ སྐལ་ལྡན་བུ་ལ་དབང་བསྐུར་རོ༔ བདེ་ཆེན་འབྲས་བུ་མངོན་གྱུར་ཅིག༔ ཨོཾ་བཛྲ་ཙིཏྟ་ཨ་བྷི་ཥིཉྩ་ཧཱུྃ༔ དེ་ནས་གཏོར་མ་ཐོགས་ལ༔ ཧཱུྃ༔ དངོས་གྲུབ་སྣ་ཚོགས་ལེགས་འབྱུང་བ༔ དབང་སྡུད་ཡབ་ཡུམ་ཡོན་ཏན་མཛོད༔
སྐལ་ལྡན་བུ་ལ་དབང་བསྐུར་རོ༔ རྒྱུད་འཛིན་སྲིད་ཀྱི་དབང་ཐོབ་ཤོག༔ ཨོཾ་བཛྲ་གུ་རུ་ཡ་ཨ་བྷི་ཥིཉྩ་ཧཱུྃ༔ དེ་ནས་སྐུ་འཁོར་ཐོགས་ལ༔ ཧཱུྃ༔ ཕྱི་ནང་ཡོངས་རྫོགས་འཁོར་ལོ་བསྐོར༔ དབང་སྡུད་ཡབ་ཡུམ་མཁའ་འགྲོ་འབུམ༔ སྐལ་ལྡན་བུ་ལ་དབང་བསྐུར་རོ༔ ཕྱྭ་གཡང་འགུགས་པའི་དབང་ཐོབ་ཤོག༔ ཨོཾ་བཛྲ་གུ་ཧྱ་ཨ་བྷི་ཥིཉྩ་ཧཱུྃ༔
སྔགས་ཕྲེང་ཐོགས་ལ༔ ཧཱུྃ༔ བསྙེན་ཅིང་བསྒྲུབ་པའི་གཟུངས་བ་སྔགས༔ སྤྲོ་བསྡུ་ཟེར་གྱི་ཕྲེང་བ་ཡིས༔ སྐལ་ལྡན་བུ་ལ་དབང་བསྐུར་རོ༔ ལས་བཞི་ཕྲིན་ལས་དབང་ཐོབ་ཤོག༔ ཨོཾ་བཛྲ་མེ་ལ་དྷ་ར་ཨ་བྷི་ཥིཉྩ་ཧཱུྃ༔ དེ་ནས་ལོངས་སྤྱོད་སྣ་ཚོགས་ཀྱི་ཕྲོམ་ཐོགས་ལ༔ ཧཱུྃ༔ བསོད་ནམས་ལོངས་སྤྱོད་འདོད་རྒུའི་གཏེར༔
དཀར་གསུམ་མངར་དང་ཤིང་འབྲས་འབྲུ༔ དེ་རིང་སྐལ་ལྡན་ཁྱོད་ལ་སྦྱིན༔ བང་མཛོད་དཀོར་ཆའི་དབང་ཐོབ་ཤོག༔ ཨོཾ་པུཎྱེ་ཛྙཱ་ན་ཨ་བྷི་ཥིཉྩ་ཧཱུྃ༔ རིན་ཆེན་སྣ་ཚོགས་ཐོགས་ལ༔ ཧཱུྃ༔ གསེར་གཡུ་མུ་ཏིག་ལ་སོགས་པ༔ དགོས་འདོད་འབྱུང་བའི་རྫས་མཆོག་འདི༔ དེ་རིང་སྐལ་ལྡན་ཁྱོད་ལ་སྦྱིན༔ ཟད་མེད་གཏེར་གྱི་དབང་ཐོབ་ཤོག༔
ཨོཾ་བཛྲ་སྭ་ར་སེར་རན་ཨ་བྷི་ཥིཉྩ་ཧཱུྃ༔ རྒྱན་གོས་སྣ་ཚོགས་ཐོགས་ལ༔ ཧཱུྃ༔ ཡིད་འོང་མཛེས་རྒྱན་སྣ་ཚོགས་འདི༔ འཇམ་དཀར་གོས་བཀྲག་ལེགས་པའི་མཆོག༔ དེང་འདིར་སྐལ་ལྡན་ཁྱོད་ལ་སྦྱིན༔ ནམ་མཁའ་མཛོད་ལ་དབང་བསྒྱུར་ཤོག༔ ཨོཾ་བཛྲ་བྷི་མེ་གྷ་སྨེ་ཤ་ཨ་བྷི་ཥིཉྩ་ཧཱུྃ༔ དེ་ནས་འཁོར་ལོ་གཏད་ལ༔ ཧོཿ
ཆོས་ཀྱི་འཁོར་ལོ་བསྐོར་བ་དང་༔ སྙན་གྲགས་མངའ་ཐང་སྟོབས་ལྡན་པའི༔ དེང་འདིར་སྣ་ཚོགས་རྡོ་རྗེ་འཁོར་ལོ་གཏད༔ ཆེ་བཙན་དཔལ་གྱི་དབང་ཐོབ་ཤོག༔ ཨོཾ་སྭ་ན་ཙཀྲ་མ་ཧཱ་ཨ་བྷི་ཥིཉྩ་ཧཱུྃ༔ ཞེས་གཏད༔ དེ་ནས་མེ་ཏོག་འཐོར་ཞིང་མཎྜལ་ཕུལ༔ བླ་མར་རིན་ཆེན་སྣ་ཚོགས་ཀྱི་ཡོན་ཕུལ༔ བཀྲ་ཤིས་པའི་རྟེན་འབྲེལ་བྱ༔ ས་མ་ཡ༔
ཨེ་མ་བདག་འདྲ་པདྨ་འབྱུང་གནས་ཀྱིས༔ ཕྱི་རབས་རྗེས་འཇུག་སྐལ་ལྡན་ལ༔ འདོད་རྒུ་ལོངས་སྤྱོད་འབྱུང་བ་ཡི༔ དབང་མཆོག་དངོས་གྲུབ་ཀུན་འབྱུང་བཞག༔ དབྱངས་ཅན་མཚོ་རྒྱལ་ཡི་གེར་ཐོབ༔ རིན་ཆེན་གསང་བའི་གཏེར་དུ་སྦོས༔ མ་འོངས་ཉི་ཤུ་ལ་ཉེ་དུས༔ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
ཐརྒྱརྒྱརྒྱནྱཊ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་དགེ་བསྙེན་ཕོ་བྲང་ནས་གདན་དྲངས་ཤིང་སྦས་ཚལ་པདྨ་རོང་དུ་ཤོག་སེར་ནས་བསྒྱུར་བའོ།། །། ཁ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ དབང་ཐང་རྒྱས་པའི་ཙཀྲ་ནོར་བུའི་བང་མཛོད་བཞུགས་སོ༔ བླ་མ་དང་ལྷག་པའི་ལྷ་མཆོག་པདྨ་རཱ་ཛའི་སྐུ་ལ་འདུད༔
ས་མ་ཡ༔ ཧྱ་ཡཾ་མཾ༔ ཨེ་མ་ཟབ་པའི་མཐར་ཐུག་ལས༔ ཀུན་འདུས་ནོར་བུའི་བང་མཛོད་ཕྱིར༔ དབང་ཐང་རྒྱས་པའི་ཙཀྲ་བསྟན༔ ཌཱཀྐིས་བརྡ་ཡི་ཡི་གེར་གཟུགས༔ ད་ལྟ་རིན་ཆེན་གཏེར་དུ་སྦོས༔ ཀླུ་ཡི་དབང་མོས་བརྡ་འདི་སྐྱོངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔
གཾ ཐི་ཀྱགྱཿ དེ་ཡང་དབང་ཐང་རྒྱས་པའི་ཙཀྲ་བཀོད་པ་སྟེ༔ ཐོག་མར་ཚེས་བཟང་བཀྲ་ཤིས་པའི་མགོ ་ ལ༔ རྫས་དང་འབྱོར་ཆ་བསགས་པ་ནི༔ དང་པོ་སྨན་གྱི་རྣམ་དབྱེ་བསྟན་པ་ལ༔ ཛཱ་ཏི་པདྨ་རྒྱལ་པོ༔ ལི་ཤི་མནྡ་ར་བ༔ ཨ་རུ་ཡེ་ཤེས་མཚོ་རྒྱལ༔
གུར་གུམ་རྡོ་རྗེ་དབང་སྡུད༔ གི་ཝཾ་རིན་ཆེན་དབང་སྡུད༔ ཙནྡན་པདྨ་དབང་སྡུད༔ སུག་སྨེལ་ཀརྨ་དབང་སྡུད༔ ཅུ་གང་ནོར་སྐྱོང་མ༔ དབང་ལག་ཀླུའི་དགེ་བསྙེན༔ རིན་པོ་ཆེ་ནི་གསེར་དངུལ༔ ཟངས་ལྕགས་གཡུ་བྱི་རུ་མུ་མེན་ཤེལ་ལྟ་བུ་སྟེ་གང་བཞིན་ནོ༔ ཁྱད་པར་གྱི་རྫས་ལི་ཁྲི་རྒྱ་མཚལ་མུ་ཟི་ཤིང་མངར་མཚལ་ལུའི་སྙིང་པོ༔ ཀ་ར་བུ་རམ་སྦྲང་རྩི་པཉྩ་སིནྡྷུ་ར་ཞོ་ཤ་བཞི་བུད་མེད་བུ་བདུན་པའི་ལག་ནས་བླངས་པའི་རིན་ཆེན་རིགས༔
དབང་ཐང་ཅན་གྱི་གོས་དར་ཁྱད་པར་ཅན༔ ལོངས་སྤྱོད་ཅན་གྱི་འབྲུ་སྣ་དང་༔ ཞིང་ཁ་ཐབ་ཀའི་ས་བཅས་སོ༔ རྫས་དེ་རྣམས་བསགས་ནས་རིན་ཆེན་སྣོད་དུ་བཞག༔ ཤོག་བུ་འཇམ་པའི་ལོག་ཏུ་རྒྱ་སྣག་གམ་རྒྱ་མཚལ་གྱིས་བྲིས༔ ཡི་གེ་ཡང་དབུ་ཅན་དུ་བྱ༔ འབྲི་ཚེ་སྨྲ་བའི་ཚིག་གིས་བར་མ་ཆོད་ཅིང་མི་མང་གིས་མི་མཐོང་བར་བྱ༔ ཐོག་མར་ནོར་བུའི་འཁོར་ལོ་ནི༔ ནོར་བུ་སུམ་ཚུགས་འབར་བའི་རྣམ་པ་ཅན་གྱི་དབྱིབས་སྔགས་ཤོང་ཚད་དང་དཔག་དག་པར་བྲིས༔ ནོར་བུ་ཐོག་མའི་དབུས་སུ་འདིའོ༔
དེ་ཡི་ཕྱི་རོལ་སྔགས་འདིས་བསྐོར༔ ཨོཾ་མ་ནི་རཏྣ་མ་མ་ཀུཎྜ་ལི་སརྦ་ཨ་ནུ་ཏ་ར་ཧྲི་རཱ་ག་པ་ཤཾ་ཤྲཱི་ཡེ་ཐུན་ཐུན་འདུས་འདུས་སྭཱ་ཧཱ༔ ཀྱཻད་ཀྱཻད་མ་ཧཱ་དེ་ཝ་རཱ་ཛ་ཁྱེའུ་སིདྡྷི་ཛཿ སོགས་ཁ་བསྒྱུར༔ ནོར་བུ་གཡས་པའི་ནང་དུ༔ ལྟེ་བ་ཡིན༔ ཨོཾ་སརྦ་མ་ཧཱ་སུ་ཁ་དཱི་པཾ་ཀྵ་ཨཀྵོ་ཨུ་མ་ཨེ་ཀ་ར་ཀ་ར་ཨ་ཡུར་ཀྵྱཾ་དུ་སྭཱ་ཧཱ༔ འཆང་བ་པོ་ལ་སྲིད་དང་བསོད་ནམས་སྤེལ་དུ་གསོལ༔ སོགས་གོང་བཞིན་ནོ༔ ནོར་བུ་གཡོན་པའི་ནང་དུ་ལྟེ་བར༔
ཙཱཾ།༔ ཨོཾ་ཨ་ཡུར་པུཎྱེ་པུཥྚིཾ་ཀུ་རུ་གྷ་ཨ་དྷེ་ཝ་ཨན་ཊ་ཤེ་ཕ༔ ཨ་ལིང་ག་མུ་དྷ་ར་སརྦ་པ་ནི་བཛྲ་ར་ཨཀྵོ་ཏྲཱྃ་མུ་ས་ཏྱ་ཏི་མངྒ་ལཾ་ཏྱ་ཐཱ་ཤྲཱི་མ་ཧཱ་ཧཱུྃ་ཧྲཱི་སྭཱ་ཧཱ༔ ཞེས་གོང་གི་ཁ་བསྒྱུར་སྐབས་སུ་བསོད་ནམས་སྤེལ་ན༔ ཚེ་ཆོས་ཟས་ནོར་གོས་ཀྱི་དངོས་གྲུབ་ཐམས་ཅད་བདག་ལ་སྤེལ་དུ་གསོལ་སྭཱ་ཧཱ༔ ཞེས་དང་༔ སྲིད་སྤེལ་བའི་ལྟེ་བསྒྱུར་ཡིན་ན༔ བདག་འཆང་བ་མོ་འདི་ལ་སྲིད་པ་ལྷའི་བུ་སྤེལ་ཅིག་ཁྱེའུ་དྷར་སིདྡྷི་སྭཱ་ཧཱ༔ ཤྭ་ར་མ་ཧཱ་དྷེ་ཝ་སྲིད་པའི་བུ་ཕོ་རུ་སྒྱུར་ཅིག༔ ཨནྜ་བཛྲ་གརྦྷ་དྷ་ར་ཡེ་སྭཱ་ཧཱ༔
ཞེས་པས་འདོད་གསོལ་ཁ་བསྒྱུར༔ རྟ་ནོར་ཕྱུགས་ལུག་བང་བ་ཞིང་ཁ་རྒྱན་གོས་སོགས་བཅང་བའི་དངོས་གྲུབ་ཐམས་ཅད་ཁ་བསྒྱུར་བྱ༔ མཚོན་ཡང་ཁ་དོག་གང་ལེགས་མཛེས་མཚོན་བྱ༔ རབ་གནས་སྔགས་ནི༔ ཨོཾ་གུ་རུ་པདྨ་རཱ་ཛ་རཏྣ་ཨ་དྷིཥྛ་མ་མ་ཀུནྡ་ཤ་ར་ཎ་སརྦ་ཏིཥྛ་བཛྲ་ཡེ་སྭཱ་ཧཱ༔ གཞན་ཡང་དབྱངས་གསལ་རྟེན་སྙིང་རབ་གནས་སྔགས་སོགས་སྤྱི་མཐུན་བྱ༔ བཀྲ་ཤིས་དགེ་བའི་ཉིན་མོར་འཆང་བར་བྱ༔ དེ་ནས་ཁྱེའུ་ལྟེ་བསྒྱུར་ཟ་ཡིག་ནི༔ ༔ རྫས་གོང་བཞིན༔ མཚལ་ཙན་དན་དམར་པོ་ལན་ཚྭ་སིནྡྷུ་ར་བཅས་དང་༔
དབང་ཐང་ཅན་གྱི་ཀ་ཆ་ཟེར་བ་རྣམས་ཟ་ཡིག་སྐབས་སུ་བྲི་བར་བྱའོ༔ གཞན་ཡང་སྨན་རྣམས་ཟ་ཡིག་ལ་བྱུགས༔ སྲིད་འཁོར་ན་བདུན་ཕྲག་ལ་རེ་རེ་ཟ༔ ཟླ་བ་གསུམ་ནས་ཉིན་བཞིན་ཟ༔ ཟ་ཡིག་སྔགས་ནི༔ ཨོཾ་མ་ཧཱ་དེ་ཝ་སུ་པྲ་ཎི་ཤྭ་ར་ཨནྜ་ལི་ཤ་ཡེ་ཁྱེའུ་སིདྡྷི་ཛ་པ་ཤཾ་ཀུ་རུ་ཡེ་སྭཱ་ཧཱ༔ ཞེས་པའི་ཟ་ཡིག་ལ་འབུམ་ཚོ་གཅིག་ཕུ་བཏབ༔ སྲུང་བ་སྐྱེས་པའི་ཨོག་ན་གོང་བར་འཆང་༔ བུད་མེད་ཀྱི་སྐེད་པར་འཆང་༔ དོ་གལ་ཆེ་ན་གསོ་ཆུད་གཡས་གཡོན་དུ་རེ་རེ་འཆང་༔
མི་ཉམས་ཤིང་མི་ལག་མི་འགྲིམ་གྲིབ་ལ་འཛེམ༔ རྟག་ཏུ་ལྷ་ཁྲུས༔ ས་མ་ཡ༔ ཟླ་བ་རེ་ལ་བཞིན་མ་ལྷ་སྐྱར༔ བྱིས་པ་མཐོང་ནས་སྲུང་བ་བུ་ལ་སྤོ༔ ཁོ་མོ་མཚོ་རྒྱལ་བདག་གིས་བཞག༔ མན་ངག་ཟབ་པའི་མཐར་ཐུག་གོ༔ ྀཨཚ༔ ནོར་སྒྲུབ་ཕྱྭ་སྤེལ་གྱི་ལས་ཚོགས་འདི་ཉིད་ཐོག་མར་བན་གྱི་ཆོས་ཀ་རུ་མེད་པ་ཡིན་ལ༔ ཕྱི་མོར་བོན་ཐམས་ཅད་མཐའ་རུ་སྤྱུགས་པས༔
བོད་ཀྱི་ལྷ་འདྲེ་གདུག་པ་ཅན་མ་དགའ་བས་འབྱུང་བ་ཐམས་ཅད་འཁྲུགས་བོད་ཀྱི་བསོད་ནམས་དང་ས་བཅུད་ལོ་གསུམ་དུ་ཉམས༔ བསམ་ཡས་སོགས་ལྷ་སྡེ་མི་སྡེའི་ཁང་ཁྱིམ་ཕལ་ཆེར་དུ་འགོང་པོ་མངོན་རྒྱུག་ཏུ་གྱུར༔ ཡུལ་གྱི་ས་དང་མི་ཡི་མདོག་ཉམས༔ སེམས་ཅན་ཕལ་ཆེར་མུ་གེའི་འཇིགས་པས་གཟིར༔ དེའི་ཚེ་རྒྱལ་པོ་ཁྲི་སྲོང་ལྡེའུ་བཙན་གྱིས་སློབ་དཔོན་ལ་གསེར་གཡུ་རིན་པོ་ཆེའི་མཎྜལ་དཔག་ཏུ་མེད་པ་ཕུལ་ནས་ཞུས་པ༔ ཀྱཻཿ སློབ་དཔོན་རིན་པོ་ཆེ་ལགས༔ ཉིད་སངས་རྒྱས་དབང་པོ་དུས་གསུམ་མཁྱེན་ཅིང་དུས་མེད་རྫོགས་པའི་བླ་མ་དམ་པ་ཕེབས་པའི་སྐབས་སུ༔ བོད་འབངས་དབུལ་བའི་སྡུག་བསྔལ་གྱིས་གཟིར་བ་འདི་ཅི་ལྟར་ལགས༔ འདི་ལ་ཕན་པའི་ཐབས་བསོད་ནམས་དང་ལྡན་པའི་མན་ངག་སྩལ་དུ་གསོལ༔
ཞེས་ཞུས་པས་སློབ་དཔོན་གྱི་ཞལ་ནས༔ ཀྱཻཿ རྒྱལ་པོ་ཆེན་པོ་ལེགས་པར་གསན་འཚལ༔ སྤྱིར་སངས་རྒྱས་གྱི་བསྟན་པ་རིན་པོ་ཆེ་དར་བ་ལ༔ སེམས་ཅན་ཕྲ་མོ་ལེགས་ཉེས་མ་ལྟོས་པའི༔ སྤོབས་པ་དང་བརྟུལ་ཞུགས་གཏོང་ཕོད་རྣམས་ཆེ་དགོས་པ་ཡིན༔ སེམས་ཅན་དབུལ་བ་རྣམས་སྔོན་གྱི་སྦྱིན་ཤུགས་ཆུང་ཞིང་འཕྲལ་དུ་ལྷ་འདྲེ་གདུག་པ་ཅན་བོན་ལ་དགྱེས་པ་རྣམས་ཀྱི་ཆོ་འཕྲུལ་དང་ནག་ཕྱོགས་ཀྱི་ཁ་འཛིན་པ་ཡིན༔ འདི་ལ་ཕན་པའི་གནད་རྒྱལ་པོས་དབུ་མཛད་འབངས་རྣམས་ཀྱིས་སྦྱིན་པ་རྒྱ་ཆེ་བ་ཐོངས༔ བསོད་ནམས་ས་བཅུད་ཀྱི་བུམ་གཏེར་སྦོས༔ འཕྲལ་ཕུག་ཀུན་ཏུ་བསོད་ནམས་དང་དབང་ཐང་གི་རྒྱས་ཐེབས་པར་འདོད་ན༔
ཁོ་བོ་དུར་ཁྲོད་དགའ་བའི་ཚལ་དུ་གནས་པའི་ཚེ་པདྨ་རྒྱལ་པོའི་ངོ་བོར་གྱུར་ནས་ལྷ་དབང་ཕྱུག་མ་ཧཱ་དྷེ་ཝ་དབང་དུ་བསྡུས་ཏེ༔ མན་ངག་ནོར་བུ་ཞགས་པའི་གདམས་པ་རྣམས་མཁའ་འགྲོ་བརྡ་ཡི་ཡི་གེར་བཏབ་ནས་ད་ལྟ་ཀླུའི་རྒྱལ་པོ་ཟླ་སྐྱོང་ལ་བཅོལ་ནས་རྒྱ་བསྡམས་པ་ཡོད་དེ༔ རྒྱལ་པོས་ཞུས་པ་ཤིན་ཏུ་ལེགས་པས་དེ་དག་འབྱིན་པར་བྱས་ན་ཕན་པ་ཡིན༔ ཞེས་བཀའ་ཡིས་གནང་ངོ་༔ ཡང་དེའི་ཚེ་ཁོ་མོ་མཚོ་རྒྱལ་རྫུ་འཕྲུལ་གྱིས་ཏིང་ངེ་འཛིན་གྱི་ལམ་ལ་ཞུགས་ཏེ་གདམས་པའི་མན་ངག་ཁྱད་པར་ཅན་བཅུ་གསུམ་གདན་དྲངས་ནས༔ རྗེ་གུ་རུའི་ཕྱག་ཏུ་ཕུལ༔ གུ་རུས་རྒྱལ་པོས་དབུ་མཛད་རྗེ་འབངས་གྲོགས་ལྔ་ལ་གནང་༔ མཚོ་རྒྱལ་གྱིས་སླར་བརྡ་ཡི་ཡི་གེར་བཏབ་པའོ༔ ཡང་དེའི་དུས་ན༔ རྗེ་མ་ཧཱ་གུ་རུས་དབུ་མཛད་གྲོགས་དང་བཅས་ཏེ་མཆིམས་ཕུའི་དབེན་ཚལ་དུ་སྒྲུབ་པ་ཞག་བདུན་ནས་མེ་ཏོག་དང་མྱུ་གུ་ཤིང་འབྲས་དགུན་དུས་འཁྲུངས༔
མཁའ་ནས་འབྲུག་ལྡིར༔ ཉི་ཟླ་ཟུང་གཅིག་ཏུ་ཤར་བ་སོགས་ལྟས་བཟང་པོ་བྱུང་༔ བོད་མི་ཐམས་ཅད་མི་ཕྱེད་པའི་དད་པ་ཐོབ་ཡུལ་ཐམས་ཅད་བཀྲ་ཤིས་ལོ་ལེགས་བྱུང་༔ བསམ་ཡས་ཀྱི་བསྒྲུབ་བྱ་ཐམས་ཅད་འགྲུབ་པའི་ཚེ་གུ་རུ་པདྨ་རྒྱལ་པོའི་སྒྲུབ་སྐོར་ནོར་བདག་ཛམ་ནག་སྒྲུབ་པའི་རྟེན་བཅས༔ དཔེ་དཀར་དཀོར་མཛོད་གླིང་དུ་གཏེར་སྦས༔ གཏེར་བདག་རྒྱལ་པོ་མདུང་དམར་ཅན་ལ་བཅོལ་ལོ༔ སྒྲུབ་པའི་ལས་རིམ་ཆ་བདུན་མདོ་ཁམས་རོང་བཞི་ལ་སྦས༔ གཏེར་བདག་ཀླུ་ཡི་དགེ་བསྙེན་ལ་བཅོལ༔ གཞན་དང་སྒྲུབ་སྐོར་མང་ཞིག་མོན་ཁའི་ཕྱོགས་སུ་སྦས༔ དབང་ཕྱུག་རླུང་ཞགས་ཀྱི་སྐོར་རྣམས་ར་ས་འཕྲུལ་སྣང་གི་བྱང་ཕྱོགས་སུ་སྦས་སོ༔
གཏེར་སྲུང་ཕལ་ཆེར་ཡཀྴ་བྷྱ་ཏྲི་མུ་ཁ་ལི་ལ་བཅོལ༔ ས་མ་ཡ༔ ༢༦༢དྱ༧ང༌།༔ ཨེ་མཿ སྙིང་ཐིག་གུད་དུ་སྦས་པའི་ཏི་ལ་ཀ༔ ནམ་མཁའི་མཛོད་ལ་ནོར་བུ་སྤུངས་པའི་དཔྱིད༔ མ་འོངས་པྲེ་ཏའི་འཆིང་གྲོལ་འདོད་འཇོའི་གཉེན༔ སྔོ་སངས་དབང་མོའི་རྒྱན་བཞིན་མཛེས་པའི་ཏོག༔ གང་ཞིག་གཏིབ་པོའི་གཡན་རྣམས་གཡེལ་བའི་ཕྱིར༔ འདོད་རྒུར་གྲངས་མེད་འབུམ་ལས་འབུམ་འཁྱིལ་ལྟར༔
ཐབས་ཤེས་དྭངས་པས་འཁྲིལ་ཤིང་དཀྲི་བའི་ཚོགས༔ རྟོག་གེས་མི་རྟོགས་འདོད་རྒུ་གུད་དུ་སྦོས༔ མ་འོངས་སྐལ་ལྡན་རྣམས་ལ་འཕྲད་པར་ཤོག༔ སྙིང་ཐིག་ཡིད་བཞིན་དབང་གི་འཁོར་ལོ་འདི༔ ནཱ་ག་ཨཥྚི་མ་ཎི་པཱ་ལས་སྲུངས༔ ས་མ་ཡ༔ ཁ། ཉྱད། ཧྱེད༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་རིག་འཛིན་རྩ་གསུམ་གླིང་པས་གླང་གི་ལོ་རུ་གདན་དྲངས་ཤིང་སྤྲེའུ་ལོ་རུ་བསྒྱུར་ཞིང་གཏན་ལ་ཕབ་པའོ༔ ཟ་ཡིག་རྩདྱརྷ །། །། ག༽བླ་མའི་ནོར་སྒྲུབ་པདྨ་རྒྱལ་པོ་ལས༔ དབང་སྡུད་ནོར་བུ་ཞགས་པའི་འཁོར་ལོའི་དཔེའུ་རིས་བཞུགས་སོ༔ པད་འབྱུང་ནོར་ལྷ་དབང་སྡུད་སྐུ་ལ་འདུད༔ ནོར་བུ་ཞགས་པ་འཁོར་ལོའྀ་གདམས་པ་བསྟན༔
དང་པོ་བཀྲ་ཤིས་ཡར་ཚེས་དགེ་བའི་ཉིན༔ ཤོག་བུ་དཀར་འཇམ་ལེགས་པའི་ངོས་སུ་ནི༔ ཕོ་འཁོར་རྡོ་རྗེ་ཡང་ན་ནོར་བུས་མཚན༔ ལྟེ་བ་མུ་ཁྱུད་གཉིས་བསྐོར་ནང་དུ་ནི༔ སྔགས་རྣམས་ཚེག་མེད་སྲུང་བ་ལྟར་དུ་བྲིས༔ ཕྱི་རོལ་ནོར་བུ་བརྒྱད་མཚན་ཞགས་པས་བསྐོར༔ དང་པོ་ལྟེ་བའི་དབུས་སུ་འདི་ལྟར་བྲིས༔ དེ་ཡི་ཕྱི་རིམ་པད་འདབ་བཞི་ལ་སྔགས་འདི་བྲིས༔ ཨོཾ་བཛྲ་མ་ཎི་ས་མཱ་ཡ་ཛ་ཛཿ ཨོཾ་ཌཱཀྐི་ནཱི་བི་ཤྭ་རཱུ་པ་ས་མཱ་ཡ་ཛ་ཛཿ
བཛྲ་དྷརྨ་སམྦྷ་གྷ་ཚུརྦྷི་ཛ་ཛཿ ཡོ་གི་ནི་ཨུ་ཏ་རཱ་ག་ཧེ་ཤ་ཀ་མ་ལེ་མ་མ་ཨཱ་གཙྪ་སུ་ཎེ་ས་མ་པ་རི་མི་ཏ་ཀུ་མཱ་ར་ཎི་ཛ་ཛཿ ཛཿཧཱུྃ་བཾ་ཧོཿ སིདྡྷི་སཏྭཾ༔ འབྱུང་བ་རླུང་གི་ཁྱབ་བྱེད་ཀྱིས་མངའ་ཐང་ཐམས་ཅད་ཐུན་ཛཿ མ་ལ་རཀྵ་ཡེ་ཧཱུྃ་ཧྲཱིཿ གཉིས་པ་ཕྱི་ཡི་ཞགས་པའི་སྔགས་ནི་འདི་ལྟར་རོ༔ ཨོཾ་གུ་རུ་ཡོ་གི་བཛྲ་ནི་ཛ་ཛཿ ཨོཾ་མ་ཧཱ་ར་ཙ་ནི་ཛ་ཛཿ ཨོཾ་ཀུ་མཱ་ར་སིདྡྷི་ཛ་ཛཿ
ཨོཾ་ལོཀྐ་པ་ཏི་ཀཽ་མ་རཱི་བྷ་ཧ་ཡ་པ་ཤཾ་ཀུ་རུ་ཨ་དྷེ་ཡེ་མ་མ་ཛ་ཛཿ ཨོཾ་ར་ཏྲི་ཏ་ཀ་མ་ལེ་ཛ་སཏྭཾ་ཕཻཾ་ཕཻཾ་མ་མ་སིདྡྷི་ཛ་ཛཿ པ་ཤཾ་ཐུན་ཐུན༔ འཛམ་གླིང་སྲིད་པའི་སྣང་བ་དབང་དུ་བསྡུས་ཐུན་ཛ་ཛཿ ཞེས་བྲིས་ཕོ་འཁོར་མོ་ཡི་སྟེང་དུ་འཁོར་རམ་བཏགས༔ མོ་འཁོར་པདྨས་མཚན་པ་མུ་ཁྱུད་སྔ་མ་ལྟར་ཕྱི་རོལ་པདྨའི་ལྕགས་ཀྱུ་བཅུ་དྲུག་བྱ༔ སྔར་ལྟར་རིམ་བཞིན་སྔགས་ཕྲེང་ཚེག་མེད་དུ་ཆད་ལྷག་སྤངས་ནས་དང་པོ་ལྟེ་བ་རུ༔ པད་འདབ་བཞི་ལ༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་མ་ཎི་དྷ་ར་ཌཱཀྐི་ཧ་རི་ནི་ས་མ་ཏྲི་མ་མ་ཡོ་གི་ནི་ཤྭ་རི་ཀུ་མཱ་ར་ཛ་ཛཿ ཨོཾ་ཡོ་གི་ནི་ཨཱ་རུ་ས་བྷ་དྲ་ཀུ་མཱ་རཱ་ཛ་ཛཿ
ནཱ་ག་མ་ཎི་ཕ་ལ་ཀཽ་མ་རཱི་མ་མ་ཛ་ཛཿ བཛྲ་པྲ་བྷ་ཏི་ཨ་དྷིཥྛ་ཏེ་ཙིཏྟ་རཱུ་པ་རཏྣ་སཱ་ཏི་བྷ་དྲ་ས་མཱ་ཡ་ཛ་ཛཿ ར་ཙ་པུ་རུ་ཁ་སུ་ཁཾ་ཙརྻ་མ་ཧཱ་པྲ་ནི་དྷ་ན་ཕཻཾ་ཕཻཾ་ཛ་ཛཿ ག་ག་ན་བྷཱུ་མི་པ་ཏི་ཌཱཀྐི་ནཱི་ཏཱ་རེ་པུཎྱེ་མ་ཧཱ་དྷེ་ཝི་ཚུརྡྷི་ལོཀྐ་ཀ་ལི་རཱ་ག་ཧེ་ཤ་མ་ན་ཙིཏྟ་པ་རི་ཝཱ་ར་མ་མ་ཐུན་ཐུན་ཛ་ཨུ་ཏ་ཨཱ་གཙྪ་བ་ཧ་ཡ་ཛ་ཛཿ མ་མ་པ་ཤཾ་ཐུན་ཛ་སིདྡྷི་ཏིཥྛ་སཏྭཾ་ས་མ་ཡ་རཀྵ་ཧཱུྃ་བྷྱོ་ཛཿ འཛམ་གླིང་ཡངས་པའི་ཆོས་སྲིད་སིདྡྷི་ཛཿ གཉིས་པ་ལྕགས་ཀྱུའི་སྔགས་ནི༔ ཨོཾ་བཛྲ་མ་ཎི་མ་ཧཱ་པུཎྱེ་ཀ་མ་ལ་ཌཱཀྐི་ནཱི་ག་ར་ཧེ་ཤ་ཚུརྡྷི་ཨོཾ་ཨངྐུ་ཤ་ཛ་ཛཿ བཛྲ་ཡོ་གི་ནི་མུ་ཏྲ་ནི་རུ་པ་ཎི་སུ་ཁཾ་པྲ་མོ་ཏི་རི་པྲ་ཛྙཱ་སཱུརྻ་དྷེ་བི་ཛ་ཛཿ ཨི་ཏྲ་རཏྣ་ས་མ་ཡ་སིདྡྷི་ཎི་མ་ནི་མ་མ་སིདྡྷི་ཛ་ཛཿ
ཁྱེའུ་བསྡུས་པའི་སྔགས་འདི་སྦྱར༔ ཨོཾ་བཛྲ་མ་ཎི་དྷ་ར་དྷ་ར་རཱ་ག་ཧེ་ཤ་ཙིཏྟ་པ་རི་ཝཱ་ར་ཡེ་སྭཱ་ཧཱ༔ ཎི་བཛྲ་ན་ཧ་ཡ་ཤྭ་རི་མ་ཧེ་ཛ་ཛཿ མ་མ་ཀྱཻད་ཀྱཻད་ཁྱེའུ་སིདྡྷི་ཛཿཛཿ ཡབ་ཡུམ་སྔགས་འདི་ཚུལ་བཞིན་ལེགས་པར་བྲིས༔ རང་ཉིད་འཆང་ན་གོང་བ་གཡས་གཡོན་ནམ༔ ཕོ་གཡས་མོ་གཡོན་དར་དམར་ནང་དུ་དྲིལ༔ འཁོར་ལོ་བསྐོར་ན་ཕོ་འཁོར་མོ་འཁོར་བྱ༔ དེ་ལྟར་བྱས་ན་བསྐོར་ཀྱང་འཐུས༔ ཁྱེའུ་འདོད་ན་དྲོད་ལྡན་སྐེད་པར་འཆང་༔
བྱིས་པ་མཐོང་ན་བུ་ལ་སྤོ་བར་བྱ༔ གཞན་དབང་སྡུད་ལྟར་ན་གོང་བའི་རྩེ་མོར་འཆང་༔ ཟིལ་གྱིས་གནོན་ན་པད་འབྱུང་ནོར་ལྷ་ཡི༔ ཕྱི་རོལ་སྐུ་ཡི་ནང་དུ་སྔགས་འཁོར་ནི༔ ཡབ་འཁོར་སྙིང་ཁ་ཡུམ་འཁོར་ལྟེ་བར་བྲིས༔ སྐུ་འཁོར་ལས་གཞུང་བཞིན་དུ་འཆང་བར་ཤེས༔ ཕོ་འཁོར་སེར་ལ་རྩིབས་བརྒྱད་མཛེས་མཚོན་བྱ༔ མོ་འཁོར་དམར་ལ་རྩིབས་རྣམས་ལྔ་ལྡན་བྱ༔ སྒྲུབ་པའི་དུས་སུ་ཐོད་པའི་ནང་དུ་བཞག༔ འགྲུབ་རྟགས་བྱུང་ནས་རང་ཉིད་འཆང་བར་བྱ༔
ཞག་བདུན་བར་དུ་ཀུན་ལྡན་དམ་ཚིག་གཅེས༔ ཕྱག་རྒྱ་དམ་མེད་གཡེལ་མོའི་རིགས་མི་བྱ༔ དབུལ་པོར་དམ་སྲི་གྲི་བོར་བསྟན་མི་བྱ༔ ཕྱོགས་སུ་འགྲོ་ཚེ་ཆུས་བར་མི་ཆོད་འཆང་༔ རབ་བསྙེན་ཟླ་གཅིག་འབྲིང་བདུན་ཐ་མ་ལྔ༔ རྫས་ནི་ཕོ་འཁོར་ཁབ་ལེན་རྡོ་དང་གྲི་ལྕགས་དང་༔ དབང་ལག་གི་ཝཾ་ཨ་རུ་སྡེ་བཞི་དང་༔ ཛཱ་ཏི་སུག་སྨེལ་སྙིང་ཞོ་ཤ༔ ཡུམ་སྨན་གུར་གུམ་པི་པི་ལིང་རྣམས་དང་༔ རྒྱ་མཚལ་ལྕགས་ཕྱེ་ཡུངས་དཀར་ཀ་ར་དང་༔
བུ་རམ་སྦྲང་དང་དཀར་རྫས་ཕྲན་བུ་ཙམ༔ རིན་ཆེན་སྣ་ལྔ་འབྲུ་སྣ་དར་སྣ་ལྔ༔ ཤིང་གོང་ལྔ་ལྡན་ཕྱེ་མ་ཞིབ་པར་བྱ༔ འཁོར་ལོ་དག་ལ་རང་རང་སྨན་བཞིན་བྱུག༔ རིལ་བུ་བྱ་ན་དབང་ལག་ར་མོ་ཤག༔ དམ་སྦྱར་ཞུའམ་སྨན་རྣམས་གཅིག་ཏུ་དྲིལ༔ བསྒྲུབས་པས་འཆི་མེད་ཚེ་དང་འཛད་མེད་གཏེར༔ ལོངས་སྤྱོད་དཔལ་འབྱོར་འཛམ་གླིང་མཛོད་རྡོལ་འགྱུར༔ ཨེ་མཿ ནོར་སྒྲུབ་ཡིད་བཞིན་ཞགས་པའི་ལས་ཚོགས་འདི༔
མ་འོངས་སུམ་ཅུ་ཡང་མཐའ་ལ་བསྔགས་ནས༔ པད་འབྱུང་ནོར་ལྷ་དབྱེར་མེད་གཅིག་ཏུ་དྲིལ༔ འདི་འདྲ་གཞན་ལ་མ་གྲགས་ཁྱད་པར་འཕགས༔ འོ་མའི་རྒྱ་མཚོ་གཏེར་ཆོས་མང་ལགས་ཀྱང་༔ བཅུད་བསྡུས་མར་གྱི་སྙིང་པོ་འདི་འདྲ་དཀོན༔ བོད་ཁམས་ས་འོག་ཀུན་གྱི་གཏེར་གཅིག་མ༔ ཚིག་ཉུང་དོན་འབྲེལ་ཡང་ཟབ་གཅིག་བསྡུས་མཆོག༔ སུམ་ཅུ་ཡང་མཐའི་འདུལ་ཞིང་ཆོས་ལུང་བསྟན༔ འཛམ་གླིང་སྒྲོན་མེ་མཚོ་རྒྱལ་ཁྱོད་ཉིད་ཀྱིས༔ བརྡ་འདི་ཡི་གེར་ལ་མོར་གཟུགས་ཀྱིས་སྦོས༔
བཀའ་ཡི་མཐའ་སྐྱོང་ལས་འབྲེལ་གླིང་ལ་སྤྲོད༔ དེས་ཀྱང་གནོད་སྦྱིན་ཚངས་པའི་གཟུགས་དང་སྤྲོད༔ དེས་ཀྱང་ཤེས་རབ་བློ་ལྡན་དྲག་པོ་ལ༔ དམ་མེད་ལག་ཏུ་མ་ཤོར་ས་མ་ཡ༔ གཏེར་སྲུང་ཀླུ་བདུད་མགོ་དགུ་མྱུར་མགྱོགས་དང་༔ གཏེར་བདག་ཀླུ་མོ་ནོར་སྐྱོང་མཛེས་ལྡན་མ༔ དམ་ཆོས་འདི་ཡི་མེལ་ཚེ་རོགས་དན་མཛོད༔ ལས་འཕྲོ་བློ་ལྡན་ཤེས་རབ་ཅན་ལ་སྤྲོད༔ དམ་ཉམས་ལོག་ལྟ་བདུད་རིགས་དབང་པོ་སྣུབས༔ མཚོ་ནག་དྲག་རྒྱས་མི་ནུབ་ཨ་ཐཾ་རྒྱ༔
བཀའ་རྒྱ༔ གསང་རྒྱ༔ གཏེར་རྒྱ༔ སྦས་རྒྱ༔ གཏད་རྒྱ༔ ཀརྨ་ལས་འབྲེལ་གླིང་པས་དགེ་བསྙེན་ཕོ་བྲང་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ།། །། ང༽ བླ་མའི་ནོར་སྒྲུབ་པདྨ་རྒྱལ་པོ་ལས༔ སྲིའུ་སྲུང་ནག་པོ་ཀུན་ཐུབ་པུ་ཏྲ་ཐར་བྱེད་བཞུགས་སོ༔ བླ་མ་དང་དྲེགས་པ་ཀུན་འདུལ་ཧེ་རུ་ཀ་ལ་འདུད༔ ས་མ་ཡ༔
ཁཾ༔ ཨེ་མཿ ཟབ་པའི་མཐར་ཐུག་ཡིད་བཞིན་ནོར་མཆོག་ལས༔ རྡོ་རྗེ་རྫོང་ཆེན་གནམ་ལྕགས་ཨུར་མོ་བསྟན༔ པུ་ཏྲ་ཐར་བྱེད་ནག་པོ་ཀུན་ཐུབ་ཡིན༔ སྲི་ནག་ཁ་འབྱམས་ཡིན་ཀྱང་སོས་པར་འགྱུར༔ ས་མ་ཡ༔ དང་པོ་རྫས་ཀྱི་རིམ་པ་ལ༔ ནག་པོ་དགུ་སྦྱོར་ཁྭ་ཏའི་ཚང་༔ ཁྱུང་ལྔ་གྲི་ལྕགས་ཕྱེ་མ༔
ཟངས་རྡོ༔ ཕ་བང་ལོང་བུ༔ མདུང་རྩེ་སྦལ་རྒྱབ༔ བྱིའུ་ཁུག་ཏའི་ཚང་༔ བྱ་རོག་ཚང་དང་སྡེར་མོ༔ སྟག་གི་མཆེ་བ༔ དོམ་དྲེད་ཀྱི་སྦར་མོ་དང་མཆེ་བ༔ བྱང་གཡག་གི་སྙིང་རྐྱང་གི་ཟེ་བ༔ སྦྲུལ་དང་སྦལ་པའི་ཤ་བཅས་ཐམས་ཅད་ཞིབ་ཏུ་འཐག་ནས་ཙཀྲ་ལ་བྱུག༔ ཙཀྲའི་ཕྱི་ཡི་དབྱིབས་ནི་རུས་སྦལ་དུ་བཀོད༔
ལི་ཡི་ལིང་ཚེ་རུ༔ རཾ་ཀ་རི་ཊ་ཧཱུྃ༔ ཁོན་ལ༔ སུཾ་ཏྲག་གི་ཐ་ཏ་ཧཱུྃ༔ དྭ་ལ༔ ལཾ་ཧེ་ཀ་ཀྵ་ཧཱུྃ༔ ཁེན་ལ༔ ཧྲེཾ་ཨེ་ཊ་ཡ་ཧཱུྃ༔ ཁམ་ལ༔ ཁམ་ཎི་ཨཀྵ་ཧཱུྃ༔
གིང་ལ༔ ཤྲཱི་ས་ནན་ཊ་ཧཱུྃ༔ ཟིན་ལ༔ ཡཾ་ཡི་ཧེ་ཐཾ་ཧཱུྃ༔ ཟོན་ལ༔ ཡཀྵ་ཏྲིག་ཤུ་ཧཱུྃ༔ ལྟོ་བའི་དབུས་སུ་མུ་ཁྱུད་ཆེ་བ་ཞིག་བསྐོར་བའི་མཐིལ་དུ༔ མུ་ཁྱུད་ནང་དུ་སྲོག་ཡིག་ལ་གཡས་སྐོར་གྱིས༔ ཨོཾ་ཡཀྵ་ཀཱ་ལ་མ་ཧཱ་ཙཎྜ་ཤྲཱི་ཧྲཱི་ཏ་ཧེ་རུ་ཀ་ཧཱུྃ་ཕཊ྄ཿ ཧཱུྃ་མ་མ་མ་ཧཱ་བྷ་ལེ་ཨ་པ་རཱ་ཙིཏྟ་ཨ་ཛཱི་ཏེ་ཤྲཱི་ཛྭ་ལ་རཾ་བཛྲ་ཀཱི་ལི་ཀཱི་ལ་ཡ་བཛྲ་ཙཀྲ་རཀྵ་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ༔
བདག་འཆང་བ་པོ་ལ་དམ་སྲི་ཏེ་ཕུར་ནག་མོ་ཁ་ལ་ཟ་འདྲེ་མ་ཡིས་མི་ཚུགས་པར་སྲུངས་ཤིག་ཨ་དྷིཥྛ་ཏེ་ཀ་རུ་ཎ་རཀྵ་རཀྵ་ཡེ་སྭཱ་ཧཱ༔ རུས་སྦལ་གྱི་ཕྱི་རོལ་མེ་རིས་བསྐོར༔ སྔགས་འདི་སྲུང་བ་ལ་ཡང་སྔགས༔ སྔགས་བཟླ་བྱ་ལ་ནུ་ཞོ་མ་འཐུང་གོང་ལ་སྦྱིན༔ ཁྱད་པར་རྒྱུན་དུ་སྦྱིན༔ ཨོཾ་ཏྲི་སོད་ཏྲ་སོད་དུར་ཏ་སོད་དུར་མི་སོད༔ ཏེ་ཕུར་ནག་མོའི་སྙིང་མགོ་ལ་ཆོད་ཆོད་ཀ་ལ་ཛ་ཆུང་སྲི་རྨུགས་འདྲེ་ཀཾ་ཤཾ་ཏྲི་རྦད་ཕཊ྄་སྭཱ་ཧཱ༔ སྔགས་འདི་དང་བཀར་ཡས་ཁ་ཆིངས་སྔགས་རྣམས་ཁྱི་ར་ཕག་གསུམ་གྱི་སྤུ་ལ་མདུད་པ་དགུ་བྱས་པ་མ་ནི་དུང་སྔགས་ནས་བྱིས་པ་དང་ཨ་མ་ལ་འདོགས༔ སྲུང་བའི་སྟེང་དུ་གྲི་ལྕགས་ཀྱི་མདའ་གཞུས་བརྒྱན༔ སྲུང་བའི་ཐུམ་ནག་པོ་བྱ༔
ཨ་ཙ་ར་བི་ས་ཀྵའི་གདོན་སྲུང་བྱེ་མ་ལ་སྔགས་ཏེ་ཁང་པའི་ཕྱོགས་སུ་གཏོར༔ ཨ་རཾ་ཧནྷ་ཧནྷ་རཾ་ཀ་ཙི་ལ་ཐི་ཐི་རཾ་རཾ༔ འདི་མང་དུ་སྔགས་ནས་སྐྱེར་པའི་ཚེར་མ་སྒོ་ཁང་གོང་ནས་རྩེ་མོ་ཕྱི་རུ་བསྟན་ན་གདོན་གང་ཡང་ཐུབ་བོ༔ སྲུང་བའི་སྔགས་དང་རྫས་ཀྱི་རིམ་པ་འདི་ཉིད་ཤིན་ཏུ་ཟབ་པས་གང་སྙེད་དུ་སྤེལ་བར་མི་བྱའོ༔ ཁྱད་པར་རྨངས་པོ་བསོད་ནམས་ཆུང་བའི་སྔགས་སྲུང་མི་བྱ་བ་གནད་ཡིན༔ ཅིའི་ཕྱིར་གཅིག་གསོ་བ་དང་བརྒྱ་བསད་པ་གཉིས་གོ་ལོག་ཡིན་པས་སྤང་བའི་དགོས་ཆེད་དོ༔ སྡིག་ཅན་འབུམ་གསོ་བ་ལས༔ ཆོས་པ་གཅིག་གསོ་བ་ཡོན་ཏན་ཡིན་ཕྱིར༔ འདི་ཉིད་རིག་འཛིན་དམ་པའི་གདུང་ངམ་ཆོས་རྒྱལ་རྣམས་ཀྱི་དོན་དུ་ཁོ་མོ་མཚོ་རྒྱལ་བདག་གི་ལྷ་གུ་རུའི་གསུང་བཞིན་བཀོད་པའོ༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ གནམ་ལྕགས་རྡོ་རྗེས་དགེ་བསྙེན་ཕོ་བྲང་ནས་གདན་དྲངས་པའོ།། །། ཅ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ མ་ཧཱ་དེ་ཝའི་རླུང་ཞགས་ཐིམ་མེད་བཞུགས་སོ༔ ཤན༌།་
ཧྱཧྱ༔ རྒྱ་གར་སྐད་དུ༔ མ་ཧཱ་དེ་ཝ་ཡཾ་ཡེ་པ་ཤ་ས་མ་ཡ༔ བོད་སྐད་དུ༔ ལྷ་ཆེན་རླུང་ཞགས་ཀྱི་དམ་ཚིག་བཀའ་རྒྱ་ཅན༔ དབང་ཐང་སྲིད་པ་ལྟེ་སྦྱོར་ཟབ་གནད་རིན་ཆེན་སྒྲོམ་བུ་ཞེས་བྱ་བ༔ འདི་ལ་དོན་གསུམ་སྟེ༔ ལོ་རྒྱུས་གུད་དུ་སྦས་ ཉྱ༔ རྫས་རིམ་ གི་ཝཾ་གུར་གུམ་གྲོ་ཤོག་ཁབ་ལེན༔ ་ ༢་་་ཟ་ཡིག་ ཙཀྲ་བཅས་རྒྱ་ ༔
བཞི་ཡོད་དུས་སྦྱོར་དང་ཐིམ་རྒྱ་རྦ་རྔ༔ ཀུར་དུ་ཚིམ་བཟང་མ་མཚམས་བཅད་གྲིབ་ལ་འཛེམ༔ ས་མ་ཡ༔ དང་པོ་སྤྱི་ཙམ་ལོ་རྒྱུས་བསྟན་པ་ནི༔ སྲིད་པ་བུད་མེད་སྤྱི་ཡི་ངང་ཚུལ་ལས༔ ཁྲག་རྣག་ཆུ་སེར་ཆུ་ནད་བཞི་འབྱུང་བས༔ དེ་ལས་ཟ་ཡིག་སྦྱིན་ནས་བརྟག་པ་བྱ༔ སྔོན་དུ་ཁྲག་རྣག་ལྔ་གསུམ་བྱུང་གྱུར་ན༔ དེ་ལ་ལྟེ་སྦྱོར་ཟ་ཡིག་སྲུང་བ་འབད༔ ཆུ་སེར་ཆུ་ནད་སྔོན་འབྱུང་སྲིད་མི་འཁོར༔
དེ་ལ་འབད་རྩོལ་བགྱིད་ཀྱང་དགོས་གསོལ་ཆུང་༔ རྩ་ནི་དུག་ཅན་བོང་ང་གནས་པས་ལེན༔ ཅི་སྟེ་སྲིའུ་ལ་སོགས་ཤི་འཕྲོའི་རིགས༔ ཟ་ཡིག་འཁོར་ལོ་འདི་ཡིས་ངེས་པར་ཐུབ༔ ཡོན་དང་ལྷ་རྟེན་བཟང་པོ་མ་བྱུང་བར༔ སྲུང་བ་ཟ་ཡིག་མི་སྦྱིན་དམ་བཅའ་ཡིན༔ ས་མ་ཡ༔ ལྟེ་སྦྱོར་ཐབས་ཤེས་འཁོར་ལོ་བྱ་བ་དང་༔ ལྟེ་བ་ཟླུམ་པོའི་དབུས་སུ་མདའ་འགེངས་བྲིས༔ གཞུ་དཀར་མདའ་དམར་བཞིན་ནི་རླུང་ལྗང་ངོ་༔
སྒྲོ་དང་མདེའུ་བུ་ཞེས་བསྒྱུར་དུ་བྲིས༔ དེའི་ཕྱི་རོལ་གྲུ་བཞི་རྩིབས་སེར་ལ༔ ཕོ་བཞི་བྲིས་ནས་ཕྱི་རོལ་ཟླུམ་སྐོར་ལ༔ རྩིབས་བཞི་བཞི་ནས་མདའ་སྟོང་ནས་ཐད་ཀའི་མཚམས༔ ཕོ་ལྷའི་ལྟེ་སྦྱོར༔ ཞང་ལྷའི་ལྟེ་སྦྱོར༔ ཡུལ་ལྷའི་ལྟེ་སྦྱོར༔ དགྲ་ལྷའི་ལྟེ་སྦྱོར༔ དེ་ཡི་ཕྱི་རོལ་གྲུ་བཞིའི་རྩིབས་བཞི་ལ༔ ཨ་མུ་རྩ་མུ་རྩ་སྭཱ་ཧཱ༔
ཨོཾ་ན་མ་ར་ཏ་ན་ཏྲ་ཨ་ཨ་སྭཱ་ཧཱ༔ ཨ་ཏྲ་ན་མ་མ་ན་སྭཱ་ཧཱ༔ ཨ་ཡར་སྭཱ་ཧཱ༔ ཕྱི་རིམས་རྩིབས་མཆན་ཟླུམ་སྐོར་དུ༔ ར་ཙ་ཏྲིག་ཧུར་ནན༔ ར་ཙ་ཏིག་ཀ་ཧུར་ནན༔ ན་ག་ར་ཙ་ཏྲི་ཧུར་ནན༔ ར་ཙ་ཏྲིག་ཧུར་ནན༔ རྩིབས་སེར་མུ་ཁྱུད་དམར་ལྗང་དག་ཏུའོ༔ ཕྱི་རོལ་མེ་རི་ཕྲེང་བས་བསྐོར་བར་བྱ༔
རྫས་ནི་བུད་མེད་བུ་བདུན་རིན་ཆེན་རིགས༔ ཁྱད་པར་འབྲུ་སྨན་ཁུངས་ཡོད་ཐམས་ཅད་དམ༔ ཁྱི་སྤུ་ར་བལ་ལུག་ཐུག་སོགས་བལ་ལ༔ སྲུང་སྐུད་བགྱིས་ནས་སྲུང་བ་འདོགས་ཐབས་ཡིན༔ རྟ་བོང་ལུག་ཐུག་རྨོང་ཁའི་སྤུ་དང་ནི༔ བུད་མེད་སྐྱེ་ཞོལ་གོས་དུམ་ལྷན་ཅིག་དྲིལ༔ དར་དམར་བཏུམས་ནས་དྲོད་ལྡན་སྐེད་པར་འཆང་༔ ཁྱེའུ་མཐོང་ཚེ་མ་བུ་གཉིས་ཀར་འདོགས༔ དེ་ཡང་སྲི་སོགས་མི་འབྱུང་རྟེན་འབྲེལ་ལ༔ ལྟེ་བ་མ་སོས་འཆས་གཅོད་པ་གནད༔
ལྟེ་བ་དུམ་གཅིག་ཆང་ཕུད་བཏུམས་ནས་སུ༔ མ་ཡི་ཉལ་འོག་མི་མཐོང་སྦ་བར་གནད༔ ལྟེ་བར་དུམ་གཅིག་མ་ཧཱ་དེ་ཝས་སྔགས༔ ལོ་གསུམ་མ་ལོན་བར་དུ་འཆང་ནས་སུ༔ མ་བཅད་ལུང་ཚེ་ཞུ་སྨན་ཁ་སྦྱོར་བཏང་༔ སྲུང་བ་དག་ཀྱང་གྲོ་བའི་པགས་པར་བྲིས༔ བཟང་དྲུག་ནུས་པ་བསྐྱེད་པར་ཁ་ཚར་བཏབ༔ དུས་བཟང་ཡར་ངོ་དག་ཏུ་འཆང་བར་གཅེས༔ ས་མ་ཡ༔ མ་ཨརྒ་རྒ༔
མ་ཧཱ་དེ་ཝའི་ཐིམ་མེད་སྐོར༔ ཀཱ་ལ་ཧཱུྃ་གིས་སོ༔ ཆུ་འབབ་ཟ་ཡིག་རབ་ ་་་་་ ཟ་ཡིག་རྣམ་འཁྲུགས་པའི་གྲོ་ག་བྲིས་ནས་ཟའོ། འདྲ་མིན་ཅུང་འདུག འདི་ཕག་མིན་བུ་དང་ཟུང་དུ་རྦེབ་ལའོ། ༡༢རྒདྷུརཛཛཛཛཛ༔ མངལ་པ་ཤ་ཟ་ཡིག་གྲོ་ལ་བྲིས་ཞག་བདུན་ཕྲག་ཟའོ། ཆ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ མ་ལྷ་བུ་རྫིའི་རྟེན་འཛུགས་བཞུགས་པའི་དབུ་ཕྱོགས༔ གུ་རུ་པདྨ་རྒྱལ་པོའི་སྐུ་ལ་འདུད༔
ས་མ་ཡ༔ ཨེ་མཿ ཁོ་མོ་བདག་འདྲ་ཡེ་ཤེས་མཚོ་རྒྱལ་གྱིས༔ གུ་རུ་རྗེ་ལ་བཀའ་གནང་ལེགས་ཞུས་ནས༔ སྲིད་སྐྱེད་འདོད་རྒུའི་བང་མཛོད་གདམས་པ་བཀོད༔ མ་འོངས་སེམས་ཅན་པྲེ་ཏའི་དུཿཁ་དང་༔ རྨུགས་འདྲེ་མི་ལ་ལ་སོགས་འགོང་པོའི་རིགས༔ བསོད་ནམས་དམན་ཞིང་འབྱུང་པོ་ཕྲ་མོ་རྣམས༔ མཁའ་ལ་འགྱུ་དང་ཡུལ་ལ་ཆགས་པ་ཡིས༔ མི་འདོད་སྣ་ཚོགས་སྡང་བའི་རྐྱེན་བྱེད་པས༔
དེ་དག་སྐྱབས་དང་བསྐྲད་ནས་མཐའ་རུ་བསྲིང་༔ འགོ་བའི་ལྷ་ལྔ་རབ་ཏུ་གནས་པའི་ཕྱིར༔ དཀྱིལ་འཁོར་བཅའ་གཞི་གདམས་པ་བསྟན་པར་བྱ༔ ས་མ་ཡ༔ རྒྱ་རྒྱ་རྒྱ༔ དེ་ཡང་མ་ལྷ་བུ་རྫིའི་རྟེན་འཛུགས་ནི༔ ཐོག་མར་པདྨ་རྒྱལ་པོའི་གཞུང་བསྲང་ལ༔ མཆོད་རྫས་སོགས་ནི་སྤྱི་མཐུན་དེ་བཞིན་ཏེ༔ དབང་རྫས་སོགས་ནི་ཚིག་རང་གཞུང་དང་བསྟུན༔ ཡར་གཞིའི་སྟེང་དུ་འགོ་བའི་ལྷ་ལྔ་ལ༔
ཞི་གཏོར་ཟླུམ་པོ་དཀར་སེར་དམར་ལྗང་ལྔ༔ པད་འདབ་བསྐོར་བ་རྒྱན་གྱིས་སྤྲས་པ་བཤམ༔ དབང་གཏོར་དག་ནི་ཞི་བ་སྤྱི་མཐུན་ལྟར༔ ཁོལ་བུ་འདི་ལ་རབ་ཏུ་འཇུག་པ་ལ༔ སྦྱིན་བདག་མོའམ་རིགས་རྒྱུད་བྱིས་པ་བཅས༔ ལེགས་པར་ཁྲུས་བསྩལ་ཟངས་གཞོང་ནང་དུ་བླུགས༔ དེ་ནས་སྦྲུས་པའི་བག་ཟན་དག་ལ་ནི༔ དྲི་ཟའི་རྒྱལ་པོ་རྟ་མགོ་ཅན་གྱི་གཟུགས༔ དེའི་འཁོར་དུ་ངར་མིའི་རིགས་ལ་ནི༔ གཟིག་དང་གླང་མགོ་ར་ཡི་མགོ་ཅན་དང་༔
སྦྲུལ་མགོ་ཤྭ་མགོ་གླང་པོ་ཆེ་ཡི་མགོ༔ སྲི་ལིའི་མགོ་དང་བྱི་ལ་སྲེ་མོང་མགོ༔ ཕག་དང་རྨིགས་བུའི་མགོ་དང་བྱ་གག་མགོ༔ སྤྲེའུ་མགོ་ཅན་དང་བཅས་འཁོར་གྱིས་བསྐོར༔ དེ་ཡི་ཕྱི་རོལ་ཆངས་བུ་མར་མེ་དང་༔ ཏིང་ལོ་ཤ་དུམ་དང་བཅས་བསྐོར་བ་ནི༔ བགེགས་གཏོར་ལྟ་བུ་བསྐྲད་པའི་ཆས་སུ་བཤམ༔ དེ་བཞིན་བཅའ་གཞི་ལེགས་པར་འགྲིགས་ནས་སུ༔ སློབ་མ་གཡུང་དྲུང་ཚོམ་བུའི་སྟེང་དུ་བཞུགས༔ རྣལ་འབྱོར་ཞལ་ཁ་ལྷོ་ཡི་ཕྱོགས་སུ་བལྟ༔
དྲག་སྔགས་དང་བཅས་བསྐྲད་པར་བྱ་བ་ནི༔ ཆུ་གཙང་བྲན་ལ་བགེགས་གཏོར་ལན་གསུམ་འགུགས༔ དེ་ནས་བསྟིམ་ཞིང་ལས་ལ་བསྐུལ་བ་ནི༔ ཧཱུྃ༔ དཔལ་ཆེན་དྲག་པོ་ཐོད་ཕྲེང་ཁྲོ་རྒྱལ་གྱི༔ རང་བཞིན་ཐུགས་ལས་སྤྲོས་པའི་ཕོ་ཉའི་ཚོགས༔ སྟེང་འོག་ཕྱོགས་བཅུ་ཁྱབ་པར་སྐར་ལྟར་འཁྲུགས༔ དེང་འདིར་བསོད་ནམས་སྒྲུབ་ལ་མི་དབང་བའི༔ འབྱུང་པོ་སྐལ་མེད་གདོན་ཆེན་བགེགས་ཀྱི་ཚོགས༔ ཡས་སྟགས་གླུད་ཀྱི་གཟུགས་བྱང་འདི་ལ་མཆིས༔
ཨོཾ་བཛྲ་ཊཱཀྐི་ཛ་ཧཱུྃ་ཛཿ གནོད་བྱེད་འབྱུང་པོ་ཏྲི་ཡཾ་ཨ་ཀརྵ་ཡ་ཛཿ དེ་ནས་ཁ་ཕྱིར་བསྟན་ལ༔ ཧཱུྃ༔ ཉོན་ཅིག་ཕྱོགས་སྐྱོང་གདོན་གྱི་ཚོགས༔ བྱིས་པའི་བགེགས་ཆེན་བཅོ་ལྔ་དང་༔ འབྱུང་པོ་ཡི་དྭགས་ཚོགས་རྣམས་ཀུན༔ མཐུན་འཇུག་མཆོད་སྦྱིན་འདི་ཁྱེར་ལ༔ སོ་སོ་རང་རང་གནས་སུ་དེངས༔ ཅི་སྟེ་མི་འགྲོ་འཚེ་བྱེད་ན༔
དྲག་པོ་དམོད་པའི་རིག་སྔགས་མཚོན༔ ཉུངས་དཀར་ཁྲོ་བོ་ཐུན་གྱི་རྫས༔ ཚྭ་ཚྭའི་སྒོང་བུ་འགྲིལ་བ་ཡིས༔ ཁྱོད་ཀྱི་ལུས་ངག་ཡིད་གསུམ་རྣམས༔ གཞོམ་ཞིང་བཤིག་པར་གདོན་མི་ཟ༔ དེ་བས་རང་རང་གནས་སུ་དེངས༔ རྡོ་རྗེའི་བཀའ་ལས་འདའ་མ་བྱེད༔ མྱུར་བ་ཉིད་དུ་བསྐྲད་ཀྱིས་བྱོལ༔ ཨོཾ་སུམྦྷ་ནི་སོགས་ཀྱིས་བསྐྲད་པས་འབྱུང་པོའི་ཚོགས་རྣམས་རང་རང་གནས་སུ་སོང་བར་བསམ༔ དེ་ནས་སྲུང་ཞིང་མཚམས་གཅོད་པ་ནི༔
ཧཱུྃ༔ རལ་གྲི་འཁོར་ལོ་སྲུང་བའི་གུར་ཁང་ནི༔ མི་ཤིགས་རིམ་དགུ་འཁྲིགས་པས་མཚམས་བཅད་ནས༔ ནམ་ཡང་བགེགས་ཀྱི་འགྱུ་བ་མི་དམིགས་ཤིང་༔ བསོད་ནམས་དཔལ་འབྱོར་བརྟན་པའི་བྷྲཱུྃ་དུ་གྱུར༔ ཨོཾ་བྷྲཱུྃ་སརྦ་ཙཀྲ་ཛྙཱ་ན་བཛྲ་ཡེ་སྭཱ་ཧཱ༔ དེ་ནས་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ ཧཱུྃ༔
རིན་ཆེན་སྣོད་མཆོག་ཡངས་པའི་ནང་དུ་ནི༔ ཕྱི་ནང་གསང་གསུམ་མཆོད་སྤྲིན་དཔག་ཡས་འཁྲིགས༔ མ་ལྷ་གཡང་གི་དཀྱིལ་འཁོར་མཉེས་པའི་རྫས༔ འདོད་རྒུ་ཡིད་འོང་ཕུན་ཚོགས་སྤྱོད་གྱུར་ཅིག༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱ་ཧཱུྃ༔ དེ་ནས་དཀྱིལ་འཁོར་བསྐྱེད་པ་ནི༔ ཧོཿ སྟོང་པའི་ངང་ལས་མདུན་གྱི་དཀྱིལ་འཁོར་མི་དམིགས་པ་བྷྲཱུྃ་ཡོངས་སུ་གྱུར་པ་ལས༔ བུམ་པ་ཡེ་ཤེས་ཀྱི་གཞལ་ཡས་ཁང་ཆེན་པོ་མཚན་ཉིད་ཕུན་སུམ་ཚོགས་པའི་དབུས་སུ་པཾ་ལས་པདྨ་འདབ་མ་བརྒྱད་པའི་ལྟེ་བར་ཨོཾ་ཧཱུྃ་ཏྲཱྃ་ཧྲཱི་ཨཱཿ ཞེས་པས་ཡིག་འབྲུ་ཡོངས་སུ་གྱུར་པ་ལས༔
དབུས་སུ་རྣམ་པར་སྣང་མཛད༔ ཤར་དུ་རྡོ་རྗེ་ཚེ་བདག༔ ལྷོ་རུ་རཏྣ་ཚེ་བདག༔ ནུབ་ཏུ་པདྨ་ཚེ་བདག༔ བྱང་དུ་ཀརྨ་ཚེ་བདག་སྟེ་རང་རང་གི་ཕྱག་མཚན་ལྡན་པ༔ དེའི་མཚམས་སུ་ཡེ་ཤེས་རླུང་གི་ལྷ་མོ་དང་རང་མདོག་གི་རྒྱན་ལྡན་ཕྱག་ན་ནེའུ་ལེ་དང་ལྕགས་ཀྱུ་འཛིན་པ༔ རིགས་ལྔ་ཡབ་ཡུམ་གྱི་ལྷ་ཚོགས་ཐམས་ཅད་སྣང་ལ་རང་བཞིན་བྲལ་བ་གསལ་བའི་སྐུ་གསུང་ཐུགས་ཀྱི་ས་བོན་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས༔ ཨོཾ་པཉྩ་ཀུ་ལ་ས་པ་རི་ཝཱ་ར་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཨོཾ་པཉྩ་ཀུ་ལ་ཨ་བྷི་ཥིཉྩ་ཧཱུྃ༔
ཨོཾ་པཉྩ་ཀུ་ལ་ས་པ་རི་ཝཱ་ར་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡའི་བར་བརྗོད༔ དེ་ནས་བུམ་པ་བསྒྲུབ་ཕྱིར་བསྟོད་པ་ནི༔ ཧཱུྃ༔ རིགས་ཀྱི་གཙོ་བོ་རྣམ་སྣང་མཛད༔ ཡེ་ཤེས་བཞི་སྦྱོར་ཕྲིན་ལས་ལྔ༔ ཚེ་བཅུད་བསོད་ནམས་འཛིན་ལ་སོགས༔ དབང་ལྔ་བསྒྲུབ་ཕྱིར་བདག་བསྟོད་དོ༔ ཨོཾ་ཧཱུྃ་ཏྲཱྃ་ཧྲཱི་ཨཱ༔ མཱུྃ་ལཱྃ་མཱྃ་པཱྃ་ཏཱྃ་ཛ་སརྦ་པུཎྱེ་པུཥྚིཾ་ཀུ་རུ་ཡེ་སྭཱ་ཧཱ༔ ཞེས་བརྒྱའམ་ཉེར་གཅིག་བསྒྲུབས་ཏེ་ཤམ་བུ་འདིས་ཁ་བསྒྱུར་བགྱིས་ནས་སྲུང་སྐུད་དཀར་པོ་མདུད་པ་གསུམ་བོར་ཏེ་མ་ལྷའི་རྟེན་དུ་བསམས་ལ་སྔགས་བཟླས༔
ཨོཾ་ཨཥྚི་ཡེ་དྷེ་མ་དྷ་རི་ཏ་པུཎྱེ་སརྦ་ར་ག་ཝི་ཏྲ་ཀྱཻད་ཀྱཻད་དེ་ཡེ་སྭཱ་ཧཱ༔ ཞེས་པའི་སྔགས་ཀྱིས་བྱིན་བརླབས་ནས་སྲུང་སྐུད་མདའ་དར་གྱི་མགུལ་དུ་འཆང་༔ དེ་ནས་དབང་བསྐུར་བའི་ཕྱིར་བསང་ཆུས་ལན་གསུམ་སྦྱངས་ལ༔ ཨོཾ་བཛྲ་ཨ་མྲྀ་ཏ་ཨཀྵོ་བྷྱ་པྲ་མོ་ཏི་ཛཿཧཱུྃ་སྭཱ་ཧཱ༔ དེ་ནས་མཎྜལ་ཕུལ་ཞིང་དམ་ཚིག་བསྒོ་བ་ནི༔ ཀྱཻཿ རིགས་ལྡན་ཚོགས་རྣམས་ལེགས་པར་ཉོན༔ སྔོན་འབྱུང་སྲིད་པའི་མ་ལྷ་འདི༔ དེ་རིང་ཁྱོད་ལ་རྟེན་བཙུགས་ཕྱིར༔ ཚེ་དང་དཔལ་གྱི་དབང་བསྐུར་བས༔
དངོས་གྲུབ་ལེན་ཕྱིར་སྤྲོའམ་ཅི༔ སློབ་མས༔ ཨེ་མཿ རིགས་འདུས་བྱིན་རླབས་རྩ་བའི་མཆོག༔ རྗེ་ལྔས་དམ་ཚིག་སྩལ་བའི་ངང་༔ གཡའ་སྤང་རྟེན་ལ་གུས་པས་མོས༔ དམ་པས་བདག་ལ་གནང་བར་སྩོལ༔ དེ་ནས་དམིགས་པ་འབོག་པ་ནི༔ ཨོཾ་བཛྲ་ཨ་མྲྀ་ཏ་ཨཱ་ཡུ་པ་སྨྲ་ར་ན་ས་མ་ཡ་ཏི་ལ་ཐཱ་སྭཱ་ཧཱ༔ ཧོཿ
སློབ་མ་མི་དམིགས་པ་སྟོང་པ་ཉིད་དུ་གྱུར༔ སྟོང་པའི་ངང་ལས་ཁྱེད་རང་གི་ལུས་དེ་དང་བསྐྱེད་བྱའི་གཏོར་མ་ཐ་མི་དད་པ་སྲིད་པའི་མ་ལྷ་དབང་ཕྱུག་རྒྱལ་མོ་སྐུ་མདོག་དཀར་ལ་བག་དྲོ་སྣུམ་པའི་ཉམས་ཆགས་པ༔ དར་དཀར་གྱི་ལྷབ་ལྷུབ་གསོལ་ཞིང་ཕྱག་ན་མདའ་དར་དང་བྷི་ཛ་པུ་ར་བསྣམས་པ༔ དཔྲལ་བར་ལྷན་ཅིག་སྐྱེས་པའི་ལྷ་མོ་དཀར་མོ་རྡོ་རྗེ་དང་བུམ་པ་འཛིན་པ༔ མགྲིན་པར་ལུས་ཀྱི་ལྷ་མོ་པདྨ་དང་གཡུང་དྲུང་འཛིན་པ༔ སྙིང་གར་སྲོག་གི་ལྷ་མོ་མཐིང་ག་རྡོ་རྗེ་དང་བྷནྡྷ་འཛིན་པ༔ ལྟེ་བར་སྲིད་པའི་ལྷ་མོ་སེར་མོ་ནོར་བུ་དང་ཞགས་པ་འཛིན་པ༔ གསང་བ་རྒྱུད་འཛིན་ལྷ་མོ་ལྗང་མོ་རླུང་གི་ཞགས་པ་དང་ལྕགས་ཀྱུ་འཛིན་པ༔ ཕྲག་པ་གཡས་སུ་སྲིད་པའི་ཕ་ལྷ་རྡོ་རྗེ་གེ་མཛོད༔ ཟླ་བ་དང་དུང་དཀར་འཛིན་པ༔
ཕྲག་པ་གཡོན་དུ་སྲིད་པའི་མ་ལྷ་གཡའ་སྤང་སྐྱེས་མོ་ཉི་མ་དང་འཁོར་ལོ་འཛིན་པ༔ པུས་མགོ་གཡས་སུ་ཕྱུགས་ལྷ་རྣམ་རྒྱལ་རིན་པོ་ཆེའི་གཞོང་པ་དང་འབྲས་སྙེ་འཛིན་པ༔ པུས་མགོ་གཡོན་དུ་བུ་རྫིའི་བསོད་ནམས་ཚེ་འཛིན་མ་མདའ་དར་དང་ཚེ་ཡི་གྭའུ་འཛིན་པ་ཏེ་ཐམས་ཅད་རིན་པོ་ཆེའི་རྒྱན་དུ་མས་བརྒྱན་ཞིང་རང་མདོག་གི་ན་བཟའ་གསོལ་བའོ༔ མ་ལྷ་ཚེ་འཛིན་རྒྱལ་མོའི་སྤྱི་བོར་དབང་ལྷ་རྒྱལ་བ་རིགས་ལྔ་ཡབ་ཡུམ་དང་བཅས་པ་གསལ་བའི་དཔྲལ་བར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ་ལས་འོད་ཟེར་འཕྲོས་པས་དབང་ལྷ་རྒྱལ་བ་རིགས་ལྔའི་དཀྱིལ་འཁོར་སྤྱན་དྲངས་ཏེ་དམ་ཚིག་པ་དང་དབྱེར་མེད་པར་གྱུར༔ ཨོཾ་བཛྲ་ས་མཱ་ཡ་ཛཿ ཛཿཧཱུྃ་བཾ་ཧོཿ ས་མ་ཡ་ཏིཥྛ་ལྷན༔ སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས༔
མ་ལྷ་སྲིད་པའི་རྒྱལ་མོ་འགོ་བའི་ལྷ་ལྔས་བསྐོར་བ་སྤྱན་དྲངས༔ ཨོཾ༔ ལྷ་ཡི་དབང་ཕྱུག་སྲིད་ཀྱི་རྗེ༔ སྲོག་སྐྱབས་འགོ་བའི་དཔུང་གཉེན་པ༔ དེ་རིང་མ་ལྷའི་རྟེན་འཛུགས་ཕྱིར༔ ཐོགས་མེད་དབང་གིས་གནས་འདིར་གཤེགས༔ ཕྱི་ནང་གསང་གསུམ་མཆོད་པ་འབུལ༔ དམ་ཚིག་དབྱེར་མེད་བརྟན་པར་བཞུགས༔ སྐལ་ལྡན་བུ་ལ་བྱིན་གྱིས་རློབས༔ ཨོཾ་བཛྲ་ས་མཱ་ཡ་ཛ་ཛཿ
ཨ་བེ་ཤ་ཡ་ཛ་ཧཱུྃ་བཾ་ཧོཿ ཨོཾ་བཛྲ་པུཥྤེ་སོགས་ནས་དེ་ནས་དམ་ཚིག་རྡོ་རྗེ་སྤྱི་བོར་བཏེགས་ཤིང་༔ ཨོཾ་བཛྲ་ས་མ་ཡ་བྷྲཱུྃ་ཏིཥྛ་བཛྲ༔ དེ་ནས་བུམ་པ་ཐོགས་ལ༔ ཨཱཿ དེ་རིང་སྐལ་ལྡན་ཁྱོད་ལ་རྡོ་རྗེ་སེམས་དཔའི་དབང་རྟགས་སྦྱིན་པས་སྐུ་ཡི་ལྷ་མོ་གཟི་བརྗིད་མ་མངོན་དུ་གྱུར་པའི་འདུན་པ་མཛོད་ཅིག༔ ཧཱུྃ༔ བཅོམ་ལྡན་རྡོ་རྗེ་སེམས་དཔའ་ཡིས༔ དེ་རིང་སྐུ་ཡི་དབང་བསྐུར་བས༔ ལྷན་སྐྱེས་མ་ལྷར་བདག་གྱུར་ནས༔
སྲིད་དང་ཕྱྭ་གཡང་བརྟན་གྱུར་ཅིག༔ ཨོཾ་པྲ་མོ་ཏི་བཛྲ་ཨ་བྷི་ཥིཉྩ་ཧཱུྃ༔ དེ་ནས་བྷནྡྷ་ཐོགས་ལ༔ ཧོཿ དེ་རིང་སྐལ་ལྡན་ཁྱོད་ལ་སྣང་བ་མཐའ་ཡས་ཀྱི་དབང་རྟགས་སྦྱིན་པས༔ གསུང་གི་ལྷ་མོ་དབང་སྡུད་ཀུལླེ་མ་མངོན་དུ་གྱུར་པའི་འདུན་པ་མཛོད་ཅིག༔ ཧཱུྃ༔ བཅོམ་ལྡན་སྣང་བ་མཐའ་ཡས་ཀྱིས༔ དེ་རིང་གསུང་གི་དབང་བསྐུར་བས༔ གསུང་གི་མ་ལྷར་བདག་གྱུར་ནས༔
སྲིད་དང་ཕྱྭ་གཡང་བརྟན་གྱུར་ཅིག༔ ཨོཾ་རཱ་ག་བཛྲ་ཨ་བྷི་ཥིཉྩ་ཧཱུྃ༔ དེ་ནས་འཁོར་ལོ་ཐོགས་ལ༔ ཧོཿ དེ་རིང་སྐལ་ལྡན་ཁྱོད་ལ་རྣམ་པར་སྣང་མཛད་ཀྱི་དབང་རྟགས་སྦྱིན་པས༔ ཐུགས་ཀྱི་ལྷ་མོ་སྲིད་པ་ས་ལེ་མ་མངོན་དུ་གྱུར་པའི་འདུན་པ་མཛོད་ཅིག༔ ཧཱུྃ༔ བཅོམ་ལྡན་རྣམ་པར་སྣང་མཛད་ཀྱིས༔ དེ་རིང་ཐུགས་ཀྱི་དབང་བསྐུར་བས༔ སྲོག་གི་མ་ལྷར་བདག་གྱུར་ཅིག༔
སྲིད་དང་ཕྱྭ་གཡང་བརྟན་གྱུར་ཅིག༔ ཨོཾ་སུ་ཁཾ་བཛྲ་ཨ་བྷི་ཥིཉྩ་ཧཱུྃ༔ དེ་ནས་གཏོར་མ་ཐོགས་ལ༔ ཧཱུྃ༔ དེ་རིང་སྐལ་ལྡན་ཁྱོད་ལ་རིན་ཆེན་འབྱུང་ལྡན་གྱི་དབང་རྟགས་སྦྱིན་པས་ཡོན་ཏན་ལྷ་མོ་ཀུན་འབྱུང་འདོད་རྒྱལ་མ་མངོན་དུ་གྱུར་པའི་འདུན་པ་མཛོད་ཅིག༔ ཧཱུྃ༔ བཅོམ་ལྡན་རིན་ཆེན་འབྱུང་ལྡན་གྱིས༔ དེ་རིང་ཡོན་ཏན་དབང་བསྐུར་བས༔ སྲིད་འཛིན་མ་ལྷར་བདག་གྱུར་ཅིག༔ སྲིད་དང་ཕྱྭ་གཡང་བརྟན་གྱུར་ཅིག༔
ཨོཾ་ཙརྻ་བཛྲ་ཨ་བྷི་ཥིཉྩ་ཧཱུྃ༔ སྔགས་ཕྲེང་ཐོགས་ལ༔ ཧོཿ དེ་རིང་སྐལ་ལྡན་ཁྱོད་ལ་དོན་ཡོད་གྲུབ་པའི་དབང་རྟགས་སྦྱིན་པས་ཕྲིན་ལས་ལྷ་མོ་ཚེ་འཛིན་མ་དེ་མངོན་དུ་གྱུར་པའི་འདུན་པ་མཛོད༔ ཧཱུྃ༔ བཅོམ་ལྡན་དོན་ཡོད་གྲུབ་པ་ཡིས༔ དེ་རིང་ཕྲིན་ལས་དབང་བསྐུར་བས༔ རྒྱུད་འཛིན་མ་ལྷ་བདག་གྱུར་ནས༔ སྲིད་དང་ཕྱྭ་གཡང་བརྟན་གྱུར་ཅིག༔ ཨོཾ་མུ་ཏྲ་བཛྲ་ཨ་བྷི་ཥིཉྩ་ཧཱུྃ༔
དེ་ནས་ལུས་ཀྱི་འགོ་བའི་ལྷས་དབང་བསྐུར་བ་ནི༔ སྤྱི་བོར་སྲིད་ཀྱི་མ་ལྷ་དབང་ཕྱུག་རྒྱལ་མོ་ཐོགས་ལ༔ ཧཱུྃ༔ སྲིད་གསུམ་གླིང་བཞི་བདག་མོ་ཆེ༔ དེ་རིང་ཕྱྭ་གཡང་རྟེན་འཛུགས་ཕྱིར༔ སྐལ་ལྡན་ཁྱོད་ལ་དབང་བསྐུར་བས༔ མ་ལྷ་རབ་ཏུ་བརྟན་གྱུར་ཅིག༔ ཨོཾ་ཨི་ཤྭ་ར་དྷེ་མ་ཨ་བྷི་ཥིཉྩ་ཧཱུྃ༔ ཕྲག་པ་གཡས་སུ་སྲིད་ཀྱི་ཕ་ལྷ་གེ་མཛོད་ཀྱི་དབང་བསྐུར་བ་ནི༔ ཧཱུྃ༔
སྲིད་པའི་ཕོ་ལྷ་ཆེན་པོ་ཡི༔ དེ་རིང་ཕྱྭ་གཡང་རྟེན་འཛུགས་ཕྱིར༔ སྐལ་ལྡན་ཁྱོད་ལ་དབང་བསྐུར་བས༔ མ་ལྷ་རབ་ཏུ་བརྟན་གྱུར་ཅིག༔ ཨོཾ་ལོ་ཀི་དྷི་ཝ་རི་ཨ་བྷི་ཥིཉྩ་ཧཱུྃ༔ ཕྲག་པ་གཡོན་དུ་སྲིད་པའི་མ་ལྷ་གཡའ་སྤང་གི་དབང་བསྐུར་བ་ནི༔ ཧཱུྃ༔ སྲིད་པའི་མ་ལྷ་གཡའ་སྤང་གི༔ དེ་རིང་ཕྱྭ་གཡང་རྟེན་འཛུགས་ཕྱིར༔ སྐལ་ལྡན་ཁྱོད་ལ་དབང་བསྐུར་བས༔
མ་ལྷ་རབ་ཏུ་བརྟན་གྱུར་ཅིག༔ ཨོཾ་དྷེ་ཝི་དྷ་ར་ཡ་ནི་ཨ་བྷི་ཥིཉྩ་ཧཱུྃ༔ པུས་མགོ་གཡས་སུ་ཕྱུགས་ལྷ་རྣམ་རྒྱལ་གྱི་དབང་བསྐུར་བ་ནི༔ ཧཱུྃ༔ ཕྱུགས་ལྷ་གང་བ་རྣམ་རྒྱལ་གྱི༔ དེ་རིང་ཕྱྭ་གཡང་རྟེན་འཛུགས་ཕྱིར༔ སྐལ་ལྡན་ཁྱོད་ལ་དབང་བསྐུར་བས༔ མ་ལྷ་རབ་ཏུ་བརྟན་གྱུར་ཅིག༔ ཨོཾ་པུཎྱེ་སརྦ་ཨ་བྷི་ཥིཉྩ་ཧཱུྃ༔ པུས་མགོ་གཡོན་དུ་བུ་རྫི་བསོད་ནམས་ཚེ་འཛིན་གྱི་དབང་བསྐུར་བ་ནི༔
ཧཱུྃ༔ རྒྱུད་འཛིན་ཆེན་མོ་བུ་རྫི་ཡི༔ དེ་རིང་ཕྱྭ་གཡང་རྟེན་འཛུགས་ཕྱིར༔ སྐལ་ལྡན་བུ་ལ་དབང་བསྐུར་བས༔ མ་ལྷ་རབ་ཏུ་བརྟན་གྱུར་ཅིག༔ ཨོཾ་བཛྲ་ཛི་ཝནྫ་ཨ་བྷི་ཥིཉྩ་ཧཱུྃ༔ དེ་ནས་ཕྱེ་མར་རམ་འབྲང་རྒྱས་དཀར་པོ་སྲུང་བཙུགས་ཤིང་བརྒྱན་པ་ནི༔ ཧཱུྃ༔ སྐལ་ལྡན་རིགས་ཀྱི་རྒྱུད་འཛིན་མ༔ སྲིད་ལྷ་སྐྱེས་ལྷ་སྲུང་དུ་འཛུགས༔
ལུས་ལྷ་སྲོག་ལྷ་སྲུང་དུ་འཛུགས༔ སྲིད་འཛིན་བརྒྱུད་འཛིན་སྲུང་དུ་འཛུགས༔ ཕ་ལྷ་མ་ལྷ་སྲུང་དུ་འཛུགས༔ ཕྱུག་ལྷ་བུ་རྫི་སྲུང་དུ་འཛུགས༔ སྲིད་ཀྱི་ཕྱྭ་གཡང་གནས་གྱུར་ཅིག༔ ཨོཾ་སརྦ་སུ་ཁཾ་པྲ་མོ་ཏི་པུཎྱེ་ཏིཥྛ་ཡེ་སྭཱ་ཧཱ༔ དེ་ནས་སྲུང་སྐུད་བརྒྱན་པ་ནི༔ ཧཱུྃ༔ སྲིད་པའི་ཚེ་དར་དཀར་མོའི་གཞི༔ འཇམ་ལེགས་ར་བཞིའི་སྤུ་ལས་གྲུབ༔
ཡེ་ཤེས་སྣ་ལྔར་བསྒྲིམས་པ་ལས༔ རྡོ་རྗེ་རྒྱ་ཆིངས་མདུད་པ་ལྡན༔ འདོད་རྒུའི་ཟར་བུ་ཆེན་པོ་འཕྱངས༔ མ་ལྷ་འཁོར་བའི་སྲུང་དུ་འཛུགས༔ སྲིད་ཀྱི་ཕྱྭ་གཡང་གནས་གྱུར་ཅིག༔ ཨོཾ་བཛྲ་ཙཀྲ་ཏིཥྛ་ན་ཨ་བྷི་ཥིཉྩ་ཧཱུྃ༔ ཞེས་པས་བརྒྱན༔ དེ་ནས་མ་ལྷ་རྟེན་འཛུགས་པ་ནི༔ མདའ་མོ་རྒོད་སྒྲོ་མ་མཚལ་ལྡན་དང་དར་སྣ་ལྔ་དང་རིན་པོ་ཆེས་བརྒྱན་པ་ཐོགས་ལ༔ ཧཱུྃ༔
ཕྱྭ་གཡང་རྟེན་འཛུགས་གང་ནས་བྱུང་༔ ཡེ་ཐོག་སྲིད་པ་དང་པོ་ལ༔ གླིང་བཞི་རི་རབ་ཟོམ་ཤེད་ན༔ གནོད་སྦྱིན་གང་བ་བཟང་པོའི་གནས༔ འདོད་རྒུ་མཆོད་སྦྱིན་ཕོ་བྲང་ནས༔ གཡང་ཞག་སྲིད་པའི་རོལ་མཚོ་འཁྱིལ༔ དེ་དག་ལྷ་ཀླུ་འཚོགས་པས་བསྲུབས༔ སྤྱོད་པས་སྒོ་ང་ལྔ་རུ་གྲུབ༔ དེ་ཡི་ནང་ནས་བརྡོལ་པ་ལ༔ སྲིད་པ་འགོ་བའི་ལྷ་ལྔ་བྱུང་༔
ལྷ་ཀླུ་རྣམས་ཀྱིས་རྟེན་བཙུགས་བཞིན༔ ལྷ་ནི་ཚངས་པ་དབང་ཕྱུག་དང་༔ འཕྲོག་བྱེད་བཅས་པས་འཇིག་རྟེན་ལ༔ དབང་བཞི་ཁ་ལོར་བསྒྱུར་བ་བྱུང་༔ ཀླུ་ནི་གཙུག་ན་རིན་ཆེན་དང་༔ དགའ་བྱེད་འཇོག་པོ་ལ་སོགས་གནས༔ མི་ཟད་འདོད་རྒུའི་ཕོ་བྲང་གྱུར༔ དེ་བཞིན་དེ་རིང་ཕྱྭ་གཡང་འདི༔ འགོ་བའི་ལྷ་ལྔའི་རྟེན་དུ་འཛུགས༔ མ་ལྷ་བུ་རྫི་བརྟན་གྱུར་ཅིག༔
མཚོ་མོ་སྲིད་ཀྱི་གཞི་ཚུགས་ཤིག༔ ཧཱུྃ༔ དེ་ནས་ཕྱྭ་རྟེན་གང་ནས་བྱུང་༔ རྒྱལ་པོ་ཨིནྡྲ་བོ་དྷི་ཡི༔ བཙུན་མོ་ལྷ་ལྕམ་བདེ་ཆེན་ལ༔ འགོ་བའི་ལྷ་རྣམས་རྟེན་བཙུགས་པས༔ རྒྱུད་འཛིན་སྲིད་ཀྱི་དངོས་གྲུབ་ཐོབ༔ ཕྱྭ་ཡི་མ་ལྷ་བུ་རྫི་བརྟན༔ རྒྱ་གར་ཡུལ་གླིང་ཁ་ལོ་སྒྱུར༔ དེ་བཞིན་དེ་རིང་ཕྱྭ་གཡང་འདི༔
འགོ་བའི་ལྷ་ལྔའི་རྟེན་དུ་འཛུགས༔ མ་ལྷ་བུ་རྫི་བརྟན་གྱུར་ཅིག༔ མཚོ་མོ་སྲིད་ཀྱི་གཞི་ཚུགས་ཤིག༔ དེ་ནས་ཕྱྭ་རྟེན་གང་ནས་བྱུང་༔ ཆོས་རྒྱལ་ཁྲི་སྲོང་ལྡེའུ་བཙན་གྱིས༔ ཌཱཀྐི་ཛི་ཝན་ཛ་ཡ་ལ༔ འགོ་བའི་ལྷ་རྣམས་རྟེན་བཙུགས་བཞིན༔ བོད་འབངས་ལོ་ལེགས་ས་བཅུད་སྨིན༔ ཕྱྭ་ཡི་མ་ལྷ་བུ་རྫི་བརྟན༔ ཆོས་འཁོར་བསམ་ཡས་ལྷུན་གྱིས་གྲུབ༔
དེ་བཞིན་དེ་རིང་ཕྱྭ་གཡང་འདི༔ འགོ་བའི་ལྷ་ལྔའི་རྟེན་དུ་འཛུགས༔ མ་ལྷ་བུ་རྫི་བརྟན་གྱུར་ཅིག༔ མཚོ་མོ་སྲིད་ཀྱི་གཞི་ཚུགས་ཤིག༔ ཧཱུྃ༔ དེ་ནས་ཕྱྭ་རྟེན་གང་ནས་བྱུང་༔ དེ་རིང་རྒྱུ་སྦྱོར་སྦྱིན་བདག་ལ༔ གཡང་གི་མཚོ་མོ་འཁྱིལ་བ་འདི༔ འགོ་བའི་ལྷ་ལ་བརྟེན་བཙུགས་ཤིང་༔ མ་ལྷ་བུ་རྫི་མངའ་གསོལ་ཕྱིར༔
སྲིད་ཀྱི་རྟེན་འཛུགས་འདི་ལྟར་འཛུགས༔ ཧཱུྃ༔ རིན་ཆེན་ཚེ་ཡི་མདའ་མོ་འདི༔ རྒྱུ་རྐྱེན་རྟེན་འབྲེལ་ཕུན་སུམ་ཚོགས༔ ཅང་སྟོང་དཀར་མོ་ཞི་བའི་མདའ༔ མེ་ལོང་ཡེ་ཤེས་མཚོན་པའི་ཕྱིར༔ སངས་རྒྱས་སྤྱན་མས་བྱིན་གྱིས་རློབས༔ མ་ལྷ་རྡོ་རྗེའི་ཚེ་འཛུགས་ཕྱིར༔ གཡང་གི་བུ་རྫི་བརྟན་གྱུར་ཅིག༔ སྙུག་མ་སེར་པོ་རྒྱས་པའི་མདའ༔
མཉམ་ཉིད་ཡེ་ཤེས་མཚོན་པའི་ཕྱིར༔ མཱ་མ་ཀཱི་ཡིས་བྱིན་གྱིས་རློབས༔ མ་ལྷ་རིན་ཆེན་ཚེ་འཛུགས་ཕྱིར༔ གཡང་གི་བུ་རྫི་བརྟན་གྱུར་ཅིག༔ མཚལ་བརྒྱན་དམར་པོ་དབང་གི་མདའ༔ སོར་རྟོག་ཡེ་ཤེས་མཚོན་པའི་ཕྱིར༔ གོས་དཀར་མོ་ཡིས་བྱིན་གྱིས་རློབས༔ མ་ལྷ་པདྨའི་རྟེན་འཛུགས་ཕྱིར༔ གཡང་གི་བུ་རྫི་བརྟན་གྱུར་ཅིག༔ ལྕགས་མདེའུ་སྔོན་པོ་དྲག་པོའི་མདའ༔
བྱ་གྲུབ་ཡེ་ཤེས་མཚོན་པའི་ཕྱིར༔ དམ་ཚིག་སྒྲོལ་མས་བྱིན་གྱིས་རློབས༔ མ་ལྷ་ལས་ཀྱི་ཚེ་འཛུགས་ཕྱིར༔ གཡང་གི་བུ་རྫི་བརྟན་གྱུར་ཅིག༔ རྒོད་སྒྲོ་ཐམས་ཅད་ལྷུན་གྲུབ་མདའ༔ ཆོས་དབྱིངས་ཡེ་ཤེས་མཚོན་པའི་ཕྱིར༔ དབྱིངས་ཕྱུག་མ་ཡིས་བྱིན་གྱིས་རློབས༔ མ་ལྷ་གཡུང་དྲུང་རྟེན་འཛུགས་ཕྱིར༔ གཡང་གི་བུ་རྫི་བརྟན་གྱུར་ཅིག༔ ལེ་བརྒན་དར་ཚོན་སྣ་ལྔ་ཡིས༔
མ་ལྷ་ཚེ་དང་དཔལ་སྐྱོབས་ཤིག༔ བཀྲ་ཤིས་རིན་ཆེན་སྣ་ལྔ་ཡིས༔ ཕྱུགས་དང་སྲིད་ཀྱི་གཡང་སྤེལ་ཅིག༔ ཧཱུྃ༔ མདའ་མོ་རྡོ་རྗེ་སྲོག་མཁར་འདི༔ འགོ་བའི་ལྷ་ལྔའི་རྟེན་དུ་འཛུགས༔ སྲིད་ཀྱི་མ་ལྷ་བུ་རྫིས་སྐྱོབས༔ སྐྱོབ་པ་ལྷ་ལྔའི་རྟེན་དུ་འཛུགས༔ ཚེ་དང་སྲིད་ཀྱི་བུ་རྫིས་སྐྱོངས༔ སྲོག་གི་ལྷ་ལྔའི་རྟེན་དུ་འཛུགས༔
གཡང་སྤེལ་རྒྱུད་སྲུང་འཁོར་བ་དང་༔ འཆི་མེད་ཚེ་ཡི་རིག་འཛིན་སྩོལ༔ མཆོག་དང་ཐུན་མོང་དངོས་གྲུབ་དང་༔ མ་ལྷ་དབང་བསྐུར་བདག་གྱུར་ཅིག༔ ཨོཾ་བྷྲཱུྃ་བཛྲ་ཨཱ་ཡུ་ཥེ་སྭཱ་ཧཱ༔ ཨཱཿབྷྲཱུྃ་བཛྲ་ཨཱ་ཡུ་ཥེ་སྭཱ་ཧཱ༔ ཧཱུྃ་བྷྲཱུྃ་བཛྲ་ཨཱ་ཡུ་ཥེ་སྭཱ་ཧཱ༔ ཨོཾ་ཨུ་ཏ་རཱ་ག་ཙརྻ་དྷ་ར་ཨཱ་ཡུརྫྙཱ་ན་ཧཱུྃ༔ ཞེས་པས་མདའ་དར་གྱི་དབང་བསྐུར༔ བཀྲ་ཤིས་བརྗོད་མེ་ཏོག་འཐོར་རྗེས་ཆོག་བསྡུ་བ་དངོས་གྲུབ་ལེན་པ་རྣམས་པདྨ་རྒྱལ་པོ་སོགས་གང་རིགས་བྱ་རུང་༔
ཞེས་པ་འདི་ཉིད་ཤིན་ཏུ་ཟབ་པ་ཡིན་ཏེ༔ སྲིད་ཕྱྭ་ལ་འདོད་རྒུ་གང་མོས་ཀྱང་ཕྱུགས་ཀྱི་བུ་རྫི་མ་འདི་རང་ལ་རག་ལས་ཤིང་༔ བྱིས་པ་སོགས་ཡིན་ན་མདའ་དར་ཚེ་ཡི་རྟེན་དུ་འཛུགས་པདྨ་རྒྱལ་པོའི་སྐུ་འཁོར་བཏགས༔ མ་ལྷ་བུ་རྫི་མ་ཡི་གཞུང་རྐྱང་ནི་བུད་མེད་ཀྱི་ཞུ་བར་བཤད་མོད་ཀྱང་༔ འདི་འགོ་བའི་ལྷ་དང་སྦྲགས་པ་ཡིན་པས་སྐྱེས་པ་རྣམས་ཀྱིས་ཞུ་ཡང་རུང་༔ བག་མ་གཏོང་ལེན་སྐབས་ཡིན་ན་ཕར་འགྲོ་མ་ལྷ་འདི་བསྐྱུར་ནས་གཡང་འགུགས་བྱ༔ ཚུར་ཡོང་ཡིན་ན་གཡང་འགུགས་མ་ལྷ་བྱ༔ བྱིས་པ་སྲི་ཆེ་ན་ཁྱིམ་གྱི་ཕྱྭ་གཡང་ཉམས་པ་ཚེ་དང་དཔལ་ཉམས་པར་བྱུང་ན་འདི་ཤིན་ཏུ་གཙོ་ཆེ༔ འདི་ཉིད་ཡེ་ཤེས་མཚོ་རྒྱལ་གྱིས་བསྒྲིགས་ཆག་ཏུ་བཀོད་པ་ཡིན་པས་ཤིན་ཏུ་བྱིན་རླབས་ཆེ་ཞིང་གཞན་ལས་ཀྱང་འཕགས་པར་འགྱུར་རོ༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ སྔགས་འཆང་རྩ་གསུམ་གླིང་པས་དགེ་བསྙེན་རྡོ་རྗེ་བདུད་འདུལ་གྱི་ཕོ་བྲང་ནས་གདན་དྲངས་ཤིང་ཤོག་སེར་ནས་བོད་ཡིག་ཏུ་བསྒྱུར་བའོ།། །།
ཇ༽བླ་མའི་ནོར་སྒྲུབ་པདྨ་རྒྱལ་པོ་ལས༔ སྦྱིན་སྲེག་དབང་གི་ལྕགས་ཀྱུ་བཞུགས་པའི་དབུ་ཕྱོགས་སོ༔ བླ་མའི་ནོར་སྒྲུབ་པདྨ་རྒྱལ་པོ་ལས༔
བསོད་ནམས་ཀུན་ལྡན་ལྷོ་ཕྱོགས་རེག་བྱ་རླུང་གི་ལྕགས་ཀྱུ་ལས་ཕྲན་ཁ་སྐོང་༔ དེ་ཡང་སྦྱིན་སྲེག་ལ་ཉེ་བར་འཇུག་པ་བརྩམ་པའི་སྐོར་ལས༔ ཐོག་མར་གཞི་ལྷོ་ཕྱོགས་ཀྱི་ཕྲིན་ལས་ནང་འཁོད་ཆ་དབང་གི་རྣལ་འབྱོར་བཀོད་པ་ལ་ཐེག་ཆེན་བཅུ་དྲུག་དང་༔ སྟེགས་བུར་སྦྲགས་པའི་མུ་རན་ཁ་ཁྱེར་དབྱིབས་གྲུ་བཞི་ཟླ་གམ་དུ་བཅད་པའི་ལྷ་ཚོགས་ཚོམ་བུ་དབུས་སུ་ནོར་བུས་མཚན་པའི་ལྕགས་ཀྱུའི་གྲྭ་བཞིར་ཟླ་ཕྱེད་རྡོ་རྗེ་མུ་རན་པདྨའི་ལྕགས་ཀྱུའི་ཕྲེང་བས་བསྐོར༔ བུད་ཤིང་བརྩེགས་ཐབས་ཟླ་གམ་ཡིན༔ བྱེ་བྲག་ཤིང་ཚད་དམར་པོ་དབང་གི་རིགས༔ ཡར་གཞི་ལྷ་གཞུང་རང་ལུགས་བསླད་མེད་བཞིན༔ མཆོད་གཏོར་མེ་ལྷ་གཏོར་མ་རྣམ་ལྔ་དང་༔ ཡོ་བྱད་གྲངས་ལྡན་ངེས་པར་འབད༔ ལས་མཐའ་མདུན་གཞིའི་རྫས་རིམ་བཀོད་པ་ནི༔
དཱུརྦ་ཆུན་བརྒྱད༔ ཡམ་ཤིང་མར་ཁུ་འབྲས་མངར་གསུམ་ཟས་མཆོག་ཏིལ་ནས་གྲོ་སྲན་མ་དཱུརྦ་བིལྦ་ཤིང་འབྲས་སྣ་ཚོགས་དཔལ་འབར་མེ་དར་ཚོན་ལྡན༔ རླུང་གཡབ་ལྕགས་ཀྱུ་ཕྲིན་ལས་གཞུང་ལྟར་ལྷ་མདོག་རྒྱན་གྱིས་སྤྲས༔ བདག་བསྐྱེད་མཆོད་བསྟོད་ཚར་གཅིག་སྔོན་དུ་སོང་ནས༔ དངོས་གཞི་ནང་མཆོད་དང་ཐབ་བསང་སྦྱང་གི་རིམ་པ་ནི༔ ཨོཾ་བཛྲ་ཨ་མྲྀ་ཏ་སོགས? ཨོཾ་སྭ་བྷཱ་ཝ་སོགས? སྟོང་པའི་ངང་ལས་ཨོཾ་ཨཱཿཧཱུྃ་བཛྲ་ཀུཎྜ་ལི་ཧ་ན་ཨོཾ༔ བྷི་མུ་ཤུ་མ་ར་ཨཱཿ བྷྲཱུྃ་ཨེཾ་ཛེཾ་ཁྃ་ཧཱུྃ༔ ཨོཾ་སརྦ་སཉྩོ་ཨ་མྲྀ་ཏ་རཀྟ་ཛྭ་ལ་བྷ་ལིངྟ་པཱུ་ཛ་ག་ཎ་ཙཀྲ་ག་ཎ་ལ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཧོཿ
ཞེས་པས་རང་བྱུང་བྷནྡྷ་ཡངས་པའི་སྣོད་དུ་ཤ་ལྔ་བདུད་རྩི་ལྔ༔ ཡེ་ཤེས་ལྔ་ཡི་རང་བཞིན་དུང་དམར་སྣོད་དུ་རང་བྱུང་གི་དམར་ཆེན་མཆོག་ཆེན་གྱི་ཞལ་བུར་གཏོར་མའི་མཆོད་པ༔ ཕྱི་མཆོད་རྣམ་ལྔ་རྣམ་དྲུག༔ བསྲེག་རྫས་ཀྱི་རིམ་པ་བསམ་ལས་འདས་པ༔ དག་གཙང་ལྷའི་རོལ་པའི་དགའ་སྟོན་གྱི་རྣམ་པར་བརྒྱན་ཅིང་༔ མཆོད་པའི་བྱེ་བྲག་བསམ་ལས་འདས་པ་དག་འཕགས་པ་ཀུན་ཏུ་བཟང་པོའི་བླ་མེད་སྔགས་ཀྱི་མཆོད་སྤྲིན་ནམ་མཁའ་མཐའ་ལས་སུ་དམིགས་ཤིང་༔ གཞལ་ལས་འགྲན་སུ་བྲལ་བ་འདི་དག་དབང་སྒྱུར་པདྨ་རྒྱལ་པོའི་ལྷ་ཚོགས་ལ་འབུལ་མཆོད་མཉེས་པའི་རྫས་ནམ་མཁའ་མཛོད་ཀྱི་ལང་ཚོ་ལྟར་ཟད་མི་ཤེས་པར་གྱུར༔ ཨོཾ་ཨཱཿཧཱུྃ༔ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བསྲེག་རྫས་བྱིན་གྱིས་བརླབས་དགང་གཟར་གྱིས་རེག་ཙམ་བྱས་ལ༔
ཨོཾ་ཤྲཱི་སྭཱ་ཧཱ༔ ཨོཾ་ཛེཾ་སྭཱ་ཧཱ༔ ཨོཾ་ཨ་སྭཱ་ཧཱ༔ ཨོཾ་ཀུ་རུ་ཀུ་རུ་སྭཱ་ཧཱ༔ ཐབ་ཁུང་བཅས་སྔགས་འདིས་གཡས་སྐོར་གསུམ༔ ཨོཾ་ཨཱཿཧྲཱིཿ ཨི་ཧཱུྃ༔ ཨུ་ཏྲཱྃ་ཨེ་མུཾ་ཨེ་བྷྲཱུྃ༔ ཨོཾ་ཛ་སྭཱ་ཧཱ༔ མེ་དར་ལ་ཨོཾ་ཛྙཱ་ན་བཾ་པཉྩ་ལི་ཀ་སྭཱ་ཧཱ༔
རླུང་གཡབ་ལ༔ ཨོཾ༔ ཡྃ་མཱུྃ་ལཱྃ་མཱྃ་པཱྃ་ཏཱྃ་སྭཱ་ཧཱ༔ དཔལ་འབར་ལ༔ རྃ་རི་རི་བཛྲ་ཛྭ་ལ་ཡེ་སྭཱ་ཧཱ༔ ཞེས་རྫས་ཐམས་ཅད་བྱིན་རླབས་སྟ་གོན་བགྱིས་ནས་མེ་ཐབ་བསྐྱེད་པ་ནི༔ ཨོཾ་བཛྲ་ཨ་མྲྀ་ཏ་སོགས? སྟོང་པའི་ངང་ལས་སྣང་སྲིད་དབང་དུ་བྱེད་པའི་མེ་ཐབ་ཕྱི་རོལ་རྒྱས་པའི་ཐབ་རྒྱ་ཁྱོན་ཚད་མེད་པ་ནང་དབང་གི་ཟླ་གམ་དམར་པོ་གྲུ་ཆད་ཁ་ཁྱེར་མུ་རན་བཅས་ཁ་ཆོད་རྡོ་རྗེའི་ཕྲེང་བ་མུ་རན་པདྨའི་ལྕགས་ཀྱུ་འོད་ཟེར་ཁོར་ཡུག་ཏུ་མཆོད་པས་གཏམས་པ༔ དེའི་དབུས་སུ་པདྨ་ཉི་ཟླ་རྃ་དང་ཧཱུྃ་ལས་འོད་ཟེར་ཕྱོགས་བཅུར་འཕྲོས་རྡོ་རྗེ་ཡི་གུར་བླ་བྲེ་མེ་རི་དང་བཅས་པས་བསྲུངས་ཏེ་དཀྱིལ་འཁོར་གྱི་བྱ་བ་མ་རྫོགས་ཀྱི་བར་དུ་ཕྱི་ཡི་བར་ཆད་ནང་དུ་མ་གཏོང་༔ ནང་གི་དངོས་གྲུབ་ཕྱི་རུ་མི་འཕྲོ་བའི་རང་བཞིན་ཅན་དུ་གསལ་བའོ༔ བཛྲ་ཙཀྲ༔
དེ་ནས་མེ་སྦར་བ་ནི༔ དཔལ་འབར་ཐོགས་ལ་ཕྱོགས་བཞི་ནས་སྔགས་དང་བཅས༔ ཧཱུྃ༔ དམ་ཚིག་དབང་གི་གཞལ་ཡས་སུ༔ ཕྲིན་ལས་སྣ་ཚོགས་བསྒྲུབ་པའི་ཕྱིར༔ དེང་འདིར་མཆོད་པའི་ཟན་བྱ་བསྐྱེད༔ ཨོཾ་རྃ་རྃ་རྃ་ས་མ་ཡེ་སྭཱ་ཧཱ༔ རླུང་གཡབ་ལ༔ ཧཱུྃ༔ དམ་ཚིག་དབང་གི་མཁའ་འགྲོ་མ༔
ཡེ་ཤེས་འབེབས་པའི་ལས་བརྩམ་ཕྱིར༔ དེང་འདིར་འབྱུང་བཞི་རླུང་འཕྱོ་ལ༔ འབར་མཆེད་སྲེག་བླུགས་གཟི་བྱིན་བསྐུལ༔ ཨོཾ་ཡྃ་ཌཱཀྐི་ཧ་རི་ནི་ས་སརྦ་ཕུ་ཏ་ཡ་སྭཱ་ཧཱ༔ དེ་ནས་མེ་དར་མེ་མཚམས་འཛིན་པ་ནི༔ ཧཱུྃ༔ ཞི་རྒྱས་དབང་དང་དྲག་པོའི་ལས༔ དེང་འདིར་ཕྲིན་ལས་བརྩམ་པ་ལ༔ མེ་ལྕེ་ཕྱོགས་མིན་མི་འཕྲོ་ཕྱིར༔ སྟེང་འོག་ཕྱོགས་མཚམས་མེ་སྒོ་སྐྱོངས༔
ཨོཾ་བཛྲ་ཡཀྵ་ཡ་ཛ་ཧཱུྃ་བཾ་ཧོཿ མུཾ་མཾ་ཏིཥྛ་ཡེ་སཏྭཾ་སྭཱ་ཧཱ༔ ཞེས་པས་དམ་ཚིག་པ་བསྐྱེད་ཆོག་ཐམས་ཅད་མེ་འབར་བའི་རྣམ་པ་དང་སྤྱན་དྲངས་པའི་མེ་ལྷ་ཡེ་ཤེས་པ་མོས་ནས་དམ་བསྲེ་ཞིང་འདོན་བསྒོམ་གཞུང་ཚིག་བསྟུན༔ དེ་ཡི་དབུས་སུ་རྃ་དང་བགྲང་ཕྲེང་ལྕགས་ཀྱུ་ལས་མེ་ལྷ་སྐུ་མདོག་དམར་སེར་ར་སྐྱེས་ལ་ཆིབས་ནས་བགྲང་ཕྲེང་ལྕགས་ཀྱུ་འཛིན་པ་དྲང་སྲོང་གི་ཉམས་འགྱུར་ཅན༔ གནས་གསུམ་ཡིག་འབྲུ་གསུམ་གྱིས་མཚན་པ་ལས་འོད་ཟེར་འཕྲོས་པས་ཤར་ལྷོ་ནས་དྲང་སྲོང་མེ་ལྷའི་རྒྱལ་པོ་ལ་རང་མདངས་ལྔ་ཡི་འཁོར་དང་བཅས་པ་སྤྱན་དྲངས་ནས་ཐབ་དང་ཟུང་དུ་འབྲེལ་བར་བསྒོམ༔ ཧཱུྃ༔ དད་པ་ཚུར་གཤེགས་དམ་ཚིག་འབྲེལ་བའི་ལྷ༔ མཆོད་པའི་མདངས་འཕྲོག་དྲང་སྲོང་འོད་པོ་ཆེ༔ སྲིད་གསུམ་དབང་དུ་བྱེད་པའི་ལས་བརྩམ་ཕྱིར༔ བསྟར་བའི་སྲེག་བླུགས་འབུལ་ཕྱིར་བཞེས་སུ་གསོལ༔
ཨོཾ་བཛྲ་ས་མཱ་ཡ་དྷེ་ཝ་ཨགྣེ་ཡེ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཕཻཾ་ཕཻཾ༔ ཧཱུྃ༔ སྤྱན་དྲངས་དབང་བསྐུར་སྣང་མཐས་དབུར་བརྒྱན་ནས༔ གདན་འབུལ་ཐབ་ཏུ་འབར་བའི་ནུས་པ་བསྐྱེད༔ ཀུ་ཤ་དག་གཙང་བརྒྱན་ཕྱིར་འབུལ་གྱིས་བཞུགས༔ རྡོ་རྗེ་སྦུ་གུའི་ལྗགས་ཀྱིས་མཆོད་པ་བཞེས༔ ཨོཾ་བཛྲ་ཨགྣེ་ཡེ་ཏིཥྛ་ལྷན༔ བཛྲ་ས་ཏྭ་ཨཱཿཨཀྵོ་བྷྱཿ
མར་ཁུ་ལྔ་བདུན་གང་རུང་འབུལ༔ ཨོཾ་ཨགྣེ་ཡེ་ཨ་དྷི་བྷྱ་ཨ་དྷི་བྷྱཿབི་ཤུདྡྷོ་མ་ཧཱ་ཤྲཱི་ཡེ་ཧ་བྷྱ་ཀ་བྷྱ༔ བྷ་ཧ་ན་ཡ་སྭཱ་ཧཱ༔ ཐབས་ཤེས་སྦྱོར་ལ་འབུལ༔ ཧོཿ ཕྱི་ནང་གསང་བ་དེ་བཞིན་ཁོ་ན་ཉིད༔ བླ་མེད་སྔགས་རྫས་མཆོད་མཆོག་འདོད་རྒུའི་གཏེར༔ བཅོམ་ལྡན་མེ་ལྷའི་འཁོར་དང་བཅས་ལ་འབུལ༔ བཞེས་ནས་དབང་གི་ཕྲིན་ལས་འགྲུབ་པར་མཛོད༔ ཨོཾ་བཛྲ་ཨགྣེ་ཡེ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔
བཛྲ་ཨགྣེ་ཡེ་ཨ་ཧུ་ཏེ་ཛྭ་ལ་རཾ་སྭཱ་ཧཱ༔ བདག་གིས་སྦྱིན་སྲེག་གི་མཆོད་པ་དམ་པ་འདི་བརྩམས་པས་སྐྱེ་འགྲོ་ལྷ་འདྲེ་མི་གསུམ་ཐམས་ཅད་བདག་གི་དབང་དུ་འདུ་བར་གྱུར་ཅིག་མ་མ་པ་ཤཾ་ཀུ་རུ་ཡེ་སྭཱ་ཧཱ༔ ཆེ་བར་བསྔགས་པ༔ ཧཱུྃ༔ ཚངས་དབང་ལྷ་ཆེན་མགོན་སྲས་གཞོན་ནུ་ལེགས༔ རྗེས་ཆགས་དབང་གིས་ཕྲིན་ལས་མདངས་འཕྲོག་པ༔ མ་རིག་ཀ་དག་ས་ལེ་འོད་པོ་ཆེ༔ ཤེས་རབ་ཉི་མ་འབུམ་འདྲའི་དབང་འབྱིན་བསྟོད༔ བཛྲ་པུ་རུ་ཤ་ཡ་ཧོཿ དེ་ནས་ཕྱི་ནང་གི་མཆོད་པ་རྒྱས་པར་བསྟར་བས་ཡེ་ཤེས་ཀྱི་མེ་ལྷ་དང་སྣང་སྲིད་ཀྱི་བྱེད་པོ་ཀུན་ཏུ་འགྲོ་བའམ༔
མི་འཕྲོ་བར་ཐམས་ཅད་མེ་ལྷའི་ངོ་བོར་བསམས་ལ༔ ཨོཾ་བཛྲ་ཨགྣེ་ཡེ་བཛྲ་པུཥྤེ་སྭཱ་ཧཱ༔ ཨོཾ་བཛྲ་དྷཱུ་པེ་སྭཱ་ཧཱ༔ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ ཨོཾ་བཛྲ་གནྡྷེ་སྭཱ་ཧཱ༔ ཨོཾ་བཛྲ་ནཻ་ཝི་དྱེ་སྭཱ་ཧཱ༔ བཛྲ་ཤབྡ་སྭཱ་ཧཱ༔ བཛྲ་རཱུ་པ་སྭཱ་ཧཱ༔ བཛྲ་ཤབྡ་སྭཱ་ཧཱ༔ བཛྲ་གནྡྷེ་སྭཱ་ཧཱ༔
བཛྲ་རཱ་ས་སྭཱ་ཧཱ༔ ཨོཾ་བཛྲ་སྤརྴེ་སྭཱ་ཧཱ༔ ཨོཾ་ཨགྣེ་ཡེ་སརྦ་པཉྩ་ཨ་མྲྀ་ཏ་སྭཱ་ཧཱ༔ མ་ཧཱ་རཀྟ་སྭཱ་ཧཱ༔ མ་ཧཱ་བྷ་ལིངྟ་སྭཱ་ཧཱ༔ ལྔ་བདུན་འབུལ་བ་ཅི་རིགས་འདོད༔ དེ་ནས་རྫས་འབུལ་བ་ནི༔ ཡམ་ཤིང་ལ༔ ཨོཾ་བོ་དྷི་བྷྲིཀྵ་ཡེ་སྭཱ་ཧཱ༔ མར་ཁུ་ལ༔
ཨོཾ་ཨགྣེ་སྭཱ་ཧཱ༔ འབྲས་ལ༔ ཨོཾ་བཛྲ་པུཥྚ་ཡེ་སྭཱ་ཧཱ༔ ཟས་མཆོག་ལ༔ སརྦ་སཾ་ས་ཡེ་སྭཱ་ཧཱ༔ ཏིལ་ལ༔ སརྦ་པ་པཾ་ཡེ་སྭཱ་ཧཱ༔ སོ་བ་ལ༔ བཛྲ་བི་ཛ་ཡ་སྭཱ་ཧཱ༔ ནས་ལ༔
མ་ཧཱ་བྷེ་ག་ཡ་སྭཱ་ཧཱ༔ གྲོ་ལ༔ བཛྲ་གསྨ་རི་སྭཱ་ཧཱ༔ སྲན་མ་ལ༔ མ་ཧཱ་བྷ་ལ་ཡ་སྭཱ་ཧཱ༔ དཱུརྦ་ལ༔ བཛྲ་ཨཱ་ཡུ་ཥེ་སྭཱ་ཧཱ༔ བིལྦ་ལ༔ ཨོཾ་བཛྲ་བི་ཝ་ཤུ་སྭཱ་ཧཱ༔ ཤིང་འབྲས་སྣ་ཚོགས་ལ༔
ཨོཾ་མུ་ལ་གེ་སར་བི་ཤྭ་སྭཱ་ཧཱ༔ ཀུ་ཤ་ལ༔ ཨོཾ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ༔ སླར་ཡང་མར་ཁུ་དང་བཅས་ཕུལ་ཞིང་ཕྲིན་ལས་བཅོལ་བ་ནི༔ བདག་གིས་སྦྱིན་སྲེག་གི་མཆོད་པ་འདི་བརྩམས་པ་ལ་བརྟེན་ནས་ལྷ་དང་དྲང་སྲོང་གནོད་སྦྱིན་དབང་ཕྱུག་ལ་སོགས་འཇིག་རྟེན་ལས་འདས་པ་དང་སྐྱོང་བ་ཁྱད་པར་འཁོར་ལོས་སྒྱུར་རྒྱལ་འཁོར་འབངས་རིག་པའི་པཎྜི་ཏ་ལ་སོགས་སྐྱེ་འགྲོ་ལྷ་འདྲེ་མི་གསུམ་བདག་གི་དབང་དུ་འདུ་བར་གྱུར་ཅིག༔ སརྦ་པ་ཤཾ་མ་མ་ཐུན་ཐུན་འདུས་འདུས་ཡེ་སྭཱ་ཧཱ༔ ཞེས་པས་ཕྲིན་ལས་དམིགས་ཡུལ་གང་ཡིན་དངོས་འབྱུང་བར་བསམ༔ གོང་བཞིན་མེ་ལྷ་བསྟོད༔ དེ་ནས་འདས་རྗེས་སུ་ཡེ་ཤེས་དངོས་གཞི་འབྱུང་གྱུར་བསྐྱེད་པ་ནི༔ ཧོཿ
སྟོང་པའི་ངང་ལས་ཡེ་ཤེས་ཀྱི་མེ་དཔུང་ཚ་བའི་དབལ་ལྡན་ངད་གཡོ་ཞིང་མཆོད་པའི་དབུས་སུ་པདྨ་ཉི་ཟླའི་དཀྱིལ་འཁོར་གྱི་གདན་དུ་ཧཱུྃ་དམར་པོ་ཡོངས་སུ་གྱུར་པ་ལས༔ ཞེས་པའི་པདྨ་རྒྱལ་པོ་བསྐྱེད་ཆོག་ལས་རིམ་ལྟར་བསྐྱེད་པའི༔ སྤྱན་འདྲེན་མཆོད་པའི་མཚམས་སུ་བསྲེག་རྫས་སླར་ཡང་འབུལ་རྗེས་ཕྲིན་ལས་བཅོལ་བ་འདོད་གསོལ་རང་བློའི་རྒྱ་དཔངས་དང་སྦྲགས༔ མཆོད་རྫས་ཐམས་ཅད་ལ་རྩ་བའི་སྔགས་ཀྱིས་འབུལ༔ བརྒྱ་སྟོང་སོགས་གྲངས་ཅི་མང་བགྱིས་པ་དངོས་གྲུབ་འབྱུང་བའི་གནད་ཡིན༔ དམིགས་པ་ཡེ་ཤེས་ཟ་བྱེད་དཔའ་བོའི་ཐུགས་ཀ་ནས་འོད་ཟེར་གློག་ཞགས་དང་ཚྭ་ཚྭའི་རྣམ་པ་ལས་བཞིའི་ཕྱག་མཚན་སྣ་ཚོགས་ཕྱིར་འཕྲོས་པས་དམིགས་བྱའི་དམིགས་བསལ་ཡོད་ན་འོད་ཟེར་བཞི་འདུས་ཀྱི་ཕོ་ཡི་སྣ་བུག་དང་མོ་ཡི་གསང་གནས་ནས་ཞུགས་སྙིང་གར་སླེབ་པས་ལུས་གཡོ་ཞིང་༔ བདེ་བ་མི་བཟོད་པའི་འབྱུང་བ་འཁྲུགས་ནས་ཁྱབ་པས་དགའ་བས་སྨྱོས་ནས་དྲན་བཟོད་དངོས་མི་ཐོགས་པའི་ངང་ནས་ཚེ་བསོད་ནུས་པའི་མདངས་དང་གདུང་བའི་ཤུགས་བཅས་ནས་རང་གི་དབང་དུ་བགྱིས་ནས་ནུས་སྟོབས་བདག་ལ་ཐིམ༔ ཚོགས་དྲུག་གདུང་ཞིང་དབང་མེད་དུ་མོས་པར་བསམ༔ དེའི་ཚེ་བར་དུ་བཅོད་པའི་བགེགས་དང་སྒབ་འདྲེ་སོགས་གློ་བུར་དུ་ལྷགས་པ་རྣམས་ཡེ་ཤེས་ཀྱི་མེ་རབ་ཏུ་མཆེད་པས་འཁོར་ཡུག་འུབ་ཀྱིས་བསྡུས་ནས་མེ་ཐབ་ཏུ་སྦྱངས་པས་བསྲེགས་ཤིང་གཏོར་བའི་འདུན་པ་ཡང་ཡང་བགྱིས༔ ཁྱད་པར་དབུལ་སྲི་ཆུང་སྲི་སོགས་དངོས་གྲུབ་ལ་བར་དུ་གཅོད་པ་བྱུང་ན་ཡཀྴ་ཀཱ་ལའི་མངོན་རྟོགས་ལ་བསྲེག་རྫས་ཚར་གཅིག་ཕུལ་ནས་ཕྲིན་ལས་ཁ་བསྒྱུར་བྱ༔
དེང་འདིར་དཔལ་ཆེན་ཁྲོ་རྒྱལ་ཆེན་པོ་འཁོར་དང་བཅས་པ་ལ་སྦྱིན་སྲེག་གི་མཆོད་པ་འབུལ་བ་ལ་བརྟེན་ནས་བདག་སྒྲུབ་པ་པོ་ལ་གླིང་བཞི་ཡི་ཡ་ཁ་འབེབས་པ༔ ཁྱད་པར་ཆེ་སྲི་ཆུང་སྲི་གོད་འདྲེ་སྲི་བསེ་རག་འགོང་པོ་ལ་སོགས་པ་དངོས་གྲུབ་ལ་བར་དུ་གཅོད་པའི་འབྱུང་པོ་ཐམས་ཅད་ཚར་བཅད་པར་གྱུར་ཅིག༔ གནོད་བྱེད་འབྱུང་པོ་ཐམས་ཅད་ཧ་ན་ཧ་ན་ཛྭ་ལ་རཾ་ཧཱུྃ་ཕཊ྄་མཱ་ར་ཡ་ཕཊ྄ཿ ཅེས་སོགས་དང་ཞལ་བསྟབ་མོས་ན་ཟན་ལིང་འབུལ༔ ཐུགས་དམ་བསྐུལ་བའི་ལས་གཏོར་བཤམས་ནས༔ ཧཱུྃ༔ ལྷོ་ནུབ་དགའ་བ་ཚལ་གྱི་རི་རབ་ངོགས༔ དུར་ཁྲོད་དབང་མོ་འགྱུ་བ་གནས་ཀྱི་བདག༔ དབང་ལྷུན་ཡིད་བཞིན་ལྷ་ཆེན་སྒེག་པའི་ཉམས༔ དཀར་དམར་བསྲུབས་པའི་མྱོས་བྱེད་བསྣུན་ཐབས་ཅན༔
སྲིད་གསུམ་དབྱིངས་ལ་བསྐྱོད་པའི་རྒྱལ་མཚན་བསྒྲེངས༔ ཡིད་ལ་འཁུ་བའི་ནོར་སྐྱུག་ནེའུ་ལེ་ཐོགས༔ ཁམས་གསུམ་སྙིང་འདེགས་ལྕགས་ཀྱུའི་འོད་ཟེར་གཡོ༔ ཀུ་མུད་ཟེའུ་འབྲུར་འབྲུབ་པས་ཀུན་ད་བཞད༔ གསོས་འཁྱིལ་བསོད་ནམས་ཞུམ་མེད་ཞབས་དཀྱིལ་བཞུགས༔ སྟོབས་ལྡན་མགྲིན་བཟང་མུ་ཁའི་བཅུད་ལྟ་བུའི༔ རེག་བྱ་གཡོ་བས་ལང་ཚོ་འཛའ་མའི་འཁོར༔ རྗེས་སུ་ཆགས་པས་གཟུགས་བཟང་ལོངས་སྤྱོད་སྤེལ༔ པདྨ་རཱ་གའི་ཆ་ཤས་ལང་ཚོ་སྐྱུད༔ འགའ་ཞིག་ཟླ་གཞོལ་ལན་བརྒྱར་བྱི་དོར་གཡབ༔
ལ་ལ་ས་སྙིང་བཞེད་མཛེས་ཆུ་སྐྱེད་རྒྱས༔ ཕལ་ཆེར་འདར་མའི་སྒྲས་བསྐུལ་མར་གད་འཚེར༔ ཀུན་ཀྱང་སྒྲ་གཅན་སྲང་འཇུག་གུག་རྩེ་བསྒྲེངས༔ ཡིད་ལས་སྤྱོད་པའི་ནོར་འཛིན་ནེའུ་འཕྱོ༔ པདྨ་རཱ་ཛ་འཁོར་དང་ཕྱྭ་བརྙན་ལ༔ བསྟོད་ཅིང་དུས་ལ་མི་འདའ་ཕྲིན་ལས་ཉིད༔ ཆེ་བཙན་དམུ་རབས་གཙུག་རབས་རྒྱལ་པོ་འཁོར༔ ལུང་རིགས་མཁས་དབང་མཁན་པོ་པཎྜི་ཏ༔ བཙུན་མོ་འཁོར་འབངས་ཆོས་སྲིད་ལུགས་གཉིས་ཀྱིས༔ ཅི་སྲིད་བསྡུས་པའི་སྐྱེ་འགྲོ་མ་ལུས་དང་༔
དེ་སྲིད་ལྷ་འདྲེ་མི་གསུམ་ཐམས་ཅད་ཀུན༔ དེང་འདིར་དབང་དུ་སྡུད་པའི་ལས་བརྩམ་ཕྱིར༔ སྲེག་བླུགས་དགྱེས་པའི་མཆོད་པ་འདི་བཞེས་ལ༔ ཆོས་སྲིད་མངའ་ཐང་འདོད་རྒུའི་དཔལ་ཞིང་སོགས༔ མཐོང་ཐོས་དྲན་རེག་བདག་གི་བྲན་དུ་ཤོག༔ རྒྱལ་བའི་ཐུགས་རྗེ་ཡེ་ཤེས་དབྱིངས་ནས་བསྐུལ༔ པད་འབྱུང་ནོར་གྱི་ལྷ་ཁྱོད་བདག་བསྒྲུབ་ཀྱི༔ མཆོག་ཐུན་དངོས་གྲུབ་འབད་མེད་དེང་འདིར་སྩོལ༔ ཨོཾ་ཨཱ་གུ་རུ་པདྨ་རཱ་ཛ་སརྦ་པ་ཤཾ་མ་མ་ཡེ་སྭཱ་ཧཱ༔ ཞེས་པས་ཕྲིན་ལས་ཅི་རིགས་བརྗོད་བཞིན་འདོན་བསྒོམ་སྦྲགས༔
སྐབས་སུ་མེ་ལྷ་ལ་གཏོར་མ་འབུལ་ཞིང་༔ གཤེགས་སྐྱེམས་ཚར་གཅིག་འགྲུབ་ན་ལེགས༔ ཧཱུྃ༔ ཡེ་ཤེས་རང་བཞིན་འབར་བའི་གཟི་འོད་ཅན༔ ཀུན་ལ་འཁྲི་བའི་ནགས་ཀློང་འཇོམས་མཛད་ཕྱིར༔ སྐབས་སུ་གཤེགས་སམ་ཕྱི་ནས་བྱོན་པའི་སྐྱེལ༔ འབྱོར་ལྡན་མཐུན་པའི་རྫས་མཆོད་སྲེག་བླུགས་འབུལ༔ བཞེས་ནས་དབང་གི་དཀྱིལ་འཁོར་མཐར་ཕྱིན་མཛོད༔ ཨོཾ་བཛྲ་ཨགྣེ་ཡེ་སརྦ་པཱུ་ཛ་མེ་གྷ་ཨཱཿཧཱུྃ༔ ཞེས་པས་མེ་ལྷའི་གཏོར་མ་དང་བསྲེག་རྫས་བཅས་ཕུལ་ནས་རྗེས་ཆོག་ཁ་སྐོང་ཡིག་བརྒྱ་དང་བཀྲ་ཤིས་བསྔོ་བ་སྨོན་ལམ་ཅི་རིགས་བྱ༔
མེ་ཞགས་ཡལ་ནས་ཐལ་བ་གཙང་ཆེན་ལ་བསྐུར༔ གཞན་ཕྱི་ནང་གི་བྱ་བ་ཕལ་ཆེར་དཀྱིར་འཁོར་སྤྱི་འགྲོས་ཀུན་དང་མཐུན༔ འདི་ཉིད་དབང་སྡུད་ནོར་འགུགས་སོགས་ཀུན་ལ་ཁ་ཚར་མེད་ཐབས་མེད་པས་དེ་ལྟར་གོ་རིམ་བགྱིད༔ འདི་ཉིད་ཕྲིན་ལས་བཞི་རུ་ཁ་བསྒྱུར་ཀྱང་རུང་༔ དཀྱིལ་འཁོར་ལྷ་གཞུང་ཕྱོགས་མཐུན་གཞན་ལ་རིགས་འགྲེས་ཀྱང་མི་འགལ་བར་དཀྱུས་ལུང་ནས་བཞག༔ འོན་ཀྱང་འདི་ཉིད་ཐུན་མོང་མ་ཡིན་པས་སྙིང་ལྟར་བརྩེ་ལ་སྲོག་ལྟར་འཆང་བ་གནད་ཆེ་ངེས་པར་དམ་མེད་ཀྱིས་མི་རིག་པར་གཅེས་སོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ ཁོ་བོ་རིག་འཛིན་རྩ་གསུམ་གླིང་པས་དགེ་བསྙེན་ཕོ་བྲང་ནས་གདན་དྲངས་བའོ།། །། ཉ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ དབུལ་སྲི་རྨངས་འདྲེ་བཀར་ཡས་བཞུགས་སོ༔ བླ་མ་རིགས་འདུས་པདྨ་རྒྱལ་པོ་ཐོད་ཕྲེང་རྩལ་ལ་འདུད༔ དེ་ཡང་གུ་རུ་པདྨ་རྒྱལ་པོ་སྒྲུབ་པར་འདོད་པའི་རྣལ་འབྱོར་པས༔ ཉམས་སུ་ལེན་པའི་གོ་རིམ་འཁྱེར་བདེ་བསྒྲིགས་ཆག་ཏུ་བཀོད་པ་ལ་དོན་གསུམ་སྟེ༔ ཐོག་མར་བཅའ་གཞི་བཀོད་པ༔ བར་དུ་གཞུང་བསྲང་བ༔ ཐ་མར་བསྐྲད་ཅིང་མདོས་ལམ་རྫོང་བ་དང་གསུམ་མོ༔
དང་པོ་སྒྲུབ་པ་མ་བྱས་པའི་སྔོན་དུ་སྦང་མ༔ རམ་པ་བྲ་བོ་གོ་གསུམ་གྱི་ཐལ་བ༔ ལམ་གསུམ་འདུས་པའི་ས་སྣ་བཅས༔ གཞན་ཡང་ཕྱུགས་ནོར་བང་ཁང་ཞིང་ཁ་བཅས་གླུད་འཇལ་ལ༔ ཁྱད་པར་འགོང་པོ་ཞུགས་པའི་རིགས་གང་དུ་ཡང་མི་མཐུན་པའི་རྫས་བཅས་རྣམས་ཕྱོགས་གཅིག་ཏུ་བསྒྲིལ་བའི་སྦྲུས་ཟན་ལ༔ བུ་ཆུང་མཛེས་པ་ལུས་ལ་ཁྲབ་རྨོག་ཕུབ་དང་མདའ་གཞུ་འཁོར་གསུམ་གྱི་བརྒྱན་པ་རི་བོང་ལ་ཞོན་པ༔ དེའི་མདུན་དུ་བྱི་བའི་མགོ་ཅན༔ རྒྱབ་ཏུ་སྲེ་མོང་མགོ་ཅན༔ གཡས་སུ་འགོང་པོ་རྔ་མོང་མགོ་ཅན༔ གཡོན་དུ་ཕུང་བྱེད་བྱའི་མགོ་ཅན༔
དེ་ཡི་འཁོར་དུ་བྱིས་པ་ལྟོ་བ་འདིར་བ་དགུ༔ སྤྲང་པོའི་དབྱིབས་ཅན་ཁྲེས་པོ་ཁུར་ནས་མཁར་བ་ཐོགས་པ་དགུ༔ དེ་རྣམས་སྣོད་སྒོག་པོའི་ནང་དུ་བཞག༔ གཞན་ཡང་འོ་རུལ་ཇ་ལད་ཆང་ལད་བཅས་མི་ཁའི་ཡས་སྟགས་རྣམས་ཀྱིས་བསྐོར༔ རྩེ་མོར་བྱ་ནག་ནམ་མཁའ་ནག་པོས་བརྒྱན་པ༔ གླང་མི་ཕོ་ཐང་མོ་ཐང་དགུ་ཡིས་མཐའ་བསྐོར༔ དེ་ནས་རང་ཉིད་ཡི་དམ་གང་རུང་ཞིག་གི་མངོན་རྟོགས་བཏང་ནས༔ དམིགས་པ་གསལ་བཏབ་ནས༔ མདུན་དུ་སྟེགས་བུ་ནག་པོ་ཞིག་གི་ཁ་རུ་ཐལ་བས་ཁྲམ་དགུ་བྲིས་ནས་དེའི་སྟེང་དུ་བཞག༔ ཞག་གཅིག་གམ་གསུམ་དུ་བསྒྲུབ་ཀྱང་གཙོ་བོའྀ་སྔགས་ཡིན༔
དམིགས་པ་ནི་ཚེ་རབས་ནས་ད་ལྟ་བར་དུ་མི་འདོད་པའི་བགེགས་རིགས་དབུལ་སྲི་འགོང་པོ་གནོད་པར་བྱེད་པའི་རིགས་ཐམས་ཅད་ཡས་གཟུགས་དེ་ལ་ཐིམ་པར་བསམ༔

སྔགས་བརྒྱ་རེ་འགྲོ་མཚམས་འགུགས་གཞུག་རེ་དང་ཐལ་བའི་འདེབས་ཁ་རེ་སྦྲགས༔ དེ་ཡང་ཡང་དུ་བསྐྱལ་བས༔ སྤྲང་པོ་མང་པོར་སྐྱས་སྤྲོ་བ༔ བྱི་བ་བསད་པ་ཕེ་དགུ་བརྡུང་བ་ཁྱི་གུ་བརྡུང་བ༔ ཁང་རུལ་བཅོག་པ་འདིར་སོ་བཤིག་པ་གཞན་ཡང་རྨངས་པོའི་རིགས་མང་པོ་བསྐྲད་པར་རྨིས་ན༔ དེ་སྐབས་འགོང་པོ་འཚོགས་པའི་རྒྱ་ལམ་ཁང་རུལ་ལམ་ཚོང་དུས་སམ་དུར་ཁྲོད་སོགས་གང་རུང་དུ་བསྐྱལ་ལ་སྒབ་འདྲེ་མནན་ཅིང་བཅད༔ དགོས་ཆེད་རྣལ་འབྱོར་པའམ་ཁྱིམ་བདག་གང་ལ་ལ་ཞིག་ཏུ༔ དབུལ་སྲི་དང་མི་ཁ་ཟུག་པ་རྣམས་ལ་ཤིན་ཏུ་ནས་ཀྱང་འདི་ཉིད་དགོས་པའོ༔ དེའི་ཆེད་དུ་ཁོ་མོ་མཚོ་རྒྱལ་བདག་གིས་བཞག་པའོ༔ ས་མ་ཡ༔ དེ་ནས་ཡས་སྟགས་བསྐྱེད་ཆོག་ནི༔
རང་ཉིད་ཏིང་འཛིན་རྣམ་གསུམ་ལྡན་པའི་ངང་ནས༔ ཨོཾ་བཛྲ་ཙཎྜ་ཧེ་རུ་ཀ་ཧཱུྃ་ཕཊ྄ཿ ཨོཾ་སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ་ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས་རང་ཉིད་ཡི་དམ་དུ་གསལ་བའི་མདུན་དུ༔ ཡི་གེ་ཏྲི་དང་པྲེ་ཡོངས་སུ་གྱུར་པ་ལས༔ དབུལ་སྲི་བསེ་རག་འགོང་པོ་བྱིས་པའི་གཟུགས་ཅན༔ ལུས་ལ་ཁྲབ་རྨོག་ཕུབ་དང་མདའ་གཞུ་སོགས༔ ཕོ་ཆས་ཀྱིས་བརྒྱན་པ་སྤྲེའུ་གར་མཁན་གྱིས་བྱད་ལྟར་ཉམས་འགྱུར་བ༔ རི་བོང་སྔོན་པོ་ལ་ཞོན་པ༔
དེའི་གཡས་སུ་འགོང་པོ་རྔ་མོང་གི་མགོ་ཅན་མིག་དགུ་པ༔ གཡོན་དུ་ཕུང་བྱེད་ནག་མོ་བྱའི་མགོ་ཅན༔ མདུན་དུ་དབུལ་སྲི་མི་ལ་བྱི་བའི་མགོ་ཅན༔ རྒྱབ་ཏུ་ཆུང་སྲི་བསེ་རག་སྲེ་མོང་གི་མགོ་ཅན༔ དེའི་འཁོར་དུ་རྨངས་འདྲེ་ཡི་དྭགས་ཕོ་ཐེར་དགུ༔ གཞན་ཡང་ལྟོག་འདྲེ་ཡུལ་འདྲེ་བྱུར་འདྲེ་བཅས༔ དབུལ་པོ་ཉམ་ཐག་པའི་གཟུགས་ཅན་དགུ༔ ལན་ཆགས་ཕོ་ཐང་མོ་ཐང་སྟེང་ན་གོད་བྱ་ནག་པོ་མ་རིག་མུན་པའི་ནམ་མཁའ་དང་བབས༔ ཡས་སྟགས་གླུད་ཀྱི་མདོས་གཞི་མངོན་སུམ་དུ་གསལ་བའོ༔ ཏྲི་པྲེ་ཏི་ཀ་ཨ་ཀརྵ་ཡ་ཐུན་ཐུན༔
དེ་ནས་འགུགས་པ་ནི༔ ན་མོ༔ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ ཡི་དམ་དཀྱིལ་འཁོར་དམ་ཅན་སྲུང་མ་དང་བཅས་པའི་བཀའ་བདེན་པ་དང་༔ ཁྱད་པར་རིག་འཛིན་པདྨ་རྒྱལ་པོ་ཐོད་ཕྲེང་འདུས་པའི་ལྷ་ཚོགས་རྣམས་ཀྱི་བཀའ་བདེན་པ་དང་༔ གསང་སྔགས་གསར་རྙིང་ཕྱི་ནང་སྔགས་དང་ཏིང་འཛིན་རྣམས་ཀྱི་བདེན་པ་ལ་བརྟེན་ནས་དེང་འདིར་དཀྱིལ་འཁོར་ཟབ་མོ་སྒྲུབ་པ་ལ་མི་དབང་བའི་རིགས༔ དམ་སྲི་འབྱུང་པོ་སྤུན་དགུ་འགོང་པོ་བསེ་རག་མི་ལ་ཆུང་སྲི་སྒབ་འདྲེ་ཡུལ་འདྲེ་གྲི་བོ་གྲི་མོ་ཕུང་སྲི་རྨངས་འདྲེ་གསོན་འདྲེ་ཕོ་མོ་མི་ཁ་བྲམ་མཆུའི་བདག་པོ་བགེགས་རིགས་འདྲེ་ཆག་བྱུར་ཡུགས་ངན་པ་མི་འདོད་རྐྱེན་ངན་གྱི་བདག་པོ་གང་ཡིན་པ་ཐམས་ཅད་ལན་ཆགས་གླུད་ཀྱི་ཡས་སྟགས་འདི་ལ་ཁུག་ཅིག༔
ཨོཾ་བཛྲ་ཨངྐུ་ཤ་ཛཿ རཏྣ་པཱ་ཤ་ཧཱུྃ༔ པདྨ་སྥོ་ཊ་བཾ༔ ཀརྨ་གྷཎྜེ་ཧོཿ བགེགས་སྲིན་འབྱུང་པོ་ཨ་ཀརྵ་ཡ་ཛ་ཛཿ ཞེས་པས་ལན་གསུམ་མམ་བདུན་གྱིས་བཀུག༔ དེ་ནས་འགུགས་པའི་སྔགས་ནི༔ ཨོཾ་ར་ཏྲི་དམ་སྲི་ཏེ་ཕུར་ནག་མོའི་སྙིང་ལ་ཛ་ཛཿ ཏྲི་ཏྲི་མི་ལ་རྨངས་སྲི་ཏི་ཏི་ཧ་དུ་ཤག་ཛ་ཛཿ འགྲིག་འགྲིག་རཀྨོ་འགྲིག་འགོང་པོ་དབུལ་སྲི་ཁ་ལ་དུན་ཚེ་ཛཿ
དམ་སྲི་ཡ་མ་ཕུང་སྲི་ཡས་གཟུགས་ལ་དུན་ཤག་ཤག་ཕོབ་ཕོབ༔ ཡ་མ་ཤིནྟ་དམ་སྲིའི་སྲོག་ལ་ཛ་ཛཿ ཞེས་སྔགས་བརྒྱ་རྩ་ཙམ་གྱིས་འགུགས༔ དེ་ནས་གླུད་རྣམས་ལ་ཐལ་བ་ཅུང་ཟད་རེ་གཏོར་བ་སྔགས་སྦྲགས་ནས༔ ཨོཾ་སྒྲིག་ཤོག་ནག་མོ་ཁ་ལ་དུན་ཙེ་རྦད༔ ཀ་ལི་ར་ཏྲི་ཕེ་ཤ་ནག་པོའི་སྲོག་ལ་ཐུན་བྷྱོཿ ནག་མོ་ཟ་འདྲེ་རྨུགས་འདྲེའི་ཁ་ཆིངས༔ འགོང་པོའི་ཁ་ཆིངས་ཆིངས༔ མི་ལའི་ཁ་ཆིངས་ཆིངས༔ ཕུང་སྲིའི་ཁ་ཆིངས་ཆིངས༔
བསེ་རག་གི་ཁ་ཆིངས་ཆིངས༔ ཆུང་སྲིའི་ཁ་ཆིངས་ཆིངས༔ དབུལ་སྲིའི་ཁ་ཆིངས་ཆིངས༔ གོད་སྲིའི་ཁ་ཆིངས་ཆིངས༔ ན་སྲིའི་ཁ་ཆིངས་ཆིངས༔ མི་ཁའི་ཁ་ཆིངས་ཆིངས༔ དམ་སྲིའི་ཁ་ཆིངས་ཆིངས༔ གྲི་སྲིའི་ཁ་ཆིངས་ཆིངས༔ དགྲ་སྲིའི་ཁ་ཆིངས་ཆིངས༔ བྱུར་ཡུགས་ཀྱི་ཁ་ཆིངས་ཆིངས༔
ཨོཾ་ཏྲག་ཐུར་ཤག་རྦད༔ དུན་ཙེ་མཱ་ར་ཡ་ནན༔ ཨོཾ་ཀྲ་མ་ཧྲི་མ་བསེ་རག་འགོང་པོའི་ཁ་ཆིངས་ཆིངས་ནན༔ སྔགས་འདི་ཤིང་སྐྱེར་པའི་བྱང་བུ་ལ་སྔགས་བྲིས་ནས་སྔགས་པས་ཞོ་ཆང་བསྲུང་ན་སྣོད་དུ་འདོག༔ ཅེས་པས་ཐལ་བ་ལ་ཕུ་བཏབ་པར་བྱ༔ དམིགས་པ་དང་འདོན་ཚིག་སྦྲགས་ནས་དམོད་པའི་བགེགས་ཐམས་ཅད་ཀྱི་ཁ་བཅིང་ཞིང་རྡོ་རྗེ་ནག་པོའི་རྒྱ་གྲམ་གྱིས་བགེགས་རྣམས་ཀྱི་ཁ་བཅིངས་པར་བསམ་ལ༔ སྔགས་འདི་དམིགས་རྟགས་གོང་ལྟར་བགྲང་༔ དམིགས་རྟགས་རྫོགས་ནས་རྫོང་འདེབས་བྱ་བ་ནི༔ ཁ་ཕྱིར་བསྟན་ལ་ཞོ་ལད་ཆང་ལད་འོ་རུལ་ཟོ་ཤེ་སྦང་མ་རམ་པ་སོགས་མི་འདོད་པའི་རིགས་ཐམས་ཅད་བཏབ་ལ༔ ཧཱུྃ་ང་ནི་ཆེ་མཆོག་འདུས་པའི་དཔལ༔
དྲག་པོ་ཆེན་པོ་དྲག་ཤུལ་ཅན༔ བསྐལ་པའི་མེ་འདྲའི་གཟི་བརྗིད་འབར༔ གཏུམ་ཆེན་གཡུལ་ལས་རྒྱལ་བའི་སྐུ༔ ཆེ་བཙན་ཀུན་ལས་འགྲན་ཟླ་བྲལ༔ དེ་བས་བདེན་པའི་ཚིག་ལ་ཉོན༔ ཧཱུྃ༔ རྐང་གཉིས་སངས་རྒྱས་གཙོ་བོ་བདེན་པའི་མཆོག༔ ཆོས་ཉིད་ཆགས་པ་བྲལ་བས་བདེན་པའི་མཆོག༔ ཚོགས་གཉིས་ཞིང་མཆོག་དགེ་འདུན་བདེན་པའི་མཆོག༔ རྩ་གསུམ་དཀྱིལ་འཁོར་ལྷ་ཚོགས་བདེན་པའི་མཆོག༔
དཀོན་མཆོག་བདེན་པའི་ཚིག་ལ་མི་ཉན་མེད༔ རིག་སྔགས་དམོད་པའི་ཚིག་འདི་ཕྱིར་མི་ལྡོག༔ སྔགས་དང་ཕྱག་རྒྱ་ཏིང་འཛིན་བདེན་པའི་མཐུས༔ ཉེ་བར་བསྐུལ་ནས་བསྐྲད་ཅིང་མཐར་བའི་ཕྱིར༔ ལན་ཆགས་རྣམས་ལ་འདི་ལྟར་རྫོངས་སུ་གདབ༔ ཀྱཻཿ ཞོ་ལད་ཆང་ལད་འོ་རུལ་རྣམས༔ འགོང་པོའི་ཚོགས་ལ་རྫོངས་སུ་འདེབས༔ ཇ་རོ་རུས་པ་སྦང་མ་རྣམས༔ བསེ་རག་རྣམས་ལ་རྫོངས་སུ་འདེབས༔
ཚྭ་གཡེར་སྒོག་པ་རམ་པ་རྣམས༔ ཆུང་སྲི་རྣམས་ལ་རྫོངས་སུ་འདེབས༔ གོད་ཤ་གོད་ལྤགས་གོད་རུས་རྣམས༔ གོད་བདག་རྣམས་ལ་རྫོངས་སུ་འདེབས༔ ཀ་ཆ་ཆག་གྲུམ་གས་པ་རྣམས༔ ཕུང་སྲི་རྣམས་ལ་རྫོངས་སུ་འདེབས༔ མདའ་ཆག་གཞུ་ཆག་གྲི་ཆག་རྣམས༔ གྲི་སྲི་རྣམས་ལ་རྫོངས་སུ་འདེབས༔ ཕུང་ས་ཐལ་བ་རྒྱ་ལམ་ས༔ དམ་སྲི་རྣམས་ལ་རྫོངས་སུ་འདེབས༔
ཉམས་པའི་རྫས་དང་སྒོང་ཆག་རྣམས༔ མི་ཁའི་བདག་པོར་རྫོངས་སུ་འདེབས༔ ཕག་གི་སྲེ་ལོང་ཨ་འགྲང་རྣམས༔ ཏེ་ཕུར་ནག་མོར་རྫོངས་སུ་འདེབས༔ ཕོ་ཐང་མོ་ཐང་གར་པ་རྣམས༔ ཟ་འདྲེ་རྣམས་ལ་རྫོངས་སུ་འདེབས༔ གཞན་ཡང་མི་ཁའི་ཡས་སྟགས་རྣམས༔ ལན་ཆགས་རྣམས་ལ་རྫོངས་སུ་འདེབས༔ ད་ནས་བཟུང་སྟེ་ཇི་སྲིད་བར༔ གནས་འདིར་མ་འཚེ་མ་སྡང་ཞིག༔
ཅི་སྟེ་འགྱུར་ལྡོག་སྡང་སྲིད་ན༔ ལས་ཀྱི་རྡོ་རྗེ་ལྕགས་སྒྲོག་གིས༔ ཁྱོད་ཀྱི་དབང་པོའི་རྩ་བཅིངས་ནས༔ ཟ་བའི་ཁ་ནི་སྡོམ་པར་འགྱུར༔ མྱོང་བའི་ལྕེ་ནི་རིད་པར་འགྱུར༔ སྣོམ་པའི་དྲི་ནི་འགགས་པར་འགྱུར༔ ལྟ་བའི་མིག་ནི་དོང་དུ་ལྷུང་༔ བསམ་པའི་སྙིང་ཡང་འགས་པར་བྱེད༔ དེ་བཞིན་ང་ནི་ཧེ་རུ་ཀཿ ཕྱག་མཚན་རྡོ་རྗེ་ཆར་དུ་འབེབས༔
གནོད་བྱེད་རྣམས་ཀྱི་མགོ་ལུས་འགེམས༔ ཕོ་བྲང་ཕྱི་ནང་མཚོན་ཆར་འཁྲིགས༔ འབྱུང་པོ་བརླག་པར་གདོན་མི་ཟ༔ དེ་བས་གཞན་དུ་ལམ་བསྟན་ནོ༔ དེ་ནས་ཅུང་ཟད་དཔག་ལ་ལམ་བསྟན་པ་ནི༔ ཧཱུྃ༔ ཉོན་ཅིག་དམ་སྲི་བགེགས་རྣམས་ཉོན༔ བསེ་རག་འགོང་པོའི་ཚོགས་རྣམས་ཉོན༔ དེ་རིང་དྲག་པོའི་ལས་བྱེད་ཕྱིར༔ སྔགས་ནག་ཕུར་ཐོགས་ཧྲི་ལི་ལི༔
བན་གྱི་ཐལ་རྡེབ་ལམས་སེ་ལམ༔ བོན་གྱི་བསྭོ་སྒྲ་དི་རི་རི༔ སྐྱེས་པའི་གྲི་འདེབས་ཡུགས་སེ་ཡུག༔ བུད་མེད་ཐལ་ཟོར་ཤ་ར་ར༔ མེ་ཟོར་རྡོ་ཆུ་ཆར་དུ་འབེབས༔ རྔ་ཤིང་ལྡིར་ཞིང་འཆམ་རྔམ་གྱིས༔ ཐེའུ་རང་འབྱུང་པོའི་ཀླད་ཁྲག་འགེམས༔ གནོད་བྱེད་སྡོད་པའི་གནས་མེད་པས༔ དེ་བས་ཁྱོད་ལ་ལམ་བསྟན་ནོ༔ ཀྱཻཿ
ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་ཤར་ཕྱོགས་ཕ་ཀི་ན༔ མུན་གླིང་དགུ་ཡི་ཕ་རོལ་ན༔ རྒྱ་ནག་གླིང་གི་ཤར་ཕྱོགས་ན༔ དྲི་ཟ་འབུམ་གྱི་ཕོ་བྲང་ཡོད༔ ཕོ་བྲང་དེ་ཡི་ནང་ཤེད་ན༔ དྲི་ཟའི་རྒྱལ་པོ་རྟ་མགོ་ཅན༔ དེ་ལ་ལོངས་སྤྱོད་ཟད་མི་ཤེས༔ དབང་པོ་ལྔ་ཡིས་རིག་པས་ཚིམ༔ འཇིག་རྟེན་ཟས་ལ་འཛིན་པ་བྲལ༔
དྲི་ཟའི་སྲས་མོ་ཨ་སྨན་མཚར༔ སྙན་པའི་རྟ་རིང་དབྱངས་སུ་ལེན༔ དེ་ལ་ཁྱོ་ཕོ་མ་མཆིས་པས༔ གཞོན་ནུ་ཁྱོད་ལ་ཡོང་དུ་རེ༔ གཏན་གྱི་གྲོགས་ལ་བསྐོས་སུ་རེ༔ མཚར་སྡུག་ཡིད་གར་ལེན་དུ་རེ༔ དེ་རུ་འགོང་པོའི་མིང་མི་གྲགས༔ འདོད་ཡོན་ལྟ་བས་ངོམས་ས་ཡིན༔ འབུམ་ཕྲག་ཡངས་པའི་གླིང་དེ་ལ༔ བསེ་རག་ཁ་ཆིངས་བྱེད་མཁན་མེད༔
དེ་འདྲའི་ཡུལ་ལ་ལམ་བསྟན་ནོ༔ དེ་རུ་སོང་དང་དེ་རུ་དགའ༔ དེ་རུ་སོང་དང་དེ་རུ་སྐྱིད༔ གནས་འདི་མི་བདེ་ཡམ་མ་ཡམ༔ ཁང་པ་མི་བདེ་སྒང་མ་སྒང་༔ མི་རྣམས་ཁྲོ་ཚུལ་སྲིན་པོའི་གཟུགས༔ འདོད་ཡོན་ཐམས་ཅད་མེ་རུ་མཐོང་༔ གབ་སྐུང་ཁྲོ་ཆུའི་ཚྭ་ཚྭ་འཕྲོ༔ ཉི་བཞིན་བསེ་རག་ཁ་ཆིངས་ཟེར༔ དེ་བས་སྡོད་ཡུལ་འདི་མིན་པའི༔
ལམ་བསྟན་བཞིན་དུ་ད་སོང་ཞིག༔ མདོས་ལམ་སྔོན་མོ་གཙང་པོའི་གཞུང་༔ མར་འབབ་བཞིན་དུ་ལམ་བསྟན་ནོ༔ ཆུ་བོ་གྱེན་ལ་མི་ལྡོག་ལྟར༔ དེ་ནས་ཕྱིར་མི་ལྡོག་ཏུ་གསོལ༔ ཁྱད་པར་དམོད་དེ་ལམ་བསྟན་པས༔ རྒྱ་ལམ་འདུས་པའི་མདོ་རུ་སོང་༔ ཚོང་དུས་རྙིང་པའི་མཐིལ་དུ་སོང་༔ ཁང་རལ་སྒོག་པོའི་ནང་དུ་སོང་༔ གཟའ་འཛིང་འཐབ་འཁོན་ཅན་ལ་སོང་༔
ཕོ་འདྲེ་གྲེ་བོའི་ཡུལ་དུ་སོང་༔ མོ་འདྲེ་ལྷ་བབ་ཅན་ལ་སོང་༔ ཡུལ་མི་བསམ་ངན་འཆང་ལ་སོང་༔ གྲོང་མི་ཁ་ཡ་ཅན་ལ་སོང་༔ ཤག་ངན་སྣ་འདྲེན་ཅན་ལ་སོང་༔ གང་ལ་དམོད་པ་དེ་ལ་སོང་༔ སུ་ལ་འཕྲད་པ་དེ་ལ་སྒྱུར༔ ཕུ་ནས་བརྫང་བ་མདའ་རུ་སོང་༔ ལ་ནས་བརྫང་བ་ལུང་ལ་སོང་༔ ལུང་ནས་བརྫང་བ་མཐའ་རུ་སོང་༔
མཐའ་ནས་དེ་བཞིན་ཡང་མཐར་སོང་༔ སྐྱེ་བ་མེད་པའི་ལམ་ལ་སོང་༔ འགགས་པ་མེད་པའི་ཀློང་དུ་སོང་༔ རང་བཞིན་ཁྱབ་བརྡལ་ཀློང་དུ་ཐིམ༔ འབྱུང་པོ་ཨུ་ཙ་ཏ་ཡ་ཕཊ྄ཿ ཅེས་སུམྦྷ་ནི་སོགས་དང་༔ ཁྲོ་བོའི་སྔགས་བཅས་ཀྱི་ཐུན་དང་མེ་ཟོར་སོགས་འདོན་ཚིག་སྦྲགས་ནས༔ གནས་ཁང་མི་མཐོང་བའི་ཆུ་ངོགས་སམ་ལམ་ཆེན་པོའི་མདོའམ༔ དུར་ཁྲོད་ཀྱི་གླིང་ངམ་ཁང་རུལ་ལམ་གནས་གཞི་སྒོག་པོའམ༔ ཅི་ལྟར་འཚམས་པར་བསྐྱལ་ལ་ཕྱི་མིག་མི་བལྟ་བར་ནང་དུ་ལོག༔
དྲག་སྔགས་མེ་ཡི་སྲུང་འཁོར་བསྒོམ༔ ཐུན་གྱི་ཐ་མ་སྟོང་པར་བཞག༔ ས་མ་ཡ༔ དེ་ཡང་འདི་དག་དགོས་ཆེད་རྣམ་པ་གསུམ༔ སྒྲུབ་པ་པོའི་སྦྱིན་བདག་གང་ཞིག་ལ༔ ཕྱི་ནས་མི་ཁ་བྲམ་མཆུ་འབྲུག་ལྟར་ལྡིར༔ ནང་དུ་དཔོན་སློབ་འམ་ནི་དཔོན་གཡོག་འཁྲུགས༔ ཕལ་པའི་གཟའ་ཚང་རྣམས་ཀྱང་འཐབ་འཁོན་མང་༔ གཞན་ཡང་ཀ་ཆ་རྣམས་ལ་ཆག་གྲུག་སྡང་༔ ཁང་ཁྱིམ་བྱི་བས་གཡེངས་ཤིང་ཆས་ལ་སྡང་༔
ཕྱི་རུ་དགྲ་རྐུན་ཇག་ཆོམ་རླུང་ལྟར་འཚུབས༔ ཞིང་ཁའི་ལམ་རྣམས་རྒུད་ཅིང་ཉམས་པ་དང་༔ ནང་དུ་ལོངས་སྤྱོད་རྣམས་ཀྱི་བཅུད་ཀྱང་ཡལ༔ བང་བ་སྒོ་བཞི་རྣམས་ཀྱང་རིམ་པར་སྟོང་༔ ཁང་པར་ཚ་འུབ་དྲོད་མེད་ཤིན་ཏུ་གྲང་༔ དོན་མེད་མགྲོན་པོ་སླེབ་ཀྱང་ལྟོག་སྣང་སྐྱེ༔ ཟས་ཀྱང་སྟོན་མོ་གཟབ་ཀྱང་ཚུར་ལ་སྨྲ༔ མི་ཡི་གདོང་དང་གོས་ལག་རྣམས་ཀྱང་ཉམས༔ རྒྱན་དང་གདོང་དང་སྐྱ་ཡམ་ཐལ་སྐྱ་ཆགས༔ འགྲོ་རྣམས་མི་མཐུན་འདུག་ན་ཀུན་གྱིས་སྡང་༔
ཇ་ཆང་མདངས་ཉམས་དཀར་གཞོན་བཅུད་མི་འབྱུང་༔ ཁང་པར་སེལ་དང་སྦྲ་ལ་སྐྱ་ཐིག་འབྱུང་༔ རྨི་ལམ་འགོང་པོའི་རྨི་ལྟས་མང་བ་དང་༔ འཕྲལ་དུ་ལྟོ་ཟ་དེ་མ་ཐག་ཏུ་ལྟོག༔ སྣང་བ་ཡད་ཡུད་སྡོད་སྙིང་མི་འདོད་པ༔ དོན་མེད་གོ་ཚིག་མ་བསྲན་སེམས་རླུང་ལངས༔ ཁྱད་པར་ཕྱི་དྲོ་རྣམས་སུ་སྙིང་མི་དགའ༔ བཟང་དུ་འདོད་ཀྱང་ངན་པ་འཕྲལ་དུ་འགྱུར༔ ཅི་བྱས་ལམ་དུ་མི་འགྲོ་སྣ་ཚོགས་འབྱུང་༔ དེ་དག་ཐམས་ཅད་དམ་སྲིའི་ཆོ་འཕྲུལ་ཏེ༔
འགོང་པོ་བསེ་རག་ཞུགས་པའི་ལྟས་ཡིན་ནོ༔ དེ་འདྲ་བྱུང་ན་འདི་ཉིད་མེད་ཐབས་མེད༔ ཁྱད་པར་ནོར་སྒྲུབ་དངོས་འགྲུབ་འགུགས་པའི་ཚེ༔ བར་ཆད་རྩོམ་པས་འདི་ཉིད་ཤིན་ཏུ་གཅེས༔ མ་འོངས་སེམས་ཅན་རྨུ་རྒོད་གང་ཞིག་ལ༔ དབུལ་ཕོངས་བཀྲེས་སྐོམ་སྲེད་པས་འཆིང་བའི་ཚེ༔ པད་འབྱུང་ནོར་ལྷ་དབྱེར་མེད་སྒྲུབ་ཐབས་ཀྱི༔ ཆ་ལག་ཟབ་མོ་ལས་ཕྲན་གདམས་པ་བཞག༔ གང་དུ་མ་སྤེལ་ཤིན་ཏུ་དམ་པ་གཅེས༔ གང་ཕྱིར་སྙིང་རྗེ་བྲལ་བའི་སློབ་དཔོན་གྱིས༔
རྟག་ཏུ་འབྱུང་པོ་ཁ་ཆིངས་ཨ་འཐས་ན༔ ཕྱི་མར་དབུལ་པོར་ལུས་སུ་སྐྱོན་ཡོད་འགའ༔ དེ་བས་དམ་ཚིག་ལྡན་རྣམས་བསྒྲུབ་བརྩོན་ནོ༔ དུས་མ་ཡིན་ལ་མི་བྱ་ཞལ་གདམས་ཡིན༔ ལས་འཕྲོ་བསོད་ནམས་ཅན་དང་འཕྲད་པའི་ཕྱིར༔ དབྱངས་ཅན་བདག་གིས་བཀོད་ནས་རྒྱས་གདབ་བོ༔ ཀླུ་རྒྱལ་ལ་ཐོད་དཀར་པོས་རྒྱ་འདི་སྲུངས༔ ནཱ་ག་རཱ་ཛ་སི་ཏ་ནི་བྷི་གུ་ཁ་ཏ་ཡེ་རྒྱ༔ ས་མ་ཡ༔ རྒྱ་རྒྱ་རྒྱ༔
གཏེར་རྒྱ༔ སྦས་རྒྱ༔ གསང་རྒྱ༔ ཐེམ་རྒྱ༔ [WP:180,0]ྀཨཚ༔ སྔགས་འཆང་གནམ་ལྕགས་རྡོ་རྗེས་བྱི་བའི་ལོར་དགེ་བསྙེན་ཕོ་བྲང་ནས་གདན་དྲངས་ཤིང་ས་སྤྲེལ་ལོར་བདུད་འདུལ་སྔགས་པ་གླིང་དུ་ཤོག་སེར་ནས་ཞལ་བཤུས་སོ༔ མངྒ་ལཾ།། །།
ཏ༽ ༈ བླ་མའི་ནོར་སྒྲུབ་པདྨ་རྒྱལ་པོ་ལས༔ དམ་སྲི་སྒབ་འདྲེ་མནན་པ་དམོད་པ་དགུ་སྐོར་བཞུགས་པའི་དབུའོ༔
དྲག་པོ་ཐོད་ཕྲེང་འདུས་པ་རྩ་བའི་ལྷ་ལ་འདུད༔ ས་མ་ཡ༔ བླ་མའི་ནོར་སྒྲུབ་པདྨ་རྒྱལ་པོ་ལས༔ གང་ཞིག་དངོས་གྲུབ་འདོད་པའི་རྣལ་འབྱོར་པ༔ དབུལ་སྲི་སྒབ་འདྲེ་མནན་པའི་གདམས་པ་ནི༔ ཁྱི་དུག་ཀླུ་དུག་ཕག་དུག་རེ་ལྕག་སོགས༔ རྒྱ་རྩི་དུག་ལོ་ཤིང་ཀུན་རུ་ཏ་ཡིས༔ ངར་བཏབ་ཤོག་བུར་གྲི་ཁྲག་མངལ་ཁྲག་གིས༔ ལིངྒ་བུད་མེད་གཟུགས་ཅན་བྱ་མགོ་ཅན༔ མགོ་རུ་ཤྭ་བའི་ར་དང་ལྡན་པར་བྲིས༔
ཡན་ལག་ལྕགས་སྒྲོག་བསྡམས་ནས་སྦྲུལ་གྱིས་དཀྲིས༔ གནད་ཀྱི་ལིངྒ་ཡི་གེ་སྤྱི་མཐུན་བྱ༔ དེ་ནས་ལྟོ་བའི་དབུས་སུ་སྔགས་འདིས་བསྐོར༔ ཏྲི་ཛ་ཛ་སྒྲིག་ཤོག་ནག་པོ་ཁ་ཚ་ཛཿ ཀ་ལི་ར་ཏྲི་ཡ་མ་དུན་ཙེ་ཛ༔ ཏྲི་ཏྲི་ཤམ་ལོང་ཏེ་ཕུར་ནག་མོ་ཛཿ འུབ་ཤུ་འུབ་ཤུ་ཤག་ཏི་དབུལ་སྲི་ཛཿ དམ་སྲི་བྷི་ཤ་མུ་རུ་མུ་རུ་ཛཿ ཀ་ལི་དུང་དུང་ཛ་ཛ་རྨུགས་འདྲེ་མོ་ཛ་ནག་མོ་ཟ་འདྲེ་མ་ཁ་ཐཾ༔ རློམ་བྱེད་ནག་མོའི་ཡིད་ཆིངས༔
མི་ཁའི་བུ་མོ་བྱ་མཆུ་མ་ཁ་ཐཾ༔ ཧག་ཐཾ་ནན་ནན་ཏྲི་ཏྲི་ཛ་ཛཿ ནན་ནན༔ ཏྲི་ར་ཏྲི་ར་མ་ཡ་ཡ་མ་ཏེ་ཕུར་ནག་མོའི་སྲོག་ལ་ཛཿ དུང་དུང་ཁམ་ཤོག་གུར་ལིང་འགོང་པོ་མི་ལ་ཆུང་སྲིའི་སྙིང་ལ་མཱ་ར་ཡ༔ འགོང་པོ་མིག་དགུ་ཕུང་བྱེད་ལག་དགུ་ཛ་ཛཿ མི་ལ་ཆུང་བསེ་རག་ཆུང་སྲིའི་སྙིང་ལ་ཛ་ཛཿ དབུལ་སྲི་གོད་སྲི་གྱོད་སྲི་ལ་ཛ་ཛཿ དགྲ་སྲི་འཆི་སྲི་ནད་སྲི་ལ་ཛ་ཛཿ ཀྲིག་ཧ་ལ་ཐཾ་བསེ་རག་མི་ལའི་སྙིང་ལ་མཱ་ར་ཡ༔
ཧུར་ཐུམ་ཐོག་ཏུ་ཏྲི་ཁ་ལ་ཛ་ཛཿ མཱ་ར་ཡ་ནན་ནན༔ ཕྱི་རོལ་སྦྲུལ་གྱི་ནང་དུ་སྔགས་འདི་བྲིས༔ ནཱ་ག་ཐིས་པ་དེ་ཡ་དུན་ཏེ་ཕུར་དུནྟུ་ཡ་ཆེ་སྲི་ཕོ་སྲི་རི་བོའི་རྩེ་ནས་ལངས་པ་མཱ་ར་ཡ་ནན་བྲུབ༔ མོ་སྲི་འདྲེ་མོ་རྒྱ་མཚོའི་མཐིལ་ནས་ལངས་པ་མཱ་ར་ཡ་ནན་བྲུབ༔ ཆུང་སྲི་བསེ་རག་མངལ་དུ་ཚུད་པ་མཱ་ར་ཡ་ནན་བྲུབ༔ གོད་སྲི་རྭ་བའི་ཕུགས་ནས་ལངས་པ་མཱ་ར་ཡ་ནན་བྲུབ༔ དར་སྲི་དུར་ཁྲོད་མཐིལ་ནས་ལངས་པ་མཱ་ར་ཡ་ནན་བྲུབ༔ གྲི་སྲི་ཕུང་ཤུལ་གྱི་དཀྱིལ་ནས་ལངས་པ་མཱ་ར་ཡ་ནན་བྲུབ༔ བསེ་རག་ཚོང་འདུས་གླིང་ནས་ལངས་པ་མཱ་ར་ཡ་ནན་བྲུབ༔
ཕུང་སྲི་གྲི་བོ་གླིང་ཡུལ་ལ་ཆགས་པ་མཱ་ར་ཡ་ནན་བྲུབ༔ གསོན་འདྲེ་ཕོ་མོ་རྒྱ་གྲོང་གྲུ་ནས་ལངས་པ་འགོང་པོ་སྡེ་དགུའི་ཚོགས་ཐམས་ཅད་མཱ་ར་ཡ་ཟློག་ཟློག༔ ཟ་འདྲེ་ཁཱ་ཁ་མུ་ཁ་ཟློག་ཟློག༔ གུར་མ་གུར་ཏིང་གུར་ལན་གུར་སྨན་གུར་རཾ་གུར་ནན༔ གུར་སྲིན་གསེར་འབྲོང་གཡུ་འབྲོང་སྨན་འབྲོང་སྲིན་འབྲོང་ལ་སོགས་དམ་སྲི་ཕོ་མོའི་སྙིང་རྩ་ལ་ཤིག་ཤིག་བཾ་རིལ་ནན་ནན་ཏྲི་ཏྲི་ཐིས་པ་ཏེ་ཡ་ཟློག་ཟློག༔ སཏྭཾ་བྷ་ཡ་ཟློག་ཟློག༔ རྫས་བྱ་གག་གི་སྤུ༔ སྲིན་བྱའི་གཙུག་ཕུད༔ རྡོ་སྲིག་ནག་པོ༔ གཡེར་མ༔
རམ་པ༔ སྒོག་པ༔ བྲ་བོ་བཅས་ལིངྒའི་ནང་དུ་བཏབ༔ ཡུགས་སའི་སྐྲས་བཅིང་༔ ཕག་མགོ་གམ༔ སྤྲེལ་མགོ༔ བ་ཡི་ར་ཅོའམ༔ ར་རུའམ༔ ལྕུང་ཀའི་ཐོད་པ་བཅས་གང་རྙེད་ནང་དུ་བཅུག༔ ཁྱད་པར་གྱིས་འགུགས༔
དབུལ་སྲི་བཀར་ཡས་ནང་གི་སྔགས་དང་སྦྲགས༔ ཐུན་མོང་བདེན་སྟོབས་ཡི་དམ་གང་རུང་ནས་བླང་༔ དམིགས་རྟགས་དབུལ་སྲི་བཀར་ཡས་དང་མཐུན༔ རྟགས་རྫོགས་ནས་ལ་ཆས་ཁ་བསྡམ༔ མུན་རུབ་དུས་སྒྲུབ་ཁང་མི་མཐོང་བའི་ལམ་རྒྱ་གྲམ་དུ་མནན༔ སཱཙྪ་ནག་པོ་དང་སྐྱེར་པའི་ཕུར་པ་མཐོ་གང་གིས་སྟེང་དུ་གཟུགས༔ ཁ་རོ་གཡམ་ནག་པོས་བཅད༔ དམོད་དགུ་བཟློག་པ་ཚར་གསུམ་གྱིས་བྲོ་བོར༔ དམོད་དགུ་ནི༔ སངས་རྒྱས་ཆོས་དང་དགེ་འདུན་གསུམ༔
བླ་མ་ཡི་དམ་མཁའ་འགྲོ་གསུམ༔ གསང་སྔགས་རིག་སྔགས་གཟུངས་སྔགས་གསུམ༔ དེ་རྣམས་ཀྱི་བདེན་པས་མནན༔ ཕྱི་མིག་མི་ལྟ་ནང་དུ་ལོག༔ མཚམས་གཅོད་བྱ་ཞིང་སྲུང་འཁོར་བསྒོམ༔ སྒོ་ཡི་ཡ་ཐེམ་ལ་གཡུང་དྲུང་བྲི༔ ཞོགས་ནི་ཉི་མ་རྩེ་ཤར་དུས་སྒྲུབ་པའི་དཀྱིལ་འཁོར་འཛུགས༔ དཀྱིལ་འཁོར་གྱི་དམ་བཅའ་སོགས་དང་ལས་བྱང་དང་ཕྱྭ་འབོད་རྒྱས་བསྡུས་ལྟར་བྱ༔ འདིའི་དགོས་ཆེད་ནི་རྣལ་འབྱོར་གང་ལ་ལ་ཞིག་གིས་ནོར་བསྒྲུབ་པའམ༔ དབང་སྡུད་ཀྱི་འཁོར་ལོ་བསྐོར་བའམ༔
བསྒྲུབ་པ་རབ་འབྲིང་གང་ལ་འཇུག་ཀྱང་བར་ཆད་བདུད་ཀྱིས་འཚེ་བ་ངེས་པར་སྣང་བས་འདི་ཁོ་ན་དགོས་པར་བཤད་པ་དང་༔ དམ་སྲི་ཏྲིའུ་ཞུགས་པ་རྣམས་ལ་ཤིན་ཏུ་དགོས༔ སྤྱིར་བསྒྲུབ་པའམ༔ བསོད་ནམས་སམ༔ ཕན་དགེའི་རིགས་ཕྱོགས་སུ་ཇི་ལྟར་འཇུག་པའི་རིགས་ལ་མི་མཐུན་པའི་རྐྱེན་གང་བྱུང་ཡང་༔ དམ་སྲི་ཕོ་མོ་ཡི་ཆོ་འཕྲུལ་ཡིན་པས་དེའི་ཆེད་དུ་འདི་ཉིད་བཞག་པའོ༔ ཁྱད་པར་དབང་ཐང་རྒྱ་ཡི་སྲི་སྲུང་ནག་པོ་ཀུན་ཐུབ་ཀྱི་སྐབས་སུ་ཡང་འདི་ཤིན་ཏུ་ཟབ་པའོ༔ ས་མ་ཡ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ ྀཨཚ༔ རིག་འཛིན་གནམ་ལྕགས་རྡོ་རྗེས་དགེ་བསྙེན་ཕོ་བྲང་ནས་གདན་དྲངས་ཤིང་བདུད་འདུལ་སྔགས་པ་གླིང་དུ་ཤོག་སེར་ལས་བསྒྱུར་བའོ།། །། ཐ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ སྔོན་འགྲོ་སྣང་བའི་འདོད་ཡོན་བདེ་ལེགས་ཀུན་འབྱུང་བཞུགས་སོ༔ རིག་འཛིན་མ་ཧཱ་ནོར་ལྷའི་ཚོགས་ལ་འདུད༔ རྒྱ་རྒྱ་རྒྱ༔ ཀྱིཆཻ༔ འདོད་ཡོན་ཕུན་ཚོགས་རིན་ཆེན་གཏེར་མཛོད་ཉིད༔
སྣང་སྲིད་ཚིམ་བྱེད་འདོད་ཡོན་དཔག་མེད་གཏེར༔ བདག་བློའི་རེ་སྐོང་མཆོད་སྤྲིན་རྒྱ་མཚོ་འདི༔ རོ་བརྒྱ་ཟག་མེད་སྣང་སྲིད་མགྲོར་བསྔོས་པས༔ འཛད་མེད་སྲིད་པའི་རེ་བས་འགེངས་མཛད་པ༔ ཁོ་མོ་མཚོ་རྒྱལ་བདག་གིས་དཔྱིད་དུ་བཀོད༔ ས་མ་ཡ༔ ཡེ་ཤེས་དང་ཕྱི་རྒྱུད་སྐྱོང་བའི་དྲེགས་སྡེ་སྲུང་མ་རྣམས་ལ་གསེར་སྐྱེམས་དང་སྔོན་འགྲོའི་གཏོར་མ་འབུལ་བ་ནི༔ སྣོད་བཟང་རིན་ཆེན་དག་ཏུ་བཤོས་བུ་དཀར་གཏོར་འདབ་མ་བརྒྱད་ཀྱིས་བརྒྱན་པ་མར་ཚོན་གྱིས་ཕྲ་གདབ་པ༔ གསེར་སྐྱེམས་བཅུད་ལྡན་བཤམས་ལ་ཨོཾ་ཨཱཿཧཱུྃ་གིས་བྱིན་གྱིས་བརླབས་ལ་བསྔོ་བ་ནི༔ ཨོཾ་ཨཱཿཧཱུྃ༔
ལན་གསུམ་གྱིས་བྱིན་གྱིས་བརླབ་བོ། ཨོཾ་སྭ་བྷཱ་ཝ? སྟོང་པ་ཉིད་དུ་གྱུར༔ སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཡིག་འབྲུ་གསུམ་འོད་དུ་ཞུ་བ་ལས་བྱུང་བའི་གཏོར་མ་ཟག་པ་མེད་པའི་བཅུད་རྫས་གཟུགས་སྒྲ་དྲི་རོ་རེག་བྱ་བདེ་བ་ཕུན་སུམ་ཚོགས་པ་ནམ་མཁའ་དང་མཉམ་པར་གྱུར༔ ཨོཾ་ཨ་ཀཱ་རོ་སོགས? ཨོཾ་ན་མ་སརྦ་ཏ་ཐཱ་ག་སོགས? ན་མཿསརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་སོགས? བཅོམ་ལྡན་འདས་དེ་བཞིན་གཤེགས་པ་རྒྱལ་བ་རིན་ཆེན་མང་ལ་ཕྱག་འཚལ་ལོ༔ དེ་བཞིན་གཤེགས་པ་གཟུགས་མཛེས་དམ་པ་ལ་ཕྱག་འཚལ་ལོ༔ དེ་བཞིན་གཤེགས་པ་སྐུ་འབྱམས་ཀླས་ལ་ཕྱག་འཚལ་ལོ༔ དེ་བཞིན་གཤེགས་པ་འཇིགས་པ་ཐམས་ཅད་ཡོངས་སུ་བྲལ་བ་ལ་ཕྱག་འཚལ་ལོ༔ ཧཱུྃ༔ ཉོན་ཅིག་ལྷ་སྲིན་དྲེགས་སྡེ་ཚོགས༔ པདྨ་རྒྱལ་པོའི་དཀྱིལ་འཁོར་དུ༔
བསྙེན་སྒྲུབ་སྔགས་ཀྱི་དལ་བཟུང་ཕྱིར༔ ཁྱེད་རྣམས་རོགས་དན་མ་གཡཻལ་སྒྲུབས༔ དེ་བཞིན་བདེན་པའི་ཚིག་ལ་ཉོན༔ ཧཱུྃ་ཧྲཱིཿ སངས་རྒྱས་རྐང་གཉིས་གཙོ་སྟེ་བདེན་པའི་མཆོག༔ ཆོས་ཉིད་ཆགས་དང་བྲལ་ཏེ་བདེན་པའི་མཆོག༔ དགེ་འདུན་འདུས་པའི་གཙོ་སྟེ་བདེན་པའི་མཆོག༔ བདེན་པའི་མཆོག་ནི་དཀོན་མཆོག་གསུམ་གྱི་བཀའ༔ དཀོན་མཆོག་གསུམ་ལ་མི་ཉོན་གང་ཡང་མེད༔ འཕགས་པའི་སྤྱན་གྱིས་མི་གཟིགས་གང་ཡང་མེད༔
སྒྲ་གཅན་ཟོམ་དུ་མི་གནས་གང་ཡང་མེད༔ འབྱུང་བ་ལྔ་ལ་མ་བསྡུས་གང་ཡང་མེད༔ ཚོགས་དྲུག་འདོད་ཡོན་མི་རོལ་གང་ཡང་མེད༔ ཆོས་སྐུའི་ཟིལ་གྱིས་མི་ནོན་གང་ཡང་མེད༔ ཐུགས་རྗེའི་ལྕགས་ཀྱུས་མི་ཟིན་གང་ཡང་མེད༔ ལྷ་འདྲེ་སེམས་སུ་མ་གྲུབ་གང་ཡང་མེད༔ བཟང་ངན་རྒྱུ་འབྲས་མི་ལྟོས་གང་ཡང་མེད༔ མནའ་དང་ཁྲིམས་ལ་མི་འཛེམ་གང་ཡང་མེད༔ སྨྲས་པའི་ཚིག་ལ་མི་ཉོན་གང་ཡང་མེད༔ ལོངས་སྤྱོད་ཆུ་ལ་མི་འཐུང་གང་ཡང་མེད༔
དེ་ལྟར་བདེན་པའི་ཚིག་ལ་ལེགས་པར་ཉོན༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ བདག་གིས་བྱང་ཆུབ་སྙིང་པོ་བསྒྲུབ་པ་ལ༔ འགལ་རྐྱེན་སེལ་ཞིང་མཐུན་རྐྱེན་བསམ་དོན་སྒྲུབས༔ མི་མཐུན་ཉེ་བར་ཞི་བའི་ཕྲིན་ལས་མཛོད༔ ཧཱུྃ༔ སློབ་དཔོན་ཆེན་པོ་པདྨ་འབྱུང་གནས་ཀྱི༔ ཐ་ཚིག་གཉེར་བའི་གཏེར་སྲུང་དམ་ཅན་ཚོགས༔ ལས་སུ་སྲོག་བདག་བྱ་རོག་གདོང་ཅན་ཚོགས༔ དགེ་བསྙེན་གནོད་སྦྱིན་གཟའ་ཀླུ་རྒྱལ་པོ་བཙན༔
མ་བདུད་སྲིད་པའི་མགུལ་ལྷ་བཅུ་གསུམ་སོགས༔ ཕྱོགས་སྐྱོང་བཅུ་དང་ས་བདག་དམུ་སྨན་དང་༔ འཇིགས་བྱེད་དགུ་དང་གླིང་ཕྲན་བདག་པོ་རྣམས༔ སོ་སོའི་ཡིད་མཐུན་མཆོད་གཏོར་གསེར་སྐྱེམས་འདི༔ ཕྱི་ནང་གསང་བའི་ལྷ་སྲིན་དྲེགས་སྡེ་སོགས༔ སྡེ་དཔོན་སུམ་ཅུ་སྔགས་བདག་བཅོ་བརྒྱད་དང་༔ གནས་ཀྱི་མཁའ་འགྲོ་དུར་ཁྲོད་དཔའ་བོ་གིང་༔ བརྟན་མ་སྐྱོང་མ་ཡ་མ་བཅུ་གཉིས་དང་༔ སྤར་སྨེ་ལོ་ཟླ་ཞག་དུས་ཆུ་ཚོད་དབང་༔ རྒྱ་གར་རྒྱ་ནག་བལ་བོད་མཚམས་ཤེད་དང་༔
མངའ་རིས་དབུས་གཙང་མདོ་ཁམས་སྒང་དྲུག་སོགས༔ སྦས་ཡུལ་རོང་ཆེན་གནས་ཆེན་པདྨ་བཀོད༔ གཏེར་གནས་དྲག་རྩལ་གཏེར་སྲུང་མྱུར་མགྱོགས་བདུན༔ ཁྱད་པར་ཡུལ་འདིའི་གཞི་བདག་གཉན་པོ་དང་༔ ཕ་རི་ཚུལ་རི་གཡས་གཡོན་མདུན་རྒྱབ་རི༔ སྟེང་འོག་ཕྱོགས་བཞི་མཚམས་བརྒྱད་གནས་པའི་ཚོགས༔ འདིར་གཤེགས་གསེར་སྐྱེམས་ཕུད་དང་གཏོར་མ་བཞེས༔ བདག་གིས་ལེགས་ཉེས་བྱ་བ་ཅི་ལ་ཡང་༔ ཀོ་ལོང་རུ་ང་ཕྲག་དོག་མ་མཛད་པར༔ རིན་ཆེན་གཏེར་གྱི་ས་འདི་སྩལ་དུ་གསོལ༔
སློན་དཔོན་པདྨའི་བཀའ་ལས་མ་འདའ་བར༔ ཁྱེད་ཅག་བསམ་པ་སྒྲུབས་ལ་རེ་བ་སྐོངས༔ བདག་ཅག་སྒྲུབ་པ་པོ་ལ་དངོས་གྲུབ་སྩོལ༔ ཆོས་དོན་ཡིད་བཞིན་འགྲུབ་པའི་ཕྲིན་ལས་མཛོད༔ ཨོཾ་བྷུ་མི་པ་ཏི་ལོ་ཀ་པཱ་ལ་ས་པཱ་རི་ཝ་ར་ཨེ་དཾ་བྷ་ལིངྟ་ལ་ཁ་ཁ་ཁཱ་ཧི་ཁཱ་ཧི༔ ཞེས་དཀར་གཏོར་ཕྱོགས་གཙང་སར་སྐྱེལ༔ སྒྲུབ་པ་ལྟར་ཡིན་ན་སྒྲུབ་ཁང་གི་མདུན་གང་རུང་དུ་ཕུལ༔ གཞི་བདག་སོ་སོའི་ལས་ཕྲན་གཞུང་བཞིན་དུ་བཅོལ༔ འདི་ཉིད་དཀྱིལ་འཁོར་སོགས་ཀུན་གྱི་སྔོན་འགྲོའོ༔ ས་མ་ཡ༔
རྒྱ་རྒྱ་རྒྱ༔ ཨེ་མ་ཧོཿ གསང་སྔགས་རྒྱལ་པོ་རིན་ཆེན་ཟ་མ་ཏོག ། བཅུ་པའི་བཅོ་ལྔའི་ཉིན་ཁྲོམ་སུམ་བརྒྱའི་སྐོར་དང་བཅས་ཏེ་དགེ་བསྙེན་མགོན་པོའི་ཁ་ནས་ཁྲོམ་གཏེར་དུ་བགྱིས། སྦས་ཡུལ་པདྨ་བཀོད་ཀྱི་བྱང་སྒོ་རྒྱ་གར་རྡོ་རྗེ་གདན་དང་ཉེ་བར་ཀ་ནམ་ས་བདག་རྒྱལ་པོའི་ཕོ་བྲང་པདྨ་མངོན་དགའི་ཡང་རྩེ་རུ་ཤོག་སེར་དུ་ཞེང་སོར་གསུམ་དཀྱུས་མཛུབ་གང་བ་ཟ་ཧོར་སེང་ཧའི་ཡི་གེ་རུ་འདུག་པ་བོད་ཡིག་ཏུ་ལེགས་པར་བསྒྱུར་བའོ། སརྦ་མངྒ་ལཾ།། ད༽ བླ་མའི་ནོར་སྒྲུབ་པདྨ་རྒྱལ་པོ་ལས༔ དབང་སྡུད་ནོར་བུ་ཞགས་པ་སྒྲུབ་པའི་ལས་བྱང་བཞུགས་སོ༔ པད་འབྱུང་ནོར་ལྷ་རིགས་འདུས་ཚོགས་ལ་ཕྱག་འཚལ་ལོ༔ མ་འོངས་སེམས་ཅན་དབུལ་ཕོངས་སྒྲིབ་བསལ་ཕྱིར༔
ནོར་སྒྲུབ་ཡང་སྙིང་ཛམ་ལྷ་དབང་སྡུད་ཀྱི༔ སྙིང་བྱང་དམར་པོ་རིན་ཆེན་གསང་རྒྱ་འདི༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཕུན་ཚོགས་ཡིད་འོང་དགོས་འདོད་འགྲུབ་པའི་སར༔ བསོད་ནམས་རྒྱས་པའི་དཀྱིལ་འཁོར་དབང་གི་དལ༔ རབ་ཐིག་འབྲིང་ཐང་ཐ་མ་འབྲུ་ཚོམ་ནི༔ ལྷ་གྲངས་ཅི་ལྟར་ལག་ལེན་བཞིན་དུ་བཀོད༔ མངའ་ཐང་རྒྱས་པའི་ལོངས་སྤྱོད་དཀོར་ཆ་དང་༔
ཕུན་ཚོགས་འབྱོར་ལྡན་ཅན་གྱི་ཟས་ནོར་དང་༔ ས་སྣ་ཆུ་སྣ་ཤིང་སྣ་འཛོམས་ཚད་དང་༔ སྨན་སྣ་འབྲུ་སྣ་དར་སྣ་རིན་ཆེན་རྣམས༔ ལེགས་པར་བསགས་ཤིང་དཀྱིལ་འཁོར་མཐའ་བཞིར་བསྐོར༔ མཆོད་རྫས་གཞུང་བཞིན་གང་འོས་དཀོར་ཆས་བཤམ༔ དབུས་སུ་ཐོད་པ་མཚན་ལྡན་ཁ་སྦྱོར་ནང་༔ བསོད་ནམས་ནོར་རྫས་དབང་སྡུད་འཁོར་ལོ་བཞག༔ གཡས་སུ་ཛམ་གཏོར་གཡོན་དུ་བུམ་རྫས་གཏམས༔ དམ་པོར་མཚམས་བཅད་སྨྲ་བར་མི་ཆོད་པར༔ གཞི་བདག་གཏོར་མ་བསྔོ་ཞིང་ཕྲིན་ལས་བཅོལ༔
བགེགས་གཏོར་བསྔོ་ཞིང་དབུལ་སྲི་བཀར་ཡས་བྱ༔ དཀར་ཆས་རྒྱན་སྤྲས་རིག་མ་མཚན་ལྡན་གྱིས༔ སྒྲུབ་པའི་གྲོགས་བཅོལ་རྟེན་འབྲེལ་མཁས་པར་བྱ༔ སྐུ་གསུམ་ཚུལ་ལྡན་ངང་ནས་བག་ལྷོད་ནས༔ ཏིང་འཛིན་རྣམ་གསུམ་གསལ་བཏབ་འཛིན་མེད་ངང་༔ སྔོན་འགྲོ་དངོས་གཞི་རྗེས་ཀྱི་རིམ་པ་རྣམས༔ སློབ་དཔོན་བཀའ་བཞིན་འཁྲུལ་མེད་བརྩོན་པར་བྱ༔ དེ་ནས་བགེགས་བསྐྲད་མཚམས་གཅོད་ནི༔ ཧཱུྃ་ཧཱུྃ་ཧཱུྃ༔ བདག་ཉིད་ཁྲོ་རྒྱལ་ཐུགས་ཀ་ནས༔
ཕྱོགས་མཚམས་འགུགས་བསྒྲལ་མཚོན་འཕྲོས་པས༔ ཚེ་བསོད་ལོངས་སྤྱོད་མངའ་ཐང་ལ༔ གནོད་བྱེད་ཡི་དྭགས་བགེགས་རིགས་ཀུན༔ གཏོར་མ་ལེན་ཕྱིར་གནས་འདིར་ཁུག༔ ཨོཾ་བཛྲ་ཙཎྜ་ཀཱ་ལ་གནོད་བྱེད་མཱ་ར་ཡ་ཁུག་ཛ་ཛཿ ཧཱུྃ༔ གནོད་བྱེད་བགེགས་རིགས་ལན་ཆགས་རྣམས༔ འདོད་ཡོན་གླུད་གཏོར་འདི་བཞེས་ལ༔ ཕྱི་རོལ་དཔག་ཚད་བཅུ་རུ་དེངས༔ དམ་ཚིག་འགལ་ན་རྡུལ་དུ་རློག༔
ཧཱུྃ་ཀྲོ་ཏ་ཀཱ་ལ་ཙཎྜ་བྷཱུ་ཏ་གནོད་བྱེད་ཨུ་ཙ་ཏ་ཡ་ཕཊ྄ཿ དེ་ནས་སྲུང་འཁོར་ནི༔ ཧཱུྃ༔ ཐོད་ཕྲེང་དྲག་པོ་ཁྲོ་རྒྱལ་གྱིས༔ སྟེང་འོག་ཕྱོགས་བཞི་མཚམས་བརྒྱད་རྣམས༔ མཚམས་བཅད་ཁྲོ་བོའི་གུར་གྱུར་ནས༔ འཇིགས་མེད་རྡོ་རྗེའི་བྷྲཱུྃ་དུ་གྱུར༔ ཨོཾ་ཨཱཿབཛྲ་རཀྵ་ཙཀྲ་བྷྲཱུྃ༔ དེ་ནས་དམ་བཅའ་བ་ནི༔ ཧཱུྃ༔
པད་འབྱུང་སྐུ་གསུམ་དབང་སྡུད་སྐུར་སྟོན་པ༔ བསོད་ནམས་ལོངས་སྤྱོད་འཕེལ་བའི་དལ་བཟུང་ནས༔ ནམ་ཡང་མི་ཤིགས་ཙིཏྟ་དག་ཏུ་བསྒྲུབ༔ ཏིང་འཛིན་རྣམ་གསུམ་བརྡ་རྟགས་བསྟེན་བགྱིད་དོ༔ ཨོཾ་བཛྲ་ཙིཏྟ་ནན་ས་མ་ཡ་ཧོ་ཧཱུྃ༔ དེ་ནས་མཆོད་པ་བྱིན་གྱིས་བརླབ་པ་ནི༔ ཧཱུྃ༔ ཡེ་ཤེས་དཀྱིལ་འཁོར་ལོངས་སྤྱོད་འཕེལ་བའི་དལ༔ ཀུན་ཚང་མཆོད་པ་ཕྱི་ནང་སྒྲུབ་རྫས་རྣམས༔ ཟད་མེད་ལོངས་སྤྱོད་ནམ་མཁའི་མཐའ་རྒྱས་བཞིན༔
དགོས་འདོད་འབད་མེད་མཆོག་ཏུ་འགྲུབ་གྱུར་ཅིག༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་པཉྩ་པཱུ་ཛ་ཨཱཿཧཱུྃ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་སོགས་ལན་གསུམ་གྱིས་བྱིན་བརླབ༔ དེ་ནས་དཀྱིལ་འཁོར་ལྷ་བསྐྱེད་པ་ནི༔ རིན་ཆེན་ཁང་བཟང་བྱིན་འབེབས་བྱ༔ ཧཱུྃ་ཧྲཱི་མཱ༔ ཀུན་ཁྱབ་ཡེ་ཤེས་དབྱིངས་ཀྱི་ངང་༔ རང་བྱུང་འབྱུང་ལྔ་བསྣོལ་བརྩེགས་ཐབས༔ དེ་དབུས་བྷྲཱུྃ་གྱུར་གཞལ་ཡས་ཁང་༔ རིན་ཆེན་ལས་གྲུབ་རྒྱས་པའི་དབྱིབས༔
གྲུ་བཞི་སྒོ་བཞི་རྒྱན་རྟ་བབས༔ ཕྱི་ནང་བརྩེགས་རིམ་ཆོས་ཏོག་ཚང་༔ དེ་ནང་དགོས་འབྱུང་རིན་ཆེན་ཁྲིར༔ པདྨ་འབྱུང་གནས་དབང་སྡུད་དམར༔ ཞལ་གསུམ་ཕྱག་དྲུག་སྒེག་ཅིང་སྦོམ༔ གསུས་པ་ཆེ་ཞིང་གསུས་ཁྱིམ་འཁྱིལ༔ དབུ་སྐྲ་རིན་ཆེན་རྒྱན་ལྡན་བརྗིད༔ གཡས་གཡོན་རྡོ་རྗེ་བྷནྡྷ་བསྣམས༔ བར་གཉིས་རྒྱལ་མཚན་ནེའུ་ལེ་མཛེས༔ མཐའ་གཉིས་ལྕགས་ཀྱུ་པདྨས་སྡུད༔
རིན་ཆེན་རྒྱན་ལྡན་དཔའ་ཞིང་བརྗིད༔ བརྐྱང་བསྐུམ་རོལ་པའི་སྟབས་སུ་བཞུགས༔ གཡས་སུ་ལྷ་ལྕམ་སྒེག་མོ་དམར༔ རཏྣའི་རྒྱན་འཕྱངས་དབང་སྡུད་ཚུལ༔ ཕྱག་གཉིས་ནེའུ་ལེ་ལྕགས་ཀྱུ་བསྣམས༔ དལ་འགྱིང་འགྲོས་ཀྱི་ཚུལ་དུ་གནས༔ གཡོན་དུ་མཚོ་རྒྱལ་ལང་ཚོ་དཀར༔ བདེ་ཆེན་འཁྱིལ་ཞིང་རྒྱན་ལྡན་མཛེས༔ ཕྱག་གཉིས་རྡོ་རྗེ་པདྨ་བསྣམས༔ ཞབས་གཉིས་དབང་སྡུད་བརྡ་འགྲོས་ཚུལ༔
གཉིས་ཀ་གཅེར་མོ་མཉེན་ལྕུག་མ༔ ཟུང་འཇུག་བདེ་ཆེན་ལྡན་པར་བསྒོམ༔ ཕྱོགས་བཞིར་དབང་སྡུད་མཁའ་འགྲོ་བཞི༔ དཀར་སེར་དམར་ལྗང་རྒྱན་ལྡན་གར༔ ཕྱོགས་བཞིར་མཚོན་པའི་ཕྱག་མཚན་ནི༔ རང་རྟགས་ནེའུ་ལེ་ལྕགས་ཀྱུ་བསྣམས༔ མདུན་དུ་ཀླུ་མོ་ནོར་སྐྱོང་མ༔ ན་ཆུང་མཛེས་པའི་ཆ་ལུགས་ཅན༔ ཁོག་སྟོད་མི་ལ་ཁོག་སྨད་སྦྲུལ༔ སྦྲུལ་མགོ་གསུམ་གདེངས་ནོར་བུས་བརྒྱན༔
གཡས་གཡོན་ནོར་བུ་ཞགས་པ་བསྣམས༔ རིན་ཆེན་འདོད་འབྱིན་ཚུལ་གྱིས་བསྐྱེད༔ གཞན་ཡང་ནོར་སྐྱོང་དབང་སྡུད་མ༔ ཕྱི་ནང་སྤྲིན་འཁྲིགས་སྣང་བཞིན་བསྒོམ༔ བདག་ཉིད་གནས་ལྔའི་འོད་ཟེར་གྱིས༔ སྐད་གཅིག་ཉིད་ལ་སྤྱན་དྲངས་གྱུར༔ བཛྲ་ས་མཱ་ཡ་ཛ་ཛཿ སྤྱན་འདྲེན་ནི༔ ཧཱུྃ༔ གཏེར་འབྱུང་ཡིད་བཞིན་ཕོ་བྲང་ནས༔
པདྨ་རྒྱལ་པོ་དབང་སྡུད་རྩལ༔ དབང་སྡུད་མཁའ་འགྲོའི་འཁོར་གྱིས་བསྐོར༔ ནོར་བདག་འཁོར་བཅས་གཤེགས་སུ་གསོལ༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ བཞུགས་སུ་གསོལ་བ་ནི༔ ཧཱུྃ༔ དགོས་འདོད་ལྷུན་གྲུབ་རཏྣའི་ཁྲིར༔ དབང་སྡུད་པདྨ་ཡབ་ཡུམ་འཁོར༔ དངོས་གྲུབ་ཀུན་འབྱུང་བརྟེན་པའི་ཕྱིར༔ འཛུམ་བག་འགྱིང་བརྗིད་ཚུལ་གྱིས་བཞུགས༔
ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཏིཥྛ་ལྷན༔ ཕྱག་འཚལ་བ་ནི༔ ཧཱུྃ༔ བདག་གཞན་དབུལ་ཕོངས་སྐྱོན་བསལ་ཕྱིར༔ གུ་རུ་ནོར་ལྷའི་དཀྱིལ་འཁོར་ལ༔ བསོད་ནམས་བསྐྱེད་ཕྱིར་ཕྱག་འཚལ་བསྟོད༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ཨ་ཏི་པཱུ་ཧོཿ པྲ་ཏཱིཙྪ་ཧོཿ མཆོད་པ་འབུལ་བ་ནི༔ ཧཱུྃ༔
དགོས་འདོད་འབྱུང་གནས་མཆོད་སྤྲིན་རྒྱ་མཚོའི་ཚོགས༔ ཀུན་འབྱུང་རཏྣའི་རྫས་སུ་བྱིན་བརླབས་ནས༔ དབང་སྡུད་པདྨ་འབྱུང་གནས་ནོར་ལྷ་མོ༔ འདོད་རྒུ་མཆོད་སྦྱིན་དཀྱིལ་འཁོར་ལྷ་ལ་འབུལ༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་དྷརྨ་པཱུ་ཛ་ཧོཿ ལཱ་སྱེ་མཱ་ལྱེ་གཱིརྟི་ནཱིརྟི་སྭ་ར་སྭ་ཏཱི་ཝཾ་སེ་པཱུ་ཛ་མེ་གྷ་ཨཱཿཧཱུྃ༔ མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཁཱ་ཧི༔ མ་ཧཱ་པཉྩ་ཨ་མྲྀ་ཏ་རཀྟ་བྷ་ལིངྟ་ལ་ཁཱ་ཧི༔ དེ་ནས་བརྡ་བསྟོད་ནི༔
ཧཱུྃ༔ ཀུན་འབྱུང་ལོངས་སྤྱོད་བདག་པོ་འདོད་རྒུའི་རྗེ༔ བདེ་སྟོང་མཆོག་གསུམ་རང་བྱུང་ངང་ཉིད་ལས༔ རལ་པའི་ཅོད་པན་རིན་ཆེན་བརྒྱན་པ་ནི༔ དགོས་འདོད་ནོར་བུ་ཆར་བཞིན་འབེབས་པའི་བརྡ༔ ཞི་འཛུམ་རྒྱན་དང་ག་ཤལ་འཕྱང་བ་ནི༔ ཟབ་ཅིང་སྤྲོས་བྲལ་དངོས་གྲུབ་འབྱུང་བའི་བརྡ༔ ཞལ་གསུམ་དམར་ཞིང་དཀར་ལ་རྒྱས་པ་ནི༔ སྐུ་གསུམ་ཐུགས་རྗེས་འགྲོ་ཀུན་སྐྱོབ་པའི་བརྡ༔ གཡས་གཡོན་རྡོ་རྗེ་བྷནྡྷ་བསྣམས་པ་ནི༔
རྡོ་རྗེའི་སྐུ་བརྙེས་རྟོགས་མེད་དོན་ལྡན་བརྡ༔ བར་གཉིས་རྒྱལ་མཚན་ནེའུ་ལེ་བསྣམས་པ་ནི༔ དམ་ཆོས་རྒྱས་ཕྱིར་དགོས་འདོད་འབྱུང་བའི་བརྡ༔ མཐའ་གཉིས་ལྕགས་ཀྱུ་པདྨ་བསྣམས་པ་ནི༔ གཞན་སྣང་འགུགས་ཤིང་པདྨ་དབང་སྡུད་བརྡ༔ སྒེག་ཅིང་གསུས་ཁྱིམ་ཆེ་ལ་འགྱིང་བ་ནི༔ ཁམས་གསུམ་ཟིལ་གནོན་ལོངས་སྤྱོད་འབྱུང་བའི་བརྡ༔ ཐུང་ལ་སྦོམ་ཞིང་རྒྱན་ཀུན་རྫོགས་པ་ནི༔ པད་འབྱུང་མཁའ་འགྲོ་ནོར་ལྷར་མཚོན་པའི་བརྡ༔ ཞབས་གཉིས་རོལ་པའི་སྟབས་སུ་དཔའ་བ་ནི༔
མ་རུངས་ལོག་འདྲེན་ཟིལ་གྱིས་གནོན་པའི་བརྡ༔ རཏྣའི་ཁྲིར་བཞུགས་གཟི་བརྗིད་ལྡན་པ་ནི༔ པད་འབྱུང་རྗེས་འཇུག་འཛམ་གླིང་ཁྱབ་པའི་བརྡ༔ བརྡ་རྟགས་རྒྱན་རྫོགས་དབང་སྡུད་རྒྱལ་པོར་བསྟོད༔ གཡས་སུ་ལྷ་ལྕམ་འཇོ་སྒེག་དམར་བ་ནི༔ ཚེ་ལ་དབང་ཞིང་རིག་འཛིན་འདུ་བའི་བརྡ༔ རཏྣ་རྒྱན་འཆང་མཛེས་འཆང་གཟིགས་པ་ནི༔ པད་འབྱུང་བརྡ་རྟགས་ཐུགས་དགོངས་རྫོགས་པའི་བརྡ༔ ཕྱག་གཉིས་ནེའུ་ལེ་ལྕགས་ཀྱུ་བསྣམས་པ་ནི༔ ཁམས་གསུམ་དབང་སྡུད་དཔལ་འབྱོར་རྒྱས་པའི་བརྡ༔
དལ་ཞིང་འགྲོས་ཀྱི་ཚུལ་དུ་གནས་པ་ནི༔ མཁའ་འགྲོ་རྒྱ་མཚོའི་དབུས་བཞུགས་གཙོ་མོའི་བརྡ༔ གཡོན་དུ་མཚོ་རྒྱལ་ལང་ཚོ་དཀར་བ་ནི༔ གསང་སྔགས་བསྟན་རྒྱས་དམ་ཆོས་འཕེལ་བའི་བརྡ༔ བདེ་ཆེན་འཁྱིལ་ཞིང་རྒྱན་ལྡན་མཛེས་པ་ནི༔ དུག་ལྔ་མ་སྤངས་འགྲོ་དོན་ལྷུན་གྲུབ་བརྡ༔ ཕྱག་གཉིས་རྡོ་རྗེ་པདྨ་བསྣམས་པ་ནི༔ ཐབས་ཤེས་ལམ་སྤྱོད་བདེ་སྟོང་མཚོན་པའི་བརྡ༔ ཞབས་གཉིས་དབང་སྡུད་ཚུལ་གྱིས་བརྡ་འགྲོས་ནི༔ གཞན་སྣང་དབང་སྡུད་དུག་ལྔ་ཟིལ་གནོན་བརྡ༔
གཉིས་ཀ་གཅེར་མོ་མཉེན་ལྕུག་ལྡན་པ་ནི༔ རྩ་རླུང་དབང་སྡུད་ཆགས་ལམ་གྲོལ་བའི་བརྡ༔ ཟུང་འཇུག་བདེ་ཆེན་རབ་ཏུ་རྒྱས་པ་ནི༔ འགྲོ་བའི་ཡིད་སྣང་དབང་སྡུད་ཟིལ་གནོན་བརྡ༔ གསང་བ་བདེ་སྟོང་རིག་མའི་ཚོགས་ལ་བསྟོད༔ ཕྱོགས་བཞིར་དབང་སྡུད་མཁའ་འགྲོ་འགྱེད་པ་ནི༔ ཕྲིན་ལས་བཞི་ལྡན་དངོས་གྲུབ་འབྱུང་བའི་བརྡ༔ ཕྱག་གཡས་རང་རྟགས་ལྕགས་ཀྱུས་མཚན་པ་ནི༔ ཕོ་ཉ་སྒོ་མའི་སྒོ་གསུམ་འགུགས་སྟིམ་བརྡ༔ གཡོན་ན་ནོར་སྐྱུག་ནེའུ་ལེ་བསྣམས་པ་ནི༔
བསོད་ནམས་ལོངས་སྤྱོད་ཆར་རྒྱུན་མྱུར་འབེབས་བརྡ༔ བཞི་ཀ་གར་སྟབས་མཁའ་ལ་བསྒྱུར་བ་ནི༔ རྫུ་འཕྲུལ་དྲྭ་བས་གང་འདུལ་སྟོན་པའི་བརྡ༔ ཕྲིན་ལས་བཞི་ལྡན་མཁའ་འགྲོ་རིགས་བཞིར་བསྟོད༔ མདུན་དུ་ཀླུ་མོ་ནོར་སྐྱོང་མཛེས་པ་ནི༔ ཀླུ་དབྱངས་དངོས་གྲུབ་ཆར་བཞིན་འབེབས་པའི་བརྡ༔ ན་ཆུང་མཛེས་མའི་ཆ་ལུགས་འཆང་བ་ནི༔ ཟབ་གཏེར་བཀའ་སྲུང་ཁྱད་པར་མཛད་པའི་བརྡ༔ ཁོག་སྟོད་མི་མོ་མཛེས་འཛུམ་ཆགས་པ་ནི༔ འགྲོ་བའི་ཡིད་སྣང་གང་འདོད་སྟེར་བའི་བརྡ༔
སྦྲུལ་མཇུག་རྒྱ་མཚོའི་གླིང་དུ་འཁྱིལ་བ་ནི༔ ཆོས་དབྱིངས་བདེ་དྲོད་རིག་མར་བརྫུ་བའི་བརྡ༔ སྦྲུལ་མགོ་གདེངས་ཀ་ནོར་བུས་བརྒྱན་པ་ནི༔ སྒྲུབ་ལ་གྲོགས་མཛད་བར་ཆད་སེལ་བའི་བརྡ༔ ཕྱག་གཉིས་ཞགས་པ་ནོར་བུ་འཛིན་པ་ནི༔ ཟབ་ཆོས་མཐར་ཕྱིན་ཀུན་སྣང་ཁྱབ་པའི་བརྡ༔ རིན་ཆེན་གླིང་བཞུགས་རྩེ་གཅིག་གུས་པ་ནི༔ ས་འོག་དབང་བསྒྱུར་སྒྲུབ་མཆོག་སྐྱོང་བའི་བརྡ༔ རོལ་མཆོག་བཅུད་འཛིན་ཀླུ་མོ་མཛེས་ལ་བསྟོད༔ ཕྱི་ནང་མཁའ་འགྲོ་ཞིང་སྐྱོང་ཕྲ་མེན་མ༔
འདོད་རྒུ་མཆོག་སྦྱིན་ཌཱཀྐི་ནོར་ལྷའི་ཚོགས༔ སྐུ་གསུམ་དག་པའི་ཀློང་ཡངས་བདེ་བའི་ངང་༔ འཁོར་འདས་ཆོས་ཉིད་གྲོལ་བར་ཕྱག་འཚལ་བསྟོད༔ དབང་སྡུད་པདྨ་རྒྱལ་པོར་ཕྱག་འཚལ་བསྟོད༔ ལས་ཀྱི་རིག་མ་གཉིས་ལ་ཕྱག་འཚལ་བསྟོད༔ མཁའ་འགྲོ་སྡེ་བཞིའི་ཚོགས་ལ་ཕྱག་འཚལ་བསྟོད༔ ཀླུ་མོ་ནོར་སྐྱོང་སྐུ་ལ་ཕྱག་འཚལ་བསྟོད༔ ཕྱི་ནང་མཁའ་འགྲོ་ནོར་ལྷའི་ཚོགས་ལ་བསྟོད༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ ཞེས་རྩ་སྔགས་དང་༔
ལས་སྦྱོར་བསྒྲུབ་པའི་སྔགས་ཕྲེང་དབང་སྡུད་ཡིད་བཞིན་ཞགས་པ་ནི༔ ཨོཾ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ནཱ་ག་ནི༔ ཕ་ལ་ཎི་ས་མཱ་ཡ་ཛ་ཛཿ ཛཿཧཱུྃ་བཾ་ཧོ༔ ཎི་བཾ་ཛ་སིདྡྷི་ས་མ་མ་ཎི་པ་ཤཾ་ཧྲིཾ་ཛ་ཐུན་ཐུན་སིདྡྷི་ཛཿ ནོར་སྒྲུབ་དབང་སྡུད་དམར་པོའི་སྔགས་ཕྲེང་འདི༔ ལས་རིམ་སྔགས་ཞག་བདུན་བཟླས་པ་གལ་ཆེ༔ ལོངས་སྤྱོད་འགུགས་པའི་ཟས་ནོར་ཐུན་ཛ་ཞེས་ཕོ་མོ་འགུགས་པའི་མིང་དང་དབང་པོ་བྲིས༔ ཟིལ་གྱིས་གནོན་ན་རང་ཉིད་པདྨ་ནི༔ དབང་སྡུད་རྒྱལ་པོ་ཟིལ་གནོན་ཚུལ་དུ་བསྒོམ༔
དེ་ནས་འགྲུབ་རྟགས་རྫོགས་ནས་དབང་བཞི་བླངས་དཀྱིལ་འཁོར་རྣམས་ཀྱི་ལས་རིམ་གང་མོས་པ༔ དར་དམར་དྲིལ་རང་ཉིད་འཆང་བར་བྱའོ༔ གཡང་ཁུག་ཡིན་ན་གཡང་སྒྱེ་ནང་དུ་བཅུག་པར་བྱ༔ དེ་ནས་དངོས་གྲུབ་ལེན་པ་ནི༔ ཧཱུྃ༔ པདྨ་རྒྱལ་པོ་དབང་སྡུད་མཁའ་འགྲོ་ཚོགས༔ ཐུགས་དམ་རྒྱུད་བསྐུལ་བསྒྲུབ་པའི་དཀྱིལ་འཁོར་འདིར༔ བྱིན་རླབས་བཅུད་བསྡུས་དབང་བཞི་མཆོག་ཏུ་བསྐུར༔ འཆི་མེད་ཚེ་དང་འཛད་མེད་ནོར་གྱི་མཛོད༔ སྙན་གྲགས་མངའ་ཐང་ཆོས་གོས་སྲིད་ལ་སོགས༔
ཡིད་ལ་གང་སྨོན་སྐལ་ལྡན་བདག་ལ་སྩོལ༔ འཛམ་གླིང་འཇིག་རྟེན་ཁམས་གསུམ་དབང་སྡུད་ལ༔ འཛད་མེད་འཛམ་གླིང་ལོངས་སྤྱོད་ཀུན་ཐོབ་ཤོག༔ རྩ་སྔགས་ལ༔ ཨེ་ཀཱ་ཡ་སིདྡྷི་ཛཿཧཱུྃ༔ ཝཱཀྐ་སིདྡྷི་བཾ་ཧོཿ ཙིཏྟ་སིདྡྷི་ཧོ་ཛཿ ས་མ་ཡ་སིདྡྷི་ཛ་ཛཿ ཞེས་དབང་དང་དངོས་གྲུབ་རོལ་ཏེ༔ ཡེ་ཤེས་པ་བརྟན་རང་སར་རང་ལ་བསྡུ༔
ཨོཾ་མ་འབྱོར་པ་དང་ཉམས་པ་དང་༔ གང་ཡང་བདག་རྨོངས་བློ་ཡིས་ནི༔ མ་རིག་འཁྲུལ་པ་ཅི་མཆིས་པ༔ དེ་ཀུན་མགོན་པོར་བཟོད་པར་གསོལ༔ ཞེས་ལྷག་ཆད་བཀང་ཞིང་ཡིག་བརྒྱ་བརྗོད༔ བཀྲ་ཤིས་བརྗོད་པ་ནི༔ ཧཱུྃ༔ དགོས་འདོད་ཀུན་འབྱུང་བླ་མ་ཡི་དམ་མཆོག༔ ཟིལ་གནོན་པདྨ་དབང་སྡུད་རྒྱལ་པོ་རྩལ༔ མཁའ་འགྲོ་རྒྱ་མཚོ་ཀླུ་མོ་གཏེར་གྱི་བདག༔
ཕྱི་ནང་རྩ་གསུམ་ལྷ་ཡི་བཀྲ་ཤིས་ཤོག༔ དཀྱིལ་འཁོར་བསྡུ་བ་ནི༔ ཧོཿ ཡེ་ཤེས་ངང་ལས་དགོངས་པ་ཟང་ཐལ་གྱིས༔ དཀྱིལ་འཁོར་ཧཱུྃ་བསྡུ་ཧཱུྃ་ཡང་གསལ་སྟོང་ངང་༔ སྐུ་བཞི་མ་བཅོས་སྤྲོས་བྲལ་སྟོང་པ་ཡིས༔ ཀ་དག་དབྱིངས་རིག་ཤར་གྲོལ་ཨ་ལ་བཞག༔ ཨ་ཨ་ཨཱཿ ཞེས་སོགས་བསྔོ་བ་སྨོན་ལམ་ཅི་རིགས་ཀྱིས་རྒྱས་བཏབ༔ གོང་གི་དབང་དང་དངོས་གྲུབ་རྣམས་ཀྱང་༔
རིག་མའི་ཕྱག་རྒྱུད་ནས་བླང་ཞིང་བརྒྱུད་ན་རྟེན་འབྲེལ་དགེ༔ ཨེ་མ༔ ཟབ་གསང་ལེགས་སྒྱུར་ཟླ་བཞིན་གར༔ སྙིང་བྱང་དཀོར་གྱི་ནོར་སྒྲུབ་ཡང་སྙིང་འདི༔ མ་འོངས་སུམ་ཅུའི་ཁ་དར་དུས༔ ལས་ཀྱི་ཐུགས་སྲས་དབང་རྟགས་ཧཱུྃ་གིས་མཚན༔ རྟགས་རྒྱ་ལྔ་ལྡན་དེ་ལ་ཆོས་འདི་སྤྲོད༔ གཏེར་སྲུང་དགེ་བསྙེན་དྲག་པོ་མཐུ་ཆེན་དང་༔ གཏེར་བདག་ཀླུ་མོ་ནོར་སྐྱོང་མཛེས་མ་རྣམས༔ ནོར་སྒྲུབ་སྙིང་བྱང་འདི་ཉིད་ཐུབ་པར་སྲུངས༔
དམ་ཉམས་ལོག་ལྟ་བདུད་རིགས་དབང་པོ་སྣུབས༔ ཆོས་བདག་སྲས་ལ་སྤྲོད་ཅིག་ཨ་ཐཾ་རྒྱ༔ ཟབ་རྒྱ༔ གསང་རྒྱ༔ ཐུབ་པར་སྲུངས་ཤིག་རྒྱ༔ དབང་སྡུད་རྒྱ༔ གཏད་རྒྱ༔ བདག་འདྲ་སྔགས་འཆང་ཧཱུྃ་ཀ་ལ་དཎྜ་རྩལ་གྱིས་དགེ་བསྙེན་ཕོ་བྲང་ནས་གདན་དྲངས་ཤིང༌། དགའ་རྒྱལ་རིན་ཆེན་སྤུངས་པའི་མགུལ་འོད་གསལ་རྡོ་རྗེའི་ཕུག་ཏུ་ཤོག་སེར་ནས་ཕབ་པའོ།། །།
ན༽ བླ་མའི་ནོར་སྒྲུབ་པདྨ་རྒྱལ་པོ་ལས༔
རིན་ཆེན་ཁང་བཟང་ཡིད་བཞིན་གཏེར་མཛོད་བཞུགས་སོ༔ ཡིད་བཞིན་དབང་གི་རྒྱལ་པོ་རྗེ་བཙུན་ཞབས༔ པད་འབྱུང་ལྷ་ཡི་ལྷ་དང་དབྱེར་མེད་པ༔ པྲེ་ཏའི་ཚད་གདུང་སེལ་མཛད་ལྗོན་པའི་བསིལ༔ དཔག་བསམ་དབྱུག་གུ་སྨིན་པའི་བཅུད་གཡོ་བ༔ ངད་ཚིམ་ལྷ་ལ་འཁུ་བའི་དྲི་བསུང་ཆགས༔ གང་གིས་རེག་ནས་མི་བཟོད་མཆོག་དགའི་བདེ༔ ལྷན་སྐྱེས་བཅུད་འཕྲོག་ཏིང་འཛིན་རོ་མཆོག་བཞིན༔ ཡིད་ལ་རྣམ་པར་རྒྱལ་བའི་མདངས་འཕྲོ་བ༔ རྨད་བྱུང་ལྟ་ན་སྡུག་པའི་དགྱེས་གར་འདུད༔
ས་མ་ཡ༔ དེ་ཡང་བླ་མའི་ནོར་སྒྲུབ་པདྨ་རྒྱལ་པོ་ཞེས༔ ཨོ་རྒྱན་ནོར་གྱི་ལྷ་དང་དབྱེར་མེད་བསྒྲུབ་པའི་ལེའུ་བཅུ་གསུམ་པའི་ནང་ནས་མན་ངག་ཟུར་གསལ་དུ་བཀོད་པའི་ཤོག་དྲིལ་ཡང་གསང་མཆོང་གུར་སྨུག་མོའི་ཏི་ལ་ཀའི་རཀྟ་ལྟར་བཏུས་པའི་རྒྱུད་ལས༔ རྣམ་པར་བསྐྲུན་པའི་གོ་རིམ་ལ༔ ཐོག་མར་དུས་དང་གནས་སྐབས་སོགས་ཡིད་དང་འཐད་པའི་ས་རུ་ཡོན་ཏན་ཕུན་སུམ་ཚོགས་ནས༔ གཞུང་གི་བསྒྲིགས་ཆག་བཀོད་པས་བརྒྱན་པའི་ལས་རིམ་རྣམས༔ གཏན་ལ་ཕབ་རྗེས༔ གཡང་རྟེན་རྣམ་རྒྱལ་ཁང་བཟང་བཟོ་བ་ལ༔ ཐོག་མར་བཅུད་ཆགས་པའི་སྦྲུས་ཟན་གང་རུང་ལ༔ གཞི་སྣོད་གཙང་མ་མཛེས་པའི་དབུས་སུ་རི་རབ་བང་རིམ་མུ་ཁྱུད་ལྕགས་རི་ལྡན་ཞིང་ཁང་བཟང་ཐོག་སོ་གསུམ་དང་ལྡན་པ་ལ༔
རྩེ་མོར་ནོར་བུ་འབར་བའི་བུམ་པ་རྒྱན་མཛེས༔ གཞལ་ཡས་ཀྱི་ལོགས་ཆ་རྣམས་དང་གྲུ་ཆད་རྣམས་སུ་བཀྲ་ཤིས་རྟགས་བརྒྱད་རྒྱལ་སྲིད་སྣ་བདུན་གྱི་བྱུག་པ༔ འཇའ་གུར་དང་མུ་ཏིག་སོགས་རིན་ཆེན་ལན་ཚར་མེ་ཏོག་ཕྲེང་བ་རྒྱན་སྤྱོད་དང་འཕན་འཕྱངས་སོགས་ཕལ་ཆེར་མཛེས་ཚོན་གྱི་སྡེབ་ལེགས་ཀུན་གྱི་ཡིད་དུ་མཆིས་པར་བྱ༔ རྒྱས་པར་སྤྲོ་ན་གླིང་བཞི་གླིང་གཡོག་གི་མཁར་དང་ལྡན་པ་མཁར་དབུས་མི་རྒྱབ་རྟེན་དཔག་བསམ་གྱི་ཤིང་ལྗོན་པ་འབྲས་བུ་དང་ལོ་འདབ་ཀྱིས་ཕྱུག་པ༔ ཁྲ་ཁྲུ་རྣམས་ལ་རོལ་མཚོ་གཡང་ཞག་གི་བདུད་རྩི་འཁྱིལ་བ༔ མི་ཡི་ཡོ་བྱད༔ ལྷ་ཀླུ་ཡི་གཟུགས་འགྲོས༔ དུད་འགྲོའི་འགྱུར་ཁུག་བཅས་སྤྱན་གཟིགས་དུ་མས་མཛེས་པར་བཀྲམ་པའོ༔ དེ་ནས་རྣམ་རྒྱལ་ཁང་བཟང་བསྐྱེད་པ་ནི༔ ༼ཆ༽ ཨོཾ་ཨཱཿཧཱུྃ༔
གསུམ་བྱ༔ ཨོཾ་རཏྣ་མུ་ལ་དྷ་མཉྫ་ཡེ་སྭཱ་ཧཱ༔ ཞེས་པས་བྱིན་བརླབ་པར་བྱ༔ ཨོཾ་གུ་རུ་པདྨ་རཱ་ཛ་ཧྲི་ཧ་ཧོ་ཕཻཾ་ཕཻཾ་ས་མ་ཡ་ཤྲཱི་ཡེ་སྭཱ་ཧཱ༔ ཨོཾ་སྭ་བྷཱ་ཝ་སོགས? སྟོང་པའི་ངང་ལས་གཞི་ཨེ་ལས་ནམ་མཁའ༔ ཡྃ་རླུང་གི་རྒྱ་གྲམ༔ རྃ་མེ་ཡི་ཙཀྲ༔ ཁྃ་ཆུ་ཡི་དཀྱིལ་འཁོར༔ བྷྲཱུྃ་རིན་ཆེན་ཕོ་བྲང་༔ ཧྲི་མ་ཨ་ཧོ་ཞེས་པས༔
རང་བྱུང་ལྷུན་གྲུབ་ཀྱི་ཕོ་བྲང་༔ ཕྱི་ནང་གི་བཀོད་པ་རྒྱན་ཡོ་བྱད་ཕུན་སུམ་ཚོགས་པ་སྟེ༔ སྲིད་པ་གསུམ་གཡོ་ནུས་པའི་མདངས་ཆགས་པ་ཁམས་གསུམ་གྱི་ནོར་སྣ་དཀོར་ཆ་སོགས་ལྟ་བས་ཆོག་མི་ཤེས་པ་བློ་ལས་འདས་པ་མ་ཚང་བ་མེད་པ་ཚང་ཞིང་ཡིད་དུ་འོང་བ༔ ཕོ་བྲང་གི་ནང་ཐམས་ཅད་ཡིད་བཞིན་གྱི་ནོར་བུ་དབང་གི་རྒྱལ་པོ་དགོས་འདོད་སྣ་ཚོགས་འགྲུབ་པ་བསམ་པས་བརྗོད་དུ་མི་ལང་བས་རབ་ཏུ་གང་བ་འདི་ཉིད་རྗེ་མ་ཧཱ་གུ་རུ་པདྨ་རྒྱལ་པོ་ཡི་དཀྱིལ་འཁོར་དང་ཁྱད་པར་ནོར་བདག་ཛམྦྷ་ལ་བཀའ་དང་གཏེར་གྱི་སྲུང་མ་རྣམས་མཉེས་པའི་རྫས་བསྒྲུབ་པའི་རྫས༔ བསྐང་བའི་རྫས༔ མཆོད་པའི་རྫས༔ རྟེན་པའི་རྫས༔ ཕྲིན་ལས་སྣ་ཚོགས་བསྒྲུབ་པའི་རྫས་ཕུན་སུམ་ཚོགས་པ་དང་ནམ་མཁའ་བར་སྣང་འཁོར་ཡུག་མུ་མཐའ་སྣང་བས་བཟུང་དང་མ་བཟུང་འབྱམས་ཀླས་པའི་རང་བཞིན་ཐམས་ཅད་ཡོངས་སུ་གང་བར་གྱུར༔ ཨོཾ་སརྦ་ག་ན་ཨེ་མ་ལ་ཤྲཱི་པ་རི་ཝཱ་ར་རཏྣ་ཕ་ལ་མ་ཎི་དྷ་ར་མ་ལ་པུཥྚིཾ་ཀུ་རུ་ཡེ་སྭཱ་ཧཱ༔ དེ་ནས་གཡང་རྟེན་རྣམས་བྱིན་འབེབས་པ་ནི༔
ཧཱུྃ༔ ཆོས་དབྱིངས་ངོ་བོ་ཀ་དག་ཀློང་དཀྱིལ་ནས༔ དང་པོའི་སངས་རྒྱས་ཀུན་ཏུ་བཟང་པོ་ཡིས༔ མ་རིག་དབྱིངས་སུ་དག་པའི་བྱིན་ཕོབ་ཅིག༔ སྣང་སྟོང་མཁའ་ལ་བསྒྲིབ་བྱའི་གཡའ་བྲལ་བ༔ བགྲེས་རྒུད་བྲལ་བ་རྡོ་རྗེ་སེམས་དཔའ་ཡིས༔ ཞེ་སྡང་རྙོག་མ་བྲལ་བའི་བྱིན་ཕོབ་ཅིག༔ ཁྱབ་བརྡལ་ངང་ལ་ཅི་ཡང་ལྷུན་གྱིས་གྲུབ༔ ཚོགས་གཉིས་ཡིད་ཀྱི་གཏེར་ལས་རིན་ཆེན་འབྱུང་༔ ང་རྒྱལ་མཚན་མ་ཞིག་པའི་བྱིན་ཕོབ་ཅིག༔
མ་འདྲེས་ཆུ་ཟླའི་བྱད་བཞིན་སོ་སོར་སྣང་༔ ཅི་ཡང་སྒྱུ་མར་རྟོགས་པའི་སྣང་མཐའ་ཡས༔ འདོད་སྲེད་ཆགས་པས་གྲོལ་བའི་བྱིན་ཕོབ་ཅིག༔ འཁོར་འདས་དམིགས་སུ་མ་མཆིས་རྩོད་བྲལ་བ༔ བདག་འཛིན་སྙིང་པོ་ཞིག་པའི་དོན་ཡོད་གྲུབ༔ ཕྲག་དོག་རླུང་དམར་གཞོམ་པའི་བྱིན་ཕོབ་ཅིག༔ ཏིང་འཛིན་ཡན་ལག་བརྒྱད་ལྡན་སྙོམས་པར་འཇུག༔ ངེས་པའི་ལམ་སྟོན་དྲུག་པའི་རྣམ་པར་སྣང་༔ གཏི་མུག་ཚོགས་བཅོམ་ཡེ་ཤེས་བྱིན་ཕོབ་ཅིག༔ ཤེས་རབ་དབྱངས་དང་རྣམ་གཟིགས་སྙིང་རྗེ་ཅན༔
མཐུ་སྟོབས་འཆང་མཛད་སྐུ་གསུམ་རྡོ་རྗེའི་ཐུགས༔ སྒོ་གསུམ་ཐ་མལ་ཞིག་པའི་བྱིན་ཕོབ་ཅིག༔ ཉག་གཅིག་ཐིག་ལེ་རིགས་བརྒྱའི་དཀྱིལ་འཁོར་རྫོགས༔ རིག་སྟོང་གྲངས་མེད་འོད་སྐུའི་རྣམ་རོལ་ཅན༔ མ་སྐྱེས་གསལ་རྫོགས་ཡེ་ཤེས་བྱིན་ཕོབ་ཅིག༔ བྱིན་ཆེན་ཕོབ་ལ་མཆོག་ཐུན་དངོས་གྲུབ་སྩོལ༔ ཧཱུྃ༔ རྗེ་བཙུན་མགོན་པོ་སྣང་མཐའ་སྤྱན་རས་གཟིགས༔ མཚོ་སྐྱེས་རྡོ་རྗེ་པདྨ་རྒྱལ་པོ་ཡིས༔ དཀྱིལ་འཁོར་གཡང་རྟེན་རྫས་ལ་བྱིན་ཕོབ་ཅིག༔
ཚེ་ཡི་དབང་མོ་ལྷ་ལྕམ་མནྡ་ར༔ ཆོས་སྐུ་ཡུམ་ཆེན་ཇོ་མོ་མཚོ་རྒྱལ་མས༔ ཟས་ནོར་སྙན་གྲགས་འཕེལ་བའི་བྱིན་ཕོབ་ཅིག༔ གཙུག་ན་ནོར་བུའི་གདེངས་ཀ་ཀླུ་ཡི་རྒྱལ༔ དགོས་འདོད་མཆོད་སྦྱིན་ཀླུ་མོ་ནོར་སྐྱོང་མས༔ ཕྱྭ་གཡང་དཔལ་འབྱོར་འཚུབ་པའི་བྱིན་ཕོབ་ཅིག༔ ཤར་ཕྱོགས་འགུགས་བྱེད་ལྷ་མོ་ལྕགས་ཀྱུ་མ༔ ཡུལ་འཁོར་སྲུང་གི་ཚེ་བསོད་མངའ་ཐང་རྣམས༔ དཀྱིལ་འཁོར་འདི་ལ་བྱིན་ཕོབ་བཅུད་སྟིམས་ཤིག༔ ལྷོ་ཕྱོགས་དབང་སྡུད་མ་མོ་ཞགས་པ་མ༔
འཕགས་སྐྱེས་པོ་ཡི་དཔལ་འབྱོར་སྙན་གྲགས་སྲིད༔ དཀྱིལ་འཁོར་འདི་ལ་བྱིན་ཕོབ་བཅུད་སྟིམས་ཤིག༔ ནུབ་ཕྱོགས་ཚེ་འཕེལ་ལྷ་མོ་ལྕགས་སྒྲོག་མ༔ སྤྱན་མི་བཟང་གི་འབྱོར་རྒྱས་རྒྱན་གོས་ཚོགས༔ དཀྱིལ་འཁོར་འདི་ལ་བྱིན་ཕོབ་བཅུད་སྟིམས་ཤིག༔ བྱང་ཕྱོགས་གཡུལ་ལས་རབ་རྒྱལ་དྲིལ་བུ་མ༔ རྣམ་ཐོས་སྲས་ཀྱི་ཕྱྭ་གཡང་འདོད་རྒུའི་ཚོགས༔ དཀྱིལ་འཁོར་འདི་ལ་བྱིན་ཕོབ་བཅུད་སྟིམས་ཤིག༔ རྣམ་རྒྱལ་ཁང་བཟང་དགོས་འདོད་བུམ་པ་རུ༔ ཚངས་པའི་འབྱོར་ལྡན་ཚོགས་པའི་བཅུད་ཆགས་ནས༔
དགོས་འདོད་འབད་རྩོལ་མི་དགོས་ལྷུན་གྲུབ་སྩོལ༔ ཕྱྭ་གཡང་འདོད་རྒུ་དཔལ་འབྱོར་བྱིན་ཕོབ་ཅིག༔ ཧཱུྃ༔ ཡེ་སྔོན་ལྟ་བུར་བསྟན་པ་མཐོ་བ་དང་༔ གསེར་རིའི་ལྷུན་ལྟར་བསོད་ནམས་རྒྱུན་ཆགས་ནས༔ རྩི་ཤིང་གྲངས་ལྟར་འདོད་རྒུ་ལྷུན་གྱིས་གྲུབ༔ རོལ་མཚོའི་ཀླུང་ལྟར་གཡང་ཞག་ཁད་ཀྱིས་འཁྱིལ༔ ཁུ་རླངས་གཏིབས་བཞིན་ཕྱྭ་གཡང་དཔལ་འབྱོར་འཚུབ༔ དབྱར་གྱི་ཕོ་ཉ་སྙན་གྲགས་འབྲུག་ལྟར་སྒྲོག༔ དངོས་གྲུབ་འགུགས་པའི་བྱིན་རླབས་གློག་བཞིན་མྱུར༔
འབད་རྩོལ་མི་དགོས་ཐུགས་རྗེ་ཆར་བཞིན་འབེབས༔ དམ་སྲི་ཚར་བཅད་ནུས་པ་ཐོག་ལྟར་འབེབས༔ དེ་ལྟར་བྱིན་རླབས་ཤུགས་འབྱིན་བསྒྲུབས་པའི་ལྷ༔ དེང་འདིར་བྱིན་རླབས་དབང་བསྐུར་བསྩལ་ནས་སུ༔ སྒྲུབ་པའི་འགལ་རྐྱེན་བར་ཆད་ཞི་བར་མཛོད༔ ཨོཾ་གུ་རུ་པདྨ་རཱ་ཛ་སརྦ་པ་ཤཾ་པུཥྚིཾ་ཀུ་རུ་ཡེ་སྭཱ་ཧཱ༔ ཨོཾ་བཻ་ཤྲ་མ་ཎ་མ་ཎི་བྷ་དྲ་བི་རུ་པཱཀྵཱ་ར་ཙ་ཧྲིང་ཧྲིང་མ་མ་ཐུན་ཐུན་སརྦ་ཛ་ཛཿ མངྒ་ལ་ཤྲཱི་ཡེ་ཨ་དྷིཥྛ་ཡེ་སྭཱ་ཧཱ༔ ཞེས་རོལ་མོ་དང་བཅས་བྱིན་འབེབས་བྱ༔ ས་མ་ཡ༔
འདོད་རྒུའི་བུམ་བཟང་དཔལ་གྱི་བཅུད༔ ཐུགས་རྗེ་སྤྲིན་དཔུང་ཀློང་ནས་འབེབས༔ མོས་པའི་ས་གཞིར་བཅུད་དུ་སྨིན༔ སྐལ་པར་ལྡན་ནོ་དབུལ་བ་སེལ༔ ཡང་དག་ངེས་སོ་ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔
རིག་པ་འཛིན་པ་ལོ་ཧ་བཛྲ་ཀྱིས་གདན་དྲངས་པའོ།། །། པ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ ཛམ་ལྷ་དཀར་པོའི་སྒྲུབ་པ་འདོད་རྒུ་མཆོག་སྦྱིན་བཞུགས་པའི་དབུའོ༔ པདྨ་རྒྱལ་པོ་དབང་སྡུད་སྐུ་ལ་འདུད༔ ས་མ་ཡ༔ ཨེ་མཿ བདག་འདྲ་པདྨ་འབྱུང་གནས་ཀྱིས༔ ལོངས་སྤྱོད་འདོད་རྒུ་ཕྱྭ་གཡང་སྡུད་པའི་ཐབས༔ ནོར་སྒྲུབ་ཛམ་ལྷ་དཀར་པོའི་ལས་རིམ་བསྟན༔ དབྱངས་ཅན་མཚོ་རྒྱལ་ལྕམ་གྱིས་ལེགས་པར་ཉོན༔
མི་བརྗེད་བརྡ་ཡི་རི་མོར་གཟུངས་ཀྱིས་ཟུངས༔ མ་འོངས་ཐུགས་ཀྱི་སྲས་དང་སྨོན་ལམ་ཐོབ༔ བཀའ་ཡི་གཏེར་གཏད་ཀླུ་མོ་འོད་ལྡན་རྒྱལ༔ ས་མ་ཡ༔ དང་པོ་སྒྲུབ་པ་བྱེད་པའི་གང་ཟག་གིས༔ ལག་ལེན་བཅའ་གཞི་རིམ་པ་དབྱེ་གསལ་ནི༔ གཞི་གཙང་སྟེང་དུ་འབྲུ་ཚོམ་ལེགས་པར་བཀོད༔ དེ་སྟེང་བྷནྡྷ་མཚན་ལྡན་ཡངས་པའི་ནང་༔ པདྨ་རྒྱལ་པོའི་སྒྲུབ་གཏོར་རྒྱན་བཟང་འཛུགས༔ རྩེ་མོ་སྐུ་འཁོར་བླ་འཁོར་དབང་སྡུད་གསུམ༔
འཛུགས་ཤིང་དར་དམར་མགུལ་ཆིངས་ཅོད་པན་སྤྲས༔ མདུན་དུ་ལྷ་ཆེན་ཚོགས་བདག་གཏོར་མ་བཤམ༔ གཡས་གཡོན་མདའ་དར་རིན་ཆེན་སྣ་ཚོགས་བཤམ༔ གཞན་ཡང་གཡང་རྫས་མཆོད་སྤྲིན་སྣ་ཚོགས་བཤམ༔ ས་མ་ཡ༔ རྩེ་མོར་སྐུ་འཁོར་བྲིས་པའི་རིམ་པ་ནི༔ དང་པོ་ལྟེ་བའི་དབུས་སུ་སྔགས་འདི་བྲིས༔ འདི་ཡི་ཕྱི་རོལ་མུ་ཁྱུད་སྔགས་འདི་བྲིས༔ ཨོཾ་མ་ཧཱ་བྷཻ་ཤྲཱི་གུ་ཡ་དྷ་ར་ས་མ་ཡ༔ ཛ་ཧཱུྃ་ཀྱཻད་ཀྱཻད་སིདྡྷི་སིདྡྷི་སརྦ་སིདྡྷི་ཛཿ
བདག་ཅག་སྒྲུབ་པ་པོ་ལ་མཆོག་དང་ཐུན་མོང་གི་དངོས་གྲུབ་སྩལ་དུ་གསོལ༔ དེ་ཡི་ཕྱི་རོལ་རྩིབས་བཞི་ལ༔ ཨོཾ་བཛྲ་མ་ཎི་ཧྲི་དྷ་སིདྡྷི་ཛ་ཛཿ ཨོཾ་རཏྣ་པུཎྱེ་སིདྡྷི་ཛ་ཛཿ ཨོཾ་པདྨ་སིདྡྷི་ཛ་ཛཿ ཨོཾ་ཀརྨ་ཨ་མོ་གྷ་སིདྡྷི་ཛ་ཛཿ རྩིབས་མཆན་ལ༔ ཨོཾ་མ་མ་སརྦ་པུཥྚིཾ་ཀུ་རུ་ཧཱུྃ༔ དེ་ཡི་ཕྱི་རིམ་མུ་ཁྱུད་ལ༔ ཨོཾ་པདྨ་ར་ཛ་ཕེ་ཤ་ཨ་ལིངྒ་ཀུ་མཱ་ར་མ་ཎི་ཌཱཀྐི་ས་མཱ་ཡ་ཛ་ཛཿ
ཨོཾ་སརྦ་ཎི་ར་ལ་ཤ་ལི་ཐུན་ཐུན༔ ལྷ་འདྲེ་མི་གསུམ་གྱི་སྣང་བ་དབང་དུ་བསྡུས་ལ་དུས་འདིར་ཐུན་ཐུན༔ འཛམ་གླིང་འཇིག་རྟེན་ཡངས་པའི་ཟས་ནོར་ཐམས་ཅད་དབང་དུ་སྡུད་སྡུད་ཐུན་ཐུན་ཡ་སྤྲ་མོ་རེ་བྲེང་སརྦ་མ་མ་པ་ཤཾ་འདུས་འདུས་སིདྡྷི་ཧཱུྃ༔ དེ་ཡི་ཕྱི་རོལ་སྐུ་འཁོར་ལེགས་པར་བྲིས༔ གཏོར་མའི་རྩེ་མོར་དག་ལ་འཛུགས་པར་བྱ༔ དེ་ནས་བླ་འཁོར་འབྲི་བའི་གདམས་པ་ནི༔ དང་པོ་ལྟེ་བའི་དབུས་སུ་སྔགས་འདི་བྲིས༔ དེ་ཡི་མུ་ཁྱུད་ལ༔ ཨོཾ་ཨཱརྻ་མ་ཎི་ཏྲ་དྷ་ར་རུ་པ་ནི་བི་ཤྭ་དྷ་ར་ཛྙཱ་ན་གུ་ཧྱ་སཏྭི་པདྨ་སིདྡྷི་རཱ་ཛ་ཡ་སརྦ་སིདྡྷི་ཨ་ཧཱུྃ༔ བདག་ཅག་སྒྲུབ་པ་པོ་ལ་དོན་གཉིས་མཆོག་ཐུན་གྱི་དངོས་གྲུབ་དམ་པ་སྩལ་དུ་གསོལ་དཀྱིལ་འཁོར་སྒྲུབ་པའི་སྙིང་སྲོག་བརྟན་པར་གྱུར་ཅིག༔
དེ་ཡི་ཕྱིར་རོལ་རྩིབས་བཞི་ལ༔ ཨོཾ་པདྨ་ཨ་ཤོ་ལི་ཧཱུྃ༔ ཨོཾ་པདྨ་ཀི་ཏ་རི་ཧཱུྃ༔ ཨོཾ་པདྨ་དྷ་ར་ཧྲཱི་ཧཱུྃ༔ ཨོཾ་པདྨ་ཀུ་མཱ་རི་ཧཱུྃ༔ རྩིབས་མཆན་ལ༔ ཨོཾ་མ་མ་སུ་ཁཾ་པུཥྚིཾ་ཛཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་ཛྙཱ་ན་རཱ་ཛ་མ་ནི་མ་མ་སརྦ་ར་ཧི་ན་བུདྡྷ་བུདྡྷོ་ནན་བཛྲ་ཨུ་ཏ་པྲ་མོ་ཧྲིཾ་ཛཿ སྒྲུབ་པ་པོ་ལ་ཚེ་ཆོས་ཟས་ནོར་སྙན་གྲགས་སོགས་འདོད་པའི་དོན་ཐམས་ཅད་བདེ་བླག་ཉིད་དུ་སྩོལ་ཅིག༔
ཨ་ཏི་ཤ་ཐུན་ཛ་པདྨ་སིདྡྷི་ཛཿ དེ་ཡི་ཕྱི་རོལ་ཐབས་ཀྱི་ནོར་བུ་བྲིས༔ གཏོར་མའི་གཤོག་ཟུར་གཡས་སུ་འཛུགས་པར་བྱ༔ དེ་ནས་དབང་སྡུད་འཁོར་ལོ་བྲི་བ་ནི༔ ལྟེ་བའི་དབུས་སུ་སྲོག་སྔགས་ལེགས་པར་བཀོད༔ དེ་ཡི་ཕྱི་རིམ་མུ་ཁྱུད་ལ་སྔགས་འདི་བཀོད༔ ཨོཾ་ཌཱཀྐི་ཀུ་མཱ་ར་ཛྙཱ་ན་ཤི་ཏ་ར་སརྦ་ཛི་ཝན་ཛ་ཡ་དྷེ་ཝི་ཡ་མྱུར་མྱུར་སརྦ་པུཎྱེ་སིདྡྷི་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ བདག་ཅག་སྒྲུབ་པ་པོའི་སྣང་སྲིད་ཀྱི་ལྷ་འདྲེ་མི་གསུམ་འབྱུང་ལྔའི་བཅུད་སོགས་འགྲོ་བའི་ཆོས་སྙན་གྲགས་ཐམས་ཅད་དབང་དུ་འདུ་བར་གྱུར་ཅིག༔ སརྦ་པ་ཤཾ་ཀུ་རུ་ཡེ་སྭཱ་ཧཱ༔
དེ་ཡི་ཕྱི་རོལ་རྩིབས་བཞི་ལ༔ ཨོཾ་ཀ་ལིངྒ་ཨུ་ཏྲི་པ་ཤཾ་ཛཿ ཨོཾ་ཀུ་རུ་ཀུལླེ་སརྦ་པ་ཤཾ་ཛཿ ཨོཾ་ཀུ་རུ་མཱ་ར་ཏཱ་རེ་ཛྙཱ་ན་པ་ཤཾ་ཛཿ ཨོཾ་ག་མ་ཧ་ཧེ་ཤ་ཐུ་ཡ་པ་ཤཾ་ཛཿ རྩིབས་མཆན་ལ༔ ཨོཾ་མོ་ཧ་ཡ་པྲ་མོ་ཛཿ དེ་ཡི་ཕྱི་རིམ་མུ་ཁྱུད་ལ༔ ཨོཾ་ས་མ་ཡ༔ ཌཱཀྐི་ནཱི་དེ་ར་བ་ལ་སྤྲ་མོ་ཐུན་སྤེ་སྤ་ཐུན་ར་ཏི་ཐུན་གུ་ར་མ་ཐུན་ན་ལོ་མ་ཏེ་ཐུན་ཀིརྟི་ཐུན་ཊ་ཐུན་སརྦ་པ་ཤཾ་མ་མ་བདག་སྒྲུབ་པ་པོས་སྣང་སྲིད་ཀྱི་ཟས་ནོར་ལོངས་སྤྱོད་ཚེ་དང་བསོད་ནམས་དཔལ་དང་འབྱོར་པ་འདོད་རྒུ་སྙན་གྲགས་སྟོབས་དང་རྫུ་འཕྲུལ་ཐམས་ཅད་དབང་དུ་བསྡུས་ལ་ཆར་བཞིན་དུ་འབེབས་པར་གྱུར་ཅིག༔
ཨོཾ་སརྦ་ཛྙཱ་ན་གུ་ཧྱ་པ་ཤཾ་ཀུ་རུ་ཡེ་སྭཱ་ཧཱ༔ དེ་ཡི་ཕྱི་རིམ་ཤོ་ཕ་ཕྲེང་བ་བྲིས༔ གཏོར་མའི་གཤོག་ཟུར་གཡོན་དུ་འཛུགས་པར་བྱ༔ དེ་ནས་རབ་ཏུ་གནས་པའི་སྔགས་ཕྲེང་བསྟན༔ ཐོག་མར་རྫས་སྣག་གང་རུང་ལ༔ ཨོཾ་དྷ་ར་ཏི་ས་མ་ཡ་སྭཱ་ཧཱ༔ དེ་ནས་འཁོར་ལོ་སྔགས་འདིས་རབ་ཏུ་གནས༔ ཨོཾ་སརྦ་མ་ཧཱ་བྷ་ལ་མུ་ཏྲ་ཙཀྲ་སུ་པྲ་ཏིཥྛ་ཡེ་སྭཱ་ཧཱ༔ གཏོར་མར་གཟུག་ལ་རྩ་སྔགས་འདིས་བྱིན་གྱིས་བརླབ༔ ཨོཾ་མ་ཧཱ་ཤྭ་རི་ཏ་མ་ལ་མུཾ་ཤྲཱི་སརྦ་ཐུན༔
དེ་ནས་འཁོར་ལོ་གཞུང་གི་རྫས་དག་ནི༔ གི་ཝཾ་ལི་ཁྲི་ཅུ་གང་ག་པུར་དང་༔ ཛཱ་ཏི་སུག་སྨེལ་ལི་ཤི་ཏིག་ཏ་དང་༔ ཙནྡན་དཀར་དམར་གུ་གུལ་སྙིང་ཞོ་ཤ༔ དབང་ལག་ཕ་བང་ལོང་བུ་རྒྱ་མཚལ་དང་༔ ཁབ་ལེན་རྡོ་དང་མུ་ཏིག་རིན་ཆེན་དང་༔ གསེར་དངུལ་ཟངས་སོགས་ནོར་བུ་མང་པོའི་རྫས༔ སློབ་དཔོན་ཡབ་ཡུམ་བྱང་སེམས་གཞི་བྱས་ཏེ༔ འཁོར་ལོར་བྱུགས་དང་གཏོར་མ་དག་ལ་བསྲེ༔ དེ་ནི་རྫས་དང་གཞུང་གི་ལག་ལེན་ནོ༔
ས་མ་ཡ༔ ཁྱད་པར་འདི་ལ་བྱེད་ལུགས་གཉིས་འདོད་དེ༔ ནོར་སྒྲུབ་བྱས་ན་ཐོད་པའི་ནང་དུ་བཞག༔ ལས་སྒྲུབ་ལྟར་ན་གཏོར་མའི་རྩེ་རུ་འཛུགས༔ དབང་སྡུད་ལྟར་ན་མཆན་ཁུང་གཡོན་དུ་འཆང་༔ སྟོབས་བསྐྱེད་ལྟར་ན་རྒྱལ་མཚན་ཏོག་ཏུ་འཛུགས༔ ཁྱད་པར་སྲུང་བ་ལྟར་དུ་སྦྱོར་བའི་ཚེ༔ སྐུ་འཁོར་ཡབ་ཡིན་བླ་འཁོར་སྲས་སུ་འདོད༔ དབང་སྡུད་ཡུམ་ཡིན་དེ་བཞིན་རིམ་པར་སྤྲད༔ ཡང་ན་བླ་འཁོར་དབང་སྡུད་ཁ་སྦྱོར་ན༔
སྐུ་འཁོར་སྤྱི་མཐུན་ལྟར་དུ་སྤྲད་ཀྱང་རུང་༔ ལུས་ལ་འཆང་ན་ཟ་འོག་དམར་པོས་ཐུམ༔ སྟེང་དུ་རིན་ཆེན་སྣ་ལྔའི་རིགས་ཀྱང་བརྒྱན༔ བུད་མེད་རྣམས་ཀྱིས་མི་རེག་འཆང་བར་བྱ༔ དེ་ནི་ཟུར་བཀོད་ཡིག་ཆུང་བསྡུས་པའོ༔ ས་མ་ཡ༔ ད་ནི་ལས་ཚོགས་ཕྲན་བུ་གདམས་པ་བསྟན༔ ཐོག་མར་བསོད་ནམས་ལོངས་སྤྱོད་སྡུད་པ་ལས༔ འགྲོ་བའི་སྣང་བ་དབང་དུ་འདུ་བའི་ཕྱིར༔ ཟ་ཡིག་ལོངས་སྤྱོད་ཆར་འབེབས་གདམས་པ་བསྟན༔
འདི་དག་འགྲོ་བ་གང་གིས་རེག་གྱུར་ན༔ གདུང་ཤུགས་རྩོལ་མེད་སྐྱེ་ཞིང་དབང་དུ་འདུས༔ དེ་ཡི་གདམས་པ་ཡིག་རྒོད་ས་མ་ཡ༔ ཧཀལརརདང་ཡཧཟ།།ཿ འདི་གོང་གི་རྫས་སུ་སྦྱར་ནས་སུ༔ མཇུག་ནས་དྲིལ་ཏེ་སྦྱིན་པས་ལོངས་སྤྱོད་འདུ༔ གཉིས་པ་ཕོ་མོ་དབང་སྡུད་ཟ་ཡིག་ནི༔ ཏམརལཧབསག༔ གསུམ་པ་ནོར་འགུགས་བགྱིས་པའི་ཟ་ཡིག་ནི༔ བཏཉནལབ༔
བཞི་པ་ཁྱེའུ་དབང་སྡུད་ཟ་ཡིག་ནི༔ ཁའངབསག༔ ལྔ་པ་འབྱུང་བ་དབང་སྡུད་ཟ་ཡིག་ནི༔ ཀརཆཉཔརྤ།༔ དྲུག་པ་ཁམས་བསྐྱེད་གཡོ་བྱེད་ཟ་ཡིག་ནི༔ ཁམཀཡངབསག༔ བདུན་པ་བུད་མེད་སྲིད་འཕེལ་ཟ་ཡིག་ནི༔ ཧདཧཧིརྦགྱཿ བརྒྱད་པ་རྣམ་པ་གཞོན་བྱེད་ཟ་ཡིག་ནི༔ སགསམགནགཡཤན༔
དགུ་པ་རྩ་རླུང་བསྐྱེད་པའི་ཟ་ཡིག་ནི༔ ཙརལཤཀཡངཅགག༔ བཅུ་པ་ཤེས་རབ་བློ་འཕེལ་ཟ་ཡིག་ནི༔ ཁལརབཧལགཏཡ༔ བཅུ་གཅིག་སངས་རྒྱས་འགྲུབ་པའི་ཟ་ཡིག་ནི༔ སདགསཏཀཊྚ་ཎ།༔ བཅུ་གཉིས་མྱོང་གྲོལ་མན་ངག་ཟ་ཡིག་ནི༔ བསལཧིརྒྱ༔ བཅུ་གསུམ་པ་ཌཱཀྐི་དབང་སྡུད་ཟ་ཡིག་ནི༔ ཊཀགངབངངཤངཧ༔
དེ་རྣམས་ཐམས་ཅད་མཇུག་ནས་ཡར་ལ་དྲིལ༔ གོང་གི་སྨན་དང་ལྷན་ཅིག་སྦྱར་ནས་སུ༔ དབང་སྡུད་རྣམས་ནི་གཞན་ལ་སྦྱིན་པར་བྱ༔ བློ་འཕེལ་ལ་སོགས་རང་ཉིད་ཟ་བར་བྱ༔ ས་མ་ཡ༔ ད་ནི་བསྒྲུབ་པར་འཇུག་པའི་རིམ་པ་ནི༔ ཡར་ཚེས་དགེ་བའི་བཀྲ་ཤིས་དུས་ཉིད་དུ༔ གོང་གཞི་མཆོད་ཚོགས་ལེགས་པར་བཤམས་ནས་སུ༔ སྔོན་འགྲོ་ཚོགས་དང་ལས་ཀྱི་ཁ་སྐོང་ནི༔ པདྨ་རྒྱལ་པོའི་ནང་ནས་ལེན་པར་བྱ༔
དངོས་གཞི་བསྒྲུབ་པའི་དལ་དུ་འཇུག་པར་བྱ་ནས༔ མ་བཅོས་གཉུག་མའི་ཏིང་འཛིན་ངང་རྒྱུན་གྱིས༔ བཟོ་མེད་སྣང་སྒྲོས་ཙམ་དུ་འདི་ལྟར་བསྒོམ༔ ཧཱུྃ༔ རཏྣ་བྷྲཱུྃ་གྱུར་འོད་ཟེར་གཞལ་ཡས་ཁང་༔ གྲུ་བཞི་སྒོ་བཞི་ཕྱི་ནང་མཚན་ཉིད་རྫོགས༔ དེ་དབུས་པད་ཉི་རིན་ཆེན་ཁྲི་འཕང་དུ༔ ཧཱུྃ་ལས་བསྐྱེད་པའི་དབང་སྡུད་མི་གཡོ་མགོན༔ ནོར་བདག་དཀར་པོ་ཞལ་གཅིག་ཕྱག་གཉིས་པ༔ ཐུང་ལ་སྦོམ་ཞིང་གསུས་ཁྱིམ་རབ་ཏུ་འཁྱིལ༔
ཁྲོ་འཛུམ་མཛེས་ལྡན་རལ་པ་ནོར་བུས་བརྒྱན༔ སྙན་ཆ་མགུལ་རྒྱན་ཕྱག་གདུབ་ཞབས་གདུབ་འཁྲོལ༔ གཡས་པས་ལྕགས་ཀྱུ་གཡོན་པས་ནེའུ་ལེ་འཛིན༔ ཞབས་གཉིས་བརྐྱང་བསྐུམ་ནོར་སྐྱུག་ཕོ་མོ་བརྫིས༔ པང་དུ་འཁྱུད་པའི་ཀུ་རུ་ཀུལླེ་མ༔ དམར་མོ་མཛེས་ལྡན་གཡོ་བའི་རྣལ་འབྱོར་མ༔ གཡས་པས་བུམ་པ་གཡོན་པས་པདྨ་འཛིན༔ རིན་ཆེན་རྒྱན་ལྡན་བདེ་སྟོང་བརྐྱང་བསྐུམ་འཁྲིལ༔ འདོད་རྒུ་མཆོག་སྦྱིན་རཏྣའི་དབུས་སུ་གསལ༔ ཧཱུྃ༔
ཡབ་ཡུམ་མདུན་དུ་ནོར་ལྷ་ཚོགས་ཀྱི་བདག༔ གླང་པོའི་གདོང་ཅན་གསེར་མདོག་ཕྱག་གཉིས་པ༔ རིན་ཆེན་མཛེས་པའི་རྒྱན་འཕྱང་དུ་མ་སྤྲས༔ ཕྱག་གཡས་ཐབས་ཀྱི་དབང་སྡུད་ཆོས་ཅན་འཛིན༔ གཡོན་པས་འགུགས་པའི་ཤེས་རབ་པདྨ་བསྣམས༔ ཕྱེད་སྐྱིལ་ཞབས་གཡོན་ནོར་སྐྱུག་ནེའུ་ལེ་འཛིན༔ པང་དུ་འཁྱུད་པའི་ཁྱབ་འཇུག་མགྲིན་བཟང་མ༔ སྔོན་མོ་ཞལ་གཅིག་ཕྱག་གཉིས་ནོར་བུས་བརྒྱན༔ གཡས་གཡོན་སྒྲ་སྙན་འགུགས་པའི་པི་ཝཾ་བསྣམས༔ ཟུང་འཇུག་འཁྱུད་སྦྱོར་ཞབས་གཉིས་སྐེད་ནས་འཁྱུད༔
གཞན་སྣང་འགྲོ་བ་དབང་སྡུད་ཚུར་དུ་གསལ༔ ཧཱུྃ༔ གཞན་ཡང་ཕྱི་ནང་གསང་བའི་ནོར་སྐྱོང་ཚོགས༔ སྒྱུ་མ་རོལ་པའི་ཆོ་འཕྲུལ་ཇི་ལྟ་བཞིན༔ དམིགས་མེད་སྣང་གཟུགས་ཙམ་དུ་ཝལ་གྱིས་གསལ༔ དེ་ལྟར་བསྐྱེད་པའི་ལྷ་ཚོགས་འཁོར་བཅས་རྣམས༔ བསོད་ནམས་ལོངས་སྤྱོད་འཕེལ་ཕྱིར་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛཿ དང་པོ་སྤྱན་དྲངས་པ་ནི༔ ཧཱུྃ༔
དགོས་འདོད་ཆར་ལྟར་འབེབས་པའི་དཀྱིལ་འཁོར་ནས༔ ནོར་གྱི་དབང་ཕྱུག་དཔལ་ལྡན་ཛམ་བྷ་ལ༔ ཡབ་ཡུམ་ཕོ་ཉ་དང་བཅས་གཤེགས་སུ་གསོལ༔ མཐུན་འགྲུབ་ཡིད་འོང་རིན་ཆེན་ཁྲི་ལ་བཞུགས༔ འདོད་རྒུ་མཆོག་སྦྱིན་ཁྱོད་ལ་བདག་ཕྱག་འཚལ༔ ཧཱུྃ༔ དཀར་གསུམ་ཟག་མེད་བདུད་རྩི་ཨ་མྲྀ་ཏ༔ སྨན་མཆོག་ལ་སོགས་ཛ་གད་རྒྱས་པའི་ཕུད༔ བྷ་ལིང་ཚོགས་གཏོར་ག་ཎ་རྫས་ཀྱི་བཅུད༔ མཐུན་སྤྱོད་ཡིད་ལ་རྒྱལ་བའི་སྦྲགས་མ་ཀུན༔
དཔལ་ལྡན་ཛམ་ལྷ་འཁོར་དང་བཅས་ལ་འབུལ༔ བཞེས་ནས་སྒྲུབ་པའི་རིག་འཛིན་བདག་ཅག་ལ༔ ཚེ་ཆོས་ཟས་ནོར་ལོངས་སྤྱོད་འདོད་རྒུའི་ཚོགས༔ རྩོལ་མེད་ལྷུག་པ་རྒྱུན་གྱི་སྦྱིན་ནས་ཀྱང་༔ སྐྱེ་འགྲོ་སྣང་སྲིད་དབང་དུ་སྡུད་པ་དང་༔ མཆོག་ཐུན་འདོད་དོན་འགྲུབ་པའི་ཕྲིན་ལས་མཛོད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་བཛྲ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ དེ་ནས་བསྟོད་པ་བྱ་བ་ནི༔
ཧཱུྃ༔ རིན་ཆེན་ལས་གྲུབ་འཕྲུལ་གྱི་གཞལ་ཡས་ཁང་༔ སྣ་ཚོགས་ཡིད་ཀྱི་འདོད་འཇོ་རིན་ཆེན་སྟེང་༔ དཔལ་ལྡན་ནོར་གྱི་དབང་ཕྱུག་ཛམྦྷ་ལ༔ ཀཻ་ལའི་མདངས་ལྡན་ལྕགས་ཀྱུ་ནེའུ་ལེ་འཛིན༔ རཏྣའི་རྒྱན་ལྡན་བརྐྱང་བསྐུམ་འགྱིང་བག་ཅན༔ ལོངས་སྤྱོད་བདག་པོ་ཁྱོད་ལ་བདག་བསྟོད་དོ༔ ཧཱུྃ༔ ཤེས་རབ་གཞོན་ནུ་ཆགས་པའི་ཡིད་འཕྲོག་མ༔ ཡུམ་ཆེན་ཀུལླེ་པདྨ་རཱ་གའི་མདངས༔
བདེ་བའི་ལང་ཚོ་རབ་རྒྱས་ནོར་བུས་བརྒྱན༔ ཟུང་འཇུག་ཕྱག་རྒྱའི་འཁྲུལ་འཁོར་སྒྱུར་བྱེད་མ༔ འགྲོ་བའི་བསོད་ནམས་དབང་དུ་སྡུད་ལ་བསྟོད༔ ཧཱུྃ༔ དབང་ཕྱུག་ཆེན་པོ་མ་ཧཱ་དྷེ་ཝའི་བུ༔ ཚོགས་ཀྱི་བདག་པོ་ཁྱབ་འཇུག་སྣ་རིང་གདོང་༔ གཙོ་ལས་འཁྱུད་ཅིང་མདངས་ལྡན་ནོར་བུས་བརྒྱན༔ དབང་སྡུད་ཕྱག་མཚན་ཨུ་མ་པང་དུ་འཁྱུད༔ སྐྱེ་འགྲོ་ཡིད་འགུལ་ལོངས་སྤྱོད་བདག་གི་ཆེ༔ སྒྲུབ་ལ་དངོས་གྲུབ་ཆར་ལྟར་འབེབས་མཛད་པ༔
ལྷ་ཆེན་ཚོགས་བདག་ཁྱེད་ལ་བདག་བསྟོད་དོ༔ དེ་ནས་འཛབ་ཀྱིས་ཐུགས་དམ་བསྐུལ་བ་ནི༔ ཧཱུྃ༔ མཁའ་ལྟར་ཁྱབ་པའི་དབང་ཕྱུག་འཁོར་ལོ་ནས༔ སྒྱུ་མའི་གར་གྱིས་ཆོ་རོལ་དགྱེས་མཛད་པ༔ ལོངས་སྤྱོད་བདག་པོ་སྐྱེ་དགུའི་དབང་སྡུད་ཆེ༔ ནོར་བདག་མགོན་པོ་ཕོ་ཉ་ལྷ་ཆེན་བཅས༔ དབྱིངས་ནས་སྐུར་བཞེངས་ཐུགས་དམ་རྒྱུད་བསྐུལ་ལོ༔ ལྷ་འདྲེ་མི་གསུམ་སྣང་བ་དབང་དུ་སྡུད༔ སྒྲུབ་ལ་དངོས་གྲུབ་ཆར་ལྟར་འབེབས་མཛད་ཕྱིར༔
དེང་སང་འཛབ་ཀྱིས་ཐུགས་དམ་གནད་ནས་བསྐུལ༔ འདོད་དོན་དཔལ་འབྱོར་ཐུགས་དམ་དེང་སྩོལ་ཅིག༔ དང་པོ་བསྙེན་པའི་སྔགས་ནི༔ ཨོཾ་པདྨ་ཨུ་ཏ་པྲ་མོ་ཏི་རཱ་ག་དྷ་ར་ཧཱུྃ་ཕཊ྄ཿ གཉིས་པ་སྒྲུབ་པའི་སྔགས་ནི༔ ཨོཾ་པདྨ་པུཎྱཻ་རཱ་ག་པྲ་མོ་ཏི་ཀུ་མཱ་ར་སརྦ་སིདྡྷི་ཐུན་ཛཿ གསུམ་པ་ལས་སྦྱོར་སྔགས་ནི༔ ཨོཾ་པདྨ་ཙརྻ་རཱ་ག་ཧྱ་ཤ་མུ་ཊ་དྷེ་ཝི་མ་ཧཱ་གྷ་ན་པ་ཏི་ཀུ་རུ་ཀུལླེ་སརྦ་པ་ཤཾ་མ་མ་ཐུན་ཐུན་སརྦ་སིདྡྷི༔ ཞེས་པས་སྔགས་ཕྲེང་རིམ་པ་བཞིན་བསྙེན་པ་སྒྲུབ་སྔགས་ཁྲི་འབུམ་སྟེ༔ ལས་སྦྱོར་གང་འོས་སྐབས་དང་བསྟུན༔
ཁྱད་པར་འདི་ཉིད་སྒྲུབ་པའི་ཚེ༔ རྟགས་ཚད་རྨི་ལམ་བསྟན་པ་ནི༔ བུ་མོ་རྒྱན་བཟང་ཡིད་འཕྲོག་རིགས༔ སྐྱེས་པ་གོས་བཟང་གྱོན་སོགས་ཀྱིས༔ ཟས་དཀར་ལོངས་སྤྱོད་སྦྱིན་པ་དང་༔ ཤིང་འབྲས་བཅུད་རྩི་བཀྲམ་པ་དང་༔ སྐྱིད་མོའི་ཚལ་དུ་སླེབ་པ་དང་༔ མེ་ཏོག་སྣ་ཚོགས་འཐུ་བ་དང་༔ རིན་ཆེན་དུ་མ་རྙེད་དང་བརྒྱན༔ གོས་དཀར་གྱོན་དང་ཁྲུས་བསྩལ་བར༔
གཞན་ཡང་གོས་རིགས་གསར་པ་གྱོན༔ ཁང་ཁྱིམ་གསར་པར་སླེབ་པ་དང་༔ མཐོ་བའི་རི་ལ་གྱེན་དུ་འཛེག༔ རོལ་མོ་དགའ་སྤྲོ་གླུ་གར་རྩེ༔ ཆས་བཟང་གང་རིགས་རྙེད་པ་སོགས༔ དངོས་གྲུབ་ཐོབ་པའི་བརྡ་རྟགས་ཡིན༔ དེ་མིན་ཕར་ལ་ཤོར་རིགས་དག༔ ནམ་དུ་བྱུང་ན་བསྒྲུབ་པ་བསྐྱར༔ དངོས་གྲུབ་ཐོབ་པའི་བརྡ་བྱུང་ན༔ དབང་བཞི་བླངས་ཤིང་སྨོན་ལམ་སྦྱར༔
ས་མ་ཡ༔ མན་ངག་ཟབ་པའི་མཐར་ཐུག་ལས༔ དབང་སྡུད་འཁོར་ལོའི་གདམས་པ་ནི༔ མ་ཧཱ་དྷེ་ཝའི་ཁྱད་ཆོས་ལ༔ འགུགས་པའི་མན་ངག་ཟབ་ཁྱད་ཅན༔ སྐྱེ་འགྲོ་ཕོ་མོ་མ་ལུས་ཀུན༔ འཆང་བ་རྩལ་གྱིས་མདངས་འཕྲོག་པའི༔ སྟོབས་ཅན་རྡོ་རྗེའི་ལྕགས་ཀྱུ་བསྟན༔ དེ་ཡང་དབྱེ་གསལ་བྱེད་ལུགས་ཏེ༔ དང་པོ་ཤེས་རབ་མོ་བཟང་ལ༔
གསེར་དངུལ་ལ་སོགས་རིན་ཆེན་སྦྱར༔ བསྐོལ་བཏུལ་བགྱིས་པའི་ཞུན་མ་ལ༔ རྡོ་རྗེ་ཆོས་ཅན་གཟུགས་སུ་བཅོས༔ ཚད་ཀྱང་ཚོན་གསུམ་ལོངས་པར་བྱ༔ དེ་ནས་རྫས་རིམ་བསྟན་པ་ནི༔ ཁྱེའུ་ཕོ་མོ་བྱང་སེམས་དང་༔ གླ་རྩི་རྒྱ་མཚལ་ཅུ་གང་དང་༔ བྱ་ཕོ་ར་ལུག་བོང་བུ་ཡི༔ མ་ཉམས་འབྲས་དང་ཆུ་རྒྱུན་བཅས༔ ཞིབ་བཏགས་སྦྱར་བའི་ཁུ་བ་སོགས༔
སྔགས་དང་ཡིག་འབྲུའི་སྟེང་དུ་བྱུག༔ ས་མ་ཡ༔ དེ་ནས་སྔགས་རིམ་བསྟན་པ་ནི༔ ཞེས་པས་བརྡ་ཡིག་སུམ་ཅུ་འདི༔ ཐོག་མར་ནང་དུ་དྲིལ་བར་བྱ༔ དེ་ཡི་ཕྱི་རོལ་སྔགས་འདི་བྲིས༔ ཨོཾ་མ་ཧཱ་དེ་ཝ་ཁུ་ཏ་བྷ་ལ་སརྦ་མོ་ཧ་རཱ་ག་མ་ཎི་བྷ་དྲ་ཀཽ་རཱི་མ་ཨུ་མ་དྷེ་ཝ་རུ་ཏ་ས་ཏྭ་ཏི་ཀ་ལི་མ་ཏི་པྲ་མོ་དུ་ན་པུཎྱེ་མ་ཙརྻ་ལ་ནུ་ཏ་ར་ས་མ་ཡ་པ་ཤཾ་ཐུན་ཐུན་ཛ་ཛ་ས་མ་ཡ་དུ་ཧ་ར་ནི་ཐུན་ཐུན་འདུས་འདུས༔ སྐྱེ་འགྲོའི་སྣང་བ་དབང་དུ་སྡུད་སྡུད་སྲིད་པའི་དཀྱིལ་འཁོར་དུང་ས་མཱ་ཡ་ཛ་ཛཿ མི་ལི་ལི་ཡ་བྲེང་ཛ་ཛ་པྲ་དུ་ར་ཛ་ཛ་མི་སྙིང་འགུལ་འགུལ་སེམས་རྩ་མྱོག་མྱོག་མི་སེམས་དཀྲུགས་དཀྲུགས་བླ་ཡིད་དུང་དུང་འཇིག་རྟེན་སྲིད་པ་ཕོ་མོ་དབང་དུ་སྡུད་ལ་བླ་ཡིག་སྲིད་པ་ཏི་རི་ཛ་ཛཿ མུ་ཤུ་ཡ་ཟས་ནོར་ཐམས་ཅད་དབང་དུ་སྡུས་སྡུས་བྷ་རི་བྷ་རི་ཏ་མ་ཏ་མ་ཡ་སྣང་སྲིད་ཀྱི་ལྷ་འདྲེ་ཐམས་ཅད་ཡིད་འགུལ་ལ་ཟས་ནོར་ཐུན་ཐུན་མ་མ་ཡར་འདུས་འདུས་སྭཱ་ཧཱ༔
ཞེས་པའི་སྔགས་རྣམས་ཕྲེང་བུ་བགྱིས་ནས་སུ༔ ཤོག་ཁ་དེའི་ནང་དུ་ལེགས་པར་བཅུག༔ སྔགས་འདི་སུམ་བརྩེགས་ལྟ་བུར་སྒོ་ཡང་བཀག༔ སྲོག་ཤིང་སྔགས་འདི་ཚད་མེད་དག་ཏུ་བྲིས་ འདི་ལ་སྔགས་རིང་གོང་ལས་དྲིལ་བར་བྱ༔ དེ་ནས་དར་ཚོན་སྣ་ལྔའི་རྒྱ་ཆིངས་རྒྱན༔ རབ་ཏུ་གནས་པའི་སྔགས་འདི་བརྒྱ་བགྲངས་ནས༔ འབྲུ་ལ་སྔགས་ནས་བྱིན་གྱིས་བརླབ་པར་བྱ༔ ཨོཾ་ཨ་ལིངྒ་ཤེ་ཕ་ཏྲི་ར་པདྨ་ཨུ་ཏ་པྲ་མོ་ཏེ་ཛཿ ཏིཥྛ་ལྷན༔ ཞེས་པས་བྱིན་རླབས་བགྱིས་ནས་ཐོད་གང་ངམ༔
གར་བདེ་མཆོད་པ་གཞིའི་ཁ་རུ་བཞག༔ རྒྱུན་དུ་སྔགས་འདི་བཟླ་ཞིང་བྱིན་བརླབ༔ ཨོཾ་ཀོ་རི་ཕེ་ཤ་ཀ་ལི་མ་མ་ཐུན་ཛ་ཛཿ །།།།།།།།།། ཞེས་པའི་སྔགས་རྣམས་ཡང་ཡང་བསྐྱར༔ རྒྱུན་དུ་ལུས་ལ་འཆང་བའམ༔ སྒྲོམ་བུའི་དཀྱིལ་དུ་སྦ་བར་བྱ༔ གསང་བ་ཀུན་གྱི་ཡང་བཅུད་དེ༔ སྣོད་མིན་རྣམས་ལ་མི་སྟོན་འཚལ༔ འདི་ཉིད་འཆང་བའི་སྐལ་ལྡན་ལ༔ འགྲོ་བ་ལྷ་འདྲེ་མི་གསུམ་རྣམས༔
ཤ་རུལ་སྦྲང་བུ་བཏིབས་པ་བཞིན༔ དབང་མེད་བདག་ཏུ་འདུ་བར་འགྱུར༔ ལོངས་སྤྱོད་ཕྱྭ་དང་གཡང་རྣམས་ཀུན༔ མི་འདོད་བཞིན་དུ་འཁོར་བར་འགྱུར༔ དེ་བས་གདམས་པ་འདི་ཉིད་ཟབ༔ ལྷ་ཆེན་ལས་ཚོགས་ས་མ་ཡ༔ གཞན་ཡང་ཚོགས་ཀྱི་བདག་པོ་ལས༔ ལག་བསྒུལ་ཟས་འགུགས་གདམས་པ་ནི༔ ཚ་བ་གསུམ་གྱི་སྲོ་སྨན་དང་༔ ཅོང་ཞི་ཤིང་མངར་སྦྱར་བ་ཡི༔
རིལ་བུ་སྲན་མ་ཙམ་དུ་དྲིལ༔ ཁ་དོག་དམར་པོ་དག་ཏུ་འདོད༔ ལུག་ཕོ་མགོ་དམར་རླིག་སྒྲོམ་བླུག༔ བཅུ་གསུམ་ལོ་མའི་ཁ་སྒྲོག་སྦྱར༔ ཕ་བོང་ལོང་བུ་གཅིག་ཀྱང་བཅུག༔ རྒྱུན་དུ་སྔགས་འདིས་བྱིན་གྱིས་བརླབ༔ དུས་ལ་བབ་ཚེ་སྦྱིན་པར་བྱ༔ དེ་ནས་ལོངས་སྤྱོད་ཆར་ལྟར་འབེབས༔ ཨོཾ་ཏྲི་འུ་ཏྲི་འུ་ཏྲི་དུ་ཏྲི་དུ་འུར་འུར་རྒྱུག་རྒྱུག་མི་ཡི་སྙིང་དུ་རྒྱུགས་མི་སྙིང་སྒུལ་བླ་ཡིད་ཁུག༔ ཟས་ནོར་ཐམས་ཅད་སྡུད་སྡུད་ཐུན་ཐུན་ཛ་ཛཿ
ཞེས་པའི་སྔགས་འདིའི་རིལ་བུ་དག༔ ཕྱི་རོལ་གང་གིས་མྱོང་གྱུར་ཀྱང་༔ དབང་དུ་འདུ་བར་ཐེ་ཚོམ་མེད༔ ས་མ་ཡ༔ གཞན་ཡང་ཚོགས་ཀྱི་བདག་པོ་ལས༔ ཤོ་དང་རྒྱན་ལས་རྒྱལ་འདོད་ན༔ དངུལ་དཀར་མེ་ལོང་རྨ་བྱའི་མདོངས༔ སིནྡྷུ་ར་བཅས་ཚགས་སུ་བཅུག༔ སྔགས་འདི་ཁྲི་ཡི་བྱིན་གྱིས་བརླབ༔ ཨོཾ་ཨ་རི་མ་ཎི་རཏྣ་ཕ་ལ་དྷི༔
ཞེས་པས་བྱིན་གྱིས་བརླབ་ནས་སུ༔ སྒྲོ་མདོངས་སྤྱི་བོའི་གཙུག་ཏུ་བརྒྱན༔ མེ་ལོང་བྲང་གི་སྟེང་དུ་འདོགས༔ སིནྡྷུ་ར་ནི་དཔྲལ་བར་བྱུག༔ དེ་ནས་ཤོ་རྒྱན་རྒྱལ་བ་དང་༔ ཁེ་ཚོང་བདག་ཀྱང་རྒྱལ་བར་འགྱུར༔ ས་མ་ཡ༔ དེ་ཡང་བསྙེན་སྒྲུབ་ལས་སྦྱོར་རྣམས༔ ལམ་དུ་ལྷོང་བའི་རྣལ་འབྱོར་གྱིས༔ དབང་བཞི་དངོས་གྲུབ་བླང་བ་ནི༔
སྒྲུབ་རྟེན་རྫས་ཀུན་ཐོགས་ནས་སུ༔ གནས་ལྔར་དབང་བསྐུར་འདི་ལྟར་བྱ༔ ཧཱུྃ༔ ཀ་དག་ཡེ་ཤེས་དབྱིངས་ཉིད་ལས༔ ལྷུན་གྲུབ་སྒྱུ་མར་བཞེངས་པའི་སྐུ༔ ནོར་བདག་ཆེན་པོ་ལོངས་སྤྱོད་རྗེ༔ དབང་སྡུད་མགོན་པོ་འཁོར་བཅས་རྣམས༔ སྒྲུབ་ལ་དབང་བསྐུར་བྱིན་གྱིས་རློབས༔ ཕྱྭ་གཡང་ལོངས་སྤྱོད་ཆར་ལྟར་ཕོབ༔ ཕ་རོལ་འགྲོ་བ་དབང་དུ་སྡུད༔
དཔལ་དང་སྙན་གྲགས་དེང་འདིར་སྩོལ༔ ཨོཾ་གུ་རུ་པདྨ་དྷ་ར་བཻ་ཤྲ་མ་ན་རཱ་ག་པྲ་མ་ཀུ་རུ་ཀུལླེ༔ པྲ་ཏི་ཛ་སརྦ་སིདྡྷི་ཨ་བྷི་ཥིཉྩ་ཧཱུྃ༔ ཞེས་པས་འོད་ཞུ་བདག་ལ་བསྟིམ༔ དངོས་གྲུབ་སྣ་ཚོགས་ཐོབ་པར་བསམ༔ ས་མ་ཡ༔ ཨེ་མ་ཟབ་པའི་མཐར་ཐུག་ལས༔ པདྨ་རྒྱལ་པོའི་ཆ་ལག་ཉིད༔ ལོངས་སྤྱོད་ནོར་སྒྲུབ་ཆོས་སྐོར་བཞག༔ མ་འོངས་ཐུགས་ཀྱི་སྲས་དང་ནི༔
སྐལ་ལྡན་ལས་འཕྲོ་ཅན་དང་སྤྲོད༔ ནོར་སྐྱོང་ཀླུ་མོས་རྒྱ་འདི་སྲུངས༔ གཡུ་འོད་མཐིང་ཁའི་དབུས་སུ་གཏད༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་པདྨ་གཏེར་བདག་གླིང་པའི་མིང་ཅན་གར་གྱི་དབང་ཕྱུག་རྡོ་རྗེ་བདུད་འདུལ་རོལ་པ་རྩལ་གྱིས་གླང་ལོར་སྦས་ཡུལ་དགེ་བསྙེན་ཕོ་བྲང་ནས་གདན་དྲངས་ཤིང་གསེར་མོ་བྱ་འཕྱང་ཞེས་པ་ཆུ་སྟག་ལོར་སྦས་ཡུལ་གླིང་དུ་ཤོག་སེར་ལས་བསྒྱུར་རོ།། །།
ཕ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ གནོད་སྦྱིན་ནག་པོའི་སྒྲུབ་ཐབས་བཞུགས་པའི་དབུ་ཕྱོགས་སོ༔ རྗེ་བཙུན་པདྨ་ནོར་བདག་སྐུ་ལ་འདུད༔ དེ་ཡང་གནོད་སྦྱིན་ནག་པོ་ནོར་བདག་སྒྲུབ་པ་ནི༔ བྷནྡྷའི་སྣོད་དུ་རིན་ཆེན་ཕྱེ་མ་ལ༔ ཆོས་ཅན་མཐོ་གང་བ་ལ༔ པདྨ་འདབ་བཞི་བསྐང་ཕྲེང་རིལ་བུ་བཞིས་བསྐོར༔ དར་དམར་ནག་གྱི་གདུགས་ཕུབ༔ མདུན་དུ་པཉྩའི་མཆོད་པ་བཤམ༔ བདག་མདུན་བསྐྱེད་རིམ་ལུང་གཅིག་ནས་དྲངས༔
ཧྲགས་བསྡུས་སུ་རྩ་ཐོ་ཡི་བསྒྲུབ་པ་ནི༔ ཨོཾ༔ བྷྲཱུྃ་ལས་རང་བྱུང་གཞལ་ཡས་ཁང་༔ ཨཱཿ སྐྱེ་མེད་ངང་ལས་ལྷུན་གྱིས་གྲུབ༔ ཧཱུྃ༔ བསྐྱེད་པར་བྱེད་པའི་སྲོག་ཏུ་ཏྲཱྃ༔ ངོ་བོ་ལུགས་སུ་གྱུར་པ་ལས༔ གནོད་སྦྱིན་དབང་ཕྱུག་མ་ཧཱ་དྷེ༔ སྨུག་ནག་རིན་ཆེན་རྒྱན་གྱིས་སྤྲས༔
གཡས་པས་གུག་རྩེ་ཐུགས་ཀར་འཛིན༔ གཡོན་པས་འཛེད་ཁ་གྱེན་ལ་ཕྱོགས༔ དར་མཚོན་རྒྱན་ལྡན་ཕྱེད་སྐྱིལ་བཞུགས༔ རང་བཞིན་བདེ་ཆེན་རོལ་པས་བསྲུབ༔ བསྒོམས་པས་བསོད་ནམས་ལོངས་སྤྱོད་འཚུབ༔ སྤྲོས་པས་ཟག་མེད་མཆོད་པ་འབུལ༔ བསྡུས་པས་སྐྱེ་འགྲོ་དབང་དུ་སྡུས༔ གནས་པས་ལོངས་སྤྱོད་ཆར་ལྟར་ཕོབ༔ ལྷ་འདྲེ་མི་གསུམ་སྣང་བ་ཁུག༔ ཚངས་དབང་བདག་གི་འགྲོ་བ་ཀུན༔
མཐོང་ཐོས་ལས་སུ་འཁོར་བར་ཤོག༔ ཨོཾ་བྷེ་ཡུ་ཥེ་ཛཿ ཏ་ར་ཛཿ མ་གྷཾ་ཛཿ གུ་ལཾ་གུ་ལཾ་ཛཿ མ་མ་དུང་དུང་ཐུན་ཐུནཿ པྲ་མོ་ཐུན་པྲ་མོ་ཐུན༔ མི་སེམས་དཀྲུགས་སེམས་རྩ་མྱོག༔ ཀ་ཛ་དུང་དུང་ལྷ་འདྲེ་མི་གསུམ་གྱི་ལོངས་སྤྱོད་སྣང་བ་དབང་དུ་སྡུད་སྡུད་ཐུན་ཐུན་ཨུ་ཙ་ཏ་ཡ་ཛཿཛཿ ཞེས་པས་བསྙེན་པ་རྒྱུན་དུ་བྱ་ཞིང་སེང་ལྡེང་གི་ཤོ་ཕ་ལ་སྔགས་བཟླས་པ༔
ལུས་ལ་འཆང་བས་སྣང་བ་སྲིད་པའི་རྒྱུ་དངོས་གང་རིགས་འདུ་བར་འགྱུར་རོ༔ སྤྲོ་བསྡུ་མཆོད་པ་སྤྱི་དང་མཐུན༔ གདམས་ངག་གོང་ཁུག་མ་བྱའོ༔ ཕྱྭ་བསྐུལ་གནོད་སྦྱིན་ནག་པོ་ཐེམ་མེད་ཤིན་ཏུ་ཟབ༔ ལས་སྦྱོར་སྒྲུབ་པའི་སྔགས་ཕ་རོལ་དབང་སྡུད་ནི༔ ཨོཾ་མ་ཧཱ་གུ་རུ་པདྨ་རཱ་ཛ་ཌཱཀྐི་ནཱི་ཧ་རི་ནི་ས་ན་ག་ནི་ཕ་ལ་ནི་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ནྲྀ་བཾ་ཛ་སིདྡྷི་མ་མ་ཎི་པ་ཤཾ་ཧྲིཾ་ཛ་ཐུན་ཐུན་སིདྡྷི་ཛཿ གང་འདོད་མིང་བཅས་ཐུན་ཛ་ཞེས༔ གཏེར་རྒྱ༔
སྦས་རྒྱ༔ ཟབ་རྒྱ༔ རིག་འཛིན་ལོ་ཧ་བཛྲ་གྱི་གཏེར་མའོ། འདི་ལ་རང་རེའི་ས་ཁུལ་ཡུལ་ལུགས་པ་ཚོས་ཛམ་ནག་ཅེས་བརྗོད་པ་ནི་གཟུགས་མཐུན་ཙམ་ལ་བརྟེན་ནས་བརྗོད་པར་ཆུ་ནག་ལམ་འགྲོས་སུ་སོང་བར་སྣང་ལ། ཡིན་ནི་དབང་ཕྱུག་ནག་པོ་ཡིན་ཏེ་གནོད་སྦྱིན་དབང་ཕྱུག་མ་ཧཱ་དྷེ་ཞེས་དངོས་སུ་གསལ་བའི་ཕྱིར་དང་འདི་གའི་ལོ་རྒྱུས་ཀྱང་གུ་རུ་ཉིད་དགའ་བ་ཚལ་དུ་བཞུགས་སྐབས་ལྷ་ཆེན་མ་ཧཱ་དྷཻ་བ་དབང་དུ་བསྡུས་ནས་དམ་ལ་བཞག་པའི་མ་ཧཱ་དྷེ་བའི་དབང་སྡུད་རླུང་ཞགས་སོགས་གདམས་པ་རྣམས་ཀྱང་ཕུལ་བའི་ལོ་རྒྱུས་དང་མཐུན་ནོ། ཕྱག་མཚན་ནི། གཡས་པས་མཇུག་རྩེ་ཐུགས་ཀར་འཛིན༔ ཞེས་པ་འདི་བརྡ་གསར་རྙིང་མངོན་བརྗོད་གང་དུའང་མཇུག་རྩེ་ཞེས་རྔ་མའི་རྩེ་མོ་ལས་གཞན་མི་སྣང་ལ་དེས་ན་ལྷ་ལ་རྔ་མ་ཡོད་པའི་ལོ་རྒྱུས་མི་འདུག་ལ། མཁས་པ་འགས་མཛུབ་རྩེ་ཡིན་འོང་ཟེར་ཡང་དེས་ན་ཐུགས་ཀར་འཛིན་རྒྱུ་ཡང་མི་འཐད་པས་གུག་རྩེ་ཡིན་པར་ཁོ་བོའི་ཐག་བཅད་དོ༌། གུག་རྩེ་ནི་བརྡ་རྙིང་ལ་ལྕགས་ཀྱུའི་དོན་དུ་སྣང་བའི་དབང་ཕྱུག་ཕལ་ཆེ་བའི་ཕྱག་མཚན་ཀྱང་ལྕགས་ཀྱུ་སྣང་བས་འཐད་དོ།
ཡང༌། གཡོན་པས་འཛེད་ཁ་གྱེན་ལ་ཕྱོགས༔ ཞེས་པའི་འཛེད་ཁའམ་འཛེད་ཞལ་ཞེས་བཟེད་སྣོད་ཀྱི་བརྡ་རྙིང་དུ་འདུག་པས་ཐོད་ཕོར་མིན་ནམ་སྙམ་མོ། ཞེས་པའང་གུ་ཧྱས་སོ། སརྦ་མངྒ་ལཾ།། །། བ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ དྲག་པོ་ཀཱ་ལ་ཡཀྴའི་སྒོས་སྒྲུབ་བཞུགས་པའི་དབུའི་གཟིགས་ཕྱོགས་ལགས་སོ༔ དྲེགས་པ་འདུལ་བྱེད་ཐོད་ཕྲེང་རྩལ་ལ་འདུད༔ ས་མ་ཡ༔ བླ་མའི་ནོར་སྒྲུབ་ཡང་སྙིང་ལས༔
ཕྱྭ་གཡང་དཔལ་ལ་སྤྱོད་པའི་ཚེ༔ ཧེ་རུ་ཀ་ཡི་ཏིང་འཛིན་ནི༔ འཚམ་རྔམ་དྲག་པོའི་བསྐྱེད་རིམ་བསྟན༔ དེ་ཡང་དོན་གསུམ་ལུང་གཉིས་ལས༔ ཕྱི་ལྟར་སྤྲོས་པའི་མཆོད་པ་དང་༔ ནང་ལྟར་སྤྲོས་མེད་མཆོད་པ་དང་༔ གཉིས་མེད་ཟུང་དུ་འཇུག་པ་དང་གསུམ༔ དྲང་དོན་ལུང་ལས་སྤྲོས་པ་གཙོ༔ ངེས་དོན་ལུང་ལས་སྤྲོས་མེད་གཙོ༔ འོན་ཀྱང་ཐབས་དང་ཤེས་རབ་ཕྱིར༔
གཅིག་ལ་གཅིག་བརྟེན་རྟེན་འབྲེལ་བཞིན༔ རྫས་ཀྱིས་བསྡུས་པའི་དཀྱིལ་འཁོར་དུ༔ བསྐྱེད་རིམ་ལྷ་སྐུའི་ཕོ་བྲང་གདབ༔ རྫོགས་རིམ་དེ་ནི་ཏིང་ངེ་འཛིན༔ སྤྲོ་བསྡུ་སྒྱུ་མའི་གར་བསྒྱུར་ནས༔ རྒྱུ་དང་རྐྱེན་གྱིས་ལས་བྱེད་དོ༔ ས་མ་ཡ༔ དེ་ཡང་དྲག་པོ་སྒྲུབ་པའི་རྣལ་འབྱོར་དམ་གཙང་གང་ཞིག་གིས༔ བཀྲམ་པའི་མཆོད་པ་སྤྱི་མཐུན་ལ༔ ཟུར་བཀོད་དྲག་པོའི་གཏོར་མཆོད་ནི༔
ལྕགས་ཟངས་སམ་ནི་བྷནྡྷ་རུ༔ དཔལ་གཏོར་ཟླུམ་པོའི་དབྱིབས་ཅན་ལས༔ ལོགས་གསུམ་ཆོས་འབྱུང་བདུད་རྩིའི་ལམ༔ པད་འདབ་བཞི་ཡིས་ལེགས་པར་བརྒྱན༔ རྩེ་མོར་དྲག་པོའི་རྒྱན་ཁྲ་བཙུགས༔ ཐུན་གཏོར་ལ་སོགས་མདུན་དུ་བཤམ༔ གུ་གུལ་ཡུངས་ཐུན་རྡོ་ཕྱེ་ཐུན༔ བགེགས་བསྐྲད་མཚམས་གཅོད་རྫས་ཀྱང་བསགས༔ གཞན་རྣམས་ལས་ཚོགས་གང་འཇུག་ལྟར༔ དེ་ལ་དེར་སྟོན་ཤེས་པར་བྱ༔
ས་མ་ཡ༔ དེ་ནས་བགེགས་གཏོར་བཤམས་ལ༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ ན་མོ༔ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ གསང་སྔགས་ཀྱི་རྒྱལ་པོ་ཁྲོ་བོ་རྣམས་ཀྱི? རིག་སྔགས་ཀྱི་རྒྱལ་མོ་ཁྲོ་མོ་རྣམས་ཀྱི? ཁྱད་པར་ཆེ་མཆོག་དྲག་པོ་ཐོད་ཕྲེང་རྩལ༔
སྐུ་འཇམ་དཔལ༔ གསུང་རྟ་མགྲིན༔ ཐུགས་ཕྱག་ན་རྡོ་རྗེ༔ ཡོན་ཏན་མཁའ་འགྲོ་སྡེ་ལྔ༔ སྤྲུལ་པ་ཡཀྴ་མེ་དབལ༔ སྟོབས་ལྡན་སྡིག་པ་ནག་པོ༔ དྲག་པོ་རིགས་བཞི༔ ཡེ་ཤེས་ཀྱི་ཁྲོ་བོ་བཅུ༔ བཀའ་འཁོར་དྲེགས་པ་སྡེ་བརྒྱད་དང་བཅས་པ༔ གཞན་ཡང་སྤྲུལ་པ་ཡང་སྤྲུལ་དང་བཅས་པ༔
བཀའ་སྲུང་བདུད་བཙན་ཀླུ་གསུམ༔ གཏེར་སྲུང་ནཱ་ག་རཀྴ་ལ་སོགས་སྲུང་མ་དམ་ཚིག་ཅན་རྣམས་ཀྱི་བཀའ་བདེན་པས༔ བདག་ཅག་དཔོན་སློབ་མི་ནོར་བསྲུང་བྱ་འཁོར་དང་བཅས་པ་ལ་གནོད་པར་བྱེད་པའི་གདོན་བགེགས་འབྱུང་པོ་ལོག་པར་འདྲེན་པའི་བདུད་དང་དམ་སྲི་ཁྱད་པར་ཆེ་སྲི་ཆུང་སྲི་རྒས་སྲི་གཞོན་སྲི་དར་སྲི་དུར་སྲི་ཕུང་སྲི་འགོང་པོ་བསེ་རག་དབུལ་སྲི་ཕོ་གདོན་གྲེ་བོ༔

མོ་གདོན་འདྲེ་མོ་ཟ་འདྲེ་ཤི་གཤེད་ལ་སོགས་ཚེ་དང་བསོད་ནམས་ལ་བར་དུ་གཅོད་པའི་བདུད༔ ལོ་ཟླ་ཞག་དུས་ཀྱི་སྐག་རིགས་བྱིས་པའི་གདོན་ཆེན་བཅོ་ལྔ༔ ནད་རིགས་བཞི་བརྒྱ་རྩ་བཞི༔ བགེགས་རིགས་སྟོང་ཕྲག་བརྒྱད་ཅུ༔ ཡེ་འདྲོག་སུམ་བརྒྱ་དྲུག་ཅུ༔ གློ་བུར་བརྒྱད་ཅུ་རྩ་གཅིག༔ དུས་མིན་འཆི་བ་རྣམ་བརྒྱད་ལ་སོགས་པ༔ གདུག་ཅིང་སྡང་བའི་ཚོགས་ཐམས་ཅད་ཡས་གཟུགས་རང་རྟགས་འདི་ལ་ཁུག་ཅིག༔ བཛྲ་ཨངྐུ་ཤ་ཛ་ཛཿ ཞེས་པས་ལན་གསུམ་གྱིས་བཀུག༔ དེ་ནས་གླུད་བསྔོ་བ་ནི༔
ཧཱུྃ༔ ཉོན་ཅིག་བགེགས་དང་ལོག་འདྲེན་ཚོགས༔ དཔལ་ཆེན་ཁྲོ་རྒྱལ་བཀའ་ལ་ཉོན༔ ཡང་ཡང་སྙིང་པོའི་དོན་ལ་སོམས༔ ཁྱོད་རྣམས་ལས་ངན་འབྱུང་པོའི་རིགས༔ ཚེ་རབས་ལན་ཆགས་བུ་ལོན་ལ༔ འདོད་ཡོན་གླུད་དང་ཆངས་བུ་དང་༔ མར་མེ་ཏིང་ལོ་ཤ་དུམ་བཅས༔ ཡིད་མཐུན་དཔག་མེད་སྤེལ་ནས་བསྔོ༔ སྲོག་བཅད་ཚེ་ཐུང་ལན་ཆགས་འཇལ༔
རྡུང་རྡེག་ནད་མང་ལན་ཆགས་འཇལ༔ རྐུ་འཕྲོག་ནོར་དབུལ་ལན་ཆགས་འཇལ༔ སྒྲོ་སྐུར་མི་ཁའི་ལན་ཆགས་འཇལ༔ སྐྱེ་བ་སྔ་རོལ་ད་བར་དུ༔ ཕྱི་མོར་འབྱུང་འགྱུར་ལ་སོགས་པ༔ མི་མཐུན་བགེགས་ཀྱི་ཚོགས་རྣམས་ལ༔ འདོད་ཡོན་རྒྱ་མཚོའི་གླུད་གཏོར་བསྔོ༔ བསྔོས་པ་བཞིན་དུ་ཚིམས་གྱུར་ཅིག༔ རེ་བའི་ཡས་ཁ་ཁེངས་གྱུར་ཅིག༔ བུ་ལོན་ཤ་འཁོན་དག་གྱུར་ཅིག༔
དེང་ནས་བསྔོས་བཞིན་ཚིམས་གྱུར་ནས༔ སོ་སོར་རང་རང་གནས་སུ་དེངས༔ ཅི་སྟེ་འགལ་ཞིང་འཚེ་གྱུར་ན༔ ང་ཉིད་ཁྲག་འཐུང་ཐོད་ཕྲེང་རྩལ༔ སྲིད་གསུམ་འདི་ཡི་གནོད་སྦྱིན་ཆེ༔ དྲག་པོ་ཆེན་པོའི་སྐུར་བཞེངས་ནས༔ བགེགས་ཀྱི་ལུས་ངག་ཡིད་གསུམ་རྣམས༔ རྡུལ་ཕྲན་བཞིན་དུ་བརླག་པར་བྱེད༔ བཀའ་ལ་མི་གནས་སྡིག་ཅན་རྣམས༔ མགོ་བོ་ཚལ་པ་བརྒྱ་རུ་ཁོས༔
ལུས་ནི་དུམ་བུ་སྟོང་དུ་ཐོངས༔ ཡིད་རྟེན་གནས་ས་མེད་པར་གྱིས༔ བགེགས་ཚོགས་ཐལ་བའི་རྡུལ་དུ་རློག༔ གནོད་བྱེད་ཨུ་ཙ་ཏ་ཡ་ཕཊ྄ཿ ཨོཾ་སུམྦྷ་ནི་སོགས་བགེགས་བསྐྲད་ཐུན་གཏོར༔ གུ་གུལ་གྱི་དུད་པ་བཏང་༔ ཡས་གླུད་རྣམས་གོམ་པ་དྲུག་ཅུ་རྩ་བཞིའི་མཚམས་སུ་དོར༔ ཕྱི་མིག་མི་ལྟ་ནང་དུ་ལོག༔ དེ་ནས་མཚམས་གཅོད་པ་ནི༔ ཧཱུྃ་ཧཱུྃ་ཧཱུྃ༔
ང་ནི་དཔལ་ཆེན་དཔའ་བོའི་སྐུ༔ ཐུགས་ལས་སྤྲོས་པའི་ཁྲོ་བོ་ནི༔ ཡཀྵ་མེ་དབལ་སྐར་ལྟར་འཁྲུགས༔ བྱ་ཁྱུང་དམག་ཚོགས་སྤྲིན་ལྟར་གཏིབས༔ སྟེང་འོག་ཁྱབ་པ་རྡོ་རྗེའི་གུར༔ དྲྭ་མིག་གནམ་ལྕགས་སྡིག་པ་འཕྲོ༔ མཚོན་ཆའི་གུར་ཁང་སོ་འཐབ་འཁྲིགས༔ མེ་དཔུང་ཚྭ་ཚྭ་གློག་ལྟར་མཆེད༔ རླུང་ལྔ་སྤུ་གྲི་འཁོར་ལོས་གཏམས༔ རང་བཞིན་མཆེད་པའི་ཙཀྲ་ཡིས༔
བདུད་དང་དམ་སྲི་འབྱུང་པོ་རྣམས༔ བགྲོད་འགྱུ་མེད་པར་མཚམས་ཆོད་ཅིག༔ ཧཱུྃ་ཧཱུྃ་ཧཱུྃ༔ ཕཊ྄་ཕཊ྄་ཕཊ྄ཿ དེ་ནས་ནང་གི་ལྷ་དང་གཞལ་ཡས་ཀྱི་མཚམས་གཅོད་པ་ནི༔ ཧཱུྃ༔ བདག་ཉིད་ཆེ་བཙན་དྲག་པོ་ཆེ༔ རང་བཞིན་དབྱིངས་ལས་སྤྲོས་པའི་ལྷ༔ མཚམས་གཅོད་ཁྲོ་བོ་མངོན་སྤྱོད་ཅན༔ སྐུ་ལ་བར་དུ་གཅོད་པ་རྣམས༔
ཡ་མཱནྟ་ཀས་མཚམས་ཆོད་ཅིག༔ ཨོཾ་ཡ་མཱནྟ་ཀ་གནོད་བྱེད་ཐམས་ཅད་ཚིནྡྷ་ཚིནྡྷ་ཧཱུྃ་ཕཊ྄ཿ གསུང་ལ་བར་དུ་གཅོད་པ་རྣམས༔ ཧྱ་གྷྲྀ་ཝས་མཚམས་ཆོད་ཅིག༔ ཨོཾ་ཧྱ་གྷྲྀ་ཝ་གནོད་བྱེད་ཐམས་ཅད་བྷནྡྷ་བྷནྡྷ་ཧཱུྃ་ཕཊ྄ཿ ཐུགས་ལ་བར་དུ་གཅོད་པ་རྣམས༔ བཛྲ་པཱ་ཎིས་མཚམས་ཆོད་ཅིག༔ ཨོཾ་བཛྲ་པཱ་ཎི་གནོད་བྱེད་ཐམས་ཅད་ཧ་ན་ཧ་ན་ཧཱུྃ་ཕཊ྄ཿ ཡོན་ཏན་བར་དུ་གཅོད་པ་རྣམས༔ བཛྲ་ཡོ་གིས་མཚམས་ཆོད་ཅིག༔
ཨོཾ་བཛྲ་ཡོ་གི་ཎྀ་གནོད་བྱེད་ཐམས་ཅད་ད་ཧ་ད་ཧ་ཧཱུྃ་ཕཊ྄ཿ ཕྲིན་ལས་བར་དུ་གཅོད་པ་རྣམས༔ ཡཀྴ་ཀཱ་ལས་མཚམས་ཆོད་ཅིག༔ ཨོཾ་ཡཀྴ་ཀཱ་ལ་གནོད་བྱེད་ཐམས་ཅད་པ་ཙ་པ་ཙ་ཧཱུྃ་ཕཊ྄ཿ ཧཱུྃ༔ ཤར་གྱི་ཕྱོགས་ནས་མཚམས་གཅོད་པ༔ ཁྲོ་བོ་བཛྲ་ཧེ་རུ་ཀཿ རྡོ་རྗེ་དྲག་པོས་མཚམས་ཆོད་ཅིག༔ ཨོཾ་བཛྲ་ཀྲོ་ཏ་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔
ལྷོ་ཡི་ཕྱོགས་ནས་མཚམས་གཅོད་པ༔ ཁྲོ་བོ་རཏྣ་ཧེ་རུ་ཀཿ རཏྣ་དྲག་པོས་མཚམས་ཆོད་ཅིག༔ ཨོཾ་རཏྣ་ཀྲོ་ཏ་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔ ནུབ་ཀྱི་ཕྱོགས་ནས་མཚམས་གཅོད་པ༔ ཁྲོ་བོ་པདྨ་ཧེ་རུ་ཀཿ པདྨ་དྲག་པོས་མཚམས་ཆོད་ཅིག༔ ཨོཾ་པདྨ་ཀྲོ་ཏ་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔
བྱང་གི་ཕྱོགས་ནས་མཚམས་གཅོད་པ༔ ཁྲོ་བོ་ཀརྨ་ཧེ་རུ་ཀཿ ཀརྨ་དྲག་པོས་མཚམས་ཆོད་ཅིག༔ ཨོཾ་ཀརྨ་ཀྲོ་ཏ་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔ ཤར་ལྷོ་མཚམས་ནས་མཚམས་གཅོད་པ༔ སྐུ་ལས་སྤྲོས་པའི་ཁྲོ་མོ་ནི༔ བཛྲ་ཀྲོ་ཏིས་མཚམས་ཆོད་ཅིག༔ ཨོཾ་ཀཱ་ཡ་ཀྲོ་ཏི་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔
ལྷོ་ནུབ་མཚམས་ནས་མཚམས་གཅོད་པ༔ ཡོན་ཏན་སྤྲོས་པའི་ཁྲོ་མོ་སྟེ༔ རཏྣ་ཀྲོ་ཏིས་མཚམས་ཆོད་ཅིག༔ ཨོཾ་གུ་ཎ་ཀྲོ་ཏི་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔ ནུབ་བྱང་མཚམས་ནས་མཚམས་གཅོད་པ༔ གསུང་ལས་སྤྲོས་པའི་ཁྲོ་མོ་སྟེ༔ པདྨ་ཀྲོ་ཏིས་མཚམས་ཆོད་ཅིག༔ ཨོཾ་པདྨ་ཝཱཀྐ་ཀྲོ་ཏི་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔
བྱང་ཤར་མཚམས་ནས་མཚམས་གཅོད་པ༔ ཕྲིན་ལས་སྤྲོས་པའི་ཁྲོ་མོ་སྟེ༔ ཀརྨ་ཀྲོ་ཏིས་མཚམས་ཆོད་ཅིག༔ ཨོཾ་ཀརྨ་གུ་ཧྱ་ཀྲོ་ཏི་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔ སྟེང་གི་ཕྱོགས་ནས་མཚམས་གཅོད་པ༔ ཡེ་ཤེས་སྤྲུལ་པའི་ག་རུ་ཊཿ བྱ་ཁྱུང་རྒྱལ་པོས་མཚམས་ཆོད་ཅིག༔ ཨོཾ་ཁྲོཾ་ག་རུ་ཊ་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔
འོག་གི་ཕྱོགས་ནས་མཚམས་གཅོད་པ༔ ཕོ་ཉ་རྔམ་བྱེད་ཞེ་སྡང་ཅན༔ གནམ་ལྕགས་སྡིག་པས་མཚམས་ཆོད་ཅིག༔ ཨོཾ་ལོ་ཧི་བིཥཚ་ཁ་ཙཀྲ་ཙཀྲ་ཡེ་སྭཱ་ཧཱ༔ ཧཱུྃ༔ བགེགས་ཀྱི་སྦྱོར་བ་མཚམས་བཅད་ནས༔ གནམ་ལྕགས་ཨུར་མོའི་གཞལ་ཡས་ཁང་༔ མི་ཤིགས་རྡོ་རྗེའི་གུར་དུ་བསྒོམ༔ ཨོཾ་བཛྲ་ཙཀྲ་ཙཀྲ་ཡེ་སྭཱ་ཧཱ༔ ཞེས་པས་བསྐལ་པའི་ཀློང་ཡང་བགྲོད་འགྱུ་མེད་པའི་གུར་དུ་བསྒོམ༔
མཚམས་གཅོད་ཀྱི་གུར་ཁང་འདི་ཉིད་དགོས་ཆེད༔ ནོར་སྒྲུབ་སྐབས་དང་༔ སྒབ་འདྲེ་མནན་པ་དང་༔ སྲིའུ་གསོ་བ་སོགས་གུར་ཁང་དགོས་རིགས་ཐམས་ཅད་ལ་སྦྱར་བའི་ཆ་ལག་སྟེ༔ ཀུན་ལ་འགྲེས་སོ༔ དེ་ནས་མཆོད་པ་བྱིན་རླབས་ནི༔ ཨོཾ་བཛྲ་ཨ་མྲྀ་ཏ་སརྦ་པཱུ་ཛ་མེ་གྷ་ཨཱཿཧཱུྃ༔ ལན་གསུམ་གྱིས་སྦྱང་༔ ཨོཾ་སྭ་བྷཱ་ཝ་ཤུདྡྷོ་སོགས༔ སྟོང་པའི་ངང་ལས་མདུན་དུ་རླུང་མེ་ཐོད་སྒྱེད་ཀྱི་སྟེང་དུ་ཨཱ་ལས་བྱུང་བའི་ཐོད་པ་བུམ་རིལ་ཡངས་ཤིང་རྒྱ་ཆེ་བ༔
སྲིད་པའི་ཁྱོན་དང་མཉམ་པ་དེ་ཡི་ནང་དུ་ཤ་ལྔ་རྫས་ལྔ་དང་ཨོཾ་ཨཱཿཧཱུྃ་འོད་དུ་ཞུ་བ་ལས་བྱུང་བའི་ཕྱི་ནང་མཆོད་པ་སྤྱན་གཟིགས་ཟད་མི་ཤེས་པ་ནམ་མཁའི་མཐའ་དང་མཉམ་པའི་ཡེ་ཤེས་ཀྱི་བཀོད་པ་དང་མཚུངས་ཤིང་ཐོགས་པ་མེད་པ་རྒྱལ་བའི་དཀྱིལ་འཁོར་མཉེས་པའི་རྫས་མཆོག་སྟེར་བ་བླ་ན་མེད་པར་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲིའཿཋཿ མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཞེས་པས་ལན་གསུམ་གྱིས་སྦྱང་༔ དེ་ནས་མ་བཅོས་སྣང་སྲིད་སྐྱེ་མེད་ཀྱི་ངང་ནས་དཔལ་ཆེ་མཆོག་ཧེ་རུ་ཀའི་ཏིང་འཛིན་ལ་འཇུག་པ་ནི༔ གདོད་ནས་རང་བྱུང་གི་གཞལ་ཡས་ཁང་༔ རང་ཤར་གྱི་ཡི་དམ༔
འབྱུང་འཇུག་གི་གསལ་གདབ་བགྱིས་པ་ལ༔ ཐོག་མར་རང་བཞིན་གྱི་མི་དམིགས་པས༔ ཨོཾ་བཛྲ་ཤྲཱི་ཧེ་རུ་ཀ་ཧཱུྃ༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ བི་ཤྭ་བི་ཤུདྡྷེ༔ པཾ་པདྨ་མཎྜ་ལ༔ མ་སཱུརྻ་མཎྜ་ལ༔ ཨ་ཙནྡྲ་མཎྜ་ལ༔ རུ་ཏྲ་ཏི་ར་བཾ༔ ཧཱུྃ་སྥ་ར་ཎ་ཕཊ྄ཿ
སཾ་ཧ་ར་ཎ་ཧཱུྃ༔ ཧཱུྃ་ཡཀྴ་ཀཱ་ལ་ཙཎྜ་མ་ཧཱ་ཤྲཱི་ཧྲཱི་ཏ་ཧེ་རུ་ཀ་ཧཱུྃ་ཕཊ྄ཿ དེ་ནས་རྟེན་བསྐྱེད་པ་ནི༔ ཧཱུྃ༔ སྣང་སྲིད་བདག་མེད་དེ་བཞིན་ལས༔ ཨེ་མཐིང་ཀློང་ནས་འབྱུང་ལྔ་བརྩེགས༔ ཐབས་ཤེས་རྣམ་པར་སྙོམས་པ་ལས༔ སྐྱེ་མེད་རྡོ་རྗེའི་གཞལ་ཡས་ཁང་༔ རྣམ་པ་དྲག་པོའི་ཕོ་བྲང་ནི༔ མ་འགགས་རྒྱན་བཀོད་སོ་སོར་གསལ༔
དེ་དབུས་པདྨ་ཟླ་ཉི་དང་༔ ཏི་ར་དམ་སྲི་བསྣོལ་བའི་སྟེང་༔ མཐིང་སྨུག་ཧཱུྃ་ཡིག་འཕྲོ་འདུ་ལས༔ དཔལ་ཆེན་རྡོ་རྗེ་དཔའ་བོའི་སྐུ༔ སྨུག་ནག་ཡཀྴ་ཀཱ་ལ་ཆེ༔ ཞལ་གཅིག་ཕྱག་གཉིས་དཔའ་བའི་ཆས༔ སྤྱན་བགྲད་ཨམ་གཙིགས་སྨིན་མ་འབར༔ ཐོད་སྐམ་སྐྲ་ཆིངས་དར་དམར་བརྒྱན༔ ཕྱག་གཡས་རྡོ་རྗེ་རལ་གྲི་བསྣམས༔ གཡོན་པས་ལྕགས་སྡིག་ཕུར་བུ་བསྒྲིལ༔
སྐུ་ལ་དུར་ཁྲོད་ཆས་བརྒྱད་རྫོགས༔ ཞབས་གཉིས་གྱད་ཀྱི་དོར་སྟབས་བཞུགས༔ གོ་ཆའི་ལྷ་རྣམས་ཧཱུྃ་དུ་གསལ༔ མེ་དཔུང་མཆེད་པའི་ཀློང་དུ་བསྒོམ༔ ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔ སྤྱན་དྲངས་པ་ནི༔ ཧཱུྃ༔ གླིང་གི་གླིང་མཆོག་ལྷོ་ནུབ་རྔ་ཡབ་གླིང་༔ ལངྐ་མགྲིན་བཅུ་སྲིན་པོའི་ཡུལ་གྱི་དབུས༔ ཐོད་མཁར་དགུང་དུ་བསྙེགས་པའི་ཁྱོན་གྱི་རྩེར༔
དཔལ་རི་པདྨ་འོད་ཀྱི་ཕོ་བྲང་ནས༔ སྣང་སྲིད་དབང་སྒྱུར་སྨུག་ནག་སྲིན་པོའི་ཞལ༔ མ་རུངས་འདུལ་ཕྱིར་གནོད་སྦྱིན་ཁྲོས་པའི་སྐུ༔ བཛྲ་ཀཱ་ལ་ཡཀྴ་གཤེགས་སུ་གསོལ༔ རྡོ་རྗེ་སྲིན་པོ་དྲག་པོ་ཐོད་ཕྲེང་རྩལ༔ མ་རུངས་འདུལ་ཕྱིར་ཆེ་བཙན་སྐུར་བཞེངས་ཤིག༔ སྣང་སྲིད་ལྷ་འདྲེ་འདུལ་ཕྱིར་གཤེགས་སུ་གསོལ༔ དྲེགས་པ་སྡེ་བརྒྱད་འདུལ་ཕྱིར་གཤེགས་སུ་གསོལ༔ འགོང་པོ་དམ་སྲི་འདུལ་ཕྱིར་གཤེགས་སུ་གསོལ༔ ཕུང་སྲི་འདྲེ་རྒོད་འདུལ་ཕྱིར་གཤེགས་སུ་གསོལ༔
དབུལ་སྲི་རྨངས་འདྲེ་འདུལ་ཕྱིར་གཤེགས་སུ་གསོལ༔ དམག་འཁྲུག་ལོ་ཉེས་ཞི་ཕྱིར་གཤེགས་སུ་གསོལ༔ མི་ནད་ཕྱུགས་ནད་ཞི་ཕྱིར་གཤེགས་སུ་གསོལ༔ མཐུ་རྩལ་གཟི་བྱིན་བསྐྱེད་ཕྱིར་གཤེགས་སུ་གསོལ༔ མངོན་སྤྱོད་ཕྲིན་ལས་མཛད་ཕྱིར་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛ་ཕཻཾ་ཕཻཾ་ཨ་བེ་ཤ་ཡ་ཨཱཿ དེ་ནས་བཞུགས་སུ་གསོལ་ཞིང་ཕྱག་འཚལ་བ་ནི༔ ཧཱུྃ༔ ཨེ་མཐིང་དབུས་སུ་བསྐྱེད་ནས་བརྟེན་པའི་ཕྱིར༔ སྣང་སྲིད་ལྷ་སྲིན་བསྣོལ་ནས་སྤུངས་པའི་ཁྲིར༔
ཐབས་ཤེས་ཟུང་ལྟར་པད་ཉི་རོ་ཡི་གདན༔ སྨུག་ནག་ཡ་འདོར་གྱད་ཀྱིས་བཞུགས་སུ་གསོལ༔ མི་འདའ་ཆོས་ཀྱི་དབྱིངས་ནས་བསྐུལ་བའི་ལྷ༔ རྣམ་དག་སྐྱེ་མེད་རྡོ་རྗེའི་ཧཱུྃ་སྒྲ་ཅན༔ འགོགས་མེད་ནུས་པའི་རྩལ་བཅུའི་ཕྲིན་ལས་ཀྱིས༔ མ་རུངས་བདུད་སྡེ་ཕྱོགས་རྣམས་འགེམས་མཛད་པ༔ མངོན་སྤྱོད་ཆེན་པོའི་ལྷ་ལ་ཕྱག་འཚལ་ལོ༔ ཨོཾ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ ཨ་ཏི་པུ་ཧོཿ
པྲ་ཏཱིཙྪ་ཧོཿ དེ་ནས་མཆོད་པ་འབུལ་བ་ནི༔ ཧཱུྃ༔ ཆེ་བཙན་ཁྲོ་བོ་སྨུག་ནག་གཏུམ་ཞལ་ཅན༔ དབང་དྲག་རྡོ་རྗེ་སྲིན་པོའི་ལྷ་ཚོགས་ལ༔ དགྱེས་པར་བྱ་ཕྱིར་བསྐྱེད་ནས་འབུལ་བ་ནི༔ སྟོང་གསུམ་ཁམས་གང་འཇིག་རྟེན་གཞན་དག་ཏུ༔ ཇི་སྲིད་འབྱུང་དང་དེ་ལས་སྤྲོས་པ་ཡི༔ སྣོད་ཀྱིས་བསྡུས་པའི་བྷནྡྷ་ལྕང་ལོ་རུ༔ རི་ལྟར་སྤུངས་པའི་དབང་པོ་རྣམ་ལྔ་འདི༔
ཁྲོ་རྒྱལ་ཡཀྴ་ཀཱ་ལའི་ཞལ་དུ་འབུལ༔ བདུད་དང་དམ་སྲི་འདུལ་ཕྱིར་བཞེས་སུ་གསོལ༔ རུ་ཏྲ་མ་རུངས་གང་ཞིག་བསྒྲལ་བ་ཡི༔ བུམ་རིལ་ནང་དུ་སྨན་རཀ་ཕུད་སྣ་དང་༔ ཤ་ཁྲག་དམར་གྱིས་བརྒྱན་པའི་བྷ་ལིངྟ༔ དམར་ཆེན་ལ་སོགས་ཕྲེང་བའི་མཆོད་པ་འདི༔ དབང་དྲག་རྡོ་རྗེ་སྲིན་པོའི་ཞལ་དུ་འབུལ༔ དབུལ་སྲི་འགོང་པོ་འདུལ་ཕྱིར་བཞེས་སུ་གསོལ༔ བཞེས་ནས་མངོན་སྤྱོད་ཕྲིན་ལས་འགྲུབ་པར་མཛོད༔ ཨོཾ་ཨཱཿཧཱུྃ་བཛྲ་པུཥྤེ་སོགས་ནས་མ་ཧཱ་མཱཾ་ས་རཀྟ་ནས་བྷ་སུ་ཏ་ཁ་ཁ་ཁཱ་ཧི༔
དེ་ནས་བསྟོད་པ་ནི༔ ཧཱུྃ༔ ཨེ་ལས་གྲུབ་པའི་གནམ་ལྕགས་གཞལ་ཡས་ཁང་༔ སྣང་སྲིད་ཀུན་གྱིས་ལྟ་བར་མྀ་ནུས་ཤིང་༔ ཁྲོ་ཆུའི་བྱད་བཞིན་ཚྭ་ཚྭ་འཁྲུགས་པའི་དབུས༔ སྣོད་གཟུགས་བདུད་སྲིན་འདུལ་བའི་ཁྲི་སྟེང་དུ༔ ལྷག་པའི་ལྷ་མཆོག་སྨུག་ནག་གཏུམ་ཆེན་ཞལ༔ སྤྱན་གསུམ་སྡང་མིག་གློག་ལྟར་འགྱུ་བ་ཡིས༔ ཁྲོ་བོ་ཁྲོ་མོ་ཟིལ་གྱིས་གནོན་པར་བྱེད༔ མཆེ་བ་ཟུར་གསུམ་མ་མཆུ་མནན་པ་ཡིས༔
ལྷ་སྲིན་སྡེ་བརྒྱད་བསྔངས་ཤིང་འདར་བར་བྱེད༔ ཤངས་ནས་རླུང་གཡོ་དབུ་སྐྲ་བསིགས་པ་ཡིས༔ གཟུགས་མེད་ཁམས་རྣམས་ཡོམ་ཞིང་འགུལ་བར་བྱེད༔ ཐོད་སྐམ་བརྒྱན་ཞིང་དར་དམར་ཅོད་པན་གྱིས༔ རིགས་ལྔའི་ས་བོན་དབྱིངས་སུ་རྫོགས་པར་བྱེད༔ སྙན་ལ་དྲག་པོའི་ཝང་ལོང་བརྒྱན་པ་ཡིས༔ མ་སྲིང་མཁའ་འགྲོ་སྤྲིན་ལྟར་འདུ་བར་བྱེད༔ ཕྱག་གཡས་རྡོ་རྗེ་རལ་གྲི་ཕྱར་བ་ཡིས༔ གདུག་པའི་དགྲ་བགེགས་རྩད་ནས་གཅོད་པར་བྱེད༔ གཡོན་པས་ལྕགས་སྡིག་ཕུར་བུར་བསྒྲིལ་བ་ཡིས༔
འགོང་པོ་དམ་སྲི་དམ་ཉམས་འདུལ་བར་བྱེད༔ གླང་ཀོ་ཞིང་ལྤགས་སྟག་ཤམ་བརྗིད་པ་ཡིས༔ སྣང་སྲིད་ཀུན་གྱི་གདུག་པ་འཇོམས་པར་བྱེད༔ ཐོད་རློན་ག་ཤ་སྦྲུལ་ལྔའི་ཆིངས་རྒྱན་གྱིས༔ ཀླུ་སྲིན་འབྱུང་པོ་སྙིང་རྩ་འདར་བར་བྱེད༔ རུས་པའི་རྒྱན་དང་ཐིག་ལེ་ཚོམ་བུ་ཡིས༔ གཟུགས་ཁམས་འདོད་ཁམས་དབྱིངས་སུ་སྒྲོལ་བར་བྱེད༔ ཞབས་གཉིས་དམ་སྲི་ཕོ་མོ་བརྫིས་པ་ཡིས༔ མ་རུངས་འབྱུང་པོའི་སྡེ་ཚོགས་ཐར་བར་བྱེད༔ མེ་དཔུང་ཀློང་བཞུགས་སྨུག་ནག་དཔའ་བོའི་སྐུ༔
ཀཱ་ལ་ཡཀྴ་སྲིན་པོ་ཁྲོས་འདྲའི་ཞལ༔ རྡོ་རྗེ་དྲག་པོ་གར་དགུའི་ཧེ་རུ་ཀཿ དཔལ་ཆེན་གཡུལ་ལས་རྒྱལ་ལ་ཕྱག་འཚལ་བསྟོད༔ ལྷ་མཆོག་ཁྱེད་ལ་བསྟོད་ཅིང་བསྐུལ་བ་ནི༔ སྣང་སྲིད་ལྷ་སྲིན་འདུལ་བའི་དུས་ལ་བབ༔ འགོང་པོ་དབུལ་སྲི་འདུལ་བའི་དུས་ལ་བབ༔ གསོན་འདྲེ་ཕོ་མོ་འདུལ་བའི་དུས་ལ་བབ༔ ཆེ་སྲི་ཆུང་སྲི་འདུལ་བའི་དུས་ལ་བབ༔ རྒས་སྲི་དར་སྲི་འདུལ་བའི་དུས་ལ་བབ༔ གོད་སྲི་བསེ་རག་འདུལ་བའི་དུས་ལ་བབ༔
རྨངས་འདྲེ་རྨུགས་འདྲེ་འདུལ་བའི་དུས་ལ་བབ༔ ནད་གདོན་རྐྱེན་ངན་བཟློག་པའི་དུས་ལ་བབ༔ མི་མཐུན་བར་ཆད་ཞི་བའི་དུས་ལ་བབ༔ དུས་ལ་བབ་བོ་ཆེ་བཙན་མཐུ་མ་ཆུང་༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ རྩ་སྔགས་ནི༔ ཨོཾ་ཡཀྴ་ཀཱ་ལ་ཙཎྜ་མ་ཧཱ་ཤྲཱི་ཧྲཱི་ཏ་ཧེ་རུ་ཀ་ཧཱུྃ་ཕཊ྄ཿ ལས་སྔགས་མེ་ཡི་གུར་ཁང་ནི༔ ཨོཾ་མ་མ་མ་ཧཱ་བྷ་ལ་ཨ་པ་རཱ་ཙིཏྟ་ཨ་ཛི་ཏེ་ཤྲཱི་ཛྭ་ལ་རཾ་བཛྲ་ཀཱི་ལི་ཀཱི་ལ་ཡ་བཛྲ་ཙཀྲ་རཀྵ་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ༔ ཞེས་རྩ་སྔགས་འབུམ་ཚོ་ལས་སྔགས་གང་དགོས་སྲིའུ་ལ་སོགས་གསོ་བ་དང་༔
ཁྱད་པར་ལས་ཀྱི་མཐའ་གང་རུང་འཇུག་པའི་སྐབས་དང་བསྟུན༔ འདི་ཉིད་ནོར་སྒྲུབ་ཀྱི་གཞུང་གང་རུང་འཇུག་ཀྱང་དགོས་ཏེ༔ མཚན་ཡང་ཁྲོ་བོ་གནོད་མཛེས་རྒྱལ་པོ་ལ་སོགས་བགེགས་མཐར་བྱེད་སྟོབས་པོ་ཆེ་ཡཀྴ་ཀཱ་ལ་ཞེས་དབང་དྲག་རྡོ་རྗེ་སྲིན་པོ་མངོན་སྤྱོད་དུ་ཆས་པ་རྒྱ་གར་གྱི་དུར་ཁྲོད་དགའ་བ་ཚལ་དུ་བཞེངས་པའོ༔ འདིའི་འགྲུབ་རྟགས་ནི་སྤྱི་ལུང་ཀུན་དང་མཐུན༔ སྐབས་སུ་བབ་པའི་ཚེ་ཐུན་གཏོར་འབུལ་བ་ནི༔ ཐུན་གཏོར་ལ་དགྲ་བགེགས་འགུགས་ཤིང་༔ ཧཱུྃ༔ ཀཱ་ལ་ཡཀྴ་སྐུར་བཞེངས་ཤིག༔ མངོན་སྤྱོད་ཆེན་པོའི་དུས་ལ་བབ༔ གདུག་པའི་བྱད་མ་དགྲ་བགེགས་དང་༔
ཕུང་སྲི་འགོང་པོ་འདྲེ་རྒོད་སོགས༔ ཚེ་དང་བསོད་ནམས་ལ་གནོད་པའི༔ བདུད་དང་དམ་སྲིའི་ཚོགས་རྣམས་ཀུན༔ ཐུན་གྱི་གཏོར་མར་བསྟིམས་ནས་ཀྱང་༔ དཔལ་ཆེན་ཁྲོ་རྒྱལ་ཞལ་དུ་འབུལ༔ ལྷག་མ་མེད་པར་བཞེས་སུ་གསོལ༔ ཨོཾ་ཨི་དཾ་དུ་བྷ་ལིངྟ་དགྲ་བགེགས་དམ་སྲི་རྣམས་ཀྱི་དབང་པོ་རྣམ་པ་ལྔ་ལ་ཁ་ཁ་ཁཱ་ཧི༔ ཞེས་པའི་བྱད་མ་དམ་སྲི་ཡིད་དུ་བཀོད་པ་ཐམས་ཅད་བཞེས་ནས་ལྷག་མེད་དུ་ཚར་བཅད་པར་བསམ༔ དཀྱིལ་འཁོར་ལས་ཕྲིན་གང་ལ་འཇུག་ཀྱང་མ་གྲོལ་གྱི་བར༔ དྲག་པོའི་སྲུང་འཁོར་དང་ཏིང་འཛིན་ལ་གནས་སོ༔
ཐུན་བསྡུ་བའི་ཚེ་སྲུང་འཁོར་གཞལ་ཡས་ལྷ་སྔགས་ས་བོན་རང་ལ་བསྡུ༔ མི་དམིགས་ཆོས་དབྱིངས་དགོངས་པ་ཨཱ་རུ་བཞག༔ ས་མ་ཡ༔ ཨེ་མཿ ཟབ་པའི་མཐར་ཐུག་ལས༔ མ་འོངས་དུས་ཀྱི་ཐ་མ་རུ༔ དབུལ་ཕོངས་པྲེ་ཏའི་འཇིགས་པ་དང་ལ༔ དམག་འཁྲུག་ལོ་ཉེས་སྡང་བའི་ཚེ༔ དེ་དག་འདུལ་བའི་གཉེན་པོ་མཆོག༔ ང་ཉིད་ཀཱ་ལ་ཡཀྴ་ཡི༔
སྒྲུབ་ཐབས་གུད་དུ་སྦས་པ་བཞག༔ ཡང་མཐར་འདི་ཉིད་འབྱིན་པའི་ཚེ༔ བསྒྲུབ་དང་སྐུར་བཞེངས་སྔགས་བཟླས་ཤིང་༔ སྲུང་བ་ཡུལ་དུ་གནས་གྱུར་ན༔ དབུལ་ཕོངས་ནད་མུག་འཁྲུག་རྩོད་ཞི༔ དངོས་གྲུབ་ཐམས་ཅད་དུས་གཅིག་འགྲུབ༔ དེ་བས་སྐལ་ལྡན་ལས་འཕྲོ་ཅན༔ སྙིང་དུ་ཆོངས་ཤིག་ས་མ་ཡ༔ རྒྱ་འདི་ཀླུ་ཡི་རྒྱལ་པོས་སྲུངས༔ གཙུག་ན་ནོར་བྀུ་ཨཚ་རྒྱ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ སྔགས་འཆང་གནམ་ལྕགས་རྡོ་རྗེས་དགེ་བསྙེན་ཀླུའི་ཕྲོང་ནས་གདན་དྲངས་ཤིང་དབེན་ཚལ་དུ་བསྒྱུར་བའོ། མངྒ་ལཾ།། །།
མ༽ བླ་མའི་ནོར་སྒྲུབ་པདྨ་རྒྱལ་པོ་ཡིད་བཞིན་ནོར་མཆོག་ལས༔ གཏེར་སྲུང་ཀླུ་ཡི་དགེ་བསྙེན་ཆེན་པོ་སྒྲུབ་པའི་གསོལ་ཁ་དགོས་འདོད་ཀུན་འབྱུང་བཞུགས་སོ༔
བླ་མའི་ནོར་སྒྲུབ་པདྨ་རྒྱལ་པོ་ཡིད་བཞིན་ནོར་མཆོག་ལས༔ བཀའ་ཡི་གཏེར་སྲུང་གཏེར་གྱི་རྒྱ་གཉེར་བ༔ གནོད་སྦྱིན་གྱི་དད་དཔོན་ཆེན་པོ་དཔལ་རྡོ་རྗེ་དབྱིངས་ཀྱི་ཐ་ཚིག་གཏེར་བདག་གཙུག་ན་ནོར་བུ་ལས་མེ་འབར་བའམ༔ གནོད་སྦྱིན་ལ་ཐོད་དཀར་པོ་ཞེས་མཚན་གསོལ་པ་སྟེ༔ རིགས་ལྷ་ནས་ཆད་པས་ཡབ་གནོད་སྦྱིན་མ་ཧཱ་དྷེ་ཝ༔ ཡུམ་ཀླུ་མོ་དུང་སྐྱོང་མ་གཉིས་རི་རབ་ཀྱི་བྱང་ཕྱོགས་སུ་དབྱར་ར་བའི་གནམ་གང་དུ་བཤོས་པ་ལས༔ དཔྱིད་ཐ་ཆུང་གི་བཅོ་ལྔ་ལ་གཡུ་ཡི་དྲོད་པ་སྐྱེས༔ གནམ་སྟོང་དུ་རྡོལ་བ་ལ༔ ཉ་ནག་པོ་དཔྲལ་བ་རུ་མདུང་ཡོད་པ༔ སྤྱི་བོར་སྦྲུལ་མགོ་གསུམ་ལ་ནོར་བུས་བརྒྱན་པ༔
ལག་པ་གཉིས་ཡོད་པ་ཞིག་སྐྱེས་པ༔ དེ་བྱང་ཕྱོགས་གནོད་སྦྱིན་གྱི་ཕོ་བྲང་གི་ནང་མདུན་དུ་རོལ་མཚོ་ཆེན་པོ་ཡོད་པའི་ནང་དུ་བོར་བ་ཀླུ་མོ་ནོར་སྐྱོང་མའི་ཕོ་བྲང་སྟེང་དུ་ཕོག་ནོར་སྐྱོང་མའི་ཁྱོའམ་རྣམ་པར་བགྱིས་པའི་ཀླུ་མོའི་འོད་ཟེར་ཕོག་པས་སེམས་ཀྱི་ལུས་ཞིག་ནས་མིའི་རྣམ་པར་གྱུར༔ དེ་ཡི་ཚེ་སངས་རྒྱས་གཞོན་ནུ་རྣམ་པར་རོལ་ལ་ཆོས་ཞུས་ཏེ་སེམས་བསྐྱེད་པས༔ སེམས་བློ་གྲོས་དགེ་བར་བཀོད༔ དེའི་འོག་ཏུ་མ་ལ་ཡ༔ གསང་བདག་རྡོ་རྗེ་གཏུམ་པོ་ཞེས་དཔའ་བོ་རྡོ་རྗེ་ལ་བླ་མེད་སྔགས་ཀྱི་གདམས་པ་ཞུས༔ དཀྱིལ་འཁོར་གྱི་གྲལ་དུ་བཀོད༔ གནོད་སྦྱིན་ཀླུ་ཡི་དགེ་བསྙེན་ནོར་བུ་འོད་འབར་མཚན་དུ་གསོལ༔ བླ་མེད་སྔགས་ཀྱི་བསྟན་པ་སྲུང་བའི་གཉེར་བྱང་གཏད༔ ཡུམ་རྡོ་རྗེ་རྣལ་འབྱོར་མ་ནོར་བུ་འོད་མཚོ་ཞེས་མཚན་གསོལ༔
ཟབ་ལམ་སྙན་བརྒྱུད་ཀྱི་གྲོགས་མོར་མངའ་གསོལ༔ དགེ་བསྙེན་ཡབ་ཡུམ་གྱི་གསང་བདག་ལ་ནོར་བུ་རིན་ཆེན་རིགས་ཀྱི་མཎྜལ་ཕུལ་བས༔ ཁྱོད་རྟག་ཏུ་འདོད་དོན་མྱོས་པས་པྲེ་ཏའི་འཆིང་བ་གྲོལ༔ མིང་ཡང་གནོད་སྦྱིན་རྟག་མྱོས་ཞེས་བགྱིའོ༔ ཁྱོད་ཀྱི་སྤྲུལ་པས་འདོད་དོན་ཀླུའི་ཆ་ལུགས་འཆང་རྡོ་རྗེ་ཐེག་པའི༔ གསང་སྔགས་ཀྱི་རིག་འཛིན་རྣམས་ཀྱི་བསྟན་པ་སྐྱོང་ཞིང་༔ གཏེར་རྒྱ་རིན་ཆེན་སྐྱོང་བར་འགྱུར་རོ༔ ཞེས་ལུང་བསྟན་ནོ༔ དེ་ནས་ཕྱིས་འབྱུང་གི་སྐབས་སུ་ཀླུའི་དགེ་བསྙེན་དེ་ཉིད་ལྷོ་ནུབ་ཏུ་ཆགས་པས༔ མཚོ་འོ་མ་ཞེས་པ་ནི་འཇའ་འོད་འཁྱིལ་བའི་སྡོམ་ཚིག་གོ༔
འོད་མའི་མཚོ་འཁྱིལ་ཀླུ་ཡི་ཕོ་བྲང་ཆེན་པོའི་མཚོ་བདག་འཇོག་པོ་དགའ་བོ་ནོར་རྒྱས་དུང་སྐྱོང་ཞེས་པ་དང་༔ རྟག་མྱོས་རྣམས་ཚིག་དོན་མཚན་ཉིད་གཅིག་པའོ༔ ཅི་ཡིན་ཞེས་ན་འཇོག་པོ་དང་འཇོ་བ་ཟད་མི་ཤེས་པ༔ དགའ་བོ་ནི་སྡུག་བསྔལ་ཡེ་མི་སྲིད་པས་ནོར་རྒྱས་ནི་ཕྱུག་པོ་ཡང་དག་པ༔ དུང་སྐྱོང་ཞེས་པ་ནི་སེམས་ཅན་ཀུན་དུང་དུང་གི་གདུང་བ་ལྟར་སྐྱོང་བ་གྲོགས་ལྟར་བརྩེ་བས་འཛམ་གླིང་དུ་འདོད་རྒུ་ཆར་དུ་འབེབས་པ་སྟོན་ནོ༔ རྟག་མྱོས་ཞེས་པ་འབད་རྩོལ་གྱིས་སྒྲུབ་དགོས་ཡེ་མི་སྲིད་པ་སྟེ་བདེ་བ་ཆེན་པོས་མྱོས་པའོ༔ ཕོ་བྲང་རིའི་ཚེས་བཅོ་ལྔ་ལ་བཏབ་པས་ཉ་གང་མལ་འཕེལ་གྲིབ་བརྗོད་དུ་མི་གཏུབ་པ་སྒྲ་གཅན་རྒྱས་པའི་དུས་ཡོད༔ སྲིད་པའི་རྒྱ་མཚོའི་མ་མ་ནོར་བུ་མེ་ཤེལ་དང་ཆུ་ཤེལ་ལས་གྲུབ་པ་དང་༔ ཚངས་པའི་འཆི་མེད་བདུད་རྩི་རཱ་ཧུ་ལས་བླངས་པས་མཚོ་བདག་ཁ་ལ་རཀྴ་གཟུགས་སུ་བསྟན་པ་དེ༔ ཡེ་ཤེས་དང་ཉོན་མོངས་པའི་དོན་ནོ༔
ཀླུ་ལ་ས་བརྒྱད་ནོན་ཞེས་པའི་རྒྱུ་མཚན་གླིང་ཕྲན་བརྒྱད་དེ་སེམས་བསྐྱེད་ཀྱི་རྒྱུར་གྱུར་རོ༔ ཁྱབ་འཇུག་རཱ་ཧུ་ལས་ས་བཅུ་ནོན་པ་ནི༔ འཇམ་དཔལ་མཚན་བརྗོད་ལས༔ རྐང་པ་ཡ་གཅིག་མཐིལ་གྱིས་གནོན༔ རྐང་མཐེབ་སེན་མོའི་ཁྱོན་གྱིས་ཀྱང་༔ ཚངས་པའི་ཡུལ་ས་རྩེ་ནས་གནོན༔ དོན་གཅིག་གཉིས་མེད་ཆོས་ཀྱི་དོན༔ ཞེས་པས༔ བརྒྱད་ལ་གཉིས་བསྣན་པས་བཅུ་སྟེ་འགོ་གོང་འོག་གཉིས༔ དེས་ན་ས་བཅུ་པོ་ནི༔
གཟའ་མཆོག་རྒྱལ་པོ་རཱ་ཧུ་ལ༔ དུག་གསུམ་དག་པས་སྐུ་གསུམ་རྫོགས༔ མེ་ལོང་སོར་རྟོག་ཆོས་ཀྱི་དབྱིངས༔ སྐུ་གསུང་ཐུགས་གསུམ་རྡོ་རྗེ་གསུམ༔ གདན་སར་གནས་པ་རྒྱལ་པོ་མཆོག༔ ཐབས་ཤེས་གཉིས་བསྣན་བཅུ་གསུམ་མོ༔ བྱང་ཆུབ་དབུ་མ་བདེ་ཆེན་ཞིང་༔ དེ་ཡི་བཀའ་ནི་སྐྱོང་བའི་ཕྱིར༔ གཟའ་ཀླུ་རྒྱལ་པོ་གསུམ་དུ་གྲགས༔ རྒྱལ་པོ་བམ་གྱི་ཆ་འཛིན་ཅིང་༔
ཀླུ་ཡི་སྒོ་མ་ཁ་རུ་འཛིན༔ གཟའ་ཡི་ར་ས་མོ་མ་འཛིན༔ དེ་ཕྱིར་སྲིད་པ་རྡོ་རྗེ་འཛིན༔ རྒྱལ་པོ་ཐབས་ཀྱི་རང་བཞིན་ལ༔ ཀླུ་ནི་ཤེས་རབ་རང་བཞིན་ཏེ༔ གཟའ་ནི་གཉིས་མེད་ངོ་བོ་ཉིད༔ རང་བཞིན་ཀློང་ལས་འདི་ལྟར་ཁྱབ༔ རྟེན་འབྲེལ་དེ་ལས་བབ་པ་ནི༔ མེ་ཕོ་སྤྲེལ་ལོ་སྤྲེལ་ཟླའི་ཚེས་བཅུ་ཉིན་ལས་གུ་རུ་པདྨ་འབྱུང་གནས་ཀླུའི་ཕོ་བྲང་ནས་སྐུ་འཁྲུངས༔ ཤིང་མོ་བྱ་ལོ་བྱ་ཟླ་ཉེར་ལྔ་ལ་ཡེ་ཤེས་མཚོ་རྒྱལ་སྐུ་འཁྲུངས༔
ཕོ་བྲང་ཀླུའི་མཚོ་ཁ་རྒྱས༔ མཚོ་བདག་མ་གྲོས་གཟི་ཆེན་ཞེས་སྤྱི་གཙུག་ནོར་བུ་མེ་ཤེལ་གཟི་བརྗིད་མེ་ལྟར་འབར་ཏེ་ཀླུའི་རྒྱལ་པོ་དགུན་གསུམ་རྒྱ་མཚོ་དབུས་སུ་བསམ་གཏན་ལ་གནས༔ དགུན་ཆོས་ཐམས་ཅད་ཐུགས་དམ་འཕེལ་ཞིང་སྣང་བ་དྭངས་པའི་རྒྱུ་མཚན་དེ་ལྟར་ཡིན༔ དཔྱིད་གསུམ་ཐུགས་དམ་གོང་འཕེལ་གྱིས་ཉམས་ཚུང་གྱེན་དུ་འཕགས་པས་ནོར་བུ་གཟི་བྱིན་དྲོད་འཕེལ་ས་ལ་ཆུ་རླངས་གཏིབ༔ དབྱར་གསུམ་ཚངས་པའི་གནས་མན་ཆོད་བསྐོར་ཞིང་ལྷའི་བུ་ཀླུའི་ཚ་བོ་ཡིན་པས་ཕོ་བྲང་དེ་རུ་སྤྱན་འདྲེན་མཆོད་པ་འབུལ་བར་རྩེད་འཇོ་རྟ་ཉམས་དགའ་དང་བཅས་ནས༔ པདྨ་འབྱུང་གནས་འཁོར་མཁའ་སྤྱོད་དག་པའི་ཞིང་གི་ཚོགས་ཀྱི་འཁོར་ལོ་བསྐོར་བ་ལ་དགྱེས་པས་བསྟོད༔ དེའི་ཤུགས་ལས་ལྷ་མོ་ཀླུ་མོ་རྒྱན་ཆ་བཏགས༔ སྤྲ་སྤྲེལ་དང་བྱ་དང་རི་དྭགས་རྣམས་ཀྱང་ཤིང་ཁ་རུ་གར་བསྒྱུར༔ རི་དྭགས་དང་འདབ་ཆགས་ཕལ་ཆེར་ཀྱང་༔ རི་རྩེ་མཐོན་པོ་ནས་བྱ་ར་བྱེད༔
ཡུལ་གྱི་མི་རྗེ་དང་༔ དགེ་བཤེས་རྣམས་ཀྱང་སྐྱོ་སངས་འགྲོ་བའི་སྐབས༔ མི་རྣམས་ཀྱང་སངས་རྒྱས་ཀྱི་ཐུགས་རྗེས་ལོངས་སྤྱོད་འཕེལ་ཀླུའི་དངོས་གྲུབ་འབྱུང་༔ དྲང་སྲོང་ཁྱབ་འཇུག་གི་ནུས་པའི་རང་སྐད་འབྱིན༔ སེངྒེ་ཕུལ་ནས་དཔེ་དཀར་གྱི་དཀོར་མཛོད་བཀང་བའི་མགོ་བཙུགས༔ སྐྱེ་འགྲོ་རྣམས་ཀྱི་གཉེར་མ་འཛིན༔ སྲོག་ཆགས་ཕྲ་མོ་ཡང་བསྟན་པའི་འགྱུར་སྐད་སྒྲོག༔ སེམས་ཅན་ཕྲ་མོ་ཡན་ཆད་ཉམས་དགའ་བའི་ལས་ལ་སྤྱོད༔ ཀླུ་གཡང་དངོས་གྲུབ་ཐམས་ཅད་འགུགས་ཀྱང་འབྱུང་བའི་དུས༔ ཕྱོགས་བཅུའི་སངས་རྒྱས་རྣམས་ཀྱི་སྙིང་རྗེའི་གློག་འཁྱུག༔
ཐུགས་རྗེས་སྤྲིན་གཏིབ༔ ཐེག་ཆེན་གྱི་འབྲུག་ལྡིར༔ བྱིན་རླབས་ཀྱི་ཆར་འབེབས༔ མོས་གུས་ཀྱི་རྒྱ་མཚོ་མེར༔ གསང་སྔགས་ཀྱི་སྐྱེད་ཚལ་རྒྱས༔ དངོས་གྲུབ་ཀྱི་འབྲས་བུ་ཕྱུར༔ དེ་སྐྱེ་འགྲོ་ཐམས་ཅད་ཀྱི་ལོངས་སྤྱོད་པའི་གནས་སུ་གྱུར་པས་དུས་ཆེན་པོའོ༔ དེ་ནས་ཀླུའི་དགེ་བསྙེན་ཆེན་པོ་འདི་ཉིད་ཡང་དག་པར་རྫོགས་པའི་སངས་རྒྱས་ལ་ཆོས་ཀྱི་ཞུ་བ་བསམ་བགྱིད༔ དབྱར་གནས་ཀྱི་གཞི་བླངས༔ རྗེ་བཙུན་པདྨ་འབྱུང་གནས་འཁྲུངས་པའི་གནས་ཚང་ཕུལ༔
ཨིནྡྲ་བོ་དྷི་ལ་ནོར་བུའི་སྦྱིན་བདག་མཛད༔ བྷི་ན་ས་ལ་ཆང་གི་དངོས་གྲུབ་གནང་༔ མནྡ་ར་བ་ལ་འཆི་མེད་ཚེ་ཆུ་ཕུལ༔ དྲང་སྲོང་ལ་སྨན་རྒྱུད་བདུད་རྩིའི་བུམ་པ་ཕུལ༔ མིང་ཞང་བློན་དུ་གྲགས༔ རྗེ་བཙུན་ཆེན་པོའི་ཞབས་འབྲིང་ཆད་དུ་སྔོན་ལས་ཆས༔ དུར་ཁྲོད་བརྒྱད་དུ་ཀླུ་བརྒྱད་དུ་སྤྲུལ༔ སློབ་དཔོན་གྱི་གྲུབ་རྟགས་བརྒྱད་བསྐུལ༔ བལ་ཡུལ་ཉི་མ་ཁུད་ལ་གནས༔ རྡོ་རྗེ་ཕུར་པའི་དཀྱིལ་འཁོར་རྒྱུད་བསྐུལ་མཛད༔
ཨ་སུ་ར་ལ་ཀླུ་གྱོང་དུ་སྤྲུལ༔ ཧཱུྃ་ཀ་རའི་ཕུར་གཅིག་མ་རྒྱ་གར་ནས་ལེན་པའི་ཐུགས་དམ་བསྐུལ༔ གཏེར་བདག་བསྭེ་ཡི་ལྷ་མོ་མཆེད་བཞི་ཀླུ་མོ་བཅུད་འཛིན་བཞི་ཡིན་རྗེ་ཡི་གྲོགས་མོ་ལ་ཕུལ༔ སློབ་དཔོན་གྱིས་རྡོ་རྗེ་ཕུར་པའི་དཀྱིལ་འཁོར་སྐྱོང་བའི་གྲལ་དུ་བཀོད༔ ཡང་ཕུར་སྔགས་ཀྱི་གདམས་པ་གནང་༔ གསེར་མཚོ་ཞག་མཚོ་ཁྲག་མཚོ་དུང་མཚོ་བཞི་ལ་བརྟན་མའི་སྙིང་གཏེར་སྦས༔ ཡང་ཆུ་མིག་བྱང་ཆུབ་རིས་སུ་སློབ་དཔོན་ལ་གསེར་གྱི་མཎྜལ་ཕུལ༔ ཡང་མེ་གྲོ་གཟི་ཆེན་དུ་སྤྲུལ་ནས་བོད་ཀྱི་ལོ་བཅུད་ཐམས་ཅད་བཀག༔ མ་འོངས་སྙིགས་མའི་དུས་སུ་དབུལ་ཕོངས་སེལ་བ་དང་སློབ་དཔོན་ལ་མཎྜལ་ཕུན་སུམ་ཚོགས་པའི་ཆེད་དུ་ཨོ་རྒྱན་ནོར་ལྷ་དབྱེར་མེད་སྒྲུབ་ཐབས་མཛད་པའི་ཐུགས་དམ་བསྐུལ༔ བསམ་ཡས་ཀྱི་ཤིང་ཆ་ཐམས་ཅད་ཕུལ་བ་དང་༔
རྫོགས་པ་ཆེན་པོའི་མཁའ་ལྡིང་རྩོལ་མེད་གཤོག་པ་བསྐྱོད་ཅིང་བདེན་གཉིས་ཀྱི་རྭ་བར་གཙུག་རྒྱན་ནོར་བུ་ལྟར་འཕགས་པའི་ཆོས་ཞིག་ཞུ་བ་ཡོང་ལ་སློབ་དཔོན་གྱིས་ཐུགས་ག་རུ་ཊ་ཡེ་ཤེས་སེམས་དཔའ་ཏིང་ངེ་འཛིན་ལ་བཞུགས་པས༔ རྒྱལ་པོ་དོན་མེད་ཀྱི་གཏམ་སྨྲས་དགོས་དགྲ་ལྷ་མོ་བསྐུལ་མཇལ་གོ་བ་ནས༔ སྐད་བསྒྲགས་པས་སློབ་དཔོན་གྱི་དགོངས་པ་སློད༔ ཞུས་པའི་དོན་མེད་པར་བྱ་བའི་རྐྱེན་སྡུམ་ལ་རྒྱལ་པོ་བློན་པོ་གོང་སྐྱེས་ཚེ་ཆུ་མ་འབྱོར་བ་སོགས་ཐམས་ཅད་དབྱེན་བྱས་པ་མཁྱེན༔ ཡང་སྡོང་པོ་གསེར་ལག་ཅན་དུ་གནས་སྐབས་སློབ་དཔོན་ལ་གསེར་ཕུལ་བ་ཕྱིས་འབྱུང་གི་བཱ་སུ་དཔེ་དཀར་དཀོར་མཛོད་གླིང་དང་ལྷ་མི་འཇོག་པོའི་ཁྲི་གདན་ལ་སོགས་མཐའ་འདུལ་ཡང་འདུལ་གྱི་གཙུག་ལག་རྣམས་སུ་སྦས་པས༔ མ་འོངས་སྐབས་སུ་གཙུག་ལག་འདི་རྣམས་ལ་གསེར་ཆབ་མང་པོ་སྒྲོན་མཁན་འབྱུང་གསུངས་པ༔ མིང་ཡང་ཀླུ་རྒྱལ་དྲག་པོ་ཟླ་སྐྱོང་དུ་མཚན་གསོལ༔ དེའི་སྐབས་སུ་པད་ཞྭ་ཁྱུང་གཤོག་མར་བར་ཉི་ཟླ་ནོར་བུས་མཚན་དགོས་པས་ཟིལ་གནོན་གྱི་ཆ་ལག་གོ༔ པད་ཞྭ་རྩེ་ཕོད་ནོར་བུ་བཻཌཱུརྻ་རྩེ་བརྒྱད་ཀྱི་ཏོག་མཚན་པ་དེའི་དུས་སུ་ཕུལ་ལོ༔ ཡང་རྗེ་བཙུན་ཆེན་པོ་འབྲི་གུང་གཞོ་སྟོད་ཏི་སྒྲོ་ལ་འབྱོན་སྐབས་ཏི་སྒྲོ་བྲག་དཀར་མདུན་གྱི་ཆུ་ཚན་དེ་མེ་གྲོ་ནས་སྨན་གྱི་ཆུ་ཚན་བྷནྡྷ་གང་བཅུད་ལེན་མེ་ཏོག་ཕུལ་བ་ལ་རྗེ་བཙུན་གྱིས་སྨོན་ལམ་མཛད་པ་འབྱུང་དུས་ཀྱི་ནད་ཀུན་ལ་ཕན་ནོ༔
བསམ་ཡས་ཀྱི་གཙུག་ལག་ཁང་ཐམས་ཅད་གྲུབ་རབ་གནས་སྦྱོར་ནས་བཀྲ་ཤིས་ཚིགས་སུ་བཅད་པ་མཛད་པའི་ཚེ་གསེར་ཕུུལ་བ་ཀུན་ཀླུ་རང་ལ་དངོས་གྲུབ་སྦྱིན་པའི་བདག་པོ་ཡིན་པས་བཀྲ་ཤིས་བྱ་གསུུངས་ནས་ཆུ་ཆེན་མཚོ་དང་གདེངས་ཀ་ལུ་མ་རྣམས་ལ་གཏོར་གསེར་ལྡན་གྱི་ཆུའོ་ཞེས་སོ༔ གཞན་ཡང་གསེར་ས་ལེ་སྦྲམ་གྱི་རིགས་རྣམས་དང་ཀླུའི་ནོར་བུ་རིགས་བྱེད་རྣམས་ཕུལ་གཙུག་ལག་ཁང་དང་རི་སུལ་ལྷག་ཏུ་ཆུ་ཆེན་བཅོ་བརྒྱད་དང་རོལ་མཚོ་སོགས་ལུང་ལས་གྲགས་པ་དང་ལུང་མ་བསྟན་པའི་གནས་ངེས་མེད་རྣམས་ལ་གཏེར་སྦས༔ གཏེར་རྒྱ་ཡང་ཀླུའི་རྒྱལ་པོ་ལ་བཅོལ་བྱེ་བྲག་ཨོ་རྒྱན་ནོར་ལྷའི་སྒྲུབ་པ་འདི་ཉིད་ཀླུའི་དགེ་བསྙེན་ཡབ་ཡུམ་དང་ཀླུ་མོ་ནོར་བུ་མཛེས་བྱེད་ལ་སོགས་ལ་བཅོལ༔ མ་འོངས་སྙིགས་མའི་མཐར་ཐུག་པའི་ཚེ་རོང་ཆེན་རྣམས་དང་སྦས་པའི་ཡུལ་བཞི་དབེན་པའི་ལྗོངས་བཞི༔ བཀའ་བབ་གཏེར་ལ་ལོངས་སྤྱོད་པའི་གནས་ལྔ་གངས་རི་གཏན་ཆགས༔ མཚོ་མོ་གཏན་འཁྱིལ་རྣམས་བདུད་རྩི་ཀླུའི་ཆུ་མིག་ཞེས་དངོས་གྲུབ་འབྱུང་བའི་མཛོད་ཡིན་པས་སྒྲུབ་གནས་བྱའོ༔ ས་མ་ཡ༔ དེ་ཡང་གཏེར་བདག་ཀླུའི་དགེ་བསྙེན་སྒྲུབ་པར་བྱེད་པའི་རིམ་པ་ནི༔ གཞི་དཀར་གཙང་སྟེང་དུ་འབྲུ་ཚོམ་བཀོད༔ སྣོད་རིན་ཆེན་ལས་གྲུབ་ཀྱི་པད་གཞོང་དུ༔
གཏོར་མ་ནོར་བུས་མཚན་པའི་ཟླུམ་པོ་འཁོར་རང་འདྲ་བཞི་མདུན་དུ་ཀླུ་བཤོས་སྔོན་པོ་སྦྲུལ་དཀྲིས་ཅན་གཙོས་འཁོར་ཐམས་ཅད་ནོར་བུས་བརྒྱན་པ༔ མཐེབ་སྐྱུ་ཉེར་གཅིག་བཅས༔ ཡང་མདུན་དུ་དྲག་པོའི་ལྕགས་ཟངས་གང་རུང་གི་སྣོད་དུ་དཔལ་གཏོར་ཟུར་གསུམ་པ་སྦྲུལ་མགོ་ཅན་སྦྲུལ་གདེངས་གསུམ་གྱིས་མཚན་པ་དམར་རྒྱན་ཅན༔ གཏོར་མདུན་མིག་དང་ཁ་ཡིས་མཚན་པ་འཁོར་བཅུ་བཞིས་བསྐོར་བ་མཐེབ་སྐྱུ་དེ་མཚུངས་བྱ༔ ཟོར་གཏོར་ཡིན་ན་འཁོར་ཉེར་གཅིག་དང་ཉེར་བརྒྱད་བྱ༔ མཐེབ་སྐྱུ་ཡང་རུང་༔ མདུན་དུ་ཕུད་རྒོད་སྣ་ཚོགས་བཤམ༔ བསང་མཆོད་གསེར་སྐྱེམས་སྤྱན་གཟིགས་དང་བཅས་ལ༔ ཞི་བ་ལ་བདུད་རྩིས་བྲན༔ དྲག་པོ་ལ་བྷ་ལིང་མཆོད༔
ཞི་བ་ལ་ཀླུ་སྨན་གྱིས་མཆོད༔ དྲག་པོ་རྦད་པའི་སྐབས་གཏོར་མ་བཏེགས་ལ་རཀྟ་མཆོད༔ གཞན་ཡང་རོལ་མོ་དབྱངས་སོགས་སྤྱི་འགྲོས་ཅི་རིགས་མོས༔ ཐོག་མར་པདྨ་རྒྱལ་པོའམ་མཆོད་ཕྲེང་ངམ་རྩ་གསུམ་གང་རིགས་སོང་བའི་རྗེས་སུ༔ རྃ་ཡྃ་ཁྃ༔ གསུམ༔ ཨོཾ་ཨཱཿཧཱུྃ༔ གསུམ་བྱ༔ ཧཱུྃ༔ རང་ཉིད་སྐད་ཅིག་པདྨ་འབྱུང་གནས་དམར༔
ཐུགས་རྗེའི་སྤྱན་གསུམ་ཉི་ཟླ་ལྟ་བུར་འཁྱིལ༔ སྨུག་ནག་ཕོད་ཁ་སྔགས་ཆས་རྣམ་གསུམ་གསོལ༔ དབུ་ལ་ཟིལ་གནོན་པད་ཞྭ་མཐོན་མཐིང་ལ༔ བཻཌཱུརྻ་དང་ཉི་ཟླ་ནོར་བུས་བརྒྱན༔ ཕྱག་གཡས་རྡོ་རྗེ་གཡོན་པས་བྷནྡྷ་བསྣམས༔ དེ་ནང་ཡིད་བཞིན་ནོར་བུའི་བཅུད་ཀྱིས་བཀང་༔ གྲུ་མོར་དུག་གསུམ་རྩད་གཅོད་ཁ་ཊྭཱཾ་བརྟེན༔ རིན་ཆེན་སྣ་ཚོགས་སྐུ་ལ་དྲྭ་བ་བྲིས༔ གཡེར་ཁ་དང་ནི་མེ་ལོང་རྒྱན་གྱིས་སྤྲས༔ རྒྱ་ལྷམ་གསོལ་ནས་ཞབས་གཉིས་དོར་སྟབས་བཞུགས༔
པདྨ་ཉི་ཟླ་ནོར་བུའི་ཁྲི་འཕང་མཐོ༔ ཕྱི་རོལ་ནོར་བུའི་གཟུགས་དང་གུར་རས་ཕུབ༔ ནོར་བུའི་ཏོག་དང་དྲྭ་བ་ཕྱོགས་བཞིར་བརྒྱངས༔ གསང་བ་མཁའ་འགྲོ་སྡེ་བཞིས་ཅོད་པན་འཛིན༔ གཡས་སུ་ཚེ་ལ་དབང་བའི་སྒེག་མོ་དམར༔ གཡོན་དུ་བདེ་ཆེན་བསྐྱེད་པའི་དཔའ་མོ་དཀར༔ གཉིས་ཀ་གཞོན་ཚུལ་མཛེས་རྒྱན་རིགས་ལྔ་སྤྲས༔ ཕྱག་གཡས་ལྕགས་ཀྱུ་གཡོན་པའི་བྷནྡྷའི་ནང་༔ དངོས་གྲུབ་སྟེར་བའི་ནོར་བུ་དུ་མས་བཀང་༔ སྒྲུབ་ལ་དངོས་གྲུབ་སྩོལ་བའི་རྣམ་པར་བསྒོམ༔
ཧཱུྃ༔ ཡབ་ཡུམ་མདུན་དུ་ཀླུ་ཡི་ཕོ་བྲང་ནི༔ ཡིད་མཚར་ལྟ་ན་སྡུག་པའི་ཕོ་བྲང་དབུས༔ ས་བརྒྱད་ནོན་པའི་ཚུལ་ཅན་སེམས་པའི་གཟུགས༔ སྐུ་མདོག་སྔོན་པོ་སྤྱི་བོར་ལ་ཐོད་ནང་༔ ནོར་བུ་འབར་བའི་ཡིད་བཞིན་འཁོར་ལོས་བརྒྱན༔ སྦྲུལ་རིགས་ལྔ་ཡི་ཆིངས་དང་ཅོད་པན་ཚུལ༔ ཕྱག་གཉིས་ནོར་བུ་འབར་བའི་གཞོང་པ་ཐོགས༔ དར་ལྗང་སྟོད་གཡོགས་དར་དམར་ཨང་རག་ཅན༔ གནོད་སྦྱིན་གཟུགས་ཅན་པུས་བཙུགས་གུས་པ་ཡིས༔
ཚུར་ལ་མོས་པས་མཆོད་དེ་འབུལ་བར་བསྐྱེད༔ གཡས་གཡོན་མདུན་སོགས་ཕྱོགས་མཚམས་བརྒྱད་དག་ནས༔ ཀླུ་ཡི་དབང་མོ་ཡིད་འོང་མཛེས་ལྡན་ནི༔ ཁ་དོག་ཕྱོགས་མཐུན་སྤྱི་བོར་ནོར་བུས་བརྒྱན༔ སྐུ་སྨད་སྦྲུལ་དུ་གནས་པའི་རྣམ་པ་ཅན༔ ཕྱག་ན་བཀྲ་ཤིས་རྟགས་བརྒྱད་ལ་སོགས་དང་༔ ནོར་བུ་རིག་བྱེད་རྣ་ཆའི་བྱེ་བྲག་སོགས༔ ཡིད་མཚར་ལྷ་ཀླུ་མི་ཡུལ་ཅི་སྲིད་པ༔ དེ་སྲིད་ཐོགས་ནས་རྗེ་ལ་འབུལ་བར་བསྒོམ༔ དེ་ཡི་ཕྱི་རོལ་རྒྱལ་སྲིད་སྣ་བདུན་དང་༔
མཁོ་བའི་འདོད་རྒུ་ཕུན་ཚོགས་ཚང་བར་བསྐྱེད༔ དེ་ལྟར་གསལ་བའི་གནས་ལྔའི་འོད་ཟེར་གྱིས༔ ཚངས་པའི་ཡུལ་དང་རི་རབ་ཟོམ་གྱི་ཤེད༔ རོལ་མཚོ་གླིང་བཅས་རང་རང་གནས་མཆོག་ནས༔ སྐད་ཅིག་ཉིད་ལ་གནས་འདིར་སྤྱན་དྲངས་གྱུར༔ དེ་ནས་སྤྱན་འདྲེན་པ་ནི༔ ཧཱུྃ་ཧྲཱིཿ ནུབ་ཕྱོགས་ཨོ་རྒྱན་ཞིང་མཆོག་ནས༔ པདྨ་འབྱུང་གནས་ཡབ་ཡུམ་ལ༔ འཁོར་དུ་དཔའ་བོ་མཁའ་འགྲོས་བསྐོར༔
བྱིན་རླབས་ཐུགས་རྗེའི་ཀློང་ནས་བཞེངས༔ གནས་འདིར་སྤྱན་འདྲེན་གཤེགས་སུ་གསོལ༔ མོས་པའི་བུ་ལ་དབང་མཆོག་བསྐུར༔ དཀྱིལ་འཁོར་དངོས་གྲུབ་འགུགས་པའི་དལ༔ ཀླུ་ཡི་ཕོ་བྲང་ཆེན་པོ་རུ༔ ཟད་མེད་གཏེར་གྱི་ཁང་བཟང་དུ༔ དགྱེས་པ་བསྐྱེད་དེ་འབྱུང་གྱུར་ཅིག༔ ཨོཾ་བཛྲ་ས་མཱ་ཡ་ཛཿཧཱུྃ་བཾ་ཧོཿ ཨ་བེ་ཤ་ཡ་ཨ་ཨཱཿ ཧྲཱིཿ
འོད་ཀྱི་འགུགས་པའི་ཛ་ཡིག་ལས༔ སྤྲོས་པ་འོད་ཟེར་ཕྱོགས་བཅུར་འཕྲོས༔ ཀླུ་ཡི་གནས་སུ་ཕོག་པ་ལས༔ ཐུགས་རྗེ་ཤུགས་ཀྱིས་སྤྱན་དྲངས་གྱུར༔ ཚངས་པའི་གནས་མཆོག་དམ་པ་ནས༔ གཙང་མ་ལྷ་ཡི་བཤོས་པའི་བུ༔ ལྷ་བུ་གཟི་བརྗིད་གཤེགས་སུ་གསོལ༔ ཆགས་པ་མི་ཡི་བཤོས་པའི་བུ༔ བྲམ་ཟེ་ཀླུ་དབང་གཤེགས་སུ་གསོལ༔ བདེ་བ་ཀླུ་ཡི་བཤོས་པའི་བུ༔
ལ་ཐོད་དཀར་པོ་གཤེགས་སུ་གསོལ༔ གནོད་སྦྱིན་དགའ་བ་ལྡན་པའི་བུ༔ ནོར་བུ་འོད་འབར་གཤེགས་སུ་གསོལ༔ རང་བཞིན་གླིང་བཞིར་དབང་སྒྱུར་བ༔ ཀླུ་མོ་མཆེད་བརྒྱད་གཤེགས་སུ་གསོལ༔ དུས་བཞི་འགྱུ་བ་གནོད་སྦྱིན་མོ༔ མཚོ་བདག་ཀླུ་ཡི་དབང་མོ་ཆེ༔ སྤྲུལ་པ་དང་བཅས་གཤེགས་སུ་གསོལ༔ ཨོཾ་ནཱ་ག་རཱ་ཛ་མ་ཎི་དྷ་ར་ནཱ་ག་ཨ་དྷིཥྛ་རསྨི་ས་མཱ་ཡ་ཕཻཾ་ཕཻཾ་ཛ་ཛཿ ཛཿཧཱུྃ་བཾ་ཧོཿ
ཨོཾ་སྐུ་ཡི་དབང་བསྐུར་བུམ་པ་མཁའ༔ ཨཱཿ གསུང་གི་དབང་བསྐུར་སྔགས་དབང་བཅུད༔ ཧཱུྃ༔ ཐུགས་ཀྱི་དབང་བསྐུར་ཆོས་དབང་སེམས༔ ཧྲཱིཿ དེ་བཞིན་དབང་བསྐུར་ཁྲུས་གསོལ་བས༔ སྐུ་གང་དྲི་མ་དག་པ་ཡིས༔ ལྷག་མ་སྤྱི་བོར་ལུད་པ་ལས༔ གུ་རུ་ཡབ་ཡུམ་དབུར་རྒྱན་གྱུར༔
ཨོཾ་ན་མ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོཾ་གུ་རུ་བྷི་དྷོ་དྷ་ར་དྷ་ར་ཧཱུྃ༔ དེ་ནས་མཆོད་པ་ནི༔ ཧཱུྃ༔ སྤྱན་ལ་དགྱེས་པའི་གཟུགས་མཛེས་མ༔ སྙན་ལ་དགྱེས་པའི་སྒྲ་སྙན་མ༔ ཤངས་ལ་དགྱེས་པའི་དྲི་མཆོག་མ༔ ལྗགས་ལ་དགྱེས་པའི་རོ་མཆོག་མ༔ སྐུ་ལ་དགྱེས་པའི་རེག་བྱ་མ༔ རྗེ་བཙུན་པདྨ་ཡབ་ཡུམ་གྱིས༔
ཕྱི་ཡི་མཆོད་པ་བཞེས་སུ་གསོལ༔ ཧཱུྃ༔ དྲི་བཟང་བྱུགས་པའི་བཅུད་ལྡན་སྨན༔ ལོངས་སྤྱོད་ག་ཎ་ཚོགས་ཀྱི་རྫས༔ དམ་ཚིག་གཙང་མའི་རཀྟ་བཅུད༔ དམ་རྫས་གསེར་སྐྱེམས་ཛ་གད་ཆང་༔ ཕྱག་རྒྱ་དྲུག་བཅས་བདེ་བའི་མཆོག༔ ནང་གི་མཆོད་པ་བཞེས་སུ་གསོལ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་ཨོཎྱོ་པཉྩ་ཨ་མྲྀ་ཏ་བྷ་ལིངྟ་རཀྟ་བྱཾ་ཏ་ཡ་ཨ་སི་མུ་ས་ཊ་ཡེ་སྭཱ་ཧཱ༔
ཧཱུྃ༔ ཡིད་འོང་འཆི་མེད་བཅུད་ཀྱིས་ལེགས་སྦྱར་བ༔ གཙང་མའི་ཕུད་དང་དྲི་བཟང་གཏམས་པའི་རོ༔ ལྔ་ལྡན་འདོད་ཡོན་སྣ་ཚོགས་གསེར་སྐྱེམས་དང་༔ ཀླུ་བཤོས་དཀར་གསུམ་ཕུད་དང་ཤིང་འབྲས་འབྲུ༔ ཡིད་ལ་མཐུན་པའི་སྤྱན་གཟིགས་ལ་སོགས་པ༔ བཀྲ་ཤིས་རྫས་རྟགས་ཕུན་སུམ་ཚོགས་པའི་རྟེན༔ ཀླུ་ཡི་རྒྱལ་པོ་ཀླུ་མོ་དབང་མོ་བཅས༔ དངོས་གྲུབ་འདོད་རྒུ་སྦྱིན་ལ་མཆོད་རྫས་འབུལ༔ བཞེས་ནས་ཀླུ་གཡང་དངོས་གྲུབ་ཆར་ལྟར་ཕོབ༔
ཨོཾ་དྷེ་ཝ་ནཱ་ག་རཱ་ཛ་ཡཀྵ་ཨཎྜ་མ་ཎི་དྷ་ར་ཡ༔ ཨོཾ་ནཱ་ག་དྷེ་ཝི་མ་ཎི་མུ་ཏྲ་སརྦ་ཀ་ན་མ་ཨཥྚི་ཡ༔ ཨོཾ་བཛྲ་ཨ་མྲྀ་ཏ་པཉྩ་པཱུ་ཛ་བྷ་ལིངྟ་ག་ཎ་ཙཀྲ་ཨོཾ་ཨཿཧཱུྃ༔ བསྟོད་པ་ནི༔ ཧཱུྃ༔ རྣམ་དག་མཁའ་ལ་ཉི་ཟླའི་དཀྱིལ་འཁོར་ལྟར༔ དྲི་མེད་གཟི་བརྗིད་དབང་པོའི་ཕྲེང་བ་བཞིན༔ ཕྱོགས་བཅུའི་ཞིང་ནས་མངོན་འཕགས་པདྨ་འབྱུང་༔ ཀུན་མཁྱེན་འཁོར་ལོའི་ཁྱབ་བདག་བདེ་བའི་བཅུད༔ གཡོ་བ་རབ་རྒྱས་གཟུགས་ཀྱི་རབ་སྐྱུད་པ༔
ཟླ་རྒྱས་འབུམ་གྱི་མདངས་ལ་བྱི་དོར་བཞིན༔ གསང་ཡེ་མནྡ་ར་དང་མཚོ་རྒྱལ་ཡུམ༔ བགྲང་ཡས་ཞིང་གི་བཀོད་པ་གཅིག་ཏུ་རྒྱས༔ སྣང་སྲིད་དབང་བསྒྱུར་ཟུང་འཇུག་འོད་ཀྱི་སྐུ༔ མཚན་དཔེའི་བཀོད་རྫོགས་བླ་མ་ཡབ་ཡུམ་ལ༔ མི་ཕྱེད་གདུང་བས་བཏུད་དེ་ཕྱག་འཚལ་བསྟོད༔ ཨོཾ་བཛྲ་གུ་རུ་ཨ་བྷི་བྷུ་ཡ་ཌཱཀྐི་ནཱི་ཧ་རི་ནི་ས་མུ་ཊ་སིདྡྷི་ཧཱུྃ༔ ཀླུ་ཡི་བསྟོད་པ་ནི༔ ཧཱུྃ༔ གནོད་སྦྱིན་ཕོ་བྲང་ཡིད་འོང་རྒྱ་མཚོའི་ཀློང་༔
འཛམ་གླིང་བྱེ་བ་ཁྲག་ཁྲིག་བཅུད་དུ་བསྡུས༔ རྣམ་རྒྱལ་རིན་ཆེན་ནོར་བུའི་ཁང་བཟང་དབུས༔ ལྷ་ཀླུ་མི་ཡི་འདོད་རྒུ་སྲིད་ཀྱི་མཆོག༔ མ་ཧཱ་དྷེ་ཝ་ཕོ་ཉས་བསྐུལ་བ་ལྟར༔ འདོད་རྒུ་དཔལ་ལ་བཞད་པའི་གནས་མཆོག་ཏུ༔ ཀླུ་ཡི་རྗེ་བོ་ཨིནྡྲ་ནཱི་ལའི་མདངས༔ ཀཻ་ལ་ཤ་ལྟར་ཐོད་རྒྱན་མཛེས་པའི་དབུས༔ རིན་ཆེན་རཏྣའི་ཟུར་ཕུད་འོད་རབ་འབྱིན༔ གདེངས་ཀ་ནཱ་ག་ར་ལའི་ཅོད་པན་བརྒྱན༔ ཕྱག་གཉིས་འདོད་འབྱུང་མ་ཎི་ཨཥྜི་གཞོང་༔
ལེགས་པར་བཀང་ནས་སྭ་ནའི་མདངས་བཞིན་འབར༔ ལྷ་རྫས་མར་གད་མདངས་ལྡན་སྟོད་དུ་གཡོགས༔ བཀླུབས་པའི་སྨད་གཡོགས་པདྨ་རཱ་གའི་ཆུད༔ ཞབས་གཉིས་གུས་པའི་ལ་ཤ་པུས་བཙུགས་ཚུལ༔ གཏེར་བདག་ཀླུ་ཡི་དབང་མོར་བདག་བསྟོད་དོ༔ ཧྲཱིཿ སྲུབ་སྐྱེད་ནོར་བུ་འཁྱིལ་བའི་རོལ་མཚོའི་གླིང་༔ འབྱུང་ལྔའི་ཞག་གཡོ་བཅུད་ཀྱིས་གཏམས་པའི་དབུས༔ དྲི་མེད་མདངས་ལྡན་ཁོར་ཡུག་འོད་ཀྱིས་ཁེངས༔ སྨིག་སྒྱུ་བསྐྱོད་པའི་ལྟད་མོའི་སྣང་ཚུལ་བཞིན༔
འཕྱོ་ཞིང་རླབས་མི་གཡོ་བའི་དཀྱིལ་ཤེད་ན༔ གཏེར་བདག་ཆེན་པོ་ནཱ་ག་དྷ་ར་ནི༔ མི་མོ་མཐིང་བཟང་ལན་ཚར་སྐྱུད་པའི་ཉམས༔ རབ་དཀར་གཡོ་བ་དྭངས་པའི་ཟླ་གཞོན་ལྟར༔ ཡིད་འཛིན་ཀླུ་ཡི་དབང་མོ་འདོད་འབྱུང་མ༔ ཆགས་པ་གཡོ་བའི་སྐྱེ་འགྲོའི་བཅུད་དུ་འཛིན༔ བདེ་བས་རྟག་ཏུ་མྱོས་པའི་བུམ་བཟང་མ༔ དགའ་བ་འཁོར་ལོ་ཕྲེང་བའི་དྭངས་ཆ་འདྲེན༔ ཁྱབ་འཇུག་རླུང་གི་ཛ་ཞུར་གཡས་སུ་ཐོགས༔ ཟད་མེད་ཀུན་འབྱུང་གཞོང་པ་གཡོན་དུ་བསྣམས༔
ཐབས་ཀྱི་སྒྲུབ་པས་ཤེས་རབ་བསྐྱེད་པའི་ཡུམ༔ རཏྣའི་ཕྲེང་བའི་རྒྱན་འཕྱངས་ཁྲ་ལ་ལ༔ རང་འདྲ་བདུན་ཀྱང་རིན་ཆེན་སྣ་ཚོགས་ཐོགས༔ སྒྲུབ་ལ་དངོས་གྲུབ་སྩོལ་བའི་དབང་མོ་ཆེ༔ གཏེར་གྲོགས་ལྷ་མོ་བརྒྱད་ལ་བདག་བསྟོད་དོ༔ ནོར་བུ་འོད་མཚོ་ཡིད་འོང་འདོད་རྒུའི་ལྗོངས༔ རྣལ་འབྱོར་བདག་གིས་བསྒྲུབ་ཅིང་མཆོད་ལགས་ནས༔ ལོངས་སྤྱོད་སྣ་ཚོགས་ཆར་བཞིན་འབེབས་པ་དང་༔ རིན་ཆེན་གཏེར་གྱི་དངོས་གྲུབ་སྩལ་དུ་གསོལ༔ ཀླུ་ཡབ་སྔགས༔
ཨོཾ་མ་ཧཱ་དེ་ཝ་ནཱ་ག་ར་ཙ་དྷེ་ཝི་ཨནྜི་རཏྣ་སརྦ་སིདྡྷི་ཛ་ཛཿ ཀླུ་མོ་ནོར་སྐྱོང་མ་ཡི་སྔགས་ནི༔ ཨོཾ་ནཱ་ག་དྷ་ར་མ་ཎི་མུ་ཊ་ཨུ་མ་དྷེ་ཝི་ཨིཥྚ་པ་ཤཾ་མ་མ་ཐུན་ཐུན་སྭཱ་ཧཱ༔ གཟུངས་སྔགས་སོ་སོར་ཙིཏྟ་མོས་བཞིན་རིམ་པར་བགྲང་༔ ཀླུ་རྒྱལ་བསོད་ནམས་སྟོབས་སྐྱེད་འཁོར་ལོ་ནི༔ ཐོག་མར་ལྟེ་བའི་གནས་སུ་སྔགས་འདི་བྲིས༔ དེ་ཡི་མུ་ཁྱུད་གུ་རུ་སྐུ་གསུམ་སྔགས་བྲིས་འདོད་གསོལ་ཁ་སྒྱུར་དང་ཅི་མཐུན་བསྒྱུར༔ དེ་ཡི་ཕྱི་རོལ་རྩིབས་བཞི་རུ༔ ཨོཾ་ནཱ་ག་དྷ་ར་ཧཱུྃ༔ རྩིབས་མཆན་ལ་ཨོཾ་བཱ་སུ་ཀུ་པུཥྚིཾ་ཧཱུྃ༔
དེ་ཡི་ཕྱི་རིམ་མུ་ཁྱུད་ལ༔ ཀླུ་ཡབ་ཡུམ་གྱི་སྔགས་བྲིས༔ འདོད་གསོལ་ལ༔ བདག་སྒྲུབ་པ་པོའམ་འཆང་བ་པོས་ལྷ་ཀླུ་མི་གསུམ་ལོངས་སྤྱོད་བསོད་ནམས་དཔལ་འབྱོར་ཁ་རྗེ་དབང་ཐང་ཟས་ནོར་ལོངས་སྤྱོད་ཐམས་ཅད་དབང་དུ་འདུས་ཤིང་ཆར་བཞིན་དུ་འབེབས་པར་གྱུར་ཅིག༔ ཨོཾ་པ་ཤཾ་མ་མ་ཐུན་ཐུན་སིདྡྷི་ཛ་ཛཿཙཀྲ་བྷྲཱུྃ༔ དེ་ཡི་ཕྱི་རིམ་རྩིབས་བརྒྱད་ལ༔ ཨོཾ་རྒྱལ་རིགས་ལ་སྭཱ་ཧཱ༔ ཨོཾ་རྗེ་རིགས་ལ་སྭཱ་ཧཱ༔ ཨོཾ་བྲམ་ཟེ་ལ་སྭཱ་ཧཱ༔ ཨོཾ་དགའ་བོ་ལ་སྭཱ་ཧཱ༔
ཨོཾ་འཇོག་པོ་ལ་སྭཱ་ཧཱ༔ ཨོཾ་དུང་སྐྱོང་ལ་སྭཱ་ཧཱ༔ ཨོཾ་པདྨ་ལ་སྭཱ་ཧཱ༔ ཨོཾ་ནོར་རྒྱས་ལ་སྭཱ་ཧཱ༔ རྩིབས་མཆན་ལ༔ ཨོཾ་ཡཾ་ནཱ་ག་དྷ་ར་སྭཱ་ཧཱ༔ ཨོཾ་རཾ་ནཱ་ག་དྷ་ར་སྭཱ་ཧཱ༔ ཨོཾ་ཁཾ་ནཱ་ག་དྷ་ར་སྭཱ་ཧཱ༔ ཨོཾ་བྷྲཱུྃ་མའི་ནཱ་ག་དྷ་ར་སྭཱ་ཧཱ༔ ཨོཾ་མུ་ལེ་ཀྵི་ནཱ་ག་དྷ་ར་སྭཱ་ཧཱ༔
ཨོཾ་ཨེ་མ་ལ་ནཱ་ག་དྷ་ར་སྭཱ་ཧཱ༔ ཨོཾ་ལོ་ཧ་སེ་ནཱ་ག་དྷ་ར་སྭཱ་ཧཱ༔ ཨོཾ་ནཱ་ག་དྷེ་ཝི་ཛ་སྭཱ་ཧཱ༔ དེ་ཡི་ཕྱི་རོལ་དབྱངས་གསལ་རྟེན་འབྲེལ་སྙིང་པོ་རབ་གནས་སྔགས་ཀྱི་ཤམ་བུར་བསྒྱུར༔ རྫས་ཀླུ་སྨན་སྣ་ཚོགས་དང་༔ རྡོ་ཁབ་ལེན་ལྕགས་ཕྱེ་བྲམ་ཟེ་བུ་མོའི་རྣ་ཆ་རྙེད་ན་མུ་ཀུ་མུ་ཏི་ཏྲ༔ གཡུ་བྱི་རུ་གཟི་མིག་དགུ་མུ་མེན་སྤོས་ཤེལ་གསེར་གྱི་འཁོར་ལོ་དངུལ་གྱི་རྡོ་རྗེ་མཚལ་གྱི་པདྨ་ཡང་བཟང་ངོ་༔ དར་ཟབ་སྣ་ཚོགས་བཅས་བྲིས་སམ༔ བསྙུང་བ་ཟུང་དུ་འཆང་༔ རྩ་སྔགས་ཁྲི་བདུན་རབ་གནས་བྱ༔
ལུས་ལ་འཆངས་ན་ཞག་བདུན་བར་དམར་གྱི་རིགས་དང་མཚོན་ཆ་སྤང་༔ བན་བཙུན་དམ་ཉམས་ཡུགས་མོ་དང་༔ ཤན་པའི་ལག་གིས་མི་རེག་ཀྱང་༔ ཟངས་ཀྱི་གྭའུའི་ནང་དུ་འཆང་༔ གང་ཞིག་ཆར་འབེབས་ལ་སོགས་སྐབས༔ འཁོར་ལོ་མཐིང་ཤོག་ངོས་སུ་ནི༔ རིན་ཆེན་ཞུན་མའྀ་ཁུ་བས་བྲིས༔ སྔགས་འདི་ཁྲི་ཡིས་རབ་གནས་བྱ༔ དྲི་བཟང་ཀླུ་སྨན་ཆུ་རྒྱུན་གྱིས༔ ཀླུ་གཏོར་ཞིབ་དང་སྦྲགས་ནས་སུ༔
མེ་ལོང་ཡི་གེ་འགྱིང་ལོགས་ཁྲུས༔ ཆུ་མིག་ནང་དུ་འཕྲོ་བར་བྱ༔ དེས་ནི་ལྷ་སྲིན་འཁྲུག་པ་དང་༔ ཆར་མེད་ཐན་པ་བྱུང་བ་དང་༔ ཀླུ་ཡི་ནད་ལས་གྲོལ་བར་འགྱུར༔ ཁྱད་པར་དངོས་གྲུབ་སྣ་ཚོགས་འབྱུང་༔ འདི་དག་ཁྱེའུ་ཕོ་མོ་ཡི༔ མ་ཡི་ལུས་སུ་གནས་པའི་ཚེ༔ སྲུང་བ་འདི་ཉིད་བཏགས་པ་ནི༔ རིགས་ལྡན་གཙང་མས་ལོངས་སྤྱོད་འདུ༔
གང་ཞིག་བཙས་པའི་དུས་སུ་ནི༔ བུ་ལ་ཀླུ་མགོན་ཀླུ་ཕྱུག་དང་༔ ཀླུ་རྒྱལ་ཀླུ་འབུམ་ལ་སོགས་བཏགས༔ བུ་མོ་ཀླུ་མཚོ་ཀླུ་སྐྱེད་དབང་༔ ཀླུ་སྒྲོན་ཀླུ་མོ་བུ་ཁྲིད་སོགས༔ ཁྱེའུ་རང་གཟུགས་མིང་དང་སྦྱར༔ ས་མ་ཡ༔ གང་ཞིག་ཤུ་ཐོར་འབྲུམ་པ་དང་༔ སུརྻ་བས་ལྡག་མེ་དབལ་ལ༔ གཟུངས་སྔགས་སིནྡྷུ་ར་དང་ཆ་ལ་བརྡར་བའི་ཕྱེ་མ་ལ༔
སྔགས་ནི་ཁྲི་འབུམ་བཟླ་བ་དང་༔ ཆུ་ལ་སྦྱར་ནས་བྱུག་པར་བྱ༔ རྨ་ཁ་ནང་དུ་བཏང་མི་བྱ༔ གང་ཕྱིར་མོ་ནད་དག་ལ་ཕན༔ འཐུང་དང་མཁར་སྐེད་བྱུག་པར་བྱ༔ གྲུམ་བུ་ཆུ་སེར་འབམ་ཀྱང་ཕན༔ དེ་བས་གདམས་པ་ཁྱད་པར་ཅན༔ ཀུན་ལ་མ་སྤེལ་ས་མ་ཡ༔ ཡང་གཅིག་བད་ཀན་སྐྱ་སྨུག་ལ༔ ཚ་ལ་ཅོང་ཞི་རྒྱ་ཚ་དང་༔
ཅུ་གང་ཨ་རུ་ར་དང་བཅས༔ མི་རྟ་ཁྱི་གསུམ་རུས་པ་དང་༔ བྱ་ཤ་ཟན་རི་དྭགས་གཡུང་དག་གི༔ རུས་པའི་རིགས་ཚང་ཐམས་ཅད་བསྡུས༔ བུལ་ཏོག་ཤུག་བལ་གང་རྙེད་ནང་༔ བཙོས་ནས་སྣུམ་བག་མེད་པར་བྱ༔ རུས་པ་ཐམས་ཅད་བསྡུས་ནས་ཀྱང་༔ རྫ་མ་གསར་པའི་ནང་དུ་ནི༔ མཚམས་སུ་བུག་པ་ཡོད་པ་བྱ༔ རུས་པ་སོལ་བ་ཟུང་དུ་བསྲེ༔
སྦུབ་རུས་བརྒྱབ་ནས་ཚོས་པར་བསྲིང་༔ སོལ་ཐལ་མིང་ཡང་མེད་པར་བྱ༔ རུས་པ་དྭངས་མ་ཞིབ་ཏུ་འཐག༔ ཅོང་ཞི་བསྲེགས་པའི་ཐལ་བ་དང་༔ རུས་ཐལ་གསུམ་བཅས་མང་བར་བྱ༔ དེ་ལ་ཚྭ་སྣ་ཐམས་ཅད་བསྲེ༔ ཨ་རུ་གསེར་གདོག་ཁུ་བ་བསྡུས༔ ཙནྡན་ཅུང་ཟད་ཁུ་བ་དང་༔ བཟང་དྲུག་ཕྱེ་མ་བག་ཙམ་བཏབ༔ དེ་རྣམས་ཕྱོགས་གཅིག་འདམ་འཐག་བྱ༔
ཁྱི་ལ་ཝ་ར་ཁུ་བ་ཡང་༔ འདམ་འཐག་ནང་དུ་བསྲེ་བར་བྱ༔ སྦ་སྦྲུལ་ཉ་རུས་མང་ན་བཟང་༔ ཞག་ལྔ་བར་དུ་འདམ་འཐག་བཅད༔ མཐའ་རུ་རིལ་བུ་སྲན་མ་ཙམ༔ སྒྲིལ་བ་རིལ་ཆགས་བགྱིས་པ་དང་༔ པ་རུ་ནང་དུ་མི་སང་བྱ༔ སྔགས་ནི་ཁྲི་ཡིས་རབ་ཏུ་སྔགས༔ ཞོགས་ལ་གསུམ་རེ་བསྟེན་པར་བྱ༔ འདི་ཉིད་རླུང་མཁྲིས་བད་ཀན་དང་༔
འདུས་པའི་ནད་བཅས་འགོས་ནད་གྲོལ༔ ཁྱད་པར་མཛེ་ལ་ཤིན་ཏུ་བཟང་༔ སྦྱར་དུག་བཙན་དུག་དག་ཀྱང་ཐུབ༔ ནག་པོ་སུམ་སྒྲིལ་ནད་བྱུང་ནི༔ དཔའ་དཀར་བོང་ང་ཧོང་ལེན་དང་༔ གླ་རྩི་ཤུ་དག་རུ་ཏ་བཅས༔ གླང་ཆེན་མྱོས་པའི་རྟ་ལ་བསྐྱོན༔ སིལ་བུ་བཤིག་ནས་མཉམ་པོར་འཐག༔ དེས་ནི་ནད་ལས་གྲོལ་བར་འགྱུར༔ ཁྱད་པར་སྲིན་གླང་རིགས་དག་ལ༔
ཁ་སྒྱུར་དུར་བྱེད་ཐར་ནུ་དང་༔ ཆུ་རྩ་བཅས་པས་འོག་སྒོར་ཐོན༔ མཁྲིས་པའི་མིག་སེར་ལྷོག་ནད་འཇོམས༔ མན་ངག་ཀླུ་ཡི་བདུད་རྩིའི་བུམ༔ ས་མ་ཡ༔ དེ་ནས་དྲག་པོ་ལྟར་བསྒྲུབ་པ་ནི༔ བྷ་ལིང་བྲན་ལ༔ མཚམས་སུ་གསེར་སྐྱེམས་མཆོད༔ ཧཱུྃ༔ དབང་དྲག་པདྨའི་བཀའ་ཉན་ནི༔
གཏེར་བདག་ཆེན་པོ་མི་བསྲུན་པ༔ ཡབ་ནི་གནོད་སྦྱིན་མ་ཧཱ་དྷེ༔ ཡུམ་ནི་ཀླུ་མོ་དུང་སྐྱོང་མ༔ དེ་གཉིས་རི་རབ་བྱང་ཕྱོགས་སུ༔ འཁྲིག་ཅིང་སྦྱོར་བར་གནས་པ་ལ༔ གཡུ་ཡི་དྲོད་པ་སྐྱེས་པའི་ནང་༔ གནོད་སྦྱིན་ཆེན་པོ་ཉ་ནག་གདོང་༔ ཕོ་བྲང་འོད་ལྡན་མཚོ་ལ་བོར༔ དུང་སྐྱོང་ཀླུ་མོའི་ཟེར་བསྐྲུན་པས༔ སྡུག་བསྔལ་སྲིད་པའི་ལུས་རྒྱ་གྲོལ༔
སངས་རྒྱས་གཞོན་ནུ་རྣམ་རོལ་གྱིས༔ དམ་ཚིག་བླང་ནས་དགེ་བསྙེན་ཕོག༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔
དེ་ནས་རི་བོ་མ་ལ་ཡར༔ གསང་བདག་རྡོ་རྗེ་གཏུམ་པོ་ཡི༔ དཀྱིལ་འཁོར་གྲལ་དུ་བཅུག་པ་ནས༔ ནོར་བུ་འོད་འབར་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔
རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བླ་མེད་སྔགས་ལ་འཇུག་པའི་ཕྱིར༔ ཟབ་ལམ་གཉན་གྱི་བཀའ་གཏད་ཚེ༔ གསང་བ་ཡུམ་ལ་མཚན་གསོལ་བ༔ ཀླུ་མོ་ནོར་བུ་འོད་མཚོ་མ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔
བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ སྟོན་པ་ཤཱཀྱ་ཐུབ་པ་ཡིས༔ ཆོས་ཀྱི་འཁོར་ལོ་བསྐོར་བའི་ཚེ༔ ནོར་བུ་ཕུལ་ནས་དམ་ཆོས་བསྐུལ༔ གཙུག་ན་ནོར་བུ་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔
གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ཨོ་རྒྱན་ཟ་ཧོར་གནས་མཆོག་ཏུ༔ པད་འབྱུང་འཁྲུངས་པའི་བླ་མཚོ་ཕུལ༔ ཀླུ་རྒྱལ་འཇོག་པོ་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔
གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ཐོར་ཅོག་དགུ་ལྡན་ཕོ་བྲང་དུ༔ ཆོས་རྒྱལ་ཨིནྡྲ་བོ་དྷི་ལ༔ བུ་ནོར་སྤྱན་གསུམ་སྦྱིན་བདག་མཛད༔
ཀླུ་རྒྱལ་དགའ་བོ་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ཨོ་རྒྱན་རྒྱལ་ཁམས་བྱང་ཕྱོགས་སུ༔
རྣལ་འབྱོར་མཁའ་འགྲོའི་བྷི་ན་ཟར༔ བདུད་རྩི་ཆང་གི་སྦྱིན་བདག་མཛད༔ དུང་སྐྱོང་མ་རུ་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔
ཧཱུྃ༔ བྲག་ཕུག་མཱ་ར་ཏི་ཀ་རུ༔ ལྷ་ལྕམ་མནྡ་ར་བ་ལ༔ འཆི་མེད་ཚང་པའི་ཚེ་ཆུ་ཕུལ༔ ཀླུ་རྒྱལ་ནོར་རྒྱས་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔
གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ལྷོ་ཕྱོགས་དཔལ་གྱི་རི་བོ་ལ༔ དྲང་སྲོང་ནཱ་ག་ཨནྜི་ལ༔ མན་ངག་བདུད་རྩི་བུམ་པ་ཕུལ༔ ཀླུ་རྒྱལ་རྟག་མྱོས་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔
གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ དུར་ཁྲོད་བརྒྱད་ཀྱི་གནས་མཆོག་ཏུ༔ པད་འབྱུང་སྤྱོད་པ་གཤེགས་པའི་ཚེ༔ སོ་སོ་ཀླུ་ཡི་གཟུགས་བསྟན་ནས༔ ཀླུ་ཆེན་བརྒྱད་དུ་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔
གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བལ་ཡུལ་ཉི་མ་ཁུད་ཀྱི་གནས༔ སློབ་དཔོན་པདྨ་བྱོན་པའི་ཚེ༔ རིན་ཆེན་ནོར་བུའི་སྒྲོམ་བུ་ཕུལ༔
དགེ་བསྙེན་ཤནྟ་པུ་རི་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ཨ་སུ་ར་ཡི་བྲག་ཕུག་ཏུ༔
རྡོ་རྗེ་ཕུར་པའི་བཀའ་ཉན་ཞུས༔ སྲིང་མོ་བཞི་ནི་གྲོགས་སུ་ཕུལ༔ དགེ་བསྙེན་དྲག་པོ་རྩལ་དུ་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔
ཧཱུྃ༔ ཆུ་མིག་བྱང་ཆུབ་རིང་མོ་རུ༔ ཁྱེའུ་ཤ་ཡི་ཟུར་ཕུད་ཅན༔ ཕྱག་འཚལ་གསེར་གྱི་མཎྜལ་ཕུལ༔ ཀླུ་རྒྱལ་དབང་ལག་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔
གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བོད་ཡུལ་མེ་གྲོ་ལུང་པ་རུ༔ སྨན་ཆུ་དགུ་ཡི་གཏེར་ཁ་ཕུལ༔ སྨན་སྒྲུབ་བདུད་རྩིའི་སྦྱིན་བདག་ཞུས༔ རྡོ་རྗེ་གཟི་འབར་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔
གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བསམ་ཡས་གཙུག་ལག་བཞེངས་པའི་ཚེ༔ གསེར་ཕྱེ་གླང་ཆེན་རླིད་བུ་གང་༔ མཎྜལ་ཕུལ་ནས་ནོར་སྒྲུབ་ཞུས༔ མཐུ་སྟོབས་དབང་ཕྱུག་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔
གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བསམ་ཡས་གྲུབ་ནས་རབ་གནས་བསྐྱལ༔ སྡོང་པོ་གསེར་ལག་གདེངས་ཀ་ནས༔ རིན་ཆེན་གསེར་ཕྱེ་དཔག་མེད་ཕུལ༔
དྲག་པོ་ཟླ་སྐྱོང་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ འབྲི་གུང་གཞོ་སྟོད་ཏི་སྒྲོ་རུ༔
མཁའ་འགྲོའི་གཙོ་མོ་མཛད་པའི་ཚེ༔ ཆུ་ཚན་སྨན་དང་བཅུད་ལེན་ཕུལ༔ དགེ་བསྙེན་ཆོས་འཕན་ཆེན་པོ་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔
ཧཱུྃ༔ དཀྱིལ་འཁོར་ཟབ་རྒྱ་གཏད་པའི་ཚེ༔ གནུབས་སྟོན་སངས་རྒྱས་ཡེ་ཤེས་དང་༔ ཀླུ་མོ་ནོར་བུ་མཛེས་བྱེད་མ༔ གཏེར་བདག་ཆེན་པོ་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔
གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ དགེ་བསྙེན་མཚོ་ནག་རྦ་ཀློང་ནས༔ པདྨ་རྒྱལ་པོ་སྤྱན་དྲངས་ནས༔ དགོས་འདོད་ཀུན་འབྱུང་གྲུབ་པའི་ཚེ༔ གཏེར་བདག་ཡབ་ཡུམ་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔
གཙང་མ་ཕུད་ཀྱི་མཆོད་པ་དང་༔ བ་ལིཾ་བརྒྱན་པའི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཨོཾ་ནཱ་ག་ར་ཙ་དྷེ་ཝ་ཨཥྚི་སརྦ་མ་ཧཱ་དྷེ་ཝ་ཡཀྴ་དྷ་ར་ནཱ་ག་དྷ་ར་ཨཥྚི་རིསྨི་བྷ་ཝ་ཁ་ཁ་ཁཱ་ཧི༔ ཨོཾ་ཨཱཿཧཱུྃ་སྭཱ་ཧཱ༔ འདི་ཡན་རཀྟ་མཆོད༔ ཧཱུྃ༔ རོང་ཆེན་བཅོ་བརྒྱད་གནས་ཀྱི་བདག༔ ཆུ་ཆེན་བཅོ་བརྒྱད་དབང་ཡང་སྒྱུར༔
རོལ་མཚོ་གླིང་དགུའི་མངའ་བདག་མཛད༔ རིན་ཆེན་གཏེར་གྱི་རྒྱ་སྲུང་བ༔ ངོ་བོ་གཅིག་ལ་སྤྲུལ་པ་སྟོང་༔ བྱེ་བ་གྲངས་མེད་ལས་ལ་འགྱེད༔ རིག་འཛིན་སྒྲུབ་པའི་ཕོ་ཉ་རུ༔ རྗེ་བཙུན་ཆེན་པོའི་བཀའ་ཉན་པ༔ ཕྲིན་ལས་དྲག་པོ་བཞེངས་པའི་ཚེ༔ བདུད་དགྲ་རྩད་ནས་གཅོད་པའི་ཕྱིར༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔
དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ ཚངས་པ་ལྷ་ཡི་གནོད་སྦྱིན་ཆེ༔ རྣམ་རྒྱལ་ཁང་བཟང་དག་ལ་གནས༔ སྤྲུལ་པ་ལྷ་ཡི་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔
ཧཱུྃ༔ དྲི་ཟ་ཟུར་ཕུད་ལྔ་པ་ཞེས༔ རྣོ་བ་མཚོན་ཆའི་མཁའ་རུ་གནས༔ སྤྲུལ་པ་གཟའ་ཡི་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ ལྷོ་རྒྱལ་བདུད་པོ་ཟླ་བའི་གདོང་༔
བདུད་མཚོ་རི་ནག་བཅོ་བརྒྱད་བདག༔ སྤྲུལ་པ་བདུད་ཀྱི་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ མོན་མཁར་གནོད་སྦྱིན་བཀྲག་མེད་མ༔ དབེན་གནས་སྒྲུབ་ཕུག་རྣམས་ཀྱི་བདག༔ སྤྲུལ་པ་གནོད་སྦྱིན་འཁོར་དང་བཅས༔
དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ སེངྒེ་རྫོང་གསུམ་ཟུ་ར་བ༔ ཕོ་བྲང་ལྕགས་མཁར་ནག་པོར་ཆགས༔ སྤྲུལ་པ་དམ་ཅན་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔
དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ ཕོ་དམར་ཀླུ་བདུད་མགོ་དགུ་པ༔ བྲག་རྫོང་རི་བོའི་ཁང་དུ་གནས༔ སྤྲུལ་པ་ཀླུའི་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔
ཧཱུྃ༔ མཁར་ཆུའི་སྨྱོ་ཁ་ཆེན་པོ་ཞེས༔ ཕོ་བྲང་སྨྱོ་ཁའི་མཚོ་ལ་གནས༔ སྤྲུལ་པ་གཉན་གྱི་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ བྱང་གི་ཐང་ལྷ་སྐྱེད་པོ་ཞེས༔
གངས་རི་རྩེ་མཐོའི་གནས་སུ་ཆགས༔ སྤྲུལ་པ་རྒྱལ་པོ་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ ལྕི་ཤོད་རྡོ་རྗེ་མཁར་ནག་ཞེས༔ གཙུག་ལག་ཁང་དང་གནས་བཞི་རུ༔ སྤྲུལ་པ་དམུ་ཡི་འཁོར་དང་བཅས༔
དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ ལྕི་ཡི་རྡོ་རྗེ་བདུད་འདུལ་ཞེས༔ ཆུ་ཆེན་མཚོ་འཁོར་རྣམས་ལ་ཆགས༔ སྤྲུལ་པ་བཙན་གྱི་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔
དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ རྫ་ངོམ་རྡོ་རྗེ་བདུད་འཇོམས་པ༔ བླ་མཚོ་དམར་ནག་གནས་སུ་འཁོར༔ སྤྲུལ་པ་མ་མོ་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔
ཧཱུྃ༔ སྤུ་རོང་རྡོ་རྗེ་བཙན་གྲགས་པ༔ གཏེར་གནས་སྒྲུབ་ཁང་དག་ལ་གནས༔ སྤྲུལ་པ་གཏེར་སྲུང་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ མཚོ་བདག་ཏི་པ་ར་ཙ་བ༔
ནགས་ཕྱོགས་རོང་ཆེན་རྣམས་ལ་རྒྱུ༔ སྤྲུལ་པ་གཤིན་རྗེ་འཁོར་དང་བཅས༔ དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཧཱུྃ༔ དུས་ཀྱི་ཕོ་ཉ་དཀར་ནག་དམར༔ ཉིན་མཚན་དུས་དྲུག་ཕྱོགས་ལ་རྒྱུ༔ སྤྲུལ་པ་ལྷ་ཡི་འཁོར་དང་བཅས༔
དགེ་བསྙེན་ཆེན་པོ་སྤྱན་འདྲེན་ནོ༔ འདིར་གཤེགས་བརྒྱན་པའི་གཏོར་མ་དང་༔ དགྲ་ཤ་ཁྲག་གི་མཆོད་པ་འབུལ༔ མངོན་སྤྱོད་ཆེན་པོས་ཕྲིན་ལས་མཛོད༔ ཨོཾ་ནཱ་ག་རཱ་ཛ་ནཱ་ག་ཀ་ལ་ཏི་པ་ར་ཙ་ཡ༔ ནཱ་ག་དུ་པྲ་མ་ཧ་ནི་དྷི་པ་ཏི་ཡེ་ས་ཏྭ་ས་མ་ཡ་སྭཱ་ཧཱ༔ ཧཱུྃ༔ ཨི་དཾ་བྷ་ལིངྟ་རཀྟ་པཱུ་ཛ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ལ་ཁ་ཁ་ཁཱ་ཧི༔ ཨོཾ་ཨཱཿཧཱུྃ༔ སརྦ་པཉྩ་པཱུ་ཛ་ཨ་མྲྀ་ཏ་ཨོཾ་ཨཱཿཧཱུྃ༔
དེ་ནས་བསྐང་མཆོད་ནི༔ སླར་ཡང་ཚོགས་དང་མཆོད་པའི་བྱེ་བྲག་ཐམས་ཅད་ཁ་གསོས་ནས༔ བསྐང་མཆོད་ལྷ་གྲངས་བཞིན་མཐེབ་སྐྱུ་གསེར་སྐྱེམས་འབུལ༔ ཨོཾ་ཨཱཿཧཱུྃ༔ བྷྲཱུྃ་ལས་རིན་ཆེན་སྣོད་མཆོག་ཡངས་པའི་ནང་༔ གཏེར་བདག་ཀླུ་ཡི་དགེ་བསྙེན་མཉེས་པའི་རྫས༔ རི་རབ་ལྷུན་པོ་ཉི་ཟླའི་ཕྲེང་བས་བརྒྱན༔ སྐར་ཚོགས་གྲངས་མེད་འོད་འཁྱིལ་འབུམ་འབུམ་འགྱེད༔ རོལ་མཚོ་གླིང་དགུ་ལྕགས་རི་མུ་ཁྱུད་བཅས༔ ཉེ་བའི་གསེར་རི་བདུན་དང་སྦས་མཚོ་བདུན༔
དཔག་བསམ་ལྗོན་ཤིང་མ་རྨོས་ལོ་ཏོག་དང་༔ བཀྲ་ཤིས་རྟགས་བརྒྱད་རྒྱལ་སྲིད་རིན་ཆེན་བདུན༔ སྐྱེད་ཚལ་ཚང་ཚིང་འཁྲིགས་དང་ནགས་མའི་ཁྲོད༔ ཀླུ་ཡི་ཡུལ་ལྗོངས་སྤང་གཤོང་བདེ་མོའི་དཔྱིད༔ ནེའུ་སེང་སྨན་ལྗོངས་མེ་ཏོག་སྐྱེད་མོའི་ཚལ༔ འབབ་ཆུ་ཁྲོན་པ་གདེངས་ཀ་ལུ་མ་དང་༔ དལ་ལྡན་གཙང་པོ་ཡང་འཁོར་སྨྲིག་ག་ཆགས༔ གཞན་སྣང་རྦ་འཁྲུགས་རླབས་ཀྱིས་བསྐྱོད་པ་དང་༔ ཡར་རྒྱས་ཚངས་པའི་སྒང་དུ་འབབ་པ་སོགས༔ གཞན་ཡང་དྲི་ཞིམ་ཁོར་ཡུག་ཁྱབ་པའི་གླིང་༔
དེ་རུ་འཁོར་བའི་བྱ་གཅན་རི་དྭགས་དང་༔ སྦལ་སྦྲུལ་སྡིག་སྲིན་གཤེ་མོ་རྟ་བླ་མ༔ རྐང་དྲུག་རྐང་མང་དུད་འགྲོའི་རིགས་བྱེད་སོགས༔ གཞན་ཡང་མཁའ་ཡི་རྒྱན་འགྱུར་རྣམ་པ་ལྔ༔ གཡུ་འབྲུག་སྡེ་ལྔ་གློག་གི་ཞགས་པ་འཁྱུགས༔ ཆུ་འཛིན་ངམ་ནག་ཁུ་རླངས་ཕྱུ་རུ་རུ༔ འགའ་ཞིག་ཕྱོགས་སུ་སྤྲིན་དཀར་ཐུལ་པ་བཀླུབས༔ མེ་ཏོག་སྤུངས་འདྲའི་སྦྲང་ཆར་སི་ལི་ལི༔ འཇའ་འོད་ལུ་གུ་རྒྱུད་དུ་ཕྲིག་ཕྲིག་གཡོ༔ རྒྱ་མཚོ་མདངས་ཀུན་ཞག་གཡོ་ལྔ་ལྡན་ཕྱུར༔
རྣམ་པར་བཀོད་པའི་གླིང་མཆོག་དམ་པ་འདིས༔ ཡབ་མཆོག་མ་ཧཱ་དྷེ་ཝའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཡུམ་མཆོག་ཀླུ་མོ་དུང་སྐྱོང་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ སྲས་མཆོག་ལ་ཐོད་དཀར་པོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔
གནོད་སྦྱིན་ཉ་ནག་གདོང་གི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་རྒྱལ་ནོར་བུ་འོད་འབར་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་མོ་ནོར་བུ་འོད་མཚོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་རྒྱལ་གཙུག་ན་ནོར་བུའི་ཐུགས་དམ་བསྐང་༔
མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་ཡི་རྒྱལ་པོ་འཇོག་པོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་ཡི་རྒྱལ་པོ་དགའ་བོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་ཡི་རྒྱལ་པོ་དུང་སྐྱོང་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔
གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་ཡི་རྒྱལ་པོ་ནོར་རྒྱས་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་ཡི་རྒྱལ་པོ་རྟག་མྱོས་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་རྒྱལ་ཆེན་པོ་བརྒྱད་ཀྱི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔
དགེ་བསྙེན་ཤནྟ་པུ་རིའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་དྲག་པོ་རྩལ་གྱི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་དབང་ལག་ཆེན་པོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་རྡོ་རྗེ་གཟི་འབར་ཐུགས་དམ་བསྐང་༔
མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་མཐུ་སྟོབས་དབང་ཕྱུག་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་དྲག་པོ་ཟླ་སྐྱོང་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཀླུ་མོ་ནོར་བུ་མཛེས་བྱེད་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔
གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་གཏེར་སྲུང་ཆེན་པོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ གཞི་བདག་ཀླུ་མོ་ནོར་སྐྱོང་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཧཱུྃ༔ ཚངས་པ་ལྷ་ཡི་དགེ་བསྙེན་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔
གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་ཟུར་ཕུད་ལྔ་པའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་ཟླ་བ་གདོང་གི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་ནག་པོ་བཀྲག་མེད་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔
དགེ་བསྙེན་ཟུ་ར་ཟུར་རའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་ཀླུ་བདུད་མགོ་དགུའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་སྨྱོ་ཁ་ཆེན་པོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་ཐང་ལྷ་འབར་གྱི་ཐུགས་དམ་བསྐང་༔
མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་མཁར་ནག་རྒྱལ་པོའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་རྡོ་རྗེ་བདུད་འདུལ་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་རྡོ་རྗེ་བཙན་གྲགས་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔
གསང་སྔགས་བསྟན་པ་སྐྱོང་བའི་བྱ་ར་མཛོད༔ དགེ་བསྙེན་ཏི་པ་ར་ཙའི་ཐུགས་དམ་བསྐང་༔ སྤྲུལ་པ་དཀར་དམར་ནག་གསུམ་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཧཱུྃ༔ ཕྱི་མཆོད་མེ་ཏོག་བདུག་སྤོས་མར་མེ་དང་༔ དྲི་ཆབ་ཞལ་ཟས་རོལ་མོ་སིལ་སྙན་དབྱངས༔ གཟུགས་སྒྲ་དྲི་རོ་རེག་བྱ་དབང་པོ་ལྔ༔ ནང་མཆོད་སྨན་རཀ་བདུད་རྩི་གཏོར་མ་དང་༔
ག་ཎ་ཙཀྲ་ཏ་ན་སྦྱོར་བའི་ཕུད༔ སྨན་སྤོས་དྲི་བཟང་ཨ་ཀ་རུ་དང་ནི༔ ཀླུ་སྨན་དར་ཟབ་སྤྱན་གཟིགས་དཀོར་ཆས་དང་༔ རྟ་སྔོན་གཡག་སྔོན་ལུག་སྔོན་ར་སྔོན་དང་༔ བྱ་སྔོན་སྤྲེལ་སྔོན་སྦྲུལ་སྔོན་སྦལ་སྔོན་དང་༔ དར་མདུང་སྔོན་པོ་ནོར་བུའི་རྒྱལ་མཚན་དང་༔ རིན་ཆེན་སྣ་ཚོགས་དར་སྔོན་ནང་དུ་དྲིལ༔ གཞན་ཡང་རང་རང་མཐུན་པའི་ཕྱག་མཚན་ནི༔ གནམ་ལྕགས་འཁོར་ལོ་ལྕགས་པར་མཚོན་ཆའི་སྒྲོམ༔ ཆུ་གྲི་སྤུ་གྲི་རལ་གྲི་སྟར་བ་ཡི༔
ལྕགས་སྡིག་ཟངས་སྦྲུལ་བདུད་ཞགས་ལྕགས་ཀྱུ་བཅས༔ གཡུ་ཁྲབ་མཐིང་རྨོག་དང་རུ་སྔོན་པོ་དང་༔ ཕོད་ཁ་སྔོན་པོ་ཆུ་རིས་གོང་ལག་ཅན༔ གཞན་ཡང་ཕོ་ཉ་མཉེས་པའི་ལས་བྱེད་རྫས༔ བྱ་དམར་སྤྲེལ་དམར་ཟངས་ཁྱི་དམར་པོ་དང་༔ ཞོལ་གཡག་ཁམ་པ་འབྲི་དམར་གླང་དམར་པོ༔ ར་དམར་ལུག་དམར་རྟ་དམར་ཟངས་ཁྲབ་རྨོག༔ དར་དམར་རུ་མཚོན་ཟངས་རལ་མདའ་གཞུ་དང་༔ རྒྱལ་མཚན་རྔ་ཐུག་དམར་པོ་དར་དམར་པོ༔ ཞགས་དམར་ལྕགས་ཀྱུས་བརྒྱན་པའི་ཝང་ལོང་ཅན༔
གཞན་ཡང་གཡག་ནག་རྟ་ནག་ལུག་ནག་དང་༔ ཁྱི་ནག་དོམ་ནག་སྦྲུལ་ནག་ནམ་མཁའ་ནག༔ དར་ནག་དང་ནི་མདུང་ནག་བ་དན་ཅན༔ ལྕགས་ཁྲབ་ཕུབ་ལ་རྔ་ཞོལ་ནག་པོས་བརྒྱན༔ ཁྲམ་ཤིང་རྩིས་རྡོ་ནག་པོ་མུན་པ་ནག༔ ཕོད་ཁ་ནག་པོ་བདུད་ཞགས་ལ་སོགས་པ༔ ཀླུ་བཙན་ཀླུ་བདུད་དགེ་བསྙེན་ཆེན་པོ་ཡི༔ མཉེས་པའི་ཕྱི་ནང་མཆོད་པ་སྤྱན་གཟིགས་ཀྱིས༔ ཡབ་མཆོག་མ་ཧཱ་དྷེ་ཝའི་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བསྐངས་གྱུར་ནས༔
གསང་སྔགས་བསྟན་པ་སྐྱོང་བའི་བྱ་ར་མཛོད༔ ཧཱུྃ་ཧཱུྃ་ཧཱུྃ༔ དེ་ནས་བསྟོད་པ་ནི༔ ཧཱུྃ་ཧཱུྃ་ཧཱུྃ༔ དྲག་པོ་བླ་མའི་བཀའ་ཉན་མི་བསྲུན་པ༔ དྲེགས་སྡེ་ལས་བྱེད་འགྱེད་པའི་གཏེར་སྲུང་ནི༔ སྐུ་མདོག་མཐིང་ནག་ཤིན་ཏུ་མི་བཟད་པ༔ དར་ནག་རལ་པ་ཐོད་སྐམ་ལྔ་ཡིས་བརྒྱན༔ སྦྲུལ་ནག་ལན་ཚར་བདུན་དང་ནོར་བུས་བརྒྱན༔ སྤྱི་བོར་མེ་འབར་དུད་པ་ཕྱུ་རུ་རུ༔
གཟའ་ཡི་ལས་བྱེད་འགྱུ་འདྲ་ཤིན་ཏུ་ཁྲོ༔ གཅེར་བུ་རུས་རྒྱན་གཡང་གཞི་སྟག་ཤམ་གསོལ༔ ཕྱག་གཡས་རྣོ་བའི་འཁོར་ལོ་རྩིབས་དགུ་གདེང་༔ གཡོན་པས་ལྕགས་པར་མཚོན་གྱི་གྲུ་གུ་ཐོགས༔ ཡན་ལག་ལྷུ་ཚིགས་བཞི་ལ་མིག་གིས་བརྒྱན༔ ལྟེ་བ་ཉེར་པོ་ཞལ་ནི་ཤིན་ཏུ་གདངས༔ ཞལ་གྱི་ནང་ནས་གནམ་ལྕགས་ཚྭ་ཚྭ་ཁོལ༔ རྟ་ནག་རྟིང་དཀར་དཔྲལ་བར་མེ་ལོང་བརྒྱན༔ རྔ་རྔོག་གསེབ་ནས་སྦྲུལ་སྡིག་སྦལ་ལྕོང་འཕྲོ༔ སྲིན་པོ་ཐོད་སྒ་པགས་པའི་སྟན་དང་བཅས༔
གོང་སྨེད་སྦྲུལ་རིགས་ལྔ་ཡི་ཟར་བུས་བརྒྱན༔ མེ་ལོང་འཚུབ་མ་དབྱིངས་ལ་བསྙེགས་བཞིན་འགྱུ༔ ཡུམ་མཆོག་ཆུ་སྲིན་གདོང་ཅན་གཅེར་མོ་ནི༔ མི་ལྤགས་གོས་གྱོན་སྦྲུལ་ཞགས་ལྕགས་སྡིག་འཛིན༔ སྐུ་སྨད་སྦྲུལ་མཇུག་སྦལ་པ་མགོ་དགུ་ཞོན༔ འཁོར་དུ་སྤྲུལ་པའི་སྡེ་བརྒྱད་དམག་ཚོགས་འགྱེད༔ འབར་བ་བདུད་ཆས་འཛིན་ལ་བདག་བསྟོད་དོ༔ ཧཱུྃ༔ རེས་འགའ་སྐུ་མདོག་དམར་པོ་རཀྟའི་མདོག༔ དམར་ནག་དབུ་དགུ་སྲིད་པའི་དབྱིངས་ལ་བསྙེགས༔
སྦྲུལ་ནག་རལ་བསིགས་གླིང་བཞི་ཆོལ་བུར་འཕེན༔ ཕྱག་བཞི་གཡས་གཡོན་འོག་མ་རིམ་པ་བཞིན༔ ཆུ་སྲིན་ཆུ་གྲི་སྦྲུལ་ཞགས་སྡིག་རྒོད་འཛིན༔ སྦྲུལ་མཇུག་མ་ཧེ་དམར་པོ་རུ་རིང་ཞོན༔ ཀླུ་མོ་སྤོས་འགྲོས་སྦལ་པའི་མགོ་བོ་ཅན༔ གཅེར་མོ་གཡས་གཡོན་ལྕགས་ཕུར་ནད་རྐྱལ་ཐོགས༔ སྐུ་སྨད་གདུག་པ་སྤེར་གྱི་རྣམ་པ་ཅན༔ འཁོར་དུ་གདོལ་བ་ནག་པོའི་ཚོགས་དང་བཅས༔ བསྟན་དགྲ་བདུན་རྒྱུད་རྩད་ནས་གཅོད་མཛད་པ༔ ཀླུ་བཙན་དམར་པོ་ཁྱོད་ལ་བདག་བསྟོད་དོ༔
ཧཱུྃ༔ རེས་འགའ་ཞི་བའི་ཆ་ལུགས་འཆང་བའི་ཚེ༔ མི་ཕོ་སྔོན་པོ་དུང་གི་ལ་ཐོད་ཅན༔ སྤྱི་བོར་དགོས་འདོད་ཡིད་བཞིན་ནོར་བུའི་ཏོག༔ སྦྲུལ་རིགས་ལྔ་ཡི་ཅོད་པན་འཁྱིལ་བས་བརྒྱན༔ སྐུ་སྟོད་དར་ལྗང་སྟོད་གཡོགས་མཛེས་པར་སྤྲས༔ ཕྱག་གཡས་ནོར་བུ་གཡོན་པས་གཏེར་སྒྲོམ་འཛིན༔ སྐུ་སྨད་དར་དམར་ཆུན་པོའི་ཨང་རག་བཀླུབས༔ ཞབས་གཉིས་བཤིབས་ཏེ་མཆོད་པ་འབུལ་བའི་ཚུལ༔ གཡོན་དུ་ཀླུ་མོ་ནོར་བུ་འོད་ལྡན་མ༔
སྐུ་མདོག་དཀར་མོ་རིན་ཆེན་ཐོར་ཚུགས་བརྒྱན༔ སྐུ་སྟོད་དར་དམར་ཅོད་པན་ན་ར་ར༔ ཕྱག་གཡས་མདའ་དར་གཡོན་པས་ནོར་བུ་འཛིན༔ སྐུ་ཡི་ཆ་ལ་ནོར་བུ་རྒྱན་དྲུག་གསོལ༔ ཞབས་གཉིས་བརྡ་འགྲོས་ལྡེམ་པའི་ཉམས་དང་ལྡན༔ ཀླུ་ཡི་དབང་མོ་མཚོ་བདག་དཔལ་ལྷ་མོ༔ འཁོར་དུ་ནོར་བུ་སྨན་གཞོང་བཅུད་བཟང་གིས༔ གཏམས་པའི་རིན་ཆེན་སྣོད་མཆོག་ཐོགས་པ་འབུམ༔ བྲོ་གར་གླུ་བཅས་ཕྱོགས་བཅུའི་ཞིང་ཁམས་དང་༔ རིག་འཛིན་འདུས་པའི་དཀྱིལ་འཁོར་གུས་པས་མཆོད༔
གཏེར་གྱི་སྒོ་འབྱེད་གསང་སྔགས་སྦྱིན་པའི་གྲོགས༔ ཞི་བའི་མཐུ་ཆེན་བསྒྲུབ་པའི་ཆ་ལུགས་ཅན༔ གཏེར་བདག་ཡབ་ཡུམ་གཙོ་ལ་བདག་བསྟོད་དོ༔ ཀླུ་ཞི་བའི་གཏོར་མ་འབུལ༔ རོལ་མོ་བགྱིས་ནས་དམར་གྱི་གཏོར་མ་ལ་དཔལ་འབར་བཙུགས་ཏེ་དགྲ་ཕྱོགས་ལ་འཕང་༔ ཧཱུྃ༔ ཕ་རོལ་རིག་སྔགས་དམོད་དང་བསྟན་པའི་དགྲ༔ གསང་སྔགས་གཉན་ལ་སྡང་བའི་བདུད་དང་བགེགས༔ དམག་སྣ་ཇག་སྣ་རྐུན་སྣ་སྟོན་པ་དང་༔ ཁ་ཡོག་འགེལ་དང་དོ་བསྡོ་འགྲས་འཚོལ་ཞིང་༔
མི་ལ་ལྷ་མེད་ལྷ་ལ་མཐུ་མེད་ཟེར༔ འགྲས་ཡ་འཛིང་ཡ་འཁོན་ཡ་བྱེད་པ་དང་༔ འགག་རྩོད་འཕྲང་སྒུག་རྒྱབ་འདེད་བྱེད་པ་དང་༔ ཁྱད་པར་རིག་འཛིན་བདག་ལ་འགྲས་པའི་དགྲ༔ དགེ་བསྙེན་ཀླུ་བདུད་བཙན་གསུམ་འཁོར་བཅས་ཀྱིས༔ ཤ་ཁྲག་གཏོར་མ་འདི་དང་མཉམ་པོར་བཞེས༔ མངོན་སྤྱོད་དུས་ལ་བབ་བོ་ས་མ་ཡ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ བྷྱོ་བྷྱོ་བཟློག་བཟློག་བྱད་མ་དགྲ་བགེགས་རཾ་རཾ་ཡེ་སྭཱ་ཧཱ༔ དེ་ནས་ཀླུ་བཤོས་དཀར་གཏོར་བདུད་རྩིས་བྲན་ནས༔
ཧཱུྃ༔ ཡིད་འོང་རྒྱ་མཚོ་གླིང་གི་མངའ་དབང་བསྒྱུར༔ རིན་ཆེན་གཏེར་གྱི་རྒྱ་སྲུང་བྱ་ར་བགྱིད༔ རྟག་ཏུ་གསང་སྔགས་བསྟན་པའི་མེལ་ཚེ་མཛོད༔ སྒྲུབ་པའི་བུ་ལ་བརྩེ་བས་མ་བཞིན་སྐྱོངས༔ མཆོག་ཐུན་ཡིད་བཞིན་དངོས་གྲུབ་ཆར་ལྟར་ཕོབ༔ བསོད་ནམས་རེ་སྐོང་ཕྲིན་ལས་སྣ་ཚོགས་སྒྲུབས༔ འདོད་རྒུའི་སྲིད་ལ་འཛམ་གླིང་ཁ་ལོར་སྒྱུར༔ འབད་རྩོལ་མེད་པའི་དབུལ་ཕོངས་པྲེ་ཏ་སོལ༔ གསང་སྔགས་བསྟན་པའི་བྱ་ར་དབྱིངས་ནས་སྐྱོངས༔
སྔགས་འཆང་བདག་ལ་ལུས་དང་གྲིབ་བཞིན་འགྲོགས༔ ཕྱག་རྒྱ་དྲུག་གི་གྲོལ་ལམ་དགའ་བཞིར་སྐྱེད༔ ཕུན་ཚོགས་ཡར་ཟླ་ལྟར་བསྐྱེད་ཕྲིན་ལས་མཛོད༔ གྲོགས་ལྡན་བགྱིས་པའི་ཀླུ་དབང་ཡབ་ཡུམ་གྱི༔ དམ་རྫས་གསེར་སྐྱེམས་ཕུད་དང་དཀར་གསུམ་སོགས༔ གཙང་སྦྱར་གཏོར་མ་ཕུལ་བ་བཞེས་སུ་གསོལ༔ མཉེས་ཤིང་དགོངས་པ་དགྱེས་པ་བསྐྱེད་ནས་སུ༔ སྣང་སྲིད་ལྷ་འདྲེ་མི་གསུམ་དབང་དུ་སྡུད༔ དགོས་འདོད་བསོད་ནམས་དཔག་མེད་ནམ་མཁའི་ཁྱོན༔

ཇི་ལྟར་དམོད་པའི་འབྲས་བུ་མཆིས་པའི་གྲོགས༔ ཀླུ་རྒྱལ་འཁོར་དང་བཅས་པས་འགྲུབ་པར་མཛོད༔ ཨོཾ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་བྷ་ལིངྟ་ཁ་ཁ་ཁཱ་ཧི༔ ཞེས་གཏོར་མ་གཙང་ཕྱོགས་སུ་ཕུལ༔ དགྱེས་ཤིང་ཚིམས་ནས་བདག་དང་མཁའ་མཉམ་ཐམས་ཅད་ཀླུའི་བང་མཛོད་དང་གནོད་སྦྱིན་གྱི་ཕོ་བྲང་ལྟ་བུ་འདོད་དོན་ལ་རབ་ཏུ་དགྱེས་པར་བསྒོམ༔ གཏེར་བདག་ཀླུ་ཡི་རྒྱལ་པོ་ལ་ཐོད་ཅན་གྱི་སྒྲུབ་ཐབས་སུ༔ ཐུན་མོང་མ་ཡིན་པ་ཡིད་བཞིན་འཁོར་ལོའི་རྒྱན་གྱིས་ཕྱུག་པ་སྟེ༔ འབད་རྩོལ་མི་དགོས་ཀླུ་ཡི་བདག་པོས་རང་བཞིན་གྱི་ཆར་རྒྱུན་འབེབས་པ་ལྟར༔ སྒྲུབ་པ་པོ་ལ་འཕྲལ་གྱི་དངོས་གྲུབ་མ་ལྟོས་ཕུག་ཏུ་ཡང་༔ རྗེ་བཙུན་པདྨ་འབྱུང་གནས་ལ་སེམས་བསྐྱེད་ཞུས་ཤིང་༔
པདྨ་འབྱུང་གནས་ཀྱི་ཐུགས་བསྐྱེད་བླ་ན་མེད་པས་རྒྱས་གདབ༔ སྤྱིར་སྔོན་གྱི་དུས་སུ་དུས་གསུམ་གྱི་སངས་རྒྱས་ཐམས་ཅད་ཀྱི་ཞལ་མཐོང་བ་དང་༔ ཆོས་ཀྱི་འཁོར་ལོ་བསྐོར་བའི་གཞི་བསྲིངས༔ ཁྱད་པར་ཕྱོགས་བཅུའི་སངས་རྒྱས་ལ་མཆོད་པ་ཕུལ༔ ཀླུའི་ཁུ་བོ་གནོད་སྦྱིན་རྟག་མྱོས་ཡིན༔ ནུ་བོ་གནོད་སྦྱིན་གཞོང་ཐོགས་ཡིན༔ འབྲིང་བ་གནོད་སྦྱིན་བྱ་ར་བ་ཡིན༔ ལྕམ་མོ་གནོད་སྦྱིན་ཀླུ་མོ་ནོར་སྐྱོང་ཡིན༔ སྲིང་གཅིག་ནོར་བུ་འོད་མཚོ་ཡིན༔ འདི་རྣམས་ཐམས་ཅད་བླ་མེད་རྡོ་རྗེ་ཐེག་པའི་ཆོས་ཀྱི་སྒོར་ཞུགས་པ་སྟེ༔
ཆོས་སྒྲུབ་པའི་གང་ཟག་རྣམས་དང་༔ ཁྱད་པར་གནས་བཟང་འགྲིམ་པ་གཏེར་ལ་དབང་བ་རིག་འཛིན་རྣམས་ཀྱི་གྲོགས་ཡང་དག་པ་སྟེ༔ རྗེ་མ་ལབ་སྒྲོན་གྱིས་ཀྱང་ཆུ་མིག་བརྒྱད་ལ་གཉན་ས་འགྲིམ་པའི་མཐར་ཟངས་རི་མཁར་དམར་དུ༔ དམ་པ་སངས་རྒྱས་མཇལ་བའི་སྣེ་མོ་མཁའ་སྤྱོད་དུ་གཤེགས༔ ཡང་སྡོང་པོ་གསེར་ལག་ཅན་ནས་གྲུབ་པ་ཐོབ༔ རྗེ་བཙུན་རྣལ་འབྱོར་མ་ཡེ་ཤེས་མཚོ་རྒྱལ་གྱི་མ་ཧཱ་གུ་རུ་པདྨ་ཐོད་ཕྲེང་རྩལ་ལ་གདམས་པའི་སྡོང་པོ་ཡིད་བཞིན་སྐོར་ཞུས་སྐབས་དང་༔ མ་འོངས་པའི་དུས་སུ་ཆོས་པ་ཡོངས་ཀྱི་སྲིད་ཞུ་བ་ཁྱད་པར་རིག་འཛིན་གཏེར་སྟོན་རྣམས་ཀྱི་འཚོ་བ་མཐུན་རྐྱེན་སྐུ་གསུང་ཐུགས་རྟེན་བཞེངས་པ༔ བྲིས་སྒྲུབ་དམིགས་ཏེ་ཀླུ་ཡི་དགེ་བསྙེན་ཡིད་བཞིན་ནོར་བུ་ལྟར་སྒྲུབ་ཐབས༔ མཚོན་ཆ་ལྟར་འགྱེད་ཐབས༔ བདུད་རྩི་ལྟར་མྱོང་ཐབས་ཡིད་བཞིན་མཛོད་ལྟར་ཁ་ཕྱེ་བའི་གདམས་པ་སྟེ༔
འདི་རྣམས་མཁའ་འགྲོ་མས་བརྡ་ཡི་ཡི་གེར་བཏབ་ནས༔ བླ་མ་བདེ་་གཤེགས་ཀུན་འདུས་ཀྱི་སྒྲུབ་ཁོག་སྤྱི་ཡི་བཀའ་གཏེར་སྐྱོང་བ་ཁྱད་པར་ཨོ་རྒྱན་ནོར་ལྷ་དབྱེར་མེད་སྒྲུབ་ཐབས་ཀྱི་གཏེར་དུ་སྐྱོང་པའི་ལས་ལ་དམིགས་ཏེ་ཞུས་ཤིང་༔ རྗེ་བཙུན་གྱི་དེ་ལྟར་གཉེར་དུ་བསྐོས་པའི༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཉན་རྒྱ༔ མི་ནུབ་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཕག་ལོར༔ དགེ་བསྙེན་ཕོ་བྲང་ནས་གདན་དྲངས་ཤིང་ལྕགས་ཕག་ལོར༔ མདོ་ཁམས་ཀླུ་རྒྱལ་རྫོང་གི་ཉེ་འདབས་མི་དབང་ས་བདག་རྒྱལ་པོའི་ཨུར་དགུས་སུ་ཤོག་སེར་ནས་བསྒྱུར་བའོ།། །།
ཙ༽པདྨ་རྒྱལ་པོ་ལས༔ ནོར་སྐྱོང་ཀླུ་མོའི་གཏོར་འབུལ་གསོལ་མཆོད་བཞུགས་སོ༔ དབང་སྡུད་པདྨ་རྒྱལ་པོ་རྩལ་ལ་འདུད༔ ནོར་སྐྱོང་ཀླུ་མོའི་གཏོར་འབུལ་ནི༔ བསྭེ་ཕོར་ཟངས་སྣོད་གང་རུང་དུ༔ བཤོས་བུ་སྔོན་པོ་སྦྲུལ་དཀྲིས་ཅན༔ མཐེབ་སྐྱུ་བཞི་ཡིས་བསྐོར་བར་བྱ༔
དཀར་གསུམ་བྱ་ཞིང་བྱིན་བརླབས་ནས༔ མཆོད་བསྟོད་རིམ་པ་འདི་ལྟར་རོ༔ ཧཱུྃ༔ ཡིད་འོང་རྒྱ་མཚོ་རབ་འཁྱིལ་མེར་བའི་དབུས༔ དགོས་འདོད་མཆོད་སྦྱིན་ཀླུ་མོ་ནོར་སྐྱོང་མ༔ དངོས་གྲུབ་བདག་མོ་མཆེད་བཞི་སྐུར་བཞེངས་ལ༔ ཐོགས་མེད་དཀྱིལ་འཁོར་སྐྱོང་ཕྱིར་གཤེགས་སུ་གསོལ༔ ཨོཾ་ནཱ་ག་ནི་དྷ་ར་མུ་ཏྲ་ས་མཱ་ཡ་ཛ་ཛཿ ཧཱུྃ༔ མཆོག་གསུམ་བདུད་རྩི་པཉྩ་ཨ་མྲྀ་ཏ༔
ཀླུ་བཤོས་འདོད་ཡོན་ཟག་མེད་ཚོགས་མཆོད་འདི༔ ནོར་སྐྱོང་ཀླུ་མོ་འཁོར་དང་བཅས་ལ་འབུལ༔ བཞེས་ནས་གཏེར་དང་ཀླུ་གཡང་དངོས་གྲུབ་སྩོལ༔ ཨོཾ་ནཱ་ག་ནི་དྷ་ར་མ་ཎི་མུ་ཏྲ་ས་མ་ཡ་མ་ཧཱ་བྷ་ལིངྟ་ཁ་ཁ་ཁཱ་ཧི༔ བསྟོད་བསྐུལ་གཏོར་མ་འབུལ་བསྡུ་ནི༔ ཧཱུྃ༔ རོལ་མཚོ་གླིང་དགུའི་བཅུད་ཀྱི་མངའ་བདག་མོ༔ ཟབ་གཏེར་གཉན་གྱི་བཀའ་སྲུང་མཐུ་མོ་ཆེ༔ འཁོར་དང་སྤྲུལ་པ་ཀླུ་མོ་འབུམ་དང་བཅས༔ ཐུགས་དམ་རྒྱུད་བསྐུལ་མཆོག་ལ་རབ་ཏུ་བསྟོད༔
འདིར་གཤེགས་བརྒྱན་པའི་གཏོར་མ་འདི་བཞེས་ལ༔ སྔོན་ཚེ་སློབ་དཔོན་པདྨའི་བཀའ་བཞིན་དུ༔ སངས་རྒྱས་བསྟན་སྲུང་བརྒྱུད་འཛིན་བུ་བཞིན་སྐྱོངས༔ འཛམ་གླིང་སྟོང་གསུམ་ཀླུ་གཡང་སྲིད་བསྡུས་ལ༔ སྐལ་ལྡན་སྒྲུབ་པའི་ལས་བཞི་སྨིན་པར་མཛོད༔ ཟབ་ཆོས་གསང་བའི་གྲོགས་པོ་འཁོར་བཅས་ཚོགས༔ སྔགས་འཆང་བདག་ལ་གྲིབ་བཞིན་འགྲོགས་པ་དང་༔ ཕྲིན་ལས་ཐོགས་མེད་ལྷུན་གྱིས་འགྲུབ་གྱུར་ཅིག༔ ཅེས་རྩ་སྔགས་བཏགས་ལ་འབུལ༔ ཨེ་མ་ཧོཿ
དགོས་འདོད་ཀུན་འབྱུང་ཀླུ་མོ་བཅུད་འཛིན་གྱི༔ ཟབ་པའི་གསོལ་མཆོད་ལས་རིམ་ས་མ་ཡ༔ རྒྱ་རྒྱ་རྒྱ༔ ཞེས་པ་འདི་ཡང་ཀརྨ་ལས་འབྲེལ་རྩལ་གྱིས་ཤོག་སེར་ནས་དག་པར་ཕབ་པའོ།། །། ཚ༽ གནོད་སྦྱིན་ཛམ་ལྷ་དབང་སྡུད་དམར་པོའི་གཏེར་སྲུང་གནས་པོ་དགེ་བསྙེན་གྱི་གཏོར་འབུལ་བཞུགས་སོ༔ ཧཱུྃ༔ པདྨའི་བཀའ་ཉན་མཐུ་སྟོབས་དབང་ཕྱུག་རྒྱལ༔ དྲེགས་པ་ཡོངས་རྫོགས་རྡོ་རྗེ་བདུད་འདུལ་ཞེས༔ ཀླུ་བཙན་གཟི་འབར་དགེ་བསྙེན་ཐོགས་མེད་རྩལ༔ ཁྲོ་ཚོགས་སྤྲུལ་པའི་འཇིགས་རུང་རོལ་རྩལ་ཤུགས༔
སྲོག་ལ་དབང་བྱེད་ནཱ་ག་ཀླུ་བདུད་ཆེ༔ སྐུ་མདོག་དམར་ནག་དབུ་དགུ་སྲིད་རྩེར་བསླེབས༔ ཕྱག་དྲུག་འཇིགས་པའི་མཚོན་ཆ་ཆས་དྲུག་ནི༔ སྤུ་གྲི་འཁོར་ལོས་མ་རུངས་ལོག་ལྟ་སྒྲོལ༔ ཆུ་གྲི་རལ་གྲིས་ཉམས་པའི་སྲོག་དབུགས་སྡུད༔ སྦྲུལ་ཞགས་སྡིག་རྒོད་སངས་རྒྱས་བསྟན་པ་སྲུང་༔ དབུ་སྐྲ་དམར་སེར་བར་སྣང་མཁའ་ལ་བསྐྱོད༔ ཞལ་བགྲད་མཆེ་གཙིགས་སྲིད་གསུམ་བསྔངས་ཤིང་བརྒྱལ༔ དུར་ཁྲོད་ཆས་རྫོགས་ཡན་ལག་མིག་གིས་བརྒྱན༔ ཆུ་གྲིའི་འདབ་གཤོག་ས་གཞི་བརྡར་ཤ་གཅོད༔
ལྟེ་བར་ཁྲོ་ཞལ་ཀླུ་གཉན་ཟས་སུ་ཟ༔ སྦྱོར་ཡུམ་ཆུ་སྲིན་གདོང་ཅན་གཉིས་མེད་འཁྲིལ༔ དུག་སྦྲུལ་མཇུག་འཕྱངས་བདུད་རྟ་རླུང་གཤོག་བཅིབས༔ གོང་སྨེད་སྦྲུལ་རིགས་སྡོམ་སྡིག་སྦལ་ལྕོང་འཕྲོ༔ མེ་རླུང་རབ་འཁྱིལ་དུག་རླངས་སྤྲིན་ཕུང་གཏིབས༔ གཟི་བརྗིད་མདངས་སྟོབས་བསྟན་སྲུང་མཐུ་ཆེན་གྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ སྔོན་ཚེ་སློབ་དཔོན་སྤྱན་སྔར་ཞལ་བཞེས་བཞིན༔ རྣལ་འབྱོར་བདག་ཅག་དཔོན་སློབ་དགེ་འདུན་སྡེ༔ དར་རྒྱས་བཟང་བསྐུལ་སྡོང་གྲོགས་རོགས་དན་མཛོད༔
སྣང་སྲིད་དབང་སྡུད་ལམ་འཕྲང་འཇིགས་སྒྲོལ་ནས༔ ཀླུ་གཡང་དངོས་གྲུབ་འདོད་རྒུ་དཔལ་འབྱོར་སྡུད༔ བཀའ་སྲུང་གཏེར་སྲུང་མཆོག་ཁྱེད་མ་གཡེལ་བར༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ནག་པོ་ཏི་པ་ར་ཙ་ཡ༔ དགྲ་བགེགས་ཀྱི་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་སོགས་ཁཱ་ཧི་བར་བརྗོད༔ གནོད་སྦྱིན་ཛམ་ལྷ་དབང་སྡུད་དམར་པོའི་གཏེར་སྲུང་གནས་པོ་དགེ་བསྙེན་གྱི་གཏོར་འབུལ་ཟངས་ཤོག་གི་ལྡེབ་མ་ལས་ཧཱུྃ་གིས་ཕབ་པའོ།། །། ཛ༽བླ་མའི་ནོར་སྒྲུབ་པདྨ་རྒྱལ་པོ་ལས༔ ཚོགས་མཆོད་དགོས་འདོད་ཀུན་འབྱུང་བཞུགས་པའི་དབུ་ཕྱོགས་སོ༔ པད་འབྱུང་ནོར་ལྷའི་སྐུ་ལ་འདུད༔
ས་མ་ཡ༔ ཨེ་མཿ བདག་འདྲ་པདྨ་འབྱུང་གནས་ཀྱིས༔ ང་ཉིད་དབང་སྡུད་སྒྲུབ་ཐབས་དང་༔ བསོད་ནམས་ཚོགས་ཆེན་མཆོད་པའི་རིམ་པ་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ ཚོགས་མཆོད་བྱ་བའི་རིམ་པ་ནི༔ དང་པོ་ཚོགས་བསང་སྦྱང་ཆུ་གཙང་གིས་བྲན་ལ༔
རྃ་ཡྃ་ཁྃ༔ ཨོཾ་ཨཱཿཧཱུྃ༔ ཧཱུྃ༔ རང་ཉིད་པདྨ་རྒྱལ་པོ་ཡི༔ ཐུགས་ལས་བྱིན་རློབ་ཡི་གེ་འཕྲོས༔ རྃ་ཡྃ་ཁྃ་གིས་བག་ཆགས་སྦྱངས༔ ཨོཾ་ཨཱཿཧཱུྃ་གིས་བདུད་རྩིར་བསྒྱུར༔ རོ་མཆོག་འདོད་ཡོན་སྣ་ཚོགས་གྱུར༔ ཨོཾ་ཨཱཿཧཱུྃ༔ ཨོཾ་ག་ཎ་ཙཀྲ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡ་ཤྲཱི་ཡེ་ཨཱཿཧཱུྃ༔
དེ་ནས་ཚོགས་ལ་སྤྱན་འདྲེན་པ་ནི༔ ཧཱུྃ༔ འོག་མིན་ལྷུན་གྲུབ་ཕོ་བྲང་ནས༔ སྣང་མཐའ་ཐོག་མའི་མགོན་པོ་ལ༔ མངོན་རྫོགས་སངས་རྒྱས་སྟོང་གིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ མ་འགགས་དབྱིངས་རིག་ཕོ་བྲང་ནས༔ ལོངས་སྐུ་ཐུགས་རྗེ་འཕགས་མཆོག་ལ༔ ཞི་ཁྲོ་རབ་འབྱམས་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
སྟོབས་བཅུ་གཟི་བྱིན་ཕོ་བྲང་ནས༔ རིག་འཛིན་སྤྲུལ་སྐུ་པད་འབྱུང་ལ༔ བཀའ་བབ་གྲུབ་ཐོབ་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཀུན་འབྱུང་ཡིད་བཞིན་ཕོ་བྲང་ནས༔ དབང་སྡུད་པདྨ་རྒྱལ་པོ་ལ༔ འདོད་སྦྱིན་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དག་པ་བདེ་ཆེན་ཕོ་བྲང་ནས༔ ལྷ་ལྕམ་གསང་བའི་མཁའ་འགྲོ་ལ༔
མ་སྲིང་བྱེ་བ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ མེ་རླུང་འཚུབ་མའི་ཕོ་བྲང་ནས༔ ལེགས་ལྡན་ཞིང་སྐྱོང་མགོན་པོ་ལ༔ དམ་ཅན་གཏེར་བདག་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ གངྒཱ་ཡིད་འོང་དལ་མཚོའི་དབུས༔ ཀླུ་མོ་གཟི་ལྡན་ནོར་སྐྱོང་ལ༔ དབང་སྡུད་སྐྱོང་མ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ དགོས་འདོད་ཆར་འབེབས་སི་ལི་ལི༔ བཀྲག་མདངས་གཟི་བརྗིད་ཏ་ལ་ལ༔ དྲི་ཞིམ་སྤོས་དུད་ཆི་ལི་ལི༔ གནས་འདིར་བྱིན་ཆེན་མྱུར་དུ་ཕོབ༔ དཀྱིལ་འཁོར་རྫས་ལ་བཀྲག་མདངས་བསྐྱེད༔ བཀྲམ་པའི་མཆོད་པར་བཅུད་ཆེན་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔
དཔའ་བོ་མཁའ་འགྲོར་བྱིན་གྱིས་རློབས༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་བཛྲ་ས་མཱ་ཡ་ཛ་ཛཿ དེ་ནས་ཚོགས་མཆོད་པ་ནི༔ ཧཱུྃ༔ བླ་མ་ཡི་དམ་མཁའ་འགྲོ་དང་༔ དབང་སྡུད་ཡབ་ཡུམ་མགྱོགས་མ་བཅས༔ དམ་ཅན་གཏེར་བདག་ཆོས་སྐྱོང་ལ༔ ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་སྐལ་ལྡན་བདག་ཅག་ལ༔
མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི༔ དེ་ནས་བསྐང་བ་ནི༔ ཧཱུྃ༔ ཕྱི་མཆོད་སྤྱན་གཟིགས་འདོད་ཡོན་སྣ་ལྔའི་གཏེར༔ ནང་མཆོད་རྫས་མཆོག་བླ་མེད་མཆོད་པའི་སྤྲིན༔ གསང་མཆོད་སྦྱོར་སྒྲོལ་སྣ་ཚོགས་དབང་པོ་འདིས༔ དབང་སྡུད་པདྨ་རྒྱལ་པོའི་ཐུགས་དམ་བསྐང་༔ གསང་བའི་མཁའ་འགྲོ་གཉིས་ཀྱི་ཐུགས་དམ་བསྐང་༔ འོད་ལྡན་ཀླུ་མོ་ནོར་སྐྱོང་ཐུགས་དམ་བསྐང་༔
དབང་སྡུད་མཁའ་འགྲོ་རིགས་བཞིའི་ཐུགས་དམ་བསྐང་༔ གཏེར་སྲུང་དགེ་བསྙེན་ཆེན་པོའི་ཐུགས་དམ་བསྐང་༔ ཕྱི་ནང་གསང་བའི་ལྷ་ཚོགས་ཐུགས་དམ་བསྐང་༔ ཐུགས་དམ་བསྐངས་ཤིང་དགྱེས་པ་རབ་བསྐྱེད་ནས༔ སྒྲུབ་ལ་འདོད་རྒུ་ཡིད་བཞིན་ཆར་ལྟར་ཕོབ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་བཤགས་པ་བྱ་བ་ནི༔ ཧཱུྃ༔ དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔ ཕྱི་ནང་དམ་ཚིག་འགལ་ཞིང་ཉམས་པ་དང་༔
བསྙེན་སྒྲུབ་བསྐང་བཤགས་མཆོད་རྫས་ཆད་ཅིང་ལྷག༔ བག་མེད་དམ་འགལ་ལེ་ལོ་ཅི་མཆིས་པ༔ ཞལ་ཟས་ཚོགས་ཀྱི་མཆོད་པས་བསྐང་ཞིང་བཤགས༔ ཉམས་གྲིབ་དག་ནས་ཚངས་པ་སྩལ་དུ་གསོལ༔ ཨོཾ་བཛྲ་ས་ཏྭ་ཧཱུྃ༔ ཞེས་ཡིག་བརྒྱ་བཟླས༔ ལྷག་ཆད་བཀང་༔ དེ་ནས་བསྒྲལ་བ་ནི༔ ཧཱུྃྃ༔ མདུན་དུ་ཧོམ་ཡངས་ལྕགས་ཁང་གྲུ་གསུམ་ནང་༔
ནྲྀ་ཏྲི་ལས་སྐྱེས་དགྲ་བགེགས་འབྱུང་པོ་དང་༔ གོད་བདག་དབུལ་སྲི་མངོན་སུམ་གསལ་བར་གྱུར༔ ཧཱུྃ༔ ན་མོ་མཆོག་གསུམ་རྩ་བ་ཕྱག་རྒྱ་ཏིང་འཛིན་སྔགས༔ ཁྱད་པར་བཀའ་གཏེར་ཆོས་སྐྱོང་བདེན་པའི་མཐུས༔ གནོད་བྱེད་འབྱུང་པོ་བར་ཆད་རྩོམ་པའི་རིགས༔ རང་དབང་མེད་པར་ཚོགས་ལིང་འདི་ལ་ཁུག༔ བསྐྲད་ཅིང་བསྡམས་ནས་བསྒྲལ་གཏུབ་ཕྱེ་མར་ཐོངས༔ ཨོཾ་བཛྲ་ཨངྐུ་ཤ་ཡ་ཛཿ གནོད་བྱེད་འབྱུང་པོ་ཨ་ཀརྵ་ཡ་ཛཿ
དེ་ནས་བསྒྲལ་བ་ནི༔ ཧཱུྃ༔ ཡེ་ཤེས་ཐུགས་ལས་སྤྲུལ་པའི་ཁྲོ་བོའི་རྒྱལ༔ སྲས་མཆོག་ལས་བྱེད་བཛྲ་ཀུ་མཱ་ར༔ ཕྱག་གཉིས་སྲིད་པའི་རི་རབ་ཕུར་བུ་བསྒྲིལ༔ བྱད་མ་གདུག་པའི་སྙིང་དུ་ཀཱི་ལ་ཡ༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ གནོད་བྱེད་དམ་སྲི་མཱ་ར་ཡ་ཏྲིག་ནན༔ གཟིར་ནན༔ མཱ་ར་ཡ་རྦད་རྦད༔
དེ་ནས་གཏུབ་ཅིང་འབུལ་བ་ནི༔ ཧཱུྃ༔ དབང་སྡུད་རྒྱལ་པོའི་དཀྱིལ་འཁོར་ལྷ་ཡི་ཚོགས༔ དུག་ལྔ་དགྲ་བགེགས་བསྒྲལ་བའི་ཤ་ཁྲག་འབུལ༔ རྔམ་ཡངས་ཞལ་དུ་བཞེས་ཤིང་མགྲིན་པར་དྲོངས༔ བདེ་སྟོང་ཆོས་ཉིད་རང་བྱུང་ལྟོ་བར་བསྐྱིལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཁཱ་ཧི༔ ཞེས་བདུད་རྩི་བྲན་ཞིང་འབུལ༔ དེ་ནས་དགའ་སྟོན་ཚོགས་ལ་རོལ་བ་ནི༔ ཧོཿ
ཆོས་དབྱིངས་ངང་ལ་འཁོར་འདས་གཅིག༔ དགག་སྒྲུབ་སྤང་བླང་རེ་དོགས་བྲལ༔ བྲམ་ཟེ་ཁྱི་ཕག་ཇི་བཞིན་དུ༔ རོ་སྙོམ་ལྟ་བའི་ཚོགས་ལ་རོལ༔ དངོས་གྲུབ་སྣ་ཚོགས་འདི་ལ་འབྱུང་༔ ཨ་ལ་ལ་སྟེ་ཨེ་མ་ཧོཿ ཞེས་པད་ཀོར་ཕྱག་རྒྱ་དང་བཅས་ཏེ་བླངས་ནས་རོལ༔ དེ་ནས་ལྷག་མ་འབུལ་བ་ནི༔ ཧཱུྃ༔ དཔལ་གྱི་བཀའ་ཉན་རོལ་པའི་ཚོགས༔
ལྷག་སྡུད་གིང་དང་མ་མོ་སྨན༔ གནས་ཉུལ་ཞིང་སྐྱོང་ཕྲ་མེན་མ༔ གོས་སུ་མི་ལྤགས་གཡང་གཞི་གྱོན༔ ཕྱག་ན་སྐྱོགས་བཟང་བྷནྡྷ་ཐོགས༔ དམ་ཚིག་ཅན་གྱི་ཚོགས་ཁང་འགྲིམ༔ ལ་ལ་མཁའ་འགྲོའི་གར་བསྒྱུར་གཟུགས༔ ལ་ལ་བུད་མེད་རྒན་མོའི་གཟུགས༔ ལ་ལ་སྨད་འཚོང་ནག་མོའི་གཟུགས༔ ལ་ལ་ཤ་ཟ་སྲིན་མོའི་གཟུགས༔ ལ་ལ་དུར་ཁྲོད་འདྲེ་མོའི་གཟུགས༔
སྤྲུལ་པ་སྣ་ཚོགས་མ་ངེས་ཀྱང་༔ དོན་ལ་གནས་ཉུལ་དུས་མཚན་མ༔ རྣལ་འབྱོར་ཀུན་གྱི་དྲོད་ཚད་ཉུལ༔ དུར་ཁྲོད་ཚོགས་ཁང་མཐའ་ལ་གནས༔ དངོས་གྲུབ་ཀུན་གྱི་ས་མཚམས་འཛིན༔ ལེགས་གཉིས་ཀུན་གྱི་སྟངས་འཛིན་མ༔ དམ་ཚིག་ཅན་ལ་བུ་བཞིན་སྐྱོང་༔ མ་མོ་གནས་ཉུལ་ཚོགས་ལེན་འབུམ༔ བཀའ་ཡི་ལྷག་མ་འདི་བཞེས་ལ༔ བསྟན་དགྲ་དམ་ཉམས་ཟས་སུ་ཟོ༔
གདུག་པའི་དགྲ་བགེགས་ཕྱེ་མར་ཐོངས༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་མོ་རཀྨོ་ཏིང་ཏིང་ཤག་ཤག་ཛ་བྷ་ལིངྟ་ཁ་ཁ་ཁཱ་ཧི༔ དེ་ནས་ཐུགས་དམ་བསྐུལ་བ་ནི༔ ཧཱུྃ༔ ཆོས་དབྱིངས་ལྷུན་གྲུབ་བདེ་ཆེན་ཕོ་བྲང་ནས༔ དབང་སྡུད་རྒྱལ་པོ་རིག་འཛིན་ཐོད་པ་རྩལ༔ གསང་བ་ལས་ཀྱི་མཁའ་འགྲོ་འབུམ་གྱིས་བསྐོར༔ མི་མངོན་ཆོས་ཀྱི་དབྱིངས་ནས་སྐུར་བཞེངས་ཤིག༔ མཐུ་རྩལ་ཐུགས་རྗེས་གཟི་བྱིན་དེང་འདིར་སྐྱེད༔
ད་ལྟ་སྙིགས་མ་ལྔ་བདོ་འདུལ་དཀའི་ཚེ༔ སེམས་ཅན་བསོད་ནམས་དམན་ཞིང་བར་ཆད་སྡང་༔ ཡི་དྭགས་བགེགས་རིགས་འབྱུང་པོ་མི་མིན་གྱིས༔ མངའ་ཐང་ལོངས་སྤྱོད་ཕྱྭ་ལ་དགྲ་སྡང་བས༔ མཐུ་ཆེན་ཁྱེད་ཀྱི་མངོན་སྤྱོད་དུས་ལ་བབ༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ ཕྱི་ཡི་བར་ཆད་རྐྱེན་ངན་དབྱིངས་སུ་སོལ༔ ནང་གི་ཐིག་ལེ་རྩ་རླུང་ཉམས་པ་གསོས༔ གསང་བ་ཆོས་སྲིད་རང་སེམས་དབང་དུ་སྡུས༔ སྟོང་གསུམ་ཕྱྭ་གཡང་འགུགས་པའི་དུས་ལ་བབ༔
དབང་སྡུད་ཕོ་ཉ་འགྱེད་པའི་དུས་ལ་བབ༔ མངའ་ཐང་སྙན་གྲགས་སྤེལ་པའི་དུས་ལ་བབ༔ དུས་ལ་བབ་བོ་རིག་འཛིན་ཐུགས་རྗེ་ཅན༔ སྒྲུབ་པའི་རྣལ་འབྱོར་སྐལ་ལྡན་བདག་ཅག་ལ༔ འདོད་རྒུ་ཟད་མེད་རིན་ཆེན་ཆར་ལྟར་ཕོབ༔ ཐུགས་དམ་བསྐུལ་ལོ་བཅོལ་བའི་ཕྲིན་ལས་མཛོད༔ གུ་རུ་པདྨ་རཱ་ཛ་ཌཱཀྐི་ནཱི་ས་མ་ཡ་མ་ཧཱ་བྷ་ལིངྟ་ཁ་ཁ་ཁཱ་ཧི༔ དེ་ནས་ཆད་མདོ་བྱ་བ་ནི༔ ཧཱུྃ༔ སྔོན་ཚེ་འོག་མིན་བཀོད་པ་རབ་རྫོགས་སུ༔
ཐོག་མའི་མགོན་པོ་སྣང་བ་མཐའ་ཡས་ཀྱིས༔ འོད་གསལ་སྙིང་པོའི་དཀྱིལ་འཁོར་ཞལ་ཕྱེས་ཚེ༔ དབྱིངས་ཀྱི་མ་སྲིང་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་བཅའ་བཞིན་དུ་བཅོལ་བའི་ཕྲིན་ལས་མཛོད༔ ཧཱུྃ༔ དེ་འོག་དུར་ཁྲོད་མ་ལ་དགའ་ཚལ་དང་༔ དབང་སྡུད་ཆེན་པོ་པདྨ་རྒྱལ་པོ་ཡིས༔ དངོས་གྲུབ་ཀུན་འབྱུང་དཀྱིལ་འཁོར་ཞལ་ཕྱེས་ཚེ༔ ནོར་སྐྱོང་ཕོ་ཉས་ཁས་བླངས་དམ་བཅས་བཞིན༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་བཅའ་བཞིན་དུ་བཅོལ་བའི་ཕྲིན་ལས་མཛོད༔ ཧཱུྃ༔ དེ་འོག་བསམ་ཡས་མཆིམས་ཕུའི་གནས་མཆོག་ཏུ༔ རིག་འཛིན་ཆེན་པོ་པདྨ་འབྱུང་གནས་ཀྱིས༔ དབང་སྡུད་ཞགས་པའི་དཀྱིལ་འཁོར་ཞལ་ཕྱེས་ཚེ༔ གཉེར་གཏད་སྲུང་མས་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་བཅའ་བཞིན་དུ་བཅོལ་བའི་ཕྲིན་ལས་མཛོད༔ ཧཱུྃ༔
དེ་འོག་ལྔ་བརྒྱའི་དུས་ཀྱི་ཐ་མ་ལ༔ མདོ་སྨད་རོང་གི་དགེ་བསྙེན་ཕོ་བྲང་ནས༔ རིག་འཛིན་ཆེན་པོ་རྩ་གསུམ་གླིང་པ་ཡིས༔ ཟབ་གསང་བརྡ་ཡི་ཤོག་སེར་བཏོན་པའི་ཚེ༔ གཏེར་སྲུང་ཕོ་ཉས་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་བཅའ་བཞིན་དུ་བཅོལ་བའི་ཕྲིན་ལས་མཛོད༔ ཧཱུྃ༔ ཆད་མདོའི་ཐ་ཚིག་འདི་ལ་གནས་པ་ཡི༔ སྲུང་མ་དམ་ཅན་གཏེར་བདག་ཕོ་ཉ་རྣམས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ ཕྱྭ་གཡང་དཔལ་འབྱོར་འགུགས་པའི་ཕྲིན་ལས་མཛོད༔ ཨོཾ་ཀྲོ་ཏ་ཀྲོ་ཏི་ཡ་ཀྲོ་ཏ་བྷ་ས་ཀི་སི་བྷ་ལིངྟ་ལ་ཁ་ཁ་ཁཱ་ཧི༔ དེ་ནས་བརྟན་མ་སྐྱོང་བ་ནི༔ ཧཱུྃ༔ བོད་སྐྱོང་བརྟན་མ་མ་སྲིང་མཁའ་འགྲོའི་ཚོགས༔ ཤ་ཟ་སྨན་མོ་ཡང་འཁོར་བྱེ་བ་འབུམ༔ སྣ་ཚོགས་དར་གྱི་ཅོད་པན་པུ་རུ་རུ༔ རིན་ཆེན་མཛེས་རྒྱན་གཡེར་ཁ་སི་ལི་ལི༔ གླུ་ལེན་ཉམས་དགའ་བཤུགས་གླུ་ཀྱུ་རུ་རུ༔
དགྱེས་པའི་གད་མོ་འཛུམ་མདངས་ཡ་ལ་ལ༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཟབ་གཏེར་གཉན་གྱི་མེལ་ཚེ་རོགས་དན་མཛོད༔ སྒྲུབ་ལ་མ་གཡེལ་བསྟན་པ་བུ་བཞིན་སྐྱོངས༔ བཅོལ་བའི་ཕྲིན་ལས་མ་ལུས་འགྲུབ་པར་མཛོད༔ ཨོཾ་མ་མོ་མུ་ཁ་ལེ་ཏིང་ཏིང་ཤག་ཤག་ཁ་ཁ་ཁཱ་ཧི༔ དེ་ནས་རྟ་བྲོ་བྱ་བ་ནི༔ ཧཱུྃ༔ དབང་ཆེན་རྔམ་པའི་བྲོ་ར་རུ༔ ཁྲོ་རྒྱལ་སྟོབས་ཀྱི་བྲོ་བརྡུངས་པས༔
དགྲ་སྲི་དམ་ཉམས་ཐལ་བར་བརླག༔ གཏུམ་མོ་རྡོ་རྗེའི་བྲོ་ར་རུ༔ ཁྲོ་མོ་འདུས་པའི་བྲོ་བརྡུངས་པས༔ བགེགས་སྲིན་འབྱུང་པོ་ཚར་ཡང་བཅད༔ ལས་མཁན་འཚོགས་པའི་བྲོ་ར་རུ༔ གཏེར་སྲུང་དམ་ཅན་བྲོ་བརྡུངས་པས༔ གོད་འདྲེ་དབུལ་སྲི་ཐལ་བར་བརླག༔ ཆེམ་ཆེམ་ཁྲོ་རྒྱལ་རོལ་པའི་བྲོ༔ རྡུངས་ཤིག་སྟོབས་བཅུའི་རྩལ་གྱི་འགྲོས༔ ནམ་ཡང་དམ་སྲི་མ་ལྡང་ཅིག༔
ཨོཾ་ཨཱཿནན༔ ཧཱུྃ་ནན༔ སཏྭཾ་བྷ་ཡ་ནནཿ དམ་སྲི་མཱ་ར་ཡ་རྦད་ཆིང་ནན་ནན༔ དེ་ནས་གཏོར་གཞོང་ཁ་ཡར་ཟད་ལ་མེ་ཏོག་འཐོར་ཞིང་༔ རྟེན་འབྲེལ་གང་རིགས་ཀྱི་མཆོད་པ་ཡང་བྱ༔ སྐབས་སུ་དངོས་གྲུབ་འགུགས་པ་ནི༔ ཧཱུྃ༔ ཟབ་དབྱིངས་དཀྱིལ་འཁོར་ལྷུན་གྲུབ་ཕོ་བྲང་ནས༔ ཆོས་སྐུ་སྣང་མཐའ་ལོངས་སྐུ་སྤྱན་རས་གཟིགས༔
སྤྲུལ་སྐུ་རིག་འཛིན་འཆི་མེད་པདྨ་འབྱུང་༔ དབང་སྡུད་རྒྱལ་པོ་ནོར་བདག་ཛམྦྷ་ལ༔ མགྱོགས་མ་མཁའ་འགྲོ་རླུང་གི་ཞགས་པ་ཅན༔ ཕྱི་ནང་དཀྱིལ་འཁོར་ལྷ་ཚོགས་མ་ལུས་ཀུན༔ དེང་འདིར་སྒྲུབ་པའི་རིག་འཛིན་རྣལ་འབྱོར་ལ༔ ཚེ་ཆོས་ཟས་ནོར་ལོངས་སྤྱོད་ཕྱྭ་དང་གཡང་༔ སྙན་གྲགས་ཆོས་དང་མངའ་ཐང་འདོད་རྒུའི་ཚོགས༔ མཆོག་དང་ཐུན་མོང་ཡིད་ལ་འདོད་པའི་རིགས༔ འབད་མེད་ཡིད་བཞིན་ནོར་བུ་ཆར་བཞིན་ཕོབ༔ མྱུར་དུ་སྐལ་ལྡན་རིག་འཛིན་བདག་ལ་སྩོལ༔
ཨོཾ་དཀར་ཨཱཿདམར་ཧཱུྃ་མཐིང་འབྲུ་གསུམ་གྱིས༔ སྐུ་གསུང་ཐུགས་ཡོན་ཕྲིན་ལས་དབང་བཞི་སྩོལ༔ ཨོཾ་མ་ཧཱ་གུ་རུ་པདྨ་རཱ་ཛ་ཛྙཱ་ན་ཌཱཀྐི་ནཱི་ས་མ་ཡ༔ ཨ་བྷི་ཥིཉྩ་ཧཱུྃ༔ ཨོཾ་མ་ཎི་པུཎྱེ་རཏྣ་མ་མ་ཨ་བྷི་ཥིཉྩ་ཧཱུྃ༔ དེ་ནས་དངོས་གྲུབ་བླང་ཞིང་དབང་བཞི་ཞུ༔ དེ་ནས་ཚེ་འགུགས་བྱ་བ་ནི༔ ཚེ་ཆང་དང་ཚེ་རིལ་ཐོགས་ནས༔ ཧཱུྃ༔ ཐོག་མའི་མགོན་པོ་འཆི་མེད་ཚེ་ཡི་ལྷ༔
པདྨ་རྒྱལ་པོ་གསང་འདུས་དབང་ཆེན་བདག༔ མགྱོགས་མ་ཚེ་འགུགས་ལྷ་མོ་འབུམ་གྱིས་བསྐོར༔ སྒོ་མའི་ཕྱག་བརྙན་སྟེང་འོག་ཕྱོགས་བཅུར་འཕྲོས༔ ཉི་ཟླ་རི་རབ་གླིང་བཞི་རོལ་མཚོའི་བཅུད༔ ས་ཆུ་མེ་རླུང་འབྱུང་ལྔའི་ཁམས་ལྔ་དང་༔ སྣང་བ་སྲིད་དང་སྣོད་བཅུད་སྐྱེ་འགྲོ་ཡི༔ བླ་ཚེ་རྣམ་ཤེས་བཀྲག་མདངས་གཟི་བརྗིད་རྣམས༔ འོད་ཟེར་ལྕགས་ཀྱུས་བསྡུས་ནས་བདག་ལ་སྟིམས༔ ཕོ་ཉ་སྒོ་མའི་ཚོགས་ཀྱིས་དབང་དུ་སྡུས༔ རིག་འཛིན་ལུས་ལ་བསྟིམས་པས་གཟི་བརྗིད་རྒྱས༔
འཁོར་ལོ་ལྔ་ལྡན་ཡེ་ཤེས་འོད་ཀྱིས་གང་༔ བདུད་རྩི་ལུས་ཀུན་ཁྱབ་པས་རཱ་གའི་མདོག༔ འཆི་མེད་འཇའ་ལུས་རྡོ་རྗེའི་སྐུ་ཐོབ་ཤོག༔ ཨོཾ་ཨ་མི་དྷེ་བ་ཨཱ་ཡུརྫྙཱ་ན་ཧྲཱི་པདྨ་དྷ་ར་ཧཱུྃ༔ མ་མ་སིདྡྷི་ཕ་ལ་ཛ་ཛཿ དེ་ནས་ཚེ་ཆང་ཚེ་རིལ་ལ་རོལ༔ མཆོག་དང་ཐུན་མོང་གི་དངོས་གྲུབ་ཐམས་ཅད་ཐོབ་པར་བསམ༔ བཀྲ་ཤིས་བྱ་བ་ནི༔ ཧོཿ ཆོས་སྐུའི་བཀྲ་ཤིས་སྣང་མཐའ་ཐོག་མའི་མགོན༔
རྩེ་གཅིག་ཏིང་འཛིན་འཆར་བའི་བཀྲ་ཤིས་ཤོག༔ ལོངས་སྐུའི་བཀྲ་ཤིས་འཕགས་མཆོག་ཐུགས་རྗེའི་བདག༔ བྱིན་རླབས་འགྲོ་ཀུན་སྨིན་པའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་པདྨ་འབྱུང་༔ ཟབ་ཡང་ཉི་འོད་གསལ་བའི་བཀྲ་ཤིས་ཤོག༔ ཡི་དམ་བཀྲ་ཤིས་དབང་སྡུད་ནོར་ལྷའི་མཆོག༔ དགོས་འདོད་ཆར་བཞིན་འབེབ་པའི་བཀྲ་ཤིས་ཤོག༔ མཁའ་འགྲོའི་བཀྲ་ཤིས་བདེ་སྟོང་གསང་བའི་ཡུམ༔ སྔགས་བསྟན་ཕྱོགས་བཅུར་རྒྱས་པའི་བཀྲ་ཤིས་ཤོག༔ དམ་ཅན་བཀྲ་ཤིས་སྔགས་སྲུང་རྡོ་རྗེ་ལེགས༔
ལོག་ལྟ་བདུད་རིགས་ཚར་གཅོད་བཀྲ་ཤིས་ཤོག༔ ཆོས་སྐྱོང་བཀྲ་ཤིས་ལེགས་ལྡན་སེངྒེའི་གདོང་༔ མངའ་ཐང་སྟོབས་བཅུ་འཕེལ་བའི་བཀྲ་ཤིས་ཤོག༔ གཏེར་སྲུང་བཀྲ་ཤིས་ཀླུ་མོ་ནོར་སྐྱོང་མ༔ འཛད་མེད་གཏེར་ལ་སྤྱོད་པའི་བཀྲ་ཤིས་ཤོག༔ གཏེར་གནས་བཀྲ་ཤིས་དགེ་བསྙེན་ཕོ་བྲང་ཆེ༔ ཡུལ་རིས་ས་ཕྱོགས་བདེ་ལེགས་བཀྲ་ཤིས་ཤོག༔ དེ་ནས་དཀྱིལ་འཁོར་བསྡུ་བ་ནི༔ ཧོཿ མི་དམིགས་སྟོང་གསལ་རང་བྱུང་དཀྱིལ་འཁོར་ལྷ༔
མ་འགགས་ཟང་ཐལ་ཆོས་དབྱིངས་ཀློང་དུ་བསྡུ༔ རང་རིག་དྲན་པའི་རྒྱལ་ས་ཟིན་གྱུར་ཅིག༔ ཨ་ཨ་ཨཱཿ ཞེས་པའི་སྒྲ་དང་བཅས་ནས་བསྡུའོ༔ དེ་ནས་བསྔོ་བ་བྱ་བ་ནི༔ ཧོཿ བསྔོ་བྱེད་རྒྱལ་པོ་ཡེ་རིག་ཤེས་པའི་རྒྱུ༔ བསྔོ་ཡུལ་རང་རྩལ་གཤིས་ལུགས་སྨྲ་བོ་ཆེ༔ བསྔོ་བ་ཀུན་འབྱུང་འཁོར་འདས་ཕྱོགས་རིས་བྲལ༔ དེ་དག་རིག་པ་བསལ་བཞག་བྲལ་བར་བསྔོ༔
དེ་ནས་སྨོན་ལམ་བྱ་བ་ནི༔ ཧོཿ སྲིད་པས་བསྡུས་པའི་མཐའ་ཡས་སེམས་ཅན་རྣམས༔ དབུལ་ཕོངས་པྲེ་ཏའི་འཆིང་ལས་རབ་གྲོལ་ནས༔ དོན་གཉིས་བསོད་ནམས་འབྲས་བུ་ཚོགས་རྫོགས་ནས༔ མཐར་ཐུག་གུ་རུའི་གོ་འཕང་མྱུར་ཐོབ་ཤོག༔ ཅེས་སྨོན་ལམ་ལེགས་པར་རྒྱས་གདབ་བོ༔ ས་མ་ཡ༔ རྒྱ་རྒྱ་རྒྱ༔ ཨེ་མཿ
བདག་འདྲ་པདྨ་འབྱུང་གནས་ཀྱིས༔ ཕྱི་རབས་སྐལ་ལྡན་དོན་གྱི་ཕྱིར༔ ང་ཉིད་ནོར་བདག་ལྟ་བུའི་བསྒྲུབ་པ་ཡི༔ དབང་སྡུད་ཞགས་པའི་གདམས་པ་བཞག༔ འདོད་རྒུ་ཀུན་འབྱུང་མན་ངག་མཆོག༔ དབྱངས་ཅན་བརྡ་ཡི་རི་མོར་གཟུགས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཁོ་བོ་པདྨ་གཏེར་བདག་གླིང་པས་མདོ་སྨད་རོང་འཛི་ཆེན་གངྒཱ་དྲག་ཏུ་འཁོར་བའི་རྒྱུད།
ཆུ་བདག་དགེ་བསྙེན་ཆེན་པོའི་ཕོ་བྲང་ནས་ཁྲོམ་མང་ཞིག་དང་བཅས་ཏེ་གདན་དྲངས་ཤིང་ཤོག་སེར་ལས་བསྒྱུར་བའོ།། སརྦ་མངྒ་ལཾ།། །།
ཝ༽ནོར་སྒྲུབ་པདྨ་རྒྱལ་པོའི་བསྐང་བ་འདོད་རྒུའི་བསམ་འཕེལ་བྱ་བ་བཞུགས་པའི་དབུ་ལགས༔ པད་འབྱུང་ནོར་ལྷའི་སྐུ་ལ་འདུད༔ ས་མ་ཡ༔ རྒྱ་རྒྱ་རྒྱ༔ ཨེ་མཿ བདག་འདྲ་པདྨ་འབྱུང་གནས་ཀྱིས༔ བསྐང་བ་ནོར་བུ་བསམ་འཕེལ་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔
ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ བསྐང་བ་བྱ་བའི་རིམ་པ་ནི༔ ཚོགས་དང་མཆོད་རྫས་སྣ་ཚོགས་བཤམ༔ ཕྱི་ནང་སྤྱན་གཟིགས་ལོངས་སྤྱོད་དང་༔ དཀོར་ཆ་རིན་ཆེན་འབྲུ་སྨན་ཚོགས༔ ཕུན་སུམ་ཚོགས་པར་བཤམས་ནས་སུ༔ བསྐང་བའི་རིམ་པ་འདི་ལྟར་བྱ༔ ཧཱུྃ༔
ལྷུན་གྲུབ་བདེ་ཆེན་འཁྱིལ་བའི་ཕོ་བྲང་ནས༔ པདྨ་རྒྱལ་པོ་ནོར་བདག་དཀྱིལ་འཁོར་ལྷ༔ དབང་སྡུད་ཡེ་ཤེས་མཁའ་འགྲོ་འབུམ་གྱིས་བསྐོར༔ ཐུགས་དམ་བསྐང་ཕྱིར་གནས་འདིར་གཤེགས་སུ་གསོལ༔ སྣ་ཚོགས་རིན་ཆེན་པད་ཟླའི་ཁྲི་ལ་བཞུགས༔ རོ་མཆོག་ལྔ་ལྡན་འདོད་ཡོན་ཕུད་ཀྱི་མཆོད༔ ཐུགས་དམ་བསྐངས་ཤིང་དགོས་འདོད་རབ་སྦྱིན་ནས༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ ཧཱུྃ༔ མཛེས་པའི་སྤྱན་གཟིགས་དར་མཚོན་སྤྲིན་ལྟར་གཏིབས༔
རིན་ཆེན་སྣ་ཚོགས་འབྲུ་སྨན་བཅལ་དུ་བཀྲམ༔ དཀར་མངར་ཕུད་ཀྱི་མཆོད་པ་མཚོ་ལྟར་བསྐྱིལ༔ རྟ་གླང་མ་ཧེ་གཡག་ལུག་ར་ཡི་གཟུགས༔ སྤྱན་གཟིགས་བླ་མེད་ཡིད་འོང་མཆོད་པ་ཡིས༔ གུ་རུ་པདྨ་རྒྱལ་པོའི་ཐུགས་དམ་བསྐང་༔ ལྷ་ལྕམ་གསང་ཡེ་གཉིས་ཀྱི་ཐུགས་དམ་བསྐང་༔ དབང་སྡུད་མགྱོགས་མ་རིགས་བཞིའི་ཐུགས་དམ་བསྐང་༔ ནོར་སྐྱོང་ཀླུ་མོ་གཟི་ལྡན་ཐུགས་དམ་བསྐང་༔ གཏེར་བདག་ཀླུ་ཡི་དགེ་བསྙེན་ཐུགས་དམ་བསྐང་༔ གསང་བའི་དཀྱིལ་འཁོར་ཡོངས་རྫོགས་ཐུགས་དམ་བསྐང་༔
ཐུགས་དམ་བསྐངས་ཤིང་མཆོག་ཐུན་དངོས་གྲུབ་སྩོལ༔ ཧཱུྃ༔ གར་མོ་ལང་ལིང་མེ་ཏོག་ཕྲེང་བ་ཐོགས༔ སྒེག་མོ་མཛེས་ལྡན་དྲི་ཞིམ་སྒྲོམ་བུ་འཛིན༔ དམར་མོ་དགྱེས་བཞེས་སྣང་གསལ་སྒྲོན་མེ་འཛིན༔ ལྗང་མོ་འཇོ་སྒེག་བཞད་འདྲས་དུང་ཆོས་བསྣམས༔ ཀླུ་མོ་མཉེན་ལྕུག་ཞལ་ཟས་རྒྱ་མཚོ་འཁྱིལ༔ འཁྲིལ་ལྡེམ་བརྡ་འགྲོས་རོལ་མོ་སྣ་ཚོགས་ཐོགས༔ མཆོད་སྤྲིན་ལྷ་མོ་ཡིད་འོང་གར་སྒྱུར་གྱིས༔ གུ་རུ་པདྨ་རྒྱལ་པོའི་ཐུགས་དམ་བསྐང་༔
ལྷ་ལྕམ་གསང་ཡེ་གཉིས་ཀྱི་ཐུགས་དམ་བསྐང་༔ དབང་སྡུད་མགྱོགས་མ་རིགས་བཞིའི་ཐུགས་དམ་བསྐང་༔ ནོར་སྐྱོང་ཀླུ་མོ་གཟི་ལྡན་ཐུགས་དམ་བསྐང་༔ གཏེར་བདག་ཀླུ་ཡི་དགེ་བསྙེན་ཐུགས་དམ་བསྐང་༔ གསང་བའི་དཀྱིལ་འཁོར་ཡོངས་རྫོགས་ཐུགས་དམ་བསྐང་༔ ཐུགས་དམ་བསྐངས་ཤིང་མཆོག་ཐུན་དངོས་གྲུབ་སྩོལ༔ ཧཱུྃ༔ དམ་རྫས་བདུད་རྩིའི་མཆོད་པ་མཚོ་ལྟར་འཁྱིལ༔ མུ་ལ་རཀྟ་དབྱིངས་ཀྱི་རང་བྱུང་ཁྲག༔ བ་ལིཾ་གཏོར་མ་བརྗིད་ལྡན་རི་ལྟར་སྤུངས༔
སྦྱོར་སྒྲོལ་སྣ་ཚོགས་སྤྱོད་པའི་བྱེ་བྲག་གིས༔ གུ་རུ་པདྨ་རྒྱལ་པོའི་ཐུགས་དམ་བསྐང་༔ ལྷ་ལྕམ་གསང་ཡེ་གཉིས་ཀྱི་ཐུགས་དམ་བསྐང་༔ དབང་སྡུད་མགྱོགས་མ་རིགས་བཞིའི་ཐུགས་དམ་བསྐང་༔ ནོར་སྐྱོང་ཀླུ་མོ་གཟི་ལྡན་ཐུགས་དམ་བསྐང་༔ གཏེར་བདག་ཀླུ་ཡི་དགེ་བསྙེན་ཐུགས་དམ་བསྐང་༔ གསང་བའི་དཀྱིལ་འཁོར་ཡོངས་རྫོགས་ཐུགས་དམ་བསྐང་༔ ཐུགས་དམ་བསྐངས་ཤིང་མཆོག་ཐུན་དངོས་གྲུབ་སྩོལ༔ ཧཱུྃ༔ ཟླ་རྒྱས་ཞོ་དང་ཟླ་ཕྲོམ་མར་གྱི་ཕྲོམ༔
འབྲས་རྒུན་བུ་རམ་ཀ་ར་སྦྲང་རྩི་ཆང་༔ ཕྱེ་མར་འབྲང་རྒྱས་ལོངས་སྤྱོད་སྣ་ཚོགས་དང་༔ གསེར་དངུལ་ཟངས་དང་མུ་ཏིག་བཻཌཱུརྻ༔ ནོར་བུ་རྟ་མཆོག་གླང་པོ་དམག་དཔོན་དང་༔ བཙུན་མོ་བློན་པོ་འཁོར་ལོ་རིན་པོ་ཆེ༔ གདུགས་དང་རྒྱལ་མཚན་དཔལ་བེའུ་བུམ་པ་ཟླུམ༔ གསེར་ཉ་པདྨ་ཆོས་དུང་གཡས་སུ་འཁྱིལ༔ གཡང་གི་དགའ་འཁྱིལ་སྣ་ཚོགས་བསྣམས་པ་འདིས༔ གུ་རུ་པདྨ་རྒྱལ་པོའི་ཐུགས་དམ་བསྐང་༔ ལྷ་ལྕམ་གསང་ཡེ་གཉིས་ཀྱི་ཐུགས་དམ་བསྐང་༔
དབང་སྡུད་མགྱོགས་མ་རིགས་བཞིའི་ཐུགས་དམ་བསྐང་༔ ནོར་སྐྱོང་ཀླུ་མོ་གཟི་ལྡན་ཐུགས་དམ་བསྐང་༔ གཏེར་བདག་ཀླུ་ཡི་དགེ་བསྙེན་ཐུགས་དམ་བསྐང་༔ གསང་བའི་དཀྱིལ་འཁོར་ཡོངས་རྫོགས་ཐུགས་དམ་བསྐང་༔ ཐུགས་དམ་བསྐངས་ཤིང་མཆོག་ཐུན་དངོས་གྲུབ་སྩོལ༔ ཧཱུྃ༔ མཆོག་ཆེན་མཆོག་ཕྲན་མཚན་ལྡན་དང་༔ ས་ལེ་འབྲི་དང་ཤེལ་སྒོང་ལུག༔ ག་ཎ་ཚོགས་ཀྱི་ལོངས་སྤྱོད་དང་༔ བདུད་རྩི་ཚེ་ཡི་ཨ་མྲྀ་ཏ༔
མཱཾ་ས་སྣ་ཚོགས་ཤ་སྣའི་མཆོག༔ རི་སྒོག་རླུང་སྒོག་ཤ་མོང་དང་༔ ཅོ་ལེ་ཉོ་ལེ་ཉི་ཁྲི་དང་༔ རྒུན་འབྲུམ་སྣ་ཚོགས་ཤིང་གི་ཐོག༔ མ་ཚང་མེད་པའི་མཆོད་རྫས་ཀྱིས༔ པདྨ་རྒྱལ་པོའི་ཐུགས་དམ་བསྐང་༔ ལྷ་ལྕམ་ཌཱཀྐིའི་ཐུགས་དམ་བསྐང་༔ གསང་ཡེ་མཚོ་རྒྱལ་ཐུགས་དམ་བསྐང་༔ དབང་སྡུད་རིགས་བཞིའི་ཐུགས་དམ་བསྐང་༔ ཀླུ་མོ་ནོར་སྐྱོང་ཐུགས་དམ་བསྐང་༔
ཀླུ་ཡི་དགེ་བསྙེན་ཐུགས་དམ་བསྐང་༔ དཀྱིལ་འཁོར་ཐུགས་དམ་བསྐངས་གྱུར་ནས༔ ཕྱི་ནང་འགལ་རྐྱེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཧཱུྃ༔ བསྐང་བ་སྐྱེ་མེད་ངང་དུ་བསྐང་༔ མཆོད་པ་གཉིས་མེད་རོལ་པས་མཆོད༔ སྦྱོར་བ་ཟུང་འཇུག་དགའ་བཞི་སྦྱོར༔ སྒྲོལ་བ་དུག་ལྔ་དབྱིངས་སུ་བསྒྲལ༔ བཤགས་པ་ཡེ་གྲོལ་ཆེན་པོར་བཤགས༔
ཐུགས་དམ་གཉན་པོ་བསྐངས་གྱུར་ནས༔ མཆོག་དང་ཐུན་མོང་དངོས་གྲུབ་སྩོལ༔ དེ་ནས་བཤགས་པ་བྱ་བ་ནི༔ ཧོཿ རིག་འཛིན་དཀྱིལ་འཁོར་ལྷ་ཚོགས་དགོངས་སུ་གསོལ༔ བདག་ཅག་མ་རིག་བག་མེད་དབང་གྱུར་ནས༔ བསྐྱེད་རྫོགས་མ་གསལ་མཆོད་པ་ལོ་ཟླར་འདས༔ དམ་རྫས་མ་ཚང་རྒྱུ་ཆུང་ཕུད་ལྷག་ཤོར༔ ལྷག་མ་ཕྲི་ཞིང་སེར་སྣའི་འདོད་སྲེད་བཅིངས༔ མ་རིག་རྨོངས་པའི་རྐྱེན་དབང་ཅི་མཆིས་པ༔
རིག་འཛིན་མཁའ་འགྲོའི་དཀྱིལ་འཁོར་ལྷ་ལ་བཤགས༔ བྱང་ཞིང་དག་སྟེ་མི་སྒྲིབ་ཚངས་པར་སྩོལ༔ ཨོཾ་བཛྲ་ས་ཏྭ་ཧཱུྃ༔ ཞེས་ཡི་གེ་བརྒྱ་པ་བཟླས་ཤིང་ལྷག་ཆད་བཀང་༔ ས་མ་ཡ༔ རྒྱ་རྒྱ་རྒྱ༔ ཨེ་མཿ བདག་འདྲ་པདྨ་འབྱུང་གནས་ཀྱིས༔ ནོར་སྒྲུབ་ཡང་སྙིང་ཡིད་བཞིན་ནོར་བུ་ཡི༔ བསྐང་མཆོད་ཆ་ལག་ཟབ་རྒྱ་གནད་ཐིག་བཞག༔
དབྱངས་ཅན་མཚོ་རྒྱལ་མི་བརྗེད་གཟུངས་ཀྱིས་ཟུངས༔ མ་འོངས་གཏེར་བདག་གླིང་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་པདྨ་གཏེར་བདག་གླིང་པས་དགེ་བསྙེན་ཕོ་བྲང་ནས་གདན་དྲངས་ཤིང་སྦས་ཚལ་ཆོས་འཁོར་གླིང་དུ་ཤོག་སེར་ནས་ཞལ་བཤུས་སོ།
མངྒ་ལཾ།། །། ཞ༽ བླ་མའི་ནོར་སྒྲུབ་པདྨ་པོ་ལས༔ གཡང་འབོད་སྲིད་གསུམ་དབང་སྒྱུར་རིན་ཆེན་བང་མཛོད་བཞུགས་སོ༔ པད་འབྱུང་རྒྱལ་བ་རིག་འཛིན་ལྷ་ལ་འདུད༔ ས་མ་ཡ༔ ཨེ་མ་ཧོཿ འདོད་རྒུའི་དབྱིངས་ཕྱུག་རིན་ཆེན་གཏེར་མཛོད་ལས༔ མི་ཟད་རྒྱུན་གྱི་འཁོར་ལོ་འདི་ཕྱུག་པས༔ སྣ་ཚོགས་སྲིད་དང་དེ་སྲིད་སྐྱེ་འགྲོ་ཡི༔ དཔལ་ལ་རབ་ཏུ་འཇོ་བའི་རྨད་བྱུང་བའི༔
གཟུགས་མཛེས་ལྷ་མོ་སྙན་པའི་བ་དན་ཕྲེང་༔ ཡིད་ཀྱི་ལང་ཚོ་དབུས་མཐའི་གཞལ་ཡས་འདས༔ དཔག་ཀའི་ཁྱོན་ལྟར་ཡོངས་འགེངས་འདོད་འབྱུང་ཅན༔ གླིང་འདིའམ་ནི་སྲིད་པའི་དཔུང་རྩེ་རུ༔ ནམ་མཁའི་ནོར་བུ་བགྲང་ཡས་ཚར་བསྒྲིག་ཅིང་༔ སྲོག་གི་བུམ་དང་མཐོང་བའི་དབང་པོ་བཞིན༔ རྙེད་དཀའ་བརྩེ་བ་དབུགས་ཀྱི་དྭངས་མ་ལྟར༔ རིན་ཐང་བརྗོད་བྲལ་འདི་ཀོ་མ་ཏི་ཀ་ཏི༔ རྩི་བཅུད་ལྦ་བའི་སྦུབས་གནས་ཇི་ལྟ་བ༔ དམ་ཚིག་ཛམ་བུ་ཀླུ་ཡི་དངུལ་ཆུ་བཞིན༔
འཛད་མེད་ས་ལེ་སྦྲམ་ལྟར་རབ་ཏུ་སྐྱོང་༔ ཛམྦུ་པྲྀཀྵིའི་མདངས་གཡོ་བཅུད་ལྡན་འདི༔ ན་ར་ཛ་ཧུའི་བདག་པོ་དེས་སྲུངས་ལ༔ པདྨ་ཀཱ་རའི་རྣམ་སྤྲུལ་གང་དེར་སྤྲོད༔ ས་མ་ཡ༔ དེ་ཡང་ཁུ་ཡེ་ཕྱྭ་གཡང་འབོད་ཅིང་རྟེན་བཙུགས་ནས་གཡང་རྟ་བསྡམ་པ་ནི༔ གཡང་རྫས་ཡོན་བདག་གི་ལག་ཏུ་བཞག༔ སྔགས་འཆང་གི་ཕྱྭ་ཡི་མདའ་དར་ལག་ཏུ་ཐོགས་ལ༔ སྟེང་ཕྱོགས་ལྷའི་ཡུལ་ནས་གཡང་འབོད་པ་ནི༔ ཀྱཻཿ
ཡེ་ཐོག་བསྐལ་པ་དང་པོ་ལ༔ ཕྱྭ་ཡི་བྱུང་ཁུངས་ཇི་ལྟར་སྲིད༔ གཡང་གི་རྒྱུ་རྐྱེན་ཅི་ལྟར་བསྟན༔ ཁུ་ཡེའི་མཚན་ཉིད་གང་ལགས་ན༔ སྲིད་པ་འཕྲུལ་གྱི་མི་ཕོ་བཤད༔ སྲོག་གི་ཡིག་འབྲུ་འདི་ལྟར་འཆང་༔ སྟོང་གསལ་སྐྱེ་མེད་ཚིག་གསན་འཚལ༔ ཧཱུྃ༔ ང་ནི་སྣང་སྲིད་བསྐྱེད་པའི་ཡབ༔ སྣོད་བཅུད་ཡུམ་ལ་ཟུང་འཇུག་བསྟན༔
ཐབས་ཤེས་རྟེན་འབྲེལ་འཚོགས་པ་ལས༔ ལམ་ལྔ་ཚོགས་དྲུག་རྟ་ལ་ཞོན༔ འབྱུང་བ་མས་བརྟེན་གྱེན་ལ་ཆགས༔ དཔེར་ན་ཆུ་ནང་གཟུགས་བརྙན་བཞིན༔ རི་རབ་ལྷུན་པོ་རྡོ་རྗེའི་དབྱིབས༔ ངོ་བོ་ཐུར་ལ་རྣམ་པ་གྱེན༔ མཆོད་རྟེན་མཐིལ་སྤྲོད་དབྱིབས་སུ་སྣང་༔ དེ་བཞིན་གསེར་གྱི་རི་བདུན་དང་༔ རོལ་པའི་མཚོ་མདུན་ཆེ་རིམ་ཆགས༔ གླིང་དང་གླིང་གཡོག་ནོར་བུས་བརྒྱན༔
དགོས་འདོད་འབྱུང་བའི་རང་བཞིན་ཏེ༔ རི་རབ་དབུས་ཀྱི་ཁང་ཟོམ་ལ༔ སྲོག་ཤིང་དབུ་མའི་རྣམ་པ་ཅན༔ ཛམྦུ་པྲྀཀྵའི་དཔག་བསམ་ཤིང་༔ དགོས་འདོད་འབྱུང་བའི་ལྗོན་པ་དེ༔ ཚངས་པའི་ཡུལ་དུ་ལྷུན་གྱིས་ཆགས༔ དབང་པོ་རྒྱལ་བྱིན་མ་ཧཱ་དྷེ༔ གཞོན་ནུ་ཁྱབ་འཇུག་ལ་སོགས་པ༔ རྣམ་པར་རྒྱལ་བའི་ཁང་བཟང་ཡུལ༔ གཞན་ཡང་སུམ་ཅུ་རྩ་གསུམ་དང་༔
མཐའ་བྲལ་དགའ་ལྡན་འཕྲུལ་དགའ་བ༔ གཞན་འཕྲུལ་ལ་སོགས་གཟུགས་ཁམས་ལྷ༔ གཟུགས་མེད་སྐྱེ་མཆེད་མུ་བཞི་སོགས༔ ཆེ་ཕྲ་གྲངས་མེད་ལྷ་ཡི་ཡུལ༔ དེ་ལྟར་དཔག་བསམ་རྩེ་ཡི་ཆ༔ འདོད་རྒུ་འབྱུང་བའི་ཡོངས་འདུས་ཚོགས༔ སྟེང་ཕྱོགས་ལྷ་ཡི་ཕྱྭ་གཡང་སྟེ༔ ཁུ་ཡེ་དང་པོ་དེ་ནས་འབོད༔ བར་པ་རི་རབ་བང་རིམ་ལ༔ སྒྲ་གཅན་རླུང་གི་ཕོ་བྲང་སྟེ༔
ཉི་ཟླ་གཟའ་སྐར་འགྱུ་བའི་ལམ༔ དུས་ཀྱི་བདག་པོ་དེ་རུ་འཚོགས༔ ལོ་སྐོར་བཅུ་གཉིས་འབྱུང་བ་ལྔ༔ སྤར་སྨེ་ལ་སོགས་ཤར་བའི་ཡུལ༔ ཤར་ཕྱོགས་སྣོད་ཀྱི་ཕྱྭ་གཡང་ཚོགས༔ ཁུ་ཡེ་གཉིས་པ་དེ་ནས་འབོད༔ ཐ་མ་རི་རབ་རྩ་བ་རུ༔ གསེར་རི་རོལ་མཚོ་ཆགས་པའི་ཡུལ༔ ས་བདག་ལྟོ་འཕྱེ་ས་སྲུང་དང་༔ ཀླུ་རྒྱལ་ནོར་བུ་མ་དྲོས་ཚོགས༔
གཉན་གྱི་སྡེ་བཅས་འདུ་བའི་གླིང་༔ སྐྱེ་འགྲོ་ཀུན་གྱི་ཆགས་པའི་ཡུལ༔ ས་གཞི་རིན་ཆེན་རི་ཐང་གང་༔ འོག་ཕྱོགས་ཀླུ་ཡི་གཡང་ཕྱྭ་དེ༔ ཁུ་ཡེ་གསུམ་པ་དེ་ནས་འབོད༔ ད་ལྟ་འཛམ་གླིང་འཇིག་རྟེན་འདིར༔ གླིང་བཞིའི་གླིང་ཕྲན་ལ་འགོད་པའི༔ དུས་གསུམ་དུས་མཁྱེན་སངས་རྒྱས་དང་༔ སྐྱོབ་པར་བྱ་བ་དམ་པའི་ཆོས༔ མཆོད་འོས་བཀུར་འོས་འཕགས་པའི་སྡེ༔
འཁོར་ལོས་སྒྱུར་རྒྱལ་མངའ་བདག་རྗེ༔ བསོད་ནམས་ཚོགས་ལས་གྲུབ་པ་ལ༔ དབང་བསྐུར་དེ་ཡི་སྲིད་དང་འཁོར༔ བཅུད་ཀྱི་སྐྱེ་འགྲོའི་གཡང་ཕྱྭ་དེ༔ དེ་རིང་གཡང་ཕྱྭ་དེ་ནས་འབོད༔ གཡང་རྟེན་ཡོན་བདག་རྣམས་ལ་བཙུགས༔ གཡང་རྟ་ཕོ་བྲང་ནང་དུ་བསྡམ༔ གཡང་རྫས་མི་ཤིགས་རྒྱ་ཡིས་འདེབས༔ ཁུ་ཡེ་ཕྱྭ་ཁུངས་དེ་བཞིན་ནོ༔ ད་ནི་འདོད་རྒུའི་གཡང་འགུགས་སོ༔
དེ་ནས་གཡང་འབོད་ལན་གསུམ་གྱིས་ལ་ཕུད་རྒོད་མཆོད༔ ཧཱུྃ༔ གཡང་འབོད་པ་དང་པོ་གང་ནས་འབོད༔ གཡང་འབོད་པ་ཆོས་དབྱིངས་ཀློང་ནས་འབོད༔ མཐའ་དབུས་མེད་པའི་ཕོ་བྲང་ནས༔ ཀུན་བཟང་སངས་རྒྱས་ཀུན་གྱི་ཡབ༔ དབྱིངས་ཕྱུག་མཁའ་འགྲོ་ཀུན་གྱི་ཡུམ༔ ཐབས་ཤེས་འཚོགས་པའི་རྟེན་འབྲེལ་ལས༔ རིགས་ལྔའི་སངས་རྒྱས་ཡབ་ཡུམ་དང་༔ བསྐལ་བཟང་སངས་རྒྱས་སྟོང་རྩ་གཉིས༔
སྐུ་བཞི་ཡེ་ཤེས་ངོ་བོ་ཉིད༔ དུག་ལྔ་དབྱིངས་སུ་སྒྲོལ་བའི་ལྷ༔ རང་བཞིན་ཆོས་ཉིད་དབྱིངས་སུ་བཞུགས༔ གཟུགས་བརྙན་སྤྲུལ་པ་སྒྱུར་མར་སྟོན༔ ཡེ་ནས་གདོད་མའི་ཕྱྭ་ཁུ་ཡེ༔ ཚེ་གཅིག་སངས་རྒྱས་འགྲུབ་པ་ཡི༔ ཕྱོགས་བཅུའི་སངས་རྒྱས་གཡང་འགུགས་སོ༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ ཡོན་བདག་འདི་ལ་རྟེན་བཙུགས་སོ༔
ཆོས་ཀྱི་ཕྱྭ་གཡང་མ་ཉམས་ཤིག༔ ཧཱུྃ༔ གཡང་གཉིས་པ་འབོད་པ་གང་ནས་འབོད༔ གཡང་གཉིས་པ་རི་རབ་རྩེ་ནས་འབོད༔ རི་རབ་རྩེ་ཡི་ཁྱོན་ཞིག་ལ༔ ལྷ་ཡི་ཞིང་ཁམས་བསམ་མི་ཁྱབ༔ རྣམ་པར་རྒྱལ་བའི་ཁང་བཟང་ཡོད༔ འདོད་རྒུ་དཔག་བསམ་ཤིང་ལས་འབྱུང་༔ དབུལ་ཞིང་ཕོངས་པའི་མིང་ཡང་མེད༔ གཞལ་ཡས་དེ་ཡི་ནང་ཤེད་ན༔
བཞུགས་པའི་གཏེར་བདག་ཆེན་པོ་ནི༔ ལྷ་ཡི་རྒྱལ་པོ་ཚངས་པ་སྦྱིན༔ ཕྱག་ན་གསེར་གྱི་འཁོར་ལོ་ཐོགས༔ ཆོས་ཀྱི་འཁོར་ལོ་བསྐོར་བ་ཡིས༔ སྟེང་ཕྱོགས་དབུས་ཀྱི་ཕྱྭ་གཡང་ཁུག༔ དེ་རིང་རྒྱུ་འབྱོར་སྦྱིན་བདག་འདི༔ ཚངས་པའི་ཚེ་དང་ལྡན་གྱུར་ཅིག༔ དབྱིངས་ཀྱི་ཕོ་བྲང་ཤར་ཕྱོགས་སུ༔ བརྒྱ་བྱིན་ལག་ན་དུང་དཀར་ཐོགས༔ སྙན་གྲགས་ཕྱོགས་བཅུར་ཁྱབ་པ་ཡིས༔
ཤར་ཕྱོགས་ལྷ་ཡི་གཡང་འགུགས་སོ༔ དེ་རིང་རྒྱུ་འབྱོར་སྦྱིན་བདག་ཉིད༔ བརྒྱ་བྱིན་མདངས་དང་ལྡན་གྱུར་ཅིག༔ དབྱིངས་ཀྱི་ཕོ་བྲང་ལྷོ་ཕྱོགས་སུ༔ གཞོན་ནུ་ལག་ན་ནོར་བུ་ཐོགས༔ བསོད་ནམས་ལོངས་སྤྱོད་རྒྱས་པ་དང་༔ ལྷོ་ཕྱོགས་ལྷ་ཡི་གཡང་འགུགས་སོ༔ དེ་རིང་རྒྱུ་འབྱོར་སྦྱིན་བདག་འདི༔ གཞོན་ནུའི་གཟི་བརྗིད་ལྡན་གྱུར་ཅིག༔ དབྱིངས་ཀྱི་ཕོ་བྲང་ནུབ་ཕྱོགས་སུ༔
མ་ཧཱ་དྷེ་ཝས་ལྕགས་ཀྱུ་ཐོགས༔ ཁམས་གསུམ་དབང་དུ་བསྡུ་བ་ཡིས༔ ནུབ་ཕྱོགས་ལྷ་ཡི་གཡང་འགུགས་སོ༔ དེ་རིང་རྒྱུ་འབྱོར་སྦྱིན་བདག་འདི༔ དབང་ཕྱུག་ཆེ་ལྟར་ནུས་ལྡན་ཤོག༔ དབྱིངས་ཀྱི་ཕོ་བྲང་བྱང་ཕྱོགས་སུ༔ ཁྱབ་འཇུག་ལག་ན་མདའ་གཞུ་ཐོགས༔ དཔའ་རྩལ་མྱུར་མགྱོགས་ལྡན་པ་ཡིས༔ བྱང་ཕྱོགས་ལྷ་ཡི་གཡང་འགུགས་སོ༔ དེ་རིང་རྒྱུ་འབྱོར་སྦྱིན་བདག་འདི༔
དྲག་ཤུལ་འཕྲོག་བྱེད་ལྟར་ལྡན་ཤོག༔ གཞན་ཡང་འཁོར་དུ་གཏོགས་པ་ཡི༔ སུམ་ཅུ་རྩ་གསུམ་ལྷ་རྣམས་དང་༔ མཐའ་བྲལ་དགའ་ལྡན་འཕྲུལ་དགའ་དང་༔ གཞན་འཕྲུལ་པ་དང་ས་དབང་བྱེད༔ གཟུགས་མེད་སྐྱེ་མཆེད་མུ་བཞི་སོགས༔ སྟེང་ཕྱོགས་ལྷ་ཡི་ཡུལ་རྣམས་ཀྱིས༔ རང་བྱུང་ཟས་དང་རང་བྱུང་གོས༔ རང་བྱུང་ནོར་བུ་རྒྱན་ལོངས་སྤྱོད༔ རང་གསལ་འཇའ་ལུས་འོད་ལ་སོགས༔
ལྷ་ཡི་བསོད་ནམས་ལོངས་སྤྱོད་ཚོགས༔ མི་འཛད་ཆར་ལྟར་འབེབས་པ་ཡི༔ སྟེང་ཕྱོགས་ལྷ་ཡི་གཡང་འགུགས་སོ༔ དེ་རིང་རྒྱུ་འབྱོར་སྦྱིན་བདག་འདི༔ འདོད་ཡོན་ལྷ་དང་མཉམ་པ་ཡིས༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ ལོངས་སྤྱོད་ཕྱྭ་གཡང་མ་ཉམས་ཤིག༔ ཧཱུྃ༔ གཡང་གསུམ་པ་འབོད་པ་གང་ནས་འབོད༔
གཡང་གསུམ་པ་བར་སྣང་དབྱིངས་ནས་འབོད༔ ལྷུན་པོ་དབྱིངས་ཀྱི་བར་སྣང་ནས༔ ནམ་མཁའི་མཛོད་ཀྱི་གཞལ་ཡས་སུ༔ ཕྲིན་ལས་བཞི་ལ་གྲུབ་པ་ཡི༔ ཕྱྭ་དང་གཡང་ལ་དབང་བ་ཡི༔ རྒྱུ་སྐར་ལྷ་མོ་ཉི་ཤུ་བརྒྱད༔ འབྱུང་བ་སོ་སོའི་རང་དབང་བསྒྱུར༔ ཤར་ཕྱོགས་ཤེལ་གྱི་ཕོ་བྲང་ན༔ བཞུགས་པའི་རྒྱུ་སྐར་ལྷ་མོ་ནི༔ སྨིན་དྲུག་དམར་མོ་དབང་གི་མདོག༔
ཕྱག་ན་ནོར་བུ་རྒྱལ་མཚན་ཕྱར༔ རྒྱུ་སྐར་ལྷ་མོ་དྲུག་གིས་བསྐོར༔ ཕྱྭ་ཆར་གཡང་ཆར་སི་ལི་ལི༔ ཁུ་ཡེ་ཁུ་ཡེ་གཡང་འབོད་དོ༔ ལྷོ་ཕྱོགས་གསེར་གྱི་ཕོ་བྲང་ནས༔ བཞུགས་པའི་རྒྱུ་སྐར་ལྷ་མོ་ནི༔ རྟ་ཆེན་རཱ་ག་རྒྱས་པའི་མདོག༔ ཕྱག་ན་བ་དན་རྩེ་གསུམ་ཕྱར༔ རྒྱུ་སྐར་ལྷ་མོ་དྲུག་གིས་བསྐོར༔ ཕྱྭ་ཆར་གཡང་ཆར་སི་ལི་ལི༔
ཁུ་ཡེ་ཁུ་ཡེ་གཡང་འབོད་དོ༔ ནུབ་ཕྱོགས་བྱི་རུའི་ཕོ་བྲང་ནས༔ བཞུགས་པའི་རྒྱུ་སྐར་ལྷ་མོ་ནི༔ ལྷ་མཚམས་ས་སྙིང་ཞགས་པའི་མདོག༔ ཕྱག་ན་དཔལ་བེའུ་རྒྱལ་མཚན་ཕྱར༔ རྒྱུ་སྐར་ལྷ་མོ་དྲུག་གིས་བསྐོར༔ ཕྱྭ་ཆར་གཡང་ཆར་སི་ལི་ལི༔ ཁུ་ཡེ་ཁུ་ཡེ་གཡང་འབོད་དོ༔ བྱང་ཕྱོགས་གཡུ་ཡི་ཕོ་བྲང་ནས༔ བཞུགས་པའི་རྒྱུ་སྐར་ལྷ་མོ་ནི༔
མོན་གྲེ་ས་ལེ་དྭངས་མའི་མདོག༔ ཕྱག་ན་རཏྣའི་རྒྱལ་མཚན་ཕྱར༔ རྒྱུ་སྐར་ལྷ་མོ་དྲུག་གིས་བསྐོར༔ ཕྱྭ་ཆར་གཡང་ཆར་སི་ལི་ལི༔ ཁུ་ཡེ་ཁུ་ཡེ་གཡང་འབོད་དོ༔ རྒྱུ་སྐར་ཉེར་བརྒྱད་གཡང་འགུགས་ནི༔ སྐར་མ་སྨིན་དྲུག་ཉི་མ་ལ༔ མཛེས་ལྡན་གོས་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
སྐར་མ་སྣར་མའི་ཉི་མ་ལ༔ བུ་སྲིང་ཕར་འགྲོའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་མགོ་ཡི་ཉི་མ་ལ༔ སྟག་ཤར་དཔའ་བོའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ལག་གི་ཉི་མ་ལ༔ ཁེ་ཚོང་མགྲོན་པོའི་གཡང་ཤོར་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ནབས་སོའི་ཉི་མ་ལ༔ ཇག་ཆོམ་འཕྲོག་སོགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་རྒྱལ་གྱི་ཉི་མ་ལ༔ རྭ་བ་གནག་ཁྱུའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
སྐར་མ་སྐག་གི་ཉི་མ་ལ༔ མཁར་དང་བྱད་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་མཆུ་ཡི་ཉི་མ་ཤར༔ གོ་ཆ་དགྲ་ལྷའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་གྲེ་ཡི་ཉི་མ་ལ༔ ཁྱུ་མོ་ཕྱུགས་ཀྱི་གཡང་ཤོར་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་དབོ་ཡི་ཉི་མ་ལ༔ ས་ལེ་འབྲིའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་མེ་བཞིའི་ཉི་མ་ལ༔ རུ་ཆུང་ལམ་ཞུགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
སྐར་མ་ནག་པའི་ཉི་མ་ལ༔ ཁྱུ་མཆོག་རྟ་ཡི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཀརྨ་ས་རིའི་ཉི་མ་ལ༔ ཚེ་ཚེ་ར་ཡི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ས་གའི་ཉི་མ་ལ༔ བན་སྔགས་དམོད་པའི་གཡང་ཤོར་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ལྷ་མཚམས་ཉི་མ་ལ༔ གཡང་དཀར་ལུག་གི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་སྣྲོན་གྱི་ཉི་མ་ལ༔ ལག་དཔྱད་ཆས་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
སྐར་མ་སྣྲུབས་ཀྱི་ཉི་མ་ལ༔ འཆོར་མོ་དྲེའུ་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ཆུ་སྟོད་ཉི་མ་ལ༔ བང་མཛོད་འབྲུ་ཡི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ཆུ་སྨད་ཉི་མ་ལ༔ རྩི་བཅུད་འབྲུ་ཡི་གཡང་ཤོད་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་གྲོ་ཞུན་ཉི་མ་ལ༔ ཟས་བཅུད་ལོངས་སྤྱོད་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་བྱི་བཞིན་ཉི་མ་ལ༔ མཛོད་དང་དཀོར་གྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
སྐར་མ་མོན་གྲེའི་ཉི་མ་ལ༔ ཁྱིམ་ཟིན་སྨན་ཆུང་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་མོན་གྲུའི་ཉི་མ་ལ༔ བ་གླང་བོང་བུའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ཁྲུམས་སྟོད་ཉི་མ་ལ༔ ཕ་ཁུ་རྒན་གྱི་གཡང་ཤོར་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ཁྲུམས་སྨད་ཉི་མ་ལ༔ ཨ་ཕྱི་མྱེས་པའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་ནམ་གྲུའི་ཉི་མ་ལ༔ ཆུང་རྒྱུད་བུ་ཚའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
སྐར་མ་དབྱུག་གུའི་ཉི་མ་ལ༔ སྨན་ཆུང་བུ་མོའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྐར་མ་བྲ་ཉེའི་ཉི་མ་ལ༔ ཐབ་སྤྱད་ནང་གཉིས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ རྒྱུ་སྐར་ཉི་ཤུ་རྩ་བརྒྱད་ཀྱིས༔ བསྡུས་པའི་ཕྱྭ་གཡང་མ་ལུས་ཀུན༔
སྦྱིན་བདག་འདི་ལ་རྟེན་བཙུགས་པས༔ བསོད་ནམས་སྐར་འཚོགས་ལྟར་བཀྲག་པའི༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ རྒྱུ་སྐར་རྒྱ་མཚོའི་དཔུང་ལྡན་ཤོག༔ ཧཱུྃ༔ གཡང་བཞི་པ་འབོད་པ་གང་ནས་འབོད༔ གཡང་བཞི་པ་འབྱུང་ལྔའི་ཀློང་ནས་འབོད༔ འབྱུང་བ་རླུང་ལ་དབང་བསྒྱུར་བ༔ གཟའ་རྒོད་སྒྲ་གཅན་ཉི་མ་ལ༔
སྲིད་པ་ལས་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འབྱུང་བ་ཤིང་ལ་དབང་བསྒྱུར་བ༔ གཟའ་རྒོད་ཕུར་བུའི་ཉི་མ་ལ༔ གཡོ་བ་སྲོག་འཛིན་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འབྱུང་བ་མེ་ལ་དབང་བསྒྱུར་བ༔ གཟའ་རྒོད་ཉི་མས་འཛིན་པའི་ཚེ༔
སྐྱེས་པ་དྲོད་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གཟའ་རྒོད་མིག་དམར་ཉི་མ་ལ༔ གསལ་བ་ཤེས་རབ་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འབྱུང་བ་ཆུ་ལ་དབང་བསྒྱུར་བ༔ གཟའ་རྒོད་ཟླ་བ་ཉི་མ་ལ༔ ཐབས་མཆོག་བདེ་རྒྱས་གཡང་ཤོར་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གཟའ་རྒོད་ལག་པའི་ཉི་མ་ལ༔ དྭངས་མ་སྲོག་འཛིན་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འབྱུང་བ་ལྕགས་ལ་དབང་བསྒྱུར་བ༔ གཟའ་རྒོད་པ་སངས་ཉི་མ་ལ༔ འཕེལ་བ་སྲ་བརྟན་གཡང་ཤོར་ན༔ དེ་རིང་གནས་འདིར་གཡང་དུ་ལེན༔
ཕྱྭ་གཡང་རྟེན་མཁར་མ་ཉམས་ཤིག༔ འབྱུང་བ་ས་ལ་དབང་བསྒྱུར་བ༔ གཟའ་རྒོད་སྤེན་པའི་ཉི་མ་ལ༔ འདུས་བྱ་འཚོགས་པའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གཞན་ཡང་འབྱུང་ལྔར་དབང་བསྒྱུར་བ༔ སྐྱེད་བྱེད་ཤིང་ལ་སྲེག་བྱེད་མེ༔ རྩ་རླུང་དྲོད་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔
ཕྱྭ་གཡང་རྟེན་མཁར་མ་ཉམས་ཤིག༔ ཀུན་མོས་ཆུ་དང་བརྟན་པ་ལྕགས༔ ཁམས་དང་རུས་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འགྱུར་མེད་ས་ལ་ཁྱབ་པ་རླུང་༔ ཤ་ལྤགས་སེམས་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གཞན་ཡང་སྲོག་ལུས་དབང་ཐང་དང་༔
འབྱུང་བ་བཅུད་ཀྱི་ཕྱྭ་དང་གཡང་༔ སྦྱིན་བདག་འདི་ལ་རྟེན་བཙུགས་པའི༔ མི་ཤིགས་མཁའ་ལྟར་གནས་པ་ཡི༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ སྲ་བརྟན་རྡོ་རྗེའི་རི་ལྟར་ཤོག༔ ཧཱུྃ༔ གཡང་ལྔ་པ་འབོད་པ་གང་ནས་འབོད༔ གཡང་ལྔ་པ་རི་རབ་རིམ་ནས་འབོད༔ སྲིད་པའི་རི་རབ་བང་རིམ་ལ༔
ལོ་ཁྱིམ་བཅུ་གཉིས་ཕོ་བྲང་ནས༔ ཟླ་བ་དེ་བཞིན་ཞག་དུས་ཀྱི༔ ཕྱྭ་དང་གཡང་གི་བདག་པོ་བཞུགས༔ ཕྱག་ན་དུས་ཀྱི་གཡང་རྫས་བསྣམས༔ སྟག་ཡོས་གཉིས་ཀྱི་ཉི་མ་ལ༔ རྒ་ཤི་སྐྱེ་བས་འཛིན་པའི་ཚེ༔ ཕོ་བྲང་ཤར་ཕྱོགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ རྟ་སྦྲུལ་གཉིས་ཀྱི་ཉི་མ་ལ༔
ལེན་པ་སྲིད་པས་འཛིན་པའི་ཚེ༔ ཕོ་བྲང་ལྷོ་ཕྱོགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ བྱ་སྤྲེལ་གཉིས་ཀྱི་ཉི་མ་ལ༔ རིག་པ་སྐྱེ་མཆེད་འཛིན་པའི་ཚེ༔ ཕོ་བྲང་ནུབ་ཕྱོགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཕག་བྱི་གཉིས་ཀྱི་ཉི་མ་ལ༔
རྣམ་ཤེས་འདུ་བྱེད་འཛིན་པའི་ཚེ༔ ཕོ་བྲང་བྱང་ཕྱོགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འབྲུག་དང་ལུག་གི་ཉི་མ་ལ༔ སྲིད་པ་ཚོར་བས་འཛིན་པའི་ཚེ༔ ཕོ་བྲང་དེ་ཡི་མཚམས་བཞི་ཡི༔ ཤར་ལྷོ་ནུབ་བྱང་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
ཁྱི་དང་གླང་གི་ཉི་མ་ལ༔ མིང་གཟུགས་མ་རིག་འཛིན་པའི་ཚེ༔ ནུབ་བྱང་བྱང་ཤར་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གཞན་ཡང་སྤར་སྨེ་ལ་སོགས་ཀྱིས༔ དབང་བསྟན་སྲུང་བའི་གཡང་ལེན་པ༔ ལི་དང་དགུ་དམར་ཉི་མ་ལ༔ བུ་ཚ་རྒྱུད་འཛིན་གཡང་ཤོར་ན༔ དེ་རིང་གནས་འདིར་གཡང་དུ་ལེན༔
ཕྱྭ་གཡང་རྟེན་མཁར་མ་ཉམས་ཤིག༔ ཟིན་དང་གསུམ་མཐིང་ཉི་མ་ལ༔ ཕ་ཁུ་མྱེས་པོའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ དྭ་དང་བདུན་དམར་ཉི་མ་ལ༔ ནོར་གྲོགས་བསོད་ནམས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཁམས་དང་གཅིག་དཀར་ཉི་མ་ལ༔
བུ་སྲིང་མནའ་མའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཟོན་ཁོན་གཉིས་ནག་བཞི་ལྗང་ཉིན༔ མ་དང་ཨ་ཕྱིའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གིང་ཁེན་བརྒྱད་དྲུག་དཀར་པོའི་ཉིན༔ མཁར་དང་ས་གཞིའི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔
ཕྱྭ་གཡང་རྟེན་མཁར་མ་ཉམས་ཤིག༔ ལོ་དང་སྤར་སྨེ་དུས་འཛིན་གྱིས༔ རང་བཞིན་འདུས་པའི་བསོད་ནམས་སྤེལ༔ སྦྱིན་བདག་འདི་ལ་རྟེན་བཙུགས་པས༔ ལོངས་སྤྱོད་སྐྱེད་དང་འདོད་རྒུའི་སྲིད༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ སྣོད་བཅུད་བསྡུས་པའི་གཡང་ལྡན་ཤོག༔ ཧཱུྃ༔ གཡང་དྲུག་པ་འབོད་པ་གང་ནས་འབོད༔
གཡང་དྲུག་པ་རི་རབ་རྩ་ནས་འབོད༔ སྲིད་པའི་རུས་སྦལ་ཁང་ཟོམ་ན༔ གླིང་བཞི་རོལ་མཚོ་གཡང་ཞག་འཁྱིལ༔ ཕོ་བྲང་དེ་རུ་བཞུགས་པ་ཡི༔ ལྷ་སྲིན་སྡེ་བརྒྱད་ས་བདག་ཀླུ༔ བསོད་ནམས་སྙན་གྲགས་མངའ་ཐང་གྱི༔ འདོད་རྒུ་དཔལ་གྱི་སྒྲོམ་བུ་བསྣམས༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ལུས་འཕགས་གླིང་ལ་དབང་བསྒྱུར་བའི༔
ཡུལ་འཁོར་སྲུང་བའི་རྒྱལ་པོ་དང་༔ ལྷ་དང་རྒྱལ་པོའི་ཉི་མ་ལ༔ ཞི་བ་ཕྲིན་ལས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འཛམ་བུ་གླིང་ལ་དབང་བསྒྱུར་བ༔ འཕགས་སྐྱེས་པོ་ཞེས་རྒྱལ་པོ་དང་༔ གཤིན་རྗེ་བཙན་གྱི་ཉི་མ་ལ༔ རྒྱས་པའི་ཕྲིན་ལས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔
ཕྱྭ་གཡང་རྟེན་མཁར་མ་ཉམས་ཤིག༔ བ་ལང་སྤྱོད་ལ་དབང་བསྒྱུར་བ༔ སྤྱན་མི་བཟང་ཞེས་རྒྱལ་པོ་དང་༔ མ་མོ་ཀླུ་ཡི་ཉི་མ་ལ༔ དབང་གི་ཕྲིན་ལས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྒྲ་མི་སྙན་ལ་དབང་བསྒྱུར་བ༔ རྒྱལ་པོ་ཆེན་པོ་རྣམ་སྲས་དང་༔ གནོད་སྦྱིན་བདུད་ཀྱི་ཉི་མ་ལ༔
དྲག་པོའི་ཕྲིན་ལས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ རི་རབ་ངོས་ལ་དབང་བསྒྱུར་བ༔ སྲིད་པའི་རྒྱལ་པོ་ཡེ་སྔོན་ཚེ༔ གཟའ་དང་དམ་ཅན་ཉི་མ་ལ༔ ཐོག་མཐའ་བར་གསུམ་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གླིང་ཕྲན་རྣམ་ལ་དབང་བསྒྱུར་བ༔
དྲེགས་ཆེན་བཅོ་བརྒྱད་འཇིགས་བྱེད་དགུ༔ ཕྱོགས་སྐྱོང་བཅུ་ཡི་ཉི་མ་ལ༔ ཕྲིན་ལས་སྣ་ཚོགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ རོལ་པའི་མཚོ་ལ་དབང་བསྒྱུར་བ༔ ནོར་བུ་བཅུད་འཕེལ་གཡང་གི་བདག༔ དེ་རིང་གནས་འདིར་འགུགས་པ་ནི༔ དཔྱིད་ཟླ་རབ་འབྲིང་ཚེས་བརྒྱད་དང་༔ བཅོ་ལྔ་ཉེར་བརྒྱད་ཉེར་གཉིས་ལ༔
གཙུག་ན་དགའ་བོའི་ཉི་མ་ལ༔ བཀྲ་ཤིས་རྫས་རྟགས་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ དཔྱིད་ཐ་དབྱར་ར་བཅོ་ལྔ་དང་༔ ཉེར་ལྔ་ཉེར་བརྒྱད་བཅུ་གསུམ་དགུ༔ མཐའ་ཡས་འཇོག་པོའི་ཉི་མ་ལ༔ གསེར་གཡུ་རིན་ཆེན་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
དབྱར་འབྲིང་ཐ་ཆུང་བཅོ་ལྔ་དང་༔ གཅིག་ལྔ་བཅུ་གསུམ་ཉེར་གཉིས་གསུམ༔ སྟོབས་རྒྱུ་རིགས་ལྡན་ཉི་མ་ལ༔ རྒྱན་གོས་དཀོར་ནོར་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྟོན་ར་སྟོན་འབྲིང་བཞི་བརྒྱད་དགུ༔ བཅུ་གསུམ་ལྔ་དྲུག་བརྒྱད་ཅུ་བདུན༔ ནོར་རྒྱས་དུང་སྐྱོང་ཉི་མ་ལ༔ བང་ཁང་ས་བཅུད་གཡང་ཤོར་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ བསོད་ནམས་ཕུན་ཚོགས་འདོད་རྒུའི་གཏེར༔ རོལ་མཚོ་གླིང་དང་གླིང་བར་གྱིས༔ བསྡུས་ཏེ་གཅིག་ཏུ་བསྐྱིལ་བ་ཉིད༔ སྦྱིན་བདག་འདི་ལ་བརྟེན་བཙུགས་པས༔ འཛམ་གླིང་མངའ་བསྒྱུར་དཔལ་འབྱོར་སྐྱེད༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ ས་འོག་དབང་སྒྱུར་གཡང་ལྡན་ཤོག༔
ཧཱུྃ༔ གཡང་བདུན་པ་འབོད་པ་གང་ནས་འབོད༔ གཡང་བདུན་པ་གསེར་རི་ལྷུན་པོ་འབོད༔ རི་རབ་རི་བདུན་དབང་བསྒྱུར་བ༔ འཛམ་གླིང་ས་གཞིའི་བདག་པོ་དེ༔ དུས་དང་གནས་སུ་མ་ངེས་པ༔ ཁྱབ་ཅིང་རང་བཞིན་འགྱུར་བ་ཡི༔ ས་བདག་ཆེན་པོ་གཉན་དང་བཅས༔ སྣོད་འདི་དབང་སྒྱུར་དེ་ཡི་གཡང་༔ དེ་རིང་འགུགས་ཤིང་འབོད་པ་ནི༔
ལྟོ་འཕྱེ་གནམ་ཁྱིའི་ཉི་མ་ལ༔ རི་རབ་རི་བདུན་སྙིང་པོའི་བཅུད༔ གསེར་ལ་སོགས་པའི་རིན་ཆེན་དང་༔ བདུད་རྩི་དྭངས་མ་སྙིང་པོའི་ཞགས༔ རྩ་རླུང་ལྡན་པའི་དབུགས་ལ་སོགས༔ ཕོ་བྲང་དབུས་ཀྱི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ དཔྱིད་གསུམ་ཕོ་གཅིག་མོ་གཉིས་ཀྱི༔ སྐྱེད་བྱེད་ཤིང་ལ་འཇུག་པ་ཡི༔
ཐེ་སེ་བཙུན་མོ་བློན་པོ་དང་༔ དམག་དཔོན་དང་བཅས་ཉི་མ་ལ༔ དཔལ་དང་སྲོག་གི་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ དབྱར་གསུམ་མོ་གཅིག་ཕོ་གཉིས་ཀྱིས༔ སྟོབས་ལྡན་མོ་ལ་འཇུག་པ་ཡི༔ ཙང་ཀུན་སེ་ཧང་སེ་བྱི་དང་༔ སེ་ཤར་དང་བཅས་ཉི་མ་ལ༔ ལུས་དང་ཚེ་ཡི་གཡང་ཤོར་ན༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྟོན་གསུམ་ཕོ་གཅིག་མོ་གཉིས་ཀྱིས༔ སྲ་བརྟན་ལྕགས་ལ་འཇུག་པ་ཡི༔ སེ་བ་ཧང་འཕན་སྲས་བུ་དང་༔ ས་ལ་དང་བཅས་ཉི་མ་ལ༔ བསོད་ནམས་དབང་ཐང་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ རྒུན་གསུམ་མོ་གཅིག་ཕོ་གཉིས་ཀྱིས༔
ངད་ལྡན་བསིལ་ལ་འཇུག་པ་ཡི༔ སེའུ་སེ་བྱ་ཙང་ཀུན་དང་༔ བླ་མཁྱེན་དང་བཅས་ཉི་མ་ལ༔ རླུང་རྟ་ལོངས་སྤྱོད་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ མཚམས་དང་ཕྲི་བསྣན་ཆུ་ཚོད་ཀྱིས༔ དབང་ཆེན་བཞི་ལ་འཇུག་པ་ཡི༔ མཚོན་ཐོགས་ཀ་ལ་རྟ་བདུན་དང་༔ དུར་འདེབས་ཟས་འཕྲོག་ཆོ་མེད་ཀྱི༔
ཚེས་དང་དུས་ཀྱི་ཉི་མ་ལ༔ འཕྲོད་སྦྱོར་མི་མཐུན་གཡང་ཤོར་ན༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཞག་དང་འབྱུང་འཇུག་དབྱུག་གུ་དང་༔ ཆུ་སྲང་འཛིན་དང་སྦྱིན་པ་ཡི༔ ཨ་དྷི་ཀ་དང་པ་ན་ཏྲ༔ བསྒྱུར་དང་སྦྱང་བ་ལ་སོགས་ཀྱིས༔ འཕྲོ་འདུའི་བགོས་པའི་འདོད་དོན་རྣམས༔ སྦྱིན་བདག་འདི་ལ་རྟེན་བཙུགས་པས༔
ནམ་མཁའི་དབང་སྒྱུར་མི་ཟད་མཛོད༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ ཧཱུྃ༔ གཡང་བརྒྱད་པ་འབོད་པ་གང་ནས་འབོད༔ གཡང་བརྒྱད་པ་འཛམ་གླིང་གྲུ་ནས་འབོད༔ ལྷོ་རྒྱལ་རྒྱལ་བས་བསྔགས་པ་ཡི༔ ཁྱོན་འདིར་འཚོགས་པའི་བསོད་ནམས་ཞིང་༔ མངའ་ཐང་བསྒྱུར་བའི་འདོད་རྒུ་རྣམས༔ བཀྲ་ཤིས་དེང་གི་ཉི་མ་ལ༔
དགེ་ལེགས་གནས་འདིར་གཡང་དུ་ལེན༔ རིག་འཛིན་རྒྱལ་བའི་བྱིན་རླབས་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྡེ་དཔོན་རྣམས་ཀྱི་མངའ་ཐང་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཆེ་བཙུན་དགྲ་ལྷའི་དཔའ་རྩལ་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
བརྗིད་ལྡན་སྲོག་སྐྱོབ་གོ་ཁྲབ་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ རྣོ་བར་ངར་ལྡན་མཚོན་ཆའི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ དཔུང་ཆེན་ཤུགས་འཆང་དཔའ་བོའི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ལེགས་དགུ་མཛེས་ལྡན་བུ་ཚའི་གཡང་༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ སྨན་བཙུན་རྒྱན་བཟང་བུ་མོའི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཡིད་འཕྲོག་གཟུགས་མཛེས་མནའ་མི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འདོད་རྒུ་བུམ་བཟང་བང་མཛོད་གཡང་༔ དེ་རིང་གནས་འདིར་གཡང་དུ་ལེན༔
ཕྱྭ་གཡང་རྟེན་མཁར་མ་ཉམས་ཤིག༔ ཀུན་ལྡན་གྲངས་འཕེལ་འབྲུ་ཡི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ བཅུད་ཆགས་ཁྱོན་ལྡན་ཞིང་གི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ལྷུན་མཐོ་རྨང་རྒྱས་མཁར་གྱི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔
བང་མགྱོགས་ཤུགས་འཆང་རྟ་ཡི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཟལ་མོ་ཞོ་འཕེལ་འབྲི་ཡི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ རུ་ཁྱུང་ཕོ་མོ་མཛོ་ཡི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ དཔུང་བཟང་འགྲོས་ལྡན་དྲེའུ་གཡང་༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ འཇམ་ལེགས་གོས་བཟང་ལུག་གི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཙེ་ཙེ་དབྱངས་སྙན་ར་ཡི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ མགྲིན་བཟང་དབྱིག་ལྡན་བོང་བུའི་གཡང་༔ དེ་རིང་གནས་འདིར་གཡང་དུ་ལེན༔
ཕྱྭ་གཡང་རྟེན་མཁར་མ་ཉམས་ཤིག༔ ངར་སྙན་འདོད་འཇོ་བ་གླང་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ བྱ་ར་འཕྲག་བཟང་ཁྱི་ཡི་གཡང་༔ དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ གཞན་ཡང་འཛམ་གླིང་གདོད་མའི་ཁྱོན༔ སྲིད་དང་དེ་སྲིད་མ་ལུས་ཀྱི༔ དཔལ་དང་ཕུན་སུམ་ཅི་ཚོགས་རྣམས༔
དེ་རིང་གནས་འདིར་གཡང་དུ་ལེན༔ ཕྱྭ་གཡང་རྟེན་མཁར་མ་ཉམས་ཤིག༔ ཁུ་ཡེ་ཁུ་ཡེ་གཡང་ཁུ་ཡེ༔ ཧུ་ཡེ་ཧུ་ཡེ་ཕྱྭ་ལྡན་ནོ༔ ཁ་སྐོང་དུ་ཕུལ་བ༔ ཧཱུྃ༔ གཡང་དགུ་པ་འབོད་པ་གང་ནས་འབོད། ། གཡང་དགུ་པ་འཁོར་འདས? དེ་ནས་སྲུང་འཛུགས་པ་ནི༔ ཕྱེ་མར་ཡོན་བདག་རྣམས་ཀྱི་སྤྱི་བོར་ཅུང་ཟད་རེ་བརྒྱན་ཞིང་༔ སྒོ་ཕྱི་ལམ་དུ་གཡང་རྟ་བཞག་ལ་བསྡམ༔
ཀྱཻཿ རྒྱུ་འབྱོར་ཡོན་གྱི་བདག་པོ་ལ༔ དེ་རིང་ཕྱྭ་གཡང་འདི་ལྟར་བསྡམ༔ ཕོ་ས་དགྲ་ལྷའི་གདན་ཁྲི་ལ༔ སྐྱེས་པ་རྣམས་ཀྱི་གཡང་རྟེན་འཛུགས༔ རང་རང་དཀོར་ཆའི་རྟ་བསྡམ་པ༔ གོ་ཁྲབ་མཚོན་ཆ་སྣ་ཚོགས་དང་༔ ལྷབ་ལྷུབ་རུ་མཚོན་ཕྱར་དར་རྣམས༔ ཕོ་ལྷ་རྣམས་ལ་རྟེན་དུ་འཛུགས༔ གཡང་ཕྱྭ་རི་ལ་མ་བྲོས་ཤིག༔
གལ་ཏེ་གཡང་ཕྱྭ་ཉམས་སྲིད་ན༔ དགྲ་ལྷའི་སྟག་གདོང་མ་སྟོངས་ཤིག༔ དེ་ནས་སྦྱིན་བདག་ཕོ་མོ་ཐམས་ཅད་དང་༔ ཆུ་ར་རན་འཐག་གོ་ཁྲབ་ཁང་པའི་ཀ་གདུང་སོགས་ཀུན་ལ་སོ་སོ་བཞིན་སྲུང་བཙུགས༔ ཀྱཻཿ མོ་ས་སྲིད་པའི་གདན་ཁྲི་ལ༔ བུད་མེད་རྣམས་ཀྱི་གཡང་རྟེན་འཛུགས༔ རང་རང་དཀོར་ཆའི་རྟ་བསྡམ་པ༔ གསེར་གཡུ་དར་ཟབ་སྣ་ཚོགས་དང་༔ རིན་ཆེན་དུ་མ་ཕུད་སྐུ་ཡིས༔
མ་ལྷ་རྣམས་ལ་རྟེན་འཛུགས་སོ༔ གཡང་ཕྱྭ་གཅལ་དུ་མ་འབྲོས་ཤིག༔ གལ་ཏེ་གཡང་ཕྱྭ་ཉམས་སྲིད་ཀྱང་༔ པདྨའི་སྲིད་ཕྱྭ་མ་སྐམ་ཅིག༔ ཀྱཻཿ རང་ས་བུ་ཚའི་གདན་ཁྲི་ལ༔ བུ་ཕོ་བུ་མོའི་གཡང་རྟེན་འཛུགས༔ རང་རང་དཀོར་ཆ་རྟ་བསྡམ་པ༔ མདའ་དར་རིན་ཆེན་སྣ་ལྔ་དང་༔ དབང་ཐང་རྒྱ་མའི་ཙཀྲ་ཡིས༔
ཆུང་རྒྱུད་རྣམས་ལ་རྟེན་འཛུགས་སོ༔ གཡང་ས་རྨངས་སུ་མ་འཁྱམས་ཤིག༔ གལ་ཏེ་གཡང་ཕྱྭ་ཉམས་སྲིད་ཀྱང་༔ ཚ་བོ་ཚ་མོའི་རྒྱན་མ་ཡལ༔ ཀྱཻཿ ནང་ལྷ་ཕྱུག་མོའི་གདན་ཁྲི་རུ༔ ཐབ་ལྷ་རྣམས་ཀྱི་གཡང་རྟེན་འཛུགས༔ རང་རང་དཀོར་ཆའི་རྟ་བསྡམ་པ༔ བསྐྱོར་པོ་ཟངས་དཀར་ལུང་བཟང་དང་༔ མཁོ་བའི་རྒྱན་སོགས་ཀ་ཆ་ཡི༔
ནང་སྲུང་ལྷ་ལ་རྟེན་འཛུགས་སོ༔ གཡང་ཕྱྭ་དབུལ་སུ་མ་འཁྱམས་ཤིག༔ གལ་ཏེ་གཡང་ཕྱྭ་ཉམས་སྲིད་ཀྱང་༔ ཆུ་ར་རན་འཐག་མ་འཐོར་ཅིག༔ གྲོང་གི་ཕྱོགས་བཞིར་སྲུང་བཙུགས༔ ཀྱཻཿ ཕོ་བྲང་སོ་སོའི་གདན་ཁྲི་ནི༔ ས་བདག་ལྟོ་འཕྱེ་ཆེན་པོ་ཡིས༔ གསེར་གྱི་ཀ་བ་ཁ་མ་གཏེར༔ དཀྱིལ་ཀར་ལྷ་ལ་སྲུང་འཛུགས་སོ༔
ནམ་མཁའི་ཁྱབ་འཇུག་སྒྲ་གཅན་གྱིས༔ གཡུ་ཡི་གདུང་མ་སྐེད་མ་བཅག༔ བར་གྱི་དུས་འཛིན་རྒྱུ་སྐར་གྱིས༔ མུ་མེན་དྲལ་ལྕམ་ཕྱལ་མ་གཏོར༔ ཤར་གྱི་དུང་སྒོ་དཀར་པོ་ནས༔ རྒྱ་སྟག་ཁྲ་བོ་ཁ་མ་གདང་༔ ལྷོ་ཡི་གསེར་སྒོ་སེར་པོ་ནས༔ གཡུ་འབྲུག་སྔོན་མོའི་མཇུག་མ་དྲིལ༔ ནུབ་ཀྱི་ཟངས་སྒོ་དམར་པོ་ནས༔ མེ་བྱ་དམར་མོའི་གཤོག་མ་རྡེབ༔
བྱང་གི་གཡུ་སྒོ་སྔོན་པོ་ནས༔ རུས་སྦལ་རྒྱ་བོའི་སྐད་མ་བསྒྲག༔ སྟེང་གི་གནམ་སྒོ་བཅུ་གསུམ་ནས༔ བྱ་ཁྱུང་མཆུ་དང་སྡེར་མ་བགྲད༔ འོག་གི་ས་སྒོ་བཅུ་གསུམ་ནས༔ དུར་ཕག་ནག་པོ་རོ་མ་འཁུན༔ ཤར་ལྷོ་ཤེལ་གྱི་སྒོ་མོ་ནས༔ མི་ཕོ་དཀར་པོའི་ཤག་མ་སྟོང་༔ ལྷོ་ནུབ་བྱི་རུའི་སྒོ་མོ་ནས༔ ཟངས་ཀྱི་ཁྱི་དམར་སྐད་མ་གྲགས༔
ནུབ་བྱང་མཐིང་གི་སྒོ་མོ་ནས༔ སྤྲེའུ་སེར་པོའི་གར་མ་འཁྲབ༔ བྱང་ཤར་མཆོང་གི་སྒོ་མོ་ནས༔ གཉན་གྱི་ཉ་དཀར་མཚོ་མ་དཀྲུག༔ ཀྱཻཿ གཞན་ཡང་ཕྱྭ་གཡང་ཁྱོན་འཛིན་པ༔ མེས་པོ་མི་བོ་དབུ་དཀར་ལ༔ ལོ་བརྒྱ་ཐུབ་པའི་ཕྱྭ་རྟེན་འཛུགས༔ མ་ཕྱི་མཚོ་མོ་ལྷུན་ལྡན་ལ༔ སྟོན་བརྒྱ་མཐོང་བའི་ཕྱྭ་རྟེན་འཛུགས༔
ལྷ་བུ་གསེར་གྱི་ཐོར་ཙུགས་ལ༔ དཔལ་དང་འབྱོར་པའི་ཕྱྭ་རྟེན་འཛུགས༔ བུ་མོ་གཡུ་ཡི་ལན་ཕྲན་ལ༔ སྲིད་ཀྱི་རྒྱུད་འཛིན་ཕྱྭ་རྟེན་འཛུགས༔ ཕོ་བྲང་བཀྲ་ཤིས་ལིང་དགུ་ལ༔ རྡོ་རྗེ་སྲོག་མཁར་ཕྱྭ་རྟེན་འཛུགས༔ ཀྱཻཿ གཞན་ཡང་ཕྱྭ་ཡི་རྟེན་འཛུགས་པ༔ རྒྱ་ཆེན་གནམ་བཞིན་ཕྱྭ་རྟེན་འཛུགས༔ ལྷུན་འཐུག་རི་བཞིན་ཕྱྭ་རྟེན་འཛུགས༔
མུན་གསལ་ཉི་བཞིན་ཕྱྭ་རྟེན་འཛུགས༔ རབ་དཀར་ཟླ་ལྟར་ཕྱྭ་རྟེན་འཛུགས༔ གྲངས་མང་སྐར་ལྟར་ཕྱྭ་རྟེན་འཛུགས༔ སྟོབས་ལྡན་རླུང་ལྟར་ཕྱྭ་རྟེན་འཛུགས༔ དཔལ་སྐྱེད་མེ་ལྟར་ཕྱྭ་རྟེན་འཛུགས༔ རྒྱུན་ཆགས་མཚོ་ལྟར་ཕྱྭ་རྟེན་འཛུགས༔ མི་ཟད་ཆུ་ལྟར་ཕྱྭ་རྟེན་འཛུགས༔ འབྲུ་ཕྱུར་ཤིང་ལྟར་ཕྱྭ་རྟེན་འཛུགས༔ བཅུད་སྨིན་རྩི་ལྟར་ཕྱྭ་རྟེན་འཛུགས༔ ཀྱཻཿ
གཞན་ཡང་ཕྱྭ་རྟེན་འཛུགས་པ་ནི༔ འབྲུག་ལྟར་གྲགས་པའི་ཕྱྭ་རྟེན་འཛུགས༔ ཁྱུང་ལྟར་ལྡིང་བའི་ཕྱྭ་རྟེན་འཛུགས༔ སེང་ལྟར་འགྱིང་བའི་ཕྱྭ་རྟེན་འཛུགས༔ སྟག་ལྟར་རྔམ་པའི་ཕྱྭ་རྟེན་འཛུགས༔ དོམ་ལྟར་འཕྱོ་བའི་ཕྱྭ་རྟེན་འཛུགས༔ གཟིག་ལྟར་འགྱུ་བའི་ཕྱྭ་རྟེན་འཛུགས༔ དྲེད་ལྟར་དཔའ་བའི་ཕྱྭ་རྟེན་འཛུགས༔ སྦྲུལ་ལྟར་འཁྱིལ་བའི་ཕྱྭ་རྟེན་འཛུགས༔ ཆུ་ལྟར་འབྲུབ་པའི་ཕྱྭ་རྟེན་འཛུགས༔
གངས་ལྟར་འཕྱུར་བའི་ཕྱྭ་རྟེན་འཛུགས༔ མཚོ་ལྟར་མེར་བའི་ཕྱྭ་རྟེན་འཛུགས༔ རླུང་ལྟར་འཕྱོ་བའི་ཕྱྭ་རྟེན་འཛུགས༔ སྤྲིན་ལྟར་གཏིབས་པའི་ཕྱྭ་རྟེན་འཛུགས༔ ཆར་ལྟར་འབེབས་པའི་ཕྱྭ་རྟེན་འཛུགས༔ འབྲུ་ལྟར་སྨིན་པའི་ཕྱྭ་རྟེན་འཛུགས༔ རྩི་ལྟར་རྒྱས་པའི་ཕྱྭ་རྟེན་འཛུགས༔ ཕྱྭ་གཡང་རྟེན་མཁར་གྱེན་དུ་བསྟོད༔ ཀྱཻཿ ད་ནི་ཕྱྭ་གཡང་རྟ་བསྡམ་པ༔
རྒྱ་གར་རྒྱལ་པོའི་ཆོས་གཡང་ཤོག༔ རྒྱ་ནག་རྒྱལ་པོའི་ཁྲིམས་གཡང་ཤོག༔ ཐོ་གར་དམག་གི་དཔའ་གཡང་ཤོག༔ སྟག་གཟིག་རྒྱལ་པོའི་ནོར་གཡང་ཤོག༔ ཁ་ཁྲ་མོན་གྱི་འབྲུ་གཡང་ཤོག༔ དྲང་སྲོང་རྣམས་ཀྱི་ཚེ་གཡང་ཤོག༔ སྐུ་རྒྱལ་བོད་ཀྱི་ཆེ་གཡང་ཤོག༔ འཁོར་ལོས་བསྒྱུར་བའི་ཆེ་གཡང་ཤོག༔ ཀྱཻཿ སྲིད་པ་གསུམ་གྱི་གཡང་ལེན་ནས༔
རིན་ཆེན་མཛོད་ལ་གཡང་རྟ་བསྡམ༔ སྟེང་ཕྱོགས་ལྷ་ཡི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ འོག་ཕྱོགས་ཀླུ་ཡི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ བར་ཕྱོགས་གཉན་གྱི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ ས་ཡུལ་ལུང་པའི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ ལུང་པ་ཆུ་འདུས་གཡང་ལེན་ནས༔
རིན་ཆེན་མཛོད་ལ་གཡང་རྟ་བསྡམ༔ འགྱུ་བ་རླུང་ཟིན་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ དུ་བ་རྩེ་སྤྲོད་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ གྲོང་ཁྱེར་སོ་སོའི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ ལྗོངས་ཀྱི་ཁྱིམ་མཚེས་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ ཕ་སྤུན་ནང་ཉེའི་གཡང་ལེན་ནས༔
རིན་ཆེན་མཛོད་ལ་གཡང་རྟ་བསྡམ༔ བུ་ཚ་མག་པའི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ བུ་མོ་ཕར་འགྲོའི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ མནའ་མ་ཚུར་ཡོང་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ རྟ་གླང་མ་ཧེའི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ གོ་ཁྲབ་རྒྱན་གྱི་གཡང་ལེན་ནས༔
རིན་ཆེན་མཛོད་ལ་གཡང་རྟ་བསྡམ༔ གསེར་གཡུ་རིན་ཆེན་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ འཇམ་དར་གོས་ཀྱི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ འབྲུ་མཆོག་རྫས་ཀྱི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ ལོངས་སྤྱོད་སྲིད་ཀྱི་གཡང་ལེན་ནས༔ རིན་ཆེན་མཛོད་ལ་གཡང་རྟ་བསྡམ༔ ཀ་ཆ་སྣ་ཚོགས་གཡང་ལེན་ནས༔
རིན་ཆེན་མཛོད་ལ་གཡང་རྟ་བསྡམ༔ ཕྱྭ་ཡི་རྟེན་མཁར་རྒྱ་མ་ཉམས༔ ཀླུ་མོའི་གཏོར་མ་མདུན་དུ་བཞག ། དགེ་བསྙེན་གཏོར་མ་ཕྱི་སྒོར་མཚམས་སུ་གཉེར་གཏད་བྱ། ཀྱཻཿ བཀྲ་ཤིས་དང་པོ་རྒྱལ་མཚན་གཅིག༔ ཕྱྭ་གཡང་བརྟན་པར་རྒྱས་གདབ་བོ༔ གསེར་ཉ་རིན་ཆེན་བཀྲ་ཤིས་གཉིས༔ ཕྱྭ་གཡང་བརྟན་པར་རྒྱས་གདབ་བོ༔ ཆོས་དུང་གཡས་འཁྱིལ་བཀྲ་ཤིས་གསུམ༔
ཕྱྭ་གཡང་བརྟན་པར་རྒྱས་གདབ་བོ༔ དྲི་མེད་པདྨ་བཀྲ་ཤིས་བཞི༔ ཕྱྭ་གཡང་བརྟན་པར་རྒྱས་གདབ་བོ༔ ལྷུན་གྲུབ་བུམ་པ་བཀྲ་ཤིས་ལྔ༔ ཕྱྭ་གཡང་བརྟན་པར་རྒྱས་གདབ་བོ༔ ཡིད་འཇོ་དཔལ་བེའུ་བཀྲ་ཤིས་དྲུག༔ ཕྱྭ་གཡང་བརྟན་པར་རྒྱས་གདབ་བོ༔ མཁའ་ཡི་གདུགས་མཆོག་བཀྲ་ཤིས་བདུན༔ ཕྱྭ་གཡང་བརྟན་པར་རྒྱས་གདབ་བོ༔ རྩིབས་སྟོང་འཁོར་ལོ་བཀྲ་ཤིས་བརྒྱད༔
ཕྱྭ་གཡང་བརྟན་པར་རྒྱས་གདབ་བོ༔ མི་ཤིགས་གཡུང་དྲུང་བཀྲ་ཤིས་དགུ༔ ཕྱྭ་གཡང་བརྟན་པར་རྒྱས་གདབ་བོ༔ མི་ཆོད་མི་ཤིགས་རྒྱས་གདབ་བོ༔ སྒོ་ལྷ་སྟག་གཡག་མཚམས་སུ་ནི༔ འབྱུང་པོ་ཞུགས་པའི་གོ་སྐབས་མེད༔ དེ་ནས་བསྲུང་ཞིང་རྒྱས་གདབ་བོ༔ ཨོཾ་བཛྲ་ཛྭ་ལ་ནི་དྷི་ཤྭ་ར་ཙཀྲ་རཀྵ་ཡེ་སྭཱ་ཧཱ༔ ཞེས་པས་བང་མཛོད་དམ༔ གཡང་རྟ་གང་དུ་བསྡམ་པའི་དེ་ཁར་རྟ་བཞག༔
སྒོའམ་བུམ་པ་གཡང་སྒྱེའམ་གང་རུང་དེ་ཁ་ལ་རྒྱས་བཏབ༔ ཞག་གསུམ་བདུན་ནམ་གསུམ་མམ་ཚུན་ཆད་ལ་ལོངས་སྤྱོད་དཀོར་ཆས་གང་ཡང་མི་ལ་མི་སྦྱིན༔ གཡང་འགུགས་སྐབས་སུ་མི་མཐུན་པའི་ཚིག་མི་སྨྲ༔ རྟེན་འབྲེལ་ཤིན་ཏུ་ཆེ་ལེགས་པར་གསུངས༔ ཁྱད་པར་འདི་ཉིད་བརྩམ་པའི་ཚེ༔ ཡུགས་ས་མོའི་ཟས་དང་གོས་ནག་གྲོགས་མི་གཙང་བ་གྲིབ་ཅན་རྣམས་ལ་ཤིན་ཏུ་འཛེམ༔ གོང་གི་གཞུང་ཚིག་སོ་སོའི་སྐབས་སུ་ཕྱྭ་གཡང་ཡང་འབོད༔ གཞན་ཡང་ཡུལ་གྲུ་སོ་སོའི་བྱེད་སྤྱོད་ལྟར་ལ་རང་གཞུང་མ་བསླད་པའི་ཕྱག་ལེན་མཛད་པ་དང་༔ འདི་ཉིད་ལོངས་སྤྱོད་མངའ་འབང་ཡིད་ཀྱི་བྱེད་པའི་རྩིས་ཡིན་པས༔ དམ་མེད་དམ་དབུལ་པོ་སྡིག་ཅན་རྣམས་སམ༔
བྱིན་རླབས་དངོས་གྲུབ་འདོད་ཅིང་མཆོད་གནས་གཏང་རག་གི་ཡོན་མི་འདོད་པ་རྣམས་ལ་བསྟན་པར་མི་བྱ༔ འདི་ཡི་དཀྱིལ་འཁོར་གྱི་ཕྲིན་ལས་ཚར་གཅིག་བཏང་བའི་བསོད་ནམས་ནི་བགྲངས་པས་ཀྱང་མི་ལོང་ཞིང་༔ བརྗོད་ཀྱང་མི་ནུས་སོ༔ དེ་ཕྱིར་གང་ཞེ་ན༔ ཡོན་གསེར་སྲང་གང་མ་བྱུང་སར་ཞལ་ཁ་མི་ཕྱེ༔ སྔོན་རྗེ་བཙུན་རིན་པོ་ཆེ་ལ་གདམས་པ་ཞུས་པའི་ཚེ༔ གསེར་གྱི་མཎྜལ་དོང་ཙེ་དགུ་ཕྲུགས་ལ༔ རིན་ཆེན་སྣ་ཚོགས་ཀྱི་ཕྲ་བཀོད་ཏེ་ལན་མང་དུ་ཞུས་ནས་བཀའ་རྒྱ་དམ་པར་དང་བཅས་ནས་གནང་བའོ༔ དེ་ནས་ཕྱིས་འབྱུང་གི་སློབ་མ་ཉམས་ལེན་རྗེས་སུ་འཇུག་པ་རྣམས་ཀྱི་སྤྱོད་ཡུལ་དུ་གནས་སོ༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ྀཨཚ༔ ཨེ་མཿ ཀུན་འདུས་སྙིང་པོ་བཅུད་ཀྱི་ཡང་ཏིག་ལས༔ རིན་ཆེན་བང་མཛོད་མན་ངག་ཏི་ལ་ཀ༔ བླ་མེད་ཟབ་རྒྱའི་གདམས་པ་ཕུལ་བྱུང་འདི༔
སྐལ་ལྡན་ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ྀཨཚ༔ ལྕགས་བྱི་ལོར་དགེ་བསྙེན་ནཱ་ག་རཀྴའི་ལག་ནས་ཨོ་རྒྱན་རྩ་གསུམ་གླིང་པས་གདན་དྲངས་ཤིང་མེ་རྟ་ལོར་ཤོག་སེར་ནས་ཞལ་བཤུས་སོ།། །།
ཟ༽ནོར་སྒྲུབ་པདྨ་རྒྱལ་པོ་ཡི༔
གཡང་འགུགས་སྲིད་གསུམ་དབང་སྡུད་བཞུགས་པའི་དབུ་ཕྱོགས་ལགས་སོ༔ པདྨ་རྒྱལ་པོ་དབང་སྡུད་ནོར་བདག་བསྟོད༔ ས་མ་ཡ༔ རྒྱ་རྒྱ་རྒྱ༔ བསྙེན་སྒྲུབ་ལས་སྦྱོར་མཐར་ཕྱིན་ནས༔ ཕྱྭ་གཡང་དངོས་གྲུབ་འགུགས་པ་ནི༔ གཡང་རྫས་རྣམས་ཀུན་གྱི་ལག་ཏུ་བཞག་ཅིང་༔ སྒྲུབ་པ་པོའི་ཕྱག་ཏུ་ལྕགས་ཀྱུ་དང་ནེའུ་ལེ་མདའ་དར་ཐོགས་ལ༔ ཧཱུྃ༔ སྟེང་ཕྱོགས་དག་པ་ཡེ་ཤེས་འཕྲུལ་གྱི་དབྱིངས༔
ཀློང་ལྔ་སྣ་ཚོགས་རྒྱས་པའི་ཕོ་བྲང་ནས༔ རིག་འཛིན་རྒྱལ་བ་སངས་རྒྱས་བྱང་སེམས་ཀྱི༔ བྱིན་རླབས་རྒྱ་མཚོས་སྒྲུབ་རྒྱུད་སྨིན་མཛད་པ༔ ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔ ཀ་དག་རྩལ་སྣང་ཆོ་རོལ་ལོངས་སྐུའི་མཁའ༔ ཟེར་ཐག་ཐོད་རྒལ་གཤིས་ལུགས་ཁྲེགས་ཆོད་གཡང་༔ གནས་ལུགས་ཚོགས་གཉིས་མངོན་སུམ་སྨིན་མཛད་པ༔ ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔ ཀུན་བཟང་མཁའ་ལ་འདོད་རྒུ་ཤར་བའི་ལྷ༔ བསྐྱེད་རིམ་སྣང་གཟུགས་ཡི་དམ་དངོས་གྲུབ་མཆོག༔
སྣང་ངོར་འདོད་རྒུ་འབྱུང་ཞིང་སྤེལ་མཛད་པ༔ ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔ མཐུ་སྟོབས་མྱུར་འབྱིན་མཁའ་ལ་ལམ་ལམ་འགྲོ༔ དབྱིངས་ཀྱི་ཌཱཀྐི་རྟེན་འབྲེལ་འཁོར་ལོ་མཛེས༔ གསང་སྔགས་བརྒྱུད་འཛིན་བརྡ་བཞིའི་གྲོགས་མཛད་མ༔ ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔ ལོངས་སྤྱོད་མངའ་བདག་མི་དབང་འཁོར་ལོས་སྒྱུར༔ ལེགས་པར་རྒྱས་མཛད་མི་དབང་གཏེར་གྱི་བདག༔ དགོས་འདོད་དཔལ་འབྱོར་ཀློང་དུ་གཏེར་མཛད་པ༔ ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔
དམ་ཚིག་ལས་ལ་རྒྱུད་བསྐུལ་ཤ་ཁྲག་རྔམ༔ དྲེགས་སྡེ་ཕོ་ཉས་དགྲ་བགེགས་རྡུལ་དུ་རློག༔ མངོན་སྤྱོད་ལས་བཞི་ཐོགས་མེད་སྒྲུབ་མཛད་པ༔ ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔ ལས་འཕྲོ་ཅན་ལ་ཟབ་གཏེར་དངོས་སུ་བསྟན༔ སྐལ་ལྡན་ཆོས་བདག་ལེགས་ལམ་མངོན་མཐོ་བ༔ ཤོག་སེར་རྣམ་ལྔའི་བརྡ་བཞི་སྟོན་མཛད་པ༔ ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔ གཏོར་མ་ཐོགས་ལ༔ ཧཱུྃ༔
དངོས་གྲུབ་རྨད་བྱུང་གཏོར་མ་གཡང་ཞག་འཁྱིལ༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ སྨན་རཀ་ཐོགས་ལ༔ ཧཱུྃ༔ དཀར་དམར་བདེ་ཆེན་དབུ་མའི་རྒྱུན་འབྱུང་མཆོག༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ གཡུང་དྲུང་ཐོགས་ལ༔ ཧཱུྃ༔
གཡང་རྟེན་མི་འགྱུར་གཡུང་དྲུང་དབྱིངས་ཀྱི་མཁའ༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ དེ་ནས་མར་ཐུད་ཕྲོམ་ཐོགས་ལ༔ ཧཱུྃ༔ ཟླ་རྒྱས་ཟླ་ཕྲོམ་ལོངས་སྤྱོད་གཡང་གི་རྟེན༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ གཡག་ལུག་ར་གསུམ་གཡང་རྟེན་ཐོགས་ལ༔ ཧཱུྃ༔
གཡག་ལུག་ར་སོགས་འདོད་འཇོའི་རྨ་གཡང་མཆོག༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ རིན་ཆེན་སྣ་ལྔ་ཐོགས་ལ༔ ཧཱུྃ༔ རིན་ཆེན་སྣ་ལྔ་ཡིད་འོང་ནམ་མཁའི་མཛོད༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ དེ་ནས་འབྲུ་སྣ་ཚོགས་ཐོགས་ལ༔ ཧཱུྃ༔
འབྲུ་བཅུད་སྣ་ཚོགས་ཏིལ་གྱི་གང་བུའི་གཏེར༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ དེ་ནས་གཡང་བལ་ཐོགས་ལ༔ ཧཱུྃ༔ འཇམ་ལེགས་སྣ་ལྔའི་ཚོན་ལྟར་མཛེས་པ་ཡི༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ དེ་ནས་གཡང་བཤོས་ཐོགས་ལ༔ ཧཱུྃ༔
བདེན་གཉིས་ཟུང་འཇུག་སྤེལ་བའི་བཅུད་ལྡན་པ༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ གཡང་རྟེན་འཁོར་ལོ་ཐོགས་ལ༔ ཧཱུྃ༔ ཀློང་ལྔའི་གཏེར་ཁྱིམ་སྲུབ་ཅིང་སྲིད་སྤེལ་བ༔ དེ་རིང་སྐལ་ལྡན་བདག་གིས་གཡང་དུ་ལེན༔ གཡང་རྟེན་འཛུགས་སོ་གནས་འདིར་བརྟན་པར་བཞུགས༔ དེ་ནས་དམ་ཚིག་རྡོ་རྗེ་ཐོགས་ལ༔ ཧཱུྃ༔
མི་འགྱུར་དབྱིངས་ཀྱི་རྡོ་རྗེ་རྒྱས་གདབ་བོ༔

ཀུན་ནས་གློ་བ་པདྨའི་མཁའ་རུ་སྡུད༔ བསྲུབ་ཅིང་སྲིད་པའི་རིག་པ་རོལ་པའི་རྩལ༔ ཀུན་ནས་ཀུན་ཏུ་བཟུང་ཞིང་རྒྱས་བཏབ་བོ༔ ཧཱུྃ༔ གཡང་ཕྱྭ་འོད་སྐོར་ཀྱི་ལི་ལི༔ སྲིད་ཕྱྭ་དཔལ་འབྱོར་མེ་རེ་རེ༔ རྟེན་ཕྱྭ་འདོད་རྒུ་ཆི་ལི་ལི༔ སྙན་ཕྱྭ་འབྲུག་སྒྲ་འུ་རུ་རུ༔ བྱིན་རླབས་སྙན་གྲགས་འབྱོར་རྒྱས་ཤོག༔ ཕྱྭ་ཁུ་གཡང་ཁུ་ཡེ་ཧུ་ཡེ་གཡང་སྡུད་དོ༔ ཞེས་རིམ་བཞིན་གཡང་རྟེན་རྫས་རྣམས་རྟེན་དུ་གཟུག་ཅིང་ཞག་བདུན་དུ་གཡང་རྟ་བསྡམ་ཞིང་སླད་ནས་གཅིག་བསྐྱར་ཏོ༔
ཨེ་མ་ཁོ་བོ་པདྨ་ང་༔ ནོར་ལྷ་ལྟར་དུ་སྒྲུབ་པའི་ཐབས༔ མན་ངག་བཅུ་གསུམ་སྙིང་ཐིག་རྗེ༔ ཕྱི་རབས་བུ་ཡི་དོན་དུ་བཞག༔ པྲེ་ཏའི་དབུལ་ཕོངས་སེལ་བ་དང་༔ ནོར་སྒྲུབ་སྙིང་ཐིགྀ་ཨཚ་རྒྱ༔ མ་འོངས་ཡང་མཐའ་སུམ་ཅུའི་ཁ་དར་དུས༔ པདྨ་གཏེར་བདག་གླིང་དང་འཕྲད་པར་ཤོག༔ སྤྲོད་ཅིག་དགེ་བསྙེན་རྡོ་རྗེ་བདུད་འདུལ་རྒྱལ༔ ས་མ་ཡ༔
རྒྱ་རྒྱ་རྒྱ༔ བདག་འདྲ་པདྨ་གཏེར་བདག་གླིང་པས་རབ་བྱུང་བཅུ་གཉིས་པའི་ལྕགས་བྱའི་ལོར་ཧོར་ཟླ་བཅུ་པའི་ཚེས་ལྔ་ཉིན་ཁྲོམ་སུམ་བརྒྱ་སྐོར་དང་བཅས་ཏེ་དགེ་བསྙེན་མཚོ་ནས་ཁྲོམ་གཏེར་དུ་བགྱིས་པ་སྦས་ཡུལ་པདྨ་བཀོད་ཀྱི་བྱང་སྒོར་རྒྱ་གར་རྡོ་རྗེ་གདན་དང་ཉེ་བར་མཚུངས་པའི་སྐ་གནམ་ས་བདག་རྒྱལ་པོའི་ཕོ་བྲང་པདྨ་མངོན་དགའི་ཡང་རྩེ་རུ་ཤོག་སེར་ཞེང་སོར་བཞི་དཀྱུས་མཛུབ་གང་བ་གསུམ་ཟ་ཧོར་སིངྷའི་ཡི་གེར་འདུག་པ་བོད་ཡིག་ཏུ་བསྒྱུར་ཞིང་ལེགས་པར་སྤེལ། སརྦ་མངྒ་ལཾ།། །། འ༽ བླ་མའི་ནོར་སྒྲུབ་པདྨ་རྒྱལ་པོ་ལས༔ དྲག་པོ་ཀཱ་ལ་ཡཀྴའི་ལས་མཐའ་བཟློག་པ་དུག་གི་སྤུ་གྲི་ཉི་ཟླ་ཁ་སྦྱོར་གནམ་ལྕགས་ཨུར་མོ་བཞུགས་སོ༔ བདག་འདྲ་གར་དབང་པདྨ་ཐོད་ཕྲེང་གིས༔ མཐའ་བཞིའི་གཡུལ་བཟློག་བདུད་དཔུང་རབ་གཞོམ་ཕྱིར༔ དྲག་སྔགས་ནག་པོ་སྙིང་གི་སྤུ་གྲི་འདི༔ དམ་ཉམས་ལོག་ལྟ་སྙིང་ལ་སྙིང་ཏྲུམ་བསྟན༔ ཐཿཟབ་རྒྱ༔
ཁྱད་པར་དུ་ཡང་ལས་བསྐུལ་རྡོ་རྗེའི་ཐོག་མདའ་འདི་ནི༔ ཤིན་ཏུ་བཀའ་གཉན་གར་ཐོད་དུ་བཏང་མི་རུང་༔ འདི་ཡེ་ཤེས་པ་དང་འཇིག་རྟེན་པའི་ས་མཚམས་པ་ལས་བསྐུལ་བ་ཡིན་པས༔ འདི་ཡི་མི་བཟློག་གང་ཡང་མེད༔ ཅེས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོགས་དམག་དཔུང་བཟློག་པར་ཐེ་ཚོམ་མེད༔ འདི་བཟློག་ཟོར་འཕྱོང་རྣམས་སྦྲེལ་བ་གནམ་ལྕགས་ཐོག་རྒོད་དང་མཚུངས་ཏེ༔ སྣང་སྲིད་ཀྱི་བདུད་རིགས་ཐམས་ཅད་སྐད་ཅིག་གིས་འཇོམས་པར་གདོན་མི་ཟ་བའོ༔ སྙིང་ལ་ཆོངས་ཤིག༔
བསྟན་འགྲོ་དོན་དུ་སྤྱོད་ཅིག༔ སྒྲུབས་ཤིག་སྤེལ་ཅིག༔ འོད་གསལ་རྡོ་རྗེའི་སྙིང་པོའི་བསྟན་པ་སྤེལ་ཅིག༔ ས་མ་ཡ༔ རྒྱ་རྒྱ་རྒྱ༔ དེ་ནས་ཟོར་ལ་སྨན་རཀ་བྲན༔ རྔ་རྡུང་དུང་འབུད་དར་ནག་གཡབ་ཅིང་དྲག་པོའི་ང་རྒྱལ་གྱིས་འདི་སྐད་དོ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃ༔
འཇིགས་རུང་དུར་ཁྲོད་འབར་བའི་ཀློང་དཀྱིལ་ནས༔ རྔམ་བརྗིད་སྟོབས་ལྡན་པདྨ་ཧེ་རུ་ཀཿ སྣང་སྲིད་དྲེགས་པ་འདུལ་བའི་ལས་ལ་བཞེངས༔ དྲག་པོ་ཁྲོས་པའི་ཟིལ་གནོན་ཀཱ་ལ་ཆེ༔ སྣང་སྲིད་བྲན་དུ་བཀོལ་ཕྱིར་བཞེངས་པའི་ཚེ༔ རི་རབ་འཇིག་ཅིང་གླིང་བཞི་ཉི་ལི་ལི༔ ཁྲག་ཞག་རྒྱ་མཚོ་རྦ་ཀློང་ལྷབས་སེ་ལྷབ༔ ཉི་ཟླ་གཟའ་སྐར་ཐོག་མདའ་ཤ་ར་ར༔ ཆོ་འཕྲུལ་སྣང་སྟོང་འབྲུག་སྒྲ་དི་རི་རི༔ ཚ་གྲངས་གནམ་ལྕགས་སེར་བ་ཧྲི་ལི་ལི༔
ནད་སྤྲིན་སྨུག་ནག་བུ་ཡུག་ཐིབས་སེ་ཐིབ༔ ལས་རླུང་དམར་ནག་ཤྭ་རྦུད་འུ་རུ་རུ༔ གཟུགས་ཅན་གཟུགས་མེད་འོ་དོད་ལྷངས་སེ་ལྷང་༔ ལས་བྱེད་ཤན་པ་གྲི་ཐོགས་རངས་སེ་རང་༔ བདུད་ཀྱི་དགྲ་འཛིན་ཞགས་པ་ཁྱུགས་སེ་ཁྱུག༔ བཙན་གྱི་ཇག་རྒྱུག་ཤྭ་ཁ་ཐ་ར་ར༔ སྒྲོལ་གིང་དཀར་ནག་གྲི་ཐོགས་ཟངས་སེ་ཟང་༔ མ་མོའི་ནད་ཡམས་བུ་ཡུག་ཐིབས་སེ་ཐིབ༔ ཀླུ་བདུད་དུག་གི་ཟོར་མདའ་ལམས་སེ་ལམ༔ ཅཻ་སྤྱང་ཤ་ཟ་འདུར་རྒྱུག་ཆེམས་སེ་ཆེམ༔
སྲིད་གཞིའི་དམག་ཚོགས་རུ་མཚོན་ལྷབས་སེ་ལྷབ༔ བཀའ་ཡི་ལས་བྱེད་བསྭོ་སྒྲ་དི་རི་རི༔ ལས་ལ་བཞེངས་ཤིག་རྔམ་བརྗིད་ཀཱི་ལ་ཡ༔ དོ་ནུབ་དྲག་པོའི་ཕྲིན་ལས་དུས་ལ་བབ༔ དམག་ཚོགས་བསྐྱེད་ལ་རུ་མཚོན་མྱུར་དུ་ཕྱོར༔ གོ་ཆའི་རྒྱན་བསྐུལ་ནི༔ ཧཱུྃ་ཧཱུྃ་ཧཱུྃ༔ གླིང་གི་གླིང་མཆོག་ལྷོ་ནུབ་རྔ་ཡབ་ཡུལ༔ ལངྐ་བསྒྲལ་ཕྱིར་སྲིན་པོའི་ཕོ་བྲང་ནས༔ ཐོད་མཁར་རི་ལྟར་བརྩེགས་པའི་ཁྲི་སྟེང་དུ༔
དཔལ་ཆེན་འབར་བ་སྲིན་པོའི་གཡུལ་ལས་རྒྱལ༔ དབུ་སྐྲ་དམར་སེར་བསིགས་པས་སྟོང་གསུམ་གཡོ༔ ཐོད་སྐམ་དབྱིངས་ནས་ཁྲོ་ཆུང་དམག་ཚོགས་འགྱེད༔ སྦྲུལ་ཆུན་གཡོས་པས་ཀླུ་བདུད་བྲན་དུ་ཁོལ༔ སྨིན་མ་མེ་འབར་རྒྱལ་འགོང་དམ་སྲི་སྲེག༔ ལྗགས་དམར་གློག་འཁྱུགས་སྲིད་གསུམ་གཡོ་ཞིང་འགུལ༔ མཆེ་བ་གཙིགས་པས་སྲིད་གསུམ་ཟིལ་གྱིས་གནོན༔ ཤངས་ནས་དུག་རླངས་བགེགས་དཔུང་ཐལ་བར་རློག༔ སྐུ་ཡི་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔
ཧཱུྃ༔ དཔྲལ་བར་སྐུ་ཡི་དམག་ཚོགས་འཇམ་དཔལ་འགྱེད༔ ཡང་སྤྲུལ་གཤིན་རྗེས་སྟོང་གསུམ་འཇིག་རྟེན་གང་༔ ཉི་ཁྲི་བདུན་སྟོང་ནག་པོ་ལྕགས་ཁྲབ་ཅན༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ ནག་པོ་གཤིན་རྗེའི་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཡ་མཱནྟ་ཀ་དགྲ་བོ་བྱད་མ་ཤ་ཏྲཾུ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཧཱུྃ༔
ལྗགས་དམར་སྲིད་གསུམ་བར་སྣང་ཚྭ་ཚྭ་ཁོལ༔ མཆེ་གཙིགས་དྲག་པོས་དགྲ་བགེགས་སྙིང་ཁྲག་གསོལ༔ ཞལ་ནས་ཧཱུྃ་བྷྱོ་ཕཊ྄་སྒྲ་འབྲུག་ལྟར་སྒྲོག༔ ཕྱག་གཡས་རྡོ་རྗེ་རལ་གྲི་ཕྱར་བ་ལས༔ ཧཱུྃ་དགུ་ཕཊ྄་དགུ་རྃ་དགུས་མཐའ་དམག་ཟློག༔ གཡོན་པས་ལྕགས་སྡིག་ཕུར་བུ་བསྒྲིལ་བ་ལས༔ བྷྱོ་དགུ་རྦད་དགུ་བཟློག་དགུས་བྱད་མ་སྒྲོལ༔ གསུང་གི་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་ཕྲིན་ལས་དྲག་པོའི་དུས་ལ་བབ༔ ཧཱུྃ༔
མགྲིན་པར་གསུང་གི་དམག་ཚོགས་རྟ་མགྲིན་འགྱེད༔ ཡང་སྤྲུལ་དབང་ཕྱུག་ཉི་ཤུས་སྟོང་གསུམ་གང་༔ ཉི་ཁྲི་བདུན་སྟོང་དམར་པོ་ཟངས་ཁྲབ་ཅན༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ དམར་པོ་དབང་ཕྱུག་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཧྱ་གྷྲྀ་ཝ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཧཱུྃ༔ གླང་ཀོ་ཞིང་ལྤགས་གདུག་པའི་གཡུལ་ངོ་འཇོམས༔
དུར་ཁྲོད་རུས་རྒྱན་དྲེགས་པ་ལས་ལ་བསྐུལ༔ སྒེག་ཅིང་བརྗིད་པས་མ་མོ་དབང་དུ་སྡུད༔ ཐུགས་རྗེ་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ ཧཱུྃ༔ ཐུགས་ཀར་ཐུགས་ཀྱི་དམག་ཚོགས་ཕྱག་རྡོར་འགྱེད༔ ཡང་སྤྲུལ་ཁྲོ་བོའི་དམག་ཚོགས་སྟོང་གསུམ་གང་༔ ཉི་ཁྲི་བདུན་སྟོང་སྔོན་པོ་གཡུ་ཁྲབ་ཅན༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ མཐིང་ནག་རལ་གྲིའི་དམག་ཚོགས་དགྲ་ལ་ཆོས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་བཛྲ་པཱ་ཎི་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཧཱུྃ༔ སྤྱན་མིག་སྟོང་ནས་དྲག་པོའི་དམག་ཚོགས་བསྐུལ༔ རྡོ་རྗེའི་གོ་ཁྲབ་སྲིད་གསུམ་གཡུལ་ལས་རྒྱལ༔ ཡོན་ཏན་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་འགྲུབ་པར་མཛོད༔ ཧཱུྃ༔ ལྟེ་བར་ཡོན་ཏན་དམག་ཚོགས་ཁྲོ་མོ་འགྱེད༔
ཡང་སྤྲུལ་ཤན་པས་སྟོང་གསུམ་འཇིག་རྟེན་གང་༔ ཉི་ཁྲི་བདུན་སྟོང་སེར་པོ་གསེར་ཁྲབ་ཅན༔ གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ ལས་ཀྱི་མ་མོའི་དམག་ཚོགས་དགྲ་ལ་ཆོས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཀྲོ་ཏི་ཤྭ་རི་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཧཱུྃ༔ དྲེགས་པ་ཚར་གཅོད་གླང་ཀོ་ཞིང་ལྤགས་བརྒྱན༔ སྲོག་ལ་རྔམ་བྱེད་ཞབས་གཉིས་དོར་སྟབས་བགྲད༔
ཞབས་གཉིས་དམ་སྲི་ཕོ་མོའི་སྙིང་རྩ་འགེམས༔ སྦྲུལ་རིགས་བརྒྱན་པས་ས་བདག་ཀླུ་གཉན་འདུལ༔ རྡོ་རྗེ་དྲག་པོའི་གར་དགུ་ཧེ་རུ་ཀཿ གནམ་ལྕགས་དབལ་ལྡན་བསྟན་པའི་རུ་ཏྲ་སྒྲོལ༔ སྟོབས་ལྡན་ཕྲིན་ལས་རྫོགས་ལ་ཕྱག་འཚལ་བསྟོད༔ མངོན་སྤྱོད་དྲག་པོའི་ཕྲིན་ལས་དུས་ལ་བབ༔ རྒྱལ་བསེན་དམ་སྲི་འདུལ་བའི་དུས་ལ་བབ༔ འགོང་པོ་དབུལ་སྲི་འདུལ་བའི་དུས་ལ་བབ༔ གསོན་འདྲེ་ཕོ་མོ་འདུལ་བའི་དུས་ལ་བབ༔ ཆེ་སྲི་ཆུང་སྲི་འདུལ་བའི་དུས་ལ་བབ༔
རྒས་སྲི་གཞོན་སྲི་འདུལ་བའི་དུས་ལ་བབ༔ གོད་སྲི་བསེ་རག་འདུལ་བའི་དུས་ལ་བབ༔ རྨངས་འདྲེ་རྨུགས་འདྲེ་འདུལ་བའི་དུས་ལ་བབ༔ ནད་གདོན་རྐྱེན་ངན་བཟློག་པའི་དུས་ལ་བབ༔ མི་མཐུན་བར་གཅོད་ཞི་བའི་དུས་ལ་བབ༔ དུས་ལ་བབ་བོ་ཆེ་བཙན་མཐུ་མ་ཆུང་༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ཡཀྴ་ཀཱ་ལ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཅེས་གཏོར་མ་འབུལ་ཞིང་དྲག་པོ་ལས་ལ་ཆས་པར་བསམ༔ དེ་ལྟར་དཀྱིལ་འཁོར་གྱི་ལྷ་ཐམས་ཅད་དྲག་པོའི་མངོན་སྤྱོད་ལས་ལ་ཆས་ཏེ༔
ནམ་མཁའ་བར་སྣང་ས་གཞི་ཐམས་ཅད་ཡོངས་སུ་གང་ནས༔ དགྲ་བོའི་ཡུལ་དུ་མཚོན་ཆ་དྲག་པོའི་ཆར་ཕབ་སྟེ་མིང་ཤུལ་མེད་པར་མཛད་པར་བསམ༔ ཁོ་ཡི་ཤ་ཁྲག་དབང་པོ་རྣམས༔ ལས་མཁན་ཕོ་ཉ་དྲེགས་པ་རྣམས་ཀྱིས་ལྷག་མ་མེད་པར་དཔའ་ཟས་སུ་རོལ་ཏེ༔ སླར་ཡང་མི་ལྡང་བྲོ་བརྡུངས་ཏེ༔ དགྲ་བོའི་ཡུལ་དུ་ཞིང་ཁང་ནོར་རྫས་བཅས་ཀྱང་ལས་ཀྱི་རླུང་གིས་བསྐྱོད་པས་སྲིད་པའི་རི་རབ་མགོ་མཇུག་ལྡོག་ནས་ཞིང་རྡུལ་དང་དྲག་པོའི་རླུང་གིས་ཉེ་བའི་སྤྲིན་གཏོར་བ་ལྟར་བྱས་པར་མོས་སོ༔ དེ་ནས་གསེར་སྐྱེམས་གཏོང་བ་ནི༔ འབྲུ་གྲོ་རིན་ཆེན་བརྡར་བའི་ཕྱེ་མ་ལ༔ ཡི་དམ་ལྷ་ཡི་ཏིང་འཛིན་བྱིན་གྱིས་རློབས༔ མ་ཉེས་དཔང་བཙུགས་ཐུགས་དམ་རྒྱུད་ནས་བསྐུལ༔
དབྱངས་ཆུང་ཡི་ཆད་ལྟ་བུའི་ཚིག་གིས་བརྗོད༔ ཧཱུྃ༔ མི་མངོན་དབྱིངས་བཞུགས་རྒྱལ་བ་ཞི་ཁྲོའི་ཚོགས༔ དགོངས་ཤིག་དགོངས་ཤིག་བདེ་གཤེགས་རྒྱ་མཚོ་དགོངས༔ ལས་ལ་གྲུབ་ཅིག་ཕྲིན་ལས་མཐུ་མ་ཆུང་༔ མ་ཉེས་དཔང་པོར་བཞུགས་པའི་མཐུ་ལྡན་ལྷ༔ བདག་ནི་བསྐྱེད་རྫོགས་དོན་གྱི་རྣལ་འབྱོར་པ༔ ཐར་པ་སྒྲུབ་ཅིང་འགྲོ་དོན་བྱེད་བསམས་ཀྱང་༔ བདུད་དགྲ་འབྱུང་པོས་བྱེད་དུ་མ་སྟེར་བས༔ ཡེ་ཤེས་སྤྱན་ལྡན་གཟུ་དང་དཔང་མཛོད་ཅིག༔
མ་གནོང་ཡེ་ཤེས་ལྷ་ལ་མཁྱེན་པར་གསོལ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཡི་དམ་ལྷ་ཚོགས་རྣམས་ལ་དཔང་དུ་བཙུགས༔ དམ་ཉམས་དགྲ་བགེགས་བསྒྲལ་ཕྱིར་དཔུང་ལ་བཞེངས༔ གང་ལ་གནས་པའི་སེང་ལྕམ་དཀར་མོ་ལ༔ དུར་ཁྲོད་ཝ་སྤྱང་ངན་པས་བརྙས་བཙུགས་སོ༔ ཆེ་རྟགས་སྐུ་ལ་གཡུ་རལ་རྒྱན་བྱས་ནས༔ རྩལ་གསུམ་ལུས་ལ་རྫོགས་པའི་དོན་མ་ཆུང་༔ ཡེ་ཤེས་སྤྱན་ལྡན་གཟུ་དང་དཔང་མཛོད་ཅིག༔ མ་གནོང་ཡེ་ཤེས་ལྷ་ལ་མཁྱེན་པར་གསོལ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཡི་དམ་ལྷ་ཚོགས་རྣམས་ལ་དཔང་དུ་བཙུགས༔ དགྲ་བགེགས་གདུག་པ་འདུལ་ཕྱིར་ལས་ལ་བཞེངས༔ དབྱིངས་ལ་གནས་པའི་ཉི་མ་ཟླ་བ་ལ༔ ཕྲག་དོག་སྒྲ་གཅན་འཛིན་པས་བརྙས་བཙུགས་སོ༔ ཆེ་རྟགས་སྐུ་ལས་འོད་ཟེར་འཕྲོས་བྱས་ནས༔ འཇིག་རྟེན་གླིང་བཞིར་ཁྱབ་པ་དོན་མ་ཆུང་༔ ཡེ་ཤེས་སྤྱན་ལྡན་གཟུ་དང་དཔང་མཛོད་ཅིག༔ མ་གནོང་ཡེ་ཤེས་ལྷ་ལ་མཁྱེན་པར་གསོལ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔
དབྱིངས་ཀྱི་ཡེ་ཤེས་ལྷ་རྣམས་དཔུང་ལ་བཞེངས༔ བར་སྣང་གནས་པའི་གཡུ་འབྲུག་སྔོན་མོ་ལ༔ ལྟས་ངན་སྦྲང་བུ་སེར་པོས་བརྙས་བཙུགས་སོ༔ ཆེ་རྟགས་སྐུ་ལ་གློག་གི་རྒྱན་བྱས་ནས༔ སྟོང་གསུམ་སྒྲ་ཡིས་བཀང་བ་དོན་མ་ཆུང་༔ མཐུ་ལྡན་ཡེ་ཤེས་ལྷ་ལ་མཁྱེན་པར་གསོལ༔ ཡེ་ཤེས་སྤྱན་ལྡན་གཟུ་དང་དཔང་མཛོད་ཅིག༔ མ་གནོང་ཡེ་ཤེས་ལྷ་ལ་མཁྱེན་པར་གསོལ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཡི་དམ་ལྷ་ཚོགས་རྣམས་ལ་དཔང་དུ་བཙུགས༔
དམ་ཉམས་དགྲ་བགེགས་བསྒྲལ་ཕྱིར་དམག་ལ་བཞེངས༔ རིག་འཛིན་ཆེན་པོ་པདྨ་ཀཱ་ར་ལ༔ མཐའ་འཁོབ་རྒྱལ་འགོང་ངན་པས་བརྙས་བཙུགས་སོ༔ ཆེ་རྟགས་སྐུ་ལ་སྙན་ཞུ་གསོལ་བྱེད་ནས༔ རྒྱལ་ཁྲིམས་ཚུལ་བཞིན་སྐྱོང་བ་དོན་མ་ཆུང་༔ ཡེ་ཤེས་སྤྱན་ལྡན་གཟུ་དང་དཔང་མཛོད་ཅིག༔ མ་གནོང་ཡེ་ཤེས་ལྷ་ལ་མཁྱེན་པར་གསོལ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཡི་དམ་ལྷ་ཚོགས་རྣམས་ལ་དཔང་དུ་བཙུགས༔ དམ་ཉམས་དགྲ་བགེགས་བསྒྲལ་ཕྱིར་ལས་ལ་བཞེངས༔
རིག་འཛིན་སྔགས་འཆང་གྲུབ་ཐོབ་རྒྱ་མཚོ་ལ༔ དམ་ཉམས་དགྲ་བགེགས་འདི་ཡིས་བརྙས་བཙུགས་སོ༔ ཆེ་རྟགས་སྐུ་ལ་སྔགས་ཆས་སྤྲས་པ་ཡིས༔ སྔགས་ཆོས་བཞིན་དུ་བསྒྲུབ་པ་དོན་མ་ཆུང་༔ དམ་ཅན་ཆོས་སྐྱོང་གཟུ་དཔང་རྒྱབ་རྟེན་མཛོད༔ ཡི་དམ་ལྷ་རྣམས་དབྱིངས་ནས་དམག་ལ་བཞེངས༔ རིན་ཆེན་གཙང་མའི་ཕུད་དང་དཀར་གཏོར་སོགས༔ གཙང་སྦྱར་གཏོར་མ་འབུལ་ལོ་བཞེས་སུ་གསོལ༔ དགྲ་བགེགས་གདུག་པ་བྱད་མའི་སྙིང་ཕྱུངས་ལ༔ མཐུ་ལྡན་ཡེ་ཤེས་སྲུང་མ་ཁྱེད་རྣམས་ཀྱིས༔
དམ་ཉམས་རྩད་ནས་གཅོད་པའི་ཕྲིན་ལས་མཛོད༔ ཨོཾ་སརྦ་ལོ་ཀ་དྷརྨ་པཱ་ལ་བྷཱུ་མི་པ་ཏི་ཨི་དཾ་བྷ་ལིངྟ་ལ་ཁ་ཁ་ཁཱ་ཧི་ཁཱ་ཧི༔ ཞེས་བསྐུལ་ཟོར་དང་གསེར་སྐྱེམས་རིམ་པ་ལྟར་འབུལ༔ མདུན་དུ་ལྕགས་སྣོད་ནང་དུ་མིང་བྱང་བཞག་ལ་འདི་སྐད་དོ༔ ཧོམ་ཁུང་བསྐྱེད་པ་ནི༔ ཕཊ྄ཿ མདུན་དུ་འཆི་བདག་ནག་པོའི་དབལ་ཁང་དམར་ལ་རྔམ་པ༔ ཁ་དོག་ལ་གཏིང་ཟབ་པ༔ ཟིན་ནས་ཐར་མེད་གཤིན་རྗེའི་བཙོན་ཁང་ནག་པོ༔ ཀླུ་དང་ས་བདག་མ་མོ་རྒྱལ་པོ་རྣམས་ཀྱི་གཤར་ལམ་དུ༔
དམ་ཉམས་པའི་བྱད་མ་ལུས་མྱ་ངན་བུ་ག་དགུ་ནས་ཁྲག་རྣག་ཆུ་སེར་རུ་གདོལ་བ༔ ཉམ་ཐག་པའི་ཉོན་མོངས་ཀྱི་ངུ་འབོད་འོ་དོད་བྲང་རྡུང་ཙི་རི་རི་འབོད་པ་ཡན་ལག་རྣམས༔ གཤིན་རྗེའི་ལྕགས་སྒྲོག་གིས་བསྡམས་ནས་འབྲོས་དབང་མེད་པར་གྱུར༔ ༈ འགུགས་པ་ནི༔ ན་མོཿ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན? དགེ་འདུན་གྱི་བཀའ? གསང་སྔགས་ཀྱི་རྒྱལ་པོ་ཁྲོ་བོ་རིག་སྔགས་ཀྱི་རྒྱལ་མོ་ཁྲོ་མོ་རྣམས་ཀྱི་བཀའ་བདེན་པ་དང་༔ ཁྱད་པར་ཆེ་མཆོག་རྡོ་རྗེ་དྲག་པོ་ཐོད་ཕྲེང་རྩལ༔ སྐུ་འཇམ་དཔལ༔
གསུང་རྟ་མགྲིན༔ ཐུགས་ཕྱག་ན་རྡོ་རྗེ་ཡོན་ཏན་མཁའ་འགྲོ་སྡེ་ལྔ༔ སྤྲུལ་པ་ཡཀྵ་མེ་དབལ༔ སྟོབས་ལྡན་ལྕགས་སྡིག་ནག་པོ༔ དྲག་པོ་རིགས་བཞི༔ ཡེ་ཤེས་ཀྱི་ཁྲོ་བོ་བཅུ༔ བཀའ་ཡི་འཁོར་དྲེགས་པ་སྡེ་བརྒྱད་དང་བཅས་པ༔ གཞན་ཡང་སྤྲུལ་པ་ཡང་སྤྲུལ༔ བཀའ་སྲུང་བདུད་བཙན་ཀླུ་གསུམ༔ གཏེར་སྲུང་ནཱ་ག་རཀྴ་ལ་སོགས་སྲུང་མ་དམ་ཚིག་ཅན་རྣམས་ཀྱི་བཀའ་བདེན་པ་དང་༔
བདག་ཅག་དཔོན་སློབ་མི་ནོར་བསྲུང་བྱ་འཁོར་དང་བཅས་པ་ལ༔ གནོད་པར་བྱེད་པའི་གདོན་བགེགས་འབྱུང་པོ་ལོག་པར་འདྲེན་པའི་བདུད་དང་དམ་སྲི༔ ཁྱད་པར་ཆེ་སྲི་ཆུང་སྲི་རྒས་སྲི་གཞོན་སྲི་དར་སྲི་དུར་སྲི་ཕུང་སྲི་འགོང་པོ་བསེ་རག་དབུལ་སྲི་ཕོ་གདོན་མོ་གདོན་གྲེ་བོ་གྲེ་མོ༔ ཟ་འདྲེ་ཤི་གཤེད་ལ་སོགས༔ ཚེ་དང་བསོད་ནམས་ལ་བར་དུ་གཅོད་པའི་བདུད་ལོ་ཟླ་ཞག་དུས་ཀྱི་སྐག་རིགས་བྱིས་པའི་གདོན་ཆེན་བཅོ་ལྔ༔ ནད་རིགས་བཞི་བརྒྱ་རྩ་བཞི༔ བགེགས་རིགས་སྟོང་ཕྲག་བརྒྱད་ཅུ༔ ཡེ་འདྲོག་སུམ་བརྒྱ་དྲུག་ཅུ༔ བློ་བུར་བརྒྱད་ཅུ་རྩ་གཅིག༔ དུས་མིན་འཆི་བ་རྣམ་བརྒྱད༔
ལ་སོགས་པ་གདུག་ཅིང་སྡང་བའི་ཚོགས་ཐམས་ཅད་གཟུགས་ལིངྒ་འདི་ལ་ཁུག་ཅིག༔ ཨོཾ་བཛྲ་ཨཾ་ཀུ་ཤ་ཡ་ཛ་ཛཿ ཞེས་པས་ལན་གསུམ་གྱིས་འགུགས། ན་མོ༔ རྩ་བརྒྱུད་བླ་མ་རིག་འཛིན་རྒྱ་མཚོ་དང་༔ ཡི་དམ་མཁའ་འགྲོ་ཆོས་སྐྱོང་དམ་ཅན་རྣམས༔ དེ་དག་བདེན་ཚིག་དྲག་པོའི་འདི་ལྟར་རོ༔ སྤྱི་དགྲ་སྒོས་དགྲ་ཟུར་དགྲ་ཐད་ཀྱི་དགྲ༔ ཁྱད་པར་རྒྱལ་བསེན་དམ་སྲི་འབྱུང་པོ་དང་༔ གསོན་འདྲེ་ཤི་འདྲེ་ཕོ་གདོན་མོ་གདོན་དང་༔
སྒབ་འདྲེ་ཡུལ་འདྲེ་མི་ཁ་ཕོ་མོ་རྣམས༔ བསེ་རག་ཆུང་སྲི་རྨངས་འདྲེ་གྲེ་ཕོ་མོ༔ དམག་འཇག་འཁྲུག་པའི་སྣ་འདྲེན་མི་ཁ་བསྡོངས༔ ཁ་ཡོག་སྐུར་འདེབས་ངོས་བསྟོད་ལྐོག་ནས་སྨད༔ བདག་ལ་སྡང་བའི་དགྲ་བགེགས་ལོག་འདྲེན་དང་༔ བསམ་ངན་སྦྱོར་རྩུབ་བན་བོན་གདུག་པའི་རིགས༔ མནན་བསད་གཏད་ཁྲམ་གཞན་མཐུ་བསྐུལ་བ་དང་༔ ཀ་ཆ་དཀོར་ནོར་འཕྲོག་ཅིང་སྲོག་ལ་སྡང་༔ བྱམས་མེད་སྲོག་འཚེ་ཆགས་མེད་བུ་ལོན་བསྙགས༔ ལམ་ནས་སྒུག་ཅིང་དགྲ་གཤོམ་གནོད་བྱེད་རིགས༔
ད་ལྟ་ཉིད་དུ་གཟུགས་ལིང་འདི་ལ་ཁུག༔ སྐྱེས་བུ་གིང་ཆེན་སྡེ་བཞིའི་དུས་ལ་བབ༔ སྲོག་བདག་གནོད་སྦྱིན་སྡེ་བཞིའི་དུས་ལ་བབ༔ ལས་མཁན་མ་མོ་རྣམ་བཞིའི་དུས་ལ་བབ༔ ཀླུ་བདུད་བདུད་པོ་གིང་དམར་དུས་ལ་བབ༔ དགེ་བསྙེན་ཡཀྴ་ཁྲག་རལ་དུས་ལ་བབ༔ གནོད་སྦྱིན་མི་བདུད་སེང་མགོའི་དུས་ལ་བབ༔ ཤན་པ་བཙན་རྒོད་སྡེ་བཞིའི་དུས་ལ་བབ༔ ཡང་འཁོར་དྲེགས་པ་སྡེ་བརྒྱད་དུས་ལ་བབ༔ ལས་བྱེད་ཕོ་ཉ་དམག་ཚོགས་སྐར་ལྟར་འཁྲུགས༔
དམ་ཅན་ཆོས་སྐྱོང་མྱུར་མགྱོགས་ལས་ལ་བཞེངས༔ དམ་ཉམས་དགྲ་བགེགས་གླིང་བཞི་གར་གནས་ཀྱང་༔ ཤྭ་ལྟར་བྲོས་ཀྱང་ཁྱི་ལྟར་དེད་ནས་ཤོག༔ ལུག་ལྟར་བྲོས་ཀྱང་སྤྱང་ལྟར་དེད་ལ་ཤོག༔ ཉ་ལྟར་བྲོས་ཀྱང་སྲམ་ལྟར་དེད་ལ་ཤོག༔ བྱིའུ་ལྟར་བྲོས་ཀྱང་ཁྲ་ལྟར་དེད་ལ་ཤོག༔ ཤ་རྩས་ལག་དམར་དེད་པ་ཅི་བཞིན་དུ༔ གཟུགས་ཀྱི་ལིངྒ་འདི་ལ་མྱུར་དུ་ཁུག༔ བསྐྲད་ཅིང་གཟིར་བ་མྱོས་པའི་རང་བཞིན་དུ༔ ད་ལྟ་ཉིད་དུ་དམིགས་བྱང་འདི་ལ་ཁུག༔
ཨོཾ་བཛྲ་ཨཾ་ཀུ་ཤ་ཡ་ཛ་ཛཿ སྟིམས་ཤིག་བཛྲ་པཱ་ཤ་ཧཱུྃ༔ ཡན་ལག་སྡོམས་ཤིག་བཛྲ་བཾ༔ ཁུག་ཅིག་སྒྲོལ་ཅིག་བཛྲ་ཧོཿ ཞེས་འགུགས་གཞུག་ཡང་ཡང་བཟློག་ཅིང་ལྷ་དབྱེ་བ་ནི༔ ལྷ་དབྱེའི་རྫས་བདུག༔ བྱ་རོག་འུག་པའི་སྒྲོ་ཐོགས་ནས༔ ཧཱུྃ༔ སྒྲོལ་གིང་སྡེ་བཞིའི་དུས་ལ་བབ༔ ཧུ་ལུ་མུ་ཁ་འུག་པའི་གདོང་༔
ཕྱག་ན་གཏོར་བྱེད་སྤུ་གྲི་འཛིན༔ དམ་ཉམས་དགྲ་བོ་སྐྱབས་པའི་ལྷ་དང་ཕྱེས༔ སྲུང་སྐྱོབ་བན་བོན་ལྷ་དང་ད་ཕྱེས་ཤིག༔ སྲོག་གཅོད་འཆི་བདག་ལག་ཏུ་ད་སྤྲོད་ཅིག༔ འཇོམས་བྱེད་ལས་ཀྱི་ཕོ་ཉའི་དུས་ལ་བབ༔ གསོད་བྱེད་བདུད་པོ་རི་ཏིའི་དུས་ལ་བབ༔ དམ་ཉམས་དགྲ་བོ་འཆི་བདག་ལག་ཏུ་སྤྲོད༔ དུས་ལ་བབ་བོ་ལས་བྱེད་མཐུ་མ་ཆུང་༔ གཡས་སུ་ཕ་ལྷ་མ་ལྷ་ཞང་ལྷ་ཕྱེས༔ གཡོན་དུ་དགྲ་ལྷ་ཡུལ་ལྷ་སྐྱེས་ལྷ་ཕྱེས༔
རྒྱབ་ཏུ་བན་བོན་བྱད་མའི་མགོན་སྐྱབས་ལྷ་སྲུང་རྣམས༔ བཤིག་གཏོར་བསྲེགས་ཤིང་རང་རང་གནས་སུ་ཕྱེས༔ དམ་ཉམས་བདུད་དང་སྤྲོད་ཅིག་ཕྲིན་ལས་མཛོད༔ ཅེས་དུད་པ་བདུག་ཅིང་ཐུན་གྱིས་བྲབ་པ་ནི༔ ཧཱུྃ༔ ཉུངས་དཀར་རྒྱལ་པོ་ཤྭ་རི་རཾ༔ ལྷ་རྣམས་ཡོངས་རྫོགས་གྱད་ཀྱི་སྐུ༔ ཉུངས་དཀར་ཁྲོ་བོ་ཉི་ཁྲི་སྟོང་༔ དྲག་སྔགས་ཚྭ་ཚྭ་འབུམ་ཕྲག་འཕྲོས༔ མེ་ཐུན་ཚྭ་ཚྭ་སྐར་ལྟར་འཁྲུགས༔
ཆུ་ཐུན་མཛེ་ནད་ཐིབས་སེ་ཐིབ༔ ནད་ཀྱི་ན་བུན་ཐུ་ལུ་ལུ༔ ཉུངས་ཐུན་དྲག་སྔགས་ཤ་ར་ར༔ རྡོ་ཐུན་རྦབ་རྒོད་ཉི་ལི་ལི༔ མེ་ཐུན་ཚྭ་ཚྭ་སི་ལི་ལི༔ དགྲ་བོ་མྱོས་ཤིང་འབོག་པར་གྱིས༔ རྡུལ་ཕྲན་བཞིན་དུ་བརླག་པར་མཛོད༔ ཨོཾ་ཨེ་ཐུན༔ ཡཀྵ་དུ་རུ་བཛྲ་ཡཀྵ་ཤི་ཏྲི་དགྲ་བོ་བྱད་མ་ཐུན་ཐུན༔ མཱ་ར་ཡ་བཤིག་གཏོར་རྦད་རྦད༔
དྲག་སྔགས་ཐུན་གྱིས་བྲབ་ནས་དགྲ་བོའི་ཡུལ་ཞིང་ཕྱེ་མར་གཏོར་བར་བསམ༔ དེ་ནས་བསྒྲལ་བ་ནི༔ ཕུར་བུ་ཐོགས་ལ༔ ཧཱུྃ༔ སྲས་མཆོག་ལས་ཀྱི་དབལ་ཕུར་འདི༔ མགོ་བོ་རྒྱ་མདུད་གཞལ་ཡས་ཁང་༔ འཆང་བཟུང་སྡེ་བརྒྱད་རྒྱུ་བའི་ཡུལ༔ ཆུ་སྲིན་ཕོ་ཉ་འཚོགས་པའི་གནས༔ དབལ་ཟུར་ཤན་པ་རྒྱུག་པའི་ལམ༔ ལྡོག་མེད་ཡིན་པས་མཐུ་མ་ཆུང་༔
བསྲུང་ཕྱིར་སྤྱི་བོར་ལན་གསུམ་བསྐོར༔ བཟློག་ཕྱིར་སྐེད་པར་ལན་གསུམ་བསྐོར༔ བྱད་མ་དམ་ཉམས་ལས་ངན་འདི༔ རྣམ་ཤེས་ཆོས་དབྱིངས་སྤར་བའི་ཕྱིར༔ དབང་པོ་ལྔ་ལ་ཀཱི་ལ་ཡ༔ གཏི་མུག་རིགས་རྒྱུད་ཀཱི་ལ་ཡ༔ ཞེ་སྡང་ཕོ་ལ་ཀཱི་ལ་ཡ༔ འདོད་ཆགས་མོ་ལ་ཀཱི་ལ་ཡ༔ དགྲ་བོ་ཡུལ་ཞིང་ཀཱི་ལ་ཡ༔ བྱད་མ་ལྷ་སྲུང་རྟེན་དང་ཕྲོལ༔
ད་ལྟ་ཉིད་དུ་བསྒྲལ་བར་མཛོད༔ རྣམ་ཤེས་སྤར་བ་ནི༔ དམིགས་མེད་ཆོས་དབྱིངས་ངང་དུ༔ ཕཊ྄ཿ དམ་ཉམས་ལས་ངན་ཁྱོད་ཀྱི་སྡིག་འཕྲོ་ངན་པ་དེ་རིང་ནས་ཆོད་པ་ཡིན་པས༔ སྔར་བྱས་ལས་ཟད་ཅིང་བྱེད་ཐབས་མེད་པས་ཁྱོད་ཀྱི་རྣམ་པར་ཤེས་པ་དེ་ཡི་གེ་ཨ་དཀར་པོ་གཅིག་ཏུ་གྱུར་ནས་ཕུར་པའི་ཁོང་སེང་ནས་ཐོན་ཏེ་སྣང་བ་མཐའ་ཡས་ཀྱི་ཐུགས་ཀར་འཕོས་ཤིག༔ དག་པར་བསྐྱེད་ལ་དགོངས་པ་ཟུངས་ཤིག༔ ཅེས་ནན་ཏན་དུ་དམིགས་པ་བྱ༔ དེ་ནས་རལ་གྲིས་གཏུབ་ཅིང་བསྒྲལ་བ་ནི༔ ཧཱུྃ༔
ཡཀྴ་ཀཱ་ལ་སྐར་ལྟར་འཁྲུགས༔ ཕྱག་གཡས་རལ་གྲི་རྡོ་རྗེ་ཐོགས༔ གཡོན་པས་ལྕགས་སྡིག་ཕུར་བུ་བསྒྲིལ༔ བྱད་མ་བསྒྲལ་བའི་གཉེན་པོ་ཆེ༔ ཆུང་སྲི་འགོང་པོ་ལན་ཆགས་རྣམས༔ མགོ་སྙིང་ནང་རོལ་ཕྱེ་མར་གཏོར༔ རྡུལ་ཕྲན་བཞིན་དུ་བརླག་པར་གྱིས༔ ཨོཾ་ཡཀྴ་ཀཱ་ལ་དགྲ་བོ་བྱད་མའི་སྙིང་སྲོག་ལ་ཧབ་ཤ་རུས་ཏྲུཾ་ཤ་ཡ་རྦད་རྦད༔ ཨོཾ་ཡཀྴ་དུ་རུ་དགྲ་བོའི་སྲོག་ལ་ཐུན་ཧྲིལ་རྦད་རྦད༔ ཅེས་བཟླས་ཤིང་དུམ་བུར་གཏུབ༔
དེ་བཞིན་ཞལ་དུ་བསྟབ་པ་ནི༔ ཧཱུྃ༔ ཀཱ་ལ་ཡཀྴ་མངོན་སྤྱོད་མཐུ་བོ་ཆེ༔ ཞལ་གདངས་ལྗགས་འདྲིལ་རྣོ་ངར་མཆེ་གཙིགས་ལ༔ དམ་ཉམས་དགྲ་བགེགས་བསྒྲལ་བའི་ཤ་ཁྲག་རུས༔ ཕུང་པོ་ལྷག་མེད་གསོལ་ཅིག་ཁ་རཾ་ཁཱ་ཧི༔ དགྲ་བགེགས་བྱད་མའི་དབང་པོ་རྣམ་ལྔ་ལ་ཁ་ཁ་ཁཱ་ཧི༔ ཞེས་འབུལ་ལོ༔ རྩང་བཟློག་དུག་གསུམ་སྒྲོལ་བྱེད་བདུད་འཇོམས་སྙིང་གཟིར་ནག་པོ་བྱ་བ་ནི༔ རྩང་རྣམས་ཡེ་ཤེས་ཀྱི་ཕོ་ཉ་ལས་བྱེད་དྲེགས་པའི་དམག་ཚོགས༔
ཚ་ཞིང་ངར་བ་རྣོ་ཞིང་མྱུར་བ་སྟོང་གསུམ་ཐམས་ཅད་གང་ཞིང་མཐའ་དམག་ནད་མཚོན་རིམས་ཡམས་འབྱུང་བཞི་ལ་སོགས་བརླག་ཅིང་དམིགས་མེད་ཆེན་པོར་བསྒོམ༔ རྩང་རྣམས་སྨན་རཀ་གིས་བྲན་ཞིང་རོལ་མོ་རྔམ་བརྗིད་དང་བཅས་པས༔ ཧཱུྃ་ཧཱུྃ་ཧཱུྃ༔ མཐིང་ནག་གྲུ་གསུམ་འབར་བ་ཨེ་ཡི་ཀློང་༔ ཕོ་ཉ་ལས་མཁན་འཚོགས་པའི་གནས་མཆོག་འདིར༔ ཆེ་བཙན་ཕོ་ཉ་ལས་མཁན་གཤེགས་སུ་གསོལ༔ མྱུར་མགྱོགས་དགྱེས་པའི་ཚུལ་གྱིས་བཞེས་སུ་གསོལ༔ དགྲ་བགེགས་བསྒྲལ་བའི་ཁྲག་མཆོད་འདི་བཞེས་ལ༔ ཕ་རོལ་བྱད་ཁ་དམོད་ཚིག་བཟློག་ཏུ་གསོལ༔ ཧཱུྃ༔
གདུག་པའི་རྩང་ཕུར་རྩེ་མོ་གཉིས་དང་ལྡན༔ ཡར་གྱི་རྩེ་མོ་ཆོས་དབྱིངས་མཁའ་ལ་སླེབ༔ མར་གྱི་རྩེ་མོ་ངན་སོང་གནས་སུ་བརྗིད༔ སྐེད་པ་རྒྱ་མདུད་སྐུ་ལྔ་ལྷུན་གྱིས་གྲུབ༔ ཡར་གྱི་རྩེ་ལ་རིག་འཛིན་སྤུངས་སེ་སྤུང་༔ མར་རྩེ་འགྲོ་དྲུག་ཐར་ལམ་ཤ་ར་ར༔ རྒྱ་མདུད་གཉིས་མེད་གསལ་སྟོང་ཁྲོ་ལོ་ལོ༔ དུག་ལྔ་བསྒྲལ་བའི་ཆོས་ཉིད་རྩང་ཕུར་འདི༔ དགྲ་བགེགས་བྱད་མ་གདུག་པའི་སྙིང་ལ་ཐོབ༔ རྣམ་རྟོག་མཚན་འཛིན་དགྲ་བགེགས་བཟློག་ཏུ་གསོལ༔
ཧཱུྃ༔ གདུག་པའི་རྩེ་མོ་མེ་རི་ཝ་ལ་ལ༔ ཕ་ཚོགས་ཡབ་ཀྱི་དྲག་སྔགས་དགྲ་ལ་ཟློག༔ མར་གྱི་རྩེ་མོར་མུན་ནག་ཐིབས་སེ་ཐིབ༔ མ་ཚོགས་ཡུམ་གྱི་དྲག་སྔགས་དགྲ་ལ་ཟློག༔ སྐེད་པ་རྒྱ་མདུད་དུག་རླངས་ཆི་ལི་ལི༔ ལྷ་སྲིན་འཁྲུགས་པའི་དལ་ཡམས་དགྲ་ལ་ཟློག༔ ཧཱུྃ༔ གདུག་པའི་རྩང་ཕུར་ཡར་གྱི་རྩེ་མོ་ལ༔ སྲིད་པའི་དམག་ཚོགས་ཀུ་འདེབས་ལྷངས་སེ་ལྷང་༔
གདུག་པའི་རྩང་ཕུར་མར་གྱི་རྩེ་མོ་ལ༔ འདྲེ་བྱ་སྲེག་པའི་སྐད་ངན་ཙི་རི་རི༔ སྐེད་པ་རྒྱ་མདུད་གློག་དམར་ཁྱུགས་སེ་ཁྱུག༔ ཟོར་ཐུན་ཤན་པ་གྲི་ཐོགས་ཟིངས་སེ་ཟིང་༔ རྩང་ཕུར་དགྲ་བགེགས་ཤ་ཁྲག་ལྗིབ་ལྗིབ་ཟ༔ ལས་བྱེད་ཕོ་ཉས་རུས་པ་ཁྲུམ་ཁྲུམ་རོལ༔ དམ་ཉམས་སྲོག་ལ་རྔམ་པའི་རྩང་ཕུར་འདི༔ བཀའ་འགལ་དམ་ཉམས་གདུག་པའི་སྙིང་ལ་ཐོབ༔ ལོ་ཟླ་དུས་སུ་མ་འདའ་མྱུར་དུ་སྒྲོལ༔ ཁྱད་པར་དམག་སྣ་ཇག་སྣ་སྟོན་པ་དང་༔
རྐུན་སྣ་སྟོན་ཅིང་སྔོན་སྒུག་རྒྱབ་འདེད་བྱེད༔ བར་ཆད་གློ་བུར་ཡེ་འདྲོག་ཐན་ལྟས་རིགས༔ མྱུར་མགྱོགས་ཕོ་ཉ་རྩང་གིས་སྒྲོལ་བར་བྱེད༔ དུས་ལ་བབ་བོ་ཕོ་ཉ་རྩང་གི་དམག༔ དམ་ཉམས་དགྲ་ལ་ཐོག་མདའ་ཆར་ལྟར་ཕོབ༔ གདུག་པའི་དགྲ་བགེགས་སྒྲོལ་བའི་ཕྲིན་ལས་མཛོད༔ བྷྱོ་བྷྱོ་དགྲ་ལ་ཆོས༔ བཟློག་བཟློག་དགྲ་ལ་ཟློག༔ བན་བྱད་བན་ལ་བྷྱོཿ བོན་བྱད་བོན་ལ་བྷྱོཿ
བྱད་མ་རང་གཤེད་རང་ལ་ཕོབ་ཅིག༔ གནོད་པའི་བདུད་དུ་ཕོབ་ཅིག༔ ཐལ་བ་རྡུལ་དུ་རློག་ཅིག༔ མཱ་ར་ཡ་བྱད་མ་གདུག་པའི་སྙིང་ལ་སརྦ་དུཥྚཱཾ་ཡུལ་ཞིང་ལྷ་དང་བཅས་པ་ཐམས་ཅད་ཐུལ་ཅིག༔ ཧ་ལ་ཧ་ལ་དུན་དུ་དུན་དུ་ཡཾ་ཡཾ་ཤིག་ཤིག་གཏོར་གཏོར་རྗེས་ཤུལ་མེད་པར་མཛོད་ཅིག་རྦད་རྦད༔ ཅེས་ཁྲག་མཆོད་ཕུལ་ཞིང་༔ རྩང་ལ་གནས་པའི་ཕོ་ཉ་རྣམས་སྲ་བའི་གོ་གྱོན༔ རྣོ་བའི་མཚོན་ཐོགས་ནས་བཟློག་བསད་ཀྱི་ལས་བྱེད་པར་བསམ༔ དེ་ནས་ཟློག་བྱང་གཤིན་རྗེ་མྱོས་བྱེད་ནི༔ ཟློག་བྱེད་དྲག་པོའི་དམག་ཚོགས་ཐམས་ཅད་ཞལ་ཕྱིར་གཟིགས་ནས༔
མཚོན་ཆ་སྣ་ཚོགས་ཀྱི་བུ་ཡུག་དབབ་ཅིང་ནད་གདོན་རྐྱེན་ངན་ཐམས་ཅད་ཕ་རོལ་དགྲ་བོའི་སྟེང་དུ་བཟློག་པར་བསམ་པས༔ རྔ་རྡུང་དུང་འབུད་རཀྟས་བྲན་ལ་འདི་སྐད་དོ༔ ཧཱུྃ༔ སྔོན་ཚེ་བཟློག་པ་གང་ནས་བྱུང་༔ ལྷ་དབང་ཚངས་པ་བརྒྱ་བྱིན་གྱིས༔ དྲག་པོ་དམར་ནག་ཟུར་གསུམ་བཞེངས༔ ཞེ་སྡང་དྲག་པོའི་སྣོད་དུ་བཞག༔ གནམ་ལྕགས་ངར་མའི་རྩང་གིས་བརྒྱན༔ འདོད་ཆགས་ཁྲག་སྣ་དགུ་ཡིས་བྲན༔ རིག་སྔགས་ཐོད་རྔ་ནག་པོ་བརྡུངས༔
གདུག་པའི་དུག་མདའ་སྣ་དགུས་བརྒྱན༔ དྲག་སྔགས་ཟོར་ཆེན་གཏབ་པའི་ཚེ༔ བདེན་ཚིག་འགྲུབ་པའི་དམོད་པ་ཕྱུང་༔ གདུག་པའི་ལྷ་མིན་དམག་ཚོགས་གུམ༔ རྟགས་མངོན་དང་པོ་དེ་བཞིན་དུ༔ དེ་རིང་དྲག་སྔགས་དགྲ་ལ་བསྐུལ༔ མཐའ་དམག་གདུག་པའི་གཡུལ་ངོ་དང་༔ རྣལ་འབྱོར་བདག་ཅག་འཁོར་བཅས་ཀྱིས༔ ཆག་ཆེན་ཉམ་ང་ཐམས་ཅད་ཟློག༔ བཟློག་གོ་དམར་ནག་གཏོར་མས་ཟློག༔
བསྒྱུར་རོ་དམ་ཉམས་དགྲ་ལ་སྒྱུར༔ ཧཱུྃ༔ དེ་ནས་བཟློག་པ་གང་ནས་བྱུང་༔ རྒྱ་གར་ཆོས་རྒྱལ་མུ་སྟེགས་གཉིས༔ བརྩད་ནས་ཆོས་རྒྱལ་ཕམ་པ་ལས༔ སློབ་དཔོན་ཤཱནྟིཾ་སྤྱན་དྲངས་པས༔ དྲག་པོའི་གཏོར་ཆེན་ཟུར་གསུམ་བྱས༔ ཞེ་སྡང་དྲག་པོའི་སྣོད་དུ་བཞག༔ གཏུམ་རྔམ་དྲག་པོ་རྩང་གིས་བརྒྱན༔ ཞེ་སྡང་སྒྲོལ་བའི་ཁྲག་རྣམས་བྲན༔
རིག་སྔགས་འདུས་པའི་ཐོད་རྔ་བརྡུངས༔ ཕྲག་དོག་བསྒྲལ་ཕྱིར་ཟོར་མདོས་བརྒྱན༔ དམོད་པའི་རིག་སྔགས་གཏབ་པའི་ཚེ༔ བདེན་ཚིག་གྲུབ་པའི་རྟགས་ཕྱུངས་ནས༔ མུ་སྟེགས་དམག་ཚོགས་ཁྲག་བསྐྱུགས་གུམ༔ བདུད་སྤྲུལ་རེག་ཆོད་དེ་ནས་བྱུང་༔ དོ་ནུབ་དྲག་པོའི་ལས་ལ་བསྐུལ༔ རྣལ་འབྱོར་བདག་ཅག་འཁོར་བཅས་ཀྱིས༔ ཆག་ཆེན་ཉམ་ང་བཟློག་ཏུ་གསོལ༔ དེ་ནས་བཟློག་པའི་གཞུང་བསྟན་པ་ནི༔
རཀྟས་བྲན་ཞིང་དྲག་པོའི་རྔ་རོལ་སྦིར༔ ཧཱུྃ༔ མཐིང་ནག་ཨེ་ལས་གྲུབ་པའི་ཀློང་དཀྱིལ་ནས༔ ལྷ་སྲིན་དྲེགས་པ་བསྣོལ་བའི་གདན་སྟེང་དུ༔ ལྷག་པའི་ལྷ་མཆོག་རྡོ་རྗེ་ཐོད་ཕྲེང་རྩལ༔ ཆེ་བཙན་ཁྲོས་པའི་དཀྱིལ་འཁོར་ཁྲོ་བོའི་ཚོགས༔ བཞེངས་ཤིག་དུར་ཁྲོད་ཆེན་པོའི་དབུས་ནས་བཞེངས༔ དོ་ནུབ་བཟློག་བསྒྱུར་ཕྲིན་ལས་དུས་ལ་བབ༔ དུས་ལ་མ་གཡེལ་བཅོལ་བའི་ཕྲིན་ལས་མཛོད༔ ཧཱུྃ་ཧཱུྃ་ཧཱུྃ༔
ཡང་དག་དཔལ་ཆེན་ཁྲོ་རྒྱལ་ཧེ་རུ་ཀཿ སྐུ་མདོག་དམར་ནག་དབང་དྲག་རྒྱས་པའི་ཞལ༔ མ་རུངས་བདུད་སྡེ་འཇོམས་ཕྱིར་སྐུར་བཞེངས་ལ༔ དེ་རིང་བཟློག་བསྒྱུར་ཕྲིན་ལས་དུས་ལ་བབ༔ ཧཱུྃ༔ ཞལ་གདངས་ལྗགས་འདྲིལ་སྤྱན་རྩ་དམར་བ་ཡིས༔ ཡི་དམ་ལྷ་ཡི་བཀའ་ཆད་བཟློག་ཏུ་གསོལ༔ དབུ་སྐྲ་དམར་སེར་མེ་ལྟར་འབར་བ་ཡིས༔ སྣང་སྲིད་ཡོངས་ཀྱི་བྱད་ཁ་བཟློག་ཏུ་གསོལ༔ ཐོད་སྐམ་རིགས་ལྔས་དབུ་ལ་བརྒྱན་པ་ཡིས༔
མ་རིགས་སྲིད་པའི་ལུས་ངན་བཟློག་ཏུ་གསོལ༔ སྙན་ལ་དྲག་པོའི་ཝང་ལོང་བརྒྱན་པ་ཡིས༔ མ་སྲིང་མཁའ་འགྲོའི་སུན་མ་བཟློག་ཏུ་གསོལ༔ ཕྱག་གཡས་རྡོ་རྗེ་རལ་གྲི་ཕྱར་བ་ཡིས༔ སྲིད་པ་ལས་ཀྱི་གཡུལ་འཁྲུག་བཟློག་ཏུ་གསོལ༔ གཡོན་པས་ལྕགས་སྡིག་ཕུར་བུ་གདེང་བ་ཡིས༔ རྒྱལ་བསེན་འགོང་པོ་མ་རུངས་བཟློག་ཏུ་གསོལ༔ རུས་རྒྱན་ག་ཤལ་སྦྲུལ་ལྔའི་ཆིངས་བརྒྱན་གྱིས༔ གཟའ་ཀླུ་ཐེའུ་རང་སྨྱོ་འབོག་བཟློག་ཏུ་གསོལ༔ གླང་ཀོ་ཞིང་ལྤགས་སྟག་ཤམ་བརྒྱན་པ་ཡིས༔
སྣང་སྲིང་གདུག་རྩུབ་བན་བོན་སྔགས་ཟོར་ཟློག༔ ཞབས་གཉིས་དམ་སྲི་ཕོ་མོ་བརྫིས་པ་ཡིས༔ གསོན་འདྲེ་ཕོ་མོའི་བྲམ་མཆུ་བཟློག་ཏུ་གསོལ༔ ཡ་མཱནྟ་ཀ་འཇམ་དཔལ་གཤིན་རྗེའི་གཤེད༔ སྐུ་ལ་བར་དུ་གཅོད་པ་བཟློག་ཏུ་གསོལ༔ ཧྱ་གྷྲྀ་ཝ་རྟ་མགྲིན་དབང་གི་ལྷས༔ གསུང་ལ་བར་དུ་གཅོད་པ་བཟློག་ཏུ་གསོལ༔ བཛྲ་པཱ་ཎི་ཕྱག་རྡོར་ཐུགས་ཀྱི་སྲས༔ ཐུགས་ལ་བར་དུ་གཅོད་པ་བཟློག་ཏུ་གསོལ༔ བཛྲ་ཡོ་གི་མངོན་སྤྱོད་ལྡན་པའི་སྐུས༔
ཡོན་ཏན་བར་དུ་གཅོད་པ་བཟློག་ཏུ་གསོལ༔ ཡཀྴ་ཀཱ་ལ་ལས་དྲུག་སྲིད་པའི་རྗེས༔ ཕྲིན་ལས་བར་དུ་གཅོད་པ་བཟློག་ཏུ་གསོལ༔ ཤར་ཕྱོགས་ཁྲོ་བོ་བཛྲ་ཧེ་རུ་ཀཿ རྡོ་རྗེ་དྲག་པོས་དྲི་ཟའི་གདོན་ཚོགས་ཟློག༔ ལྷོ་ཕྱོགས་ཁྲོ་བོ་རཏྣ་ཧེ་རུ་ཀཿ རཏྣ་དྲག་པོས་གཤིན་རྗེའི་གདོན་ཚོགས་ཟློག༔ ནུབ་ཕྱོགས་ཁྲོ་བོ་པདྨ་ཧེ་རུ་ཀཿ པདྨ་དྲག་པོས་ཀླུ་དབང་གདོན་ཚོགས་ཟློག༔ བྱང་ཕྱོགས་ཁྲོ་བོ་ཀརྨ་ཧེ་རུ་ཀཿ
ཀརྨ་དྲག་པོས་གནོད་སྦྱིན་གདོན་ཚོགས་ཟློག༔ ཤར་ལྷོ་ཁྲོ་མོ་བཛྲ་ཀྲོ་ཏི་ཡུམ༔ བཛྲ་ཀྲོ་ཏིས་མེ་ལྷའི་གདོན་ཚོགས་ཟློག༔ ལྷོ་ནུབ་ཁྲོ་མོ་རཏྣ་ཀྲོ་ཏི་ཡུམ༔ རཏྣ་ཀྲོ་ཏིས་སྲིན་པོའི་གདོན་ཚོགས་ཟློག༔ ནུབ་བྱང་ཁྲོ་མོ་པདྨ་ཀྲོ་ཏི་ཡུམ༔ པདྨ་ཀྲོ་ཏིས་རླུང་ལྷའི་གདོན་ཚོགས་ཟློག༔ བྱང་ཤར་ཁྲོ་མོ་ཀརྨ་ཀྲོ་ཏི་ཡུམ༔ ཀརྨ་ཀྲོ་ཏིས་དབང་ལྡན་གདོན་ཚོགས་ཟློག༔ སྟེང་ཕྱོགས་ཁྲོ་བོ་བྱ་ཁྱུང་ག་རུ་ཌཿ
མཁའ་ལྡིང་རྒྱལ་པོས་ལྷ་ཡི་གདོན་ཚོགས་ཟློག༔ འོག་ཕྱོགས་ཕོ་ཉ་རྔམ་བྱེད་སྡིག་གདོང་མ༔ སྡིག་གདོང་ཀླུ་གདོན་ས་བདག་གདོན་ཚོགས་ཟློག༔ སྒོ་བཞིའི་ལས་བྱེད་གདོང་ཅན་ཌཱཀྐིའི་ཚོགས༔ ཕྱི་རོལ་སྒབ་འདྲེ་དབུལ་སྲིའི་གདོན་ཚོགས་ཟློག༔ གར་དགུ་དཔལ་ཆེན་མེ་དཔུང་རླུང་འཚུབས་ལྟར༔ འབྱུང་བའི་བཅུད་ཉམས་བར་ཆད་བཟློག་ཏུ་གསོལ༔ གཙང་རིས་དཔལ་མགོན་བདུན་ཅུ་རྩ་ལྔ་ཡིས༔ ཡེ་འདྲོག་སུམ་བརྒྱ་དྲུག་ཅུ་དགྲ་ལ་ཟློག༔ གཏེར་སྲུང་དམ་ཅན་རྒྱ་མཚོ་ཡོངས་རྫོགས་ཀྱིས༔
གློ་བུར་བརྒྱད་ཅུ་རྩ་གཅིག་དགྲ་ལ་ཟློག༔ གཤིན་རྗེ་དྲེགས་པའི་སྡེ་བརྒྱད་ཡོངས་རྫོགས་ཀྱིས༔ དུས་མིན་འཆི་བ་རྣམ་བརྒྱད་དགྲ་ལ་ཟློག༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔ ཕ་ཚོགས་ཡབ་ཀྱི་དྲག་སྔགས་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ མ་ཚོགས་ཡུམ་གྱི་དམོད་པ་རྣམས༔ བཟློག་གོ་དམར་ནག་གཏོར་མས་ཟློག༔
བསྒྱུར་རོ་དམ་ཉམས་དགྲ་ལ་སྒྱུར༔ འཁོར་ཚོགས་སྤྲུལ་པ་འབུམ་སྡེ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ལྷ་ཡི་བཀའ་ཆད་བབ་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ མ་མོའི་ནད་ཡམས་འཁྲུག་རྩོད་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔
གཤིན་རྗེའི་ཁྲམ་ཁ་འདེབས་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ བདུད་ཀྱི་ཤྭ་རྡེལ་བབ་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ གནོད་སྦྱིན་སྲོག་ལ་རྐུ་བ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ བཙན་གྱི་ཇག་ཏུ་རྒྱུག་པ་རྣམས༔
བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ཀླུ་བདུད་གཏད་ཁྲམ་ནག་པོ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ གཟའ་དང་ཐེའུ་རང་གདུག་རྩུབ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ཤེལ་གིང་དཀར་པོའི་སྨྱོ་འབོག་རྣམས༔ བཟློག་གོ་དམར་ནག་གཏོར་མས་ཟློག༔
བསྒྱུར་རོ་དམ་ཉམས་དགྲ་ལ་སྒྱུར༔ གྲོང་རྒྱུག་འདྲེ་མོའི་འོ་དོད་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ཤི་མིག་གསོན་ལ་བགྲད་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ བསེ་རག་ཟ་ཁ་ཟུག་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔
རྒྱ་གར་རྒྱ་ནག་བསྒྱུར་གཏོ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ མཐུ་སྒྲུབ་ངན་སྔགས་གཏད་ཁྲམ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ སུམ་པའི་གླང་ཟོར་དུག་མདའ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ལི་ཡི་སྤར་སྨེ་གདན་བསྒོས་རྣམས༔
བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ སྔགས་པའི་ཀོང་ཟོར་འཕེན་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ སྐྱེས་པའི་མདའ་ཟོར་འཕེན་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ བུད་མེད་དམོད་ཟོར་འཕེན་པ་རྣམས༔ བཟློག་གོ་དམར་ནག་གཏོར་མས་ཟློག༔
བསྒྱུར་རོ་དམ་ཉམས་དགྲ་ལ་སྒྱུར༔ མཚམས་ཀྱི་བྱུར་འདྲེ་ངན་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ རྨི་ལྟས་པྲ་རྟགས་ངན་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ དུས་མིན་འཆི་བ་རྣམ་བརྒྱད་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔
རྦད་འདྲེ་རྦོད་སྟོང་ངན་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ཕ་མེས་དུར་སྲི་ལངས་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ མི་ཡི་གྱོད་སྲི་སྒབ་འདྲེ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ཟ་འདྲེ་ཤི་གཤེད་གདུག་པ་རྣམས༔
བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ སྡེ་བརྒྱད་ཟ་ཁ་ཟུག་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ཀླུ་ཡི་གཏད་དུ་བཅུག་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ གཤིན་རྗེ་དྲེགས་པའི་ཁྲམ་ཁ་རྣམས༔ བཟློག་གོ་དམར་ནག་གཏོར་མས་ཟློག༔
བསྒྱུར་རོ་དམ་ཉམས་དགྲ་ལ་སྒྱུར༔ མི་ཁ་བྲམ་མཆུ་ཟུག་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ མོ་ངན་མཚན་མ་ངན་པ་རྣམས༔ བཟློག་གོ་དམར་ནག་གཏོར་མས་ཟློག༔ བསྒྱུར་རོ་དམ་ཉམས་དགྲ་ལ་སྒྱུར༔ ཟློག་ཅིག་སྒྱུར་ཅིག་ཕྲིན་ལས་འགྲུབ་པར་མཛོད༔ ཨོཾ་བཛྲ་ཡཀྴ་ཧཱུྃ༔ སརྦ་བིགྷྣཱན་བྱད་མ་དགྲ་བགེགས་སྙིང་ལ་མཱ་ར་ཡ་རྦད་རྦད༔
བྷྱོ་བྷྱོཿ བཟློག་བཟློག༔ ཅེས་རྩ་སྔགས་དང་བཅས་ཐུན་གྱིས་བྲབ༔ ་་་་་ བཟློག་འཕྱོང་འདིར་བྱ། ་་་་་ མཆན། ས་མ་ཡ༔ དེ་ནས་སྲུང་འཁོར་དམིགས་པ་ནི༔ ཧཱུྃ༔ སྐད་ཅིག་གིས་བདག་ཉིད་དྲག་པོར་གསལ་བའི་ཐུགས་ཀར་ཧཱུྃ་གི་མཐར༔ སྔགས་ཕྲེང་དམར་པོ་མེ་ཡི་རང་བཞིན་འཁོར་ཞིང་ལུས་ཀྱི་ནང་ཐམས་ཅད་གང་༔
བ་སྤུ་དང་བུ་ག་ཐམས་ཅད་བྱ་ཁྱུང་ནག་པོས་གང་༔ བསྲུང་བྱ་ཐམས་ཅད་ཕོ་གཡས༔ མོ་གཡོན་མདུན་དུ་ནོར་རྫས༔ རྒྱབ་ཏུ་ཞིང་ཁང་ཐམས་ཅད་ཚུད་ནས་བསྐལ་པའི་རླུང་ཡང་མི་ཐར་བར་བསྒོམ༔ ཨོཾ་བཛྲ་ཙཎྜ་ཡཀྴ་ཀཱ་ལ་སརྦ་རོ་ཥ་ན་ཀྲོ་ཏ་ཀྲོ་ཏི་ཧཱུྃ་བྷྱོཿ བདག་འཁོར་དང་བཅས་པ་ལ་སྲུངས་ཤིག༔ རཀྵ་རཀྵ༔ ཞེས་སྔགས་གང་མང་བཟླས་ཤིང་སྲུང་འཁོར་བསྒོམ༔ མདུན་དུ་ཁྲོ་བོ་རྣམས་ཀྱི་གདན་གནམ་ལྕགས་ཀྱི་འཁོར་ལོ༔ འོག་ཟངས་ཀྱི་འཁོར་ལོ་གཉིས་གཡས་གཡོན་དུ་འཁོར་བས༔
བར་ཐམས་ཅད་དགྲ་བགེགས་འབྱུང་པོ་མངོན་དུ་གསལ་ཞིང་༔ སྔགས་ཕྲེང་བཟླས་པས་ཤ་ཁྲག་དམར་ཉི་ལི་ལི་གཏུབས་པར་བསམ༔ ཨོཾ་ཀྲོ་ཏ་ཡ་ཧཱུྃ་ཕཊ྄ཿ བྱད་མ་ཐམས་ཅད་མྱོག་ཐུཾ་དྲིལ་བྷྱོཿ རྦད་ཆུམ་བྱད་མ་ཁ་ལ་ཤིག་ཤིག༔ བཾ་རིལ་རྦད་བྷྱོཿ ཞེས་བསད་སྔགས་ཡང་ཡང་བཟླས་ཤིང་ལིངྒ་དུ་གསུམ་འགུགས༔ དམིགས་པ་གསལ་ལ་ཤ་ཁྲག་རྣམས་ལས་མཁན་རྣམས་ཀྱིས་གསོལ་བར་བསམ༔ སྒོ་དབྱེ་བ་ནི༔ གསེར་སྐྱེམས་བཏང་ཞིང་གཏུམ་ཆེན་རྔམ་པའི་དབྱངས་རོལ་བསྒྲགས་པས་འདི་སྐད་དོ༔
ཧཱུྃ་ཛཿ ཤར་ཕྱོགས་དུང་སྒོ་དཀར་པོ་ཡི༔ སྒོ་མ་སྟག་གདོང་ལྕགས་ཀྱུ་འཛིན༔ གསེར་སྐྱེམས་བཞེས་ལ་ཤར་སྒོ་ཕྱེས༔ ཞི་བའི་བཞེངས་བསྐུལ་ཕྲིན་ལས་མཛོད༔ ཧཱུྃ༔ ལྷོ་ཕྱོགས་གསེར་སྒོ་ལྡན་པ་ཡི༔ སྒོ་མ་འུག་གདོང་ཞགས་པ་འཛིན༔ གསེར་སྐྱེམས་བཞེས་ལ་ལྷོ་སྒོ་ཕྱེས༔ རྒྱས་པའི་བཞེངས་བསྐུལ་ཕྲིན་ལས་མཛོད༔
ཧཱུྃ༔ ནུབ་ཕྱོགས་ཟངས་སྒོ་དམར་པོ་ནས༔ སྒོ་མ་ཁྭ་གདོང་ལྕགས་སྒྲོག་འཛིན༔ གསེར་སྐྱེམས་བཞེས་ལ་ནུབ་སྒོ་ཕྱེས༔ དབང་གི་བཞེངས་བསྐུལ་ཕྲིན་ལས་མཛོད༔ ཧཱུྃ༔ བྱང་ཕྱོགས་གཡུ་སྒོ་སྔོན་པོ་ནས༔ སྒོ་མ་སྤྱང་གདོང་དྲིལ་བུ་འཛིན༔ གསེར་སྐྱེམས་བཞེས་ལ་བྱང་སྒོ་ཕྱེས༔ དྲག་པོའི་བཞེངས་བསྐུལ་ཕྲིན་ལས་མཛོད༔
ཧཱུྃ༔ ཕོ་བྲང་སོ་སོའི་སྒོ་སྐྱོང་མ༔ དམག་ཚོགས་སྐྱེད་ལ་རུ་མཚོན་ཕྱོར༔ རྫུ་འཕྲུལ་དམག་གི་དཔུང་གཉེན་མཛོད༔ བསྟན་དགྲ་བདུན་རྒྱུད་རྩད་ནས་ཆོད༔ དགྲ་བགེགས་ཐལ་བ་རྡུལ་དུ་རློག༔ གསེར་སྐྱེམས་བཞེས་ལ་རྐྱེན་ངན་ཟློག༔ བཅོལ་བའི་ཕྲིན་ལས་འགྲུབ་པར་མཛོད༔ ཅེས་གསེར་སྐྱེམས་ཕྱོགས་བཞིར་མཆོད་ལ་སྒོ་རུ་དཔགས་ནས༔ དམར་རློན་གཡང་གཞིའི་གདན་སྟེང་ཁ་རུ་དཀར་གཏོར་ཆ་ལྔ༔
གླུད་དང་དྲག་པོའི་ཟོར་རྫས་བཤམས༔ རིག་སྔགས་དམོད་པའི་ཆས་སུ་ཞུགས༔ སྲིད་པའི་དཔྱི་རུ་ཞབས་གདན་བཏིང་༔ ཐུན་རྫས་དར་ཕྱར་རུས་རྒྱན་སྤྲས༔ གདོང་ལ་རོ་སོལ་དུག་ཁྲག་བྱུགས༔ ཞིང་ཆེན་གདན་ལ་རོལ་སྟབས་འཁོད༔ རྔ་གླིང་གཙེར་ནས་ཕྱི་རུ་ནན༔ མཁྱེན་གསོལ་གཟུ་དཔང་གསེར་སྐྱེམས་བཏང་༔ འགུགས་གཞུག་ལན་གསུམ་ཞལ་འདྲེན་བྱ༔ དཀར་གཏོར་ཁྲ་ཚ་བྱ་རོག་ལ༔
སྔོན་གྱི་ཐ་ཚིག་དམ་ལ་བཞག༔ དམར་ཆེན་ཟོར་ལ་དཔལ་འབར་འཛུགས༔ དམ་ཅན་ཆོས་སྐྱོང་ཡུལ་ལྷ་གཞི་བདག་ལྷ་སྲིན་སྡེ་བརྒྱད་ཐམས་ཅད༔ སྔོན་གྱི་ཐ་ཚིག་དྲན་པའི་དམ་ཅན་བསྐུལ་བས་ལྷ་སྲིན་རྣམས་བྲན་དུ་ཁོལ་ཞིང་དབང་དུ་བསྡུས་ཏེ༔ ཐམས་ཅད་ཀྱི་རང་རང་གི་ལས་བྱེད་པ་དམག་ལ་ཆས་པར་བསམ༔ གདུང་དབྱངས་ཡི་ཆད་དང་བཅས་ནས་གསེར་སྐྱེམས་ཟོར་རྫས་གོ་ཆ་ལྷ་ལྔ་ནང་ནས་བླང་ལ་འཕང་༔ ཧོམ་སྦར་དམིགས་པ་ཕུར་ཚུགས་སུ་གདབ་ནས་གསལ༔ རྔ་དྲག་ཏུ་སྦིར་ཞིང་ཟོར་འཕང་ལ༔ དང་པོ་ཟོར་བསྐུལ་བ་ནི༔ ཧཱུྃ༔
མི་མངོན་རང་བཞིན་ཕྱོགས་བཅུ་རབ་འབྱམས་ན༔ བཞུགས་པའི་སངས་རྒྱས་བྱང་སེམས་རིག་འཛིན་དང་༔ དཔའ་བོ་མཁའ་འགྲོ་ཆོས་སྐྱོང་སྲུང་མ་རྣམས༔ རྫུ་འཕྲུལ་ཀློང་ནས་ཐུགས་རྗེ་སྐུར་བཞེངས་ལ༔ དེང་འདིར་རྣལ་འབྱོར་བདག་གི་རྒྱབ་རྟེན་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་རུངས་གདུག་པའི་དགྲ་བགེགས་ཆམ་ལ་ཕོབ༔ མཐུ་ལྡན་དམག་གི་དཔུང་བསྐྱེད་དུས་འདིར་སྐྱེད༔ དྲག་ཤུལ་སྟོབས་ཀྱི་ཕོ་ཉ་དེང་འདིར་རྦད༔ ཤན་པ་གིང་ཆེན་ཕོ་མོས་ཟོར་སྣ་དྲོངས༔
སྡེ་བརྒྱད་ཁྲག་འཐུང་འབུམ་གྱིས་ཟོར་དཔུང་སྐྱེད༔ སྲོག་བདག་འབུམ་གྱིས་དགྲ་སྲོག་ཆོད་ལ་ཤོག༔ ཕྲིན་ལས་དུས་ལ་བབ་བོ་ས་མ་ཡ༔ དེ་ནས་ཟོར་རྣམས་རིམ་པར་བསྒྲིགས་ལ༔ སྐུ་འཇམ་དཔལ་གྱི་ཟོར་ལ༔ ཧཱུྃ༔ ང་ནི་ཀཱ་ལ་ཡཀྴ་དྲག་པོ་རྩལ༔ དཔྲལ་བར་སྐུ་ཡི་དམག་ཚོགས་འཇམ་དཔལ་འགྱེད༔ ཡང་སྤྲུལ་གཤིན་རྗེས་སྟོང་གསུམ་འཇིག་རྟེན་གང་༔ ཉི་ཁྲི་བདུན་སྟོང་ནག་པོ་ལྕགས་ཁྲབ་ཅན༔
གནམ་ལྕགས་མཚོན་ཆ་ཐོག་མདའ་དགྲ་ལ་ཡ༔ ནག་པོ་གཤིན་རྗེའི་དམག་ཚོགས་དགྲ་ལ་ཆོས༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཡ་མཱནྟ་ཀ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ གསུང་རྟ་མགྲིན་གྱི་ཟོར་ནི༔ ཧཱུྃ༔ ང་ནི་པདྨ་ཡཀྴ་དྲག་པོ་རྩལ༔ མགྲིན་པར་གསུང་གི་དམག་ཚོགས་རྟ་མགྲིན་འགྱེད༔ ཡང་སྤྲུལ་དབང་ཕྱུག་ཉི་ཤུས་སྟོང་གསུམ་གང་༔ ཉི་ཁྲི་བདུན་སྟོང་དམར་པོ་ཟངས་ཁྲབ་ཅན༔
གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ དམར་མོ་དབང་ཕྱུག་དམག་ཚོགས་དགྲ་ལ་ཆོས༔ བསྟན་དགྲ་བདུན་རྒྱུད་ཐལ་བ་རྡུལ་དུ་ཟློག༔ ཨོཾ་ཧྱ་གྷྱྀ་ཝ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཐུགས་ཕྱག་རྡོར་ཟོར་ནི༔ ཧཱུྃ༔ ང་ནི་རཏྣ་ཡཀྴ་དྲག་པོ་རྩལ༔ ཐུགས་ཀར་ཐུགས་ཀྱི་དམག་ཚོགས་ཕྱག་རྡོར་འགྱེད༔ ཡང་སྤྲུལ་ཁྲོ་བོའི་དམག་ཚོགས་སྟོང་གསུམ་གང་༔ ཉི་ཁྲི་བདུན་སྟོང་སྔོན་པོ་གཡུ་ཁྲབ་ཅན༔
གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ མཐིང་ནག་རལ་གྲིའི་དམག་ཚོགས་དགྲ་ལ་ཡ༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་བཛྲ་པཱ་ཎི་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཡོན་ཏན་ཁྲོ་མོའི་ཟོར་ནི༔ ཧཱུྃ༔ ང་ནི་ཀརྨ་ཡཀྴ་དྲག་པོ་རྩལ༔ ལྟེ་བར་ཡོན་ཏན་དམག་ཚོགས་མཁའ་འགྲོ་འགྱེད༔ ཡང་སྤྲུལ་ཤན་པ་སྟོང་གསུམ་འཇིག་རྟེན་གང་༔ ཉི་ཁྲི་བདུན་སྟོང་སེར་པོ་གསེར་ཁྲབ་ཅན༔
གནམ་ལྕགས་མཚོན་ཆའི་ཐོག་མདའ་དགྲ་ལ་ཡ༔ ལས་ཀྱི་མ་མོའི་དམག་ཚོགས་དགྲ་ལ་ཆོས༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཀྲོ་ཏི་ཤྭ་རི་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ ཕྲིན་ལས་ཡཀྴ་མེ་དབལ་གྱི་ཟོར་ནི༔ ཧཱུྃ༔ ང་ནི་ཡཀྴ་མེ་དབལ་དྲག་པོའི་སྐུ༔ ཕྲིན་ལས་མངོན་སྤྱོད་ཆེན་པོའི་དུས་ལ་བབ༔ ཉི་ཁྲི་བདུན་སྟོང་གནམ་ལྕགས་གོ་ཁྲབ་ཅན༔ དམར་ནག་ཐོག་རྒོད་དགྲ་བོའི་སྙིང་ལ་ཡ༔
དམ་ཉམས་གདུག་པའི་བྱད་མ་དགྲ་བགེགས་དང་༔ རྒྱལ་འགོང་ཕུང་སྲི་འགོང་པོ་འདྲེ་རྒོད་སོགས༔ གནོད་ཅིང་འཚེ་བར་བྱེད་པའི་གདོན་བགེགས་རྣམས༔ ཚེ་དང་བསོད་ནམས་དབང་ཐང་ལ་གནོད་པའི༔ བདུད་དང་དམ་སྲི་འབྱུང་པོའི་ཚོགས་རྣམས་ལ༔ གནམ་ལྕགས་དབལ་གྱི་ཟོར་མདའ་དགྲ་ལ་ཡ༔ སྟོབས་ལྡན་ཀཱ་ལ་ཡཀྴ་དགྲ་ལ་ཆོས༔ བསྟན་དགྲ་བདུན་རྒྱུད་ཐལ་བ་རྡུལ་དུ་རློག༔ ཨོཾ་ཡཀྴ་ཀཱ་ལ་དགྲ་བོ་བྱད་མ་ཤ་ཏྲུཾ་ཨ་མུ་ཀ་ཧུར་ཐུཾ་མཱ་ར་ཡ་རྦད་རྦད༔ དྲག་པོའི་ལས་མཛད་ནས་དགྲ་བགེགས་བརླགས་པར་བསམ་མོ༔
ཧོམ་སྦར་དམིགས་པ་ཕུར་ཚུགས་སུ་གདབ་ནས་གསལ༔ རྔ་རོལ་དྲག་ཏུ་སྦིར་ཞིང་གཏོར་ཆེན་འཕང་བ་ནི༔ ཧཱུྃ་ཧོཿ དགོངས་སུ་གསོལ་ལོ༔ ལན་གསུམ༔ གསན་དུ་གསོལ་ལོ༔ ལན་གསུམ༔ གཟིགས་སུ་གསོལ་ལོ༔ ཆོས་ཀྱི་དབྱིངས་སྐྱེ་འགག་མེད་པའི་གནས༔ མཐའ་བྲལ་ཆོས་སྐུའི་ཀློང་ཡངས་སུ༔
ཀུན་བཟང་སྣང་བ་མཐའ་ཡས་བྱང་སེམས་རིག་འཛིན་རྒྱ་མཚོ་གསན་ཅིང་དགོངས་སུ་གསོལ༔ ལོངས་སྐུ་ཞི་ཁྲོ་གར་དབང་ཐིག་ལེའི་ཀློང་པདྨ་འབྱུང་གནས་ཐོད་ཕྲེང་རྩལ༔ རྒྱལ་བ་རྒྱ་མཚོ་གྲུབ་ཐོབ་རྗེས་འབྲངས་བཀའ་བབ་རྒྱ་མཚོ་བདེན་ཚིགས་འགྲུབ་པ་རྣམས་དང་༔ དབུ་མ་ཕྱག་རྫོགས་ལམ་རིམ་གསང་སྔགས་གསར་རྙིང་དཀྱིལ་འཁོར་རྒྱུད་སྡེ་བཞི་དྲུག་མདོ་སྡེ་ཐོས་བསམ་སྒོམ་གསུམ་རིག་སྔགས་འཛིན་པ་རྣམས༔ དཔལ་ལྡན་ཡེ་ཤེས་མགོན་པོ༔ ཞིང་སྐྱོང་དཔལ་འབར་སྟོབས་ལྡན༔ ལས་མགོན་བྱ་རོག་གདོང་ཅན༔ གཟའ་མཆོག་དུག་གདོང་མགོ་དགུ༔ བཙན་རྒོད་གཡུ་ཡི་ཁྲབ་ཅན༔ རྒྱལ་པོ་ལི་བྱིན་ཆེན་པོ༔
དགེ་བསྙེན་ཡཀྴ་གིང་དམར༔ ཀླུ་བདུད་ནཱ་ག་རཀྴ༔ གནོད་སྦྱིན་ཤན་པ་སྤུ་གྲི༔ བཀའ་སྲུང་དམ་ཅན་རྒྱ་མཚོའི་ཚོགས་གསན་ཅིང་དགོངས་སུ་གསོལ་ལོ༔ ཧོཿ ཞིང་བཅུ་ཚང་བའི་དམ་ཉམས་པའི་དགྲ་བོ་འདི༔ གཟུགས་ལིངྒ་ལ་བཀོད་པ༔ མིང་དཀར་ཆག་བཏབ་པ་འདི༔ དང་པོ་སངས་རྒྱས་རྣམས་ཀྱི་བསྟན་པ་བཤིག་པ༔ དཀོན་མཆོག་གི་དབུ་འཕང་སྨད་པ༔
ངོ་ལོག་རྒྱབ་གཏད་བྱེད་པ༔ ཁ་འོ་མ་ལས་འཇམ་པ༔ སྙིང་ནག་མདའ་ལས་རྣོ་བ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ འཛིང་རྩོད་འཁོན་ཞིང་སྲོག་ལ་འཇབ་པ༔ དམ་པའི་ཆོས་སྒྲུབ་པ་ལ་བར་ཆད་བྱེད་པ༔ ཁྱད་པར་དུ་ཆེ་སྲི་རི་བོའི་རྩེ་ནས་ལངས་པ༔ ཆུང་སྲི་རྒྱ་མཚོའི་མཐིལ་དུ་ལངས་པ༔ རྒས་སྲི་དུར་སྲི་ནད་སྲི་བསེ་རག་སྒབ་འདྲེ་ཕོ་མོ༔
མི་ཁ་བྲམ་མཆུ༔ ནད་བདག་ཡམས་བདག་གསོན་འདྲེ་ཤི་འདྲེ་ཟ་འདྲེ་ཤི་གཤེད་འཁྱམས་པོ༔ སྐུ་ལ་བསྡོ་ཞིང་བཀའ་ལ་སྨད་པའི་དམ་ཉམས་དགྲ་བོའི་སྙིང་འགས་པར་གྱིས༔ སྨྱོ་ཞིང་འབོག་པར་གྱིས༔ ཆོས་སྐྱོང་མཐུ་མེད་མི་སྲིད་པས༔ དམ་ཉམས་འདི་ལོ་དང་ཟླ་བར་མ་བཞག༔ ཞག་དང་ཟ་མར་མ་འགྱང་༔ དུས་ཚོད་དང་ཚེས་གྲངས་མ་ནོར་ཅིག༔ ཚེ་ཕྱི་མི་དུས་མ་འབེབས་ཤིག༔ ལས་ངན་པའི་མཐའ་མ་སྒུལ་ཅིག༔
དམིགས་པའི་དམ་ཉམས་ལས་ངན་འདི༔ སྤྲུལ་པ་ཡཀྴ་མེ་དབལ༔ སྟོབས་ལྡན་ལྕགས་སྡིག་ནག་པོའི་ལྷ་ཚོགས་ཁྱེད་རྣམས་ཀྱིས༔ གནམ་ས་ཙམ་གྱི་ཞལ་གདོངས་ལ༔ གངས་རི་ཙམ་གྱི་མཆེ་བ་གཙིགས༔ གློག་དམར་ཙམ་གྱི་ལྗགས་རྐྱོངས་ལ༔ དམ་ཉམས་བྱད་མའི་འཁོར་དང་བཅས༔ ལྷག་མ་མེད་པར་ཞལ་དུ་བཞེས་ཤིག༔ དགྲ་བགེགས་བྱད་མའི་མ་ཧཱ་མཱཾ་རཀྟ་ཙིཏྟ་གོ་རོ་ཙ་ན་ལ་ཁ་ཁ་ཁཱ་ཧི་ཁཱ་ཧི༔ ཞེས་བརྗོད༔
ཟློག་སྔགས་བཟླ་ཞིང་གཏོར་ཟོར་འཕང་༔ ཟོར་ཆེན་འཁོར་འདས་སྟོབས་འདུས་མཚོན་ཆ་ཐོགས༔ སྲིད་པའི་ཕུར་བུ་དང་མཚོན་ཆས་ཡུལ་ཞིང་གཏོར༔ ལྡོག་མེད་གནམ་ལྕགས་ཐོག་ལྟར་འཕང་བ་ཡིས༔ ནད་མཚོན་བྱུར་དང་ལོ་ཉེས་སྐག་ཆེན་ཞི༔ དགྲ་ཕྱོགས་བརླག་ཅིང་དབང་པོ་ཤ་ཁྲག་རུས༔ ལས་བྱེད་ཕོ་ཉས་རྐན་སྒྲ་དི་རི་རི༔ སླར་ཡང་ཟློག་སྔགས་དམོད་པའི་བདེན་པ་བསམ༔ དར་ནག་བརྡབ་ཅིང་དམོད་ཟོར་དྲག་ཏུ་བྱ༔ ཐལ་མོ་བརྡེབ་ཅིང་མིང་ཡང་མེད་པར་བསམ༔
ཚུལ་ལོག་གོམ་པ་དགུ་བགྲོད་སོ་མཚམས་སུ༔ ཐོ་དགུ་བརྩེགས་ནས་བྱ་ཁྱུང་དམག་ཚོགས་བསྐྱེད༔ ཧཱུྃ་ཁྲོཾ༔ ཐོ་ནི་བྱ་ཁྱུང་མཐིང་ནག་མེ་འབར་དབྱིབས༔ སྦྲུལ་ནག་ཞལ་གསོལ་སྟོང་གསུམ་ཚྭ་ཚྭས་ཁེངས༔ རྔམ་མཆེ་གཙིགས་ཤིང་སྡེར་གཤོག་བརྐྱངས་པ་ཡིས༔ སྒབ་འདྲེ་འབྱུང་པོ་རྒྱུ་བའི་ལམ་ཆོད་ཅིག༔ ཁྲོཾ་རྃ་ཙཀྲ་རཀྵ་ཧཱུྃ༔ དེ་ནས་སྒོ་དྲུང་བཤལ་ཆུས་བརྟན་མ་སྐྱོང་༔ གཏོར་གཞོང་ཁ་སྦུབ་དམིགས་པས་འགུགས་བསྟིམ་བྱ༔
རྟ་བྲོ་བརྡུངས་ནས་མཆེད་ལྕམ་ཟུང་འབྲེལ་ཞིང་༔ མངོན་སྤྱོད་དྲག་པོས་ཟུར་གསུམ་གཡོན་དུ་བསྐོར༔ ཧཱུྃ༔ དྲག་པོ་དཔལ་གྱི་དཀྱིལ་འཁོར་དུ༔ རྡོ་རྗེ་རྔམ་བྱེད་བྲོ་བརྡུངས་པས༔ དུག་ལྔའི་བག་ཆགས་དབྱིངས་སུ་གཏོར༔ ཕོ་བྲང་ཡོངས་རྫོགས་དཀྱིལ་འཁོར་དུ༔ ཆོས་སྐྱོང་ཕོ་ཉས་བྲོ་བརྡུངས་པས༔ ཞེ་སྡང་རུ་ཏྲ་ཐབས་ཀྱིས་བསྒྲལ༔ སྐུ་གསུང་ཐུགས་ཀྱི་དཀྱིལ་འཁོར་དུ༔
ཡེ་ཤེས་ལྔ་ལྡན་བྲོ་བརྡུངས་པས༔ བདག་ཏུ་ལྟ་བའི་མཚན་མ་ཞི༔ བྲོ་ནི་ཡེ་ཤེས་ཆེན་པོའི་བྲོ༔ གླུ་ཡང་ཡེ་ཤེས་ཆེན་པོའི་གླུ༔ གར་ཡང་ཡེ་ཤེས་ཆེན་པོའི་གར༔ གསང་སྔགས་རྡོ་རྗེ་ཁྲོ་བོ་ཡིས༔ གོད་སྲི་དབུལ་སྲི་ཚར་ཡང་བཅད༔ ལས་མཁན་ཕོ་ཉས་བྲོ་ར་རུ༔ རྒྱས་བཏབ་རུ་ཏྲ་མ་ལྡང་ཞིག༔ ཨོཾ་ནན༔
ཨཱ་ནན༔ ཧཱུྃ་ནན༔ སཏྭཾ་བྷ་ཡ་ནན༔ མཱ་ར་ཡ་ནན་ནན༔ ལས་གཞུང་གི་བྲོ་བརྡུངས་ནས༔ གཏོར་གཞོང་ཁ་ཡར་གཟེད་ནས་འབྲུ་བླུགས༔ ཧཱུྃ༔ རྒྱལ་བ་གཅིག་བསྡུས་རིག་འཛིན་པདྨ་འབྱུང་༔ པདྨ་རྒྱལ་པོ་ནོར་བདག་ཛམ་བྷ་ལ༔ དབང་སྡུད་ཞགས་པ་གནོད་སྦྱིན་མ་ཧཱ་དྷེ༔
ཀཱ་ལ་ཡཀྴ་རྡོ་རྗེ་གོ་གྱོན་ལྷ༔ དཔག་མེད་སྤྲུལ་པའི་མཆོད་པ་དཔག་ཡས་འབུལ༔ རྟེན་འབྲེལ་ཆོས་བཞིན་སྨོན་ལམ་ཤུགས་ཕྱུང་ནས༔ སྐུ་བཞི་དཔལ་འབྱོར་རྒྱས་པའི་ཕྲིན་ལས་མཛོད༔ ཧཱུྃ༔ ཆོས་སྐུ་དྲི་མེད་རིག་རྩལ་དྲག་པོའི་ལྷ༔ ལས་སྒྲིབ་རྐྱེན་ངན་མ་རིག་འཁྲུལ་གཟུགས་རྣམས༔ རྟེན་འབྲེལ་དམོད་པ་ཟབ་མོས་ཚར་བཅད་ནས༔ རྒྱལ་ཁམས་ཕྱོགས་མེད་བདེ་བའི་བཀྲ་ཤིས་ཤོག༔ ཅེས་བརྗོད་ལ་མཆེད་ལྕམ་ནང་དུ་ལོག་ནས་ཕྱེ་མར་དང་སྐྱེམས་ཆང་ལ་རོལ་ཧ་ཧའི་གད་མོ་བཅས་ནང་དུ་ལོག་ལ༔
གཏང་རག་མཆོད་བསྟོད༔ དངོས་གྲུབ་ལེན་ཆོག་བཟོད་གསོལ་བསྔོ་བ་སྨོན་ལམ་གཞུང་ལྟར་བགྱིས༔ དཀྱིལ་འཁོར་བསྡུ་བ་ནི༔ ཧཱུྃ༔ སྲུང་འཁོར་ལྷ་རྣམས་མི་དམིགས་ཧཱུྃ་གི་ངང་༔ ཧཱུྃ་ཡང་ཞབས་ཀྱུ་ཧ་ཁོག་མགོ་སྐེད་དང་༔ ཟླ་ཚེས་ཧཱུྃ་བསྡུ་མི་དམིགས་འཇའ་ཡལ་བཞིན༔ འཛིན་བྲལ་ཟང་ཐལ་སྟོང་པའི་ངང་ལ་བཞག༔ ཧཱུྃ༔ ཨ་ཨ་ཨཱཿ
ཞེས་པས་རང་རྩལ་རང་བཞིན་ཀློང་དུ་བསྡུས༔ ལས་རྗེས་མི་མངོན་ལས་ལ་བསྡུ་བྱ་ཞིང་༔ བདག་གཞན་རྒྱུན་སྤྱོད་ཚེ་དཔལ་གོང་འཕེལ་ཞིང་༔ མངོན་སྤྱོད་དབལ་གྱིས་བླ་ཚེའི་ཟེར་ཉམས་པ༔ གསོ་ཕྱིར་ཚེ་ཆོག་གཡང་ལེན་ཅི་འགྲུབ་བྱ༔ མངོན་སྤྱོད་ལས་འགྲུབ་སྙན་གྲགས་སྟོབས་རྩལ་རྒྱས༔ སྙིགས་དུས་དུག་ལྔས་རང་རྒྱུད་འཁྲུལ་པའི་ཚེ༔ ཕྱི་ནང་དགྲ་འདྲེ་བྱུར་དང་ཐན་ལྟས་མང་༔ ནད་མཚོན་མུ་གེ་ལོ་ནད་སད་སེར་ལྡང་༔ འདུལ་དཀའ་འདུལ་བར་ཐུགས་རྗེ་སྐུ་རུ་ཤར༔
བདུད་རིགས་འགོང་པོ་བསྟན་དགྲ་ཚར་ཡང་བཅད༔ སྨོན་ལམ་དབང་གིས་མཐུ་སྟོབས་ནུས་རྩལ་མྱུར༔ ལོག་འདྲེན་བགེགས་འཇོམས་དངོས་གྲུབ་རྣམ་གཉིས་སྩོལ༔ དེ་ཕྱིར་ང་ཡི་བསྟན་འཛིན་སྐྱེས་བུ་རྣམས༔ སྒྱིད་ལུག་བག་ལ་ཉལ་བུ་མ་སོང་པར༔ བསྟན་དང་འགྲོ་ཕན་སེམས་བསྐྱེད་གོ་གྱོན་ཏེ༔ རྟེན་འབྲེལ་སྣ་ཚོགས་རྒྱུ་རྐྱེན་ཅི་འབྱོར་བསག༔ ཐུགས་རྗེ་གསུམ་བསྐྱེད་རྡོ་རྗེའི་མཚོན་ཆ་ཕྱོར༔ གསང་སྔགས་དམོད་པས་བདུད་དཔུང་ཕྱེ་མར་བརླག༔ མ་འོངས་ཡང་མཐའ་གཏེར་བདག་གླིང་ལ་སྤྲོད༔
ཟབ་པའི་མཐར་ཐུག་གསང་སྔགས་དྲག་སྔགས་འདི༔ དམ་ཉམས་བདུད་རིགས་ལག་ཏུ་མ་ཤོར་རྒྱ༔ ཆུ་བདག་ཀླུ་བདུད་དགེ་བསྙེན་རྟ་ནག་རྒྱ༔ མ་འོངས་ལས་འཕྲོ་ཅན་ལ་སྨོན་ལམ་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཐེམ་རྒྱ༔ མི་ནུབ་རྒྱ༔ བདག་འདྲ་ཨོ་རྒྱན་རྩ་གསུམ་གླིང་པས་དགེ་བསྙེན་ཀླུ་ཡི་ཕོ་བྲང་ནས་གཏེར་དུ་བཞེས་ཏེ༔ མི་ནུབ་རྒྱལ་པོའི་ཨུར་འགོས་སུ་སྤྲེལ་ཟླའི་ཚེས་༡༥ནས་ཤོག་སེར་ནས་ཕབ་སྟེ་བཅུ་དགུ་ཉིན་པར་གྲུབ་པའོ༔ ་་་་་ གོང་གི་གསལ་བྱེད་མཆན་བུ་འདེབས་པ་པོ་གུ་ཧྱའོ། སརྦ་མངྒ་ལཾ།། །། ༈ ཡ༽ ཡང་བཟློག་འཕྱོང་ནི༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔
ཕ་ཚོགས་ཡབ་ཀྱི་དྲག་སྔགས་ཟློག༔ མ་ཚོགས་ཡུམ་གྱི་དམོད་པ་ཟློག༔ འཁོར་ཚོགས་སྤྲུལ་པ་འབུམ་སྡེ་ཟློག༔ ལྷ་ཡི་བཀའ་ཆད་བབ་པ་ཟློག༔ མ་མོའི་ནད་ཡམས་འཁྲུག་རྩོད་ཟློག༔ གཤིན་རྗེའི་ཁྲམ་ཁ་འདེབས་པ་ཟློག༔ བདུད་ཀྱི་ཤྭ་རྡེལ་བབ་པ་ཟློག༔ གནོད་སྦྱིན་སྲོག་ལ་རྐུ་བ་ཟློག༔ བཙན་གྱི་ཇག་ཏུ་རྒྱུག་པ་ཟློག༔ ཀླུ་བདུད་གཏད་ཁྲམ་ནག་པོ་ཟློག༔
གཟའ་དང་ཐེའུ་རང་གདུག་རྩུབ་ཟློག༔ ཤེལ་གིང་དཀར་པོའི་སྨྱོ་འབོག་ཟློག༔ གྲོང་རྒྱུག་འདྲེ་མོའི་འོ་དོད་ཟློག༔ ཤི་མིག་གསོན་ལ་བགྲད་པ་ཟློག༔ བསེ་རག་ཟ་ཁ་ཟུག་པ་ཟློག༔ རྒྱ་གར་རྒྱ་ནག་བསྒྱུར་ཏོ་ཟློག༔ མཐུ་སྒྲུབ་ངན་སྔགས་གཏད་ཁྲམ་ཟློག༔ སུམ་པའི་གླང་ཟོར་དུག་མདའ་ཟློག༔ ལི་ཡི་སྤར་སྨེ་གདན་བགོས་ཟློག༔ སྔགས་པའི་ཀོང་ཟོར་འཕེན་པ་ཟློག༔
སྐྱེས་པའི་མདའ་ཟོར་འཕེན་པ་ཟློག༔ བུད་མེད་དམོད་ཟོར་འཕེན་པ་ཟློག༔ མཚམས་ཀྱི་བྱུར་འདྲེ་ངན་པ་ཟློག༔ རྨི་ལྟས་པྲ་རྟགས་ངན་པ་ཟློག༔ དུས་མིན་འཆི་བ་རྣམ་བརྒྱད་ཟློག༔ རྦད་འདྲེ་རྦོད་གཏོང་ངན་པ་ཟློག༔ ཕ་མྱེས་དུར་སྲི་ལངས་པ་ཟློག༔ མི་ཡི་གྱོད་སྲི་སྒབ་འདྲེ་ཟློག༔ ཟ་འདྲེ་ཤི་གཤེད་གདུག་པ་ཟློག༔ སྡེ་བརྒྱད་ཟ་ཁ་ཟུག་པ་ཟློག༔
ཀླུ་ཡི་གཏད་དུ་བཅུག་པ་ཟློག༔ གཤིན་རྗེའི་དྲེགས་པའི་ཁྲམ་ཁ་ཟློག༔ མི་ཁ་བྲམ་མཆུ་ཟུག་པ་ཟློག༔ མོ་ངན་མཚན་ངན་དགྲ་ལ་ཟློག༔ ཟློག་ཅིག་སྒྱུར་ཅིག་ཕྲིན་ལས་མཛོད༔ ཨོཾ་བཛྲ་ཡཀྴ་ཧཱུྃ༔ སརྦ་བིགྷྣཱན་བྱད་མ་དགྲ་བགེགས་སྙིང་ལ་མཱ་ར་ཡ་རྦད་རྦད༔ བྷྱོ་བྷྱོཿ བཟློག་བཟློག༔ ཅེས་རྩ་སྔགས་དང་བཅས་ལ་ཐུན་གྱིས་བྲབ་ཀྱང་བཟློག་འཕྱོང་གཞུང་མན་ངག་ཞལ་ཤེས་ལྟར་རོ།
མངྒ་ལཾ།། ཀཱ་ལ་ཡཀྴའི་བཟློག་བསྡུས་གྲངས་གསོག་ནི། ཧཱུྃ་བྷྱོ། ལྷོ་ནུབ་རྔ་ཡབ་ཁྲོ་བོ་རོལ་པའི་ཞིང༌། ། རྡོ་རྗེ་སྲིན་རྒྱལ་རཀྴ་ཐོད་ཕྲེང་རྩལ། ། མ་རུངས་འདུལ་ཕྱིར་ཆེ་བཙན་སྐུར་བཞེངས་ཤིག ། དུག་གསུམ་ཤ་ཁྲག་གཏོར་མ་འདི་བཞེས་ལ། ། ལྷ་སྲིན་གདུག་པའི་དལ་ཁ་བཟློག་ཏུ་གསོལ། ། འགོང་པོ་དམ་སྲིའི་ཆོ་འཕྲུལ་བཟློག་ཏུ་གསོལ། ། ཕུང་སྲི་གྲི་སྲིའི་གནོད་པ་བཟློག་ཏུ་གསོལ། །
དབུལ་སྲི་ཆུང་སྲི་སྲི་ཀེག་བཟློག་ཏུ་གསོལ། ། ལྟས་ངན་བར་ཆད་ཐམས་ཅད་བཟློག་ཏུ་གསོལ། ། བཟློག་གོ་འཁྲུལ་སྣང་ཀ་དག་ངང་དུ་ཟློག ། བསྒྱུར་རོ་རྟོག་ཚོགས་ཡེ་ཤེས་ལྔ་རུ་སྒྱུར། ། བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད། ཅེས་པའང་གུ་ཧྱས་ཨུ་ཚུགས་ངོར་ཤ་ས་དྷཱ་རས་བཙིར་བའོ།། །།
༈ བླ་མའི་ནོར་སྒྲུབ་པདྨ་རྒྱལ་པོ་ལས། གསོལ་འདེབས་ངེས་དོན་རབ་བསྐུལ་བཞུགས་པའི་དབུ་ཕྱོགས་ལགས་སོ། པདྨ་རྒྱལ་པོའི་བརྒྱུད་འདེབས་ལ། ། བླ་མ་ཡིད་བཞིན་ནོར་བུའི་དཀྱིལ་འཁོར་དུ། །
བདག་ཅག་མོས་བློ་མཐུན་པས་རབ་བསྐུལ་ནས། ། མོས་གུས་ཡིད་ཀྱིས་གསོལ་བ་སྙིང་ནས་འདེབས། ཧཱུྃ། ཆོས་དབྱིངས་ལྷུན་གྲུབ་སྤྲོས་པའི་མཐའ་བྲལ་ཡང༌། ། འགྲོ་བའི་དོན་དུ་སྙིང་པོའི་རྩལ་ཕྱུང་ནས། ། མ་གྱུར་འདྲེན་པའི་ངོ་བོ་སྣང་མཐའ་ཡས། ། བདག་ལ་དངོས་གྲུབ་རྣམ་གཉིས་དེང་འདིར་སྩོལ། ། བྱིན་རླབས་དབང་དང་ནུས་པས་བདག་ལ་སྐྱོངས། ། རང་བཞིན་སྙིང་རྗེ་འགགས་མེད་རྨད་དུ་བྱུང༌། ། འཕགས་མཆོག་ཕྱག་ན་པདྨོ་སྤྱན་རས་གཟིགས། །
འབད་མེད་འདུན་པའི་གུས་པས་གསོལ་བ་འདེབས། ། གནས་ལུགས་མངོན་དུ་འགྱུར་བར་བདག་སྐྱོངས་ལ། ། ཐུགས་རྗེའི་རླབས་ཕྲེང་སྒྱུ་མའི་གར་སྒྱུར་བཞིན། ། སྐྱེ་དགུ་རྣམས་ལ་བསོད་ནམས་ཆར་ཆེན་གཡོ། ། གཏན་གྱི་སྐྱབས་མགོན་ཨོ་རྒྱན་ཆོས་ཀྱི་རྗེ། ། གསོལ་བ་འདེབས་སོ་འདི་ཕྱི་དགེ་ལེགས་སྩོལ། ། སྐད་གཉིས་སྨྲ་མཆོག་བུདྡྷ་ཛྙཱ་ན་དང༌། ། སྤྲུལ་པའི་གཏེར་ཆེན་རྩ་གསུམ་གླིང་པ་ལ། ། གསོལ་བ་འདེབས་སོ་ཆོས་ཉིད་མངོན་གྱུར་ནས། ། རང་རིག་བླ་མར་འགྲུབ་པར་བྱིན་གྱིས་རློབས། །
འགྲོ་ཀུན་དགེ་ལེགས་འབྱིན་མཛད་ཛམྦྷ་ལ། ། དབུལ་བའི་ཕོངས་སེལ་པདྨ་རྒྱལ་པོ་ལ། ། གསོལ་བ་འདེབས་སོ་སྒྲུབ་རྒྱུད་བྱིན་གྱིས་རློབས། ། འདོད་རྒུས་ཉེར་ལེན་ཁྱབ་པར་གཡོ་བ་ཡིས། ། རབ་འཁྱིལ་ཤིན་ཏུ་འཁྲུགས་པའི་གནས་ཀྱི་བདག ། ཟླ་འཛིན་གཉིས་དང་ཀླུ་ཡི་དབང་མོ་ལ། ། མོས་བློས་བསྐུལ་ནས་དྭང་བས་གསོལ་བ་འདེབས། ། འདི་ཕྱི་ཀུན་ཏུ་ཚོགས་གཉིས་མཐར་ཕྱིན་ནས། ། བསོད་ནམས་གོ་འཕང་མཆོག་ལ་གཞོལ་བར་ཤོག ། ཅེས་པདྨ་རྒྱལ་པོའི་བརྒྱུད་འདེབས་ངེས་དོན་རབ་བསྐུལ་ཡོངས་སུ་དགེ་བ་པདྨ་བཛྲ་ཀཱ་ལ་ཧཱུྃ་གིས་གདམས་པའོ།། །།
བླ་མའི་ནོར་སྒྲུབ་པདྨ་རྒྱལ་པོ་ལས། སྔོན་འགྲོ་སྐྱབས་སེམས་བཞུགས་སོ།། །། དེ་ནས་སྔོན་དུ་འགྲོ་བ་སྐྱབས་འགྲོ་སེམས་བསྐྱེད་ནི། ཨེ་མ་ཧོ། རྒྱལ་བའི་ལུང་རིགས་བསོད་ནམས་རྒྱ་མཚོའི་དཔལ། ། སྟོན་པའི་དཔལ་སྟོབས་འཆང་བ་རིགས་བརྒྱའི་ཚོགས། ། རྩ་གསུམ་བླ་མ་བསྒྲུབ་པར་སེམས་བསྐྱེད་ནས། ། གུ་རུ་ཡིད་བཞིན་ནོར་བུའི་དཀྱིལ་འཁོར་ལ། ། བྱང་ཆུབ་བར་དུ་རྟག་པར་བདག་སྐྱབས་མཆི། ཞེས་པ་གུ་རུ་ཡིད་བཞིན་ནོར་བུའི་སྔོན་འགྲོ་འདི་ཡང་ཀཱ་ལ་བཛྲ་ཧཱུྃ་གིས་མཛད་པའོ།། །།
ཧཱུྃ། མ་གྱུར་འགྲོ་བ་གཞན་དོན་དུ། ། ཨོ་རྒྱན་ནོར་ལྷའི་དཀྱིལ་འཁོར་རྣམས། ། དེང་འདིར་བདག་གིས་བསྒྲུབས་ནས་སུ། ། དབུལ་ཕོངས་སེལ་བར་སེམས་བསྐྱེད་དོ། ཧཱུྃ། ཡིད་བཞིན་ནོར་བུ་དབང་གི་མཆོག ། པདྨ་རྒྱལ་པོའི་ལྷ་ཚོགས་རྣམས། ། ལྷུན་གྲུབ་བདེ་ཆེན་དབྱིངས་ནས་གཤེགས། ། བསམ་འཕེལ་འཁོར་ལོའི་གདན་ལ་བཞུགས། །
དབང་ཕྱུག་བདུན་ལྡན་ཕྱག་འཚལ་ལོ། ། རི་རབ་གླིང་བཞི་གླིང་ཕྲན་དང༌། ། རིན་ཆེན་སྣ་ཚོགས་མུ་ཁྱུད་བཅས། ། ཞིང་དང་བཅས་པའི་ཉེ་ཞིང་དུ། ། མ་ཚོགས་མེད་ཅིང་འཚོགས་པ་དང༌། ། ཕྱི་ནང་སྤྱན་གཟིགས་མཆོད་པ་རྣམས། ། རིག་འཛིན་རྒྱལ་བའི་ཚོགས་ལ་འབུལ། ། གུས་པས་བཏུད་ཅིང་དྭང་བ་ཡིས། ། མི་དགེའི་ལས་ལམ་གང་གྱུར་བཤགས། ། རྒྱལ་བ་མྱ་ངན་མི་འདའ་བཞུགས། །
རྟག་པར་ཆོས་ཀྱི་འཁོར་ལོ་བསྐོར། ། ཅི་སྲིད་བྱང་ཆུབ་དགེ་བའི་ཚོགས། ། དེ་སྲིད་མ་གྱུར་འགྲོ་ལ་བསྔོ། ། དམ་པས་སྨོན་ལམ་དེང་འགྲུབ་ཤོག ། ཅེས་པ་ནོར་སྒྲུབ་པདྨ་རྒྱལ་པོའི་སྔོན་དུ་འགྲོ་བ་འདི་ཡང་གནམ་ལྕགས་རྡོ་རྗེས་ཁ་སྐོང་དུ་སྦྱར་བའོ།། །། དཀར་གཏོར་བྱིན་རླབས་ནི༔ ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ༔ ཨོཾ་ཨཱ་ཧཱུྃ་འོད་དུ་ཞུ་བ་ལ་བྱུང་བའི་གཏོར་མ་དྭངས་ཤིང་ཐོགས་པ་མེད་པ་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར༔
ཨོཾ་ཨཱཿཧཱུྃ༔ ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཥེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ན་ཁཾ་བཛྲ་ཨ་མྲྀ་ཏ་ཀུཎྜ་ལི་པཉྩ་ཧཱུྃ་ཕཊ྄ཿ མཆོད་སྦྱིན་གྱི་གཏོར་མ་བདུད་རྩིའི་རྒྱ་མཚོ་ཆེན་པོ་འདི་ཉིད་བསྔོ་ཞིང་འབུལ་བའི་གནས་སུ་གྱུར་པ་ནི༔ དཔལ་གྱི་མགོན་པོ་བདུན་ཅུ་རྩ་ལྔ༔ ལྷ་ཆེན་པོ་བརྒྱད༔ ཀླུ་ཆེན་པོ་བརྒྱད༔ གཟའ་ཆེན་པོ་བརྒྱད༔ ཕྱི་ནང་གསང་བའི་ལྷ་སྲིན་སྡེ་བརྒྱད༔ དྲེགས་པའི་སྡེ་དཔོན་སུམ་ཅུ༔ བོད་སྐྱོང་བརྟན་མ་བཅུ་གཉིས༔
འཇིགས་བྱེད་ཆེན་པོ་དགུ་བཅུ་རྩ་ལྔ༔ ཁྱད་པར་གངས་ཏི་སེ༔ ལ་ཕྱི་ཆུ་བར༔ མཁའ་སྤྱོད་ཙཱ་རི༔ ཇོ་བོ་གཟེ་རྒྱལ་ཆེན་པོ༔ རོང་བཙན་གངས་བཙན་གཉན་པོ༔ སྦས་ཡུལ་ཆེན་པོ་བཅོ་བརྒྱད་ལ་གནས་པའི་སྲུང་མ་དམ་ཅན་གཏེར་སྲུང་རྣམས་དང་༔ ཁྱད་པར་བྲག་ར་ལྷ༔ སོག་ར་བཙན༔ ཆོས་འཕན་ཀླུ༔
ཏི་སྒྲོ་སྨན༔ གཙུག་ན་རྣམ་རྒྱལ་དཀར་པོ་ལ་སོགས་པ༔ གཞན་ཡང་ཡུལ་རི་དབེན་གནས་གཉན་པོ་འདི་ཉིད་ལ་གནས་པའི་སྲུང་མ་དམ་ཚིག་ཅན༔ རིག་འཛིན་ཆེན་པོ་པདྨ་འབྱུང་གནས་ཀྱི་བཀའ་དང་དམ་ལ་གནས་པའི༔ གཙུག་ལག་ཆོས་འཁོར་སྐྱོང་བ༔ རྣལ་འབྱོར་པ་བདག་ལ་ལུས་དང་གྲིབ་མ་བཞིན་དུ་འགྲོགས་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ༔ བཞེས་ནས་སངས་རྒྱས་ཀྱི་བསྟན་པ་སྲུངས༔ དཀོན་མཆོག་གི་དབུ་འཕང་བསྟོད༔ དགེ་འདུན་གྱི་སྡེ་སྐྱོངས༔ ཆོས་མི་ནུབ་པའི་རྒྱལ་མཚན་དམ་པ་ཚུགས་ཤིག༔
ཨོཾ་སརྦ་ལོ་ཀ་པཱ་ལ་ཨི་དམ་བྷ་ལིངྟ་ལ་ཁ་ཁ་ཁཱ་ཧི༔ ཧཱུྃ༔ སྔོན་ཚེ་སློབ་དཔོན་བཀའ་ཉན་པ༔ ཚངས་པ་བརྒྱ་བྱིན་ལྷ་ཆེན་བརྒྱད༔ དགའ་བོ་འཇོག་པོ་ཀླུ་ཆེན་བརྒྱད༔ ཉི་མ་ལ་སོགས་གཟའ་ཆེན་བརྒྱད༔ སྨིན་དྲུག་ལ་སོགས་རྒྱུ་སྐར་བརྒྱད༔ དབང་ཆེན་ལ་སོགས་ས་བདག་བརྒྱད༔ ལི་ལ་སོགས་ཏེ་སྤར་ཁ་བརྒྱད༔ རྒྱལ་ཆེན་བཞི་དང་ཕྱོགས་སྐྱོང་བཅུ༔
ལོ་སྐོར་བཅུ་གཉིས་སྨེ་བ་དགུ༔ ལོ་རྒན་དྲུག་ཅུ་དུས་འཛིན་བཅས༔ འགྱུ་བ་བཅུ་གཉིས་ལ་སོགས་པ༔ ཁྱད་པར་ལྷ་ཀླུ་མཐུ་བོ་ཆེ༔ སྡེ་དཔོན་སུམ་ཅུ་སོ་གཉིས་དང་༔ ཡུལ་རི་དབེན་གནས་སྐྱོང་བ་ཡི༔ བཀའ་གཏེར་སྲུང་མ་འཁོར་བཅས་ཀྱིས༔ རིན་ཆེན་གསེར་སྐྱེམས་གཏོར་མ་བཞེས༔ ཞི་རྒྱས་དབང་དྲག་ལེགས་ཉེས་ཀྱི༔ བྱ་བ་ཕྲ་རགས་ཅི་བྱས་ཀྱང་༔
ཀོ་ལོང་རུ་ང་ཕྲག་དོག་དང་༔ གནོད་འཚེ་གདུག་སེམས་ཞི་བར་མཛོད༔ ཨོཾ་བྷཱུ་མི་པ་ཏི་ས་པ་རི་ཝཱ་ར་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཞེས་གཏོར་མ་ཕུལ༔ བགེགས་གཏོར་ཆུ་གཙང་གིས་བྲན་ལ༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོཾ་སྭ་བྷཱ་ཝས་སྦྱང་༔ སྟོང་པ་ཉིད་དུ་གྱུར༔ སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་དུ་ཁཾ་ལས་འདོད་ཡོན་གླུད་ཀྱི་གཏོར་མ་བདུད་རྩིའི་རྒྱ་མཚོ་ཆེན་པོར་གྱུར༔ ཨོཾ་ཨཱཿཧཱུྃ༔
ལན་གསུམ༔ ཨོཾ་ན་མ་སརྦ་ཏ་ཐཱ་ག་ཏ་ཨ་ཝ་ལོ་ཀི་ཏེ་ཨོཾ་སམྦྷ་ར་སམྦྷ་ར་ཧཱུྃ་ཕཊ྄ཿ གསུམ་མམ་བདུན་གྱིས་བསྔོས༔ ༈ བླ་མའི་ནོར་སྒྲུབ་པདྨ་རྒྱལ་པོ་ལས། བྱིན་འབེབས་བཅུད་བསྡུས་བཞུགས་སོ། དེ་ནས་བྱིན་འབེབས་པ་ནི། ཞྭ་གོས་འཆོར་སྦྲེང་རོལ་མོ་དཀྲོལ། སྤོས་བསྲེག་དར་མཚོན་གཡབ་ཅིང་སྙན་པའི་དབྱངས་དང་བཅས་ལ༌། ཧཱུྃ༔ རྗེ་བཙུན་མགོན་པོ་སྣང་མཐའ་སྤྱན་རས་གཟིགས༔
མཚོ་སྐྱེས་རྡོ་རྗེ་པདྨ་རྒྱལ་པོ་ཡིས༔ དཀྱིལ་འཁོར་གཡང་རྟེན་རྫས་ལ་བྱིན་ཕོབ་ཅིག༔ ཚེ་ཡི་དབང་མོ་ལྷ་ལྕམ་མནྡ་ར༔ ཆོས་སྐུ་ཡུམ་ཆེན་ཇོ་མོ་མཚོ་རྒྱལ་མས༔ ཟས་ནོར་སྙན་གྲགས་འཕེལ་བའི་བྱིན་ཕོབ་ཅིག༔ གཙུག་ན་ནོར་བུའི་གདེངས་ཀ་ཀླུ་ཡི་རྒྱལ༔ དགོས་འདོད་མཆོག་སྦྱིན་ཀླུ་མོ་ནོར་སྐྱོང་མས༔ ཕྱྭ་གཡང་དཔལ་འབྱོར་འཚུབ་པའི་བྱིན་ཕོབ་ཅིག༔ ཤར་ལྷོ་ནུབ་བྱང་འགུགས་བྱེད་ལྷ་མོ་བཞིས༔ རྒྱལ་ཆེན་བཞི་ཡྀ་ཚེ་བསོད་མངའ་ཐང་རྣམས༔
དཀྱིལ་འཁོར་འདི་ལ་བྱིན་ཕོབ་བཅུད་སྟིམས་ཤིག༔ རྣམ་རྒྱལ་ཁང་བཟང་དགོས་འདོད་བུམ་པ་རུ༔ ཚངས་པའི་འབྱོར་ལྡན་ཚོགས་པའི་བཅུད་ཆགས་ནས༔ དགོས་འདོད་འབད་རྩོལ་མི་དགོས་ལྷུག་སྩོལ་བའི༔ ཕྱྭ་གཡང་འདོད་རྒུ་དཔལ་འབྱོར་བྱིན་ཕོབ་ཅིག༔ ཧཱུྃ༔ ཡེ་སྔོན་ལྟ་བུར་བསྟན་པ་མཐོ་བ་དང་༔ གསེར་རིའི་ལྷུན་ལྟར་བསོད་ནམས་རྒྱུན་ཆགས་ནས༔ རྩི་ཤིང་གྲངས་ལྟར་འདོད་རྒུ་ལྷུན་གྱིས་གྲུབ༔ རོལ་མཚོའི་ཀློང་ལྟར་གཡང་ཞག་ཁད་ཀྱིས་འཁྱིལ༔
ཁུ་རླངས་གཏིབས་བཞིན་ཕྱྭ་གཡང་དཔལ་འབྱོར་འཚུབ༔ དབྱར་གྱི་རྔ་བཞིན་གྲགས་སྙན་ཀུན་ཏུ་ལྡིར༔ དངོས་གྲུབ་འགུགས་པའི་བྱིན་རླབས་གློག་བཞིན་མྱུར༔ འབད་རྩོལ་མི་དགོས་ཐུགས་རྗེས་ཆར་བཞིན་འབེབས༔ དམ་སྲི་ཚར་གཅོད་ནུས་པ་ཐོག་ལྟར་འབེབས༔ དེ་ལྟར་བྱིན་རླབས་ཤུགས་འབྱིན་བསྒྲུབས་པའི་ལྷ༔ དེང་འདིར་བྱིན་རླབས་དབང་བསྐུར་བསྩལ་ནས་སུ༔ སྒྲུབ་པའི་འགལ་རྐྱེན་བར་ཆད་ཞི་བར་མཛོད༔ ཨོཾ་གུ་རུ་པདྨ་རཱ་ཛ་སརྦ་པ་ཤཾ་པུཥྚིཾ་ཀུ་རུ་ཡེ་སྭཱ་ཧཱ༔ ཨོཾ་བཻ་ཤྲ་མ་ཎ་མ་ཎི་བྷ་དྲ་བི་རུ་པཱཀྵཱ་ར་ཙ་ཧྲིང་ཧྲིང་མ་མ་ཐུན་ཐུན་སརྦ་ཛ་ཛཿ
མངྒ་ལ་ཤྲཱི་ཡེ་ཨ་དྷིཥྛ་ཡེ་སྭཱ་ཧཱ༔ ཞེས་རོལ་མོ་དང་བཅས་བྱིན་འབེབས་པར་བྱའོ། དེ་ལྟར་བླ་མའི་ནོར་སྒྲུབ་པདྨ་རྒྱལ་པོ་ལས། བྱིན་འབེབས་རྒྱས་པ་རིན་ཆེན་ཁང་བཟང་ལས་ཁོལ་དུ་ཕྱུང་ལ་གཏེར་ཚིག་སོར་བཞག་ལས་ཅུང་ཟད་བསྡུས་པ་འདི་ཡང་སྒྲུབ་པ་ཆེན་པོའི་ཕྱི་ཐུན་རྣམས་དང་སྤྲོས་མེད་བསྙེན་སྒྲུབ་སྐབས་ཉེར་བར་མཁོ་བའི་དབང་དུ་བྱས་ཏེ་ལྷག་པའི་ལྷ་འདི་ཉིད་ལ་ལྷག་པར་མོས་པའི་གནམ་ལྕགས་བསྟན་འཛིན་མིང་གིས་ཤིང་སྤྲེལ་ཧོར་ཟླ་༡༡པའི་དམར་ཕྱོགས་མཁའ་འགྲོ་འདུ་བའི་དུས་ཆེན་༢༥ལ་ཆོས་རྒྱལ་འབྲུག་གི་ཁབ། མཚན་གྱི་ཆེ་བ་བཀྲ་ཤིས་གཡང་རྩེ་རྫོང་ཁུངས་བཙན་ཕྱུག་འཕེན་དར་འཛོམས་པའི་བཙན་མཁར་ནང་པའི་སློབ་ཁང་དུ་སྦྱར་བས་རྒྱལ་བསྟན་དར་རྒྱས་སྲིད་ཞིའི་བླར་འཕེལ་བའི་རྒྱུར་གྱུར་ཅིག། །། པདྨ་རྒྱལ་པོའི་བདུད་རྩི་ལག་མཆོད་བདེ་ཆེན་སྤྲིན་ཕུང་བྱ་བ་ལ་དོན་ལྔ་དང་བཅས་ནས། ཨོཾ་ཨཱཿཧཱུྃ༔ སྐུ་གསུང་ཐུགས་ཀྱི་འཕྲོ་འདུ་རྒྱུད་བསྐུལ་བ༔ ཀ་ནི་མཚན་ལྡན་དུམ་ཅིག་སྣོད་མཆོག་ཏུ༔ པཱ་ནི་ཟག་མེད་ཡེ་ཤེས་བདུད་རྩི་ལྔ༔
ལ་ནི་ཕྱོགས་དུས་རྒྱལ་བ་མཉེས་པའི་རྫས༔ དོན་གསུམ་ཀུན་ལྡན་རྨད་བྱུང་བདུད་རྩི་འདི༔ མཆོག་དང་ཐུན་མོང་ཕྲིན་ལས་བསྒྲུབ་པའི་རྟེན༔ བདུད་རྩིས་སྐུ་ནི་སྐྱེ་འཆི་བགྲེས་རྒུད་བྲལ༔ བདུད་རྩིས་གསུང་ནི་ཆོས་དབྱིངས་དགག་སྒྲུབ་བྲལ༔ བདུད་རྩིས་ཐུགས་ནི་སྐྱེ་འགག་འཁྲུལ་འཛིན་ཞི༔ བདུད་རྩིས་ཡོན་ཏན་རླབས་ཆེན་སྔགས་ལ་སྤྱོད༔ བདུད་རྩིས་ཕྲིན་ལས་མཆོག་ཐུན་འབད་མེད་འགྲུབ༔ ཨོཾ་ཨཱཿཧཱུྃ༔ སྟེང་དུ་བདུད་རྩི་འཕྲོས་པས་ཞིང་ཁམས་འགྱེད༔
བར་དུ་བདུད་རྩི་མཆོད་པས་རྩ་གསུམ་མཉེས༔ འོག་ཏུ་བདུད་རྩི་གཏོར་བས་དགྲ་བགེགས་ཞི༔ མཚམས་སུ་བདུད་རྩི་འགྱེད་པས་དངོས་གྲུབ་འགྲུབ༔ འཁོར་ཡུག་བདུད་རྩི་སྤྲོས་པས་མཁའ་འགྲོ་འདུ༔ དེ་བས་བྱིན་རླབས་རྨད་བྱུང་བླ་མེད་རྫས༔ མཆོད་དོ་འབུལ་ལོ་དགྱེས་པར་བཞེས་སུ་གསོལ༔ ཨོཾ་ཨཱཿཧཱུྃ༔ ཧ་ཧོ་ཧྲཱི་སྭཱ་ཧཱ༔ ཨོཾ་ཨཱཿཧཱུྃ༔ ཆོས་སྐུ་སྣང་བ་མཐའ་ཡས་ལ༔
དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ ལོངས་སྐུ་ཐུགས་རྗེ་ཆེན་པོ་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ སྤྲུལ་སྐུ་པདྨ་འབྱུང་གནས་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ གནུབས་སྟོན་སངས་རྒྱས་ཡེ་ཤེས་ལ༔ དམ་ཚིག་བདུད་རྩི་མཉེས་མཆོད་འབུལ༔
ཚེ་ཆོས་ཟས་ནོར་དངོས་གྲུབ་སྩོལ༔ ། ཆོས་རྒྱལ་རྩ་གསུམ་གླིང་པ་ལ། ། དམ་རྫས་བདུད་རྩི་མཉེས་མཆོད་འབུལ། ། ཚེ་ཆོས་ཟས་ནོར་དངོས་གྲུབ་སྩོལ། ། གར་དབང་མི་འཇིགས་རྡོ་རྗེ་ལ། ། དམ་རྫས་བདུད་རྩི་མཉེས་མཆོད་འབུལ། ། ཚེ་ཆོས་ཟས་ནོར་དངོས་གྲུབ་སྩོལ། ། དྲིན་ཅན་རྩ་བའི་བླ་མ་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔
དབང་སྡུད་པདྨ་རྒྱལ་པོ་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ ལྷ་ལྕམ་མནྡ་ར་བ་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ མཁའ་འགྲོ་ཡེ་ཤེས་མཚོ་རྒྱལ་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ དབང་སྡུད་མཁའ་འགྲོ་རིགས་བཞི་ལ༔
དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ ནོར་སྐྱོང་ཀླུ་མོ་འོད་སྦྱིན་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ གཏེར་བདག་ཀླུ་ཡི་དགེ་བསྙེན་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ ཡང་སྤྲུལ་རླུང་ཞགས་འགེངས་མཛད་ལ༔ དམ་རྫས་བདུད་རྩི་མཉེས་མཆོད་འབུལ༔
ཚེ་ཆོས་ཟས་ནོར་དངོས་གྲུབ་སྩོལ༔ ཕྱི་ནང་དཀྱིལ་འཁོར་ལྷ་ཚོགས་ལ༔ དམ་རྫས་བདུད་རྩི་མཉེས་མཆོད་འབུལ༔ ཚེ་ཆོས་ཟས་ནོར་དངོས་གྲུབ་སྩོལ༔ ཐུགས་རྗེས་བརྩེར་དགོངས་བཞེས་ནས་ཀྱང་༔ སྐུ་གསུང་ཐུགས་ཀྱི་དངོས་གྲུབ་སྩོལ༔ ཀཱ་ཡ་སིདྡྷི་ཨོཾ༔ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔ གྷུ་ཡ་སིདྡྷི་སྭཱ༔
ཀརྨ་སིདྡྷི་ཧཱ༔ ཞེས་མཆོག་ཐུན་མོང་གི་དངོས་གྲུབ་ཀྱི་དབང་བཞི་ཐོབ་པར་བསམ༔ ས་མ་ཡ༔ ཞེས་བདུད་རྩི་ལག་མཆོད་འདི་ཉིད་གཏེར་གཞུང་ལྷའི་སྤྱི་འགྲོས་སོར་བཞག་བགྱིས་པ་འདི་དགེ་བཤེས་བསྟན་འཛིན་གྱིས་བསྐུལ་ངོར་རིག་འཛིན་རྩ་གསུམ་གླིང་པས་ཐུན་མཚམས་སུ་སྦྱར་བའོ།། སརྦ་མངྒ་ལཾ།། །། ཧཱུྃ༔ གཡང་དགུ་པ་འབོད་པ་གང་ནས་འབོད། ། གཡང་དགུ་པ་འཁོར་འདས་ཁྱོན་ནས་འབོད། ། ཀུན་བཟང་ཐོག་མའི་མགོན་པོ་ཡི། ། མ་བྱས་ལྷུན་རྫོགས་གདོད་མའི་གཡང༌། །
དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། རྡོར་སེམས་རིགས་ལྔའི་རྩལ་ཆེན་འཕྲུལ། ། འཆི་མེད་རྔ་སྒྲའི་ཞིང་རྡུལ་དཔྱིད། ། རང་བཞིན་ལྷུན་གྱིས་གྲུབ་པའི་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། གངས་ཅན་མཚོ་ཡི་པདྨའི་ཕྲུམ། ། ཉི་ཤུ་རྩ་ལྔའི་མི་མཇེད་ཞིང༌། ། བསོད་ནམས་ཚོགས་ལས་གྲུབ་པའི་གཡང༌། །
དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། སྐུ་གསུམ་དག་པའི་གཞལ་ཡས་ནས། ། རྩ་གསུམ་རིག་འཛིན་བརྒྱུད་པ་ཡི། ། བྱིན་རླབས་ཐུགས་རྗེའི་ཆར་རྒྱུན་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། ཀུན་འབྱུང་ནོར་བུའི་གཞལ་ཡས་ནས། ། ལྷ་ཀླུ་གནོད་སྦྱིན་ནོར་བདག་ཚོགས། ། མི་ཟད་གཏེར་གྱི་བདག་པོའི་གཡང༌། །
དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། རྒྱ་གར་རྒྱ་ནག་བལ་པོ་ཧོར། ། འཛམ་གླིང་ཐ་གྲུར་འཁོད་པ་ཡི། ། དཔལ་སྟོབས་ཕུན་སུམ་ཚོགས་པའི་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ཧཱུྃ༔ བསྟན་པ་མཐོ་བ་ནམ་མཁའི་གཡང༌། ། དེ་རིང་གནས་འདིར་གཡང་དུ་ལེན། །
ཕྱྭ་གཡང་རྟེན་མཁར་མ་ཉམས་ཤིག ། རྒྱུད་འཛིན་གསལ་བའི་ཉི་ཟླའི་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། སྲིད་འཕེལ་གྲངས་མང་སྐར་ཚོགས་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། སྙན་གྲགས་ཀུན་ཁྱབ་གཡུ་འབྲུག་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག །
དགྲ་ལྷ་མྱུར་མགྱོགས་གློག་ཞགས་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། མཐུ་རྩལ་སྟོབས་ལྡན་ཐོག་རྒོད་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། མཛེས་རྒྱན་བཀྲག་མདངས་འཇའ་འོད་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། སྣ་ཚོགས་ཟད་མེད་ཆུ་འཛིན་གཡང༌། །
དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། ཟབ་ཆོས་མཐའ་རྒྱས་བར་སྣང་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། སྟོབས་བསྐྱེད་འཇའ་ལུས་རླུང་གི་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། ལོངས་སྤྱོད་རྒྱ་ཆེ་ས་ཡི་གཡང༌། ། དེ་རིང་གནས་འདིར་གཡང་དུ་ལེན། །
ཕྱྭ་གཡང་རྟེན་མཁར་མ་ཉམས་ཤིག ། མི་རྒྱུད་གྲངས་མང་རྩི་ཤིང་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། སྲ་མཁྲེགས་རྫོང་བཙན་ལྕགས་ཀྱི་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། རྟ་ནོར་ལུག་སོགས་ཕྱུགས་ཀྱི་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག །
བང་མཛོད་བཅུད་རྒྱས་འབྲུ་ཡི་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། ཡུལ་བཟུང་ས་འཛིན་རྟེན་འབྲེལ་གཡང༌། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་རྟེན་མཁར་མ་ཉམས་ཤིག ། གཡང་རྟེན་ཡོན་བདག་རྣམས་ལ་བསྟིམ། ། གཡང་རྫས་རྟེན་འབྲེལ་སྣོད་དུ་བསྐྱིལ། ། མི་ཉམས་མི་ཤིགས་རྒྱ་ཡིས་གདབ། ། བསྐལ་པར་མི་འགྱུར་གཡང་ལྡན་ཤོག །
ཅེས་པ་གཡང་དགུ་པ་བཀའ་བསྡམས་སུ་མཆིས་པས་མ་ཚང་ཁ་སྐོང་སིངྷས་བྲིས་པ་དགེ་ལེགས་འཕེལ།། །། ཨོཾ་ཨཱཿཧཱུྃ༔ ཆོས་སྐུ་སྣང་བ་མཐའ་ཡས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། ལོངས་སྐུ་ཐུགས་རྗེ་ཆེན་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། སྤྲུལ་སྐུ་པདྨ་འབྱུང་གནས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གཟུངས་མ་ཡེ་ཤེས་མཚོ་རྒྱལ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། ལོ་ཆེན་བུདྡྷ་ཛྙཱ་ནའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གཏེར་སྟོན་རྩ་གསུམ་གླིང་པའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། དྲིན་ཅན་རྩ་བརྒྱུད་བླ་མའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། དྲག་པོ་ཀཱ་ལ་ཡཀྴའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི།
དབང་སྡུད་པདྨ་རཱ་ཛའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གསང་ཡེ་ཌཱཀྐི་རྣམ་གཉིས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། མགྱོགས་མ་མཁའ་འགྲོ་རིགས་བཞིའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། སྨུག་འཛིན་ཛམ་ལྷ་དཀར་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། དབང་བྱེད་གཞོན་ནུ་རྩེ་གསུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གནོད་སྦྱིན་ཚོགས་ཀྱི་བདག་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། བཀའ་སྡོད་ཀླུ་མོ་ནོར་སྐྱོང་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གཏེར་སྲུང་དགེ་བསྙེན་ཆེན་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། གཞན་ཡང་བཀའ་གཏེར་སྲུང་མ་དམ་ཅན་རྒྱ་མཚོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི། ཁོ་བོ་རྩ་གསུམ་གླིང་པ་ཆོས་ཀྱི་རྒྱ་མཚོས་ཐུན་མཚམས་སུ་བྲིས་པའོ།། །།
ཐུན་མཚམས་མཆོད་བསྟོད་བྱ་བ་ནི། བྱིན་རླབས་བྱས་ལ། ཧཱུྃ། འདོད་འབྱུང་ཡིད་བཞིན་དབང་གི་རབ་སྐྱུད་པ། ། ཨོ་རྒྱན་པད་འབྱུང་དཀྱིལ་འཁོར་ལྷ་ཚོགས་ལ། ། ཕྱི་ནང་གསང་གསུམ་དཔག་ཡས་མཆོད་སྤྲིན་འབུལ། ། བསམ་འཕེལ་དཔལ་འབྱོར་སྦྱིན་ལ་བདག་བསྟོད་དོ། ཐུན་མཚམས་མཆོད་བསྟོད་གནམ་ལྕགས་རྡོ་རྗེས་བྲིས་པ་མངྒ་ལཾ།། །། ༈ བླ་མ་སྐུ་གསུམ་དགོངས་འདུས་ལས། རྩ་གསུམ་སྤྱི་ཡི་མེ་མཆོད་ལས་བཞིའི་བང་མཛོད་ལས་དབང་གི་མེ་མཆོད་ཁོལ་དུ་ཕྱུང་བ་བཞུགས་སོ།

དེ་ཡང་དབང་གི་སྲེག་བླུགས་བྱ་བ་ལ། ཐོག་མར། གཞུང་ལས། ཕྱིའི་འབྱུང་ཁམས་གཟའ་སྐར་དུས་སྦྱོར་དང་༔ ནང་འབྱུང་ལུས་ཀྱང་རྒྱན་གོས་ཁ་དོག་བསྒྱུར༔ ཞེས་པ་ཕྱིའི་འབྱུང་བའི་ཁམས་དང་གཟའ་སྐར་འཕྲོད་སྦྱོར་སོགས་དབང་ལ་ཤིས་པའི་དུས་ཚེས་བཟང་པོར། ཆུ་ཚོད་དགོང་མོ་ཡི་དུས་སུ་ཁ་ནུབ་ཏུ་བལྟས་ལ། སྒྲུབ་པ་པོ་རྒྱན་གོས་དང་ཁྲི་གདན་སྟེགས་ཁེབས་ཁ་དོག་དམར་པོར་བསྒྱུར་བ་དང༌། ཐབ་དབྱིབས་ཀྱང༌། དབང་ལ་ཟླ་གམ་དམར་པོ་པདྨས་མཚན༔ ཞེས་ཐབ་སྟེགས་ཁྲུ་གང་བ་གཞི་དམར་པོ་ལ་སེར་བཅད་དཀྱིལ་འཁོར་ཟླ་གམ་པདྨ་ལྕགས་ཀྱུས་མཚན་པ་པད་ཕྲེང་གིས་བསྐོར་བ་དང༌།
རྫས་ནི། མེ་དར་དཔལ་འབར་རླུང་གཡབ་ཀུ་ཤ་མར་ཁུ་ཡམ་ཤིང་སོགས་སྤྱི་དང༌། གཞུང་ལས། དབང་ལ་མེ་ཏོག་གླང་སྣ་དམར་པོ་སོགས༔ འབྲུ་སྨན་ཤིང་འབྲས་དར་ཟབ་དམར་པོའི་རིགས༔ སིནྡྷུ་ར་དང་ལི་ཁྲི་མཚལ་དང་སྦྱར༔ ཞེས་དབང་ལ་ཁྱད་པར་རྫས་མེ་ཏོག་གླང་སྣ་དམར་པོ་སོགས་མེ་ཏོག་དམར་པོ་འབྲུ་སྨན་ཤིང་འབྲས་དར་ཟབ་དམར་པོའི་རིགས་སིནྡྷུ་ར་དང་ལི་ཁྲི་མཚལ་དང་པདྨ་རཀྟ་སྦྱར་བ་དང་མྱོས་བྱེད་ཀྱིས་སྦགས་པ་བཅས་འདུ་བྱ། དམིགས་བསལ་བསྒྲུབ་བྱ་ཁྱད་པར་བ་སོགས་དབང་དུ་བྱེད་ན་མན་ངག་གཞན་ལ་བལྟ་བར་བྱའོ། མདོར་ན་རང་གི་གཡས་སུ་མཆོད་རྫས་གཡོན་དུ་བསྲེག་རྫས། མདུན་དུ་ནང་མཆོད་རྡོར་དྲིལ་གཟར་བླུགས་ཌཱ་མ་རུ་ལས་བུམ་བཅས་བཀོད།
ལས་ཀྱི་གཞུང་བསྲང༌། མཆོད་བསྟོད་བསྡུ་ཞིང་རྗེས་ཐོབ་སྐད་ཅིག་གིས་ལྷར་ལྡང་ལ། ཐོག་མར་རྡོར་དྲིལ་བྱིན་རློབ་ནི། ཨོཾ་མ་ཧཱ་བཛྲ་ཧཱུྃ། ཞེས་རྡོ་རྗེ་ཐུགས་ཀར་གསོར། ཨོཾ་བཛྲ་གྷཎྜེ་ཨཿ དྲིལ་བུ་དཀྲོལ། ཨོཾ་སརྦ་ཏ་ཐཱ་ག་ཏ་མཧཱ་ཨ་ནུ་རཱ་ག་ཎ་ཛྙ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ། ཐུགས་ཀར་འཁྱུད་རྒྱ་བྱ་ལ། དེ་ནས་གཤེགས་བསྡུ་མ་གྲུབ་བར་རྡོར་དྲིལ་སར་མི་འཇོག
འདི་མན་ཕྱག་ལེན་གཡོན་པའི་ཀུན་སྤྱོད་དབང་གི་བཞུགས་ཚུལ་རྒྱལ་པོ་རོལ་པའི་སྟབས་དང་ཕྱག་རྒྱ་ཡང་སྲིན་ལག་སྒྲེང་བ་པདྨའི་རྒྱ་ཁོ་ནས་འབུལ་བ་སོགས་བྱེ་བྲག་ཕྱེད་པར་བྱའོ། དང་པོ་ཐབ་དང་བསྲེག་རྫས་ལ་ལས་ཆུས་བྲན་ཏེ། ཨོཾ་བཛྲ་ཨ་མྲྀ་ཏས་བསངས། ཨོཾ་སྭ་བྷ་ཝས་སྦྱང༌། བདག་ཉིད་ལྷར་གསལ་ཐུགས་ལས་འཕྲོས་པ་ཡི༔ རྃ་ཡྃ་ཁྃ་ཞུ་མ་དག་དྲི་མ་སྦྱངས༔ བྷྲཱུྃ་ལས་སྣ་ཚོགས་རཏྣའི་སྣོད་ཡངས་པར༔ ཨོཾ་ལས་དམ་ཚིག་རྫས་རྣམས་བདུད་རྩིར་རྟོགས༔ ཨཱཿཧཱུྃ་ཧོ་ཡིས་སྣང་སྲིད་གང་བར་སྤེལ༔ རྃ་ཡྃ་ཁྃ༔
སྥ་ར་ཎ་ཕཊ྄ཿ བཛྲ་དྷརྨ་ཨཱཿ སཾ་ཧ་ར་ཎ་ཧཱུྃ༔ བྷྲཱུྃ་རཏྣ་བི་ཤུདྡྷེཿཨཱཿ ཨོཾ་ཨཱཿཧཱུྃ་ཧོས་བྱིན་གྱིས་བརླབས། རྡོ་རྗེ་རྩེ་གཅིག་པའི་རྒྱས་རེག་ལ། ཨོཾ་སྭཱ་ཧཱཿ རྫས་རྣམས་བཀྲུ། ཨོཾ་ཨགྣེ་ཡེ་ཛྭ་ལ་རཾ། ༼གཡོན་དུ་༽བསྐོར་ལ་མེ་སྤར།
ཧཱུྃ་ཧཱུྃ་གིས་རླུང་གཡབ། ཨགྣེ་ཡེ་སྭཱ་ཧཱ། མར་ཁུ་ལན་གསུམ་འབུལ། ཨོཾ་ཨ་པྲ་ཏི་ཧ་ན་བཛྲ་ཡེ་སྭཱ་ཧཱ། གཉིས་པ་དངོས་གཞི་ཐབ་དང་དམ་ཡེ་དབྱེར་མེད་ཀྱི་ལྷ་བསྐྱེད་པ་ནི། ཨཱཿ འཁོར་འདས་ཡེ་དག་ལྷུན་གྲུབ་རྒྱལ་བའི་ཞིང་༔ སོར་རྟོག་ཡེ་ཤེས་ན་བཟའ་དཀར་མོའི་མཁར༔ ཡེ་ཤེས་སྒྱུ་མ་རོལ་པའི་དཀྱིལ་འཁོར་པ༔ ཆུ་ཟླའི་ཟློས་གར་མ་འདྲེས་རྫོགས་པར་གསལ༔
ཐབ་དབུས་བྷྲཱུྃ་གྱུར་གཞལ་ཡས་ཁང་༔ རིན་ཆེན་ལས་གྲུབ་རྒྱས་པའི་དབྱིབས༔ གྲུ་བཞི་སྒོ་བཞི་རྒྱན་རྟ་བབས༔ ཕྱི་ནང་བརྩེགས་རིམ་ཆོས་ཏོག་ཚང་༔ དེ་ནང་དགོས་འབྱུང་རིན་ཆེན་ཁྲིར༔ པདྨ་འབྱུང་གནས་དབང་སྡུད་སོགས་བསྟོད་པའི་བར་བཏང༌། བྱེ་བྲག་བསྲེག་རྫས་འབུལ་བ་ནི། ལྷ་ཚོགས་ལྗགས་ཧཱུྃ་གཟར་བུ་རཾ་མཚན་ལས༔ བསྲེག་རྫས་བདུད་རྩིར་དྲངས་ཏེ་གསོལ་བས་མཉེས༔ ནམ་མཁའ་གང་བའི་འོད་དམར་རབ་འཕྲོས་ཏེ༔
དབང་གི་ཕྲིན་ལས་རབ་འབྱམས་སྒྲུབ་པར་བསམ། ཨོཾ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ རང་སྔགས་ཁོ་ནས་དགང་བླུགས་དང་ཡམ་ཤིང་སྤུངས་རྫས་སོགས་གོ་རིམ་བཞིན་འབུལ་ལ། སྔགས་བརྒྱ་རེའི་མཚམས་སོགས་བསྟུན་འདོད་གསོལ་ནི། རཾ༔ ཡེ་ཤེས་ཀློང་ཡངས་འཁྱིལ་བའི་ཧོམ་ཁུང་དུ༔ དམ་རྫས་བདུད་རྩི་འབར་བའི་བསྲེག་རྫས་འབུལ༔ དམ་ཚིག་བཞིན་ལས་ཅི་བདེར་བཞེས་ནས་ཀྱང་༔ ཐོགས་མེད་ལས་ཀྱི་འབྲས་བུ་མཆིས་པར་མཛོད༔ ཧོཿ
རྒྱལ་བའི་མཐུ་བྱིན་ལྷ་འདྲེའི་སྲོག་སྙིང་དང་༔ ཆེ་དགུ་གཉེན་བཅུ་རྒྱལ་བློན་བཙུན་མོ་སྲས༔ འཁོར་འབངས་ཕོ་མོ་ཟས་ནོར་ལོངས་སྤྱོད་ཚོགས༔ འབད་མེད་རིག་པའི་ངང་དུ་དབང་སྡུད་གྱུར༔ ཧྲཱིཿ ཝཱ་ཤཾ་ཀུ་རུ་ཡེ་སྭཱ་ཧཱ༔ སོགས་སྦྱར་ལ་གྲངས་མ་རྫོགས་བར་བསགས། ལས་གཞུང་ལྟར་མཆོད་པ་དང་མཆོད་སྔགས་ཁ་ཕྲལ་ནས། ཨོཾ་བཛྲ་ཨརྒྷཾ་པྲ་ཏཱིཙྪ་ཡེ་སྭཱ་ཧཱ་ནས་ཤབྡ་པྲ་ཏཱིཙྪ་ཡེ་སྭཱ་ཧཱ། མཆོད་པ་དང༌།
ཨོཾ་སརྦ་པཉྩ་ཨ་མྲྀ་ཏ་པཱུ་ཛ་ཨཱཿཧཱུྃ༔ སྨན་མཆོད། ཨོཾ་མ་ཧཱ་རཀྟ་ལ་པཱུ་ཛ་ཨཱཿཧཱུྃ༔ རཀྟ་དང༌། ཨོཾ་མ་ཧཱ་བ་ལིངྟ་པཱུ་ཛ་ཨཱཿཧཱུྃ༔ གཏོར་མ་བཅས་སོ་སོར་ཐབ་ལ་འབུལ། ཨོཾ་བཛྲ་ཏཾ་བུ་ལ་ཡེ་སྭཱ་ཧཱ། ཞེས་སོ་རྩི་དང༌། ཨོཾ་བཛྲ་ཝསཏྲ་ཡེ་སྭཱ་ཧཱ། ཞེས་གོས་ཟུང་བཅས་འབུལ།
དེ་ནས་གཞུང་གི་བསྟོད་པ་བྱ། བཤགས་པ་ནི། ཧོཿ ཆོས་ཉིད་དོན་ལ་ནོར་འཁྲུལ་མི་དམིགས་ཀྱང་༔ ལྟ་དམན་རིག་པའི་འུབ་ཏུ་མ་ཆུབ་པའི༔ ལྷ་སྔགས་ཏིང་འཛིན་ཆོ་ག་ཡོ་བྱད་རྫས༔ ལྷག་ཆད་འགལ་འཁྲུལ་རང་གནོང་བཟོད་པར་གསོལ༔ ཡི་གེ་བརྒྱ་པ་བཟླས་པས་འཁོན་གཅུགས་སྦྱང༌། ཡེ་ཤེས་པ་གཤེགས༌། དམ་ཚིག་པ་ལྟེ་བའི་ཨ་ཐུང་ལ་ཐིམ་པར་གྱུར།
མཐར་ལོང་ཁོམ་ཡོད་ན་མེ་རང་ཞི་ལ་བཏང་ངམ་མིན་ན་ཆུ་ཆང་གིས་བསད། ཐལ་བ་ཆུ་ཀླུང་ངམ་རྒྱ་མཚོར་དོར། རྗེས་སུ་བསྔོ་སྨོན་བཀྲ་ཤིས་མདོར་བསྡུས་དང་མཐའ་རྟེན་ཚོགས་འཁོར་སོགས་སོ་སོའི་གཞུང་ལྟར་བྱའོ། འགྲོ་འདུལ་པད་རྒྱལ་གླིང་པའི་ཟབ་གཏེར་རྩ་གསུམ་སྤྱིའི་མེ་མཆོད་ལས་བཞིའི་བང་མཛོད་ལས་འཕྲལ་མཁོའི་ཆེད་དབང་གི་མེ་མཆོད་ཁུལ་དུ་ཕྱུང་བ་པོ་གུ་ཧྱའོ། ༈ བླ་མའི་ནོར་སྒྲུབ་པདྨ་རྒྱལ་པོ་ལས། རྒྱུན་གྱི་རྣལ་འབྱོར་སྙིང་པོ་རབ་གསལ་བཞུགས་སོ། པདྨ་རྒྱལ་པོའི་སྐུ་ལ་ཕྱག་འཚལ་ལོ། རྒྱུན་གྱི་རྣལ་འབྱོར་ལ་གསུམ། དང་པོ་སྔོན་འགྲོ་ནི། ན་མོ།
བདེ་གཤེགས་ཀུན་འདུས་གུ་རུ་ཡིད་བཞིན་ནོར། ། གུས་པས་སྐྱབས་མཆིས་བདག་གཞན་མཁའ་མཉམ་འགྲོ། ། བླ་མེད་བྱང་ཆུབ་མྱུར་དུ་ཐོབ་བྱའི་ཕྱིར། ། འདོད་འབྱུང་དབང་གི་རྒྱལ་པོ་མྱུར་བསྒྲུབ་བགྱི། དངོས་གཞི་ནི༌། ཨོཾ་སྭ་བྷཱ་ཝ་སོགས། སྟོང་པའི་ངང་ལས་སྐད་གཅིག་གི ། སྣང་སྲིད་བདེ་ཆེན་པདྨ་འོད། ། རང་བྱུང་སྤྲུལ་པའི་ཕོ་བྲང་དབུས། ། ནོར་བུའི་ཁྲི་འཕང་པད་ཉིའི་གདན། །
རང་རིག་ཧྲིཿདམར་ཡོངས་གྱུར་པའི། ། པདྨ་འབྱུང་གནས་དབང་སྡུད་དམར༔ ཞལ་གསུམ་ཕྱག་དྲུག་སྒེག་ཅིང་སྦོམ༔ གསུས་པ་ཆེ་ཞིང་གསུས་ཁྱིམ་འཁྱིལ༔ དབུ་སྐྲ་རིན་ཆེན་རྒྱན་ལྡན་བརྗིད༔ གཡས་གཡོན་རྡོ་རྗེ་བྷནྡྷ་བསྣམས༔ བར་གཉིས་རྒྱལ་མཚན་ནེའུ་ལེ་མཛེས༔ མཐའ་གཉིས་ལྕགས་ཀྱུ་པདྨས་སྡུད༔ རིན་ཆེན་རྒྱན་ལྡན་དཔའ་ཞིང་བརྗིད༔ བརྐྱང་བསྐུམ་རོལ་པའི་སྟབས་སུ་བཞུགས༔
གཡས་སུ་ལྷ་ལྕམ་སྒེག་མོ་དམར༔ གཡོན་དུ་མཚོ་རྒྱལ་ལང་ཚོ་དཀར༔ བདེ་ཆེན་འཁྱིལ་ཞིང་རྒྱན་ལྡན་མཛེས༔ གཉིས་ཀ་གཅེར་མོ་མཉེན་ལྕུག་མ༔ ཟུང་འཇུག་བདེ་ཆེན་ལྡན་པར་བསྒོམ༔ གཙོ་བོའི་ཐུགས་ཀར་པད་ཉིའི་སྟེང༌། ། དབང་སྡུད་རྒྱལ་པོ་ཟིལ་གནོན་ཚུལ། ། ཐུགས་ཀར་རྡོ་རྗེ་ཧྲཱི་མཐར་སྔགས། ། བདེ་ཆེན་རང་བཞིན་ཞིང་ཀུན་ཁྱབ། ། རྒྱལ་བ་མཆོད་ཅིང་བྱིན་རླབས་བསྡུས། །
འབར་བ་གསུམ་གྱིས་བདག་ནུས་བསྐྱེད། ཁམས་གསུམ་བརྟན་གཡོ་སྣང་གྲགས་སེམས། ། པདྨ་རྒྱལ་པོའི་སྐུ་གསུང་ཐུགས། ། ལྷ་སྔགས་ཡེ་ཤེས་རོལ་པ་ལས། ། འདུ་བ་གསུམ་གྱི་ཕྲིན་ལས་སྒོ། ། འབད་མེད་ལྷུན་གྱིས་གྲུབ་པར་མོས། ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ ཅི་ནུས་བཟླས་ལ་མཐར་མི་དམིགས་པའི་ངང་ལ་བསྡུ་ལ་རྗེས་ཤེས་པདྨ་རྒྱལ་པོའི་ང་རྒྱལ་ངང་བསྔོ་སྨོན་སོགས་སྤྱི་ལྟར་བྱའོ། ཞེས་པའང་ལྷ་འདི་ཉིད་ལ་མི་འཕྲོག་པའི་ཡིད་ཆེས་ངེས་ཤེས་རྙེད་པའི་པདྨའི་རིག་སྔགས་འཛིན་པ་པདྨ་མྱུ་གུ་ཀླུ་ཡི་མིང་ནས། གཏེར་གཞུང་ནས་བཏུས་ལ་ཟུར་རྒྱན་ཕྲན་བུ་བཅས།
རབ་བྱུང་༡༧ མེ་སྤྲེལ་ལོ་ཟླ་བ་༨ ཚེས་ལ་ཐེ་པེ་ཨེ་ཝཾ་དུ་བྲིས་པའོ།། །། ༈ བླ་མའི་ནོར་སྒྲུབ་པདྨ་རྒྱལ་པོ་ལས། དྲག་པོ་ཀཱ་ལ་ཡཀྴའི་རྒྱུན་ཁྱེར་བཞུགས་སོ། ཐོག་མར་སྐྱབས་སེམས་ལན་ལག་བདུན་མ་ནི། སྐད་ཅིག་དཔལ་ཁྲོ་བོ་རོལ་བའི་ལྷ་ཚོགས་མཁའ་ཁྱབ་དུ་སད་པར་གྱུར། རྡོ་རྗེ་སློབ་དཔོན་སོགས་སྔོན་དུ་འགྲོ་བས། ཛཿཧཱུྂ་བྃ་ཧོ། ཚོགས་ཞིང་རྣམས་རང་ལ་ཐིམ་པར་གྱུར། ཧཱུྃ༔ སྣང་སྲིད་བདག་མེད་དེ་བཞིན་ལས༔
ཨེ་མཐིང་ཀློང་ནས་འབྱུང་ལྔ་བརྩེགས༔ ཐབས་ཤེས་རྣམ་པར་སྙོམས་པ་ལས༔ སྐྱེ་མེད་རྡོ་རྗེའི་གཞལ་ཡས་ཁང་༔ རྣམ་པ་དྲག་པོའི་ཕོ་བྲང་ནི༔ མ་འགགས་རྒྱན་བཀོད་སོ་སོར་གསལ༔ དེ་དབུས་པདྨ་ཟླ་ཉི་དང་༔ ཏི་ར་དམ་སྲི་བསྣོལ་བའི་སྟེང་༔ མཐིང་སྨུག་ཧཱུྃ་ཡིག་འཕྲོ་འདུ་ལས༔ དཔལ་ཆེན་རྡོ་རྗེ་དཔའ་བོའི་སྐུ༔ སྨུག་ནག་ཡཀྴ་ཀཱ་ལ་ཆེ༔
ཞལ་གཅིག་ཕྱག་གཉིས་དཔའ་བའི་ཆས༔ སྤྱན་བགྲད་ཨམ་གཙིགས་སྨིན་མ་འབར༔ ཐོད་སྐམ་སྐྲ་ཆིངས་དར་དམར་བརྒྱན༔ ཕྱག་གཡས་རྡོ་རྗེ་རལ་གྲི་བསྣམས༔ གཡོན་པས་ལྕགས་སྡིག་ཕུར་བུ་བསྒྲིལ༔ སྐུ་ལ་དུར་ཁྲོད་ཆས་བརྒྱད་རྫོགས༔ ཞབས་གཉིས་གྱད་ཀྱི་དོར་སྟབས་བཞུགས༔ གོ་ཆའི་ལྷ་རྣམས་ཧཱུྃ་དུ་གསལ༔ མེ་དཔུང་མཆེད་པའི་ཀློང་དུ་བསྒོམ༔ ཐུགས་ཀར་གནམ་ལྕགས་རྡོ་རྗེའི་ལྟེར། །
ཧཱུྃ་མཐར་དྲག་སྔགས་མེ་ཚྭ་ཡིས། ། སྲིད་གསུམ་གདུག་པ་ཐལ་བར་བརླག ། སྣོད་བཅུད་ཀ་དག་དབྱིངས་སུ་སྦྱངས། ། རོལ་རྩལ་ཁྲོ་བོའི་ད་ལར་སད། ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔ ཅི་ནུས་དང༌། རྩ་སྔགས་ནི༔ ཨོཾ་ཡཀྴ་ཀཱ་ལ་ཙཎྜ་མ་ཧཱ་ཤྲཱི་ཧྲྀ་ད་ཧེ་རུ་ཀ་ཧཱུྃ་ཕཊ྄ཿ ཞེས་ཐུན་བསྡུ་བའི་ཚེ་སྲུང་འཁོར་གཞལ་ཡས་ལྷ་སྔགས་ས་བོན་ན་དཱ་བར་བསྡུ་ལ་དེ་ཡང་མི་དམིགས་ཆོས་དབྱིངས་ཀ་དག་ངང་དུ་བསྡུ་ལ་བསྔོ་སྨོན་བྱའོ། འདི་ནི་ཁྲོ་བོ་གནོད་མཛེས་རྒྱལ་པོའམ་བགེགས་མཐར་བྱེད་དམ་སྟོབས་པོ་ཆེ་ཡཀྴ་ཀཱ་ལ་ཞེས་དབང་དྲག་གི་དཀྱིལ་འཁོར་ལས་ཕྲིན་གང་ལ་འཇུག་ཀྱང་མ་གྲོལ་གྱི་བར་འདི་ཉིད་ཀྱི་སྲུང་འཁོར་དང་ཏིང་འཛིན་ལ་གནས་ན་བར་ཆད་མི་འབྱུང།
ནོར་སྒྲུབ་དང་སྲིའུ་གསོ་བ་ལ་གལ་ཆེའོ། རང་ཉིད་གྱི་དགོས་མཁོར་དམིགས་ཏེ་གཏེར་གཞུང་ནས་གུ་ཧྱས་ཕྱུང་བ་ཡིན་ནོ།། །། ༈ བླ་མའི་ནོར་སྒྲུབ་པདྨ་རྒྱལ་པོ་ལས། གཏོར་འབུལ་ཁམས་གསུམ་དབང་བསྒྱུར་བཞུགས་སོ། དེ་ཡང་པད་འབྱུང་མཁའ་འགྲོ་ནོར་ལྷའི་གཏོར་འབུལ་འདོད་ན། གསེར་སྐྱེམས་དང་གཏོར་མ་བཤམས་ལ་འབྲུ་གསུམ་ནམ་མཁའ་མཛོད་ཀྱི་བརླབ་ལ། ཧཱུྃ༔ ལྷོ་ནུབ་དགའ་བ་ཚལ་གྱི་རི་རབ་ངོགས༔ དུར་ཁྲོད་དབང་མོ་འགྱུ་བ་གནས་ཀྱི་བདག༔ དབང་ལྷུན་ཡིད་བཞིན་ལྷ་ཆེན་སྒེག་པའི་ཉམས༔
དཀར་དམར་བསྲུབས་པའི་མྱོས་བྱེད་བསྣུན་ཐབས་ཅན༔ སྲིད་གསུམ་དབྱིངས་ལ་བསྐྱོད་པའི་རྒྱལ་མཚན་བསྒྲེངས༔ ཡིད་ལ་འཁུ་བའི་ནོར་སྐྱུག་ནེའུ་ལེ་ཐོགས༔ ཁམས་གསུམ་སྙིང་འདེགས་ལྕགས་ཀྱུའི་འོད་ཟེར་གཡོ༔ ཀུ་མུད་ཟེའུ་འབྲུར་འབྲུབ་པས་ཀུན་ད་བཞད༔ གསོས་འཁྱིལ་བསོད་ནམས་ཞུམ་མེད་ཞབས་དཀྱིལ་བཞུགས༔ སྟོབས་ལྡན་མགྲིན་བཟང་མུ་ཁའི་བཅུད་ལྟ་བུའི༔ རེག་བྱ་གཡོ་བས་ལང་ཚོ་འཛའ་མའི་འཁོར༔ རྗེས་སུ་ཆགས་པས་གཟུགས་བཟང་ལོངས་སྤྱོད་སྤེལ༔ པདྨ་རཱ་གའི་ཆ་ཤས་ལང་ཚོ་སྐྱུད༔
འགའ་ཞིག་ཟླ་གཞོན་ལན་བརྒྱར་བྱི་དོར་དབྱིབས༔ ལ་ལ་ས་སྙིང་བཞེད་མཛེས་ཆུ་སྐྱེས་རྒྱས༔ ཕལ་ཆེར་འདར་མའི་སྒྲས་བསྐུལ་མ་གད་འཚེར༔ ཀུན་ཀྱང་སྒྲ་གཅན་སྲང་འཇུག་གུག་རྩེ་བསྒྲེངས༔ ཡིད་ལས་སྤྱོད་པའི་ནོར་འཛིན་ནེའུ་འཕྱོ༔ པདྨ་རཱ་ཛ་འཁོར་དང་ཕྱྭ་བརྙན་ལ༔ བསྟོད་ཅིང་དུས་ལ་མི་འདའ་ཕྲིན་ལས་ཉིད༔ ཆེ་བཙན་དམུ་རབ་གཙུག་རབ་རྒྱལ་པོ་འཁོར༔ ལུང་རིགས་མཁས་དབང་མཁན་པོ་པཎྜི་ཏ༔ བཙུན་མོ་འཁོར་འབངས་ཆོས་སྲིད་ལུགས་གཉིས་ཀྱིས༔
ཅི་སྲིད་བསྡུས་པའི་སྐྱེ་འགྲོ་མ་ལུས་དང་༔ དེ་སྲིད་ལྷ་འདྲེ་མི་གསུམ་ཐམས་ཅད་ཀུན༔ དེང་འདིར་དབང་དུ་སྡུད་པའི་ལས་བརྩམ་ཕྱིར༔ དགྱེས་པའི་ཕུད་དང་གཏོར་མ་འདི་བཞེས་ལ༔ ཆོས་སྲིད་མངའ་ཐང་འདོད་རྒུའི་དཔལ་ཡོན་སོགས༔ མཐོང་ཐོས་དྲན་རེག་བྲན་དང་དབང་དུ་བསྒྱུར༔ རྒྱལ་བའི་ཐུགས་རྗེ་ཡེ་ཤེས་དབྱིངས་ནས་བསྐུལ༔ པད་འབྱུང་ནོར་གྱི་ལྷ་ཁྱོད་བདག་བསྒྲུབ་ཀྱི༔ མཆོག་ཐུན་དངོས་གྲུབ་འབད་མེད་དེང་འདིར་སྩོལ༔ ཨོཾ་ཨཱ་གུ་རུ་པདྨ་རཱ་ཛ་སརྦ་པ་ཤཾ་མ་མ་ཡེ་སྭཱ་ཧཱ༔
ཞེས་པས་ཕྲིན་ལས་བཅོལ་ལོ། ཐུན་གཏོར་དང་རྒྱུན་གཏོར་ཅི་བྱས་ཀྱང་རུང༌། ཤིན་དུ་ཟབ་པའི་གཏེར་གཞུང་མན་ངག་ལས། གུ་ཧྱས་རང་གི་ཉེར་མཁོར་གུད་དུ་ཕྱུང་བའོ།། །། ༈ པདྨ་རྒྱལ་པོའི་ཛམ་དཀར་ལས་ཚོགས་ལས། དབང་སྡུད་མན་ངག་ཁྱད་པར་ཅན་བཞུགས་སོ། དབང་སྡུད་རྒྱལ་པོ་ལ་བཏུད་ནས། ། གུད་སྦས་མན་ངག་ཁྱད་པར་ཅན། ། གུ་རུའི་བྱིན་མཐུས་དཀྲོལ་བའི་སྤོབས། ། ཅུང་ཟད་རྙེད་སྙམ་དྭང་བས་སྤྲོས།
དེ་ལ་གཏེར་གཞུང་ལས། མན་ངག་ཟབ་པའི་མཐར་ཐུག་ལས༔ དབང་སྡུད་འཁོར་ལོའི་གདམས་པ་ནི༔ མ་ཧཱ་དྷེ་ཝའི་ཁྱད་ཆོས་ལ༔ འགུགས་པའི་མན་ངག་ཟབ་ཁྱད་ཅན༔ སྐྱེ་འགྲོ་ཕོ་མོ་མ་ལུས་ཀུན༔ འཆང་བ་རྩམ་གྱིས་མདངས་འཕྲོག་པའི༔ སྟོབས་ཅན་རྡོ་རྗེའི་ལྕགས་ཀྱུ་བསྟན༔ ཞེས་གསུངས་པ་བཞིན། གུ་རུ་པདྨ་རྒྱལ་པོས་དགའ་བ་ཚལ་གྱི་དུར་ཁྲོད་དུ་དབང་ཕྱུག་ཆེན་པོ་དབང་དུ་བསྡུས་པའི་ཚེ།
རང་གི་སྲོག་སྙིང་དང་མ་ཧཱ་དྷེ་ཝའི་ཁྱད་ཆོས་དབང་སྡུད་འཁོར་ལོ་སོགས་འགུགས་པའི་མན་ངག་ཟབ་ཁྱད་ཅན། འཆང་བ་ཙམ་གྱིས་སྐྱེ་འགྲོ་མ་ལུས་དབང་དུ་བྱེད་པའི་ཐབས་འདི་ཡང་ཕུལ་བས་གཞུང་གི་ཆ་ལག་ཏུ་བཞག་པར་མཛད་པ་ཡིན་ནོ། དེ་ཡང་དབྱེ་གསལ་བྱེད་ལུགས་ཏེ༔ དང་པོ་ཤེས་རབ་མོ་ཟངས་ལ༔ གསེར་དངུལ་ལ་སོགས་རིན་ཆེན་སྦྱར༔ བསྐོལ་བཏུལ་བགྱིས་པའི་ཞུན་མ་ལ༔ རྡོ་རྗེ་ཆོས་ཅན་གཟུགས་སུ་བཅོས༔ ཚད་ཀྱང་ཚོན་གསུམ་ལོངས་པར་བྱ༔ ཞེས་ཟངས་ས་ལེ་སྦྲམ་དང་རང་བྱུང་ཟངས་ལ་གསེར་དངུལ་བསྲེས་པའི་རྡོ་རྗེའམ། ཕོ་མཚན་ཚོན་གསུམ་ཙམ་ལོན་པ་བཅོས་པའམ།
ཆེ་བ་ཡང་རུང། ཡང་ན་རྫས་རྣམས་བསྲེས་ལ་འདམ་སྤྱིན་གིས་བྱས་ཀྱང་རུང་ལ། དབུས་སུ་ཙནྡན་དམར་པོའི་སྲོག་ཤིང་ལ་སྔགས་འདི་ཚེག་མེད་དུ་བྲིས་ དེ་ནས་སྔགས་རིམ་བསྟན་པ་ནི༔ ཞེས་པས་བརྡ་ཡིག་སུམ་ཅུ་འདི་ ཐོག་མར་ནང་དུ་སྲོག་ཤིང་ལ་དྲིལ། དེ་ཡི་ཕྱི་རོལ་སྔགས་འདི་ཡང་བྲིས་ལ། ཨོཾ་མ་ཧཱ་དེ་ཝ་ཁུ་ཏ་བྷ་ལ་སརྦ་མོ་ཧ་རཱ་ག་མ་ཎི་བྷ་དྲ་ཀཽ་རཱི་མ་ཨུ་མ་དྷེ་ཝ་རུ་ཏ་ས་ཏྭ་ཏི་ཀ་ལི་མ་ཏི་པྲ་མོ་དུ་ན་པུཎྱེ་མ་ཙརྻ་ལ་ནུ་ཏ་ར་ས་མ་ཡ་པ་ཤཾ་ཐུན་ཐུན་ཛ་ཛ་ས་མ་ཡ་དུ་ཧ་ར་ནི་ཐུན་ཐུན་འདུས་འདུས༔ སྐྱེ་འགྲོའི་སྣང་བ་དབང་དུ་སྡུད་སྡུད་སྲིད་པའི་དཀྱིལ་འཁོར་དུང་ས་མཱ་ཡ་ཛ་ཛཿ མི་ལི་ལི་ཡ་བྲེང་ཛ་ཛ་པྲ་དུ་ར་ཛ་ཛ་མི་སྙིང་འགུལ་འགུལ་སེམས་རྩ་མྱོག་མྱོག་མི་སེམས་དཀྲུགས་དཀྲུགས་བླ་ཡིད་དུང་དུང་འཇིག་རྟེན་སྲིད་པ་ཕོ་མོ་དབང་དུ་སྡུད་ལ་བླ་ཡིག་སྲིད་པ་ཏི་རི་ཛ་ཛཿ མུ་ཤུ་ཡ་ཟས་ནོར་ཐམས་ཅད་དབང་དུ་སྡུས་སྡུས་བྷ་རི་བྷ་རི་ཏ་མ་ཏ་མ་ཡ་སྣང་སྲིད་ཀྱི་ལྷ་འདྲེ་ཐམས་ཅད་ཡིད་འགུལ་ལ་ཟས་ནོར་ཐུན་ཐུན་མ་མ་ཡར་འདུས་འདུས་སྭཱ་ཧཱ༔ དེ་ནས་རྫས་ནི།
གཞུང་ལས། ཁྱེའུ་ཕོ་མོའི་བྱང་སེམས་དང་༔ གླ་རྩི་རྒྱ་མཚལ་ཅུ་གང་དང་༔ བྱ་ཕོ་ར་ལུག་བོང་བུ་ཡི༔ མ་ཉམས་འབྲས་དང་ཆུ་རྒྱུན་བཅས༔ ཞིབ་བཏགས་སྦྱར་བའི་ཁུ་བ་སོགས༔ སྔགས་དང་ཡིག་འབྲུའི་སྟེང་དུ་བྱུག༔ གསུངས་པས་ཁྱེའུ་ལོ་བརྒྱད་དང་བུད་མེད་མཚན་ལྡན་བཅུ་གསུམ་མའི་ཟླ་མཚན་བཅས་བྱུང་ན་རབ། མིན་ཀྱང་གཞོན་ནུ་མ་མདའ་མ་ཕོག་པའི་ཟླ་མཚན་སོགས་དང་གླ་རྩི། རྒྱ་མཚལ།
ཅུ་གང༌། བྱ་ཕོ་དང༌། ར་ཐུག ། ལུག་ཐུག ། བོང་གསེབ་སོགས་ཀྱི་རླིག་འབྲས་མ་ཉམས་པ་དང༌། དེ་དག་གི་དྲི་ཆུ་བཅས་ཞིབ་བཏགས་ཁུ་བ་བཙག་སྟེ་སྔགས་དང་ཡིག་འབྲུའི་སྟེང་དུ་བྱུགས་ལ། སྔགས་རིང་གོང་ལས་མར་དྲིལ་ཕྱི་ལ་དར་ཚོན་སྐུད་པ་སྣ་ལྔའི་རྒྱ་ཆིངས་བརྒྱབ་ཅིང་ལིངྒའི་ནང་དུ་བཅུག་ནས་སྔགས་འདི་སུམ་བརྩེགས་ལྟ་བུར་སྒོ་ཡང་བཀག འདི་ལ་གཞུང་ལྟར་བྱ་ལ་མཐར་རབ་ཏུ་གནས་པའི་སྔགས་འདི་བརྒྱ་བགྲངས་ནས༔ འབྲུ་ལ་སྔགས་ནས་བྱིན་གྱིས་བརླབ་པར་བྱ༔ ཨོཾ་ཨ་ལིངྒ་ཤེ་ཕ་ཏྲི་ར་པདྨ་ཨུ་ཏ་པྲ་མོ་ཏེ་ཛཿ
ཏིཥྛ་ལྷན༔ ཞེས་པས་བྱིན་རླབས་བརྟན་བཞུགས་སོགས་སྤྱི་ལྟར་གྲུབ་པར་བགྱིས་ནས་ལུས་ལ་འཆང་ངམ། གར་བདེ་མཆོད་གཞིའི་ཁ་རུ་བཞག་ལ་མཆོད་པའམ། སྒྲོམ་དུ་འཇུག་ཀྱང་རུང་ངོ། དེ་ལ་རྒྱུན་དུ་སྔགས་འདི་བཟླ་ཞིང་བྱིན་བརླབ་བྱ། ཨོཾ་ཀོ་རི་ཕེ་ཤ་ཀ་ལི་མ་མ་ཐུན་ཛ་ཛཿ ཞེས་པའི་སྔགས་རྣམས་ཡང་ཡང་བསྐྱར་རོ། དེ་འང་གཞུང་ལས། རྒྱུན་དུ་ལུས་ལ་འཆང་བའམ༔ སྒྲོམ་བུའི་དཀྱིལ་དུ་སྦ་བར་བྱ༔
གསང་བ་ཀུན་གྱི་ཡང་བཅུད་དེ༔ སྣོད་མིན་རྣམས་ལ་མི་སྟོན་འཚལ༔ འདི་ཉིད་འཆང་བའི་སྐལ་ལྡན་ལ༔ འགྲོ་བ་ལྷ་འདྲེ་མི་གསུམ་རྣམས༔ ཤ་རུལ་སྦྲང་བུ་བཏིབས་པ་བཞིན༔ དབང་མེད་བདག་ཏུ་འདུ་བར་འགྱུར༔ ལོངས་སྤྱོད་ཕྱྭ་དང་གཡང་རྣམས་ཀུན༔ མི་འདོད་བཞིན་དུ་འཁོར་བར་འགྱུར༔ དེ་བས་གདམས་པ་འདི་ཉིད་ཟབ༔ ལྷ་ཆེན་ལས་ཚོགས་ས་མ་ཡ༔
ཞེས་གསུངས་པས་ཟབ་བོ། གུ་ཧྱས་སོ།། །། པད་འབྱུང་ནོར་ལྷ་དབྱེར་མེད་ཀྱི་བླ་འཁོར། པད་འབྱུང་ནོར་ལྷ་དབྱེར་མེད་སྐུ་ལ་འདུད༔ དར་དང་གན་ཤོག་དམར་པོ་ལ་རྒྱ་སྣག་གམ་རྒྱ་མཚལ་ཅི་རིགས་པས་ཙཀྲ་མུ་ཁྱུད་ལྔས་བསྐོར་བའི་ལྟེ་བར་ནོར་བུ་མིག་གསུམ་ལ་ཧྲཱིཿམ༔ ཧཱུྃ་གི་མཐར༔ དྷེ་ཝ་བ་སུ་རཏྣ་སིདྡྷི་ཛཿ ནཱ་ག་བ་སུ་རཏྣ་སིདྡྷི་ཛཿ མ་ནུ་བ་སུ་རཏྣ་སིདྡྷི་ཛཿ དེའི་ཕྱི་མུ་ཁྱུད་ལ༔
ཨོཾ་གུ་རུ་ཌཱཀྐི་པདྨ་རཱ་ཛ་ཌཱཀྐི་སིདྡྷི་ཧཱུྃ༔ ཨོཾ་ཧྲཱི་མ་གུ་རུ་རཏྣ་སིདྡྷི་ཧཱུྃ༔ བདག་ལ་འཁོར་འདས་ལམ་གསུམ་གྱི་འདོད་རྒུའི་དཔལ་རྒྱས་པར་སྩོལ་ཅིག༔ སརྦ་སིདྡྷི་ཕ་ལ་ཧཱུྃ་ཨཱཿ དེའི་ཕྱི་རྩིབས་བཞི་ལ༔ ཨོཾ་བཛྲ་ཀུ་མུ་ལེ་དྷེ་ཝ་ཨ་ཡུརྤུབྷྱཻ་སིདྡྷི་ཛཿ ཨོཾ་རཏྣ་ཀུ་ལེ་ཤཾ་མ་ནུ་ཨཱ་ཡུརྤུབྷྱཻ་སརྦ་སིདྡྷི་ཧཱུྃ༔ ཨོཾ་པདྨ་ཀུ་ལེ་ཧུ་ནཱ་ག་ཨ་ཡུརྤུབྷྱཻ་སརྦ་སིདྡྷི་བྃ༔ ཨོཾ་ཀརྨ་ཀུ་པ་ཏི་ཡཀྵ་ཨ་ཡུརྤུབྷྱཻ་སརྦ་སིདྡྷི་ཧོཿ རྩིབས་མཆན་ལ༔
ཨ་ཏྲི་ནྲྀ་ཡཾ་ཛཿ བ་སུ་རཏྣ་སྡུས་སྡུས་སྭཱ་ཧཱ༔ དེའི་ཕྱི་མུ་ཁྱུད་ལ༔ རྩ་སྔགས་དང་འདོད་བྱང༌། དེའི་ཕྱི་ལ་དབྱངས་གསལ་རྟེན་འབྲེལ་ནོར་ལྷའི་གཟུངས་རིགས། ཕྱི་ཁོག་གུ་རུ་པདྨ་རྒྱལ་པོ་ཞལ་གསུམ་ཕྱག་དྲུག་མངོན་རྟོགས་ལྟར་བྲི། ཨོ་རྒྱན་ནོར་ལྷའི་སྲོག་འཁོར་བྲི་ཐབསྀ་ཨཚ༔ པད་འབྱུང་ནོར་ལྷ་དབྱེར་མེད་ཀྱི་བླ་འཁོར་གཞུང་ནས་སྐྱིད་གྲོང་སྨྱོན་པས་ཁོལ་དུ་ཕྱུང་བ་དགེ། །། ཛམ་དཀར་ལས་ཚོགས་ལས། ཚོགས་ཀྱི་བདག་པོས་ལག་བསྒུལ་ཟས་ནོར་འགུགས་པའི་གདམས་པ་ངོ་མཚར་ཅན་བཞུགས་སོ།
གཞན་ཡང་ཚོགས་ཀྱི་བདག་པོ་ལས༔ ལག་བསྒུལ་ཟས་འགུགས་གདམས་པ་ནི༔ ཚ་བ་གསུམ་གྱི་སྔོ་སྨན་དང་༔ ཅོང་ཞི་ཤིང་མངར་སྦྱར་བ་ཡི༔ རིལ་བུ་སྲན་མ་ཙམ་དུ་དྲིལ༔ ཁ་དོག་དམར་པོ་དག་ཏུ་འདོད༔ ལུག་ཕོ་མགོ་དམར་རླིག་སྒྲོམ་བླུག༔ བཅུ་གསུམ་ལོ་མའི་ཁ་སྒྲོག་སྦྱར༔ ཕ་བང་ལོང་བུ་གཅིག་ཀྱང་བཅུག༔ ཞེས་པ་ཚ་བ་གསུམ་གྱི་སྔོ་སྨན་ནི།
ལྕེ་ཚ༌། དབྱི་མོང་དཀར་པོ། སྲུབ་ཀ་གསུམ། མ་འཛོམས་ན་སྒ་སྐྱ། པི་ལིང༌། ཕོ་བ་རིས་གསུམ་དང༌། ཅོང་ཞི་དང༌། ཤིང་མངར་བཅས་སྦྱར་ལ་རིལ་བུ་སྲན་མ་ཙམ་དུ་དྲིལ་ཞིང་ཁ་དོག་དམར་པོའི་ན་བཟའ་གསོལ། བླུགས་སྣོད་ཀྱང་ལུག་ཐུག་མགོ་དམར་ཅན་གྱི་རླིག་ཁུག་ཏུ་བླུག བུད་མེད་མཚན་ལྡན་བཅུ་གསུམ་ལོ་མའི་འཁེལ་བའི་བལ་སྐུད་གྱི་ཁ་སྒྲོག་སྦྱར།
ནང་དུ་ཕ་བང་ལོང་བུ་གཅིག་ཀྱང་བཅུག་ལ་རྒྱུན་དུ་སྔགས་འདིས་བྱིན་གྱིས་བརླབ། ཨོཾ་ཏྲི་འུ་ཏྲི་འུ་ཏྲི་དུ་ཏྲི་དུ་འུར་འུར་རྒྱུག་རྒྱུག་མི་ཡི་སྙིང་དུ་རྒྱུགས་མི་སྙིང་སྒུལ་བླ་ཡིད་ཁུག༔ ཟས་ནོར་ཐམས་ཅད་སྡུད་སྡུད་ཐུན་ཐུན་ཛ་ཛཿ དུས་ལ་བབ་ཚེ་སྦྱིན་པར་བྱ༔ དེ་ཡི་ལོངས་སྤྱོད་ཆར་ལྟར་འབེབས༔ ཞེས་པའི་སྔགས་འདིའི་རིལ་བུ་དག༔ ཕྱི་རོལ་གང་གིས་མྱོང་གྱུར་ཀྱང་༔ དབང་དུ་འདུ་བར་ཐེ་ཚོམ་མེད༔ ས་མ་ཡ༔ ཞེས་ཛམ་དཀར་སྒྲུབ་ཐབས་སམ་པད་རྒྱལ་རྒྱུན་ཁྱེར་དང་སྦྲགས་གོང་སྔགས་ཀྱིས་བཏབ་ལ་དགོས་པའི་ཚེ་སྦྱིན་པར་བྱའོ།
དེ་ཡིས་ལོངས་སྤྱོད་འདུ་ཞིང་རིལ་བུ་གང་གིས་མྱངས་པ་དག་དབང་དུ་འདུ་བར་གསུངས་སོ། ཞེས་ཟབ་བོ།། །། བླ་མའི་ནོར་སྒྲུབ་པདྨ་རྒྱལ་པོ་ལས། མྱུར་མགྱོགས་རླུང་འཁོར་གདམས་པ་ཟབ་མོ་བཞུགས་སོ། དབང་སྡུད་མཁའ་འགྲོ་ནོར་ལྷའི་ཚོགས་ལ་འདུད། འདིར་དབང་སྡུད་པདྨ་རྒྱལ་པོ་བསྒྲུབ་འཁོར་ནང་ནས། ལས་བྱེད་རླུང་གི་འཁོར་ལོའི་གདམས་པ་ནི། འཁོར་ལོ་བྲི་བའི་བཅའ་གཞི་བསྟན་པ་དང༌། ལག་ལེན་གྱི་གནད་དང༌། མཐའ་རྒྱས་ཕན་ཡོན་དང་གསུམ་ལ།
དང་པོ་བྲི་བའི་དུས་ནི་ཡར་ཚེས་ཀྱི་དུས་བཟང་པོ། གཟའ་སྐར་བཟང་ཞིང་དར་བ་ལ་བརྩམ་སྟེ། དང་པོ་བྲི་བའི་བཅའ་གཞི་ནི། ཤོག་བུ་གཙང་ཞིང་དཀར་འཇམ་ལེགས་པ་ལ། དྲི་བཟང་གི་ཆུས་བྱུགས་ལ། རྒྱ་སྐག་དམར་པོས་ཁ་དོག་བསྒྱུར་ཞིང་ཞུད་འཇམ་བྱས་པའོ། སྣག་ཚ་ཡང་རབ་གསེར་དངུལ་རིན་པོ་ཆེས་འབྲི། ཡང་ན་རྒྱ་སྣག་བཟང་པོ་དྲི་བཟང་གི་རིགས་དང༌། དམ་རྫས་ཆོས་སྨན་སོགས་གང་མང་བསྲེས་པའི་སྣག་ཚས་འབྲི་བའོ། བྲི་ཚུལ་ནི།
ཡབ་འཁོར་ཡུམ་འཁོར་བར་འཁོར་དང་གསུམ་ལས། དང་པོ་ཡབ་འཁོར་ལ་མུ་ཁྱུད་རིམ་པ་དྲུག་ཏུ་བསྐོར་བའི་ལྟེ་བར་ཧཱུྃ་གིས་མཚན་པ། དེའི་ཕྱི་རིམ་པད་འདབ་འབྲུ་ལྔ་བཀོད། དེ་ཡི་ཕྱི་རོལ་མུ་ཁྱུད་ལ། ཨོཾ་ཨཱཿཧཱུྃ་བཛྲ་མ་ཎི་ས་མཱ་ཡ་ཛ་ཛ ཨོཾ་ཌཱཀྐི་ནཱི་བི་ཤྭ་རཱུ་པ་ས་མཱ་ཡ་ཛ་ཛཿ བཛྲ་དྷརྨ་སམྦྷ་གྷ་ཚུརྦྷི་ཛ་ཛཿ ཡོ་གི་ནི་ཨུ་ཏ་རཱ་ག་ཧེ་ཤ་ཀ་མ་ལེ་མ་མ་ཨཱ་གཙྪ་སུ་ཎེ་ས་མ་པ་རི་མི་ཏ་ཀུ་མཱ་ར་ཎི་ཛ་ཛཿ ཛཿཧཱུྃ་བཾ་ཧོཿ སིདྡྷི་སཏྭཾ༔ འབྱུང་བ་རླུང་གི་ཁྱབ་བྱེད་ཀྱིས་མངའ་ཐང་ཐམས་ཅད་ཐུན་ཛཿ
མ་ལ་རཀྵ་ཡེ་ཧཱུྃ་ཧྲཱིཿ ཿ སོགས་བྲིས་པའི་མཐར་འདོད་གསོལ་བསྒྱུར། དེ་ཡི་ཕྱི་རོལ་ཕྱི་ཡི་ཞགས་པའི་སྔགས་ནི་འདི་ལྟར་རོ༔ ཨོཾ་གུ་རུ་ཡོ་གི་བཛྲ་ནི་ཛ་ཛཿ ཨོཾ་མ་ཧཱ་ར་ཙ་ནི་ཛ་ཛཿ ཨོཾ་ཀུ་མཱ་ར་སིདྡྷི་ཛ་ཛཿ ཨོཾ་ལོཀྐ་པ་ཏི་ཀཽ་མ་རཱི་བྷ་ཧ་ཡ་པ་ཤཾ་ཀུ་རུ་ཨ་དྷེ་ཡེ་མ་མ་ཛ་ཛཿ ཨོཾ་ར་ཏྲི་ཏ་ཀ་མ་ལེ་ཛ་སཏྭཾ་ཕཻཾ་ཕཻཾ་མ་མ་སིདྡྷི་ཛ་ཛཿ པ་ཤཾ་ཐུན་ཐུན༔ འཛམ་གླིང་སྲིད་པའི་སྣང་བ་དབང་དུ་བསྡུས་ཐུན་ཛ་ཛཿ
དེ་ཡི་ཕྱི་རོལ་དབྱངས་གསལ་སོགས་དང་སྤེལ་ཚིག་བྲིས། དེ་ཡི་ཕྱི་རོལ་རྟེན་འབྲེལ་སྙིང་པོ་སོགས་དང༌། བརྟན་བཞུགས་ཀྱི་སྔགས་སོགས་དང༌། རབ་གནས་སྔགས་རྣམས་བྲིས། དེའི་ཕྱི་རོལ་ཐབས་རྡོ་རྗེའམ་ཡང་ན་ནོར་བུས་བརྒྱད་ཀྱིས་མཚན་པའི་ཞགས་པ་སོགས་ཀྱིས་བསྐོར། ཡིག་མགོ་ཐམས་ཅད་ཕྱིར་བསྟན་ལ་ཆད་ལྷག་མེད་པར་བྲིས་པའོ། ྀཨཚ༔ ཡུམ་འཁོར་ཡང་སྔ་མ་ལྟར་མུ་ཁྱུད་རིམ་པ་དྲུག་བསྐོར་བའི་ལྟེ་བར། ཡིག་མགོ་ནང་དུ་བསྟན་ལ་སྲོག་ཡིག་བཀོད། དེ་ཡི་ཕྱི་རོལ་པད་འདབ་ལ།
ཧ་རི་ནི་སའམ་ཡང་ན་ཡུམ་སྔགས་སྙིང་པོ་བཀོད། དེ་ཡི་ཕྱི་རོལ། ཨོཾ་བཛྲ་མ་ཧཱ་གུ་རུ་པདྨ་རཱ་ཛ་མ་ཎི་དྷ་ར་ཌཱཀྐི་ཧ་རི་ནི་ས་མ་ཏྲི་མ་མ་ཡོ་གི་ནི་ཤྭ་རི་ཀུ་མཱ་ར་ཛ་ཛཿ ཨོཾ་ཡོ་གི་ནི་ཨཱ་རུ་ས་བྷ་དྲ་ཀུ་མཱ་རཱ་ཛ་ཛཿ ནཱ་ག་མ་ཎི་ཕ་ལ་ཀཽ་མ་རཱི་མ་མ་ཛ་ཛཿ བཛྲ་པྲ་བྷ་ཏི་ཨ་དྷིཥྛ་ཏེ་ཙིཏྟ་རཱུ་པ་རཏྣ་སཱ་ཏི་བྷ་དྲ་ས་མཱ་ཡ་ཛ་ཛཿ ར་ཙ་པུ་རུ་ཁ་སུ་ཁཾ་ཙརྻ་མ་ཧཱ་པྲ་ནི་དྷ་ན་ཕཻཾ་ཕཻཾ་ཛ་ཛཿ ག་ག་ན་བྷཱུ་མི་པ་ཏི་ཌཱཀྐི་ནཱི་ཏཱ་རེ་པུཎྱེ་མ་ཧཱ་དྷེ་ཝི་ཚུརྡྷི་ལོཀྐ་ཀ་ལི་རཱ་ག་ཧེ་ཤ་མ་ན་ཙིཏྟ་པ་རི་ཝཱ་ར་མ་མ་ཐུན་ཐུན་ཛ་ཨུ་ཏ་ཨཱ་གཙྪ་བ་ཧ་ཡ་ཛ་ཛཿ མ་མ་པ་ཤཾ་ཐུན་ཛ་སིདྡྷི་ཏིཥྛ་སཏྭཾ་ས་མ་ཡ་རཀྵ་ཧཱུྃ་བྷྱོ་ཛཿ འཛམ་གླིང་ཡངས་པའི་ཆོས་སྲིད་སིདྡྷི་ཛཿབྲིས།
མཐར་འདོད་གསོལ་བྱ། དེ་ཡི་ཕྱི་རིམ། ཨོཾ་བཛྲ་མ་ཎི་མ་ཧཱ་པུཎྱེ་ཀ་མ་ལ་ཌཱཀྐི་ནཱི་ག་ར་ཧེ་ཤ་ཚུརྡྷི་ཨོཾ་ཨངྐུ་ཤ་ཛ་ཛཿ བཛྲ་ཡོ་གི་ནི་མུ་ཏྲ་ནི་རུ་པ་ཎི་སུ་ཁཾ་པྲ་མོ་ཏི་རི་པྲ་ཛྙཱ་སཱུརྻ་དྷེ་བི་ཛ་ཛཿ ཨི་ཏྲ་རཏྣ་ས་མ་ཡ་སིདྡྷི་ཎི་མ་ནི་མ་མ་སིདྡྷི་ཛ་ཛཿསོགས་བྲིས་པའི་མཇུག་ཏུ་འདོད་གསོལ་བསྒྱུར། དེ་ཡི་ཕྱི་རོལ་དབྱངས་གསལ་སོགས་དང་སྤེལ་ཚིག་བྲིས། དེ་ཡི་ཕྱི་རིམ་རྟེན་འབྲེལ་སྙིང་པོ་དང་རབ་གནས་པའི་སྔགས༔ ཨོཾ་གུ་རུ་པདྨ་རཱ་ཛ་རཏྣ་ཨ་དྷིཥྛ་མ་མ་ཀུནྡ་ཤ་ར་ཎ་སརྦ་ཏིཥྛ་བཛྲ་ཡེ་སྭཱ་ཧཱ༔ ཞེས་སོགས་བྲིས། དེ་ཡི་ཕྱི་རོལ་ཤེས་རབ་པདྨས་མཚན་པའམ།
ཡང་ན་པདྨའི་ལྕགས་ཀྱུ་བཅུ་དྲུག་བཀོད། ས་མ་ཡ༔ གསུམ་པ་བར་འཁོར་དབང་སྡུད་དམར་པོའི་ཙཀྲ་ནི། མུ་ཁྱུད་རིམ་པ་དྲུག་བསྐོར་བའི་ལྟེ་བར། ཐབས་ཀྱི་རྡོ་རྗེ་སྲོག་གི་ཡི་གེས་མཚན་པ་བཀོད། དེ་ཡི་ཕྱི་རོལ་པདྨ་རྒྱལ་པོའི་རྩ་སྔགས་ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ ཞེས་པས་བསྐོར། དེ་ཡི་ཕྱི་རོལ་ལས་སྦྱོར་གྱི་བསྒྲུབ་པའི་སྔགས་ཕྲེང༌། ཨོཾ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ནཱ་ག་ནི༔ ཕ་ལ་ཎི་ས་མཱ་ཡ་ཛ་ཛཿ
ཛཿཧཱུྃ་བཾ་ཧོ༔ ཎི་བཾ་ཛ་སིདྡྷི་ས་མ་མ་ཎི་པ་ཤཾ་ཧྲིཾ་ཛ་ཐུན་ཐུན་སིདྡྷི་ཛཿཡིས་བསྐོར་བའི་མཐར་འདོད་གསོལ་སྦྱར། དེ་ཡི་ཕྱི་རོལ་དབང་ཕྱུག་ནག་པོའི་སྒྲུབ་སྔགས། ཨོཾ་བྷེ་ཡུ་ཥེ་ཛཿ ཏ་ར་ཛཿ ལ་གྷཾ་ཛཿ གུ་ལཾ་གུ་ལཾ་ཛཿ མ་མ་དུང་དུང་ཐུན་ཐུནཿ པྲ་མོ་ཐུན་པྲ་མོ་ཐུན༔ མི་སེམས་དཀྲུགས་སེམས་རྩ་མྱོག༔
ཀ་ཛ་དུང་དུང་ལྷ་འདྲེ་མི་གསུམ་གྱི་ལོངས་སྤྱོད་སྣང་བ་དབང་དུ་སྡུད་སྡུད་ཐུན་ཐུན་ཨུ་ཙ་ཏ་ཡ་ཛཿཛཿསོགས་ཀྱིས་བསྐོར་བའི་མཐར། འགྲོ་བ་ཕོ་མོ་སོགས་དབང་དུ་བསྡུ་ན་གང་འདོད་ཀྱི་མིང་རུས་དང་ཐུན་ཛཿསོགས་དང༌། གཞན་ཡང་ཁམས་གསུམ་སྲིད་བཅུད་ཐམས་ཅད་ཀྱི་ཟས་ནོར་ལོངས་སྤྱོད་མངའ་ཐང་སྙན་གྲགས་འདོད་རྒུ་དང་དཔལ་འབྱོར་སོགས་དང༌། གང་འདོད་པའི་དོན་ཐམས་ཅད་སྤེལ་ཚིག་རྒྱས་པར་བྲིས། དེ་ཡི་ཕྱི་རོལ་དབྱངས་གསལ་སོགས་དང་སྤེལ་ཚིག་བྲིས། དེ་ཡི་ཕྱི་རིམ་རྟེན་འབྲེལ་སྙིང་པོ་དང་རབ་དུ་གནས་པའི་སྔགས་སོགས་གོང་ལྟར་བྲིས། དེ་ཡི་ཕྱི་རོལ་པདྨའི་ལྕགས་ཀྱུ་བརྒྱད་དམ་བཅུ་དྲུག་གིས་བསྐོར་བ་བྲིས་ལ། འདེབས་གྲངས་གང་བྱེད་རིག་པའི་མདའ་དང་བསྟུན་ལ། དེ་ཡང་ཁ་ཡར་ལྟ་མར་ལྟའི་ཁྱད་པར་གྱིས། ཡིག་མགོ་རྣམས་མ་ནོར་པར་བཀོད་ལ།
གཞུང་གི་རྫས་སྨན་རྣམས་བྱུག ། ཡི་གེ་ཡང་ཚེག་མེད་དབུ་ཅན་བྲི་ཞིང༌། བྲིས་གསུབ་དང་ཆད་ལྷག་ནོར་འཁྲུལ་སོགས་སྤང་བར་བྱའོ། ས་མ་ཡ༔ དེ་ནས་ལག་ལེན་གྱི་གནད་ནི། བཀྲ་ཤིས་དུས་ཚོད་དགེ་བའི་ཉིན་པར། གཞི་དཀར་གྱི་སྟེང་དུ་ནས་དཀར་གྱི་གཡུང་དྲུང་ཚོམ་བུ་བཀོད་ལ། དེ་སྟེང་ཙཀྲ་རྣམས་བཀྲམ། ཐོག་མར་བགེགས་བསྐྲད་མཚམས་གཅོད་སྲུང་འཁོར་དྲག་པོ་བསྒོམས་ལ། ཙཀྲ་རྣམས་ལ་གུ་གུལ་གྱི་དུད་པས་བདུག །
དེ་ནས་སྒྲུབ་གཞུང་གི་ལས་བྱང་བཏང་ལ། བསྙེན་སྔགས་ཀྱིས་རབ་ཏུ་གནས་པར་བྱས་ལ། དབྱངས་གསལ་རྟེན་འབྲེལ་སྙིང་པོ་སོགས་གང་མང་གིས་རབ་གནས་བྱ། སྒྲུབ་པ་གྲོལ་བའི་གཟའ་སྐར་རྟེན་འབྲེལ་བཟང་པོ་ལ་འཁོར་ལོ་བཙུགས་ཏེ། སྒྲུབ་གཞུང་གི་ཚོགས་འཁོར་དང་དངོས་གྲུབ་ལེན་ཆོག་བཀྲ་ཤིས་སྨོན་ལམ་གྱིས་མཐའ་རྒྱས་པར་བྱས་པའི་མཐར། ཐོག་མར་འཁོར་ལོ་དར་དང་ཟ་འོག་དམར་པོས་བཏུམས་ལ། དྲི་བཟང་པོས་ཀྱང་བདུག་རླུང་ཁང་ཡང་ལྷ་ཁང་གི་གཟུགས་ལྟ་བུ། རྩེ་མོ་ཏོག་དང་ལྡན་པར་བྱས་ལ་ནང་དུ་བཀྲ་ཤིས་རྟགས་བརྒྱད་སོགས་བཀོད། འཁོར་ལོའི་སྲོག་ཤིང་ཙནྡན་དམར་པོ་ལ་བྱས། སྒྲོ་ཤིང་གླང་མ་དམར་པོ་ལ་བྱས་ཏེ།
སྒྲོ་འདབ་ཡི་གེ་སོགས་ནི་སྤྱི་མཐུན་དུ་བྱའོ། དེ་ནས་བཙུགས་པའི་དུས་ནི། ཡར་ཚེས་བཟང་པོའམ་བཅུ་སྟེ། ཐོག་མར་གཞི་བདག་ལ་བསང་མཆོད་འབུལ། བདེན་པ་བརྡར་ཕྲིན་ལས་བཅོལ། ཆོས་སྐྱོང་སྲུང་མ་ལ་ཕྲིན་ལས་བཅོལ་ཞིང་གཏོར་མ་འབུལ། གཏང་རག་ཚོགས་འཁོར་རྟེན་འབྲེལ་བཟང་པོ་སོགས་བྱ་སྟེ། རླུང་ཁང་ཡང་སྒྲུབ་ཁང་གི་ནུབ་ཕྱོགས་སུ་འཛུགས་པར་བྱའོ། ས་མ་ཡ༔ དེ་ལྟར་རླུང་གི་ཙཀྲ་འཛུགས་པའི་ཕན་ཡོན་ནི།
དུས་གསུམ་རྒྱལ་བ་རྣམས་ཀྱིས་བྱིན་གྱིས་བརླབས་ཤིང༌། ཡི་དམ་མཁའ་འགྲོས་དངོས་གྲུབ་སྟེར། ཆོས་སྐྱོང་སྲུང་མ་གཞི་བདག་རྣམས་ཀྱིས་འགལ་རྐྱེན་བར་ཆད་སེལ་ཞིང༌། མཐུན་རྐྱེན་གྱི་ཕྲིན་ལས་གང་འདོད་ལྟར་སྒྲུབ་པར་བྱེད་དོ། གཞན་ཡང་ཁམས་གསུམ་དབང་དུ་འདུས་ཤིང༌། ཟས་ནོར་ལོངས་སྤྱོད་འཕེལ། སྙན་གྲགས་མངའ་ཐང་འདུལ་བྱའི་ཕྲིན་ལས། བཀྲག་མདངས་གཟི་བརྗིད་རྣམས་རྒྱས་ཤིང༌། འགྲོ་བ་ཕོ་མོ་མི་ནོར་ཐམས་ཅད་ཤ་རུལ་ལ་སྦྲང་བུ་འཚུབས་པ་ལྟ་བུར་འདུས་པར་འགྱུར་རོ། ྀཨཚ༔
ཞེས་པ་འདི་ཉིད་གུ་རུ་པདྨ་རྒྱལ་པོའི་སྒྲུབ་གཞུང་འཁོར་ལོའི་ལྷན་ཐབས་ལས་བྱེད་རླུང་གི་ཕོ་ཉ་བསྐུལ་བ་མྱུར་མགྱོགས་རླུང་གི་ཞགས་པ་འདི་ཉིད། སྔགས་འཆང་གནམ་ལྕགས་རྡོ་རྗེས་སྦྱར་བའོ། གསང་བ་གུ་རུས་སྦས་པ་རྒྱ་བཀྲོལ་བའོ། གུ་ཧྱ་ཁ་ཐཾ། ཞུས་དག་དང་སོགས་ཁུང་ནར་བཤངས་བྱས་ནས་གུ་ཧྱས་བྱི་དོར་ཞུས། སརྦ་མངྒ་ལཾ།། །། ༈ ཛམ་དཀར་ལས་ཚོགས་ལས། ཚོགས་ཀྱི་བདག་པོས་ཤོ་དང་རྒྱན་དང་ཚོང་ལས་རྒྱལ་བའི་མན་ངག་བཞུགས་སོ། ། གཏེར་གཞུང་ལས། གཞན་ཡང་ཚོགས་ཀྱི་བདག་པོ་ལས༔
ཤོ་དང་རྒྱན་ལས་རྒྱལ་འདོད་ན༔ དངུལ་དཀར་མེ་ལོང་རྨ་བྱའི་མདོངས༔ སིནྡྷུ་ར་བཅས་ཚགས་སུ་བཅུག༔ ཞེས་ཤོ་དང་རྒྱན་ལས་རྒྱལ་བར་འདོད་ན། དངུལ་དཀར་མེ་ལོང་དང༌། རྨ་བྱའི་མདོངས། སིནྡྷུ་ར་བཅས་འདུ་བྱ་ལ༌། གཞུང་སྔོན་དུ་སོང་ནས་ལས་སྦྱོར་ནི། སྔགས་འདི་ཁྲི་ཡིས་བྱིན་གྱིས་བརླབ༔ ཨོཾ་ཨ་རི་མ་ཎི་རཏྣ་ཕ་ལ་དྷི༔
ཞེས་པས་བྱིན་གྱིས་བརླབས་ནས་སུ༔ སྒྲོ་མདོངས་སྤྱི་བོའི་གཙུག་ཏུ་བརྒྱན༔ མེ་ལོང་བྲང་གི་སྟེང་དུ་འདོགས༔ སིནྡྷུ་ར་ནི་དཔྲལ་བར་བྱུག༔ དེ་ནས་ཤོ་རྒྱན་རྒྱལ་བ་དང་༔ ཁེ་ཚོང་དག་ཀྱང་རྒྱལ་བར་འགྱུར༔ ས་མ་ཡ༔ དེ་ལྟར་སྒྲུབ་ལ་གྲུབ་ཟིན་ནས་རྨ་བྱའིསྒྲོ་མདོངས་ཞྭ་སོགས་གཙུག་ཏུ་བརྒྱན། མེ་ལོང་འགུལ་དུ་འདོགས། ཁྱད་པར་སིནྡྷུ་ར་ཉིད་ཀྱི་དཔྲལ་བར་ཐིག་ལེ་བྱའོ།
དེས་ཤོ་རྒྱན་རྒྱལ་ཞིང་ཁེ་ཚོང་ལོན་པར་གསུངས་སོ། གུ་ཧྱས་ཕྱུང་ངོ༌།། །། ༈ ཛམ་དཀར་ལས་ཚོགས་ལས། ཟ་ཡིག་ལོངས་སྤྱོད་ཆར་འབེབས་གདམས་པ་ནི། ད་ནི་ལས་ཚོགས་ཕྲན་བུ་གདམས་པ་བསྟན༔ ཐོག་མར་བསོད་ནམས་ལོངས་སྤྱོད་སྡུད་པ་ལས༔ འགྲོ་བའི་སྣང་བ་དབང་དུ་འདུ་བའི་ཕྱིར༔ ཟ་ཡིག་ལོངས་སྤྱོད་ཆར་འབེབས་གདམས་པ་བསྟན༔ འདི་དག་འགྲོ་བ་གང་གིས་རེག་གྱུར་ན༔ གདུང་ཤུགས་རྩོལ་མེད་སྐྱེ་ཞིང་དབང་དུ་འདུས༔
དེ་ཡི་གདམས་པ་ཡིག་རྒོད་ས་མ་ཡ༔ དེ་ལས་དང་པོ་ལོངས་སྤྱོད་དབང་སྡུད་ཟ་ཡིག་ནི། ཧཀལརརདང་ཡཧཟ།།ཿ རྫས་རྣམས་བྱུགས་མཇུག་ནས་དྲིལ་ཏེ་སྦྱིན་པས་ལོངས་སྤྱོད་འདུའོ། གཉིས་པ་ཕོ་མོ་དབང་སྡུད་ཟ་ཡིག་ནི༔ ཏམརལཧབསག༔ གསུམ་པ་ནོར་འགུགས་བགྱིས་པའི་ཟ་ཡིག་ནི༔ བཏཉནལབ༔ བཞི་པ་ཁྱེའུ་དབང་སྡུད་ཟ་ཡིག་ནི༔ ཁའངབསག༔
ལྔ་པ་འབྱུང་བ་དབང་སྡུད་ཟ་ཡིག་ནི༔ ཀརཆཉཔརྤ།༔ དྲུག་པ་ཁམས་བསྐྱེད་གཡོ་བྱེད་ཟ་ཡིག་ནི༔ ཁམཀཡངབསག༔ བདུན་པ་ཌཱཀྐི་དབང་སྡུད་ཟ་ཡིག་ནི༔ ཊཀགངབངངཤངཧ༔ དེ་རྣམས་ཐམས་ཅད་མཇུག་ནས་ཡར་ལ་དྲིལ། རྫས་ནི། གི་ཝཾ། ལི་ཁྲི།
ཅུ་གང༌། ག་པུར། ཛཱ་ཏི། སུག་སྨེལ། ལི་ཤི། ཏིག་ཏ་དང་༔ ཙནྡན་དཀར་དམར། གུ་གུལ། སྙིང་ཞོ་ཤ ། དབང་ལག །
ཕ་བང་ལོང་བུ། རྒྱ་མཚལ། ཁབ་ལེན་རྡོ་དང༌། མུ་ཏིག་སོགས་རིན་ཆེན་རིགས་དང༌། གསེར་དངུལ་སོགས་ནོར་བུའི་རིགས་སློབ་དཔོན་ཡབ་ཡུམ་བྱང་སེམས་བཅས་བྱུགས་ནས་སྒྲུབ་ཐབས་གཞུང་ལྟར་བྱ། གྲུབ་ནས་དབང་སྡུད་རྣམས་ནི་གཞན་ལ་སྦྱིན་པར་བྱའོ། ཡང་ཟ་ཡིག་གདམས་པ་ལས། བུད་མེད་སྲིད་འཕེལ་ཟ་ཡིག་ནི༔ ཧདཧཧིརྦགྱཿ རྣམ་པ་གཞོན་བྱེད་ཟ་ཡིག་ནི༔
སགསམགནགཡཤན༔ རྩ་རླུང་བསྐྱེད་པའི་ཟ་ཡིག་ནི༔ ཙརལཤཀཡངཅགག༔ ཤེས་རབ་བློ་འཕེལ་ཟ་ཡིག་ནི༔ ཁལརབཧལགཏཡ༔ སངས་རྒྱས་འགྲུབ་པའི་ཟ་ཡིག་ནི༔ སདགསཏཀཊྚ་ཎ།༔ མྱོང་གྲོལ་མན་ངག་ཟ་ཡིག་ནི༔ བསལཧིརྒྱ༔ སོགས་རྫས་སྔ་མ་དང་མཚུངས།
འདི་རྣམས་རང་ཉིད་གྱིས་ཟ་བར་བྱ༔ ས་མ་ཡ༔ ལག་ལེན་དུས་ཚེས་གཟའ་སྐར་འཕྲོད་སྦྱོར་བཟང་དུས་སུ་གཙང་སྦྲ་བཅས་རྒྱ་སྣག་གཙང་མས་བྲིས་ལ་ཁྲུས་དང་བདུག་བྲབ་བྱ། བསྒྲུབས་ནས་རབ་དུ་གནས་ལ་དུས་རྟག་པར་ཐོ་རངས་སུ་བཟའ་བ་ཡིན་ནོ། ཞེས་བླ་མའི་ནོར་སྒྲུབ་པདྨ་རྒྱལ་པོ་ཡིད་བཞིན་ནོར་མཆོག་ལས། ལས་ཚོགས་གུད་སྦས་ཁ་ཐོར་གྱི་སྐོར་ལས་ཅུང་ཟད་གུད་དུ་ཕྱུང་བ་འདིའང་ལུགས་འདིའི་ཕྲིན་ལས་ཀྱི་བྱེད་པོར་བསྔགས་པ་གནམ་ལྕགས་བསྟན་འཛིན་འབོད་པས་རྩ་བའི་དགོངས་པ་བཞིན་གབ་པ་བསྡེབས་འཁྲུགས་པ་བསལ་ནས་གོ་བདེ་ལས་སླ་བར་བཀྲལ་བའོ།། །། བླ་མའི་ནོར་སྒྲུབ་པདྨ་རྒྱལ་པོ་ལས། ཀླུ་རྒྱལ་བསོད་ནམས་སྟོབས་སྐྱེད་འཁོར་ལོ་བཞུགས་སོ། ཀླུ་རྒྱལ་བསོད་ནམས་སྟོབས་སྐྱེད་འཁོར་ལོ་ནི༔ ཐོག་མར་ལྟེ་བའི་གནས་སུ་སྔགས་འདི་བྲིས༔
དེ་ཡི་མུ་ཁྱུད་གུ་རུ་སྐུ་གསུམ་སྔགས་ཨོཾ་བཛྲ་གུ་རུ་ཨ་བྷི་བྷུ་ཡ་ཌཱཀྐི་ནཱི་ཧ་རི་ནི་ས་མུ་ཊ་སིདྡྷི་ཧཱུྃ༔ བྲིས་འདོད་གསོལ་ཁ་སྒྱུར་དང་ཅི་མཐུན་བསྒྱུར༔ དེ་ཡི་ཕྱི་རོལ་རྩིབས་བཞི་རུ༔ ཨོཾ་ནཱ་ག་དྷ་ར་ཧཱུྃ༔ རྩིབས་མཆན་ལ་ཨོཾ་བཱ་སུ་ཀུ་པུཥྚིཾ་ཧཱུྃ༔ དེ་ཡི་ཕྱི་རིམ་མུ་ཁྱུད་ལ༔ ཀླུ་ཡབ་ཡུམ་གྱི་སྔགས་བྲིས༔ འདོད་གསོལ་ལ༔ བདག་སྒྲུབ་པ་པོའམ་འཆང་བ་པོས་ལྷ་ཀླུ་མི་གསུམ་ལོངས་སྤྱོད་བསོད་ནམས་དཔལ་འབྱོར་ཁ་རྗེ་དབང་ཐང་ཟས་ནོར་ལོངས་སྤྱོད་ཐམས་ཅད་དབང་དུ་འདུས་ཤིང་ཆར་བཞིན་དུ་འབེབས་པར་གྱུར་ཅིག༔ ཨོཾ་པ་ཤཾ་མ་མ་ཐུན་ཐུན་སིདྡྷི་ཛ་ཛཿཙཀྲ་བྷྲཱུྃ༔
དེ་ཡི་ཕྱི་རིམ་རྩིབས་བརྒྱད་ལ༔ ཨོཾ་རྒྱལ་རིགས་ལ་སྭཱ་ཧཱ༔ ཨོཾ་རྗེ་རིགས་ལ་སྭཱ་ཧཱ༔ ཨོཾ་བྲམ་ཟེ་ལ་སྭཱ་ཧཱ༔ ཨོཾ་དགའ་བོ་ལ་སྭཱ་ཧཱ༔ ཨོཾ་འཇོག་པོ་ལ་སྭཱ་ཧཱ༔ ཨོཾ་དུང་སྐྱོང་ལ་སྭཱ་ཧཱ༔ ཨོཾ་པདྨ་ལ་སྭཱ་ཧཱ༔ ཨོཾ་ནོར་རྒྱས་ལ་སྭཱ་ཧཱ༔ རྩིབས་མཆན་ལ༔
ཨོཾ་ཡཾ་ནཱ་ག་དྷ་ར་སྭཱ་ཧཱ༔ ཨོཾ་རཾ་ནཱ་ག་དྷ་ར་སྭཱ་ཧཱ༔ ཨོཾ་ཁཾ་ནཱ་ག་དྷ་ར་སྭཱ་ཧཱ༔ ཨོཾ་བྷྲཱུྃ་མའི་ནཱ་ག་དྷ་ར་སྭཱ་ཧཱ༔ ཨོཾ་མུ་ལེ་ཀྵི་ནཱ་ག་དྷ་ར་སྭཱ་ཧཱ༔ ཨོཾ་ཨེ་མ་ལ་ནཱ་ག་དྷ་ར་སྭཱ་ཧཱ༔ ཨོཾ་ལོ་ཧ་སེ་ནཱ་ག་དྷ་ར་སྭཱ་ཧཱ༔ ཨོཾ་ནཱ་ག་དྷེ་ཝི་ཛ་སྭཱ་ཧཱ༔ དེ་ཡི་ཕྱི་རོལ་མུ་ཁྱུད་ལ་ཨ་ལི་སཽོགས་དབྱངས་དང། དེ་ཡི་ཕྱི་རོལ་མུ་ཁྱུད་ལ་གསལ་བྱེད་དང།
དེ་ཡི་ཕྱི་རོལ་མུ་ཁྱུད་ལ་རྟེན་འབྲེལ་སྙིང་པོས་བསྐོར་ལ་རབ་གནས་སྔགས་ཀྱི་ཤམ་བུར་བསྒྱུར། དེ་ཡི་ཕྱི་རོལ་མེ་རི་པ་ཏྲ་སོགས་མཛེས་པར་བྱའོ། རྫས་ནི་ཀླུ་སྨན་སྣ་ཚོགས་དང་༔ རྡོ་ཁབ་ལེན་ལྕགས་ཕྱེ་བྲམ་ཟེ་བུ་མོའི་རྣ་ཆ་རྙེད་ན་དང༌། མུ་ཀུ་མུ་ཏི་ཏྲ༔ གཡུ་བྱི་རུ་གཟི་མིག་དགུ་མུ་མེན་སྤོས་ཤེལ་སོགས་ནོར་བུའི་རིགས་རྣམས་བྱུག ། གསེར་གྱི་འཁོར་ལོ་དངུལ་གྱི་རྡོ་རྗེ་མཚལ་གྱི་པདྨ་བྲིས་པ་དང། དར་ཟབ་སྣ་ཚོགས་བཅས་དྲིལ༌། ཟངས་ཀྱི་གྭའུའི་ནང་དུ་འཆང་ལ་རྩ་སྔགས་ཁྲི་བདུན་རབ་གནས་བྱའོ། ལུས་ལ་འཆང་ན་ཞག་བདུན་བར་དམར་གྱི་རིགས་དང་མཚོན་ཆ་སྤང་༔
བན་བཙུན་དམ་ཉམས་ཡུགས་མོ་དང་༔ ཤན་པའི་ལག་གིས་མི་རེག་པར་འཆང་ངོ། ཞེས་དང། འདི་དག་ཁྱེའུ་ཕོ་མོ་ཡི༔ མ་ཡི་ལུས་སུ་གནས་པའི་ཚེ༔ སྲུང་བ་འདི་ཉིད་བཏགས་པ་ནི༔ རིག་ལྡན་གཙང་མས་ལོངས་སྤྱོད་འདུ༔ གང་ཞིག་བཙས་པའི་དུས་སུ་ནི༔ བུ་ལ་ཀླུ་མགོན་ཀླུ་ཕྱུག་དང་༔ ཀླུ་རྒྱལ་ཀླུ་འབུམ་ལ་སོགས་བཏགས༔
བུ་མོ་ཀླུ་མཚོ་ཀླུ་སྐྱིད་དབང་༔ ཀླུ་སྒྲོན་ཀླུ་མོ་བུ་ཁྲིད་སོགས༔ ཁྱེའུ་རང་གཟུགས་མིང་དང་སྦྱར༔ ཞེས་སོ། གོང་གསལ་འཁོར་ལོ་བྲིས་སྒྲུབ་ཚད་ལྡན་བྱས་ནས་ཀླུ་བུམ་ནང་བཅུག་ལ་ཁ་ལ་ཆས་བཅད་ནས་ནང་དུ་ཆུ་མི་ཤོར་བ་བྱས་ནས་ཀླུ་ཡི་ཕོ་བྲང་མཚོ་དང་རྟེན་མཁར་ཆུ་མིག་སོགས་ལ་སྦས་ན་ས་བཅུད་ལོ་ཐོག་རྒྱས་པ་དང་ཆར་ཆུ་དུས་སུ་འབབ་པ་ལོངས་སྤྱོད་རྒྱས་པ་སོགས་དགོས་པ་ཡོད་དོ། ཟབ་བོ།། །། ༈ ཀླུ་ཡི་བེའུ་བུམ་ལས་ཆར་འབེབས་མན་ངག་བཞུགས་སོ། གང་ཞིག་ཆར་འབེབས་ལ་སོགས་སྐབས༔ འཁོར་ལོ་མཐིང་ཤོག་ངོས་སུ་ནི༔ རིན་ཆེན་ཞུན་མའྀ་ཁུ་བས་བྲིས༔
སྔགས་འདི་ཁྲི་ཡིས་རབ་གནས་བྱ༔ དྲི་བཟང་ཀླུ་སྨན་ཆུ་རྒྱུན་གྱིས༔ ཀླུ་གཏོར་ཞིབ་དང་སྦྲགས་ནས་སུ༔ མེ་ལོང་ཡི་གེ་འགྱིང་ལོགས་ཁྲུས༔ ཆུ་མིག་ནང་དུ་འཕྲོ་བར་བྱ༔ ཞེས་ཀླུ་རྒྱལ་བསོད་ནམས་སྟོབས་སྐྱེད་འཁོར་ལོ་དེ་ཉིད་མཐིང་ཤོག་ངོས་སུ་རིན་ཆེན་གསེར་ཞུན་མའྀ་ཁུ་བས་བྲིས་ལ་རྫས་ནི་ཀླུ་སྨན་གོང་ལྟར་བྱུག ། ཞི་བ་ཀླུ་ཡི་སྒྲུབ་ཐབས་བཞིན་སྒྲུབ་ལ་སྔགས་འདི་ཁྲི་ཡིས་རབ་གནས་བྱ། དངོས་གཞི་ཆར་འབེབས་ཀྱི་ལས་ལ་སྦྱོར་བའི་ཚེ། རང་ཉིད་ཤ་ཆང་སོགས་མ་འདྲེས་པའི་གཙང་སྦྲ་དང་བཅས། དུས་ཀླུ་ཐེབས་དང་བསྟུན།
གནས་ཆུ་མིག་གཉེན་པ་དང་མཚོ་མོ་གཏན་འཁྱིལ་ལྟ་བུར་སོང་ནས་གུ་རུའི་སྐུ་བརྙན་བྱིན་ལྡན་དང་རྟེན་གསུམ་བཤམས་པའི་མདུན་འཁོར་ལོ་ཡང་བཀྲམ། དཀར་གསུམ་མངར་གསུམ་ཕྱི་མཆོད་སྤྲོས། རིག་འཛིན་ཐུགས་རྡོར་གྱི་ཆོག་ཁྲིགས་ཞི་བ་ཀླུ་ཡི་སྒྲུབ་ཐབས་བཞིན་སྒྲུབ་ལ་སྐུ་ཁྲུས་སྐབས། ཐོག་མར་བརྟེན་ཁྲུས་ལེགས་པར་གསོལ༌། ཧཱུྃ༔ རྗེ་བཙུན་པདྨ་ཐོད་ཕྲེང་གི༔ བཀའ་ཉན་རིན་ཆེན་གཏེར་གྱི་བདག༔ ཡབ་ནི་གནོད་སྦྱིན་མ་ཧཱ་དྷེ༔ ཡུམ་ནི་ཀླུ་མོ་དུང་སྐྱོང་མ༔ སོགས་ཀྱི་སྐབས་མཐེབ་སྐྱུ་ཀླུ་སྨན་གཙང་མ་དང་མ་དར་སྔོན་ནང་དྲིལ་ལ་ཆུ་གཙང་དང་དྲི་བཟང་དང་མེ་ཏོག་སིལ་མ་གང་མང་བཅས་ཆུ་རྒྱུན་བར་མ་ཆད་པར་བླུགས།
མ་འཛོམས་ན་མེ་ཏོག་སིལ་མ་དང་ཆུ་གཙང་ཁོ་ནས་ཆོག ། དེ་ལྟར་ཀླུ་གཏོར་ཞིག་དང་སྦྲགས་ནས་འཁོར་ལོ་མེ་ལོང་ཡི་གེ་འགྱིང་ལོགས་སུ་ཤར་བ་ལ་ཁྲུས་བྱས་ནས་ཆུ་མིག་ནང་དུ་འགྲོ་བར་བྱའོ། དགོས་ཆེད་ནི། གཏེར་གཞུང་ལས། དེས་ནི་ལྷ་སྲིན་འཁྲུག་པ་དང་༔ ཆར་མེད་ཐན་པ་བྱུང་བ་དང་༔ ཀླུ་ཡི་ནད་ལས་གྲོལ་བར་འགྱུར༔ ཁྱད་པར་དངོས་གྲུབ་སྣ་ཚོགས་འབྱུང་༔ ཞེས་ཆར་འབེབས་མན་ངག་མྱོང་གྲུབ་མ་ཡིན་པར་ཐུགས་རྡོར་གྱིས་གསུངས་པས་ཟབ་བོ། ས་མ་ཡ༔
གུ་ཧྱས་ཕྱུང་ངོ༌།། །། ༈ ཡང་ཀླུ་རྒྱལ་གྱིས་གུ་རུ་ལ་ཕུལ་བའི་མན་ངག་ཀླུ་ཡི་བདུད་རྩིའི་བུམ་པ་བཞུགས་སོ། གཏེར་གཞུང་ལས། གང་ཞིག་ཤུ་ཐོར་འབྲུམ་པ་དང་༔ སུརྻ་བས་ལྡག་མེ་དབལ་ལ༔ གཟུངས་སྔགས་སིནྡྷུ་ར་དང་ཆ་ལ་བརྡར་བའི་ཕྱེ་མ་ལ༔ སྔགས་ནི་ཁྲི་འབུམ་བཟླ་བ་དང་༔ ཆུ་ལ་སྦྱར་ནས་བྱུག་པར་བྱ༔ རྨ་ཁ་ནང་དུ་བཏང་མི་བྱ༔ གང་ཕྱིར་མོ་ནད་དག་ལ་ཕན༔
འཐུང་དང་མཁལ་སྐེད་བྱུག་པར་བྱ༔ གྲུམ་བུ་ཆུ་སེར་འབམ་ཀྱང་ཕན༔ དེ་བས་གདམས་པ་ཁྱད་པར་ཅན༔ ཀུན་ལ་མ་སྤེལ་ས་མ་ཡ༔ ཡང་གཅིག་བད་ཀན་སྐྱ་སྨུག་ལ༔ ཚ་ལ་ཅོང་ཞི་རྒྱ་ཚ་དང་༔ ཅུ་གང་ཨ་རུ་ར་དང་བཅས༔ མི་རྟ་ཁྱི་གསུམ་རུས་པ་དང་༔ བྱ་གཅན་རི་དྭགས་གཡུང་དག་གི༔ རུས་པའི་རིགས་ཚང་ཐམས་ཅད་བསྡུས༔
བུལ་ཏོག་ཤུག་བལ་གང་རྙེད་ནང་༔ བཙོས་ནས་སྣུམ་བག་མེད་པར་བྱ༔ རུས་པ་ཐམས་ཅད་བསྡུས་ནས་ཀྱང་༔ རྫ་མ་གསར་པའི་ནང་དུ་ནི༔ མཚམས་སུ་བུག་པ་ཡོད་པ་བྱ༔ རུས་པ་སོལ་བ་ཟུང་དུ་བསྲེ༔ སྦུབ་རུས་བརྒྱབ་ནས་ཚོས་པར་བསྲེག༔ སོལ་ཐལ་མིང་ཡང་མེད་པར་བྱ༔ རུས་པ་དྭངས་མ་ཞིབ་ཏུ་འཐག༔ ཅོང་ཞི་བསྲེགས་པའི་ཐལ་བ་དང་༔
རུས་ཐལ་གསུམ་བཅས་མང་བར་བྱ༔ དེ་ལ་ཚྭ་སྣ་ཐམས་ཅད་བསྲེ༔ ཨ་རུ་གསེར་གདོག་ཁུ་བ་བསྡུས༔ ཙནྡན་ཅུང་ཟད་ཁུ་བ་དང་༔ བཟང་དྲུག་ཕྱེ་མ་བག་ཙམ་བཏབ༔ དེ་རྣམས་ཕྱོགས་གཅིག་འདམ་འཐག་བྱ༔ ཁྱི་ལ་ཝ་ར་ཁུ་བ་ཡང་༔ འདམ་འཐག་ནང་དུ་བསྲེ་བར་བྱ༔ སྦ་སྦྲུལ་ཉ་རུས་མང་ན་བཟང་༔ ཞག་ལྔ་བར་དུ་འདམ་འཐག་བཅད༔
ཞེས་པ་ཚྭ་ལ། ཅོང་ཞི། རྒྱ་ཚྭ། ཅུ་གང༌། ཨ་རུ་ར་བཅས་ཞིབ་བཏུལ་དང༌། རུས་པ་སྣ་ཚོགས་མི་རྟ་ཁྱི་གསུམ་དང༌། བྱ་རིགས། གཅན་གཟན། རི་དྭགས། ཕྱུག་ནོར་རིགས་གཡག་ལུག་ར་སོགས་གཡུང་དག །
སྦལ་སྦྲུལ་ཉ་རུས་མང་བར་བྱས་པའི་རུས་པའི་རིགས་ཅི་རྙེད་བསྡུས། གསར་པ་ཡིན་ན་བུལ་ཏོག་དང་ཤུག་བལ་གང་རྙེད་ནང་ཡུན་རིང་བཙོས་ནས་ཆུ་ཕྱིར་འཕོ་ལ་སྣུམ་བག་མེད་པར་བྱ། གང་ལྟར་རུས་པ་ཐམས་ཅད་བསྡུས་ནས་རྫ་མ་གསར་པའི་ནང་དུ་བླུགས་ལ་སོལ་མེ་ནང་བསྲེགས་ལ་དུད་པ་རྣམས་མཚམས་སུ་བུག་པ་བྱས་པ་ལས་ཕྱིར་ཐོན་པར་བྱ་ལ༌། རུས་པ་སོལ་མེ་ནང་བསྲེགས་ནས་དཀར་སེང་ངེར་མ་གྱུར་བར་སྦུབ་རུས་བརྒྱབ་ནས་ཚོས་པར་བསྲེག་རུུས་ཐལ་དྭངས་མ་ཞིབ་ཏུ་འཐག་ལ། ཅོང་ཞི་བསྲེགས་པའི་ཐལ་བ་དང་རུས་ཐལ་ལྷན་དུ་བསྡུས་ལ། དེ་ཡི་སྟེང་དུ། རྒྱ་ཚྭ། རྒྱམ་ཚྭ། ཁ་རུ་ཚྭ། ཚྭ་སྣ་ཐམས་ཅད་བསྲེས་ལ།
ཨ་རུ་གསེར་གདོག་ཁུ་བ་གར་པོར་བསྡུས་པ་དང་ཙནྡན་ཁུ་བ་ཅུང་ཟད་བསྲེས་ལ་དེ་ལ་བཟང་དྲུག་ཕྱེ་མ་བག་ཙམ་ཡང་བཏབ་ནས། དེ་རྣམས་ཕྱོགས་གཅིག་འདམ་འཐག་བྱ། ཁྱི་ལ་ཝ་ར་ཁུ་བ་ཡང་འདམ་འཐག་ནང་དུ་བསྲེ་བར་བྱ། ཞེས་པ་ཁྱི་ལ་ཝ་ར་ཅི་ཡིན་དཔྱད་པར་བྱའོ། དེ་ལྟར་ཞག་ལྔ་བར་དུ་འདམ་འཐག་བཅད་ལ་མཐའ་རུ་རིལ་བུ་སྲན་མ་ཙམ་སྒྲིལ་བ་རིལ་ཆགས་ལེགས་པར་བགྱིས་པ་དང་སྤར་བུ་ནང་དུ་མི་སང་བྱ། ཀླུ་ཡི་སྔགས་ནི་ཁྲི་ཡིས་རབ་ཏུ་སྔགས་པར་གསུངས་སོ། ཞོགས་ལ་གསུམ་རེ་བསྟེན་པར་བྱ༔ འདི་ཉིད་རླུང་མཁྲིས་བད་ཀན་དང་༔ འདུས་པའི་ནད་བཅས་འགོས་ནད་གྲོལ༔ ཁྱད་པར་མཛེ་ལ་ཤིན་ཏུ་བཟང་༔
སྦྱར་དུག་བཙན་དུག་དག་ཀྱང་ཐུབ༔ ཞེས་སོ། ཡང་གཉེན་ནད་ནག་པོ་སུམ་སྒྲིལ་ཞེས་པའི་གཉེན་རིམ་ཉིན་གཅིག་པ་དང༌། བདུན་དྲུག་སོགས་འགོ་ནད་བཅོས་ཐབས་ནི། ནག་པོ་སུམ་སྒྲིལ་ནད་བྱུང་ནི༔ དཔའ་དཀར་བོང་ང་ཧོང་ལེན་དང་༔ གླ་རྩི་ཤུ་དག་རུ་ཏ་བཅས༔ གླང་ཆེན་མྱོས་པའི་རྟ་ལ་བསྐྱོན༔ སིལ་བུ་བཤིག་ནས་མཉམ་པོར་འཐག༔ དེས་ནི་ནད་ལས་གྲོལ་བར་འགྱུར༔
ཞེས་དཔའ་བོ་དཀར་པོ། བོང་ང་ནག་པོ། ཧོང་ལེན་དང༌། གླ་རྩི༌། ཤུ་དག༌། རུ་ཏ་བཅས། ཞིབ་པར་འཐག་ལ་གླང་ཆེན་གི་ཝཾ་སྦང་བའི་ཁུ་བ་བཅས་རིལ་བུ་བསྒྲིལ་ལ་ཁོང་དུ་བཏང་བས་དེས་ནི་ནད་ལས་གྲོལ་བར་འགྱུར་རོ། ཁྱད་པར་སྲིན་རླངས་རིགས་དག་ལ༔ ཁ་སྒྱུར་དུར་བྱིད་ཐར་ནུ་དང་༔ ཆུ་རྩ་བཅས་པས་འོག་སྒོར་ཐོན༔
མཁྲིས་པའི་མིག་སེར་ལྷོག་ནད་འཇོམས༔ མན་ངག་ཀླུ་ཡི་བདུད་རྩིའི་བུམ༔ ཁྱད་པར་སྲིན་རླངས་སོགས་རླངས་འཐབ་རིགས་གོང་སྨན་ཐོག་ཁ་སྒྱུར་སྨན་ནི། དུར་བྱིད་དང༌། ཐར་ནུ་དང༌། ཆུ་རྩ་བཅས་བསྣན་པས་བཤལ་སྨན་བཏང་ན་ནད་རྣམས་འོག་སྒོ་ནས་ཐོན་པར་འགྱུར་རོ། འདི་མཁྲིས་པའི་མིག་སེར་དང་གག་ལྷོག་ནད་ལ་ཡང་ཆེས་ཟབ་པར་གསུངས་སོ། ཞེས་གུ་རུ་མན་ངག་ཟབ་མོ་འདི་དག་རྩ་གསུམ་གླིང་པའི་ཟབ་གཏེར་གཞུང་ལས་གུད་དུ་སྦས་པ་གཞན་ཕན་ཆེད་གུ་ཧྱས་ཟུར་དུ་ཕྱུང་བས་ཕན་ཐོགས་པར་ཤོག་ཅིག། །། ༈ པདྨ་རྒྱལ་པོའི་དབང་སྡུད་མན་ངག་ཟུར་རྒྱན་བཞུགས་སོ། དེ་ཡང་གཞུང་ལས།
ཟིལ་གྱིས་གནོན་ན་རང་ཉིད་པདྨ་ནི༔ དབང་སྡུད་རྒྱལ་པོ་ཟིལ་གནོན་ཚུལ་དུ་བསྒོམ༔ ཞེས་པའི་མན་ངག་གུད་སྦས་ནི། ལྷོ་ནུབ་དགའ་བ་ཚལ་གྱི་རི་རབ་ངོགས༔ དུར་ཁྲོད་དབང་མོ་འགྱུ་བ་གནས་ཀྱི་བདག༔ དབང་ལྷུན་ཡིད་བཞིན་ལྷ་ཆེན་སྒེག་པའི་ཉམས༔ དཀར་དམར་བསྲུབས་པའི་མྱོས་བྱེད་བསྣུན་ཐབས་ཅན༔ སྲིད་གསུམ་དབྱིངས་ལ་བསྐྱོད་པའི་རྒྱལ་མཚན་བསྒྲེངས༔ ཡིད་ལ་འཁུ་བའི་ནོར་སྐྱུག་ནེའུ་ལེ་ཐོགས༔ ཁམས་གསུམ་སྙིང་འདེགས་ལྕགས་ཀྱུའི་འོད་ཟེར་གཡོ༔
ཀུ་མུད་ཟེའུ་འབྲུར་འབྲུབ་པས་ཀུན་ད་བཞད༔ གསོས་འཁྱིལ་བསོད་ནམས་ཞུམ་མེད་ཞབས་དཀྱིལ་བཞུགས༔ ཞཻས་ལྷོ་ནུབ་དགའ་བ་ཚལ་གྱི་དུར་ཁྲོད་དུ་གུ་རུ་བཞུགས་པའི་ཚེ་ཁམས་གསུམ་དབང་དུ་བསྡུས། དབང་གི་ལྷ་ཆེན་པོ་དབང་ཕྱུག་མ་ཧ་དྭེ་ཝ་དབང་མོ་ཨུ་མ་སོགས་རང་དབང་རྟེན་པ་བྲལ་བར་དབང་དུ་བསྡུས་ཅིང་སྲོག་སྙིང་ཕུལ་ནས་རྗེ་བོར་བཀུར་བའི་ཕྱིར་འགྲན་ཟླ་དང་བྲལ་བའི་དབང་སྡུད་རྒྱལ་པོ་ཟིལ་གནོན་རྩལ་ཞེས་གྲགས་ལ༌། དབང་མདོག་ནི་པདྨ་རཱ་གའི་ལྷུན་པོ་ལྟར་སྐུ་མདོག་དམར་གསལ་རྣམ་པ་ལྷ་ཆེན་ལྟར་གཅེར་བུ་ཁྲོ་ཆགས་སྒེག་པའི་ཉམས་དཀར་དམར་བསྲུབས་པའི་མྱོས་བྱེད་བསྣུན་ཐབས་ཅན་ཞེས་གསང་རྡོར་གྱེན་དུ་སྒྲེང་བ་གཡས་སྲིད་གསུམ་དབྱིངས་ལ་བསྐྱོད་པའི་རྒྱལ་མཚན་བསྒྲེངས་པ། གཡོན་ནོར་སྐྱུག་ནེའུ་ལེ་འཛིན་པ། ཁམས་གསུམ་སྙིང་འདེགས་ལྕགས་ཀྱུའི་དབྱིབས་འོད་དམར་ལས་གྲུབ་པའི་ཟེར་ཕྲེང་གཡོ་བ། ཀུ་མུད་ཟེའུ་འབྲུར་འབྲུབ་པས་ཞེས་པདྨ་ཟེའུ་འབྲུ་རྒྱས་པའི་རྒྱ་ཁྱོན་དང་མཉམ་པས་ཀུན་དའམ་ག་བུར་ཐིག་ལེ་ཏེ་ཉ་གང་ཟླ་བ་བཞད་པའི་གདན་ལ། ཛམ་བྷ་ལ་ལྟར་གསོས་པ་འཁྱིལ་ཞིང་བསོད་ནམས་ཞུམ་མེད་ཞབས་ཕྱེད་དཀྱིལ་གྱི་བཞུགས་པ། དེ་ཡི་ཐུགས་ཀར་པད་ཉིའི་གདན་ལ་རྡོ་རྗེ་ལྟེ་བར་ཧྲཱི་དམར་མཐར་སྔགས་ཕྲེང་གཡོན་དུ་འཁོར་བའི་རང་སྒྲ་དང་འོད་ཟེར་འཕྲོ་བའོ།
སོགས་སྦྱར། དབང་སྡུད་ཡིད་བཞིན་ཞགས་པ་ནི། ཨོཾ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ནཱ་ག་ནི༔ ཕ་ལ་ཎི་ས་མཱ་ཡ་ཛ་ཛཿ ཛཿཧཱུྃ་བཾ་ཧོ༔ ཎི་བཾ་ཛ་སིདྡྷི་མ་མ་ཎི་པ་ཤཾ་ཧྲིཾ་ཛ་ཐུན་ཐུན་སིདྡྷི་ཛཿ ལོངས་སྤྱོད་འགུགས་པའི་ཟས་ནོར་ཐུན་ཛ་ཞེས་དང༌། ཨོཾ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ནཱ་ག་ནི༔ ཕ་ལ་ཎི་ས་མཱ་ཡ་ཛ་ཛཿ ཛཿཧཱུྃ་བཾ་ཧོ༔
ཎི་བཾ་ཛ་སིདྡྷི་མ་མ་ཎི་པ་ཤཾ་ཧྲིཾ་ཛ་ཟས་ནོར་ཐུན་ཛ་སིདྡྷི་ཛཿ ཕོ་མོ་འགུགས་པའི་མིང་དང་དབང་པོ་སྦྲེལ། ཞེས་པ་ནི། ཨོཾ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ནཱ་ག་ནི༔ ཕ་ལ་ཎི་ས་མཱ་ཡ་ཛ་ཛཿ ཛཿཧཱུྃ་བཾ་ཧོ༔ ཎི་བཾ་ཛ་སིདྡྷི་མ་མ་ཎི་པ་ཤཾ་ཧྲིཾ་ཛཿ ཕོ་ལ་ཆེ་གེ་མོའི་མིང་གི་མཐར་ཨ་ཀརྵ་ཡ་ཛཿ ཞེས་དང་མོ་ཡིན་ན་བསྒྲུབ་བྱ་གང་ཡིན་གྱི་མིང་ཆཻ་མོ་ཨུ་ཙ་ཏ་ཛཿདང་བཅས་ལ་བཟླས། དམིགས་པ་ནི་རང་གི་ཐུགས་སྲོག་ལས་འོད་དམར་ལྕགས་ཀྱུའི་དབྱིབས་ཅན་ཕོ་ཡི་སྙིང་དང་མོ་ཡི་གསང་གནས་ནས་འཕྲོས་སྲོག་སྙིང་ལ་ཕོག་པས་བདེ་བ་བཟོད་མེད་གཡོས་ནས་འོད་མེར་དུ་ཞུ་བ་རང་ལ་བསྟིམས་པས་དབང་དུ་གྱུར་བར་མོས་ལ་བཟླའོ།
ཞེས་པའང་དཀའ་བའི་གནད་མན་ངག་ཟུར་རྒྱན་མོན་སྤ་གྲོ་སྟག་ཚང་གི་གཤམས་ས་མཚམས་མཆོད་རྟེན་དུ་སྦྱིན་བདག་ཨ་མ་ཕུར་བུའི་མཆོད་ཁང་དུ་རབ་གནས་ཤིང་སྤྲེལ་ལོའི་ཟླ་བ་༡༢་ཚེས་༤གུ་ཧྱས་བཀྲལ་བའོ།། །། ༈ བླ་མའི་ནོར་སྒྲུབ་པདྨ་རྒྱལ་པོ་ཡིད་བཞིན་ནོར་མཆོག་ལས། ལས་ཚོགས་ནོར་སྒྲུབ་ཕྱྭ་སྤེལ་མན་ངག་སྐོར་ལས། གཡང་རྫས་རིལ་བུ་བྱ་ན། གཏེར་གཞུང་ལས། རྫས་ཀྱི་རིམ་པ་བསྟན་པ་ལ༔ ཛཱ་ཏི་པདྨ་རྒྱལ་པོ་ལི་ཤི་མནྡ་ར་བ༔ ཨ་རུ་ར་ཡེ་ཤེས་མཚོ་རྒྱལ༔ གུར་གུམ་རྡོ་རྗེ་དབང་སྡུད༔ གི་ཝཾ་རིན་ཆེན་དབང་སྡུད༔
ཙནྡན་པདྨ་དབང་སྡུད༔ སུག་སྨེལ་ཀརྨ་དབང་སྡུད༔ ཅུ་གང་ནོར་སྐྱོང་མ༔ དབང་ལག་ཀླུའི་དགེ་བསྙེན༔ རིན་པོ་ཆེ་ནི་གསེར་དངུལ༔ ཟངས་ལྕགས་གཡུ་བྱི་རུ་མུ་མེན་ཤེལ་ལྟ་བུ་སྟེ་གང་བཞིན་ནོ༔ ཁྱད་པར་གྱི་རྫས་ལི་ཁྲི་རྒྱ་མཚལ་མུ་ཟི་ཤིང་མངར་མཚལ་ལུའི་སྙིང་པོ༔ ཀ་ར་བུ་རམ་སྦྲང་རྩི་པཉྩ་སིནྡྷུ་ར་ཞོ་ཤ་བཞི་བུད་མེད་བུ་བདུན་པའི་ལག་ནས་བླངས་པའི་རིན་ཆེན་རིགས༔ དབང་ཐང་ཅན་གྱི་གོས་དར་ཁྱད་པར་ཅན༔ ལོངས་སྤྱོད་ཅན་གྱི་འབྲུ་སྣ་དང་༔
ཞིང་ཁ་ཐབ་ཀའི་ས་བཅས་སོ༔ རྫས་དེ་རྣམས་བསགས་ནས་རིན་ཆེན་སྣོད་དུ་བཞག༔ ཞེས་གསུངས་པ་རྫས་ནི། ཛཱ་ཏི། ལི་ཤི། ཨ་རུ་ར། གུར་གུམ། གི་ཝཾ། ཙནྡན། སུག་སྨེལ།
ཅུ་གང༌། དབང་ལག ། རིན་པོ་ཆེ་གསེར་དངུལ་ཟངས་ལྕགས་གཡུ་བྱི་རུ་མུ་མེན། དུང་ཤེལ་ལྟ་བུ་གང་འཛོམས། ཁྱད་པར་དབང་སྡུད་གྱི་རྫས། ལི་ཁྲི། རྒྱ་མཚལ། མུ་ཟི། ཤིང་མངར། བྱ་ཕོ་མཚལ་ལུའི་སྙིང༌།
ཀ་ར་བུ་རམ་སྦྲང་རྩི། དཀར་གསུམ། སིནྡྷུ་ར། སྙྀང་ཞོ་ཤ ། མཁལ་མ་ཞོ་ཤ ། བླ་གོར་ཞོ་ཤ་སྟེ། ཞོ་ཤ་བཞི། བུད་མེད་བུ་བདུན་པའི་ལག་ནས་བླངས་པའི་རིན་ཆེན་རིགས། དབང་ཐང་ཅན་གྱི་ལག་ནས་བྱུང་བའི་ཟས་སྣ། ནོར་སྣ་གོས་དར་ཁྱད་པར་ཅན་དང༌།
ལོངས་སྤྱོད་ཅན་གྱི་འབྲུ་སྣ་དང༌། ཕྱུག་པོའི་ཞིང་ས་གཙུག་ལག་ཁང་དང་སེལ་མེད་དགོན་སྡེ་རྒྱལ་པོའི་ཕོ་བྲང་སོགས་ཐབ་ཀའི་ས་དང་རྟེན་གསུམ་གྱི་བ་རྡུལ། གནས་ཆེན་དང་འཛམ་གླིང་གི་ས་སྣ་ཆུ་སྣ་བཅས་རྫས་དེ་རྣམས་བསགས་ལ་རིལ་བུ་སྒྲིལ། ན་བཟའ་དམར་པོ་གསོལ་ལ་རིན་ཆེན་སྣོད་དུ་བཞག ། བགེགས་བསལ། ཁྲུས་བྱ། རིན་ཆེན་ཁང་བཟང་བྱིན་དབབ་གཞུང་ལྟར་རབ་སྒྲུབ་ཆེན་འབྲིང་སྒྲུབ་མཆོད་ཐ་མའང་རང་ཉིད་ཐུན་བཅད་ལ་ཞག་གསུམ་བདུན་སོགས་སྒྲུབ་ཅིང་ལྕོགས་ན་གཡང་སྒྲུབ་དང་བཅས་དངོས་གྲུབ་བླངས་ལ་རང་གཞན་བསྟན་འགྲོའི་དོན་ལ་སྤེལ་བར་བྱའོ། དེས་ཀྱང་བུམ་གཏེར་དང་སྐུ་རྟེན་དང་གཡང་གཏོར་ནང་དང་གཞན་ཡང་མགུལ་གྭ་ནང་བཞག་ལ་འཆང་བའི་བྱིན་རླབས་དངོས་གྲུབ་དཔལ་གཡང་རྒྱས་པར་འགྱུར་རོ། དེང་སང་ལུང་ཆུང་དུ་གནས་པའི་བབ་ཅོལ་དུ་སྨྲ་བའི་བླུན་པོ་ཁ་ཅིག་ན་རེ། པདྨ་རྒྱལ་པོ་འདི་ཉིད་གཡང་དང་བྱིན་རླབས་ཆེས་ཆེ་བས་གྲོང་དུད་ཕལ་པས་མི་ཁྱོག་པར་བཤད་པ་དང༌།
ཁ་ཅིག་གཞན་ལ་དཔེ་འཁྱུད་བྱས་ཏེ་རང་གི་དཔེ་སོགས་ཀྱང་གཞན་ལ་གཡར་བའམ་གཡང་སྒྲུབ་བྱས་ན་རང་ཉིད་གྱི་གཡང་ཤོར་བར་སྨྲ་བ་སོགས་རང་འདོད་གྱི་བསམ་ངན་ཁོག་ཏུ་བཅུག་ནས་རང་ཁེ་གཞན་གནོད་གྱི་ཀུན་སློང་ངན་པས་བྱུང་རྒྱལ་དུ་སྨྲ་བ་ཟད་དེ་གཞན་དུ་བཀའ་གཏེར་ནོར་ལྷ་རྒྱ་མཚོའི་རྒྱུད་ལུང་མན་ངག་ཟབ་མོ་སུ་ལའང་མ་ཁྱོག་པ་ཡོད་ཚུལ་གང་ནས་ཀྱང་མ་གསུངས་ལ༌། ལྷག་པར་ཚུལ་འདིའི་གཏེར་གཞུང་དུ༌། རྒྱལ་པོས་གསེར་གཡུའི་མཎྚལ་ཕུལ་ནས་བོད་འབངས་བསོད་ནམས་དང་ལོངས་སྤྱོད་རྒྱས་པའི་ཐབས་ཞུས་པས། མ་ཧཱ་གུ་རུ་དངོས་ཀྱི་ཞལ་ནས༌། རྒྱལ་པོས་དབུ་མཛད་འབངས་རྣམས་ཀྱིས་སྦྱིན་པ་རྒྱ་ཆེ་བ་ཐོངས༔ བསོད་ནམས་ས་བཅུད་ཀྱི་བུམ་གཏེར་སྦོས༔ འཕྲལ་ཕུག་ཀུན་ཏུ་བསོད་ནམས་དང་དབང་ཐང་གི་རྒྱས་ཐེབས་པར་འདོད་ན༔ ཁོ་བོ་དུར་ཁྲོད་དགའ་བའི་ཚལ་དུ་གནས་པའི་ཚེ་པདྨ་རྒྱལ་པོའི་ངོ་བོར་གྱུར་ནས་ལྷ་དབང་ཕྱུག་མ་ཧཱ་དྷེ་ཝ་དབང་དུ་བསྡུས་ཏེ༔ མན་ངག་ནོར་བུ་ཞགས་པའི་གདམས་པ་རྣམས་མཁའ་འགྲོ་བརྡའི་་ཡི་གེར་བཏབ་ནས་ད་ལྟ་ཀླུའི་རྒྱལ་པོ་ཟླ་སྐྱོང་ལ་བཅོལ་ནས་རྒྱ་བསྡམས་པ་ཡོད་དེ༔ རྒྱལ་པོས་ཞུས་པ་ཤིན་ཏུ་ལེགས་པས་དེ་དག་འབྱིན་པར་བྱས་ན་ཕན་པ་ཡིན༔
ཞེས་དང་དེ་ཡི་ཚེ་ཁོ་མོ་མཚོ་རྒྱལ་རྫུ་འཕྲུལ་གྱིས་བླངས་ནས་རྗེ་གུ་རུའི་ཕྱག་ཏུ་ཕུལ༔ གུ་རུས་རྒྱལ་པོས་དབུ་མཛད་རྗེ་འབངས་གྲོགས་ལྔ་ལ་གནང་༔ ཞེས་དང་ཡང་དེའི་དུས་ན། རྗེ་མ་ཧཱ་གུ་རུས་དབུ་མཛད་གྲོགས་དང་བཅས་ཏེ་མཆིམས་ཕུའི་དབེན་ཚལ་དུ་སྒྲུབ་པ་ཞག་བདུན་ནས་མེ་ཏོག་དང་མྱུ་གུ་ཤིང་འབྲས་དགུན་དུས་འཁྲུངས༔ མཁའ་ནས་འབྲུག་ལྡིར༔ ཉི་ཟླ་ཟུང་གཅིག་ཏུ་ཤར་བ་སོགས་ལྟས་བཟང་པོ་བྱུང་༔ བོད་མི་ཐམས་ཅད་མི་ཕྱེད་པའི་དད་པ་ཐོབ་ཡུལ་ཐམས་ཅད་བཀྲ་ཤིས་ལོ་ལེགས་བྱུང་༔ བསམ་ཡས་ཀྱི་བསྒྲུབ་བྱ་ཐམས་ཅད་འགྲུབ་ཞེས། རྒྱལ་པོས་དབུ་མཛད་འབངས་དང་བཅས་པ་བཀའ་ཡིས་གནང་ཞིང་ཀུན་གྱི་བསོད་ནམས་ས་བཅུད་ཀྱི་བུམ་གཏེར་སྦོས༔ འཕྲལ་ཕུག་ཀུན་ཏུ་བསོད་ནམས་དང་དབང་ཐང་རྒྱས་པར་འདོད་ན་པདྨ་རྒྱལ་པོ་འདི་ཉིད་སྒྲུབས་ཤིག་དང་དེས་ཀུན་ལ་ཕན་པར་གསུངས་པ་ལས་རྒྱལ་པོ་ལས་འབངས་ཀྱིས་མི་ཁྱོག་ཅེས་མ་གསུངས་ལ་གལ་ཏེ་ཁྱོད་ཅག་བདེན་ན་གུ་རུ་རྫུན་དུ་ཐལ་ལོ༌།
དེ་འདྲའི་རང་ལུགས་འཛིན་པ་ཡོངས་ལ། བླུན་པོའི་ངག་ལ་ཡིད་རྟོན་ནས་པདྨའི་ཕྲིན་ལས་ཆུད་སོན་དུ་མི་གཏོང་བར་བསྟན་འགྲོའི་དོན་ཆེན་བླ་མེད་སྒྲུབ་པའི་ཁུར་བཞེས་མཛད་པ་དང༌། བདག་འདྲ་ལེ་ལོ་དང་རྣམ་གཡེང་ངང་ཅུང་ཟད་འབྲེལ་བ་བཞག་པ་ཙམ་ལ་ཡང་བློས་ཁེལ་ཐུབ་པའི་ངེས་ཤེས་གཏིང་ནས་རྙེད་པར་འདུག་ན་ལྷག་པའི་ལྷ་འདི་ཉིད་ལ་མི་འཕྲོག་པའི་དད་པ་ཐོབ་ཅིང་བརྩོན་འགྲུས་ཀྱིས་ཉམས་སུ་བླང་བར་ནུས་ན་བསྟན་འགྲོའི་དོན་ཆེན་འཕྲལ་ཡུན་ཕུན་ཚོགས་ཡོན་ཏན་མངོན་པར་ཐོབ་པར་གདོན་མི་ཟ་བས་དེ་ལུགས་མཁྱེན་ལྡན་ཡོངས་ཀྱི་ཐུགས་ལ་བསྟི་བར་གསོལ་བ་འདེབས་པར་ལགས་སོ། ཟུར་འགེབས་དང༌། ལས་བྱང་ཆོག་ཁྲིགས་གུད་སྦས་བཅས་ཟུར་དུ་གསལ། ཞེས་པ་འདིའང་གནམ་ལྕགས་པ་གུ་ཧྱས་གཞན་ཕན་གྱིས་ཀུན་ནས་བསླངས་ཏེ་ཡང་ལེ་ཤོད་གནམ་ལྕགས་བླ་བྲང་དུ་སྦྱར་བའོ།། །། ༈ ཨོ་རྒྱན་ནོར་ལྷ་དབང་ལྟར་སྒྲུབ་པ་འཆི་མེད་བཅུད་དྲིལ་བཞུགས་སོ༔ པད་འབྱུང་ནོར་ལྷའི་སྐུ་ལ་འདུད༔ ས་མ་ཡ༔ རིགས་འདུས་པདྨ་འབྱུང་གནས་ནི༔
པྲེ་ཏའི་འཆིང་གྲོལ་དབང་གི་རྒྱལ༔ རང་ངོར་ཆུ་ཟླའི་རྩལ་མདངས་མཁར༔ ནོར་ལྷ་ལྟར་ཤར་འདི་ལྟར་བསྒྲུབ༔ ས་མ་ཡ༔ སྒྲུབ་རྫས་དར་དམར་ཁ་གང་ལ་མདུད་པ་གསུམ་བྱས་ལ་སྒྲུབ་རྟེན་འཆང་༔ མོས་གུས་བློ་ཡིས་བསྐུལ་པ་འདི་ལྟར་བྱ༔ ས་མ་ཡ༔ ཧྲཱི་མཿ མི་ཟད་གཏེར་འབྱུང་ཨོ་རྒྱན་ནོར་གྱི་ལྷ༔ ཚེ་བསོད་བཅུད་འཛིན་བདེ་སྟོང་མཚོ་རྒྱལ་མ༔
གླིང་བཞི་དབང་སྒྱུར་མགྱོགས་མ་མཁའ་འགྲོ་ལྔ༔ གཏེར་འབྱུང་དཀྱིལ་འཁོར་ཡོངས་རྫོགས་ལྷ་ཚོགས་ལ༔ མོས་གུས་གདུང་བས་གསོལ་བ་སྙིང་ནས་འདེབས༔ ཐུགས་རྗེའི་རྩལ་ཕྱུངས་ཚེ་ནོར་དངོས་གྲུབ་སྩོལ༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ལོ་ཀ་སརྦ་སིདྡྷི་ཕ་ལ་ཧཱུྃ༔ ཞེས་གསོལ་བ་དྲག་ཏུ་བཏབ་ལ་རིག་པའི་རྩལ་ཕྱུང་ནས་འདི་སྐད་དོ། ཧྲཱི་མཿ རང་རིག་སྣང་སྟོང་མ་འགགས་རྩལ་སྣང་ལས༔ འཕྲོས་པས་རྒྱལ་བ་མཉེས་པའི་མཆོད་པ་ཕུལ༔ བསྡུས་པས་བྱིན་རླབས་དངོས་གྲུབ་འུབ་ཀྱིས་བསྡུས༔
ཧྲཱི་མ་ལ་ཐིམ་གནས་འགྱུར་དྲན་རྫོགས་སུ༔ བདག་ཉིད་པད་འབྱུང་ནོར་ལྷ་སྐུ་མདོག་དམར༔ ཞལ་གཅིག་ཕྱག་གཉིས་རཏྣའི་པྲོག་ཞུ་གསོལ༔ ཕྱག་གཡས་ནོར་བུས་མཚན་པའི་ལྕགས་ཀྱུ་ཕྱར༔ གཡོན་པས་ཐོད་པ་ཚེ་བུམ་བཀང་བ་འཛིན༔ ལྷ་རྫས་མར་གད་མདངས་ལྡན་སྟོད་གཡོགས་གསོལ༔ པདྨ་རཱ་གའི་མདངས་ལྡན་སྨད་གཡོགས་ཅན༔ དར་དང་རིན་ཆེན་དུ་མས་སྐུ་རྒྱན་སྤྲས༔ པང་དུ་ཡུམ་མཆོག་མཚོ་རྒྱལ་ནོར་སྦྱིན་སེར༔ ཕྱག་གཡས་ལྕགས་ཀྱུ་གཡོན་པས་ནེའུ་ལེ་འཛིན༔
ཞབས་གཉིས་མི་ཕྱེད་བདེ་སྟོང་ཡབ་ལ་འཁྲིལ༔ ནོར་བུའི་རྒྱན་དང་ལྷ་རྫས་དུ་མས་སྤྲས༔ མཉེན་ལྕུག་འཁྲིལ་ལྡེམ་བདེ་སྟོང་མགུལ་དུ་འཁྱུད༔ ནོར་བུ་པད་ཟླའི་སྟེང་དུ་ཕྱེད་སྐྱིལ་འགྱིང་༔ ཕྱོགས་བཞིར་ཚེ་ནོར་དབང་སྡུད་མཁའ་འགྲོ་བཞི༔ དཀར་སེར་དམར་ལྗང་གར་ཐབས་པད་ཟླའི་གར༔ གཡས་པས་ལྕགས་ཀྱུ་གཡོན་པས་ནོར་སྐྱུག་འཛིན༔ དར་ལྗང་སྟོད་གཡོགས་དར་དམར་སྐུ་སྨད་དཀྲིས༔ ཐམས་ཅད་འཇའ་ཚོན་འོད་དཔུང་ཀློང་དུ་གསལ༔ ཐུགས་ཀར་ཟླ་སྟེང་ཧྲཱི་མ་སྲོག་ཡིག་མཐར༔
སྔགས་ཕྲེང་གཡོན་དུ་འཁོར་བས་འོད་ལྔ་འཕྲོས༔ སྐྱེ་དགུའི་འཆིང་བའི་དུག་ལྔ་རབ་བསལ་ནས༔ སྐུ་ལྔ་མཆོག་ཐུན་དངོས་གྲུབ་ཐམས་ཅད་ཀུན༔ འུབ་ཀྱིས་བསྡུས་ནས་བདག་ལ་ཐིམ་པར་གྱུར༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཛྙཱ་ན་ས་ག་རཱ་ཛ་སརྦ་ལོ་ཀ་སིདྡྷི་ཕ་ལ་ཧཱུྃ༔ ཞེས་སྒྲུབ་སྔགས་བརྒྱ་རྩ་བརྒྱད་བཟླས་པའི་མཐར་གང་དགོས་པ་དེ་ལ་དམིགས་པས་ཁ་བསྒྱུར། ལས་སྔགས་འདི་ཤམ་བུ་བཏགས། ཕུ་ལ་ཕུ་ལ་ཛཿ ད་ལ་ད་ལ་ཛཿ དྷ་མ་ན་ཡེ་ཛཿ
དར་དམར་གྱི་མདུད་པ་གསུམ་ལ་སྔགས། ཡེ་དྷརྨཱས་རབ་ཏུ་གནས། འགྲུབ་རྟགས་ལ་ལྕེ་གཟེར་བ་དང༌། སྐྲང་བ་སོགས་འབྱུང༌། དེ་ནས་བསྟོད་ཅིང་དངོས་གྲུབ་བླང་བ་ནི། ཧྲཱི་མཿ གཏེར་འབྱུང་ཨོ་རྒྱན་ཡིད་བཞིན་ནོར་གྱི་ལྷ༔ ཚེ་འཛིན་ནོར་བདག་མཁའ་འགྲོ་མཚོ་རྒྱལ་མ༔ འབྱུང་ལྔ་དབང་སྒྱུར་ནོར་བདག་ཚོགས་བཅས་ལ༔ བསྟོད་ཅིང་བསྐུལ་ནས་གསོལ་བ་བཏབ་པའི་མཐུས༔
ཚེ་ཆོས་ཟས་ནོར་མཆོག་གི་དངོས་གྲུབ་སྩོལ༔ ཅེས་རྩ་སྔགས་བགྲང་ནས་དར་དམར་ལ་རབ་ཏུ་གནས་ཤིང་ལུས་ལ་འཆང༌། ཟས་ནོར་ལོངས་སྤྱོད་དབྱར་ཆུ་ལྟར་རྒྱས་པར་འགྱུར། ས་མ་ཡ། རིག་འཛིན་མི་འཇིགས་རྡོ་རྗེས་སྦྱར་བའོ།། །། ༈ བླ་མའི་ནོར་སྒྲུབ་པདྨ་རྒྱལ་པོ་ལས། ནོར་བདག་ཛམ་ལྷ་དཀར་པོའི་གསོལ་འདེབས་ཡིད་བཞིན་གཏེར་འབྱུང་བཞུགས་སོ། ཨེ་མ་ཧོ། གདོད་མའི་མགོན་པོ་ཆོས་སྐུ་འོད་མཐའ་ཡས། ། སྙིང་རྗེའི་རང་གཟུགས་འཕགས་མཆོག་མིག་མི་འཛུམ། །
རང་བྱུང་སངས་རྒྱས་དཔལ་ལྡན་པདྨ་སྐྱེས༌། ། སྐུ་གསུམ་བླ་མ་རྣམས་ལ་གསོལ་བ་འདེབས། ། པདྨ་རྒྱལ་པོས་འཁོར་འདས་མངའ་དབང་བསྒྱུར༌། ། དབྱིངས་ཕྱུག་མཚོ་རྒྱལ་སྨིན་གྲོལ་གདམས་པའི་མཛོད། ། སངས་རྒྱས་ཡེ་ཤེས་མཐུ་སྟོབས་འགྲན་ཟླ་བྲལ། ། འགྲོ་བའི་སྐྱབས་གྱུར་གསུམ་ལ་གསོལ་བ་འདེབས། ། ཟབ་གཏེར་བཀའ་བབ་པདྨ་གཏེར་བདག་གླིང། ། ཆོས་ཀྱི་བདག་པོ་ཧཱུྃ་ཆེན་འགྲོ་འདུལ་རྩལ༌། ། ཆོས་བདག་བརྒྱུད་འཛིན་རྩ་བའི་བླ་མ་སོགས། ། བརྒྱུད་པའི་བླ་མ་རྣམས་ལ་གསོལ་བ་འདེབས། །
ལོངས་སྤྱོད་ནོར་གྱི་དབང་ཕྱུག་ཛམ་ལྷ་དཀར། ཁམས་གསུམ་སྐྱེ་འགྲོ་དབང་སྡུད་རིག་བྱེད་མ། ། དངོས་གྲུབ་ཆར་འབེབས་ལྷ་ཆེན་ཚོགས་བདག་སོགས། ། རྩ་གསུམ་ནོར་ལྷའི་ཚོགས་ལ་གསོལ་བ་འདེབས། ། ཡཀྴ་ཀཱ་ལས་སྲི་སྐེག་ཕྱེ་མར་འཐར། ། འཇིག་རྟེན་མེས་པོ་སྲིད་གསུམ་དབང་བྱེད་བདག ། ཀླུ་མོ་ནོར་སྐྱོང་ཀླུ་གཡང་འདོད་རྒུའི་གཏེར༌། ། གནོད་སྦྱིན་གཏེར་སྲུང་བཅས་ལ་གསོལ་བ་འདེབས། ། རང་སྣང་དབང་དུ་འདུ་བའི་རྟེན་འབྲེལ་གྱིས། ། གཞན་སྣང་གདུལ་བྱའི་ཁ་ལོ་ཆོས་ལ་བསྒྱུར༌།
ཁམས་གསུམ་མོས་བཞིའི་ཕྱཱ་དཔལ་དབང་དུ་བསྡུས། ། བསྟན་པའི་མངའ་ཐང་རྒྱས་པར་བྱིན་གྱིས་རློབས། ། འབྱོར་བ་དྲུག་ལྡན་བསོད་ནམས་རྒྱ་མཚོའི་བཅུད། ། ལྷུན་གྲུབ་ཡེ་ཤེས་ཚོགས་ཆེན་ཡིད་བཞིན་ནོར། ། རྙེད་ནས་སྲིད་ཞིའི་རྒུད་པ་ཀུན་སེལ་ནས། ། དོན་གཉིས་མཐར་ཕྱིན་སྐུ་གཉིས་མཆོག་ཐོབ་ཤོག ། ཅེས་པ་འདིའང་གསང་སྔགས་མིང་ནས་ཤིང་སྤྲེལ་ས་ཟླའི་ཚེས་གཉིས་ཉིན་ཞོགས་པའི་ཐུན་མཚམས་སུ་གང་དྲན་བྲིས་པའོ།། །། ༈ བླ་མའི་ནོར་སྒྲུབ་པདྨ་རྒྱལ་པོ་ལས། ཛམ་ལྷ་དཀར་པོའི་སྒྲུབ་ཐབས་ཆོག་ཁྲིགས་ཕན་བདེ་འདོད་རྒུ་མཆོག་སྦྱིན་བཞུགས་སོ། མཁའ་འགྲོ་ནོར་ལྷའི་ཚོགས་ལ་ཕྱག་འཚལ་ལོ།
དེ་ཡང་ཛམ་ལྷ་དཀར་པོའི་སྒྲུབ་ཐབས་ལ་སྔོན་འགྲོ་དངོས་རྗེས་གསུམ་ལས། སྔོན་འགྲོ་ཚོགས་དང་ལས་ཀྱི་ཁ་སྐོང་ནི༔ པདྨ་རྒྱལ་པོའི་ནང་ནས་ལེན་པར་བྱ༔ ཞེས་གསུངས་པས། དང་པོ་གསོལ་འདེབས་སོགས་སྤྱི་ལྟར་བྱ་ལ་ཁྱད་པར་སྔོན་འགྲོ་ཡན་ལག་བདུན་པ་བྱ་བ་ནི། རང་གི་སྙིང་ཁའི་འོད་ཟེར་གྱིས་རང་བཞིན་གནས་ནས་རང་སྣང་སྐྱབས་ཡུལ་རྩ་གསུམ་ཨོ་རྒྱན་ནོར་ལྷའི་ཚོགས་དང་བཅས་པ་མདུན་གྱི་ནམ་མཁར་བཛྲ་ས་མཱ་ཡ་ཛཿས་སེ་གོལ་བཅས་སྐྱབས་ཡུལ་གསལ་གདབ་པའི་མདུན། སྐྱབས་འགྲོ་ནི། ན་མོ། བླ་མ་བདེ་གཤེགས? སེམས་བསྐྱེད་འགྲོ་བ་ཀུན་དོན་སོགས། ཡན་ལག་བདུན་པ་ནི།
བླ་མ་ཡི་དམ། ཛཿཧཱུྃ་བཾ་ཧོ། ཚོགས་ཞིང་རྣམས་རང་ལ་ཐིམ་པར་གྱུར། བཛྲ་ཨ་མྲྀ་ཏས་བསང༌། ཨོཾ་སྭ་བྷཱ་ཝ་སོགས? སྟོང་པའི་ངང་ལས་གཞི་ཨེ་ལས་ནམ་མཁའ༔ ཡྃ་རླུང་གི་རྒྱ་གྲམ༔ རྃ་མེ་ཡི་ཙཀྲ༔ ཁྃ་ཆུ་ཡི་དཀྱིལ་འཁོར༔ བྷྲཱུྃ་རིན་ཆེན་ཕོ་བྲང་༔ ཧྲི་མ་ཨ་ཧོ་ཞེས་པས༔
རང་བྱུང་ལྷུན་གྲུབ་ཀྱི་ཕོ་བྲང་༔ ཕྱི་ནང་གི་བཀོད་པ་རྒྱན་ཡོ་བྱད་ཕུན་སུམ་ཚོགས་པ་སྟེ༔ སྲིད་པ་གསུམ་གཡོ་ནུས་པའི་མདངས་ཆགས་པ་ཁམས་གསུམ་གྱི་ནོར་སྣ་དཀོར་ཆ་སོགས་ལྟ་བས་ཆོག་མི་ཤེས་པའི་བློ་ལས་འདས་པ་མ་ཚང་བ་མེད་པ་ཚང་ཞིང་ཡིད་དུ་འོང་བ༔ ཕོ་བྲང་གི་ནང་ཐམས་ཅད་ཡིད་བཞིན་གྱི་ནོར་བུ་དབང་གི་རྒྱལ་པོ་དགོས་འདོད་སྣ་ཚོགས་འགྲུབ་པ་བསམ་པས་བརྗོད་དུ་མི་ལང་པས་རབ་ཏུ་གང་བ་འདི་ཉིད་རྗེ་མ་ཧཱ་གུ་རུ་པདྨ་རྒྱལ་པོ་ཡི་དཀྱིལ་འཁོར་དང་ཁྱད་པར་ནོར་བདག་ཛམྦྷ་ལ་བཀའ་དང་གཏེར་གྱི་སྲུང་མ་རྣམས་མཉེས་པའི་རྫས་བསྒྲུབ་པའི་རྫས༔ བསྐང་བའི་རྫས༔ མཆོད་པའི་རྫས༔ རྟེན་པའི་རྫས༔ ཕྲིན་ལས་སྣ་ཚོགས་བསྒྲུབ་པའི་རྫས་ཕུན་སུམ་ཚོགས་པ་དང་ནམ་མཁའ་བར་སྣང་འཁོར་ཡུག་མུ་མཐའ་སྣང་བས་བཟུང་དང་མ་བཟུང་འབྱམས་ཀླས་པའི་རང་བཞིན་ཐམས་ཅད་ཡོངས་སུ་གང་བར་གྱུར༔ ཨོཾ་བཛྲ་ཨརྒྷཾ?ཤབྡ་རཱུ་པ?སོགས་སརྦ་པཉྩ་ཨ་མྲྀ་ཏ་མ་ཧཱ་རཀྟ་བྷ་ལིངྟ་ཨོཾ་ཨཱཿཧཱུྃ། ཨོཾ་སརྦ་ག་ན་ཨེ་མ་ལ་ཤྲཱི་པ་རི་ཝཱ་ར་རཏྣ་ཕ་ལ་མ་ཎི་དྷ་ར་མ་ལ་པུཥྚིཾ་ཀུ་རུ་ཡེ་སྭཱ་ཧཱ༔
དངོས་གཞི་བསྐྱེད་རིམ་བསྒོམ་པ་ནི། ཨོཾ་སྭ་བྷཱ་ཝ?ཧཾ། ཧཱུྃ་བྷྲཱུྃ་བི་ཤྭ་བི་ཤུདྡྷེ༔ པཾ་པདྨ་མཎྜ་ལ༔ མ་སཱུརྻ་མཎྜ་ལ༔ ཨ་ཙནྡྲ་མཎྜ་ལ༔ རུ་ཏྲ་ཏི་ར་བཾ༔ ཧཱུྃ་སྥ་ར་ཎ་ཕཊ྄ཿ སཾ་ཧ་ར་ཎ་ཧཱུྃ༔ ཧཱུྃ་པདྨ་ཨུ་ཏ་པྲ་མོ་ཏི་རཱ་ག་དྷ་ར་ཧཱུྃ་ཕཊ྄ཿ
ཧཱུྃ༔ རཏྣ་བྷྲཱུྃ་གྱུར་འོད་ཟེར་གཞལ་ཡས་ཁང་༔ གྲུ་བཞི་སྒོ་བཞི་ཕྱི་ནང་མཚན་ཉིད་རྫོགས༔ དེ་དབུས་པད་ཉི་རིན་ཆེན་ཁྲི་འཕང་དུ༔ ཧཱུྃ་ལས་བསྐྱེད་པའི་དབང་སྡུད་མི་གཡོ་མགོན༔ ནོར་བདག་དཀར་པོ་ཞལ་གཅིག་ཕྱག་གཉིས་པ༔ ཐུང་ལ་སྦོམ་ཞིང་གསུས་ཁྱིམ་རབ་ཏུ་འཁྱིལ༔ ཁྲོ་འཛུམ་མཛེས་ལྡན་རལ་པ་ནོར་བུས་བརྒྱན༔ སྙན་ཆ་མགུལ་རྒྱན་ཕྱག་གདུབ་ཞབས་གདུབ་འཁྲོལ༔ གཡས་པས་ལྕགས་ཀྱུ་གཡོན་པས་ནེའུ་ལེ་འཛིན༔
ཞབས་གཉིས་བརྐྱང་བསྐུམ་ནོར་སྐྱུག་ཕོ་མོ་བརྫིས༔ པང་དུ་འཁྱུད་པའི་ཀུ་རུ་ཀུལླེ་མ༔ དམར་མོ་མཛེས་ལྡན་གཡོ་བའི་རྣལ་འབྱོར་མ༔ གཡས་པས་བུམ་པ་གཡོན་པས་པདྨ་འཛིན༔ རིན་ཆེན་རྒྱན་ལྡན་བདེ་སྟོང་བརྐྱང་བསྐུམ་འཁྲིལ༔ འདོད་རྒུ་མཆོག་སྦྱིན་རཏྣའི་དབུས་སུ་གསལ༔ ཧཱུྃ༔ ཡབ་ཡུམ་མདུན་དུ་ནོར་ལྷ་ཚོགས་ཀྱི་བདག༔ གླང་པོའི་གདོང་ཅན་གསེར་མདོག་ཕྱག་གཉིས་པ༔ རིན་ཆེན་མཛེས་པའི་རྒྱན་འཕྱང་དུ་མ་སྤྲས༔
ཕྱག་གཡས་ཐབས་ཀྱི་དབང་སྡུད་ཆོས་ཅན་འཛིན༔ གཡོན་པས་འགུགས་པའི་ཤེས་རབ་པདྨ་བསྣམས༔ ཕྱེད་སྐྱིལ་ཞབས་གཡོན་ནོར་སྐྱུག་ནེའུ་ལེ་འཛིན༔ པང་དུ་འཁྱུད་པའི་ཁྱབ་འཇུག་འདྲེན་བཟང་མ༔ སྔོན་མོ་ཞལ་གཅིག་ཕྱག་གཉིས་ནོར་བུས་བརྒྱན༔ གཡས་གཡོན་སྒྲ་སྙན་འགུགས་པའི་པི་ཝཾ་བསྣམས༔ ཟུང་འཇུག་འཁྱུད་སྦྱོར་ཞབས་གཉིས་སྐེད་ནས་འཁྱུད༔ གཞན་སྣང་འགྲོ་བ་དབང་སྡུད་ཚུར་དུ་གསལ༔ ཧཱུྃ༔ གཞན་ཡང་ཕྱི་ནང་གསང་བའི་ནོར་སྐྱོང་ཚོགས༔
སྒྱུ་མ་རོལ་པའི་ཆོ་འཕྲུལ་ཇི་ལྟ་བཞིན༔ དམིགས་མེད་སྣང་གཟུགས་ཙམ་དུ་ཝལ་གྱིས་གསལ༔ དེ་ལྟར་བསྐྱེད་པའི་ལྷ་ཚོགས་འཁོར་བཅས་རྣམས༔ བསོད་ནམས་ལོངས་སྤྱོད་འཕེལ་ཕྱིར་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛཿ དང་པོ་སྤྱན་དྲངས་པ་ནི། ཧཱུྃ༔ དགོས་འདོད་ཆར་ལྟར་འབེབས་པའི་དཀྱིལ་འཁོར་ནས༔ ནོར་གྱི་དབང་ཕྱུག་དཔལ་ལྡན་ཛམ་བྷ་ལ༔ ཡབ་ཡུམ་ཕོ་ཉ་དང་བཅས་གཤེགས་སུ་གསོལ༔
མཐུན་འགྲུབ་ཡིད་འོང་རིན་ཆེན་ཁྲི་ལ་བཞུགས༔ འདོད་རྒུ་མཆོག་སྦྱིན་ཁྱོད་ལ་བདག་ཕྱག་འཚལ༔ ཨོཾ་པདྨ་ཨུ་ཏ་པྲ་མོ་ཏི་རཱ་ག་དྷ་ར་ས་པ་རི་ཝཱ་ར་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ བཛྲ་ས་མ་ཡ་ཏིཥྛ་ལྷན། ཨ་ཏི་པུ་ཧོཿ པྲ་ཏཱིཙྪ་ཧོཿ ཨོཾ་ཨཱཿཧཱུྃ། དངོས་འབྱོར་ཡིད་སྤྲུལ་སྣོད་བཅུད་དཔལ་འབྱོར་དང༌། ། ཉེར་སྤྱོད་འདོད་ཡོན་བཀྲ་ཤིས་རྫས་རྟགས་བརྒྱད། །
རིན་ཆེན་སྣ་བདུན་ཀུན་བཟང་མཆོད་སྤྲིན་ཚོགས། ། ཀུན་འབྱུང་ནོར་བུའི་རྫས་སུ་བྱིན་བརླབས་ནས། ། དབང་སྡུད་པདྨ་འབྱུང་གནས་ཛམྦྷ་ལ། ། འདོད་རྒུ་མཆོག་སྦྱིན་དཀྱིལ་འཁོར་ལྷ་ལ་འབུལ། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཧཱུྃ༔ དཀར་གསུམ་ཟག་མེད་བདུད་རྩི་ཨ་མྲྀ་ཏ༔ སྨན་མཆོག་ལ་སོགས་ཛ་གད་རྒྱས་པའི་ཕུད༔ བྷ་ལིང་ཚོགས་གཏོར་ག་ཎ་རྫས་ཀྱི་བཅུད༔
མཐུན་སྤྱོད་ཡིད་ལ་རྒྱལ་བའི་སྦྲགས་མ་ཀུན༔ དཔལ་ལྡན་ཛམ་ལྷ་འཁོར་དང་བཅས་ལ་འབུལ༔ བཞེས་ནས་སྒྲུབ་པའི་རིག་འཛིན་བདག་ཅག་ལ༔ ཚེ་ཆོས་ཟས་ནོར་ལོངས་སྤྱོད་འདོད་རྒུའི་ཚོགས༔ རྩོལ་མེད་ལྷུག་པ་རྒྱུན་གྱི་སྦྱིན་ནས་ཀྱང་༔ སྐྱེ་འགྲོ་སྣང་སྲིད་དབང་དུ་སྡུད་པ་དང་༔ མཆོག་ཐུན་འདོད་དོན་འགྲུབ་པའི་ཕྲིན་ལས་མཛོད༔ ཨོཾ་བཛྲ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ དེ་ནས་བསྟོད་པ་བྱ་བ་ནི། ཧཱུྃ༔
རིན་ཆེན་ལས་གྲུབ་འཕྲུལ་གྱི་གཞལ་ཡས་ཁང་༔ སྣ་ཚོགས་ཡིད་ཀྱི་འདོད་འཇོ་རིན་ཆེན་སྟེང་༔ དཔལ་ལྡན་ནོར་གྱི་དབང་ཕྱུག་ཛམྦྷ་ལ༔ ཀཻ་ལའི་མདངས་ལྡན་ལྕགས་ཀྱུ་ནེའུ་ལེ་འཛིན༔ རཏྣའི་རྒྱན་ལྡན་བརྐྱང་བསྐུམ་འགྱིང་བག་ཅན༔ ལོངས་སྤྱོད་བདག་པོ་ཁྱོད་ལ་བདག་བསྟོད་དོ༔ ཧཱུྃ༔ ཤེས་རབ་གཞོན་ནུ་ཆགས་པའི་ཡིད་འཕྲོག་མ༔ ཡུམ་ཆེན་ཀུལླེ་པདྨ་རཱ་གའི་མདངས༔ བདེ་བའི་ལང་ཚོ་རབ་རྒྱས་ནོར་བུས་བརྒྱན༔
ཟུང་འཇུག་ཕྱག་རྒྱའི་འཁྲུལ་འཁོར་སྒྱུར་བྱེད་མ༔ འགྲོ་བའི་བསོད་ནམས་དབང་དུ་སྡུད་ལ་བསྟོད༔ ཧཱུྃ༔ དབང་ཕྱུག་ཆེན་པོ་མ་ཧཱ་དྷེ་ཝའི་བུ༔ ཚོགས་ཀྱི་བདག་པོ་ཁྱབ་འཇུག་སྣ་རིང་གདོང་༔ གཙོ་ལས་འཁྱུད་ཅིང་མདངས་ལྡན་ནོར་བུས་བརྒྱན༔ དབང་སྡུད་ཕྱག་མཚན་ཨུ་མ་པང་དུ་འཁྱུད༔ སྐྱེ་འགྲོ་ཡིད་འགུལ་ལོངས་སྤྱོད་བདག་གི་ཆེ༔ སྒྲུབ་ལ་དངོས་གྲུབ་ཆར་ལྟར་འབེབས་མཛད་པ༔ ལྷ་ཆེན་ཚོགས་བདག་ཁྱེད་ལ་བདག་བསྟོད་དོ༔
དེ་ནས་འཛབ་ཀྱིས་ཐུགས་དམ་བསྐུལ་བ་ནི། ཧཱུྃ༔ མཁའ་ལྟར་ཁྱབ་པའི་དབང་ཕྱུག་འཁོར་ལོ་ནས༔ སྒྱུ་མའི་གར་གྱིས་ཆོ་རོལ་དགྱེས་མཛད་པ༔ ལོངས་སྤྱོད་བདག་པོ་སྐྱེ་དགུའི་དབང་སྡུད་ཆེ༔ ནོར་བདག་མགོན་པོ་ཕོ་ཉ་ལྷ་ཆེན་བཅས༔ དབྱིངས་ནས་སྐུར་བཞེངས་ཐུགས་དམ་རྒྱུད་བསྐུལ་ལོ༔ ལྷ་འདྲེ་མི་གསུམ་སྣང་བ་དབང་དུ་སྡུད༔ སྒྲུབ་ལ་དངོས་གྲུབ་ཆར་ལྟར་འབེབས་མཛད་ཕྱིར༔ དེང་སང་འཛབ་ཀྱིས་ཐུགས་དམ་གནད་ནས་བསྐུལ༔
འདོད་དོན་དཔལ་འབྱོར་ཐུགས་དམ་དེང་སྩོལ་ཅིག༔ དེ་ནས་བཟླས་དམིགས་ནི། གཙོ་བོ་ཡབ་ཡུམ་གྱི་ཐུགས་ཀར་པདྨ་ཉི་ཟླའི་གདན་ལ་རང་རང་གི་ཐུགས་སྲོག་ས་བོན་གྱི་མཐར་སྔགས་ཕྲེང་ཟླ་ཞུན་དྭང་མ་ལྟ་བུ་ལས་འོད་འཕྲོས། ཕྱོགས་དུས་ཞིང་ཁམས་རབ་འབྱམས་ཀྱི་རྒྱལ་བ་མཆོད་ཅིང་བྱིན་རླབས་བསྡུས། སྣོད་བཅུད་སྡིག་སྡུག་གྱི་རྒྱུ་འབྲས་སྟོང་པར་བྱས། འཁོར་འདས་ལམ་གསུམ་གྱི་ཚེ་བསོད་ཕྱྭ་དཔལ་མ་ལུས་འཇའ་ཟེར་ཐིག་ལེའི་རྣམ་པར་ས་བོན་ལ་ཐིམ་པས་བསྟན་འགྲོའི་དོན་ཐམས་ཅད་འདོད་རྒུ་ཡིད་བཞིན་དུ་སྒྲུབ་ཐུབ་པའི་མཐུ་ནུས་ཐོབ་པར་བསམས་ལ། རྩ་སྒྲུབ་སྔགས་འབུམ་ཕྲག་བཟླའོ། དང་པོ་བསྙེན་པའི་སྔགས་ནི། ཨོཾ་པདྨ་ཨུ་ཏ་པྲ་མོ་ཏི་རཱ་ག་དྷ་ར་ཧཱུྃ་ཕཊ྄ཿ གཉིས་པ་སྒྲུབ་པའི་སྔགས་ནི།
ཨོཾ་པདྨ་པུཎྱཻ་རཱ་ག་པྲ་མོ་ཏི་ཀུ་མཱ་ར་སརྦ་སིདྡྷི་ཐུན་ཛཿ གསུམ་པ་ལས་སྦྱོར་སྔགས་ནི། ཨོཾ་པདྨ་ཙརྻ་རཱ་ག་ཧྱ་ཤ་མུ་ཊ་དྷེ་ཝི་མ་ཧཱ་གྷ་ན་པ་ཏི་ཀུ་རུ་ཀུལླེ་སརྦ་པ་ཤཾ་མ་མ་ཐུན་ཐུན་སརྦ་སིདྡྷི༔ ལས་སྦྱོར་སྔ་མའི་བཅུ་ཆ་བཟླས། ཐུན་མཐར་དབྱངས་གསལ་ཡིག་བརྒྱ་རྟེན་སྙིང་བཅས་དང༌། རྗེས་ཆོག་ལ་དང་པོ་མཆོད་བསྟོད་བྱ་བ་ནི། ཨོཾ་ཨཱཿཧཱུྃ། ཧཱུྃ། འདོད་འབྱུང་ཡིད་བཞིན་དབང་གིས་རབ་སྐྱུད་པ། ། ཨོ་རྒྱན་པད་འབྱུང་ཛཾ་ལྷའི་དཀྱིལ་འཁོར་ལ། །
ཕྱི་ནང་གསང་གསུམ་དཔག་ཡས་མཆོད་སྤྲིན་འབུལ། ། བསམ་འཕེལ་དཔལ་འབྱོར་སྦྱིན་ལ་བདག་བསྟོད་དོ། གཉིས་པ་བཤགས་པ་ནི། ཨོཾ་མ་འབྱོར་པ་དང་ཉམས་པ་དང་༔ གང་ཡང་བདག་རྨོངས་བློ་ཡིས་ནི༔ མ་རིག་འཁྲུལ་པ་ཅི་མཆིས་པ༔ དེ་ཀུན་མགོན་པོས་བཟོད་པར་གསོལ༔ ཞེས་ལྷག་ཆད་བཀང་ཞིང་ཡིག་བརྒྱ་བརྗོད། རྟེན་བཞུགས་སྤྱི་ལྟར་བྱའོ། མཐར་བདག་ཉིད་འོད་ཀྱི་ཕོག་པའི་དཀྱིལ་འཁོར་གྱི་འཁོར་ལོ་འོད་དུ་ཞུ་ནས་བདག་ཉིད་ལྷར་གསལ་བར་ཐིམ།
དེ་ཐུགས་སྲོག་ས་བོན་ལ། དེ་ན་དཱའི་བར་རིམ་གྱིས་ཐིམ་ནས་འོད་གསལ་སྟོང་པ་ཉིད་ལ་བཞག ། སླར་ཡང༌། ཨོཾ་པདྨ་ཨུ་ཏ་པྲ་མོ་ཏི་རཱ་ག་དྷ་ར་ཧཱུྃ་ཕཊ྄ཿ ཀྱིས་སྐུར་ལྡང་ནས། སྤྱི་བོར་ཨོཾ་མགྲིན་པར་ཨཱཿ སྙིང་གར་ཧཱུྃ་དང་བཛྲ་ཀཱ་ཝ་ཙི་རཀྵ་ཧཾ། ཞེས་ལུས་བསྲུང་ཞིང་གོ་བགོས་ལ། དགེ་བ་འདི?སོགས་བསྔོ་སྨོན་བྱའོ། གསུམ་པ་རྗེས་ཀྱི་ཚོགས་མཆོད་སྤྲོས་པ་སོགས་འདོད་ན།
གོང་ནས་གསུངས་པ་ལྟར་གཞུང་ཆེན་ལས་ཤེས་པར་བྱའོ། ཛམ་ལྷ་དཀར་པོ་རྒྱུན་གྱི་ངག་འདོན་ཆོག་ཁྲིགས་འདི་ནི་རང་ཉིད་ཀྱི་ཉམས་ལེན་གྱི་ཉེར་མཁོར་གཞི་བཟུང་པདྨ་རྒྱལ་པོའི་བུམ་སྒྲུབ་བྱེད་པའི་བར་སེང་ཐུན་མཚམས་སུ་ཚོགས་ཀྱི་བདག་པོས་སྐྱོང་བར་གྲགས་པ་བལ་པོའི་ཡུལ་གྱི་ཆ་ཤས་མཆོད་རྟེན་ཆེན་མོ་བྱ་རུང་ཁ་ཤོར་གམ་ཞེ་ཆེན་བསྟན་གཉིས་དར་རྒྱས་གླིང་དུ་རྒྱལ་བའི་ཆོས་འཁོར་ཆེན་མོའི་དུས་ཆེན་བཟང་པོའི་ཉིན་མནྟྲ་གུ་ཧྱ་ཤཱ་ས་དྷཱ་རས་བྲིས་པས་འགྲོ་ཀུན་སྙིགས་མའི་རྒུད་ཚོགས་མིང་གི་ལྷག་མར་བྱས་ནས་རྫོགས་ལྡན་གྱི་དཔལ་ལ་ལོངས་སྤྱོད་པའི་རྒྱུར་གྱུར་ཅིག། །། ༈ བླ་མའི་ནོར་སྒྲུབ་པདྨ་རྒྱལ་པོའི་ལས་ཚོགས་ཛམ་དཀར་ཚོགས་མཆོད་བཞུགས་སོ། ཚོགས་མཆོད་བྱ་བའི་རིམ་པ་ནི། དང་པོ་ཚོགས་བསང་སྦྱང་ཆུ་གཙང་གིས་བྲན་ལ༔ རྃ་ཡྃ་ཁྃ། ཨོཾ་ཨཱཿཧཱུྃ། ཧཱུྃ། རང་ཉིད་ལྷ་ཡི་ཐུགས་ཀ་ནས། ། རྃ་ཡྃ་ཁྃ་འཕྲོས་བག་ཆགས་སྦྱངས། །
ཨོཾ་ཨཱཿཧཱུྃ་གིས་བདུད་རྩིར་བསྒྱུར། ། རོ་མཆོག་འདོད་ཡོན་སྣ་ཚོགས་གྱུར། ཨོཾ་ཨཱཿཧཱུྃ། ཨོཾ་ག་ཎ་ཙཀྲ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡ་ཤྲཱི་ཡེ་ཨཱཿཧཱུཾ། དེ་ནས་ཚོགས་ལ་སྤྱན་འདྲེན་པ་ནི། ཧཱུྃ། ཀུན་འབྱུང་ཡིད་བཞིན་ཕོ་བྲང་ནས། ། རྩ་གསུམ་ནོར་ལྷ་ཆོས་སྐྱོང་བཅས། ། ཚོགས་ལ་སྤྱན་འདྲེན་གཤེགས་སུ་གསོལ། ། གནས་མཆོག་འདིར་རུ་བྱིན་ཕོབ་ལ། །
དཀྱིལ་འཁོར་རྫས་ལ་བཀྲག་མདངས་བསྐྱེད། ། འདིར་ཚོགས་སྐལ་ལྡན་ཕོ་མོ་རྣམས། ། དཔའ་བོ་མཁའ་འགྲོར་བྱིན་གྱིས་རློབས། ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་བཛྲ་ས་མཱ་ཡ་ཛ་ཛཿ དེ་ནས་ཚོགས་མཆོད་པ་ནི། ཧཱུྃ། བླ་མ་ཡི་དམ་མཁའ་འགྲོ་ལ། ། ཞལ་ཟས་ཚོགས་ཀྱི་མཆོད་པ་འབུལ། ། བཞེས་ནས་སྐལ་ལྡན་བདག་ཅག་ལ། ། མཆོག་དང་ཐུན་མོང་དངོས་གྲུབ་སྩོལ།
ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི། དེ་ནས་བསྐང་བ་ནི། ཧཱུྃ། ཕྱི་མཆོད་སྤྱན་གཟིགས་འདོད་ཡོན་སྣ་ལྔའི་གཏེར། ། ནང་མཆོད་རྫས་མཆོག་བླ་མེད་མཆོད་པའི་སྤྲིན། ། གསང་མཆོད་སྦྱོར་སྒྲོལ་སྣ་ཚོགས་དབང་པོ་འདིས། ། དབང་སྡུད་པདྨ་རྒྱལ་པོའི་ཐུགས་དམ་བསྐང༌། ། གནོད་སྦྱིན་ཛཾ་ལྷ་དཀར་པོའི་ཐུགས་དམ་བསྐང༌། ། ཡུམ་མཆོག་ཀུ་རུ་ཀུལླེའི་ཐུགས་དམ་བསྐང༌། ། ལྷ་ཆེན་ཚོགས་ཀྱི་བདག་པོའི་ཐུགས་དམ་བསྐང༌། །
འོད་ལྡན་ཀླུ་མོ་ནོར་སྐྱོང་ཐུགས་དམ་བསྐང༌། ། གཏེར་སྲུང་དགེ་བསྙེན་ཆེན་པོའི་ཐུགས་དམ་བསྐང༌། ། ཕྱི་ནང་གསང་བའི་ལྷ་ཚོགས་ཐུགས་དམ་བསྐང༌། ། ཐུགས་དམ་བསྐངས་ཤིང་དགྱེས་པ་རབ་བསྐྱེད་ནས། ། སྒྲུབ་ལ་འདོད་རྒུ་ཡིད་བཞིན་ཆར་ལྟར་ཕོབ། ། རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། དེ་ནས་བཤགས་པ་བྱ་བ་ནི། ཧཱུྃ། དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ། ། ལྷ་སྔགས་མ་གསལ་མཆོད་རྫས་མ་ཚང་སོགས། །
ཕྱི་ནང་དམ་འགལ་ཉམས་ཆག་ཅི་མཆིས་པ། ། བསྐང་ཞིང་བཤགས་ན་ཚངས་པ་སྩལ་དུ་གསོལ། ཨོཾ་བཛྲ་ས་ཏྭ་ཧཱུྃ། ཞེས་ཡིག་བརྒྱ་བཟླས༔ ལྷག་ཆད་བཀང༌། དེ་ནས་བསྒྲལ་བ་ནི། དེ་ནས་དམིགས་བྱ་འགུགས་ཤིང་བསྒྲལ་བ་ནི། དགྲ་བགེགས་ནྲི་ཏྲི་ཤ་ཏྲུཾ་བཛྲ་ཨཾ་ཀུ་ཤ་ཡ་ཡ་ཛཿཛཿཧཱུྃ་བྃ་ཧོ། ཧཱུྃ༔ ཡེ་ཤེས་ཐུགས་ལས་སྤྲུལ་པའི་ཁྲོ་བོའི་རྒྱལ༔
སྲས་མཆོག་ལས་བྱེད་བཛྲ་ཀུ་མཱ་ར༔ ཕྱག་གཉིས་སྲིད་པའི་རི་རབ་ཕུར་བུ་བསྒྲིལ༔ བྱད་མ་གདུག་པའི་སྙིང་དུ་ཀཱི་ལ་ཡ༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ གནོད་བྱེད་དམ་སྲི་མཱ་ར་ཡ་ཏྲིག་ནན༔ གཟིར་ནན༔ མཱ་ར་ཡ་རྦད་རྦད༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཁཱ་ཧི༔ ཞེས་བདུད་རྩི་བྲན་ཞིང་འབུལ། དེ་ནས་ལྷག་མ་འབུལ་བ་ནི།
ཧཱུྃ། དཔལ་གྱི་བཀའ་ཉན་རོལ་པའི་ཚོགས། ། ལྷག་སྡུད་གིང་སྨན་ལངྐའི་ཚོགས། ། བཀའ་ཡི་ལྷག་མ་འདི་བཞེས་ལ། ། བཅོལ་བའི་ཕྲིན་ལས་འགྲུབ་པར་མཛོད། ཨོཾ་མ་མོ་རཀྨོ་ཏིང་ཏིང་ཤག་ཤག་ཛ་བྷ་ལིངྟ་ཁ་ཁ་ཁཱ་ཧི། དེ་ནས་ཐུགས་དམ་བསྐུལ་བ་ནི། ཧཱུྃ། ཆོས་དབྱིངས་ལྷུན་གྲུབ་བདེ་ཆེན་ཕོ་བྲང་ནས། ། ཨོ་རྒྱན་ནོར་ལྷས་ཐུགས་བསྐྱེད་གཟི་བྱིན་སྐྱེད། །

དམ་རྫས་མཆོད་གཏོར་རྒྱ་མཚོ་འདི་བཞེས་ལ། ། ཕྱི་ནང་གསང་བའི་བར་ཆད་དབྱིངས་སུ་སོལ། ། འདོད་རྒུ་ཟད་མེད་རིན་ཆེན་ཆར་ལྟར་ཕོབ། ། ཐུགས་དམ་བསྐུལ་ལོ་བཅོལ་བའི་ཕྲིན་ལས་མཛོད། གུ་རུ་པདྨ་རཱ་ཛ་ཌཱཀྐི་ནཱི་ས་མ་ཡ་མ་ཧཱ་བྷ་ལིངྟ་ཁ་ཁ་ཁཱ་ཧི༔ དེ་ནས་ཆད་མདོ་བྱ་བ་ནི། ཧཱུྃ། སྔོན་ཚེ་བར་དང་ཐ་མའི་བསྐལ་པ་རུ། ། འོག་མིན་དགའ་ཚལ་མཆིམས་ཕུ་གནས་མཚོ་རུ། ། སྣང་མཐའ་པད་འབྱུང་རྩ་གསུམ་གླིང་པ་ཡིས། ། རྒྱུད་གསུང་གཏེར་དུ་སྦས་དང་བཏོན་པའི་ཚེ། །
དབྱིངས་ཀྱི་མཁའ་འགྲོ་ནོར་ལྷ་གཏེར་སྲུང་གིས། ། ཅི་བཅོལ་བཀའ་བཞིན་བསྒྲུབ་པར་དམ་བཅས་བཞིན། ། ཤ་ཁྲག་དམར་གྱི་གཏོར་མ་འདི་བཞེས་ལ། ། དམ་བཅའ་བཞིན་དུ་བཅོལ་བའི་ཕྲིན་ལས་མཛོད། ཨོཾ་ཀྲོ་ཏ་ཀྲོ་ཏི་ཡ་ཀྲོ་ཏ་བྷ་ས་ཀི་སི་བྷ་ལིངྟ་ལ་ཁ་ཁ་ཁཱ་ཧི༔ དེ་ནས་བརྟན་མ་སྐྱོང་བ་ནི། ཧཱུྃ། བོད་སྐྱོང་བརྟན་མ་མ་སྲིང་མཁའ་འགྲོའི་ཚོགས། ། ཤ་ཁྲག་དམར་གྱི་གཏོར་མ་འདི་བཞེས་ལ། ། ཟབ་གཏེར་གཉན་གྱི་མེལ་ཚེ་རོགས་དན་མཛོད། །
བཅོལ་བའི་ཕྲིན་ལས་མ་ལུས་འགྲུབ་པར་མཛོད། ཨོཾ་མ་མོ་མུ་ཁ་ལེ་ཏིང་ཏིང་ཤག་ཤག་ཁ་ཁ་ཁཱ་ཧི༔ དེ་ནས་རྟ་བྲོ་བྱ་བ་ནི། ཧཱུྃ། དབང་ཆེན་རྔམ་པའི་བྲོ་ར་རུ། ཁྲོ་རྒྱལ་སྟོབས་ཀྱི་བྲོ་བརྡུངས་པས། ། དགྲ་སྲི་དམ་ཉམས་ཐལ་བར་བརླག ། ནམ་ཡང་དམ་སྲི་མ་ལྡང་ཅིག ། ཨོཾ་ཨཱཿནན༔ ཧཱུྃ་ནན༔
སཏྭཾ་བྷ་ཡ་ནནཿ དམ་སྲི་མཱ་ར་ཡ་རྦད་ཆིང་ནན་ནན༔ དེ་ནས་གཏོར་གཞོང་ཁ་ཡར་ཟད་ལ་མེ་ཏོག་འཐོར་ཞིང༌། རྟེན་འབྲེལ་གང་རིགས་ཀྱི་མཆོད་པ་ཡང་བྱ། སྐབས་སུ་དངོས་གྲུབ་འགུགས་པ་ནི། ཧཱུྃ༔ ཀ་དག་ཡེ་ཤེས་དབྱིངས་ཉིད་ལས༔ ལྷུན་གྲུབ་སྒྱུ་མར་བཞེངས་པའི་སྐུ༔ ནོར་བདག་ཆེན་པོ་ལོངས་སྤྱོད་རྗེ༔ དབང་སྡུད་མགོན་པོ་འཁོར་བཅས་རྣམས༔
སྒྲུབ་ལ་དབང་བསྐུར་བྱིན་གྱིས་རློབས༔ ཕྱྭ་གཡང་ལོངས་སྤྱོད་ཆར་ལྟར་ཕོབ༔ ཕ་རོལ་འགྲོ་བ་དབང་དུ་སྡུད༔ དཔལ་དང་སྙན་གྲགས་དེང་འདིར་སྩོལ༔ ཨོཾ་གུ་རུ་པདྨ་དྷ་ར་བཻ་ཤྲ་མ་ན་རཱ་ག་པྲ་མ་ཀུ་རུ་ཀུལླེ༔ པྲ་ཏི་ཛ་སརྦ་སིདྡྷི་ཨ་བྷི་ཥིཉྩ་ཧཱུྃ༔ ཞེས་པས་འོད་ཞུ་བདག་ལ་བསྟིམ། བཤགས་པ་ནི། ཨོཾ་མ་འབྱོར་པ་དང་ཉམས་པ་དང་༔ གང་ཡང་བདག་རྨོངས་བློ་ཡིས་ནི༔
མ་རིག་འཁྲུལ་པ་ཅི་མཆིས་པ༔ དེ་ཀུན་མགོན་པོས་བཟོད་པར་གསོལ༔ ཞེས་ལྷག་ཆད་བཀང་ཞིང་ཡིག་བརྒྱ་བརྗོད། བརྟན་བཞུགས་སྤྱི་ལྟར་བྱའོ། དཀྱིལ་འཁོར་བསྡུ་བ་ནི། ཧོཿ ཡེ་ཤེས་ངང་ལས་དགོངས་པ་ཟང་ཐལ་གྱིས༔ དཀྱིལ་འཁོར་ཧཱུྃ་བསྡུ་ཧཱུྃ་ཡང་གསལ་སྟོང་ངང་༔ སྐུ་བཞི་མ་བཅོས་སྤྲོས་བྲལ་སྟོང་པ་ཡིས༔ ཀ་དག་དབྱིངས་རིག་ཤར་གྲོལ་ཨ་ལ་བཞག༔
ཨ་ཨ་ཨཱཿམཐར་བདག་ཉིད་འོད་ཀྱི་ཕོག་པའི་དཀྱིལ་འཁོར་གྱི་འཁོར་ལོ་འོད་དུ་ཞུ་ནས་བདག་ཉིད་ལྷར་གསལ་བར་ཐིམ། དེ་ཐུགས་སྲོག་ས་བོན་ལ། དེ་ན་དཱའི་བར་རིམ་གྱིས་ཐིམ་ནས་འོད་གསལ་སྟོང་པ་ཉིད་ལ་བཞག ། སླར་ཡང༌། ཨོཾ་པདྨ་ཨུ་ཏ་པྲ་མོ་ཏི་རཱ་ག་དྷ་ར་ཧཱུྃ་ཕཊ྄ཿ ཀྱིས་སྐུར་ལྡང་ནས། སྤྱི་བོར་ཨོཾ་མགྲིན་པར་ཨཱཿ སྙིང་གར་ཧཱུྃ་དང་བཛྲ་ཀཱ་ཝ་ཙི་རཀྵ་ཧཾ། ཞེས་ལུས་བསྲུང་ཞིང་གོ་བགོས་ལ། དེ་ནས་བསྔོ་བ་བྱ་བ་ནི།
ཧོཿ བསྔོ་བྱེད་རྒྱལ་པོ་ཡེ་རིག་ཤེས་པའི་རྒྱུ༔ བསྔོ་ཡུལ་རང་རྩལ་གཤིས་ལུགས་སྨྲ་བོ་ཆེ༔ བསྔོ་བ་ཀུན་འབྱུང་འཁོར་འདས་ཕྱོགས་རིས་བྲལ༔ དེ་དག་རིག་པས་བསལ་བཞག་བྲལ་བར་བསྔོ༔ དེ་ནས་སྨོན་ལམ་བྱ་བ་ནི༔ ཧོཿ སྲིད་པས་བསྡུས་པའི་མཐའ་ཡས་སེམས་ཅན་རྣམས༔ དབུལ་ཕོངས་པྲེ་ཏའི་འཆིང་ལས་རབ་གྲོལ་ནས༔ དོན་གཉིས་བསོད་ནམས་འབྲས་བུ་ཚོགས་རྫོགས་ཤིང་༔
མཐར་ཐུག་གུ་རུའི་གོ་འཕང་མྱུར་ཐོབ་ཤོག༔ བཀྲ་ཤིས་བརྗོད་པ་ནི། ཧཱུྃ༔ དགོས་འདོད་ཀུན་འབྱུང་བླ་མ་ཡིད་བཞིན་མཆོག༔ ཟིལ་གནོན་པདྨ་དབང་སྡུད་རྒྱལ་པོ་རྩལ༔ མཁའ་འགྲོ་རྒྱ་མཚོ་ཀླུ་མོ་གཏེར་གྱི་བདག༔ ཕྱི་ནང་རྩ་གསུམ་ལྷ་ཡི་བཀྲ་ཤིས་ཤོག༔ རྗེས་ཀྱི་ཚོགས་མཆོད་སྤྲོས་པ་སོགས་འདོད་པ་དག་ལ་གཞུང་ནས་བླང་གསུངས་པ་ལྟར་པད་རྒྱལ་ལས་གཞུང་ལས་བླང་ལ་འགའ་ཞིག་ཚིག་སྣ་ཅུང་བསྡུས་ཤིང་ལྷ་མཚན་ཁ་སྒྱུར་ལ་བཀླག་ཆོག་མར་བཀོད་པ་འདི་ཡང་ཛམ་ལྷ་དཀར་པོ་རྒྱུན་གྱི་ངག་འདོན་ཆོག་ཁྲིགས་ཀྱི་ཡན་ལག་ཉེར་མཁོར་དམིགས་ཏེ་ཀླུ་ཆེན་ཡོངས་སུ་སྲུང་བའི་མཐའ་ཡས་རྒྱ་མཚོ་ཆེན་པོ་གཡུ་ཡི་མཎྜལ་ལྟར་འཚེར་བའི་དབུས་སུ་ནོར་བུའི་ཕྲ་ཚོམ་བཀོད་པ་བཞིན་གནས་པའི་ཕུན་ཚོགས་ལྟ་ན་སྡུག་པ་ཐེ་ཝན་གླིང་ཕྲན་ཞེས་མ་ཧཱ་ཙི་ནའི་ཆ་ཤས་སུ་འབོད་པའི་མཛེས་ལྗོངས་ཀྱི་ལྟེ་བ་ཐེ་པེ་གནམ་ལྕགས་ཆོས་ཚོགས་སུ་རབ་བྱུང་༡༧པའི་ཤིང་སྤྲེལ་ལོར་བོད་ཟླ་༧་མར་གྱི་ངོ་མཁའ་འགྲོ་འདུ་བའི་དུས་ཆེན་བཟང་པོའི་ཉིན་མནྟྲ་གུ་ཧྱ་ཤཱ་ས་དྷཱ་རས་བྲིས་པས་སྙིགས་མའི་རྒུད་ཚོགས་འཇོམས་པའི་རྒྱུར་གྱུར་ཅིག། །། ན་མོ་པདྨ་རཱ་ཛ་ཡཻ། འདིར་ནོར་སྒྲུབ་བླ་མའི་བསང་མཆོད་རྩོམ་པར་འདོད་ན་ནི།
ཐོག་མར་ཀླུ་དང་ཕྱོགས་སུ་འཁོད་པའི་མཎྜལ་ཟླ་གམ་མམ་དལ་སྟེང་ཕུན་སུམ་ཚོགས་པར་བྱས་པའི་ཁར་དབང་གི་མཆོད་རྫས་སྨན་རཀ་གཏོར་མ་དཀར་མངར་གྱི་འབྲུ་སྨན་དར་ཟབ་ཕྱེ་མར་འོ་ཞོ་མར་ཐུད་ཕུན་སུམ་ཚོགས་པ་བཅས་སྲིད་འདིར་ཚང་ཚད་ཀྱི་མཆོད་རྫས་ཟད་མི་ཤེས་པ་བཤམས་ཏེ། དམར་སྣུམ་བགས་ཀྱིས་བརླན་ཞིང་དབང་གི་དབང་ཤིང་དམར་པོ་ཟླ་གམ་སུམ་བརྩེགས་སྟེང་མཆོད་རྫས་རྣམས་བསྲེགས་ལ་རང་ཉིད་བག་གྲོ་ལྷུན་ཆགས་ཀྱིས་རྗེ་བཙུན་མ་ཧཱ་གུ་རུ་ལ་བརྩེ་བའི་གདུང་ཤུགས་ཀྱི་ངང་ལ་འདི་སྐད་དོ། ཧཱུྃ༔ ལྷོ་ནུབ་དགའ་བ་ཚལ་གྱི་རི་རབ་ངོགས། ། དུར་ཁྲོད་དབང་མོ་འགྱུ་བ་གནས་ཀྱི་བདག ། དབང་ལྷུན་ཡིད་བཞིན་ལྷ་ཆེན་སྒེག་པའི་ཉམས། ། དཀར་དམར་སྲུབ་པའི་མྱོས་བྱེད་སྣུམ་ཐབས་ཅན། ། སྲིད་གསུམ་དབྱིངས་ལ་བསྐྱོད་པའི་རྒྱལ་མཚན་བསྒྲེངས། ། ཡིད་ལ་འཁུ་བའི་ནོར་སྐྱོང་ནེའུ་ལེ་ཐོགས། ཁམས་གསུམ་སྙིང་འདོགས་ལྕགས་ཀྱུའི་འོད་ཟེར་གཡོ། །
ཀུནྡ་ཟེའུ་འབྲུར་འབྲུག་པས་ན་ད་བཞད། ། གསུས་ཁྱིམ་བསོད་ནམས་ཞུམ་མེད་ཞབས་དཀྱིལ་བཞུགས། ། སྟོབས་ལྡན་མགྲིན་བཟང་མུ་ཁའི་བཅུད་སྟེར་བའི། ། རེག་བྱ་གཡོ་བ་ལང་ཚོ་འཛིན་མའི་འཁོར། ། རྗེས་སུ་ཆགས་པའི་གཟུགས་དབང་ལོངས་སྤྱོད་སྤེལ། ། པདྨ་རཱ་གའི་ཆ་ཤས་ལང་ཚོ་འཁྱུད། ། འགའ་ཞིག་ཟླ་གཞོན་ལན་བརྒྱར་བྱམ་དོར་གཡབ། ། ལ་ལ་ས་སྙིང་བཞད་མཛེས་ཆུ་སྐྱེས་རྒྱས། ། ཕལ་ཆེར་འདར་མའི་སྒྲས་བསྐུལ་མར་གད་འཚེར། ། ཀུན་ཀྱང་སྒྲ་གཅན་སྲང་འཇུག་གུག་རྩེ་བསྒྲེངས། །
ཡིད་ལ་བསྐྱོད་པའི་ནོར་འཛིན་ནེའུ་ལེ་འཕྱོ། ། པདྨ་རཱ་ཛ་འཁོར་དང་ཕྱག་བརྙཉན་བཅས། ། སྤྱན་འདྲེན་འདིར་བྱོན་དགྱེས་པའི་གར་སྟབས་ཀྱིས། ། ནོར་བུ་རིན་ཆེན་པད་ཉིའི་ཁྲི་འཕང་བཞུགས། ། གུས་པས་བསྟོད་དེ་ཅི་སྲིད་འདོད་རྒུ་ཡི། ། རབ་འབྱམས་མཆོད་རྫས་ཐམས་ཅད་ཕངས་མེད་འབུལ། ། བསྟོད་ཀྱང་དུས་ལ་མི་འདའ་ཕྲིན་ལས་ཉིད། ། ཆེ་བཙན་དབུ་རབ་གཙུག་རབ་རྒྱལ་པོའི་འཁོར། ། ལུང་རིགས་མཁས་དབང་མཁན་པོ་པཎྜི་ཏ། ། བཙུན་མོ་འཁོར་འབངས་ཆོས་སྲིད་ལུགས་གཉིས་ཀྱིས། །
ཅི་སྲིད་བསྡུས་པའི་སྐྱེ་འགྲོ་མ་ལུས་དང༌། ། དེ་སྲིད་ལྷ་འདྲེ་མི་གསུམ་ཐམས་ཅད་ཀུན། ། དེང་འདིར་དབང་དུ་སྡུད་པའི་ལས་བརྩམ་ཕྱིར། ། ཕུན་ཚོགས་བསང་མཆོད་རིན་ཆེན་འདི་བཞེས་ལ། ། ཆོས་སྲིད་མངའ་ཐང་འདོད་རྒུ་དཔལ་ཞིང་སོགས། ། མཐོང་ཐོས་དྲན་རིག་བདག་གི་བྲན་དུ་ཤོག ། རྒྱལ་བའི་ཐུགས་རྗེ་ཡེ་ཤེས་དབྱིངས་ནས་བསྐུལ། ། པད་འབྱུང་ནོར་གྱི་ལྷ་ཁྱེད་བདག་བསྒྲུབ་ཀྱི། ། རྒྱ་གར་ཆོས་དང་རྒྱ་ནག་ཁྲིམས་ཀྱི་གཡང༌། ། སྐུ་རྒྱལ་བོད་ཀྱི་ཟས་དང་གེ་སར་དམག །
ཟ་ཧོར་གོས་དང་མོན་གྱི་འབྲུ་གཡང་དང༌། ། དྲང་སྲོང་ཚེ་གཡང་སྟག་གཟིག་ནོར་གྱི་གཡང༌། ། འཁོར་ལོ་བསྒྱུར་བའི་ཆེ་བཙན་གཟི་བརྗིད་བཅས། ། མཆོག་ཐུན་དངོས་གྲུབ་འབད་མེད་དེང་སྩོལ་ཤོག ། ཅེས་འདི་བཞིན་ནོར་སྒྲུབ་ཆ་ལག་བསང་ཞིག་བརྩམ་དགོས་ཞེས་སྔགས་ཀྱི་བཙུན་ཆུང་བསྙེན་སྒྲུབ་མྱུར་ལེན་པ་རཏྣ་ཀཱིརྟི་ནས་བསྐུལ་བའི་ངོར། རྗེ་བཙུན་ཆེན་པོ་རྩ་གསུམ་གླིང་པའི་ཞབས་རྡུལ་གཙུག་རྒྱན་དུ་བཀོད་པའི་རྒྱུད་འཛིན་རྨོངས་བླུན་རྒྱལ་མིང་གིས་རང་བཟོ་བློ་རྩོམ་ལ་ཞེ་གཏད་མི་སྣང་བཞིན། དམ་པ་དེའི་གསུང་ཚིག་ཛམྦུ་ཆུ་གསེར་གྱི་ཟེགས་མ་དེ་ཉིད་རང་བློའི་དྲི་སྦགས་ཀྱིས་མ་བསླད་པར་རང་སེམས་རྣམ་པར་དག་པའི་བཻཌཱུརྻ་མཐིང་བཟང་དམ་ཚིག་རྩི་བཅུད་དུ་སྨིན་བཞིན་རྣམ་གསུམ་དག་པ་ཆེན་པོའི་ཕྲིན་བཅོལ་དཔག་བསམ་དབྱིག་ཏུ་སྨིན་པ་ཡོན་ཏན་ཙཱ་རི་ཊ་མཐོང་གྲོལ་གཟེ་རྒྱལ་རིན་པོ་ཆེའི་ཤར་འདབས་བདུད་འདུལ་གསང་སྔགས་གླིང་དུ་པདྨ་རཱ་ཛའི་ཐུན་མཚམས་སུ་ཟླ་ཚེས་དགེ་བར་བྲིས་པས་འགྲོ་ཀུན་རྗེ་བཙུན་པདྨ་རྒྱལ་པོས་དབང་བསྒྱུར་བའི་མགོན་དུ་ཤོག ། སརྦ་མངྒ་ལཾ།། །། ༈ གུ་རུ་ནོར་ལྷ་དབྱེར་མེད་ཀྱི་གཡང་འབོད་དངོས་གྲུབ་ཆར་འབེབས་ཞེས་བྱ་བ་བཞུགས་སོ༔ རྒྱལ་བ་ཀུན་གྱི་སྤྱི་གཟུགས་པདྨ་འབྱུང་༔
གང་གི་ཐུགས་རྗེའི་རྣམ་རོལ་རྨད་པོ་ཆེ༔ མི་ཟད་རྒྱུན་གྱི་འཁོར་ལོས་ཕྱུག་པའི་ཕྱིར༔ དངོས་གྲུབ་འགུགས་པའི་ཆུ་རྒྱུན་འདི་ན་སྤྲོ༔ དེ་ཡང་གཡང་རྟེན་རྫས་གཏོར་སོགས༔ པདྨ་རྒྱལ་པོའི་སྤྱི་གཞུང་འགལ་མེད་ལེགས་པར་གྲུབ་ནས༔ ༈ དང་པོ་སྒབ་འདྲེ་བསེ་རག་བསྐྲད་པ་ནི། ཧཱུྃ༔ ང་ནི་དབང་དྲག་པདྨ་ཧེ་རུ་ཀཿ ཉོན་ཅིག་བསེ་རག་དབུལ་སྲི་ལྟོགས་འགོང་ཚོགས༔ དབུས་ཀྱི་རི་རབ་ལྷོ་ཕྱོགས་འཛམ་གླིང་འདིར༔
སྤྱི་མཐུན་ཆོས་ནོར་ལོངས་སྤྱོད་སྤེལ་བ་ལ༔ རང་རང་ལས་ཀྱི་དབང་གིས་མི་འཚམས་པའི༔ དབུལ་སྲི་མི་ལ་བསེ་རག་ཞེས་བྱ་བ༔ གང་གི་རྒྱུ་ནི་སེར་སྣའི་རང་གཟུགས་ཏེ༔ རྐྱེན་ནི་རྒྱུ་མཐུན་ཡི་དྭགས་ཡིད་ཀྱི་ལུས༔ སྣ་ཚོགས་གཟུགས་སུ་བརྫུ་ཞིང་དཔལ་གཡང་རྐུ༔ སྣོད་བཅུད་རྟེན་འབྲེལ་ལེགས་ཚོགས་སྤེལ་བ་ལ༔ བྱུར་དང་མི་ཁ་གོད་ཁ་གང་སྟོང་སོགས༔ རྣམ་ཀུན་བར་ཆད་སྣ་ཚོགས་སྒབ་འདྲེ་ལྡང་༔ ལྟོགས་འགོང་དབུལ་སྲི་འབྱུང་པོའི་སྡེ་ཚོགས་ཀུན༔
ཚྭ་རམ་སྒོག་གཡེར་ལ་སོགས་མི་ཁའི་རྫས༔ རང་རང་ཡིད་མཐུན་ཡས་སྟགས་འདི་ལོངས་ལ༔ ལན་ཆགས་བུ་ལོན་འབྲེལ་ཐག་ཆོད་པར་གྱིས༔ མྱུར་དུ་མཐའ་ཡས་རྒྱ་མཚོའི་ཕ་མཐར་སོང་༔ བསྒོ་བའི་བཀའ་ལས་འདའ་ན་ལུས་ངག་ཡིད༔ ཡི་དམ་དྲག་ཏུ་ཁྲོས་པའི་ཏིང་འཛིན་གྱིས༔ རྡུལ་ཕྲན་བཞིན་དུ་བརླག་པར་གདོན་མི་ཟ༔ དེ་བས་ད་ལྟ་ཉིད་དུ་ཕྱིར་དེངས་ཤིག༔ ཧཱུྃ་ཧཱུྃ་ཧཱུྃ༔ ཨུ་ཙ་ཏ་ཡ་ཕཊ྄ཿ
ཡེ་ཤེས་ལྔ་ཡི་སྲུང་འཁོར་བརྟན་པར་བསྒོམ། གཉིས་པ་དག་བྱེད་བསང་ཁྲུས་བྱ་བ་ནི། ཨོཾ་ཨཱཿཧཱུྃ༔ ལྷ་ཤིང་བསང་གིས་མི་བསངས་གང་ཡང་མེད༔ ཆབ་གཙང་ཁྲུས་ཀྱིས་མི་དག་གང་ཡང་མེད༔ གཙང་སྨེ་གཉིས་འཛིན་སེམས་ཀྱི་འཁྲུལ་སྣང་ཆར༔ བཙོག་མནོལ་དམེ་ཡུགས་མི་གཙང་གྲིབ་ཕོག་པ༔ ཕྱི་ནང་འབྱུང་འཁྲུགས་རྟེན་འབྲེལ་ཉེས་ཚོགས་ཀུན༔ འབྱུང་ལྔ་རྣམ་དག་ཡུམ་ལྔའི་མཁའ་དབྱིངས་ཀློང་༔ ཆོས་ཉིད་རྣམ་དག་དབྱིངས་སུ་དག་གྱུར་ཅིག༔
ཨོཾ་ཨེ་ཧོ་ཤུདྡྷེ་ཤུདྡྷེ་སྭཱ་ཧཱཿ ཡྃ་ཧོ་ཤུདྡྷེ་ཤུདྡྷེ་སྭཱ་ཧཱཿ བྃ་ཧོ་ཤུདྡྷེ་ཤུདྡྷེ་སྭཱ་ཧཱཿ རྃ་ཧོ་ཤུདྡྷེ་ཤུདྡྷེ་སྭཱ་ཧཱཿ ཨེ་ཡྃ་བྃ་ལྃ་རྃ་ཧོ་ཤུདྡྷེ་ཤུདྡྷེ་སྭཱ་ཧཱཿཨ་ཨ་སྭཱ་ཧཱ༔ ཞེས་གཏེར་ཁ་འོག་མ་སྐུ་དགོངས་ལས་སོ། དེ་ནས་ཚེ་བསོད་དཔལ་འབྱོར་མངའ་ཐང་དབང་བའི་གཅེས་ཕྲུག་ཕོ་མོ་རིགས་ལྡན་གྱི་ཕྱག་ཏུ་ལྕགས་ཀྱུ་ནེའུ་ལེ་མདའ་དར་དང་པདྨའི་ཞགས་པ་བཅས་ཐོགས། རྣལ་འབྱོར་སྒྲུབ་པ་པོའི་ཕྱག་ཏུ་རྔ་ཤིང་དང་དམ་ཚིག་རྡོ་རྗེ་རཏྣའི་ཞགས་པ་བཅས་ཐོགས་ལ་དབྱངས་སྙན་པོ་དང་བཅས་ནས་འདི་སྐད་དོ། ཧཱུྃ། ཆོས་དབྱིངས་ལྷུན་གྲུབ་བདེ་ཆེན་དབྱིངས་ཀྱི་མཁའ། །
ཀློང་ལྔ་ཟེར་ཐག་ཕྲེང་བའི་ཕོ་བྲང་ནས། ། སྐལ་ལྡན་སྨིན་གྲོལ་ལམ་ལ་འགོད་མཛད་པའི། ། རིག་འཛིན་བླ་མའི་ཐུགས་རྗེས་གཡང་ཁུག་ཅིག ། གཟུང་འཛིན་བྲལ་བ་སེམས་ཉིད་རིག་པའི་མཁའ། ། རང་གསལ་རིག་པའི་ཆོ་རོལ་ཕོ་བྲང་ནས། ། རང་རིག་སངས་རྒྱས་ཆོས་སྐུར་གྲོལ་མཛད་པའི། ། སངས་རྒྱས་བྱང་སེམས་བྱིན་རླབས་གཡང་ཁུག་ཅིག ། མ་འགགས་ཤར་གྲོལ་རང་བྱུང་རིག་པའི་མཁའ། ། མདོ་སྡེ་འདུལ་བ་ལུང་རིགས་ཕོ་བྲང་ནས། ། ཡོ་ག་རྣམ་གསུམ་ཆོས་ཀྱིས་སྨིན་མཛད་པའི། །
ཕྱག་རྫོགས་གཞི་གྲོལ་ཆོས་ཀྱི་གཡང་ཁུག་ཅིག ། བསྟན་པའི་བརྒྱུད་འཛིན་འཛམ་གླིང་ཡོངས་ཀྱི་མཁའ། ། སྙན་པའི་བ་དན་བསྒྲེངས་པའི་ཕོ་བྲང་ནས། ། མ་རིག་སེམས་ཅན་འཁོར་བ་སྟོངས་མཛད་པའི། ། སྐྱེས་ཆེན་ཚོགས་འདུས་དགེ་འདུན་གཡང་ཁུག་ཅིག ། ཐུགས་རྗེའི་རྩལ་ལས་གང་འདུལ་སྤྲུལ་པའི་ཀློང༌། ། རྒྱུད་སྡེ་བཞི་དྲུག་ཐེག་རིམ་དགུ་ཡི་ལྷ། ། སྲིད་པ་གསུམ་ན་སྟོབས་བཅུས་དབང་བསྒྱུར་བ། ། ཡི་དམ་ལྷ་ཚོགས་དངོས་གྲུབ་གཡང་ཁུག་ཅིག ། རྫུ་འཕྲུལ་ཤུགས་ཀྱིས་མཁའ་ལ་ལམ་ལམ་འགྲོ། །
རྩ་རླུང་ཐིག་ལེའི་དྭངས་མའི་སྲོག་འཛིན་མ། ། ཆོས་སྐུ་ཡུམ་ཆེན་རྒྱལ་ཀུན་བསྐྱེད་པའི་ཡུམ། ། མ་སྲིང་མཁའ་འགྲོས་རྟེན་འབྲེལ་གཡང་ཁུག་ཅིག ། སྔོན་ཚེ་རྒྱལ་བའི་བཀའ་བཏགས་དམ་གནས་པ། ། མཐུ་རྩལ་སྟོབས་ལྡན་ཤ་ཁྲག་སྲོག་ལ་རྔམ། ། དམ་སྲི་བདུད་རིགས་དགྲ་བགེགས་ཐལ་བར་བརླག ། ཆོས་སྐྱོང་སྲུང་མའི་མཐུ་རྩལ་གཡང་ཁུག་ཅིག ། ཤར་ཕྱོགས་མགྱོགས་མ་རྡོ་རྗེ་ལྕགས་ཀྱུ་མས། ། ཡུལ་འཁོར་སྲུང་དང་དྲི་ཟ་ལྷ་མི་བཅས། ། ཤར་ཕྱོགས་ལུས་འཕགས་གླིང་ལ་དབང་བསྒྱུར་བའི། །
ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། ལྷོ་ཕྱོགས་མགྱོགས་མ་རིན་ཆེན་ཞགས་པ་མས། ། འཕགས་སྐྱེས་པོ་དང་གཤིན་རྗེ་ལྷ་མི་བཅས། ། ལྷོ་ཕྱོགས་འཛམ་བུ་གླིང་ལ་དབང་བསྒྱུར་བའི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། ནུབ་ཕྱོགས་མགྱོགས་མ་པདྨ་ལྕགས་སྒྲོག་མས། ། སྤྱན་མི་བཟང་དང་ཀླུ་དབང་ལྷ་མི་བཅས། ། ནུབ་ཕྱོགས་བ་ལང་སྤྱོད་ལ་དབང་བསྒྱུར་བའི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། བྱང་ཕྱོགས་མགྱོགས་མ་རྒྱ་གྲམ་དྲིལ་བུ་མས། །
རྣམ་ཐོས་སྲས་དང་གནོད་སྦྱིན་ལྷ་མི་བཅས། ། བྱང་ཕྱོགས་སྒྲ་མའི་སྙན་ལ་དབང་བསྒྱུར་བའི། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། དངོས་གྲུབ་བདག་མོ་ཀླུ་མོ་ནོར་སྐྱོང་མས། ། ལྷ་ཀླུ་མི་ཡི་མངའ་ཐང་ལོངས་སྤྱོད་སྲིད། ། ཚེ་དཔལ་མངའ་ཐང་སྙན་གྲགས་འདོད་རྒུའི་དཔྱིད། ། ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། གཞན་ཡང་ལོ་ཟླ་ཚེས་ལ་དབང་བ་དང༌། ། ལོ་དང་སྤར་སྨེ་དུས་འཛིན་ས་ཡི་བདག ། ཆུ་ཚོད་འབྱུང་ལྔའི་ཁམས་དང་རྒྱུ་སྐར་གྱི། །
ཕྱྭ་གཡང་དཔལ་འབྱོར་འདོད་རྒུ་འདིར་འདུས་ཤིག ། སྡེ་དཔོན་སུམ་ཅུ་སྔགས་བདག་བཅོ་བརྒྱད་དང༌། ། དྲེགས་ཆེན་བཅོ་བརྒྱད་འཇིགས་དགུ་སྡེ་བརྒྱད་ཀྱིས། ། འཛམ་གླིང་སྲིད་པའི་ཡིད་ལ་གང་མོས་པ། ། རྣལ་འབྱོར་བདག་གི་དབང་དུ་འདུ་བར་མཛོད། ། ཕྱྭ་ཁུ་ཡེ་གཡང་ཁུ་ཡེ་ཧུ་ཡེ་གཡང་སྡུད་དོ། ཞེས་དང༌། དེ་ནས་བརྟན་བཞུགས་གསོལ་བ་ནི། ཨེ་མ་ཧོ། མངོན་པར་དགའ་བའི་ཞིང་མཆོག་བདེ་བ་ཅན། །
རྣམ་དག་པདྨ་བཀོད་པའི་མཁའ་དབྱིངས་ནས། ། སྣང་མཐའ་འོད་མའི་འགྱུར་ལ་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། ། རྔ་ཡབ་དཔལ་རི་ལྷུན་གྲུབ་པདྨ་འོད། ། ཟངས་མདོག་ཙིཏྟའི་དབྱིབས་ཀྱི་ཕོ་བྲང་ནས། ། ཨོ་རྒྱན་ཡབ་ཡུམ་རྣམས་ལ་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། ། ཡིད་བཞིན་འཁོར་ལོར་འདོད་རྒུ་འབྱུང་བའི་གནས། ། དུག་ལྔ་རྣམ་དག་སྐུ་ལྔ་ལྷུན་གྱིས་གྲུབ། ། ཡེ་ཤེས་རྩལ་ལྔ་སྤྲས་པའི་ཕོ་བྲང་ནས། །
ཐོད་ཕྲེང་ཡབ་ཡུམ་རྣམས་ལ་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། ། ཡིད་བཞིན་འཁོར་ལོར་འདོད་རྒུ་འབྱུང་བའི་གནས། ། སྣང་སྲིད་དབང་དུ་འདུ་བའི་གནས་མཆོག་ནས། ། བརྟན་གཡོ་པདྨ་རྒྱལ་པོར་གསོལ་བ་འདེབས། ། དབང་བཞི་སྩལ་ཞིང་བརྟན་པར་བཞུགས་སུ་གསོལ། ། དེང་ནས་བཟུང་སྟེ་བྱང་ཆུབ་སྙིང་པོའི་བར། ། བསོད་ནམས་ལོངས་སྤྱོད་འབད་མེད་འགྲུབ་པ་དང༌། ། མི་མཐུན་བདུད་བཞི་ཚོགས་ལས་རབ་རྒྱལ་ནས། ། ཚེ་དང་སྒྲུབ་པ་མཉམ་པར་མཛད་དུ་གསོལ།
ཨོཾ་གུ་རུ་པདྨ་སརྦ་སིདྡྷི་ཛཿ བརྟན་བཞུགས་གསོལ་ནས་རྒྱས་གདབ་པ་ནི། ཧཱུྃ། མ་ཆགས་ཐོགས་མེད་འཁོར་ལོ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། དགོས་འདོད་ཀུན་འབྱུང་ནོར་བུ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ཡིད་འོང་མཛེས་ལྡན་བཙུན་མོ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ཀུན་ལ་དབང་བསྒྱུར་བློན་པོ་རིན་པོ་ཆེ། །
གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ཐེག་ཆེན་སྟོབས་ལྡན་གླང་པོ་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ཅང་ཤེས་ཤུགས་ལྡན་རྟ་མཆོག་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། ལོག་རྟོག་དཔུང་འཇོམས་དམག་དཔོན་རིན་པོ་ཆེ། ། གཡང་རྟེན་འཛུགས་སོ་གནས་འདིར་བརྟན་པར་བཞུགས། ། མི་འགྱུར་དབྱིངས་ཀྱི་སྣ་ཚོགས་རྡོ་རྗེ་ཡིས། ། ཀུན་ནས་ཀུན་ཏུ་བཟུང་ཞིང་རྒྱས་གཏབ་བོ། ཀྱཻ།
བཀྲ་ཤིས་དང་པོའི་རྒྱལ་མཚན་གཅིག ། གསེར་ཉ་རིན་ཆེན་བཀྲ་ཤིས་གཉིས། ། ཆོས་དུང་གཡས་འཁྱིལ་བཀྲ་ཤིས་གསུམ། ། དྲི་མེད་པདྨ་བཀྲ་ཤིས་བཞི། ། ལྷུན་གྲུབ་བུམ་པ་བཀྲ་ཤིས་ལྔ། ། ཡིད་འཇོ་དཔལ་བེའུ་བཀྲ་ཤིས་དྲུག ། མཁའ་ཡི་གདུགས་མཆོག་བཀྲ་ཤིས་བདུན། ། རྩིབས་སྟོང་འཁོར་ལོ་བཀྲ་ཤིས་བརྒྱད། ། མི་ཤིགས་གཡུ་དྲུང་བཀྲ་ཤིས་དགུ ། ཕྱྭ་གཡང་བརྟན་པར་བཞུགས་སུ་གསོལ། །
མི་ཆོད་མི་ཤིགས་རྒྱས་གདབ་བོ། ། རྩལ་ཆེན་ཁྱུང་དང་སྟོབས་ཆེན་སྡིག ། སྒོ་ལྷ་སྟག་གཡག་མཚམས་སུ་ནི། ། འབྱུང་པོ་ཞུགས་པའི་གོ་སྐབས་མེད། ། དེ་བས་སྲུངས་ཤིག་རྒྱས་གདབ་བོ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ། ཞེས་རྒྱས་འདེབས་བསྔོ་སྨོན་སོགས་རྟེན་འབྲེལ་བཞིན་དུ་བྱ། གཡང་འགུགས་དངོས་གྲུབ་ཆར་འབེབས་ཞེས་པ་འདི། གུ་རུ་ནོར་ལྷ་དབྱེར་མེད་ཕྲིན་ཆོག་ཁ་སྐོང་དུ་རོང་སྨྱོན་པས་སྦྱར་བ་དགེ། བཀྲ་ཤིས་ཤོག། །།
བླ་མའི་ནོར་སྒྲུབ་པདྨ་རྒྱལ་པོ་ལས། གཡང་འགུགས་ཁ་སྐོང་ནོར་བུའི་ཕྲེང་བ་བཞུགས་སོ།། །། ཧཱུྃ། གཡང་དགུ་པ་འབོད་པ་གང་ནས་འབོད། ། གཡང་དགུ་ཀླུ་ཡི་ཡུལ་ནས་འབོད། ། འོག་ཕྱོགས་རྒྱ་མཚོ་མེར་བའི་ཀློང༌། ། འདོད་རྒུ་ཕུན་སུམ་ཚོགས་པའི་གནས། ། ནོར་བུ་གཏེར་རྒྱས་ཁང་བཟང་དབུས། ། རིན་ཆེན་རི་རབ་འཁྱུད་འཁོར་མཚམས། ། དགོས་འདོད་དཔག་བསམ་ཤིང་གི་བདག །
ལྷ་ཀླུ་མི་གསུམ་ཀུན་གྱི་རྗེ། ། བཞུགས་པའི་གཏེར་བདག་ཆེན་མོ་ནི། ། སྟོན་པས་ཆོས་འཁོར་བསྐོར་བའི་ཚེ། ། ནོར་བུ་ཕུལ་ནས་རྟེན་འབྲེལ་རྙེད། ། རྒྱལ་པོ་ཨིནྡྲ་བོ་དྷི་ལ། ། བུ་ནོར་སྤྱན་གྱི་སྦྱིན་བདག་མཛད། ། སྡུག་བསྔལ་ཡོངས་བྲལ་དགའ་བདེ་རྒྱས། ། ཀླུ་ཡི་རྒྱལ་པོ་དགའ་བོ་ཡིས། ། ཤར་ཕྱོགས་ལུས་འཕགས་གླིང་གི་བདག ། མཱ་ར་ཏི་ཀའི་སྒྲུབ་གནས་སུ། །
མནྡ་ར་བར་ཚེ་ཆུ་ཕུལ། ། ཡེ་ནས་ཚོགས་རྫོགས་ནོར་གྱིས་ཕྱུག ། ཕོངས་སྲི་ཀུན་བྲལ་ནོར་རྒྱས་ཀྱིས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། ། མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག ། ལྷོ་ཕྱོགས་འཛམ་གླིང་རྒྱ་མཚོའི་བདག ། དྷ་ན་ཀོ་ཤ་འོ་མཚོ་ནས། །
པད་འབྱུང་འཁྲུངས་པའི་གནས་ཚང་མཛད། ། ཡིད་བཞིན་འདོད་པའི་དོན་ཀུན་འགྲུབ། ། ཟད་མེད་འདོད་འཇོའི་འཇོག་པོ་ཆེས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། ། མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག ། ནུབ་ཕྱོགས་བ་ལང་མཚོ་གླིང་བདག ། མཁའ་འགྲོའི་གཙོ་མོ་བྷི་ན་སར། །
བདུད་རྩི་ཆང་གི་དངོས་གྲུབ་ཕུལ། ། ཀུན་ལ་གདུང་ཤུགས་དུང་བས་སྐྱོང༌། ། སྙིང་རྗེ་ཕར་ཕྱིན་དུང་སྐྱོང་མས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། ། མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག ། བྱང་ཕྱོགས་སྒྲ་མི་རྒྱ་མཚོའི་བདག ། ནཱ་ག་ཨིནྡྲ་དྲང་སྲོང་ཆེར། །
མན་ངག་བདུད་རྩིའི་བུམ་པ་ཕུལ། ། བསོད་ནམས་སྦྱིན་སྟོབས་ཕུལ་དུ་ཕྱིན། ། ལོངས་སྤྱོད་གཏེར་རྒྱས་རྟག་མྱོས་ཀྱིས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། ། མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག ། མཚམས་བཞི་གླིང་ཕྲན་རྒྱ་མཚོའི་བདག ། ཆོས་ནོར་དངོས་གྲུབ་འདབ་སྟོང་རྒྱས། །
པདྨ་ཆེན་པོ་ཞེས་བྱ་བས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། ། མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག ། གཞན་ཕན་རེ་བའི་བསམ་པ་འགྲུབ། ། ཀླུ་རྒྱལ་ཆེན་པོ་ཧུ་ལེན་ཏས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། །
མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག ། མཆོག་གིས་སྲིད་པ་སྟོང་ཁམས་སྐྱོང༌། ། འཇིག་རྟེན་མེས་པོ་རིགས་ལྡན་རྗེས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། ། མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག །
ཀུན་ལ་དབང་སྒྱུར་སྟོབས་ཀྱི་བདག ། ཀླུ་རྒྱལ་ཆེན་པོ་བ་སུ་ཏས། ། མཆོག་ཐུན་གང་བསམ་ཡིད་བཞིན་འགྲུབ། ། ཟས་ནོར་འདོད་རྒུ་ཆར་ལྟར་འབེབས། ། མི་ཟད་གཏེར་གྱི་ཀླུ་གཡང་ཀུན། ། དེ་རིང་གནས་འདིར་གཡང་དུ་ལེན། ། ཕྱྭ་གཡང་བརྟན་མཁར་མ་ཉམས་ཤིག ། གང་དེ་ཀླུ་རྒྱལ་ཆེན་པོ་བརྒྱད། ། སྐུ་མདོག་མཐིང་དཀར་སེར་དམར་ལྗང༌། ། སྦྲུལ་གྱི་གདེངས་ཀ་བདུན་དང་ལྡན། །
རིན་ཆེན་སྣ་ཚོགས་རྒྱན་གྱིས་བརྒྱན། ། སྐུ་སྨད་སྦྲུལ་མཇུག་རྒྱ་མཚོ་འཁྱིལ། ། ཕྱག་ན་ཡིད་བཞིན་ནོར་བུ་དང༌། ། སྨན་གྱི་ལྗོན་ཤིང་འབྲུ་བཅུད་འབྲས། ། རིན་ཆེན་གཏེར་སྒྲོམ་ཆར་སྤྲིན་འཛིན། ། ཀླུ་རྒྱལ་རྣམས་ཀྱི་ཡུམ་ཆེན་ནི། ། རང་རང་མདོག་མཚུངས་སྦྲུལ་གདོང་ཅན། ། ཕྱག་ན་ཆར་གྱི་གཞོང་པ་དང༌། ། ནོར་བུ་བཀྲ་ཤིས་རྫས་རྟགས་འཛིན། ། སྦྲུལ་མཇུག་རྒྱ་མཚོའི་ཀློང་དུ་འཁྱིལ། །
རིན་ཆེན་རྒྱན་གྱིས་གཟི་འོད་འབར། ། འཁོར་ཡུག་རྒྱལ་རིགས་རྗེ་རིགས་དང༌། ། དམངས་རིགས་བྲམ་ཟེ་གདོལ་པ་སོགས། ། ཀླུ་རིགས་གྲངས་མེད་ཡོངས་སུ་འཁོར། ། བསམ་འཕེལ་གང་འདོད་ལོངས་སྤྱོད་ཚོགས། ། ཀ་ཆ་དཀོར་ནོར་སྲིད་རྡོ་དང༌། ། འཇིག་རྟེན་ཁམས་ཀྱི་བཀོད་པ་ཀུན། ། ས་འོག་ཀུན་ཁེངས་གཏེར་ཁ་རྒྱས། ། རྨ་གཡང་ཞག་ཆགས་གཟི་འབར་གཡོ། ། དཔེ་ཟླ་བྲལ་བ་ཀུ་མུད་ཆེ། །
རྗེ་བཙུན་པདྨ་ཐོད་ཕྲེང་གིས། ། བསམ་ཡས་གཙུག་ལག་བཞེངས་པའི་ཚེ། ། གསེར་གྱི་གླང་ཆེན་མཎྜལ་ཕུལ། ། ཡིད་བཞིན་ནོར་སྒྲུབ་གདམས་པ་གནང༌། ། བསམ་ཡས་རབ་གནས་བགྱིས་པའི་ཚེ། ། གསེར་གྱིས་གངས་ཅན་འགེངས་པ་ཞིག ། ཕུལ་བས་ཆུ་བོ་གསེར་ལྡན་གྱུར། ། གསང་སྔགས་ཆུ་བོ་གར་ཁྱབ་ཏུ། ། ཀླུ་ཡིས་གྲོགས་མཛད་གཏེར་ཁ་དང༌། ། ཡིད་བཞིན་ནོར་སོགས་དཔག་མེད་སྦྱིན། །
འདོད་འབྱུང་ཆོས་ནོར་དངོས་གྲུབ་རྙེད། ། གཞན་ཡང་ཀླུ་ཡི་དངོས་གྲུབ་དང༌། ། གང་འདུལ་མཛད་པའི་སྦྱིན་བདག་གྲོགས། ། འབྱུང་བ་དུས་བཞིའི་འཕེལ་རྒྱས་བཅས། ། ཀླུ་ཡི་མཛད་པ་བརྗོད་མི་ལངས། ། དེ་ཕྱིར་དངོས་གྲུབ་ཀུན་གྱི་བདག ། གང་དེ་ཀླུ་རྒྱལ་སེམས་དཔའ་ཆེ། ། གཞོན་ནུ་རྣམ་རོལ་ཕྱིན་སྔ་རུ། ། སྔོན་གྱི་ཐ་ཚིག་ཐུགས་བསྐྱེད་བཞིན། ། སྦྱིན་པའི་སྟོབས་ཀྱིས་ས་སྟེང་གི། །
ལྷར་བཅས་སྐྱེ་འགྲོ་མཐའ་དག་ཀུན། ། འཕེལ་བསྐྱེད་གཡོ་བ་འབྱུང་བ་ལ། ། ས་གཞི་ཀླུ་ཡི་དངོས་གྲུབ་དེ། ། དེ་རིང་སྨོན་ལམ་སྟོབས་ཀྱིས་འབོད། ། ཚངས་པའི་འཇིག་རྟེན་མན་ཆད་ནས། ། ཕྱི་སྣོད་འབྱུང་བཞི་བཅུད་ཀྱི་བདག ། སྨན་དང་རྩི་ཤིང་ལོ་ཏོག་སོགས། ། མེ་ཏོག་སྦྲང་རྩི་དཀར་མངར་དང༌། ། འབྲུ་སྣ་ལོངས་སྤྱོད་སྲིད་དགུའི་གཏེར། ། རོལ་པའི་མཚོ་བདུན་བདུད་རྩིའི་ཞག །
འདོད་འབྱུང་ཡིད་བཞིན་ནོར་བུ་དང༌། ། རིན་ཆེན་དག་དང་གསེར་རི་བདུན། ། དགོས་འདོད་དཔག་བསམ་ལྗོན་པའི་ཤིང༌། ། འོག་ཕྱོགས་ཀླུ་ཡི་ནོར་སྣ་བཅས། ། འཇིག་རྟེན་སྲིད་པའི་དཀོར་ནོར་རིགས། ། རྭ་ཅན་རྨིག་ཟླུམ་ཁ་བྲག་ཁྲི། ། གསེར་དངུལ་གང་འདོད་ལོངས་སྤྱོད་ཀྱི། ། ས་འདིར་སྲིད་ཀུན་ཁྱོད་ཀྱིས་བདག ། འཛད་མེད་གཏེར་གྱི་ཁང་བཟང་ནས། ། ཕངས་མེད་ཀླུ་གཡང་མ་ལུས་པ། །
འབྱུང་བའི་དྭངས་མ་བཅུད་ཀྱི་བཅུད། ། ནང་བཅུད་སྐྱེ་འགྲོའི་གསོས་སུ་དཔལ། ། ཚེ་བསོད་ལོངས་སྤྱོད་དབང་ཐང་གི ། ལང་ཚོ་གསར་པའི་དགའ་སྟོན་གྱིས། ། དཔལ་སྟོབས་འབྲས་བུ་ཆེས་སྨན་ཞིང༌། ། མཆོག་དང་ཐུན་མོང་གྲུབ་གཉིས་ཀྱི། ། ཆར་རྒྱུན་གཏེར་ཁ་བརྡོལ་བ་ཡི། ། ཀླུ་དབང་ཉིད་དང་མཉམ་གྱུར་པའི། ། རྫོགས་སངས་རྒྱས་ཀྱི་བཀྲ་ཚིག་ལྟར། ། ཕྱྭ་གཡང་བརྟན་མཁར་མ་ཉམས་ཤིག །
ཧུ་ཡེ་ཧུ་ཡེ་ཕྱྭ་ལྡན་ནོ། ཞེས་པ་འདི་བཞིན་དགོས་ཆེད་ཅི་ཞེ་ན། གཞུང་གི་གཡང་འགུགས་ནས་དགུ་པ་མ་ཚང་ཁ་སྐོང་དང་བཀའ་སྐྱོང་ཀླུ་ཡིན་འདུག་པས། འདི་ལྟར་དགོས་ཆེད་ཆེ་བར་སེམས་ནས་རྒྱལ་མིང་གིས་གཟེ་རྒྱལ་བདུད་འདུལ་སྔགས་པ་གླིང་དུ་བསམ་པ་ལྷུན་གྲུབ་ཐུན་མཚམས་སུ་བྲིས་པ་དགེ་ལེགས་འཕེལ་བར་གྱུར་ཅིག ། སརྦ་མངྒ་ལཾ། བྷ་ཝནྟུ།། །། བླ་མའི་ནོར་སྒྲུབ་པདྨ་རྒྱལ་པོའི་གཏེར་བདག་ཀླུ་ཡི་དགེ་བསྙེན་གྱི་ཞི་སྒྲུབ་ཁྲིགས་སུ་བསྡེབས་པ་བསོད་ནམས་དཔལ་སྐྱེད་བཞུགས་སོ། རིག་འཛིན་མཁའ་འགྲོ་ནོར་ལྷའི་ཚོགས་ལ་འདུད༔ ནོར་སྒྲུབ་པདྨ་རྒྱལ་པོའི་གཏེར་བདག་ཀླུ་ཡི་དགེ་བསྙེན་གྱི་ཞི་སྒྲུབ་ཁྲིགས་ཆགས་སུ་བསྡེབས་པ་ལ༔ གོང་གནོན་བདག་བསྐྱེད་ཀྱི་བླ་གཏོར་སྤྱི་འགྲོ་དང་སྨན་རཀ་ཉེར་སྤྱོད་བཅས་བཤམས་པའི་མདུན་དུ།
གཞུང་ལས་གཞི་དཀར་གཙང་གི་སྟེང་དུ་འབྲུ་ཚོམ་བཀོད༔ སྣོད་རིན་པོ་ཆེ་ལས་གྲུབ་པའི་པད་གཞོང་གི་ནང་དུ༔ གཏོར་མ་ནོར་བུས་མཚན་པ་ཟླུམ་པོ་འཁོར་རང་འདྲ་བཞི༔ མདུན་དུ་ཀླུ་བཤོས་སྔོན་པོ་སྦྲུལ་དཀྲིས་ཅན༔ གཙོ་འཁོར་ཐམས་ཅད་ལ་ནོར་བུས་བརྒྱན་པ་མཐེབ་སྐྱུ་ཉེར་གཅིག་བཅས༔ ཞེས་དང་༔ བསང་མཆོད་གསེར་སྐྱེམས་སྤྱན་གཟིགས་དང་བཅས་བཤམས་ལ༔ ཞི་བར་བདུད་རྩིས་བྲན༔ ཞེས་དང་༔ ཞི་བར་ཀླུ་སྨན་གྱིས་མཆོད༔
གཞན་ཡང་རོལ་མོ་དབྱངས་སོགས་སྤྱི་འགྲོ་ཅི་རིགས་མོས༔ ཐོག་མར་པདྨ་རྒྱལ་པོའི་མཆོད་སྤྲིན་ནམ༔ རྩ་གསུམ་གང་རིགས་ཐོན་པའི་རྗེས་སུ༔ ཞེས་གསུངས་པ་ལྟར་སྤྲོ་ན་གུ་རུ་ནོར་ལྷ་རྩ་བའི་སྒྲུབ་གཞུང་དང༌། རྩ་གསུམ་གང་རིགས་ཀྱི་བདག་བསྐྱེད་བྱ་བ་གསུངས་ཀྱང༌། གཞུང་འདི་གའི་ཁྱད་པར་བདག་བསྐྱེད་ནི། རྃ་ཡྃ་ཁྃ༔ ལན་གསུམ་དང༌། ཨོཾ་ཨཱཿཧཱུྃ༔ ལན་གསུམ་གྱི་གཏོར་མཆོད་རྣམས་བྱིན་གྱིས་བརླབས་ལ།
ཧཱུྃ༔ བདག་ཉིད་སྐད་ཅིག་པདྨ་འབྱུང་གནས་དམར༔ ཐུགས་རྗེའི་སྤྱན་གསུམ་ཉི་ཟླ་ལྟ་བུར་འཁྱིལ༔ སྨུག་ནག་ཕོད་ཀ་སྔགས་ཆས་རྣམ་གསུམ་གསོལ༔ དབུ་ལ་ཟིལ་གནོན་པད་ཞྭ་མཐོན་མཐིང་ལ༔ བཻཌཱུརྻ་དང་ཉི་ཟླ་ནོར་བུས་བརྒྱན༔ ཕྱག་གཡས་རྡོ་རྗེ་གཡོན་པས་བྷནྡྷ་བསྣམས༔ དེ་ནང་ཡིད་བཞིན་ནོར་བུའི་བཅུད་ཀྱིས་བཀང་༔ གྲུ་མོར་དུག་གསུམ་རྩད་གཅོད་ཁ་ཊྭཱཾ་བརྟེན༔ རིན་ཆེན་སྣ་ཚོགས་སྐུ་ལ་དྲྭ་བས་བྲེས༔
གཡེར་ཁ་དང་ནི་མེ་ལོང་རྒྱན་གྱིས་སྤྲས༔ རྒྱ་ལྷམ་གསོལ་ནས་ཞབས་གཉིས་དོར་སྟབས་བཞུགས༔ པདྨ་ཉི་ཟླ་ནོར་བུའི་ཁྲི་འཕང་མཐོ༔ ཕྱི་རོལ་ནོར་བུའི་གདུགས་དང་གུར་རྭས་ཕུབ༔ ནོར་བུའི་ཏོག་དང་དྲྭ་བ་ཕྱོགས་བཞིར་བརྐྱངས༔ གསང་བའི་མཁའ་འགྲོ་སྡེ་བཞི་ཅོད་པན་མཛེས༔ གཡས་སུ་ཚེ་ལ་དབང་བའི་སྒེག་མོ་དམར༔ གཡོན་དུ་བདེ་ཆེན་བསྐྱེད་པའི་དཔའ་མོ་དཀར༔ གཉིས་ཀ་གཞོན་ཚུལ་མཛེས་རྒྱན་རིགས་ལྔས་སྤྲས༔ ཕྱག་གཡས་ལྕགས་ཀྱུ་གཡོན་པས་བྷནྡྷའི་ནང་༔
དངོས་གྲུབ་སྟེར་བའི་ནོར་བུ་དུ་མས་བཀང་༔ སྒྲུབ་ལ་མཆོག་ཐུན་སྩོལ་བའི་ཉམས་ཅན་བསྒོམ༔ སྤྱན་འདྲེན་ནི། ཧཱུྃ་ཧྲཱིཿ ནུབ་ཕྱོགས་ཨོ་རྒྱན་ཞིང་ཁམས་ནས༔ པདྨ་འབྱུང་གནས་ཡབ་ཡུམ་ལ༔ འཁོར་དུ་དཔའ་བོ་མཁའ་འགྲོས་བསྐོར༔ བྱིན་རླབས་ཐུགས་རྗེའི་ཀློང་ནས་བཞེངས༔ གནས་འདིར་སྤྱན་འདྲེན་གཤེགས་སུ་གསོལ༔ མོས་པའི་བུ་ལ་དབང་མཆོག་བསྐུར༔
དཀྱིལ་འཁོར་དངོས་གྲུབ་འགུགས་པའི་དལ༔ ཀླུ་ཡི་ཕོ་བྲང་ཆེན་པོ་རུ༔ ཟད་མེད་གཏེར་གྱི་ཁང་བཟང་དབུས༔ དགྱེས་པ་བསྐྱེད་དེ་བྱོན་གྱུར་ཅིག༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཨ་ཨཱཿ མཆོད་པ་ནི། ཧཱུྃ༔ སྤྱན་ལ་དགྱེས་པའི་གཟུགས་མཛེས་མ༔
སྙན་ལ་དགྱེས་པའི་སྒྲ་སྙན་མ༔ ཤངས་ལ་དགྱེས་པའི་དྲི་མཆོག་མ༔ ལྗགས་ལ་དགྱེས་པའི་རོ་མཆོག་མ༔ སྐུ་ལ་དགྱེས་པའི་རེག་བྱ་མ༔ རྗེ་བཙུན་པདྨ་ཡབ་ཡུམ་གྱིས༔ ཕྱི་ཡི་མཆོད་པ་བཞེས་སུ་གསོལ༔ ཧཱུྃ༔ དྲི་བཟང་བྱུགས་པའི་བཅུད་ལྡན་སྨན༔ ལོངས་སྤྱོད་ག་ཎ་ཚོགས་ཀྱི་རྫས༔ དམ་ཚིག་གཙང་མའི་རཀྟ་བཅུད༔
དམ་རྫས་གསེར་སྐྱེམས་ཛ་གད་ཆང་༔ ཕྱག་རྒྱ་དྲུག་བཅས་བདེ་བའི་མཆོག༔ ནང་གི་མཆོད་པ་བཞེས་སུ་གསོལ༔ ཨོཾ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་ཨོཾཎྱཻ་པཉྩ་ཨ་མྲྀ་ཏ་བྷ་ལིངྟ་རཀྟ་ནྱེཾ་ཏ་ཨ་སི་མུ་པ་ཊ་ཡེ་སྭཱ་ཧཱ༔ བསྟོད་པ་ནི༔ ཧཱུྃ༔ རྣམ་དག་མཁའ་ལ་ཉི་ཟླའི་དལ་འཁོར་ལྟར༔ དྲི་མེད་གཟི་བརྗིད་དབང་པོའི་ཕྲེང་བ་བཞིན༔ ཕྱོགས་བཅུའི་ཞིང་ནས་མངོན་འཕགས་པདྨ་འབྱུང་༔
ཀུན་མཁྱེན་འཁོར་ལོའི་ཁྱབ་བདག་བདེ་བའི་བཅུད༔ གཡོ་བ་རབ་རྒྱས་ཟུངས་ཀྱིས་ལེགས་བརྒྱུད་པ༔ ཟླ་རྒྱས་འབུམ་གྱི་མདངས་ལ་བྱི་དོར་བཞིན༔ གསང་ཡེ་མནྡ་ར་དང་མཚོ་རྒྱལ་ཡུམ༔ བགྲང་ཡས་ཞིང་གི་བཀོད་པ་གཅིག་ཏུ་རྒྱས༔ སྣང་སྲིད་དབང་བསྒྱུར་ཟུང་འཇུག་འོད་ཀྱི་སྐུ༔ མཚན་དཔེ་བཀོད་རྫོགས་བླ་མ་ཡབ་ཡུམ་ལ༔ མི་ཕྱེད་གདུང་བས་བཏུད་དེ་ཕྱག་འཚལ་བསྟོད༔ འཛབ་བསྙེན་ནི༔ ཨོཾ་བཛྲ་གུ་རུ་ཨ་བྷི་བྷུ་ཡ་ཌཱཀྐི་ནཱི་ཧ་རི་ནི་ས་མུ་དྲ་སིདྡྷི་ཧཱུྃ༔
ཞེས་བཟླའོ༔ མདུན་བསྐྱེད་ནི༔ ཧཱུྃ༔ བདག་ཉིད་བདེ་གཤེགས་ཀུན་འདུས་པདྨ་འབྱུང་༔ ཡབ་ཡུམ་མདུན་དུ་ཀླུ་ཡི་ཕོ་བྲང་ནི༔ ཡིད་མཚར་ལྟ་ན་སྡུག་པའི་གཞལ་མེད་དབུས༔ ས་བརྒྱད་ནོན་པའི་ཚུལ་ཅན་སེམས་དཔའི་གཟུགས༔ སྐུ་མདོག་སྔོན་པོ་སྤྱི་བོར་ལ་ཐོད་ནང་༔ ནོར་བུ་འབར་བ་ཡིད་བཞིན་འཁོར་ལོས་བརྒྱན༔ སྦྲུལ་རིགས་ལྔ་ཡི་ཆིངས་དང་ཅོད་པན་ཚུལ༔
ཕྱག་གཉིས་ནོར་བུ་འབར་བའི་གཞོང་པ་ཐོགས༔ དར་ལྗང་སྟོད་གཡོགས་དར་དམར་ཨང་རག་གསོལ༔ གནོད་སྦྱིན་གཟུགས་ཅན་པུས་བཙུགས་གུས་པ་ཡི༔ ཚུལ་གྱི་མོས་པས་མཆོད་དེ་འབུལ་བར་བསྐྱེད༔ གཡས་གཡོན་མདུན་སོགས་ཕྱོགས་མཚམས་བརྒྱད་དག་ནས༔ ཀླུ་ཡི་དབང་མོ་ཡིད་འོང་མཛེས་ལྡན་མ༔ ཁ་དོག་ཕྱོགས་མཐུན་སྤྱི་བོར་ནོར་བུས་བརྒྱན༔ སྐུ་སྨད་སྦྲུལ་དུ་གནས་པའི་རྣམ་པ་ཅན༔ ཕྱག་ན་བཀྲ་ཤིས་རྟགས་བརྒྱད་ལ་སོགས་པ༔ ནོར་བུའི་རིགས་བྱེད་རྣ་ཆའི་བྱེ་བྲག་སོགས༔
ཡིད་མཚར་ལྷ་ཀླུ་མི་ཡུལ་ཅི་སྲིད་པ༔ དེ་སྲིད་ཐོགས་ནས་རྗེ་ལ་འབུལ་བར་བསྒོམ༔ དེ་ཡི་ཕྱི་རོལ་རྒྱལ་སྲིད་སྣ་བདུན་དང་༔ འཁོར་བའི་འདོད་རྒུ་ཕུན་ཚོགས་ཚང་བར་བསྐྱེད༔ དེ་ལྟར་གསལ་བའི་གནས་ལྔའི་འོད་ཟེར་གྱིས༔ ཚངས་པའི་ཡུལ་དང་རི་རབ་ཟོམ་གྱི་གཤམ༔ རོལ་མཚོ་གླིང་སོགས་རང་རང་གནས་མཆོག་ནས༔ སྐད་ཅིག་ཉིད་ལ་གནས་འདིར་སྤྱན་དྲངས་གྱུར༔ སྤྱན་འདྲེན་ནི༔ ཧྲཱིཿ
འོད་ཀྱིས་འགུགས་པའི་ཛཿཡིག་ལས༔ སྤྲོས་པས་འོད་ཟེར་ཕྱོགས་བཅུར་འཕྲོས༔ ཀླུ་ཡི་གནས་སུ་ཕོག་པ་ལས༔ ཐུགས་རྗེའི་ཤུགས་ཀྱིས་སྤྱན་དྲངས་གྱུར༔ ཚངས་པའི་གནས་མཆོག་དམ་པ་ནས༔ གཙང་མ་ལྷ་ཡིས་གཤོས་པའི་བུ༔ ལྷ་བུ་གཟི་བརྗིད་གཤེགས་སུ་གསོལ༔ ཆགས་པ་མི་ཡིས་གཤོས་པའི་བུ༔ བྲམ་ཟེ་ཀླུ་དབང་གཤེགས་སུ་གསོལ༔ བདེ་བ་ཀླུ་ཡིས་གཤོས་པའི་བུ༔
ལ་ཐོད་དཀར་པོ་གཤེགས་སུ་གསོལ༔ གནོད་སྦྱིན་དགའ་བ་ལྡན་པའི་བུ༔ ནོར་བུ་འོད་འབར་གཤེགས་སུ་གསོལ༔ རི་རབ་གླིང་བཞི་དབང་བསྒྱུར་མ༔ ཀླུ་མོ་མཆེད་བརྒྱད་གཤེགས་སུ་གསོལ༔ དུས་བཞིར་འགྱུ་བ་གནོད་སྦྱིན་མོ༔ མཚོ་བདག་ཀླུ་ཡི་དབང་མོ་བཞི༔ སྤྲུལ་པ་དང་བཅས་གཤེགས་སུ་གསོལ༔ ཨོཾ་ནཱ་ག་རཱ་ཛ་མ་ཧཱ་རཱ་ཛ་མ་ཎི་དྷ་ར་ནཱ་ག་ཨིཥྛི་རསྨི་ས་མ་ཡ་ཕཻཾ་ཕཻཾ་ཛ་ཛཿ ཛཿཧཱུྃ་བཾ་ཧོཿ
དབང་བསྐུར་ཞིང་གཟི་བྱིན་བསྐྱེད་པ་ནི༔ ཨོཾ༔ སྐུ་ཡི་དབང་བསྐུར་བུམ་པ་མཁའ༔ ཨཱཿ གསུང་གི་དབང་བསྐུར་སྔགས་དབང་བཅུད༔ ཧཱུྃ༔ ཐུགས་ཀྱི་དབང་བསྐུར་ཆོས་དབང་སེམས༔ ཧྲཱིཿ དེ་བཞིན་དབང་བསྐུར་ཁྲུས་གསོལ་བས༔ སྐུ་གང་དྲི་མ་དག་པ་ཡིས༔
ལྷག་མ་སྤྱི་བོར་ལུད་པ་ལས༔ གུ་རུ་ཡབ་ཡུམ་དབུ་རྒྱན་གྱུར༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོཾ་གུ་རུ་བྷི་དྷོ་དྷ་ར་དྷ་ར་ཧཱུྃ༔ མཆོད་པ་ནི༔ ཧྲཱིཿ ཡིད་འོང་འཆི་མེད་བཅུད་ཀྱིས་ལེགས་སྦྱར་བ༔ གཙང་མའི་ཕུད་དང་དྲི་བཟང་གཏམས་པའི་རོ༔ ལྔ་ལྡན་འདོད་ཡོན་སྣ་ཚོགས་གསེར་སྐྱེམས་དང་༔ ཀླུ་བཤོས་དཀར་གསུམ་ཕུད་དང་ཤིང་འབྲས་འབྲུ༔
ཡིད་དང་མཐུན་པའི་སྤྱན་གཟིགས་ལ་སོགས་པ༔ བཀྲ་ཤིས་རྫས་རྟགས་ཕུན་སུམ་ཚོགས་པའི་རྟེན༔ ཀླུ་ཡི་རྒྱལ་པོ་ཀླུ་མོ་དབང་མོར་བཅས༔ དངོས་གྲུབ་འདོད་རྒུ་སྦྱིན་ལ་མཆོད་རྫས་འབུལ༔ བཞེས་ནས་ཀླུ་གཡང་དངོས་གྲུབ་ཆར་ལྟར་ཕོབ༔ ཨོཾ་དྷེ་ཝ་ནཱ་ག་རཱ་ཛ་ཡཀཱ་ཨཥྚ་མ་ནི་དྷ་ར་ཡཱ༔ ཨོཾ་ནཱ་ག་དེ་ཝི་མ་ཎི་མུ་དྲ་སརྦ་ཀ་ན་ཥ་ཨིཥྚ་ཡཱ༔ ཨོཾ་བཛྲ་ཨ་མྲྀ་ཏ་པཉྩ་པཱུ་ཛ་བྷ་ལིངྟ་ག་ཎ་ཙཀྲ་ཨོཾ་ཨཱཿཧཱུྃ༔ བསྟོད་པ་ནི༔ ཧཱུྃ༔
སྣོད་བཅུད་ཕོ་བྲང་ཡིད་འོང་རྒྱ་མཚོའི་ཀློང་༔ འཛམ་གླིང་བྱེ་བ་ཁྲག་ཁྲིག་བཅུད་དུ་སྡུས༔ རྣམ་རྒྱལ་རིན་ཆེན་ནོར་བུའི་ཕོ་བྲང་དབུས༔ ལྷ་ཀླུ་མི་ཡི་འདོད་རྒུ་སྲིད་ཀྱི་མཆོག༔ མ་ཧཱ་དྷེ་བ་ཕོ་ཉར་བསྐུལ་བ་ལྟར༔ འདོད་རྒུའི་དཔལ་ལ་བཞད་པའི་གནས་མཆོག་ཏུ༔ ཀླུ་ཡི་རྗེ་བོ་ཨིནྡྲ་ནཱི་ལའི་མདངས༔ ཀཻ་ལ་ཤ་ལྟར་ཐོད་བརྒྱན་མཛེས་པའི་དབུས༔ རིན་ཆེན་རཏྣའི་ཟུར་ཕུད་འོད་རབ་འབྱིན༔ གདེངས་ཀ་ནཱ་ག་ར་ལའི་ཅོད་པན་བརྒྱན༔
ཕྱག་གཉིས་འདོད་འབྱུང་མ་ཎི་ཨིནྡྲའི་གཞོང་༔ ལེགས་པར་བཀང་བ་སྭོ་ནའི་མདངས་བཞིན་འབར༔ ལྷ་རྫས་མར་གད་མདངས་ལྡན་སྟོད་དུ་གཡོགས༔ བཀླུབས་པའི་སྨད་གཡོགས་པདྨ་རཱ་གའི་བཅུད༔ ཞབས་གཉིས་གུས་པས་ས་ལ་པུས་བཙུགས་ཚུལ༔ གཏེར་བདག་ཀླུ་ཡི་དབང་པོར་བདག་བསྟོད་དོ༔ ཧྲཱིཿ སྲུབ་སྐྱེད་ནོར་བུ་འཁྱིལ་བའི་རོལ་མཚོའི་གླིང་༔ དྲི་མེད་མདངས་ལྡན་འཁོར་ཡུག་འོད་ཀྱིས་ཁེངས༔ འབྱུང་ལྔའི་ཞག་གཡོ་བཅུད་ཀྱིས་གཏམས་པའི་དབུས༔
སྨིག་སྒྱུ་སྤྱོད་པའི་ལྟད་མོ་སྣང་ཚུལ་བཞིན༔ འཕྱོ་ཞིང་རླབས་མི་གཡོ་བའི་དཀྱིལ་ཤེད་ན༔ གཏེར་བདག་ཆེན་པོ་ནཱ་ག་དྷཱ་ར་ནི༔ མི་མོ་མཐིང་བཟང་ལན་ཚར་ཀྱུད་པའི་ཉམས༔ རབ་དཀར་དྭངས་པའི་ཟླ་གཞོན་གཡོ་བ་ལྟར༔ ཡིད་འཛིན་ཀླུ་ཡི་དབང་མོ་འདོད་འབྱུང་མ༔ ཆགས་པའི་གཡོ་བས་སྐྱེ་འགྲོའི་བཅུད་དུ་འཛིན༔ བདེ་བ་རྟག་ཏུ་སྤྱོད་པའི་བུམ་བཟང་མ༔ དགའ་བ་འཁོར་ལོ་ཕྲེང་བའི་དྭངས་ཆ་འདྲེན༔ ཁྱབ་འཇུག་རླུང་གི་ཛཿཞགས་གཡས་སུ་ཐོགས༔
ཟད་མེད་ཀུན་འབྱུང་གཞོང་པ་གཡོན་དུ་བསྣམས༔ ཐབས་ཀྱིས་བསྒྲུབས་པས་ཤེས་རབ་བསྐྱེད་པའི་ཡུམ༔ རཏྣའི་ཕྲེང་བ་རྒྱན་ཆ་ཁྲ་ལ་ལ༔ རང་འདྲ་བདུན་ཀྱང་རིན་ཆེན་སྣ་ཚོགས་ཐོགས༔ སྒྲུབ་ལ་དངོས་གྲུབ་སྩོལ་བའི་དབང་མོ་ཆེ༔ གཏེར་གྲོགས་ལྷ་མོ་བརྒྱད་ལ་ཕྱག་འཚལ་བསྟོད༔ ནོར་བུ་འོད་མཚོ་ཡིད་འོང་འདོད་རྒུའི་ལྗོངས༔ རྣལ་འབྱོར་བདག་གིས་བསྒྲུབས་ཤིང་མཆོད་ལགས་ན༔ ལོངས་སྤྱོད་སྣ་ཚོགས་ཆར་བཞིན་འབེབས་པ་དང་༔ རིན་ཆེན་གཏེར་གྱི་དངོས་གྲུབ་སྩལ་དུ་གསོལ༔
ཀླུ་ཡབ་ཡུམ་གྱི་སྔགས༔ ཨོཾ་མ་ཧཱ་དྷེ་ཝ་ནཱ་ག་ར་ཙ་དྷེ་ཝི་ཨིཥྚ་རཏྣ་སརྦ་སིདྡྷི་ཛཿཛཿ འཁོར་གྱི་ཀླུ་མོ་ནོར་སྐྱོང་མའི་སྔགས༔ ཨོཾ་ནཱ་ག་དྷ་ར་མ་ཎི་མུ་དྲ་ཨུ་མ་དྷེ་ཝ་ཨིཥྚ་པ་ཤཾ་མ་མ་ཐུན་ཐུན་སྭཱ་ཧཱ༔ ཞེས་བཟླས་སོ༔ བསྐང་བ་ནི༔ མཆོད་པ་རྣམས་ཁ་གསོས་ལ༔ ལྷ་གྲངས་མཉམ་པའི་མཐེབ་སྐྱུ་ཀླུ་སྨན་ཆུ་གཙང་གི་གསེར་སྐྱེམས་འབུལ་ཞིང་༔ ཧཱུྃ༔ རྗེ་བཙུན་པདྨ་ཐོད་ཕྲེང་གི༔
བཀའ་ཉན་རིན་ཆེན་གཏེར་གྱི་བདག༔ ཡབ་ནི་གནོད་སྦྱིན་མ་ཧཱ་དྷེ༔ ཡུམ་ནི་ཀླུ་མོ་དུང་སྐྱོང་མ༔ དེ་གཉིས་རི་རབ་བྱང་ཕྱོགས་སུ༔ འཁྲིག་ཅིང་སྦྱོར་བ་གནས་པ་ལས༔ གཡུ་ཡི་གྲོད་པ་སྐྱེས་པའི་ནང་༔ གནོད་སྦྱིན་ཆེན་པོ་ཉ་ནག་གདོང་༔ ཕོ་བྲང་འོད་ལྡན་མཚོ་ལ་བོར༔ ནོར་སྐྱོང་ཀླུ་མོའི་ཟེར་བསྐྲུན་པས༔ སྡུག་བསྔལ་སྲིད་པའི་ལས་རྒྱ་གྲོལ༔
སངས་རྒྱས་གཞོན་ནུ་རྣམ་རོལ་གྱི༔ དམ་ཚིག་བླངས་ནས་དགེ་བསྙེན་ཕོག༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔
དེ་ནས་རི་བོ་མ་ལ་ཡར༔ གསང་བདག་རྡོ་རྗེ་གཏུམ་པོ་ཡིས༔ དཀྱིལ་འཁོར་གྲལ་དུ་བཅུག་ནས་ཀྱང་༔ ནོར་བུ་འོད་འབར་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔
རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བླ་མེད་སྔགས་ལ་འཇུག་པའི་ཕྱིར༔ ཟབ་ལམ་གཉན་གྱི་བཀའ་གཏད་ཚེ༔ གསང་བ་ཡུམ་ལ་མཚན་གསོལ་བ༔ ཀླུ་མོ་ནོར་བུ་འོད་མཚོ་མ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔
བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ སྟོན་པ་ཤཱཀྱ་ཐུབ་པ་ཡིས༔ ཆོས་ཀྱི་འཁོར་ལོ་བསྐོར་བའི་ཚེ༔ ནོར་བུ་ཕུལ་ནས་དམ་ཆོས་བསྐུལ༔ གཙུག་ན་ནོར་བུ་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔
གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ཨོ་རྒྱན་ཟ་ཧོར་གནས་མཆོག་ཏུ༔ ཆོས་ཀྱི་འདུལ་བྱ་གཟིགས་པའི་ཚེ༔ པད་འབྱུང་འཁྲུངས་པའི་བླ་མཚོ་ཕུལ༔ ཀླུ་རྒྱལ་འཇོག་པོར་མཚན་གསོལ་བ༔
དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ཐོར་ཅོག་དགུ་ལྡན་ཕོ་བྲང་དུ༔ ཆོས་རྒྱལ་ཨྀནྡྲ་བོ་དྷི་ལ༔
བུ་ནོར་སྤྱན་གསུམ་སྦྱིན་བདག་མཛད༔ ཀླུ་རྒྱལ་དགའ་བོར་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔
ཨོ་རྒྱན་རྒྱལ་ཁམས་བྱང་ཕྱོགས་སུ༔ རྣལ་འབྱོར་མཁའ་འགྲོ་བྷི་ན་སར༔ བདུད་རྩི་ཆང་གི་དངོས་གྲུབ་གནང་༔ དུང་སྐྱོང་མ་རུ་མཚན་དུ་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔
རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བྲག་ཕུག་མཱ་ར་ཏི་ཀ་རུ༔ ལྷ་ལྕམ་མནྡ་ར་བ་ལ༔ འཆི་མེད་ཚངས་པའི་ཚེ་ཆུ་ཕུལ༔ ཀླུ་རྒྱལ་ནོར་རྒྱས་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔
བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ལྷོ་ཕྱོགས་དཔལ་གྱི་རི་བོ་རུ༔ དྲང་སྲོང་ནཱ་ག་ཨཥྚི་ལ༔ མན་ངག་བདུད་རྩིའི་བུམ་པ་ཕུལ༔ ཀླུ་རྒྱལ་རྟག་མྱོས་མཚན་གསོལ་བ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔
གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ དུར་ཁྲོད་བརྒྱད་ཀྱི་གནས་མཆོག་ཏུ༔ པད་འབྱུང་སྤྱོད་པར་གཤེགས་པའི་ཚེ༔ སོ་སོ་ཀླུ་ཡི་གཟུགས་བསྟན་ནས༔ ཀླུ་ཆེན་བརྒྱད་དུ་མཚན་གསོལ་བ༔
དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བལ་ཡུལ་ཉི་མ་ཁུད་ཀྱི་གནས༔ སློབ་དཔོན་པདྨ་བྱོན་པའི་ཚེ༔
རིན་ཆེན་ནོར་བུའི་སྒྲོམ་བུ་ཕུལ༔ དགེ་བསྙེན་ཤནྟ་པུ་རིར་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔
ཨ་སུ་ར་ཡི་བྲག་ཕུག་ཏུ༔ རྡོ་རྗེ་ཕུར་པའི་བཀའ་ཉན་ཞུས༔ སྲིང་མོ་བཞི་ནི་གྲོགས་སུ་ཕུལ༔ དགེ་བསྙེན་དྲག་པོ་རྩལ་དུ་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔
རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ ཆུ་མིག་བྱང་ཆུབ་རིང་མོ་རུ༔ ཁྱེའུ་ཤ་ཡི་ཟུར་ཕུད་ཅན༔ ཕྱག་འཚལ་གསེར་གྱི་མཎྜལ་ཕུལ༔ ཀླུ་རྒྱལ་དབང་ལག་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔
བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བོད་ཡུལ་མེ་དྲོའི་ལུང་པ་རུ༔ སྨན་ཆུ་དགུ་ཡི་གཏེར་ཁ་ཕུལ༔ སྨན་སྒྲུབ་བདུད་རྩིའི་སྦྱིན་བདག་ཞུས༔ རྡོ་རྗེ་གཟི་འབར་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔
གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བསམ་ཡས་གཙུག་ལག་བཞེངས་པའི་ཚེ༔ གསེར་ཕྱེ་གླང་ཆེན་རླིད་བུའི་གང་༔ མཎྜལ་ཕུལ་ནས་ནོར་སྒྲུབ་ཞུས༔ མཐུ་སྟོབས་དབང་ཕྱུག་མཚན་ཡང་གསོལ༔
དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ བསམ་ཡས་གྲུབ་ནས་རབ་ནས་སྐྱོང་༔ སྡོང་པོ་གསེར་ལག་གདེངས་ཀ་ནས༔
རིན་ཆེན་གསེར་ཕྱེ་དཔག་མེད་ཕུལ༔ དྲག་པོ་བརྡ་སྐྱོང་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔
འབྲི་གུང་གཞོ་སྟོད་ཏི་སྒྲོ་རུ༔ མཁའ་འགྲོའི་གཙོ་བོ་མཛད་པའི་ཚེ༔ ཆུ་ཚན་སྨན་དང་བཅུད་ལེན་ཕུལ༔ དགེ་བསྙེན་ཆོས་ཕན་ཆེན་པོར་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔
རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ དཀྱིལ་འཁོར་ཟབ་རྒྱ་གཏད་པའི་ཚེ༔ གནུབས་སྟོན་སངས་རྒྱས་ཡེ་ཤེས་ཀྱིས༔ ཀླུ་མོ་ནོར་བུ་མཛེས་བྱེད་མར༔ གཏེར་བདག་ཆེན་མོར་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔
བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཧཱུྃ༔ དགེ་བསྙེན་མཚོ་ནག་རྦ་ཀླུང་ནས༔ པདྨ་རྒྱལ་པོ་སྤྱན་དྲངས་ཏེ༔ དགོས་འདོད་ཀུན་འབྱུང་འགྲུབ་པའི་ཚེ༔ གཏེར་བདག་ཡབ་ཡུམ་མཚན་ཡང་གསོལ༔ དེ་ལྟར་སྔོན་གྱི་ཐ་ཚིག་བཞིན༔ གསང་སྔགས་བསྟན་པ་སྐྱོང་བའི་ཕྱིར༔
གནས་འདིར་སྤྱན་འདྲེན་གཤེགས་སུ་གསོལ༔ གཙང་མ་ཕུད་ཀྱི་མཆོད་པ་དང་༔ བྷ་ལིང་རྒྱན་གྱི་གཏོར་མ་འབུལ༔ གསེར་སྐྱེམས་གཉན་པོ་འདི་བཞེས་ལ༔ རིན་ཆེན་གཏེར་གྱི་དངོས་གྲུབ་སྩོལ༔ ཨོཾ་ནཱ་ག་རཱ་ཛ་དྷེ་ཝ་ཨཥྚི་སརྦ་མ་ཧཱ་དྷེ་ཝ་ཡཀྵ་ནཱ་ག་དྷ་ར་ཨཥྚི་རསྨི་བྷ་ཝ་ཁ་ཁ་ཁཱ་ཧི་ཁཱ་ཧི༔ ལན་གསུམ། ཨོཾ་ཨཱཿཧཱུྃ་སྭཱ་ཧཱ༔ བྷྲཱུྃ་ལས་རིན་ཆེན་སྣོད་མཆོག་ཡངས་པའི་ནང་༔ གཏེར་བདག་ཀླུ་ཡི་དགེ་བསྙེན་མཉེས་པའི་རྫས༔
རི་རབ་ལྷུན་པོ་ཉི་ཟླའི་ཕྲེང་བས་བརྒྱན༔ སྐར་ཚོགས་གྲངས་མེད་འོད་འཁྱིལ་འབུམ་འབུམ་འགྱེད༔ རོལ་མཚོ་གླིང་དགུ་ལྕགས་རི་མུ་ཁྱུད་བཅས༔ ཉེ་བའི་གསེར་རི་བདུན་དང་སྦས་མཚོ་བདུན༔ དཔག་བསམ་ལྗོན་ཤིང་མ་རྨོས་ལོ་ཏོག་དང་༔ བཀྲ་ཤིས་རྟགས་བརྒྱད་རྒྱལ་སྲིད་རིན་ཆེན་བདུན༔ སྐྱེད་ཚལ་ཚང་ཚིང་འཁྲིགས་དང་ནགས་མའི་ཁྲོད༔ ཀླུ་ཡི་ཡུལ་ལྗོངས་སྤང་གཤོང་བདེ་མོའི་དཔྱིད༔ ནེའུ་སིང་སྨན་ལྗོངས་མེ་ཏོག་སྐྱིད་མོའི་ཚལ༔ འབབ་ཆུ་ཁྲོན་པ་ལྟེང་ཀ་ལུ་མ་དང་༔
དལ་ལྡན་གཙང་པོ་ཡར་འཁོར་སྨྲིག་ག་ཆགས༔ གཞན་ཡང་རྦ་འཁྲུགས་རླབས་ཀྱིས་བསྐྱོད་པ་དང་༔ ཡར་རྒྱས་ཚངས་པའི་སྒང་དུ་འབབ་པ་སོགས༔ གཞན་ཡང་དྲི་ཞིམ་ཁོར་ཡུག་ཁྱབ་པའི་གླིང་༔ དེ་རུ་འཁོར་བའི་བྱ་གཅན་རི་དྭགས་དང་༔ སྦལ་སྦྲུལ་སྡིག་སྲིན་ཤོལ་མོ་རྟ་བླ་བཅས༔ རྐང་དྲུག་རྐང་མང་དུད་འགྲོའི་རིགས་བྱེད་ཚོགས༔ གཞན་ཡང་མཁའ་ཡི་རྒྱན་གྱུར་རྣམ་པ་ལྔ༔ གཡུ་འབྲུག་སྡེ་ལྔ་གློག་གི་ཞགས་པ་འཁྱུགས༔ ཆུ་འཛིན་ངམ་ནག་ཁུ་རླངས་ཕྱུ་རུ་རུ༔
འགའ་ཞིག་ཕྱོགས་སུ་སྤྲིན་དཀར་ཐུལ་པ་བཀླུབས༔ མེ་ཏོག་སྤུངས་འདྲའི་སྦྲང་ཆར་སི་ལི་ལི༔ འཇའ་འོད་ལུ་གུ་རྒྱུད་དུ་ཕྲིག་ཕྲིག་གཡོ༔ རྒྱ་མཚོའི་མདངས་ཀུན་ཞག་གཡོ་ལྔ་ལྡན་ཕྱུར༔ རྣམ་པར་བཀོད་པའི་གླིང་མཆོག་དམ་པ་འདི༔ ཡབ་མཆོག་མ་ཧཱ་དེ་ཝའི་ཐུགས་དམ་བསྐང་༔ ཡུམ་མཆོག་ཀླུ་མོ་དུང་སྐྱོང་ཐུགས་དམ་བསྐང་༔ སྲས་མཆོག་ལ་ཐོད་དཀར་པོའི་ཐུགས་དམ་བསྐང་༔ གནོད་སྦྱིན་ཉ་ནག་གདོང་གི་ཐུགས་དམ་བསྐང་༔ ཀླུ་རྒྱལ་ནོར་བུ་འོད་འབར་ཐུགས་དམ་བསྐང་༔
ཀླུ་མོ་ནོར་བུ་འོད་མཚོའི་ཐུགས་དམ་བསྐང་༔ ཀླུ་རྒྱལ་གཙུག་ན་ནོར་བུའི་ཐུགས་དམ་བསྐང་༔ ཀླུ་ཡི་རྒྱལ་པོ་འཇོག་པོའི་ཐུགས་དམ་བསྐང་༔ ཀླུ་ཡི་རྒྱལ་པོ་དགའ་བོའི་ཐུགས་དམ་བསྐང་༔ ཀླུ་ཡི་རྒྱལ་པོ་དུང་སྐྱོང་ཐུགས་དམ་བསྐང་༔ ཀླུ་ཡི་རྒྱལ་པོ་ནོར་རྒྱས་ཐུགས་དམ་བསྐང་༔ ཀླུ་ཡི་རྒྱལ་པོ་རྟག་མྱོས་ཐུགས་དམ་བསྐང་༔ ཀླུ་རྒྱལ་ཆེན་པོ་བརྒྱད་ཀྱི་ཐུགས་དམ་བསྐང་༔ དགེ་བསྙེན་ཤནྟ་པུ་རིའི་ཐུགས་དམ་བསྐང་༔ དགེ་བསྙེན་དྲག་པོ་རྩལ་གྱི་ཐུགས་དམ་བསྐང་༔
དགེ་བསྙེན་དབང་ལག་ཆེན་པོའི་ཐུགས་དམ་བསྐང་༔ དགེ་བསྙེན་རྡོ་རྗེ་གཟི་འབར་ཐུགས་དམ་བསྐང་༔ དགེ་བསྙེན་མཐུ་སྟོབས་དབང་ཕྱུག་ཐུགས་དམ་བསྐང་༔ དགེ་བསྙེན་དྲག་པོ་བརྡ་སྐྱོང་ཐུགས་དམ་བསྐང་༔ ཀླུ་མོ་ནོར་བུ་མཛེས་བྱེད་ཐུགས་དམ་བསྐང་༔ དགེ་བསྙེན་གཏེར་སྲུང་ཆེན་པོའི་ཐུགས་དམ་བསྐང་༔ གཞི་བདག་ཀླུ་མོ་ནོར་སྐྱོང་ཐུགས་དམ་བསྐང་༔ མཆོད་པ་འབུལ་ལོ་ཉམས་ཆག་བཤགས་གྱུར་ནས༔ གསང་སྔགས་བསྟན་པ་སྐྱོང་བའི་བྱ་ར་མཛོད༔ ཧཱུྃ༔
ཕྱི་མཆོད་མེ་ཏོག་བདུག་སྤོས་མར་མེ་དང་༔ དྲི་ཆབ་ཞལ་ཟས་རོལ་མོ་སིལ་སྙན་དབྱངས༔ གཟུགས་སྒྲ་དྲི་རོ་རེག་བྱ་དབང་པོ་ལྔ༔ ནང་མཆོད་སྨན་རཀ་བདུད་རྩི་གཏོར་མ་དང་༔ ག་ཎ་ཙཀྲ་ཏ་ན་སྦྱོར་བའི་ཕུད༔ སྨན་སྤོས་དྲི་བཟང་ཨ་ཀ་རུ་དང་ནི༔ ཀླུ་སྨན་དར་ཟབ་སྤྱན་གཟིགས་དཀོར་ཆ་དང་༔ རྟ་སྔོན་གཡག་སྔོན་ལུག་སྔོན་ར་སྔོན་དང་༔ བྱ་སྔོན་སྤྲེལ་སྔོན་སྦྲུལ་སྔོན་སྦལ་སྔོན་དང་༔ དར་མདུང་སྔོན་པོ་ནོར་བུའི་རྒྱལ་མཚན་དང་༔
པདྨ་རཱ་ག་མར་གད་བཻ་ཌཱུརྻ༔ སྤུག་དང་མུ་ཏིག་བྱི་རུ་ཀེ་ཀེ་རུ༔ ཕ་ལམ་གསེར་དངུལ་སྦུར་ལེན་མན་ཤེལ་སོགས༔ རིན་ཆེན་རི་བོ་ཁང་བཟང་གྲམ་དུ་བདལ༔ ལྷ་ཀླུ་མི་ཡི་ནོར་བུ་ཇི་སྙེད་པ༔ རྒྱལ་སྲིད་བདུན་དང་བཀྲ་ཤིས་རྫས་རྟགས་བརྒྱད༔ དར་ཟབ་འཕན་གདུགས་བླ་བྲེ་རྒྱལ་མཚན་འཕུར༔ མ་རྨོས་ལོ་ཏོག་འབྲུ་སྣ་དཀར་མངར་བཅུད༔ ག་པུར་གུར་གུམ་ཙནྡན་དཀར་དམར་དང་༔ ཛཱ་ཏི་ཆུ་སྲིན་སྡེར་མོ་དབང་ལག་མཚལ༔
དུང་སྙིང་གཟི་ཁྲ་ཞོ་ཤ་རྣམ་པ་བཞི༔ རས་སྐུད་སྤུ་ཤེལ་རྩེ་དང་རྨ་བྱའི་མདོངས༔ ཐང་ལོ་སྨྱུག་ལོ་རྡོ་རྒྱུས་གེ་སར་གསུམ༔ སྤོས་དཀར་སླེ་ཏྲེས་སུག་སྨེལ་ཨ་བར་སྐྱུར༔ ལི་ཤི་སྤང་སྤོས་ཏིལ་དཀར་ཨུཏྤལ་སྔོ༔ ཟི་ར་སོ་མ་ར་ཙ་ཀ་པེད་དང་༔ ཐལ་ཀ་རྡོ་རྗེ་ཤིང་མངར་ཀནྜ་ཀཿ རུ་ཏ་རྒུན་འབྲུམ་གོ་ཡུ་ཀ་ཀོ་ལ༔ ཨ་འབྲས་ཤ་འབྲས་ཀུ་བ་འདམ་བུ་ཀཿ རྒྱ་མཚོའི་ལྦུ་བ་སྦྲུལ་ཤུན་ཀླུ་སྨན་རིགས༔
བ་དམར་ར་དཀར་འོ་མ་དང་སྦྱར་བའི༔ རིན་ཆེན་དམ་པ་མཉེས་པའི་མཆོད་སྤྲིན་གྱིས༔ ཡབ་མཆོག་མ་ཧཱ་དྷེ་བའི་ཐུགས་དམ་བསྐང་༔ སོགས། ཨོཾ་བཱ་ཏ་ལི་བཱ་ཏ་ལི་མ་ཧཱ་བཱ་ཏ་ལི་ཧཱུྃ་ཧཱུྃ་ཧི་ལི་ཧི་ལི་མ་ཧཱ་ཧི་ལི་ཕྲུམ་ཕུ་སྭཱ་ཧཱ༔ དེ་ནས་བསྟོད་ཅིང་ཕྲིན་ལས་བཅོལ་བ་ནི༔ ཧཱུྃ༔ འདོད་ཁམས་དབང་བསྒྱུར་ལོངས་སྤྱོད་སྲིད་ཀྱི་རྗེ༔ གསེར་རི་རོལ་མཚོ་ནོར་བུའི་གླིང་གི་དབུས༔ མི་བོ་སྔོན་པོ་དུང་གི་ལ་ཐོད་ཅན༔
སྤྱི་བོར་དགོས་འབྱུང་ཡིད་བཞིན་ནོར་བུའི་ཏོག༔ སྦྲུལ་རིགས་ལྔ་ཡི་ཅོད་པན་འཁྱིལ་བས་བརྒྱན༔ སྐུ་སྟོད་དར་ལྗང་སྟོད་གཡོགས་མཛེས་པས་སྤྲས༔ ཕྱག་གཡས་ནོར་བུ་གཡོན་པས་གཏེར་སྒྲོམ་བསྣམས༔ སྐུ་ཡི་ཆ་ལ་རིན་ཆེན་ཞུ་ལུབ་བརྒྱན༔ སྐུ་སྨད་དར་དམར་ཆུན་པོའི་ཨང་རག་བཀླུབས༔ ཞབས་གཉིས་བཤིབས་ཏེ་མཆོད་པ་འབུལ་བའྀ་ཚུལ༔ གཡོན་དུ་ཀླུ་མོ་ནོར་བུ་འོད་ལྡན་མ༔ སྐུ་མདོག་དཀར་མོ་རིན་ཆེན་ཐོར་ཚུགས་བརྒྱན༔ སྐུ་སྟོད་དར་དམར་ཅོད་པན་ན་ར་ར༔
ཕྱག་གཡས་མདའ་དར་གཡོན་པས་ནོར་བུ་འཛིན༔ སྐུ་ཡི་ཆ་ལ་ནོར་བུའི་རྒྱན་དྲུག་གསོལ༔ ཞབས་གཉིས་བརྡ་འགྲོས་ལྡེམ་པའི་ཉམས་དང་ལྡན༔ ཀླུ་ཡི་དབང་མོ་མཚོ་བདག་དཔལ་ལྷ་མོ༔ འཁོར་དུ་ནོར་བུ་སྨན་གཞོང་བཅུད་བཟང་གིས༔ གཏམས་པའི་རིན་ཆེན་སྣོད་མཆོག་ཐོགས་པ་འབུམ༔ བྲོ་གར་གླུ་བཅས་ཕྱོགས་བཅུའི་ཞིང་ཁམས་དང་༔ རིག་འཛིན་འདུས་པའི་དཀྱིལ་འཁོར་གུས་པས་མཆོད༔ གཏེར་གྱི་སྒོ་འབྱེད་གསང་སྔགས་སྦྱིན་པའི་གྲོགས༔ ཞི་བས་མཐུ་ཆེན་སྒྲུབ་པའི་ཆ་ལུགས་ཅན༔
གཏེར་བདག་ཡབ་ཡུམ་གཙོ་འཁོར་བདག་བསྟོད་དོ༔ ཧཱུྃ༔ ཡིད་འོང་རྒྱ་མཚོ་གླིང་གི་མངའ་དབང་བསྒྱུར༔ རིན་ཆེན་གཏེར་གྱི་རྒྱ་སྲུང་བྱ་ར་བགྱིད༔ རྟག་ཏུ་གསང་སྔགས་བསྟན་པའི་མེལ་ཚེ་མཛད༔ སྒྲུབ་པའི་བུ་ལ་བརྩེ་བའི་མ་བཞིན་སྐྱོང་༔ མཆོག་ཐུན་ཡིད་བཞིན་དངོས་གྲུབ་ཆར་ལྟར་འབེབས༔ བསོད་ནམས་རེ་སྐོང་ཕྲིན་ལས་སྣ་ཚོགས་སྒྲུབ༔ འདོད་རྒུའི་སྲིད་ལ་འཛམ་གླིང་ཁ་ལོ་བསྒྱུར༔ འབད་རྩོལ་མེད་པར་དབུལ་ཕོངས་པྲེ་ཏ་བསལ༔
གསང་སྔགས་བསྟན་པའི་བྱ་ར་དབྱིངས་ནས་སྐྱོང་༔ སྔགས་འཆང་བདག་ལ་ལུས་དང་གྲིབ་བཞིན་འགྲོགས༔ ཕྱག་རྒྱ་དྲུག་གིས་གྲོལ་ལམ་དགའ་བཞི་བསྐྱེད༔ ཕུན་ཚོགས་ཡར་ཟླ་ལྟར་བསྐྱེད་ཕྲིན་ལས་ཚོགས༔ གྲོགས་དན་བགྱིས་པའི་ཀླུ་དབང་ཡབ་ཡུམ་གྱིས༔ རིན་ཆེན་གསེར་སྐྱེམས་ཕུད་དང་དཀར་གསུམ་སོགས༔ གཙང་སྦྱར་གཏོར་མ་འབུལ་བ་བཞེས་སུ་གསོལ༔ གཉིས་མེད་དགོངས་པར་དགྱེས་པ་བསྐྱེད་ནས་སུ༔ སྣང་སྲིད་ལྷ་འདྲེ་མི་གསུམ་དབང་དུ་སྡུད༔ དགོས་འདོད་བསོད་ནམས་དཔག་མེད་ནམ་མཁའི་ཁྱོན༔
ཅི་ལྟར་སྨོན་པའི་འབྲས་བུ་མཆིས་པའི་གྲོགས༔ ཀླུ་རྒྱལ་འཁོར་དང་བཅས་པས་འགྲུབ་པར་མཛོད༔ ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་གཏོར་མ་གཙང་ཕྱོགས་སུ་འབུལ༔ དེ་ལྟར་གླིང་བཞི་སྲིད་པའི་ཆུ་བདག་དགེ་བསྙེན་ཆེན་པོའི་ཞི་སྒྲུབ་བསོད་ནམས་དཔལ་བསྐྱེད་ཅེས་བྱ་བ། འདི་ཡང་ཆར་འབེབས་གཅོད་དང༌། སྲིད་ཀྱི་ཕྱྭ་གཡང་སྤེལ་བ་སོགས་མྱུར་མགྱོགས་ཀྱི་ཕྲིན་ལས་ལ་ངེས་པ་རྙེད་ནས། གཏེར་གཞུང་ལྷན་ཐབས་ཅུང་ཟད་ཀྱིས་བསླན་ཏེ་གཏེར་སློབ་པ་སྐྱིད་གྲོང་སྨྱཽན་པས་བསྒྲིགས་པ་དགེའོ།། །། བླ་མའི་ནོར་སྒྲུབ་པདྨ་རྒྱལ་པོ་ལས། བསོད་ནམས་གཏེར་བུམ་སྦ་ཐབས་འདོད་འཇོ་བུམ་བཟང་བཞུགས་སོ།
པད་འབྱུང་ནོར་བདག་རྩ་བའི་ལྷ་ལ་འདུད༔ ས་མ་ཡ༔ ཚོགས་གཉིས་ཡོངས་སུ་རྫོགས་པའི་བསོད་ནམས་ཞིང༌། ། གང་ལ་གང་འདོད་རྩོལ་མེད་ལྷུག་སྩོལ་བའི། ། གཏེར་བུམ་སྦས་ཐབས་འདིར་འབྲི་བཀའ་གནང་སྩོལ། དྷ་ཐིམ༔ ནཱ་ག་རཱ་ཛ་ཏི་པ་ར་ཙ་ས་མ་ཡ༔ རཀྵ༔ དེ་ཡང་གཏེར་བུམ་སྦས་པའི་དོན་གསུམ་ཏེ། ཐོག་མར་རྫས་བསགས་པ།
བར་དུ་བསྒྲུབ་པ། ཐ་མར་གཏེར་སྦས་པ་དང་གསུམ་ལས། དང་པོ་རྫས་བསགས་པ་ནི། རབ་གསེར་དངུལ་ཟངས། མ་འབྱོར་ན་རྫ་མ་དམར་པོ་རྩི་བཏང་བ་ལ། རྣམ་རྒྱལ་བུམ་པའི་དབྱིབས་ཆེ་ཆུང་གང་འབྱོར་བསྟུན། དེ་ཡི་ཕྱི་རོལ་དུ་སྟེང་དུ་འཁོར་ལོ་འོག་ཏུ་པདྨ། བར་མཚམས་སུ་བཀྲ་ཤིས་རྟགས་བརྒྱད། རྒྱལ་སྲིད་སྣ་བདུན་ནོར་བུ་ཆ་བརྒྱད་སྲུང་བཞི་སོགས་ཐམས་ཅད་ཚང་བར་བྲིས། གཞན་བུམ་རྫས་ཉེར་ལྔ་ལ་ཆོས་སྨན་སྣ་ཚོགས།
འབྲུ་ལྔ་དར་ལྔ་སྨན་སྤོས་ལྔ་རིན་ཆེན་རྣམས་གཞུང་ཚིག་དང་བསྟུན་པ་དང༌། གཞན་ཡང་ཟས་སྣ་ས་སྣ་ཆུ་སྣ་ཤིང་ཐོག་གི་རིགས་སྤུ་སྣ་སོགས་དང་འབྲུ་སྣས་གང་བ་བྱས། ཁ་ལ་ཆས་བསྡམས་ལ་མི་རུལ་བའི་ཐབས་བྱ། གཉིས་པ་སྒྲུབ་པ་ནི། བུམ་པ་བསང་སྦྱངས་ལ་གཞི་དབུས་སུ་བཞག་ནས། པདྨ་རྒྱལ་པོའི་སྔོན་འགྲོ་དང་དཀར་བགེགས་བཏང་ལ་བགེགས་བསྐྲད། སྲུང་འཁོར་བསྒོམ། ཆུ་གཙང་གིས་བྲན་ལ་རིན་ཆེན་ཁང་བཟང་ལྟར། ཨོཾ་ཨཱཿཧཱུྃ༔ རཏྣ་མུ་ལ་མཉྫ་ཡེ་སོགས་ནས།
བྱིན་འབེབས་བྱ། དེ་ནས་གཞུང་གི་ལས་བྱང་ལྟར། ཧཱུྃ༔ པད་འབྱུང་སྐུ་གསུམ་དབང་སྡུད་སྐུར་སྟོན་པ༔ སོགས་ནས་བསྙེན་པར་བསྐྱལ་ལ། རབ་འབུམ་ཕྲག་གསུམ། འབྲིང་འབུམ་ཕྲག ། ཐ་མ་ཡང་ཁྲི་གཅིག་གིས་བསྒྲུབ། སྒྲུབ་ཚེ་མི་ཡི་མ་མཐོང་བར་བྱ། རྒྱས་ན་གཡང་སྐྱབས་ལྟར་སྦྲགས་ན་ཤིན་ཏུ་ལེགས།
གསུམ་པ་བུམ་པ་སྦས་ནས་ནི། བང་མཛོད་སོགས་ལ་སྦས་ན་ནི་མི་རུལ་བར་བྱ། ས་ལ་སྦས་ན་མཁར་གོང་ཤུག་ཤུན་སོལ་བ་སོགས་མང་བར་བསོག ། སྦས་སར་ཕྱིན་ཚེ་བསང་བཏང་དཀར་གཏོར་བསྔོས་ལ། བསྟན་མ་ལྟར་བསྟུན་པར་བརྐོ། འོག་ཏུ་རྡོ་གཡམ་བར་དུ་མཁར་གོང་སོགས་ཀྱིས་བཀང་ལ་དབུས་སུ་བུམ་པ་བཞག་ནས། ནོར་ལྷ་རྒྱ་མཚོ་སྤྱན་འདྲེན་ཞིང་འབུལ་བ་ནི། ཧཱུྃ༔ གཏེར་འབྱུང་ཡིད་བཞིན་དབང་གི་ཕོ་བྲང་ནས༔ རྩ་གསུམ་ཀུན་འདུས་གུ་རུ་པདྨ་འབྱུང་༔
གཏེར་འབྱུང་ནོར་མཆོག་བླ་མ་ཛམ་བྷ་ལྷ༔ དབང་སྡུད་ཌཱཀྐི་རྒྱ་མཚོའི་འཁོར་དང་བཅས༔ གནས་འདིར་སྤྱན་འདྲེན་ཐུགས་རྗེས་གཤེགས་སུ་གསོལ༔ མོས་པའི་བུ་ལ་འདོད་རྒུ་བསྩལ་བའི་སླད༔ རིན་ཆེན་ཁང་བཟང་གཏེར་བུམ་དབུས་སུ་བཞུགས༔ འཛད་མེད་ལོངས་སྤྱོད་དཔལ་གྱིས་ཕྱུག་པར་སྩོལ༔ ཨོཾ་གུ་རུ་པདྨ་རཱ་ཛ་བཛྲ་ས་མཱ་ཡ་ཛ་ཛཿ བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔
ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ དེ་ནས་བུམ་པ་འབུལ་ཞིང་བརྟན་བཞུགས་གསོལ་བ་ནི། ཧཱུྃ༔ དངོས་གྲུབ་མཆོག་སྩོལ་བླ་མ་ནོར་གྱི་ལྷ༔ ལྷ་ལྕམ་མཚོ་རྒྱལ་ཌཱཀྐི་གསང་བའི་ཡུམ༔ ཡུམ་ཆེན་དབང་མོ་ཕྱོགས་ཀྱི་མགྱོགས་མ་བཞི༔ གཞི་འཛིན་ཀླུ་མོ་ནོར་སྐྱོང་ཀླུ་རྒྱལ་ཆེ༔ ཆེ་བཙན་རྒྱལ་པོ་རྣམ་མང་ཐོས་པ་སྲས༔ སྲས་ཡུམ་སྐྱ་བརྒྱད་གནོད་སྦྱིན་བདུན་འབུམ་འཁོར༔ འཁོར་དང་ཛམྦྷ་ནོར་ལྷ་རྟ་ཡི་ལྷ༔
ལྷ་ཆེན་དབང་ཕྱུག་ཆེན་པོ་ཕྱུགས་ལྷ་འབུམ༔ འབུམ་ཕྲག་ནོར་ལྷ་འཁོར་དང་བཅས་པ་རྣམས༔ རྣམ་པར་བཞུགས་ཤིང་དངོས་གྲུབ་འབྱུང་བའི་རྟེན༔ རྟེན་རྫས་རྣམ་རྒྱལ་བུམ་པ་བཀོད་ལེགས་མཛེས༔ མཛེས་མཚོན་པདྨ་སྟོང་ལྡན་འབྲུ་ཡི་ཚོམ༔ ཚོམ་བུ་གཏེར་བུམ་གླིང་བཞིའི་རྒྱན་བཀོད་འབུམ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ རྣམ་རྒྱལ་རིན་ཆེན་གཏེར་བུམ་བརྒྱན་ལྡན་དབུས༔ པདྨ་རྒྱལ་པོ་ཨོ་རྒྱན་ནོར་གྱི་ལྷ༔
དངོས་གྲུབ་སྩོལ་བའི་ནོར་ལྷ་ཁྲོམ་ལྟར་འཚོགས༔ སྲོག་ཤིང་འཛམ་བུ་པྲྀཀྵ་དབུ་མའི་ཚུལ༔ སྐུ་རྟེན་རི་བོ་མཆོག་རབ་མཐོ་ལ་བརྗིད༔ རིན་ཆེན་བཻཌཱུརྻ་ཡི་ནམ་མཁའ་དང་༔ མེ་ཤེལ་ཉི་མ་ཆུ་ཤེལ་ཟླ་བ་གསལ༔ མགྲོན་བུའི་སྐར་ཚོགས་དར་ཟབ་འཇའ་སྤྲིན་འཁྲིགས༔ གསེར་གྱི་རི་བདུན་དངུལ་གྱི་རོལ་མཚོ་བརྒྱད༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔
ཤེལ་དཀར་ཤར་གླིང་སྤོས་ཤེལ་ལྷོ་ཡི་གླིང་༔ བྱི་རུ་ནུབ་གླིང་གཡུ་འདི་བྱང་གི་གླིང་༔ མུ་ཏིག་མུ་མེན་པད་རག་མར་གད་དང་༔ མཆོང་རག་ཟངས་དང་ཨིནྜ་གླིང་ཕྲན་བརྒྱད༔ ལྕགས་ཀྱི་ཕྱི་ཡི་ལྕགས་རིས་འཁོར་ཡུག་བསྐོར༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ ཕྱི་ཡི་རྒྱན་བཀོད་བཀྲ་ཤིས་རྟགས་བརྒྱད་དང་༔ རྒྱ་སྟག་གཡུ་འབྲུག་བྱ་སྦལ་སྲུང་བཞི་ཚང་༔
རྒྱལ་པོའི་བླ་རྟེན་གླང་ཆེན་མཆེ་བ་རྣོ༔ བཙུན་མོའི་བླ་རྟེན་བྱི་རུ་དབང་གི་རྒྱལ༔ ཐབས་ཤེས་རྒྱལ་པོ་བཙུན་མོ་རྣ་ཆ་གཉིས༔ རིན་ཆེན་གསེར་བྲེ་གཡུ་བྲེ་རྒྱན་དང་ལྡན༔ ལྷ་ཀླུ་མི་ཡི་གཙུག་ཕུད་ཡིད་བཞིན་ནོར༔ དགོས་འདོད་ཀུན་འབྱུང་རིན་ཆེན་རྫས་མཆོག་རྣམས༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ རིན་ཆེན་འོད་འབར་ལྷ་རྫས་ནོར་བུ་འོད༔
གསེར་གྱི་འཁོར་ལོ་རྩིབས་སྟེང་མུ་ཁྱུད་ཀྱི༔ ཐབས་མཁས་བློན་པོ་ཤེས་ལྡན་བཙུན་མོ་མཛེས༔ ཤུགས་འཆང་རྟ་མཆོག་ཁུར་ཐེག་གླང་པོ་ཆེ༔ རྩལ་ཆེན་དམག་དཔོན་གོ་ཁྲབ་མཚོན་ཆས་བརྒྱན༔ འཁོར་ལོས་བསྒྱུར་བའི་རྒྱལ་སྲིད་ཚང་བ་འདི༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ དུག་ལྔ་སེལ་བའི་སྨན་མཆོག་རྣམ་པ་ལྔ༔ བང་མཛོད་བཅུད་འཕེལ་འབྲུ་སྣ་ཕུན་སུམ་ཚོགས༔
དྲི་བཟང་ཀུན་ལ་ཁྱབ་པའི་ངད་ལྡན་སྤོས༔ འཇམ་ལེགས་དཀར་དམར་བཀྲག་པའི་དར་ཟབ་གོས༔ མངར་གསུམ་རྒུན་འབྲུམ་ལ་སོགས་ཤིང་ཐོག་རིགས༔ སྟོང་ནས་སྟོང་དུ་འཕེལ་བའི་རིན་ཆེན་སྟོང་༔ དུང་ནས་དུང་དུ་འཕེལ་བའི་དུང་དཀར་འཁྱིལ༔ ལོངས་སྤྱོད་ཁ་ཟས་འཕེལ་བའི་ཇ་མར་ཐུད༔ མ་ཚང་མེད་པའི་ཇི་སྙེད་ཅི་འབྱོར་ཀུན༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཞེས་ལྷ་ཚོགས་རྣམས་གཏེར་བུམ་དང་དབྱེར་མེད་བཞུགས་པར་བསམ།
དེ་ནས་བཤགས་སྦྱང་འབུལ་ཞིང་དངོས་གྲུབ་ཞུ་བ་ནི། གུས་འདུན་དང་བཅས་ནས། ཧཱུྃ༔ པད་འབྱུང་ནོར་ལྷ་རྒྱ་མཚོ་བདག་ལ་དགོངས༔ སྔོན་ནས་ད་བར་བདག་སོགས་སེམས་ཅན་རྣམས༔ བརྣབ་སེམས་སེར་སྣ་འདོད་ཆགས་ལས་དབང་གིས༔ མ་བྱིན་བླངས་པའི་ལས་ཀྱིས་དབུལ་ཕོངས་བྱུང་༔ དེ་ལ་སྐྱོབ་ཕྱིར་ཨོ་རྒྱན་ནོར་ལྷ་རུ༔ སྤྲུལ་ཞིང་དགོས་འདོད་འབྱུང་བའི་དཀྱིལ་འཁོར་ལྷ༔ འཁོར་བཅས་ཐམས་ཅད་བདག་ལ་དགོངས་སུ་གསོལ༔
བདག་ནི་སེར་སྣའི་དབང་གིས་མཆོད་རྫས་ཞན༔ ལེ་ལོའི་དབང་གིས་སྒྲུབ་པ་དུས་ལས་འདས༔ ཤེས་རབ་ཞན་པས་བསྐྱེད་རྫོགས་དོན་མ་མཐོང་༔ སྨོན་ལམ་ངན་པས་ནོར་ལྷར་བརྟེན་མ་ཤེས༔ མི་ཁོམ་དབང་གིས་ལོ་ཟླ་དུས་མཆོད་ཆད༔ བྱིང་རྨུགས་དབང་གིས་ཐབ་གཞོབ་དམེ་འཁོན་ཤོར༔ བརྩོན་འགྲུས་ཆུང་བས་རྟེན་རྫས་བསྐང་རྫས་ཆད༔ སློབ་དཔོན་ཚུལ་བཞིན་མ་བསྟེན་བླ་བརྡོལ་བོར༔ དེ་སོགས་སྔར་བྱས་ངན་པ་བཤགས་སྦྱང་འབུལ༔ དག་བྱེད་ཕྲིན་ལས་ཞུ་བའི་རྟེན་དུ་འབུལ༔
ས་ཡུལ་གནས་ཁང་འདི་རུ་བཞུགས་ཕྱིར་འབུལ༔ བདག་ལ་མཆོག་དང་ཐུན་མོང་དངོས་གྲུབ་སྩོལ༔ མདོ་སྔགས་བཀའ་གཏེར་ཆོས་ཀྱི་དངོས་གྲུབ་སྩོལ༔ འཆི་བ་མེད་པ་ཚེ་ཡི་དངོས་གྲུབ་སྩོལ༔ འཛད་མེད་རིན་ཆེན་གཏེར་གྱི་དངོས་གྲུབ་སྩོལ༔ ཁམས་གསུམ་དབང་སྡུད་དབང་བསྐུར་དངོས་གྲུབ་སྩོལ༔ སྲིད་གསུམ་ཟིལ་གྱིས་ནོན་པའི་དངོས་གྲུབ་སྩོལ༔ རྒྱལ་སྲིད་མངའ་ཐང་སྟོབས་ཀྱི་དངོས་གྲུབ་སྩོལ༔ བཙུན་མོ་བློན་འབངས་བྲན་གཡོག་དངོས་གྲུབ་སྩོལ༔ དབང་ཐང་སྙན་གྲགས་རྒྱས་པའི་དངོས་གྲུབ་སྩོལ༔
བསོད་ནམས་ལོངས་སྤྱོད་འཕེལ་བའི་དངོས་གྲུབ་སྩོལ༔ ཕྱྭ་གཡང་དཔལ་འབྱོར་ཕྱུག་པའི་དངོས་གྲུབ་སྩོལ༔ བུ་སློབ་ཆོས་བརྒྱུད་རྒྱས་པའི་དངོས་གྲུབ་སྩོལ༔ བརྒྱུད་འཛིན་རིགས་རྒྱུད་འཕེལ་བའི་དངོས་གྲུབ་སྩོལ༔ བཙན་ཕྱུག་འཕན་དར་འཛོམས་པའི་དངོས་གྲུབ་སྩོལ༔ མི་འཕེལ་རྟ་ཧྲག་ལྡན་པའི་དངོས་གྲུབ་སྩོལ༔ ཀ་ཆ་མཁོ་དགུ་ནང་སྤྱད་དངོས་གྲུབ་སྩོལ༔ ཤ་ཐུད་ཇ་མར་ཟས་ཀྱི་དངོས་གྲུབ་སྩོལ༔ འབྲུ་དང་བང་མཛོད་རྒྱས་པའི་དངོས་གྲུབ་སྩོལ༔ འཇམ་ཕྲུག་དར་ཟབ་གོས་ཀྱི་དངོས་གྲུབ་སྩོལ༔
བདེ་སྐྱིད་དཔལ་འབྱོར་ཆོས་ཀྱི་དངོས་གྲུབ་སྩོལ༔ རྟ་ནོར་ལུག་སོགས་ཕྱུགས་ཀྱི་དངོས་གྲུབ་སྩོལ༔ ས་བཅུད་ཡུལ་གཡང་རྒྱས་པའི་དངོས་གྲུབ་སྩོལ༔ རྩྭ་ཁ་ལོ་ཐོག་ལེགས་པའི་དངོས་གྲུབ་སྩོལ༔ མདོར་ན་བདག་གི་ཡིད་ལ་གང་འདོད་པའི༔ དངོས་གྲུབ་མ་ལུས་མྱུར་དུ་སྩལ་དུ་གསོལ༔ ཞེས་དངོས་གྲུབ་འདོད་དོན་གང་མོས་གསོལ་བ་གདབ། དེ་ནས་བུམ་པ་གཏེར་དུ་སྦོས་ལ་རབ་གནས་འཐོར་ཞིང༌། ཧཱུྃ༔ དངོས་གྲུབ་མཆོག་སྩོལ་ཨོ་རྒྱན་ནོར་ལྷའི་ཚོགས༔
རིན་ཆེན་གཞལ་མེད་ཁང་བཟང་གཏེར་བུམ་དབུས༔ བཞུགས་ཤིང་ས་ཕྱོགས་འདི་རུ་བཀྲ་ཤིས་མཛོད༔ དགོས་འདོད་འབྱུང་བའི་རིན་ཆེན་གཏེར་སྦའོ༔ ནོར་ལྷ་མི་འབྲལ་བཞུགས་པའི་གཏེར་སྦའོ༔ གཡང་ལྷ་མི་འབྲལ་འཁོར་བའི་གཏེར་སྦའོ༔ ཁྱིམ་ལྷ་ཁྱིམ་དུ་བཞུགས་པའི་གཏེར་སྦའོ༔ འབྲུ་ལྷ་ཞིང་དུ་བཞུགས་པའི་གཏེར་སྦའོ༔ ཕྱུགས་ལྷ་རྭ་བར་བཞུགས་པའི་གཏེར་སྦའོ༔ ལྷ་སྲུང་འཁོན་གྲིབ་སེལ་བའི་གཏེར་སྦའོ༔ མཁས་པ་མཉེས་པའི་བཅུད་འཕན་གཏེར་སྦའོ༔
མཚེར་སྲི་སེལ་བའི་ས་བཅུད་གཏེར་སྦའོ༔ ཞིང་ས་ངན་པར་འབྲུ་འཕེལ་གཏེར་སྦའོ༔ དུར་ས་ཉེས་པར་དཔལ་འཕེལ་གཏེར་སྦའོ༔ ཁང་གསར་བཟོས་པའི་ས་འཛིན་གཏེར་སྦའོ༔ ཟས་ནོར་བསགས་པའི་གཡང་རྟེན་གཏེར་སྦའོ༔ བང་མཛོད་ཀ་ཆ་འཕེལ་བའི་གཏེར་སྦའོ༔ ཕོ་རྒྱུད་དཔའ་བོའི་རྫོང་ཆེན་གཏེར་སྦའོ༔ མོ་རྒྱུད་མཛངས་མའི་བཅུད་ཆེན་གཏེར་སྦའོ༔ རིགས་རྒྱུད་འཕེལ་བའི་ཆར་རྒྱུན་གཏེར་སྦའོ༔ བུ་སློབ་ཆོས་བརྒྱུད་བསྟན་འཕེལ་གཏེར་སྦའོ༔
དབང་ཐང་རྒྱས་པའི་འཁོར་ལོ་གཏེར་སྦའོ༔ ལོངས་སྤྱོད་ཕྱུག་པའི་འདོད་འབྱུང་གཏེར་སྦའོ༔ གཡང་རྟེན་རིན་ཆེན་ནོར་བུ་གཏེར་སྦའོ༔ ས་ཕྱོགས་འདི་རུ་ལོ་ལེགས་འབྲུ་འཕེལ་ཞིང་༔ དཀར་གཞོན་བཅུད་འབྱུང་ཕྱུགས་རིགས་སྒབ་འཕེལ་རྒྱས༔ དུས་འཁྲུག་ནད་མུག་བཙའ་ཐན་སད་སེར་ཞི༔ ཡུལ་སྲི་གོད་ཁ་མི་རུང་མི་འདོད་ཟློག༔ བཀྲ་ཤིས་དགེ་ལེགས་གོང་ནས་གོང་འཕེལ་ཤོག༔ ཅེས་རབ་ཏུ་གནས་ལ་རྡོ་གཡམ་སོགས་ཀྱིས་རྒྱས་གདབ། གཏེར་སྲུང་ཡབ་ཡུམ་གཉིས་ལ་དཀར་གཏོར་གཉིས་བདུད་རྩིས་བྲན་ལ་འབུལ་ཞིང་ཕྲིན་ལས་བཅོལ།
ཧཱུྃ༔ སྔོན་ཚེ་ཟབ་གཏེར་སྲུང་བའི་ཀླུ་རྒྱལ་ཆེ༔ ཀླུ་མོ་ནོར་སྐྱོང་གཟི་ལྡན་འཁོར་དང་བཅས༔ གཙང་སྦྱར་ཡིད་འོང་བདུད་རྩིའི་གཏོར་མ་འབུལ༔ རིག་འཛིན་པདྨ་ཐོད་ཕྲེང་བཀའ་དམ་ལྟར༔ རིན་ཆེན་གཏེར་བུམ་འདི་ཡི་བྱ་ར་གྱིས༔ སྒྲུབ་པའི་རྣལ་འབྱོར་བདག་གི་ཕྲིན་ལས་སྒྲུབས༔ ཨོ་རྒྱན་ནོར་ལྷའི་ཚོགས་ཀྱི་དངོས་གྲུབ་བསྐུལ༔ འཛད་མེད་ལོངས་སྤྱོད་ཕྱྭ་གཡང་ཆར་ལྟར་ཕོབ༔ དེ་དག་འཕེལ་བའི་གཏེར་ཁ་ཁྱོད་ཀྱིས་ཟུངས༔
བཅོལ་བའི་ཕྲིན་ལས་ཐོགས་མེད་འགྲུབ་པར་མཛོད༔ ཨོཾ་ནཱ་ག་ར་ཙ་མ་ཎི་དྷ་ར་སརྦ་པཉྩ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་གཏོར་མ་གཙང་སར་འབུལ། དེ་ནས་མེ་ཏོག་འཐོར་ལ། ཨོཾ་འགྲུབ་པར་གྱུར་ཅིག་ཨོ་རྒྱན་ནོར་གྱི་ལྷ༔ ཨཱཿབདེ་བར་གྱུར་ཅིག་མཐའ་ཡས་སེམས་ཅན་ཀུན༔ ཧཱུྃ་དངོས་གྲུབ་སྩོལ་ཅིག་མཆོག་ཐུན་ཕུན་སུམ་ཚོགས༔ ཏྲཱྃཿགཏེར་བུམ་སྦས་སོ་ལོངས་སྤྱོད་མངའ་ཐང་རྒྱས༔ ཧྲཱིཿབརྟན་པ་གྱུར་ཅིག་ཡུལ་འདིར་བཀྲ་ཤིས་ཤོག༔ སུ་པྲ་ཏིཥྛ་བཛྲ་ཡེ་སྭཱ་ཧཱ༔
ཞེས་བཀྲ་ཤིས་རྒྱས་པར་བརྗོད། འདིའྀ་མཚམས་སུ་གཞུང་གི་ཚོགས་བསྐང་སོགས་རྒྱས་པར་བཏང་༔ ཐམས་ཅད་ཀྱིས་ཁ་ངན་ཚིག་མི་སྨྲ་བར་གནད་ཡིན། རྟེན་འབྲེལ་ཤིན་ཏུ་ལེགས་པར་བྱ། ལོ་རེ་བཞིན་གཡང་སྐྱབས་རྒྱས་པ་བཏང་ལ་ཁ་གསོའང་བྱ། ས་མ་ཡ། འདི་ཡི་དགོས་ཆེད་ནི། སྒྲུབ་པ་པོ་ལ་དངོས་གྲུབ་ཀྱི་གཏེར་ཆེན་པོ་འབྱུང་བ་དང༌། སེམས་ཅན་རྣམས་ལ་ཡུལ་གྱི་བཅུད་ཉམས་ནས་རྩྭ་དང་ལོ་ཐོག་མི་སྐྱེ་བ་དང༌། ཁ་ཟས་བཅུད་མེད་ཅིང་བང་མཛོད་སྒོག་པོར་འགྲོ་བ་སོགས་ལ་འདི་སྦས་པས།
བང་མཛོད་འབྲུ་ནོར་གྱིས་གང༌། རྩྭ་ཁ་ལོ་ཐོག་ལེགས། དཀར་གཞོན་གྱི་བཅུད་འཕེལ། ས་བཅུད་ཡུལ་གཡང་རྒྱས། དེ་སོགས་ཀུན་ལ་འདི་ཉིད་ཤིན་ཏུ་ཟབ་པའོ། དེ་ཅི་ཞེ་ན། ནོར་ལྷ་བརྟེན་པའི་གཏེར་ཡིན་ནོ། ཁང་པའི་བང་མཛོད་ལྷ་ཁང་ཞིང་ས་རྣམས་ནི་འདི་གཙོ་ཆེ། ཁྱད་པར་རྒྱབ་རི་དང་མདུན་རི་རྣམས་ལ་བཞག་ན་རང་མགོ་མི་འོག་ཏུ་མི་འགྲོ་ཞིང༌། བསོད་ནམས་ལོངས་སྤྱོད་རྒྱས་པའི་གནད་ཡོད།
ཐབ་ཀ་ལ་སྦས་ན་ཁ་བསྒྱུར་ཞལ་ཤེས་གཞན་དུ་གསལ། ས་མ་ཡ། ཁ་ཐཾ། གསང་རྒྱ། ཨོ་རྒྱན་ནོར་ལྷའི་ལས་ཚོགས་སོ། ཞེས་རིག་འཛིན་ལོ་ཧ་བཛྲ་གྱི་རྗེས་འཇུག་པ། པདྨ་ལས་འབྲེལ་རྩལ་གྱིས་གནས་མཆོག་དག་པ་ཤྲཱི་སྒྲུབ་ཁང་དུ་སྤེལ་བས་འགྲོ་བ་སེམས་ཅན་ཐམས་ཅད་དབུལ་ཕོངས་ཀྱི་སྡུག་བསྔལ་བསལ་ནས། སྦྱིན་པའི་ཕར་ཕྱིན་རྫོགས་པའི་རྒྱུ་རུ་ཤོག ། བཀྲ་ཤིས་དབང་ཕྱུག་ཡར་རྒྱས་འཕེལ་ལོ། སརྦ་མངྒ་ལཾ།། །།
བླ་མའི་ནོར་སྒྲུབ་པདྨ་རྒྱལ་པོ་ལས། བུམ་གཏེར་སྒྲུབ་ཚུལ་ལག་ལེན་དྭང་ཤེལ་མེ་ལོང་བཞུགས་སོ།། ཕྱོགས་དུས་རྒྱལ་བའི་ཡེ་ཤེས་སྤྱི་ཡི་གཟུགས། ། སྙིགས་དུས་འགྲོ་བའི་སྐྱབས་གཅིག་གངས་ཅན་པར། ། ཐུགས་བརྩེའི་ལྷག་པར་སྐྱོང་མཛད་སྐུ་དྲིན་ཅན། ། གུ་རུ་ཡབ་ཡུམ་མི་ཤིགས་ཐིག་ལེར་རོལ། དེའང་ཨོ་རྒྱན་ནོར་ལྷ་དབྱེར་མེད་ཀྱི་བུམ་གཏེར་སྒྲུབ་པའི་ལས་རིམ་ལ་འཇུག་པར་དོན་གསུམ་སྟེ། རྫས་བསགས་པ་དང༌། སྒྲུབ་པ། སྦས་པ་གསུམ་གྱི་དང་པོ་བུམ་པ་ཚགས་སུ་བྱ་བ་གཞུང་ལྟར་ལ།
རྫས་ནི་ཐོག་མར་མཐིལ་དུ་གཙང་ཆེན་གྱི་བྱེ་མ་དང་ས་སྣ་ཆུ་སྣ་བྱིན་ཅན་བཀྲམ་པའི་སྟེང་དུ། བྱ་རྒྱུད་བུམ་རྫས་ཉེར་ལྔ་རིལ་བུའམ་ཕྱེ་མ། རིན་པོ་ཆེ་སྣ་ཚོགས། དུག་རིགས་དང་བཤལ་སྐྱུགས་མ་འདྲེས་པའི་སྨན་སྣ་ཚོགས། བྲ་སྲན་སོགས་འབྲུ་ནག་རིགས་མ་འདྲེས་པའི་འབྲུ་རིགས་སྣ་ཚོགས། དར་ཟབ་གོས་ཆེན་རིགས་བཟང་འབྱོར་ལྡན་གྱི་ལག་ནས་བྱུང་བའི་འབྲུ་སྣ་དང་ནོར་སྣ། ཤ་ཁྲག་སྒོག་ཙོང་མ་ཡིན་པའི་དཀར་གསུམ་མངར་གསུམ་སོགས་ཟས་ཕུད་གཙང་མ། དགོན་ཆེན་དང་རྒྱལ་ཁང་སོགས་བཀྲ་ཤིས་པའི་ཁང་ས་དང་ཐབ་ས་ཐབ་ཆེན་མེ་རྒྱུན་མ་ཆད་པའི་ཐལ་བའི་ས་དང༌། ཞིང་བཟང་པོ། ཚོང་འདུས་ཆེན་པོ།
རི་རྒྱུན་མ་ཆད་པའི་རྩེ་ས། གཞན་ཡང་གནས་ཆེན་རྟེན་གསུམ་བྱིན་ཅན་འདུས་སྡེ་ཆེན་པོ་སོགས་ཀྱི་བག་རྡུལ། རྒྱས་པའི་སྦྱིན་སྲེག་གི་ཐབ་རྡུལ། དཀྱིལ་འཁོར་གྱི་རྡུལ་ཚོན། རྒྱ་མཚོ་ཆེན་པོ་ཆུ་ཀླུང་ཁྲུས་ཆུ་བྱིན་ལྡན་གནས་ཆེན་གྱི་སྒྲུབ་ཆུ་སོགས་ཆུ་སྣ། དེ་བཞིན་རྟ་ཕྱུགས་ནོར་ལུག་སོགས་སེམས་ཅན་གྱི་སྤུ་སྣ། རྩ་བ་འབྲས་བུ་ལོ་མ་མེ་ཏོག་སོགས། མདོར་ན་དམ་སེལ་ཅན་གྱི་ལག་ནས་བྱུང་བ་མ་ཡིན་པའི་འབྲུ་སྨན་རིན་ཆེན་ཟས་ནོར་སོགས་ཀྱིས་ཕྱུར་བུར་གཏམས་པའི་དབུས་སུ་ཙན་དན་དམར་པོ་ལ་སྲོག་ཤིང་རི་རབ་ཀྱི་དབྱིབས་བྱས་བང་རིམ་བཞི་པ་རྩེ་མོར་ཁང་བཟང་དང་བཅས་གསེར་གྱིས་བྲིས་པའམ་བཅོས་པ་ལ། ཨོཾ་ཨཱཿཧཱུྃ༔ པདྨ་རཱ་ཛ་ཧྲཱིཿམུཾ༔
ཞེས་བྲིས་དང་༔ དེ་ཡི་ཕྱི་རོལ་ནས་དར་རས་ཤོག་བུ་སོགས་ལ་རྩ་སྔགས་དང་ལས་སྔགས་གཉིས་བྲིས་པའི་མཇུག་ཏུ༔ གནས་འདིར་རིག་འཛིན་པདྨ་རྒྱལ་པོ་ཨོ་རྒྱན་ནོར་ལྷའི་ཚོགས་ཐམས་ཅད་བརྟན་དུ་བཞུགས་ནས། མདོ་སྔགས་ལུང་རྟོགས་རྒྱལ་བསྟན་བཤད་སྒྲུབ་སྒོམ་སོགས་ཆོས་དམ་པའི་ཆོས་ཀྱི་བང་མཛོད། གསེར་དངུལ་རིན་ཆེན་སྣ་ཚོགས་ཀ་ཆ་འཁོ་དགུའི་བང་མཛོད། འབྲུ་བཅུད་ཟས་གོས་ལ་ལོངས་སྤྱོད་འདོད་ཡོན་གྱི་བང་མཛོད། རྟ་ནོར་ཞིང་ཁང་ཁ་རྗེ་དབང་ཐང་ལ་སོགས་སྲིད་ཞིའི་ཕུན་ཚོགས་དཔལ་གཡང་མཆོག་ཐུན་དངོས་གྲུབ་མ་ལུས་པ་སྩོལ་ཅིག ། ཅེས་དེ་རྣམས་ཕྲེང་གཅིག་བྲིས་ལ་སྲུང་བ་ལྟར་དྲིལ་ལ་དར་ཚོན་སྣ་ལྔའི་སྐུད་པས་བཅིང༌། དེ་ཡི་ཕྱི་རོལ་པདྨ་རྒྱལ་པོའི་སྐུ་གཟུགས་གཞུང་ལྟར་བྲིས་པ་དང། ཡུམ་མཁའ་འགྲོ་མ་དམར་མོ་ལྕགས་ཀྱུ་དང་ཞགས་པ་འཛིན་པ་བཞེངས་སྟབས་ཅན་བྲིས།
ཡབ་ཡུམ་ཞལ་སྦྱོར་བར་དུ་གོང་གསལ་སྲོག་ཤིང་དར་དམར་གྱིས་དྲིལ་ལ་མ་ཡོ་བར་བུམ་པའི་དབུས་སུ་བཙུགས་པའི་སྲོག་ཤིང་འོག་ཏུ་ལྷ་འདྲེ་མི་ཡི་སྲོག་རྟེན་བཅའ་བར་གསུངས་སོ། བསྡུས་ན། འདྲེ་ཡི་སྲོག་ཕ་ཝཾ་ལོང་བུ་ལ་ཏྲི་དང༌། ལྷ་ཡི་སྲོག་རྟེན་ཤེལ་རྡོ་ཟུར་དྲུག་ལ་ཨ། མི་ཡི་སྲོག་རྟེན་གཡུ་རྒོད་མིག་མེད་བཅས་དང༌། སྲོག་ཤིང་གི་ཕྱོགས་བཞིར་ཤར་དུ་ཤེལ། ལྷོར་སྤོས་ཤེལ། ནུབ་ཏུ་བྱི་རུ། བྱང་དུ་གཡུ་རྣམས་གླིང་བཞི་ཡི་ཚུལ་དང༌། མུ་ཏིག །
མརྒད། མུ་མན། པད་རག མཆོང༌། ཟངས་སོགས་བརྒྱད་པོ་གླིང་ཕྲན་ཚུལ་དུ་བཀོད། གསེར་ནི་རི་བདུན། དངུལ་ནི་རོལ་མཚོ། ལྕགས་ནི་ལྕགས་རིར་མཚོན་ལ། དེའི་སྟེང་དུ་མེ་ཤེལ། ཆུ་ཤེལ།
བཻཌཱུརྻ། འགྲོན་བུ་བཞི་ནི། ཉི་ཟླ་ནམ་མཁའ་སྐར་ཚོགས་རྣམས་མཚོན་ལ། དེའི་སྟེང་དུ་མེ་ཏོག་དྲི་བཟང་སོགས་ཀྱིས་བཀང་བའི་རས་ཀྱིས་བཅད། སྟེང་དུ་རྒྱ་གྲམ་དང༌། འཁོར་ལོའི་རི་མོ། འོག་ཏུ་པདྨ། ཁོར་ཡུག་རྟགས་རྫས་སྣ་བདུན། ཕྱི་རོལ་སྲུང་བཞི་བཅས་བྲི་བར་གསུངས། མདུན་རྟགས་ནོར་བུ་སོགས་བུམ་པ་སྤྱི་དང་འདྲ།
སྐུ་རྟེན་གྱི་གཡས་གཡོན་ཀུན་ཏུ་རང་གཟུངས་ཤམ་བུ་སྦྱར་བ་སོགས་བུམ་གཟུངས་དང༌། ནོར་གཟུངས་རིགས། སྲོག་འཁོར་དང་ཛམ་འཁོར་གནོད་སྦྱིན་འཁོར་ལོ། བཀྲ་ཤིས་བུམ་གཏེར་བསོད་ནམས་སྟོབས་བསྐྱེད་སོགས་དང་ཁྱད་པར་རང་གཞུང་དབང་ཐང་རྒྱས་པའི་འཁོར་ལོ་དང་དབང་སྡུད་འཁོར་ལོ་སོགས་ཙཀྲའི་རིགས་གང་རུང་གཞུག་ཀྱང་ཆོག་ལ། ལས་གཞུང་ཆེན་མོའི་དགོངས་པ་བཞིན་བཅའ་བཤམ་སོགས་སྔ་ཚགས་ཚུད་པར་བྱའོ། གཉིས་པ་སྒྲུབ་པ་ལ། པདྨ་རྒྱལ་པོའི་ལས་བྱང་སྔོན་འགྲོ་སྐྱབས་སེམས་ནས་ཡན་ལག་བདུན་པ་བར་བྱ། ཀཱ་ལ་ཡཀྴའི་རྒྱུན་ཁྱེར་རམ་བདག་བསྐྱེད་བཟླས་པ་ཁྱུག་ཙམ་བཏང༌།

ལས་བུམ་རྟ་མགྲིན་ནམ་བདུད་རྩི་འཁྱིལ་བའི་སྒོ་ནས་ནུས་ལྡན་བསྒྲུབས་ལ་འོད་ཞུ་ཡང་བྱ། གཞི་བདག་ལ་གཏོར་མ་བསྔོ་ཞིང་ས་སློང་བྱ། དེ་ནས་བགེགས་གཏོར་བྱིན་རླབས་དང་སྤྲོ་ན་བསེ་རག་བཀར་ཡས་ཀྱང་བྱ། བསྡུ་ན་ཀཱ་ལ་ཡཀྴའི་བགེགས་གཏོར་དང་གུལ་ཡུངས་ཀྱིས་བགེགས་བསྐྲད་སྲུང་འཁོར་རྒྱས་པར་བྱ། སྦྱང་ཁྲུས་རྒྱས་པ་ཐུགས་སྒྲུབ་ལྟར་རམ། བསྡུ་ན། ཇི་ལྟར་དམ་པ?སོགས། སྐུ་ཕྱི་གོས་འབུལ་བཀྲ་ཤིས་ཚིག་བཅད་བཅས་མེ་ཏོག་འཐོར། གཞུང་ལྟར་བདག་བསྐྱེད་བསྐྱེད་བཟླས་མཆོད་བསྟོད་གཞུང་བཞིན་གྲུབ་ནས་མདུན་རྟེན་ལ། ཨ་མྲྀ་ཏས་བསང༌། སྭ་བྷཱ་ཝས་སྦྱང༌།
མདུན་རྟེན་བུམ་པ་རྣམ་རྒྱལ་ཁང་བཟང་བསྐྱེད་པ་ནི༔ ཨོཾ་ཨཱཿཧཱུྃ༔ གསུམ་བྱ༔ ཨོཾ་རཏྣ་མུ་ལ་དྷ་མཉྫ་ཡེ་སྭཱ་ཧཱ༔ ཞེས་པས་བྱིན་བརླབ་པར་བྱ༔ ཨོཾ་གུ་རུ་པདྨ་རཱ་ཛ་ཧྲི་ཧ་ཧོ་ཕཻཾ་ཕཻཾ་ས་མ་ཡ་ཤྲཱི་ཡེ་སྭཱ་ཧཱ༔ ཨོཾ་སྭ་བྷཱ་ཝ་སོགས? སྟོང་པའི་ངང་ལས་གཞི་ཨེ་ལས་ནམ་མཁའ༔ ཡྃ་རླུང་གི་རྒྱ་གྲམ༔ རྃ་མེ་ཡི་ཙཀྲ༔ ཁྃ་ཆུ་ཡི་དཀྱིལ་འཁོར༔
བྷྲཱུྃ་རིན་ཆེན་ཕོ་བྲང་༔ ཧྲི་མ་ཨ་ཧོ་ཞེས་པས༔ བུམ་པ་རྣམས་རང་བྱུང་ལྷུན་གྲུབ་ཀྱི་ཕོ་བྲང་༔ ཕྱི་ནང་གི་བཀོད་པ་རྒྱན་ཡོ་བྱད་ཕུན་སུམ་ཚོགས་པ་སྟེ༔ སྲིད་པ་གསུམ་གཡོ་ནུས་པའི་མདངས་ཆགས་པ་ཁམས་གསུམ་གྱི་ནོར་སྣ་དཀོར་ཆ་སོགས་ལྟ་བས་ཆོག་མི་ཤེས་པར་བློ་ལས་འདས་པ་མ་ཚང་བ་མེད་པ་ཚང་ཞིང་ཡིད་དུ་འོང་བ༔ ཕོ་བྲང་གི་ནང་ཐམས་ཅད་ཡིད་བཞིན་གྱི་ནོར་བུ་དབང་གི་རྒྱལ་པོ་དགོས་འདོད་སྣ་ཚོགས་འགྲུབ་པ་བསམ་པས་བརྗོད་དུ་མི་ལང་པས་རབ་ཏུ་གང་བ་འདི་ཉིད་རྗེ་མ་ཧཱ་གུ་རུ་པདྨ་རྒྱལ་པོ་ཡི་དཀྱིལ་འཁོར་དང་ཁྱད་པར་ནོར་བདག་ཛམྦྷ་ལ་བཀའ་དང་གཏེར་གྱི་སྲུང་མ་རྣམས་མཉེས་པའི་རྫས་བསྒྲུབ་པའི་རྫས༔ བསྐང་བའི་རྫས༔ མཆོད་པའི་རྫས༔ རྟེན་པའི་རྫས༔ ཕྲིན་ལས་སྣ་ཚོགས་བསྒྲུབ་པའི་རྫས་ཕུན་སུམ་ཚོགས་པ་དང་ནམ་མཁའ་བར་སྣང་འཁོར་ཡུག་མུ་མཐའ་སྣང་བས་བཟུང་དང་མ་བཟུང་འབྱམས་ཀླས་པའི་རང་བཞིན་ཐམས་ཅད་ཡོངས་སུ་གང་བར་གྱུར༔
ཨོཾ་སརྦ་ག་ན་ཨེ་མ་ལ་ཤྲཱི་པ་རི་ཝཱ་ར་རཏྣ་ཕ་ལ་མ་ཎི་དྷ་ར་མ་ལ་པུཥྚིཾ་ཀུ་རུ་ཡེ་སྭཱ་ཧཱ༔ མཐར་སྔགས་དྲུག་ཕྱག་དྲུག་སྦྱར་བྱིན་འབེབས་རྣམ་རྒྱལ་ཁང་བཟང་ལྟར་གྲུབ་ནས། དེ་ནས་དམ་བཅའ་བ་ནི། ཧཱུྃ༔ པད་འབྱུང་སྐུ་གསུམ་དབང་སྡུད་སྐུར་སྟོན་པ༔ བསོད་ནམས་ལོངས་སྤྱོད་འཕེལ་བའི་དལ་བཟུང་ནས༔ ནམ་ཡང་མི་ཤིགས་ཙིཏྟ་དག་ཏུ་བསྒྲུབ༔ ཏིང་འཛིན་རྣམ་གསུམ་བརྡ་རྟགས་བསྟེན་བགྱིད་དོ༔ ཨོཾ་བཛྲ་ཙིཏྟ་ནན་ས་མ་ཡ་ཧོ་ཧཱུྃ༔ དེ་ནས་མཆོད་པ་བྱིན་གྱིས་བརླབ་པ་ནི།
ཧཱུྃ༔ ཡེ་ཤེས་དཀྱིལ་འཁོར་ལོངས་སྤྱོད་འཕེལ་བའི་དལ༔ ཀུན་ཚང་མཆོད་པ་ཕྱི་ནང་སྒྲུབ་རྫས་རྣམས༔ ཟད་མེད་ལོངས་སྤྱོད་ནམ་མཁའི་མཐའ་རྒྱས་བཞིན༔ དགོས་འདོད་འབད་མེད་མཆོག་ཏུ་འགྲུབ་གྱུར་ཅིག༔ ཨོཾ་བཛྲ་ཨ་མྲྀ་ཏ་རཀྟ་བྷ་ལིངྟ་པཉྩ་པཱུ་ཛ་ཨཱཿཧཱུྃ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་སོགས་ལན་གསུམ་གྱིས་བྱིན་བརླབ། བྲིས་སྐུ་དང་སྔགས་བྱང་རྣམས་ལྷར་བསྐྱེད་པ་ནི། ཧཱུྃ་ཧྲཱི་མཱ༔ ཀུན་ཁྱབ་ཡེ་ཤེས་དབྱིངས་ཀྱི་ངང་༔
རང་བྱུང་འབྱུང་ལྔ་བསྣོལ་བརྩེགས་ཐབས༔ དེ་དབུས་བྷྲཱུྃ་གྱུར་སྐད་ཅིག་གིས། བུམ་པ་རང་བྱུང་གཞལ་ཡས་༔ རིན་ཆེན་ལས་གྲུབ་རྒྱས་པའི་དབྱིབས༔ གྲུ་བཞི་སྒོ་བཞི་རྒྱན་རྟ་བབས༔ ཕྱི་ནང་བརྩེགས་རིམ་ཆོས་ཏོག་ཚང་༔ དེ་ནང་དགོས་འབྱུང་རིན་ཆེན་ཁྲིར༔ པདྨ་འབྱུང་གནས་དབང་སྡུད་དམར༔ ཞལ་གསུམ་ཕྱག་དྲུག་སྒེག་ཅིང་སྦོམ༔ གསུས་པ་ཆེ་ཞིང་གསུས་ཁྱིམ་འཁྱིལ༔
དབུ་སྐྲ་རིན་ཆེན་རྒྱན་ལྡན་བརྗིད༔ གཡས་གཡོན་རྡོ་རྗེ་བྷནྡྷ་བསྣམས༔ བར་གཉིས་རྒྱལ་མཚན་ནེའུ་ལེ་མཛེས༔ མཐའ་གཉིས་ལྕགས་ཀྱུ་པདྨས་སྡུད༔ རིན་ཆེན་རྒྱན་ལྡན་དཔའ་ཞིང་བརྗིད༔ བརྐྱང་བསྐུམ་རོལ་པའི་སྟབས་སུ་བཞུགས༔ གཡས་སུ་ལྷ་ལྕམ་སྒེག་མོ་དམར༔ རཏྣའི་རྒྱན་འཕྱངས་དབང་སྡུད་ཚུལ༔ ཕྱག་གཉིས་ནེའུ་ལེ་ལྕགས་ཀྱུ་བསྣམས༔ དལ་འགྱིང་འགྲོས་ཀྱི་ཚུལ་དུ་གནས༔
གཡོན་དུ་མཚོ་རྒྱལ་ལང་ཚོ་དཀར༔ བདེ་ཆེན་འཁྱིལ་ཞིང་རྒྱན་ལྡན་མཛེས༔ ཕྱག་གཉིས་རྡོ་རྗེ་པདྨ་བསྣམས༔ ཞབས་གཉིས་དབང་སྡུད་བརྡ་འགྲོས་ཚུལ༔ གཉིས་ཀ་གཅེར་མོ་མཉེན་ལྕུག་མ༔ ཟུང་འཇུག་བདེ་ཆེན་ལྡན་པར་བསྒོམ༔ ཕྱོགས་བཞིར་དབང་སྡུད་མཁའ་འགྲོ་བཞི༔ དཀར་སེར་དམར་ལྗང་རྒྱན་ལྡན་གར༔ ཕྱོགས་བཞིར་མཚོན་པའི་ཕྱག་མཚན་ནི༔ རང་རྟགས་ནེའུ་ལེ་ལྕགས་ཀྱུ་བསྣམས༔
མདུན་དུ་ཀླུ་མོ་ནོར་སྐྱོང་མ༔ ན་ཆུང་མཛེས་མའི་ཆ་ལུགས་ཅན༔ ཁོག་སྟོད་མི་ལ་ཁོག་སྨད་སྦྲུལ༔ སྦྲུལ་མགོ་གསུམ་གདེངས་ནོར་བུས་བརྒྱན༔ གཡས་གཡོན་ནོར་བུ་ཞགས་པ་བསྣམས༔ རིན་ཆེན་འདོད་འབྱིན་ཚུལ་གྱིས་བསྐྱེད༔ གཞན་ཡང་ནོར་སྐྱོང་དབང་སྡུད་མ༔ ཕྱི་ནང་སྤྲིན་འཁྲིགས་སྣང་བཞིན་བསྒོམ༔ བདག་ཉིད་གནས་ལྔའི་འོད་ཟེར་གྱིས༔ སྐད་ཅིག་ཉིད་ལ་སྤྱན་དྲངས་གྱུར༔
བཛྲ་ས་མཱ་ཡ་ཛ་ཛཿ སྤྱན་འདྲེན་ནི། ཧཱུྃ༔ གཏེར་འབྱུང་ཡིད་བཞིན་དབང་གི་ཕོ་བྲང་ནས༔ རྩ་གསུམ་ཀུན་འདུས་གུ་རུ་པདྨ་འབྱུང་༔ གཏེར་འབྱུང་ནོར་མཆོག་བླ་མ་ཛམ་བྷ་ལ༔ དབང་སྡུད་ཌཱཀྐི་རྒྱ་མཚོའི་འཁོར་དང་བཅས༔ གནས་འདིར་སྤྱན་འདྲེན་ཐུགས་རྗེས་གཤེགས་སུ་གསོལ༔ མོས་པའི་བུ་ལ་འདོད་རྒུ་བསྩལ་བའི་སླད༔ རིན་ཆེན་ཁང་བཟང་གཏེར་བུམ་དབུས་སུ་བཞུགས༔
འཛད་མེད་ལོངས་སྤྱོད་དཔལ་གྱིས་ཕྱུག་པར་སྩོལ༔ ཨོཾ་གུ་རུ་པདྨ་རཱ་ཛ་བཛྲ་ས་མཱ་ཡ་ཛ་ཛཿ བཞུགས་གསོལ་ནི། ཧཱུྃ༔ དགོས་འདོད་ལྷུན་གྲུབ་རཏྣའི་ཁྲིར༔ དབང་སྡུད་པདྨ་ཡབ་ཡུམ་འཁོར༔ དངོས་གྲུབ་ཀུན་འབྱུང་བརྟེན་པའི་ཕྱིར༔ འཛུམ་བག་འགྱིང་བརྗིད་ཚུལ་གྱིས་བཞུགས༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཏིཥྛ་ལྷན༔ ཕྱག་འཚལ་བ་ནི།
ཧཱུྃ༔ བདག་གཞན་དབུལ་ཕོངས་སྐྱོན་བསལ་ཕྱིར༔ གུ་རུ་ནོར་ལྷའི་དཀྱིལ་འཁོར་ལ༔ བསོད་ནམས་བསྐྱེད་ཕྱིར་ཕྱག་འཚལ་བསྟོད༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ཨ་ཏི་པཱུ་ཧོཿ པྲ་ཏཱིཙྪ་ཧོཿ ན་མོ་པུ་རུ་ཤ་ཡ་ཧོཿ མཎྜལ་ཀྱང་རྒྱས་པར་འབུལ། དེ་ནས་བུམ་པ་འབུལ་ཞིང་བརྟན་བཞུགས་གསོལ་བ་ནི། ཧཱུྃ༔
དངོས་གྲུབ་མཆོག་སྩོལ་བླ་མ་ནོར་གྱི་ལྷ༔ ལྷ་ལྕམ་མཚོ་རྒྱལ་ཌཱཀྐི་གསང་བའི་ཡུམ༔ ཡུམ་ཆེན་དབང་མོ་ཕྱོགས་ཀྱི་མགྱོགས་མ་བཞི༔ གཞི་འཛིན་ཀླུ་མོ་ནོར་སྐྱོང་ཀླུ་རྒྱལ་ཆེ༔ ཆེ་བཙན་རྒྱལ་པོ་རྣམ་མང་ཐོས་པ་སྲས༔ སྲས་ཡུམ་སྐྱ་བརྒྱད་གནོད་སྦྱིན་བདུན་འབུམ་འཁོར༔ འཁོར་དང་ཛམྦྷ་ནོར་ལྷ་རྟ་ཡི་ལྷ༔ ལྷ་ཆེན་དབང་ཕྱུག་ཆེན་པོ་ཕྱུགས་ལྷ་འབུམ༔ འབུམ་ཕྲག་ནོར་ལྷ་འཁོར་དང་བཅས་པ་རྣམས༔ རྣམ་པར་བཞུགས་ཤིང་དངོས་གྲུབ་འབྱུང་བའི་རྟེན༔
རྟེན་རྫས་རྣམ་རྒྱལ་བུམ་པ་བཀོད་ལེགས་མཛེས༔ མཛེས་མཚོན་པདྨ་སྟོང་ལྡན་འབྲུ་ཡི་ཚོམ༔ ཚོམ་བུ་གཏེར་བུམ་གླིང་བཞིའི་རྒྱན་བཀོད་འབུམ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ རྣམ་རྒྱལ་རིན་ཆེན་གཏེར་བུམ་བརྒྱན་ལྡན་དབུས༔ པདྨ་རྒྱལ་པོ་ཨོ་རྒྱན་ནོར་གྱི་ལྷ༔ དངོས་གྲུབ་སྩོལ་བའི་ནོར་ལྷ་ཁྲོམ་ལྟར་འཚོགས༔ སྲོག་ཤིང་འཛམ་བུ་པྲྀཀྵ་དབུ་མའི་ཚུལ༔ སྐུ་རྟེན་རི་བོ་མཆོག་རབ་མཐོ་ལ་བརྗིད༔
རིན་ཆེན་བཻཌཱུརྻ་ཡི་ནམ་མཁའ་དང་༔ མེ་ཤེལ་ཉི་མ་ཆུ་ཤེལ་ཟླ་བ་གསལ༔ མགྲོན་བུའི་སྐར་ཚོགས་དར་ཟབ་འཇའ་སྤྲིན་འཁྲིགས༔ གསེར་གྱི་རི་བདུན་དངུལ་གྱི་རོལ་མཚོ་བརྒྱད༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ ཤེལ་དཀར་ཤར་གླིང་སྤོས་ཤེལ་ལྷོ་ཡི་གླིང་༔ བྱི་རུ་ནུབ་གླིང་གཡུ་འདི་བྱང་གི་གླིང་༔ མུ་ཏིག་མུ་མེན་པད་རག་མར་གད་དང་༔
མཆོང་རག་ཟངས་དང་ཨིནྜ་གླིང་ཕྲན་བརྒྱད༔ ལྕགས་ཀྱི་ཕྱི་ཡི་ལྕགས་རིས་འཁོར་ཡུག་བསྐོར༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ ཕྱི་ཡི་རྒྱན་བཀོད་བཀྲ་ཤིས་རྟགས་བརྒྱད་དང་༔ རྒྱ་སྟག་གཡུ་འབྲུག་བྱ་སྦལ་སྲུང་བཞི་ཚང་༔ རྒྱལ་པོའི་བླ་རྟེན་གླང་ཆེན་མཆེ་བ་རྣོ༔ བཙུན་མོའི་བླ་རྟེན་བྱི་རུ་དབང་གི་རྒྱལ༔ ཐབས་ཤེས་རྒྱལ་པོ་བཙུན་མོ་རྣ་ཆ་གཉིས༔
རིན་ཆེན་གསེར་བྲེ་གཡུ་བྲེ་རྒྱན་དང་ལྡན༔ ལྷ་ཀླུ་མི་ཡི་གཙུག་ཕུད་ཡིད་བཞིན་ནོར༔ དགོས་འདོད་ཀུན་འབྱུང་རིན་ཆེན་རྫས་མཆོག་རྣམས༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ རིན་ཆེན་འོད་འབར་ལྷ་རྫས་ནོར་བུ་འོད༔ གསེར་གྱི་འཁོར་ལོ་རྩིབས་སྟེང་མུ་ཁྱུད་ཀྱི༔ ཐབས་མཁས་བློན་པོ་ཤེས་ལྡན་བཙུན་མོ་མཛེས༔ ཤུགས་འཆང་རྟ་མཆོག་ཁུར་ཐེག་གླང་པོ་ཆེ༔
རྩལ་ཆེན་དམག་དཔོན་གོ་ཁྲབ་མཚོན་ཆས་བརྒྱན༔ འཁོར་ལོས་བསྒྱུར་བའི་རྒྱལ་སྲིད་ཚང་བ་འདི༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཧཱུྃ༔ དུག་ལྔ་སེལ་བའི་སྨན་མཆོག་རྣམ་པ་ལྔ༔ བང་མཛོད་བཅུད་འཕེལ་འབྲུ་སྣ་ཕུན་སུམ་ཚོགས༔ དྲི་བཟང་ཀུན་ལ་ཁྱབ་པའི་ངད་ལྡན་སྤོས༔ འཇམ་ལེགས་དཀར་དམར་བཀྲག་པའི་དར་ཟབ་གོས༔ མངར་གསུམ་རྒུན་འབྲུམ་ལ་སོགས་ཤིང་ཐོག་རིགས༔
སྟོང་ནས་སྟོང་དུ་འཕེལ་བའི་རིན་ཆེན་སྟོང་༔ དུང་ནས་དུང་དུ་འཕེལ་བའི་དུང་དཀར་འཁྱིལ༔ ལོངས་སྤྱོད་ཁ་ཟས་འཕེལ་བའི་ཇ་མར་ཐུད༔ མ་ཚང་མེད་པའི་ཇི་སྙེད་ཅི་འབྱོར་ཀུན༔ ཨོ་རྒྱན་མཁའ་འགྲོ་ནོར་ལྷའི་ཚོགས་བཅས་ལ༔ འབུལ་ལོ་དགྱེས་ཤིང་བརྟན་པར་བཞུགས་སུ་གསོལ༔ ཞེས་ལྷ་ཚོགས་རྣམས་གཏེར་བུམ་དང་དབྱེར་མེད་བཞུགས་པར་བསམ། མཆོད་པ་འབུལ་བ་ནི། ཧཱུྃ༔ དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོའི་ཚོགས༔
ཀུན་འབྱུང་རཏྣའི་རྫས་སུ་བྱིན་བརླབས་ནས༔ དབང་སྡུད་པདྨ་འབྱུང་གནས་ནོར་ལྷ་མོ༔ འདོད་རྒུ་མཆོད་སྦྱིན་དཀྱིལ་འཁོར་ལྷ་ལ་འབུལ༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་དྷརྨ་པཱུ་ཛ་ཧོཿ ལཱ་སྱེ་མཱ་ལྱེ་གཱིརྟི་ནཱིརྟི་སྭ་ར་སྭ་ཏཱི་ཝཾ་སེ་པཱུ་ཛ་མེ་གྷ་ཨཱཿཧཱུྃ༔ མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཁཱ་ཧི༔ མ་ཧཱ་པཉྩ་ཨ་མྲྀ་ཏ་རཀྟ་བྷ་ལིངྟ་ལ་ཁཱ་ཧི༔ དེ་ནས་བསྟོད་པ་བྱ་བ་ནི། ཧཱུྃ༔
ཀུན་འབྱུང་ལོངས་སྤྱོད་བདག་པོ་འདོད་རྒུའི་རྗེ༔ བདེ་སྟོང་མཆོག་གསུམ་རང་བྱུང་ངང་ཉིད་ལས༔ རལ་པའི་ཅོད་པན་རིན་ཆེན་བརྒྱན་པ་ནི༔ དགོས་འདོད་ནོར་བུ་ཆར་བཞིན་འབེབས་པའི་བརྡ༔ ཞི་འཛུམ་རྒྱན་དང་ག་ཤལ་འཕྱང་བ་ནི༔ ཟབ་ཅིང་སྤྲོས་བྲལ་དངོས་གྲུབ་འབྱུང་བའི་བརྡ༔ ཞལ་གསུམ་དམར་ཞིང་དཀར་ལ་རྒྱས་པ་ནི༔ སྐུ་གསུམ་ཐུགས་རྗེས་འགྲོ་ཀུན་སྐྱོབ་པའི་བརྡ༔ གཡས་གཡོན་རྡོ་རྗེ་བྷནྡྷ་བསྣམས་པ་ནི༔ རྡོ་རྗེའི་སྐུ་བརྙེས་རྟོགས་མེད་དོན་ལྡན་བརྡ༔
བར་གཉིས་རྒྱལ་མཚན་ནེའུ་ལེ་བསྣམས་པ་ནི༔ དམ་ཆོས་རྒྱས་ཕྱིར་དགོས་འདོད་འབྱུང་བའི་བརྡ༔ མཐའ་གཉིས་ལྕགས་ཀྱུ་པདྨ་བསྣམས་པ་ནི༔ གཞན་སྣང་འགུགས་ཤིང་པདྨ་དབང་སྡུད་བརྡ༔ སྒེག་ཅིང་གསུས་ཁྱིམ་ཆེ་ལ་འགྱིང་བ་ནི༔ ཁམས་གསུམ་ཟིལ་གནོན་ལོངས་སྤྱོད་འབྱུང་བའི་བརྡ༔ ཐུང་ལ་སྦོམ་ཞིང་རྒྱན་ཀུན་རྫོགས་པ་ནི༔ པད་འབྱུང་མཁའ་འགྲོ་ནོར་ལྷར་མཚོན་པའི་བརྡ༔ ཞབས་གཉིས་རོལ་པའི་སྟབས་སུ་དཔའ་བ་ནི༔ མ་རུངས་ལོག་འདྲེན་ཟིལ་གྱིས་གནོན་པའི་བརྡ༔
རཏྣའི་ཁྲིར་བཞུགས་གཟི་བརྗིད་ལྡན་པ་ནི༔ པད་འབྱུང་རྗེས་འཇུག་འཛམ་གླིང་ཁྱབ་པའི་བརྡ༔ བརྡ་རྟགས་རྒྱན་རྫོགས་དབང་སྡུད་རྒྱལ་པོར་བསྟོད༔ གཡས་སུ་ལྷ་ལྕམ་འཇོ་སྒེག་དམར་བ་ནི༔ ཚེ་ལ་དབང་ཞིང་རིག་འཛིན་འདུ་བའི་བརྡ༔ རཏྣ་རྒྱན་འཆང་མཛེས་ཤིང་གཟིགས་པ་ནི༔ པད་འབྱུང་བརྡ་རྟགས་ཐུགས་དགོངས་རྫོགས་པའི་བརྡ༔ ཕྱག་གཉིས་ནེའུ་ལེ་ལྕགས་ཀྱུ་བསྣམས་པ་ནི༔ ཁམས་གསུམ་དབང་སྡུད་དཔལ་འབྱོར་རྒྱས་པའི་བརྡ༔ དལ་ཞིང་འགྲོས་ཀྱི་ཚུལ་དུ་གནས་པ་ནི༔
མཁའ་འགྲོ་རྒྱ་མཚོའི་དབུས་བཞུགས་གཙོ་མོའི་བརྡ༔ གཡོན་དུ་མཚོ་རྒྱལ་ལང་ཚོ་དཀར་བ་ནི༔ གསང་སྔགས་བསྟན་རྒྱས་དམ་ཆོས་འཕེལ་བའི་བརྡ༔ བདེ་ཆེན་འཁྱིལ་ཞིང་རྒྱན་ལྡན་མཛེས་པ་ནི༔ དུག་ལྔ་མ་སྤངས་འགྲོ་དོན་ལྷུན་གྲུབ་བརྡ༔ ཕྱག་གཉིས་རྡོ་རྗེ་པདྨ་བསྣམས་པ་ནི༔ ཐབས་ཤེས་ལམ་སྤྱོད་བདེ་སྟོང་མཚོན་པའི་བརྡ༔ ཞབས་གཉིས་དབང་སྡུད་ཚུལ་གྱིས་བརྡ་འགྲོས་ནི༔ གཞན་སྣང་དབང་སྡུད་དུག་ལྔ་ཟིལ་གནོན་བརྡ༔ གཉིས་ཀ་གཅེར་མོ་མཉེན་ལྕུག་ལྡན་པ་ནི༔
རྩ་རླུང་དབང་སྡུད་ཆགས་ལམ་གྲོལ་བའི་བརྡ༔ ཟུང་འཇུག་བདེ་ཆེན་རབ་ཏུ་རྒྱས་པ་ནི༔ འགྲོ་བའི་ཡིད་སྣང་དབང་སྡུད་ཟིལ་གནོན་བརྡ༔ གསང་བ་བདེ་སྟོང་རིག་མའི་ཚོགས་ལ་བསྟོད༔ ཕྱོགས་བཞིར་དབང་སྡུད་མཁའ་འགྲོ་འགྱེད་པ་ནི༔ ཕྲིན་ལས་བཞི་ལྡན་དངོས་གྲུབ་འབྱུང་བའི་བརྡ༔ ཕྱག་གཡས་རང་རྟགས་ལྕགས་ཀྱུས་མཚན་པ་ནི༔ ཕོ་ཉ་སྒོ་མའི་སྒོ་གསུམ་འགུགས་སྟིམ་བརྡ༔ གཡོན་ན་ནོར་སྐྱུག་ནེའུ་ལེ་བསྣམས་པ་ནི༔ བསོད་ནམས་ལོངས་སྤྱོད་ཆར་རྒྱུན་མྱུར་འབེབས་བརྡ༔
བཞི་ཀ་གར་སྟབས་མཁའ་ལ་བསྒྱུར་བ་ནི༔ རྫུ་འཕྲུལ་དྲྭ་བས་གང་འདུལ་སྟོན་པའི་བརྡ༔ ཕྲིན་ལས་བཞི་ལྡན་མཁའ་འགྲོ་རིགས་བཞིར་བསྟོད༔ མདུན་དུ་ཀླུ་མོ་ནོར་སྐྱོང་མཛེས་པ་ནི༔ ཀླུ་གཡང་དངོས་གྲུབ་ཆར་བཞིན་འབེབས་པའི་བརྡ༔ ན་ཆུང་མཛེས་མའི་ཆ་ལུགས་འཆང་བ་ནི༔ ཟབ་གཏེར་བཀའ་སྲུང་ཁྱད་པར་མཛད་པའི་བརྡ༔ ཁོག་སྟོད་མི་མོ་མཛེས་འཛུམ་ཆགས་པ་ནི༔ འགྲོ་བའི་ཡིད་སྣང་གང་འདོད་སྟེར་བའི་བརྡ༔ སྦྲུལ་མཇུག་རྒྱ་མཚོའི་གླིང་དུ་འཁྱིལ་བ་ནི༔
ཆོས་དབྱིངས་བདེ་དྲོད་རིག་མར་བརྫུ་བའི་བརྡ༔ སྦྲུལ་མགོ་གདེངས་ཀ་ནོར་བུས་བརྒྱན་པ་ནི༔ སྒྲུབ་ལ་གྲོགས་མཛད་བར་ཆད་སེལ་བའི་བརྡ༔ ཕྱག་གཉིས་ཞགས་པ་ནོར་བུ་འཛིན་པ་ནི༔ ཟབ་ཆོས་མཐར་ཕྱིན་ཀུན་སྣང་ཁྱབ་པའི་བརྡ༔ རིན་ཆེན་གླིང་བཞུགས་རྩེ་གཅིག་གུས་པ་ནི༔ ས་འོག་དབང་བསྒྱུར་སྒྲུབ་མཆོག་སྐྱོང་བའི་བརྡ༔ རོལ་མཆོག་བཅུད་འཛིན་ཀླུ་མོ་མཛེས་ལ་བསྟོད༔ ཕྱི་ནང་མཁའ་འགྲོ་ཞིང་སྐྱོང་ཕྲ་མེན་མ༔ འདོད་རྒུ་མཆོག་སྦྱིན་ཌཱཀྐི་ནོར་ལྷའི་ཚོགས༔
སྐུ་གསུམ་དག་པའི་ཀློང་ཡངས་བདེ་བའི་ངང་༔ འཁོར་འདས་ཆོས་ཉིད་གྲོལ་བར་ཕྱག་འཚལ་བསྟོད༔ དབང་སྡུད་པདྨ་རྒྱལ་པོར་ཕྱག་འཚལ་བསྟོད༔ ལས་ཀྱི་རིག་མ་གཉིས་ལ་ཕྱག་འཚལ་བསྟོད༔ མཁའ་འགྲོ་སྡེ་བཞིའི་ཚོགས་ལ་ཕྱག་འཚལ་བསྟོད༔ ཀླུ་མོ་ནོར་སྐྱོང་སྐུ་ལ་ཕྱག་འཚལ་བསྟོད༔ ཕྱི་ནང་མཁའ་འགྲོ་ནོར་ལྷའི་ཚོགས་ལ་བསྟོད༔ དེ་ནས་བཤགས་སྦྱང་འབུལ་ཞིང་དངོས་གྲུབ་ཞུ་བ་ནི། གུས་འདུན་དང་བཅས་ནས། ཧཱུྃ༔
པད་འབྱུང་ནོར་ལྷ་རྒྱ་མཚོ་བདག་ལ་དགོངས༔ སྔོན་ནས་ད་བར་བདག་སོགས་སེམས་ཅན་རྣམས༔ བརྣབ་སེམས་སེར་སྣ་འདོད་ཆགས་ལས་དབང་གིས༔ མ་བྱིན་བླངས་པའི་ལས་ཀྱིས་དབུལ་ཕོངས་བྱུང་༔ དེ་ལ་སྐྱོབ་ཕྱིར་ཨོ་རྒྱན་ནོར་ལྷ་རུ༔ སྤྲུལ་ཞིང་དགོས་འདོད་འབྱུང་བའི་དཀྱིལ་འཁོར་ལྷ༔ འཁོར་བཅས་ཐམས་ཅད་བདག་ལ་དགོངས་སུ་གསོལ༔ བདག་ནི་སེར་སྣའི་དབང་གིས་མཆོད་རྫས་ཞན༔ ལེ་ལོའི་དབང་གིས་སྒྲུབ་པ་དུས་ལས་འདས༔ ཤེས་རབ་ཞན་པས་བསྐྱེད་རྫོགས་དོན་མ་མཐོང་༔
སྨོན་ལམ་ངན་པས་ནོར་ལྷར་བརྟེན་མ་ཤེས༔ མི་ཁོམ་དབང་གིས་ལོ་ཟླ་དུས་མཆོད་ཆད༔ བྱིང་རྨུགས་དབང་གིས་ཐབ་གཞོབ་དམེ་འཁོན་ཤོར༔ བརྩོན་འགྲུས་ཆུང་བས་རྟེན་རྫས་བསྐང་རྫས་ཆད༔ སློབ་དཔོན་ཚུལ་བཞིན་མ་བསྟེན་བླ་བརྡོལ་བོར༔ དེ་སོགས་སྔར་བྱས་ནོངས་པ་བཤགས་བགྱི་ན༔ དག་ཚངས་མཆོག་གི་དངོས་གྲུབ་སྩོལ་དུ་གསོལ། ཞེས་དངོས་གྲུབ་འདོད་དོན་གང་མོས་གསོལ་བ་གདབ། དམིགས་པའི་ཁྱད་པར་ནི། རང་གི་ཐུགས་ཀ་ནས་འོད་ཟེར་འཕྲོས་མདུན་བསྐྱེད་ཀྱི་ཐུགས་རྒྱུད་བསྐུལ་ཞིང་སླར་འོད་ཟེར་དཔག་ཏུ་མེད་པ་འཕྲོས་འཕགས་པ་མཆོད།
སེམས་ཅན་གྱི་དབུལ་ཕོངས་སྡུག་བསྔལ་ཐམས་ཅད་བྲལ་བར་བྱས། སྣོད་བཅུད་སྲིད་ཞིའི་དགེ་ཚོགས་དཔལ་ཡོན་མ་ལུས་པ་བསྡུས་པས་འདོད་རྒུ་ཐམས་ཅད་ཡིད་བཞིན་དུ་འབྱུང་བའི་གཏེར་ཆེན་པོའི་བུམ་པ་བཟང་པོར་གྱུར། ཞེས་རྩ་བསྙེན་རབ་འབུམ་གསུམ་འབྲིང་གཅིག་ཐ་མ་ཁྲི་ཡིས་མི་ཉུང་བར་དང་རྩ་སྔགས་བཅུ་ཆ་ལས་སྔགས་དང༌། གཞན་ཉིན་རེ་བཞིན་བར་ཆད་སེལ་ཕྱིར་ཡཀྴ་ཀཱ་ལའི་མངོན་རྟོགས་དང་བཟླས་པ་ཁྱུག་ཙམ་རེ་བྱའོ། སྤྲོ་ཞིང་ནུས་ན་གཡང་སྒྲུབ་དང་སྦྲགས་ན་མཆོག་ཏུ་འགྱུར། གང་ལྟར་མཐར་མཆོད་བསྟོད་བཟོད་གསོལ་རྗེས། བླ་མ་ཨོ་རྒྱན་ནོར་གྱི་ལྷ་དབང་སྡུད་པདྨ་རྒྱལ་པོའི་ལྷ་ཚོགས་འཁོར་དང་བཅས་པས་བདག་དང་སེམས་ཅན་ཐམས་ཅད་ལོག་པའི་འཚེ་བ་མ་ཡིན་པར་ཆོས་དང་མཐུན་པའི་འབྱོར་བ་ཕུན་སུམ་ཚོགས་པ་སྩལ་དུ་གསོལ། ཞེས་སོགས་ཀྱི་འདོད་གསོལ་སྦྱར། གསོལ་མཆོད་ཚོགས་སྐོང་སོགས་ལས་གཞུང་མཐའ་སྡུད་རྒྱས་པར་གྲུབ་ན་ལེགས། རྗེས་སུ་ཚེ་འགུགས་དང་མཆོད་བསྟོད་ནོངས་བཤགས་གྲུབ་ནས་རྟེན་སྙིང་བཟླ་ཞིང་མེ་ཏོག་ཐལ་མོའི་བར་དུ་བཟུང་ལ།
ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ? ཁྱད་པར་དུ་གཏེར་ཆེན་པོའི་བུམ་པ་འདིར་བསྐྱེད་ཅིང་? བདག་དང་སེམས་ཅན་ཐམས་ཅད་ལ་ལོག་འཚོ་མ་ཡིན་པར་ཆོས་དང་མཐུན་པའི་འབྱོར་བ་ཕུན་སུམ་ཚོགས་པ་སྩལ་དུ་གསོལ་ལམ། ཡང་ན་སྦྱིན་བདག་པའི་བདག་པོ་ལ་ལོངས་སྤྱོད་ཕུན་སུམ་ཚོགས་པ་སྩལ་ཞིང་ཡུལ་འདིར་བཀྲ་ཤིས་པ་དང༌། བདེ་ལེགས་དཔལ་འབྱོར་གྱི་དངོས་གྲུབ་རྒྱུན་མི་ཆད་པར་འབྱུང་བར་མཛད་དུ་སོགས་ནས་གཞུང་གི་བསྡུ་ལྡང་དང་བསྔོ་སྨོན་བཀྲ་ཤིས་གྲུབ་ནས། ཐམས་ཅད་ནམ་མཁའ་མཛོད?ཤླཽ་ཀ་གཅིག ལྷ་ཡང་དུས་སུ་ཆར་འབབས་ཤིང༌། ། ལོ་རྟོག་ཕུན་སུམ་ཚོགས་པ་དང༌། ། རྒྱལ་པོ་ཆོས་བཞིན་བྱེད་པ་དང༌། ། འཇིག་རྟེན་དག་ཀྱང་དར་བར་ཤོག ། འབད་དང་རྩོལ?སོགས་བཀྲ་ཤིས་བཟང་པོས་རྗེས། ཆེ་བའི་ཆེ་མཆོག་སྟོན་མཆོག་སོགས་མདོ་རྒྱུད་ནས་འབྱུང་བའི་བཀྲ་ཤིས་རྣམས་དང་བཀྲ་ཤིས་ཚིགས་སུ་བཅད་པ་རྒྱ་ཆེར་བརྗོད་པས་དགེ་ལེགས་བྱའོ།
ཨོཾ་སརྦ་མ་ཧཱ་བྷ་ལ་མུ་ཏྲ་ཙཀྲ་སུ་པྲ་ཏིཥྛ་བཛྲ་ཡེ་སྭཱ་ཧཱ། ༈ གསུམ་པ་སྦས་པའི་ཚེ། བང་མཛོད་དུ་ཡིན་ན་མི་རུལ་བར་བྱ། སར་སྦས་ན་སོལ་བ་དང་ཤུག་ཤུན་མང་བར་བསགས། བསང་དང་དཀར་གཏོར་བསྔོས་ལ་ས་སློང་གྲུབ་ན་ལེགས་པས་ཆོ་ག་ལྟར་བྱ། ཧཱུྃ༔ གཏེར་འབྱུང་ཡེ་ཤེས་སོགས་སྤྱན་འདྲེན་བཞུགས་གསོལ་བཤགས་སྦྱང༌། རྡོ་གཡམ་དང་སས་གཡོགས། རབ་ཏུ་གནས་པ་ཧཱུྃ༔ དངོས་གྲུབ་མཆོག་སྩོལ?སོགས་དང༌།
གཏེར་སྲུང་ཡབ་ཡུམ་གྱི་གཏོར་མ་བདུད་རྩིས་བྲན་ལ་ཕྲིན་ལས་བཅོལ་གཏོར་མ་ཕུལ། མཆོད་བསྟོད་ནོངས་བཤགས་གྲུབ་ནས་རྟེན་འབྲེལ་སྙིང་པོ་མང་དུ་བཟླ་ཞིང་མེ་ཏོག་ཕྱོགས་བཅུ་ལ་སོགས་སྔར་ལྟར་བསྐྱལ། ཨོཾ་འགྲུབ་པར་གྱུར་ཅིག་སོགས་བཀྲ་ཤིས་རིགས་རྒྱས་བརྗོད། རྗེས་སུ་ཚོགས་འཁོར་དང་གཏང་རག་རྒྱ་ཆེར་འབུལ། སླད་ལོ་རེ་ཁ་གསོ་བྱ་ཆེད་གཡང་སྐྱབས་སྦྱར་རོ། དེ་ལྟར་བགྱིད་པས་སྣོད་བཅུད་ཀྱི་རྒུད་པ་ཞི་ཞིང་ཆོས་དང་རིགས་རྒྱུད་འཕེལ་བ་དང་སྒྲུབ་ལ་དངོས་གྲུབ་ཆེན་པོ་འབྱུང་ཞིང་བསོད་ནམས་དང་ཡེ་ཤེས་ཀྱི་ཚོགས་ཆེན་ཡོངས་སུ་རྫོགས་ནས་གནས་སྐབས་དང་མཐར་ཐུག་དོན་གཉིས་ཡིད་བཞིན་ནོར་བུ་ལ་དབང་འབྱོར་བར་འགྱུར་རོ། སྨྲས་པ། བྱང་ཆུབ་སེམས་ནི་སངས་རྒྱས་བསྐྱེད་པའི་གཞི། ། རང་ཁེ་གཞན་ཕམ་ཆགས་སྡང་འཁོར་བའི་རྒྱུ། ། དེ་ཕྱིར་སེམས་ཀྱི་ཁྱད་པར་བསོད་ནམས་དང༌། །
བསོད་ནམས་མ་ཡིན་བྱ་བ་སོ་སོར་གྲུབ། ། དེ་སླད་བསྟན་འགྲོའི་རྒུད་གསོ་ཕན་བདེའི་ཆེད། ། ལོག་འཚོ་ཚོང་དང་གཡོ་རྒྱུ་ཆོས་མིན་པར། ། ཕྱྭ་སྤེལ་དབང་སྡུད་ལ་སོགས་ཆོས་མཐུན་གྱི། ། འདོད་རྒུ་ཆར་འབེབས་རྒྱལ་བའི་ཕྲིན་ལས་སོ། ཞེས་པ་བསོད་ནམས་གཏེར་བུམ་སྒྲུབ་པའི་ཆ་ལག་ཟུར་འདེབས་འདིའང་སྒོ་ཆེན་རྒྱལ་བའི་སྤྲུལ་མིང་འབོད་པས་རང་གཞུང་གི་དགོངས་པ་གཞིར་བཞག ། མེད་ཐབས་མེད་པའི་ཁ་འགེངས་དགོས་རིགས་པདྨ་མདོ་སྔགས་གླིང་པའི་གཏེར་བུམ་སྤྱི་འགྲོ་ལས་བླངས་ཏེ་མཁན་སློབ་ཆོས་གསུམ་གངས་ཅན་གདུལ་བྱར་འཛིན་པའི་ཐུགས་བསྐྱེད་གོ་ཆ་བཞེས་པའི་གནས་མཆོག་བལ་ཡུལ་མཆོད་སྡོང་བྱ་རུང་ཁ་ཤོར་རམ་ལྷུན་གྲུབ་བརྩེགས་པའི་དུར་ཁྲོད་ཆེན་པོའི་ཉེ་བར་པད་རྒྱལ་བསྙེན་འབྲེལ་སྐབས་ཐུན་མཚམས་ཞིག་ཏུ་སྦྱར་བ་འདིས་ཀྱང་གསང་སྔགས་སྔ་འགྱུར་རིང་ལུགས་སྤྱི་དང་གནུབས་ཆེན་གྱི་རིང་ལུགས་བསྟན་པ་འདི་ཉིད་ཕྱོགས་དུས་ཀུན་ཏུ་དར་རྒྱས་ཡུན་རིང་དུ་གནས་པའི་རྒྱུར་གྱུར་ཅིག། །།
བླ་མའི་ནོར་སྒྲུབ་པདྨ་རྒྱལ་པོ་ལས། ༼ཨུ༽ གཏེར་སྲུང་ཀླུ་ཡི་སྒྲུབ་ཐབས་དང་འབྲེལ་བའི་ཀླུ་བུམ་སྒྲུབ་པ་ཡིད་བཞིན་ནོར་བུ་བཞུགས་སོ། རང་བྱུང་ཀླུ་ཡི་རྒྱལ་པོའི་ཕོ་བྲང་ཆེར། །
རང་བཞིན་རྒྱུ་རྐྱེན་ལས་འདས་པད་སྡོང་རྩེར། ། རང་མཚན་མ་ཡིན་འཇའ་ལུས་རྡོ་རྗེའི་སྐུ། ། རང་བྱུང་སངས་རྒྱས་པདྨར་སྐྱེས་དེར་འདུད། ། གང་ཞིག་འཇིག་རྟེན་བདེ་ཞིང་ལོངས་སྤྱོད་ཕྱུག ། ཆར་ཆུ་དུས་འབེབས་ལོ་ཕྱུག་ལེགས་པ་སོགས། ། སྣོད་བཅུད་ལེགས་ཚོགས་རྟེན་འབྲེལ་རྒྱས་པའི་ཐབས། ། ཀླུ་བུམ་ཡིད་བཞིན་ནོར་བུའི་བཅའ་ཐབས་བྲི། དེ་ལ་ཐོག་མར་བུམ་པ་སྒྲུབ་པ་ལའང་སྦྱོར་དངོས་རྗེས་གསུམ་ལས། དང་པོ་བུམ་པ་འདིའང༌། རག་གན་ཞ་ཉེ་ལྕགས་སོགས་མ་ཡིན་པར་རབ་རིན་པོ་ཆེའི་རིགས།
མ་འབྱོར་ན་རྫ་བུམ་ཤེལ་བུམ་ལྟ་བུ་གཙང་ཞིང་ཡིད་དུ་འོང་བ་ཤོང་ཚད་ཡུལ་བྲེ་ལས་མི་ཆུང་བ། ཕྱི་ནང་ཚོན་རྩི་དཀར་པོའི་མཛེས་པར་བྱས་པའི་མདུན་རྟགས་ནཱཾ་ཡང་ན་དུང་དང་པདྨ་བཀོད། རྫས་ནི་གཏེར་བུམ་སྤྱི་ལྟར་མཐིལ་དུ་རྒྱ་བོད་ཀྱི་གནས་ཆེན་མང་པོའི་ས་སྣ་ཆུ་སྣ་བྱིན་ལྡན་གཙང་མའི་རིགས་གང་འབྱོར་དང༌། ཁྱད་པར་ཀླུ་ཆེན་གནས་ངེས་པའི་མཚོ་རྡེལ་གནམ་མ་མཐོང་ཞིང་དྲོད་རླངས་གཞན་མ་ཕོག་པས་མཚོན། མཚོ་ཆེན་ཆུ་ཆེན་སོགས་ཀྱི་བྱེ་མ་རག་གན་མུ་ཟི་སོགས་མ་འདྲེས་པའི་རིན་ཆེན་རིགས། གླ་རྩི་ཤ་རིགས་སོགས་ཀླུ་ལ་གནོད་པའི་རྫས་དང་རིགས་མ་འདྲེས་པའི་བཟང་དྲུག་སོགས་བཟང་ཤིང༌། འབྲུ་ནག་མིན་པའི་འབྲུ་སྣ་ཚོགས་ཤིང་ཏོག་དཀར་གསུམ་མངར་གསུམ། བྱ་རྒྱུད་བུམ་རྫས་ཉེར་ལྔ། ཁྱད་པར་ཀླུ་སྨན་གཙང་མ་གང་མང་དང་རྣམས་དང་རང་གཞུང་བསྐང་བ་ནས་བཤད་པ་ལྟར་དམིགས་བསལ་ས་གནད་ཉེས་པ་གསོ་བ་སོགས་ལ་གང་དུ་དམིགས་པའི་ས་ཆུ་རྩ་ཤིང་ལྡུམ་འབྲས། དེའི་སྟེང་རྡོ་རྒྱུས་མདུང་རྩེ་ཁབ་ལེན་སྦལ་རྒྱབ་དཀྱིལ་འཁོར་གྱི་རྡུལ་ཚོན།
གསུང་རབ་ཀྱི་བག་རྡུལ། རྩི་ཤིང་མེ་ཏོག་འབྲས་བུ་དྲི་བཟང་སོགས་ཀྱིས་བཀང་བའི་དབུས་སུ་སྲོག་ཤིང་དམར་པོ་ལེབ་གཟུགས་ལའམ་ཡང་ན་ཤོག་བུ་སོགས་ལ་ཀླུ་ཡབ་ཡུམ་གྱི་སྐུ་གཟུགས་བྲིས། དེའི་འོག་ནས་དར་རས་སོགས་ཀླུ་ཆེན་བརྒྱད་བྲིས་པ་ཁ་གྲོགས་ཤིང་གི་གཙོ་བོའི་སྐུ་ལ་བལྟས་ནས་བྲིས། གཞན་དུ་བསྡུས་ན། སྲོག་ཤིང་སྟོད་དུ་ནཱཾ་ཞེས་གསེར་དང་མཚལ་གྱིས་སྟོད་སྨད་གཉིས་སུ་བྲིས། དེའི་ཕྱིར་ནཱཾ་བརྒྱད་བྲིས་པ་ཁ་ནང་བསྟན་དུ་དྲིལ་ཀླུ་རྒྱལ་བསོད་ནམས་སྟོབས་བསྐྱེད་འཁོར་ལོ་བྲིས་པའང་ནང་དུ་གཞུག ། གཟུངས་ནི་ཀླུ་ཡབ་ཡུམ་གྱི་གཟུངས་དང་ཀླུ་ཆེན་བརྒྱད་ཀྱི་གཟུངས་འདོད་གསོལ་བྲིས་པ་རས་གཙང་མས་ཁ་བཅད་ལ༑ ཁེབས་གཅོད་སོགས་ཀྱང་ཤ་ལྤགས་ཀྱི་རིགས་མིན་པའི་འབྱར་སྤྱིན་གྱིས་ཁ་དམ་པོར་སྦྱར་ནས། ནང་དུ་ཆུ་མི་འགྲོ་བའི་ཐབས་བྱ། ཁ་རྒྱན་མགུལ་ཆིངས་ཀྱང་དར་དཀར་པོ་བྱས་ལ།
རས་སྐུད་སྣ་ལྔའི་ཆིངས་རྒྱ་གདབ་པ་སོགས་སྤྱི་ལྟར་བྱའོ། སྒྲུབ་པའི་དུས་ཤ་ཆང་སྤངས་ལ་གཙང་སྦྲ་དང་བཅས་ལ་ཀླུ་ཐེབས་དང་བསྟུན། སྤྱི་ལྟར་རྩ་གསུམ་ནོར་ལྷ་གཞུང་གང་རུང་གི་བདག་བསྐྱེད་འགྲོ་དགོས་པར་བཤད་ཀྱང་ཁྱད་པར་འདི་གའི་བདག་བསྐྱེད་བདག་ཉིད་སྐད་ཅིག་སོགས་བཟླས་པ་ཡན་སྔོན་དུ་འགྲོ་དགོས། ད་ནི་གཉིས་པ་ཇི་ལྟར་སྒྲུབ་པ་ནི༑ ཐོག་མར་བདུད་རྩི་འཁྱིལ་བའི་ཁྲུས་སྒྲུབ་འོད་ཞུ་ནུས་ལྡན་བྱ། ཁྲོ་བོའི་སྤྲིན་སྤྲོས་ནས་བགེགས་རྣམས་རྒྱངས་རིང་དུ་བསྐྲད། ཧཱུྃ་བཞིའི་སྔགས་དང་གུལ་ཡུངས་ཀྱིས་བདུག་བྲབ། སྦྱང་ཁྲུས་སོགས་རྒྱས་བསྡུས་ཅི་རིགས་ངེས་པར་དགོས༑ བུམ་པ་བསང་སྦྱང་དངོས་ནི། བཛྲ་ཨ་མྲྀ་ཏས་བསང༌།
སྭ་བྷཱ་ཝས་སྦྱང༌། སྟོང་པའི་ངང་ལས་བུམ་པའི་གྲངས་མཉམ་པའི་པྃ་ལས་པདྨ་དང༌། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བྷྲཱུཾ་ལས་རིན་པོ་ཆེ་བུམ་པ་ཡངས་ཤིང་རྒྱ་ཆེ་བའི་ནང་དུ། རིན་པོ་ཆེ་དང་འབྲུ་བཅུད་ཟས་ནོར་ཚོགས་ཀྱིས་ཡོངས་སུ་གང་བར་གྱུར། སོགས་བརྗོད་བསམ་ཞིང་སྔགས་དྲུག་དང་ཕྱག་རྒྱ་དྲུག་གིས་བྱིན་རླབས་བྱའོ། དེ་ནས་བྲིས་སྐུ་དང་སྔགས་བྱང་ལྷར་བསྐྱེད་པ་ནི། སྐྱིད་གྲོང་ཐུགས་རྡོར་གྱི་ཆོག་བསྒྲིགས་པདྨ་རྒྱལ་པོའི་གཏེར་སྲུང་ཀླུ་ཡི་དགེ་བསྙེན་གྱི་ཞིང་སྒྲུབ་ཁྲིགས་བསྡེབས་བསོད་ནམས་དཔལ་བསྐྱེད་གྱི་མདུན་བསྐྱེད། ཧཱུྃ༔ བདག་ཉིད་བདེ་གཤེགས་ཀུན་འདུས་པདྨ་འབྱུང་༔ ཡབ་ཡུམ་མདུན་དུ་ཀླུ་ཡི་ཕོ་བྲང་ནི༔
ཞེས་པར་བུམ་པ་ནི་ཞེས་བསྒྱུར་ལ་བསྟོད་པའི་བར་བཏང༌། ཐུགས་རྒྱུད་བསྐུལ་བའི་དམིགས་བཟླས་གཙོ་བོར་བྱ། སྐབས་འདིར་བུམ་པ་ལ་གཟུངས་ཐག་བཏགས་ཀྱང་བཟང༌། དམིགས་པ་ནི། རང་གི་ཐུགས་ཀ་ནས་འོད་ཟེར་བདུད་རྩིའི་རང་བཞིན་ཅན་འཕྲོས། མདུན་བསྐྱེད་འཁོར་དང་བཅས་པ་ལ་ཕོག་པས་ཟག་པ་མེད་པའི་བདེ་བ་ཁྱད་པར་ཅན་བསྐྱེད། དེའི་ཐུགས་ཀ་ནས་འོད་འཕྲོས་བརྟན་གཡོའི་དྭང་བཅུད་མ་ལུས་པ་བསྡུས་ནས་མདུན་གྱི་རྟེན་རྫས་རྣམས་ལ་ཐིམ་པས་སྣོད་བཅུད་ཀྱི་དཔལ་འབྱོར་ཕུན་སུམ་ཚོགས་པ་ཐམས་ཅད་བསྐྱེད་པའི་ནུས་པ་དང་ལྡན་པར་གྱུར་བའི་མོས་པ་དང་བཅས། ཀླུ་ཡབ་ཡུམ་གྱི་རྩ་སྔགས་ཁྲི་བདུན་སོགས་གང་རུང་གིས་བསྒྲུབ། ཀླུ་ཆེན་བརྒྱད་དང༌། ཀླུ་བུམ་སྤྱི་འགྲོས་ཀྱི་སྔགས་རྣམས་ཀྱང་སྦྱར་རུང༌།
ཞི་བའི་མཆོད་བསྐང་བསྟོད་པའི་བར་རྒྱས་པ་རང་གཞུང་ལྟར་བཏང༌། མཐར་འབྲུ་གསུམ་ནམ་མཁའ་མཛོད་ཀྱི་སྔགས་ཀྱིས་བྱིན་རླབས་སྦྱར་ནས་ཧཱུྃ། ཡིད་འོང་རྒྱ་མཚོ་གླིང་གི་མངའ་དབང་སྒྱུར?སོགས་གཏོར་མ་ཕུལ། བསྡུ་ན། གཏེར་སྲུང་ཀླུ་མོའི་མཆོད་བསྟོད་མཆོག་གསུམ་པཉྩ་སོགས་གཏོར་མ་འབུལ། མ་འབྱོར་པ་དང་?སོགས་ཀྱིས་ནོངས་པ་བཤགས། རྟེན་སྙིང་སོགས་ཀྱིས་བྱིན་རླབས་བྱས་པའི་འབྲུ་བཅས་ཐལ་མོ་སྦྱར་ལ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ? ཁྱད་པར་དུ་གཏེར་ཆེན་པོའི་བུམ་པ་འདིར་བསྐྱེད་ཅིང་སྤྱན་དྲང་བའི་སེམས་དཔའ་ཀླུ་ཡི་དབང་པོ་ཡབ་ཡུམ་རྣམས་ཇི་སྲིད? བདག་དང་སེམས་ཅན་ཐམས་ཅད་ལ་ལོག་འཚོ་མ་ཡིནཔར་ཆོས་དང་མཐུན་པའི་འབྱོར་བ་ཕུན་སུམ་ཚོགས་པ་སྩལ་དུ་གསོལ་ལམ། ཡང་ན་སྦྱིན་པའི་བདག་པོ་ལ་ལོངས་སྤྱོད་ཕུན་སུམ་ཚོགས་པ་སྩལ་ཞིང་ཡུལ་འདིར་བཀྲ་ཤིས་པ་དང༌། བདེ་ལེགས་དཔལ་འབྱོར་གྱི་དངོས་གྲུབ་རྒྱུན་མི་ཆད་པར་འབྱུང་བར་མཛད་དུ་གསོལ། ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ།
ཞེས་མང་དུ་བརྗོད་ལ་མེ་ཏོག་འཐོར། རང་གི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་རྣམས་ཀྱིས་མཚན་པར་གྱུར། དགེ་བ་འདི་ཡིས་མྱུར? ཐམས་ཅད་ནམ་མཁའ་མཛོད? ཀླུ་རྒྱལ་དགའ་བོ་ཉེ? ལྷ་ཡང་དུས་སུ? འབད་དང་རྩོལ? ཆེ་བའི་ཆེ་མཆོག་སྟོན་མཆོག? མཐར། སངས་རྒྱས་ཐུགས་རྗེའི་ཀླུ་རྣམས་བདེ་སྐྱིད་ལྡན། ། ནད་ཞི་སྡུག་བསྔལ་དང་བྲལ་འཇིག་རྟེན་ན། ། བདེ་ལེགས་རྒྱུན་མི་ཆད་པ་འབྱུང་བ་ཡིས། ། སངས་རྒྱས་སྲས་དང་བཅས་པའི་བཀྲ་ཤིས་ཤོག ། བཀྲ་ཤིས་དགེ་ལེགས་རྒྱ་ཆེར་སྤེལ་ལོ།
སྦས་པ་ནི། སྡེ་བརྒྱད་གསེར་སྐྱེམས་སྔོན་དུ་བཏང་ལ་གཏེར་སྲུང་ཀླུ་ཡི་མཆོད་བསྟོད་རྒྱས་བསྡུས་གང་རུང་མཐར། བཞུགས་སུ་གསོལ་ལ་བརྟན་བཞུགས་བྱ་བ་ནི། རྟེན་སྙིང་བཟླ་ཞིང་མེ་ཏོག་ཐལ་མོའི་བར་དུ་བཟུང་ལ། ཕྱོགས་བཅུ་ན་སོགས་བརྟན་བཞུགས་དང་གཞུང་གི་བསྔོ་སྨོན་བཀྲ་ཤིས་སོགས་རྒྱས་པར་བརྗོད་ལ་མཐའ་བསྡུ་བར་བྱའོ། ཀླུ་བུམ་འདི་དག་སྒྲུབ་པ་དང་སྦས་པ་སྟ་གོན་བྱ་བ་སོགས་ཀུན་ལ་ཤ་ཆང་སྤངས་ཤིང་གཙང་སྦྲ་དམ་པོར་མཛད་པ་གལ་ཆེའོ། ཞེས་པའང་ཀླུ་ཆེན་མལ་གྲོ་གཟི་ཆེན་སོགས་ཆེ་བཙན་ཀླུ་ཡི་རྒྱལ་པོ་དུ་མ་གནས་ཤིང་སྐྱོང་བའི་བལ་པོའི་ཡུལ་ནཱ་ག་གན་རྒྱལ་དང་ཉེ་བའི་མཆོད་རྟེན་ཆེན་པོ་བྱ་རུང་ཁ་ཤོར་གྱི་དྲུང་དུ་པདྨ་རྒྱལ་པོའི་བསྙེན་འབྲེལ་བུམ་སྒྲུབ་སྐབས་བསྟུན་ཉེར་མཁོར་དམིགས་ཏེ་ཀུན་རྨོངས་སྒོ་སྤྲུལ་ངག་དབང་ཀླུ་སྒྲུབ་ཏུ་འབོད་པས་ཐུན་མཚམས་སུ་སུག་བྲིས་བགྱིས་པ་དགེ་བར་གྱུར་ཅིག། །། ཨོཾ་སརྦ་མ་ཧཱ་བྷ་ལ་མུ་ཏྲ་ཙཀྲ་སུ་པྲ་ཏིཥྛ་བཛྲ་ཡེ་སྭཱ་ཧཱ།། །། བླ་མའི་ནོར་སྒྲུབ་པདྨ་རྒྱལ་པོའི་གཡང་ཆོག་དང་འབྲེལ་བའི་གོད་སྲི་མནན་པ་དམོད་པ་དགུ་སྐོར་ནག་འགྲོས་བཀླག་ཆོག་ཏུ་བཀོད་པ་བཞུགས་སོ།། །། ཆོས་དབྱིངས་ངང་ལས་ལོག་འདྲེན་འདུལ་བྱའི་ངོར། །
སྙིང་རྗེ་རབ་འཕྲོས་དམར་ནག་མེ་ཕྲེང་རྩལ། ། རྩ་གསུམ་དཀྱིལ་འཁོར་རྒྱ་མཚོ་འདུས་པའི་དཔལ། ། གནོད་སྦྱིན་ནག་པོ་ཁྲོ་གཏུམ་ལྡན་ལ་བསྟོད། ཅེས་ཆེ་བ་བརྗོད་ནས་ཡཀྴ་ཀཱ་ལའི་སྒོ་ནས་གོད་སྲི་མནན་པ་དམོད་པ་དགུ་སྐོར་ནི། སྔོན་འགྲོ་དངོས་གཞི་རྗེས་གསུམ་ལས། དང་པོ་བཤམ་བཀོད་སོགས་གཞུང་ལྟར་གྲུབ་ཟིན་ནས། ལིངྒ་བྲིས་དང་རྫས་བསགས་གཞུང་ལྟར་བྱས་ནས། དང་པོ་གཞི་གཟི་བྱིན་བསྐྱེད་པ་ནི། ཧཱུྃ། དཔལ་ཆེན་རྡོ་རྗེ་དཔའ་བོའི་སྐུ། །
སྨུག་ནག་ཡཀྴ་ཀཱ་ལ་ཆེ། ། ཞལ་གཅིག་ཕྱག་གཉིས་དཔའ་བའི་ཆས། ། སྤྱན་བགྲད་ཨམ་གཙིགས་སྨིན་མ་འབར། ། ཐོད་སྐམ་སྐྲ་ཆིངས་དར་དམར་བརྒྱན། ། ཕྱག་གཡས་རྡོ་རྗེ་རལ་གྲི་བསྣམས། ། གཡོན་པས་ལྕགས་སྡིག་ཕུར་པ་འདྲིལ། ། སྐུ་ལ་དུར་ཁྲོད་ཆས་བརྒྱད་རྫོགས། ། ཞབས་གཉིས་གྱད་ཀྱི་དོར་སྟབས་བཞུགས། ། གོ་ཆའི་ལྷ་རྣམས་ཧཱུྃ་དུ་གསལ། ། མེ་དཔུང་མཆེད་པའི་དབྱིངས་སུ་བསྒོམ།
ཨོཾ་ཡཀྴ་ཀཱ་ལ་ཙཎྜ་མ་ཧཱ་ཤྲཱི་ཧྲཱི་ཏ་ཧེ་རུ་ཀ་ཧཱུྃ་ཕཊ྄ཿ བརྒྱ་སྟོང་བཟླས་ནས་གསེར་སྐྱེམས་མཆོད་པ་ནི། ཧཱུྃ། མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ། ། རྩ་གསུམ་དཀྱིལ་འཁོར་རྒྱ་མཚོ་དགོངས་སུ་གསོལ། ། མ་ཉེས་མ་ལེན་གཟུ་དཔང་དཀོན་མཆོག་བཞུགས། ། དྲང་ཤན་ཕྱེ་བའི་སྡེ་བརྒྱད་དམག་ཚོགས་རྣམས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། དམ་སྲི་དམ་ཉམས་ལོག་འདྲེན་འབྱུང་པོ་ལ། ། དྲག་སྔགས་རྡོ་རྗེ་ཕུར་ཆར་འདི་འབེབས་པར། །
ཀོ་ལོང་རུ་ང་ཕྲག་དོག་མ་མཛད་པར། ། མངོན་སྤྱོད་བཀའ་ཡི་ཆད་པ་དྲག་པོ་ནི། ། དེ་རིང་དམ་ཉམས་ལོག་འདྲེན་འདི་ལ་ཕོབ། ། ལས་མཁན་དུས་ལ་བབ་བོ་ས་མ་ཡ། མཆོད་ཅིང་ཧོམ་བསྐྱེད་གནད་ལ་དབབ་པ་ནི། མདུན་དུ་ཧོམ་ཡངས་ལྕགས་ཁང་གྲུ་གསུམ་ནང༌། ། ནྲྀ་ཏྲི་ལས་སྐྱེས་དགྲ་བགེགས་འབྱུང་པོ་དང༌། ། གོད་བདག་དབུལ་སྲི་མངོན་སུམ་གསལ་བར་གྱུར། ན་མོ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི་བཀའ་བདེན་པ་དང༌།
ཆོས་ཀྱི་བཀའ་བདེན་པ་དང༌། དགེ་འདུན་གྱི་བཀའ་བདེན་པ་དང༌། གསང་སྔགས་ཀྱི་རྒྱལ་པོ་ཁྲོ་བོ་རིག་སྔགས་ཀྱི་རྒྱལ་མོ་ཁྲོ་མོ་རྣམས་ཀྱི་བཀའ་བདེན་པ་དང༌། ཁྱད་པར་དུ་ཆེ་མཆོག་རྡོ་རྗེ་དྲག་པོ་ཐོད་ཕྲེང་རྩལ། སྐུ་འཇམ་དཔལ་གསུང་རྟ་མགྲིན་ཐུགས་ཕྱག་ན་རྡོ་རྗེ་ཡོན་ཏན་མཁའ་འགྲོ་སྡེ་ལྔ། སྤྲུལ་པ་ཡཀྴ་མེ་དབལ། སྟོབས་ལྡན་ལྕགས་སྡིག་ནག་པོ། རིགས་བཞི་ཡེ་ཤེས་ཀྱི་ཁྲོ་བོ་བཅུ། བཀའ་འཁོར་དྲེགས་པ་སྡེ་བརྒྱད་དང་བཅས་པ། གཞན་ཡང་སྤྲུལ་པ་ཡང་སྤྲུལ།
བཀའ་སྲུང་བདུད་བཙན་ཀླུ་གསུམ་གཏེར་སྲུང་ནཱ་ག་རཀྴ་ལ་སོགས་སྲུང་མ་དམ་ཚིག་ཅན་གྱི་བཀའ་བདེན་པས། བདག་ཅག་དཔོན་སློབ་མི་ནོར་བསྲུང་བྱ་འཁོར་དང་བཅས་པ་ལ་གནོད་པར་བྱེད་པའི་གདོན་བགེགས་འབྱུང་པོ་ལོག་པར་འདྲེན་པའི་བདུད་དམ་སྲི། ཁྱད་པར་དུ་ཆེ་སྲི་ཆུང་སྲི། རྒས་སྲི་གཞོན་སྲི་དར་སྲི་དུར་སྲི། ཕུང་སྲི་འགོང་པོ་བསེ་རག་དབུལ་སྲི་ཕོ་གདོན་མོ་གདོན་ཟ་འདྲེ་ཤི་གཤེད་ལ་སོགས། ཚེ་བསོད་ནམས་ལ་བར་དུ་གཅོད་པའི་བདུད། ལོ་ཟླ་ཞག་དུས་ཀྱི་སྐག་རིགས་བྱིས་པའི་གདོན་ཆེན་བཅོ་ལྔ། ནད་རིགས་བཞི་བརྒྱ་རྩ་བཞི། བགེགས་རིགས་སྟོང་ཕྲག་བརྒྱད་ཅུ། ཡེ་འདྲོག་སུམ་བརྒྱ་དྲུག་ཅུ་གློ་བུར་བརྒྱད་ཅུ་རྩ་གཅིག །
དུས་མིན་འཆི་བ་རྣམ་བརྒྱད། གདུག་ཅིང་སྡང་བའི་ཚོགས་ཐམས་ཅད་དམིགས་པའི་རྟེན་འདིར་ཁུག་ཅིག ཨོཾ་བཛྲ་ཨངྐུ་ཤ་ཡ་ཛ་ཛཿ ལན་གཅིག་གམ་ལྔ་བདུན་དགུ་སོགས་ཀྱིས་བཀུག་ནས། ཨོཾ་ར་ཏྲི་དམ་སྲི་ཏེ་ཕུར་ནག་མོའི་སྙིང་ལ་ཛ་ཛཿ ཏྲི་ཏྲི་མུ་ལ་རྨངས་སྲི་ཤག་དུ་ཤག་ཛ་ཛཿ འགྲིག་འགྲིག་རཀྨོ་འགྲིག་འགོང་པོ་དབུལ་སྲི་ཁ་ལ་དུན་ཚེ་ཛ། དམ་སྲི་ཡ་མ་ཕུང་སྲི་མིང་གཟུགས་ལ་དུན་ཤག་ཤག་ཕོབ་ཕོབ། ཡ་མ་ཤིནྟ་དམ་སྲིའི་སྲོག་ལ་ཛ་ཛཿ ཁུག་རྟགས་རྫོགས་ནས་ཐུན་རྫས་གཞུང་ལྟར་ལིངྒར་གཟིར་བ་ནི།
ཨོཾ་སྒྲིག་ཤོག་ནག་མོ་ཁ་ལ་དུན་ཙེ་རྦད༔ ཀ་ལི་ར་ཏྲི་ཕེ་ཤ་ནག་པོའི་སྲོག་ལ་ཐུན་བྷྱོཿ ནག་མོ་ཟ་འདྲེ་རྨུགས་འདྲེའི་ཁ་ཆིངས་ཆིངས༔ འགོང་པོའི་ཁ་ཆིངས་ཆིངས༔ མི་ལའི་ཁ་ཆིངས་ཆིངས༔ ཕུང་སྲིའི་ཁ་ཆིངས་ཆིངས༔ བསེ་རག་གི་ཁ་ཆིངས་ཆིངས༔ ཆུང་སྲིའི་ཁ་ཆིངས་ཆིངས༔ དབུལ་སྲིའི་ཁ་ཆིངས་ཆིངས༔ གོད་སྲིའི་ཁ་ཆིངས་ཆིངས༔
ན་སྲིའི་ཁ་ཆིངས་ཆིངས༔ མི་ཁའི་ཁ་ཆིངས་ཆིངས༔ དམ་སྲིའི་ཁ་ཆིངས་ཆིངས༔ གྲི་སྲིའི་ཁ་ཆིངས་ཆིངས༔ དགྲ་སྲིའི་ཁ་ཆིངས་ཆིངས༔ བྱུར་ཡུགས་ཀྱི་ཁ་ཆིངས་ཆིངས༔ ཨོཾ་ཏྲག་ཐུར་ཤག་རྦད༔ དུན་ཙེ་མཱ་ར་ཡ་ནན༔ ཨོཾ་ཀྲ་མ་ཧྲི་མ་བསེ་རག་འགོང་པོའི་ཁ་ཆིངས་ཆིངས་ནན༔ རྟགས་དང་སྦྱར་ནས།
ཆེ་སྲི་ཕོ་སྲི་རི་བོའི་རྩེ་ནས་ལངས་པ་མཱ་ར་ཡ་ནན་བྲུབ༔ མོ་སྲི་འདྲེ་མོ་རྒྱ་མཚོའི་མཐིལ་ནས་ལངས་པ་མཱ་ར་ཡ་ནན་བྲུབ༔ ཆུང་སྲི་བསེ་རག་མངལ་དུ་ཚུད་པ་མཱ་ར་ཡ་ནན་བྲུབ༔ གོད་སྲི་རྭ་བའི་ཕུགས་ནས་ལངས་པ་མཱ་ར་ཡ་ནན་བྲུབ༔ དར་སྲི་དུར་ཁྲོད་མཐིལ་ནས་ལངས་པ་མཱ་ར་ཡ་ནན་བྲུབ༔ གྲི་སྲི་ཕུང་ཤུལ་གྱི་དཀྱིལ་ནས་ལངས་པ་མཱ་ར་ཡ་ནན་བྲུབ༔ བསེ་རག་ཚོང་འདུས་གླིང་ནས་ལངས་པ་མཱ་ར་ཡ་ནན་བྲུབ༔ ཕུང་སྲི་གྲི་བོ་གླིང་ཡུལ་ལ་ཆགས་པ་མཱ་ར་ཡ་ནན་བྲུབ༔ གསོན་འདྲེ་ཕོ་མོ་རྒྱ་གྲོང་གྲུ་ནས་ལངས་པ་མཱ་ར་ཡ་ནན་བྲུབ༔ འགོང་པོ་སྡེ་དགུའི་ཚོགས་ཐམས་ཅད་མཱ་ར་ཡ་ཟློག་ཟློག༔
ཟ་འདྲེ་ཁ་ཁ་མུ་ཁ་ཟློག་ཟློག༔ གུར་མ་གུར་ཏིང་གུར་ལན་གུར་སྨན་གུར་རཾ་གུར་ནན༔ གུར་སྲིན་གསེར་འབྲོང་གཡུ་འབྲོང་སྨན་འབྲོང་སྲིན་འབྲོང་ལ་སོགས་དམ་སྲི་ཕོ་མོའི་སྙིང་རྩ་ལ་ཤིག་ཤིག་བཾ་རིལ་ནན་ནན་ཏྲི་ཏྲི་ཐིས་པ་ཏེ་ཡ་སཏྭཾ་བྷ་ཡ་ནན༔ ཞེས་རྡོ་ཕྱེ་ཡུངས་དཀར་ནག་ཀེ་ཚེ་ཤང་ཚེ་གཡེར་མ་རམ་པ། ལམ་རྒྱ་གྲམ་གྱི་ས་མཆོད་རྟེན་ནམ་ལྷ་ཁང་ཉིལ་བའི་ས་བཅས་ཐུན་རྫས་སྔགས་ནན་ཏན་བསྐྱར། ཐུན་མཚམས་སུ་གཏོར་མ་འབུལ་བ་ནི། དམིགས་བྱ་ལན་གསུམ་འགུགས་ལ། ཧཱུྃ། ཀཱ་ལ་ཡཀྴ་སྐུར་བཞེངས་ཤིག ། མངོན་སྤྱོད་ཆེན་པོའི་དུས་ལ་བབ། །
གདུག་པའི་བྱད་མ་དགྲ་དང་བགེགས། ། ཕུང་སྲི་འགོང་པོ་འདྲེ་རྒོད་དང༌། ། ཚེ་དང་བསོད་ནམས་ལ་གནོད་པའི། ། བདུད་དང་དམ་སྲི་ཚོགས་རྣམས་ཀུན། ། ཐུན་གྱི་གཏོར་མར་བསྟིམས་ནས་ཀྱང༌། ། དཔལ་ཆེན་ཁྲོ་རྒྱལ་ཞལ་དུ་འབུལ། ། ལྷག་མ་མེད་པར་བཞེས་སུ་གསོལ། ཨོཾ་ཨི་དཾ་བྷ་ལིངྟ་དགྲ་བགེགས་དམ་སྲི་རྣམས་ཀྱི་དབང་པོ་རྣམ་ལྔ་ལ་ཁ་ཁ་ཁཱ་ཧི་ཁཱ་ཧི། ཞེས་འབུལ་ལོ། རྗེས་མནན་པ་བྱ་བ་ནི།
ལིངྒ་རྫས་དང་ལྡན་པ་འདྲེ་ལྟེབ་བྱས་ནས་ཡུགས་ས་མའི་སྐྲས་བཅིང༌། ཕག་ཐོད་དམ་སྤྲེའུ་མགོ ། བ་ཡི་ར་ཅོའི་ནང་དུ་བཅུག་ལ་ཁྱི་སྤུ་ར་བལ་གྱིས་ཁ་བཅད་ནས་ལ་ཆས་བསྡམས། ར་སུག་གིས་ལམ་རྒྱ་གྲམ་དུ་ས་ཚད་དང་ལྡན་པ་བྲུས་ལ། འགུགས་གཞུག་དང་བཅས་པས་བཅུག་ནས། མི་ཁ་ཡས་སྟགས་ཐུན་རྫས་བཅས་ལ། ཆེ་སྲི་ཕོ་སྲི་རི་བོའི་རྩེ་ནས་ལངས་པ་མཱ་ར་ཡ་ནན་བྲུབ། སོགས་ཚང་བར་བརྗོད་པའི་མཇུག་ཏུ། སངས་རྒྱས་ཆོས་དང་དགེ་འདུན་གསུམ། ། བླ་མ་ཡི་དམ་མཁའ་འགྲོ་གསུམ། །
གསང་སྔགས་རིག་སྔགས་གཟུངས་སྔགས་གསུམ། ། དེ་དག་རྣམས་ཀྱི་བདེན་པས་མནན། སྟག་ཕུར་བཙུགས་དུར་རྡོ་ལ་རྡོ་རྗེའི་རྒྱ་གྲམ་རི་རབ་བྲིས་པས་མནན་ས་ཡིས་དགབ། རྟ་བྲོ་བརྡུང་བ་ནི། ཧཱུྃ། དབང་ཆེན་རྔམ་པའི་བྲོ་ར་རུ། ཁྲོ་རྒྱལ་སྟབས་ཀྱི་བྲོ་བརྡུངས་པས། ། དགྲ་སྲི་དམ་ཉམས་ཐལ་བར་རློག ། གཏུམ་མོ་རྡོ་རྗེའི་བྲོ་ར་རུ། ཁྲོ་མོ་འདུས་པའི་བྲོ་བརྡུངས་པས། །
བགེགས་སྲིན་འབྱུང་པོ་ཚར་ཡང་བཅད། ། ལས་མཁན་ཚོགས་པའི་བྲོ་ར་རུ། གཏེར་སྲུང་དམ་ཅན་བྲོ་བརྡུངས་པས། ། གོད་སྲི་དབུལ་སྲི་ཐལ་བར་རློག ། ཆེམ་ཆེམ་ཁྲོ་རྒྱལ་རོལ་པའི་བྲོ། ། རྡུངས་ཤིག་སྟོབས་བཅུ་རྩལ་གྱི་འགྲོས། ། དམ་སྲི་ནམ་ཡང་མ་ལྡང་ཞིག ཨོཾ་ནན༔ ཨཱཿནན༔ ཧཱུྃ་ནན༔
སཏྭཾ་བྷ་ནན༔ དམ་སྲི་མཱ་ར་ཡ་རྦད་ཆིངས༔ ནན་ནན༔ གནམ་ལྕགས་མཆོད་རྟེན་ནག་པོས་མནན་པར་བསྒོམ། ཕྱི་མིག་མི་ལྟ་ནང་དུ་ལོག ། དཀྱིལ་འཁོར་གཞུང་གི་མཐའ་སྐྱོང་ལ་གཤེགས་བསྡུ་བྱ། ཞེས་པ་འདི་ཡང་གཡང་ཆོག་གི་སྐབས་སུ་དོ་གལ་ཆེ་བར་བརྟེན། རོང་སྨྱོན་ཨོ་རྒྱན་རིག་འཛིན་གྱིས། རང་གཞུང་བསླད་མེད་ལྟར་གོང་འོག་གི་འཁྲུགས་བསྡེབས་བསལ་ནས། བཀླག་ཆོག་ཏུ་བྲིས་པ་དགེ་བར་གྱུར་ཅིག །
དམ་མེད་སློབ་མ་ལ་མི་བསྟན་པའི་བཀའ་རྒྱ་ཡོད། སརྦ་མངྒ་ལཾ།། །། བླ་མའི་ནོར་སྒྲུབ་པདྨ་རྒྱལ་པོ་ལས། ཀཱ་ལ་ཡཀྴའི་ཚོགས་མཆོད་བཞུགས་སོ། ཚོགས་མཆོད་བྱ་བའི་རིམ་པ་ལ། དང་པོ་ཚོགས་བསང་སྦྱང་ཆུ་གཙང་གིས་བྲན་ལ༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ ཧཱུྃ༔ བདག་ཉིད་དྲག་པོ་གསལ་བ་ཡི།
ཐུགས་ལས་བྱིན་རློབ་ཡི་གེ་འཕྲོས༔ རྃ་ཡྃ་ཁྃ་གིས་བག་ཆགས་སྦྱངས༔ ཨོཾ་ཨཱཿཧཱུྃ་གིས་བདུད་རྩིར་བསྒྱུར༔ རོ་མཆོག་འདོད་ཡོན་སྣ་ཚོགས་གྱུར༔ ཨོཾ་ཨཱཿཧཱུྃ༔ ཨོཾ་ག་ཎ་ཙཀྲ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡ་ཤྲཱི་ཡེ་ཨཱཿཧཱུྃ༔ དེ་ནས་ཚོགས་ལ་སྤྱན་འདྲེན་པ་ནི༔ ཧཱུྃ༔ འོག་མིན་ལྷུན་གྲུབ་ཕོ་བྲང་ནས༔ སྣང་མཐའ་ཐོག་མའི་མགོན་པོ་ལ༔
མངོན་རྫོགས་སངས་རྒྱས་སྟོང་གིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ མ་འགགས་དབྱིངས་རིག་ཕོ་བྲང་ནས༔ ལོངས་སྐུ་ཐུགས་རྗེ་འཕགས་མཆོག་ལ༔ ཞི་ཁྲོ་རབ་འབྱམས་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ སྟོབས་བཅུ་གཟི་བྱིན་ཕོ་བྲང་ནས༔ རིག་འཛིན་སྤྲུལ་སྐུ་པད་འབྱུང་ལ༔ བཀའ་བབ་གྲུབ་ཐོབ་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
ཀུན་འབྱུང་ཡིད་བཞིན་ཕོ་བྲང་ནས༔ དབང་སྡུད་པདྨ་རྒྱལ་པོ་ལ༔ འདོད་སྦྱིན་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ལངྐ་མགྲིན་བཅུའི་ཕོ་བྲང་ནས། གཏུམ་དྲག་ཀཱ་ལ་ཡཀྴ་ལ། ། བདུད་འདུལ་ཁྲོ་བོ་ཁྲོ་མོས་བསྐོར། ཚོགས་ལ་སྤྱན་འདྲེན་གཤེགས་སུ་གསོལ༔ མེ་རླུང་འཚུབ་མའི་ཕོ་བྲང་ནས༔ ལེགས་ལྡན་ཞིང་སྐྱོང་མགོན་པོ་ལ༔
དམ་ཅན་གཏེར་བདག་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ དགོས་འདོད་ཆར་འབེབས་སི་ལི་ལི༔ བཀྲག་མདངས་གཟི་བརྗིད་ཏ་ལ་ལ༔ དྲི་ཞིམ་སྤོས་དུད་ཆི་ལི་ལི༔ གནས་འདིར་བྱིན་ཆེན་མྱུར་དུ་ཕོབ༔ དཀྱིལ་འཁོར་རྫས་ལ་བཀྲག་མདངས་བསྐྱེད༔
བཀྲམ་པའི་མཆོད་པར་བཅུད་ཆེན་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་བཛྲ་ས་མཱ་ཡ་ཛ་ཛཿ དེ་ནས་ཚོགས་མཆོད་པ་ནི༔ ཧཱུྃ༔ བླ་མ་ཡི་དམ་མཁའ་འགྲོ་དང་༔ དབང་དྲག་ཀཱ་ལ་ཡཀྴ་རྩལ། དམ་ཅན་གཏེར་བདག་ཆོས་སྐྱོང་ལ༔
ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་སྐལ་ལྡན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི༔ དེ་ནས་བསྐང་བ་ནི༔ ཧཱུྃ༔ ཕྱི་མཆོད་སྤྱན་གཟིགས་འདོད་ཡོན་སྣ་ལྔའི་གཏེར༔ ནང་མཆོད་རྫས་མཆོག་བླ་མེད་མཆོད་པའི་སྤྲིན༔ གསང་མཆོད་སྦྱོར་སྒྲོལ་སྣ་ཚོགས་དབང་པོ་འདིས༔ དབང་སྡུད་པདྨ་རྒྱལ་པོའི་ཐུགས་དམ་བསྐང་༔
དབང་དྲག་ཀཱ་ལ་ཡཀྴའི་ཐུགས་དམ་བསྐང༌། གཏེར་སྲུང་དགེ་བསྙེན་ཆེན་པོའི་ཐུགས་དམ་བསྐང་༔ ཕྱི་ནང་གསང་བའི་ལྷ་ཚོགས་ཐུགས་དམ་བསྐང་༔ ཐུགས་དམ་བསྐངས་ཤིང་དགྱེས་པ་རབ་བསྐྱེད་ནས༔ སྒྲུབ་ལ་འདོད་རྒུ་ཡིད་བཞིན་ཆར་ལྟར་ཕོབ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་བཤགས་པ་བྱ་བ་ནི༔ ཧཱུྃ༔ དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔ ཕྱི་ནང་དམ་ཚིག་འགལ་ཞིང་ཉམས་པ་དང་༔
བསྙེན་སྒྲུབ་བསྐང་བཤགས་མཆོད་རྫས་ཆད་ཅིང་ལྷག༔ བག་མེད་དམ་འགལ་ལེ་ལོ་ཅི་མཆིས་པ༔ ཞལ་ཟས་ཚོགས་ཀྱི་མཆོད་པས་བསྐང་ཞིང་བཤགས༔ ཉམས་གྲིབ་དག་ནས་ཚངས་པ་སྩལ་དུ་གསོལ༔ ཨོཾ་བཛྲ་ས་ཏྭ་ཧཱུྃ༔ ཞེས་ཡིག་བརྒྱ་བཟླས༔ ལྷག་ཆད་བཀང་༔ དེ་ནས་བསྒྲལ་བ་ནི༔ ཧཱུྃྃ༔ མདུན་དུ་ཧོམ་ཡངས་ལྕགས་ཁང་གྲུ་གསུམ་ནང་༔
ནྲྀ་ཏྲི་ལས་སྐྱེས་དགྲ་བགེགས་འབྱུང་པོ་དང་༔ གོད་བདག་དབུལ་སྲི་མངོན་སུམ་གསལ་བར་གྱུར༔ ཧཱུྃ༔ ན་མོཿ མཆོག་གསུམ་རྩ་བ་ཕྱག་རྒྱ་ཏིང་འཛིན་སྔགས༔ ཁྱད་པར་བཀའ་གཏེར་ཆོས་སྐྱོང་བདེན་པའི་མཐུས༔ གནོད་བྱེད་འབྱུང་པོ་བར་ཆད་རྩོམ་པའི་རིགས༔ རང་དབང་མེད་པར་ཚོགས་ལིང་འདི་ལ་ཁུག༔ བསྐྲད་ཅིང་བསྡམས་ནས་བསྒྲལ་གཏུབ་ཕྱེ་མར་ཐོངས༔ ཨོཾ་བཛྲ་ཨངྐུ་ཤ་ཡ་ཛཿ
གནོད་བྱེད་འབྱུང་པོ་ཨ་ཀརྵ་ཡ་ཛཿ དེ་ནས་བསྒྲལ་བ་ནི༔ ཧཱུྃ༔ ཡེ་ཤེས་ཐུགས་ལས་སྤྲུལ་པའི་ཁྲོ་བོའི་རྒྱལ༔ སྲས་མཆོག་ལས་བྱེད་བཛྲ་ཀུ་མཱ་ར༔ ཕྱག་གཉིས་སྲིད་པའི་རི་རབ་ཕུར་བུ་བསྒྲིལ༔ བྱད་མ་གདུག་པའི་སྙིང་དུ་ཀཱི་ལ་ཡ༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ གནོད་བྱེད་དམ་སྲི་མཱ་ར་ཡ་ཏྲིག་ནན༔ གཟིར་ནན༔
མཱ་ར་ཡ་རྦད་རྦད༔ དེ་ནས་གཏུབ་ཅིང་འབུལ་བ་ནི༔ ཧཱུྃ༔ དབང་དྲག་འབར་བའི་དཀྱིལ་འཁོར་ལྷ་ཡི་ཚོགས། དུག་ལྔ་དགྲ་བགེགས་བསྒྲལ་བའི་ཤ་ཁྲག་འབུལ༔ རྔམ་ཡངས་ཞལ་དུ་བཞེས་ཤིང་མགྲིན་པར་དྲོངས༔ བདེ་སྟོང་ཆོས་ཉིད་རང་བྱུང་ལྟོ་བར་བསྐྱིལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཁཱ་ཧི༔ ཞེས་བདུད་རྩི་བྲན་ཞིང་འབུལ༔ དེ་ནས་དགའ་སྟོན་ཚོགས་ལ་རོལ་བ་ནི༔
ཧོཿ ཆོས་དབྱིངས་ངང་ལ་འཁོར་འདས་གཅིག༔ དགག་སྒྲུབ་སྤང་བླང་རེ་དོགས་བྲལ༔ བྲམ་ཟེ་ཁྱི་ཕག་ཇི་བཞིན་དུ༔ རོ་སྙོམ་ལྟ་བའི་ཚོགས་ལ་རོལ༔ དངོས་གྲུབ་སྣ་ཚོགས་འདི་ལ་འབྱུང་༔ ཨ་ལ་ལ་སྟེ་ཨེ་མ་ཧོཿ ཞེས་པད་ཀོར་ཕྱག་རྒྱ་དང་བཅས་ཏེ་བླངས་ནས་རོལ༔ དེ་ནས་ལྷག་མ་འབུལ་བ་ནི༔ ཧཱུྃ༔
དཔལ་གྱི་བཀའ་ཉན་རོལ་པའི་ཚོགས༔ ལྷག་སྡུད་གིང་དང་མ་མོ་སྨན༔ གནས་ཉུལ་ཞིང་སྐྱོང་ཕྲ་མེན་མ༔ གོས་སུ་མི་ལྤགས་གཡང་གཞི་གྱོན༔ ཕྱག་ན་སྐྱོགས་བཟང་བྷནྡྷ་ཐོགས༔ དམ་ཚིག་ཅན་གྱི་ཚོགས་ཁང་འགྲིམ༔ ལ་ལ་མཁའ་འགྲོའི་གར་བསྒྱུར་གཟུགས༔ ལ་ལ་བུད་མེད་རྒན་མོའི་གཟུགས༔ ལ་ལ་སྨད་འཚོང་ནག་མོའི་གཟུགས༔ ལ་ལ་ཤ་ཟ་སྲིན་མོའི་གཟུགས༔
ལ་ལ་དུར་ཁྲོད་འདྲེ་མོའི་གཟུགས༔ སྤྲུལ་པ་སྣ་ཚོགས་མ་ངེས་ཀྱང་༔ དོན་ལ་གནས་ཉུལ་དུས་མཚན་མ༔ རྣལ་འབྱོར་ཀུན་གྱི་དྲོད་ཚད་ཉུལ༔ དུར་ཁྲོད་ཚོགས་ཁང་མཐའ་ལ་གནས༔ དངོས་གྲུབ་ཀུན་གྱི་ས་མཚམས་འཛིན༔ ལེགས་གཉིས་ཀུན་གྱི་སྟངས་འཛིན་མ༔ དམ་ཚིག་ཅན་ལ་བུ་བཞིན་སྐྱོང་༔ མ་མོ་གནས་ཉུལ་ཚོགས་ལེན་འབུམ༔ བཀའ་ཡི་ལྷག་མ་འདི་བཞེས་ལ༔
བསྟན་དགྲ་དམ་ཉམས་ཟས་སུ་ཟོ༔ གདུག་པའི་དགྲ་བགེགས་ཕྱེ་མར་ཐོངས༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་མོ་རཀྨོ་ཏིང་ཏིང་ཤག་ཤག་ཛ་བྷ་ལིངྟ་ཁ་ཁ་ཁཱ་ཧི༔ དེ་ནས་ཐུགས་དམ་བསྐུལ་བ་ནི༔ ཧཱུྃ༔ ཆོས་དབྱིངས་ལྷུན་གྲུབ་དྲག་པོ་ཨེ་ཡི་ཀློང༌། ། རཀྴ་སྲིན་པོ་ཁྲོས་པའི་ཕོ་བྲང་ནས༌། ། དབང་དྲག་ཀཱ་ལ་ཡཀྴ་སྐུར་བཞེངས་ཤིག ། མཐུ་རྩལ་ཐུགས་རྗེས་གཟི་བྱིན་དེང་འདིར་སྐྱེད༔
ད་ལྟ་སྙིགས་མ་ལྔ་བདོ་འདུལ་དཀའི་ཚེ༔ སེམས་ཅན་བསོད་ནམས་དམན་ཞིང་བར་ཆད་སྡང་༔ ཡི་དྭགས་བགེགས་རིགས་འབྱུང་པོ་མི་མིན་གྱིས༔ མངའ་ཐང་ལོངས་སྤྱོད་ཕྱྭ་ལ་དགྲ་སྡང་བས༔ མཐུ་ཆེན་ཁྱེད་ཀྱི་མངོན་སྤྱོད་དུས་ལ་བབ༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ ཕྱི་ཡི་བར་ཆད་རྐྱེན་ངན་དབྱིངས་སུ་སོལ༔ ནང་གི་ཐིག་ལེ་རྩ་རླུང་ཉམས་པ་གསོས༔ གསང་བ་ཆོས་སྲིད་རང་སེམས་དབང་དུ་སྡུས༔ སྟོང་གསུམ་ཕྱྭ་གཡང་འགུགས་པའི་དུས་ལ་བབ༔
དབང་སྡུད་ཕོ་ཉ་འགྱེད་པའི་དུས་ལ་བབ༔ མངའ་ཐང་སྙན་གྲགས་སྤེལ་པའི་དུས་ལ་བབ༔ དུས་ལ་བབ་བོ་རིག་འཛིན་ཐུགས་རྗེ་ཅན༔ སྒྲུབ་པའི་རྣལ་འབྱོར་སྐལ་ལྡན་བདག་ཅག་ལ༔ འདོད་རྒུ་ཟད་མེད་རིན་ཆེན་ཆར་ལྟར་ཕོབ༔ ཐུགས་དམ་བསྐུལ་ལོ་བཅོལ་བའི་ཕྲིན་ལས་མཛོད༔ གུ་རུ་པདྨ་རཱ་ཛ་ཌཱཀྐི་ནཱི་ས་མ་ཡ་མ་ཧཱ་བྷ་ལིངྟ་ཁ་ཁ་ཁཱ་ཧི༔ དེ་ནས་ཆད་མདོ་བྱ་བ་ནི། ཧཱུྃ། སྔོན་ཚེ་བར་དང་ཐ་མའི་བསྐལ་པ་རུ། །
བཀོད་པ་རབ་རྫོགས་དགའ་ཚལ་མཆིམས་ཕུ་རུ། ། སྣང་མཐའ་པདྨ་རྒྱལ་དང་པད་འབྱུང་གིས། ། བརྒྱུད་གསུམ་སྟོན་འཁོར་བཀོད་པའི་སྤྱན་སྔར་རུ། ། དབྱིངས་ཀྱི་མ་སྲིང་ནོར་སྐྱོང་སྲུང་མ་ཡི། ཁས་བླངས་ཇི་བཞིན་གཏོར་མ་འདི་བཞེས་ལ། ། རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། ཧཱུྃ༔ ཆད་མདོའི་ཐ་ཚིག་འདི་ལ་གནས་པ་ཡི༔ སྲུང་མ་དམ་ཅན་གཏེར་བདག་ཕོ་ཉ་རྣམས༔ ཤ་ཁྲག་དམར་གྱི་གཏོར་མ་འདི་བཞེས་ལ༔
མཆོག་ཐུན་དངོས་གྲུབ་སྩོལ་བའི་ཕྲིན་ལས་མཛོད། ཨོཾ་ཀྲོ་ཏ་ཀྲོ་ཏི་ཡ་ཀྲོ་ཏ་བྷ་ས་ཀི་སི་བྷ་ལིངྟ་ལ་ཁ་ཁ་ཁཱ་ཧི༔ དེ་ནས་བརྟན་མ་སྐྱོང་བ་ནི༔ ཧཱུྃ༔ བོད་སྐྱོང་བརྟན་མ་མ་སྲིང་མཁའ་འགྲོའི་ཚོགས༔ ཤ་ཟ་སྨན་མོ་ཡང་འཁོར་བྱེ་བ་འབུམ༔ སྣ་ཚོགས་དར་གྱི་ཅོད་པན་པུ་རུ་རུ༔ རིན་ཆེན་མཛེས་རྒྱན་གཡེར་ཁ་སི་ལི་ལི༔ གླུ་ལེན་ཉམས་དགའ་བཤུགས་གླུ་ཀྱུ་རུ་རུ༔ དགྱེས་པའི་གད་མོ་འཛུམ་མདངས་ཡ་ལ་ལ༔
ཤ་ཁྲག་དམར་གྱི་གཏོར་མ་འདི་བཞེས་ལ༔ ཟབ་གཏེར་གཉན་གྱི་མེལ་ཚེ་རོགས་དན་མཛོད༔ སྒྲུབ་ལ་མ་ཡེངས་བསྟན་པ་བུ་བཞིན་སྐྱོངས༔ བཅོལ་བའི་ཕྲིན་ལས་མ་ལུས་འགྲུབ་པར་མཛོད༔ ཨོཾ་མ་མོ་མུ་ཁ་ལེ་ཏིང་ཏིང་ཤག་ཤག་ཁ་ཁ་ཁཱ་ཧི༔ དེ་ནས་རྟ་བྲོ་བྱ་བ་ནི༔ ཧཱུྃ༔ དྲག་པོ་དཔལ་གྱི་དཀྱིལ་འཁོར་དུ༔ རྡོ་རྗེ་རྔམ་བྱེད་བྲོ་བརྡུངས་པས༔ དུག་ལྔའི་བག་ཆགས་དབྱིངས་སུ་གཏོར༔
ཕོ་བྲང་ཡོངས་རྫོགས་དཀྱིལ་འཁོར་དུ༔ ཆོས་སྐྱོང་ཕོ་ཉས་བྲོ་བརྡུངས་པས༔ ཞེ་སྡང་རུ་ཏྲ་ཐབས་ཀྱིས་བསྒྲལ༔ སྐུ་གསུང་ཐུགས་ཀྱི་དཀྱིལ་འཁོར་དུ༔ ཡེ་ཤེས་ལྔ་ལྡན་བྲོ་བརྡུངས་པས༔ བདག་ཏུ་ལྟ་བའི་མཚན་མ་ཞི༔ བྲོ་ནི་ཡེ་ཤེས་ཆེན་པོའི་བྲོ༔ གླུ་ཡང་ཡེ་ཤེས་ཆེན་པོའི་གླུ༔ གར་ཡང་ཡེ་ཤེས་ཆེན་པོའི་གར༔ གསང་སྔགས་རྡོ་རྗེ་ཁྲོ་བོ་ཡིས༔
གོད་སྲི་དབུལ་སྲི་ཚར་ཡང་བཅད༔ ལས་མཁན་ཕོ་ཉས་བྲོ་ར་རུ༔ རྒྱས་བཏབ་རུ་ཏྲ་མ་ལྡང་ཞིག༔ ཨོཾ་ནན༔ ཨཱ་ནན༔ ཧཱུྃ་ནན༔ སཏྭཾ་བྷ་ཡ་ནན༔ མཱ་ར་ཡ་ནན་ནན༔ དེ་ནས་གཏོར་གཞོང་ཁ་ཡར་བཟེད་ལ་མེ་ཏོག་འཐོར་ཞིང་༔ རྟེན་འབྲེལ་གང་རིགས་ཀྱི་མཆོད་པ་ཡང་བྱ༔
སྐབས་སུ་དངོས་གྲུབ་འགུགས་པ་ནི༔ ཧཱུྃ༔ ཡང་གསང་འདུས་པའི་དཀྱིལ་འཁོར་ལྷ་ཡི་ཚོགས༔ ཐུགས་རྗེ་བྱིན་རླབས་ནུས་པའི་གཏེར་ཆེན་ཉིད༔ དེང་འདིར་བསྒྲུབས་པའི་རིག་འཛིན་བདག་ཅག་ལ། ། མཆོག་ཐུན་དངོས་གྲུབ་མ་ལུས་སྩལ་དུ་གསོལ། ཨོཾ་ཡཀྴ་ཀཱ་ལ་ཙཎྜ་མ་ཧཱ་ཤྲཱི་ཧྲཱི་ཏ་ཧེ་རུ་ཀ་ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧཱུྃ༔ དེ་ནས་དངོས་གྲུབ་བླང་ཞིང་དབང་བཞི་ཞུ༔ དེ་ནས་ཚེ་འགུགས་བྱ་བ་ནི༔ ཚེ་ཆང་དང་ཚེ་རིལ་ཐོགས་ནས༔
ཧཱུྃ༔ ཐོག་མའི་མགོན་པོ་འཆི་མེད་ཚེ་ཡི་ལྷ༔ པདྨ་རྒྱལ་པོ་གསང་འདུས་དབང་ཆེན་བདག༔ མགྱོགས་མ་ཚེ་འགུགས་ལྷ་མོ་འབུམ་གྱིས་བསྐོར༔ སྒོ་མའི་ཕྱག་བརྙན་སྟེང་འོག་ཕྱོགས་བཅུར་འཕྲོས༔ ཉི་ཟླ་རི་རབ་གླིང་བཞི་རོལ་མཚོའི་བཅུད༔ ས་ཆུ་མེ་རླུང་འབྱུང་ལྔའི་ཁམས་ལྔ་དང་༔ སྣང་བ་སྲིད་དང་སྣོད་བཅུད་སྐྱེ་འགྲོ་ཡི༔ བླ་ཚེ་རྣམ་ཤེས་བཀྲག་མདངས་གཟི་བརྗིད་རྣམས༔ འོད་ཟེར་ལྕགས་ཀྱུས་བསྡུས་ནས་བདག་ལ་སྟིམས༔
ཕོ་ཉ་སྒོ་མའི་ཚོགས་ཀྱིས་དབང་དུ་སྡུས༔ རིག་འཛིན་ལུས་ལ་བསྟིམས་པས་གཟི་བརྗིད་རྒྱས༔ འཁོར་ལོ་ལྔ་ལྡན་ཡེ་ཤེས་འོད་ཀྱིས་གང་༔ བདུད་རྩི་ལུས་ཀུན་ཁྱབ་པས་རཱ་གའི་མདོག༔ འཆི་མེད་འཇའ་ལུས་རྡོ་རྗེའི་སྐུ་ཐོབ་ཤོག༔ ཨོཾ་ཨ་མི་དྷེ་བ་ཨཱ་ཡུརྫྙཱ་ན་ཧྲཱི་པདྨ་དྷ་ར་ཧཱུྃ༔ མ་མ་སིདྡྷི་ཕ་ལ་ཛ་ཛཿ དེ་ནས་ཚེ་ཆང་ཚེ་རིལ་ལ་རོལ༔ མཆོག་དང་ཐུན་མོང་གི་དངོས་གྲུབ་ཐམས་ཅད་ཐོབ་པར་བསམ༔ དེ་ནས་མཆོད་བསྟོད་ནི།
ཨོཾ་ཨཱཿཧཱུྃ་བཛྲ་པུཥྤེ་སོགས་ནས་མ་ཧཱ་མཱཾ་ས་རཀྟ་ནས་བྷ་སུ་ཏ་ཁ་ཁ་ཁཱ་ཧི༔ མེ་དཔུང་ཀློང་བཞུགས་སྨུག་ནག་དཔའ་བོའི་སྐུ༔ ཀཱ་ལ་ཡཀྴ་སྲིན་པོ་ཁྲོས་འདྲའི་ཞལ༔ རྡོ་རྗེ་དྲག་པོ་གར་དགུའི་ཧེ་རུ་ཀཿ དཔལ་ཆེན་གཡུལ་ལས་རྒྱལ་ལ་ཕྱག་འཚལ་བསྟོད༔ བསྟོད་པར་འོས?སོགས་ཀྱིས་བསྟོད། མ་འབྱོར་པ་དང་?སོགས་ཡིག་བརྒྱ་བཟླས། དེ་ནས་དཀྱིལ་འཁོར་བསྡུ་བ་ནི༔ ཧཱུྃ༔ སྲུང་འཁོར་ལྷ་རྣམས་མི་དམིགས་ཧཱུྃ་གི་ངང་༔
ཧཱུྃ་ཡང་ཞབས་ཀྱུ་ཧ་ཁོག་མགོ་སྐེད་དང་༔ ཟླ་ཚེས་ཧཱུྃ་བསྡུ་མི་དམིགས་འཇའ་ཡལ་བཞིན༔ འཛིན་བྲལ་ཟང་ཐལ་སྟོང་པའི་ངང་ལ་བཞག༔ ཧཱུྃ༔ ཨ་ཨ་ཨཱཿ ཞེས་བསྡུ་ཞིང༌། ཨོཾ་ཡཀྴ་ཀཱ་ལ་ཙཎྜ་མ་ཧཱ་ཤྲཱི་ཧྲཱི་ཏ་ཧེ་རུ་ཀ་ཧཱུྃ་ཕཊ྄ཿ ཞེས་སླར་ལྡང༌། ཨོཾ་ཨཱཿཧཱུྃ། མ་མ་ཀཱ་ཝ་ཙི་རཀྵ་མཾ།
གྱིས་གོ་བགོ ། དེ་ནས་བསྔོ་བ་བྱ་བ་ནི༔ ཧོཿ བསྔོ་བྱེད་རྒྱལ་པོ་ཡེ་རིག་ཤེས་པའི་རྒྱུ༔ བསྔོ་ཡུལ་རང་གསལ་གནས་ལུགས་སྨྲ་བོ་ཆེ༔ བསྔོ་བ་ཀུན་འབྱུང་འཁོར་འདས་ཕྱོགས་རིས་བྲལ༔ དེ་དག་རིག་པས་བསལ་བཞག་དྲན་ཤེས་བསྔོ༔ དེ་ནས་སྨོན་ལམ་བྱ་བ་ནི༔ ཧོཿ སྲིད་པར་བསྡུས་པའི་མཐའ་ཡས་སེམས་ཅན་རྣམས༔
དབུལ་ཕོངས་པྲེ་ཏའི་གཟེང་ལས་རབ་སྒྲོལ་ནས༔ དོན་གཉིས་བསོད་ནམས་འབྲས་བུ་ཚོགས་རྫོགས་ནས༔ མཐར་ཐུག་གུ་རུའི་གོ་འཕང་མྱུར་ཐོབ་ཤོག༔ ཅེས་སྨོན་ལམ་ལེགས་པར་རྒྱས་གདབ་བོ༔ བཀྲ་ཤིས་བྱ་བ་ནི༔ ཧཱུྃ༔ ཆོས་སྐུ་དྲི་མེད་རིག་རྩལ་དྲག་པོའི་ལྷ༔ ལས་སྒྲིབ་རྐྱེན་ངན་མ་རིག་འཁྲུལ་གཟུགས་རྣམས༔ རྟེན་འབྲེལ་དམོད་པ་ཟབ་མོས་ཚར་བཅད་ནས༔ རྒྱལ་ཁམས་ཕྱོགས་མེད་བདེ་བའི་བཀྲ་ཤིས་ཤོག༔
ཅེས་པ་འདིའང་བླ་མའི་ནོར་སྒྲུབ་པདྨ་རྒྱལ་པོའི་ཚོགས་མཆོད་ལས་ལྷ་མཚན་ཁ་བསྒྱུར་དང་བཅས་འགའ་ཞིག་ཚིག་སྣ་ཕྲི་སྣོན་བྱས་ཏེ་དྲག་པོ་ཀཱ་ལ་ཡཀྴའི་གཏོར་ཟློག་དང་བསྙེན་སྒྲུབ་སྐབས་སོགས་སྒོས་ཆོས་དང་སྦྱར་ནས་ཉམས་སུ་ལེན་པར་མཁོ་གལ་དུ་དམིགས་ཏེ་སྤྲུལ་སྐུ་བསྟན་འཛིན་འགྱུར་མེད་ནས་ནན་བསྐུལ་བཞིན་གནམ་ལྕགས་པ་གུ་ཧྱས་རབ་བྱུང་བཅུ་བདུན་པ་ཤིང་བྱ་ལོའི་ཆོ་འཕྲུལ་ཟླ་བའི་དམར་ཕྱོགས་ལ་བལ་ཡུལ་ཡང་ལེ་ཤོད་གནམ་ལྕགས་བླ་བྲང་དུ་སྦྱར་བ་དོན་དང་ལྡན་པར་གྱུར་ཅིག། །། བླ་མའི་ནོར་སྒྲུབ་པདྨ་རྒྱལ་པོ་ལས། སྦྱིན་སྲེག་དབང་གི་ལྕགས་ཀྱུ་བཀླག་ཆོག་ཏུ་བཀོད་པ་སྲིད་ཞིའི་དཔལ་ཡོན་འགུགས་པའི་འཕྲུལ་ཞགས་ཞེས་བྱ་བ་བཞུགས་སོ། དབང་ཕྱུག་ཞེས་བྱ་སྲིད་གསུམ་ལ། ། དབང་བསྒྱུར་ལྷ་བརྒྱས་བཀུར་ཉིད་ཀྱང༌། ། དབང་མེད་བྲན་དུ་བཀོལ་བྱེད་པའི། ། དབང་སྡུད་རྒྱལ་པོ་དེ་ལ་འདུད། ། རང་སེམས་རང་དབང་མ་འདུས་བཞིན། ། གཞན་སྣང་དབང་སྡུད་བྱིས་པ་ཡིས། ། འཇའ་ཚོན་བཟུང་ནས་གོས་རྒྱན་དུ། །
རེ་ནས་རྩོལ་སྒྲུབ་བྱེད་དང་མཚུངས། ། དེ་ཕྱིར་རང་རིག་གདོང་ལྔ་ཡིས། ། རང་སྣང་གངས་རིའི་རྩེ་ཟིན་ན། ། གཞན་སྣང་རི་ཀླུང་ཕལ་པའི་འགྲོ། ། ཟིལ་གནོན་ཇི་བཞིན་སྲིད་ཞི་ནོན། དེའང་གང་ཞིག་དབང་ཐོབ་དམ་ཚིག་ལ་གནས་པའི་རྣལ་འབྱོར་གྱི་སྔོན་དུ་རིམ་གཉིས་ཟབ་མོའི་ཉམས་ལེན་མཐར་ཕྱིན་ཏེ། གཞན་དོན་ཕྲིན་ལས་ཀྱི་བསྟན་འགྲོའི་དོན་ཁོ་ན་བྱ་བ་ལས་གཞན་མ་མཆིས་ཤིང༌། དེ་ལ་སྔོན་ཆོས་རྒྱལ་ཆེན་པོས་གུ་རུ་ལ། བསྟན་འགྲོའི་དོན་དང་མ་འོངས་པར་བོད་འབངས་དབུལ་བའི་སྡུག་བསྔལ་གྱིས་གཟེར་བ་དང༌། བསོད་ནམས་དང་དབང་ཐང་ཉམས་པ་རྣམས་ལ་ཕན་པའི་ཐབས་བསྟན་པར་གསོལ་བ་བཏབ་པས།
གུ་རུའི་སྤྱིར་རྒྱལ་པོའི་གཙོར་བྱས་འབངས་རྣམས་ཀྱིས་སྤྱིན་པ་རྒྱ་ཆེར་ཐོང༌། བསོད་ནམས་ས་བཅུད་ཀྱི་གཏེར་བུམ་སྦོས། འཕྲལ་ཕུག་ཀུན་ཏུ་བསོད་ནམས་དང་དབང་ཐང་གི་རྒྱས་ཐེབས་པར་འདོད་ན། ཁོ་བོས་དུར་ཁྲོད་དགའ་བ་ཚལ་དུ་ལྷ་ཆེན་དབང་ཕྱུག་ཆེན་པོ་དབང་དུ་བསྡུས་ཏེ། པདྨ་རྒྱལ་པོའི་ངོ་བོར་གྱུར་ཚེ་མན་ངག་ནོར་བུ་ཞགས་པའི་གདམས་པ་ཡོད་པ་འདི་རྣམས་ཉམས་སུ་ལོངས་ཤིག་གསུངས་པ་འདི་ལ། སྤྱིར་ན་འདིར། དབང་སྡུད་ཀྱི་ལས་ཚོགས། ནོར་སྒྲུབ་ཕྱྭ་གཡང་སྤེལ་བའི་ལས་ཚོགས། སྲིད་སྲུང་སྲིའུ་གསོ་བ། དབང་ཐང་སྤེལ་བ་སོགས་དབང་དང་རྒྱས་པའི་ལས་གཙོ་བོར་བྱེད་པའི་བསྟན་འགྲོའི་རྒུད་པ་གསོ་བྱེད་ཞི་རྒྱས་དབང་དྲག་གི་ལས་ཚོགས་མང་པོ་དང༌།
ཛམ་ལྷ་དཀར་ནག་པདྨ་རྒྱལ་པོ་ཀཱ་ལ་ཡཀྴ་སོགས་སྒྲུབ་སྐོར་དུ་མ་བཅས་བཞུགས་པ་ཀུན་ལ་ཉེ་བར་མཁོ་བའི་སྦྱིན་སྲེག་གི་ཆོ་གའི་ཟུར་འདེབས་བལྟས་ཆོག་ཏུ་བཀོད་པ་ལ་གསུམ་ལས། སྦྱོར་བ་བཅའ་བཤམ་སོགས་སྟ་གོན་གྱི་བྱ་བ་ལ། གཞུང་དངོས་བསྟན་ལྟར་རྒྱས་ལས་ལ། དཀྱིལ་འཁོར་ལྷོ་ཕྱོགས་ནས་ཁ་ནང་བསྟན་ནམ། ནུབ་ཏུ་ཕྱོགས་ལ་ཆས་གོས་སོགས་དམར་པོ་དང༌། ཐབ་ཐིག་དང་མཆོད་རྫས་གྲ་བསྒྲིགས་རྒྱས་པའམ། དབང་གི་སྦྱིན་སྲེག་སྤྱི་དང་མཐུན། ཉེར་སྤྱོད་ཆ་གཉིས་འདས་མ་འདས་སོ་སོའི་མཆོད་གཏོར། རྫས་འབུལ་གྱི་རྣམ་ལྔ་དང༌། འདོད་ཡོན་ལྔ་སོགས་རྫས་རྣམས་ཀྱང་ཆ་གཉིས་སུ་བཀོད་པར་བྱ་སྟེ།
ཀུ་ཤ་ཆུན་པོ་བརྒྱད། ཡམ་ཤིང༌། མར་ཁུ། འབྲས། ཟས་མཆོག ། ཏིལ། སྭོ་བ། ནས། གྲོ། སྲན་མ།
དཱུརྦ། བིལྦ། ཤིང་འབྲས་སྣ་ཚོགས། སོ་རྩི། ན་བཟའ། ཀུ་ཤ་སོགས་དང༌། དཔལ་འབར། མེ་དར་ཚོན་ལྡན། རླུང་གཡབ་ལྗང་ཁུ་ཞེས་རང་གཞུང་ནས་འབྱུང་བ་ལྟར་དང༌། གཞན་ཡང་སློབ་དཔོན་གྱི་མདུན་ཆས་ཌཱ་དྲིལ་ནང་མཆོད་གཟར་བླུགས་སོགས་འདུ་བྱའོ།
གཉིས་པ་དངོས་གཞི་ལ་གསུམ་ལས། འཇིག་རྟེན་པའི་མེ་ལྷ་མཆོད་པ། དཀྱིལ་འཁོར་གྱི་ལྷར་མཆོད་པ། མེ་ལྷར་གཏང་རག་བཅས་གསུམ་མོ། དང་པོ་དཀྱིལ་འཁོར་གྱི་བདག་བསྐྱེད་སྔོན་དུ་འགྲོ་བས་བྱ་བ་རྫོགས་རྗེས་སམ། སྦྱིན་སྲེག་རྐྱང་པ་ལས་རབ་གནས་དང་སྒྲུབ་མཆོད་སོགས་ལ་བདག་བསྐྱེད་སྔོན་དུ་འགྲོ་མི་དགོས་ཤིང༌། དངོས་གཞི་ཡོ་བྱད་བྱིན་རླབས་ཀྱི་སྔོན་དུ་བུམ་པ་སྒྲུབ་པ་དང༌། ཉེར་སྤྱོད་བྱིན་རླབས་སྔོན་དུ་འགྲོ་དགོས་པས། ཐོག་མར་བདུད་རྩི་འཁྱིལ་བ་སོགས་གང་རུང་གིས་ལས་བུམ་སྒྲུབ་ཅིང་འོད་ཞུ་བྱ། བདག་གནས་ཡོ་བྱད་ལ་བསང་ཆུ་འཐོར།
དེ་ནས་ཉེར་སྤྱོད་བྱིན་རླབས་ནི། རྡོར་དྲིལ་ལ། ཧཱུྃ་ལས་རྡོ་རྗེ་ཐབས་ཀྱི་རང་བཞིན་ཡེ་ཤེས་ལྔ་ཡི་བདག་ཉིད་ཅན། མཱུྃ་ལས་དྲིལ་བུ་ཤེས་རབ་ཀྱི་རང་བཞིན་སྟོང་ཉིད་སྙིང་རྗེའི་སྒྲ་དབྱངས་སྒྲོགས་པ་གཉིས་ཀའང་དོན་དམ་པའི་བྱང་ཆུབ་སེམས་ཀྱི་བདག་ཉིད་ཅན་དུ་གྱུར། རྡོ་རྗེ་གསོར། ཨོཾ་བཛྲ་ཧཱུྃ། དྲིལ་བུ་འཁྲོལ་ཞིང་དཀུར་བསྟེན། ཨོཾ་བཛྲ་གྷཎྜེ་ཧཱུྃ། འཁྱུད་རྒྱ་བཅས། ཨོཾ་མ་ཧཱ་ཨ་ནུ་རཱ་ག་ནི་སྭ་བྷཱ་ཝ་ཨཏྨ་ཀཽ྅་ཧཾ།
ཞེས་འདི་ནས་བཟུང་བསྲེགས་བླུགས་ཀྱི་བྱ་བ་མ་ཟིན་བར་རྡོར་དྲིལ་ལག་ནས་མི་འབྲལ་བར་བྱའོ། དེ་ནས་ནང་མཆོད་དང་ཐབ་བསང་སྦྱངས་ལ། ཨོཾ་བཛྲ་ཨ་མྲྀ་ཏ? ཨོཾ་སྭ་བྷཱ་ཝ་སོགས? སྟོང་པའི་ངང་ལས་ཨོཾ་ཨཱཿཧཱུྃ་བཛྲ་ཀུཎྜ་ལི་ཧ་ན་ཨོཾ༔ བྷི་མུ་ཤུ་མ་ར་ཨཱཿ བྷྲཱུྃ་ཨེཾ་ཛེཾ་ཁྃ་ཧཱུྃ༔ ཨོཾ་སརྦ་སཉྩོ་ཨ་མྲྀ་ཏ་རཀྟ་ཛྭ་ལ་བྷ་ལིངྟ་པཱུ་ཛ་ག་ཎ་ཙཀྲ་ག་ཎ་ལ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཧོཿ ཞེས་པས་རང་བྱུང་བྷནྡྷ་ཡངས་པའི་སྣོད་དུ་ཤ་ལྔ་བདུད་རྩི་ལྔ༔ ཡེ་ཤེས་ལྔ་ཡི་རང་བཞིན་དུང་དམར་སྣོད་དུ་རང་བྱུང་གི་དམར་ཆེན་མཆོག་ཆེན་གྱི་ཞལ་བུར་གཏོར་མའི་མཆོད་པ༔ ཕྱི་མཆོད་རྣམ་ལྔ་རྣམ་དྲུག༔
བསྲེག་རྫས་ཀྱི་རིམ་པ་བསམ་ལས་འདས་པ༔ དག་གཙང་ལྷའི་རོལ་པའི་དགའ་སྟོན་གྱི་རྣམ་པར་བརྒྱན་ཅིང་༔ མཆོད་པའི་བྱེ་བྲག་བསམ་ལས་འདས་པ་དག་འཕགས་པ་ཀུན་ཏུ་བཟང་པོའི་བླ་མེད་སྔགས་ཀྱི་མཆོད་སྤྲིན་ནམ་མཁའ་མཐའ་ལས་སུ་དམིགས་ཤིང་༔ གཞལ་ལས་འགྲན་སུ་བྲལ་བ་འདི་དག་དབང་སྒྱུར་པདྨ་རྒྱལ་པོའི་ལྷ་ཚོགས་ལ་འབུལ་མཆོད་མཉེས་པའི་རྫས་ནམ་མཁའ་མཛོད་ཀྱི་ལང་ཚོ་ལྟར་ཟད་མི་ཤེས་པར་གྱུར༔ ཨོཾ་ཨཱཿཧཱུྃ༔ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ མཆོད་རོལ་བཅས་བསྲེག་རྫས་བྱིན་རློབ་ནི། དགང་གཟར་པདྨའི་རྒྱས་བཟུང་ལ། ཨོཾ་ཤྲཱི་སྭཱ་ཧཱ༔ ཨོཾ་ཛིཾ་སྭཱ་ཧཱ༔
ཨོཾ་ཨ་སྭཱ་ཧཱ༔ ཨོཾ་ཀུ་རུ་ཀུ་རུ་སྭཱ་ཧཱ༔ རྫས་སོ་སོར་རེག ། ཐབ་ལ་བསྐོར་བ་ལན་གསུམ་ཨོཾ་ཨཱཿཧྲཱིཿ ཨི་ཧཱུྃ༔ ཨུ་ཏྲཱྃ་ཨེ་མུཾ་ཨེ་བྷྲཱུྃ༔ ཨོཾ་ཛ་སྭཱ་ཧཱ༔ མེ་དར་ལ་ཨོཾ་ཛྙཱ་ན་བཾ་པཉྩ་ལི་ཀ་སྭཱ་ཧཱ༔ རླུང་གཡབ་ལ༔ ཨོཾ༔
ཡྃ་མཱུྃ་ལཱྃ་མཱྃ་པཱྃ་ཏཱྃ་སྭཱ་ཧཱ༔ དཔལ་འབར་ལ༔ རྃ་རི་རི་བཛྲ་ཛྭ་ལ་ཡེ་སྭཱ་ཧཱ༔ སོགས་ཀྱིས་སྦྱང༌། མེ་དར་རླུང་གཡབ་དཔལ་འབར་རྣམས་ཀྱིས་མཚོན་རྫས་ཐམས་ཅད་བྱིན་གྱིས་བརླབ་པར་བྱའོ། མེ་ཐབ་བསྐྱེད་པ་ནི༔ ཨོཾ་བཛྲ་ཨ་མྲྀ་ཏ་སོགས? སྟོང་པའི་ངང་ལས་སྣང་སྲིད་དབང་དུ་བྱེད་པའི་མེ་ཐབ་ཕྱི་རོལ་རྒྱས་པའི་ཐབ་རྒྱ་ཁྱོན་ཚད་མེད་པ་ནང་དབང་གི་ཟླ་གམ་དམར་པོ་གྲུ་ཆད་ཁ་ཁྱེར་མུ་རན་བཅས་ཁ་ཆོད་རྡོ་རྗེའི་ཕྲེང་བ་མུ་རན་པདྨའི་ལྕགས་ཀྱུ་འོད་ཟེར་ཁོར་ཡུག་ཏུ་མཆོད་པས་གཏམས་པ༔ དེའི་དབུས་སུ་པདྨ་ཉི་ཟླ་རྃ་དང་ཧཱུྃ་ལས་འོད་ཟེར་ཕྱོགས་བཅུར་འཕྲོས་རྡོ་རྗེ་ཡི་གུར་བླ་བྲེ་མེ་རི་དང་བཅས་པས་བསྲུངས་ཏེ་དཀྱིལ་འཁོར་གྱི་བྱ་བ་མ་རྫོགས་ཀྱི་བར་དུ་ཕྱི་ཡི་བར་ཆད་ནང་དུ་མ་གཏོང་༔ ནང་གི་དངོས་གྲུབ་ཕྱི་རུ་མི་འཕྲོ་བའི་རང་བཞིན་ཅན་དུ་གསལ་བའོ༔ བཛྲ་ཙཀྲ༔
དེ་ནས་དཔལ་འབར་ཐོགས་ལ་ཕྱོགས་བཞི་ནས་སྔགས་བཅས། ཧཱུྃ༔ དམ་ཚིག་དབང་གི་གཞལ་ཡས་སུ༔ ཕྲིན་ལས་སྣ་ཚོགས་བསྒྲུབ་པའི་ཕྱིར༔ དེང་འདིར་མཆོད་པའི་ཟན་བྱ་བསྐྱེད༔ ཨོཾ་རྃ་རྃ་རྃ་ས་མ་ཡེ་སྭཱ་ཧཱ༔ རླུང་གཡབ་ལ༔ ཧཱུྃ༔ དམ་ཚིག་དབང་གི་མཁའ་འགྲོ་མ༔ ཡེ་ཤེས་འབེབས་པའི་ལས་བརྩམ་ཕྱིར༔
དེང་འདིར་འབྱུང་བཞི་རླུང་འཕྱོ་ལ༔ འབར་མཆེད་སྲེག་བླུགས་གཟི་བྱིན་བསྐུལ༔ ཨོཾ་ཡྃ་ཌཱཀྐི་ཧ་རི་ནི་ས་སརྦ་ཕུ་ཏ་ཡ་སྭཱ་ཧཱ༔ དེ་ནས་མེ་དར་མེ་མཚམས་འཛིན་པ་ནི༔ ཧཱུྃ༔ ཞི་རྒྱས་དབང་དང་དྲག་པོའི་ལས༔ དེང་འདིར་ཕྲིན་ལས་བརྩམ་པ་ལ༔ མེ་ལྕེ་ཕྱོགས་མིན་མི་འཕྲོ་ཕྱིར༔ སྟེང་འོག་ཕྱོགས་མཚམས་མེ་སྒོ་སྐྱོངས༔ ཨོཾ་བཛྲ་ཡཀྵ་ཡ་ཛ་ཧཱུྃ་བཾ་ཧོཿ
མུཾ་མཾ་ཏིཥྛ་ཡེ་སཏྭཾ་སྭཱ་ཧཱ༔ མེ་ལྷ་སྤྱན་འདྲེན་ཞིང་དམ་ཡེ་བསྲེ་བ་ནི། དམ་ཚིག་པ་བསྐྱེད་ཆོག་ཐམས་ཅད་མེ་འབར་བའི་རྣམ་པ་དང་སྤྱན་དྲངས་པའི་མེ་ལྷ་ཡེ་ཤེས་པ་མོས་ནས་དམ་བསྲེ་ཞིང་འདོན་བསྒོམ་གཞུང་ཚིག་བསྟུན། དེ་ཡི་དབུས་སུ་རྃ་དང་བགྲང་ཕྲེང་ལྕགས་ཀྱུ་ལས་མེ་ལྷ་སྐུ་མདོག་དམར་སེར་ར་སྐྱེས་ལ་ཆིབས་ནས་བགྲང་ཕྲེང་ལྕགས་ཀྱུ་འཛིན་པ་དྲང་སྲོང་གི་ཉམས་འགྱུར་ཅན༔ གནས་གསུམ་ཡིག་འབྲུ་གསུམ་གྱིས་མཚན་པ་ལས་འོད་ཟེར་འཕྲོས་པས་ཤར་ལྷོ་ནས་དྲང་སྲོང་མེ་ལྷའི་རྒྱལ་པོ་ལ་རང་མདངས་ལྔ་ཡི་འཁོར་དང་བཅས་པ་སྤྱན་དྲངས་ནས་ཐབ་དང་ཟུང་དུ་འབྲེལ་བར་བསྒོམ༔ ཧཱུྃ༔ དད་པས་ཚུར་གཤེགས་དམ་ཚིག་འབྲེལ་བའི་ལྷ༔ མཆོད་པའི་མདངས་འཕྲོག་དྲང་སྲོང་འོད་པོ་ཆེ༔ སྲིད་གསུམ་དབང་དུ་བྱེད་པའི་ལས་བརྩམ་ཕྱིར༔ བསྟར་བའི་སྲེག་བླུགས་འབུལ་ཕྱིར་བཞེས་སུ་གསོལ༔
ཨོཾ་བཛྲ་ས་མཱ་ཡ་དྷེ་ཝ་ཨགྣེ་ཡེ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཕཻཾ་ཕཻཾ༔ ཧཱུྃ༔ སྤྱན་དྲངས་དབང་བསྐུར་སྣང་མཐས་དབུར་བརྒྱན་ནས༔ གདན་འབུལ་ཐབ་ཏུ་འབར་བའི་ནུས་པ་བསྐྱེད༔ ཀུ་ཤ་དག་གཙང་བརྒྱན་ཕྱིར་འབུལ་གྱིས་བཞུགས༔ རྡོ་རྗེ་སྦུ་གུའི་ལྗགས་ཀྱིས་མཆོད་པ་བཞེས༔ ཨོཾ་བཛྲ་ཨགྣེ་ཡེ་ཏིཥྛ་ལྷན༔ བཛྲ་ས་ཏྭ་ཨཱཿཨཀྵོ་བྷྱཿ
ཀུ་ཤའི་གདན་འབུལ། ཨོཾ་ཨགྣེ་ཡེ་ཨ་དྷི་བྷྱ་ཨ་དྷི་བྷྱཿབི་ཤུདྡྷོ་མ་ཧཱ་ཤྲཱི་ཡེ་ཧ་བྷྱ་ཀ་བྷྱ༔ བྷ་ཧ་ན་ཡ་སྭཱ་ཧཱ༔ མར་ཁུ་ལྔའམ་བདུན་གང་རུང་རྗེས་གཟར་ཁ་སྦྱར། ཧོཿ ཕྱི་ནང་གསང་བ་དེ་བཞིན་ཁོ་ན་ཉིད༔ བླ་མེད་སྔགས་རྫས་མཆོད་མཆོག་འདོད་རྒུའི་གཏེར༔ བཅོམ་ལྡན་མེ་ལྷའི་འཁོར་དང་བཅས་ལ་འབུལ༔ བཞེས་ནས་དབང་གི་ཕྲིན་ལས་འགྲུབ་པར་མཛོད༔ ཨོཾ་བཛྲ་ཨགྣེ་ཡེ་བཛྲ་པུཥྤེ་སྭཱ་ཧཱ༔
ཨོཾ་བཛྲ་དྷཱུ་པེ་སྭཱ་ཧཱ༔ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ ཨོཾ་བཛྲ་གནྡྷེ་སྭཱ་ཧཱ༔ ཨོཾ་བཛྲ་ནཻ་ཝི་དྱེ་སྭཱ་ཧཱ༔ བཛྲ་ཤབྡ་སྭཱ་ཧཱ༔ ཨོཾ་ཨགྣེ་ཡེ་སརྦ་པཉྩ་ཨ་མྲྀ་ཏ་སྭཱ་ཧཱ༔ མ་ཧཱ་རཀྟ་སྭཱ་ཧཱ༔ མ་ཧཱ་བྷ་ལིངྟ་སྭཱ་ཧཱ༔ ལྔ་བདུན་འབུལ་བ་ཅི་རིགས་འདོད། ཆེ་བར་བསྔགས་པ།
ཧཱུྃ༔ ཚངས་དབང་ལྷ་ཆེན་མགོན་སྲས་གཞོན་ནུ་ལེགས༔ རྗེས་ཆགས་དབང་གིས་ཕྲིན་ལས་མདངས་འཕྲོག་པ༔ མ་རིག་ཀ་དག་ས་ལེ་འོད་པོ་ཆེ༔ ཤེས་རབ་ཉི་མ་འབུམ་འདྲའི་དབང་འབྱིན་བསྟོད༔ བཛྲ་པུ་རུ་ཤ་ཡ་ཧོཿ མར་ཁུ། ཨོཾ་དཱེ་ཝ་ཛྭ་ལ་ཨགྣ་ཡེ་སྭཱ་ཧཱ། ཞེས་མར་ཁུ་ལན་བདུན་སོགས་ཕུལ་ཞིང་མཐར་ཨོཾ་དཱེ་བ་ཛྭ་ལ་ཨགྣེ་ཡེ་བདག་གིས་སྦྱིན་སྲེག་གི་མཆོད་པ་དམ་པ་འདི་བརྩམས་པས་སྐྱེ་འགྲོ་ལྷ་འདྲེ་མི་གསུམ་ཐམས་ཅད་བདག་གི་དབང་དུ་འདུ་བར་གྱུར་ཅིག་མ་མ་པ་ཤཾ་ཀུ་རུ་ཡེ་སྭཱ་ཧཱ༔ དེ་ནས་རྫས་འབུལ་བ་ནི༔
ཡམ་ཤིང་ལ༔ ཨོཾ་བོ་དྷི་བྷྲིཀྵ་ཡེ་སྭཱ་ཧཱ༔ མར་ཁུ་ལ༔ ཨོཾ་ཨགྣེ་སྭཱ་ཧཱ༔ འབྲས་ལ༔ ཨོཾ་བཛྲ་པུཥྚ་ཡེ་སྭཱ་ཧཱ༔ ཟས་མཆོག་ལ༔ སརྦ་སཾ་ས་ཡེ་སྭཱ་ཧཱ༔ ཏིལ་ལ༔ སརྦ་པ་པཾ་ཡེ་སྭཱ་ཧཱ༔
སོ་བ་ལ༔ བཛྲ་བི་ཛ་ཡ་སྭཱ་ཧཱ༔ ནས་ལ༔ མ་ཧཱ་བྷེ་ག་ཡ་སྭཱ་ཧཱ༔ གྲོ་ལ༔ བཛྲ་གསྨ་རི་སྭཱ་ཧཱ༔ སྲན་མ་ལ༔ མ་ཧཱ་བྷ་ལ་ཡ་སྭཱ་ཧཱ༔ དཱུརྦ་ལ༔ བཛྲ་ཨཱ་ཡུ་ཥེ་སྭཱ་ཧཱ༔
བིལྦ་ལ༔ ཨོཾ་བཛྲ་བི་ཝ་ཤུ་སྭཱ་ཧཱ༔ ཤིང་འབྲས་སྣ་ཚོགས་ལ༔ ཨོཾ་མུ་ལ་གེ་སར་བི་ཤྭ་སྭཱ་ཧཱ༔ ཀུ་ཤ་ལ༔ ཨོཾ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ༔ སླར་ཡང་མར་ཁུ་དང་བཅས་ཕུལ་ཞིང་ཕྲིན་ལས་བཅོལ་བ་ནི༔ བདག་གིས་སྦྱིན་སྲེག་གི་མཆོད་པ་འདི་བརྩམས་པ་ལ་བརྟེན་ནས་ལྷ་དང་དྲང་སྲོང་གནོད་སྦྱིན་དབང་ཕྱུག་ལ་སོགས་འཇིག་རྟེན་ལས་འདས་པ་དང་སྐྱོང་བ་ཁྱད་པར་འཁོར་ལོས་སྒྱུར་རྒྱལ་འཁོར་འབངས་རིག་པའི་པཎྜི་ཏ་ལ་སོགས་སྐྱེ་འགྲོ་ལྷ་འདྲེ་མི་གསུམ་བདག་གི་དབང་དུ་འདུ་བར་གྱུར་ཅིག༔ སརྦ་པ་ཤཾ་མ་མ་ཐུན་ཐུན་འདུས་འདུས་ཡེ་སྭཱ་ཧཱ༔ ཞེས་པས་ཕྲིན་ལས་དམིགས་ཡུལ་གང་ཡིན་དངོས་འབྱུང་བར་བསམ།
ཞི་རོལ་བྱ་བ་ཀུན་ལ་འདྲེས། མེ་ལྷར་གཏང་རག་འབུལ་རྒྱུའི་རྫས་ལྷག་ཅུང་ཟད་རེ་མ་གཏོགས་གཞན་རྫོགས་རྗེས། མཐར་འདོད་དོན་གསོལ་བ་ནི། ཧཱུྃ༔ སྲིད་པའི་རང་བཞིན་འདག་པའི་ཕྱིར༔ ངོ་བོ་ཉིད་ཀྱིས་དངོས་མེད་བྱས༔ རང་བཞིན་དག་པའི་དྲང་སྲོང་མཆོག༔ དམ་པའི་སྲིད་པ་བྱེད་པར་ཤོག༔ དེ་ནས་ཡུངས་དཀར་ཐབ་ཏུ་གཏོར་ཏེ། ན་མོཿ
རིག་པའི་རྒྱལ་པོ་ཁྱེད་ཀྱི་སྲེག་བླུགས་ཀྱི་རྫས་རྣམས་ལྷའི་ཞལ་དུ་འབུལ་བ་དང་ཡེ་ཤེས་ཀྱི་མེར་བྱིན་གྱིས་བརླབས་ནས་ཕྲིན་ལས་རྣམས་ཡོངས་སུ་འགྲུབ་པར་མཛད་དུ་གསོལ། བཛྲ་མུཿ ཡེ་ཤེས་པ་ཐབ་ཀྱི་ཤར་ལྷོར་གཤེགས། དམ་ཚིག་པ་འབར་བའི་རྣམ་པར་གྱུར། ཨོཾ་བཛྲ་ཨ་མྲྀ་ཏས་བསང༌། སྭ་བྷཱ་ཝས་སྦྱང༌། སྟོང་པ་ཉིད་དུ་གྱུར། སྟོང་པའི་ངང་ལས་ཡེ་ཤེས་ཀྱི་མེ་དཔུང་ཚ་བའི་དབལ་ལྡན་ངད་གཡོ་ཞིང་མཆོད་པའི་དབུས་སུ་པདྨ་ཉི་ཟླའི་དཀྱིལ་འཁོར་གྱི་གདན་དུ་ཧཱུྃ་དམར་པོ་ཡོངས་སུ་གྱུར་པ་ལས༔ པདྨ་འབྱུང་གནས་དབང་སྡུད་དམར༔ ཞལ་གསུམ་ཕྱག་དྲུག?སོགས་ཀྱིས་ལྷ་བསྐྱེད།
སྤྱན་འདྲེན་གཞུགས་ཕྱག་འཚལ་བར་བྱ། མཆོད་པའི་སྐབས། ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་བཛྲ་པུཥྤེ་ཨཱཿཧཱུྃ། དྷཱུ་པེ། ཨཱ་ལོ་ཀེ ། གནྡྷེ། ནཻ་ཝི་དྱེ། ཤབྡ་ཨཱཿཧཱུྃ༔ ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་མ་ཧཱ་པཉྩ་ཨ་མྲྀ་ཏ་ཁཱ་ཧི། ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་མ་ཧཱ་རཀྟ་ལ་ཁཱ་ཧི།
ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་མ་ཧཱ་བྷ་ལིངྟ་ལ་ཁཱ་ཧི། ཞེས་མཆོད་རྫས་སྨན་རཀ་གཏོར་གསུམ་སྐབས་དང་བསྟུན་ཏེ་མཆོད་རྫས་ཕྱེད་བཅད་བྱས་ཏེ་ཐབ་ཏུ་ཕུལ། འདིར་བསྲེག་རྫས་འབུལ་ཞེས་གཞུང་ནས་གསུངས་ཀྱང་གསང་བ་སྤྱིའི་ཕྱག་ལེན་ལྟར་བསྟོད་པའི་མཇུག ། ཕྱི་ནང་མཁའ་འགྲོ་ནོར་ལྷའི་ཚོགས་ལ་བསྟོད༔ ནས། དཀྱིལ་འཁོར་གྱི་ལྷ་རྣམས་ཀྱི་ལྗགས་རིན་པོ་ཆེའི་སྦུག་གུའི་བསྲེག་རྫས་ཀྱི་བདུད་རྩིའི་རྒྱུན་དྲངས་ཏེ་གསོལ་བར་བསམས་ལ། རྩ་སྔགས་མཐར། ཨགྣེ?སོགས་མར་ཁུ་བདུན། བསྲེག་རྫས་གཞན་རྣམས་རྩ་སྔགས་ལ་འདོད་གསོལ་བཅས་ཕུལ། གྲངས་གསོག་དགོས་ཚེ་རྩ་སྔགས་ཁོ་ནའི་རྗེས་སུ་ཝ་ཤཾ་ཀུ་རུ་ཡེ་སྭཱ་ཧཱ་ཞེས་སྦྱར།
དམིགས་པ་གཞུང་ལས་ཤེས་སོ། དམིགས་བསལ་ཡཀྴ་ཀཱ་ལའི་མངོན་རྟོགས་དང་སྦྱར་ལ་བསྲེག་རྫས་འབུལ་བར་གསུངས་པ་ལྟར་གྲུབ་ན་ལེགས། མཐར་བསྲེག་རྫས་ཡོངས་རྫོགས་ཟད་ནས། སྔར་མཆོད་རྫས་ལྷག་མ་མ་ལུས་པར་འབུལ་ནས། ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་བཛྲ་པུཥྤེ་ཨཱཿཧཱུྃ། དྷཱུ་པེ། ཨཱ་ལོ་ཀེ ། གནྡྷེ། ནཻ་ཝི་དྱེ། ཤབྡ་ཨཱཿཧཱུྃ༔
ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་མ་ཧཱ་པཉྩ་ཨ་མྲྀ་ཏ་ཁཱ་ཧི། ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་མ་ཧཱ་རཀྟ་ལ་ཁཱ་ཧི། གཏོར་མ་འབུལ་བ་ནི། ཧཱུྃ༔ ལྷོ་ནུབ་དགའ་བ་ཚལ་གྱི་རི་རབ་ངོགས༔ དུར་ཁྲོད་དབང་མོ་འགྱུ་བ་གནས་ཀྱི་བདག༔ དབང་ལྷུན་ཡིད་བཞིན་ལྷ་ཆེན་སྒེག་པའི་ཉམས༔ དཀར་དམར་བསྲུབས་པའི་མྱོས་བྱེད་བསྣུན་ཐབས་ཅན༔ སྲིད་གསུམ་དབྱིངས་ལ་བསྐྱོད་པའི་རྒྱལ་མཚན་བསྒྲེངས༔ ཡིད་ལ་འཁུ་བའི་ནོར་སྐྱུག་ནེའུ་ལེ་ཐོགས༔
ཁམས་གསུམ་སྙིང་འདེགས་ལྕགས་ཀྱུའི་འོད་ཟེར་གཡོ༔ ཀུ་མུད་ཟེའུ་འབྲུར་འབྲུབ་པས་ཀུན་ད་བཞད༔ གསོས་འཁྱིལ་བསོད་ནམས་ཞུམ་མེད་ཞབས་དཀྱིལ་བཞུགས༔ སྟོབས་ལྡན་མགྲིན་བཟང་མུ་ཁའི་བཅུད་ལྟ་བུས༔ རེག་བྱ་གཡོ་བ་ལང་ཚོ་འཛིན་མའི་འཁོར༔ རྗེས་སུ་ཆགས་པས་གཟུགས་བཟང་ལོངས་སྤྱོད་སྤེལ༔ པདྨ་རཱ་གའི་ཆ་ཤས་ལང་ཚོ་སྐྱུད༔ འགའ་ཞིག་ཟླ་ཞལ་ལན་བརྒྱར་བྱི་དོར་གཡབ༔ ལ་ལ་ས་སྙིང་བཞེད་མཛེས་ཆུ་སྐྱེད་རྒྱས༔ ཕལ་ཆེར་འདར་མའི་སྒྲས་བསྐུལ་མར་གད་འཚེར༔
ཀུན་ཀྱང་སྒྲ་གཅན་སྲང་འཇུག་གུག་རྩེ་བསྒྲེངས༔ ཡིད་ལས་སྤྱོད་པའི་ནོར་འཛིན་ནེའུ་འཕྱོ༔ པདྨ་རཱ་ཛ་འཁོར་དང་ཕྱྭ་བརྙན་ལ༔ བསྟོད་ཅིང་དུས་ལ་མི་འདའ་ཕྲིན་ལས་ཉིད༔ ཆེ་བཙན་དམུ་རབས་གཙུག་རབས་རྒྱལ་པོ་འཁོར༔ ལུང་རིགས་མཁས་དབང་མཁན་པོ་པཎྜི་ཏ༔ བཙུན་མོ་འཁོར་འབངས་ཆོས་སྲིད་ལུགས་གཉིས་ཀྱིས༔ ཅི་སྲིད་བསྡུས་པའི་སྐྱེ་འགྲོ་མ་ལུས་དང་༔ དེ་སྲིད་ལྷ་འདྲེ་མི་གསུམ་ཐམས་ཅད་ཀུན༔ དེང་འདིར་དབང་དུ་སྡུད་པའི་ལས་བརྩམ་ཕྱིར༔
སྲེག་བླུགས་དགྱེས་པའི་མཆོད་པ་འདི་བཞེས་ལ༔ ཆོས་སྲིད་མངའ་ཐང་འདོད་རྒུའི་དཔལ་ཞིང་སོགས༔ མཐོང་ཐོས་དྲན་རེག་བདག་གི་བྲན་དུ་ཤོག༔ རྒྱལ་བའི་ཐུགས་རྗེ་ཡེ་ཤེས་དབྱིངས་ནས་བསྐུལ༔ པད་འབྱུང་ནོར་གྱི་ལྷ་ཁྱོད་བདག་བསྒྲུབ་ཀྱི༔ མཆོག་ཐུན་དངོས་གྲུབ་འབད་མེད་དེང་འདིར་སྩོལ༔ ཨོཾ་ཨཱ་གུ་རུ་པདྨ་རཱ་ཛ་སརྦ་པ་ཤཾ་མ་མ་ཡེ་སྭཱ་ཧཱ༔ གཏོར་མ་ཕུལ། དེ་ནས་རྡོ་ཐལ་མེད་པའི་སོ་རྩི་འཇམ་པོ་འབུལ་ལ། ཨོཾ་བཛྲ་ཏམྦུ་ལ་ཡེ་སྭཱ་ཧཱ།
གོས་ཟུང་ནི། གང་ལ་རེག་ན་འཇམ་པའི་ལྷ་རྫས་ཀྱང༌། ། དབང་པོའི་མཚོན་གྱིས་བསྒྱུར་བ་སྨིག་སྒྱུ་ཡི། ། བར་སྣང་ཟ་འོག་གཅལ་དུ་བཀྲམ་པ་ལྟར། ། འབར་བའི་འགྲོ་ཀུན་བཟོད་པའི་གོ་ཐོབ་ཤོག ། ཨོཾ་བཛྲ་ཝསཏྲ་ཡེ་སྭཱ་ཧཱ། བསྟོད་པ་ནི། ཡེ་ཤེས་སྟོབས་ཀྱིས་སྣོད་བཅུད་རྒུད་པ་སེལ༔ ཐུགས་རྗེས་དབང་གིས་རྩོལ་མེད་དགོས་འདོད་འབྱུང་༔ ནུས་མཐུ་རྩལ་གྱིས་ཁམས་གསུམ་དབང་དུ་སྡུད༔
འདོད་རྒུའི་སྲིད་རྗེ་མཁའ་འགྲོ་ནོར་གྱི་ལྷ༔ གུ་རུ་ཡིད་བཞིན་ནོར་བུར་ཕྱག་འཚལ་བསྟོད༔ སྤྲོས་པ་ལ་དགའ་བས་བཟླས་པ་བྱ་བར་འདོད་ན། ལྷ་ཚོགས་རྣམས་ཀྱིས་ཐུགས་ཀར་པད་ཉིའི་གདན་རང་རང་ས་བོན་སྔགས་ཕྲེང་དང་བཅས་པ་ལས་འོད་མདང་དམར་པོས་སྣོད་བཅུད་ཐམས་ཅད་ཁྱབ་པར་འཕྲོས་རྒྱལ་བ་མཉེས་པའི་མཆོད་པ་ཕུལ། སྣང་བ་དབང་དུ་བསྡུས་ཤིང་སྣང་སྲིད་ཐམས་ཅད་བྲན་དུ་ཁོལ་བར་བསམས་ལ་རྩ་སྔགས་མཐར་པུཥྚིཾ་ཀུ་རུ་བཏགས་པའི་བཟླས་པ་བྱ། ཚིམ་པ་དྲུག་ལྡན་གྱི་ཚོགས་ཀྱི་འཁོར་ལོར་མཉེས་པར་བྱ་བ་དང༌། རྩ་སྔགས་ལ་ཀཱ་ཡ་ཨ་བྷི?སོགས་བཏགས་པས་དངོས་གྲུབ་བླངས་རྗེས། བྱོན་སྐྱེམས་དགང་བླུགས་ལན་གསུམ་འབུལ། མ་འབྱོར་པ?སོགས་ཡིག་བརྒྱས་ནོངས་པ་བཤགས། ཡེ་ཤེས་པ་གཤེགས།
དམ་ཚིག་པ་ལྟེ་བའི་ཨ་ཐུང་ལ་བསྡུའོ། ཁྱད་པར་སྒྲུབ་མཆོད་སོགས་ཚོམ་བུ་གཞན་ནས་གདན་དགོས་ཚེ་སྤྱན་འདྲེན་དང་བཞུགས་གསོལ་སྔོན་དུ་འགྲོ་ལ་དེ་ནས་ཡེ་ཤེས་མེ་ལྷ་བསྐྱེད་པ་ཁྱད་པར་དང་མཐར་ཡེ་ཤེས་པ་དཀྱིལ་འཁོར་དུ་གཤེགས་ལ་ཚོམ་བུ་སྤྱན་འདྲེན་པའི་ཁྱད་པར་རོ། གསུམ་པ་ནི། ཨ་མྲྀ་ཏའི་བསང༌། སྭ་བྷཱ་ཝས་སྦྱང༌། དམ་ཚིག་མེ་ལྷ་རང་བཞིན་ཡོངས་སུ་རྫོགས་པར་གསལ་བའི་གནས་གསུམ་ལས་འོད་འཕྲོས་པས་ཡེ་ཤེས་པ་སྤྱན་དྲངས། བཛྲ་ས་མཱ་ཡ་ཛཿ ཛཿཧཱུྃ་བཾ་ཧོཿ བྱོན་སྐྱེམས་དགང་བླུགས་ལན་གསུམ་འབུལ་ཞིང་ཨོཾ་ཨགྣེ་ཡེ་སྭཱ་ཧཱ་གསུམ། རྫས་ལྷག་རྣམ་རིམ་བཞིན་ཡམ་ཤིང་ལ།
ཨོཾ་བོ་དྷི་བྷྲིཀྵ་ཡེ་སྭཱ་ཧཱ༔ མར་ཁུ་ལ༔ ཨོཾ་ཨགྣེ་སྭཱ་ཧཱ༔ འབྲས་ལ༔ ཨོཾ་བཛྲ་པུཥྚ་ཡེ་སྭཱ་ཧཱ༔ ཟས་མཆོག་ལ༔ སརྦ་སཾ་པ་ཡེ་སྭཱ་ཧཱ༔ ཏིལ་ལ༔ སརྦ་པ་པཾ་ཡེ་སྭཱ་ཧཱ༔ སོ་བ་ལ༔
བཛྲ་བི་ཛ་ཡ་སྭཱ་ཧཱ༔ ནས་ལ༔ མ་ཧཱ་བྷེ་ག་ཡ་སྭཱ་ཧཱ༔ གྲོ་ལ༔ བཛྲ་གསྨ་རི་སྭཱ་ཧཱ༔ སྲན་མ་ལ༔ མ་ཧཱ་བྷ་ལ་ཡ་སྭཱ་ཧཱ༔ དཱུརྦ་ལ༔ བཛྲ་ཨཱ་ཡུ་ཥེ་སྭཱ་ཧཱ༔ བིལྦ་ལ༔
ཨོཾ་བཛྲ་བི་ཝ་ཤུ་སྭཱ་ཧཱ༔ ཤིང་འབྲས་སྣ་ཚོགས་ལ༔ ཨོཾ་མུ་ལ་གེ་སར་བི་ཤྭ་སྭཱ་ཧཱ༔ ཀུ་ཤ་ལ༔ ཨོཾ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ༔ རྫས་སོ་སོའི་རྩ་སྔགས་མཐར་ཨོཾ་ཨགྣ་ཡེ་རི་ཁི་རཱ་ཛ་ཡ། བདག་ཅག་དཔོན་སློབ་ཡོན་མཆོད་འཁོར་དང་བཅས་པ་ཐམས་ཀྱི་ཆོ་གའི་ལྷག་ཆད་འགལ་འཁྲུལ་ཐམས་ཅད་ཤནྟིཾ་ཀུ་རུ་ཡེ་སྭཱ་ཧཱ། སྔར་མཆོད་པའི་སྐབས་མཆོད་རྫས་ལྷག་མ་རྣམས་ཐབ་ཏུ་དབུལ། ཨོཾ་བཛྲ་ཨགྣེ་ཡེ་བཛྲ་པུཥྤེ་སྭཱ་ཧཱ༔ ཨོཾ་བཛྲ་དྷཱུ་པེ་སྭཱ་ཧཱ༔
ཨོཾ་བཛྲ་ཨཱ་ལོ་ཀེ་སྭཱ་ཧཱ༔ ཨོཾ་བཛྲ་གནྡྷེ་སྭཱ་ཧཱ༔ ཨོཾ་བཛྲ་ནཻ་ཝི་དྱེ་སྭཱ་ཧཱ༔ བཛྲ་ཤབྡ་སྭཱ་ཧཱ༔ སྨན་ལ། ཨོཾ་ཨགྣེ་ཡེ་སརྦ་པཉྩ་ཨ་མྲྀ་ཏ་སྭཱ་ཧཱ༔ རཀྟ་ལ། མ་ཧཱ་རཀྟ་སྭཱ་ཧཱ༔ གཏོར་མ་ཨཱ་ཀཱ་རོས་གཏོར་མ་བསྔོས་ལ། མཆོད་སྦྱིན་གཏོར་མ་འདི་བཞེས་ལ་སོགས་ཀྱི་ཕྲིན་ལས་བཅོལ།
དེ་ནས་རྡོ་ཐལ་མེད་པའི་སོ་རྩི་འཇམ་པོ་འབུལ་ལ། ཨོཾ་བཛྲ་ཏམྦུ་ལ་ཡེ་སྭཱ་ཧཱ། གོས་ཟུང་ཕུལབ་ནི། ཨོཾ་བཛྲ་ཝསཏྲ་ཡེ་སྭཱ་ཧཱ། བསྟོད་པ་ནི། ཕྱག་རྒྱ་དྲིལ་སྟབས་དང་བཅས། ཧཱུྃ༔ མེ་ལྷའི་རྒྱལ་པོ་དྲང་སྲོང་མཆོག༔ འབར་བའི་སྐུ་ལ་སྲེག་པའི་ཞལ༔ ཕྲིན་ལས་བཞི་ཡི་བདག་ཉིད་ཅན༔
ཚངས་སྲས་མཆོག་ལ་ཕྱག་འཚལ་བསྟོད༔ བཟོད་གསོལ་ནི། ཧཱུྃ༔ དྲང་སྲོང་མེ་ལྷ་འཁོར་བཅས་ལ༔ སྦྱིན་སྲེག་མཆོད་པ་འདི་འབུལ་གྱི༔ འགལ་འཁྲུལ་ཉམས་པ་གང་མཆིས་པ༔ དེ་དག་ཁྱེད་ཀྱིས་བཟོད་པར་གསོལ༔ ཨོཾ་ཨགྣེ་དཱེ་ཝ་ཏེ་པ་མ་དག་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ གཤེགས་གསོལ་ནི། དོན་གཉིས་འགྲུབ་པའི་མེ་ཡི་ལྷ། །
རང་རང་ཡུལ་དུ་གཤེགས་ནས་ཀྱང༌། ། སླར་ཡང་ཕྲིན་ལས་སྒྲུབ་པའི་ཕྱིར། ། དུས་སུ་འབྱོན་པར་མཛད་དུ་གསོལ། བཛྲ་མུཿ ཡེ་ཤེས་པ་གཤེགས། དམ་ཚིག་པ་ལྟེ་བའི་ཨ་ཐུང་ལ་བསྡུ། རྗེས་ཀྱི་བྱ་བ་ནི། དགེ་བ་བསྔོ་ལ་སྨོན་ལམ་གདབ། ཤིས་བརྗོད་བྱ། གང་ལྟར་མཐར་ལོང་ཁྱབ་ཡོད་ན་མེ་རང་ཞིར་བཏང༌།

མེད་ཚེ་དྲི་བཟང་ཆུས་བསད། ཐལ་བ་རི་རྩེ་མཐོན་པོའི་རླུང་ལ་བསྐུར། ལས་རྗེས་མི་མངོན་པར་བསྡུའོ། སྐབས་འདིར་དབང་གི་སྦྱིན་སྲེག་གཙོ་བོ་རུ་འདུག་པས་དེ་ལྟར་བཤད་ཀྱི། གཞན་དུ་ལས་བཞིའི་སྦྱིན་སྲེག་སོ་སོར་སྦྱར་ན་རིག་པས་འཕྲུལ་ཤེས་པ་གལ་ཆེའོ། དེ་ལྟར་བླ་མའི་ནོར་སྒྲུབ་པདྨ་རྒྱལ་པོ་ལས་ཚོགས་གཡང་སྐྱབས་དང༌། བུམ་སྒྲུབ་སོགས་ཀྱི་ཆ་ལག་སྦྱིན་སྲེག་མེད་དུ་མི་རུང་བའི་ཕྱིར་གཏེར་གཞུང་རྩ་བ་སོར་བཞག་ཁ་འགེངས་དགོས་པ་འགའ་ཞིག་རིགས་མཐུན་གཞན་ནས་བརྒྱན་ཏེ་རང་ཉིད་འདི་ཡི་བསྙེན་འབྲེལ་ལ་གནས་ཚེ་བར་སྐབས་སུ་རང་གི་ལག་ལེན་འཇུག་པ་བདེ་བའི་ཆེད་དུ་བྲིས་པ་ལ་ཉེས་འགལ་མཆིས་ན་རྩ་གསུམ་ལྷ་ལ་བཤགས་ཤིང༌། དགེ་བས་འགྲོ་ཀུན་ཚོགས་གཉིས་དཔལ་ལ་སྤྱོད་དེ་ཀུན་བཟང་པདྨ་རྒྱལ་པོའི་གོ་འཕང་ཐོབ་པའི་རྒྱུར་གྱུར་ཅིག ། ཅེས་པ་འདིའང་གནས་མ་ཆེན་མོ་པུ་ཀཱ་སིའི་ཉེ་བར་སྲུང་བའི་བལ་པོའི་ཡུལ་དུར་ཁྲོད་ལྷན་གྲུབ་བརྩེགས་པའི་གནས་མཆོད་སྡོང་བྱ་རུང་ཁ་ཤོར་གམ་དུ། ཞེ་ཆེན་གཉིས་པའི་བསྟི་གནས་སུ་སྒོ་ཆེན་སྤྲུལ་མིང་པས་སྦྱར་བའོ། སརྦ་མངྒ་ལཾ།
ནོར་སྒྲུབ་པདྨ་རྒྱལ་པོའི་བསྙེན་ཡིག་དགོས་འདོད་ཆར་འབེབས་ཆིག་བརྒྱུད་གུ་ཧྱ་བཞུགས་སོ། སྲིད་ཞིའི་དབང་ཕྱུག་སྣང་ཟིལ་གནོན་རྩལ། ། རཱ་གའི་ལྷུན་པོར་ཉི་མའི་ཟེར་འཁྱུད་བཞིན། ། ཡིད་དབང་གཏེར་གྱི་དངོས་གྲུབ་མི་ཟད་མཛོད། ། མངའ་མཛད་པད་རྒྱལ་ནོར་ལྷའི་ཞབས་ལ་འདུད། གང་དེའི་བསྙེན་ཡིག་གཏེར་གཞུང་རྡོ་རྗེའི་ཚིག ། བློ་མཆོག་ཅིག་ཅར་རིམ་གཉིས་སྣང་སྟོང་ལམ། ། བླ་མེད་དོན་གྱི་ཆོས་ཚུལ་མ་བསླད་པར། ། ལས་སྦྱོར་དབང་འབྱོར་དམིགས་བཅས་བསྙེན་ཡིག་བྲི། དེ་ལ་ཨོ་རྒྱན་མཁའ་འགྲོ་ནོར་ལྷ་དབྱེར་མེད་དུ་བསྒྲུབ་པའི་སྔོན་དངོས་རྗེས་གསུམ་གྱི་བྱ་བ་ནི།
དང་པོ་གཞུང་ལས། ཕུན་ཚོགས་ཡིད་འོང་དགོས་འདོད་འགྲུབ་པའི་སར༔ བསོད་ནམས་རྒྱས་པའི་དཀྱིལ་འཁོར་དབང་གི་དལ༔ རབ་ཐིག་འབྲིང་ཐང་ཐ་མ་འབྲུ་ཚོམ་ནི༔ ལྷ་གྲངས་ཅི་ལྟར་ལག་ལེན་བཞིན་དུ་བཀོད༔ མངའ་ཐང་རྒྱས་པའི་ལོངས་སྤྱོད་དཀོར་ཆ་དང་༔ ཕུན་ཚོགས་འབྱོར་ལྡན་ཅན་གྱི་ཟས་ནོར་དང་༔ ས་སྣ་ཆུ་སྣ་ཤིང་སྣ་འཛོམས་ཚད་དང་༔ སྨན་སྣ་འབྲུ་སྣ་དར་སྣ་རིན་ཆེན་རྣམས༔ ལེགས་པར་བསགས་ཤིང་དཀྱིལ་འཁོར་མཐའ་བཞིར་བསྐོར༔
མཆོད་རྫས་གཞུང་བཞིན་གང་འོས་དཀོར་ཆས་བཤམ༔ དབུས་སུ་ཐོད་པ་མཚན་ལྡན་ཁ་སྦྱོར་ནང་༔ བསོད་ནམས་ནོར་རྫས་དབང་སྡུད་འཁོར་ལོ་བཞག༔ གཡས་སུ་ཛམ་གཏོར་གཡོན་དུ་བུམ་རྫས་གཏམས༔ ཞེས་གསུངས་པ་ལྟར། དབང་ལ་འོས་པའི་ས་འཛིན། རབ་དཀྱིལ་འཁོར་ས་ཐིག་སྤྱི་ལྟར་དུ་བྱ་ཞིང༌། དབུས་ཀྱི་ལྟེ་བ་གཞི་དམར་པོ་ནོར་བུའི་ཚུལ་གྱི་ཚོམ་བུ་དང༌། དེ་ཡི་ཕྱི་རོལ་པདྨ་འདབ་བཞིས་མཛེས་པར་བྱ་ཞིང་ལྷའི་སྐུ་མདོག་ས་བོན་མཚོན་པར་བྱ། དེའི་ཕྱི་འོད་ཟེར་སྒོ་ཁྱུད་རྟ་བབས་དང༌།
ཕྱིའི་ཁོར་ཡུག་ཏུ་དཔག་བསམ་ལྗོན་པ་དང༌། འདོད་འབྱུང་ནོར་བུ། གཏེར་གྱི་ཁང་བཟང༌། མ་རྨོས་ལོ་ཏོག ཁྲུས་ཀྱི་རྫིང་བུ། ནེའུ་ལེའི་རྐྱལ་པ། ཆ་བདུན་ནོར་བུ། དེའི་ཕྱི་རོལ་རྡོ་རྗེ་མེ་རིས་བསྐོར་བ་མངོན་པར་འདུ་བྱ་བ་ཤེས་པར་བྱའོ། དེ་ནས་བཤམ་པ་ནི། དབུས་སུ་བུམ་པ་དར་དམར་གྱི་མགུལ་ཆིངས་ཅན་ནང་དུ་བུམ་རྫས་ཉེར་ལྔ་ཁ་རྒྱན་སོགས་ཀྱིས་སྤྲས་པ།
ནུབ་ཕྱོགས་ཀྱི་ཆར་སྟེགས་བུའི་ཁར། བླ་མ་པད་རྒྱལ་གཏོར་མ། གཡས་སུ་ཛམ་གཏོར། གཡོན་དུ་ཀཱ་ལ་ཡཀྴའི་གཏོར་མ། སྐུ་འཁོར་བླ་རྡོ་དབང་སྡུད་འཁོར་ལོ་རྣམས་གཞུང་ལྟར་བརྒྱན་ཞིང༌། མདུན་དུ་མཚན་ལྡན་ཐོད་པ་གཡང་རྫས་དང༌། རིན་ཆེན་སྣ་ཚོགས་སྨན་སྣ་རྒྱ་བོད་ཀྱི་ས་སྣ། དབང་ཐང་ཅན་གྱི་ཀ་ཆ་སོགས་ཀྱིས་བཀང་ནས་སྟེང་དུ་མེ་ལོང་ལ་སིནྡྷུ་རས་བྱུགས་ཤིང་ཧ་རི་ནི་ས་ཡིས་མཚན་པར་བྲིས་པ་ལ་དར་དམར་གྱིས་བཀབ་པ་དང༌། གཞན་ཡང་སྨན་རཀ་སོགས་ཕྱི་ནང་གསང་བའི་པཱུ་ཛ། ཆོས་སྐྱོང་གི་གཏོར་མ་ག་ཎའི་ཚོགས་རྫས་སོགས་བཀོད་ལེགས་མངོན་པར་འདུ་བྱ་བར་ཤེས་པར་བྱའོ།
གཉིས་པ་དངོས་གཞི་ལ། ཕྲིན་ལས་ཀྱི་གཞུང་ལ་འཇུག་ཅིང་སྐྱབས་སེམས་བཀའ་བསྒོ་ནས་བཟུང་མཆོད་བསྟོད་ཀྱི་བར་མཐོང་བརྒྱུད་བླ་མེད་ལུགས་སུ་ཤེས་ཤིང༌། ལྷག་པར་བསྙེན་དམིགས་གནད་ཀྱི་ལྡེ་མིག་ཏུ་གནད་རག་ལས་པས། བདག་མདུན་འཁོར་ལོ་རྣམ་པ་སོ་སོ་མར་མེ་གཅིག་ལ་གཉིས་མཆེད་ཚུལ་དུ་ངོ་བོ་ཐ་མི་དད་པའི་ངང་ཚུལ་སྒྱུ་མ་ལྟ་བུའི་ཆོས་ཅན་དུ་ཤེས་བཞིན་པའི་ངང་ནས། དམ་ཚིག་སེམས་དཔའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཡེ་ཤེས་སེམས་དཔའ་རྡོ་རྗེ་རྩེ་ལྔ་ནས་འབྲུ་ཙམ་འགྲེང་ཐབས་སུ་གནས་པའི་ལྟེ་བ་ཀུན་ཟླུམ་དབུས་སུ་ཏིང་འཛིན་སེམས་དཔའ་ཐུགས་སྲོག་ཧཱུྃ་ཡིག་གི་ཧ་ཁོག་ཏུ་ཧྲཱིཿཡིག་དམར་པོ་ཚེག་དྲག་དང་ལྡན་པ་གཅིག་ལམ་གྱིས་མོས་ཤིང༌། དེ་ལ་སྔགས་ཕྲེང་གཡས་བསྐོར་འོད་ཟེར་གྱི་ཕྲེང་བ་གཡོན་དུ་བསྐོར་ཞིང་ཡུམ་རྣམས་དེ་ལས་ལྡོག་པར་བྱ་ཞིང༌། བཟླས་པ་ནི། གསང་སྔགས་སྔ་འགྱུར་བའི་ལུགས་སུ་ཡིད་བཟླས་བྱ་བ་དང༌། རླུང་གི་བཟླས་པ་དང༌། རྡོ་རྗེའི་བཟླས་པ་ལ་སོགས་པའི་ཚུལ་གྱིས་བསྙེན་པ་དང༌།
ཉེ་བར་བསྙེན་པ་དང་སྒྲུབ་པ་དང་སྒྲུབ་ཆེན་བྱ། དམིགས་པ་ནི། གཞུང་ལས། ཟིལ་གྱིས་གནོན་ན་རང་ཉིད་ནི༔ དབང་སྡུད་རྒྱལ་པོ་ཟིལ་གནོན་ཚུལ་དུ་བསྒོམ༔ ཞེས་གསུངས་པ་ལྟར། རང་ཉིད་ལྷར་གསལ་བའི་ཐུགས་ཀའི་སྔགས་ཕྲེང་ལས་འོད་ཟེར་ཧྲཱི་ཡིག་ལས་ཧྲཱིཿདམར་པོ་དཔག་ཏུ་མེད་པ་འཕྲོས་པས། ལྷོ་ནུབ་པདྨ་འོད་དང་རིས་མེད་སྐུ་གསུམ་མཐའ་ཀླས་པའི་ཞིང་ཁམས་སུ་འཕྲོས་པས། ཕྱོགས་དུས་རྒྱལ་བ་རྣམས་ལ་དགྱེས་པའི་མཆོད་པ་འབུལ། ཐུགས་རྒྱུད་ཡོངས་སུ་བསྐུལ་བའི་ཐུགས་རྗེའི་གཟི་བྱིན་ནུས་ཤུགས་མཐུ་སྟོབས་རྣམས་སྔོན་གྱི་ཐུགས་དམ་རྒྱུད་ནས་བསྐུལ་བའི་མཐུས་འོད་དམར་མདངས་དང་ལྡན་པ་བྱུང་ནས་རང་གི་སྒྲུབ་རྫས་ལྷར་གསལ་བར་ཐིམ་པས་མཆོག་ཐུན་གྲུབ་གཉིས་ཟད་མི་ཤེས་པ་རྒྱན་གྱི་འཁོར་ལོར་འགྲུབ་པར་མོས་བཞིན་པའི་ངང་ནས་རྩ་བའི་སྙིང་པོ་འབུམ་ཕྲག་གསུམ་བཟླས་པར་བྱའོ།
དེ་ལྟར་མཚན་མ་མངོན་ནས་ལས་ལ་སྦྱོར་བའི་ཚེ། ཐུགས་ཀའི་སྔགས་འཁོར་འོད་ཟེར་ཧྲཱི་ཡིག་དམར་པོ་ལ་འོད་ཟེར་ལྕགས་ཀྱུའི་རྣམ་པ་མང་པོ་འཕྲོས་པས། འདས་པའི་ལྷ་ཕོ་རྒྱུད་མོ་རྒྱུད་དང༌། འཇིག་རྟེན་སྐྱོང་བའི་ཞལ་བཞི་མིག་སྟོང་པ། ལུས་ངན་མོ་སྲས་བཙུན་མོ། གནོད་སྦྱིན་རྩེ་གསུམ་འཆང་བྱེད་ཚོགས་ཀྱི་བདག་པོ་ལ་སོགས་ཏེ། ཚེ་བསོད་མངའ་ཐང་ཕྱྭ་གཡང་ལ་དབང་འབྱོར་བའི་ལྷ་ཀླུ་གནོད་སྦྱིན་ས་བདག་སོགས་རང་དབང་མེད་པར་གཟི་བརྗིད་མ་བཟོད་ཅིང་འུབ་ཀྱིས་བསྡུས་ནས་ཅི་བསྒོ་བའི་ཕྲིན་ལས་ཐོགས་མེད་དུ་བསྒྲུབས་པར་མོས་བཞིན་ལས་སྔགས་གོང་གི་ཕྱེད་ཆ་འཁྱོལ་བར་བཟླའོ། དེ་ནས་འཁོར་གྱི་བཟླས་པ་ནི། གཙོ་བོའི་སྔགས་ཟེར་འཁོར་ལ་ཕོག་པས་གླ་གཟན་ལས་ལ་བསྐུལ་བ་བཞིན་རང་སྲོག་ལས་རང་སྔགས་ཀྱི་བསྐོར་བས་འོད་ཟེར་གྱི་ལྷ་ཛ་ཡིག་ལྕགས་ཀྱུའི་རྣམ་པ་མང་པོ་འཕྲོས་པས། ལྷ་འདྲེ་མི་གསུམ་ཆེ་བཙན་དྲེགས་ལྡན་ཕྱྭ་གཡང་ཐམས་ཅད་ཤིང་ལོ་སྐམ་པོ་རླུང་གིས་དེད་པ་ལྟར་འུབ་ཀྱིས་བསྡུས་པར་བསམ།
ཧཱུྃ་ཡིག་ཞགས་པའི་རྣམ་པས་ང་རྒྱལ་གྱི་ཚོར་བ་གཞོམ་ནས་ཕྱོགས་བཅུའི་ཚེ་བསོད་དཔལ་འབྱོར་ཐམས་ཅད་རང་དབང་མེད་པར་སྟོབས་ཀྱི་ཞགས་པས་འཆིང་ཞིང་བསྡུས་པར་མོས། བཾ་ཡིག་ལྕགས་སྒྲོག་གི་རྣམ་པས་ལྷ་ཀླུ་གནོད་སྦྱིན་རྒྱལ་བློན་བཙུན་འབངས་བླ་མ་སློབ་དཔོན་དགེ་འདུན་སྡེ་བཅས་དང་རིག་བྱེད་མཁན་སོགས་ཀྱི་ཤེས་རབ་འགྲོ་བ་ཕོ་རྒྱུད་མོ་རྒྱུད་ཀུན་གྱི་ལོངས་སྤྱོད་ཕྱྭ་གཡང་ཐམས་ཅད་ཐབས་ཤེས་ཕྱག་རྒྱའི་འོད་ཀྱིས་སེམས་ཅན་སྣང་བ་བཀུག་ནས་རང་དབང་མེད་པར་ཤ་རུལ་སྦྲང་བུའི་ཚུལ་དུ་འདུས་པར་མོས་སོ། ཧོ་ཡིག་ལས་དྲིལ་བུ་རྣམ་པས་ཆེ་བཙན་དྲག་ཤུལ་དབང་ཆེན་སྟོབས་ལྡན་དཔའ་བོ་ཤུགས་འཆང་དེ་རྣམས་ཀྱི་འགྲན་ཟླའི་སྟོབས་བཅོམ་ནས། སྣང་སྲིད་ཐམས་ཅད་ཟིལ་གྱིས་མནན་ཅིང་ཅི་ལྟར་བསྒོ་བའི་ལས་ཐམས་ཅད་ཐོགས་མེད་དུ་བསྒྲུབས་ནས་དམིགས་བཅས་དང༌། དམིགས་མེད་ཀྱི་ཁམས་ཐམས་ཅད་རྡོ་ཁབ་ལེན་གྱིས་ལྕགས་ཕྱེ་བསྡུ་བ་ལྟར་བུར་ཆིལ་ཆིལ་བསྡུ་བར་མོས་བཞིན་ལས་སྔགས་ཀྱི་གྲངས་དང་མཉམ་པའི་འཁོར་སྔགས་བཟླས་པར་བྱའོ། ལར་བསྙེན་སྒྲུབ་ཀྱི་རྟགས་གང་ཟག་སྔོན་སྦྱངས་ལ་རག་ལས་ཤིང༌། བསྙེན་ཚད་མ་འཁྱོལ་བར་མངོན་རྟགས་གསལ་བ་དང༌། བསྙེན་ཚད་འཁྱོལ་བར་རྟགས་གསལ་བ་སོགས་ཆ་མཆིས་པས། ཚོགས་དང་བསྐང་བ་ལ་འབད་ནས་རྫོགས་པ་སོགས་བླ་མའི་མན་ངག་གི་ཞལ་རྒྱུན་ལས་གབ་བཞིན་ཤེས་སོ། གསུམ་པ།
རྗེས་ཀྱི་རིམ་པ་ནི། སྒྲུབ་རྫས་རྣམས་ཐོགས་ཤིང་གཞུང་གི་དངོས་གྲུབ་བསྐུལ་ཚིག་ནས་སྒོ་གསུམ་དུ་དབང་བཞི་ལེན་པ་སོགས་བྱ་ཞིང་སྒྲུབ་རྫས་འཁོར་ལོ་འཆང་ཚུལ་སོགས་གཞུང་བཞིན་ཤེས་པར་བྱ་བའོ། ཚོགས་དང་བསྐང་བ་སོགས་ནས་ལས་ཀྱི་མཐའ་སྡུད་བྱ་ཞིང་ལས་རྗེས་མི་མངོན་པ་དང་དག་མཉམ་ཕྱག་རྒྱ་ཆེན་པོའི་ངང་ནས་གནས་སྲུང་དང་ལུས་སྲུང་ལ་སོགས་བྱའོ། ལར་བསྙེན་ཡིག་དཔེ་མཐོང་གི་ལས་ལ་སྦྱོར་ན། ལག་རྡུམ་བྲག་ལ་འབྱར་བའམ། ཁྱི་གུ་ལ་སྐར་མ་བསྟོན་པ་དང་འདྲ་བས། བླ་མའི་ཞལ་ཤེས་གབ་དཀྲུགས་གནད་འདི་ཕན་གནོད་མ་འཚེར་བའི་ལག་ལེན་བསྟན་པ་དང༌། སེམས་ཅན་པྲེ་ཏ་སེལ་བའི་ཆེད་དང་བསྒྲུབ་པར་རིགས་སོ། བགྲང་ཡས་གཏེར་ཆེན་ཆོས་ཀྱི་རྒྱལ་མཚོའི་ཚུལ། ། དབང་གི་ཕྲིན་སྒྲུབ་རིན་ཆེན་བུམ་གང་ལས། །
བསྙེན་ཡིག་གཅིག་བསྡུས་བདུད་རྩིའི་ཐིགས་གཅིག་འདིས། ། བསྟན་འགྲོའི་པྲེ་ཏ་གཞོམ་པའི་གསོས་སུ་ཤོག ། ཅེས་པ་འདི་རྣམ་འདྲེན་དམ་པ་རི་པ་སྤྲུལ་སྐུའི་བཀའ་ཡིས་བསྐུལ་བའི་ངོར། ཕྲན་ཀུན་རྨོངས་པ་བླ་ཚང་སེངྒེའི་མིང་གི་ཧོར་ཟླ༩ཚེས་༡༣ལ་དགེ་བསྙེན་བྲག་གནས་ཀྱི་ཉེ་མཚམས་སུ་ཆོས་འཁོར་བསྐོར་བའི་ཐུན་མཚམས་སུ་བྲིས་པས་ཉེས་འགལ་མཆིས་ན་སྲུང་མའི་ཚོགས་ལ་བཤགས་ཤིང་དགེ་དེས་བདག་གཞན་གྲུབ་གཉིས་མངོན་དུ་འགྱུར་བའི་རྒྱུར་གྱུར་ཅིག ། མངྒ་ལཾ།། །། བླ་མའི་ནོར་སྒྲུབ་པདྨ་རྒྱལ་པོ་ལས། ཟིན་བྲིས་འདོན་བསྒྲིགས་གསལ་བ་ཤེལ་དཀར་མེ་ལོང་བཞུགས་སོ། ཕྱོགས་དུས་རྒྱལ་སྲས་ཀུན་གྱི་མཐུ་དཔལ་རྣམས། ། ཡོངས་འདུས་ས་གསུམ་ལུས་ཅན་སྐྱེ་རྒུའི་ཚོགས། ། དབུལ་ཕོངས་པྲེ་ཏའི་དུཿཁ་མཐར་མཛད་པ། །
ཡིད་བཞིན་དབང་རྒྱལ་པདྨ་རཱ་ཛར་འདུད། པད་འབྱུང་ནོར་ལྷ་དབྱེར་མེད་བསྒྲུབ་པ་ཡི། ། གཡང་སྐྱབས་རྟེན་དུ་བཙུགས་པའི་སྔོན་འགྲོ་དང༌། ། དངོས་གཞི་རྗེས་ཀྱི་ལས་རིམ་བལྟས་ཆོག་གི ། ཟིན་བྲིས་ཤེལ་དཀར་མེ་ལོང་སྤྲོ་བར་བྱ། དེ་ཡང་སྔོན་དུ་འགྲོ་བའི་ཐོག་མར་སྒྲུབ་པ་པོའམ། ཡོན་བདག་འབྱོར་ལྡན་གང་ཞིག་པདྨ་རྒྱལ་པོའི་གཡང་རྟེན་འཛུགས་པ་ལ། གཟའ་སྐར་དུས་ཚེས་དགེ་བར་ཉེར་མཁོའི་ཡོ་བྱད་ཐམས་ཅད་འཚོགས་པར་བསགས་ནས་རྩ་གསུམ་ཀུན་འདུས་གང་རིགས་ཀྱི་སྒྲུབ་པ་ཞག་ལྔ་བདུན་སྐབས་དང་བསྟུན་ནས་དབུལ་སྲི་རྨངས་འདྲེ་བཀར་ཆས་གཞུང་ལྟར་བསྒྲིགས་རྗེས༔ རང་ཉིད་ཏིང་འཛིན་རྣམ་གསུམ་དང་ལྡན་པའི་ངང་ནས་ཡས་རྫས་ལ་བསང་ཆུ་འཐོར་ཞིང་༔ ཨོཾ་བཛྲ་ཙཎྜ་པདྨ་ཧེ་རུ་ཀ་ཧཱུྃ་ཕཊ྄ཿ
ཨོཾ་སྭ་བྷཱ་ཝ་སོགས་ནས་ཏྲེ་པྲེ་ཏ་ཨ་ཀརྵ་ཡ་ཐུན་ཐུན༔ བར་བརྗོད་ལ༔ འགུགས་གཞུག་ལན་གསུམ་མམ་བདུན་དང་འགུགས་སྔགས་བརྒྱ་རྩ་གྱིས་བཀུག༔ ཡས་རྫས་དང་ཐལ་བ་ཅུང་ཟད་རེ་འཐོར་ཞིང་༔ ཨོཾ་སྒྲིག་ཤོག་ནག་མོ་ཁ་ལ་དུནྩེ་རྦད༔ ཡས་གླུད་རྣམས་ལ་དྲག་ཏུ་དམིགས་པས་གཟིར། གཞུང་ཚིག་ལྟར་རྫོངས་བཏབ་ལ། ཧཱུྃ༔ ཉོན་ཅིག་དམ་སྲི་བགེགས་རིགས་རྣམས༔ ཞེས་པ་ནས།
འབྱུང་པོ་ཨུ་ཙ་ཏ་ཡ་ཕཊ྄ཿ བར་དང་ཧཱུྃ་བཞིའི་སྔགས་ཤམ་དུ་དྲག་སྔགས་སྦྱར་ནས་བགེགས་བསྐྲད་ལ། ཀཱ་ལ་ཡཀྵས་མཚམས་གཅོད། ཧཱུྃ་ཧཱུྃ་ཧཱུྃ༔ ང་ནི་དཔལ་ཆེན་དཔའ་བོའི་སྐུ༔ ཞེས་པས་མཚམས་གཅོད་དང༌། ཨོཾ་བཛྲ་ཙཀྲ་ཙཀྲ༔ བར་གྱི་སྲུང་འཁོར་བསྒོམ། འདི་ཡི་སྐབས་དམ་སྲི་སྒབ་འདྲེ་མནན་པའི་རྫས་དང་ལིངྒ་གཞུང་ལྟར་བྱས་ལ་འགུགས་གཞུག་ཡང་ཡང་བགྱིས་ནས་ཐུན་གྱིས་བྲབ་ལིངྒ་སྤྱི་ལྟར་བཏུམ། ཡུགས་ས་མའི་སྐྲས་བཅིང༌།
མནན་པ་དང་དམོད་པ་དང་འགུགས་གཞུག་གཞུང་ལྟར་བྱ། སླར་ཡང་ཀཱ་ལ་ཡཀྴ་ནང་ལྟར་སྲུང་འཁོར་བསྒོམས་ནས། པདྨ་རྒྱལ་པོའི་ལས་བྱང་གཞུང་ལ་འཇུག་སྐབས་ཁྱི་སྤྲང་དམ་དམེ་གཡང་སྒྲུབ་ལ་མི་དབང་བ་ལ་དཀྱིལ་འཁོར་མཐོང་མི་བཅུག རང་ཉིད་ཏིང་འཛིན་ཡེ་ཤེས་སེམས་དཔའི་ངང་ནས། ཧཱུྃ༔ པད་འབྱུང་སྐུ་གསུམ་དབང་སྡུད་སྐུར་སྟོན་པ༔ སོགས་བསྙེན་པ་ཅི་འགྲུབ་སྐབས་དང་བསྟུན། མཆོད་བསྟོད་བྱ། དེ་ནས་ཀཱ་ལ་ཡཀྴའི་གཞུང་དུ་འཇུག་ནས། ཨོཾ་བཛྲ་ཨ་མྲྀ་ཏ་སརྦ་པཱུ་ཛ་མེ་གྷ་ཨ་ཧཱུྃ༔
ལན་གསུམ་གྱིས་སྦྱང༌། ཨོཾ་སྭ་བྷཱ་ཝ་སོགས་ནས་བསྙེན་པའི་བར་འདོན་ནས་བསྙེན་པ་ཅི་འགྲུབ་བྱ། དེ་ནས་ཐུན་གཏོར་འབུལ། འདིའི་བར་དུ་ཆོས་སྐྱོང་ཆག་མེད་དགོས་པའི་སྐོར་གང་ཡོད་དང༌། གཏེར་སྲུང་དགེ་བསྙེན་གྱི་གསོལ་མཆོད་ཚོགས་བཅས་བཏང༌། བསྐང་བ་བྱ། ཚོགས་ཕུད་འབུལ། ལྷག་ཕུད་འབུལ། ལྷག་ཆད་བསྐང༌། ཚོགས་ཐ་མ་བསྒྲལ་བའི་ལྕགས་སྣོད་དུ་ལིངྒ་བཞག་ལ་འགུགས་བཞུག་བྱ་བསྟིམས་ནས་བསྒྲལ་གཏུབ་ཞལ་དུ་བསྟབ།
ཧོཿ ཆོས་དབྱིངས་ངང་ལས་སོགས་ཀྱིས་ཚོགས་དངོས་གྲུབ་ཏུ་རོལ། དེ་ནས་གཡང་འབོད་རིག་འཛིན་ཁང་བཟང་བཅས་ལེགས་པར་གྲུབ་ནས། གཡང་རྫས། གཡང་རྟེན་རིན་ཆེན་དར་ཟབ་འབྲུ་སྨན་དཀར་མངར་ཟས་སྣ་སྐུ་འཁོར་དབང་རྫས་ཙཀླི་སོགས་ཡོ་བྱད་མ་ཚང་བ་མེད་པར་གནམ་རྒྱན་ས་རྒྱན་ཡོལ་བ་དར་དམར་གྱི་གདུགས་དང་འཕེན་དར་རྔ་རོལ་བཟའ་བཏུང་ཁྲི་གདན་རྒྱན་གོས་རྟེན་འབྲེལ་ཕུན་སུམ་འཚོགས་པ་དང་ལྡན་པས་རང་ཉིད་བླ་མ་པདྨ་ཡེ་ཤེས་རོལ་པ་ཆེན་པོའི་ཏིང་འཛིན་ལྡན་པའི་ངང་ནས། རྣམ་རྒྱལ་ཁང་བཟང་བསྐྱེད་ཆོག་ལ་འཇུག་པ་ནི། ཨོཾ་ཨཿཧཱུྃ་གསུམ་དང་༔ ཨོཾ་རཏྣ་མུ་གུ་ལ་མཉྫ་ཡེ་སྭཱ་ཧཱ༔ ཞེས་པས་བྱིན་གྱིས་བརླབས་ནས་བསྐྱེད་ཆོག་གཡང་རྫས་བྱིན་བརླབ། མངྒ་ལ་ཤྲཱི་ཨ་དྷིཥྛ་ཡེ་སྭཱ་ཧཱ༔
ཞེས་པའི་བར་འདོན། དེ་ནས་ཕྱྭ་འགུགས་རྒྱས་པ། ཀྱཻཿ ཡེ་ཐོག་བསྐལ་པའི་དང་པོ་ལ༔ ཞེས་པ་ནས། ཧུ་ཡེ་ཧུ་ཡེ་ཕྱྭ་ལྡན་ནོ༔ ཞེས་པའི་བར་འདོན། སྤྲོ་ན། ཧཱུྃ༔ སྟེང་ཕྱོགས་དག་པ་ཡེ་ཤེས་འཕྲུལ་གྱི་དབྱིངས༔
སོགས་ནས། ཁུ་ཡེ་ཕྱྭ་གཡང་འདོད་རྒུ་འདིར་འདུས་ཤིག༔ བར་འདོན་ཡང་ན་རྒྱས་བསྡུས་སྐབས་དང་བསྟུན། ལྷག་མ་འབུལ། ཐུགས་དམ་བསྐུལ། འདིའི་མཚམས་སུ་ཆོས་སྐྱོང་གང་འོས་ལ། དགེ་བསྙེན་ཀླུ་མོ་སོགས་ཀྱི་གཏོར་འབུལ་བྱ། ཆད་མདོ་གཏོང༌། བརྟན་མ་སྐྱོང༌། གཏོར་བྲོ་བརྡུང༌།
ཤིས་བརྗོད་ལ་འཇུག་བསྔོ་སྨོན་རྒྱས་གདབ་མི་དམིགས་ཀ་དག་ཆེན་པོའི་ངང་ལ་གནས་པར་བྱ། ཞག་མང་པོ་ཚར་གྲངས་བསོག་ཚེ་གཡང་འགུགས་རྒྱས་བསྡུས་སྐབས་དང་བསྟུན་ལ། ཉི་ཤར། ཉི་དྲོས། ཉིན་ཕྱེད། དགོང་མོ་བཅས་ལ་ཚར་རེ་འདོན། སྔོན་འགྲོ་དངོས་རྗེས་སྔར་བཞིན་བསྐྱར། གྲོལ་བའི་སྐབས་པདྨ་རྒྱལ་པོའི་ལས་བྱང་ཚར་གཅིག་བཏང་ལ་ཚོགས་འཁོར་རྒྱ་ཆེན་བཤམས་ལ་ཚོགས་བསྐང་རྒྱས་པ་བྱ། དེ་ནས་ལྷ་བསང་བཏང༌། བར་ཁང་སོགས་ལ་གཡང་ཐག་འཐེན།
དེ་ནས་གཡང་གཏད་བྱ་བ་ནི། གཞི་གདན་དཀར་གཙང་གི་སྟེང་དུ་ནས་ཀྱི་ཚོམ་བུའམ་གཡུང་དྲུང་བཀོད་པའི་སྟེང་དུ་སྦྱིན་བདག་ཆས་གོས་ལེགས་པར་བརྒྱན་ལ་འགོད། མདུན་དུ་གཡང་གཏོར་ཐོགས། གཞན་ཡང་བུ་ཚ་བུ་མོ་སོགས་ཀུན་གྱི་ལག་ཏུ་མདའ་དར་ཕྱེ་མར་སོགས་གཡང་འགུགས་སྲིད་གསུམ་དབང་སྡུད་ཀྱི་གཞུང་ལྟར་ཐོགས་ལ། ཧཱུྃ༔ སྟེང་ཕྱོགས་དག་པ་ཡེ་ཤེས་འཕྲུལ་གྱི་དབྱིངས༔ མཚམས་སུ་ཐམས་ཅད་ཀྱིས་ཕྱྭ་འབོད་བྱ། ཧཱུྃ༔ ཀློང་ལྔའི་གཏེར་ཁྱིམ་སྲུབ་ཅིང་སྲིད་སྤེལ་བ༔ སོགས་འདོན་ཚིག་དེའི་གཞུང་ཚིག །
གཡང་རྫས་རྣམས་གཡང་མཛོད་དམ་གཡང་སྣོད་གང་ཡིན་དུ་འཇོག། དེ་ནས་གཡང་འགུགས་མང་བའི་སྲུང་འཛུགས་པ་ནི། ཀྱཻཿ རྒྱུ་སྦྱོར་ཡོན་གྱི་བདག་པོ་ལ༔ སོགས་ཀྱི་ཚིག་རིམ་དང་སྦྱར་ནས་ཡོན་བདག་ཕོ་མོ་བུ་ཚ་ཐབ་ཀ་ཟངས་ཆུ་ར་རན་འཐག་ལ་ཕྱེ་མར་བཀུ་ཞིང་སྲུང་བཙུགས། ཀྱཻཿ ཕོ་བྲང་སོ་སོའི་གདན་ཁྲི་ལ༔ སོགས་སྦྲ་ཁང་གང་ཡིན་གྱི་ཀ་གདུང་དྲལ་ལྕམ་ཐམས་ཅད་ཕྱོགས་བཞི་སྒོ་བཞི་མཚམས་བཞིར་སྲུང་འཛུགས། མྱེས་པོ་ཨ་ཕྱི་ཚ་བོ་སོགས་ཚིག་དང་བསྟུན་ནས་སྲུང་བཙུགས། ཕྱྭ་ཡི་རྟེན་མཁར་རྒྱ་མ་ཉམས༔
ཞེས་པའི་བར་འདོན། འདིའི་མཚམས་དགེ་བསྙེན་དང་ཀླུ་མོ་གཉིས་ཀྱིས་རྒྱས་གདབ་པ་ཞལ་ཤེས་སོ། ཀྱཻཿ བཀྲ་ཤིས་དང་པོ་རྒྱལ་མཚན་བཙུགས༔ སོགས་བཀྲ་ཤིས་རྟགས་བརྒྱད་རྒྱས་གདབ་བྱ། དེ་ནས་སྣ་ཚོགས་རྡོ་རྗེ་ཐོགས་ལ། ཧཱུྃ༔ མི་འགྱུར་དབྱིངས་ཀྱི་རྡོ་རྗེས་རྒྱས་གདབ་བོ༔ སོགས་ཀྱིས་རྒྱས་ལེགས་པར་གདབ་ནས། སླར་དཀྱིལ་འཁོར་གཞུང་གི་དངོས་གྲུབ་ལེན་ཆོག་བསྡུ་རིམ་ཤིས་བརྗོད་བསྔོ་སྨོན་སོགས་རྒྱས་པར་བྱ།
གཡང་རྫས་ཕྱི་མི་ལ་མི་སྦྱིན་ཞིང་ཞག་བདུན་ལ་གཡང་རྟ་བསྡམ། སླར་གཅིག་བསྐྱར། ཟབ་གསང་གཞུང་ལུགས་འོ་མའི་རྒྱ་མཚོ་ལས། ། བསྲུབས་འཐོན་མར་གྱི་ཞུན་ཁུ་འདི་སྤེལ་བས། ། འཛིན་འཆང་སྒྲུབ་ནུས་དད་གུས་གང་འབྲེལ་པ། ། འདོད་འབྱུང་དབང་གི་རྒྱལ་པོ་ཉིད་དུ་གྱུར། ། དཔལ་ཡས་འབྱོར་པའི་སྟོབས་དཔལ་ཕུན་ཚོགས་ནས། ། བསྟན་འགྲོར་དགའ་སྟོན་འབད་མེད་ལྷུག་སྩོལ་ཤོག ། གུ་རུ་པདྨའི་ཐུགས་རྗེའི་འོད་ཟེར་ལས་ཤར་བ་བསྟན་འགྲོ་སྐྱེ་དགུ་དཔལ་གྱི་བསོད་ནམས་དགའ་སྟོན་དུ་གྱུར་པའི་འགྲན་པའི་ཟླ་དང་བྲལ་བ་༧རིག་འཛིན་ཆེན་པོ་རྩ་གསུམ་གླིང་པ་ཆོས་ཀྱི་རྒྱ་མཚོ་བདུད་འདུལ་གནམ་ལྕགས་རྡོ་རྗེ་དྲག་པོ་རྩལ་ཀྱི་བཀའ་ལུང་སྤྱི་བོར་འཁུར་ཞིང༌། དོན་ཉམས་སུ་བླངས་པའི་ཨ་ནན་ཀརྨའི་མིང་འཛིན་ཟུང་གིས་བསྐུལ་ངོར་བྱས་པའི་གང་དེའི་ཕྱག་ལེན་འཁྲུལ་མེད་བརྗེད་ཐོ་རུ་བཀོད་འདུག་པ་ལ་ཞིབ་དཔྱད་ནན་ཏན་དུ་བྱས་ནས་གསལ་བར་བཀོད་པས་ཐམས་ཅད་བཀྲ་ཤིས་དཔལ་འབྱོར་སྟོབས་ནུས་དུས་དང་གནས་སྐབས་གཏན་དུ་ཕུན་སུམ་ཚོགས་པའི་རྒྱུར་གྱུར་ཅིག། །།
དགེའོ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
