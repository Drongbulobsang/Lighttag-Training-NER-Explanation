གཏེར་ཆོས། རྩ་གསུམ་གླིང་པ།
པོད ༢༠
གསང་བ་ཌཱཀྐི་ཡིད་བཞིན་ནོར་མཆོག་ལས།ཆོས་སྡེ་ཡོངས་རྫོགས་ཀྱི་ཐེམ་བྱང་།
གསང་བ་ཌཱཀྐི་ཡིད་བཞིན་ནོར་མཆོག་ལས། ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ།། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ། འབྲི་གུང་ཏི་སྒྲོའི་ཟབ་གཏེར་ཡིད་བཞིན་ནོར། གསང་བ་ཡེ་ཤེས་ཆོས་སྡེའི་ཐེམ་བྱང་འགོད། དེ་ཡང་ཡེ་ཤེས་མཁའ་འགྲོ་མཚོ་རྒྱལ་ཞལ་ནས། ཨེ་མ༔ མ་ཅིག་ཇོ་མོ་མཚོ་རྒྱལ་གྱི༔
མ་འོངས་སྤྲུལ་པར་ལུང་བསྟན་པ༔ ལབ་ཀྱི་མ་ཅིག་སྒྲོན་མ་དང་༔ སྙེ་ལམ་ཤེལ་བཟའ་སྒྲོན་གཅིག་མ༔ བྲེ་འཚམ་ཞང་ལྕམ་བོ་ཆུང་མ༔ ཟངས་རིའི་ཇོ་མོ་མཁར་སྒོམ་མ༔ སྣ་ནམ་ཨ་ཕྱི་ཆོས་སྒྲོན་མ༔ ཁོ་མོ་བདག་གི་སྤྲུལ་པ་འབྱུང་༔ ད་ལྟའི་གནུབས་བན་ཛྙཱ་ན་བ༔ ཡང་མཐར་གྲོགས་བགྱིད་ཡིད་ལ་གཅགས༔ མ་འོངས་རྒྱལ་བ་དོན་འགྲུབ་ཅེས༔
དེ་ལ་རིམ་རྒྱུད་མང་མཐའ་རུ༔ གསང་བའི་གཅོད་མཆོག་འདི་འབྱིན་པོ༔ ཨོ་རྒྱན་རྩ་གསུམ་གླིང་པ་འབྱུང་༔ དེ་དུས་ཟབ་ཆོས་འདི་འཕྲད་ཤོག༔ རྒྱ་འདི་ལས་ཀྱི་མཁའ་འགྲོས་སྲུངས༔ དུར་ཁྲོད་ཚོགས་ཁངྀ་ཨཚ་རྒྱ༔ ཞེས་བསྔགས་པ་རྒྱ་ཆེར་མཛད་པའི་ཡེ་ཤེས་ཀྱི་མཁའ་འགྲོ་མ་གསང་བ་ཡེ་ཤེས་ཞེས་གསང་བ་ཆོས་བཞིའི་ནང་ཚན་སྙན་བརྒྱུད་གཅོད་ཀྱི་གདམས་པ་འདི་ཉིད་གནུབས་ཆེན་སངས་རྒྱས་ཡེ་ཤེས་དང༌། མ་ཅིག་ལབ་སྒྲོན་གྱི་སྲས་རྒྱལ་བ་དོན་འགྲུབ་ཟུང་གི་རྣམ་འཕྲུལ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར། འབྲི་གུང་གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་ཀེའུ་རི་གསང་བ་ཡང་རྫོང་ནམ་མ་ཧཱ་གུ་རུས་མཁའ་འགྲོ་ཡེ་ཤེས་མཚོ་རྒྱལ་དང་འབུམ་ཕྲག་ཡངས་པའི་མཁའ་འགྲོའི་ཚོགས་དང་བཅས་པར་ཟབ་ཆོས་མཁའ་འགྲོ་སྙིང་ཐིག་གི་དཀྱིལ་འཁོར་ཞལ་ཕྱེས་ནས་ཚོགས་ཀྱི་འཁོར་ལོ་བསྐོར་བའི་བོད་ཡུལ་གྱི་ཚོགས་ཁང་ཆེན་མོར་གྲགས་པ་ནས་གདན་དྲངས་པའི་སྙན་བརྒྱུད་མཁའ་འགྲོའི་ཆོས་སྡེ་སྟེ། འདི་ལ་ཁ་བྱང་ལུང་བྱང་ལུང་བསྟན་ཟབ་རྒྱ་དང་བཅས་པ།
སྙན་བརྒྱུད་གཅོད་ཡུལ་བསྐྱེད་རྫོགས་མཐའ་རྟེན་གྱི་མན་ངག་གེགས་སེལ་བོགས་འདོན་དང་བཅས་པ་ཟབ་རྒྱས་བཞུགས་པ་ཡོངས་རྫོགས་ལག་ཏུ་མ་སོན་ལ་ཁྱད་པར་ཁ་བྱང་ལུང་བསྟན་དང༌། གཏེར་གཞུང་མཁའ་འགྲོའི་སྙན་བརྒྱུད་ཕལ་ཆེར། གཏུམ་མོའི་གཞུང་ཁྲིད་སོགས་རྫོགས་རིམ་སྐོར་སླར་མཁའ་འགྲོའི་གསང་མཛོད་དུ་བསྡུས་པར་མངོན་ལ། ད་ལམ་ཐོར་བུ་རིགས་གང་རྙེད་ཀྱི་ཐེམ་བྱང་འགོད་པ་ལ་གསུམ། རྩ་བ་གཏེར་གཞུང་གི་སྐོར། ཆོག་ཁྲིགས་སྣ་ཚོགས་ཀྱི་སྐོར། ཡན་ལག་ཁ་སྐོང་གི་སྐོར་རོ། ༈ དང་པོ་རྩ་བ་གཏེར་གཞུང་གི་སྐོར་ལ། ཀ༽གསང་བ་ཌཱཀྐི་ཡིད་བཞིན་ནོར་མཆོག་ལས༔ བླ་མའི་གསོལ་འདེབས་ཚངས་པའི་རྟ་རིང༌།
1-12 ཁ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ སྙན་བརྒྱུད་གཅོད་ཀྱི་གདམས་པ་གསང་བ་འཁོར་ལོ། 13-53 ག༽ ཌཱཀྐི་ཡིད་བཞིན་ནོར་མཆོག་ལས༔ ཕྲིན་ལས་སྒྲུབ་པ་ཀ་ལའི་དབྱངས་རིང༌། 54-67 ང༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ མཁའ་འགྲོ་འབུམ་ཚོགས་བསྐང་བ་མུ་ཏིག་ཕྲེང་བ། 68-109 ཅ༽ ཚོགས་ཞིང་བྱང་ཆུབ་མྱུར་ལམ། 110-117 ཆ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ གཏེར་སྲུང་ལས་ཀྱི་མ་མོ་འཇིག་རྟེན་པ་ལྟར་དུ་སྒྲུབ་པ། 118-136 ཇ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔
གཏེར་སྲུང་ལས་ཀྱི་མ་མོ་ཡེ་ཤེས་པ་ལྟར་དུ་སྒྲུབ་པ། 137-167 ཉ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ གཅོད་ཡུལ་སྲུང་མ་རོལ་པ་སྐྱ་བདུན། 168-198 ཏ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ གཅོད་གདམས་ཐོགས་བཅས་ཐོགས་མེད། 199-214 ཐ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ སྦྱིན་སྲེག་ཡེ་ཤེས་རབ་འབར། 215-238 ད༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ མེ་བསྐུལ་ཡེ་ཤེས་རབ་འབར། 239-246 ན༽ གསང་བ་ཌཱཀྐི་ཡིད་བཞིན་ནོར་མཆོག་ལས༔
གོད་བྲུབ་དམིགས་རིམ་ཆུ་སྲིན་ཁ་ཐམ། 247-252 ༈ གཉིས་པ་ཆོག་ཁྲིགས་སྣ་ཚོགས་ཀྱི་སྐོར། པ༽ གསང་བ་ཌཱཀྐི་ཡིད་བཞིན་ནོར་མཆོག་ལས། གཅོད་ཚོགས་ཆོག་ཁྲིགས་ཡུམ་ཆེན་དགོངས་དོན་སྤྱི་འགྲོས་དང་མཐུན་པར་བཀླག་ཆོག་མར་བཀོད་པ་མཚོ་རྒྱལ་ཐུགས་བཅུད། 253-386 ཕ༽ གསང་བ་ཌཱཀྐི་ཡིད་བཞིན་ནོར་མཆོག་ལས། མཚོ་རྒྱལ་སྙན་བརྒྱུད་རྒྱུན་གཅོད་ངག་འདོན་ཁོལ་ཕྱུང༌། 387-412 བ༽ གསང་བ་ཌཱཀྐི་ཡིད་བཞིན་ནོར་མཆོག་ལས། གཅོད་ཡུལ་གསོལ་འདེབས་བྱིན་རླབས་སྤྲིན་གྱི་ཕུང་པོ། 413-427 མ༽ རྗེ་བཙུན་ཁྲོས་མའི་ཕྲིན་ལས་ཆོག་ཁྲིགས་ཡེ་ཤེས་སྒོ་འབྱེད།
428-460 ཙ༽ རྗེ་བཙུན་ཁྲོས་མའི་རྒྱུན་ཁྱེར་བདེ་ཆེན་རབ་འབར། 461-464 ཚ༽ ཨ་ཕྱིའི་བསྐང་བསྟོད། 465-466 ཛ༽ མཁའ་འགྲོའི་བསྐང་བ་འདོད་རྒུ་ཡིད་འཇོ་གཏེར་བུམ། 467-469 ཝ༽ གསང་བ་ཌཱཀྐི་ཡིད་བཞིན་ནོར་མཆོག་ལས། ལྷན་ཐབས་ཟངས་རི་མཆེད་བདུན་གྱི་གསོལ་མཆོད། 470-472 ཞ༽ བཤགས་པ་ཀྱཻ་མཿ རྟོག་མེད་རང་བྱུང་ཤེས་པ་སོགས་ལ། 473-474 ཟ༽ བསྔོ་སྨོན་ཕཊ྄ཿ ཚོགས་གཉིས་བསགས་པའི་སྦྱིན་པ། 475-476 འ༽ གཅོད་བསྔོ་སངས་རྒྱས་མྱུར་ལམ།
477-478 ཡ༽ གསང་བ་ཌཱཀྐི་ཡིད་བཞིན་ནོར་མཆོག་ལས། གཤིན་གཅོད་འཕྲུལ་གྱི་ལྡེ་མིག་གཤིན་པོ་རྗེས་འཛིན་ཆོག་ཁྲིགས་བལྟས་ཆོག་ཏུ་བཀོད་པ། 479-565 ར༽ གསང་བ་ཌཱཀྐི་ཡིད་བཞིན་ནོར་མཆོག་ལས། དུར་གཅོད་བཾ་གྱི་ཚོགས་འཁོར་ཐར་ལམ་དཀར་པོའི་ངག་འདོན་བསྒྲིགས་ཆགས་སུ་བཀོད་པ། 566-635 ལ༽ གསང་བ་ཌཱཀྐི་ཡིད་བཞིན་ནོར་མཆོག་ལས། གཏེར་སྲུང་ལས་ཀྱི་མ་མོའི་བསང་མཆོད་ཡིད་བཞིན་གཏེར་འབྱུང༌། 636-642 ཤ༽ གསང་བ་ཌཱཀྐི་ཡིད་བཞིན་ནོར་མཆོག་ལས། བསུན་བཟློག་གི་ངག་འདོན་ཆོག་ཁྲིགས་བར་ཆད་ཀུན་སེལ། 643-692 ས༽ གསང་བ་ཌཱཀྐི་ཡིད་བཞིན་ནོར་མཆོག་ལས། སྦྱིན་སྲེག་ཡེ་ཤེས་རབ་འབར་གྱི་ཞི་བའི་སྦྱིན་སྲེག་ཁོལ་དུ་ཕྱུང་བ་དག་བྱེད་བདུད་རྩིའི་ཟེགས་མ།
693-724 ཧ༽ གསང་བ་ཡིད་བཞིན་ཌཱཀྐི་ནོར་མཆོག་ལས། བསྙེན་ཡིག་དམིགས་གནད་ཟིན་བྲིས། 725-741 ཨ༽ མཁའ་འགྲོ་གསང་བ་ཡེ་ཤེས་ཀྱི་ཟིན་བྲིས་འདོད་འབྱུང་རཏྣའི་བུམ་ཆེན། 742-769 བཅས་ཆོས་ཚན་སུམ་ཅུ་དང༌། ༈ གསུམ་པ་ཡན་ལག་ཁ་སྐོང་གི་སྐོར་ལ། ཀི༽ གསང་བ་ཡེ་ཤེས་མཁའ་འགྲོའི་འཇའ་ལུས་མཁའ་སྤྱོད་སྒྲུབ་ཐབས། 770-790 ཁི༽ གསང་བ་ཡེ་ཤེས་ཀྱི་གསོལ་འདེབས། 791-792 གི༽ གསང་བ་ཡེ་ཤེས་མཁའ་འགྲོའི་འཇའ་ལུས་མཁའ་སྤྱོད་སྒྲུབ་ཐབས་བཀླག་ཆོག་ཏུ་བཀོད་པ་བདེ་ཆེན་གསང་ལམ། 793-821 ངི༽ ཆངས་བུ་བརྒྱ་རྩ། 82-827 ཅི༽ མུ་ཁྲིའི་གནས་སྒོ་འབྱེད་པའི་ཚེ་འཚུབ་ལྷོང་བྱུང་སྐབས་རྩ་གསུམ་གླིང་པས་ཐོལ་བྱུང་དུ་གསུངས་པའི་གཅོད་དམིགས།
828-829 ཆི༽ སྦྱིན་སྲེག་ཟིན་བྲིས་གཅོད་ཀྱི་གདམས་པ་ཞལ་ཤེས་ལ། 830-831 ཇི༽ གཅོད་ཀྱི་ས་འབེབས་གྲངས་དོན་བསྡུས་པ། 832-837 ཉི༽ མན་ངག་བྱ་འབོད་བྱེད་ཚུལ། 838-838 ཏི༽ ངེས་དོན་གཅོད་ཀྱི་གོ་དོན་བཤད་པ། 839-850 སླར་སྨྲས་པ། དུས་གསུམ་རྒྱལ་བའི་གསྃང་བྃ་ཟབ་མོའི་ལམ། ། ཌྃའཀྐིྃའི་སྙིང་ཐིག་ཡིྃད་བཞིྃན་ནོྃར་བུ་མཆོྃག ། མཚོ་རྒྱལ་སྙྃན་བརྒྱུདྃ་གཅོད་གདམས་ཁྱད་པར་ཅན། ། མཇལ་བའི་སྐལ་བཟང་འདི་ཀོ་ཨེ་མ་རྨད། ། རྒྱུན་དཀོན་གསུང་རབ་བསྡུ་སྐྲུན་དང༌། །
ཆད་ཉེ་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། ། ཨེ་ཝཾ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག ། ཞེས་པའང་སྒོ་ཆེན་སྤྲུལ་མིང་པས་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ཀ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ བླ་མའི་གསོལ་འདེབས་ཚངས་པའི་རྟ་རིང་བཞུགས་སོ༔
རྗེ་བཙུན་དམ་པ་ཁྱབ་བདག་འགྲོ་བ་འདྲེན༔ རྒྱ་གར་རིག་འཛིན་གྲུབ་ཐོབ་པདྨ་འབྱུང་༔ བོད་ཡུལ་མུན་སེལ་ཇོ་མོ་མཚོ་རྒྱལ་ལྕམ༔ གསང་བ་ཡེ་ཤེས་ནམ་མཁའི་གོས་འཆང་མ༔ ཞི་བྱེད་ཨ་ཏིའི་གྲུབ་ཐོབ་བརྒྱུད་པར་འདུད༔ ས་མ་ཡ༔ དེ་ཡང་སྐུ་གཅིག་ཡེ་ཤེས་ལྔ་ཡི་བདག་ཉིད༔ དཔལ་ལྡན་བླ་མ་རིག་འཛིན་ཆེན་པོ་མཚོ་སྐྱེས་རྡོ་རྗེ་ལ༔ གསོལ་བ་འདེབས་པ་ནི༔ ཐུན་མོང་མ་ཡིན་པ་སྙིང་ཁུང་རུས་པའི་གཏིང་ནས་གསོལ་བ་འདི་ལྟར་དུ་གདབ་བོ༔
ན་མོཿ མདུན་དུ་མཚོ་གླིང་བདལ་ཁྱབ་འོ་མ་ཅན་གྱི་དབུས་སུ་མེ་ཏོག་ཨུ་དུམ་ཝ་རའི་པདྨའི་སྡོང་པོ་མདངས་དང་ལྡན་པ་འོད་དུ་འབར་བའི་ཟེའུ་འབྲུའི་དབུས་སུ་རང་གི་སྨིན་མཚམས་ཐད་སོར༔ གྱད་དང་སེངྒེ་གླང་ཆེན་རྟ་མཆོག་རྨ་བྱ་ཤང་ཤང་གིས་བཏེགས་པའི་ཁྲི་ཡི་སྟེང་དུ༔ པདྨ་དང་ཉི་མ་ཟླ་གདན་དཀྱིལ་འཁོར་གྱི་དབུས་སུ༔ རྗེ་དུས་གསུམ་སངས་རྒྱས་ཐམས་ཅད་འདུས་པའི་བདག་ཉིད༔ གུ་རུ་པདྨ་འབྱུང་གནས་སྐུ་མདོག་དམར་ལ་སྨུག་པ༔ ཞལ་གཅིག་ཕྱག་གཉིས་སྤྱན་གསུམ་དང་ལྡན་པ༔ རྣམ་པ་ཨ་ཙ་རའི་ཆ་ལུགས་ཅན་དབུ་སྐྲ་དམར་སེར་ལྕང་ལོ་གཡས་སུ་འཁྱིལ་ཞིང་༔ ཐོར་ཚུགས་ལ་ཐོད་སྐམ་ལྔ་དང་༔ རིན་པོ་ཆེའི་རྩེ་ཕྲན་གྱིས་སྤྲས་ཤིང་༔
མུ་ཏིག་གི་ཟེར་བུ་འཕྱང་བ༔ ཐུགས་རྗེའི་སྤྱན་རྩ་ཉི་ཟླ་ལྟར་འབར་ཞིང་ཟླུམ་ལ་ཕྱོགས་བཅུར་གཟིགས་པ༔ ཤངས་ནས་ཡེ་ཤེས་ལྔའི་རླུང་འཇམ་ཞིང་རིང་ལ་གློག་ལྟར་འགྱུ་བས་ཉོན་མོངས་པའི་འཁྲི་བ་ཧད་ཀྱིས་གཏོར་བ༔ ཞལ་རས་འཛུམ་པའི་མདངས་ལྡན་དགྱེས་ཤིང་བཞད་པ༔ གསུང་དབྱངས་དྲུག་ཅུ་ཕྱོགས་བཅུར་སྒྲོགས་པ༔ རིག་འཛིན་དཔའ་བོ་དང་དཔའ་མོ་མཁའ་འགྲོ་དང་རྣལ་འབྱོར་མ་རྣམས་ཀྱི་ཐུགས་དམ་གྱི་རྒྱུད་བསྐུལ་བ༔ སྙན་ཆ་ནོར་བུ་རིན་པོ་ཆེའི་མུ་ཀུ་ཊ་སྤྲས་ཤིང་རྟག་པར་བརྒྱད་ཁྲི་བཞི་སྟོང་གི་ཆོས་སྒྲ་འབྲུག་ལྟར་སྒྲོགས་པ༔ ཚེམས་རྩེ་རྣོ་ཞིང་ཨ་ར་དམར་སེར་རྒྱ་སྐར་གྱི་མདོར་སླེབ་ཙམ་ཟིལ་བ༔ ཕྱག་གཡས་གསེར་གྱི་རྡཽ་རྗེ་རྩེ་ལྔ་པ་གདེང་ཐབས་ཀྱིས་མཁའ་ལ་ཕྱར་བས༔ སྣང་སྲིད་ཟིལ་གྱིས་གནོན་པ༔
གཡོན་པས་བྷནྡྷ་བདུད་རྩི་ལྔས་གཏམས་པ་ལྟེ་བའི་ཐད་སོར་བསྣམས་པ༔ སྒྲུབ་ལ་མཆོག་དང་ཐུན་མོང་གི་རིག་འཛིན་དངོས་གྲུབ་རྣམ་གཉིས་སྩོལ་བ༔ གྲུ་མོར་དུག་གསུམ་རྩད་ནས་གཅོད་པའི་བརྡ༔ ཡུམ་གྱི་མཚོན་པ་ཁ་ཊྭཱཾ་ག་བརྟེན་པ༔ སྐུ་ལ་རུས་པའི་རྒྱན་དྲུག་དང་༔ དར་དམར་གྱི་ག་ཤ་ཁ༔ སྟག་གི་པགས་པའི་ཤམ་ཐབས་གསོལ་བ༔ ཞབས་གཉིས་རྒྱལ་པོ་རོལ་སྟབས་ཀྱི་ཚུལ་དུ་བཞུགས་པ༔ སྲིད་པ་གསུམ་རབ་ཏུ་གཡོ་ཞྀང་སྣང་སྲིད་ཐམས་ཅད་དབང་དུ་སྡུད་པ༔ ལྷ་སྲིན་སྡེ་བརྒྱད་ཐམས་ཅད་བྲན་ལྟར་མཆིས་པའོ༔
དེའི་སྟེང་དུ་མཁའ་སྤྱོད་ཀྱི་རིག་འཛིན་སྤྲིན་ལྟར་དུ་གཏིབས་པ༔ གཡས་སུ་ཡི་དམ་དཔའ་བོ་རྒྱ་མཚོ་ཧེ་རུ་ཀས་གར་བསྒྱུར་བ༔ གཡོན་དུ་མཁའ་འགྲོ་དཔའ་མོ་རྒྱ་མཚོས་བརྡ་སྐད་སྒྲོག་ཅིང་གླུ་དབྱངས་ལེན་པ༔ མདུན་དུ་དམ་ཅན་ཆོས་སྐྱོང་རྒྱ་མཚོ་ལས་ལ་བསྐུལ་བས་ཧ་ཧའི་གད་མོ་སྒྲོག་ཅིང་ཕྲིན་ལས་སྣ་ཚོགས་ཐོགས་མེད་དུ་སྒྲུབ་པ༔ གཞན་ཡང་ཁོར་ཡུག་ཀུན་ཏུ་མ་སྲིང་ཌཱཀྐི་རྣམས་ཀྱི་གཡས་ཐམས་ཅད་ཐོད་པའི་ཅང་ཏེའུ་ནམ་མཁའ་ལ་འཁྲོལ་ཞིང་༔ གཡོན་བདུད་རྩིའི་བུམ་རིལ་ཐོགས་ནས་བརྡ་གར་གྱིས་ཉམས་དགུ་འཁྲབ་ཅིང་༔ དར་སྣ་ཚོགས་ཀྱི་ཅོད་པན་རླུང་གིས་ནམ་མཁར་ན་ར་ར་བུན་བུན་བསྐྱོད་པ༔ གཙོ་འཁོར་རྣམས་ཀྱི་སྐུ་ཡི་ཆ་ལ་ས་བོན་གྱི་ཡིག་འབྲུ་གཏམས་པ་ལས༔ འོད་ཟེར་སྣ་ཚོགས་དཔག་ཏུ་མེད་པ་འཕྲོས་པས་ཕྱོགས་བཅུ་དག་པའི་ཞིང་རབ་འབྱམས་ན་བཞུགས་པའི་སྐྱབས་ཡུལ་ཡེ་ཤེས་པ་སྤྱན་དྲངས་ནས་ཁ་བ་བུ་ཡུག་འཚུབས་པ་ལྟར་བྱོན་ནས་དམ་ཚིག་པ་དང་དབྱེར་མེད་དུ་གྱུར༔ གཟི་བརྗིད་དང་བཀྲག་མདངས་ཆེར་འོད་དུ་འབར་བས་སྐྱབས་མཆོག་ཀུན་འདུས་ཀྱི་ངོ་བོ་པདྨ་འབྱུང་གནས་སུ་ བསམ་མོ༔
དེ་ནས་མོས་གུས་གདུང་ཤུགས་དྲག་པོས་གསོལ་བ་ཕུར་ཚུགས་སུ་གདབ་པ་ནི༔ ན་མོ་གུ་རུ༔ རིག་འཛིན་ཀུན་འདུས་ཀྱི་ངོ་བོ་རྗེ་བཙུན་པདྨ་འབྱུང་གནས་ལ་གསོལ་བ་འདེབས༔ བླ་མ་ཀུན་འདུས་ཀྱི་ངོ་བོ་རྗེ་བཙུན་པདྨ་འབྱུང་གནས་ལ་གསོལ་བ་འདེབས༔ ཡི་དམ་ཀུན་འདུས་ཀྱི་ངོ་བོ་རྗེ་བཙུན་པདྨ་འབྱུང་གནས་ལ་གསོལ་བ་འདེབས༔ མཁའ་འགྲོ་ཀུན་འདུས་ཀྱི་ངོ་བོ་རྗེ་བཙུན་པདྨ་འབྱུང་གནས་ལ་གསོལ་བ་འདེབས༔ ཆོས་སྐྱོང་ཀུན་འདུས་ཀྱི་ངོ་བོ་རྗེ་བཙུན་པདྨ་འབྱུང་གནས་ལ་གསོལ་བ་འདེབས༔ སྐུ་ལྔ་ལྷུན་གྲུབ་ཀྱི་ངོ་བོ་རྗེ་བཙུན་པདྨ་འབྱུང་གནས་ལ་གསོལ་བ་འདེབས༔ ཐུགས་རྗེ་སྤྱན་གྱིས་གཟིགས་ཤིག༔ རྗེ་བཙུན་པདྨ་འབྱུང་གནས༔
གསོལ་བ་སྙིང་ནས་འདེབས་སོ༔ རྩོད་ལྡན་སྙིགས་མའི་དུས་འདིར༔ ཐུགས་རྗེ་ཡལ་བར་མ་དོར༔ རྗེ་བཙུན་པདྨ་འབྱུང་གནས༔ གསོལ་བ་སྙིང་ནས་འདེབས་སོ༔ མོས་པའི་བུ་ལ་བྱམས་བརྩེ༔ བྱིན་རླབས་དབང་བསྐུར་སྩོལ་ཅིག༔ རྗེ་བཙུན་པདྨ་འབྱུང་གནས༔ གསོལ་བ་སྙིང་ནས་འདེབས་སོ༔ བླ་མ་མཁྱེན་ནོ༔
ཞེས་བརྒྱ་ཙམ་བཟླ༔ ན་མོ༔ སངས་རྒྱས་ཀུན་འདུས་ཀྱི་ངོ་བོ་པདྨ་འབྱུང་གནས་མཁྱེན་ནོ༔ དམ་ཆོས་ཀུན་འདུས་ཀྱི་ངོ་བོ་པདྨ་འབྱུང་གནས་མཁྱེན་ནོ༔ དགེ་འདུན་ཀུན་འདུས་ཀྱི་ངོ་བོ་པདྨ་འབྱུང་གནས་མཁྱེན་ནོ༔ ཆོས་སྐུ་ཀུན་འདུས་ཀྱི་ངོ་བོ་པདྨ་འབྱུང་གནས་མཁྱེན་ནོ༔ ལོངས་སྐུ་ཀུན་འདུས་ཀྱི་ངོ་བོ་པདྨ་འབྱུང་གནས་མཁྱེན་ནོ༔ སྤྲུལ་སྐུ་ཀུན་འདུས་ཀྱི་ངོ་བོ་པདྨ་འབྱུང་གནས་མཁྱེན་ནོ༔ འདི་ཕྱི་རེ་ལྟོས་སྐྱབས་གནས༔ རྗེ་བཙུན་ཁྱེད་ལས་མེད་དོ༔
དལ་འབྱོར་རྙེད་དཀའ་དྲན་ཞིང་༔ མི་རྟག་འཆི་བས་བསྐུལ་ནས༔ ལས་འཕྲོ་དགེ་བས་བསུ་བར༔ སྨོན་ལམ་བཟང་པོ་འདེབས་སོ༔ འཁོར་བ་སྙིང་པོ་མེད་པས༔ ཚེ་འདི་བློ་ཡིས་བཏང་ནས༔ ཆོས་ལ་ངེས་ཤེས་སྐྱེ་བར༔ སྨོན་ལམ་བཟང་པོ་འདེབས་སོ༔ ཚེ་རབས་བག་ཆགས་འཐས་པས༔ དགྲ་ལ་སྡང་བ་མེད་ཅིང་༔
འགྲོ་ཀུན་སྙིང་རྗེས་སྐྱོང་བར༔ སྨོན་ལམ་བཟང་པོ་འདེབས་སོ༔ མཐུན་འཇུག་ཞེན་པས་བཅིངས་ནས༔ ངན་གོམས་ལམ་ལ་འཁྲིད་པས༔ གཉེན་ལ་བྱམས་ཆགས་བྲལ་བར༔ སྨོན་ལམ་བཟང་པོ་འདེབས་སོ༔ འདོད་ཡོན་བདུད་ཀྱི་ཞགས་པས༔ མཐོ་རིས་སྒྲོག་ཏུ་འཆིང་མཁན༔ རྣམ་གཡེང་མདུད་པ་ཁྲོལ་བར༔ སྨོན་ལམ་བཟང་པོ་འདེབས་སོ༔
ཟང་ཟིང་སྒྱུ་མའི་ནོར་རྫས༔ འཛིན་ཆགས་རི་གཟར་རྡོ་ཟླུམ༔ འཕང་མེད་སྦྱིན་ཚོགས་ནུས་པར༔ སྨོན་ལམ་བཟང་པོ་འདེབས་སོ༔ འཁོར་བ་གཤིན་རྗེའི་བཙོན་ར༔ ཐར་མེད་ལས་ཀྱི་གཡེང་ལས༔ ལྡོག་ནས་ཚུལ་ཁྲིམས་ལྡན་པར༔ སྨོན་ལམ་བཟང་པོ་འདེབས་སོ༔ བདག་རྒྱུད་འཁྲི་བས་བཅིངས་ནས༔ ཁོང་ཁྲོའི་འདམ་དུ་ཚུད་ལ༔
བྱམས་པའི་བཟོད་རྩིས་བརླན་པར༔ སྨོན་ལམ་བཟང་པོ་འདེབས་སོ༔ ཉོན་མོངས་ཚད་པས་གདུང་ནས༔ བྱང་ཆུབ་མྱུ་གུ་བསྐམས་ལ༔ བསམ་གཏན་ཆར་རྒྱུན་འབེབས་པར༔ སྨོན་ལམ་བཟང་པོ་འདེབས་སོ༔ བག་མེད་ལེ་ལོར་འབྱམས་ནས༔ དགེ་བཅུ་གཏན་འདུན་དོར་ལ༔ བདེ་དགེའི་བརྩོན་འགྲུས་བརྩམ་པར༔ སྨོན་ལམ་བཟང་པོ་འདེབས་སོ༔
མ་རིག་ཀུན་རྨོངས་ནགས་ལྗོངས༔ འཐུག་པོར་འཁོར་བར་འཁྱམས་ལ༔ ཤེས་རབ་སྒྲོན་མེས་གསལ་བར༔ སྨོན་ལམ་བཟང་པོ་འདེབས་སོ༔ ད་ལན་ཡད་ཡུད་མི་ལུས༔ རིན་ཆེན་གླིང་དུ་བསླེབས་ནས༔ དོན་མེད་ལག་སྟོང་མིན་པར༔ སྨོན་ལམ་བཟང་པོ་འདེབས་སོ༔ ལོང་མེད་རྒྱུད་ལ་སྐྱེ་ནས༔ གཉན་ས་རི་ཁྲོད་འགྲིམས་ཏེ༔
ཕུང་པོ་གཟན་སྐྱུར་ནུས་པར༔ སྨོན་ལམ་བཟང་པོ་འདེབས་སོ༔ ལྷ་འདྲེ་སེམས་སུ་ཤེས་ནས༔ སྣང་བ་བདུད་གཅོད་ནུས་ཤིང་༔ འགལ་རྐྱེན་གྲོགས་སུ་འཆར་བར༔ སྨོན་ལམ་བཟང་པོ་འདེབས་སོ༔ བདག་འཛིན་རྩད་ནས་ཆོད་ཅིང་༔ བྱམས་དང་སྙིང་རྗེས་བསྐྱངས་ནས༔ གཅོད་ཡུལ་མཐའ་རུ་ཕྱིན་པར༔ སྨོན་ལམ་བཟང་པོ་འདེབས་སོ༔
ཀ་དག་ཡེ་གྲོལ་རྟོགས་ནས༔ ཉག་གཅིག་རྩད་ནས་ཆོད་དེ༔ ལྷ་འདྲེའི་འགྲོ་དོན་ནུས་པར༔ སྨོན་ལམ་བཟང་པོ་འདེབས་སོ༔ རྗེ་བཙུན་པདྨ་འབྱུང་གནས༔ གནས་ལ་ཉེ་རིང་མེད་པས༔ ཐུགས་རྗེའི་སྤྱན་གྱིས་གཟིགས་ཤིག༔ ས་ཆ་གང་དུ་འགྲོ་ཡང་༔ ཐུགས་རྗེའི་སྤྱན་གྱིས་གཟིགས་ཤིག༔ གནས་མཆོག་གང་དུ་འདུག་ཀྱང་༔
ཐུགས་རྗེའི་སྤྱན་གྱིས་གཟིགས་ཤིག༔ གསོལ་འདེབས་ཐུན་མཚམས་འདི་རུ༔ ཐུགས་རྗེའི་སྤྱན་གྱིས་གཟིགས་ཤིག༔ བྱིན་རླབས་དབང་བཞི་སྩོལ་ཅིག༔ བླ་མ་དམ་པ་མཁྱེན་ནོ༔ བླ་མ་མཁྱེན་ནོ༔ བླ་མ་མཁྱེན་ནོ༔ ཞེས་ལན་གང་མང་གིས་གསོལ་བ་གདབ་བོ༔ དུས་དང་རྣམ་པ་ཀུན་དུ་བློ་ཁྱེད་ཤེས་འདུན་པ་ལིང་གིས་བཀལ་ནས༔ སྐྱིད་རུང་སྡུག་རུང་དྲོ་རུང་གྲང་རུང་༔
ལེགས་རུང་ཉེས་རུང་༔ ན་རུང་ཤི་རུང་༔ བོར་རུང་བརླག་རུང་༔ ཡོད་རུང་མེད་རུང་༔ ཅི་བྱུང་ཡང་ཕ་པདྨ་འབྱུང་གནས་མཁྱེན་ནོ་སྙམ་པའི་ངང་ནས་ཚིག་དོན་ལྟར་འབྲས་བུ་འགྲུབ་པར་ཉིན་མཚན་ཀུན་ཏུ་ཡེངས་མེད་རྒྱུན་གྱིས་སྒོམ་བསྲིང་བར་བྱའོ༔ འདི་ཉིད་མི་མེད་ལུང་སྟོང་ངམ༔ སྐྱོ་བ་སྐྱེ་བའི་ས་རུ་གདུང་བའི་དབྱངས་དང་བཅས་ནས་དུང་དུང་འབོད་པར་བྱ༔ ཨ་མའི་ཤོག་དྲིལ་ཁ་སྐོང་ངོ་༔ ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་རྩ་གསུམ་གླིང་པས་འབྲི་གུང་གཞོ་སྟོད་ཏི་སྒྲོ་ནས་དུརྨ་ཁ་ཞེས་མེ་སྤྲེལ་ལོར་གདན་དྲངས་ཤིང༌། བདུད་འདུལ་སྔགས་གླིང་དུ་བསྒྱུར་བའོ།། ཁ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ སྙན་བརྒྱུད་གཅོད་ཀྱི་གདམས་པ་གསང་བ་འཁོར་ལོ་བཞུགས་སོ༔ གསང་བ་རྡོ་རྗེ་རིགས་ཀྱི་རྣལ་འབྱོར་མ་ལ་འདུད༔ ཨེ་མ༔
སྟོང་ཉིད་སྙིང་པོའི་རྒྱུན་བཟང་དཔག་དཀའི་གཏེར༔ ཟད་མེད་སྨིན་གྲོལ་འགྲོ་ལ་ཅིག་ཅར་དུ༔ རྟག་པར་དགྱེས་ཕྱིར་འགྱེད་པའི་དགའ་སྟོན་ཆེ། ཁོ་བོས་གསལ་བཀོད་དབྱངས་ཅན་བརྡ་ཡིས་ཟུངས༔ སྙན་བརྒྱུད་ཟ་མ་ཏོག་གི་སྒྲོམ་དུ་སྦོས༔ ལས་ཀྱི་དབང་མོ་ཆེ་ཡིས་རྒྱ་སྲུངས་ཤིག༔ ལས་འཕྲོའི་ཉེར་ལེན་མི་ནོར་སྐལ་ལྡན་ལ༔ རྟགས་དང་དུས་སུ་འཕྲོད་པའི་སྨོན་ལམ་གཙོ༔ དེ་ཡང་ཟབ་མོ་རྡོ་རྗེའི་ཚིག་རྐང་སྙན་བརྒྱུད་གཅོད་ཀྱི་གདམས་པ༔ ཤིན་ཏུ་ཉམས་སུ་ལེན་པར་བྱེད་པ་ལ་དོན་གཉིས་ཏེ༔
ཚེ་འདི་ཡི་བྱ་བ་བློ་ཡི་ལིང་གིས་བཏང་ནས༔ ཕྱི་མ་བདེ་འགྲོ་མཐོ་རིས་ཙམ་མིན་པར་རྫོགས་སངས་རྒྱས་ཀྱི་གོ་འཕང་ཆེད་དུ་གཉེར་བའི་ཕྱིར༔ ལུས་དང་སྲོག་ལ་མི་འཕོང་མི་ལྟ་ཞིང་༔ ཕུང་པོ་གཟན་དུ་བོར་ནས་འཁྲི་བ་བཙན་ཐབས་སུ་གཅོད་པར་བྱ་བ་མི་མཐུན་གྲོགས་སུ་ཁྱེར་ནས་ལྟས་ངན་གཡང་དུ་ལེན་པ་བར་ཆད་དངོས་གྲུབ་ཏུ་ཤེས་པ༔ ལྷ་འདྲེ་སེམས་སུ་རྟོགས་ཤིང་བདུད་བཞི་གྲོགས་སུ་བསྟན་པའི་ལས་བརྩམས་ཏེ༔ གསང་གཅོད་རྫོགས་པ་ཆེན་པོའི་ཉམས་ལེན་ཁྲིགས་ཆགས་སུ་བསྡེབས་པའི་གདམས་པ་ལ་འཇུག་པ་ནི༔ ཐོག་མར་གཉན་ས་གསུམ་ལས་ཕྱི་སྣོད་འབྱུང་སྡུད་ཀྱི་གནས་ཡུལ༔ ནང་བཅུད་སྒྱུ་ལུས་ཀྱི་དུར་ཁྲོད༔ གསང་བ་ཚོགས་དྲུག་གི་འདྲེ་དགུ་སྟེ༔ གསུམ་པོ་གང་དུ་མོས་པ༔
གང་ཟག་གི་བློ་དང་བསྟུན་ནས༔ ཚོགས་རྫོགས་མཆོད་པ་བསྐང་བ་ལ་སྔོན་དུ་འགྲོ་བའི་རིམ་པ་ནི༔ ལུས་སེམས་རླུང་གསུམ་དུས་གཅིག་དྲིལ་ནས༔ དབང་པོ་བསྟན་པའི་ཕྱིར༔ ཕཊ྄ཿདྲག་པོ་གཅིག་བྱ༔ དམིགས་པ་ནི་ཡ་གི་སངས་རྒྱས་མན་ཆོད་དང་༔ མ་ཀི་ན་རག་དམྱལ་ཁམས་ཡན་ཆོད་དུ་འཁོད་པའི་ལྷ་སྲིན་སྡེ་བརྒྱད་སྤྱི་དང་བྱེ་བྲག་ཕ་མས་གཙོས་པའི་སེམས་ཅན༔ ཁྱད་པར་རིགས་དྲུག་ཏུ་འཁོར་བར་འཁྱམས་པའི་ཡིད་ལུས་བག་ཆགས་ཀྱི་ཞེན་པ་ལ་ཨ་འཐས་པའི་སྟོང་གཟུགས་འབྱུང་པོ་མཁའ་ལ་རྒྱུ་ཞིང་སེམས་ཅན་ལ་འཚེ་བ་དང་༔ ལྷག་ཏུ་ཁས་ཞན་དབང་ཆུང་གི་རིགས་དམན་པ་རྣམས༔ ཐར་པ་དང་ཐམས་ཅད་མཁྱེན་པའི་གོ་འཕང་ལ་འགོད་པའི་ཕྱིར༔
ད་ལེན་སྙིང་རྗེ་རླབས་པོ་ཆེ་ཡི་སྤོབས་པ་ལྷུར་ལེན་ནས་སྒྱུ་ལུས་བག་ཆགས་ཀྱི་གཡར་ཁང་འདི་ལྟ་བུ་ནམ་ཡང་འདོར་རྒྱུ་ལས་མེད་ན༔ ད་རེས་མཆོད་སྦྱིན་རྩོམ་པར་བྱའོ་སྙམ་ནས་འདུན་པ་བརྟན་པོས་འདི་ལྟར་བརྗོད་པར་བྱའོ༔
ན་མོ༔ སྐྱབས་ཡུལ་གྱི་སངས་རྒྱས་ཆོས་དགེ་འདུན༔ ཚོགས་ཞིང་མཆོག་ཡི་དམ་མཁའ་འགྲོ་དང་༔ དམ་ཅན་དང་ཆོས་སྲུང་རྒྱ་མཚོ་ལ༔ མ་གྱུར་གྱི་སེམས་ཅན་བསྐྱབ་ཏུ་གསོལ༔ ཕཊ྄་ཕཊ྄་ཕཊ྄ཿ དེའི་ཚེ་རང་སེམས་སྣང་སྲིད་ལ་ཁྱབ་པའི་ཤུགས་ཀྱིས༔ སྣོད་བཅུད་ཀྱི་སྐྱེ་འགྲོ་མཐའ་དག་གི་སྒྲ་དེ་ཐོས་པས་ཐལ་སྦྱར་པུས་བཙུགས་བགྱིས་ནས་བྱང་ཆུབ་ཏུ་སེམས་བསྐྱེད་པར་བསམ༔
ཕཊ྄ཿ སྲིད་རྩེ་དང་མནར་མེད་ཡན་ཆོད་དུ༔ ཕན་བྱེད་ལྷ་དང་གནོད་བྱེད་ཀྱི་འདྲེ༔ སྡང་དགྲ་དང་བྱམས་གཉེན་མ་ལུས་ཀུན༔ བླ་མེད་ཀྱི་ལམ་ལ་འགོད་པར་བྱ༔ ཕཊ྄་ཕཊ྄་ཕཊ྄ཿ ཅེས་སེམས་ཅན་ཐམས་ཅད་ཕ་མར་མ་གྱུར་པ་ནི་གཅིག་ཀྱང་མེད་བཞིན་རང་གཤིས་ཀྱི་རིག་པ་ངོ་འཕྲོད་ནས་བདེ་སྡུག་ཆགས་སྡང་ལེགས་ཉེས་ཐམས་ཅད་དང་བྲལ་བར་བསྒོམ༔ ཕཊ྄ཿ ཚོགས་དྲུག་གི་ནམ་མཁའ་ཡངས་པ་རུ༔ འཇའ་སྤྲིན་དབུས་པད་སྡོང་འབར་བའི་རྩེར༔
སྐྱབས་ཡུལ་གྱི་གུ་རུ་པདྨ་འབྱུང་༔ སངས་རྒྱས་དང་བྱང་སེམས་ཚོགས་ཀྱིས་བསྐོར༔ བྱིན་རླབས་ཀྱི་འོད་ཕུང་སྤྲིན་ལྟར་གཏིབས༔ དེ་འོག་ཏུ་པད་ཉིའི་གདན་སྟེང་དུ༔ མ་ཅིག་ནི་ཡེ་ཤེས་མཚོ་རྒྱལ་མ༔ གནས་གསུམ་གྱི་ཌཱཀྐིའི་ཚོགས་ཀྱིས་བསྐོར༔ དབུ་རིགས་ལྔ་དང་ཐོར་ཚུགས་ཤིགས་སེ་ཤིག༔ ཕྱག་ཌཱ་དྲིལ་གྱི་སྙན་དབྱངས་འུ་རུ་རུ༔ སྐུ་རུས་རྒྱན་དང་ཅོད་པན་སྤུངས་སེ་སྤུང་༔ ཞབས་བརྐྱང་བསྐུམ་གྱི་གར་སྟབས་ཁྲིགས་སེ་ཁྲིག༔
སྣང་ཆུ་ཟླ་ལྟར་གསལ་བའི་ཐུགས་ཀ་ནས༔ གནད་ཕོ་ཉའི་འོད་ཟེར་འབྲུ་གསུམ་འཕྲོས༔ ཞིང་ཕྱོགས་བཅུའི་རྒྱལ་ཀུན་རྒྱུད་བསྐུལ་ནས༔ དཔལ་རྩ་གསུམ་དང་ཆོས་སྲུང་བཀའ་སྡོད་བཅས༔ མདུན་སྐྱབས་ཡུལ་གྱི་ལྷ་དང་དབྱེར་མེད་གྱུར༔ ཛ་ཧཱུྃ་བཾ་ཧོཿ ཕཊ྄་ཕཊ྄་ཕཊ྄ཿ མདུན་གྱི་ནམ་མཁར་སངས་རྒྱས་བྱང་སེམས་ཡི་དམ་དཀྱིལ་འཁོར་གྱི་ལྷ་ཚོགས་རྣམས་གློ་བུར་གྱིས་སྤྲིན་གཏིབས་པ་ལྟར་བཞུགས་པར་བསམས་ལ༔ ཕཊ྄་ཕཊ྄ཿ ཕྱི་ཚོགས་དྲུག་གི་དབང་པོ་རྣམ་ལྔ་མཆོད༔
ནང་དུག་ལྔ་ཡི་འབྱུང་བ་ཁམས་ལྔ་མཆོད༔ དོན་ཡེ་ཤེས་ཀྱི་རིག་རྩལ་རྣམ་ལྔ་མཆོད༔ གཞི་བློ་བྲལ་གྱི་མཆོད་པ་བཞེས་སུ་གསོལ༔ ཕཊ྄་ཕཊ྄་ཕཊ྄ཿ ཅེས་པས་བདག་གཞན་སེམས་ཅན་ཐམས་ཅད་ཀྱི་ཕུང་ཁམས་སྐྱེ་མཆེད་རྣམས་སྐྱབས་ཡུལ་ལ་ཕུལ་བར་བསམ༔ ཕཊ྄ཿ རང་རིག་རྣམ་ཤེས་མ་སར་སྒོ་ང་ཙམ༔ སྤྱི་བོར་སྐར་མདའ་འགྱུ་བཞིན་གྱེན་དུ་འཕྲོས༔ རྗེ་བཙུན་མཐིང་འོད་འབར་མའི་ཐུགས་ཀར་ཐིམ༔ གསལ་སྟོང་བདེ་ཆེན་རྣལ་འབྱོར་མ་རུ་ཤར༔
ཕཊ྄་ཕཊ྄་ཕཊ྄ཿ རང་ངམ་གཞན་གྱི་རྣམ་ཤཻས་སྐར་མདའ་ཆད་པ་ལྟར་འཕྲོས་པས་སྤྱི་བོའི་མཁའ་འགྲོ་མཐིང་འོད་འབར་མའི་ཐུགས་དང་དབྱེར་མེད་དུ་བསམ༔ དེ་ནས་རང་གི་བེམ་པོ་དེ་མདུན་དུ་གན་རྐྱལ་དུ་འགྱེལ་བ་ལ་གྲི་གུག་ཚད་ཙམ་གྱིས་པགས་པ་དང་ཡན་ལག་ཐམས་ཅད་སོ་སོར་ཕྲལ་ནས་མཎྜལ་ཕུན་སུམ་ཚོགས་པ་མདུན་དུ་བསྐྱེད་ལ་འབུལ་བར་བསམ༔ ཕཊ྄ཿ གྲི་གུག་གདེང་ཙམ་པགས་པ་ཕྱལ་གྱིས་བཤུས༔ བཀྲམ་པས་དབང་ཆེན་གསེར་གྱི་ས་གཞིར་གྱུར༔ མགོ་བོ་ཁང་བཟང་བེམ་པོ་རི་རབ་དང་༔ ཡན་ལག་གླིང་བཞི་ཉིང་ལག་གླིང་ཕྲན་བརྒྱད༔ དོན་སྣོད་བཀྲ་ཤིས་རྫས་རྟགས་རྒྱལ་སྲིད་བདུན༔ ཁྲལ་ཁྲོལ་ལྷག་མ་མཎྜལ་བཀོད་པའི་ཁྱོན༔
མིག་གཉིས་ཉི་མ་ཟླ་བ་ལ་སོགས་པ༔ གདུལ་བྱས་ཚོགས་གཉིས་རྫོགས་ཕྱིར་མཆོད་སྤྲིན་འདི༔ ཕྱོགས་དུས་སྐྱབས་ཡུལ་རྣམས་ཀྱི་སྤྱན་སྔར་འབུལ༔ རྗེ་བཙུན་མ་ཧཱ་གུ་རུའི་སྤྱན་སྔར་འབུལ༔ མ་ཅིག་ཡེ་ཤེས་མཚོ་རྒྱལ་སྤྱན་སྔར་འབུལ༔ གྲུབ་ཐོབ་རིག་འཛིན་རྒྱ་མཚོའི་སྤྱན་སྔར་འབུལ༔ འགྲོ་མགོན་རྩ་བའི་བླ་མའི་སྤྱན་སྔར་འབུལ༔ དམ་པ་བདེ་གཤེགས་རྣམས་ཀྱི་ཐུགས་རྗེས་ཟུངས༔ ཕན་དགེ་བླ་མེད་མཆོག་ལ་ཡི་རང་ངོ་༔ སྣང་སྲིད་ལྷ་འདྲེ་གྲོལ་བར་ཆོས་འཁོར་བསྐོར༔
མྱ་ངན་མི་འདའ་འགྲོ་བའི་གཉེན་དུ་བཞུགས༔ ཟག་མེད་སྒྱུ་ལུས་ཕུལ་བའི་དགེ་རྩ་ཡིས༔ རྗེ་བཙུན་གུ་རུ་ཡབ་ཡུམ་འགྲུབ་གྱུར་ནས༔ སྣང་སྲིད་ལྷ་འདྲེ་དབང་དུ་འདུ་བར་ཤོག༔ ཕཊ྄་ཕཊ྄་ཕཊ྄ཿ ཅེས་མདུན་བསྐྱེད་ལྷ་ཚོགས་རྣམས་མཉེས་ཤིང་ཚིམ་པར་གྱུར་ནས༔ མདུན་དུ་འཁོད་པའི་ས་ཕྱོགས་སུ་གནས་པ་རྣམས་བྱང་ཆུབ་ཀྱི་འབྲས་བུ་ཐོབ་པར་བསམ༔ ཕཊ྄ཿ སྐྱབས་ཡུལ་ལྷ་ཚོགས་གུ་རུའི་སྐུ་ལ་ཐིམ༔ གུ་རུ་འོད་ཞུ་མཚོ་རྒྱལ་ལ་ཐིམ་པས༔
ཌཱཀྐི་རྒྱ་མཚོ་ཨོྃ་ཨཱཿཧཱུྃ་འབྲུ་གྱུར༔ རང་ལ་ཐིམ་པས་སྣང་སྟོང་མཁའ་འགྲོར་གྱུར༔ ཕཊ྄་ཕཊ྄་ཕཊ྄ཿ ཅེས་པས་མདུན་གྱི་སྐྱབས་ཡུལ་རྣམས་རང་ལ་འབྲུ་གསུམ་གྱི་རྣམ་པར་ཐིམ༔ སྐུ་གསུམ་དམིགས་མེད་ཀྱི་དབང་ཐོབ་ནས་རིག་པ་སྐྱེ་མེད་དུ་ཡེ་ཤེས་མཁའ་འགྲོ་སྐུ་མདོག་དམར་མོ་ཆགས་པའི་ཉམས་ཅན་ཞིག་ཏུ་བསྒོམ་ཞིང་མོས་པས་གསོལ་བ་འདི་ལྟར་གདབ་པོ༔ ན་མོ༔ གནས་སྤྱི་གཙུག་ཉི་ཟླ་པདྨ་སྟེང་༔ འཇའ་ཚོན་འོད་ཕུང་གཏིབས་པའི་དབུས༔ ཀུན་བཟང་རྡོ་རྗེ་སེམས་དཔའ་དང་༔ དགའ་རབ་རྡོ་རྗེ་ཤྲཱི་སིང་༔
འཇམ་དཔལ་བཤེས་གཉེན་པདྨ་འབྱུང་༔ ཡེ་ཤེས་མཚོ་རྒྱལ་མནྡ་ར༔ སངས་རྒྱས་ཡེ་ཤེས་ལ་སོགས་པ༔ གྲུབ་ཐོབ་བརྒྱུད་པ་བྱིན་རླབས་ཅན༔ བདུད་ཀྱི་གཅོད་ཡུལ་རིན་པོ་ཆེ༔ གསོལ་འདེབས་བུ་ལ་བྱིན་གྱིས་རློབས༔ རོ་སྙོམ་ལམ་དུ་ལྷོང་བ་དང་༔ བརྟུལ་ཞུགས་སྤོབས་པ་མཐར་ཕྱིན་ནས༔ རྐྱེན་ངན་གྲོགས་སུ་འཆར་བ་ཡིས༔ ལྷ་འདྲེར་འགྲོ་དོན་ནུས་པ་རུ༔
རིག་འཛིན་བླ་མས་ཐུགས་རྗེས་ཟུངས༔ རྗེ་ཡབ་ཡུམ་ཉིད་ལྟར་བྱིན་གྱིས་རློབས༔ ཕཊ྄་ཕཊ྄་ཕཊ྄ཿ ཅེས་པས་བརྒྱུད་པའི་བླ་མ་རྣམས་ཐོ་བརྩེགས་ཀྱི་རྣམ་པས་མུ་ཏིག་བསྟར་ལ་བརྒྱུས་པ་ལྟར་སྤྱི་བོར་བཞུགས་པ་རྣམས༔ ཀུན་ཏུ་བཟང་པོ་ནས་རིམ་བཞིན་རྩ་བའི་བླ་མའི་བར་འོད་དུ་ཞུ་རིགས་བདག་བླ་མ་ཡང་རང་རིག་མཁའ་འགྲོའི་ཚངས་བུག་ནས་མར་ཐིམ་ནས་རང་རིག་དང་དབྱེར་མེད་དུ་བསྒོམ༔ ཕཊ྄ཿ རང་རིག་སྐད་ཅིག་གསང་བ་ཡེ་ཤེས་སྐུ༔ མཐིང་ནག་རབ་འཕྲོས་ཞལ་གདངས་མཆེ་བ་གཙིགས༔ སྤྱན་རྩ་འཁྱིལ་ཞིང་སྨིན་མ་མེ་ལྟར་འབར༔ དབུ་སྐྲ་དམར་སེར་སྲིད་གསུམ་དབྱིངས་ལ་བསྐྱོད༔
ཕྱག་གཡས་ཟངས་གྲི་གཡོན་པས་བྷནྡྷ་བསྣམས༔ དུར་ཁྲོད་ཆས་ལྡན་གར་སྟབས་རོ་གདན་འགྱིང་༔ ཐུགས་ལས་སྤྲོས་པའི་མཁའ་འགྲོ་སྡེ་ལྔ་ཡིས༔ གྲི་གུག་ཐོགས་ནས་པགས་པ་ཕྱལ་གྱིས་བཤུས༔ དབང་སྡུད་མཁའ་འགྲོ་འབུམ་གྱི་ལག་ཏུ་ཐོགས༔ བྷནྡྷ་བཅད་པས་སྟོང་གསུམ་ཁྱོན་ཙམ་གྱུར༔ དེ་ནང་ཤ་ཁྲག་སྤུངས་པས་ལྟེམ་གྱིས་གང་༔ ལན་གསུམ་དམ་ཚིག་ཕྱག་རྒྱས་དཀྲུགས་པ་ཡིས༔ སྐྱེ་བདུན་སྙིང་པོ་ལྟ་བུར་བདུད་རྩིར་གྱུར༔ ཕཊ྄་ཕཊ྄་ཕཊ྄ཿ
དེ་ནས་རྐང་དུང་ལན་གསུམ་ལག་མཐིལ་དུ་བརྡབས་པས་འབྱུང་པོ་ཕྲ་མོ་རྣམས་མ་དངངས་ཟེར་བའི་བརྡ༔ ཐུང་འབུད་ལན་གསུམ་ཉོན་ཅིག་ཉོན་ཅིག་ཉོན་ཅིག་ཅེས༔ ཡང་གསུམ་འདུས་འདུས་འདུས་ཞེས་དྲག་འབུད་དགྱེས་པའི་ཧ་ཧ་ཧ་ཞེས་གསུམ་དང་དགུ་བྱ༔ རང་ཉིད་མཁའ་འགྲོའི་ཐུགས་ཀ་ནས་དབང་སྡུད་ཀྱི་མཁའ་འགྲོ་མ་མདོག་མ་ངེས་པ་ཕྱག་གཡས་གཡང་གཞི་མེ་འབར་བ་དང་གཡོན་མི་རྐང་གི་གླིང་བུ་ཐོགས་པ་གྲངས་མེད་འཕྲོས་ནས་སྣང་སྲིད་ལྷ་སྲིན་སྡེ་བརྒྱད་ཐམས་ཅད་རང་དབང་མེད་པར་རླུང་རགས་པས་སྦུར་མ་བསྐྱོད་པ་ལྟར་མདུན་གྱི་ཤ་ཁྲག་ཕུང་པོ་ལ་འཁོར་བར་བསམ༔ ཕཊ྄ཿ བདག་ཉིད་རྣལ་འབྱོར་དྲག་མོའི་ཐུགས་ཀ་ནས༔ ཧ་རི་ནི་ས་ལས་སྐྱེས་མཁའ་འགྲོ་མ༔ གཡང་གཞི་མེ་འབར་ཐོགས་པ་གྲངས་མེད་འཕྲོས༔ གཡང་གཞི་བརྡབས་ནས་རྐང་གླིང་འབུད་པའི་ཚེ༔ སྲིད་རྩེ་མནར་མེད་དམྱལ་ཁམས་ཡན་ཆོད་ཀྱི༔
སྣང་སྲིད་ལྷ་སྲིན་སྡེ་བརྒྱད་དབང་དུ་སྡུས༔ ཕཊ྄་ཕཊ྄་ཕཊ྄ཿ ཅེས་རྐང་གླིང་ལན་གསུམ་འབུད༔ ཕྱོགས་ཀྱི་མཐའ་ཐམས་ཅད་མེ་དཔུང་འཁྲིགས་ནས་བྲོས་དབང་མེད་པར་བསྒོམ༔ ཕཊ྄ཿ ན་མོཿ མ་དབང་སྡུད་ཀྱི་མཁའ་འགྲོ་རྣལ་འབྱོར་མ༔ ཡེ་ཤེས་མཚོ་རྒྱལ་དྲག་མོའི་སྐུ༔ ཕྱག་གཡས་མི་ལྤགས་གཡང་གཞི་བསྣམས༔ གཡོན་པས་མི་རྐང་གླིང་བུ་འབུད༔
དབང་སྡུད་མཁའ་འགྲོ་འབུམ་གྱིས་བསྐོར༔ གཡང་གཞི་མཁའ་ལ་ཕྱར་བའི་ཚེ༔ སྟེང་གི་ལྷ་སྲིན་ཟིལ་གྱིས་གནོན༔ བར་དུ་ཕྱོགས་བཞིར་གཡབ་པའི་ཚེ༔ སྣང་སྲིད་ལྷ་འདྲེ་དབང་དུ་བསྡུས༔ དྲག་ཏུ་ས་ལ་རྡེབ་པའི་ཚེ༔ འོག་གི་བགེགས་སྲིན་དམ་ལ་བཏགས༔ མཆོག་ཆེན་གླིང་བུ་བུས་པའི་ཚེ༔ སྲིད་གསུམ་ལྷ་འདྲེ་ད་འདུས་ཤིག༔ དབང་དུ་བསྡུས་ལ་ཟིལ་གྱིས་གནོན༔
དབང་སྡུད་མཁའ་འགྲོ་མཐུ་མ་ཆུང་༔ མི་ལྤགས་གཡང་གཞི་རྩལ་མ་ཞན༔ མཆོག་ཆེན་གླིང་བུ་ངར་མ་ཡལ༔ མཁའ་འགྲོའི་དམག་ཚོགས་དཔུང་མ་ཉུང་༔ བཾ་ཚོགས་མཆོད་པ་བཅུད་མ་ཡལ༔ བྱ་རྒོད་ཤ་ཐེད་རོལ་པ་བཞིན༔ རང་དབང་མེད་པར་ད་འདུས་ཤིག༔ ཕཊ྄་ཕཊ྄་ཕཊ྄ཿ ཅེས་པས་དབང་དུ་བསྡུས་ནས་ཟ་ལ་རེ་ཞིང་འཐུང་ལ་རྔམ་པ༔ སྟོན་ཆེན་གྱི་མགྲོན་འཚོགས་པ་ལྟར་བསྐྱེད༔
ཡང་རང་གི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་གྲངས་མེད་འཕྲོས་ནས་བྷནྡྷའི་སྐྱོགས་ཐོགས་ཏེ་ཕྱོགས་བཅུའི་ཞིང་ཁམས་རྣམས་སུ་གང་བཞུགས་དང་འཁོད་པའི་མགྲོན་ལ་མཆོད་ཅིང་སྦྱིན་པར་བསམས་ལ༔ ཕཊ྄ཿ མཁའ་འགྲོ་རྒྱ་མཚོ་ལས་བྱེད་དུ་མ་ཡི༔ ཕྱག་ན་བྷནྡྷ་ལྕང་ལོའི་སྐྱོགས་ཐོགས་ནས༔ དགྱེས་པ་བསྐྱེད་པའི་མཆོད་སྤྲིན་དུ་མ་འབུལ༔ སྣང་ཡུལ་ཚོགས་དྲུག་དགོངས་པ་རྫོགས་གྱུར་ཅིག༔ ཕཊ྄ཿ ཀུན་ཏུ་བཟང་པོ་རྡོ་རྗེ་སེམས་དཔའ་སོགས༔ རིགས་ལྔའི་སངས་རྒྱས་རྣམས་ལ་འབུལ༔ དགའ་རབ་ཤྲཱི་སིངྷ་སོགས༔
རིག་འཛིན་བརྡ་བརྒྱུད་རྣམས་ལ་འབུལ༔ འཇམ་དཔལ་བཤེས་གཉེན་པད་འབྱུང་སོགས༔ གང་ཟག་སྙན་བརྒྱུད་རྣམས་ལ་འབུལ༔ མནྡ་ར་བ་མཚོ་རྒྱལ་སོགས༔ མཁའ་འགྲོ་གཏེར་བརྒྱུད་རྣམས་ལ་འབུལ༔ བོ་དྷི་ས་ཏྭ་ཆོས་རྒྱལ་སོགས༔ གྲུབ་ཐོབ་རྗེ་འབངས་རྣམས་ལ་འབུལ༔ སངས་རྒྱས་ཡེ་ཤེས་དེ་ཝ་སོགས༔ བཀའ་བབ་གཅོད་ཡུལ་བརྒྱུད་པར་འབུལ༔ ཆེ་མཆོག་ཧེ་རུ་ཀ་པ་སོགས༔
རྒྱུད་སྡེ་བཞི་ཡི་ལྷ་ལ་འབུལ༔ ཕྱག་བཞི་ཕྱག་དྲུག་ཞིང་སྐྱོང་སོགས༔ ཆོས་འཁོར་སྐྱོང་བའི་སྲུང་མར་འབུལ༔ མ་གཟའ་རྡོར་ལེགས་ཞིང་སྐྱོང་སོགས༔ བྱ་ར་གཏེར་སྲུང་རྣམས་ལ་འབུལ༔ ལྷ་ཀླུ་སྡེ་བརྒྱད་གཞི་བདག་སོགས༔ དྲེགས་པ་ཤ་ཟ་རྣམས་ལ་འབུལ༔ བགེགས་རིགས་དམྱལ་བ་ཡི་དྭགས་སོགས༔ ལན་ཆགས་འབྱུང་པོ་རྣམས་ལ་འབུལ༔ བུ་ལོན་ཤ་འཁོན་མ་སོད་པའི༔
སྔོན་ལས་འཕྲལ་རྐྱེན་རྣམས་ལ་འབུལ༔ གྲེ་བོ་གསོན་འདྲེ་ཕོ་མོ་སོགས༔ བསམ་ངན་ལོག་སྦྱོར་འཆང་ལ་འབུལ༔ མི་མིན་ཐེའུ་རང་ཡུལ་འདྲེ་སོགས༔ འབྱུང་པོ་ནད་བདག་རྣམས་ལ་འབུལ༔ བན་བོན་དམོད་པའི་བྱད་ཀ་སོགས༔ རིག་སྔགས་འཆང་བ་རྣམས་ལ་འབུལ༔ སྲིད་པ་བར་དོའི་སེམས་ཅན་སོགས༔ ཡིད་ལུས་འགྱུ་བ་རྣམས་ལ་འབུལ༔ སྒྱུ་ལུས་ཏིང་འཛིན་མཆོད་སྦྱིན་འདི༔
འདོད་པའི་མཁོ་དགུར་གྱུར་ནས་ཀྱང་༔ ལོངས་སྤྱོད་མཛོད་ལ་སྤྱོད་པར་ཤོག༔ ཕཊ྄་ཕཊ྄་ཕཊ྄ཿ ཕཊ྄་གྲངས་མང་ཉུང་དམིགས་པ་མ་ཟིན་པར་བྱ༔ ཕྱོགས་བཅུའི་སངས་རྒྱས་བྱང་སེམས་ཚོགས་ཡི་དམ་དཀྱིལ་འཁོར་ལྷ་ཚོགས་ལ་བདུད་རྩི་རུ་དམིགས་ནས་ཕུལ༔ དྲེགས་པ་ཤ་ཟའི་ཚོགས་རྣམས་ལ་ཤ་ཁྲག་གི་ཕུང་པོར་བསྐྱེད་ནས་ཕུལ༔ གཞན་ཡང་གང་འདོད་པ་དེར་བསྒྱུར་ཏེ་ཕུལ་ནས་དགའ་མགུ་ངོམས་ནས་རེ་ཁ་ཁེངས་ཤིང་སྔོན་ལས་འཕྲལ་རྐྱེན་དུ་གྱུར་པའི་ལན་ཆགས་ཀྱང་བྱང་༔ ཚོགས་རྫོགས་དགེ་བ་འདི་ཡི་རྒྱུ་ལ་བརྟེན་ནས་ཀུན་ཀྱང་བྱང་ཆུབ་ཐོབ་པར་བསམ༔ དེ་ནས་གཏང་ལེན་བྱ་བ་ནི༔ ཕཊ྄ཿ
ཁྱེད་སྣང་སྲིད་ཀྱི་ལྷ་སྲིན་གཞི་བདག་དང་༔ རིགས་དྲུག་གི་སྐྱེ་གནས་རྣམ་བཞིའི་ཚོགས༔ གྲངས་མེད་དུ་ཕ་མར་འདུ་ཤེས་ནས༔ དུས་དེ་ཙམ་ཞིག་དྲིན་ལན་འཇལ་བ་ལ༔ གདོན་ཁྱེད་རྣམས་ལ་ཉེས་ཚོགས་ཅི་མཆིས་པ༔ བདག་སེམས་བསྐྱེད་འདིས་སྨིན་ནས་འཁོར་བར་ཤོག༔ ངེད་རྣལ་འབྱོར་ལ་བདེ་སྐྱིད་གང་མཆིས་པ༔ ཁྱེད་གནོད་བྱེད་ལ་ཕན་དགེ་འབྱུང་བར་ཤོག༔ རྒྱུ་དགེ་བཅུ་ཡི་ལས་འབྲས་དཀར་པོ་འདིས༔ ཁྱེད་གནོད་བྱེད་ཀྱི་སྡུག་བསྔལ་ཞི་བར་ཤོག༔
ལར་གཅོད་ཡུལ་གྱི་ཚོགས་རྫོགས་མཆོད་སྦྱིན་འདིས༔ རྐྱེན་ལྷ་འདྲེའི་རེ་ཁ་ཁེངས་པར་ཤོག༔ རྒྱུ་འཁྲུལ་སྣང་གི་ལྷ་འདྲེ་སྟོང་གཟུགས་ལ༔ བདག་གཉིས་འཛིན་གྱི་རེ་དོགས་ཆོད་པར་ཤོག༔ གཞི་སྣང་སྲིད་ཀུན་ཆོས་སྐུར་གྲོལ་ནས་ཀྱང་༔ ལམ་ཚོགས་དྲུག་ཀུན་སྒྱུ་མར་ཤེས་པ་ཡི༔ གཅོད་ཟབ་དོན་གྱི་འབྲས་བུ་སྨིན་པ་ཡིས༔ རྒྱུ་དེ་བཞིན་གྱི་བྱང་ཆུབ་ལམ་འགོད་ཤོག༔ ཕཊ྄་ཕཊ྄་ཕཊ྄༔ ཅེས་པས་རང་གི་ཚེ་དང་བསོད་ནམས་ཐམས་ཅད་རིགས་དྲུག་མགྲོན་དུ་གྱུར་པ་ཐམས་ཅད་ལ་ཕོག་པས་བདེ་སྐྱིད་ཕུན་སུམ་ཚོགས༔
གཞན་གྱི་སྡུག་བསྔལ་ཐམས་ཅད་རང་ལ་ཐིམ་པས་སྐྱེ་བ་དང་ཚེ་རབས་ཀྱི་ལན་ཆགས་ཐམས་ཅད་ལུས་འདིའྀ་ཐོག་ནས་འཁོར་བར་བསམ༔ སེམས་བསྐྱེད་དེ་ཡི་འབྲས་བུས་ཚེ་རབས་ཀྱི་སྡིག་སྒྲིབ་ཐམས་ཅད་བྱང་ཞིང་མཁའ་སྤྱོད་ཨོ་རྒྱན་གྱི་གནས་སུ་སྐྱེ་བར་འགྱུར་རོ༔ ཐུན་སྐབས་འདིར་ཅུང་ཟད་ཙམ་མཉམ་བཞག་བྱ་ཞིང་ཕན་སེམས་བསྐྱེད༔ དེ་ཡན་རྒྱུན་གྱི་རྣལ་འབྱོར་བྱ༔ ཡང་རང་ངམ་གཞན་ལ་གདོན་བགེགས་དང་ལྷ་སྲིན་ཆོ་འཕྲུལ་ཆེ་ན་དྲག་གཅོད་དམར་འགྱེད་ཀྱི་གདམས་པ་བསྟན་པ་ནི༔ རང་གི་རིག་པ་གནས་འགྱུར་ཏེ༔ མ་ཅིག་ཁྲོས་མ་ནག་མོར་གསལ་གདབ༔ མདུན་དུ་སླར་ཡང་རང་ངམ་གཞན་གྱི་བེམ་པོ་ཆེ་ཞིང་སྣུམ་པ་རི་རབ་ཙམ་དུ་བསྐྱེད༔ དབང་སྡུད་ཀྱི་དམིགས་རིམ་གོང་བཞིན་ལ༔ བྱེ་བྲག་དབང་དུ་མི་འདུ་བ་རྣམས་ལྕགས་ཀྱུ་ཞགས་པ་ལྕགས་སྒྲོག་དྲིལ་བུའི་ཚོགས་སྤྲོས་ཏེ་འགུགས་ཤིང་བསྡོམས་ནས་བྲོས་དབང་མ་རྙེད་དེ་མདུན་དུ་མཆིས་པར་བསམ༔
ལྷོང་ཚད་མ་བྱུང་ན་དམིགས་པ་འདི་གང་མང་བྱས་པས་ངེས་པར་ལྷུང་ཚད་འབྱུང་ངོ་༔ གང་ཟག་འབྲིང་པོ་ཡིན་ན་རང་གཞན་གཉིས་ལུས་སྦྱིན་སོ་སོར་བྱ༔ དབང་པོ་རབ་ཡིན་ན་མི་རོ་རང་རོ་བསྲེ་ཞིང་ལུས་སྦྱིན་ཚར་གཅིག་བྱས་པས་རུང་༔ དེ་ནས་དབང་སྡུད་ཀྱི་གཞུང་བསྲང་བ་ནི༔ དོམ་ར་དང་ཌཱ་རུ་རྐང་གླིང་གཡང་གཞི་བཅས་ཚང་ནས་ནད་པ་ཡོན་བདག་འདྲ་ཡིན་ན་མཁའ་འགྲོའི་བརྡ་འགྲོས་ལན་གསུམ་བསྐོར་ནས་རྔམ་སྟབས་བྱ༔ རྐང་གླིང་ལན་གསུམ་འབུད༔ རང་ཉིད་ཡིན་ན་ལངས་མི་དགོས་སོ༔ ཕཊ྄་ཕཊ྄་ཕཊ྄ཿ ཕཊ྄ཿ མ་འདི་ནས་ལྷོ་ནུབ་མཚམས་ཤེད་ན༔
མ་ལ་ཡ་ཞེས་གླིང་གི་ཆ༔ ཉེ་བའི་དུར་ཁྲོད་ཨུ་ཙ་ལ༔ བམ་རི་ཐོད་པའི་སྐུ་མཁར་ཀློང་༔ ལངྐ་སྲིན་པོ་སྤྲིན་ལྟར་གཏིབས༔ ཤ་ཟ་གདོང་དམར་རླུང་ལྟར་འཚུབས༔ དེ་འདྲ་འཇིགས་པའི་གནས་མཆོག་ཏུ༔ ཡུམ་ཆེན་ཐུགས་ཀྱི་སྲས་གཅིག་མ༔ གསང་བ་ཡེ་ཤེས་དེ་རུ་བཞུགས༔ ཡེ་ཤེས་མཚོ་རྒྱལ་དེ་རུ་བཞུགས༔ ཁྲོས་མ་ནག་མོ་དེ་རུ་བཞུགས༔
མཁའ་འགྲོ་སྡེ་བཞི་དེ་རུ་བཞུགས༔ གནས་ཉུལ་ཤུགས་འགྲོ་དེ་རུ་བཞུགས༔ ལས་ཀྱི་མ་མོ་དེ་རུ་བཞུགས༔ དེ་འདྲ་འཇིགས་པའི་དུར་ཁྲོད་ནས༔ ཚོགས་བདག་ཆེན་མོ་ཚོགས་ལ་བྱོན༔ ཤ་ཆེན་བམ་གྱི་མཆོད་པ་བཞེས༔ ལྟག་སྤྲོད་ཐོད་རྔས་སྤྱན་འདྲེན་ནོ༔ མི་རྐང་གླིང་བུས་སྤྱན་འདྲེན་ནོ༔ དབང་སྡུད་མཁའ་འགྲོ་ད་གཤེགས་ཤིག༔ ཕཊ྄་ཕཊ྄་ཕཊ྄ཿ
སྤྱན་དྲངས་ལ་རང་རིག་དང་དབྱེར་མེད་གཅིག་ཏུ་གྱུར་པར་བསམ༔ ཕཊ྄ཿ མ་དབང་སྡུད་ཀྱི་མཁའ་འགྲོ་མཚོ་རྒྱལ་མ༔ སྐུ་མདོག་སྨུག་ནག་མདངས་དང་ལྡན༔ ཕྱག་གཡས་མི་ལྤགས་གཡང་གཞི་རྡེབ༔ གླིང་བཞི་རི་རབ་ཆོལ་བུར་འདེབས༔ སྣང་སྲིད་ལྷ་འདྲེ་དབང་དུ་སྡུས༔ དབང་དུ་བསྡུས་ལ་ཟིལ་གྱིས་གནོན༔ གཡོན་པས་མི་རྐང་གླིང་བུ་འབུད༔ བུས་པས་སྲིད་གསུམ་ཀུན་ཀྱང་སྔངས༔
གནས་གདོན་ལུས་གདོན་དབང་དུ་སྡུས༔ ཕོ་གདོན་རྒྱལ་པོ་དབང་དུ་སྡུས༔ མོ་གདོན་འདྲེ་མོ་དབང་དུ་སྡུས༔ ཡུལ་འདྲེ་འབྱུང་པོ་དབང་དུ་སྡུས༔ དབང་དུ་བསྡུས་ལ་ཟིལ་གྱིས་གནོན༔ དབང་སྡུད་མཁའ་འགྲོ་མཐུ་མ་ཆུང་༔ སྐད་ཅིག་ཉིད་ལ་ད་འདུས་ཤིག༔ ཕཊ྄་ཕཊ྄་ཕཊ྄ཿ ཅེས་པས་སྣང་སྲིད་ལྷ་སྲིན་ཐམས་ཅད་དབང་མེད་དུ་འདུས་པར་བསམ༔ དེ་ནས་མཁའ་འགྲོ་འབུམ་བསྐུལ་བྱ་བ་ནི༔
ཕཊ྄ཿ མ་སྐྱེ་མེད་བདེ་ཆེན་མཁའ་འགྲོ་མ༔ མ་ཅིག་ཡེ་ཤེས་མཚོ་རྒྱལ་མ༔ གསང་བ་ཡུམ་ཆེན་སྤྲུལ་པ་སྟེ༔ ཡེ་ཤེས་རིགས་ཀྱི་མཁའ་འགྲོ་འབུམ༔ དབང་སྡུད་ཉམས་དབྱངས་འུ་རུ་རུ༔ དྲག་མོའི་གཉན་འབོད་ཤ་ར་ར༔ ཕྲ་མེན་ལས་བྱེད་ཁྱུགས་སེ་ཁྱུག༔ ཚོགས་བདག་ཆེན་མོ་ཚོགས་ལ་བྱོན༔ དུར་ཁྲོད་བམ་གྱི་མཆོད་པ་བཞེས༔
སྣང་སྲིད་ལྷ་འདྲེ་དབང་དུ་སྡུས༔ ཕཊ྄ཿ མ་སྐྱེ་མེད་ཡེ་ཤེས་མཁའ་འགྲོ་མ༔ མ་ཅིག་སྐུ་ཡི་སྤྲུལ་པ་ནི༔ ཌཱཀྐི་བདེ་ཆེན་དཀར་མོ་སྟེ༔ རྡོ་རྗེ་རིགས་ཀྱི་མཁའ་འགྲོ་འབུམ༔ དབང་སྡུད་ཉམས་དབྱངས་འུ་རུ་རུ༔ དྲག་མོའི་གཉན་འབོད་ཤ་ར་ར༔ ཕྲ་མེན་ལས་བྱེད་ཁྱུགས་སེ་ཁྱུག༔ ཚོགས་བདག་ཆེན་མོ་ཚོགས་ལ་བྱོན༔
དུར་ཁྲོད་བམ་གྱི་མཆོད་པ་བཞེས༔ སྣང་སྲིད་ལྷ་འདྲེ་དབང་དུ་སྡུས༔ ཕཊ྄ཿ མ་སྐྱེ་མེད་ཡེ་ཤེས་མཁའ་འགྲོ་མ༔ མ་ཅིག་གསུང་གི་སྤྲུལ་པ་ནི༔ ཌཱཀྐི་དམར་མོ་སྒྲ་སྒྲོགས་ཏཻ༔ པདྨ་རིགས་ཀྱི་མཁའ་འགྲོ་འབུམ༔ དབང་སྡུད་ཉམས་དབྱངས་འུ་རུ་རུ༔ དྲག་མོའི་གཉན་འབོད་ཤ་ར་ར༔ ཕྲ་མེན་ལས་བྱེད་ཁྱུགས་སེ་ཁྱུག༔
ཚོགས་བདག་ཆེན་མོ་ཚོགས་ལ་བྱོན༔ དུར་ཁྲོད་བམ་གྱི་མཆོད་པ་བཞེས༔ སྣང་སྲིད་ལྷ་སྲིན་དབང་དུ་སྡུས༔ ཕཊ྄ཿ མ་སྐྱེ་མེད་ཡེ་ཤེས་མཁའ་འགྲོ་མ༔ མ་ཅིག་ཐུགས་ཀྱི་སྤྲུལ་པ་ནི༔ ཌཱཀྐི་ཁྲོས་མ་ནག་མོ་སྟེ༔ སངས་རྒྱས་རིགས་ཀྱི་མཁའ་འགྲོ་འབུམ༔ དབང་སྡུད་ཉམས་དབྱངས་འུ་རུ་རུ༔ དྲག་མོའི་གཉན་འབོད་ཤ་ར་ར༔
ཕྲ་མེན་ལས་བྱེད་ཁྱུགས་སེ་ཁྱུག༔ ཚོགས་བདག་ཆེན་མོ་ཚོགས་ལ་བྱོན༔ དུར་ཁྲོད་བམ་གྱི་མཆོད་པ་བཞེས༔ སྣང་སྲིད་ལྷ་སྲིན་དབང་དུ་སྡུས༔ ཕཊ྄ཿ མ་སྐྱེ་མེད་ཡེ་ཤེས་མཁའ་འགྲོ་མ༔ མ་ཅིག་ཡོན་ཏན་སྤྲུལ་པ་ནི༔ ཌཱཀྐི་སེར་མོ་དོན་གྲུབ་སྟེ༔ རིན་ཆེན་རིགས་ཀྱི་མཁའ་འགྲོ་འབུམ༔ དབང་སྡུད་ཉམས་དབྱངས་འུ་རུ་རུ༔
དྲག་མོའི་གཉན་འབོད་ཤ་ར་ར༔ ཕྲ་མེན་ལས་བྱེད་ཁྱུགས་སེ་ཁྱུག༔ ཚོགས་བདག་ཆེན་མོ་ཚོགས་ལ་བྱོན༔ དུར་ཁྲོད་བམ་གྱི་མཆོད་པ་བཞེས༔ སྣང་སྲིད་ལྷ་སྲིན་དབང་དུ་སྡུས༔ ཕཊ྄ཿ མ་སྐྱེ་མེད་ཡེ་ཤེས་མཁའ་འགྲོ་མ༔ མ་ཅིག་ཕྲིན་ལས་སྤྲུལ་པ་ནི༔ ཌཱཀྐི་སྣ་ཚོགས་མཐར་ཕྱིན་སྟེ༔ ཀརྨ་རིགས་ཀྱི་མཁའ་འགྲོ་འབུམ༔
དབང་སྡུད་ཉམས་དབྱངས་འུ་རུ་རུ༔ དྲག་མོའི་གཉན་འབོད་ཤ་ར་ར༔ ཕྲ་མེན་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་འདྲེ་དབང་དུ་སྡུས༔ ཕཊ྄ཿ
དེ་ནས་རང་ཉིད་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་རྣམས་ཀྱིས་གྲི་གུག་དང་བྷནྡྷ་ཐོགས་པ་གྲངས་མེད་པར་འཕྲོས་ནས་བཾ་གྱི་ཆ་ཐམས་ཅད་སོ་སོར་ཕྲལ་ཞིང་དུམ་བུར་གཏུབས་ནས༔ མཆོད་ཡུལ་གོང་མ་དང་སྦྱིན་ཡུལ་འོག་མ་རྣམས་ལ་བསྔོས་པར་བསམ༔ རང་གི་ལག་གཡས་ཀྱི་སོར་མོ་ལྔ་གིང་ཕོ་ལྔ་གཡོན་ལྔ་གིང་མོ་ལྔ་བསམ་ཞིང་གཏོར་བའི་ཚུལ་བྱ༔ ཕཊ྄ཿ མ་མཁའ་སྤྱོད་དཔའ་བོ་སྤྲིན་ལྟར་གཏིབས༔
ཌཱཀྐི་རྒྱ་མཚོ་གློག་ལྟར་འཁྱུགས༔ སྡེ་བརྒྱད་དམར་པོ་རླུང་ལྟར་འཚུབས༔ གིང་ཆེན་ལས་བྱེད་མུན་ལྟར་གཏིབས༔ འབྱུང་པོ་མི་མིན་ཆུ་ལྟར་ཁོལ༔ ཤ་གཟན་བྱ་ལྟར་ལྡིང་ཞིང་འཇུམས༔ ཁྲག་འཐུང་གད་མོ་ལྷང་ལྷང་དགོད༔ རུས་མུར་མཆེ་བ་ཀྲིག་ཀྲིག་རྔམ༔ ལྷག་ཉུལ་རྐན་སྒྲ་ཐག་ཐག་རྡེབ༔ འཚུབ་ཅིང་གཏིབས་པའི་དམག་ཚོགས་ལ༔ ཏི་ར་བམ་གྱི་མཆོད་པ་འབུལ༔
ཕཊ྄ཿ པགས་པ་བཤུས་ཤིག་ཕོ་ཉ་མོ༔ མགོ་བོ་ཆོད་ཅིག་ཟངས་གྲི་མ༔ ཡན་ལག་ཕྲོལ་ཅིག་ཕྲ་མེན་མ༔ ནང་རོལ་དྲོངས་ཤིག་ཤ་ཟ་མ༔ གཏུབས་ཤིག་ཆོད་ཅིག་ཁྲག་འཐུང་མ༔ མཆོད་ཅིག་ཕུལ་ཅིག་ལས་བྱེད་མ༔ སྦྱིན་ཞིག་གཏོར་ཅིག་གནས་ཉུལ་མ༔ ཚིམ་པར་བྱོས་ཤིག་དུར་ཁྲོད་མ༔ ལྷག་མར་དབང་ཞིག་ཉུལ་ལེ་མ༔
ད་ལྟ་ཉིད་དུ་མཆོད་ཅིང་བསྔོ༔ ཕཊ྄ཿ རྩ་བརྒྱུད་རིག་འཛིན་རྒྱ་མཚོ་རྣམས༔ བམ་ཆེན་ཚོགས་ལ་ད་རོལ་ཅིག༔ ཡི་དམ་དཀྱིལ་འཁོར་ལྷ་ཚོགས་རྣམས༔ བམ་ཆེན་ཚོགས་ལ་ད་རོལ་ཅིག༔ མཁའ་འགྲོ་བྱེ་བ་འབུམ་ཕྲག་རྣམས༔ བམ་ཆེན་ཚོགས་ལ་ད་རོལ་ཅིག༔ དམ་ཅན་ཆོས་སྐྱོང་སྲུང་མ་རྣམས༔ བམ་ཆེན་ཚོགས་ལ་ད་རོལ་ཅིག༔
གཏེར་བདག་གཞི་བདག་མ་ལུས་རྣམས༔ བམ་ཆེན་ཚོགས་ལ་ད་རོལ་ཅིག༔ ཕུད་བདག་རྣམས་ཀྱིས་ཕུད་བཞེས་ཤིག༔ ཚོགས་བདག་རྣམས་ཀྱིས་ཚོགས་བཞེས་ཤིག༔ ལྷག་སྡུད་རྣམས་ཀྱིས་ལྷག་སྡུས་ཤིག༔ ཕཊ྄ཿ མགོ་བོ་སྟེང་ཕྱོགས་ལྷ་ཡིས་ཁྱེར༔ ལྷ་ཡི་དམག་ཚོགས་ཚིམ་གྱུར་ཅིག༔ མགྲིན་པ་བར་སྣང་གཟའ་ཡིས་ཁྱེར༔ གཟའ་ཡི་དམག་ཚོགས་ཚིམ་གྱུར་ཅིག༔
ཁོག་སྟོད་ཡ་བདུད་བགེགས་ཀྱིས་ཁྱེར༔ བགེགས་ཀྱི་དམག་ཚོགས་ཚིམ་གྱུར་ཅིག༔ སྐེད་པ་བར་སྣང་སྲིན་པོས་ཁྱེར༔ སྲིན་པོའི་དམག་ཚོགས་ཚིམ་གྱུར་ཅིག༔ ཁོག་སྨད་ས་བདག་རྒྱལ་པོས་ཁྱེར༔ ས་བདག་དམག་ཚོགས་ཚིམ་གྱུར་ཅིག༔ ལག་གཡས་དྲི་ཟའི་རྒྱལ་པོས་ཁྱེར༔ དྲི་ཟའི་དམག་ཚོགས་ཚིམ་གྱུར་ཅིག༔ ལག་གཡོན་མེ་ལྷ་རྒྱལ་པོས་ཁྱེར༔ མེ་ལྷའི་དམག་ཚོགས་ཚིམ་གྱུར་ཅིག༔
རྐང་གཡས་གནོད་སྦྱིན་རྒྱལ་པོས་ཁྱེར༔ གནོད་སྦྱིན་དམག་ཚོགས་ཚིམ་གྱུར་ཅིག༔ རྐང་གཡོན་དབང་ལྡན་རྒྱལ་པོས་ཁྱེར༔ དབང་ལྡན་དམག་ཚོགས་ཚིམ་གྱུར་ཅིག༔ དོན་སྙིང་དཔེ་དཀར་རྒྱལ་པོས་ཁྱེར༔ དཔེ་དཀར་དམག་ཚོགས་ཚིམ་གྱུར་ཅིག༔ གློ་བ་བཙན་རྗེ་རྒྱལ་པོས་ཁྱེར༔ བཙན་གྱི་དམག་ཚོགས་ཚིམ་གྱུར་ཅིག༔ སྲོག་རྩ་གཤིན་རྗེ་རྒྱལ་པོས་ཁྱེར༔ གཤིན་རྗེའི་དམག་ཚོགས་ཚིམ་གྱུར་ཅིག༔
མཆིན་པ་བདུད་རྗེ་རྒྱལ་པོས་ཁྱེར༔ བདུད་ཀྱི་དམག་ཚོགས་ཚིམ་གྱུར་ཅིག༔ མཚེར་པ་དམུ་བདུད་རྒྱལ་པོས་ཁྱེར༔ དམུ་ཡི་དམག་ཚོགས་ཚིམ་གྱུར་ཅིག༔ ཕོ་ལོང་དམ་ཅན་རྒྱལ་པོས་ཁྱེར༔ ཐེའུ་རང་དམག་ཚོགས་ཚིམ་གྱུར་ཅིག༔ མཁལ་ནག་མ་མོ་སྨན་གྱིས་ཁྱེར༔ མ་མོའི་དམག་ཚོགས་ཚིམ་གྱུར་ཅིག༔ མཁལ་དཀར་མོ་འདྲེ་སྲིན་མོས་ཁྱེར༔ མོ་འདྲེའི་དམག་ཚོགས་ཚིམ་གྱུར་ཅིག༔
རྒྱུ་མ་ཀླུ་བདུད་རྒྱལ་པོས་ཁྱེར༔ ཀླུ་བདུད་དམག་ཚོགས་ཚིམ་གྱུར་ཅིག༔ མཁྲིས་པ་ཤ་ཟ་རྒྱལ་པོས་ཁྱེར༔ ཤ་ཟའི་དམག་ཚོགས་ཚིམ་གྱུར་ཅིག༔ ཤ་ཆེན་བན་བྱད་རྣམས་ཀྱི་ཁྱེར༔ བན་བྱད་དམག་ཚོགས་ཚིམ་གྱུར་ཅིག༔ ཁྲག་ཆེན་བོན་བྱད་རྣམས་ཀྱི་ཁྱེར༔ བོན་བྱད་དམག་ཚོགས་ཚིམ་གྱུར་ཅིག༔ རྩ་རྒྱུས་ནད་བདག་རྣམས་ཀྱིས་ཁྱེར༔ ནད་བདག་དམག་ཚོགས་ཚིམ་གྱུར་ཅིག༔
ཆུ་རྒྱུས་ལམ་འདྲེ་འཁྱམས་པོའི་ཁྱེར༔ ལམ་འདྲེའི་དམག་ཚོགས་ཚིམ་གྱུར་ཅིག༔ པགས་པ་བསེ་རག་འབྱུང་པོས་ཁྱེར༔ འགོང་པོའི་དམག་ཚོགས་ཚིམ་གྱུར་ཅིག༔ ཀེང་རུས་ལྷག་སྡུད་རྣམས་ཀྱིས་ཁྱེར༔ ལྷག་སྡུད་དམག་ཚོགས་ཚིམ་གྱུར་ཅིག༔ དུར་ཁྲོད་བདག་མོའི་ཕོ་ཉ་བ༔ དུར་བྱ་དུར་ཕག་དུར་ཁྱི་དང་༔ དུར་གྱི་ཅེ་སྤྱང་ལག་རིང་སོགས༔ གཉན་ས་དུར་ཁྲོད་འདི་ཉིད་ལ༔
གནས་པའི་དྲེགས་པ་ཆེ་ཕྲ་དང་༔ འབྱུང་པོ་མིང་ནས་མ་སྨོས་སོགས༔ ཁྱབ་པར་རྒྱུ་བ་མ་ལུས་རྣམས༔ བཾ་ཆེན་ཚོགས་ལ་དགྱེས་པར་རོལ༔ ཤ་འདོད་རྣམས་ཀྱིས་ཤ་ཟོ་ལ༔ ཁྲག་འདོད་རྣམས་ཀྱིས་ཁྲག་འཐུངས་ཤིག༔ རུས་འདོད་རྣམས་ཀྱིས་རུས་འཆོས་ལ༔ སྐྲ་ཉག་མ་ཙམ་ཡང་མེད་པར་མཛོད༔ ཕཊ྄་ཕཊ྄་ཕཊ྄ཿ ཅེས་པས་སྲིད་པའི་རྩེ་མོ་དང་མནར་མེད་ཡན་ཆོད་ཀྱི་མགྲོན་རིགས་རྣམས་ཤ་ཁྲག་མཆོད་པས་དགྱེས་ཤིང་ཚིམས་ཧ་ཧའི་གད་མོ་དང་བཅས་པས་མཉེས་པར་བསམ༔
དེ་ནས་ལྷག་མའམ་ཕྲན་བུ་ཟག་པའི་རིགས་རྣམས་ཁས་ཞན་གྲལ་དུ་མ་འཁོད་པ་རྣམས་ལ་སྦྱིན་པ་ནི༔ ཕཊ྄ཿ འདིར་འདུས་ཤིག་གློ་བུར་ལྷགས་པ་ཡི༔ ཁས་ཞན་དང་དབང་ཆུང་ཞ་ལོང་ལྐུགས༔ མ་གོ་དང་མ་ཐོས་མ་མཐོང་ཞིང་༔ ཚེ་རབས་སུ་རྣམ་སྨིན་འཁོར་བའི་རིགས༔ སྡུག་བསྔལ་གྱི་རྫིང་བུ་བསྐྱིལ་བ་རྣམས༔ བམ་ཚོགས་ཀྱི་ལྷག་མ་འདི་ཁྱེར་ལ༔ འདོད་ཡོན་གྱི་ལོངས་སྤྱོད་ཐོབ་ནས་སུ༔ སྡང་སེམས་ཀྱི་འཚེ་བ་རབ་ཞི་ཞིང་༔
ཕན་དགེ་ཡི་ལམ་བཟང་སྟོན་མཛད་དེས༔ རིགས་དྲུག་ཀུན་སྡུག་བསྔལ་ཞི་བ་དང་༔ བྱང་ཆུབ་ཀྱི་གོ་འཕང་ཐོབ་གྱུར་ཅིག༔ ཕཊ྄་ཕཊ྄་ཕཊ྄ཿ ཤ་ཁྲག་ལྷག་མེད་དུ་རོལ་ནས་ཁས་ཞན་དང་དབང་ཆུང་རིགས་རྣམས་ཀྱང་བྱང་ཆུབ་ཐོབ་ནས་དབང་ཆེན་དུ་གྱུར་པར་བསམ༔ དེ་ནས་བདུད་རྩི་དཀར་འགྱེད་བྱ་བ་ནི༔ རང་ལུས་སྔར་ལྟར་རོ་དེ་ཆེ་བ་ཚོ་བ་དཀར་ལ་སྣུམ་པ་ཞིག་ཏུ་བསྐྱེད་ནས་ཐམས་ཅད་དཀར་ཕྱོགས་ལ་མོས་པར་བསམ༔ ཕཊ྄ཿ རང་རིག་མཁའ་འགྲོ་ཡེ་ཤེས་མཚོ་རྒྱལ་ནི༔ ཞི་འཛུམ་མཛེས་ལྡན་དཀར་གསལ་གཟི་བརྗིད་འབར༔
དབུ་སྐྲ་ལྕང་ལོ་ཐོར་ཚུགས་རིགས་ལྔས་བརྒྱན༔ ཟིལ་བུའི་ལྷག་མ་འཕྱང་བས་སྐུ་རྒྱབ་ཁེབ༔ ཕྱག་གཡས་སེང་ལྡེང་ཌཱ་རུ་ནམ་མཁར་འཁྲོལ༔ གཡོན་པས་དངུལ་དཀར་དྲིལ་བུ་སྙན་འགྱུར་སྒྲོག༔ དར་མཚོན་སྣ་ལྔ་སྤེལ་བའི་ན་བཟའ་བཀླུབས༔ རིན་ཆེན་རུས་རྒྱན་གཡེར་ཁའི་འུར་སྐད་འབྱིན༔ མེ་ལོང་དང་ནི་སྔགས་ཀྱི་རྒྱ་རྟགས་འཆང་༔ ཕྱེད་སྐྱིལ་ལིང་ཙམ་མཁའ་ལ་གར་བའི་ཉམས༔ དབྱིངས་རིག་འཇའ་ལུས་མཁའ་སྤྱོད་ངང་དུ་གསལ༔ ཕཊ྄ཿ
མདུན་དུ་སྟོང་གསུམ་ཁྱོན་ལྟར་ཡངས་པའི་དབུས༔ བྷནྡྷ་ལྕང་ལོ་སྐྲ་ཡི་བ་དན་ཅན༔ མཚན་ལྡན་ནང་དུ་རང་ལུས་བདུད་རྩི་ནི༔ དཀར་ཞིང་འཁྱིལ་བ་ཟླུམ་པའི་གཟི་འོད་ཅན༔ རོ་བཅུད་ཀུན་ལྡན་ཟག་མེད་བདུད་རྩི་ནི༔ རྩ་བརྒྱུད་བླ་མ་རྣམས་ཀྱི་ཞལ་དུ་འབུལ༔ མཆོག་གི་རིག་འཛིན་འགྲུབ་པར་བྱིན་གྱིས་རློབས༔ ཡི་དམ་རྒྱུད་སྡེ་ལྷ་ཚོགས་ཞལ་དུ་འབུལ༔ བླ་མེད་འབྲས་བུ་ཐོབ་པར་བྱིན་གྱིས་རློབས༔ མ་སྲིང་མཁའ་འགྲོ་རྣམས་ཀྱི་ཞལ་དུ་འབུལ༔
རྟེན་འབྲེལ་ཕྱོགས་མེད་འཆར་བར་བྱིན་གྱིས་རློབས༔ དམ་ཅན་རྒྱ་མཚོ་རྣམས་ཀྱི་ཞལ་དུ་འབུལ༔ དམ་ཚིག་ཉམས་ཆག་སེལ་བར་བྱིན་གྱིས་རློབས༔ ཆོས་སྐྱོང་སྲུང་མ་རྣམས་ཀྱི་ཞལ་དུ་འབུལ༔ གཅོད་ཡུལ་བསྟན་པ་བསྲུང་བར་བྱིན་གྱིས་རློབས༔ ནོར་ལྷ་གཏེར་བདག་རྣམས་ཀྱི་ཞལ་དུ་འབུལ༔ སྐྱེ་འགྲོ་ལོངས་སྤྱོད་འཕེལ་བར་བྱིན་གྱིས་རློབས༔ ལྷ་སྲིན་སྡེ་བརྒྱད་རྣམས་ཀྱི་ཞལ་དུ་འབུལ༔ གདུག་སེམས་ཕྲག་དོག་ཞི་བར་བྱིན་གྱིས་རློབས༔ ཡུལ་ལྷ་གཞི་བདག་རྣམས་ཀྱི་ཞལ་དུ་འབུལ༔
འཛམ་གླིང་བཀྲ་ཤིས་འབྱུང་བར་བྱིན་གྱིས་རློབས༔ རིགས་དྲུག་ཕ་མ་རྣམས་ཀྱི་ཞལ་དུ་འབུལ༔ ལན་ཆགས་བུ་ལོན་འཁོར་བར་བྱིན་གྱིས་རློབས༔ བགེགས་རིགས་འབྱུང་པོ་རྣམས་ཀྱི་ཞལ་དུ་འབུལ༔ ཤ་འཁོན་སྡིག་སྒྲིབ་བྱང་བར་བྱིན་གྱིས་རློབས༔ ཚེ་རབས་འབྲེལ་ཐོགས་རྣམས་ཀྱི་ཞལ་དུ་འབུལ༔ དཀོར་སྒྲིབ་རྣམ་སྨིན་བྱང་བར་བྱིན་གྱིས་རློབས༔ ཁས་ཞན་གློ་བུར་ལྷགས་པའི་ཞལ་དུ་འབུལ༔ ཟད་མེད་ལོངས་སྤྱོད་ཐོབ་པར་བྱིན་གྱིས་རློབས༔ སྲིད་པ་བར་དོའི་སེམས་ཅན་ཞལ་དུ་འབུལ༔
ངན་འགྲོའི་སྐྱེ་སྒོ་ཁེགས་པར་བྱིན་གྱིས་རློབས༔ ཀུན་ཀྱང་མཆོད་སྦྱིན་འདི་ཡིས་ཚིམས་བྱས་ནས༔ བླ་མེད་བྱང་ཆུབ་ལམ་བཟང་རྙེད་པ་དང་༔ ཐེག་ཆེན་ས་བཅུའི་རྩེ་མོར་རབ་བསྙེགས་ནས༔ པད་འབྱུང་ཡབ་ཡུམ་གོ་འཕང་ཐོབ་པར་ཤོག༔ ཕཊ྄ཿཕཊ྄ཿཕཊ྄ཿ ཅེས་བདུད་རྩི་ལ་ལོངས་སྤྱད་དེ་ཐམས་ཅད་བྱང་ཆུབ་ཀྱི་སེམས་རྒྱུད་ལ་སྐྱེ་བར་བསམ༔ དེ་ནས་ཆོས་འཆད་ཅིང་ལམ་བསྟན་པ་ནི༔ ཐར་པ་དང་ཐམས་ཅད་མཁྱེན་པའི་གོ་འཕང་ཡང་དག་པ་ལ་འགོད་པ་ནི༔ རང་ཉིད་གནས་འགྱུར་ཏེ་རྗེ་བཙུན་གུ་རུ་པདྨ་འབྱུང་གནས་ཡབ་ཡུམ་ཟུང་འཇུག་རྡོ་རྗེ་འཆང་ཁ་སྦྱོར་གྱི་རྣམ་པས༔
ཕཊ྄་ཕཊ྄་ཕཊ྄ཿ ཧོཿ རང་རིག་གི་ངོ་བོ་ཀ་དག་འདི༔ རྗེ་བཙུན་གྱི་རྒྱལ་པོ་པདྨ་འབྱུང་༔ ཟུང་འཇུག་གི་རང་བཞིན་དབྱངས་ཅན་མ༔ ཐབས་ཤེས་ཀུན་ཡེ་ནས་འབྲལ་མེད་ལ༔ སྣོད་བཅུད་ཀུན་གཉིས་སུ་མི་ལྟ་ཞིང་༔ ཕན་བྱེད་ཀྱི་ལྷ་དང་གནོད་བྱེད་ཀྱི་བགེགས༔ རྗེས་ཤེས་ཀྱི་དྲན་པ་སོ་མར་ཞོག༔ ཞེ་སྡང་འདི་རྩ་བྲལ་གྱི་མེ་ལོང་ལ༔
ཆུ་ཟླ་ལྟར་སྒྱུ་མ་ཤེས་པར་གྱིས༔ ང་རྒྱལ་གྱི་ཁེངས་པ་མཉམ་པ་ཉིད༔ གནས་ལུགས་ལ་བདག་གཞན་རིས་མེད་སྤྱོད༔ གཏི་མུག་ཀུན་མཚན་བྲལ་གྱི་འོད་གསལ་ལ༔ ཀུན་གཞི་ལ་འཁོར་འདས་ག་ལ་ཡོད༔ འདོད་ཆགས་ཀུན་སོ་སོ་རུ་དོན་རྟོགས་ནས༔ ཆགས་བྱ་དང་ཆགས་བྱེད་མེད་པར་སྤྱོད༔ ཕྲག་དོག་ཅེས་མཚན་འཛིན་དུ་ཇི་ལྟར་གྲུབ༔ གནད་དོན་འདིས་འགྲོ་ཀུན་གྱི་བྱ་བ་གྲུབ༔ ཕྱི་ཡུལ་གྱི་ཚོགས་དྲུག་ལྷ་འདྲེ་རྣམས༔
རང་སེམས་ཀྱི་ཆོ་འཕྲུལ་ཡིན་པར་ཤེས༔ སྔོན་དབང་གི་ལས་ལ་གྲུབ་པ་ཡི༔ རྣམ་རྟོག་གི་ལྷ་འདྲེ་ཨ་འཐས་རྣམས༔ རྩ་བྲལ་གྱི་ཤེས་པ་གཏན་ལ་ཕོབ༔ ཚེ་རབས་སུ་འཁོར་བར་འཁྱམས་པའི་ཚོགས༔ དུས་ད་ལེན་དུ་ཡང་དག་གི་དོན་རྟོགས་ནས༔ བཟང་འཛིན་གྱི་ལྷ་ལ་མི་རེ་ཞིང་༔ ངན་འཛིན་གྱི་བདུད་ལ་མི་དོགས་པར༔ དྲི་མེད་ཀྱི་རིག་པ་གཏན་ལ་ཕོབ༔ མཐོ་སྲིད་རྩེ་ནས་མནར་མེད་ཡན་ཆོད་ཀྱི༔
དབྱིངས་རིག་གི་སྦུབས་སུ་འཁོད་པ་རྣམས༔ ངེས་དོན་གྱི་གཅོད་ཡུལ་དོན་རྟོགས་ནས༔ དྲང་དོན་གྱི་དམིགས་གཏད་མི་འཚལ་བར༔ སྣོད་གཟུགས་ཀུན་གཅིག་དྲིལ་ཐིམ་ནས་ཀྱང་༔ སྐྱེ་མེད་ཀྱི་རིག་པ་ཨ་དཀར་དེ༔ ཟུང་འཇུག་གི་ཡབ་ཡུམ་མཁར་བརྒྱུད་ནས༔ སྟོང་ཉིད་ཀྱི་རྩོལ་མེད་ལམ་ཞུགས་ཏེ༔ ཟང་ཐལ་དུ་ཀུན་བཟང་གི་མཁའ་རུ་ཐིམ༔ འཁྲུལ་མེད་ཀྱི་མངོན་སངས་རྒྱས་པར་ཤོག༔ ཕཊ྄ཿཕཊ྄ཿཕཊ྄ཿ
ཅེས་པས་ལྷ་འདྲེ་རྣམས་དྲན་རིག་གནས་སུ་ཕེབས་ཏེ༔ གཅོད་ཡུལ་རྣམས་ཀྱིས་དཀྱིལ་འཁོར་བསྡུ་བ་ལྟར་མཐའ་ནས་རིམ་གྱིས་བསྡུས་ཏེ་ཐིམ༔ མཐར་ལྷ་འདྲེ་ཐམས་ཅད་འདུས་པའི་ཨ་དཀར་པོ་ཞིག་ཏུ་གྱུར་ནས་རང་ཉིད་པད་འབྱུང་ཡབ་ཡུམ་གྱི་ཐུགས་ཀར་བསྡུས་ཏེ་དབུ་མའི་ལམ་བརྒྱུད་ནས་རླུང་དལ་གཅིག་འབུད་པ་དང་༔ ཨ་དེ་སྣ་བུག་ནས་ཐོན་ཏེ་དཔལ་ཀུན་ཏུ་བཟང་པོའི་ཐུགས་ཀར་ཐིམ་པར་བསམས་ལ༔ ཅུང་ཟད་མཉམ་པར་བཞག༔ དེ་ནས་རང་དང་ནད་པའི་རྣམ་པར་ཤེས་པ་ནི༔ རང་ཉིད་མཁའ་འགྲོའི་ཐུགས་ཀ་ནས་རིམ་པར་མར་ཕབ་ནས་སྙིང་ཁར་བསྡུ༔ ཕཊ྄ཿ རང་རིག་མཁའ་འགྲོའི་ཐུགས་ཀ་ནས་རྣམ་ཤེས་མར་ཕབ་པ་ཞབས་ཀྱི་མཐེབ་སྲིན་ནས་དོན་ཏེ་སྤྱི་བོར་ཐིམ་པས་སྙིང་གར་འོད་དམར་མདངས་དང་བཅས་ཆགས་པར་གྱུར༔ ཕཊ྄་ཕཊ྄་ཕཊ྄ཿ
ཅེས་པས་སྤྱི་བོའི་མཁའ་འགྲོ་མ་རྣམས་རང་ལ་ཐིམ༔ རང་ཉིད་སྣང་སྟོང་སྒྱུ་མ་དང་ཆུ་ཟླ་བྲལ་བ་བཞིན༔ འཇའ་ཚོན་ནམ་མཁའི་དཀྱིལ་དུ་ལྡོག་པ་ལྟར་ཅི་ཡང་མི་གནས་པ་ལྷོད་ཀྱིས་མཉམ་བཞག་བྱའོ༔ དེ་ནས་རྗེས་ཀྱི་བྱ་བ་བསྔོ་སྨོན་གྱིས་རྒྱས་གདབ་པ་ནི༔ ཕཊ྄ཿ ན་མོཿ ཆོས་སྐུ་ཡུམ་ཆེན་མོ་ཤེས་རབ་ཀྱི་ཕ་རོལ་དུ་ཕྱིན་མ༔ མཁའ་འགྲོ་གསང་བ་ཡེ་ཤེས༔ བདེ་ཆེན་ལས་ཀྱི་དབང་མོ༔ ཌཱཀྐི་ཉི་ཟླ་དངོས་གྲུབ༔
རིག་འཛིན་དགའ་རབ་རྡོ་རྗེ༔ གུ་རུ་ཤྲཱི་སིངྷ༔ སློབ་དཔོན་འཇམ་དཔལ་བཤེས་གཉེན༔ ཕ་བརྒྱུད་པདྨ་འབྱུང་གནས༔ མ་བརྒྱུད་ཡེ་ཤེས་མཚོ་རྒྱལ༔ སྲས་བརྒྱུད་སངས་རྒྱས་ཡེ་ཤེས༔ འགྲོ་མགོན་རྩ་གསུམ་གླིང་པ༔ ཆོས་སྐུ་མཐིང་འོད་འབར་མ༔ ལོངས་སྐུ་རྡོ་རྗེ་རྣལ་འབྱོར་མ༔ སྤྲུལ་སྐུ་སེང་གདོང་དྲག་མོ༔
རྡོ་རྗེ་བདེ་ཆེན་དཀར་མོ༔ རིན་ཆེན་སེར་མོ་དོན་འགྲུབ༔ པདྨ་དམར་མོ་ལྕགས་སྒྲོག༔ ཀརྨ་སྣ་ཚོགས་མཐར་ཕྱིན༔ བུདྡྷ་ཁྲོས་མ་ནག་མོ༔ གཏེར་སྲུང་དབང་གི་ཌཱཀྐི་ལ་སོགས་པ༔ གྲུབ་ཐོབ་གཅོད་ཡུལ་བརྒྱུད་པའི་བླ་མ་རྣམས་ཀྱིས་བྱིན་གྱིས་བརླབས་པར་མཛད་དུ་གསོལ༔ རྒྱུ་མ་རིག་པའི་གཏི་མུག༔ ལམ་འདོད་ཆགས་ཀྱི་འཁྲི་བ༔ འབྲས་བུ་ཞེ་སྡང་དང་ཁོང་ཁྲོ༔
རྐྱེན་ཚེ་རབས་ཀྱི་ལན་ཆགས༔ ནད་བགེགས་སྲིན་དང་འབྱུང་པོས་ཆོ་འཕྲུལ༔ འབྱུང་འཁྲུགས་རླུང་མཁྲིས་དང་བད་ཀན་འདུས་པ་བཞི༔ གདོན་ཕོ་གདོན་དང་མོ་འདྲེ༔ གཟའ་ཀླུ་རྒྱལ་པོ་རྣམས་གཅོད་ཡུལ་གདམས་པ་ཟབ་མོ་འདི་ལ་བརྟེན་ནས༔ ད་ལྟ་ཉིད་དུ་ཞི་བར་མཛོད་ཅིག༔ མྱུར་བ་ཉིད་དུ་ཞི་བར་བྱིན་གྱིས་བརླབ་ཏུ་གསོལ༔ ཐོགས་བཅས་བདུད་ལས་རྒྱལ་བར་བྱིན་གྱིས་རློབས་ཤིག༔ ཐོགས་མེད་བདུད་ལ་བསྲེ་ནུས་པར་བྱིན་གྱིས་རློབས་ཤིག༔ རྐྱེན་ཐོག་ཏུ་རོ་སྙོམ་ནུས་པར་བྱིན་གྱིས་རློབས་ཤིག༔
སྣང་བ་བདུད་གཅོད་ནུས་པར་བྱིན་གྱིས་རློབས་ཤིག༔ རེ་དོགས་སྤང་བླང་ཟད་ནུས་པར་བྱིན་གྱིས་རློབས་ཤིག༔ སྣང་བ་སྐུ་གསུམ་དུ་འཆར་བར་བྱིན་གྱིས་རློབས་ཤིག༔ ཕོ་གདོན་གྱིས་ཆོས་སྐུ་ཐོབ་པར་བྱིན་གྱིས་རློབས་ཤིག༔ མོ་གདོན་གྱིས་ལོངས་སྐུ་ཐོབ་པར་བྱིན་གྱིས་རློབས་ཤིག༔ སྤྱི་གདོན་གྱིས་སྤྲུལ་སྐུ་ཐོབ་པར་བྱིན་གྱིས་རློབས་ཤིག༔ ལྷ་འདྲེར་འགྲོ་དོན་ནུས་པར་བྱིན་གྱིས་རློབས་ཤིག༔ གཉན་ས་རི་ཁྲོད་ཟིན་པར་བྱིན་གྱིས་རློབས་ཤིག༔ དགྲ་གཉེན་ཕྱོགས་རིས་བྲལ་བར་བྱིན་གྱིས་རློབས་ཤིག༔ ཚེ་གཅིག་གིས་སངས་རྒྱས་འགྲུབ་པར་བྱིན་གྱིས་རློབས་ཤིག༔
འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས་ཤིག༔ གཅོད་ཡུལ་བསྟན་པ་མཐའ་རུ་རྒྱས་པར་བྱིན་གྱིས་རློབས་ཤིག༔ ལུས་ལ་སྐུ་ཡིས་བྱིན་གྱིས་རློབས་ཤིག༔ ངག་ལ་གསུང་གིས་བྱིན་གྱིས་རློབས་ཤིག༔ ཡིད་ལ་ཐུགས་ཀྱིས་བྱིན་གྱིས་རློབས་ཤིག༔ མཆོག་ཐུན་གྱི་འབྲས་བུ་འགྲུབ་པར་བྱིན་གྱིས་རློབས་ཤིག༔ ཕཊ྄ཿཕཊ྄ཿཕཊ྄ཿ ཕཊ྄ཿ གཅོད་ཡུལ་ཟབ་མོའི་ཉམས་ལེན་གྱིས༔ འགྲོ་ཀུན་སྲིད་མཚོ་ལས་སྒྲོལ་ཞིང་༔
རྣམ་མཁྱེན་ཐར་པའི་ལམ་ཞུགས་ནས༔ ཀུན་ཀྱང་བྱང་ཆུབ་མྱུར་ཐོབ་ཤོག༔ ཕཊ྄ཿཕཊ྄ཿཕཊ྄ཿ ཅེས་པས་རང་གནས་སུ་གཤེགས་ལ་ནད་པར་གང་རུང་གི་སྲུང་བ་ཡོད་ན་འདོགས་ཏེ་འགྲོ་དགོས་པ་རྣམས་ལ་གཅོད་ཁྲིད་ཡིན་ན་སྲུང་བ་མེད་པར༔ མེ་དང་ཞུན་སྒྲོན་སྤངས་ཏེ༔ ལྷ་འདྲེའི་ཕྱོགས་སུ་མགོ་གཏད་ལ་ཉལ༔ རི་གཅོད་ཡིན་ན་སྐྱབས་ཡུལ་ལམ་བཟང་བསམ་ངན་གཞིག་ཅི་ཡང་མེད་པར་ཉལ༔ རྨི་ལམ་བཟང་ངན་གང་མི་བརྟག་ཆོ་འཕྲུལ་སྣ་ཚོགས་ཀྱྀ་རྟགས་ནི༔ སྟེང་ནས་རི་ཞིག་འོག་ནས་མཚོ་རྡོལ་ཕ་མ་སྤུན་ཟླ་དང་བྲལ་ཡང་མི་ལངས་ཤིང་སྐད་མི་སྨྲ༔ ཞག་གང་ཙམ་གཅཽད་བྱ་ཡང་༔
ཟང་ཟིང་ལེ་ལོ་རུ་མི་བཏང་༔ ཕྱི་ལྷོང་ལྷ་འདྲེའི་ཆོ་འཕྲུལ་བྱུང་ན་སྣང་སྲིད་སེམས་ཀྱི་རོལ་པར་ཤེས་པར་བྱ༔ ནང་ལྷོང་སེམས་ཀྱི་ཆོ་འཕྲུལ་ཟུག་ངུ་བྱུང་ན་རྣམ་རྟོག་སྒྱུ་མ་ཡིན་པར་ཤེས་པར་བྱ༔ གསང་ལྷོང་ལུས་ཀྱི་ན་ཚ་བྱུང་ན་ནད་རོ་སྙོམ་བྱ་ཞིང་ན་དགའ་ཤི་སྐྱེད་སྤྲོ་བ་ཤིན་ཏུ་ཆེ་བར་བྱ༔ མི་མཐུན་གྲོགས་སུ་འཁྱེར༔ ལྟས་ངན་གཡང་དུ་ལེན༔ བར་ཆད་དངོས་གྲུབ་ཏུ་མྱོང་༔ ལྷ་འདྲེ་གྲོགས་སུ་བཙལ༔ ལྷ་སྲིན་ཡོན་བདག་ཏུ་བརྟེན༔ མི་རུང་པ་ཀུན་ལ་ཐོག་བརྫིས་བྱ༔
ཁྱད་པར་ཉམས་ལེན་གཙོ་བོར་འདོན༔ ཐོགས་བཅས་བདུད་ལ་འཛེམ་ཞེས་པས༔ རྦབ་ལ་ཁད་ཀྱི་རྡོ༔ ཉིལ་ལ་ཁད་ཀྱི་ས་དང་གངས་རི༔ ཆད་ལ་ཁད་ཀྱི་ལམ༔ རྡེབ་ལ་ཁད་ཀྱི་བྲག་ཕུག༔ འགྱེལ་ལ་ཁད་ཀྱི་ཤིང་༔ ཕྱུར་ལ་ཁད་ཀྱི་མཚོ༔ མི་རྒོད་དམ་གཅན་གཟན་གདུག་པའི་འགྱུ་སྲང་༔ དགྲ་དང་ཆོམ་པོ་སོགས་ཐོགས་བཅས་བདུད་ལས་སྤང་༔
དེ་ལྟར་ཞིབ་ཏུ་བལྟ་བའི་དུས༔ སྔར་མེད་པར་བྱུང་ན་ལྷོང་ཡིན་པས་རྟོགས་པ་ལྷོད་ཀྱིས་རང་བབས་སུ་བཞག༔ ཆོ་འཕྲུལ་གྱི་རིགས་རྣམས་ལ་སྙིང་རྗེ་བསྒོམ་པས་སྟོང་སངས་ཀྱིས་ཡལ་ནས་ལྟ་བའི་གདེང་ཚུད་པས་ཆོ་འཕྲུལ་མི་འབྱུང་ངོ་༔ བྱུང་ཡང་མི་འཇིགས༔ གཅོད་ཅེས་བྱ་བ་ནི༔ ལྟ་བ་ཡི་བོགས་འདོན་པ་དང་༔ རྟོགས་པའི་གདེང་ལེན་པའི་ཆད་དུ་བགྱིས་པ་སྟེ༔ ལུས་སྲོག་ཕངས་པ་མེད་ཀྱི་རྣལ་འབྱོར་པ་ལ༔ ཚེ་འདིར་སྣང་གི་འཁྲི་བ་ཆོད་པ་དང་༔ ཚེ་ཕྱི་མའི་གཡང་ས་ཆོད་ཅེས་གསུངས༔
དེ་ལྟར་གཅོད་ཡུལ་ཟབ་མོ་ཉམས་སུ་བླངས་པའི་རྣལ་འབྱོར་ལ༔ མཆོག་ཐུན་གྱི་འབྲས་བུ་འགྲུབ་ངེས་པས་ཐེ་ཚོམ་མེད་པར་ཉམས་སུ་ལོངས་ཤིག༔ གཞན་ཡང་དམིགས་འབུམ་རྒྱས་པ་ནི་གང་རུང་ནས་བླངས་ཀྱང་རུང་༔ རྒྱུན་གྱི་ཉམས་ལེན་དགོས་པའི་རིགས་ཆ་ཚང་ཞིང་དོན་དྲིལ་པ་དང་༔ དམར་འགྱེད་དུར་གཅོད་རྣམས་ནི་ཟུར་དུ་གཅོད་གཞུང་ནས་བླང་༔ ཁ་ཚར་དམིགས་པ་གང་ནས་འཇུག་ཀྱང་རུང་དེ་ནི་གོ་རིམ་གསལ་བར་བཀོད་པའོ༔
ས་མ་ཡ༔ ཨེ་མ་ཟབ་པའི་མཐར་ཐུག་ཡིད་བཞིན་ནོར་བུ་ལས༔ གཅོད་ཡུལ་ཟབ་མོ་གསང་བ་སྙིང་ཐིག་ནི༔ སྣང་སྲིད་ལྷ་འདྲེ་ཨར་ལ་གཏད་པའི་ཐབས༔
བརྟུལ་ཞུགས་སྤོབས་པས་སྣང་སྲིད་ཁྱོན་འགེངས་འདི༔ བུད་མེད་ཡེ་ཤེས་མཚོ་རྒྱལ་བདག་གིས་བྲིས༔ ཀེའུ་རི་གསང་བ་ཕུག་གི་གནས་སུ་སྦས༔ མ་འོངས་ཡང་མཐའ་དུས་ཀྱི་ཐ་མ་རུ༔ ཁོ་མོའི་ཐུགས་ཀྱི་སྲས་དང་འཕྲད་པར་ཤོག༔ བཀའ་ཡི་རྒྱ་འདི་མ་མོ་གསུམ་གྱིས་སྲུངས༔ དམ་ཉམས་བདུད་རིགས་ལོག་ལྟ་ཅན་ལ་གསང་༔ གཏེར་རྒྱ༔ སྦས་རྒྱ༔ གསང་རྒྱ༔
གཏད་རྒྱ༔ ཐེམ་རྒྱ༔ ཁོ་བོ་སྔགས་འཆང་རྩ་གསུམ་གླིང་པས་མེ་སྤྲེལ་ལོར་འབྲི་གུང་གཞོ་སྟོད་ཏི་སྒྲོ་ནས་གདན་དྲངས་ཤིང་ཤིང་སྦྲུལ་ལོར་བདུད་འདུལ་སྔགས་གླིང་དུ་ཤོག་སེར་ལས་ཞལ་བཤུས་སོ། སརྦ་མངྒ་ལཾ། ག༽ ཌཱཀྐི་ཡིད་བཞིན་ནོར་མཆོག་ལས༔ ཕྲིན་ལས་སྒྲུབ་པ་ཀ་ལའི་དབྱངས་རིང་བཞུགས་སོ༔ དེ་ནས་བསྒྲུབ་པའི་ཕྲིན་ལས་གཞུང་དུ་འཇུག་པ་ནི༔ དང་པོ་ནི༔ ན་མོ༔ བདེ་ཆེན་རབ་དགའ་ཡེ་ཤེས་གཡོ་བའི་མཆོག༔
གྲོལ་ལམ་ཕོ་ཉའི་བདེ་སྟོང་བསྐྱེད་པའི་ཕྱིར༔ ཉོན་མོངས་རབ་དབེན་ཆགས་མེད་ཟུང་འཇུག་ཅན༔ མཆོག་གི་དཔལ་མོའི་སྐུ་ལ་སྐྱབས་སུ་མཆི༔ གཉིས་པ༔ ཧོཿ དགའ་བ་རབ་གཡོ་མཆོག་གི་དགའ་བ་སྟེར༔ དགའ་བྲལ་ལྷན་སྐྱེས་དགའ་བའི་གཟི་འོད་འབྱིན༔ དགའ་མ་དབྱངས་ཅན་དཔའ་མོ་བསྒྲུབ་པའི་ཕྱིར༔ དགའ་ཆེན་ཁྱོད་བདག་བསྟེན་པར་སེམས་བསྐྱེད་དོ༔ གསུམ་པ༔
ཨོྃ་ཨཱཿཧཱུྃ༔ ཧཱུྃ༔ ཕྱི་ནང་མཆོད་སྤྲིན་ནམ་མཁའི་ཁྱོན་ཁེངས་ཤིང་༔ འདུན་པས་བསྒྱུར་ཞིང་བློ་ཡིས་སྤྲུལ་པའི་ཚོགས༔ ཕྱི་མཆོད་སྣ་བདུན་ནང་མཆོད་སྨན་རཀ་ཕུད༔ པཉྩ་མཆོག་གི་མཆོད་པ་བླ་མེད་སྤེལ༔ ཨོྃ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀིང་ནི་རི་ཏི་བྷ་སུ་ཏ་ཨཱཿཧཱུྃ༔ གཞལ་ཡས་ཁང་བསྐྱེད་པ་ནི༔ ཧཱུྃ་བྷྱོ༔
ཨ་ཙནྡྲ་མཎྜ་ལ༔ མ་སཱུརྻ་མཎྜ་ལ༔ པཾ་པདྨ་མཎྜ་ལ༔ ཧཱུྃ་སྥ་ར་ན་ཕཊ྄ཿ སཾ་ཧ་ར་ཎ་ཧཱུྃ༔ ཀྲོ་ཏི་ཌཱཀྐི་ནཱི༔ རུ་ཏྲ་ཏི་ར་བཾ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ་ཧཱུྃ༔ བྷྱོ་བྷྱོ་བྷྱོ་བྷྱོ་བྷྱོ་བྷྱོ༔ ཧཱུྃ༔
ཨེ་ལས་ཆོས་འབྱུང་གྲུ་གསུམ་པ༔ དབྱིངས་ཀྱི་རང་བཞིན་གདེངས་ཁ་ཆེ༔ རྩེ་མོ་ཕྲ་བ་ཐུར་དུ་ཟུག༔ དེ་དབུས་ཟླ་གམ་ཟླུམ་པོའི་ནང་༔ རང་བཞིན་ལྷུན་གྲུབ་གཞལ་ཡས་གསལ༔ ཨོྃ་སརྦ་ག་ག་ཧེ་དྷཱ་ཏུ་ཀོ྅་ཧཾ༔ སརྦ་ཀཱ་ཡེ་བྷི་ཝ་ཤུ་མཱུྃ་ཧྲཱིཿལྃ་ཏྃ་བཾ་ཧོཿ ཞེས་པས་གཞལ་ཡས་ཁང་རྒྱན་རྫོགས་སུ་ལེགས་པར་ལྟོས་སོ༔ ཀོ་ལཀྵ་ཀ་རོ་ཊ༔ ཧཱུྃ་བྷྱོཿ
གཞལ་ཡས་ཕྱི་ནང་མཚན་ཉིད་རྫོགས༔ མཚན་ཚང་གདན་བཅས་བསྐྱེད་པའི་དབུས༔ མ་ཅིག་ཐུགས་རྗེ་ཁྲོས་མའི་སྐུ༔ མཐིང་ནག་ཁྲོ་ཞིང་རབ་ཏུ་རྔམ༔ ངུར་བའི་ཕག་ཞལ་སྤྱི་བོར་བརྒྱན༔ ཞལ་གཅིག་ཕྱག་གཉིས་གཏུམ་ལ་གཤེ༔ སྒེག་པ་དགོད་པ་དཔའ་མོའི་ཆས༔ ཕྱག་གཉིས་གྲི་གུག་ཐོད་ཁྲག་བསྣམས༔ རྩེ་གསུམ་ཏྲི་ཤུལ་གྲུ་མོར་བརྟེན༔ ཆས་ནི་དུར་ཁྲོད་རྒྱན་དང་ལྡན༔
བརྐྱང་བསྐུམ་གར་གྱི་ཉམས་གྱུར་ཅན༔ འབར་བའི་མེ་དཔུང་ཀློང་དུ་བསྐྱེད༔ ཧཱུྃ་ཧཱུྃ་ཧ་རི་ནི་ས་ལས༔ བཞི་ལྡན་ཕྱོགས་ཀྱི་མཁའ་འགྲོ་མ༔ དཀར་སེར་དམར་ལྗང་དྲག་མོའི་ཆས༔ བསྐྱེད་པའི་གཙོ་མོ་ལྟ་བུར་གསལ༔ ཨོྃ་བཛྲ་རཏྣ་པདྨ་ཀརྨ་བུདྡྷ་བཛྲ་ཝཱ་ར་ཧཱི་ཧཱུྃ་བྷྱོཿ དེ་ནས་སྤྱན་འདྲེན་བཞུགས་གསོལ་ཕྱག་འཚལ་ནི༔ ཧཱུྃ་བྷྱོཿ མི་མངོན་མཁའ་སྤྱོད་ཞིང་ཁམས་ནས༔
མ་ཅིག་ཐུགས་རྗེ་ཁྲོས་མ་ལ༔ རིགས་བཞི་མཁའ་འགྲོའི་འཁོར་གྱིས་བསྐོར༔ ཡང་འཁོར་ཌཱཀྐི་བྱེ་བ་འབུམ༔ ཞིང་དང་ཉེ་ཞིང་མ་ལུས་ནས༔ གནས་འདིར་སྤྱན་འདྲེན་གཤེགས་སུ་གསོལ༔ མོས་པའི་བུ་ལ་དབང་བསྐུར་ཕྱིར༔ ཉི་ཟླ་པདྨའི་གདན་ལ་བཞུགས༔ གུས་པས་ཕྱག་འཚལ་གདུང་བས་དད༔ ཡུམ་ཆེན་དམ་པས་དགྱེས་བརྩེ་བས༔ སྒོ་གསུམ་དག་པ་ཆེན་པོར་བསྒྱུར༔
རབ་ཏུ་དྭང་བས་བསྟོད་པར་བགྱི༔ ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་ཛ་ཛཿ ཛཿཧཱུྃ་བཾ་ཧོཿ བཛྲ་ས་མ་ཡ་ཏིཥྛ་ལྷན༔ ན་མོ་ཨ་ཏི་པུ་ཧོཿ པྲ་ཏཱིཙྪ་ཧོཿ ན་མོ་པུ་རུ་ཤ་ཡ་ཧོཿ སརྦ་ཌཱཀྐི་པཱུ་ར་ཧཱུྃ༔ བཛྲ་ཨ་གད་ཊ་ཧཱུྃ༔ ན་མོ་ཀྲོ་ཏི་ཀཽ་རཱི་ཧཱུྃ༔
ན་མོ་བཛྲ་སརྦ་ཀཱ་ཡ་ཝཱཀྐ་ཙིཏྟ་ཤུདྡྷེ་ཧོཿ ན་མོ་ཌཱཀྐི་ནཱི་ལམ་ཀཽ་རཱི་རཱ་ག་སརྦ་ཝི་ཊ་ཧཱུྃ༔ དེ་ནས་བགྱིས་པའི་མཆོད་པ་ཕྱི་ནང་གསང་བ་ནི༔ སྤྱན་དྲངས་པའི་མཁའ་འགྲོ་མ་རྣམས་ཉི་ཟླ་པདྨའི་སྟེང་དུ་ཞབས་ཁྲོ་བོ་རོལ་པའི་གར་དང་བཅས་ཏེ་བདག་ལ་དགྱེས་པའི་ཚུལ་དུ་བཞུགས༔ བདག་གི་ཀྱང་དེ་ནས་བཟུང་གསང་བའི་ལྷ་མོ་ཉིད་དང་གྲོགས་མོའི་དགྱེས་ཆགས་ཀྱི་ཉམས་སུ་སེམས༔ རང་གི་ཐུགས་ཀ་ནས་ཡི་གེ་ཨོྃ་ཨཱཿཧཱུྃ་གི་རྣམ་པར་འཕྲོས༔ ཕྱི་ནང་གི་མཆོད་པ་ལ་ཕོག༔ མཆོད་རྫས་ཕྱི་མཆོད་ཀྱི་ལྷ་མོ་བཅུ་དྲུག་གིས་རང་རང་གིས༔ མཆོད་སྤྲིན་ཐོག་པས་དབྱངས་དང་བཅས་འབོད་པའི་ཉམས་ཀྱིས་ཕུལ༔ ནང་མཆོད་རྣམས་ཀྱང་རྩ་བརྒྱད་ཡན་ལག་སྟོང་སྦྱར་ལྟར་ཡོན་ཏན་ཀུན་ཚང་གི་ངོ་བོར་གསལ་བས་དགྱེས་པར་འབུལ༔
ཕྲིན་ལས་དེའི་འདུ་ཚན་གྱིས་བྱེད་པོས་བདག་སྒྲུབ་པ་པོ་ལ་མཆོག་ཐུན་གྱི་དངོས་གྲུབ་མ་ལུས་བདེ་བླག་ཏུ་བསྩལ་བར་བསྒོམ༔ ཧཱུྃ༔ ཕྱི་མཆོད་ལྷ་མོ་རབ་དགའ་བཅུ་དྲུག་གིས༔ དཔག་ཡས་སྤྲིན་ལྟར་གཏིབས་པའི་འདོད་ཡོན་ཚོགས༔ ཆགས་པའི་དབྱངས་དང་རང་བཞིན་བརྡ་སྐད་ཀྱིས༔ བསྐུལ་བས་མཁའ་འགྲོའི་ཚོགས་ལ་འབུལ་བར་བགྱི༔ ཨོྃ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བཛྲ་ལཱ་སྱེ་མཱ་ལྱེ་གཱིརྟི་ནཱིརྟི་སྭ་ར་སྭ་ཏྀ་པཱུ་ཛ་ཨཱཿཧཱུྃ༔ ནང་མཆོད་རྣམས་ལ༔
ཧཱུྃ༔ བྷནྡྷ་ལྕང་ལོ་ཡ་ཁ་འཁྱིལ་བའི་ནང་༔ བདུད་རྩི་བཅུད་ལྡན་དགྱེས་པའི་མདངས་བཟང་པོ༔ བུམ་རིལ་སྣོད་དུ་རཀྟ་ཆི་ལི་ལི༔ དུང་ཁང་ཞལ་བུར་བྷ་ལིང་རི་ལྟར་སྤུངས༔ རིན་ཆེན་སྣོད་མཆོག་ཛ་གད་ཕྱུར་རུ་རུ༔ ག་ཎ་ཚོགས་ཀྱི་མཆོད་པ་དབྱིངས་ལ་བསྙེགས༔ སྨན་ཕུད་ལ་སོགས་ཁ་མངར་སྐྱུར་བའི་རོ༔ སྟེར་བའི་རྫས་བཅུད་བླ་མེད་བསྐྱེད་པ་འདི༔ ཡུམ་ཆེན་ཐུགས་རྗེ་ཁྲོས་མའི་ཞལ་དུ་འབུལ༔
སྐུ་སྤྲུལ་བདེ་ཆེན་དཀར་མོ་དགྱེས་ཕྱིར་འབུལ༔ གསུང་སྤྲུལ་དམར་མོ་སྒྲ་སྒྲོགས་དགྱེས་ཕྱིར་འབུལ༔ ཐུགས་སྤྲུལ་གསང་བ་ཡེ་ཤེས་དགྱེས་ཕྱིར་འབུལ༔ ཕྲིན་ལས་སྣ་ཚོགས་མཐར་ཕྱིན་དགྱེས་ཕྱིར་འབུལ༔ ཡང་སྤྲུལ་མ་སྲིང་རྒྱ་མཚོའི་ཚོགས་ལ་འབུལ༔ དགྱེས་པས་དགོངས་ཤིང་བརྩེ་བས་བཞེས་ནས་ཀྱང་༔ བླ་མེད་གསང་བ་ཡེ་ཤེས་དོན་རྟོགས་ཤིང་༔ དགྱེས་པའི་གྲོགས་སུ་ཌཱཀྐིས་དབུགས་དབྱུང་སྩོལ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ནྱཾ་སརྦ་ག་ཎ་ལ་ཙཀྲ་པཱུ་ཛ་མེ་གྷ་ཨཱཿཧཱུྃ༔ ཁ་ཁ་ཁཱ་ཧི་ཁཱ་ཧི༔
ཧཱུྃ༔ བླ་མེད་མཆོག་གི་བདུད་རྩི་འདི༔ ཟག་མེད་བདེ་བ་བསྐྱེད་པའི་རྫས༔ མ་སྲིང་མཁའ་འགྲོའི་ཚོགས་ལ་འབུལ༔ བཞེས་ནས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ དེ་ནས་བསྟོད་པ་བྱ་བ་ནི༔ ཧཱུྃ་བྷྱོཿ འོག་མིན་མཁའ་སྤྱོད་ཞིང་མཆོག་ནས༔ ཐུགས་རྗེ་བསྐུལ་བའི་ཡུམ་ཆེན་མོ༔
དྲག་མོ་ཁྲོས་མ་ནག་མོའི་སྐུ༔ ཤིན་ཏུ་གཏུམ་པའི་རྔམ་བྱེད་མ༔ སྐུ་ལ་དུར་ཁྲོད་ཆས་བརྒྱད་རྫོགས༔ མཚོན་ཆ་འབར་བ་ཕྱག་ན་ཐོགས༔ དྲག་མོ་ཁྲོ་གཉེར་སྒེག་པ་མོ༔ ཞབས་གཉིས་གྱད་འགྲོས་ས་གསུམ་གཡོ༔ གཏུམ་མོ་གཡུལ་ལས་རྒྱལ་བྱེད་མ༔ རབ་འཇིགས་དཔའ་མོ་ཉིད་ལ་བསྟོད༔ ཧཱུྃ་བྷྱོཿ དཀར་མོ་ཞི་བའི་འོད་ཟེར་ཅན༔
སེར་མོ་རྒྱས་པའི་གད་རྒྱངས་ཅན༔ དམར་མོ་དབང་གི་མདངས་ཆགས་མ༔ ལྗང་མོ་བདུད་ལས་རབ་རྒྱལ་མ༔ ཡང་སྤྲུལ་མོ་རྣམས་འཚེར་དུ་འབར༔ རྒྱན་རྣམས་སྐུ་ལ་རབ་ཏུ་རྫོགས༔ གཙིགས་པའི་གདོང་ལ་ཁྲོ་གཉེར་རྔམ༔ འཇིགས་པའི་གར་རྣམས་ཤིན་ཏུ་བསྒྱུར༔ ཁྲོ་ཞིང་བརྩེ་བས་དགོད་པ་མོ༔ རིགས་བཞི་ཡང་སྤྲུལ་ཚོགས་ལ་བསྟོད༔ བཛྲ་པུ་རུ་ཤ་ཡ་ཧོཿ
སྔགས་ཆིངས་དམིགས་རྐང་ནི༔ རང་ཉིད་ཡུམ་ཆེན་ཐུགས་རྗེ་ཁྲོས་མ་ནག་མོར་གསལ་བའི་ཐུགས་ཀར་ཧཱུྃ་མཐིང་ནག་སྤུས་བྲིས་པ་ཙམ་གསལ་ཞིང་སྔགས་ཕྲེང་གཡོན་དུ་འཁོར་བའི་ཚེ༔ སྔགས་ཀྱི་རང་སྒྲ་ལས་བུང་བ་རྩི་བཅུད་ལ་མྱོང་བའི་དགོངས་པ་ལྟར་རང་སྒྲ་དི་རི་རི་སྒྲོགས་པར་བསམ༔ སྔགས་ཕྲེང་དེ་ཉིད་གཉིས་མཆེད་ཀྱི་རྣམ་པས་ལུས་ཀྱི་ནང་ཐམས་ཅད་ཁེངས༔ སླར་ཡང་བ་སྤུའི་བུ་ག་ནས་འཕྲོས་པའི་སྣང་སྲིད་ཐམས་ཅད་ཁྱབ་སྟེ༔ ཕྱོགས་བཅུའི་ཞིང་མུ་མེད་པར་མཆོད་པ་ཕུལ༔ དེ་རྣམས་ཀྱིས་བྱིན་རླབས་ཐམས་ཅད་འུབ་ཀྱིས་འདུས་ཏེ༔ ཨོྃ་ཨཱཿཧཱུྃ་གི་རྣམ་པར་རང་ལ་ཐིམ་པས་དབང་བཞི་ཐོབ༔ སྒྲིབ་བཞི་དག༔ སྐུ་བཞིའི་ས་བོན་རྒྱུད་ལ་སྐྱེས་པར་བསམ༔
སླར་ཡང་འོད་ཟེར་འཕྲོས་སྐྱེ་འགྲོ་སྣང་སྲིད་ལྷ་འདྲེ་མི་གསུམ་བཀྲག་མདངས་གཟི་བརྗིད་ཐམས་ཅད་འོད་ཟེར་ལྔ་ལྡན་ལྕགས་ཀྱུས་བསྡུས་ཏེ་རང་ལ་ཐིམ་པས་རང་ཉིད་ཀྱང་བཀྲག་མདངས་གཟི་བརྗིད་ཐམས་ཅད་ཆེས་ཆེར་འབར་བར་བསྒོམ༔ སླར་ཡང་སྔགས་ཕྲེང་འོད་ཟེར་ཚ་ཞིང་རྩུབ་པ་མེ་ཡི་རང་བཞིན་ཅན་འཕྲོས༔ སྣོད་བཅུད་ཐམས་ཅད་གང་ཞིང་བདུད་བགེགས་འབྱུང་པོ་ཐམས་ཅད་སྦུར་མ་མེས་ཁྱེར་ལྟར་བསྲེགས༔ དེ་རྣམས་ཀྱི་ཚེ་བསོད་བསྡུས་ཏེ་རང་ལ་ཐིམ་པས་ནུས་པའི་ཤུགས་བསྐྱེད༔ བ་སྤུའི་བུ་ག་ཐམས་ཅད་མཁའ་འགྲོ་ཞི་བ་དང་ཁྲོ་མོའི་ཚོགས་ཀྱིས་གཏམས་པར་ བསམ༔ དེ་ནས་རྩ་བསྙེན་མཁའ་འགྲོ་རིགས་འདུས་ནི༔ ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་སརྦ་ཀརྨ་ཧཱུྃ་ཕཊ྄ཿ མཁའ་འགྲོ་དབང་སྡུད་སྔགས་ནི༔ ཨོྃ་བཾ་བཛྲ་ཝཱ་ར་ཧཱི་ཌཱཀྐི་ཀཱ་ལི་ཧ་རི་ནི་ས་པ་ཤཾ་མ་མ་ཐུན་ཧར་ཧར་ཙཀ་ཙཀ་སྭཱ་ཧཱ༔ ཞེས་རྫས་འཁོར་སྔགས༔
མཁའ་འགྲོ་ཡིད་འཕྲོག་སྔགས་ནི༔ ཨོྃ་ཌཱཀྐི་ཀཱ་ལི་བི་དྷེ་དྷ་རི་ཧ་རི་ནི་ས་ཧཱུྃ་བྷྱོ༔ མཁའ་འགྲོ་བདེ་བ་གཡོ་བའི་སྔགས་ནི༔ ཨོྃ་ཌཱཀྐི་སུ་ཁཾ་ཧ་རི་ནི་ས་རཱ་ག་དྷ་ར་ཐུན་ཐུན༔ མཁའ་འགྲོ་རྣམས་འབྲལ་མི་ཕོད་པའི་སྔགས་ནི༔ ཨོྃ་ཌཱཀྐི་ཧ་རི་ནི་ས་མུ་ལ་པ་ཤཾ་ཛ་ཛཿ མཁའ་འགྲོ་དབང་བསྒྱུར་གྱི་སྔགས་ནི༔ ཨ་སྭ་ར་སྭ་ར་ཏཱི་ཀུ་རུ་ཀུལླེ་ཡོ་གི་ནི་པ་ཤཾ་སརྦ་འདུས་འདུས་སྭཱ་ཧཱ༔ ཞེས་པའི་སྔགས་རྣམས་རང་གང་མོས་ལྟར་སོ་སོ་ཁ་བསྒྱུར་སོགས་གང་རིགས་བྱ་བར་འོས༔ དེ་ནས་དབང་བཞི་བླང་བ་ནི༔
བུམ་པ་བྷནྡྷ་མེ་ལོང་གཏོར་ཚོགས་རྫས་ཀྱི་དངོས་གྲུབ་བཅས་ཐོགས་ནས༔ ཧཱུྃ༔ བདེ་ཆེན་གཡོ་བ་མཆོག་གི་མཛེས་འཕྲོ་མ༔ གསང་གསུམ་རབ་དགའ་ཆ་ཤས་སྔོ་བསངས་མ༔ གང་གུས་གདུང་བས་ནཱ་ད་རབ་ཏུ་གཡོ༔ མཐོང་ན་མི་མཐུན་སྤང་བའི་ག་ཎའི་དཔྱིད༔ འཛན་པོ་ཀུན་ཀྱང་ཡིད་ཀྱུའི་རབ་དཀར་བསུ༔ ཆུ་གཏེར་རླབས་སུ་འདར་མའི་ཕྲེང་བ་ཡི༔ ཀ་ཏི་ཀ་ཡི་འཁོར་ལོ་རབ་བསྐུལ་བ༔ རཱ་ས་མེ་ཡི་བརྡས་བསྐུལ་སྒྲ་སྐད་ཀྱིས༔
རྩི་བཅུད་མྱོང་བའི་རོ་མཆོག་ཅི་བཞིན་དུ༔ ཟག་མེད་ལྷ་མོ་ཁྱོད་ཀྱི་ཕྲིན་ལས་མཛོད༔ ཆ་ཤས་འདབ་བརྒྱའི་ཨུཏྤལ་དྲི་བསུང་གིས༔ གཡོ་ལ་རྟག་ཏུ་ཀུན་སྣང་ངོམས་མེད་བཞིན༔ ཡིད་བཞིན་དཔའ་མོ་ཁྱོད་ཀྱིས་བསུ་བར་མཛོད༔ ཨོཾ༔ ཧ་ལས་གྲུབ་པའི་བུམ་པ་བདུད་རྩི་བཅུད༔ རིཿ བྷནྡྷ་ཟག་མེད་མཁའ་དབྱིངས་ཁྱོན་དང་ལྡན༔ ནིཿ
དཀྱིལ་འཁོར་ལྷ་ཚོགས་མ་སྲིང་འཇའ་ལྟར་ལྷགས༔ སཿ འདོད་ཡོན་ཀུན་ལྡན་མཆོག་གི་དངོས་གྲུབ་སྩོལ༔ ཨོྃ་ཧ་རི་ནི་ས་སིདྡྷི་ཕ་ལ་ཧཱུྃ༔ ཨ་བྷི་ཥིཉྩ་ཧཱུྃ་ཧཱུྃ༔ ཞེས་པས་དབང་བཞི་བླང་༔ རྗེས་ཤེས་ཏིང་འཛིན་ནི༔ ཧཱུྃ༔ སྣང་སྲིད་ཐམས་ཅད་མཁའ་འགྲོའི་ཞིང་༔ རང་ལུས་འབྱུང་བ་བསྡུས་བཅས་བྲལ༔
སྒྲ་རྣམས་བྲག་ཆའི་གདངས་བཞིན་སྣང་༔ འགྱུ་བ་དྲན་རིག་ཀ་དག་ངང་༔ རོལ་རྩལ་ཐུགས་རྗེ་ཁྲོས་མའི་སྐུ༔ གསལ་སྟོང་འཛིན་མེད་ལམ་དུ་ཤར༔ ཧཱུྃ་ཧཱུྃ་ཧཱུྃ༔ ཞེས་པས་གཞི་ཡི་རྒྱལ་པོ་གནས་པར་བྱའོ༔ ས་མ་ཡ༔ ཁོ་བོ་སྔགས་འཆང་རྩ་གསུམ་གླིང་པས་མེ་སྤྲེལ་ལོ་འབྲི་གུང་གཞོ་སྟོད་ཏི་སྒྲོ་ནས་གདན་དྲངས་ཤོག་སེར་ལས་ཞལ་བཤུས་སོ།། །། འདི་ཉིད་གཏེར་གཞུང་དུ་འདུག་ཀྱང་དབུ་མཇུག་གི་ཡིག་ཆུང་རྣམས་མ་ཚང་བར་སྣང་ངོ༌།། །། ང༽ གསང་བ་ཌཱཀྐི་ཡིད་བཞིན་ནོར་མཆོག་ལས༔
མཁའ་འགྲོ་འབུམ་ཚོགས་བསྐང་བ་མུ་ཏིག་ཕྲེང་བ་བཞུགས་སོ༔ གསང་བ་ཡེ་ཤེས་བདག་མེད་རྡོ་རྗེའི་སྒྲ༔ སྐྱེ་འགག་གནས་གསུམ་བྲལ་བ་ཆོས་ཀྱི་དབྱིངས༔ ཀུན་བྱེད་མ་ཎིས་འཁོར་འདས་ཡོངས་ལ་ཁྱབ༔ མི་བསྐྱོད་བྲལ་བའི་རྡོ་རྗེའི་ཚིག་རྐང་འདུད༔ ས་མ་ཡ༔ དེ་ཡང་མཁའ་འགྲོ་འབུམ་བསྐང་བྱ་བ་ནི༔ ཐོག་མར་དུས་དང་གནས་སྐབས་སོགས་གཅོད་གཞུང་སྤྱི་དང་མཚུངས་ཤིང་༔ བྱེ་བྲག་ཚོགས་བསྐང་བྱ་བ་ནི༔ ཌཱ་རུ་རྐང་གླིང་དྲིལ་བུ་མདའ་དར་མེ་ལོང་རིགས་ལྔ་ཅོད་པན་དོམ་ར་རུས་རྒྱན་རྟགས་སམ་གྲི་གུག་ཐོད་ཕོར་ཁ་ཊྭཱཾ་མཎྜལ༔
ཚོགས་མཆོད་ཚོགས་གདན་གཡང་གཞི༔ ཕུད་ཕོར་ཐོད་ཏིང་ཟུར་གསུམ་ལྷ་གྲངས༔ མཆོག་ཕུར་གྱི་མཉྫི་གསུམ་ཐོད་སྐམ་གྱི་ཏོག་ཡོད་པ༔ མཆོག་ཕྲན་གྱི་བྲན་ཐུར༔ གཞན་ཡང་ཤ་ཆེན་གྱི་གསུར་སོགས་དྲག་མཆོད༔ རིགས་གང་འཛོམས་མཁོ་བའི་ཡོ་བྱད་ཀྱི་རྫས་ཅི་འབྱོར་བཤམས༔ དེ་ནས་ཚོགས་མཆོད་ནི༔ རྃ་ཡྃ་ཁྃ༔ གསུམ། ཕཊ྄ཿ
གསུམ། ཨོཾ་ཨཱཿཧཱུྃ༔ ལན་གསུམ། ཕཊ྄ཿ གསུམ། དེ་རྣམས་ཀྱིས་སྦྱངས་སྤེལ་བསྒྱུར་གསུམ་གྱི་དམིགས་པ་བྱ༔ ཕཊ྄་གསུམ་གྱིས་སྤེལ་བའོ༔ རོལ་མོ་བཏང་ཞིང་དང་པོ་དངོས་གཞི་ནི༔ ཕཊ྄་ཕཊ྄་ཕཊ྄ཿ བྷྱོ་མཿ
རང་ཉིད་ཡུམ་ཆེན་ཐུགས་ཀ་ནས༔ ཡི་གེ་རྃ་ཡྃ་ཁྃ་གསུམ་འཕྲོས༔ རྃཿགྱིས་དངོས་འཛིན་ཐམས་ཅད་བསྲེགས༔ ཡྃཿགྱིས་བག་ཆགས་མ་ལུས་གཏོར༔ ཁྃཿགྱིས་གཙང་རྨེར་འཛིན་པ་འཁྲུད༔ ཕཊ྄་ཀྱིས་རྟོག་མེད་གཅིག་ཏུ་བསྲེ༔ ཕཊ྄་ཕཊ྄་ཕཊ྄ཿ ཅེས་བསྲེགས་སྦྱངས་གཏོར་ནས་རོ་གཅིག་ཏུ་བསྲེས་པས་དངོས་པོ་དག་ཅིང་གཙང་བར་བསྒོམ༔ བྷྱོཿ མ་ཀ་ནས་དག་པའི་བྷནྡྷ་རུ༔
དཔའ་བོ་དཔའ་མོ་དགྱེས་པའི་རྫས༔ ལ་བརྟེན་འདོད་ཡོན་ཚོགས་ཀྱིས་བཀང་༔ ཨོྃ་གྱིས་བྱིན་བརླབས་གཏོར་གཞོང་སྣོད༔ ཨཱཿཡིས་བྱིན་བརླབས་འཇིག་རྟེན་བཅུད༔ ཧཱུྃ་གིས་བྱིན་བརླབས་དཔག་མེད་སྤེལ༔ འབྲུ་དྲུག་རོ་དྲུག་ནུས་ལྡན་གྱུར༔ ཕཊ྄་ཕཊ྄་ཕཊ྄ཿ ཅེས་ཕྱི་ནང་སྣོད་བཅུད་མཆོད་པའི་ངོ་བོར་བསམ༔ དེ་ནས་ཚོགས་ཞིང་སྤྱན་འདྲེན་པ་ནི༔ བྷྱོ་མཿ
སྤྱི་གཙུག་ཉི་ཟླའི་གདན་སྟེང་དུ༔ རིག་འཛིན་རྗེ་བཙུན་ཆེན་པོ་ལ༔ གནས་གསུམ་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔
ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔
བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ འོག་མིན་མཁའ་སྤྱོད་ཞིང་ཁམས་ནས༔ ཡུམ་ཆེན་ཤེས་རབ་ཕར་ཕྱིན་ལ༔ དབྱིངས་ཀྱི་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔
ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔
དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ རྣམ་དག་ལོངས་སྐུའི་ཞིང་ཁམས་ནས༔ གསང་བ་ཡེ་ཤེས་མཁའ་འགྲོ་ལ༔ རྣལ་འབྱོར་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔
ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔
སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ བདེ་ཆེན་ལྷུན་གྲུབ་ཞིང་ཁམས་ནས༔ མ་ཅིག་ཡེ་ཤེས་མཚོ་རྒྱལ་ལ༔ ས་སྤྱོད་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔

ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔
ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ཨུ་ཙ་ལ་ཡི་དུར་ཁྲོད་ནས༔ མ་ཅིག་ཁྲོས་མ་ནག་མོ་ལ༔ སངས་རྒྱས་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔
དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔
ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ཤར་ཕྱོགས་གཏུམ་དྲག་དུར་ཁྲོད་ནས༔ མ་ཅིག་བདེ་ཆེན་དཀར་མོ་ལ༔ རྡོ་རྗེ་མཁའ་འགྲོ་འབུམ་གྱིས་བསྐོར༔
ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔
དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ལྷོ་ཕྱོགས་གད་རྒྱངས་དུར་ཁྲོད་ནས༔
མ་ཅིག་སེར་མོ་དོན་འགྲུབ་ལ༔ རིན་ཆེན་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔
བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔
བྷྱོ་མཿ ནུབ་ཕྱོགས་པད་བརྩེགས་དུར་ཁྲོད་ནས༔ མ་ཅིག་དམར་མོ་སྒྲ་སྒྲོགས་ལ༔ པདྨ་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔
ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔
བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ བྱང་ཕྱོགས་ཀུ་ལའི་དུར་ཁྲོད་ནས༔ མ་ཅིག་སྣ་ཚོགས་མཐར་ཕྱིན་ལ༔ ལས་ཀྱི་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔
མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔
ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ཤར་ལྷོ་རབ་རྒྱུ་དུར་ཁྲོད་ནས༔ བརྒྱུད་འཛིན་འཇིག་རྟེན་མཁའ་འགྲོ་མ༔ སྣ་ཚོགས་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔
དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔
ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ལྷོ་ནུབ་གཏུམ་པའི་དུར་ཁྲོད་ནས༔ ཟ་བྱེད་ཤ་ཟ་མཁའ་འགྲོ་ལ༔ སྲོག་གཅོད་མཁའ་འགྲོ་འབུམ་གྱིས་བསྐོར༔
ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔
དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ནུབ་བྱང་ཀུན་རྒྱུའི་དུར་ཁྲོད་ནས༔
ཕྲ་མེན་དུར་ཁྲོད་མཁའ་འགྲོ་ལ༔ དབུགས་ལེན་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔
བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔
བྷྱོ་མཿ བྱང་ཤར་ཤིན་རྒྱུ་དུར་ཁྲོད་ནས༔ གནས་ཉུལ་དུས་མཚན་མཁའ་འགྲོ་ལ༔ མ་མོ་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔
ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔
བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ཤར་དུ་ཞི་བའི་ལས་མཛད་ཕྱིར༔ དྲག་མོ་སེངྒེའི་གདོང་ཅན་ལ༔ དཀར་མོ་འགུགས་བྱེད་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔
མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔
ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ལྷོ་རུ་རྒྱས་པའི་ལས་མཛད་ཕྱིར༔ དྲག་མོ་སྟག་གི་གདོང་ཅན་ལ༔ སེར་མོ་འཆིང་བྱེད་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔
དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔
ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ ནུབ་ཏུ་དབང་གི་ལས་མཛད་ཕྱིར༔ དྲག་མོ་དོམ་གྱི་གདོང་ཅན་ལ༔ དམར་མོ་སྡོམ་བྱེད་འབུམ་གྱིས་བསྐོར༔
ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔
དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔ བྷྱོ་མཿ བྱང་ཕྱོགས་དྲག་པོའི་ལས་མཛད་ཕྱིར༔
དྲག་མོ་ཕག་གི་གདོང་ཅན་ལ༔ མྱོས་བྱེད་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔ ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔
བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔ བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔
བྷྱོ་མཿ ཕོ་བྲང་ཕྱི་ནང་ཁོར་ཡུག་ལ༔ མི་ཕམ་རྡོ་རྗེ་གཏུམ་མོ་ལ༔ འབུམ་ཕྲག་གྲངས་མེད་མཁའ་འགྲོའི་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ དར་གྱི་ཅོད་པན་པུ་རུ་རུ༔ ཌཱ་རུ་ཅང་ཏེའུ་ཁྲོ་ལོ་ལོ༔ མི་རྐང་གླིང་བུ་ཙེ་རེ་རེ༔ ཞིང་ཆེན་གཡང་གཞི་ཤམས་སེ་ཤམ༔
ཤ་ཆེན་དུད་པ་ཆི་ལི་ལི༔ ཚིལ་ཆེན་ཞུན་མར་ཏ་ལ་ལ༔ བམ་ཆེན་ཚོགས་འཁོར་ཡེ་རེ་རེ༔ མཁའ་འགྲོའི་བརྡ་སྐད་དི་རི་རི༔ དཔའ་བོའི་གར་བྱེད་ཤིགས་སེ་ཤིག༔ དཔའ་མོའི་གླུ་ལེན་ཀྱུ་རུ་རུ༔ ཆོས་སྐྱོང་ལས་བྱེད་ཁྱུགས་སེ་ཁྱུག༔ སྣང་སྲིད་ལྷ་སྲིན་སྤུངས་སེ་སྤུང་༔ ཚོགས་བདག་ཆེན་པོ་ཚོགས་ལ་བྱོན༔ དོ་ནུབ་དགྱེས་པའི་མཆོད་པ་འབུལ༔
བསྐང་ངོ་མ་སྲིང་ཐུགས་དམ་བསྐང་༔ བསྐངས་གྱུར་མཆོག་ཐུན་དངོས་གྲུབ་སྩོལ༔
དེ་ནས་ཆས་ཀྱི་བསྐང་བ་ནི༔ བྷྱོ་མཿ ཆོས་དབྱིངས་སྐྱེ་བ་མེད་པའི་ཕོ་བྲང་ནས༔ རྣམ་དག་འགགས་པ་མེད་པའི་ལམ་སྟོན་མ༔ ཡུམ་ཆེན་ཤེས་རབ་ཕར་ཕྱིན་ཐུགས་དམ་བསྐང་༔ ཐུགས་རྗེ་འཕོ་འགྱུར་མེད་པའི་ཕོ་བྲང་ནས༔ རྣམ་དག་དམ་ཚིག་གསུམ་གྱི་སྒོ་འབྱེད་མ༔ མ་ཅིག་ཡེ་ཤེས་མཚོ་རྒྱལ་ཐུགས་དམ་བསྐང་༔
ཟབ་ལམ་ཀ་དག་བདེ་སྟོང་ཕོ་བྲང་ནས༔ འོད་ལུས་སྒྱུ་འཕྲུལ་དྲྭ་བའི་གར་སྒྱུར་མ༔ གསང་བ་ཡེ་ཤེས་མཁའ་འགྲོའི་ཐུགས་དམ་བསྐང་༔ དབུས་ཕྱོགས་གཏུམ་དྲག་ཚལ་གྱི་དུར་ཁྲོད་ནས༔ ཡུམ་ཆེན་ཐུགས་སྤྲུལ་ཁྲོས་མ་ནག་པོའི་སྐུ༔ སངས་རྒྱས་མཁའ་འགྲོ་འབུམ་གྱི་ཐུགས་དམ་བསྐང་༔ ཤར་ཕྱོགས་མེ་རླུང་འཁྲུགས་པའི་དུར་ཁྲོད་ནས༔ ཡུམ་ཆེན་སྐུ་སྤྲུལ་བདེ་ཆེན་དཀར་མོའི་སྐུ༔ རྡོ་རྗེ་མཁའ་འགྲོ་འབུམ་གྱི་ཐུགས་དམ་བསྐང་༔ ལྷོ་ཕྱོགས་རླུང་ནག་འཚུབ་རྒྱས་དུར་ཁྲོད་ནས༔
ཡུམ་ཆེན་ཡོན་ཏན་སེར་མོ་དོན་འགྲུབ་སྐུ༔ རིན་ཆེན་མཁའ་འགྲོ་འབུམ་གྱི་ཐུགས་དམ་བསྐང་༔ ནུབ་ཕྱོགས་ཆུ་ཀླུང་འཁྲུགས་པའི་དུར་ཁྲོད་ནས༔ ཡུམ་ཆེན་གསུང་སྤྲུལ་དམར་མོ་སྒྲ་སྒྲོགས་སྐུ༔ པདྨ་མཁའ་འགྲོ་འབུམ་གྱི་ཐུགས་དམ་བསྐང་༔ བྱང་ཕྱོགས་ནགས་ཚིང་གཡོ་བའི་དུར་ཁྲོད་ནས༔ ཡུམ་ཆེན་ཕྲིན་ལས་སྣ་ཚོགས་མཐར་ཕྱིན་སྐུ༔ ལས་ཀྱི་མཁའ་འགྲོ་འབུམ་གྱི་ཐུགས་དམ་བསྐང་༔ མཚམས་དང་ཁོར་ཡུག་ཉེར་བཞིའི་དུར་ཁྲོད་ནས༔ ཡུམ་ཆེན་ཡང་སྤྲུལ་སྣ་ཚོགས་ཌཱཀྐི་མ༔
གྲངས་མེད་མཁའ་འགྲོ་འབུམ་གྱི་ཐུགས་དམ་བསྐང་༔ བསྐངས་ནས་དམ་ཚིག་ཉམས་པ་སོས་སུ་གསོལ༔ ཧཱུྃ་བྷྱོ་མཿ མཁའ་འགྲོ་འབུམ་གྱི་ལས་ཀྱི་རྒྱ་རྟགས་ཕྱིར༔ དབུ་སྐྲ་རལ་པ་དབྱིངས་སུ་བསྐྱོད་པ་ལ༔ རིག་འཛིན་དབང་རྟགས་རྫོགས་པའི་མཁའ་འགྲོ་འབུམ༔ མ་རྒྱུད་མཁའ་འགྲོའི་བརྡ་སྐད་དི་རི་རི༔ དོ་ནུབ་དམ་བསྐང་ཚོགས་ཀྱི་མཆོད་པ་བཞེས༔ འགལ་འཁྲུལ་བཤགས་ནས་ཉེས་ལྟུང་བསལ་དུ་གསོལ༔ མཿ
སྤྱི་བོར་ཕག་ཞལ་ནག་པོ་ངུར་བ་ལ༔ ཆོས་དབྱིངས་སྐྱེ་བ་མེད་པའི་མཁའ་འགྲོ་འབུམ༔ ཐོད་སྐམ་ལྔ་ཡིས་དབུ་ལ་བརྒྱན་པ་རུ༔ རིགས་ལྔའི་འགྲོ་དོན་རྫོགས་པའི་མཁའ་འགྲོ་འབུམ༔ དར་ཚོན་སྣ་ལྔའི་ཅོད་པན་འཕུར་བ་ལ༔ དབྱིངས་རིག་འདུ་འབྲལ་མེད་པའི་མཁའ་འགྲོ་འབུམ༔ སྤྱན་རྩ་དམར་ཟླུམ་གློག་ལྟར་འགྱུ་བ་ལ༔ ཐུགས་རྗེས་ཕྱོགས་བཅུར་གཟིགས་པའི་མཁའ་འགྲོ་འབུམ༔ ཤངས་ནས་དྲག་པོའི་རླུང་དམར་འཚུབས་པ་ལ༔ མ་རིག་དབྱིངས་སུ་གཏོར་བའི་མཁའ་འགྲོ་འབུམ༔
ཞལ་གདངས་ལྗགས་འདྲིལ་མཆེ་བ་གཙིགས་པ་ལ༔ སྲིད་གསུམ་དགྱེས་པར་རོལ་པའི་མཁའ་འགྲོ་འབུམ༔ སྙན་ནས་དྲག་པོའི་འབྲུག་སྟོང་ལྡིར་བ་ལ༔ ཆོས་ཉིད་རང་སྒྲ་སྒྲོག་པའི་མཁའ་འགྲོ་འབུམ༔ མ་རྒྱུད་མཁའ་འགྲོའི་བརྡ་སྐད་དི་རི་རི༔ དོ་ནུབ་དམ་བསྐང་ཚོགས་ཀྱི་མཆོད་པ་བཞེས༔ འགལ་འཁྲུལ་བཤགས་ནས་ཉེས་ལྟུང་བསལ་དུ་གསོལ༔ མཿ ཨ་ར་སྨིན་མ་མེ་ལྟར་འབར་བ་ལ༔ ཤེས་བྱའི་བུད་ཤིང་བསྲེགས་པའི་མཁའ་འགྲོ་འབུམ༔
ཞག་གི་ཟོ་རིས་ཐལ་ཆེན་ཁྲག་ཐིག་ལ༔ དུར་ཁྲོད་མངའ་དབང་བསྒྱུར་བའི་མཁའ་འགྲོ་འབུམ༔ ཕྱག་གཡས་གྲི་གུག་ནམ་མཁར་ཕྱར་བ་ལ༔ ཉོན་མོངས་སྲོག་རྩ་གཅོད་པའི་མཁའ་འགྲོ་འབུམ༔ གཡོན་པས་བྷནྡྷ་བུམ་རིལ་བསྣམས་པ་ལ༔ འཁོར་བའི་ཀླད་ཁྲག་རོལ་པའི་མཁའ་འགྲོ་འབུམ༔ གླང་ཆེན་ཀོ་རློན་སྟོད་དུ་གཡོགས་པ་ལ༔ གཏི་མུག་གནས་སུ་དག་པའི་མཁའ་འགྲོ་འབུམ༔ ཞིང་ལྤགས་གཡང་གཞི་སྐེད་ལ་དཀྲིས་པ་རུ༔ ང་རྒྱལ་མཚན་མ་དག་པའི་མཁའ་འགྲོ་འབུམ༔
སྦྲུལ་རིགས་ལྔ་ཡིས་ལྷུ་ཚིགས་བརྒྱན་པ་ལ༔ ཞེ་སྡང་འཁྲུལ་འཛིན་གཅོད་པའི་མཁའ་འགྲོ་འབུམ༔ སྟག་གི་པགས་པའི་ཤམ་ཐབས་བཀླུབས་པ་ལ༔ ཕྲག་དོག་མཚན་མ་ཞིག་པའི་མཁའ་འགྲོ་འབུམ༔ རུས་པའི་རྒྱན་དྲུག་སྐུ་ལ་གསོལ་བ་རུ༔ འདོད་ཆགས་སྲིད་པ་གཏོར་བའི་མཁའ་འགྲོ་འབུམ༔ ཁ་ཊྭཱཾ་རྩེ་གསུམ་གྲུ་མོར་བསྟེན་པ་ལ༔ དུག་གསུམ་རྩད་ནས་གཅོད་པའི་མཁའ་འགྲོ་འབུམ༔ སྐྱེ་རྒ་ན་འཆིའི་ཐོད་པས་བརྒྱན་པ་ལ༔ སྲིད་གསུམ་འཁྲུལ་རྒྱུན་གཅོད་པའི་མཁའ་འགྲོ་འབུམ༔
མེ་ལོང་རིན་ཆེན་གཡེར་ཁས་བརྒྱན་པ་ལ༔ རྣམ་རྟོག་དབྱིངས་སུ་གྲོལ་བའི་མཁའ་འགྲོ་འབུམ༔ བརྐྱང་བསྐུམ་ཞབས་ཀྱིས་བམ་རོ་བརྫིས་པ་ནི༔ རྟོག་མེད་དོན་དང་ལྡན་པའི་མཁའ་འགྲོ་འབུམ༔ པདྨ་ཉི་ཟླའི་ཁྲི་གདན་བརྩེགས་པ་ནི༔ སྐྱོན་བྲལ་ཡོན་ཏན་རྫོགས་པའི་མཁའ་འགྲོ་འབུམ༔ མེ་རི་དམར་ནག་དབུས་སུ་འགྱིངས་པ་ནི༔ ཡེ་ཤེས་དབྱིངས་སུ་རྫོགས་པའི་མཁའ་འགྲོ་འབུམ༔ དུར་ཁྲོད་ཕོ་བྲང་ཀློང་དུ་བཞུགས་པ་ནི༔ འཁོར་འདས་སྒྱུ་མར་རྟོགས་པའི་མཁའ་འགྲོ་འབུམ༔
མ་རྒྱུད་མཁའ་འགྲོའི་བརྡ་སྐད་དི་རི་རི༔ དོ་ནུབ་དམ་སྐོང་ཚོགས་ཀྱི་མཆོད་པ་བཞེས༔ འགལ་འཁྲུལ་ཉམས་ཆག་ཉེས་ལྟུང་བསལ་དུ་གསོལ༔ དེ་ནས་རྫས་ཀྱི་བསྐང་བ་ནི༔ བྷྱོཿ མ་དུར་ཁྲོད་གནས་ཡུལ་སྤྱོད་པར་གཤེགས་ཙ་ན༔ སྣང་སྲིད་ཐམས་ཅད་ཟིལ་གྱིས་གནོན་པའི་ཕྱིར༔ གཏུམ་མོ་དོམ་གྱི་སྦུབ་རས་ཐུགས་དམ་བསྐང་༔ རིག་འཛིན་བརྒྱུད་པའི་ཐུགས་དམ་བསྐུལ་བའི་ཕྱིར༔ ཐོད་པ་ལྟག་སྤྲོད་ཕྱག་རྒྱས་ཐུགས་དམ་བསྐང་༔
རྟག་ཏུ་མ་རིག་མུན་པ་བསལ་བའི་ཕྱིར༔ དྲི་མེད་འོད་ལྡན་མེ་ལོང་ཐུགས་དམ་བསྐང་༔ ཉམས་དབྱངས་ལྟ་གདེང་གདངས་ཀྱི་རྒྱུན་ཆག་ཕྱིར༔ སྒྲ་སྙན་དངུལ་དཀར་དྲིལ་བུས་ཐུགས་དམ་བསྐང་༔ མ་སྲིང་མཁའ་འགྲོ་རྟག་ཏུ་འབོད་པའི་ཕྱིར༔ མཆོག་ཆེན་གྲི་རྐང་གླིང་བུས་ཐུགས་དམ་བསྐང་༔ ལྷ་སྲིན་སྡེ་བརྒྱད་དབང་དུ་བསྡུ་བའི་ཕྱིར༔ གདོང་དམར་ཞིང་ཆེན་གཡང་གཞིས་ཐུགས་དམ་བསྐང་༔ རྟག་ཏུ་རོ་སྙོམ་རྫས་ལ་སྤྱོད་པའི་ཕྱིར༔ བྷནྡྷ་ལྕང་ལོ་འཕྱངས་པས་ཐུགས་དམ་བསྐང་༔
ཉོན་མོངས་དུག་གསུམ་རྩད་ནས་གཅོད་པའི་ཕྱིར༔ དཔལ་ལྡན་མདུང་རྩེ་གསུམ་པས་ཐུགས་དམ་བསྐང་༔ ཟག་མེད་བདེ་བས་ཡུམ་དང་སྦྱོར་བའི་ཕྱིར༔ འཁོར་ལོ་བཞི་ལྡན་ག་ཤས་ཐུགས་དམ་བསྐང་༔ དཔའ་བོ་དཔའ་མོའི་ཚོགས་དཔོན་ཡིན་པའི་ཕྱིར༔ རུས་རྒྱན་གཡེར་ཁ་སྤྲས་པས་ཐུགས་དམ་བསྐང་༔ དུས་མིན་རྡོ་རྗེ་སྲིན་པོ་སྦ་བའི་ཕྱིར༔ མུ་ཁ་ཨང་རག་གཡོགས་པས་ཐུགས་དམ་བསྐང་༔ དྲེགས་པ་ཐམས་ཅད་ལས་ལ་བསྐུལ་བའི་ཕྱིར༔ རྩལ་ཆེན་སྟག་གི་ཤམ་ཐབས་ཐུགས་དམ་བསྐང་༔
བཀའ་བརྒྱུད་རིག་འཛིན་སྤྲིན་ལྟར་གཏིབ་པའི་ཕྱིར༔ རིགས་ལྔ་དར་དཔྱངས་ཐོད་པས་ཐུགས་དམ་བསྐང་༔ མ་སྲིང་མཁའ་འགྲོའི་གླུ་བྲོ་གར་བསྒྱུར་ཕྱིར༔ མདའ་དར་སྣ་ཚོགས་གཟུགས་པས་ཐུགས་དམ་བསྐང་༔ རིག་འཛིན་དཔའ་བོ་མཁའ་འགྲོ་མཉེས་པའི་ཕྱིར༔ འདོད་ཡོན་ཚོགས་ཀྱི་མཆོད་པས་ཐུགས་དམ་བསྐང་༔ སྣང་སྲིད་དཀྱིལ་འཁོར་ཕོ་བྲང་རྫོགས་པའི་ཕྱིར༔ མཎྜལ་བསོད་ནམས་རྒྱུ་འཚོགས་ཐུགས་དམ་བསྐང་༔ འཕང་མེད་སྦྱིན་པས་འགྲོ་དོན་མཐར་ཕྱིན་ཕྱིར༔ ཏི་ར་བམ་ཆེན་བསྙིལ་བས་ཐུགས་དམ་བསྐང་༔
གནས་ཡུལ་ཞིང་སྐྱོང་ཕྲ་མེན་དགྱེས་པའི་ཕྱིར༔ ཀླད་ཁྲག་ཞག་གཡོ་འཁྱིལ་བས་ཐུགས་དམ་བསྐང་༔ མ་ཅིག་དབང་སྡུད་དྲག་མོ་ཡིན་པའི་ཕྱིར༔ དུར་ཁྲོད་དཔལ་ཆས་གར་དགུས་ཐུགས་དམ་བསྐང་༔ ཕྱོགས་མེད་གཉན་ས་རི་ཁྲོད་འགྲིམ་པའི་ཕྱིར༔ ཞི་བའི་ཉམས་དགུ་བརྡ་འགྲོས་ཐུགས་དམ་བསྐང་༔ རྟག་ཏུ་བརྟུལ་ཞུགས་ལས་ལ་བརྩོན་པའི་ཕྱིར༔ གཉན་གཅོད་གར་བཞི་ལྡན་པས་ཐུགས་དམ་བསྐང་༔ འཁོར་འདས་ཐམས་ཅད་ཆིག་ཆོད་ཡིན་པའི་ཕྱིར༔ ཟིལ་གནོན་གནད་བདུན་འཆང་བས་ཐུགས་དམ་བསྐང་༔
ཞི་བྱེད་གཅོད་ཡུལ་དགོངས་སྤྱོད་རྫོགས་པའི་ཕྱིར༔ ས་ལམ་བརྟན་པ་ཐོབ་པས་ཐུགས་དམ་བསྐང་༔ བསྐང་བྱ་སྐོང་བྱེད་སྐྱེ་མེད་ཀློང་དུ་ཧོ༔ ཕཊ྄་ཕཊ྄་ཕཊ྄ཿ དེ་ནས་ཚོགས་འབུལ་བ་ནི༔ ལྷ་གྲངས་ལྟར་སོ་སོར་གཏུབས་ནས༔ མཆོད་གཡོག་པས་བཏེགས་ཤིང་༔ རྒྱན་བཀོད་མཛེས་པའི་ཆས་དང་ལྡན་པས༔ ཀྱཻཿ མ་མི་མིན་གྱི་ཡེ་ཤེས་མཁའ་འགྲོ་མ༔
མ་ཡུམ་ཆེན་ཐུགས་ལས་སྤྲུལ་པའི་སྲས༔ མ་ཅིག་ཇོ་མོ་མཚོ་རྒྱལ་མ༔ མ་གནས་གསུམ་མཁའ་འགྲོའི་ཚོགས་དང་བཅས༔ མ་སྐྱེ་བ་མེད་པའི་ཐུགས་ཀ་ནས༔ མ་མཆོད་སྤྲིན་ལྷ་མོ་གྲངས་མེད་འཕྲོས༔ མ་ཕྱག་ན་བྷནྡྷའི་གཞོང་པ་ཐོགས༔ མ་འདོད་ཡོན་ལོངས་སྤྱོད་ཚོགས་ཀྱིས་བསྐང་༔ མ་དགྱེས་པ་ཆེན་པོའི་མཆོད་པ་འདི༔ མ་བླ་མ་རིག་འཛིན་ཚོགས་ལ་འབུལ༔ མ་བྱིན་རླབས་ཐུགས་རྗེའི་ནུས་པས་སྐྱོང་༔
མ་ཡི་དམ་དཔའ་བོ་རྒྱ་མཚོར་འབུལ༔ མ་མཆོག་ཐུན་རྣམ་གཉིས་དངོས་གྲུབ་སྩོལ༔ མ་མ་སྲིང་མཁའ་འགྲོའི་ཚོགས་ལ་འབུལ༔ མ་རྟེན་འབྲེལ་སྣ་ཚོགས་ཕྱོགས་བཅུར་སྤེལ༔ མ་དམ་ཅན་ཆོས་སྐྱོང་ཚོགས་ལ་འབུལ༔ མ་བདུད་བཞི་ཚར་གཅོད་ཕྲིན་ལས་སྒྲུབ༔ མ་ནོར་ལྷ་གཏེར་བདག་ཚོགས་ལ་འབུལ༔ མ་ཚོགས་གཉིས་བསོད་ནམས་ཡེ་ཤེས་སྐྱེད༔ མ་སྣང་སྲིད་ལྷ་འདྲེའི་ཚོགས་ལ་འབུལ༔ མ་འདོད་ཡོན་མཆོད་པས་དགྱེས་གྱུར་ཅིག༔
མ་ཡུལ་ལྷ་གཞི་བདག་ཚོགས་ལ་འབུལ༔ མ་ཕོག་ཐུག་འགྲམ་འཁྲུག་སོར་ཆུད་ཅིག༔ མ་རིགས་དྲུག་ཕ་མའི་ཚོགས་ལ་འབུལ༔ མ་བུ་ལོན་ལན་ཆགས་འཁོར་གྱུར་ཅིག༔ མ་བགེགས་རིགས་འབྱུང་པོའི་ཚོགས་ལ་འབུལ༔ མ་ཤ་འཁོན་སྡིག་སྒྲིབ་དག་གྱུར་ཅིག༔ མ་མིང་ནས་མ་སྨོས་ཚོགས་ལ་འབུལ༔ མ་ཁམས་གསུམ་འཁོར་བ་སྟོངས་གྱུར་ཅིག༔ ཕཊ྄་ཕཊ྄་ཕཊ྄ཿ ཅེས་མཆོད་ཡུལ་གོང་མ་རྣམས་དགྱེས་ཤིང་སྦྱིན་ཡུལ་འོག་མ་རྣམས་བུ་ལོན་ལན་ཆགས་འཁོར་བར་དམིགས་སོ༔
དེ་ནས་བསྟབ་པ་བྱ་བ་ནི༔ ཚོགས་དུམ་བུ་དྲུག༔ གཏོར་ཆུང་དྲུག༔ ཤ་དུམ་དྲུག༔ ལིངྒ་དྲུག་བཅས་སྣོད་དུ་བཤམས་ལ༔ ཕཊ྄་ཕཊ྄་ཕཊ྄ཿ བྷྱོཿ རང་ཉིད་ཡུམ་ཆེན་ཁྲོས་མའི་ཐུགས་ཀ་ནས༔ སྟེང་འོག་ཁྱབ་པ་ལས་བཞིའི་ཕོ་ཉ་འཕྲོས༔ བྱམས་དང་སྙིང་རྗེ་དགའ་བ་བཏང་སྙོམས་ཀྱི༔
ཚད་མེད་བཞི་པོ་རྒྱུད་ཀྱིས་རབ་བསྐུལ་ནས༔ ཚེ་རབས་བྱང་ཆུབ་སྒྲུབ་ལ་མི་དབང་བའི༔ ཕུང་པོ་ལས་དང་ཉོན་མོངས་འཆི་བདག་བདུད༔ རླུང་མཁྲིས་བད་ཀན་འདུ་བ་འཁྲུགས་པ་ཡི༔ ཚ་གྲང་འཐབ་པའི་དགྲ་གཤེད་བྱེད་པ་དང་༔ དུག་ལྔ་ཨ་འཐས་འཁྱམས་པའི་ལན་ཆགས་རྣམས༔ སྐྱེ་མེད་ཆོས་སྐུར་ལྡོག་ཕྱིར་གཟུགས་སུ་མཆིས༔ བ་ལིང་གཏུབས་པ་འདི་དང་དབྱེར་མེད་གྱུར༔ ཕཊ྄་ཕཊ྄་ཕཊ྄ཿ ཅེས་པས་བདག་དང་མཐའ་ཡས་པའི་སེམས་ཅན་ཐམས་ཅད་ཀྱི་ལས་ངན་བག་ཆགས་གྱུར་པའི་བདུད་ཐམས་ཅད་མདུན་གྱི་གཏུབས་པ་ལ་ཐིམ་པར་དམིགས༔
གཏུབ་པ་འབུལ་བའི་ཚེ་ལས་ངན་འཁོར་བའི་སྡུག་བསྔལ་དང་བྲལ་བར་བསྒོམ༔ བྷྱོཿ མ་མི་མིན་གྱི་ཡེ་ཤེས་མཁའ་འགྲོ་མ༔ དབུས་སངས་རྒྱས་རིགས་ཀྱི་མཁའ་འགྲོ་འབུམ༔ མ་ཆོས་དབྱིངས་ཀློང་ནས་སྐུར་བཞེངས་ལ༔ ཡེ་ཤེས་ཆེན་པོའི་ཞལ་ཕྱེས་ཤིག༔ ཧོ་བསྟབ་བོ་བསྟབ་བོ་ཞལ་དུ་བསྟབ༔ བདུད་གཏི་མུག་ཕུང་པོ་ཞལ་དུ་བསྟབ༔ གདོན་རྒྱལ་འགོང་དམ་སྲི་ཞལ་དུ་བསྟབ༔ ནད་སྙིང་རླུང་སེམས་འཕྱོ་ཞལ་དུ་བསྟབ༔
གནས་དུད་འགྲོའི་སྡུག་བསྔལ་མི་མྱོང་བའི༔ སེམས་སྐྱེ་མེད་ཆོས་སྐུར་ཐོབ་པར་ཤོག༔ ཕཊ྄ཿ བྷྱོཿ མ་མི་མིན་ཡེ་ཤེས་མཁའ་འགྲོ་མ༔ ཤར་རྡོ་རྗེ་རིགས་ཀྱི་མཁའ་འགྲོ་འབུམ༔ མ་མེ་ལོང་ཀློང་ནས་སྐུར་བཞེངས་ལ༔ ཡེ་ཤེས་ཆེན་པོའི་ཞལ་ཕྱེས་ཤིག༔ ཧོ་བསྟབ་བོ་བསྟབ་བོ་ཞལ་དུ་བསྟབ༔ བདུད་ཞེ་སྡང་ཕུང་པོ་ཞལ་དུ་བསྟབ༔
གདོན་ལྷ་དང་མོ་འདྲེ་ཞལ་དུ་བསྟབ༔ ནད་བད་ཀན་དམུ་ཆུ་ཞལ་དུ་བསྟབ༔ གནས་དམྱལ་བའི་སྡུག་བསྔལ་མི་མྱོང་བའི༔ སེམས་སྐྱེ་མེད་ཆོས་སྐུར་ཐོབ་པར་ཤོག༔ ཕཊ྄་ཕཊ྄་ཕཊ྄ཿ བྷྱོཿ མ་མི་མིན་ཡེ་ཤེས་མཁའ་འགྲོ་མ༔ ལྷོ་རིན་ཆེན་རིགས་ཀྱི་མཁའ་འགྲོ་འབུམ༔ མ་མཉམ་ཉིད་ཀློང་ནས་སྐུར་བཞེངས་ལ༔ ཡེ་ཤེས་ཆེན་པོའི་ཞལ་ཕྱེས་ཤིག༔
ཧོ་བསྟབ་བོ་བསྟབ་བོ་ཞལ་དུ་བསྟབ༔ བདུད་ང་རྒྱལ་ཕུང་པོ་ཞལ་དུ་བསྟབ༔ གདོན་བདུད་དང་གཤིན་རྗེ་ཞལ་དུ་བསྟབ༔ ནད་མཁྲིས་མཛེ་ནད་སྲི་ཞལ་དུ་བསྟབ༔ གནས་ལྷ་ཡི་སྡུག་བསྔལ་མི་མྱོང་བའི༔ སེམས་སྐྱེ་མེད་ཆོས་སྐུར་ཐོབ་པར་ཤོག༔ ཕཊ྄་ཕཊ྄་ཕཊ྄ཿ བྷྱོཿ མ་མི་མིན་ཡེ་ཤེས་མཁའ་འགྲོ་མ༔ ནུབ་པདྨ་རིགས་ཀྱི་མཁའ་འགྲོ་འབུམ༔
མ་སོར་རྟོག་ཀློང་ནས་སྐུར་བཞེངས་ལ༔ ཡེ་ཤེས་ཆེན་པོའི་ཞལ་དུ་བསྟབ༔ ཧོ་བསྟབ་བོ་བསྟབ་བོ་ཞལ་དུ་བསྟབ༔ བདུད་འདོད་ཆགས་ཕུང་པོ་ཞལ་དུ་བསྟབ༔ གདོན་མོ་འདྲེ་དང་སྲིན་མོ་ཞལ་དུ་བསྟབ༔ ནད་གྲང་བ་སྲིན་གླང་ཞལ་དུ་བསྟབ༔ གནས་མི་ཡི་སྡུག་བསྔལ་མི་མྱོང་བའི༔ སེམས་སྐྱེ་མེད་ཆོས་སྐུར་ཐོབ་པར་ཤོག༔ ཕཊ྄་ཕཊ྄་ཕཊ྄ཿ བྷྱོཿ
མ་མི་མིན་ཡེ་ཤེས་མཁའ་འགྲོ་མ༔ བྱང་ལས་ཀྱི་རིགས་ཀྱི་མཁའ་འགྲོ་འབུམ༔ མ་བྱ་གྲུབ་ཀློང་ནས་སྐུར་བཞེངས་ལ༔ ཡེ་ཤེས་ཆེན་པོའི་ཞལ་ཕྱེས་ཤིག༔ ཧོ་བསྟབ་བོ་བསྟབ་བོ་ཞལ་དུ་བསྟབ༔ བདུད་ཕྲག་དོག་ཕུང་པོ་ཞལ་དུ་བསྟབ༔ གདོན་ཀླུ་སྲིན་ས་བདག་ཞལ་དུ་བསྟབ༔ ནད་གློ་འཆམ་འདུས་པ་ཞལ་དུ་བསྟབ༔ གནས་ལྷ་མིན་སྡུག་བསྔལ་མི་མྱོང་བའི༔ སེམས་སྐྱེ་མེད་ཆོས་སྐུར་ཐོབ་པར་ཤོག༔
བྷྱོཿ མ་མི་མིན་ཡེ་ཤེས་མཁའ་འགྲོ་མ༔ མཚམས་འཇིག་རྟེན་རིགས་ཀྱི་མཁའ་འགྲོ་འབུམ༔ མ་རང་བཞིན་ཀློང་ནས་སྐུར་བཞེངས་ལ༔ ཡེ་ཤེས་ཆེན་པོའི་ཞལ་ཕྱེས་ཤིག༔ ཧོ་བསྟབ་བོ་བསྟབ་བོ་ཞལ་དུ་བསྟབ༔ བདུད་ཉོན་མོངས་སྣ་ཚོགས་ཞལ་དུ་བསྟབ༔ གདོན་ཐེའུ་རང་ཡུལ་འདྲེ་ཞལ་དུ་བསྟབ༔ ནད་གག་ལྷོག་གཉན་གཟེར་ཞལ་དུ་བསྟབ༔ གནས་ཡི་དྭགས་སྡུག་བསྔལ་མི་མྱོང་བའི༔
སེམས་སྐྱེ་མེད་ཆོས་སྐུར་ཐོབ་པར་ཤོག༔ ཕཊ྄་ཕཊ྄་ཕཊ྄ཿ བསྟབ་པ་རྣམས་སོ་སོར་ཕུལ༔ ནད་པ་སོགས་ལ་གཅོད་ཚོགས་གཏོང་ན་འདི་ལ་ཚར་གྲངས་གང་མང་ལུས་སྦྱིན་བཅས་བྱ༔ དེ་ནས་དགའ་སྟོན་གྱི་ཚོགས་ལ་རོལ་བ་ནི༔ རྣལ་འབྱོར་ཕོ་མོས་གླུ་དབྱངས་བཅས༔ ཀྱཻ་མཿ དངོས་གྲུབ་ཀུན་གྱི་བདག་ཉིད་མ༔ མ་ཅིག་ཇོ་མོ་མཚོ་རྒྱལ་ལ༔ གུས་པས་ལུས་ཀྱིས་ཕྱག་འཚལ་ལོ༔
གདུང་བའི་ངག་གིས་གསོལ་བ་འདེབས༔ མོས་པའི་སེམས་ཀྱིས་སྐྱབས་སུ་མཆི༔ འབྲལ་བ་མེད་པར་ཐུགས་རྗེས་གཟིགས༔ འབྲལ་མེད་སྙིང་གི་པདྨོར་བཞུགས༔ བདག་དང་འདིར་ཚོགས་སྐལ་ལྡན་ལ༔ ཡེ་ཤེས་མཆོག་གི་དངོས་གྲུབ་སྩོལ༔ ཐུན་མོང་འདོད་ཡོན་དངོས་གྲུབ་སྩོལ༔ འཆི་མེད་ཚེ་ཡི་དངོས་གྲུབ་སྩོལ༔ ཟད་མེད་གཏེར་གྱི་དངོས་གྲུབ་སྩོལ༔ ཁམས་གསུམ་དབང་སྡུད་དངོས་གྲུབ་སྩོལ༔
སྲིད་གསུམ་ཟིལ་གནོན་དངོས་གྲུབ་སྩོལ༔ ལྷ་འདྲེར་འགྲོ་དོན་ནུས་པ་དང་༔ གཅོད་ཡུལ་བསྟན་པ་རྒྱས་པ་དང་༔ ཚོགས་གཉིས་མཐར་ཕྱིན་འབྱུང་འགྱུར་ཤོག༔ ཨོྃ་སརྦ་སིདྡྷི་གུ་རུ་ཌཱཀྐི་ཡ་ཕ་ལ་ཕ་ལ་སྭཱ་ཧཱ༔ ཕཊ྄་ཕཊ྄་ཕཊ྄ཿ དེ་ནས་ཚོགས་ཆང་བཏུང་བ་ནི༔ ཨོྃ་སྐྱེ་མེད་ཆོས་སྐུ་ངོ་མཚར་ཆེ༔ ཨཱཿའགག་མེད་ལོངས་སྐུ་གསུང་དབྱངས་སྒྲོག༔ ཧཱུྃ་ཐུགས་རྗེ་སྤྲུལ་སྐུའི་བྱིན་རླབས་བསྐུལ༔
ཨོྃ་ཨཱཿཧཱུྃ༔ ཀ་ནི་སྐྱེ་བ་མེད་པའི་དོན༔ པཱ་ནི་འགག་མེད་ཡེ་ཤེས་དབྱིངས༔ ལ་ནི་བདེ་སྟོང་ཟུང་དུ་འཇུག༔ དོན་གསུམ་ལྡན་པའི་སྣོད་མཆོག་ཏུ༔ དམ་ཚིག་བླ་མེད་རྫས་ཀྱིས་བཀང་༔ རང་བྱུང་རྣམ་དག་བདུད་རྩི་འདི༔ འབྲུ་མཆོག་ཛ་གད་ཆང་ལ་བཏགས༔ ལྷ་མོ་ལྔ་ཡི་རྒྱུད་བསྐུལ་ནས༔ འཆི་མེད་བཅུད་དུ་བྱིན་བརླབས་ཏེ༔
སྐལ་ལྡན་དད་མོས་རྣམས་ལ་སྩོལ༔ ཨེ་མ་ངོ་མཚར་རྨད་དུ་བྱུང་༔ ཌཱཀྐིའི་དམ་ཚིག་ཨ་ལ་ལ་ཧོ༔ ཞེས་པས་དྭང་དུ་བླང་བར་བྱ། ཨོྃ་ཨ་མྲྀ་ཏ་ཛྙཱ་ན་པཉྩ་སིདྡྷི་སིདྡྷི་ཧཱུྃ༔ ཕཊ྄་ཕཊ྄་ཕཊ྄ཿ དེ་ཡང་གསང་བ་ཌཱཀྐི་ཡིད་བཞིན་ནོར་མཆོག་ལས༔ ཇོ་མོ་མཚོ་རྒྱལ་ལ་ལུས་མེད་མཁའ་འགྲོས་གནང་བའི་གབ་སྦས་རིན་ཆེན་གཏེར་མཛོད་ཉི་ཤུ་མ་དང་༔ མ་ཧཱ་གུ་རུའི་སྙན་བརྒྱུད་རྡོ་རྗེའི་ཚིག་རྐང་ཟངས་ཤོག་དྲྭ་མིག་ཅན་སོགས་མང་དུ་བཞུགས་པའི་ནང་ནས༔ མཁའ་འགྲོ་འབུམ་ཚོགས་འབུམ་བསྐང་བརྡ་བསྐང་རྒྱན་བསྐང་རྫས་བསྐང་རྣམས་ཕྱོགས་གཅིག་ཏུ་བསྒྲིལ་བ་ཤོག་དྲིལ་བར་པའི་སྡེའོ༔
འདི་ཉིད་རྣལ་འབྱོར་བློ་གྲོས་ཀྱི་བུམ་བཟང་འཆང་བའི་སྐལ་ལྡན་གྱི་དུར་ཁྲོད་བརྒྱ་དང་བརྒྱད་དམ༔ གཉན་ས་བརྒྱ་རི་བརྒྱ་ཚོགས་བརྒྱ་ཡང་ཟེར༔ ཅི་ལྟར་བྱ་ཡང་ལུས་སྦྱིན་དང་སྤྲོས་པ་བྱ་བའི་ཚོགས་འཁོར་འདི་རྒྱུ་བསོད་ནམས་ཀྱི་ཚོགས་བསགས་པའི་དགོས་ཆེད༔ ཕུང་པོ་གཟན་སྐྱུར་དྲྭ་བ་འཕྲུལ་གཅོད་རྟོག་པ་དོན་གཅོད་ནམ༔ མཛོད་ཆེན་གྱི་སྒོ་འབྱེད་ཀ་དག་ཟང་ཐལ་གྱི་ཉམས་ལེན་སྐྱོང་བ་སྟེ༔ འབྲས་བུ་ཡེ་ཤེས་ཀྱི་ཚོགས་བསགས་པའི་དགོས་ཆེད་དོ༔ ཨེ་མཿ མཚོ་རྒྱལ་རྡོ་རྗེའི་ཚིག་རྐང་ལས༔ རྣལ་འབྱོར་རི་ཁྲོད་འགྲིམ་པའི་ཚེ༔ གཉན་ས་དུར་ཁྲོད་ཚུལ་དུ་འགྲོ༔
ལུས་ནི་རོ་ཡི་ཚུལ་དུ་འགྲོ༔ ལྷ་འདྲེ་གཅན་སྤྱང་ཚུལ་དུ་འགྲོ༔ རང་རིག་མཁའ་འགྲོའི་ཚུལ་དུ་འགྲོ༔ གཏོང་ལེན་གཅོད་པའི་ཚུལ་དུ་འགྲོ༔ རྗེས་ཤེས་སྙེམས་མེད་ངང་ལ་བཞག༔ ཐབས་ཀྱིས་བསྐུལ་བའི་གཟུགས་ཕུང་དང་༔ ཤེས་རབ་ལྡན་པའི་རིག་པ་གཉིས༔ ལྷན་ཅིག་འཛོམས་པའི་གཉན་ས་གསུམ༔ རྟེན་འབྲེལ་གདན་ཐོག་གཅིག་ནས་རྙེད༔ ལྟ་བ་ལྷ་མེད་འདྲེ་མེད་གཉིས༔
མ་ཡེངས་མི་བསྒོམ་གཟེར་བུ་ཐོགས༔ སྙེམས་སྙེམས་པ་ཡི་བདུད་དང་བྲལ༔ སྙེམས་ཐག་ཡུམ་ཆེན་ཀློང་དུ་ཆོད༔ ཇོ་མོའི་ཞལ་གདམས་ས་མ་ཡ༔
ཕཊ྄ཿ ཚོགས་གཉིས་བསགས་པའི་སྦྱིན་པ་ཡིས༔ ཟག་མེད་བདེ་བས་ཚིམ་པར་ཤོག༔ བག་ཡོད་ཚུལ་ཁྲིམས་བསྲུངས་པ་ཡིས༔ མཚན་ཚང་སྐུ་ལུས་ཐོབ་པར་ཤོག༔ བཟོད་པས་ཁོང་ཁྲོ་སྤངས་པ་ཡིས༔
བྱམས་དང་སྙིང་རྗེ་འབྱུང་བར་ཤོག༔ མ་ཡེངས་རྩེ་གཅིག་བསམ་གཏན་གྱིས༔ ཏིང་འཛིན་ཟས་ལ་སྤྱོད་པར་ཤོག༔ ལེ་ལོ་སྤངས་པའི་བརྩོན་འགྲུས་ཀྱིས༔ སྟོབས་བཅུ་མངའ་བ་གཤེགས་པར་ཤོག༔ ཤེས་རབ་ཆེན་པོའི་རྒྱུད་སྦྱངས་ནས༔ རྟག་ཏུ་ཡེ་ཤེས་འགྲོགས་པར་ཤོག༔ བྱམས་པ་ཆེན་པོའི་རྒྱུད་བསྐུལ་བས༔ སེམས་ཅན་ཕ་མར་རྟོགས་པར་ཤོག༔ སྙིང་རྗེ་ཆེན་པོའི་ཤུལ་མཚོན་པས༔
རིགས་དྲུག་འཁྲུལ་སྣང་གྲོལ་བར་ཤོག༔ དགའ་ཆེན་ཁྱབ་བདག་སྟོན་པ་ཡིས༔ འགྲོ་བའི་མགོན་དུ་བདག་འགྱུར་ཤོག༔ བཏང་སྙོམས་བདག་གཞན་རིས་བྲལ་གྱིས༔ ཕྱོགས་མེད་འགྲོ་དོན་ནུས་པར་ཤོག༔ ཚོགས་ལམ་ཐབས་ཀྱི་དགེ་བསྐུལ་བས༔ འཕགས་པའི་ནོར་བདུན་རྙེད་པར་ཤོག༔ སྦྱོར་ལམ་ཤེས་རབ་རྩལ་སྦྱངས་པས༔ ཡང་དག་ལམ་མཆོག་རྙེད་པར་ཤོག༔ མཐོང་ལམ་འཕོ་བ་ཆེན་པོ་ཡིས༔
ནམ་ཡང་ཕྱིར་མི་ལྡོག་པར་ཤོག༔ སྒོམ་ལམ་ཨ་ཏིའི་ས་ཐོབ་ནས༔ བླ་མེད་རྒྱལ་ས་ཟིན་པར་ཤོག༔ ཀུན་བཟང་པད་འབྱུང་མན་ཆད་ནས༔ རྩ་བའི་བླ་མ་ཡན་ཆོད་ཀྱིས༔ དགེ་བའི་སྨོན་ལམ་གང་བཏབ་པ༔ གཅོད་ཐུན་འདི་རུ་འགྲུབ་པར་ཤོག༔ ཕཊ྄་ཕཊ྄་ཕཊ྄ཿ ཅེས་དམིགས་མེད་ངང་ལ་མཉམ་པར་བཞག༔ ས་མ་ཡ༔
ཨེ་མ་གསང་བ་ཆོས་བཞི་ལས༔ མ་ཅིག་ཇོ་མོ་མཚོ་རྒྱལ་གྱི༔ མ་འོངས་སྤྲུལ་པར་ལུང་བསྟན་པ༔ ལབ་ཀྱི་མ་ཅིག་སྒྲོན་མ་དང་༔ སྙེ་ལམ་ཤེལ་བཟའ་སྒྲོན་གཅིག་མ༔ བྲེ་འཚམ་ཞང་ལྕམ་བོ་ཆུང་མ༔ ཟངས་རིའི་ཇོ་མོ་མཁར་སྒོམ་མ༔ སྣ་ནམ་ཨ་ཕྱི་ཆོས་སྒྲོན་མ༔ ཁོ་མོ་བདག་གི་སྤྲུལ་པ་འབྱུང་༔ ད་ལྟའི་གནུབས་བན་ཛྙཱ་ན་བ༔
ཡང་མཐར་གྲོགས་བགྱིད་ཡིད་ལ་གཅགས༔ མ་འོངས་རྒྱལ་བ་དོན་འགྲུབ་ཞེས༔ དེ་ལ་རིམ་རྒྱུད་མང་མཐའ་རུ༔ གསང་བའི་གཅོད་མཆོག་འདི་འབྱིན་པོ༔ ཨོ་རྒྱན་རྩ་གསུམ་གླིང་པ་འབྱུང་༔ དེ་དུས་ཟབ་ཆོས་འདི་འཕྲད་ཤོག༔ རྒྱ་འདི་ལས་ཀྱི་མཁའ་འགྲོས་སྲུངས༔ དུར་ཁྲོད་ཚོགས་ཁངྀ་ཨཚ་རྒྱ༔ ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར། འབྲི་གུང་གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་ཀེའུ་རི་གསང་བ་ཡང་རྫོང་བོད་ཡུལ་གྱི་ཚོགས་ཁང་ལུང་པར་གྲགས་པ་ནས་གདན་དྲངས་ཤིང་ལྕགས་ཕོ་ཁྱི་ལོར་བདུད་འདུལ་སྔགས་གླིང་དུ་ཤོག་སེར་ནས་བོད་ཀྱི་སྒྲ་སྐད་དུ་བསྒྱུར་བའོ། སརྦ་མངྒ་ལཾ།། །། ཅ༽ ཚོགས་ཞིང་བྱང་ཆུབ་མྱུར་ལམ་བཞུགས་སོ། མཁའ་འགྲོ་གསང་བ་ཌཱཀྐི་ལས༔ ཁོལ་ཕྱུང་ཚོགས་ཀྱི་ལྷན་ཐབས་ནི༔
ཚོགས་མཆོད་ལྷ་གྲངས་ཅི་བཞིན་བཀོད༔ ཧཱུྃ༔ རྩ་བརྒྱུད་རིག་འཛིན་བླ་མ་དང་༔ བླ་མ་རྒྱ་མཚོ་འཁོར་བཅས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ བླ་མའི་དཀྱིལ་འཁོར་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔
འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ ཡི་དམ་ལ༔ ཧཱུྃ༔ ཡི་དམ་དཀྱིལ་འཁོར་ལྷ་ཚོགས་དང་༔ ཡི་དམ་རྒྱ་མཚོ་འཁོར་བཅས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ ཡི་དམ་དཀྱིལ་འཁོར་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔
རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ མཁའ་འགྲོ་ལ༔ ཧཱུྃ༔ མཁའ་འགྲོ་དཀྱིལ་འཁོར་ལྷ་ཚོགས་དང་༔ ཌཱཀྐི་རྒྱ་མཚོ་འཁོར་བཅས་ལ༔
ཞལ་ཟས་ཚོགས་ཀྱི་མཆོད་པ་འབུལ༔ མཁའ་འགྲོའི་དཀྱིལ་འཁོར་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ དམ་ཅན་ལ༔
ཧཱུྃ༔ དམ་ཅན་དཀྱིལ་འཁོར་ལྷ་ཚོགས་དང་༔ དམ་ཅན་རྒྱ་མཚོ་འཁོར་བཅས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ དམ་ཅན་དཀྱིལ་འཁོར་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔
བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ ཆོས་སྐྱོང་ལ༔ ཧཱུྃ༔ ཆོས་སྐྱོང་དཀྱིལ་འཁོར་ལྷ་ཚོགས་དང་༔ ཆོས་སྐྱོང་སྲུང་མ་འཁོར་བཅས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ ཆོས་སྐྱོང་དཀྱིལ་འཁོར་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔
ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ གཏེར་བདག་གཏེར་སྲུང་ལ༔ ཧཱུྃ༔ གཏེར་བདག་དཀྱིལ་འཁོར་ལྷ་ཚོགས་དང་༔ གཏེར་སྲུང་ཐ་ཚིག་གཉེར་བ་ལ༔ ཞལ་ཟས་ཚོགས་ཀྱི་མཆོད་པ་འབུལ༔
གཏེར་སྲུང་དཀྱིལ་འཁོར་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ ནོར་ལྷ་ལ༔ ཧཱུྃ༔
ནོར་ལྷའི་དཀྱིལ་འཁོར་ལྷ་ཚོགས་དང་༔ ནོར་ལྷ་དངོས་གྲུབ་གཏེར་མཛད་ལ༔ ཞལ་ཟས་ཚོགས་ཀྱི་མཆོད་པ་འབུལ༔ ཛམ་ལྷའི་དཀྱིལ་འཁོར་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔
ལྷན་ཆད་མཐོལ་བཤགས་བཟོད་པར་གསོལ༔ ཕྱི་རྒྱུད་ལ༔ ཧཱུྃ༔ ཕྱི་རྒྱུད་དཀྱིལ་འཁོར་ལྷ་ཚོགས་དང་༔ དཀར་ཕྱོགས་སྐྱོང་བའི་གནས་བདག་ལ༔ ཞལ་ཟས་ཚོགས་ཀྱི་མཆོད་པ་འབུལ༔ གཙང་རིགས་གཞི་བདག་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔
ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ རིགས་དྲུག་ལ༔ ཧཱུྃ༔ སྐྱེ་སྲིད་གནས་བཞིའི་ཕ་མ་དང་༔ རིགས་དྲུག་འཁོར་བའི་ལན་ཆགས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ སྐྱེ་འགྲོ་ཡིད་ཅན་ཐུགས་དམ་བསྐང་༔
ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་བུ་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔ ལན་ཆགས་ལ༔ ཧཱུྃ༔ སྐྱེ་བ་ཚེ་རབས་སྔ་ཕྱི་དང་༔
ཕྱིས་འབྱུང་བཅས་པའི་ལན་ཆགས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ བགེགས་རིགས་ལན་ཆགས་ཐུགས་དམ་བསྐང་༔ ཉམས་ཆག་ཐམས་ཅད་སྐོང་གྱུར་ཅིག༔ རྟོག་སྒྲིབ་ཐམས་ཅད་བྱང་གྱུར་ཅིག༔ ལས་ངན་སྡིག་སྒྲིབ་དག་གྱུར་ཅིག༔ ཁམས་གསུམ་འཁོར་བ་སྟོངས་གྱུར་ཅིག༔ འབྲས་སྐུ་གསུམ་ཐོབ་གྱུར་ཅིག༔ བསྐངས་གྱུར་དབང་དང་དངོས་གྲུབ་སྩོལ༔ ལྷན་ཆད་མཐོལ་བཤགས་བཟོད་པར་གསོལ༔
ཧཱུྃ༔ བསྐང་ངོ་བསྐལ་པའི་ཐུགས་དམ་གཉན་པོ་བསྐང་༔ བསྐང་དུ་མེད་དེ་སྐྱེ་མེད་སྟོང་པས་བསྐང་༔ མཆོད་དུ་མེད་དེ་གཉིས་མེད་ལྟ་བས་མཆོད༔ སྦྱོར་དུ་མེད་དེ་སྣང་སྟོང་དབྱེར་མེད་སྦྱོར༔ སྒྲོལ་དུ་མེད་དེ་དུག་ལྔ་དབྱིངས་སུ་སྒྲོལ༔ བཤགས་སུ་མེད་དེ་སྣང་སྲིད་སྒྱུ་མར་བཤགས༔ དམིགས་སུ་མེད་དེ་འཁོར་གསུམ་ཡང་དག་བསྔོ༔ ཧཱུྃ༔ བླ་མ་ཡི་དམ་མཁའ་འགྲོ་དམ་ཅན་དང་༔
ཆོས་སྐྱོང་སྲུང་མ་གཏེར་བདག་ཕྱི་རྒྱུད་བཅས༔ རིགས་དྲུག་ལན་ཆགས་སྦྱང་དགོས་ལ་སོགས་ལ༔ ཚོགས་གཉིས་མཐར་ཕྱིན་དགེ་བ་འདི་ཕུལ་བས༔ ཚེ་རབས་ཀུན་ཏུ་གནོད་སྦྱིན་རྟག་མྱོས་དང་༔ ཚངས་པའི་ཚེ་དང་སྟོན་པའི་ཆོས་སྟོན་ལྟར༔ ཟག་མེད་བདེ་བས་ནམ་ཡང་ཚིམས་པར་ཤོག༔ ཤ་སྟག་སྡུག་གིས་མནར་བའི་སེམས་ཅན་ཀུན༔ ས་བཅུ་གོ་འཕང་འབྲས་བུ་རྙེད་གྱུར་ཅིག༔ ཨོྃ་བཛྲ་ས་ཏྭ་ས་མ་ཡ༔ སོགས་ཡི་གེ་བརྒྱ་པས་ཆད་ལྷག་བཀང་༔
འདི་ཉིད་སྒྲུབ་པའི་སྐབས་རྨི་ལྟས་ལོག་པ་དང༌། དམ་ཚིག་ཆག་ཉམས་གྱུར་ན་ཚོགས་བརྒྱ་བསྡུས་པ་འདི་ག་བྱ་རུང་༔ བརྒྱ་ཕྱག་ཞིག་ཀྱང་བྱ༔ ཚོགས་གཞུང་གཅིག་ཚོགས་བརྒྱ་བྱའམ་ཚོགས་ཕུད་བརྒྱ་གྲངས་བྱ༔ ཚོགས་ཆེན་གཅོད་ཚོགས་སྐབས་སུ་ཡང་རུང་༔ སྤྱིར་ནི་ཉམས་ཆག་བསྐང་བཤགས་དྲི་མེད་ཤེལ་ཕྲེང་བྱའོ༔ ས་མ་ཡ༔ རྒྱ་རྒྱ་རྒྱ༔ རིག་འཛིན་རྩ་གསུམ་གླིང་པའི་མཁའ་འགྲོའི་ཆོས་ཚན་ནས་ཁོལ་ཕྱུང་བགྱིས་པའོ། སརྦ་མངྒ་ལཾ།། །།
ཆ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ གཏེར་སྲུང་ལས་ཀྱི་མ་མོ་ཡེ་ཤེས་པ་ལྟར་དུ་སྒྲུབ་པ་བཞུགས་པའི་དབུའོ༔ བླ་མ་དང་རྡོ་རྗེ་རྣལ་འབྱོར་མ་ལ་འདུད༔ ས་མ་ཡ༔ དེ་ཡང་མ་ཅིག་དབྱིངས་ཕྱུག་རྡོ་རྗེ་རིགས་ཀྱི་མཁའ་འགྲོའི་ཕྲིན་ལས་ཆོ་ག་བགྱིས་པ་ནི༔ ཐོག་མར་བཀྲ་ཤིས་དགེ་བའི་ཡར་ཚེས་སུ༔ སྟེགས་བུ་མཚན་ལྡན་པད་འདབ་བཞི་པ་བཀོད༔ དེ་ཡི་སྟེང་བུམ་པ་རྒྱན་བཟང་༔ བྷནྡྷར་གཏོར་མ་ཟླུམ་པོ་པད་འདབ་བཞིས་བསྐོར་བ༔ མདུན་དུ་གཏོར་ཟོར་གསུམ༔
མེ་ལོང་སིན་དྷུ་ར་ཡི་དཀྱིལ་འཁོར་བཀོད༔ མདའ་དར་ལ་སྒྲུབ་རྟེན་རིན་ཆེན་སྣ་ཚོགས་བླ་འཁོར་བཅས་བརྒྱན༔ གཞན་ཡང་མཆོད་རྫས་ཕུན་སུམ་ཚོགས་པར་བཤམ༔ སྤྱན་གཟིགས་སྣ་ཚོགས་བཀོད༔ རིགས་ལྡན་གྱི་མཁའ་འགྲོ་ལྔའམ་གཅིག་ལ༔ རིགས་ལྔ་དར་དཔྱངས་རྒྱན་སྤྱོད་མཛེས་པར་སྤྲས་ཏེ༔ མཆོད་པའི་མཐུན་རྐྱེན་སྒྲུབ་ཏུ་གཞུག༔ གཞན་ཡང་རི་རླུང་སོགས་བཀྲ་ཤིས་ཕུན་སུམ་ཚོགས་པར་བཤམ༔ ཤིང་སྣ་ཆུ་སྣ་མེ་ཏོག་འབྲུ་སོགས་དགོས་པ་རྣམས་བསྡུས་ལ་མཆོད་པའི་རྫས་སུ་བསྒོམ༔ བདེ་བའི་གདན་ལ་འཁོད་དེ་དཀྱིལ་འཁོར་ལ་འཇུག་པར་བྱ་སྟེ༔
ས་མ་ཡ༔ དང་པོ་སྔོན་དུ་འགྲོ་བ་ནི༔ ན་མོ༔ བདེ་ཆེན་ཡེ་ཤེས་རོལ་པའི་ཆོ་འཕྲུལ་ལས༔ བདེ་སྟོང་ཟག་མེད་འཁོར་ལོའི་དབང་ཕྱུག་མ༔ བདེ་བའི་ལང་ཚོ་འཁྲིལ་བའི་ཉམས་ལྡན་མ༔ བདེ་བ་རབ་གཡོ་དགའ་བཞི་ལྷན་སྐྱེས་སྩོལ༔ གཉིས་པ༔ མཆོག་གི་དཔའ་མོར་རྟག་ཏུ་གུས་འདུད་ན༔ མཆོག་དགའ་དབྱངས་ཅན་བརྡ་གྲོགས་དཔལ་ལྷ་མོ༔
མཆོག་ཐུན་ཡོན་ཏན་སྤེལ་མཛད་རྣལ་འབྱོར་མ༔ མཆོག་གི་དངོས་གྲུབ་སྩོལ་ཕྱིར་གྲོགས་སུ་བྱོན༔ གསུམ་པ༔ དགའ་མ་ཁྱོད་ཀྱི་བཞིན་རས་རབ་དཀར་གྱིས༔ དགའ་ཆེན་ཡིད་ཀྱི་པདྨོ་རབ་ཏུ་གཡོ༔ དགའ་བྲལ་ཉི་མའི་གདེངས་ཀའི་ཟེའུ་འབྲུའི་བཅུད༔ དགའ་བ་ལྷན་སྐྱེས་རྡོ་རྗེས་སྐར་ལྟར་སྐྱོལ༔ བཞི་པ༔ རྃ་ཡྃ་ཁྃ༔ ཨོྃ་ཨཱཿཧཱུྃ༔
ལན་གསུམ་དང་༔ ཧཱུྃ་བྷྲཱུྃ་ཧྲཱིཿཨཱཿ ཕྱི་སྣོད་གླིང་བཞི་ཡངས་པ་བྷནྡྷའི་མཁའ༔ ནང་བཅུད་མཆོད་པའི་ལྷ་མོ་གར་མོ་དང་༔ སྨན་གཏོར་རཀྟ་དབང་པོའི་མེ་ཏོག་སོགས༔ ཕྱི་ནང་སྤྱན་གཟིགས་བློ་ཡི་སྤྲུལ་པའི་ཚོགས༔ ཟག་མེད་མཆོད་སྤྲིན་ནམ་མཁའི་ཁྱོན་དུ་སྤེལ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ མཱཾ་ས་གོ་རོ་ཙ་ན་བྷ་སུ་ཏ་ཀིཾ་ནི་རི་ཏི་ཨཱཿཧཱུྃ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔
ལྔ་པ༔ ཨོྃ་ཨཱཿཧཱུྃ༔ ཧཱུྃ་བྷྲཱུྃ༔ ཨོྃ་ཧཱུྃ་ཏྲཱྃ་ཧྲཱི་ཨཱཿ མཱུྃ་ལཱྃ་མཱྃ་པཱྃ་ཏཱྃ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ པཾ་པདྨ་མཎྜ་ལ༔ མ་སཱུརྻ་མཎྜ་ལ༔ ཨ་ཙནྡྲ་མཎྜ་ལ༔ ཧཱུྃ་སྥ་ར་ཎ་ཕཊ྄ཿ
སཾ་ཧ་ར་ན་ཧཱུྃ༔ རུ་ཏྲ་ཏི་ར་བཾ༔ བྷྲཱུྃ་ལས་དུར་ཁྲོད་ས་གཞིའི་དབུས༔ ཐོད་མཁར་གཞལ་ཡས་དབྱིངས་སུ་བསྙེགས༔ ནང་རྣམས་རིན་ཆེན་བརྩེགས་པ་མཛེས༔ ཕྱི་ནང་འོད་ཀྱི་དྲྭ་བའི་ཕྲེང་༔ འཇའ་འོད་ལུག་རྒྱུད་གཏིབས་པའི་དབུས༔ པདྨ་ཉི་ཟླ་བམ་གྱི་སྟེང་༔ ཧྲཱིཿལས་ཡུམ་ཆེན་དབྱིངས་ཕྱུག་མ༔ བདེ་གཤེགས་རྡོ་རྗེ་རིགས་ཀྱི་གཙོ༔
སྐུ་མདོག་དཀར་དམར་འོད་དུ་འབར༔ ཞི་འཛུམ་རིན་ཆེན་རྒྱན་གྱིས་མཛེས༔ ཕྱག་གཡས་མདའ་དར་མེ་ལོང་བསྣམས༔ གཡོན་པའི་ཐོད་པ་ནོར་བུས་བཀང་༔ སྐུ་ལས་སྣ་ཚོགས་མཛེས་པ་ཡི༔ དར་དཀར་ལྷུབ་ཅན་ཅོད་པན་འཕྱང་༔ མུ་ཏིག་དུ་མའི་ཆུན་པོས་སྤྲས༔ ཞབས་གཉིས་བཤིབས་ཏེ་བཞེངས་པའི་ཚུལ༔ ཡིད་འོང་ལང་ཚོས་རབ་ཏུ་སྐྱུད༔ རྗེས་ཆགས་ཟིམ་བུའི་སྤྱན་དཀྱུས་གཡོ༔
ཡེ་ཤེས་ལུས་ཅན་འོད་ཀྱི་སྐུ༔ བདེ་ཆེན་དགྱེས་པའི་དཔའ་མོར་བསྐྱེད༔ ཕྱོགས་བཞི་རིགས་ཀྱི་མཁའ་འགྲོ་བཞི༔ ཞི་བ་དབྱིངས་ཀྱི་དཔའ་མོའི་ཚུལ༔ ཧཿ རྡོ་རྗེ་རིགས་ཀྱི་མཁའ་འགྲོ་མ༔ ཤར་ན་མཐིང་གི་ཞལ་བཟང་མ༔ ཕྱག་ན་ལྕགས་ཀྱུ་ནེའུ་ལེ་ཐོགས༔ རིཿ རིན་ཆེན་རིགས་ཀྱི་མཁའ་འགྲོ་མ༔
ལྷོ་ན་མི་གཡོ་བློ་བཟང་མ༔ ཕྱག་ན་རྒྱལ་མཚན་ནོར་བུ་ཐོགས༔ ནིཿ པདྨ་རིགས་ཀྱི་མཁའ་འགྲོ་མ༔ ནུབ་ཏུ་གཏད་དཀར་འགྲོ་བཟང་མ༔ ཕྱག་ན་མདའ་དར་བུམ་པ་བསྣམས༔ སཿ ལས་ཀྱི་རིགས་ཀྱི་མཁའ་འགྲོ་མ༔ བྱང་ནས་ཅོད་པན་མགྲིན་བཟང་མ༔ ཕྱག་ན་རྡོ་རྗེ་བྷནྡྷ་བསྣམས༔
ཐམས་ཅད་རིན་ཆེན་རྒྱན་གྱིས་མཛེས༔ པྲོག་ཞུ་མུ་ཏིག་ཕྲེང་བ་ཕྲེང་༔ དཀར་སེར་དམར་ལྗང་ན་བཟའ་བཀླུབས༔ སྣ་ཚོགས་མཛེས་པའི་ཅོད་པན་འཕུར༔ ཞབས་གཉིས་འགྱིང་འགྲོས་དལ་བུའི་གདན༔ གཙོ་འཁོར་གཟི་འོད་འབུམ་དུ་འཁྱིལ༔ བདེ་ཆེན་ཡེ་ཤེས་རྒྱས་པར་བསྒོམ༔ གཞན་ཡང་མ་སྲིང་མཁའ་འགྲོའི་ཚོགས༔ ཉི་མ་དང་ནི་གཟའ་སྐར་བཞིན༔ སྤྲུལ་པ་ཉིད་སྤྲུལ་ཚོགས་དང་བཅས༔
མ་འདྲེས་ཡིད་ལ་འཇའ་ལྟར་གསལ༔ ཨོྃ་དྷརྨ་ཌཱཀྐི་ཤྭ་རི་མཱུྃཿཧ་རི་ནི་ས་ཛ་ཛཿ དེ་ལྟར་གསལ་བའི་གནས་གསུམ་ལས་འོད་ཟེར་འཕྲོས་པས་རང་བཞིན་དབྱིངས་ཀྱི་ཕོ་བྲང་རིགས་བཞིའི་གནས༔ ཁྱད་པར་གཞོ་སྟོད་ཀེའུ་རི་གསང་བ་མཆོག་གི་ཕོ་བྲང་ནས༔ དབྱིངས་ཕྱུག་ཡེ་ཤེས་རྡོ་རྗེ་རིགས་ཀྱི་མཁའ་འགྲོ་མ་འཁོར་དང་བཅས་པ་སྤྱན་དྲངས༔ ཕཻཾ་ཕཻཾ་ཛཿཧཱུྃ་བཾ་ཧོཿ སྤྱན་འདྲེན་བཞུགས་གསོལ་ཕྱག་འཚལ་དམ་བསྲེ་བ་ནི༔ ཧཱུྃ་ཧྲཱིཿ བདེ་ཆེན་གསང་བ་དབྱིངས་ཀྱི་ཕོ་བྲང་ནས༔ ཐུགས་རྗེ་མ་འགགས་རང་རྩལ་འགྱེད་པའི་ཕྱིར༔
མ་ཅིག་ཡེ་ཤེས་མཁའ་འགྲོ་གཤེགས་སུ་གསོལ༔ རང་མདངས་རོལ་པའི་ཆོ་འཕྲུལ་གར་བསྒྱུར་ཕྱིར༔ ཕྲིན་ལས་རིགས་བཞིའི་མཁའ་འགྲོ་གཤེགས་སུ་གསོལ༔ བཀའ་དང་དམ་ཚིག་ལས་སུ་མི་འདའ་ཕྱིར༔ ཡང་སྤྲུལ་མ་སྲིང་འཁོར་བཅས་གཤེགས་སུ་གསོལ༔ ཨོྃ་བཛྲ་ཌཱཀྐི་ཛྙཱ་ན་དྷརྨ་ཏཱ་རེ་ཀརྨ་ཤྭ་རི་ཡོ་གི་ནི་ཧྲི་ད་ཡ་ཧ་རི་ནི་ས་ས་མཱ་ཡ་ཛ་ཛཿ ཧྲཱིཿ ཆགས་མེད་པདྨ་ཉི་ཟླ་བམ་གྱི་གདན༔ ཟུང་འཇུག་རོལ་པའི་གར་གྱིས་བཞུགས་སུ་གསོལ༔ བཞིན་བཟང་རབ་དཀར་དགའ་མ་ཞི་ཚུལ་ཅན༔
ཟླ་རྒྱས་བཞིན་རས་གཡོ་བའི་དཔལ་ལྡན་མ༔ ཕྱག་བགྱིས་དམ་བསྲེ་མ་ཅིག་བུ་གདུང་ལྟར༔ དབྱངས་ཅན་ཡེ་ཤེས་མཁའ་འགྲོས་སྐྱོང་བར་མཛོད༔ སྐུ་གསུམ་དམ་ཚིག་འགལ་བ་མཐོལ་ལོ་བཤགས༔ ཟུང་འཇུག་དགའ་བཞིའི་གྲོལ་ལམ་ཕོ་ཉ་སྩོལ༔ ཨོྃ་བཛྲ་ཌཱཀྐི་ཧ་རི་ནི་ས་ས་མ་ཡ་ཏིཥྛ་ལྷན༔ ན་མོ་པཱུ་རུ་ཤ་ཡ་ཧོཿ ཨ་ཏི་པུ་ཧོཿ པྲ་ཏཱིཙྪ་ཧོཿ ས་མ་ཡ་ཤུདྡྷེ་ཧོཿ
མཆོད་པ་འབུལ་བ་ནི༔ ཧཱུྃ༔ དབྱིངས་ཕྱུག་རྡོ་རྗེ་རིགས་ཀྱི་རྣལ་འབྱོར་མ༔ གསང་བ་ཡེ་ཤེས་ཌཱཀྐིའི་དཀྱིལ་འཁོར་ལ༔ ལྷ་རྫས་མེ་ཏོག་བདུག་སྤོས་མར་མེ་དྲི༔ ཞལ་ཟས་རོལ་མོ་གཟུགས་སྒྲ་དྲི་རོ་རེག༔ སྨན་རཀ་གཏོར་མཆོད་ཛ་གད་སུ་ར་ཆང་༔ དབང་པོའི་མེ་ཏོག་ཚོགས་ཀྱི་ལོངས་སྤྱོད་བཅས༔ གཞན་ཡང་ཕྱི་ནང་སྤྱན་གཟིགས་དཀོར་ཆ་དང་༔ རྟེན་རྫས་སྒྲུབ་རྫས་བསྐང་རྫས་མཆོད་པའི་རྫས༔
རྟག་གཏོར་རྟེན་གཏོར་ཐུན་གཏོར་ནར་མ་ཕུད༔ ཕྱི་ནང་གསང་བའི་མཆོད་སྤྲིན་རྒྱ་མཚོ་འདི༔ མ་སྲིང་རིགས་ལྔའི་དཀྱིལ་འཁོར་ལྷ་ལ་འབུལ༔ མཁའ་འགྲོ་རྒྱ་མཚོའི་ཚོགས་ལ་འབུལ་ལགས་ན༔ ཡེ་ཤེས་དབྱིངས་ཕྱུག་མཁའ་འགྲོའི་ཐུགས་དམ་བསྐང་༔ ཞལ་བཟང་རྡོ་རྗེ་མཁའ་འགྲོའི་ཐུགས་དམ་བསྐང་༔ བློ་བཟང་རིན་ཆེན་མཁའ་འགྲོའི་ཐུགས་དམ་བསྐང་༔ འགྲོ་བཟང་པདྨ་མཁའ་འགྲོའི་ཐུགས་དམ་བསྐང་༔ མགྲིན་བཟང་ལས་ཀྱི་མཁའ་འགྲོའི་ཐུགས་དམ་བསྐང་༔ མ་སྲིང་མཁའ་འགྲོ་རྒྱ་མཚོའི་ཐུགས་དམ་བསྐང་༔
ཐུགས་དམ་བསྐངས་ཤིང་ཉམས་ཆག་སོར་ཆུད་ནས༔ གཡར་དམ་ཅན་ལ་དངོས་གྲུབ་སྩལ་དུ་གསོལ༔ ཨོྃ་བཛྲ་ཌཱཀྐི་ཛྙཱ་ན་དྷརྨ་ཏཱ་རེ་ཀརྨ་ཤྭ་རི་ཡོ་གི་ཧྲི་ད་ཡ་ཧ་རི་ནི་ས་ཡེ་ཧཱུྃ་ཕཊ྄ཿ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ པཱུ་ཛ་ཧོཿ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ པཱུ་ཛ་ཧོཿ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཨཱཿཧཱུྃ༔ པཱུ་ཛ་ཧོཿ ཨོྃ་ག་ཎ་ཙཀྲ་སརྦ་ཨི་དཾ་ཨ་མྲྀ་ཏ་བྷི་ཤྭ་མེ་གྷ་པཱུ་ཛ་ཧོཿ
བཛྲ་པཱུ་ར་ཧོཿ བཛྲ་ཤུདྡྷེ་ཧོཿ
དེ་ནས་བདུད་རྩི་མཆོད་པ་ནི༔ དབྱིངས་ཕྱུག་ལྷ་མོ་དངོས་སུ་གསལ་ཞིང་༔ ཨོྃ་ཛྙཱ་ན་དྷརྨ་ཤྭ་རི་ཏཱ་རེ་ཌཱཀྐི་ནཱི་ཨོྃ་ཨཱཿཧཱུྃ༔ ཨོྃ་ཧ་བཛྲ་ཛྙཱ་ན་ཌཱཀྐི་ནཱི་ཡེ་ཨོྃ་ཨཱཿཧཱུྃ༔ ཨོྃ་རི་རཏྣ་ས་མ་ཡ་ཌཱཀྐི་ནཱི་ཡེ་ཨོྃ་ཨཱཿཧཱུྃ༔ ཨོྃ་ནི་པདྨ་པྲཉྫཱ་ཌཱཀྐི་ནཱི་ཡེ་ཨོྃ་ཨཱཿཧཱུྃ༔ ཨོྃ་ས་ཀརྨ་གུ་ཧྱ་ཌཱཀྐི་ནཱི་ཡེ་ཨོྃ་ཨཱཿཧཱུྃ༔ ཨོྃ་བྷི་ཤྭ་ཀརྨ་ཌཱཀྐི་ནཱི་ཡེ་ཨོྃ་ཨཱཿཧཱུྃ༔
ཨོྃ་ཀརྨ་མ་ཏྲི་ཏྲ་ཡ་ནི་ཡེ་ཨོྃ་ཨཱཿཧཱུྃ༔ ཡེ་ཤེས་མཁའ་འགྲོ་རྣམས་བདུད་རྩིས་མཉེས་ཤིང་ཚིམས་ནས་སྐུ་གསུང་ཐུགས་ཀྱི་དངོས་གྲུབ་མ་ལུས་པ་བདག་ལ་སྩལ་དུ་གསོལ༔ ཨོྃ་ཀཱ་ཡ་སིདྡྷི་ཝཱཀྐ་སིདྡྷི་ཙིཏྟ་སིདྡྷི་གུ་ཧྱ་སིདྡྷི་ཧོཿ ཞེས་ལྗགས་སུ་མྱོང་ངོ་༔ དེ་ནས་བསྟོད་པ་ནི༔ ཧཱུྃ༔ རང་བཞིན་ཆོས་ཀྱི་དབྱིངས་ལས་མ་གཡོས་ཀྱང་༔ སྒྱུ་མ་ལོངས་སྐུའི་ཆོ་རོལ་མ་འགགས་ཕྱིར༔ སྣ་ཚོགས་སྤྲུལ་སྐུ་རིགས་ལྔའི་སྐུར་སྟོན་པའི༔ བཞིན་བཟང་ལྷ་མོ་རབ་དཀར་ཟླ་བའི་མདོག༔
ཉ་རྒྱས་ལྟ་བུའི་གཟི་བྱིན་འབུམ་དུ་འཁྱིལ༔ ཁྱོད་ཀྱི་ཆ་ཤས་བདེ་བའི་འོད་ཟེར་གྱིས༔ ཉོན་མོངས་གཡོ་བའི་ཚ་གདུང་ནགས་ཀློང་སྐེམ༔ མེ་ལོང་སྣང་སྲིད་པྲ་ཡི་འཁོར་ལོ་ཐོགས༔ དམ་ཚིག་གསང་བའི་མདའ་དར་ཚེ་དཔལ་འགུགས༔ མཚན་ལྡན་སྣོད་མཆོག་དགོས་འདོད་འབྱུང་བའི་ནང་༔ ཡིད་བཞིན་བསམ་འཕེལ་དབང་གི་རྒྱལ་པོས་བཀང་༔ སྐུ་ལ་དར་དཀར་ཚོན་ཟུང་ལེ་བརྒན་གསོལ༔ རིན་ཆེན་རྒྱན་སྤྱོད་ལྟ་བས་མི་གཞིགས་སྤྲས༔ མུ་ཏིག་དོ་ཤལ་སེ་དོ་སོར་གདུབ་མཛེས༔
གཞོན་ཤའི་དཀར་འཛིན་ཆུ་གཏེར་གེ་སར་བཞད༔ རབ་རྒྱས་ཚོགས་པའི་མདངས་ལས་རབ་འགྲོགས་བཞིན༔ ཡེ་ཤེས་ལུས་ཅན་ལས་ཀྱི་མཁའ་འགྲོའི་ཚུལ༔ དབྱིངས་ཕྱུག་འདོད་རྒུའི་མཆོག་གི་དཔལ་ལྷ་མོ༔ གྲུབ་པའི་དབང་མོ་ཁྱོད་ལ་བདག་བསྟོད་དོ༔ མ་ཅིག་ས་གསུམ་སྐྱེ་དགུ་མགོན་གྱི་མཆོག༔ སྒྲུབ་པའི་མ་གདུང་བུ་ལྟར་བརྩེ་བས་སྐྱོངས༔ བརྩེ་གཟིགས་རྣམ་པ་ཀུན་ཏུ་ཁྱོད་བསྒྲུབ་ན༔ ཕྲིན་ལས་སྔོན་སྒྲུབ་ཐུགས་རྗེས་ཕྱེས་མ་རིང་༔ རྟག་ཏུ་ཡིད་ཀྱི་དཔའ་མོས་བདག་སྐྱོངས་ཤིག༔
ཧཱུྃ༔ ཞི་བའི་ལྷ་མོ་འཇོ་སྒེག་མཛེས་མ་འཕྲོ༔ ལྕགས་ཀྱུས་ལྷ་འདྲེ་མི་གསུམ་གཞན་སྣང་འགུགས༔ རིན་ཆེན་ནེའུ་ལེས་དགོས་འདོད་ཆར་ལྟར་འབེབས༔ དར་དཀར་གོས་གསོལ་རིན་ཆེན་རྒྱན་གྱིས་སྤྲས༔ དབང་སྡུད་ལྷ་མོ་ཁྱོད་ལ་བདག་བསྟོད་དོ༔ ཧཱུྃ༔ རྒྱས་པའི་ལྷ་མོ་སེར་བཞད་ལང་ཚོ་ལྡན༔ བསྟན་པའི་རྒྱལ་མཚན་བ་དན་མཁའ་ལ་བསྒྲེངས༔ ཡིད་བཞིན་རེ་སྐོང་དགོས་འདོད་ནོར་བུ་བསྣམས༔
དར་སེར་གོས་གསོལ་རིན་ཆེན་དུ་མས་སྤྲས༔ བསོད་ནམས་དཔལ་བསྐྱེད་ལྷ་མོ་ཁྱོད་ལ་བསྟོད༔ ཧཱུྃ༔ དབང་གི་ལྷ་མོ་དབྱངས་ཅན་རྗེས་ཆགས་ཉམས༔ མདའ་དར་འཛིན་པས་སྣང་སྲིད་ཚེ་བཅུད་སྡུད༔ འཆི་མེད་བུམ་པས་སྒྲུབ་ལ་རིག་འཛིན་སྩོལ༔ དར་དམར་གོས་གསོལ་རིན་ཆེན་ཕྲེང་བས་སྤྲས༔ ཚེ་འཕེལ་དབང་གི་ལྷ་མོ་ཁྱོད་ལ་བསྟོད༔ ཧཱུྃ༔ དྲག་པོའི་ལྷ་མོ་གཏུམ་ཞིང་འབུར་ཚུགས་ལྟ༔
བར་གཅོད་བདུད་ལས་རྒྱལ་བའི་རྡོ་རྗེ་གདེང་༔ མ་རུངས་བདུད་བཞི་འཇོམས་ཤིང་བྷན་དམར་རོལ༔ དར་ལྗང་གོས་གསོལ་རཏྣའི་ཟར་བུ་བསྐྱོད༔ སྣ་ཚོགས་ཕྲིན་ལས་སྒྲུབ་པའི་ལྷ་མོར་བསྟོད༔ ཧཱུྃ༔ གཞན་ཡང་སྤྲུལ་པའི་མ་སྲིང་མཁའ་འགྲོ་མ༔ སྒྱུ་མའི་གར་གྱིས་ཆོ་འཕྲུལ་རྣམ་འགྱུར་འཛིན༔ རོལ་རྩལ་མ་འགགས་ཅིར་ཡང་སྣང་བའི་ལྷ༔ དབྱིངས་ཕྱུག་སྤྲུལ་པའི་ཕྲ་མེན་མ་ཚོགས་ལ༔ དྭང་བས་དགྱེས་པ་བསྐྱེད་ནས་བདག་བསྟོད་དོ༔
དེ་ལྟར་སྒྲུབ་པའི་སྔགས་ཕྲེང་རྣམས་བཟླས་པའི་ཚེ༔ རང་ཉིད་པདྨ་འབྱུང་གནས་སུ་གསལ་བའི་མདུན་དུ་མཁའ་འགྲོ་མ་རིམ་པར་གསལ་བཏབ་པའི་ཐུགས་ཀར་ཧྲཱིཿདང་ཧ་རི་ནི་སའི་སྲོག་ཡིག་ལ༔ སྔགས་ཕྲེང་དམར་པོ་འོད་ཟེར་ལྔ་ལྡན་གཡོན་དུ་འཁོར་བས་ཐུགས་དམ་གྱི་རྒྱུད་བསྐུལ་བས་སྐུ་ཡི་གཟི་བརྗིད་ཉི་མ་འབུམ་གྱི་མདངས་ལྟར་ཆེར་འབར་བརྟན་གཡོ་ལ་ཕོག༔ བརྟན་གཡོའི་ཚེ་བསོད་གཟི་བརྗིད་བཀྲག་མདངས་ཡོན་ཏན་ཚུར་བསྡུས་མཁའ་འགྲོ་ལ་བསྟིམ༔ མཁའ་འགྲོའི་གནས་ལྔ་ནས་ཡིག་འབྲུའི་རྣམ་པར་སྔགས་ཕྲེང་དང་འོད་ཟེར་འཕྲོས་པས་རང་ཉིད་གནས་ལྔ་ལ་ཐིམ༔ རྩ་རླུང་བདེ་དྲོད་ཉམས་རྟོགས་ཐམས་ཅད་རྩོལ་མེད་དུ་སྦར༔ ལུས་ཡེ་ཤེས་ལྷ་ཡི་རྣམ་པའི་རོལ་པར་གྱུར༔ ངག་གསུང་དབྱངས་དྲུག་ཅུ༔ ཡིད་ཀ་དག་ཟང་ཐལ་མི་དམིགས་པའི་ངོ་བོ་མངོན་དུ་གྱུར༔ པར་བསམ་ལ།
རྩ་སྔགས་ནི༔ ཨོྃ་བཛྲ་ཌཱཀྐི་ནཱི་དྷརྨ་ཛྙཱ་ན་ཏཱ་རེ་ཧཱུྃ་ཕཊ྄ཿ དེ་ནས་སྔགས་ཕྲེང་བདག་མདུན་དབྱེར་མེད་དུ་འཁོར་བ་འགལ་མེ་ལྟར་རོ༔ རང་ཉིད་ཀྱི་བ་སྤུའི་བུ་ག་རྣམས་སུ་ཡང་མཁའ་འགྲོ་མ་ཏིལ་གྱི་གང་བུ་ཁ་བྱེ་བ་ལྟར་གསལ་གདབ་ལ༔ ལས་སྔགས་ནི༔ ཨོྃ་ཤྭ་རི་དྷརྨ་ཏཱ་རེ་ཧཱུྃ་ཕཊ྄ཿ ཕྲིན་ལས་སྔགས་ནི༔ ཨོྃ་ཌཱཀྐི་དྷརྨ་ཤྭ་ར་ཏཱ་རེ་ཧཱུྃ་ཕཊ྄ཿ སྤྲོ་བསྡུ་ཚེ་བདག་དང་མཁའ་འགྲོའི་ཐུགས་ཀ་ནས་འོད་ཟེར་འཕྲོས༔ ཕྱི་ནང་སྣོད་བཅུད་ཀྱི་མཁའ་འགྲོ་དང་རྣལ་འབྱོར་རྣམས་ལ་ཕོག་པས་ཐམས་ཅད་རང་གི་དབང་དུ་འདུ་བར་བསམ༔
ཁྱད་པར་འཇིག་རྟེན་གྱི་མི་ཡི་རིགས་ལྡན་བུ་མོ་ལྔ་སོགས་དམིགས་གསལ་རྣམས་ཀྱི་སྙིང་ཁར་འོད་ཟེར་དམར་པོ་ལྕགས་ཀྱུ་ལྟར་འཕྲོས་པས་དབང་མེད་དུ་རང་གི་མདུན་དུ་འདུས་པར་བསྒོམ༔ ཡེ་ཤེས་འཇིག་རྟེན་ཐམས་ཅད་བླ་ཡིད་བདག་གི་བཟུང་བས་ནམ་ཡང་མི་ཤོར་བར་བསྒོམ༔ གཅིག་དྲིལ་ཚེ་སྒྲུབ་སྔགས་ནི༔ ཨོྃ་ཤྭ་རི་དྷརྨ་ཏཱ་རེ་ཛྙཱ་ན་ཨཱ་ཡུར་པུཥྚིཾ་ཀུ་རུ་ཡེ་སྭཱ་ཧཱ༔ བསོད་ནམས་སྤེལ་བའི་སྔགས་ནི༔ ཨོྃ་ཡོ་གི་ནི་ཤྭ་ར་ཏཱ་རེ་པུཎྱེ་སིདྡྷི་ཡེ་སྭཱ་ཧཱ༔ དབང་སྡུད་ནི༔ ཨོྃ་གྷ་མུ་ཨ་ཏཱ་རེ་དྷེ་མ་སརྦ་པ་ཤཾ་མ་མ་ཐུན་ཐུན་སྭཱ་ཧཱ༔ རིགས་བཞིའི་སྔགས་གཅིག་དྲིལ་ནི༔ ཨོྃ་བཛྲ་རཏྣ་པདྨ་ཀརྨ་ཧྲཱིཿཧ་རི་ནི་ས་ཛ་ཛཿ
ར་ག་ཧེ་ཤ་དྷེ་ཝི་མ་མ་ཐུན་ཐུན་སྭཱ་ཧཱ༔ མཁའ་འགྲོ་སྡེ་ལྔའི་སྲོག་གི་སྙིང་པོ་ནི༔ ཨོྃ་ཌཱཀྐི་ནཱི་ཧྲཱིཿཧ་རི་ནི་ས་ཙིཏྟ་ཧྲི་ད་ཡ་ཧྲིཾ་ཧྲིཾ་ཛཿསྭཱ་ཧཱ༔ དེ་ནི་དམིགས་པ་སྤྲོ་བསྡུ་ལས་ཡེ་ཤེས་མཁའ་འགྲོ་ལྟར་བསྒྲུབ་པའི་རིམ་པའོ༔ དེ་ཡང་མཐར་མཁའ་འགྲོ་མ་རྣམས་རང་ལ་བསྡུ༔ རྟེན་ཡོད་ན་རང་དང་རྟེན་གཉིས་ཀ་བསྡུ༔ སྐབས་སུ་མཁའ་འགྲོའི་གཏང་རག་གི་གཏོར་འབུལ་ནི༔ ཕུད་རྒོད་དང་གཏོར་མ་བཅས་བཤམ༔ ཧཱུྃ༔ མི་མངོན་ཆོས་ཀྱི་དབྱིངས་ཀྱི་ཕོ་བྲང་ནས༔
རིགས་ལྔ་ཡེ་ཤེས་མཁའ་འགྲོ་སྐུར་བཞེངས་ཤིག༔ དེང་འདིར་བདག་ལ་དགྱེས་པའི་མདངས་སྟོན་ཕྱིར༔ ཐོགས་མེད་ཐུགས་རྗེའི་དབང་གིས་གནས་འདིར་གཤེགས༔ སྔོན་ཚེ་ཀེའུ་རི་གསང་བའི་གནས་མཆོག་ཏུ༔ རིག་འཛིན་ཆེན་པོ་པདྨ་འབྱུང་གནས་དང་༔ བདེ་ཆེན་རིག་མ་ཡེ་ཤེས་མཚོ་རྒྱལ་གཉིས༔ ཟབ་གསང་མཁའ་འགྲོའི་དཀྱིལ་འཁོར་ཞལ་ཕྱེ་ཚེ༔ མཁའ་འགྲོ་སྡེ་ལྔའི་ལྷ་ཚོགས་འཇའ་ལྟར་ཤར༔ མ་བསྒོམས་སངས་རྒྱས་རང་བཞིན་ལྷུན་གྱིས་གྲུབ༔ སྒོམ་པའི་ལྷ་ཚོགས་གཟི་བརྗིད་མདངས་དང་ལྡན༔
གནས་གསུམ་ལ་སོགས་བསྟན་པའི་བྱ་ར་མཛད༔ དེ་ལྟར་སྔོན་གྱི་ཐ་ཚིག་དྲན་དགོངས་ཕྱིར༔ དམ་རྫས་བརྒྱན་པའི་གཏོར་མ་འདི་བཞེས་ལ༔ དགྱེས་པའི་མདངས་ཕྱུང་བསྒྲུབས་པའི་རྟགས་བསྟན་ཏེ༔ ཕྲིན་ལས་སྔོན་སྒྲུབ་བྱང་ཆུབ་ས་ལམ་སྤེལ༔ འགྲོ་བའི་ཚེ་བསོད་མངའ་ཐང་དབང་དུ་སྡུད༔ ཡིད་ལ་འདོད་རྒུ་དཔལ་འབྱོར་ཕུན་ཚོགས་ནས༔ དབྱིངས་ཕྱུག་ལྷ་མོས་བསྟན་པའི་མེལ་ཚེ་སྒྲོན༔ རིག་འཛིན་བདག་གི་སྒྲུབ་པའི་གྲོགས་དན་མཛོད༔ ཨོྃ་ཛྙཱ་ན་ཌཱཀྐི་དྷེ་ཝི་ཀཱ་ལི་ཧ་རི་ནི་ས་ཡེ་ས་པ་རི་ཝཱ་ར་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔
སརྦ་པཉྩ་ཨ་མྲྀ་ཏ་ཁཱ་ཧི༔ ཞེས་མཆོད་གཏོར་འབུལ༔ བདག་བྱང་ཆུབ་སྙིང་པོ་མཆིས་ཀྱི་བར༔ མཁའ་འགྲོ་དང་རྟག་ཏུ་འབྲལ་བ་མེད་པའི་སྨོན་ལམ་འདེབས༔ ཧྲཱིཿ བདེ་ཆེན་ཡེ་ཤེས་རྒྱས་པའི་དཔལ་ལྷ་མོ༔ ཟབ་ལམ་རྡོ་རྗེ་རིགས་ཀྱི་རྣལ་འབྱོར་དང་༔ རྟག་ཏུ་འབྲལ་མེད་ཟུང་འཇུག་སྤྱོད་པ་ཡིས༔ ཕྲིན་ལས་དཔལ་དུ་བདག་གིས་དེང་འགྲུབ་ཤོག༔ ཨོྃ་གུ་ཧྱ་མུ་ཊ་མུ་ལ་མངྒ་ལ་ཏིཥྛ་ཡེ་སྭཱ་ཧཱ༔
ཞེས་མེ་ཏོག་གི་རབ་ཏུ་གནས༔ སྒྲུབ་རྟེན་ལ་རྟག་ཏུ་བཞུགས་པར་བསམ༔ ས་མ་ཡ༔ དེ་ཡང་ཏིང་འཛིན་གོ་ཆ་བཞི་ལྡན་ཞེས༔ ཐུན་མཐར་མི་དམིགས་མཉམ་བཞག་ལྷ་རུ་ལྡང་༔ དབང་གི་རིགས་ལྔའི་སྒྲུབ་ཐབས་འདི༔ མ་གཅིག་མཁའ་འགྲོ་ཡེ་ཤེས་ཚུལ་འཆང་མ༔ སྒྲུབ་པའི་འགྲིགས་ཆགས་ཁོ་མོ་མཚོ་རྒྱལ་གྱིས༔ གཞོ་སྟོད་ཏི་སྒྲོ་མཁའ་འགྲོའི་ཚོགས་ཁང་དུ༔ རིན་ཆེན་ཟབ་གསང་ཤོག་སེར་ལོགས་སུ་བཀོད༔
མི་ནུབ་རིན་ཆེན་གསང་བའི་གཏེར་དུ་སྦས༔ རྒྱ་འདི་ལས་ཀྱི་མ་མོ་གསུམ་གྱིས་སྐྱོངས༔ མ་འོངས་ཡང་མཐའ་དུས་ཚོད་ལྔ་བདོ་ལ༔ སྐལ་ལྡན་ལས་ཅན་གཅིག་དང་འཕྲད་པར་ཤོག༔ གངས་ཁྲོད་ཕོ་བྲང་ཚོགས་ཁངྀ་ཨཚ་རྒྱཿ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ དམ་རྒྱ༔ གཉན་རྒྱ༔ ཁོ་བོ་རིག་འཛིན་རྩ་གསུམ་གླིང་པ་ཆོས་ཀྱི་རྒྱ་མཚོས་འབྲི་གུང་གཞོ་སྟོད་ཏི་སྒྲོའི་ཚོགས་ཁང་ཡང་རྫོང་ནས། མེ་སྤྲེལ་ལོར་གདན་དྲངས་ཤིང་བདུད་འདུལ་སྔགས་པ་གླིང་དུ་ཤོག་སེར་ནས་གསང་ཞལ་བསྒྱུར་བའོ། སརྦ་མངྒ་ལཾ།། །། ཇ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ མ་ཅིག་དཔལ་ལྡན་ལྷ་མོ་འཇིག་རྟེན་ལྟར་སྒྲུབ་པའི་ལས་བྱང་མངོན་སྤྱོད་ནུས་ལྡན་བཞུགས་པའི་དབུ་ཕྱོགས་ལགས་སོ༔ མ་ཅིག་དུས་མཁྱེན་དབྱིངས་ཕྱུག་ལྷ་མོར་འདུད༔ ས་མ་ཡ༔
དེ་ཡང་སངས་རྒྱས་བསྟན་པའི་བྱ་ར་མ༔ དཔལ་ཡེ་ཤེས་དང་ལས་ལ་གྲུབ་པའི་མ་ཅིག་འདོད་ཁམས་གཙོ་མོའི་ཕྲིན་ལས་གསོལ་མཆོད་ནི༔ ཐོག་མར་བླ་མ་དྲག་པོའི་དཀྱིལ་འཁོར་སྔོན་དུ་སོང་ནས༔ ལྷ་མོའི་གསོལ་མཆོད་བགྱིས་པ་ལ༔ ལྕགས་ཟངས་བྷནྡྷ་ལ་སོགས་པ་རིན་པོ་ཆེའི་སྣོད་ཀྱི་ནང་དུ༔ གཏོར་མ་ཟླུམ་པོ་འཁོར་བཞིས་བསྐོར་བ༔ མདུན་དུ་དམར་གཏོར་གསུམ་དང་མཐེབ་སྐྱུ་བཅུ་གཉིས་བྷ་ལིང་ཉེར་བརྒྱད་ཀྱིས་བསྐོར་བ༔ སྨན་རཀ་ཕུད་རྒོད་སོགས་དགྱེས་པའི་མཆོད་པ་སྣ་ཚོགས་བཤམ༔ སྤྱན་གཟིགས་སྐུ་འབག་བླ་རྟེན་བཅས་བཀྲམ༔ ཁྱད་པར་དམ་ཚིག་གསང་བའི་མེ་ལོང་མདའ་དར་སྦ་ལྕག་སྲོག་འཁོར༔
ཐུན་གཏོར་ཟོར་གཏོར་བཅས་སྤྱི་ལྟར་བཤམ༔ རོལ་མོའི་བྱེ་བྲག་རྣམས་ཀྱང་རྒྱས་པར་བསྒྲིགས་ཏེ༔ དྲི་སྤོས་སོགས་ལེགས་པར་བཏང་ཞིང་༔ རང་ཉིད་བླ་མ་དྲག་པོ་ཐོད་ཕྲེང་རྩལ་གསལ་བཏབ་སྟེ༔ མཆོད་པ་རྣམས་བྱིན་གྱིས་བརླབ་པ་ནི༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ་ཛཿ ཨོྃ་ཨཱཿཧཱུྃ༔ ཧོཿ
སྟོང་པའི་ངང་ལས་བྷྲཱུྃ་ཨེ་ཛེཾ་ཁཾ༔ མཱུྃ་ལཱྃ་མཱྃ་པཱྃ་ཏཱྃ༔ ཧཱུྃ་ཏི་གུ་ཧྱ་ནིཿ ཧྲཱིཿབྷྲཱུྃ་སརྦ་ཨཱཏྨ་ཀོ྅་ཧཾ༔ ཧོཿ དེ་ཉིད་ཡོངས་སུ་གྱུར་པ་ལས་རང་རང་གི་སྣོད་སོ་སོའི་ནང་དུ་ཕྱི་ནང་གི་མཆོད་པ་ཡིག་འབྲུ་ས་བོན་འོད་དུ་ཞུ་བ་ལས་བྱུང་བའི་མཆོད་རྫས་སྨན་རཀ་གཏོར་མ་ཚོགས་ཀྱི་ཡོ་བྱད་ཐམས་ཅད་ཕུན་སུམ་ཚོགས་པར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོྃ་སརྦ་པཱུ་ཛ་མེ་གྷ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔
གཉིས་པ་སྐད་ཅིག་གིས་འདོད་ཁམས་དབང་ཕྱུག་མ་བསྐྱེད་པ་ནི༔ ཧོཿ སྐད་ཅིག་གིས་རང་ཉིད་ཆེ་མཆོག་པདྨ་དྲག་པོ་གསལ་བའི་མདུན་དུ༔ ཨེ་མཐིང་ནག་གི་རང་བཞིན་ནམ་མཁའ་མུ་མཐའ་མེད་པ༔ དེའི་ཤུགས་ལས་རླུང་མེ་ཆུ་ས་དབང་ཆེན་གསེར་གྱི་ས་གཞི་འཁོར་ཡུག་ཁྱབ་པ༔ དེའི་སྟེང་དུ་དུར་ཁྲོད་ཀྱི་ས་གཞི་དང་བམ་གསར་རྙིང་རི་ལྟར་སྤུངས་པའི་དབུས་སུ༔ ཐོད་མཁར་མེ་རླུང་རབ་ཏུ་འཁྱིལ་བའི་གཞལ་ཡས་ཁང་༔ རྒྱ་ཁྱོན་ཆོས་ཀྱི་དབྱིངས་དང་མཉམ་པ༔ དེའི་ལྟེ་བར་པདྨ་ཉི་ཟླ་བམ་རོའི་གདན་ལ༔ ཡི་གེ་ཧྲཱིཿམ་བྷྱོ་ཡོངས་སུ་གྱུར་པ་ལས༔
མ་ཅིག་འདོད་ཁམས་དབང་ཕྱུག་སྐུ་མདོག་དམར་པོ་ཁྲོ་འཛུམ་གྱི་ཉམས་དང་ལྡན་པ༔ སྣང་སྲིད་ཀུན་ལ་དབང་བའི་མ་མོ་ཆེན་མོ་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ༔ དབུ་ལ་རིན་པོ་ཆེའི་པྲོག་ཞུ་ལ་ཐོད་སྐམ་དང་ལྡན་པ༔ ཕྱག་གཡས་ཐོད་པའི་ཅང་ཏེའུ་ནམ་མཁའ་ལ་འཁྲོལ་བས་མ་མོ་མཁའ་འགྲོ་དབང་དུ་སྡུད་པ༔ གཡོན་བྷནྡྷ་ཁྲག་གིས་བཀང་བ་བསྣམས་པ༔ དམ་སྲི་བདུད་ཀྱི་སྙིང་ཁྲག་རོལ་པ༔ སྐུ་ལ་དར་དཀར་གྱི་ཟ་བེར་དང་ཚོན་ལྡན་ཟུང་དུ་བཀླུབས་པ༔ རིན་པོ་ཆེ་རུས་པའི་རྒྱན་གྱིས་སྤྲས་པ༔ ཆུ་རྟ་སྔོན་པོ་རླུང་གི་ཤུགས་ཅན་ལ་སྒ་སྟན་དང་དར་སྟན་གྱི་སྟེང་དུ་གཡང་གཞི་དང་གཡེར་ཁ་ཟ་རམ་གྱིས་བརྒྱན་པ་ཆིབས་ཏེ༔ སྐད་ཅིག་གིས་སྟོང་གསུམ་བསྐོར་བའི་ནུས་པ་དང་ལྡན་པའོ༔
དེའི་ཤར་དུ་དྲག་བྱེད་ལས་ཀྱི་ལྷ་མོ་སྐུ་མདོག་དཀར་དམར་རྒྱ་བོང་སྔོན་པོ་ལ་ཆིབས་པ༔ ཕྱག་ན་མེ་ལོང་དང་གཏེར་སྒྲོམ་ཐོགས་པ༔ དར་མཐིང་གི་བེར་ཆེན་གསོལ་བའོ༔ ལྷོ་རུ་རྒྱས་བྱེད་སྲིད་པའི་ལྷ་མོ་གཙུག་ན་ནོར་བུ་སྐུ་མདོག་སེར་མོ་གཡས་རིན་པོ་ཆེའི་རྒྱལ་མཚན་དང་༔ གཡོན་ཐོད་པ་ནོར་བུས་བཀང་བ་འཛིན་པ༔ ལེ་བརྒན་སེར་པོའི་ཕོད་ཀ་གསོལ་ཞིང་འབྲོང་ཆེན་ཁམ་པ་ལ་ཆིབས་པ༔ ནུབ་ཏུ་བསམ་འཕེལ་ཡིད་བཞིན་དབང་གི་ལྷ་མོ་དམར་སེར་གཡས་ལྕགས་ཀྱུ་དང་གཡོན་ནེའུ་ལེ་འཛིན་པ༔ དར་དམར་གྱི་ཕོད་ཁ་གསོལ་བ༔ རྟ་དམར་རླུང་གཤོག་ལ་ཆིབས་པ༔ བྱང་དུ་ཁམས་གསུམ་དབང་དུ་སྡུད་པའི་ལྷ་མོ་སྐུ་མདོག་དམར་ནག་གཡས་ཟངས་གྲི་དང་གཡོན་ལྕགས་ཀྱུ་གདེངས་ཤིང་༔
རུས་པའི་རྒྱན་དྲུག་གིས་སྤྲས་ཏེ་ཁྱུང་དམར་ལ་ཆིབས་པ༔ དེ་རྣམས་ཀྱི་མདུན་དུ་ལས་བྱེད་སྤྲུལ་པའི་མ་མོ་གསུམ་སྤུ་གྲི་དང་ནད་རྐྱལ་ཐོགས་ནས་གཅེར་མོ་གཡང་གཞི་གྱོན་ཏེ་གར་བསྒྱུར་བའོ༔ ཐམས་ཅད་ཀྱང་རབ་ཏུ་གཟི་བརྗིད་དང་འབར་ཞིང་རྒྱན་དུ་མས་སྤྲས་ཏེ༔ རིན་པོ་ཆེའི་པྲོག་ཞུ་ཐོད་རྩལ་ཅན་གསོལ་ཞིང་གཙོ་མོ་ལྟར་བསྐྱེད་པའོ༔ རང་གི་ཐུགས་ཀའི་ཧཱུྃ་ཧཱུྃ་ཧཱུྃ་གི་འོད་ཟེར་ལྕགས་ཀྱུ་ལྟར་འཕྲོས་པས༔ རང་བཞིན་དབྱིངས་ཀྱི་ཕོ་བྲང་༔ ཨུ་ཙ་ལ་ཡི་དུར་ཁྲོད༔ མུ་ལེ་མཐིང་གི་མཚོ་ནང་༔ སྤུ་རངས་ཏ་དང་གངས་རི༔ ལ་ཕྱི་ཙཱ་རི་ཏི་སྒྲོ་སོགས༔
ཁྱད་པར་གྱི་གནས་ཆེན་གང་དུ་བཞུགས་ཀྱང་༔ ཐུགས་རྗེ་དང་ཐུགས་དམ་གྱི་དབང་གིས་རྒྱུད་བསྐུལ་ནས་ཐོགས་པ་མེད་པ་སྤྱན་དྲངས༔ ཨོྃ་བཛྲ་ས་མཱ་ཡ་ཛ་ཛཿ རོལ་མོ་དབྱངས་དང་བཅས་ནས༔ ཧཱུྃ་བྷྱོཿ སྔོན་གྱི་བསྐལ་པའི་དང་པོ་ལ༔ འོག་མིན་ཆོས་དབྱིངས་ཕོ་བྲང་དུ༔ མཁའ་འགྲོ་སྡེ་ལྔ་ཞེས་སུ་གྲགས༔ བདེ་གཤེགས་རྒྱལ་བས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔
ཉི་ཟླ་བམ་རོའི་གདན་ལ་བཞུགས༔ དབྱིངས་ཕྱུག་དཔལ་འབར་བདག་གིས་བསྟོད༔ དེ་འོག་བར་བསྐལ་གཉིས་པ་ལ༔ གསང་ཆེན་མེ་རི་འབར་བ་རུ༔ རྡོ་རྗེ་ཕག་མོ་ཞེས་སུ་གྲགས༔ ལག་ན་རྡོ་རྗེས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔ ཉི་ཟླ་བམ་རོའི་གདན་ལ་བཞུགས༔ དབྱིངས་ཕྱུག་དཔལ་འབར་བདག་གིས་བསྟོད༔ དེ་འོག་བར་བསྐལ་གསུམ་པ་ལ༔
ཨུ་ཙ་ལ་ཡི་དུར་ཁྲོད་དུ༔ མཁའ་འགྲོ་ཁྲོས་མ་ནག་མོར་གྲགས༔ ཡང་དག་རྡོ་རྗེས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔ ཉི་ཟླ་བམ་རོའི་གདན་ལ་བཞུགས༔ དབྱིངས་ཕྱུག་དཔལ་འབར་བདག་གིས་བསྟོད༔ དེ་འོག་བར་བསྐལ་བཞི་པ་རུ༔ རི་རབ་གླིང་བཞི་དབང་བསྒྱུར་བ༔ མུ་ལེ་མཐིང་གི་མཚོར་བརྟེན་བཅའ༔ མ་ཅིག་འདོད་ཁམས་དབང་ཕྱུག་ཞེས༔
རྡོ་རྗེ་གཞོན་ནུས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔ ཉི་ཟླ་བམ་རོའི་གདན་ལ་བཞུགས༔ དབྱིངས་ཕྱུག་དཔལ་འབར་བདག་གིས་བསྟོད༔ དེ་འོག་ཐ་ཚིག་ལྔ་པ་ལ༔ རྒྱ་གར་རྡོ་རྗེ་གདན་དྲུང་དུ༔ ལྷ་མོ་རྡོ་རྗེ་གཤོག་རྒོད་དྲག༔ རྡོ་རྗེ་ཁྲོ་བོས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔ ཉི་ཟླ་བམ་རོའི་གདན་ལ་བཞུགས༔
དབྱིངས་ཕྱུག་དཔལ་འབར་བདག་གིས་བསྟོད༔ དེ་འོག་ཐ་ཚིག་དྲུག་པ་རུ༔ བལ་ཡུལ་ཡང་ལེ་ཤོད་ཀྱི་གནས༔ མ་མོ་ཨེ་ཀ་ཛཱ་ཊིར་གྲགས༔ རྡོ་རྗེ་དྲག་པོས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔ ཉི་ཟླ་བམ་རོའི་གདན་ལ་བཞུགས༔ དབྱིངས་ཕྱུག་དཔལ་འབར་བདག་གིས་བསྟོད༔ དེ་འོག་ཐ་ཚིག་བདུན་པ་ལ༔ བོད་ཡུལ་གཞོ་སྟོད་ཏི་སྒྲོ་རུ༔
དབྱིངས་ཕྱུག་ཆོས་ཀྱི་སྒྲོལ་མར་གྲགས༔ ཐོད་ཕྲེང་རྩལ་གྱིས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔ ཉི་ཟླ་བམ་རོའི་གདན་ལ་བཞུགས༔ དབྱིངས་ཕྱུག་དཔལ་འབར་བདག་གིས་བསྟོད༔ དེ་འོག་ཐ་ཚིག་བརྒྱད་པ་རུ༔ མཆིམས་ཕུ་དཔལ་གྱི་བསམ་ཡས་སུ༔ གནུབས་སྟོན་སངས་རྒྱས་ཡེ་ཤེས་ལ༔ མཁའ་འགྲོའི་གསང་རྒྱ་གཏད་ནས་ཀྱང་༔ གཏེར་གྱི་སྲུང་མ་གཉེར་བསྐོས་ཚེ༔
རྡོ་རྗེ་གཡུ་སྒྲོན་མ་རུ་གྲགས༔ པདྨ་འབྱུང་གནས་དབང་བསྐུར་བཞིན༔ གནས་འདིར་སྤྱན་འདྲེན་གཤེགས་སུ་གསོལ༔ ཉི་ཟླ་བམ་རོའི་གདན་ལ་བཞུགས༔ དབྱིངས་ཕྱུག་དཔལ་འབར་བདག་གིས་བསྟོད༔ ད་ལྟ་སྒྲུབ་པའི་རིག་འཛིན་གྱིས༔ དུར་ཁྲོད་གནས་འདིར་སྤྱན་འདྲེན་ན༔ ཐོད་མཁར་འབར་བའི་དབུས་ཉིད་དུ༔ ཉི་ཟླ་བམ་རོའི་གདན་ལ་བཞུགས༔ རྟག་ཏུ་དམ་ཚིག་བསྲེ་བའི་ཕྱིར༔
དབྱེར་མེད་བདག་གིས་ཕྱག་བགྱིད་དོ༔ ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ པདྨ་སཱུརྻ་ཙནྡྲ་ཏི་ར་བཾ༔ ཏིཥྛ་ལྷན༔ ན་མོ་པཱུ་རུ་ཤ་ཡ་ཧོཿ
དེ་ནས་མཆོད་པ་འབུལ་བ་ནི༔ ཧཱུྃ༔ དབྱིངས་ཕྱུག་ལྷ་མོ་འཁོར་དང་བཅས་པ་ལ༔ འདོད་ཡོན་ཕྱི་ཡི་མཆོད་པ་འབུལ་བ་ནི༔
དབང་པོ་རྣམ་ལྔའི་མེ་ཏོག་རི་ལྟར་སྤུངས༔ ཤ་ཆེན་ཚིལ་ཆེན་ངད་ལྡན་དུད་སྤྲིན་འཁྲིགས༔ ལྷ་བ་ཞག་དང་རྐང་མར་སྒྲོན་མེ་སྦར༔ དམར་ཆེན་རླབས་སུ་གཡོ་བའི་དྲི་ཆབ་གཏམས༔ བཅུད་ལྡན་བ་ལིཾ་དགྱེས་པའི་ཞལ་ཟས་བཀྲམ༔ རྐང་གླིང་ཐོད་རྔ་སྒྲ་སྙན་འབྲུག་ལྟར་སྒྲོགས༔ སྣ་ཚོགས་ཕྱི་ཡི་མཆོད་པ་བཀྲམ་པ་འདི༔ དབྱིངས་ཕྱུག་ཆོས་ཀྱི་སྒྲོལ་མ་གཙོ་དང་འཁོར༔ དཔལ་ལྡན་ལྷ་མོ་འཁོར་དང་བཅས་ལ་འབུལ༔ ཧཱུྃ༔
མ་ཅིག་ལས་ཀྱི་མཁའ་འགྲོའི་ཐུགས་དམ་བསྐང་༔ རྡོ་རྗེ་རིགས་ཀྱི་མཁའ་འགྲོའི་ཐུགས་དམ་བསྐང་༔ རིན་ཆེན་རིགས་ཀྱི་མཁའ་འགྲོའི་ཐུགས་དམ་བསྐང་༔ པདྨ་རིགས་ཀྱི་མཁའ་འགྲོའི་ཐུགས་དམ་བསྐང་༔ ལས་ཀྱི་རིགས་ཀྱི་མཁའ་འགྲོའི་ཐུགས་དམ་བསྐང་༔ དབྱིངས་ཕྱུག་ཆོས་ཀྱི་སྒྲོལ་མའི་ཐུགས་དམ་བསྐང་༔ དྲག་མོ་འདོད་ཁམས་གཙོ་མོའི་ཐུགས་དམ་བསྐང་༔ ལྷ་མོ་གཙུག་ན་ནོར་བུའི་ཐུགས་དམ་བསྐང་༔ ཡིད་བཞིན་དབང་གི་ལྷ་མོའི་ཐུགས་དམ་བསྐང་༔ དབང་སྡུད་སྲིད་པའི་ལྷ་མོའི་ཐུགས་དམ་བསྐང་༔
ཕོ་ཉ་བཤན་པ་མ་གསུམ་ཐུགས་དམ་བསྐང་༔ ཐུགས་དམ་བསྐངས་ཤིང་བར་ཆད་སེལ་བ་དང་༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཱུ་ཛ་སུ་ར་ཧཱུྃ༔ ཧཱུྃ༔ བྷནྡྷའི་སྣོད་དུ་བདུད་རྩི་མཚོ་ལྟར་འཁྱིལ༔ བྷ་ལིང་རྒྱན་གྱི་གཏོར་མ་དབྱིངས་སུ་སྙོགས༔ རཀྟའི་རྦ་རླབས་ལྦུ་བ་ཕྱར་མ་ཕྱུར༔ བསྒྲལ་ཞིང་གཏུབ་པའི་དབང་པོ་རི་ལྟར་སྤུངས༔
ཛ་གད་སྨན་ཕུད་བཅུད་གཡོ་གྱ་མ་གྱུ༔ རོ་བརྒྱའི་བཅུད་ཆགས་ཚོགས་ཀྱི་ཡོ་བྱད་བཀྲམ༔ ཤིང་འབྲས་འབྲུ་བཅུད་འབྲས་རྒུན་བསྟར་བའི་རོ༔ རྗེས་སུ་ཆགས་པའི་དྲི་དང་དགྱེས་པའི་ཕུད༔ སྤྱན་གཟིགས་ལང་ཚོ་རྣམ་པར་སྤྱོད་པའི་ཡུལ༔ སྤྱོད་ལྡན་མཁའ་ལ་འཁྲིགས་པའི་སྤྲིན་ཕུང་ལ༔ འཁུ་བའི་རྣམ་པར་རང་རང་རྟེན་པའི་རྫས༔ རྟ་བདུན་དབང་པོའི་ལང་ཚོ་ལྟར་འབར་བའི༔ དྲི་མེད་ཆུ་ཤེལ་མཛེས་པའི་ཨ་དརྴ༔ མཁྲེགས་མེད་རབ་མཛེས་སྦ་ལྕག་མཉེན་ཞིང་ལྡེམ༔
འགུགས་པའི་འདེབས་ཟོར་འབེབས་པའི་མདའ་མོ་ལ༔ ཚོན་ལྡན་རྣམ་པར་བཀྲ་བའི་པཉྩ་ལི༔ ཡིད་ལ་རྟག་ཏུ་ཆགས་པའི་བླ་འཁོར་བསྐྲུན༔ དྲི་ཟའི་དབྱངས་ལེན་པིང་ཀའི་རྒྱལ་མཚན་བསྒྲེངས༔ ཤུགས་ལྡན་རླུང་གི་འདབ་ཅན་མིག་སྨན་ཚོགས༔ དལ་འགྲོས་སྤུ་ཡིས་མཛེས་པའི་ཁྱུ་མོའི་ཁྱུ༔ ཕྱི་མོ་ཟླ་བ་མ་མའི་གདོང་རྭ་ཅན༔ མགྲིན་བཟང་ཆུ་འཛིན་མདངས་ལྡན་སྒྲ་དཔངས་མཐོ༔ ནཱི་ལཾ་ཨིནྡྲ་རྙིལ་བའི་ཕྲེང་ཕྲེང་པོ༔ གདེངས་ཅན་བདག་པོའི་བང་མཛོད་འཕྱ་བའི་དཔྱིད༔
རྟག་མྱོས་ལྷ་ལྟར་འབད་མེད་ཅི་བཞིན་ཏུ༔ འགོག་མེད་ནཱ་དའི་དབང་མོ་གཙོ་དང་འཁོར༔ དུས་འཛིན་མཛའ་མོར་བཏུད་དེ་དགའ་མར་འབུལ༔ ཧཱུྃ༔ མ་ཅིག་ལས་ཀྱི་མཁའ་འགྲོའི་ཐུགས་དམ་བསྐང་༔ རྡོ་རྗེ་རིགས་ཀྱི་མཁའ་འགྲོའི་ཐུགས་དམ་བསྐང་༔ རིན་ཆེན་རིགས་ཀྱི་མཁའ་འགྲོའི་ཐུགས་དམ་བསྐང་༔ པདྨ་རིགས་ཀྱི་མཁའ་འགྲོའི་ཐུགས་དམ་བསྐང་༔ ལས་ཀྱི་རིགས་ཀྱི་མཁའ་འགྲོའི་ཐུགས་དམ་བསྐང་༔ དབྱིངས་ཕྱུག་ཆོས་ཀྱི་སྒྲོལ་མའི་ཐུགས་དམ་བསྐང་༔
དྲག་མོ་འདོད་ཁམས་གཙོ་མོའི་ཐུགས་དམ་བསྐང་༔ ལྷ་མོ་གཙུག་ན་ནོར་བུའི་ཐུགས་དམ་བསྐང་༔ ཡིད་བཞིན་དབང་གི་ལྷ་མོའི་ཐུགས་དམ་བསྐང་༔ དབང་སྡུད་སྲིད་པའི་ལྷ་མོའི་ཐུགས་དམ་བསྐང་༔ ཕོ་ཉ་བཤན་པ་མ་གསུམ་ཐུགས་དམ་བསྐང་༔ ཐུགས་དམ་བསྐངས་ཤིང་བར་ཆད་སེལ་བ་དང་༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་རུ་ཏྲ་མ་ར་ཎི་ཤ་མ་ནི་མ་ཧཱ་མཾ་ས་ཙིཏྟ་གོ་རོ་ཙ་ན་ཀིཾ་ནི་རི་ཏི་བྷ་སུ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་སརྦ་པཱུ་ཛ་སུ་ར་ཧཱུྃ༔ ཞེས་པས་མཆོད་པ་ཕུལ་ཞིང་བསྟོད་པའི་ཕྲིན་ལས་བགྱིས་པ་ནི༔
ཐུགས་ཉིད་ཡེ་ཤེས་ཀློང་ནས་མ་གཡོས་པར་དྲག་མོའི་ཆ་ཙམ་འཛིན་པའི་གཟི་བརྗིད་བསྐྱེད་པ་ནི༔ ཧཱུྃ༔ དབྱིངས་ལས་མ་གཡོས་ཡེ་ཤེས་ངང་༔ དབང་ཕྱུག་བདུན་ལྡན་གཙོ་མོའི་གཙོ༔ ཆོས་ཉིད་ཆོས་ཅན་རྙོག་བྲལ་བའི༔ སྒྲོལ་བའི་ཉོན་མོངས་ཞི་བ་མོ༔ མ་ཁྱོད་རྟག་ཏུ་བདག་གིས་བསྟོད༔ བདུད་སྡེ་མཐར་བྱེད་མཉེས་མཉེས་མོ༔ མཉེས་ཤིང་གཏུམ་མོས་སྲིད་པ་གཡོ༔ ཞི་རྒྱས་དབང་དྲག་ཕྲིན་ལས་བཞི༔
ལས་མཁན་ཕོ་ཉ་མོ་ལ་བསྟོད༔ དུང་དུང་གདུང་ཞིང་སྒྲུབ་པ་ལ༔ མཆོག་དང་ཐུན་མོང་མ་གཡེལ་པར༔ མཆོག་གི་དངོས་གྲུབ་མཆོག་སྩོལ་མཛོད༔ ཧཱུྃ་བྷྱོཿ གཏུམ་དྲག་ཚལ་དང་ཚང་ཚིང་འཁྲིགས༔ གསང་ཆེན་ཧེ་ཡི་དུར་ཁྲོད་ནས༔ དབྱིངས་ཕྱུག་ལྷ་མོ་སྐུར་བཞེངས་ཤིག༔ རིགས་བཞི་མ་མོ་སྐུར་བཞེངས་ཤིག༔ བཤན་པ་མ་གསུམ་སྐུར་བཞེངས་ཤིག༔
བཞེངས་ཤིག་བཅོལ་བའི་ཕྲིན་ལས་མཛོད༔ དམ་ཚིག་ཆེན་པོའི་དུས་ལ་བབ༔ རང་བཞིན་མི་དམིགས་ཆོས་དབྱིངས་ཀྱང་༔ ཐབས་ཀྱི་ཆོ་འཕྲུལ་སྐུར་སྟོན་མ༔ མཁའ་ལ་དབང་སྒྱུར་དཔལ་འབར་མ༔ དཀར་མོ་སྣང་སྲིད་དབང་མོ་ཆེ༔ ཁྲོས་མ་དཀར་མོ་སྲིད་པའི་རྒྱལ༔ སྤྲུལ་པ་དམར་མོ་ཁྲག་མིག་མ༔ ནག་མོ་ཁྲོས་མ་བདུད་ཀྱི་ལྕམ༔ སྲིན་མོ་གློག་གི་ཕྲེང་བ་ཅན༔
ཡཀྴའི་བུ་མོ་རེ་མ་ཏི༔ གདོལ་པའི་བུ་མོ་དུང་སྐྱོང་མ༔ གཤིན་རྗེའི་བུ་མོ་ཡ་མ་ནག༔ སྔགས་བདག་རལ་གཅིག་ཁ་མོ་ཆེ༔ ཨུ་མ་དྷེ་ཝ་ལྷ་མིན་མོ༔ སྡེ་བརྒྱད་ཡོངས་ཀྱི་གཙོ་མོ་སྟེ༔ མངོན་སྤྱོད་ལས་ལ་ཆས་པའི་ཚེ༔ ཕྱག་གཡས་ཟངས་ཀྱི་གྲི་གུག་གདེང་༔ དགྲ་བགེགས་གཟུགས་ཕུང་མགོ་ལུས་ཕྲལ༔ གཡོན་པས་ཀླད་ཁྲག་ཞལ་དུ་གསོལ༔
དམ་སྲི་སྙིང་ནས་བཀུམས་པར་བྱེད༔ མཁའ་ལ་མྱུར་མགྱོགས་ལམ་ལམ་འགྲོ༔ ཅང་ཤེས་རླུང་གི་ཤུགས་ཅན་ཞོན༔ སྟོང་གསུམ་དམིགས་པས་ཡུད་ཀྱིས་བསྐོར༔ ལྷ་དང་ལྷ་མིན་གཙོ་མོ་མཛད༔ རེས་འགའ་སྲིན་མོའི་ཆ་ལུགས་འཆང་༔ བོང་བུ་གྭ་དམར་བཞོན་པ་ཡིས༔ རླུང་ནག་འཚུབ་མའི་སྣ་ཡང་འདྲེན༔ དགྲ་ལ་ཁྲག་ནད་དམར་ཡམས་འབེབས༔ སྟོང་གསུམ་ནད་ཀྱི་བསྐལ་པ་བསྙིལ༔
སྲིད་པ་འདི་ཡི་སྲོག་གི་བདག༔ རྔམ་ཞིང་བྱད་མར་རྦད་པའི་ཚེ༔ ཁ་ནས་ལྕེ་སྤྱང་སྤྲུལ་པ་འགྱེད༔ པུ་ཏྲ་སྔོན་མོ་སྤྱང་ཀིའི་གདོང་༔ པུ་ཏྲ་ནག་མོ་ཁྱི་ཡི་གདོང་༔ པུ་ཏྲ་དམར་མོ་སྟག་གི་གདོང་༔ པུ་ཏྲ་སེར་མོ་གཟིག་གི་གདོང་༔ པུ་ཏྲ་ལས་བྱེད་དྲེད་མོང་གདོང་༔ པུ་ཏྲ་མཐར་བྱེད་དོམ་གྱི་གདོང་༔ པུ་ཏྲ་ཉི་ཤུ་རྩ་བརྒྱད་ཀྱི༔
གཙོ་མོར་གནས་ཚེ་གཡག་གི་གདོང་༔ གནས་ཡུལ་དབང་ཕྱུག་ཉི་ཤུ་བརྒྱད༔ ཉིད་ཀྱི་སྤྲུལ་པ་མ་མོ་བཞི༔ དཀར་མོ་ཉི་ཟླའི་ཕྲེང་བ་ཅན༔ སེར་མོ་སྲིད་གསུམ་རྨང་ནས་བསྙིལ༔ དམར་མོ་རྒྱ་མཚོ་ཆོལ་བུར་གཏོར༔ ལྗང་མོ་དུག་གི་ཁ་རླངས་གཡོ༔ ལས་བྱེད་མ་མོ་བཤན་པ་མོ༔ དམར་མོས་ཁྲག་གི་རལ་པ་བསིགས༔ ནག་མོས་ནད་རྐྱལ་དགྲ་ལ་འཕྱོ༔
སྔོན་མོས་སྤུ་གྲིས་དམ་སྲི་བཀུམས༔ ཕྱག་གཉན་བཤན་པ་འབུམ་འབུམ་འཕྱོ༔ ལྷ་མོ་དུས་མཚན་དམག་གི་རྒྱལ༔ དགྲ་ལྷ་མ་ཁྱོད་དབྱིངས་ནས་བཞེངས༔ འདིར་གཤེགས་ཤ་ཁྲག་གཏོར་མ་ལོངས༔ རཀྟ་དམར་གྱི་མཆོད་པ་འབུལ༔ བདུད་རྩི་གསེར་སྐྱེམས་མཆོད་པ་འབུལ༔ དགྲ་བགེགས་སྡིག་ཅན་བསྒྲལ་བ་ཡི༔ ཙིཏྟ་སྙིང་དང་དབང་པོ་ལྔ༔ གཟུགས་ཕུང་བསྒྲལ་བའི་མཆོད་པ་འབུལ༔
ཁྱད་པར་དམ་སྲི་འབྱུང་པོ་དང་༔ ལོག་ལྟ་དམ་ཉམས་བདུད་ཀྱི་རིགས༔ ལྷ་མོ་ཁྱེད་ལ་གཏད་པའི་ཡུལ༔ ནག་མོ་ཁྱེད་ཀྱི་ཁོང་པ་ནས༔ དུག་གི་རླངས་པ་ཕྱུར་དུ་ཕོབ༔ ནད་ཀྱི་ས་མཁར་དགྲ་ལ་ཆོས༔ མཚོན་གྱི་གྲུ་གུ་དགྲ་ལ་འཕྱོ༔ ལྷ་ཡི་བྱང་བུ་དཀར་པོ་ལ༔

དགྲ་བོའི་བླ་རྟགས་མྱུར་དུ་ཕོབ༔ བདུད་ཀྱི་བྱང་བུ་ནག་པོ་ལ༔ དགྲ་བོའི་མི་ནོར་མྱུར་དུ་ཕོབ༔ བཙན་གྱི་བྱང་བུ་དམར་པོ་ལ༔ དགྲ་བོའི་རྟེན་ཡུལ་མྱུར་དུ་ཕོབ༔ གཤིན་རྗེའི་ཁྲམ་ལྡན་ནག་པོ་ལ༔ དགྲ་བོའི་ཕ་སྡེ་མྱུར་དུ་ཕོབ༔ བསྟན་པའི་རུ་ཏྲ་སྡིག་ཅན་འདི༔ སྲིད་རྩེ་མནར་མེད་རི་རབ་ཟོམ༔ ཉི་ཟླའི་ཁོང་དང་བན་བོན་གུར༔ གླིང་བཞི་གླིང་ཕྲན་གར་གནས་ཀྱང་༔
མ་མོ་ཁྱོད་ཀྱིས་སྒྲོལ་བར་གྱིས༔ ཁྱད་པར་དམ་ཉམས་དགྲ་བོ་འདིའི༔ མི་རབས་བདུན་རྒྱུད་རྩད་ནས་ཆོད༔ དམ་སྲི་དམ་ཉམས་བདུད་ཀྱི་རིགས༔ བཀའ་ལ་འཁུ་ཞིང་དམ་གཡེལ་བའི༔ སྡིག་ཅན་དགྲ་བོ་ཤོར་ར་རེ༔ རྦད་པའི་མངོན་སྤྱོད་དུས་ལ་བབ༔ བཀའ་ལས་མ་འདའ་དམ་ཚིག་ཅན༔ སྔོན་ཚེ་པད་འབྱུང་སྤྱན་སྔ་རུ༔ ཐ་ཚིག་དམོད་དེ་ལས་བཅོལ་བའི༔
གཟུ་དཔང་ལྷ་མོ་ཁྱེད་བསྐུལ་བས༔ དུས་ལས་མ་འདའ་ཕྲིན་ལས་མཛོད༔ བྷྱོ་བྷྱོཿ དགྲ་ལ་བདུད་དུ་བབས་པའི་ཚེ༔ དཀར་མོ་སྙིང་གི་ཕྲེང་བ་ཐོགས༔ སེར་མོ་གཤིན་རྗེའི་ཁྲམ་ཤིང་ཐོགས༔ དམར་མོ་ཟངས་ཀྱི་ཤོ་རྡེལ་ཐོགས༔ ནག་མོ་རྩིས་ཀྱི་ཤོ་བཀྲ་ཐོགས༔ འཆི་བདག་སྲིན་མོ་ཁྲག་རལ་མ༔ གླིང་བཞི་འདི་ཡི་སྲོག་གི་བདག༔
སྤུ་གྲི་ནད་ཀྱི་རྐྱལ་པ་ཐོགས༔ གནས་ཆེན་ལྔ་ལ་དབང་ཡང་བསྒྱུར༔ དྲེགས་པའི་བུ་མོ་མཐུ་རྩལ་ཅན༔ རྦད་དོ་མངོན་སྤྱོད་ཕྲིན་ལས་མཛོད༔ ཟ་བྱེད་འབར་མ་མཆེ་བ་ཅན༔ ནག་མོ་གློག་ཞགས་རྡེབ་མ་སྟེ༔ སྲིན་མོ་ཤ་ཟ་ཁ་མོ་ཆེ༔ ཕ་རོལ་རྒོལ་བའི་དགྲ་བགེགས་ཀྱི༔ མི་ཁྱི་རྟ་གསུམ་ཞལ་དུ་འབུལ༔ སྲིན་མོ་མཆེད་གསུམ་དུས་ལ་བབ༔
དགྲ་ལ་གློ་བུར་རྦད་པའི་ཚེ༔ ལྕགས་ཀྱི་སྤྱང་ཀི་སྔོན་མོ་ལ༔ བཙན་བདུད་སྲིད་པའི་བུ་མོས་ཞོན༔ ཞལ་ནས་ཁྲག་གི་ཁ་རླངས་འཐུལ༔ དགྲ་ལ་དམར་ནད་ཆར་དུ་འབེབས༔ ཁྲག་གི་རལ་པ་བསིགས་པ་ལས༔ ཉི་ཟླ་མི་སྣང་འོད་ཀྱང་ཉམས༔ སྤུ་གྲི་དགྲ་ལ་བཏབ་པའི་ཚེ༔ འཛམ་གླིང་ཁྲག་གི་རྦ་རླབས་འཁྲུགས༔ ནད་རྐྱལ་དགྲ་ལ་འཕྱོ་བའི་ཚེ༔
ཀླུ་ནད་མཛེ་དང་ལྷོག་ཡམས་འབེབས༔ རྔམས་ཤིང་དྲག་ཏུ་བསྐུལ་བའི་ཚེ༔ སྣང་སྲིད་རླུང་གི་གཤོག་པར་རྒྱུ༔ ཁྱེད་རྣམས་ལས་ཀྱི་མ་མོ་སྟེ༔ ཐོ་རངས་སྐྱ་རེངས་རྟ་ལ་ཞོན༔ བཙན་གྱི་བུ་མོས་དུས་ལ་བབ༔ དགྲ་ལ་གཟེར་ཐུམ་སྦོས་གྲིས་སོད༔ མུན་རུབ་སྨག་རུམ་རྟ་ལ་ཞོན༔ སྲིན་པོའི་བུ་མོས་དུས་ལ་བབ༔ དགྲ་བོའི་ཙིཏྟ་མྱུར་དུ་ཆོད༔
ནམ་ཕྱེད་བྱིང་རྨུགས་རྟ་ལ་ཞོན༔ བདུད་ཀྱི་བུ་མོས་དུས་ལ་བབ༔ དགྲ་བོའི་རྣམ་ཤེས་ཕྱེ་མར་གཏོར༔ མཱ་ར་ཡ་ལས་གྲུབ་པ་མོ༔ མཱ་ལས་སྤྲོས་པའི་ཕོ་ཉས་ཁུག༔ ར་ལས་སྤུ་གྲི་འབར་བས་སྒྲོལ༔ ཡ་ལས་གཏུབ་གཏོར་བཞེས་སུ་གསོལ༔ བྱད་མ་དགྲ་བགེགས་ཀྱི་བླ་སྲོག་རྣམ་ཤེས་ལ་ཁ་ཁ་ཁཱ་ཧི་ཁཱ་ཧི༔ བྷྱོ་བྷྱོ་མ་མོ་རཀྨོ་ཏྲི་དགྲ་བོའི་བླ་སྲོག་རྣམ་ཤེས་ལ་ཁ་ཁ་ཁཱ་ཧི་ཁཱ་ཧི༔ ལིངྒ་ཞིག་དང་གཏོར་མ་ཤ་དུམ་ཞིག་འབུལ༔
དེ་ནས་ཟོར་ཐོགས་ཏེ༔ དཔལ་ལྡན་རེ་མ་ཏི་ལྟར་བསྐུལ་བ་ནི༔ འདི་བཻ་རོ་ཙཱ་ནས་ཡེར་པ་ཟླ་བ་ཕུག་ཏུ་བཞུགས་པའི་ཚེ༔ བཙུན་མོ་བཟའ་བ་དམར་རྒྱན་ལ་མཛེ་ནད་པར་བུ་མ་མོའི་ནད་རྐྱལ་སྐོར་སྒྲུབ་པའི་གནས་དེ་ཉིད་དུ་སྦས་པ་ལས༔ ཁྲིགས་བསྡེབས་འདི་ཡི་ཆ་ལག་ཏུ༔ གནུབས་སངས་རྒྱས་ཡེ་ཤེས་ལ་གྲོགས་ཀྱི་དགའ་སྟོན་དུ༔ ནུས་པ་མེ་ལྟར་དུ་འབར་བའི་བསྐུལ་ཡིན་པས༔ ད་གྲོགས་པོ་ཁྱོད་ལ་སྦྱིན༔ ངས་ཀྱང་ནུས་རྟགས་ཐོན་པ་ཡིན༔ ཁྱོད་ལ་རང་མཐུ་ཆེ་ཞིང་ནུས་པ་དང་ལྡན་པ་ཡོད་རུང་༔
མ་འོངས་པའི་དོན་དུ་བདག་གིས་བཀའ་འབོགས༔ ཁྱོད་ཀྱང་དགའ་མགུར་སྤྱོད་ཅིག་གསུངས་ནས་གདམས་མོ༔ དེ་ཡི་བསྐུལ་བཏང་བ་ལ༔ གཏོར་མ་ཚེ་ཡུངས་ཀྱིས་བརྒྱན༔ རྩང་ཉི་ཤུ་རྩ་གཅིག་གཟུགས༔ རྫས་ཕུང་ཤུལ་གྱི་ས་དང་དུར་རྡོ༔ ཀླུ་གཉན་གནས་པའི་རྡོ་དཀར་ནག་ཁྲ་གསུམ་གྱི༔ དཀར་པོ་ལ༔ ཨ་ཏྲི་བི་ཤུ་ཙ་ཀ་སུ་ན་ཀེ་ཧུ་སེ་བྷྱོཿ ཁྲ་བོ་ལ༔
མ་ཏྲི་ཤུ་བ་ཨེ་ཏྲི་ཤུག་ནན་བྷྱོཿ ནག་པོ་ལ༔ ཀེ་དུ་ཏྲི་སྤྲ་ན་ཧེ་ཕུ་ལུ་བྷྱོཿ གཏོར་མའི་ཟུར་གསུམ་དུ་བཞག༔ འདིའི་སྐབས་སུ་དམིགས་བསལ་ཡོད་ན་དགྲ་བོའི་རྐང་རྗེས་གཡོན་པའི་ས་བསྲེས་པའི་ལིངྒ་ཞིག་བཟོས་པར༔ འགུགས་གཞུག་གང་མང་བགྱིས་ནས་དེའི་སྙིང་ཁར་ཟོར་བཏབ་པས་ཆོག༔ བསྐུལ་རིང་ཐུང་གཉིས་ཟོར་ཕྱོགས་གཅིག་འཕང་བ་གཏོར་དྲིལ་ཡིན༔ གཏོར་མར་དཔལ་འབར་བཙུགས་ལ༔ བསྐུལ་གཏོང་བ་ནི༔ ཧཱུྃ་བྷྱོཿ
ཧེ་རུ་ཀ་ཡི་གནས་བཅུ་ཡི༔ རྡོ་རྗེ་གདན་གྱི་བྱང་ཤར་མཚམས༔ མུ་ལེ་མཐིང་གི་མཚོ་ནང་ནས༔ འདོད་པ་ཁམས་ཀྱི་དབང་ཕྱུག་མ༔ ཕ་ནི་དབང་ཕྱུག་མ་ཧཱ་དྷེ༔ མ་ནི་ཀླུ་མོ་གདོལ་པའི་རིགས༔ དེ་གཉིས་འཚོགས་པའི་མ་མོ་ཆེ༔ སྐུ་མདོག་མཐིང་ནག་འབར་བ་ལ༔ ཞལ་གདངས་སྤྱན་རྩ་གློག་ལྟར་འགྱུ༔ ཨ་ལ་ལ་ཡི་གད་མོ་སྒྲོགས༔
ཞལ་དུ་མི་རོ་ཀྲིག་ཀྲིག་གསོལ༔ དབུ་སྐྲ་དམར་ནག་དུད་སྤྲིན་གཏིབས༔ སྐུ་སྟོད་ཞིང་ཆེན་གཡང་གཞི་གསོལ༔ སྐུ་སྨད་རེ་ལྡེ་ནག་པོ་དཀྲིས༔ ཐོད་རློན་སྦྲུལ་ནག་ཆུན་པོས་སྤྲས༔ དབུ་ལ་རྨ་བྱའི་སྒྲོ་ཕོད་བསྐྱོན༔ ཕྱག་གཡས་སྤུ་གྲི་དམར་པོ་ཕྱར༔ གཡོན་པས་དགྲ་བགེགས་ཀླད་ཁྲག་རོལ༔ བོང་བུ་གྭ་དམར་རྟ་ལ་ཞོན༔ སྲིན་པོ་ཕོ་མོའི་སྒ་སྟན་སྤྲས༔
མཚོན་གྲུ་ནད་རྐྱལ་ཟུང་དུ་ཐོགས༔ སྲིད་པ་གངས་དཀར་རྩེ་ཡི་བདག༔ ཚངས་མོ་སེང་གདོང་སྔོན་དུ་འཕྱོ༔ ཀླུ་བདུད་མཚོ་ནག་གཉན་སྲིན་མོ༔ ཆུ་སྲིན་གདོང་ཅན་རྒྱབ་ཏུ་འབྲང་༔ གདུག་པའི་ལུས་ལ་རྩུབ་པ་ཡི༔ བཤན་པ་ཆེན་མོ་གཙོ་འཁོར་གསུམ༔ རིག་འཛིན་བདག་གི་བོས་པའི་ཚེ༔ ཚངས་པའི་གནས་དང་ཀླུ་ཡི་ཡུལ༔ འཛམ་གླིང་འདི་རུ་གར་མཆིས་ཀྱང་༔
མ་ཐོགས་ཡུད་ཀྱིས་གནས་འདིར་བྱོན༔ ཁྱེད་རྣམས་ལས་ཀྱི་རྫུ་འཕྲུལ་ཅན༔ གཟུགས་མེད་མངོན་པར་ཤེས་པ་རྟོགས༔ གང་ལ་ཅི་བགྱིས་ཁྱོད་ཀྱིས་ཤེས༔ བདག་ནི་རྣལ་འབྱོར་མ་ཉེས་སོ༔ ཚེ་གཅིག་བྱང་ཆུབ་སྒྲུབ་པ་ལ༔ བདུད་དང་དམ་སྲིས་གླགས་འཚོལ་སོ༔ འགོང་པོ་དམ་སྲིའི་སྣ་འདྲེན་མ༔ སྲིན་མོ་དམར་རྒྱན་ནམ༔ དམ་ཉམས་དགྲ་བོ་ཤོར་ར་རེ༔
གཟུགས་ཕུང་སྡེ་བརྒྱད་ཁྲམ་དུ་ཐོབ༔ བསྟན་དགྲ་ ་་དམར་རྒྱན་ནམ་ དམ་ཉམས་ཤོར་ར་རེ༔ སྟེང་ཕྱོགས་ཚངས་པ་འཕྲུལ་གྱི་གནས༔ སྐར་མདའ་འབེབས་པ་དྲག་མོའི་གདོང་༔ དབང་ཕྱུག་མ་ཧཱ་དྷེ་བ་དང་༔ ཨུ་མ་དྷེ་བའི་སྲས་གཅིག་མ༔ སེངྒེའི་གདོང་ཅན་དུས་ལ་བབ༔ དམ་ཉམས་དགྲ་བོ་ཤོར་ར་རེ༔ གཟའ་ནད་སྟེང་གྲིབ་ཆར་དུ་ཕོབ༔ སྲིད་པའི་རྒྱལ་མོའི་དུས་ལ་བབ༔
བསྟན་དགྲ་དམ་ཉམས་ཤོར་ར་རེ༔ ཁྲག་ནད་དམར་ཡམས་མེ་ལྟར་འཕྱོ༔ ཆུ་སྲིན་གདོང་ཅན་དུས་ལ་བབ༔ དགྲ་བོའི་མི་ནོར་ཤོར་ར་རེ༔ མཛེ་ནད་ལྷོག་ཡམས་རྡུལ་ལྟར་ཕོབ༔ དམིགས་པའི་བྱད་མ་གདུག་ཅན་འདི༔ བསྲུང་ཡུལ་སྐྱབས་འོག་གར་གནས་ཀྱང་༔ མ་གསུམ་སྲིང་བཞིས་མྱུར་དུ་ཁུག༔ སྲིད་པའི་མ་མོའི་ཟས་སྐལ་དུ༔ གཏད་དོ་མ་ཤོར་མཐུ་མ་ཆུང་༔
དགྲ་བོའི་ཕ་སྡེ་ནང་ཚན་རྣམས༔ སེངྒེའི་གདོང་ཅན་ཁྱོད་ལ་གཏད༔ ལྷ་ཡི་སྡེ་དཔོན་དམག་ཚོགས་ཀྱིས༔ བསྒྲལ་བའི་ལས་མཛད་རྩལ་མ་ཞན༔ ཆུ་སྲིན་གདོང་ཅན་ཁྱོད་ལ་གཏད༔ ཀླུ་བདུད་ནག་པོའི་དམག་ཚོགས་ཀྱིས༔ མཛེ་ནད་ཐོབ་ཅིག་བང་མ་བུལ༔ དམིགས་པའི་དགྲ་བོ་ཤོར་ར་རེ༔ ཉེས་ཅན་བསྟན་དགྲ་མ་བཀུམས་ན༔ ལྷ་མོ་རེ་ཏི་དམ་གཡེལ་ལམ༔
ཁྱེད་རྣམས་ལས་ཀྱི་ཕོ་ཉར་རྦད༔ རྒྱ་མཚོར་གནས་པའི་སྲོག་ལེན་མ༔ ཀླུ་བདུད་ཕོ་ཉར་བསྐུལ་དུ་རྦད༔ མ་མོ་ཀླུ་སྲིན་གདོང་པ་ཡིས༔ དགྲ་བོའི་ལུས་ངག་ཡིད་གསུམ་ལ༔ ཀླུ་ཡི་མཛེ་ནད་བཅོ་བརྒྱད་ཐོབ༔ སྔོན་ཚེ་པདྨ་འབྱུང་གནས་ཀྱིས༔ མཆིམས་ཕུར་བཀའ་བསྒོས་དམ་བཅས་བཞིན༔ རྣལ་འབྱོར་བདག་ལ་དགྲ་བྱུང་ན༔ སྲུང་མ་དམ་ཅན་ར་མདའ་རྒྱུགས༔
ལོ་ཟླར་བཞག་པའི་གོ་སྐབས་ཟད༔ མངོན་སྤྱོད་ཡུད་ཀྱིས་འགྲུབ་པར་མཛོད༔ བྷྱོ་བྷྱོཿ མ་མོ་ནག་མོ་ཁ་ལ་རལ་གཅིག་ལ་བྷྱོཿ རཀྨོ་ཡ་མ་ཛྭ་ལ་བསྟན་དགྲ་དམ་ཉམས་ཀྱི་ དམར་རྒྱན་མ་སོགས་སམ་ སྲོག་རྩ་ལ་ཐུན་བྷྱོཿ རཀྨོ་ཁ་རག་དུནྟེ་ཨ་བྱཱ་ཏ་བྱཱ་ཐུན་བྷྱོཿ དགྲ་བོའི་ཙིཏྟ་ལ་བྷྱོཿ ནཱ་ག་ཏི་པ་ར་ཙ་མྱོག་མྱོག༔ དགྲ་བོའི་ཤ་ལ་ཀྱིང་ཀྱིང་༔ ཁྲག་ལ་རྦད་རྦད༔
རུས་ལ་ཤིག་ཤིག༔ སྙིང་རྩ་ལ་འུར་འུར༔ ཀཾ་ཤཾ་ཏྲི་དེ་ཤཾ་ཐུན་ཐུན༔ ནཱ་ག་དུ་པྲ་མ་ཀཱ་ལི་ཧ་ཏེ་རུ་ཏྲ་ཤ་ཏྲུཾ་རྨོ་ལོ་ཆོད༔ ཏི་ལོ་ཤ་ཡ་རྦད༔ ཏྲིག་ཏྲིག་བྱད་མའི་སྲོག་རྩ་ཁྲག་རྩ་ལ་འདུས་འདུས༔ འུར་འུར་ས་མ་ཡ་མྱོག་མྱོག༔ ནན་རྦད་རྦད༔ བྷྱོ་བྷྱོ་ཟློག་ཟློག༔
ཅེས་སྲིད་པ་མ་བདུད་རྒྱལ་མོ་འཁོར་དང་བཅས་པ་བསྐལ་པ་དྲག་སྤྱོད་ཀྱི་རླུང་ལྟར་འཚུབས་ནས་དམིགས་ཡུལ་བྱད་མའི་བླ་རྟེན་རྣམ་ཤེས་ཕྲལ་ནས༔
ནད་ཀྱི་རྐྱལ་ཁ་ཕྱེ༔ མཚོན་ཀྱི་གྲུ་གུ་གཏོར༔ ཀླུའི་མཛེ་ནད་ཕབ༔ ལྷ་སྲུང་བདུད་དུ་བསྒྱུར༔ ལུས་ངག་ཡིད་གསུམ་ཐམས་ཅད་ཆུར་བྱིང་བ་ལྟར་གྱུར་པའི་དམིགས་པ་བྱ༔ ཁྱད་པར་ཀླུ་བདུད་ཏི་པ་ར་ཙ་ལྕགས་སྡིག་གི་རྣམས་པ་ཅན་ནམ༔ སྡོམ་གྱི་དབྱིབས་སུ་ཡོད་པ་དེ་དགྲ་བོའི་སྣ་བུག་གཡས་ནས་ཞུགས་ཏེ་སྙིང་གར་སླེབ་པས༔ ཀླུ་སྙིང་ཀུན་ནག་པོའི་ཕོ་བྲང་དུ་གྱུར་པར་བསྒོམ༔ སྡོམ་གཟུགས་བརྐྱང་བསྐུམ་བགྱིས་པས་ཁོག་པའི་རྩ་མིག་ཐམས་ཅད་ཁྱབ་ཅིང་གང་བའི་སྦལ་ལྕོང་སྦྲུལ་གྱི་རྣམ་པར་བསམ་མོ༔ དེ་ལྟར་དམོད་པའི་ལས་བགྱིས་པས་བཟའ་བ་དམར་རྒྱན་མཛེ་ནད་ཀྱིས་གཟིར་བར་འགྱུར་རོ༔
སྔགས་རྐང་དམིགས་རིམ་ཧྲག་བསྡུས་འདི་ཉིད་ལྷ་མོ་རྔམ་སྒྲ་མའི་བསྐོར༔ དེ་ལྟར་ཟློག་དམིགས་སོགས་ཁ་སྒྱུར་དང་འགྲེས་རྐང་ཐམས་ཅད་འབྲི་གུང་གཞོ་སྟོད་དུ་གསུངས་པ་བཞིན༔ དཔལ་བསམ་ཡས་སུ་ཐུགས་སྲས་ཉེར་ལྔ་ལ་གདམས་པ་གཏད་པའི་ཚེ་ཁྲིགས་ཆགས་སུ་བཀོད་པའོ༔ མཆིམས་ཕུ་དང་གཞོ་སྟོད་ཡེར་པ་ཕུག་སོགས་ཤོག་དྲིལ་སོ་སོར་ཡིན༔ ས་མ་ཡཿ མ་མོ་ཐུན་མོང་མ་ཡིན་པ་འདི་ཉིད་ཐུགས་ཀྱི་བུ་ལྔ་ལ་རབ་ཏུ་གདམས་པ་གཅིག་བརྒྱུད་ཁྱད་པར་ཅན་ནོ༔ ཁོ་མོ་མཚོ་རྒྱལ་བདག་གི་ཀ་ཏི་ཀ་ཡི་དཀྱིལ་དུ་སྦས་ཏེ་སྦྱར་བའོ༔ ས་མ་ཡ༔ ཁོ་བོ་གནུབས་བན་སངས་རྒྱས་ཡེ་ཤེས་ལ་ལོ་པཎ་གྱི་དགའ་སྟོན་དུ་གནང་བ༔ དཔལ་ལྷ་མོ་དགྱེས་པའི་ཀ་བསྟོད་དགའ་སྟོན་ཁྲག་འཐུང་རྔམ་སྒྲ་གདངས་སུ་མཆིས་སོ༔
བྷྱོ་བྷྱོཿ ཀཱ་ལི་ནག་མོ་མ་སྐྱེས་ཆོས་སྐུའི་མདངས༔ ཁ་མོ་ཆེར་བགྲད་ཤ་ཟ་རབ་འབར་མ༔ ག་ཤལ་ལ་སོགས་གཡང་གཞིའི་རྒྱན་སྤྱོད་མཛེས༔ ང་རོ་སྟོན་གྱིས་སྲིད་གསུམ་ཁྱོན་ཡང་འགེངས༔ ཅ་ཅོ་མི་བགྱིད་བྱ་རའི་མེལ་ཚེ་མ༔ ཆ་ལུགས་རྣམ་པར་རྒྱལ་བའི་དཔའ་མོར་བསྟོད༔ ཇ་ཆང་ཕུད་རྒོད་ལ་སོགས་དྲག་པོའི་རྫས༔ ཉ་རྒྱས་འགེངས་པའི་མཆོད་སྤྲིན་གཡོ་བ་འདི༔ ཏ་ཐཱ་ག་ཏའི་བསྟན་སྲུང་ལྷ་མོར་འབུལ༔
ཐ་དད་མཆིས་ཀྱང་གསང་སྔགས་རྒྱལ་བསྟན་སྐྱོངས༔ ད་ལ་དཀྱིལ་འཁོར་ཀུན་གྱི་དབང་མོ་ཆེ༔ ནཱ་ད་ཡེ་ཤེས་རབ་དགའ་གསལ་སྟོང་མ༔ པ་ལ་བསྟན་པ་སྐྱོང་བྱེད་སྣ་ཚོགས་གར༔ ཕ་རོལ་དགྲ་བགེགས་མཐར་བའི་དབང་མོ་ཆེ༔ བ་སྤུའི་དབྱིངས་ལས་སྤྲོས་པའི་ལས་མཁན་གྱིས༔ མ་རུངས་དགྲ་བགེགས་བསྒྲལ་བའི་ཕྲིན་ལས་མཛོད༔ ཙཱ་རི་ཏྲ་སོགས་ཉེར་བཞིའི་དབང་མོ་ཆེ༔ ཚ་རོང་གནས་སོགས་སྐྱོང་བའི་གཡུ་སྒྲོན་མ༔ ཛ་ཡིག་སྤྲོས་པའི་ཕོ་ཉ་མ་མོ་གསུམ༔
ཝ་ལྟར་ཞུམ་པའི་དགྲ་བོའི་སྙིང་ནས་ཆུམས༔ ཞ་རེངས་ལྐུགས་སོགས་སྨྱོ་ཞིང་འབོག་པར་གྱིས༔ ཟ་གསོད་དབུགས་ལོངས་དགྲ་བོའི་སྙིང་ཁྲག་གཏོར༔ འ་ཡ་ཧེ་ཡིས་འབོད་པའི་ལས་མཁན་ཚོགས༔ ཡ་ང་ལས་ཀྱི་གཤིན་རྗེས་ས་སྟེང་གཡོ༔ ར་གཟེངས་སྡིག་པ་ཀླུའི་ཕོ་ཉ་བཞིན༔ ལ་ལ་དུས་ལ་མ་འདའ་ཅི་བཞིན་སྒྲོལ༔ ཤ་ཁྲག་རྒྱུ་ལུས་ངན་གོམས་དགྲ་བོ་འདི༔ དམར་རྒྱན་མའམ་མཆན། ས་སྟེང་འདི་ནས་ཞན་འཁྲི་ཆོད་པ་ཡིས༔
ཧ་ཧའི་དགའ་སྟོན་དྭང་བའི་དགེ་མཆིས་ནས༔ ཨ་དོན་སྐྱེ་མེད་ཡེ་ཤེས་རྩལ་རྫོགས་ཤོག༔ ཅེས་པ་རྗེས་སུ་ཡི་རངས་ཏེ་བསྟོད་པ་འདི་ནི་སངས་རྒྱས་ཡེ་ཤེས་དཔལ་གྱིས་སོ༔ ས་མ་ཡ༔ དེ་ནས་རྗེས་ཆོག་རྒྱས་བསྡུས་ཅི་རིགས་གཞུང་ནས་མེད་རུང་༔ རང་བཞིན་ཆོས་མཐུན་གྱི་སྤྱི་ཁོག་ཁ་ཚར་བཏགས་པས་ཆོག་གོ༔ འདི་ཉིད་མ་མོའི་རྒྱུད་ཕྲེང་འཛམ་གླིང་སྙན་གྲགས་དང་རྒྱུད་ཁ་མཐུན་གོང་འོག་ཡིན་པས༔ སླན་ཆད་ཀྱང་དེ་ཀའི་བཀའ་སྲུང་དུའང་འདོད་དོ༔ ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ ཌཱཀྐིའི་རྒྱ༔ རིག་འཛིན་རྩ་གསུམ་གླིང་པ་ཆོས་ཀྱི་རྒྱ་མཚོས་འབྲི་གུང་གཞོ་སྟོད་ཏི་སྒྲོའི་གནས་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ།། །། ཉ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ གཅོད་ཡུལ་སྲུང་མ་རོལ་པ་སྐྱ་བདུན་བཞུགས་སོ༔ བླ་མ་ཡུམ་ཆེན་དབྱིངས་ཕྱུག་བདེ་ཆེན་དཔའ་མོའི་སྐུ་ལ་འདུད༔ དེ་ཡང་སྙིང་ཐིག་སྲུང་མ་བཙན་རྒོད་རོལ་པ་སྐྱ་བདུན་གྱི་གསོལ་མཆོད་བརྩམ་པ་ལ༔ ཐོག་མར་བྷནྡྷའམ་ཟངས་གཞོང་དུ་ཆོས་འབྱུང་བསྣོལ་མ་བྱ༔
དེ་ཡི་སྟེང་དུ་བཤོས་བུ་ཟུར་གསུམ་གཡས་གཅུས་ལ་ཙིཏྟ་གསུམ་གྱིས་བརྒྱན་པ་བྱ༔ ཆོས་འབྱུང་གི་རྩིབས་ལྔ་རུ་དཔལ་གཏོར་གཡས་གཅུས་ལྔ༔ ལིངྒ་རེ་རེས་བརྒྱན༔ མདུན་གྱི་རྩིབས་སུ་སོག་ཁ་གྲུ་གསུམ་གྱི་སྟེང་དུ་སྟོད་ཟུར་སྨད་ཟླུམ་གསུམ་གཡོན་གཅུས་བཞག༔ ཡོངས་འཁོར་མཐེབ་སྐྱུ་ཉི་ཤུས་བསྐོར༔ རྩེ་མོ་མེ་རི་དང་ཁྲག་ལིང་གིས་བརྒྱན༔ མདུན་དུ་སྨན་ཕུད་རཀྟ་གཏམས༔ གཞན་ཡང་སྤྱན་གཟིགས་ཅི་འབྱོར་བཤམ༔ སྒྲུབ་རྟེན་མདའ་མོ་སྒྲོ་གསུམ་ལ་དར་དམར་དང་ཟངས་ཤོ་ཟངས་ཁྲམ་ཟངས་ཀྱི་མདའ་གཞུ་རལ་གྲི་ཁྱད་པར་ཟ་འོག་ཁུག་མར་བྱ་ཕོ་མཚལ་ལུའི་སྙིང་དང་རྡོ༔ མདུང་རྩེ་ཕ་བང་ལོང་བུ་བཅས་ཟངས་ཀྱི་མེ་ལོང་ཡི་གེ་ཙ་ཡིས་བརྒྱན་པ་གཟུགས༔
སྟག་ལྤགས་ཀྱི་རྒྱལ་མཚན་ནང་སྐུ་འབག་ཡང་འཆང་བ་སྟེ་སྒྲུབ་གཏོར་སྐབས་སུའོ༔ སྒྲུབ་གཏོར་ཐུན་གཏོར་ཁྱད་མེད་པར་གོང་བཞིན་ནོ༔ རྒྱས་པ་སྤྱན་གཟིགས་སོགས་མ་ལྕོགས་ན་གཏོར་འབུལ་བསྡུས་པ༔ དཔལ་གཏོར་ཆེ་བ་གཡས་གཅུས་གཅིག་ལ་འཁོར་དྲུག་གིས་བསྐོར༔ མཐེབ་སྐྱུ་ཤ་དུམ་བཅས་བཤམས་ནས་བྱིན་རླབས་བྱ༔ དེ་ནས་དངོས་གཞི་ཆོ་གའི་ལས་རིམ་ལ་འཇུག་པ་ནི༔ རྐང་གླིང་ཐོད་རྔ་སོགས་རོལ་མོ་བྱེ་བྲག་དང་བཅས་ནས༔ ཏིང་ངེ་འཛིན་གྱི་ངང་ལ་འདི་སྐད་དོ༔ རྃ་ཡྃ་ཁྃ༔ ཨོཾ་ཨཱཿཧཱུྃ༔
ལན་གསུམ༔ སྭ་བྷཱ་ཝ་ སོགས༔ སྟོང་པའི་ངང་ལས་བྷྲཱུྃ་དང་ཀེཾ་ལས་བྱུང་བའི་ཐོད་པའི་སྐུ་མཁར་དམར་སྨུག་ལྡེམ་པའི་དབུས་སུ་པཾ་ལས་པདྨ་དང་ཏི་ལས་བཾ་རོ་སྨུག་ནག་དབུགས་སོང་དྲོད་མ་ཡལ་བའི་སྟེང་དུ་ཙ༔ ཡི་གེ་བཾ་དང་བྷྱོ་ཡོངས་སུ་གྱུར་པ་ལས༔ མ་ཅིག་ཐུགས་རྗེ་ཁྲོས་མ་དམར་མོ་སྒྲ་སྒྲོགས་ཞལ་གཅིག་ཕྱག་གཉིས་སྤྱན་གསུམ་དང་ལྡན་ཞིང་མཆེ་བ་གཙིགས་པ༔ ཕྱག་གཡས་ཟངས་ཀྱི་གྲི་གུག་ནམ་མཁའི་མཐོངས་ལ་ཕྱར་ཞིང་གཡོན་པས་བྷནྡྷ་རཀྟ་དམར་གྱིས་བཀང་བ་བསྣམས་པ༔ སྐུ་ལ་དུར་ཁྲོད་ཀྱི་ཆས་བརྒྱད་རྫོགས་ཤིང་ཡེ་ཤེས་ཀྱི་མེ་དཔུང་དམར་ནག་མཆེད་ཅིང་རབ་ཏུ་མཆེད་པའི་དབུས་སུ་གསལ་བའོ༔ རྩ་སྔགས༔ ཨོཾ་བཾ་བཛྲ་ཝཱ་ར་ཧཱི་ཀྲོ་ཏི་རཱ་ག་ཧ་རི་ནི་ས་ཨ་ཝེ་ཤ་ཡ་སརྦ་པཱ་ཤཾ་ཧཱུྃ་ཕཊ྄ཿ ལས་སྔགས༔
ཨོཾ་ཛྲ་ཀྲོ་ཏི་མ་མ་རུ་ལུ་རུ་ལུ་ཧཱུྃ་ཕཊ྄ཿ སྲོག་སྔགས༔ ཨོཾ་བཛྲ་བཱཻ་རོ་ཙ་ན་མ་མ་ཡོ་གི་ནི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ༔ ཞེས་གང་རུང་བཟླ༔ ཧོཿ སྟོང་པའི་ངང་ལས་བདག་ཉིད་རྗེ་བཙུན་མ་གསལ་བའི་མདུན་དུ་ཟངས་རི་དང་ཁྲག་མཚོ་རྦ་རླབས་རབ་ཏུ་གཡོ་བའི་དབུས་སུ་ཡི་གེ་རྃ་དང་ཨེ་ཧེ་ཙ་ཏྲི་ཡོངས་སུ་གྱུར་པ་ལས་གནོད་སྦྱིན་ཆེན་པོ་འབར་བ་བཙན་གྱི་སྡེ་དཔོན༔ སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་དམར་ལ་གཏུམ་པ་ཡ་སོས་མ་མཆུ་མནན་པ་སྐུ་ལ་དར་དམར་གྱི་རྩེ་བེར་དང་ཟངས་ཁྲབ་གསོལ་བ་དབུ་ལ་ཟངས་རྨོག་རུ་དར་ལྔ་ཡིས་བརྒྱན་པ་ཕྱག་གཡས་ཟངས་གྲི་འབར་བ་ཀླད་ལ་བསྐོར་ཞིང་གཡོན་པས་ཞགས་དམར་རུ་མཚོན་བསྣམས་པ༔ སྐེད་ལ་སྟག་རལ་གཟིག་ཤུབས་རལ་གྲིས་བརྒྱན་ཏེ་ཞབས་ལ་སྭག་ལྷམ་གཡུ་མཐིལ་མནབས་ནས་མཚལ་སྟག་དམར་པོ་མགོ་དགུ་ལ་ཆིབས་པ༔ དེ་ཡི་མདུན་དུ་མཾ་ལས་མ་མོ་གདོང་དམར་མ་མེ་ཡི་མདོག་ཅན་ཤིན་ཏུ་ཁྲོས་པའི་ཉམས་དང་ལྡན་པ་སྐུ་གཅེར་མོ་བྷ་ག་དང་ནུ་མ་རྒྱས་ཤིང་ཁྲག་གི་རལ་པ་ནམ་མཁའི་དབྱིངས་སུ་བསིགས་པ་ཕྱག་གཡས་སྤུ་གྲི་དང་༔ གཡོན་པས་ལྕགས་ཀྱུ་འཛིན་པ༔
དྲེད་མོང་མི་གཟན་ལ་བཞོན་ནས་སྲིད་གསུམ་ཁྱབ་པར་རྒྱུག་པ༔ གཞན་ཡང་ཡབ་ཡུམ་གྱི་འཁོར་དུ༔ སྐུ་ཡི་སྤྲུལ་པ་ལྷ་བཙན་དཀར་པོ་ཤེལ་ཁྲབ་གསོལ་ནས་ཕྱག་གཡས་དར་མདུང་དང་གཡོན་པས་རྒྱལ་མཚན་བསྣམས་ཏེ་སེངྒེ་ལ་བཞོན་པ༔ གསུང་གི་སྤྲུལ་པ་བྲག་བཙན་དམར་པོ་བསྭེ་ཁྲབ་གསོལ་ནས་ཕྱག་གཉིས་གནམ་ལྕགས་ཀྱི་མདའ་གཞུ་འགེངས་ཤིང་གཅན་སྤྱང་ལག་རིང་ལ་བཞོན་པ༔ ཐུགས་ཀྱི་སྤྲུལ་པ་བདུད་བཙན་ནག་པོ་ལྕགས་ཁྲབ་གསོལ་ནས་ཕྱག་གཡས་ཤང་ལང་དང་གཡོན་པས་ལྕགས་ཕུར་ཐོགས་ཏེ་དོམ་ནག་སྨྱོན་པ་ལ་བཞོན་པ༔ ཡོན་ཏན་གྱི་སྤྲུལ་པ་ཀླུ་བཙན་མཐིང་ནག་གཡུ་ཁྲབ་གསོལ་ནས་ཕྱག་གཡས་སྦྲུལ་ཞགས་དང་གཡོན་པས་ནད་རྐྱལ་ཐོགས་ཏེ་ཆུ་སྲིན་དམར་པོ་ལ་བཞོན་པ༔ ཕྲིན་ལས་ཀྱི་སྤྲུལ་པ་དམུ་བཙན་སྨུག་ནག་མཆོང་ཁྲབ་གསོལ་ནས་ཕྱག་གཡས་ཐོ་བ་དང་གཡོན་པས་ཙིཏྟ་བསྣམས་ཏེ་རྔམ་པའི་གཟིག་ཆེན་ལ་བཞོན་པ༔ དེ་ཐམས་ཅད་ཀྱང་སྟག་རལ་གཟིག་ཤུབས་སོགས་ཆས་གོས་རང་རང་མཐུན་པའི་གོ་མཚོན་དཔའ་བའི་རང་བཞིན་ཏུ་མི་སྡུག་པའི་གཟུགས་དུ་མ་དང་ལྡན་ཞིང་གཅན་སྤྱང་གི་ཞོན་རྟ་རྣམས་ཀྱི་དགྲ་བགེགས་ཐམས་ཅད་ཧབ་ཧབ་ཟ་བའི་ངར་སྒྲ་སྒྲོག་སྟེ་འདུར་ཞིང་འཕྱོ་ལ་འཁྱུགས་པའོ༔ དེའི་ནམ་མཁའ་ལ་རང་རང་གི་གཟུགས་དང་མཐུན་པའི་བྱ་ཤ་གཟན་དུ་མ་འཇུམས་པ་ཡང་འཁོར་དུ་བཤན་པ་གཅེར་བུ་སྣ་ཚོགས་མཚོན་ཆ་མ་ངེས་པ་འཛིན་ཅིང་གར་བསྒྱུར་བ་ཐམས་ཅད་དགྲ་བོའི་སྲོག་ལ་རྔམ་པ༔ གཅན་གཟན་ཁྲག་འཐུང་མང་པོས་ས་གཞི་འགེངས་ཤིང་ངར་སྒྲ་འབྱིན་པ་སྟེ་རབ་ཏུ་འཇིགས་པའི་གཙོ་འཁོར་ཐམས་ཅད་མེ་རླུང་འཚུབ་མ་འགེངས་པའི་དབུས་སུ་གསལ་བའོ༔
ཨོཾ་ཨེ་ཧེ་ཏྲོཾ་ཧ་རི་ཁ་ཊ་མ་རུ་ཙེ་གུ་ན་ཏྲི་ཏ་ཙ་ཤུ་ལ་ཁ་རེ་ཊ་ཛ་ཛ་སྭཱ་ཧཱ༔ ཞེས་པས་གསལ་གདབ༔ དེ་ནས་དམར་གསུར་བཏང་ཞིང་རོལ་མོ་འཁྲོལ་ནས་སྤྱན་འདྲེན་པ་ནི༔ ཧོཿ རང་གི་ཐུགས་ཀའི་བྷྱོ་ལས་ཛཿཡིག་སྟོང་གསུམ་ཁྱབ་པར་འཕྲོས༔ བཙན་རྒོད་འཁོར་བཅས་གནས་མཆོག་གང་དུ་བཞུགས་ཀྱང་སྐད་ཅིག་གིས་སྤྱན་དྲངས་པར་གྱུར༔ ཛ་ཛཿ རྗེ་བཙུན་ཆེན་མོའི་དགོངས་པ་སྟེ༔ མ་ཅིག་དམར་མོ་སྒྲ་སྒྲོགས་ཀྱི༔ ཅི་ལྟར་བསྒོས་པའི་བཀའ་བཞིན་དུ༔
གནོད་སྦྱིན་བཙན་གྱི་སྡེ་དཔོན་རྣམས༔ མ་ཐོགས་གནས་འདིར་གཤེགས་སུ་གསོལ༔ ཛཿ དེ་ཡང་དམ་ཚིག་བརྟན་པ་ནི༔ སྔོན་ཚེ་རི་བོ་མ་ལ་ཡར༔ དབང་ཆེན་པདྨའི་དམ་ལ་གནས༔ ཨུ་ཙ་ལ་ཡི་གནས་མཆོག་ཏུ༔ རྡོ་རྗེ་ཕག་མོའི་དམ་ལ་གནས༔ བར་བསྐལ་བལ་བོད་སོ་མཚམས་སུ༔ པད་འབྱུང་དམ་པས་བཀའ་ལ་བཏགས༔
འབྲི་གུང་གཞོ་སྟོད་ཏི་སྒྲོ་རུ༔ ཡེ་ཤེས་མཚོ་རྒྱལ་བྲོ་ཡང་བོར༔ ཕྱི་མོར་ལྷོ་ཁ་ཟངས་རི་རུ༔ མ་ཅིག་ལབ་སྒྲོན་ཐ་ཚིག་བསྲུངས༔ གཅོད་ཡུལ་བསྟན་པ་སྐྱོང་བའི་ཚེ༔ བཙན་རྒོད་འབར་བ་སྤུན་དུ་གྲགས༔ དེ་ལྟར་སྔོན་གྱི་དམ་ཚིག་བཞིན༔ མ་གཡེལ་མ་གཡེལ་གནས་འདིར་བྱོན༔ ཞི་བྱེད་གཅོད་ཡུལ་བརྒྱུད་པ་ཡི༔ བཀའ་ཡི་རྒྱ་འདི་གཉེར་བའི་ཕྱིར༔
སྐད་ཅིག་ཉིད་ལ་སྤྱན་དྲངས་གྱུར༔ ཨོཾ་རཾ་བུ་གྷུ་ལ་ཧེ་ཙ་ཏྲི་ཛ་ཤུ་ལ་ཡ་ཛ་ཛཿ ཛཿཏྲི་ཨ་ཙ་དུ་ན་ཤུ་བྷེ་ཏྲི་ཤུ་ཡན་ཛ་ཛཿ ཞེས་པས་བཙན་རྒོད་འཁོར་བཅས་བརྟེན་བསྐྱེད་ལ་བྱོན་ཏེ་ཐིམ་པར་བསམ༔ དེ་ནས་རྟེན་ལ་བཞུགས་ཏེ་མཆོད་པ་འབུལ་བ་ནི༔ བྷྱོཿ མ་ཅིག་དམར་མོ་སྒྲ་སྒྲོགས་ཀྱི༔ བསྟན་པ་སྲུང་བའི་བཀའ་ཉན་པ༔ གནོད་སྦྱིན་བཙན་རྒོད་འཁོར་བཅས་རྣམས༔ ཟངས་རི་ཁྲག་མཚོའི་དབུས་ཉིད་དུ༔
དགྲ་བགེགས་བསྒྲལ་བའི་གདན་ལ་བཞུགས༔ ཞི་བྱེད་གཅོད་ཀྱི་བསྟན་པ་སྲུངས༔ དགྱེས་པའི་ཆེད་དུ་ལེགས་པར་བསྟོད༔ ཛཿ གནོད་སྦྱིན་ཆེན་པོ་མི་བསྲུན་པ༔ འབར་བ་བཙན་གྱི་སྡེ་ཚོགས་ལ༔ དགྱེས་པའི་མཆོད་པ་འབུལ་བ་ནི༔ དམར་ཆེན་ཁྲག་གི་མཆོད་པ་འབུལ༔ ངར་ཆེན་གཏར་བའི་མཆོད་པ་འབུལ༔ ཤ་ཁྲག་དམར་གྱི་མཆོད་པ་འབུལ༔
རོལ་མོ་སྒྲ་ཡི་མཆོད་པ་འབུལ༔ སྨན་རཀ་ཕུད་ཀྱི་མཆོད་པ་འབུལ༔ བདུད་རྩི་ཛ་གད་མཆོད་པ་འབུལ༔ བྷ་ལིང་གཏོར་མའི་མཆོད་པ་འབུལ༔ མཐུན་རྫས་སྣ་ཚོགས་མཆོད་པ་འབུལ༔ དགྱེས་པའི་མཆོད་པ་འདི་བཞེས་ལ༔ གསང་སྔགས་ཟབ་ཆོས་སྐྱོང་བ་དང་༔ གཅོད་ཀྱི་བསྟན་པ་བསྲུང་དུ་གསོལ༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་ཡེ་སྭཱ་ཧཱ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཁ་ཁ་ཁཱ་ཧི༔
དེ་ནས་བསྐང་བ་བགྱི་བ་ནི༔ བྷྱོ་བྷྱོཿ མ་ཡུམ་ཆེན་ཐུགས་ལས་སྤྲོས་པའི་སྲས༔ མ་ཅིག་ཡེ་ཤེས་མཚོ་རྒྱལ་གྱི༔ བསྟན་པ་སྐྱོང་བའི་བཀའ་ཉན་པ༔ གཅོད་ཡུལ་ཟབ་བརྒྱའི་ལས་བྱེད་ཕྱིར༔ གནོད་སྦྱིན་ཆེན་པོ་འཁོར་བཅས་ལ༔ དགྱེས་པ་དམ་པ་བསྐྱེད་པའི་ཆེད༔ རྟེན་དང་བརྟེན་པར་བྱ་བའི་ཕྱིར༔ ཟངས་རི་འོད་ལྡན་ཐུགས་དམ་བསྐང་༔
གཡོ་ཞིང་རྟག་ཏུ་འཁོར་བའི་ཕྱིར༔ ཁྲག་མཚོ་མེར་བས་ཐུགས་དམ་བསྐང་༔ དགྱེས་ཤིང་བརྟན་པར་བཞུགས་པའི་ཕྱིར༔ བམ་ཆེན་གདན་གྱིས་ཐུགས་དམ་བསྐང་༔ སྣང་སྲིད་མཆེད་ཅིང་ཟིན་བྱའི་ཕྱིར༔ མེ་རླུང་འཚུབ་མས་ཐུགས་དམ་བསྐང་༔ སྐུ་ཡི་དཔའ་བའི་ཆས་བརྒྱད་ཕྱིར༔ གོ་ཁྲབ་མཚོན་ཆས་ཐུགས་དམ་བསྐང་༔ སྐད་ཅིག་སྟོང་གསུམ་ཉུལ་བའི་ཕྱིར༔ ཞོན་རྟ་གཅན་སྤྱང་ཐུགས་དམ་བསྐང་༔
དགྲ་བོའི་ཀླད་ལ་འཇུམས་པའི་ཕྱིར༔ འདབ་ཆགས་ལང་ལིང་ཐུགས་དམ་བསྐང་༔ དགྲ་བགེགས་སྙིང་རྩ་འགུམ་པའི་ཕྱིར༔ བཤན་པ་འཁོར་ཚོགས་ཐུགས་དམ་བསྐང་༔ དགྲ་བོ་བླ་འཁྱམས་དགུག་པའི་ཕྱིར༔ གཅན་གཟན་འཕྱོ་བས་ཐུགས་དམ་བསྐང་༔ ཐུགས་དམ་བསྐངས་ནས་དགྲ་བགེགས་སྒྲོལ༔ གཅོད་ཡུལ་བསྟན་པ་རྒྱས་པར་མཛོད༔ ཛཿ དམ་ཚིག་ཆེན་པོ་བསྟན་པའི་ཕྱིར༔
མེ་ལོང་ཙ་ཡིས་བརྒྱན་པ་འདིས༔ གནོད་སྦྱིན་ཆེན་པོའི་ཐུགས་དམ་བསྐང་༔ མདའ་དར་མ་ཡིས་བརྒྱན་པ་འདིས༔ ཙ་ཏྲི་མ་མོའི་ཐུགས་དམ་བསྐང་༔ ཙིཏྟ་ཨ་ཡིས་བརྒྱན་པ་འདིས༔ ལྷ་ཡི་བཙན་རྒོད་ཐུགས་དམ་བསྐང་༔ མདུང་རྩེ་ཤ་ཡི་བརྒྱན་པ་འདིས༔ བྲག་གི་བཙན་རྒོད་ཐུགས་དམ་བསྐང་༔ རྡོ་ལུང་དུ་ཡིས་བརྒྱན་པ་འདིས༔ བདུད་ཀྱི་བཙན་རྒོད་ཐུགས་དམ་བསྐང་༔
ཟངས་ཤོ་ན་ཡིས་བརྒྱན་པ་འདིས༔ ཀླུ་ཡི་བཙན་རྒོད་ཐུགས་དམ་བསྐང་༔ ཟངས་ཁྲོལ་ཏྲི་ཡིས་བརྒྱན་པ་འདིས༔ དམུ་ཡི་བཙན་རྒོད་ཐུགས་དམ་བསྐང་༔ ཟངས་གྲི་མདའ་གཞུ་ཛས་བརྒྱན་འདིས༔ འཁོར་ཚོགས་བཤན་པའི་ཐུགས་དམ་བསྐང་༔ སྟག་གི་རྒྱལ་མཚན་སྐུ་འབག་འདིས༔ སྤྱི་དང་བྱེ་བྲག་ཐུགས་དམ་བསྐང་༔ སྤྱན་གཟིགས་མཆོད་པ་སྣ་ཚོགས་འདིས༔ རོལ་པ་འཁོར་བཅས་ཐུགས་དམ་བསྐང་༔
ཐུགས་དམ་བསྐངས་ཤིང་དགྱེས་བསྐྱེད་ནས༔ གཅོད་ཡུལ་བསྟན་པ་རྒྱས་པར་མཛོད༔ བཤགས་པ་ནི༔ ཧོཿ མ་འབྱོར་ཉམས་དང་འབག་པ་དང་༔ ཕུད་དང་ལྷག་མ་འདྲེས་པ་དང་༔ སྤྱན་གཟིགས་མཆོད་པ་ཆད་དང་ལྷག༔ དུས་ཀྱི་མཆོད་པ་གཉེར་བ་དང་༔ ཚིག་གི་གདངས་ལ་སྒྲ་ཟུར་ཉམས༔ བསྐྱེད་རྫོགས་གདེང་དང་མི་ལྡན་སོགས༔
ཉེས་པར་གྱུར་པ་ཅི་མཆིས་པ༔ གཅོད་ཡུལ་སྐྱོང་ལ་བཟོད་པར་གསོལ༔ ས་མ་ཡ་ཤུདྡྷེ་ཤུདྡྷེ་ཙ་ཏྲི་ཤུདྡྷེ་ཧོཿ ཞེས་པས་ནོངས་པར་བྱ༔ དེ་ནས་བསྟོད་པ་བྱ་བ་ནི༔ ཟངས་རི་དགུ་བརྩེགས་དང་བཅས་ནས༔ བྷྱོ་བྷྱོཿ ཛཿ ཁྲག་མཚོ་མེར་བ་རྦ་རླབས་འཁྲུགས་པའི་དབུས༔ ཟངས་རི་ཟངས་མཁར་ལྡེམ་པའི་ཀློང་ཤེད་ནས༔
མ་ཅིག་བསྟན་པ་སྐྱོང་བའི་མཐུ་བོ་ཆེ༔ གནོད་སྦྱིན་ཆེན་པོ་མི་བཟད་འཇིགས་པའི་གཟུགས༔ མེ་འོད་མདངས་ལྡན་སྲིན་པོ་ཁྲོས་པའི་ཞལ༔ ཟངས་ཁྲབ་རྨོག་ཞུ་གོ་མཚོན་ལུས་ལ་བརྒྱན༔ སྟག་མོ་མྱུར་མགྱོགས་རི་བཀྲ་མགོ་དགུ་ཞོན༔ མི་ཤ་ཁྲག་གི་དྲི་ཚོར་བཟོད་གླགས་མེད༔ བལྟས་པ་ཙམ་གྱིས་ས་གསུམ་སྔངས་བྱེད་པ༔ མྱུར་མགྱོགས་དྲེགས་པ་བཙན་གྱི་སྡེ་དཔོན་ཆེ༔ འབར་བ་སྟག་ཞོན་ཁྱོད་ལ་བདག་བསྟོད་དོ༔ ཛཿ
སྲིན་པོའི་བུ་མོ་ཤནྟིང་རོ་གཟན་མ༔ དམར་འོད་ཞགས་པའི་མདངས་བཞིན་ལས་ལ་འགྱུ༔ གཅེར་མོ་རྔམ་བྱེད་ཁྲག་གི་རལ་པ་བསིགས༔ ཕྱུང་རྡེག་འབར་བའི་སྒྱོགས་ཆེན་དགྲ་ལ་འདེབས༔ དྲེད་མཽང་མི་གཟན་ཞོན་མཛད་གདོང་དམར་མ༔ རེས་འགའ་མཁའ་ལ་འགྱུ་ཞིང་འཛམ་གླིང་བསྐོར༔ གནས་ཉུལ་མ་མོ་ཀུན་གྱི་གཙོ་མོ་མཛད༔ དམ་ཉམས་སྲོག་ལ་རྒོད་པའི་ལས་བྱེད་མཁན༔ མཛའ་མོ་ཀུ་འདེབས་ཁྱོད་ལ་བདག་བསྟོད་དོ༔ ཛཿ
གངས་རི་རྔམ་ལྷུན་གཡའ་སྤང་བྲག་དཀར་བདག༔ ལྷ་ཡི་དགེ་བསྙེན་ཚངས་པ་དུང་ཐོད་ཅན༔ ཉིད་ཞི་ཁྲོ་བའི་རྣལ་འབྱོར་རབ་འབར་བ༔ དཔའ་བའི་ཆས་བརྒྱན་དཀར་པོ་དགེ་བཅུ་སྒྲུབ༔ ནག་ཕྱོགས་འཇོམས་བྱེད་སེངྒེ་དཀར་མོ་ཞོན༔ སྲིད་པའི་ལྷ་རབས་དགུ་ཡི་གཙོ་བོ་མཛད༔ དམ་པ་བདུད་ཀྱི་གཅོད་ཡུལ་ལས་ཀུན་བྱེད༔ ཤམ་པོ་ལ་སོགས་གངས་གཉན་ཉེར་གཅིག་སྲུང་༔ ལྷ་བཙན་ཆེན་པོ་ཁྱོད་ལ་བདག་བསྟོད་དོ༔ ཛཿ
བྲག་དམར་སྲིན་པོ་ཁྲོས་འདྲའི་རི་དམར་བདག༔ བཤན་པའི་གཟུགས་ལ་དགྲ་ལྷའི་གོ་ཆ་ཅན༔ གཡའ་སྤང་གངས་གསུམ་འགྱུ་བའི་མི་དམར་པོ༔ གཅན་སྤྱང་སྔོན་མོ་ལག་རིང་མྱུར་མགྱོགས་བཞོན༔ མེ་ཞགས་དམར་པོ་འཚུབ་མའི་མདུན་དུ་རྒྱུག༔ དགྲ་ཇག་ཆོམ་པོ་གཞོམ་ཕྱིར་འུར་གྱིས་འགེངས༔ རེས་འགའ་ལ་རྩེ་ཀུན་ཏུ་ལམ་ལམ་འགྱུ༔ སྐབས་སུ་ལུང་གསུམ་ཉུལ་ཞིང་བམ་རོ་ཟ༔ བྲག་བཙན་རྒྱལ་བ་ཁྱོད་ལ་བདག་བསྟོད་དོ༔ ཛཿ
བྲག་ནག་རི་ནག་ཆུ་ནག་མུན་གླིང་བདག༔ བདུད་ནག་ནག་པོ་སྟོང་གི་སྣ་འདྲེན་པ༔ མདོག་ནག་དབྱར་གྱི་ཆར་སྤྲིན་གཏིབས་པའི་གཟུགས༔ ནག་པོའི་ཆས་ཞུགས་མཚོན་ཆའི་འཁོར་ལོ་བསྐོར༔ དོམ་ནག་སྨྱོན་པ་བཞོན་ནས་གླིང་དུ་རྒྱུད༔ ཁ་རག་ནག་པོ་མགོ་དགུའི་བདུད་ཡུལ་ནས༔ དུར་ཁྲོད་བདག་པོར་རྒྱུ་ཞིང་མཚན་མོ་འགྲོ༔ ནག་ཕྱོགས་སྡིག་ཅན་སྒྲོལ་མཛད་བདུད་ཀྱི་གིང་༔ བདུད་བཙན་ནག་པོ་ཁྱོད་ལ་བདག་བསྟོད་དོ༔ རབ་འཇིགས་སྐྱི་གཡའ་རི་བོའི་ཁོང་སེང་དང་༔
མཚོ་ནག་རྦ་རླབས་འཁྲུགས་དང་ཆུ་ཆེན་བདག༔ མ་རིག་གླེན་པའི་ཚུལ་ལྡན་བླུན་ལ་ཆགས༔ དུག་མཚོན་གཡོ་ལྡན་དུ་མས་ལུས་ལ་བརྒྱན༔ མཐོང་ན་མི་སྡུག་གཟུགས་འཆང་ནག་ཁྲས་ཁྱབ༔ ཉོན་མོངས་ཚ་བའི་ངད་ལྡན་ཆུ་སྲིན་ཞོན༔ སྡོང་པོ་གསེར་ལག་ཅན་དང་མ་གྲོ་གནས༔ མ་ཅིག་ཇོ་མོའི་བཀའ་དང་བསྟན་པ་སྲུང་༔ ཀླུ་བཙན་བརྡ་སྐྱོང་ཁྱོད་ལ་བདག་བསྟོད་དོ༔ ཛཿ རི་རྒྱལ་ལྷུན་པོའི་སུལ་དང་གྲུ་འཛིན་དང་༔
གཉའ་ཤིང་བཤོལ་མདའ་འཛིན་སོགས་དབང་ཆེན་པ༔ ས་ཡི་ལས་བྱེད་མཁའ་དང་འཁོར་མར་རྒྱུ༔ སྡེ་བརྒྱད་ཡོངས་ཀྱིས་སྣ་འདྲེན་དམག་དཔོན་བྱེད༔ ཐོག་སེར་ཚ་གྲང་འཐབ་པའི་ལས་ཀུན་གཏོར༔ གཟའ་ཡི་ཕོ་ཉའི་མཚོན་ཆ་ལུས་ལ་བརྒྱན༔ ཐེ་སེའི་མཇུག་མཐུད་འཕྱོ་བའི་གཟིག་ཆེན་ཞོན༔ གཉན་ས་གྲངས་མེད་གཉེར་བའི་བདག་པོ་སྟེ༔ ས་བདག་དམུ་བཙན་ཁྱོད་ལ་བདག་བསྟོད་དོ༔ ཛཿ མཁའ་ཡི་རྒྱན་གྱུར་ཟ་བྱེད་སྡེར་མཆུ་ཅན༔
སྤྲུལ་པའི་ལས་བྱེད་བཤན་པ་ཉི་ཁྲི་སྟོང་༔ དགྲ་བོའི་བླ་འགུགས་གཅན་སྤྱང་འདུར་ཞིང་རྒྱུག༔ གཞན་ཡང་ཕྱི་ནང་སྐྱོང་བའི་ཕོ་ཉ་དང་༔ གཅོད་ཡུལ་བཀའ་ཡི་ལས་བྱེད་བྱ་ར་མཁན༔ ཕྱི་ནང་སྐྱོང་བ་ལས་བྱེད་སྤྲུལ་པའི་ཚོགས༔ རབ་ཏུ་རྒྱུ་ཞིང་དུར་ཁྲོད་ཚོགས་ཁང་བསྲུང་༔ དམར་མོ་སྒྲ་སྒྲོགས་བཀའ་ཡི་བསྟན་སྐྱོང་བ༔ ཞི་བྱེད་སྙིང་ཐིག་སྤེལ་ལ་འདུན་པའི་ཚོགས༔ མ་ལུས་འཁོར་དང་བཅས་ལ་བདག་བསྟོད་དོ༔ ཨོཾ་ཨེ་ཧེ་མ་རུ་ཙེ་ཤུ་ལ་མ་ཡ་ཨ་ཙ་དུ་ན་ཏྲི་ཛ་ཛ་སྭཱ་ཧཱ༔
ཞེས་མང་ཉུང་གང་དུ་འདོད་ཀྱང་ཐུན་མཚམས་སྦྱོར་པ་དང་བསྟུན༔ དེ་ནས་གཏོར་མ་འབུལ་བ་ནི༔ ཛཿ འཇིགས་སུ་རུང་བའི་གནས་མཆོག་དབང་ལྡན་ཡུལ༔ ཟངས་མཁར་རྩེ་དགུ་འབར་བའི་གནས་མཆོག་ནས༔ མ་ཅིག་བཀའ་ཡི་བསྟན་པའི་བྱ་ར་བ༔ འབར་བ་བཙན་ཀྱི་སྡེ་དཔོན་མཐུ་བོ་ཆེ༔ སྒྲོལ་གིང་སྲོག་བདག་མེ་འོད་གདོང་ཅན་དང་༔ སྲོག་བདུད་འབར་མ་ཟངས་ཀྱི་མཆེ་བ་ཅན༔ ལྷ་བཙན་བྲག་བཙན་བདུད་བཙན་ཀླུ་ཡི་བཙན༔
དམུ་བཙན་ལ་སོགས་བཤན་པ་གྲི་ཐོགས་འབུམ༔ གཞན་ཡང་བྱ་གཅན་སྤྲུལ་པ་ཡོངས་འཁོར་བཅས༔ གཅོད་ཡུལ་བཀའ་ཡི་སྲུང་མ་མ་ལུས་རྣམས༔ སྔོན་ཚེ་དམར་མོ་སྒྲ་སྒྲོགས་བཀའ་བཞིན་དུ༔ ཡུམ་ཆེན་མཚོ་རྒྱལ་བསྟན་པ་སྐྱོང་བ་དང་༔ ད་ལྟ་སྒྲུབ་པའི་རིག་འཛིན་བུ་བཞིན་གཉེར༔ ཐ་ཚིག་བཞིན་དུ་དམ་ལས་མ་འདའ་བར༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དཀར་པོ་དགེ་བཅུ་འབད་པའི་རོགས་དན་སྒྲུབས༔ ཚེ་ཆོས་ཟས་ནོར་ལོངས་སྤྱོད་བསོད་ནམས་སྤེལ༔
འཇིག་རྟེན་དགེ་ཞིང་ལོ་ལེགས་བཀྲ་ཤིས་སྐྲུན༔ ནད་མུག་འཁྲུག་རྩོད་ཡམས་ནད་ཞི་བ་དང་༔ བསྟན་ལ་སྡང་བའི་དགྲ་བགེགས་ཚར་བཅད་ནས༔ མ་རུངས་གདུག་པའི་གཡུལ་ཚོགས་གཞོམ་པའི་ཕྱིར༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ཨེ་ཧེ་མ་རུ་ཙེ་གྷུ་ན་ཧྲི་ཏ་ཙ་ཤུ་ལ་མ་ཡ་ཨ་ཙ་དུ་ན་ཏྲི་ཛ་ཏྲིའུ་གུར་ལེནྟ་སད་བྷྱོ་སརྦ་ཨི་དཾ་བྷ་ལིངྟ་ཁ་ཁ་ཁཱ་ཧི༔ དགྲ་བགེགས་ཀྱི་མ་ཧཱ་མཱཾ་ས་ལ་ཁཱ་ཧི༔ རཀྟ་ལ་ཁཱ་ཧི༔ ཙིཏྟ་ལ་ཁཱ་ཧི༔ གོ་རོ་ཙ་ན་ལ་ཁཱ་ཧི༔
བྷ་སུ་ཏ་ལ་ཁཱ་ཧི༔ ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཞེས་གཏོར་མ་གང་རུང་ངམ་བྱང་ཤར་རམ་བཙན་གནས་སའི་ས་ཕྱོགས་སུ་འབུལ༔ ས་མ་ཡ༔ དེ་ནས་དོ་གལ་ཆེ་ན་ཐུགས་དམ་བསྐུལ་ཞིང་ཕྲིན་ལས་བཅོལ་བ་ནི༔ དྲག་པོའི་ལྕགས་སྣོད་ནང་དུ་འབྲུ་ནག་དཔལ་བཤོས་རྣོ་བའི་དཔལ་དང་ལྡན་པ་བྱ༔ དབྱིབས་གོང་གི་གཏོར་མ་དང་འགྲས་ལིངྒ་དང་ཙིཏྟ་ལ་སོགས་རྒྱན་མི་དགོས༔ རྩང་དམར་གྱིས་བརྒྱན༔ དུག་ཁྲག་སོགས་ཁྲག་སྣ་དུ་མས་ངར་བཏགས་ནས་མདའ་ཧོཾ་གྱི་ཁ་རུ་བཞག༔ འོག་ཏུ་ལིངྒ་ཞིག་ཀྱང་བཞག༔
ལན་གསུམ་བཀུག་ནས་ཞལ་དུ་བསྐུལ་དང་བསྟུན་ནས་བསྟབ༔ དེ་ནས་བདེན་སྟོབས་བརྗོད་པ་ནི༔ ཧོཿ མདུན་དུ་ཨེ་ལས་ལྕགས་ཁང་ནག་པོའི་དབུས་སུ་བྱད་མ་དགྲ་བགེགས་མངོན་སུམ་དུ་གསལ་བར་གྱུར༔ ན་མོཿ མཆོག་གསུམ་རྩ་བ་གསུམ་དང་བཀའ་སྡོད་ཆོས་སྐྱོང་གི་སྲུང་མ་དམ་ཅན་གཏེར་བདག་ཡུལ་ལྷ་གཞི་བདག་ཁྱད་པར་དྲེགས་པའི་སྡེ་དཔོན་བདུན་བཤན་པ་བཙན་རྒོད་འབུམ་གྱི་བཀའ་བདེན་པའི་མཐུས༔ བདག་ཅག་དཔོན་སློབ་འཁོར་དང་བཅས་པ་ལ༔ གནོད་སེམས་ལོག་པར་ལྟ་བའི༔ སྡང་བར་བྱེད་པའི་དགྲ༔ གནོད་པར་བྱེད་པའི་བགེགས༔
བར་དུ་གཅོད་པའི་རྐྱེན་དམག་སྣ་ཇག་སྣ་རྐུན་སྣ་སྟོན་པ༔ མ་ཉེས་ཁ་ཡོག་འདེབས་པ་ཤག་ངན་པའི་སྣ་འདྲེན་བྱེད་པ་སོགས་བསམ་སྦྱོར་ལོག་པར་འཆང་བ་གང་ཡིན་པ་ཐམས་ཅད་རང་དབང་མེད་པར་གཟུགས་ལིངྒ་འདི་ལ་ཁུག་ཅིག༔ ཛ་བཛྲ་ཨཾ་ཀུ་ཤ་ཡ་ཛཿ རཏྣ་པཱ་ཤ་ཧཱུྃ༔ པདྨ་སྥོ་ཊ་བཾ༔ ཀརྨ་གྷཎྜེ་ཧོཿ ཞེས་དམིགས་པ་དགྲ་བོ་མངོན་སུམ་དུ་ཐིམ་པར་བསམ༔ དེ་ནས་བསྒྲལ་བ་ནི༔ ཛཿ ལས་བྱེད་སྤྲུལ་པའི་བཤན་པ་མེ་རུ་རྩེ༔
དགྲ་བགེགས་བསྒྲལ་ཕྱིར་རལ་གྲི་ཕྱུང་རྡེག་འབེབས༔ རྣོ་དབལ་འདེབས་པས་བྱད་མའི་སྲོག་སྙིང་དཀྲུག༔ ལས་བྱེད་ཆེན་པོའི་ཐུགས་དམ་དུས་ལ་བབ༔ སྒྲོལ་ཅིག་གཏུབས་ཤིག་ཕྱེ་མར་ཁྲག་ཏུ་བསྐྱིལ༔ མཱ་ར་ཡ་ནྲྀ་ཏྲི་ཤ་ཏྲུན་རྦད་རྦད་བྷནྡྷ་བྷནྡྷ་ཚིནྡྷ་ཚིནྡྷ་ཧཱུྃ་ཕཊ྄ཿ དུམ་བུར་གཏུབ་ནས་ཅུང་ཟད་བཞག༔ སྐབས་སུ་བསྐུལ་གྱི་ནང་དུ་འབུལ༔ དེ་ནས་ལས་སུ་ཆས་པ་ནི༔ བྷྱོཿ ང་ནི་ཁྲོས་མ་ནག་མོའི་སྐུ༔
ང་ནི་བདེ་ཆེན་དཀར་མོའི་སྐུ༔ ང་ནི་སེར་མོ་དོན་གྲུབ་སྐུ༔ ང་ནི་དམར་མོ་སྒྲ་སྒྲོགས་སྐུ༔ ང་ནི་སྣ་ཚོགས་མཐར་ཕྱིན་སྐུ༔ ང་ནི་ལྕགས་གདོང་དྲག་མོའི་སྐུ༔ ང་ནི་ཕག་གདོང་ཟ་བྱེད་སྐུ༔ ང་ལས་ཆེ་བ་སུ་ཡང་མེད༔ ང་ཡི་བཀའ་ཉན་ལས་བྱེད་པ༔ སྟོང་ཁམས་འདི་རུ་དྲག་རྩལ་ཅན༔ སྲོག་བདག་སྤུན་བདུན་ལས་ལ་བསྐུལ༔
ཛཿ རི་བོ་ཐམས་ཅད་ཟངས་ཀྱི་རི༔ འབབ་ཆུ་ཐམས་ཅད་ཁྲག་གི་མཚོ༔ རྩི་ཤིང་ཐམས་ཅད་མཚོན་ཆའི་གླིང་༔ སྒྲ་སྐད་ཐམས་ཅད་སྲོག་གཅོད་གདངས༔ སྟེང་ན་སྤྲིན་དམར་ཆི་ལི་ལི༔ བར་ན་རླུང་དམར་འུ་རུ་རུ༔ ས་གཞི་མེ་ཞགས་ཝ་ལ་ལ༔ འོད་དམར་འཚུབ་མ་ཀྱི་ལི་ལི༔ འཇིགས་པའི་འབྲུག་སྒྲ་དི་རི་རི༔
གློག་དམར་ཞགས་པ་ཁྱུགས་སེ་ཁྱུག༔ ལྕགས་ཀྱི་སེར་བ་ཧྲི་ལི་ལི༔ གནམ་ལྕགས་ཐོག་དམར་ཤ་ར་ར༔ རབ་ཏུ་འཇིགས་པའི་གནས་མཆོག་ནས༔ བཙན་རྒོད་ཆེན་པོ་ལས་ལ་བསྐུལ༔ བཞེངས་ཤིག་དྲག་མོ་དབྱིངས་ནས་བཞེངས༔ སྲོག་བདག་དམར་མོ་དབྱིངས་ནས་བཞེངས༔ སྲོག་བདུད་མ་མོ་དབྱིངས་ནས་བཞེངས༔ ལྷ་བཙན་ཆེན་པོ་དབྱིངས་ནས་བཞེངས༔ བྲག་བཙན་ཆེན་པོ་དབྱིངས་ནས་བཞེངས༔
བདུད་བཙན་ཆེན་པོ་དབྱིངས་ནས་བཞེངས༔ ཀླུ་བཙན་ཆེན་པོ་དབྱིངས་ནས་བཞེངས༔ དམུ་བཙན་ཆེན་པོ་དབྱིངས་ནས་བཞེངས༔ ཡང་འཁོར་བཤན་པ་དབྱིངས་ནས་བཞེངས༔ ཟངས་རི་འབར་བའི་དབུས་ནས་བཞེངས༔ གངས་རི་ཆེན་པོའི་རྩེ་ནས་བཞེངས༔ བྲག་རི་དམར་པོའི་ཟུར་ནས་བཞེངས༔ ཀླུ་མཚོ་ཁོལ་མའི་ཀློང་ནས་བཞེངས༔ མུ་ལེ་མཐིང་གི་དཀྱིལ་ནས་བཞེངས༔ རི་རབ་འབར་བའི་ཟོམ་ནས་བཞེངས༔
བཤན་པ་འཚོགས་པའི་མཐིལ་ནས་བཞེངས༔ ཟ་བྱེད་མེ་ལྟར་འབར་ཞིང་བཞེངས༔ སྲོག་བདག་ཆུ་ལྟར་ཁོལ་ཞིང་བཞེངས༔ ལས་བྱེད་སྤྲིན་ལྟར་གཏིབས་ཤིང་བཞེངས༔ ཕོ་ཉ་རླུང་ལྟར་འཚུབ་ཅིང་བཞེངས༔ སྒྲོལ་བྱེད་རྡུལ་ལྟར་བསྙིལ་ཞིང་བཞེངས༔ བཞེངས་ནས་དམིགས་པའི་དགྲ་བགེགས་སྒྲོལ༔ བཙན་རྒོད་འཁོར་དང་བཅས་པ་ལ༔ དགྲ་ཤ་ཁྲག་གི་མཆོད་པ་འབུལ༔ བསྟབ་བོ་བསྟབ་བོ་ཞལ་དུ་བསྟབ༔
དམིགས་པའི་དམ་ཉམས་སྡིག་ཅན་གྱི༔ ཕོ་རྒྱུད་མོ་རྒྱུད་རིགས་རྒྱུད་དང་༔ ཁང་ཁྱིམ་ཕྱུགས་ཞིང་ཀ་ཆ་བཅས༔ སྲོག་བདག་ཆེན་པོའི་ཞལ་དུ་བསྟབ༔ སྲོག་གཅོད་མ་མོའི་ཞལ་དུ་བསྟབ༔ ལྷ་བཙན་ཆེན་པོའི་ཞལ་དུ་བསྟབ༔ བྲག་བཙན་ཆེན་པོའི་ཞལ་དུ་བསྟབ༔ བདུད་བཙན་ཆེན་པོའི་ཞལ་དུ་བསྟབ༔ ཀླུ་བཙན་ཆེན་པོའི་ཞལ་དུ་བསྟབ༔ བཞེས་ཤིག་ལྷག་མེད་བཞེས་སུ་གསོལ༔
ཛཿ རབ་འབར་སྲོག་བདག་མཐུ་མོ་ཆེ༔ བཤན་པ་སྡེ་བདུན་ལས་ལ་བྷྱོཿ སངས་རྒྱས་བསྟན་དགྲ་བསྒྲལ་བའི་ཕྱིར༔ གནོད་སྦྱིན་ཆེན་པོ་ལས་ལ་བྷྱོཿ རྣལ་འབྱོར་སྒོས་སྒྲ་བསྒྲལ་བའི་ཕྱིར༔ སྲོག་འཕྲོག་མ་མོ་ལས་ལ་བྷྱོཿ ཕ་རོལ་དམག་གི་དཔུང་གཞོམ་ཕྱིར༔ ལྷ་གིང་བཙན་རྒོད་ལས་ལ་བྷྱོཿ དགྲ་བོའི་རིགས་རྒྱུད་གཅོད་པའི་ཕྱིར༔
ཀླུ་བཙན་ཆེན་པོ་ལས་ལ་བྷྱོཿ དགྲ་བོའི་ནོར་རྫས་གཞོམ་པའི་ཕྱིར༔ དམུ་བཙན་ཆེན་པོ་ལས་ལ་བྷྱོཿ དགྲ་བོ་ཤུལ་མེད་གཏོང་བའི་ཕྱིར༔ ཡང་འཁོར་བཤན་པ་ལས་ལ་བྷྱོཿ བྷྱོ་བྷྱོ་རྒྱུག་རྒྱུག་དགྲ་ལ་རྒྱུགས༔ ང་ཡི་ནོར་གྱི་ཕྱི་ལ་རྒྱུགས༔ ང་ཡི་རྫས་ཀྱི་རྗེས་ལ་རྒྱུགས༔ ང་ཡི་ཀ་ཆའི་ཕྱི་ལ་རྒྱུགས༔ ང་དང་འགྲས་པའི་དགྲ་བོ་ལ༔
ཆོ་འཕྲུལ་སྣ་དགུ་ཐོངས་ལ་ཤོག༔ བཙན་དམར་བཤན་པས་ཀུ་སྒྲ་ཐོབ༔ མི་དམར་ལིངྒ་བསྒྲེངས་པ་ཐོངས༔ དམག་དང་ཆུ་བོ་དམར་པོ་དང་༔ བུད་མེད་དམར་མོས་ཆོ་ངེ་ཐོབ༔ མི་ནག་འཇིགས་པས་བསྭོ་སྒྲ་སྒྲོགས༔ སྦྲུལ་ནག་འབུམ་གྱི་ཁང་ཁྱིམ་ཁོང་༔ མི་མ་ཡིན་གྱི་གནམ་རྡོ་ཕོབ༔ རན་འཐག་བསྐོར་ཞིང་རང་མེ་སྦོར༔ ཨ་ཙར་མུན་པས་སྒོ་རྡུང་ཐོངས༔
མིང་ནས་བོས་ལ་ངུ་བྲང་རྡུངས༔ ཝ་ཆུ་ཁྲག་ཏུ་འབབ་པ་གྱིས༔ ཝ་ལ་སྤྲེལ་ཞོན་སྒོ་ཁྱིམ་རྒྱུགས༔ སྲོད་ལ་འདྲེ་མོ་བོང་ཞོན་ཐོངས༔ ཐོ་རངས་རྔ་མོང་ཁྱུང་ཞོན་ཐོངས༔ བྱ་ཐན་སྣ་ཚོགས་ཁྱིམ་དུ་ཕོབ༔ བྱ་རོག་འུག་པ་འཐབ་པ་ཐོངས༔ ཐོ་རངས་སྒོ་ཁྱི་ངུ་བར་གྱིས༔ ནམ་ཕྱེད་རྟ་ཕོ་འཚེར་བར་གྱིས༔ སྲོད་ལ་བྱ་ཕོ་ཀུ་འདེབས་ཐོངས༔
བན་དེ་དམར་པོས་ཁང་ཁྱིམ་ཁོང་༔ བོན་པོ་ནག་པོས་ས་གཞི་ཁོང་༔ གཅན་སྤྱང་ཆོ་ངེ་འདུར་རྒྱུག་ཐོངས༔ ས་རུད་རྡོ་རུད་ཆུ་རུད་ཐོངས༔ ཐོག་དང་སེར་བས་ཡུལ་ཞིང་ཁོང་༔ ལྟས་ངན་བརྒྱད་ཅུ་དགྲ་ལ་ཕོབ༔ མི་རུང་སྣ་ལྔ་དགྲ་ལ་ཕོབ༔ གྲི་རིགས་བཅོ་བརྒྱད་དགྲ་ལ་ཕོབ༔ མཛེ་རིགས་སྣ་དགུ་དགྲ་ལ་ཕོབ༔ དུག་རིགས་སྣ་དགུ་དགྲ་ལ་ཕོབ༔
དགྲ་བོའི་འབྱུང་བ་འཁྲུགས་སུ་ཆུག༔ དགྲ་བོ་སྨྱོ་ཤིང་འབོགས་སུ་ཆུག༔ དགྲ་བོ་མགོ་འཁོར་ཡིད་དཀྲུགས་ལ༔ བརྒྱལ་ཞིང་མྱུར་དུ་རིང་བར་གྱིས༔ རྦད་པའི་ལས་ལ་མཐུ་མ་ཆུང་༔ བསྐུལ་བའི་ལས་ལ་རྒྱང་མ་རིང༔ མངགས་པའི་ལས་ལ་བང་མ་བུལ༔ བཅོལ་བའི་ལས་ལ་རྟགས་མ་ཞན༔ དམོད་པའི་ལས་ལ་རྩལ་མ་ཞན༔ རྦད་དོ་རྦད་དོ་དགྲ་ལ་རྦད༔
མྱུར་མགྱོགས་ཆེན་པོའི་དུས་ལ་བབ༔ དོ་ནུབ་ནམ་གྱི་གུང་ཐུན་ལ༔ དགྲ་བོའི་བླ་འཁྱམས་ཁྲིད་ལ་ཤོག༔ སྲོག་རྩ་རྦད་ཀྱིས་ཆོད་ལ་ཤོག༔ སྙིང་ཁྲག་ཧུབ་ཀྱིས་འཐུང་ལ་ཤོག༔ རྣམ་ཤེས་རྟེན་དང་ཕྲོལ་ལ་ཤོག༔ དུས་ལ་བབ་བོ་དམ་མ་གཡེལ༔ གཏོར་མ་གནམ་ལྕགས་རི་བོ་འདི༔ འཕངས་པས་དགྲ་ཡུལ་མགོ་མཇུག་ལྡོག༔ ས་རུ་བསྲེས་པས་ལྷག་མེད་ཐོངས༔
ཟོར་སྣ་སྣང་སྲིད་ལྷ་འདྲེས་དྲོངས༔ ཟོར་དཔུང་བཙན་རྒོད་འབུམ་གྱིས་སྐྱེད༔ ཟོར་འདེབས་བཤན་པ་ཚོགས་ཀྱིས་གྱིས༔ ཟོར་འཕང་ཚུར་ལ་མ་བཟློག་ཅིག༔ ཟོར་ཟོར་རྡུགས་སུ་མ་བསྐྱོད་པར༔ དེ་རིང་དགྲ་བགེགས་བསྒྲལ་བར་མཛོད༔ མཱ་ར་ཡ་ཡི་དུས་ལ་བབ༔ བསྟབ་བོ་བསྟབ་བོ་ལས་ལ་ཡཱ༔ ཨོཾ་ཨེ་ཧེ་ཏྲོཾ་ཧ་རི་ཁ་ཊ་མ་རུ་ཙེ་གྷུ་ན་ཧྲི་ཏ་ཙ་ཤུ་ལ་ཁ་རེ་ཊ་མ་ཡ་ཨ་ཙ་དུ་ན་ཏྲི་ཏྲིའུ་གུར་ལེན་ཏ་ཤུ་ལ་ར་ཙ་བྷྱོ་བྷྱོ་དགྲ་ལ་རྒྱུག་འུར་ཝ་འུར་བ་ཐུན་བྷྱོ་དགྲ་བོའི་སྙིང་ལ་བྷྱོ་བྷྱོ་སྲོག་ལ་བྷྱོ་བྷྱོ་དབུགས་ལ་བྷྱོ་བྷྱོ་དོན་སྙིང་ལྔ་ལ་བྷྱོ་བྷྱོ་སྲོག་རྩ་ཆོད་ཆོད་འགས་འགས་ཡ་ཡ་བཟློག་བཟློག་རྦད་རྦད་ནན་ནན་རཾ་རཾ་ཛ་ཛ་བྷྱོ་བྷྱོ་ཐུན་ཐུན་བྷྱོ་བྷྱོ་ཟློག་ཟློག༔ ཅེས་པས་གཏོར་མ་དགྲ་ཕྱོགས་སུ་འཕང་ངོ་༔
དམིགས་པ་ནི་བཙན་རྒོད་བཤན་པ་སྡེ་བདུན་འཁོར་སྣང་སྲིད་ལྷ་འདྲེ་དང་བཅས་པ་དམག་ཐབས་སུ་དགྲ་ཡུལ་བཀང་ཞིང་དགྲ་བོ་མིང་མེད་པ་རྩད་ནས་བརླགས་པར་བསམ༔ སླར་གཏང་རག་གསོལ་མཆོད་བཟང་པོ་བཏང་༔ ས་མ་ཡ༔ ཡང་དག་ཀ་ཆ་དང་ནོར་རྫས་དགྲ་ཡིས་ཁྱེར་བའམ་འཕྲལ་དུ་དགྲ་བྱུང་ན་བྲག་དམར་རམ་རི་དམར་རམ་གཉན་ས་རུ་རུང་༔ གཉན་འབོད་དང་བཙན་གཏོར་སོགས་དགོས་པ་བྱུང་ན༔ སྔ་ལྟར་གཏོར་མ་ཞིག་བཟོས་ཁྲག་སྣའི་རྫས་བཅས་ཐོགས་ཏེ་རི་མཐོན་པོའི་ལ་བཙས་རྩར་ཕྱིན༔ རང་ཉིད་ཁྲོས་མ་ནག་མོར་བསྒོམ༔ ཐོག་མར་ལུས་སྦྱིན་ཚར་གཅིག་བཏང་༔ དེ་ནས་སྣང་སྲིད་ལྷ་འདྲེ་དབང་སྡུད་བྱ་ཞིང་༔ ལ་བཙས་ནས་བླངས་པའི་རྡོ་ལ་ཐོ་བདུན་བྱ༔
བྱུང་ན་དགྲ་བོའི་རྗེས་ས་ལ་སྦྲུས་པའི་ལིངྒ་སྔར་ལྟར་བྱས་ལ་ཞལ་བསྟབ་བྱ༔ ཐོ་ཐམས་ཅད་རོལ་པ་མཆེད་བདུན་བསྒོམ༔ ཟོར་འཕང་བ་དང་རོལ་པ་མཆེད་བདུན་གཡོག་འཁོར་དང་བཅས་དགྲ་ཡུལ་དུ་ཆས་ནས་དགྲ་བོ་མིང་མེད་དུ་བརླག་པར་བསྒོམ༔ ཟོར་སྔགས་རེ་རེ་དང་ཐོ་དེ་ཡི་རྡོ་རེ་རེ་འཕངས་ཏེ་ལྷ་སྲིན་སྡེ་བརྒྱད་ཀྱི་དཔུང་བསྐྱེད་པར་བསམ༔ རྡོ་བརྒྱ་ལས་མི་ཉུང་བ་འཕང་༔ དམིགས་པ་ཟོར་གཞུང་གི་དམོད་པ་དེ་རྣམས་ཐམས་ཅད་དགྲ་ལ་རྟགས་དང་ལྟས་ངན་སྣ་ཚོགས་འབེབས་པར་བསམ༔ དགྲ་བོ་ལ་རྟགས་མ་བྱུང་རྨི་ལྟས་བྱུང་ཀྱང་རུང་༔ བར་ཞག་འགའ་རེ་དེ་ཁར་འདུག༔ འདི་སྐབས་སྤོབས་པ་ཆེ་བར་བྱ༔ ཐོགས་དམིགས་ཤེས་པ་གནད་ཡིན༔
ཆོ་འཕྲུལ་ཅི་བྱུང་ཡོ་ལང་སྦྱོར༔ དགྲ་བོ་སོད་རྟགས་བྱུང་ན་ལྷར་ལ་བཙས་གསོ་ཞིང་བཙན་གསོལ་བརྒྱ་ཚར་ལས་མི་ཉུང་བར་བྱ་རི་བསྟོད་བཏང་༔ དགྲ་བོ་བཙན་ལ་གཏད་ན་དགྲ་བོའི་རྐང་རྗེས་ས་ལ་ལིངྒ་བྱ་ཞིང་གོང་གསུམ་བཙན་ལ་གཏད༔ ཁ་བསྒྱུར་ཟོར་ཟློག་བྱ༔ རྟགས་ངེས་པར་འབྱུང་ངོ་༔ འདི་ཉིད་མ་ཅིག་མཚོ་རྒྱལ་གྱི་བཀའ་སྲུང་ཐུན་མོང་མ་ཡིན་པ་ཁྱད་འཕགས་ཏེ༔ སྔོན་ཏི་སྒྲོའི་སྲུང་མ་བཙན་རྒོད་སོག་ར་བྱ་བ་དེ་ཡིན༔ མཚོ་རྒྱལ་ལ་གཡར་དམ་ཆེ་བས་ཕྱི་མོ་མ་ཅིག་ལབ་སྒྲོན་ཟངས་རི་རུ་བཞུགས་སྐབས་དེ་ཁར་གནས་ཤིང་ཕྲིན་ལས་བསྒྲུབས༔ གཅོད་ཀྱི་སྲུང་མ་འབར་བ་མཆེད་བདུན་དུ་གྲགས༔ མཆེད་ཐམས་ཅད་ཡབ་ཡུམ་ལྕམ་དྲལ་གྱི་སྲས་སམ་སྤྲུལ་པའི་སྣང་བརྙན་ཙམ་དུ་མ་གཏོགས་དོན་ལ་གཅིག་ཏུ་འདོད་པར་བཤད༔
ངེས་པའི་རྒྱུའོ༔ ས་མ་ཡ༔ མ་ཅིག་ཐུགས་བཅུད་བདུད་རྩི་ལས༔ འབར་བ་གནོད་སྦྱིན་སྒྲུབ་ཐབས་བཞག༔ ལས་ཅན་དེ་དང་འཕྲད་པའི་ཚེ༔ གཅོད་ཡུལ་བསྟན་པ་མཐའ་རྒྱས་ཤོག༔ སངས་རྒྱས་བསྟན་པའི་མེལ་ཚེ་ཆེ༔ རྒྱ་འདི་དགེ་བསྙེན་སྡེ་བཞིས་སྲུངས༔ དུར་ཁྲོད་ཚོགས་ཁངྀ་ཨཚ་རྒྱ༔ ས་མ་ཡ༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གསང་རྒྱ༔ གཏད་རྒྱ༔ མི་ནུབ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར་གདན་དྲངས་ཤིང་ས་བྱ་ལོར་བདུད་འདུལ་སྔགས་གླིང་དུ་ཤོག་སེར་ནས་དག་པར་ཞལ་བཤུས་སོ།། ཏ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ གཅོད་གདམས་ཐོགས་བཅས་ཐོགས་མེད་ཀྱི་ལམ་ཁྱེར་ཟབ་མོ་བཞུགས་སོ༔
བླ་མ་གསང་བ་རིགས་ཀྱི་ཌཱཀྐི་མ་ལ་ཕྱག་འཚལ་ལོ༔ མཚོ་རྒྱལ་ཟབ་གསང་ཐིག་ལེ་ལས༔ སྣོད་གཉན་རི་ཁྲོད་འགྲིམ་པའི་ཚེ༔ ཐོགས་མེད་སྙེམས་ཐག་མ་ཆོད་པས༔ ཐོགས་བཅས་མཚན་འཛིན་ཆོ་འཕྲུལ་གྱིས༔ འབྱུང་བ་ཚ་གྲང་འཐབ་པ་ལས༔ སྟེང་འོག་ཐོག་ཅེས་འབྱུང་བ་སྟེ༔ དེ་དག་ལམ་ཁྱེར་གདམས་པ་ནི༔ ཐོག་མར་ལུས་སྦྱིན་གཏོང་བའི་ཚེ༔ སྣང་ཞིང་སྲིད་པའི་ལྷ་འདྲེ་རྣམས༔
ཤ་ཁྲག་བདུད་རྩིས་ཚིམ་བྱས་ནས༔ ཕན་དགེ་བྱང་ཆུབ་ལམ་ཞུགས་ཤིང་༔ འབྱུང་བཞི་རང་སར་བསྟན་པ་དང་༔ སྣང་བཞི་ཚད་ལ་ཕེབས་ནས་སུ༔ ཕ་མའི་འདུ་ཤེས་བསྐྱེད་པར་བསམ༔ གང་ཞིག་ནག་ཕྱོགས་ལྷ་འདྲེའི་རིགས༔ ད་དུང་གདུག་སེམས་ལྡན་གྱུར་ཞིང་༔ ཕྱི་ལྷོང་ཐོགས་བཅས་བརྩམ་པ་ན༔ ངག་ཏུ་འདི་ལྟར་བརྗོད་པར་བྱ༔ ཕཊ྄ཿ
རང་ཉིད་ཡེ་ཤེས་མཚོ་རྒྱལ་ནི༔ ཆོས་སྐུ་ཡུམ་ཆེན་ཕ་རོལ་ཕྱིན༔ སྐུ་མདོག་སྨུག་ནག་འོད་དུ་འབར༔ རལ་གྲི་གླེགས་བམ་སྙན་ཐད་གདེངས༔ ཐུགས་ཀར་ཟིལ་གནོན་ཕྱག་རྒྱ་ཅན༔ སྐུ་ལ་རུས་པའི་རྒྱན་དྲུག་གསོལ༔ ཕྱིད་སྐྱིལ་བམ་གྱི་གདན་ལ་བཞུགས༔ འོད་ཀྱིས་སྣང་སྲིད་ཁྱབ་པར་འགེངས༔ སྲིད་གསུམ་དབུ་མའི་ཟོམ་དུ་གནས༔ སྣང་སྲིད་འདི་ན་འགྲན་ཟླ་བྲལ༔
ང་ལས་ཆེ་བ་སུ་ཡང་མེད༔ ཀུན་རྒྱུ་འཚོགས་པའི་དུར་ཁྲོད་དུ༔ འཁོར་འདས་ཟིལ་གྱིས་གནོན་པར་ཤོག༔ ཕཊ྄་ཕཊ྄་ཕཊ྄ཿ ཅེས་པས་ཡ་གིའི་སངས་རྒྱས་ནས་མ་ཀི་དམྱལ་བའི་བར་གྱི་འཁོར་བ་རུ་གནས་པ་དང་༔ མྱ་ངན་ལས་འདས་པ་ཐམས་ཅད་ཆོས་སྐུ་ཡུམ་ཆེན་མོ་མཚོ་རྒྱལ་གྱི་རོལ་པར་བསམ༔ དེ་ཡི་ངང་ལས་རླུང་རྡོ་རྗེ་རྒྱ་གྲམ་གྱིས་རི་རབ་འཛིན་པ་ལྟར༔ འབྱུང་ལྔས་བསྡུས་པའི་ལྷ་འདྲེ་ཐམས་ཅད་འགུལ་བསྐྱོད་མི་ནུས་པར་བསྒོམ༔ ཡང་རང་གི་ཐུགས་ཀ་ནས་གསེར་གྱི་མཆོད་རྟེན་དམར་སེར་འོད་འབུམ་ཕྲག་ཚྭ་ཚྭའི་རྣམ་པ་ལྟ་བས་མི་བཟོད་པ་འཕྲོས་པས་རི་བོ་དང་མཉམ་པ་སྟོང་འཕྲོས་པས་སྣང་སྲིད་ལྷ་འདྲེ་རྣམས་རུད་ཆེན་གྱིས་ཞིང་ཁ་མནན་པ་ལྟར་གཡོ་འགུལ་མེད་པར་བསྒོམ༔ ཡང་རང་ཉིད་ཀྱི་ཐུགས་ཀ་ནས་དུས་གསུམ་སངས་རྒྱས་ཐམས་ཅད་ཀྱི༔
གསུང་གི་རོལ་པ་ཡི་གེ་ཨཱཿདམར་པོ་ཉི་མའི་མདངས་ཅན་ཚ་བའི་ངད་གཡོ་བ་གྲངས་མེད་འཕྲོས་ཏེ་གཉན་ས་དང་ལྷ་འདྲེ་རྣམས་ལ་ཕོག་པས་ཨཱཿའོད་དུ་ཞུ་སྟེ་ཁ་བ་ཆེན་པོས་རི་གཡོགས་པ་ལྟར་ཕྱལ་གྱིས་མནན་ནས་ནམ་ཡང་བྲོས་རྒྱུ་མི་ནུས་པར་བསྒོམ༔ དེས་ཀྱང་མ་ནོན་ན་རང་ཉིད་མུ་སྟེགས་མཁའ་འགྲོ་མ་སྐུ་མདོག་ནག་མོ་དཔྲལ་བའི་མཛོད་སྣང་ཤིན་ཏུ་གཡེར་བ་སྐྲ་ཁམ་ནག་དཔྱིད་ཀའི་བུ་ཡུག་ལྟར་གཏིབས་པ་སྤྱན་གསུམ་ཉི་ཟླའི་མདངས་ལྟར་སྟེང་འོག་ཕྱོགས་བཅུར་གཟིགས་པས་སྣང་སྲིད་ལྷ་འདྲེ་ཐམས་ཅད་རྔོན་པས་རི་དྭགས་དེད་པ་ལྟར་བྲེད་ཡེད་ཡེད་ཅི་བསྒོ་བའི་ལས་བྱའོ་ཟེར་བར་བསམ༔ གཡས་འགུགས་པའི་ལྕགས་ཀྱུ་དང་གཡོན་གནམ་ལྕགས་ཀྱི་ཧོམ་ཁུང་ཐོགས་ནས༔ དེའི་ནང་ལྷ་འདྲེ་རྣམས་དབང་མེད་དུ་ཉ་བྱེ་ཚན་གྱི་ཁོར་ཡུག་ཏུ་ཚུད་པ་ལྟར་འཕར་ལྡིང་ཉུག་ཉུག་ཏུ་འགུགས་པར་བསམ༔
ཕཊ྄ཿ མ་ཅིག་གནས་འགྱུར་མུ་སྟེགས་ཕྲ་མེན་མ༔ ཤིན་ཏུ་མི་བཟོད་མདོག་ནག་སྲིན་མོའི་གཟུགས༔ དབུ་སྐྲ་ཟིངས་པས་འཁོར་ཡུག་གདུགས་ལྟར་ཁེབ༔ རལ་པའི་གསེབ་ནས་སྤུ་གྲིའི་ཆར་པ་འབེབས༔ ལྕགས་ཀྱུ་ནག་ཕྱོགས་ལྷ་འདྲེའི་སྙིང་ལ་བསྣུན༔
སྲིད་པའི་ལྕགས་ཁང་ནག་པོའི་སྒྲོམ་དུ་བསྡུས༔ འབྱུང་བ་གོ་ལྡོག་མཆོད་རྟེན་ནག་པོས་མནན༔ སྲིད་པའི་རླུང་ཡང་སྟེང་འོག་མི་ཐར་བསྒོམ༔ མ་མུམ་རམ་མུམ་རམ༔ ཨ་ཡ་མ་དུ་རུ་ཙ་ཤ་ན་ཕཊ྄་ཕཊ྄་ཕཊ྄ཿ ནི་ན་ནན་ཕཊ྄ཿ ཅེས་པའི་དམིགས་བྱ་རིམ་པ་དགུ་རིམ་དུ་མནན་ཅིང་འབྱུང་བ་ལྔ་ཡི་ཁ་དོག་མཆོད་རྟེན་ལྔ་མགོ་མཇུག་ལྡོག་སྟེ་བརྩིགས་པའི་རྣམ་པས་ནག་པོ་འོག་མའི་མགོ་དེ་ལྕགས་ཀྱི་དབལ་ཕུར་ཞིག་ཏུ་གྱུར་ནས་འབྱུང་པོ་ནག་ཕྱོགས་རྣམས་ཀྱི་སྙིང་ཁར་ཟུགས་པས་མ་བཟོད་ནས་དམ་བླངས་པར་སྙམ༔ སྐབས་སུ་ལུས་སྦྱིན་བྱ་ཞིང་མཉམ་བཞག་བྱ༔ ལྷོང་ཚད་རྫོགས་ནས་ཚར་ཚད་བྱུང་ན་ཡང་བསྐྱར་མི་དགོས༔ དམིགས་པ་འདི་མུ་སྟེགས་སྤ་མ་གོང་ཁུག་ལུགས་ཟེར༔
མཐའ་གཅོད་དང་སྒབ་འདྲེ་བཅད་སྐབས་ཀྱང་སྦྱར་རུང་༔ མཐའ་གཅོད་དང་སྒབ་འདྲེ་བཅད་ནས་གཉན་དམིགས་སུ་རྡོ་ཁ་དོག་ལྔ་ཐོ་བརྩེགས༔ ཐོག་མར་ནག་པོ་སེར་པོ་དཀར་པོ་དམར་པོ་ལྗང་གུ་སྟེ་འབྱུང་བ་ལྔ་རུ་བསྒོམ༔ ཕཊ྄ཿརེ་རེ་བཞིན་ནག་པོ་འོག་མ་བྱས་ནས་མགོ་མཇུག་ལྡོག་པར་བྱ༔ ཆུ་རུད་དང་ས་རུད་རྦབ་རྒོད་སོགས་ཀྱིས་ལྟས་བྱུང་ན་གཉན་སའི་སྡེ་བརྒྱད་དང་གཟུགས་ཀྱི་རྡེའུ་གཉེན་དམིགས་སུ་མནན༔ གནས་སྐབས་སུ་ཡིན་ན་གནས་སའི་འོག་ཏུ་མནན༔ ཡང་ན་ལྷམ་ནང་དུ་བཅུག༔ སྡེ་བརྒྱད་ཁ་དོག་རི་དང་མཚུངས་དཀར་པོ་ལྷ་དམར་པོ་བཙན་ནག་པོ་བདུད་སྔོན་པོ་ཀླུ་ཁྲ་བོ་གཟའ་སྨུག་ནག་དམ་ཅན་ནམ་ཐེའུ་རང་སེར་པོ་ས་བདག་སྨུག་པོ་དམུ་སྐྱ་བོ་དགྲ་ལྷ་སྔོ་སྐྱ་གཡའ་སྤང་སྐྱེས་གཅིག༔ ཆུ་ཐམས་ཅད་ཀླུ་རིགས་ཏེ་གཉན་ས་གང་ཡིན་གྱི་ས་བཙོན་རྡོ་བཙོན་བླང་༔ ཡུན་རིང་གཉན་གཅོད་ཡིན་ན༔
ཁྱིམ་དུ་ལོག་ཁ་བར་བཙོན་ནས་མི་གཏོང་༔ མཐར་ངོ་བོ་ཨཱཿདཀར་སྐྱེ་མེད་ཡུམ་ཆེན་མོའི་ཐུགས་ཀར་བསྟིམ་ལ་རང་གསལ་སྟོང་ཉིད་དུ་འདུག་པའོ༔ ས་མ་ཡ༔ ཡང་ཐོགས་བཅས་ཐོགས་མེད་ཟུང་འབྲེལ་གྱི་གདམས་པས༔ འབྱུང་བ་ཚ་གྲང་འཐབ་པའི་རྐྱེན་གྱིས་ནམ་མཁའི་ཐོག་དང་ས་གཞིའི་འཁྱུགས་བྱ་བ་སྟེ་ཆོ་འཕྲུལ་བྱུང་ན༔ དེ་དག་ལམ་ལ་ཁྱེར་བ་ཨར་གཏད་པའོ༔ བྱུང་ངམ་མ་བྱུང་དངོས་སམ་རྨི་ལམ་བརྟག་པ་ནི༔ རྨི་ལམ་དུ་གསེར་དངུལ་ཟངས་རག་ལྕགས་དང་འཁར་བ་ལི་སོགས་ཀ་ཆའམ་མཚོན་ཆའི་རིགས་བཀོད་པ་དང་སྟེར་མཁན་བྱུང་བ་དང་མགར་བ་མང་པོས་བཟོ་བརྒྱབ་པ་དང་༔ ཁྲོ་ཆུ་བཞུ་བ་སོགས་རྨིས་ན་ངེས་པར་སེར་བ་འབྱུང་༔ དངོས་སུ་མཚོན་ཆ་བཀོད་པ་དང་འབུལ་མཁན་དང་ཉམས་ཟ་ཟི་ལ་སྦུད་པའི་སྒྲ་ཐོས་པ་ཚྭ་ཚྭ་ཞུན་ཁུའི་སྐད་ཐོས་པས་འབིར་བ༔
སྐམ་གློག་འཁྱུགས་པ་སྟོང་སྒྲ་འབྱུང་བ༔ ནམ་མཁའ་དྭང་བའམ་སྤྲིན་པ་ཁྲོ་ལེ་བ་ཡང་ཡང་བྱེར༔ ཉིན་ཕྱེད་ལྷོ་ཕྱོགས་ནས་སྤྲིན་ནག་པོ་ལྕགས་སྡིག་འདྲ་བ་སྦལ་པ་འདྲ་བ༔ ཕག་འདྲ་བ་དང་སྦྲུལ་འཁྱིལ་བ་འདྲ་བ་དང་འབྲུག་ལང་བ་འདྲ་བ༔ དྲང་སྲོང་གི་དབྱིབས་འདྲ་བ་ནག་མོ་གཞོང་ཐོགས་འདྲ་བ་རྡོ་རྗེ་ཁུ་ཚུར་འདྲ་བ་སོགས༔ རིམ་པར་བྱུང་ངམ་རེ་རེ་ཡང་ཡང་འབྱུང་༔ འདུས་ཤིང་ཚོགས་པ་ཡང་འབྱུང་༔ ཡང་སྤྲིན་ནག་པོ་རྔམས་འཐུག་ལ་ཐག་ཤར་ནག་པོ་བརྐྱང་བ་ལྟ་བུ་བྱུང་ན་ཐོག་སེར་འབྱུང་བའི་རྟགས་ཡིན༔ དེ་འདྲའི་རྨི་ལམ་དང་ཉམས་སྣང་དུ་འཚུབ་ལྷོང་ཆེ་བ་བྱུང་ན་གོང་གི་ཟིལ་གནོན་དང་༔ ཨར་གཏད་མང་དུ་བྱ༔
ཁྱད་པར་རྨི་ལམ་ཉམས་སུ་བྱུང་བའི་སྡེ་བརྒྱད་དེ་ཡང་ཡང་བཀུག༔ དྲག་ཏུ་བཅུན༔ སྐབས་སུ་མཉམ་པར་བཞག༔ གལ་སྲིད་ཐོག་སེར་མ་བྱུང་ན་མིག་རྒྱང་ཙམ་མམ༔ ཐོ་རངས་སྤྲིན་པ་མ་ལང་གོང་གཉན་དམིགས་ནས་རྡེའུ་བདུན་བླངས་ལ༔ ཕཊ྄ཿ རང་རིག་སྐྱ་མེད་མཁའ་འགྲོ་མ༔ ཡེ་ཤེས་མཚོ་རྒྱལ་དྲག་མོའི་སྐུ༔ མཐིང་ནག་ཕྱག་གཉིས་མཆོད་རྟེན་བསྣམས༔ ཐུགས་ཀར་ཨཱཿལས་སྤྲོས་པའི་མཚོན༔
གནམ་ལྕགས་རྡོ་རྗེ་དཔག་ཚད་ཙམ༔ གཅིག་ལས་གཉིས་ཆད་སྟོང་གསུམ་གང་༔ འོད་ཞུ་ལྷ་འདྲེ་རྒྱ་ཆིངས་བསྡམས༔ ནམ་ཡང་འགུལ་བསྐྱོད་མེད་པའི་སྟེང་༔ མཆོད་རྟེན་ནག་པོའི་ཟོར་གྱིས་མནན༔ ཕཊ྄་ཕཊ྄་ཕཊ྄༔ ཟིལ་གནོན་སྔགས་ནི༔ ཨོཾ་ཧ་རི་ནི་ས་བཛྲ་ཕཊ྄ཿ ཐོག་གནོན་སྔགས༔ ཨོཾ་བཛྲ་བི་ན་མུཀྟི་ཏི་གཙྪ་ཨཱཿ
ཕཊ྄་ཕཊ྄་ཕཊ྄ཿ ཅེས་པ་བདུན་བཟླས་ལ་རྡེའུ་རྣམས་ལ་བཏབ་ནས་གནམ་ལྕགས་མཆོད་རྟེན་གྱིས་སྟོང་གསུམ་གང་ཞིང་སྡེ་བརྒྱད་རྣམས་སྐད་ངན་ཙེ་རེ་མནན་པར་བསམ༔ ཟིལ་གནོན་སྐབས་འདོན་སྒོམ་ལྟར་ཞུ་ལུམ་བྱ༔ ས་མ་ཡ༔ ཡང་ཐོག་དམིགས་གཉན་པོ་ཐོག་བབ་ནི༔ ཕཊ྄ཿབྱས་པས་རང་གི་རིག་པ་དེ་གནམ་ལྕགས་ཀྱི་རྡོ་རྗེ་རྩེ་དགུ་ཞིག་ཏུ་གྱུར་ནས༔ ཕར་འཕྲོས་པས་སྡེ་བརྒྱད་ཐོག་ཐོགས་དང་བཅས་པ་འབྲུག་མོ་གློག་འགྱུ་དང་བཅས་པ་ལ་ཕོག་པས་ཕྱེ་མར་བརླག་ཅིང་མཐའ་ཡི་རྒྱ་མཚོའི་ཕར་མཐར་བསྐྲད་པར་བསམ༔ ཚུར་འཕྲོས་པས་རང་ལུས་གཉན་ས་ལྷ་འདྲེའི་ཕོ་བྲང་དང་བཅས་པ་ལ་ཕོག་པས་རང་ལུས་ཀྱང་ཐུལ་གྱིས་བསྲེགས་ནས་སྟོང་པར་སོང་༔ ལྷ་འདྲེའི་ཕོ་བྲང་མགོ་མཇུག་ལྡོག་ཅིང་ནམ་མཁའ་འོག་ཏུ་བབ་པ་གཞི་སྟེང་དུ་སླེབས་ནས་སྐབས་སུ་སིལ་བུར་འཐོར་བ་དང་རེས་མོས་ཀྱིས་བསྒོམ༔ དེ་ནི་ཆུ་ནང་དུ་ཟླ་བ་ཤར་བའི་གདམས་པ་ཅན་ནོ༔
དེ་དག་རེས་མོས་སུ་བྱ་ཡང་རང་ཉིད་གནམ་ལྕགས་རྡོ་རྗེ་དེ་ཡི་ར་དབུས་མའི་ལྟེ་བར་མར་སྣང་འཁོར་ལོ་རྩིབས་བརྒྱད་པ་ཁ་སྦྱོར་གྱི་བར་དུ་ལྷ་སྲིན་སྡེ་བརྒྱད་ཐམས་ཅད་གཡས་གཡོན་དུ་རེས་མོས་འཁོར་བས་འདུ་ཤེས་ཀྱི་རྟེན་རང་སར་ཞིག་ནས་འཁོར་ལོ་ལྟར་འཁོར་ཏེ་དྲན་བཟོད་མེད་པར་བསྒོམ༔ མཐར་སྟོང་པར་བཞག༔ དེས་ལྷ་འདྲེ་རྣམས་ངོ་ཚར་སྐྱེ་ཞིང་༔ བདག་འཛིན་ཞིག་པ་དང་རྣམ་རྟོག་རང་ཡལ་དུ་འགྲོའོ༔ ས་མ་ཡ༔ ཡང་སངས་རྒྱས་གུར་ཕུབ་པ་ལྟར་ནི༔ རང་ཉིད་སྟོན་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་སྟོང་གསུམ་དང་མཉམ་པའི་ཚད་དུ་གྱུར་ནས་ལྷ་འདྲེ་ཐམས་ཅད་ཞབས་གསེར་གྱི་འཁོར་ལོའི་འོག་ཏུ་ཚུད་ནས་གཡོ་འགུལ་མེད་པར་བསྒོམ༔ སྟེང་ནམ་མཁའ་ཐམས་ཅད་སངས་རྒྱས་གྲངས་མེད་པས་གང་༔ དེ་དག་གི་ཐུགས་ཀ་ནས་འོད་ཟེར་དཔག་ཏུ་མེད་པ་འཕྲོས༔ ས་གཞི་ཐམས་ཅད་གཡུ་ཡི་རྒྱ་མཚོ་ཤིན་ཏུ་དྭང་པ་བསིལ་བའི་ངད་དམྱལ་ཆུ་བས་གྲང་བ༔
དེའི་ཤུགས་ཀྱིས་སྣོད་བཅུད་ཐམས་ཅད་ཨརྫ་ལྟར་གས༔ པདྨ་ལྟར་ཤིན་ཏུ་གས༔ ཨུཏྤལ་ལྟར་ཆེས་གས་པར་གྱུར༔ དེས་ནང་དུ་ལྷ་འདྲེ་ཐམས་ཅད་ཚུད་པས༔ ཁ་ཤིན་ཏུ་བསྡམས་ནས་བྲོས་སའི་སྒོ་མེད་པར་བསྒོམ༔ ཡང་གོང་གི་སྔགས་ལན་བདུན་བཟླས་ཏེ་རྡེའུ་ཆ་གཅིག་དང་བཅས་ལྷམ་ནང་བཅུག་ལ་ཁ་བསྡམས་ནས་འོག་ཏུ་མནན༔ ལྷ་དམ་ལྕགས་ཀྱི་ཁང་སྒྲོམ་ལྷམ་མདུད་དུག་སྦྲུལ་ནག་པོ༔ རང་ཉིད་རྡོ་རྗེ་དྲག་མོར་སྒོམ་ནས་མནན་ཅིང་བསྡམས་པའི་དམིགས་པ་བྱ༔་་་་་ འདིའི་བར་ཚིག་འཁོར་གཅིག་རྩ་མེད་དུ་གྱུར་བས་ཕངས་ཀྱང་ཅི་བྱར་ཟད། འཕོང་གནམ་ལ་བསྟན་པ་གཅེར་བུར་བྱ༔
སྐབས་སུ་ལྷམ་སྤྲུག་སྤྲུག་བྱས་པས་སྣང་སྲིད་ཆུ་ལྟར་ཁོལ་བར་བསམ༔ མཐར་ཟོར་དུ་འཕང་བའི་ཚེ་སྡེ་བརྒྱད་ཐམས་ཅད་མཐའ་ལྕགས་རིའི་ཕྱི་རོལ་དུ་བསྐྲད་པར་བསམ༔ དམིགས་པ་ལན་བདུན་བྱ༔ མཐར་སྟོང་ཉིད་དུ་བཞག༔ ས་མ་ཡ༔ ཡང་མཚོ་རྒྱལ་ཇོ་མོའི་ལུགས་ཀྱི་ཕུར་ཁྲ་གོང་ཁུག་མའི་ཐོག་སྲུང་གནམ་ལྕགས་ཨུར་མོའི་དམིགས་པ་ནི༔ རང་ཉིད་རྡོ་རྗེ་དྲག་མོ་མཐིང་ནག་གྲི་གུག་བྷནྡྷ་བསྣམས་པ་དུར་ཁྲོད་ཆས་བརྒྱད་རྫོགས་པའི་ཐུགས་དབུས་སུ་བྷྱོ་མཐིང་ནག་ལ་བཛྲ་ཀཱི་ལི་ཀཱི་ལའི་སྒྲ་སྒྲོག་པའོ༔ ཕྱི་རོལ་སྣང་སྲིད་ཐམས་ཅད་གནམ་ལྕགས་རྡོ་རྗེ་བྷྲཱུྃ་གྱི་གཞལ་ཡས་རྡོ་རྗེའི་གུར་བླ་རེ་ས་གཞི་བར་མཚམས་མེའི་བྱ་ཁྱུང་དང་རྡོ་རྗེ་རྒྱ་གྲམ་སྤུ་གྲི་ངར་ལྡན་དྲག་ཏུ་འཁོར་བས་ལྷ་སྲིན་སྡེ་བརྒྱད་གང་ཡང་བགྲོད་དུ་མེད་པར་བསྒོམ༔ གྲྭ་མིག་གི་གྲི་གུག་རྣམས་སུ་རང་འདྲའི་ཁྲོ་མོ་གྲངས་མེད་ཀྱིས་མཚོན་ཆར་ཕབ་པས་སྡེ་བརྒྱད་རྣམས་བསྔངས་ཏེ་རླུང་རྡོ་རྗེ་རྒྱ་གྲམ་གྱི་འོག་ཏུ་བསྐྲད་པར་བསམ༔ ཕཊ྄་ཕཊ྄་ཕཊ྄ཿ
ཅེས་བརྗོད་པས་རྡོ་རྗེའི་ཐོག་དང་སེར་བ་བབས་སྟོང་གསུམ་མུན་གཏིབས་པ་ལྟར་ཁེངས་པར་བསམ༔ ཡང་གནས་འགྱུར་ཏེ་རྡོ་རྗེ་དང་གནམ་ལྕགས་ཕུར་པའི་རང་བཞིན་གུར་སོགས་སྔར་ལྟར་བྱ༔ ཕཊ྄་ཕཊ྄ཿ ཅེས་ཕུར་པའི་རྩེ་རུ་རཾ་འཕྲོས་པས་སྣང་སྲིད་ཐམས་ཅད་ཁྲོ་ཆུ་དམར་ལྷང་གི་རང་བཞིན་དུ་གྱུར༔ བདག་ཉིད་ཀྱང་དེ་བཞིན་མདངས་འགྱུར༔ སྣོད་ཀྱི་འཇིག་རྟེན་དང་རང་གི་རིག་པ་དབྱེར་མེད་དུ་བསྲེ༔ དམ་སྲི་རྣམས་དེ་ལས་མི་འདའ་བའི་རང་བཞིན་ཅན་དུ་བསྒོམ༔ དེ་ནི་སྡེ་བརྒྱད་ཀུན་གྱིས་གླགས་མི་རྙེད་པར་འགྱུར་རོ༔ འདི་འགོ་བའི་ནད་དང་གདོན་སྤྱི་ལ་འགྲེ༔ ས་མ་ཡ༔
ཡང་རུད་དང་རི་ཆད་ལ་སོགས་གང་ལ་ཡང་བཛྲ་ཧ་རི་ནི་ས་ཕཊ྄་ཅེས་པས་ལན་གསུམ་གྱིས་སྔགས་ལ་གཉན་ས་དེའི་ས་ལ་ཕུ་བཏབ་ནས་ཕྱོགས་སུ་གཏོར་སྟེ༔ དམིགས་པ་རང་ཉིད་དྲག་མོ་ལྕགས་གདོང་ནག་མོ་སྐུ་རི་རབ་ལྟར་བརྗིད་པའི་ཐུགས་ཀ་ནས་བྷྱོ་མཐིང་ནག་འཕྲོས་ཏེ་འབྱུང་བ་གང་ཡིན་དེ་ལ་ཕོག་པས་ཁྲོ་ཆུའི་ཞུན་ལྟར་རབ་ཏུ་འཁྲིགས་ནས་འགྱུ་ལམ་མེད་པར་བསྒོམ༔ རྦབ་སོགས་ཡིན་ན་ཕྱག་གཡས་གནམ་ལྕགས་སཏྭ་རེ་གདོང་དུ་ལན་གསུམ་བཏབ་པས་ཕྱེ་མར་བརྡུང་ཞིང་ཕྱོགས་སུ་བྱོལ་བར་བསྒོམ༔ རི་བཤིག་བྱ་ན་ཡང་དེ་ལྟར་གནམ་ལྕགས་སཏྭ་ཟོར་གྱིས་རི་བོ་གང་ཡིན་དེ་ཕྱེ་མར་གཏོར་ཞིང་ ་་་་་ འདི་ནས་ཚིག་འཁོར་གཅིག་ཆད་འདུག ། སྔགས་ལན་བདུན་ཉུངས་དཀར་ལ་བཏབ་ནས་རི་རྩེར་གཏོར་བས་ཞིག་པར་འགྱུར་རོ༔ སེར་བ་བཅད་ན་སྔར་དམིགས་པ་བྱ་ཞིང་བསྒྱུར༔ རང་གི་ཐུགས་ཀ་ནས་བྱ་ཁྱུང་མཐིང་ནག་མེ་ཡི་གཤོག་པ་ཅན་གྲངས་མེད་འཕྲོས་པས་སྟོང་གསུམ་གང་༔ མེ་ཡི་རྦ་ཤིན་ཏུ་འཁྲུགས་པས་རེ་བ་ཐམས་ཅད་ཞུ་ཞིང་ཆུ་ཚན་གྱི་རང་བཞིན་དུ་གྱུར་ནས༔ དེའི་ནང་དུ་སེར་བ་སེར་བདག་ཐམས་ཅད་རྦ་ཁོལ་གྱི་རླབས་འཁྲུགས་པས་ཤ་རུས་སམ་སྣང་ཆ་དྲེགས་ཚོགས་ཀྱི་ཡིད་གཟུགས་རྣམས་སིལ་བུར་འཐོར་ཞིང་རང་ཡལ་དུ་སོང་བར་བསྒོམ༔ ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་བཛྲ་ཀཱི་ལ་ཡ་བྷྱོ་བྷྱོ་བཟློག་བཟློག༔
སེར་བ་སེར་བྱེད་དང་བཅས་པ་རྣམས་སཏྭཾ་བྷ་སཏྭཾ་བྷ་ཡ༔ ན་ཤ་ཡ་ན་ཤ་ཡ༔ རྃ་བྷྱོཿ རྃ་དྲག༔ རྃ་སེར་བ་ཆོད་ཆོད་གཏུབ༔ སེར་བ་སེར་བྱད་འབྲུག་མོ་གློག་ཞགས་ཐོག་ཐོགས་བདག་དང་བཅས་པའི་སྙིང་ལ་མཱ་ར་ཡ༔ བྷྱོ་བྷྱོཿ བཟློག་བཟློག༔ ཅེས་པས་ཉུངས་དཀར་སྔགས་ལ་གཏོར་རམ་ཐུན་རྒོད་གཏོར༔ དམིགས་པ་རང་ཉིད་མུ་སྟེགས་མཁའ་འགྲོ་གོང་བཞིན་ལ༔
ཕྱག་ན་མཚོན་ཆ་སྣ་ཚོགས་ཀྱི་སྒྱོགས་ཆེན་ཐོགས་ཏེ་འཕང་བས་མིང་མེད་དུ་བརླགས་ནས་འོག་ལྕགས་སྲེག་གི་ས་གཞི་ལ་གདབ་པར་བསམ༔ ཕུ་བཏབ་པས་ཞལ་ནས་མེ་འབར་བས༔ སྟོང་གསུམ་ཐམས་ཅད་གཞོབ་ཐུལ་གྱིས་བསྲེགས་པར་བསམ༔ ཐོག་དམིགས་ཀྱི་སྐབས་སུ་དང་རེས་མོས་བྱ༔ རྗེས་ཤེས་ཏིང་འཛིན་ངང་ལ་གནས༔ སྔགས་འདི་རི་གཅོད་ལ་མི་དགོས་རུང་༔ ལམ་སེར་བཀག་པའི་གདམས་པའོ༔ མན་ངག་འདི་མཐར་ཆུ་རུ་མཚོ་རྒྱལ་རྡོ་རྗེ་གུར་ནས་ཐེམ་མེད་གྲགས་སོ༔ ས་མ་ཡ༔ རྣལ་འབྱོར་རི་ཁྲོད་འགྲིམ་པ་ལ༔
རྗེས་ཤེས་གསུམ་གྱི་གདམས་པ་ནི༔ ལུས་ནི་ལྷ་ཡི་རྗེས་ཤེས་བྱ༔ ངག་ནི་སྔགས་ཀྱི་རྗེས་ཤེས་བྱ༔ ཡིད་ལ་ཏིང་འཛིན་རྗེས་ཤེས་བྱ༔ ལུས་ལ་ལྷ་ཡི་རྗེས་ཤེས་བྱ༔ ཐིག་ལེ་དཔའ་བོའི་རང་བཞིན་ལ༔ རྩ་ནི་མཁའ་འགྲོའི་ཡིད་བཞིན་འགྱུར༔ རླུང་ནི་ཡེ་ཤེས་སྔགས་ཀྱི་སྒྲ༔ སེམས་ཉིད་སྐྱེ་མེད་ཆོས་ཀྱི་སྐུ༔ ལྷ་འདྲེ་ཚོགས་དྲུག་འཁྲུལ་པའི་ཉམས༔
གདོད་ནས་སྣང་སྲིད་སྒྱུ་མ་ལས༔ དངོས་འཛིན་གཉེན་པོ་བཙལ་དུ་མེད༔ རླུང་གི་རླུང་ལ་བཟུང་མེད་ཅིང་༔ མེ་ཡི་མེ་ནི་མི་འཚིགས་ཤིང་༔ ཆུ་ཡི་ཆུ་ལ་ཅི་ལྟར་བརླན༔ ས་ཡི་ས་ལ་ཡང་མཁྲེགས་མི་འགྱུར༔ སྟོང་པས་སྟོང་པར་གླགས་མི་རྙེད༔ ནམ་མཁས་ནམ་མཁའ་བཅིང་དུ་མེད༔ སྟོང་ཉིད་མཚན་མས་ག་ལ་བཤིག༔ དེ་བཞིན་ཟབ་མོ་གཅོད་ཡུལ་དོན༔
ཐ་སྙད་རྒོལ་བས་བཤིག་ཏུ་མེད༔ སྣང་སྲིད་སེམས་སུ་ཆོད་པའི་ཚེ༔ འཕྲུལ་གཅོད་མེ་ལོང་བཙལ་མི་དགོས༔ རིག་པའི་ཀློང་ནི་ནམ་མཁའི་ཁྱོན༔ སེམས་ཀྱི་རིས་སུ་མི་ཕྱེད་བཞིན༔ ཕྱལ་གྱིས་མཉམ་པར་བཞག་པ་ལ༔ ཆོས་སྐུའི་ཟིལ་གནོན་ཞེས་ཀྱང་བྱ༔ བལྟ་བས་གྲོལ་ན་སྒོམ་པ་མེད༔ གཅོད་དང་སྤྱོད་ཀྱི་མཚན་འཛིན་ཟད༔ མ་ཅིག་བྱ་བྲལ་འདི་ཁོ་ན༔
བདག་མེད་ཡུམ་ཆེན་ཕ་རོལ་ཕྱིན༔ ཤེས་རབ་མ་ངེས་དེ་ལྟར་སྣང་༔ བརྡ་འདི་ལས་ཀྱི་ཌཱཀྐིས་སྐྱོང་༔ དམ་མེད་ལག་ཏུ་མ་ཤོར་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ རིག་འཛིན་ལས་རབ་རྩལ་གྱིས་མེ་སྤྲེལ་ལོར་འབྲི་གུང་གཞོ་སྟོད་ཏི་སྒྲོ་ནས་གདན་དྲངས་ཤིང་ལུག་ལོར་བདུད་འདུལ་གསང་སྔགས་གླིང་དུ་ཤོག་སེར་ནས་བཤུས་སོ།། །། ཐ༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ སྦྱིན་སྲེག་ཡེ་ཤེས་རབ་འབར་བཞུགས་སོ༔ དབྱིངས་ཕྱུག་ཡུམ་ཆེན་གསང་བ་ཌཱཀྐིའི་སྐུ་ལ་འདུད༔ ས་མ་ཡ༔ དེ་ནས་དམ་ཚིག་ཉམས་ཆག་ཐམས་ཅད་བསྐང་ཞིང་སོར་ཆུད་པར་བྱ་བའི་ཕྱིར༔ སྦྱིན་སྲེག་ཆོ་ག་ལ་འབད་པ་སྟེ༔ དོན་གསུམ་ལས༔ ཐོག་མར་རྫས་བསགས་པ༔
དངོས་གཞི་གཞུང་བསྲང་བ༔ ཐ་མ་དཀྱིལ་འཁོར་བསྡུ་བའོ༔ ཐོག་མར་རྫས་པ་ནི༔ མཆོད་པ་རྣམ་ལྔ༔ དབང་པོ་ལྔ༔ སྨན་རཀ་གཏོར་གསུམ༔ ཡམ་ཤིང་༔ དཱུརྦ༔ ཀུ་ཤ༔ བིལྦ༔
ཏིལ་དཀར་ནག༔ སྨན་སྣ་ལྔ༔ འབྲུ་སྣ་ལྔ༔ རིན་ཆེན་སྣ་ལྔ༔ དར་ཚོན་སྣ་ལྔ༔ ཞུན་སོགས་ཟས་སྣ་མ་ཚང་བ་མེད་པ༔ གཞན་ཡང་མཆོད་རྫས་ཕུན་སུམ་འཚོགས་པར་བཤམ༔ དེ་ནས་ས་སྟེགས་དཀྱིལ་འཁོར་བཞེངས་པ་ཡིན༔ སྟེགས་བུ་མདའ་གང་གྲུ་བཞི་བྱ༔ དབུས་སུ་རྡོ་རྗེ་རྒྱ་གྲམ་ལྟེ་བ་རྃ་གྱིས་མཚན་པ་བྱ༔
དེ་ཡི་ཕྱི་རོལ་མུ་ཁྱུད་གཅིག་བསྐོར་བྱ༔ དེ་ཡི་ཕྱི་པདྨ་འདབ་བཞི་པད་ཚབ་བཞི་ཕྱོགས་མདོག་བྱ༔ དེ་ཡི་ཕྱི་རོལ་མུ་ཁྱུད་སྣ་ལྔ་བྱ༔ དེ་ཡི་ཕྱི་རོལ་རྡོ་རྗེའི་ཕྲེང་༔ དེ་ཡི་ཕྱི་རོལ་དྲག་པོ་ཡིན་ན་མཚོན་ཆའི་ཕྲེང་བ༔ ཞི་བ་ལ་རྡོ་རྗེ༔ རྒྱས་པ་ལ་ནོར་བུ༔ དབང་ལ་པདྨའོ༔ མཆོག་ལ་འཁོར་ལོའི་ཕྲེང་བ་ཡིན༔ དེ་ཡི་ཕྱི་རོལ་མེ་རི་བྱ༔
མེ་རིའི་མུ་ཁྱུ་ཕྱོགས་བཞིར་ཟླ་ཕྱེད་རྡོ་རྗེ་མེ་དར་རླུང་གཡབ་ཕྱོགས་མདོག་གཅེས༔ ཡར་གཞི་གོང་གཏོར་སོགས་ལས་བྱང་དང་མཐུན༔ ཐོག་མར་ལས་བྱང་རྫོགས་ནས་ཚོགས་བཏང་༔ མཇུག་གྲུབ་རྗེས་སུ༔ དངོས་གཞི་སྦྱིན་སྲེག་ལ་འཇུག་པ་ནི༔ ཐོག་མར ་རྃ་ཡྃ་ཁྃ་ གིས་བསང་སྦྱངས༔ ཨོཾ་ཨཱཿཧཱུྃ༔ ཞེས་བརྗོད་པས་རྫས་ཐམས་ཅད་བྱིན་གྱིས་བརླབས་སྨན་རཀ་འཐོར༔ དེ་རྗེས་སྔགས་འདིས་དགང་གཟར་ཐབས་ཤེས་བསྣོལ་ནས་ཐམས་ཅད་རེག་ཙམ་བྱ༔ ཨོཾ་ཧཱུྃ་ཏྲཱྃ་ཧྲཱི་ཨཱཿམཱུྃ་ལཱྃ་མཱྃ་པཱྃ་ཏཱྃ་ཨ་ཧ་རི་ནི་ས་ཨ་བེ་ཤ་ཡ་ཧོཿ
ཨོཾ་ལས་མཆོད་པའི་རྫས་མཆོག་ཀུན༔ ཨཱཿལས་ཟག་མེད་བདེ་བ་བསྐྱེད༔ ཧཱུྃ་ལས་དཔག་མེད་སྤེལ་བར་གྱུར༔ ཨོཾ་ཨོཾ༔ ཨཱཿཨཱཿ ཧཱུྃ་ཧཱུྃ༔ ཐབ་བསངས༔ ཨོཾ་བཛྲ་ཡོ་གི་སརྦ་པ་པཾ་ཤྭ་དྷ་ཡེ༔ དེ་ནས་མེ་ཐབ་བསྐྱེད་པ་ནི༔ ཨོཾ་སྭ་བྷཱ་ཝ་ སོགས? སྟོང་པའི་ངང་ལས་བྷྲཱུྃ་ལས་ཞི་རྒྱས་དབང་དྲག་གི་ཐབ་ཁུང་ཡངས་ཤིང་རྒྱ་ཆེ་བ་ལྟེ་བར་རྃ་དང་རྡོ་རྗེ་རྒྱ་གྲམ་པད་འདབ་མུ་ཁྱུད་རྡོ་རྭ་མེ་རི་ཕྱག་མཚན་གུར་རམ་ཁ་ཁྱེར་ཟླ་ཕྱེད་རྡོ་རྗེ་སོགས་ལས་བཞི་ཐམས་ཅད་ལྷུན་གྱིས་གྲུབ་པ༔
དེ་ནས་ཡམ་ཤིང་སྣ་ཚོགས་པ་བརྩེགས་ཐབས་ཅན་དུ་གསལ་བའོ༔ བྷྲཱུྃ་བྷྲཱུྃ་བྷྲཱུྃ༔ དེ་ཡི་དབུས་སུ་རྃ་ལས་སྐྱེས་པའི་མེ་ཡི་ལྷ་མོ་སྲེག་བྱེད་ཙཎྜ་ལཱི་སྐུ་མདོག་དམར་པོ་ཞལ་གཅིག་ཕྱག་གཉིས་མ་གཡས་རྡོ་རྗེ་གཡོན་བྷནྡྷ་ཐོགས་ཏེ་རླུང་གཡོ་ཆེན་ལྟ་བུའི་སྟེང་དུ་གསལ་བའོ༔ ཙཎྜ་ལཱི་ཡི་གླིང་བཅུ་གཉིས་སུ་རྃ་རེ་རེ་མཚམས་བཅུ་གཉིས་སུ་ཡྃ་རེ་རེ་གནས་ལྔ་རུ་འབྲུ་བཅུ་སྤྱི་བོ་དང་མུ་ཁ་རུ་ཐབས་ཤེས་ཀྱི་ཡི་གེ་བཅས་སྣང་སྟོང་སྒྱུ་མའི་གར་ལྟར་གསལ་བའོ༔
དེ་ནས་མེ་ལྷ་སྤྱན་འདྲེན་པ་ནི༔ ཧཱུྃ་བྷྱོཿ ཆོས་ཀྱི་དབྱིངས་ལས་མ་གཡོས་ཀྱང་༔ རང་བཞིན་ཐབས་ཤེས་རྟེན་འབྲེལ་ལས༔ འབར་ཞིང་མཆེད་པའི་ཙཎྜ་ལཱི༔ འདིར་གཤེགས་ཟིན་བྱའི་ལས་བྱེད་ཕྱིར༔
དེང་འདིར་མེ་ཡི་དལ་དུ་བཞུགས༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བྃ་ཧོཿ ཨོཾ་ཧཱུྃ་ཏྲཱྃ་ཧྲཱི་ཨཱཿམཱུྃ་ལཱྃ་མཱྃ་པཱྃ་ཏཱྃ་ཛ་སརྦ་ཨ་བེ་ཤ་ཡ་ཨ་ཨཱཿ ཞེས་མེ་ལྷ་དམ་ཚིག་པ་དང་སྤྱན་དྲངས་པའི་ཡེ་ཤེས་པ་དབྱེར་མེད་དུ་གྱུར༔ རྒྱལ་བ་རིགས་ལྔ་ཡབ་ཡུམ་ཀྱིས་དབང་དང་རབ་ཏུ་གནས་ཤིང་རིགས་ལྔ་ཡབ་ཡུམ་འོད་དུ་ཞུ་ནས་མེ་ཡི་ལྷ་མོ་དང་དབྱེར་མེད་དུ་གྱུར་ནས་ཐིམ་པས་གཟི་བརྗིད་འོད་དུ་འབར༔ ལྷར་ཡང་རང་གི་ཐུགས་ཀ་ནས་ཕྲིན་ལས་ཀྱི་སྒོ་མ་བཞི་ཕྱག་ན་ཡེ་ཤེས་རབ་འབར་གྱི་མེ་འོད་ཐོགས་པ་འཕྲོས་ནས་ཙཎྜ་ལཱི་ལ་ཕོག་པས་མེ་དཔུང་རང་བཞིན་དུ་མཆེད་པར་གྱུར༔ ཨཱཿརྃ་རྃ་རྃ་སྭཱ་ཧཱ༔ སླར་ཡང་ཐུགས་ཀ་ནས་འབྱུང་ལྔའི་ལྷ་མོ་རླུང་གཡབ་ཐོགས་པ་འཕྲོས་ནས་ཙཎྜ་ལཱི་ཡི་གཞུ་ལ་ཕོག་པས་རླུང་གཡབ་ཤིན་ཏུ་མཆེད་ཅིང་གཡོབ་པར་གྱུར༔ ཧ་ཡྃ་ཡྃ་ཡྃ་ཡེ་སྭཱ་ཧཱ༔
སླར་ཡང་ཐུགས་ཀའི་ཧཱུྃ་ལས་འོད་ཟེར་འཕྲོས་པས་རིགས་ལྔའི་ལྷ་རྣམས་ཀྱི་ཕྱག་ཏུ་དར་ཚོན་སྣ་ལྔ་བསྣམས་ནས་བྱིན་བརླབས་ཏེ་ཕྱོགས་བཞི་དབུས་ལྔའི་གནས་སུ་གཟུགས་པས་ཕྲིན་ལས་ལྔ་ཡི་བར་ཆོད་བསྲུང་བར་གྱུར༔ ཧཾ་ཨོཾ་ཨོཾ་ཨོཾ་སྭཱ་ཧཱ༔ ལས་སྦྱོར་ནི༔ ཤར་ལྷོ་ནུབ་བྱང་རིམ་པ་བཞིན༔ ཧཱུྃ༔ ཞི་བའི་མེ་སྦར་ཤར་ནས་སྦར༔ སྟག་གདོང་དཀར་མོས་མེ་སྦར་བས༔ མེ་ལོང་ཡེ་ཤེས་ལྷུན་གྱིས་གྲུབ༔ འཇིགས་བརྒྱད་ཞི་བའི་མེ་སྦར་རོ༔ རྃ་ཤནྟིཾ་ཀུ་རུ་ཡེ་སྭཱཧཱ༔
ལྷོ་ནས་མེ་སྦར་རོ༔ ཧཱུྃ༔ རྒྱས་པའི་མེ་སྦར་ལྷོ་ནས་སྦར༔ ཕག་གདོང་སེར་མོས་མེ་སྦར་བས༔ མཉམ་ཉིད་ཡེ་ཤེས་ལྷུན་གྱིས་གྲུབ༔ འབྱོར་དྲུག་རྒྱས་པའི་མེ་སྦར་རོ༔ རྃ་པུཥྚིཾ་ཀུ་རུ་ཡེ་སྭཱ་ཧཱ༔ ནུབ་ནས་མེ་སྦར་རོ༔ ཧཱུྃ༔ དབང་གི་མེ་སྦར་ནུབ་ནས་སྦར༔
གཟིག་གདོང་དམར་མོས་མེ་སྦར་བས༔ སོར་རྟོག་ཡེ་ཤེས་ལྷུན་གྱིས་གྲུབ༔ ཁམས་གསུམ་དབང་སྡུད་མེ་སྦར་རོ༔ རྃ་པ་ཤཾ་ཀུ་རུ་ཡེ་སྭཱ་ཧཱ༔ བྱང་ནས་མེ་སྦར་རོ༔ ཧཱུྃ༔ དྲག་པོའི་མེ་སྦར་བྱང་ནས་སྦར༔ ཕག་གདོང་ལྗང་མོས་མེ་སྦར་བས༔ བྱ་གྲུབ་ཡེ་ཤེས་ལྷུན་གྱིས་གྲུབ༔ དགྲ་བགེགས་ཚར་གཅོད་མེ་སྦར་རོ༔
རྃ་ཧཱུྃ་མཱ་ར་ཡ་ཕཊ྄ཿ དབུས་ནས་མེ་སྦར་རོ༔ ཧཱུྃ༔ མཆོག་གི་མེ་སྦར་དབུས་ནས་སྦར༔ སེང་གདོང་མཐིང་ཀས་མེ་སྦར་བས༔ རང་བྱུང་ཡེ་ཤེས་ལྷུན་གྱིས་གྲུབ༔ བདེ་བ་ཆེན་པོས་མེ་སྦར་རོ༔ རྃ་དྷརྨ་དྷཱ་ཏུ་ཧཱུྃ་ཕཊ྄ཿ རླུང་གཡབ་རིམ་བཞིན་དུ༔ ཧཱུྃ༔
ཤར་གྱིས་ཕྱོགས་ནས་རླུང་གཡབ་མ༔ སངས་རྒྱས་སྤྱན་མས་རླུང་གཡོབས་ཤིག༔ ལཱཾ་ལཱཾ་ཡྃ་ཡྃ་ཡེ་སྭཱ་ཧཱ༔ ཧཱུྃ༔ ལྷོ་ཡི་ཕྱོགས་ནས་རླུང་གཡབ་མ༔ མཱ་མ་ཀཱི་ཡིས་རླུང་གཡོབས་ཤིག༔ མཱཾ་མཱཾ་ཡྃ་ཡྃ་ཡེ་སྭཱ་ཧཱ༔ ཧཱུྃ༔ ནུབ་ཀྱི་ཕྱོགས་ནས་རླུང་གཡབ་མ༔ གོས་དཀར་མོ་ཡིས་རླུང་གཡོབས་ཤིག༔
པཱཾ་པཱཾ་ཡྃ་ཡྃ་ཡེ་སྭཱ་ཧཱ༔ ཧཱུྃ༔ བྱང་གི་ཕྱོགས་ནས་རླུང་གཡབ་མ༔ དམ་ཚིག་སྒྲོལ་མས་རླུང་གཡོབས་ཤིག༔ ཏཱཾ་ཏཱཾ་ཡྃ་ཡྃ་ཡེ་སྭཱ་ཧཱ༔ ཧཱུྃ༔ དབུས་ཀྱི་ཕྱོགས་ནས་རླུང་གཡབ་མ༔ དབྱིངས་ཕྱུག་མ་ཡིས་རླུང་གཡོབས་ཤིག༔ མཱུཾ་མཱུཾ་ཡྃ་ཡྃ་ཡེ་སྭཱ་ཧཱ༔ དེ་ནས་མདའ་དར་རིམ་བཞིན་འཛུགས༔
ཧཱུྃ༔ དཀར་པོ་རྡོ་རྗེ་སེམས་དཔའི་དར༔ ཆུ་ཁམས་མི་འཁྲུགས་མེ་མཚམས་སྲུང་༔ ཨོཾ་ཨོཾ་སྭཱ་ཧཱ༔ ཧཱུྃ༔ སེར་པོ་རིན་ཆེན་འབྱུང་ལྡན་དར༔ ས་ཁམས་མི་འཁྲུགས་མེ་མཚམས་སྲུང་༔ ཏྲཱྃ་ཏྲཱྃ་སྭཱ་ཧཱ༔ ཧཱུྃ༔ དམར་པོ་སྣང་བ་མཐའ་ཡས་དར༔
མེ་ཁམས་མི་འཁྲུགས་མེ་མཚམས་སྲུང་༔ ཨཱཿཨཱཿསྭཱ་ཧཱ༔ ཧཱུྃ༔ ལྗང་གུ་དོན་ཡོད་གྲུབ་པའི་དར༔ རླུང་ཁམས་མི་འཁྲུགས་མེ་མཚམས་སྲུང་༔ ཧྲཱིཿཧྲཱིཿསྭཱ་ཧཱ༔ ཧཱུྃ༔ མཐིང་ཁ་རྣམ་པར་སྣང་མཛད་དར༔ ནམ་མཁའ་མི་འཁྲུགས་མེ་མཚམས་སྲུང་༔ ཧཱུྃ་ཧཱུྃ་སྭཱ་ཧཱ༔
དེ་ནས་ཀུ་ཤ་རྒྱ་གྲམ་གྱི་མེ་མགོ་མནན་ལ། ཧཱུྃ༔ ཆོས་སྐུ་ཡུམ་ཆེན་དགོངས་པ་ཏེ༔ དུས་གསུམ་སངས་རྒྱས་བཅོམ་ལྡན་འདས༔ ཀུ་ཤ་ལ་བརྟེན་རྟེན་འབྲེལ་རྙེད༔ དེ་བཞིན་ཕྲིན་ལས་འགྲུབ་པར་མཛོད༔ ཨོཾ་ཧཱུྃ་སྭཱ་ཨ་ཧཱ༔ དེ་ནས་ཐབས་ཤེས་མཉམ་སྦྱོར་ནི༔ མར་ཁུ་ཚར་གཅིག་ཙཎྜ་ལཱི་ལ་མཆོད༔ ཨོཾ་ཨགྣི་ཡེ་སྭཱ་ཧཱ༔
ཨ་དྷི་བྷེ་ཨ་དྷི་བྷེ༔ མ་ཧཱ་ཤྲཱི་ཧ་བྷྱ་ཀ་བྷྱ་སྭཱ་ཧཱ༔ ཨོཾ་ཧཱུྃ་ཏྲཱྃ་ཧྲཱི་མཱུྃ་ལཱྃ་མཱྃ་པཱྃ་ཏཱྃ་སྭཱ་ཧཱ༔ ཨོཾ་ཧ་རི་ནི་ས་ཛ་ཧཱུྃ་བཾ་ཧོཿ ཀྲོ་ཏི་ཙཎྜ་ལཱི་པཱུ་ཛ་སརྦ་ཨ་ཧུ་ཏི་ཛྭ་ལ་རྃ་མ་ཧཱ་པཱུ་ཛ་ཁ་ཁ་ཁཱ་ཧི༔ ཞེས་མཆོད༔ ཨོཾ་ཨཱཿཧཱུྃ༔ དེ་ནས་མེ་ལྷའི་མཆོད་པ་ནི༔ ཧཱུྃ་བྷྱོཿ མཿ
ཨ་ཡིག་རང་བྱང་མུ་ཁ་རུ༔ ཧཾ་ཡིག་བྱང་ཆུབ་བདུད་རྩིའི་རྒྱུན༔ རིགས་ལྔ་ཡབ་ཡུམ་སྙོམས་འཇུག་གིས༔ བདེ་བ་ཆེན་པོའི་མཆོད་པ་འབུལ༔ ཕྱི་མཆོད་རྣམ་ལྔའི་མཆོད་པ་འབུལ༔ དབང་པོ་རྣམ་ལྔའི་མཆོད་པ་འབུལ༔ རྫས་མཆོག་རྣམ་ལྔའི་མཆོད་པ་འབུལ༔ སྨན་མཆོག་ལྔ་ཡི་མཆོད་པ་འབུལ༔ རིན་ཆེན་སྣ་ལྔའི་མཆོད་པ་འབུལ༔ དར་སྣ་ལྔ་ཡི་མཆོད་པ་འབུལ༔
འབྲུ་སྣ་ལྔ་ཡི་མཆོད་པ་འབུལ༔ ཟས་མཆོག་རྣམ་ལྔའི་མཆོད་པ་འབུལ༔ ཕྱི་ནང་གསང་གསུམ་མཆོད་པ་འབུལ༔ དགྱེས་པ་སྐྱེད་ཅིང་བསྐྱེད་ནས་སུ༔ ལས་བཞིའི་ཕྲིན་ལས་འགྲུབ་པར་མཛོད༔ ཨོཾ་ཨཱཿཧཱུྃ༔ སརྦ་པཱུ་ཛ་མེ་གྷ་ས་སྥ་ར་ཎ་ས་མ་ཡ་ཤྲཱི་ཡེ་སྭཱ་ཧཱ༔ དེ་ནས་བསྟོད་པ་ནི༔ ཧཱུྃ༔ བདེ་གཤེགས་གཙོ་བོ་རིགས་ལྔའི་ལྷ༔
ཡེ་ཤེས་ལྔ་ལྡན་སེམས་དཔའ་མོ༔ དབང་ལྷ་རྒྱལ་བའི་དཀྱིལ་འཁོར་སོགས༔ རང་བྱུང་ལྷ་ལ་ཕྱག་འཚལ་བསྟོད༔ བྷྱོཿ སྣ་ཚོགས་བདེ་བས་རབ་གཡོ་ཞིང་༔ བཞིན་གྱིས་ཁྱབ་ཅིང་འབར་བ་མོ༔ མཆོད་ཅིང་དགའ་བས་རབ་བསྐུལ་མ༔ ཙཎྜ་ལཱི་ལ་ཕྱག་འཚལ་བསྟོད༔ ཅེས་པས་བསྟོད་དོ༔ འདི་ཉིད་བླ་མེད་མཆོག་སྦྱིན་སྲེག་གོ༔
༈ དེ་ནས་ལྷ་གཞུང་གི་སྦྱིན་སྲེག་ནི༔ ཨོཾ་སྭ་བྷཱ་ཝ་ སོགས? སྟོང་པའི་ངང་ལས་ཕྱི་སྣོད་འཇིག་རྟེན་དབུ་མའི་ཟོམ་ཆེན་པོ་དེ་ཡི་དབུས་སུ༔ རླུང་རྡོ་རྗེ་རྒྱ་གྲམ་གྱི་སྟེང་དུ་འབར་བ་མེ་ཡི་དཀྱིལ་འཁོར་ཟུར་གསུམ་པ་དེ་ཡི་སྟེང་དུ་གཤེར་བ་ཆུ་ཡི་དཀྱིལ་འཁོར་ཟླུམ་ལ་འཁྱིལ་བ༔ དེ་ཡི་སྟེང་དུ་ལྕི་བ་ས་ཡི་དཀྱིལ་འཁོར་གྲུ་བཞི་པ་དེ་ཡི་སྟེང་དུ་མི་ཤིགས་ནམ་མཁའི་དཀྱིལ་འཁོར་ཁྱབ་ཅིང་འཁོར་ཡུག་གནས་པ༔ དེ་ཡི་དབུས་སུ་རིམ་ལྔའི་ཕོ་བྲང་ཟང་ཐལ་ཅན་གྱི་སྲོག་ཏུ་པདྨ་ཉི་ཟླ་བམ་གྱི་སྟེང་དུ་དཀྱིལ་འཁོར་ལྷ་ཚོགས་བསྐྱེད་པ་ནི༔ འདི་ཉིད་མཚམས་མཁའ་འགྲོའི་མངོན་རྟོགས་བཏང་༔ མཆོད་པའི་མཚམས་སུ་སྦྱིན་སྲེག་འབུལ་བ་ནི༔ མར་ཁུ་ལ༔ ཨོཾ་ཨགྣ་ཡེ་སྭཱ་ཧཱ༔ མེ་ཏོག་ལ༔
ཨོཾ་བཛྲ་པུཥྤེ་སྭཱ་ཧཱ༔ བདུག་སྤོས་ལ༔ ཨོཾ་བཛྲ་དྷཱུ་པེ་སྭཱ་ཧཱ༔ མར་མེ་ལ༔ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ དྲི་ཆབ་ལ༔ ཨོཾ་བཛྲ་གནྡྷེ་སྭཱ་ཧཱ༔ ཞལ་ཟས་ལ༔ ཨོཾ་ནཻ་ཝི་དྱེ་སྭཱ་ཧཱ༔ རོལ་མོ་ལ༔
ཨོཾ་ཤབྡ་སྭཱ་ཧཱ༔ གཟུགས་ལ༔ ཨོཾ་ཨ་བཛྲ་དརྴ་སྭཱ་ཧཱ༔ སྒྲ་ལ༔ ཨོཾ་བཛྲ་ཝི་ནི་སྭཱ་ཧཱ༔ དྲི་ལ༔ ཨོཾ་བཛྲ་པུ་ཥ་ཀྵ་སྭཱ་ཧཱ༔ རེག་ལ༔ ཨོཾ་བཛྲ་པཉྩ་ཀ་སྭཱ་ཧཱ༔ བདུད་རྩི་ལ༔
ཨོཾ་ཨ་མྲྀ་ཏ་སྭཱ་ཧཱ༔ རཀྟ་ལ༔ ཨོཾ་པདྨ་རཱ་ག་ཏི་སྭཱ་ཧཱ༔ གཏོར་མ་ལ༔ ཨོཾ་བྷ་ལིངྟ་སྭཱ་ཧཱ༔ ཡམ་ཤིང་ལ༔ ཨོཾ་བྷྲིཀྵ་པུ་སྭཱ་ཧཱ༔ ཀུ་ཤ་ལ༔ ཨོཾ་ཀུ་སྭཱ་ཙ་ར་ཏ་སྭཱ་ཧཱ༔ དཱུརྦ་ལ༔
ཨོཾ་ཤྲཱི་ཏ་ས་ཀུ་སྭཱ་ཧཱ༔ བིལྦ་ལ༔ ཨོཾ་བྷ་ཏི་སོ་ཏི་སྭཱ་ཧཱ༔ ཏིལ་དཀར་ནག་ལ༔ ཨོཾ་ཏི་ལ་ཏི་ཐ་སྭཱ་ཧཱ༔ མར་ཟན་ལ༔ ཨོཾ་བཛྲ་ཏམྦུ་ལ་ཡེ་སྭཱ་ཧཱ༔ ཛཱ་ཏི་ལི་ཤི་གུར་གུམ་ཙནྡན་བཅས་ལ༔ ཨོཾ་བྷཻ་ཁཉྪ་དྷི་ཧུ་སྭཱ་ཧཱ༔ གསེར་དངུལ་གཡུ་བྱི་རུ་མུ་ཏིག་ལ༔
ཨོཾ་མུ་ཏིག་རཏྣ་ཀ་སྭཱ་ཧཱ༔ དར་སྣ་ལྔ་ལ༔ ཨོཾ་པཉྩ་ཤྲཱི་ཀ་སྭཱ་ཧཱ༔ འབྲས་གྲོ་སྲན་མ་ལ༔ ཨོཾ་གེ་ས་ར་ཨུ་ཏ་ཀ་སྭཱ་ཧཱ༔ ཟས་སྣ་ཐམས་ཅད་ལ༔ ཨོཾ་སརྦ་བིད་པཱུ་ར་པཱུ་ཛ་མེ་གྷ་སྭཱ་ཧཱ༔ དེ་ནས་ཕྲིན་ལས་སོ་སོའི་ཤམ་བུ་སྟེ༔ འདི་གོང་འོག་ཐམས་ཅད་ལ་རབ་ལྟར་རྩ་སྔགས་དང་བཅས་རེ་རེ་བཞིན་སྦྱར༔ ཞི་བ༔
བདག་སྒྲུབ་པ་པོ་ཡི་ཞི་བའི་དཀྱིལ་འཁོར་ལྷ་ཚོགས་ལ་སྦྱིན་སྲེག་གི་མཆོད་པ་འདི་ཕུལ་བ་ལ་བརྟེན་ནས་ཉོན་མོངས་པ་བརྒྱད་ཁྲི་བཞི་སྟོང་དང་འཇིགས་པ་བརྒྱད་སོགས་མི་མཐུན་པའི་ཕྱོགས་ཐམས་ཅད་ཉེ་བར་ཞི་བའི་ཕྲིན་ལས་མཛོད་ཅིག༔ ཨོཾ་ཞི་བ་ཤནྟིཾ་ཀུ་རུ་ཡེ་སྭཱ་ཧཱ༔ རྒྱས་པ་ལ༔ བདག་སྒྲུབ་པ་པོ་ཡིས་རྒྱས་པའི་དཀྱིལ་འཁོར་ལྷ་ཚོགས་ལ་སྦྱིན་སྲེག་གི་མཆོད་པ་རྒྱ་ཆེན་པོ་འདི་ཕུལ་བ་ལ་བརྟེན་ནས་འབྱོར་པ་དྲུག་གི་ཡོན་ཏན་ཚེ་བསོད་ཁ་རྗེ་དབང་ཐང་སྲུང་རྟ་ཉམས་རྟོགས་ཡེ་ཤེས་ཀྱི་སྙིང་པོ་བཅས་རྒྱས་ཤིང་གོང་ནས་འཕེལ་བར་མཛད་དུ་གསོལ༔ བྷྲཱུྃ་པུཥྚིཾ་ཀུ་རུ་ཡེ་སྭཱ་ཧཱ༔ དབང་ལ༔ བདག་སྒྲུབ་པ་པོ་ཡིས་དབང་གི་དཀྱིལ་འཁོར་ལྷ་ཚོགས་ལ་སྦྱིན་སྲེག་གི་མཆོད་པ་འདི་ཕུལ་བ་ལ་བརྟེན་ནས་འཁོར་འདས་མོས་བཞི་དང་ཁམས་སུམ་སྐྱེ་འགྲོའི་འདོད་རྒུ་ལོངས་སྤྱོད་སྙན་གྲགས་དཔལ་འབྱོར་དང་ལྷ་འདྲེ་མི་གསུམ་ཐམས་ཅད་བདག་གི་དབང་དུ་འདུ་བར་གྱུར་ཅིག་སྭཱ་ཧཱ༔ ཧྲཱིཿཔཱ་ཤཾ་ཀུ་རུ་ཡེ་སྭཱ་ཧཱ༔ དྲག་པོ་ལ༔ བདག་ཅག་སྒྲུབ་པོས་དྲག་པོའི་དཀྱིལ་འཁོར་ལྷ་ཚོགས་ལ་སྦྱིན་སྲེག་གི་མཆོད་པ་རྒྱ་ཆེན་པོ་འདི་ཕུལ་བ་ལ་བརྟེན་ནས་བདུད་བཞིའི་བར་ཆད་སྣ་ཚོགས་རྐྱེན་ངན་ཉི་ཁྲི་ཁྱད་པར་ཕྱོགས་བཞི་མཚམས་བཞི་སྟེང་འོག་གཉིས་སོགས་ནས་གཟུགས་ཅན་དང་གཟུགས་མེད་སོགས་དགྲ་བགེགས་གདུག་པ་ཅན་ཐམས་ཅད་ཚར་བཅད་ཅིང་རྡུལ་དུ་བརླག་པར་གྱུར་ཅིག༔
ཧཱུྃ་མཱ་ར་ཡ་ཕཊ྄ཿ དེ་ནས་མཁའ་འགྲོ་སྡེ་ལྔའི་གཏོར་འབུལ་དང་༔ ཕྲིན་ལས་བཅོལ་བ་ནི༔ དམར་གཏོར་གཅིག་ལ་འཁོར་ལྔ་ཡིས་བསྐོར་བ་བཤམས་ལ༔ ཧཱུྃ་བྷྱོཿ མ་འདི་ནས་ནུབ་ཀྱི་ཕྱོགས་རོལ་ན༔ ཨུ་ཙ་ལ་ཡི་གནས་མཆོག་ཏུ༔ རི་བོ་ཐམས་ཅད་རུས་པའི་རི༔ རྩི་ཤིང་ཐམས་ཅད་མདའ་དང་མདུང་༔ འབབ་ཆུ་ཐམས་ཅད་ཁྲག་དང་རྣག༔
སྒྲ་སྐད་ཐམས་ཅད་ངུར་བའི་སྒྲ༔ ཉིན་མོ་སྤྲིན་ནག་ཁུ་རླངས་གཏིབ༔ མཚན་མོ་དུར་མེ་འབར་ཞིང་མཆེད༔ དུས་དྲུག་གནས་ཉུལ་རླུང་ལྟར་འཚུབས༔ འབྱུང་པོ་རོ་ལངས་མུན་ལྟར་གཏིབ༔ མ་མོ་ཐམས་ཅད་འཚོགས་པའི་གླིང་༔ ཁྲོ་བཅུ་རྒྱུ་བར་མི་ནུས་ཤིང་༔ ཕྱག་ན་རྡོ་རྗེ་འཇིགས་པའི་ས༔ དེ་འདྲ་ཡ་ངའི་གནས་མཆོག་ཏུ༔ ཁྲོས་མ་ནག་མོ་དེ་རུ་བཞུགས༔
རྡོ་རྗེ་ཕག་མོ་དེ་རུ་བཞུགས༔ བདེ་ཆེན་དཀར་མོ་དེ་རུ་བཞུགས༔ སེར་མོ་དོན་གྲུབ་དེ་རུ་བཞུགས༔ དམར་མོ་སྒྲ་སྒྲོགས་དེ་རུ་བཞུགས༔ སྣ་ཚོགས་མཐར་ཕྱིན་དེ་རུ་བཞུགས༔ ལས་ཀྱི་མཁའ་འགྲོ་དེ་རུ་བཞུགས༔ བརྒྱུད་འཛིན་མཁའ་འགྲོ་དེ་རུ་བཞུགས༔ ཤ་ཟ་མཁའ་འགྲོ་དེ་རུ་བཞུགས༔ ཕྲ་མན་མཁའ་འགྲོ་དེ་རུ་བཞུགས༔ བྷྱོ་མཿ
སྤྱི་བོར་ཕག་ཞལ་ནམ་མཁར་ངུར་བ་ལས༔ རྟོག་མེད་དོན་དང་ལྡན་པའི་མཁའ་འགྲོ་འབུམ༔ མ་མཁའ་འགྲོའི་བརྡ་སྐད་དི་རི་རི་ཟེར་བའི་ཚིག་བརྒྱད་པོ་འདི་བརྡ་བསྟོད་འབུམ་བསྐུལ་ཚིག་གཉིས་མཚམས་སུ་འགྲེའོ། བྷྱོཿ དབུ་སྐྲ་དམར་སེར་དབྱིངས་སུ་བསྐྱོད་པ་ནི༔ རང་བྱུང་སྐྱེ་བ་མེད་པའི་མཁའ་འགྲོ་འབུམ༔ ཐོད་སྐམ་ལྔ་ཡིས་དབུ་ལ་བརྒྱན་པ་ནི༔ རིགས་ལྔའི་ས་ལམ་རྫོགས་པའི་མཁའ་འགྲོ་འབུམ༔ ཀ༽ ་་་་་ཁ༽ མ་མཁའ་འགྲོའི་བརྡ་སྐད་དི་རི་རི་སོགས་གཤམ་གྱི་འགྲེས་བྱང་སྦྱར་ཤེས་པར་བྱའོ། སྤྱན་གསུམ་སྡང་མིག་ཕྱོགས་བཅུར་གཟིགས་པ་ལ༔
སྐུ་གསུམ་དོན་དང་ལྡན་པའི་མཁའ་འགྲོ་འབུམ༔ ཀ༽ ཤངས་ནས་དྲག་པོའི་རླུང་དམར་འཚུབས་པ་ལ༔ མ་རིག་ཉོན་མོངས་གཏོར་བའི་མཁའ་འགྲོ་འབུམ༔ ཀ༽ སྙན་ནས་འབྱུང་ལྔའི་འབྲུག་སྒྲ་སྒྲོག་པ་ལ༔ ཡེ་ཤེས་སྐུ་ལྔ་རྫོགས་པའི་མཁའ་འགྲོ་འབུམ༔ ཀ༽ མཆེ་བ་དཀར་པོ་ཟུར་གསུམ་གཙིགས་པ་ལ༔ དུག་གསུམ་རྩད་ནས་གཅོད་པའི་མཁའ་འགྲོ་འབུམ༔ ཀ༽ ཞལ་གདངས་ལྗགས་འདྲིལ་རྐན་སྒྲ་རྡེབ་པ་ལ༔ ཆགས་སྡང་དབྱིངས་སུ་གཏོར་བའི་མཁའ་འགྲོ་འབུམ༔ ཀ༽ སྙན་ཆ་རིན་ཆེན་ནོར་བུས་བརྒྱན་པ་ལ༔
བདག་འཛིན་འཁྲི་བ་གཅོད་པའི་མཁའ་འགྲོ་འབུམ༔ ཀ༽ དར་དམར་ཅོད་པན་བན་བུན་བསྐྱོད་པ་ལ༔ ང་བདག་འཁྲུལ་པ་ཞིག་པའི་མཁའ་འགྲོ་འབུམ༔ ཀ༽ ཕྱག་གཡས་གྲི་གུག་ནམ་མཁར་འཕྱར་བ་ལ༔ སྐྱེ་ཤི་རྩད་ནས་གཅོད་པའི་མཁའ་འགྲོ་འབུམ༔ ཀ༽ ཕྱག་གཡོན་བྷན་དམར་ཐུགས་ཀར་བསྣམས་པ་ལ༔ འཁོར་བ་དོང་ནས་སྤྲུགས་པའི་མཁའ་འགྲོ་འབུམ༔ ཀ༽ ཁ་ཊྭཱཾ་རྩེ་གསུམ་མཆན་དུ་བཅུག་པ་ལ༔ སྒོ་གསུམ་ཐར་ལམ་འབྱེད་པའི་མཁའ་འགྲོ་འབུམ༔ ཀ༽ གླང་ཆེན་ཀོ་རློན་སྟོད་དུ་གཡོགས་པ་ལ༔
སྐུ་བཞི་ཕྲིན་ལས་འགྲུབ་པའི་མཁའ་འགྲོ་འབུམ༔ ཀ༽ ཞིང་ལྤགས་གཡང་གཞི་སྐེད་ལ་དཀྲིས་པ་ལ༔ ས་བཅུ་སོར་རྩེར་སོན་པའི་མཁའ་འགྲོ་འབུམ༔

ཀ༽ རུས་པའི་རྒྱན་དྲུག་སྐུ་ལ་གསོལ་བ་ལ༔ མ་སྲིང་དབང་དུ་སྡུད་པའི་མཁའ་འགྲོ་འབུམ༔ ཀ༽ ཐོད་རློན་ལྔ་བཅུའི་དོ་ཤལ་བྱས་པ་ལ༔ དཔའ་བོ་གར་དགུ་རྫོགས་པའི་མཁའ་འགྲོ་འབུམ༔ ཀ༽ མེ་ལོང་དང་ནི་གཡེར་ཁས་བརྒྱན་པ་ལ༔ ཤེས་རབ་རྩལ་སྣང་རྫོགས་པའི་མཁའ་འགྲོ་འབུམ༔ ཀ༽ སྟག་གི་པགས་པའི་ཤམ་ཐབས་གསོལ་བ་ལ༔ འཁོར་འདས་རང་སར་གྲོལ་བའི་མཁའ་འགྲོ་འབུམ༔ ཀ༽ ཐལ་ཚོམ་རཀྟས་འབུར་གསུམ་བརྒྱན༔ སྣང་སྲིད་སྒྱུ་མར་རྟོགས་པའི་མཁའ་འགྲོ་འབུམ༔ ཀ༽ སྦྲུལ་རིགས་ལྔ་ཡི་ཆིངས་རྒྱན་འཁྱུགས་པ་ལ༔
མ་རིག་ཀ་ནས་དག་པའི་མཁའ་འགྲོ་འབུམ༔ ཀ༽ ཞབས་གཉིས་བརྐྱང་བསྐུམ་རོ་གདན་འགྱིངས་པ་ལ༔ དབྱིངས་རིག་ཅིག་ཅར་རྫོགས་པའི་མཁའ་འགྲོ་འབུམ༔ ཀ༽ མེ་རི་དམར་ནག་ཀློང་དུ་བཞུགས་པ་ལ༔ འཁོར་འདས་སྐུ་ལ་རྫོགས་པའི་མཁའ་འགྲོ་འབུམ༔ ཀ༽ ཤར་ཕྱོགས་རྡོ་རྗེ་མཁའ་འགྲོས་བསྐོར་བ་ལ༔ ཞི་བའི་ཕྲིན་ལས་རྫོགས་པའི་མཁའ་འགྲོ་འབུམ༔ ཀ༽ ལྷོ་ཕྱོགས་རིན་ཆེན་མཁའ་འགྲོས་བསྐོར་བ་ལ༔ རྒྱས་པའི་ཕྲིན་ལས་རྫོགས་པའི་མཁའ་འགྲོ་འབུམ༔ ཀ༽ ནུབ་ཕྱོགས་པདྨ་མཁའ་འགྲོས་བསྐོར་བ་ལ༔
དྲག་པོའི་ཕྲིན་ལས་རྫོགས་པའི་མཁའ་འགྲོ་འབུམ༔ ཀ༽ བྱང་ཕྱོགས་ལས་ཀྱི་མཁའ་འགྲོས་བསྐོར་བ་ལས༔ དྲག་པོའི་ཕྲིན་ལས་རྫོགས་པའི་མཁའ་འགྲོ་འབུམ༔ ཀ༽ དབུས་ཕྱོགས་སངས་རྒྱས་མཁའ་འགྲོས་བསྐོར་བ་ལ༔ ཕྲིན་ལས་སྣ་ཚོགས་འགྲུབ་པའི་མཁའ་འགྲོ་འབུམ༔ ཀ༽ ལས་ཀྱི་མཁའ་འགྲོའི་འཁོར་གྱིས་བསྐོར་བ་ལ༔ གནས་ཡུལ་སྐུ་ལ་རྫོགས་པའི་མཁའ་འགྲོ་འབུམ༔ ཀ༽ བརྒྱུད་འཛིན་མཁའ་འགྲོའི་འཁོར་གྱིས་བསྐོར་བ་ལ༔ དུར་ཁྲོད་ལས་ཀུན་བྱེད་པའི་མཁའ་འགྲོ་འབུམ༔ ཀ༽ ཤ་ཟ་མཁའ་འགྲོའི་འཁོར་གྱིས་བསྐོར་བ་ལ༔
སྲོག་གཅོད་དབུགས་ལེན་བྱེད་པའི་མཁའ་འགྲོ་འབུམ༔ ཀ༽ ཕྲ་མན་མཁའ་འགྲོའི་འཁོར་གྱིས་བསྐོར་བ་ལ༔ འཛམ་གླིང་སྟོང་ཁམས་ཉུལ་བའི་མཁའ་འགྲོ་འབུམ༔ ཀ༽ བྷྱོ་བྷྱོཿ མཿ སྟེང་མཁའ་སྤྱོད་རིགས་ཀྱི་མཁའ་འགྲོ་འབུམ༔ འོག་ས་སྤྱོད་རིགས་ཀྱི་མཁའ་འགྲོ་འབུམ༔ མཐའ་འཇིག་རྟེན་རིགས་ཀྱི་མཁའ་འགྲོ་འབུམ༔ ཕྱོགས་ལས་བྱེད་རིགས་ཀྱི་མཁའ་འགྲོ་འབུམ༔ མ་མཁའ་འགྲོ་བྱེ་བ་འབུམ་དང་བཅས༔
བཀའ་སྣང་སྲིད་ལྷ་སྲིན་འཁོར་གྱིས་བསྐོར༔ དེང་འདི་རུ་སྦྱིན་སྲེག་མཆོད་པ་བཞེས༔ རྐྱེན་ཉམ་ང་ཆག་ཆེ་ཞི་བ་དང་༔ གཞི་རང་རིག་རྒྱལ་ས་ཟིན་པ་དང་༔ ལམ་རྒྱ་ཡན་ལ་འཁྲུལ་རྟོག་མི་འབྱུང་ཞིང་༔ དོན་གདོད་མའི་མགོན་པོ་འགྲུབ་གྱུར་ནས༔ དཔལ་དང་པོའི་སངས་རྒྱས་ཐོབ་པ་དང་༔ དུས་རྟག་ཏུ་མི་ཤིགས་ཕྲིན་ལས་མཛོད༔ ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་ཨ་ཝེ་ཤ་ཡ་ས་མ་ཡ་ཧཱུྃ་ཕཊ྄ཿ སརྦ་པཱུ་ཛ་ཨ་ཧུ་ཏི་ཁཱ་ཧི༔
ཨོཾ་བཛྲ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་རཏྣ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་པདྨ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་ཀརྨ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་བྷི་ཤྭ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་སརྦ་ས་མ་ཡ་ཨ་ཧུ་ཏི་ཨགྣེ་ཡེ་སྭཱ་ཧཱ༔
ཞེས་མར་དང་བཅས་ནས༔ འདི་སྐབས་སུ་ལྷག་མ་འབུལ༔ དེ་ནས་མེ་ལྷའི་གཏོར་མ་འབུལ་བ་ནི༔ བྷྱོ་བྷྱོཿ
རབ་འཇིགས་འབར་བའི་དུར་ཁྲོད་ནས༔ བསྐུལ་ཞིང་བཞེངས་པའི་ཙཎྜ་ལཱི༔ ཕྱི་ནང་ཌཱཀྐི་འཁོར་བཅས་ལ༔ མཐུན་རྫས་དགྱེས་པའི་མཆོད་གཏོར་འབུལ༔ རྃ་གྱི་དཀྱིལ་འཁོར་མཐར་ཕྱིན་ནས༔ ལས་བཞི་ལྷུན་གྱིས་གྲུབ་པར་མཛོད༔ ཨོཾ་ཀྲོ་ཏི་ཙཎྜ་ལཱི་ཨགྣེ་ཡེ་སརྦ་ཨ་ཧུ་ཏི་བྷ་ལིངྟ་ཁ་ཁ་ཁཱ་ཧི༔ ཆད་ལྷག་བཀང་བ་ནི༔ ཨོཾ༔ མ་འབྱོར་པ་དང་ཉམས་པ་དང་༔
ཆོ་ག་ལྷག་ཆད་འགལ་ཞིང་འཁྲུལ༔ ཁུངས་དང་དབང་ལུང་རྒྱུས་མེད་ཅིང་༔ བསྐྱེད་རྫོགས་ཕྱི་ནང་ནོར་བ་དང་༔ རྨོངས་ཤིང་བག་མེད་ཅི་མཆིས་པ༔ མ་སྲིང་ཚོགས་ལ་བཟོད་པར་གསོལ༔ ཨོཾ་ཌཱཀྐི་ས་ཏྭ་ས་མ་ཡ? སོགས། ཌཱཀྐི་བྷ་ཝ་མ་ཧཱ་ས་མ་ཡ་ས་ཏྭ་ཨཱཿ དེ་ནས་དཀྱིལ་འཁོར་བསྡུ་བ་ནི༔ མདའ་དར་ཐམས་ཅད་རིམ་བཞིན་བླངས་ལ༔ བྷྱོ་བྷྱོཿ
ཆོས་དབྱིངས་མཁའ་འགྲོའི་དབྱིངས་སུ་བསྡུ༔ རྣམ་པར་སྣང་མཛད་བཀྲ་ཤིས་ཤོག༔ བཛྲ་ཌཱཀྐིའི་དབྱིངས་སུ་བསྡུ༔ རྡོ་རྗེ་སེམས་དཔའི་བཀྲ་ཤིས་ཤོག༔ རཏྣ་ཌཱཀྐིའི་དབྱིངས་སུ་བསྡུ༔ རིན་ཆེན་འབྱུང་ལྡན་བཀྲ་ཤིས་ཤོག༔ པདྨ་ཌཱཀྐིའི་དབྱིངས་སུ་བསྡུ༔ སྣང་བ་མཐའ་ཡས་བཀྲ་ཤིས་དབྱིངས་སུ་བསྡུ༔ ཀརྨ་ཌཱཀྐིའི་དབྱིངས་སུ་བསྡུ༔ དོན་ཡོད་གྲུབ་པའི་བཀྲ་ཤིས་ཤོག༔
སྣ་ཚོགས་ཌཱཀྐིའི་དབྱིངས་སུ་བསྡུ༔ དཀྱིལ་འཁོར་ཡོངས་རྫོགས་བཀྲ་ཤིས་ཤོག༔ མི་དམིགས་ཀ་དག་ཟང་ཐལ་ཨ༔ ཨ་ཨཱཿ དེ་ནས་བསྔོ་སྨོན་བགྱི་བ་ནི༔ ཧོཿ བསྔོ་བ་ཡུལ་དང་བྲལ་བ་སངས་རྒྱས་ཡིན༔ བསྔོ་བྱེད་མཁན་པོ་སྟོང་པ་རང་སར་གྲོལ༔ བསྔོ་མཁན་དགེ་འདུན་མི་དམིགས་ཨ་ལ་ལ༔ མ་གྱུར་ཐམས་ཅད་གཞི་རྣམས་ཆོས་ཀྱི་དབྱིངས༔
དེ་ངོ་མ་ཤེས་རང་སངས་ག་ལ་རྒྱས༔ འོན་ཀྱང་ངེས་པའི་དོན་རྟོགས་བདེན་པའི་མཐུས༔ ཀུན་ཀྱང་ཡུམ་ཆེན་གོ་འཕང་ཐོབ་པར་ཤོག༔ ཕཊ྄་ཕཊ྄་ཕཊ྄ཿ ཅེས་དཀྱིལ་འཁོར་གྱི་མཐའ་མི་དམིགས་པ་བྱ༔ རྗེས་ཤེས་བློ་བྲལ་རྟོག་མེད་རྒྱུ་ཡི་ཏིང་འཛིན་ཁོ་ནའི་ངང་རྒྱུན་བསྲིང་༔ འབྲས་བུ་གཅིག་ཤེས་ཀུན་གྲོལ་གཞི་རང་བཞིན་ཅན་ནོ༔ ས་མ་ཡ༔ ཨེ་མ་མ་ཅིག་ཐུགས་བཅུད་སྙིང་ཐིག་ལས༔ མ་འོངས་དུས་ཀྱི་བསྐལ་པ་ལ༔
སྐལ་ལྡན་ལས་འཕྲོ་ཅན་ལ་སྤྲོད༔ དགེ་བསྙེན་སྡེ་བཞིའི་གཏེར་རྒྱ་སྐྱོང་༔ དམ་མེད་རྣམས་ལ་མ་ཤོར་རྒྱ༔ ས་མ་ཡ༔ རྒྱ་རྒྱ་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར་འབྲི་གུང་གཞོ་སྟོད་ཏི་སྒྲོ་ནས་གདན་དྲངས་ཤིང་ས་བྱ་ལོར་བདུད་འདུལ་གསང་སྔགས་གླིང་དུ་ཤོག་སེར་ནས་ཞལ་བཤུས་སོ།། །། ཁ༽ མ་མཁའ་འགྲོའི་བརྡ་སྐད་དི་རི་རི༔ དུར་ཁྲོད་མེ་ཡི་དཀྱིལ་འཁོར་དུ༔ ཌཱཀྐི་རྒྱ་མཚོ་འཁོར་བཅས་ལ༔ དེང་འདིར་སྦྱིན་སྲེག་མཆོད་པ་འབུལ༔ མི་མཐུན་འཇིགས་བརྒྱད་ཞི་བ་དང་༔ ཚེ་དང་བསོད་ནམས་ལོངས་སྤྱོད་སྤེལ༔ ལྷ་འདྲེ་མི་གསུམ་དབང་དུ་བསྡུས༔
དགྲ་བགེགས་དམ་སྲི་ཞི་བར་མཛོད༔ སྦྱིན་སྲེག་གི་འགྲེས་སོ།། །། ད༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ མེ་བསྐུལ་ཡེ་ཤེས་རབ་འབར་བཞུགས་སོ༔ གསང་བ་ཡེ་ཤེས་ཌཱཀྐི་དབྱིངས་ཀྱི་ལྷ་མོར་འདུད༔ དེ་ཡང་ཕྲིན་ལས་རྣམ་བཞི་ཡི་གཞུང་ལས༔ དྲག་པོའི་ཆ་ལག་ལས་ཀྱི་མཐའ་སྡུད༔ སྲེག་བྱེད་མེ་ཡི་ཕོ་ཉ་འགྱེད་པ་ནི༔ གཞི་ཤིང་རྩམ་སྦང་ཕྱེ་ལ་སོགས་མེ་འགྲིམ་པའི་རྫས་ཤིག་ལ༔ ཟངས་ལྕགས་ཀྱི་ཕྱེ་མས་ངར་བཏགས་ཏེ་སྔགས་འདི་ཡིས་བྱིན་བརླབ༔
ཨོཾ་བཛྲ་ཝཱ་ར་ཧཱི་ཧ་རི་ནི་ས་བཛྲ་ཛྭ་ལ་རཾ་རཾ་ཡེ་སྭཱ་ཧཱ༔ ཞེས་པས་བྱིན་བརླབས་ནས་བུད་མེད་ལ་སོགས་ཀྱིས་མི་རེག་བར་བཞག༔ སླར་ཡང་ཧོམ་ཁུང་ཞིག་ཏུ་མེ་ཐབ་བརྩིགས་པའམ་སྦྱིན་སྲེག་དགོས་པ་ལ་སོགས་སྟབས་དང་བསྟུན༔ དེ་ནས་མེ་བསྐྱེད་པ་ནི༔ ཧོཿ སྟོང་པའི་ངང་ལས་མདུན་གྱི་མེ་ཐབ་སྲིད་པ་གསུམ་ཁྱབ་པར་འབར་ཞིང་མཆེད་པ་རྃ་གྱིས་མཚན་པ་ལས་འོད་འཕྲོས་པས་ཟེར་རང་བཞིན་འཁྱུགས་པའི་གནམ་ལྕགས་ཀྱི་ཟི་ར་ཚྭ་ཚྭ་དང་བཅས་པ་སྐར་ལྟར་འཁྲུགས་པར་གྱུར༔ ཨོཾ་ལོ་ཧ་མ་ལ་ཀཱ་ལ་ཡ་བཛྲ་ཧ་རི་ནི་ས་ཛ་ཧཱུྃ་རྃ་ཛྭ་ལ་རྃ་རྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ དེ་ནས་མེ་ཞགས་ཐོགས་ལ་བསྐུལ་བ་ནི༔ བྷྱོ་བྷྱོཿ མ་བཞེངས་ཤིག་རིག་འཛིན་དབྱིངས་ནས་བཞེངས༔
དགོངས་ཤིག་བདག་ལ་བྱིན་གྱིས་རློབས༔ དེ་རིང་མངོན་སྤྱོད་ལས་མཛད་ཕྱིར༔ ཡེ་ཤེས་མེ་དཔུང་མཆེད་པའི་ལྷ༔ བདག་ལ་དབང་བསྐུར་ཕྲིན་ལས་མཛོད༔ བྷྱོ་བྷྱོཿ ང་ནི་ཁྲོས་མ་ནག་མོའི་སྐུ༔ དྲག་མོ་གནམ་ལྕགས་གདོང་པ་ཅན༔ ཕྱག་ན་ལས་ཀྱི་མེ་ཟོར་ཐོགས༔ ཚྭ་ཚྭའི་མེ་སྒྲ་འབྲུག་ལྟར་སྒྲོགས༔ སྣང་སྲིད་འབར་བའི་འོད་ཀྱིས་འགེངས༔
འཚུབས་པའི་གློག་ཞགས་ཆི་ལི་ལི༔ སྲེག་བྱེད་ཆེན་མོས་མེ་སྣ་དྲོངས༔ ཕཊ྄ཿ མཿ བདེ་ཆེན་དཀར་མོས་ཕྲིན་ལས་མཛད༔ ཞི་བའི་མེ་ཞགས་དཀར་པོ་འདིས༔ འཇིགས་བརྒྱད་མི་མཐུན་རྐྱེན་ངན་སོགས༔ ནད་གདོན་ཞི་བའི་ཕྲིན་ལས་མཛོད༔ ཨོཾ་བཛྲ་ཌཱཀྐི་ཛྭ་ལ་རྃ༔ ཕཊ྄ཿ
མཿ སེར་མོ་དོན་འགྲུབ་ཕྲིན་ལས་མཛད༔ རྒྱས་པའི་མེ་ཞགས་སེར་པོ་འདིས༔ མངའ་ཐང་ལོངས་སྤྱོད་འཕེལ་བ་དང་༔ ཚེ་བསོད་རྒྱས་པའི་ཕྲིན་ལས་མཛོད༔ ཨོཾ་རཏྣ་ཌཱཀྐི་ཛྭ་ལ་རྃ༔ ཕཊ྄ཿ མཿ དམར་མོ་སྒྲ་སྒྲོགས་ཕྲིན་ལས་མཛད༔ དབང་གི་མེ་ཞགས་དམར་པོ་འདིས༔
ཁམས་གསུམ་མ་ལུས་ཟིལ་གནོན་ཞིང་༔ སྐྱེ་འགྲོ་དབང་སྡུད་ཕྲིན་ལས་མཛོད༔ ཨོཾ་པདྨ་ཌཱཀྐི་ནཱི་ཛྭ་ལ་རྃ༔ ཕཊ྄ཿ མཿ སྣ་ཚོགས་མཐར་ཕྱིན་ཕྲིན་ལས་མཛད༔ དྲག་པོའི་མེ་ཞགས་མཐིང་ནག་འདིས༔ སྣང་སྲིད་བྱད་ཟོར་བཟློག་པ་དང་༔ བདུད་དགྲ་ཚར་གཅོད་ཕྲིན་ལས་མཛོད༔ ཨོཾ་ཀརྨ་ཌཱཀྐི་ཛྭ་ལ་རྃ༔
ཕཊ྄ཿ མཿ ལས་སུ་ཆས་པའི་ཟ་བྱེད་མ༔ སྣང་སྲིད་མ་མོས་ཕྲིན་ལས་མཛོད༔ མ་བྷྱོ་ཧ་གསུམ་འཕྲོས་པ་ལས༔ སྤྱང་བཞོན་མཆེད་གསུམ་ཟོར་སྣ་དྲོངས༔ རྦད་དོ་བསྲེག་པའི་ལས་ལ་ཡ༔ བན་བྱད་རྣམས་ལ་མེ་ཟོར་ཡ༔ བོན་བྱད་རྣམས་ལ་མེ་ཟོར་ཡ༔ སྡེ་བརྒྱད་འབྱུང་པོར་མེ་ཟོར་ཡ༔
ཕོ་གདོན་རྒྱལ་པོར་མེ་ཟོར་ཡ༔ མོ་གདོན་འདྲེ་མོར་མེ་ཟོར་ཡ༔ གཤེད་དང་ཟ་འདྲེར་མེ་ཟོར་ཡ༔ ཀེག་དང་སྲི་ལ་མེ་ཟོར་ཡ༔ ཕུང་བདུད་སྒབ་འདྲེར་མེ་ཟོར་ཡ༔ ལྟས་ངན་བརྒྱད་ཅུར་མེ་ཟོར་ཡ༔ བདུད་དང་དམ་སྲིར་མེ་ཟོར་ཡ༔ དགྲ་དང་བགེགས་ལ་མེ་ཟོར་ཡ༔ གནམ་གྱི་དལ་ཁར་མེ་ཟོར་ཡ༔ ས་ཡི་དུག་མདར་མེ་ཟོར་ཡ༔
ནད་དང་གདོན་ལ་མེ་ཟོར་ཡ༔ མི་གཙང་གྲིབ་ལ་མེ་ཟོར་ཡ༔ འགོང་པོ་རྨངས་སྲིར་མེ་ཟོར་ཡ༔ གོད་སྲི་གྱོད་སྲིར་མེ་ཟོར་ཡ༔ མི་མཐུན་སྣ་ཚོགས་མེ་ཟོར་ཡ༔ གདུག་ཅིང་སྡང་བར་བྱེད་པའི་ཚོགས༔ དྲག་པོ་མེ་ཡིས་གཞོམ་པར་མཛོད༔ ཨོཾ་བཛྲ་ཝཱ་ར་ཧཱ་ཀྲོ་ཏི་ཀཱ་ལི་ཧ་རི་ནི་ས་ཨ་བེ་ཤ་ཡ་སརྦ་ཀརྨ་ཧཱུྃ་ཧཱུྃ་ཕཊ྄ཿ ཕཊ྄ཿཛྭ་ལ་རྃ་གནོད་བྱེད་འབྱུང་པོ་མཱ་ར་ཡ་རྦད་རྦད་སྭཱ་ཧཱ༔ ཞེས་མེ་ཞགས་གོང་དུ་འགྲིམ་པའི་ཁང་ཁྱིམ་མམ་ཡུལ་གྲུའམ་གང་དུ་མཁོ་བའི་ས་ཐམས་ཅད་མེ་ཡིས་ཁྱབ་པར་བྱ༔
དམིགས་པ་ནི་རང་ཉིད་ཁྲོས་མ་ནག་མོའི་ཐུགས་ཀ་ནས་སྤྲོས་པའི་ལས་བྱེད་མཁའ་འགྲོ་གྲངས་མེད་པའི་ཕྱག་ན་གནམ་ལྕགས་ཀྱི་ཐུན་དང་རབ་ཏུ་འབར་བའི་མེ་ཟོར་ཐོགས་པ་སྤྲོས་ཤིང་སྐར་ལྟར་འཁྲུགས་པས་གནོད་བྱེད་གདོན་བགེགས་ཀྱི་ཚོགས་གང་ཡིན་པ་ཐམས་ཅད་སྦུར་མ་མེ་ཡིས་བསྲེགས་པ་བཞིན་དུ་གཞོབ་ཅིང་མིང་ཡང་མེད་པར་བསྒོམ༔ ཞེས་པ་ལས་བཞི་ལྷན་ཐབ་ཁོལ་དུ་ཕྱུང་བ་མཐའ་སྡུད་ཀྱི་གོ་རིམ་ཆ་ལག་གོ༔ ས་མ་ཡ༔ གཏེར་རྒྱ༔ སྦས་རྒྱས༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར་འབྲི་གུང་གཞོ་སྟོད་ཏི་སྒྲོ་ནས་གདན་དྲངས་ཤིང་ས་བྱ་ལོར་བདུད་འདུལ་སྔགས་གླིང་དུ་ཤོག་སེར་ནས་ཞལ་བཤུས་སོ།། །། ན༽ གསང་བ་ཌཱཀྐི་ཡིད་བཞིན་ནོར་མཆོག་ལས༔ གོད་བྲུབ་དམིགས་རིམ་ཆུ་སྲིན་ཁ་ཐམ་བཞུགས་སོ༔
མ་ཅིག་ཌཱཀྐིའི་ཚོགས་ལ་འདུད༔ གོད་སྲི་གཅོད་པའི་རིམ་པ་ནི༔ ཐོག་མར་གདམས་པའི་ལས་རིམ་ནི༔ གང་ཕྱིར་རྐང་ཕྲན་དུད་འགྲོའི་རིགས༔ གོད་སྲི་ལངས་དང་གཅན་ཁ་ལྐུག༔ རྟག་ཏུ་ཕུང་བརླག་གཏོར་བ་ནི༔ དེ་དག་མནན་པ་ཨར་གཏད་ན༔ ཐོག་མར་གོད་མགོ་རྙེད་ན་རབ༔ མ་རྙེད་སོག་པ་རྙེད་ཀྱང་རུང་༔ དེ་དག་མ་རྙེད་གོད་རུས་རིགས༔
གང་རྙེད་དེ་ལ་ལིངྒ་བྲི༔ སྲོག་ཆགས་ཕོ་ལ་སྤྱང་ཀིའི་གཟུགས༔ མོ་ལ་འཕར་བའི་གཟུགས་བྲིས་ལ༔ ལུས་ལ་སྦྲུལ་གྱི་ཞགས་པས་དཀྲིས༔ ཡན་ལག་ལྕགས་སྒྲོག་དག་གིས་བཅིང་༔ དེ་ཡི་ཁོག་ཏུ་གོད་འདྲེའི་གཟུགས༔ ལིངྒ་དྲེད་མོང་མགོ་ཅན་བྲིས༔ ཁོག་པར་ཡི་གེ་འདི་དག་གཟུགས༔ མ་རུ་ཤ་ཏྲི་ཏྲིག་ན་ཨེ་རཾ་པུ་ཏྲེ་རྨུ་ག་ཡེ་རྨུག་ཆུམ༔ གོད་སྲི་ཕོ་མོའི་སྙིང་རྩ་ཁྲག་རྩ་ལིང་༔
ཛ་ཀུན་ཐིམ་ཐིམ་བྲུབ་ཐིམ༔ གནོད་བྱེད་གཅན་སྤྱང་འཕར་བ་སོགས་སྡེར་ཆགས་མ་རུངས་པའི་ཁ་ཆིངས༔ ཧག་ཐམ༔ ཨག་ཏི་མུག་ཏི་ཧ་དར་ཧ་དར་ཁ་ཆིངས༔ གོད་སྲི་ཐམས་ཅད་ཐ་རམ་ར་བྲུབ་ནན་ནན་ཛ་ཛ་རྨུག་རྨུག་ཆུམ་ཆུམ་རྦད་སོད༔ རྨྱོག་རྨྱོག་ ལྟེ་བར་ཏྲི་ཞེས་ཡི་གེའི་མཐར་རུ་སྔགས་དེས་བསྐོར༔ སྤྱང་ཀི་འཕར་བ་སྟག་གཟིག་དྲེད་མོང་སྤྲེའུ་རྣམས་ཀྱི་ཁྲག་དང་སྤུ་མཆེ་བ་བཅས་ལིངྒ་ལ་སྦྲགས༔ ཡུགས་ས་མའི་སྐྲ་དང་དོར་རྟས་དཀྲིས༔ རི་སྣ་དགུའི་རྒྱུད་རྡོ་རྦབ་རྡོས་སྟེང་ནས་མནན༔ གཏད་པའི་ས་ཤ་མི་འདོད་པའི་གནས༔
སྤྲེའུ་བྱ་དཀར་གཡག་དཀར་དགེ་སློང་དྲང་སྲོང་ཀླུ་དཀར་གནས་ས་སོགས༔ མཁས་པའི་དབང་པོས་གཞུང་ཆེན་གྱིས་ལེགས་པར་དཔྱད་དེ་དེ་རྣམས་ལ་གཏད་དོ༔ ཡང་ན་བྱད་མ་རང་གཤེད་ཕོབ་ ཅེས་གོད་སྲི་རང་ལྷུའི་ཁ་ལ་གཏད༔ དམིགས་པ་ནི༔ གོད་གཅོད་མཐའ་རུ་དབང་སྡུད་ཞིག་བྱ་ནས༔ རང་ཉིད་མ་ཅིག་ཁྲོས་མ་ནག་མོའི་མདུན་དུ་ལྕགས་ཁང་གྲུ་གསུམ་གྱི་ནང་དུ་གོད་སྲི་ཐམས་ཅད་ལས་བཞིའི་ཕོ་ཉས་བཀུག་ནས་བསྟིམས་པར་བསམ༔ ངག་ཏུ༔ ཕཊ྄ཿཕཊ྄ཿཕཊ྄ཿ བདག་ཉིད་ཁྲོས་མའི་ཐུགས་ཀ་ནས༔ ཛཿཧཱུྃ་བཾ་ཧོའི་ཕོ་ཉ་འཕྲོས༔
དམིགས་པའི་གོད་འདྲེ་གནོད་བྱེད་རྣམས༔ གཟུགས་བྱང་ལིངྒ་འདི་ལ་ཁུག༔ ཕཊ྄ཿཕཊ྄ཿཕཊ྄ཿ མངོན་སུམ་དུ་བསྐྱེད་སྟིམ་དམིགས་བྱ༔ བཀུག་ནས་ནན་གྱིས་བསྟིམ་ཞིང་བསྡམ་པར་བྱ༔ དེ་ནས་ལྷ་འདྲེ་ལ་ཨར་གཏད་པ་ནི༔ ཕཊ྄ཿཕཊ྄ཿཕཊ྄ཿ ཧོཿ ཡུལ་འདིར་གནས་པའི་ལྷ་སྲིན་སྡེ་བརྒྱད་དང་༔ ཁྱད་པར་གཉན་ས་འདི་རུ་གནས་པ་ཡི༔
སྣང་སྲིད་ལྷ་འདྲེ་གཞི་བདག་ཁྱེད་རྣམས་ལ༔ གོད་འདྲེ་ཕུང་སྲི་གཏད་དོ་མ་ཤོར་ཅིག༔ གར་སྲིད་ཤོར་ནས་སྡང་སེམས་འཆང་སྲིད་ན༔ ལེ་ལེན་ཁྱེད་ལ་འདེད་ཀྱིས་རྡུལ་དུ་བརླག༔ དེ་བས་མ་ཤོར་དམ་དུ་ད་ཟུངས་ཤིག༔ ཕཊ྄ཿཕཊ྄ཿཕཊ྄ཿ དམིགས་པ་ལྷ་འདྲེ་ངོ་བོ་ཆུ་སྲིན་གདུག་པའི་ལུས་ཅན་གྱི་ཁ་རུ་གཏད་ནས་ནམ་ཡང་མ་ཤོར་དམ་དུ་བཟུང་ནས་ཁ་བསྡམས་པའི་ཚེ་གསེར་གྱི་རྡོ་རྗེ་དང་མཆོད་རྟེན་ནག་པོས་མནན་ཞིང་བསྡམས་པར་བསམ༔ སྟེང་དུ་ཐོ་བྱ༔ སྐྱེར་ཕུར་གཟུགས་ཐལ་མོ་བརྡབས་ནས་དམོད་པ་བྱ༔ ཕཊ྄ཿཕཊ྄ཿཕཊ྄ཿ
གསུམ་གྱིས་སྐྱེ་མེད་ངང་དུ་ལྡོག་པར་བྱ༔ མཁོ་བའི་ཆས་ཐམས་ཅད་མེ་ཡིས་ཁྱབ་པར་བྱ༔ དམིགས་པ་ནི༔ རང་ཉིད་ཁྲོས་མ་ནག་མོའི་ཐུགས་ཀ་ནས་སྤྲོས་པའི་ལས་བྱེད་མཁའ་འགྲོ་གྲངས་མེད་པའི་ཕྱག་ན་གནམ་ལྕགས་ཀྱི་ཐུན་དང་རབ་ཏུ་མེ་ཟོར་ཐོགས་ནས་སྤྲོས་ཤིང་སྐར་མདའ་ལྟར་འཁྲུགས་པས་གནོད་བྱེད་གདོན་བགེགས་ཚོགས་གང་ཡིན་པ་ཐམས་ཅད་སྦུར་མ་མེས་བསྲེགས་པ་ལྟར་གཞོམ་ཞིང་མིང་ཡང་མེད་པར་བསྒོམ༔ ཅེས་པ་ལས་བཞི་ལྷུན་ཐབས་ཁོལ་དུ་ཕྱུང་བ་མཐའ་སྡུད་ཀྱི་གོ་རིམ་ཆ་ལག་གོ༔ ས་མ་ཡ༔ ༈ཀྱིཀྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ རིག་འཛིན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར་འབྲི་གུང་གཞོ་སྟོད་ཏི་སྒྲོ་ནས་གདན་དྲངས་ཤིང་བྱ་ལོར་བདུད་འདུལ་སྔགས་གླིང་དུ་ཤོག་སེར་ནས་ཞལ་བསྒྱུར་བའོ༔ སརྦ་མངྒ་ལཾ། བཀྲ་ཤིས་པར་ཤོག། །། པ༽ གསང་བ་ཌཱཀྐི་ཡིད་བཞིན་ནོར་མཆོག་ལས། གཅོད་ཚོགས་ཆོག་ཁྲིགས་ཡུམ་ཆེན་དགོངས་དོན་སྤྱི་འགྲོས་དང་མཐུན་པར་བཀླག་ཆོག་མར་བཀོད་པ་མཚོ་རྒྱལ་ཐུགས་བཅུད་བཞུགས་སོ། གསྃང་བ་ཡེ་ཤེས་མཚོ་རྒྱལ་མ་ཅིག་སོགས། ། གསྃང་སྔགས་མ་རྒྱུད་ཟབ་དོན་གཅོད་ཡུལ་གྱི། ། གསྃང་མཛོད་བཀའ་གཏེར་བརྒྱུད་འཛིན་མ་ལུས་ལ། ། གསྃང་གསུམ་རབ་གུས་དད་པས་སྤྱི་བོར་འདུད། །
བདུད་བཞི་དབྱིངས་གཅོད་ཡུམ་ཆེན་དགོངས་པའི་དོན། ། གསང་སྔགས་ལམ་ཟབ་ཟུང་འཇུག་སྙན་བརྒྱུད་རྨད། ། གསང་བ་ཡེ་ཤེས་ཚོགས་མཆོད་ཆོ་གའི་ཁྲིགས། ། གབ་བསྡེབས་འཁྲུགས་བསལ་བཀླག་ཆོག་འདི་ན་སྤེལ། དེ་ལ་གསང་བ་ཌཱཀྐི་ཡིད་བཞིན་ནོར་མཆོག་གི་གཅོད་ཚོགས་ཆོག་ཁྲིགས་ཡུམ་ཆེན་དགོངས་དོན་སྤྱི་འགྲོས་དང་མཐུན་པར་བཀླག་ཆོག་མར་བཀོད་པ་མཚོ་རྒྱལ་ཐུགས་བཅུད་ཟབ་མོ་རྡོ་རྗེའི་ཚིག་རྐང་སྙན་བརྒྱུད་གཅོད་ཀྱི་གདམས་པ་ཟབ་མོ་ཉམས་སུ་ལེན་པར་འདོད་པ་དག་གིས། ཚེ་འདི་ཡི་བྱ་བ་བློ་ཡིས་ལིང་གིས་བཏང་ནས། ཕྱི་མ་བདེ་འགྲོ་མཐོ་རིས་ཙམ་མིན་པར་སེམས་ཅན་ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ལ་འགོད་ཆེད། ལུས་ ཕ༽ གསང་བ་ཌཱཀྐི་ཡིད་བཞིན་ནོར་མཆོག་ལས། མཚོ་རྒྱལ་སྙན་བརྒྱུད་རྒྱུན་གཅོད་ངག་འདོན་ཁོལ་ཕྱུང་བཞུགས་སོ། ངོ་བོ་ཀ་དག་ཡུམ་ཆེན་ཀུན་ཏུ་བཟང༌། །
རང་བཞིན་ལྷུན་གྲུབ་ལོངས་སྐུ་ཝཱ་ར་ཧཱི། ། ཐུགས་རྗེ་ཀུན་ཁྱབ་སངས་རྒྱས་པདྨའི་ལྕམ། ། སྐུ་གསུམ་དབྱེར་མེད་རང་རིག་མཁའ་འགྲོར་འདུད། ། གཟུང་འཛིན་འཁྲི་བ་བཙན་ཐབས་གཅོད་པ་དང༌། ། རྟོགས་པའི་གདེང་ཆེན་མཉེས་པའི་བོགས་འབྱིན་ཕྱིར། ། བརྟུལ་ཞུགས་སྤྱོད་པ་ལམ་ལྷོང་ཆ་རྐྱེན་རྨད། ། སྙན་བརྒྱུད་བཀླག་ཆོག་སྤེལ་ལ་གནང་བ་སྩོལ། དེ་ལ་ངེས་དོན་རྫོགས་པ་ཆེན་པོའི་ལྟ་བ་ཀ་དག་གི་དགོངས་པ་མངོན་དུ་གྱུར་ཞིང་སྒོམ་པ་མཉམ་རྗེས་རིས་མེད་དུ་ཤར་བའི་གང་ཟག་དབང་པོ་མཆོག་ལྡན་རྣམས་ལ་གཅོད་བྱ་དང་གཅོད་བྱེད་ཡེ་མ་མཆིས་ཀྱང༌། ལྟ་བ་གོ་ཡུལ་དུ་ཡོད་ཀྱང་ཉམས་ལེན་གྱི་རྩལ་མ་རྫོགས་ཤིང་རེ་དོགས་རྣམ་རྟོག་གི་ཡོ་ལང་འཁྲུགས་པའི་དབང་པོ་འབྲིང་དམན་རྣམས་ལ་ལྟ་བའི་བོགས་འདོན་ཞིང་འཁྲི་བ་བཙན་ཐབས་སུ་གཅོད་པའི་ཐབས་རྨད་དུ་བྱུང་བ་གསང་གཅོད་ཟབ་མོའི་ཉམས་ལེན་ལ་འཇུག་ལ། ཐོག་མར་ཆོས་བརྒྱད་འདིར་སྣང་གི་བྱ་བ་བློས་བཏང་ནས།
གཏན་བདེ་རྫོགས་པའི་སངས་རྒྱས་ཀྱི་གོ་འཕང་དོན་དུ་གཉེར་བའི་ཆེད། ལུས་དང་སྲོག་ལ་མི་འཕོང་ཞིང༌། ཕུང་པོ་གཟན་དུ་བོར་ནས་འཁྲི་བ་བཙན་ཐབས་སུ་གཅོད། མི་མཐུན་པ་གྲོགས་སུ་ཁྱེར། ལྟས་ངན་གཡང་དུ་ལེན། བར་ཆད་དངོས་གྲུབ་ཏུ་ཤེས། ལྷ་འདྲེ་སེམས་སུ་རྟོགས་ཤིང་བདུད་བཞི་གྲོགས་སུ་བསྟེན་ནས་མི་འདོད་པ་ཐམས་ཅད་ཐོག་བརྫིས་དང་རྐྱེན་ངན་ལམ་དུ་ཁྱེར་བའི་གདམས་པ་ཟབ་མོ་ལ་འཇུག་པ་ནི། གཞུང་ལས། ཐོག་མར་གཉན་ས་གསུམ་ལས་ཕྱི་སྣོད་འབྱུང་སྡུད་ཀྱི་གནས་ཡུལ༔ ནང་བཅུད་སྒྱུ་ལུས་ཀྱི་དུར་ཁྲོད༔
གསང་བ་ཚོགས་དྲུག་གི་འདྲེ་དགུ་སྟེ༔ གསུམ་པོ་གང་དུ་མོས་པ་གང་ཟག་གི་བློ་དང་བསྟུན་ནས་ཚོགས་རྫོགས་མཆོད་སྦྱིན་བྱ་བའི་རིམ་པ་ནི༔ ལུས་སེམས་རླུང་གསུམ་དུས་གཅིག་དྲིལ་ནས༔ བཟང་ངན་གྱི་འཁྲི་བ་བཙན་ཐབས་སུ་གཅོད་པའི་ཕྱིར༔ ཕཊ྄ཿདྲག་པོ་གཅིག་བྱ༔ ཞེས་དང༌། དེ་ཡང་ཟིལ་གནོན་གྱི་དམིགས་པ་ཇི་ལྟར་བྱ་ཚུལ་ཡང་གཞུང་ལས། དང་པོ་རང་ཉིད་འགྲོ་བའི་སྔ་ལམ་དུ༔ ཉམས་དགའ་ཏིང་འཛིན་གསལ་ལ་བཟང་༔ བྱིང་འཐིབ་རིག་པ་མ་གསལ་ངན༔
འགྲོ་མ་ཐག་ཏུ་ཟིལ་གནོན་འཕེན༔ རང་ཉིད་ཡུམ་ཆེན་གསལ་བ་ཡི༔ ཐུགས་ཀར་གསེར་གྱི་རྡོ་རྗེ་འཕྲོས༔ བན་དེ་ཡིན་ན་གསེར་གྱི་རྡོ་རྗེ་དང་༔ བུད་མེད་དངུལ་གྱི་རྡོ་རྗེ་དང་༔ སྐྱེས་པ་ལྕགས་ཀྱི་རྡོ་རྗེ་དང་༔ མདའ་འཕང་ལྟར་འཕྲོས་གནས་སུ་ཕབ༔ རྡོ་རྗེ་ལྕགས་ཀྱུ་ཞགས་པ་ཡི༔ འབྲོས་དབང་མེད་པར་ཟིལ་གནོན་བསྒོམ༔ ཞེས་གསུངས་པ་བཞིན་གཉན་ས་སོགས་གལ་ཆེ་ཡིན་ན་སྔ་གནོན་བྱ་བར་གསུངས་པས་དེ་ལྟར་བྱ་བའམ་དབང་སྡུད་ཟིལ་གནོན་སྤྱི་ལྟར་དུ།
ཐོག་མར་ཡ་གི་སངས་རྒྱས་མན་ཆོད་དང༌། མ་ཀི་ན་རག་དམྱལ་ཁམས་ཡན་ཆོད་དུ་འཁོད་པའི་ལྷ་སྲིན་སྡེ་བརྒྱད་སྤྱི་དང་བྱེ་བྲག་ཕ་མས་གཙོས་པའི་སེམས་ཅན་ཐམས་ཅད་ཐར་པ་དང་ཐམས་ཅད་མཁྱེན་པའི་གོ་འཕང་ལ་འགོད་པའི་ཕྱིར། བརྩོན་པ་བྱའོ་སྙམ་པའི་སྙིང་རྗེ་དང༌། སྤོབས་པ་ལྷུར་བླངས་ནས་སྒྱུ་ལུས་བག་ཆགས་ཀྱི་གཡར་ཁང་འདི་ལྟ་བུ་ནམ་ཡང་འདོར་རྒྱུ་ལས་མེད་ན། ད་རེས་མཆོད་སྦྱིན་རྩོམ་པར་བྱའོ་སྙམ་པའི་འདུན་པ་བརྟན་པོའི་ངང༌། རྫོགས་པ་ཆེན་པོའི་ལྟ་བའི་གདེང་གིས་རང་སྣང་དབང་དུ་འདུ་བའི་ཕྱིར་མོས་གུས་ཀྱི་གསོལ་བ་འདེབས་པ་གྲུབ་དབང་རྗེའི་ཞལ་གསུང་ལས་བསྡུས་པ་ནི། ཕཊ྄ཿ ཀུན་བཟང་རྡོར་སེམས་དགའ་རབ་རྗེ། ། འཇམ་དཔལ་བཤེས་གཉེན་ཤྲཱི་སིང༌། ། ཛྙཱ་ན་སཱུ་ཏྲ་བི་མ་ལ། །
པད་འབྱུང་ཡབ་ཡུམ་གནུབས་མཐུ་ཆེན། ། རྩ་གསུམ་གླིང་སོགས་གཅོད་ཡུལ་གྱི། ། གྲུབ་ཐོབ་རིག་འཛིན་མཁའ་འགྲོའི་ཚོགས། ། རང་རང་མཚན་དཔེའི་གཟི་བྱིན་རྫོགས། ། བདག་འཛིན་རུ་ཏྲ་བསྣོལ་བའི་སྟེང༌། ། མཉམ་བཞག་ཏིང་འཛིན་ཕྱག་རྒྱ་ཅན། ། ཐུགས་རྗེའི་དགོངས་པ་མཁའ་ལྟར་བརྡལ། ། རིས་མེད་གདུལ་བྱ་དབྱིངས་སུ་འདྲེན། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་རིག་འཛིན་སྤྲིན་ལྟར་གཏིབས། །
ཐུགས་རྗེས་བྱིན་རླབས་ཆར་ལྟར་འབེབས། ། མཐུ་རྩལ་ནུས་མཐུ་གློག་ལྟར་འཁྱུག ། རང་བྱུང་ཡེ་ཤེས་ལྷང་གིས་སྟོན། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་སྨིན་པ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། །
སྟོང་གསུམ་འཇིག་རྟེན་ཐམས་ཅད་ནས། ། རིགས་དྲུག་སེམས་ཅན་མ་ལུས་ཀུན། ། དཔའ་བོ་ཌཱཀྐིའི་སྐུ་རུ་བཞེངས། ། རྔ་དུང་དྲིལ་གཡེར་སི་ལི་ལི། ། གླུ་གར་བྲོ་རྡུང་ཁྲིགས་སེ་ཁྲིག ། སྣང་སྲིད་ཀུན་ལ་མངའ་དབང་བསྒྱུར། ། གདུལ་བྱའི་ལྷག་མ་མ་ལུས་པ། ཁམས་གསུམ་འཁོར་བ་སྟོངས་པར་བསྒྲལ། ། སྟོང་གསུམ་བརྡལ་བ་དཔལ་གྱི་ཞིང༌། ། རྨད་བྱུང་ཕྲིན་ལས་མཐའ་ལས་འདས། །
སྣང་སྲིད་རྣམ་དག་རྒྱལ་བའི་ཞིང༌། ། ཕུང་ཁམས་རྣམ་དག་ཡི་དམ་ལྷ། ། རང་རིག་རྣམ་དག་སངས་རྒྱས་དངོས། ། བཟང་ཞེན་ངན་རྟོག་འཁྲུལ་པའི་བློ། ། འཁོར་འདས་ཆོས་རྣམས་མ་ལུས་པ། ། གཉིས་མེད་དབྱིངས་སུ་འུབ་ཆུད་ནས། ། སྐྱེ་མེད་ཀློང་དུ་སངས་སེ་སང༌། ། འགགས་མེད་རྩལ་དུ་ཤ་ར་ར། ། རང་བཞིན་ངང་དུ་ཡ་ལ་ལ། ། བདེ་བ་ཆེན་པོར་ཨ་ཨ་ཨ་ཕཊ྄།
དེ་ནས་གཞན་སྣང་ཟིལ་གནོན་གྱི་དམིགས་པ་འདི་བཞིན་ཉམས་སུ་ལེན་པར་བྱའོ། ཕཊ྄ཿ རང་ཉིད་སྐད་ཅིག་གི་གསང་བ་ཡེ་ཤེས་ཀྱི་མཁའ་འགྲོ་མ་ཞལ་གཅིག་ཕྱག་གཉིས་པ། ཕྱག་གཡས་མི་ལྤགས་གཡང་གཞི་ཁྲག་དམར་ཛར་རེ་བ་ནམ་མཁའི་དབྱིངས་སུ་གཡུགས་པས་ཁམས་གསུམ་གྱི་ལྷ་འདྲེ་ཐམས་ཅད་དབང་དུ་སྡུད་ཅིང་གཡོན་པས་མི་རྐང་གི་གླིང་བུ་ཚག་ཚག་ཏུ་འབུད་པས་སྲིད་གསུམ་གྱི་ལྷ་འདྲེ་མ་ལུས་པ་ཟིལ་གྱིས་གནོན་པའི་བདག་ཉིད་ཅན་དུ་གྱུར། ཕཊ྄་ཕཊ྄་ཕཊ྄ཿ ཅེས་རྐང་དུང་ལན་གསུམ་ལག་མཐིལ་དུ་བརྡབས་པས་འབྱུང་པོ་ཕྲ་མོ་རྣམས་མ་དངངས་ཤིག ། གཉིས་པས་མ་སྐྲག་ཅིག ། གསུམ་པས་མ་འཇིགས་ཤིག་ཟེར་བའི་བརྡ། ཐུང་འབུད་ལན་གསུམ་ཉོན་ཅིག་ཉོན་ཅིག་ཉོན་ཅིག་ཅེས། ཡང་འདུས་འདུས་འདུས་ཐུང་འབུད་གསུམ།
དྲག་འབུད་དགྱེས་པའི་ཧ་ཧ་ཧ་ཞེས་གསུམ་དང་དགུ་བུས་ཏེ་གཉན་འབོད་སྤྲོ་ན། འོ་འོ། མཐོ་སྲིད་པའི་རྩེ་མོ་མན་ཆད་ནས་དམའ་ན་རག་དམྱལ་ཁམས་ཡན་ཆད་ཀྱི་བཀའ་སྣང་ཞིང་སྲིད་པའི་ལྷ་མ་སྲིན་སྡེ་བརྒྱད་སྣ་འདྲེན་སྡོང་ཟླ་རྒྱབ་རྟེན་དང་བཅས་པ། གནས་གདོན་ལུས་གདོན་ནད་འདྲེ་ལན་ཆགས་དམ་སྲི་ཕོ་མོ་བྱད་མ་ལྷ་སྲུང་དང་བཅས་པ་ཐམས་ཅད་རི་ན་བུན་གྱིས་གཡོགས་པའམ། སྨུག་པ་རླུང་གིས་བསྡུས་པའམ། བྱ་གཅན་ཐེད་ལ་རུབ་པ་ལྟར་སྐད་ཅིག་རང་དབང་མེད་པར་གཉན་ཁྲོད་ཆེན་པོ་འདིར་འདུས་ཤིག ཅེས་བརྗོད་ནས་རིག་ཐོག་ཏུ་ལྟ་བའི་ངར་བསྐྱེད་དེ་གཅོད་ཌཱཾཾ་ཌཱར་རྒྱག་བཅས། ཕཊ྄ཿ ན་མོཿ མ་དབང་སྡུད་ཀྱི་མཁའ་འགྲོ་རྣལ་འབྱོར་མ༔
ཡེ་ཤེས་མཚོ་རྒྱལ་དྲག་མོའི་སྐུ༔ ཕྱག་གཡས་མི་ལྤགས་གཡང་གཞི་བསྣམས༔ གཡོན་པས་མི་རྐང་གླིང་བུ་འབུད༔ དབང་སྡུད་མཁའ་འགྲོ་འབུམ་གྱིས་བསྐོར༔ གཡང་གཞི་མཁའ་ལ་ཕྱར་བའི་ཚེ༔ སྟེང་གི་ལྷ་སྲིན་ཟིལ་གྱིས་གནོན༔ བར་དུ་ཕྱོགས་བཞིར་གཡབ་པའི་ཚེ༔ སྣང་སྲིད་ལྷ་འདྲེ་དབང་དུ་བསྡུས༔ དྲག་ཏུ་ས་ལ་རྡེབ་པའི་ཚེ༔ འོག་གི་བགེགས་སྲིན་དམ་ལ་བཏགས༔
མཆོག་ཆེན་གླིང་བུ་བུས་པའི་ཚེ༔ སྲིད་གསུམ་ལྷ་འདྲེ་ད་འདུས་ཤིག༔ དབང་དུ་བསྡུས་ལ་ཟིལ་གྱིས་གནོན༔ དབང་སྡུད་མཁའ་འགྲོ་མཐུ་མ་ཆུང་༔ མི་ལྤགས་གཡང་གཞི་རྩལ་མ་ཞན༔ མཆོག་ཆེན་གླིང་བུ་ངར་མ་ཡལ༔ མཁའ་འགྲོའི་དམག་ཚོགས་དཔུང་མ་ཉུང་༔ བཾ་ཚོགས་མཆོད་པ་བཅུད་མ་ཡལ༔ བྱ་རྒོད་ཤ་ཐེད་རོལ་པ་བཞིན༔ རང་དབང་མེད་པར་ད་འདུས་ཤིག༔
ཕཊ྄་ཕཊ྄་ཕཊ྄ཿ རང་ཉིད་མཁའ་འགྲོའི་ཐུགས་ཀ་ནས་དབང་སྡུད་ཀྱི་མཁའ་འགྲོ་མ་མདོག་མ་ངེས་པ་ཕྱག་གཡས་གཡང་གཞི་མེ་འབར་བ་དང་གཡོན་མི་རྐང་གི་གླིང་བུ་ཐོགས་པ་གྲངས་མེད་འཕྲོས་ནས་སྣང་སྲིད་ལྷ་སྲིན་སྡེ་བརྒྱད་ཟ་ལ་རེ་ཞིང་འཐུང་ལ་རྔམ་པ་རྣམས་སྟོན་ཆེན་གྱི་མགྲོན་འཚོགས་པ་ལྟར་རང་དབང་མེད་པར་རླུང་རགས་པས་སྦུར་མ་བསྐྱོད་པ་ལྟར་འདུས་པར་བསམས་ལ། ཕཊ྄ཿ བདག་ཉིད་རྣལ་འབྱོར་དྲག་མོའི་ཐུགས་ཀ་ནས༔ ཧ་རི་ནི་ས་ལས་སྐྱེས་མཁའ་འགྲོ་མ༔ གཡང་གཞི་མེ་འབར་ཐོགས་པ་གྲངས་མེད་འཕྲོས༔ གཡང་གཞི་བརྡབས་ནས་རྐང་གླིང་འབུད་པའི་ཚེ༔ སྲིད་རྩེ་མནར་མེད་དམྱལ་ཁམས་ཡན་ཆོད་ཀྱི༔ སྣང་སྲིད་ལྷ་སྲིན་སྡེ་བརྒྱད་དབང་དུ་སྡུས༔ ཕཊ྄་ཕཊ྄་ཕཊ྄ཿ
ཅེས་རྐང་གླིང་ལན་གསུམ་འབུད། ཕྱོགས་ཀྱི་མཐའ་ཐམས་ཅད་མེ་དཔུང་འཁྲིགས་ནས་བྲོས་དབང་མེད་པར་བསྒོམ། དེ་ནས་རང་དང་ལྷ་འདྲེས་གཙོར་གྱུར་པའི་སེམས་ཅན་ཐམས་ཅད་ལུས་ངག་ཡིད་གསུམ་མི་ཕྱེད་པའི་གདུང་བ་དྲག་པོས་སྐྱབས་སུ་འགྲོ་བར་དམིགས་ལ། ན་མོ༔ སྐྱབས་ཡུལ་གྱི་སངས་རྒྱས་ཆོས་དགེ་འདུན༔ ཚོགས་ཞིང་མཆོག་ཡི་དམ་མཁའ་འགྲོ་དང་༔ དམ་ཅན་དང་ཆོས་སྲུང་རྒྱ་མཚོ་ལ༔ མ་གྱུར་གྱི་སེམས་ཅན་བསྐྱབ་ཏུ་གསོལ༔ ཕཊ྄་ཕཊ྄་ཕཊ྄ཿ ལན་གསུམ།
སེམས་བསྐྱེད་པ་ནི། དེ་ཡི་ཚེ་སེམས་ཅན་ཐམས་ཅད་བདེ་ཆེན་མཆོག་ལ་འགོད་འདོད་ཀྱི་བློས་རང་དང་སེམས་ཅན་ཐམས་ཅད་བྱང་ཆུབ་ཏུ་སེམས་བསྐྱེད་པར་བསམས་ལ། ཕཊ྄ཿ སྲིད་རྩེ་དང་མནར་མེད་ཡན་ཆོད་དུ༔ ཕན་བྱེད་ལྷ་དང་གནོད་བྱེད་ཀྱི་འདྲེ༔ སྡང་དགྲ་དང་བྱམས་གཉེན་མ་ལུས་ཀུན༔ བླ་མེད་ཀྱི་ལམ་ལ་འགོད་པར་བྱ༔ ཕཊ྄་ཕཊ྄་ཕཊ྄ཿ ཅེས་སེམས་ཅན་ཐམས་ཅད་ཕ་མར་མ་གྱུར་པ་ནི་གཅིག་ཀྱང་མེད་བཞིན་རང་གཤིས་ཀྱི་རིག་པ་ངོ་འཕྲོད་ནས་བདེ་སྡུག་ཆགས་སྡང་ལེགས་ཉེས་ཐམས་ཅད་དང་བྲལ་བར་བསྒོམ། བླ་མའི་རྣལ་འབྱོར་བསྒོམ་པ་ནི།
ཕཊ྄ཿ ཚོགས་དྲུག་གི་ནམ་མཁའ་ཡངས་པ་རུ༔ འཇའ་སྤྲིན་དབུས་པད་སྡོང་འབར་བའི་རྩེར༔ སྐྱབས་ཡུལ་གྱི་གུ་རུ་པདྨ་འབྱུང་༔ སངས་རྒྱས་བྱང་སེམས་ཚོགས་ཀྱིས་བསྐོར༔ བྱིན་རླབས་ཀྱི་འོད་ཕུུང་སྤྲིན་ལྟར་གཏིབས༔ དེ་འོག་ཏུ་པད་ཟླའི་གདན་སྟེང་དུ༔ མ་ཅིག་ནི་ཡེ་ཤེས་མཚོ་རྒྱལ་མ༔ གནས་གསུམ་གྱི་ཌཱཀྐིའི་ཚོགས་ཀྱིས་བསྐོར༔ དབུ་རིགས་ལྔ་དང་ཐོར་ཚུགས་ཤིགས་སེ་ཤིག༔
ཕྱག་ཌཱ་དྲིལ་གྱི་སྙན་འགྱུར་འུ་རུ་རུ༔ སྐུ་རུས་རྒྱན་དང་ཅོད་པན་སྤུངས་སེ་སྤུང་༔ ཞབས་བརྐྱང་བསྐུམ་གྱི་གར་སྟབས་ཁྲིགས་སེ་ཁྲིག༔ སྣང་ཆུ་ཟླ་ལྟར་གསལ་བའི་ཐུགས་ཀ་ནས༔ གནས་ཕོ་ཉའི་འོད་ཟེར་འབྲུ་གསུམ་འཕྲོས༔ ཞིང་ཕྱོགས་བཅུའི་རྒྱལ་ཀུན་རྒྱུད་བསྐུལ་ནས༔ དཔལ་རྩ་གསུམ་དང་ཆོས་སྲུང་བཀའ་སྡོད་བཅས༔ མདུན་སྐྱབས་ཡུལ་གྱི་ལྷ་དང་དབྱེར་མེད་གྱུར༔ ཛ་ཧཱུྃ་བཾ་ཧོཿ ཕཊ྄་ཕཊ྄་ཕཊ྄ཿ
མདུན་གྱི་ནམ་མཁར་སངས་རྒྱས་དང་བྱང་སེམས་བླ་མ་ཡི་དམ་མཁའ་འགྲོའི་ལྷ་ཚོགས་རྣམས་གློ་བུར་སྤྲིན་གཏིབས་པ་ལྟར་བཞུགས་པར་བསམས་ལ། ཕྱི་ནང་གསང་བའི་མཆོད་པ་འབུལ་བ་ནི། ཕཊ྄་ཕཊ྄ཿ ཕྱི་ཚོགས་དྲུག་གི་དབང་པོ་རྣམ་ལྔ་མཆོད༔ ནང་དུག་ལྔ་ཡི་འབྱུང་བ་ཁམས་ལྔ་མཆོད༔ དོན་དམ་ཚིག་གི་ཡེ་ཤེས་རྣམ་ལྔ་མཆོད༔ གཞི་བློ་བྲལ་གྱི་མཆོད་པ་བཞེས་སུ་གསོལ༔ ཕཊ྄་ཕཊ྄་ཕཊ྄ཿ ཅེས་པས་བདག་གཞན་སེམས་ཅན་ཐམས་ཅད་ཀྱི་ཕུང་ཁམས་སྐྱེ་མཆེད་རྣམས་སྐྱབས་ཡུལ་ལ་ཕུལ་བར་བསམ། གསོལ་བ་འདེབས་པ་ནི།
ན་མོ༔ གནས་སྤྱི་གཙུག་ཉི་ཟླ་པདྨའི་སྟེང་༔ འཇའ་ཚོན་འོད་ཕུང་གཏིབས་པའི་དབུས༔ ཀུན་བཟང་རྡོ་རྗེ་སེམས་དཔའ་དང་༔ དགའ་རབ་རྡོ་རྗེ་ཤྲཱི་སིང་༔ འཇམ་དཔལ་བཤེས་གཉེན་པདྨ་འབྱུང་༔ ཡེ་ཤེས་མཚོ་རྒྱལ་མནྡ་ར༔ སངས་རྒྱས་ཡེ་ཤེས་རྩ་གསུམ་གླིང་༔ གྲུབ་ཐོབ་བརྒྱུད་པ་བྱིན་རླབས་ཅན༔ བདུད་ཀྱི་གཅོད་ཡུལ་རིན་པོ་ཆེ༔
གསོལ་འདེབས་བུ་ལ་བྱིན་གྱིས་རློབས༔ རོ་སྙོམ་ལམ་དུ་ལྷོང་བ་དང་༔ བརྟུལ་ཞུགས་སྤོབས་པ་མཐར་ཕྱིན་ནས༔ རྐྱེན་ངན་གྲོགས་སུ་འཆར་བ་ཡིས༔ ལྷ་འདྲེར་འགྲོ་དོན་ནུས་པ་རུ༔ རིག་འཛིན་བླ་མས་ཐུགས་རྗེས་ཟུངས༔ རྗེ་ཡབ་ཡུམ་ཉིད་ལྟར་བྱིན་གྱིས་རློབས༔ ཕཊ྄་ཕཊ྄་ཕཊ྄ཿ ཅེས་པས་བརྒྱུད་པའི་བླ་མ་རྣམས་ཐོ་བརྩེགས་ཀྱི་རྣམ་པས་མུ་ཏིག་བསྟར་ལ་བརྒྱུས་པ་ལྟར་སྤྱི་བོར་བཞུགས་པ་རྣམས། ཀུན་ཏུ་བཟང་པོ་ནས་རིམ་བཞིན་རྩ་བའི་བླ་མའི་བར་འོད་དུ་ཞུ།
རིགས་བདག་བླ་མ་ཡང་འོད་དུ་ཞུ་ནས་རང་ཉིད་མཁའ་འགྲོའི་ཚངས་བུག་ནས་མར་ཐིམ་པས་རང་རིག་དང་དབྱེར་མེད་དུ་འདྲེས་པས་རྒྱུད་བྱིན་གྱིས་བརླབས་པར་བསམ། བེམ་རིག་ཕྲལ་བ་ནི། ཕཊ྄ཿ རང་རིག་རྣམ་ཤེས་མ་སར་སྒོ་ང་ཙམ༔ སྤྱི་བོར་སྐར་མདའ་འགྱུ་བཞིན་གྱེན་དུ་འཕྲོས༔ རྗེ་བཙུན་མཐིང་འོད་འབར་མའི་ཐུགས་ཀར་ཐིམ༔ གསལ་སྟོང་བདེ་ཆེན་རྣལ་འབྱོར་མ་རུ་ཤར༔ ཕཊ྄་ཕཊ྄་ཕཊ྄ཿ ཅེས་རང་སེམས་མཁའ་འགྲོའི་ཐུགས་དང་དབྱེར་མེད་དུ་འདྲེས་པར་བསམ། དེ་ནས་མཎྜལ་འབུལ་བ་ནི།
རང་གི་བེམ་པོ་དེ་མདུན་དུ་གན་རྐྱལ་དུ་འགྱེལ་བ་ལ་གྲི་གུག་ཚད་ཙམ་གྱིས་པགས་པ་དང་ཡན་ལག་ཐམས་ཅད་སོ་སོར་ཕྲལ་ནས་མདུན་བསྐྱེད་ལ་མཎྜལ་འབུལ་བར་བསམ་མོ། ཕཊ྄ཿ གྲི་གུག་གདེང་ཙམ་པགས་པ་ཕྱལ་གྱིས་བཤུས༔ བཀྲམ་པས་དབང་ཆེན་གསེར་གྱི་ས་གཞིར་གྱུར༔ མགོ་བོ་ཁང་བཟང་བེམ་པོ་རི་རབ་དང་༔ ཡན་ལག་གླིང་བཞི་ཉིང་ལག་གླིང་ཕྲན་བརྒྱད༔ དོན་སྣོད་བཀྲ་ཤིས་རྫས་རྟགས་རྒྱལ་སྲིད་བདུན༔ ཁྲལ་ཁྲོལ་ལྷག་མ་མཎྜལ་བཀོད་པའི་ཁྱོན༔ མིག་གཉིས་ཉི་མ་ཟླ་བ་ལ་སོགས་པ༔ གདུལ་བྱས་ཚོགས་གཉིས་རྫོགས་ཕྱིར་མཆོད་སྤྲིན་འདི༔
ཕྱོགས་དུས་སྐྱབས་ཡུལ་རྣམས་ཀྱི་སྤྱན་སྔར་འབུལ༔ རྗེ་བཙུན་མ་ཧཱ་གུ་རུའི་སྤྱན་སྔར་འབུལ༔ མ་ཅིག་ཡེ་ཤེས་མཚོ་རྒྱལ་སྤྱན་སྔར་འབུལ༔ གྲུབ་ཐོབ་རིག་འཛིན་རྒྱ་མཚོའི་སྤྱན་སྔར་འབུལ༔ འགྲོ་མགོན་རྩ་བའི་བླ་མའི་སྤྱན་སྔར་འབུལ༔ དམ་པ་བདེ་གཤེགས་རྣམས་ཀྱི་ཐུགས་རྗེས་ཟུངས༔ ཕན་དགེ་བླ་མེད་མཆོག་ལ་ཡི་རང་ངོ་༔ སྣང་སྲིད་ལྷ་འདྲེ་གྲོལ་བར་ཆོས་འཁོར་བསྐོར༔ མྱ་ངན་མི་འདའ་འགྲོ་བའི་གཉེན་དུ་བཞུགས༔ ཟག་མེད་སྒྱུ་ལུས་ཕུལ་བའི་དགེ་རྩ་ཡིས༔
རྗེ་བཙུན་གུ་རུ་ཡབ་ཡུམ་འགྲུབ་གྱུར་ནས༔ སྣང་སྲིད་ལྷ་འདྲེ་དབང་དུ་འདུ་བར་ཤོག༔ ཕཊ྄་ཕཊ྄་ཕཊ྄ཿ ཅེས་མདུན་བསྐྱེད་ཀྱི་ལྷ་ཚོགས་རྣམས་མཉེས་ཤིང་ཚིམ་པར་གྱུར་ནས། འགྲོ་ཀུན་བྱང་ཆུབ་ཀྱི་འབྲས་བུ་ཐོབ་པར་བསམ། ཕཊ྄ཿ སྐྱབས་ཡུལ་ལྷ་ཚོགས་གུ་རུའི་སྐུ་ལ་ཐིམ༔ གུ་རུ་འོད་ཞུ་མཚོ་རྒྱལ་ལ་ཐིམ་པས༔ ཌཱཀྐི་རྒྱ་མཚོ་ཨོྃ་ཨཱཿཧཱུྃ་འབྲུ་གྱུར༔ རང་ལ་ཐིམ་པས་སྣང་སྟོང་མཁའ་འགྲོར་གྱུར༔
ཕཊ྄་ཕཊ྄་ཕཊ྄ཿ ཅེས་པས་མདུན་གྱི་སྐྱབས་ཡུལ་རྣམས་རང་ལ་འབྲུ་གསུམ་གྱི་རྣམ་པར་ཐིམ། སྐུ་གསུམ་དམིགས་མེད་ཀྱི་དབང་ཐོབ་པར་མོས། དེ་ནས་དངོས་གཞི་རིག་པ་སྐྱེ་མེད་དུ་ཡེ་ཤེས་མཁའ་འགྲོ་སྐུ་མདོག་དམར་མོ་ཆགས་པའི་ཉམས་ཅན་ཞིག་ཏུ་བསྒོམ་ཞིང་གཟི་བྱིན་བསྐྱེད་ལ། ཕཊ྄ཿ རང་རིག་སྐད་ཅིག་གསང་བ་ཡེ་ཤེས་སྐུ༔ མཐིང་ནག་རབ་འཕྲོས་ཞལ་གདངས་མཆེ་བ་གཙིགས༔ སྤྱན་རྩ་འཁྱིལ་ཞིང་སྨིན་མ་མེ་ལྟར་འབར༔ དབུ་སྐྲ་དམར་སེར་སྲིད་གསུམ་དབྱིངས་ལ་བསྐྱོད༔ ཕྱག་གཡས་ཟངས་གྲི་གཡོན་པས་བྷནྡྷ་བསྣམས༔
དུར་ཁྲོད་ཆས་ལྡན་གར་སྟབས་རོ་གདན་འགྱིང་༔ ཐུགས་ལས་སྤྲོས་པའི་མཁའ་འགྲོ་སྡེ་ལྔ་ཡིས༔ གྲི་གུག་ཐོགས་ནས་པགས་པ་ཕྱལ་གྱིས་བཤུས༔ དབང་སྡུད་མཁའ་འགྲོ་འབུམ་གྱི་ལག་ཏུ་ཐོགས༔ བྷནྡྷ་བཅད་པས་སྟོང་གསུམ་ཁྱོན་ཙམ་གྱུར༔ དེ་ནང་ཤ་ཁྲག་སྤུངས་པས་ལྟེམ་གྱིས་གང་༔ ལན་གསུམ་དམ་ཚིག་ཕྱག་རྒྱས་དཀྲུགས་པ་ཡིས༔ སྐྱེ་བདུན་སྙིང་པོ་ལྟ་བུར་བདུད་རྩིར་གྱུར༔ ཕཊ྄་ཕཊ྄་ཕཊ྄ཿ ཡང་རང་གི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་གྲངས་མེད་འཕྲོས་ནས་བྷནྡྷའི་སྐྱོགས་ཐོགས་ཏེ་ཕྱོགས་བཅུའི་ཞིང་ཁམས་རྣམས་སུ་གང་བཞུགས་དང་འཁོད་པའི་མགྲོན་ལ་མཆོད་ཅིང་སྦྱིན་པར་བསམས་ལ༔
ཕཊ྄ཿ མཁའ་འགྲོ་རྒྱ་མཚོ་ལས་བྱེད་དུ་མ་ཡི༔ ཕྱག་ན་བྷནྡྷ་ལྕང་ལོའི་སྐྱོགས་ཐོགས་ནས༔ དགྱེས་པ་བསྐྱེད་པའི་མཆོད་སྤྲིན་དུ་མ་འབུལ༔ སྣང་ཡུལ་ཚོགས་དྲུག་དགོངས་པ་རྫོགས་གྱུར་ཅིག༔ ཕཊ྄ཿ ཀུན་ཏུ་བཟང་པོ་རྡོ་རྗེ་སེམས་དཔའ་སོགས༔ རིགས་ལྔའི་སངས་རྒྱས་རྣམས་ལ་འབུལ༔ དགའ་རབ་ཤྲཱི་སིངྷ་སོགས༔ རིག་འཛིན་བརྡ་བརྒྱུད་རྣམས་ལ་འབུལ༔
འཇམ་དཔལ་བཤེས་གཉེན་པད་འབྱུང་སོགས༔ གང་ཟག་སྙན་བརྒྱུད་རྣམས་ལ་འབུལ༔ མནྡ་ར་བ་མཚོ་རྒྱལ་སོགས༔ མཁའ་འགྲོ་གཏེར་བརྒྱུད་རྣམས་ལ་འབུལ༔ བོ་དྷི་ས་ཏྭ་ཆོས་རྒྱལ་སོགས༔ གྲུབ་ཐོབ་རྗེ་འབངས་རྣམས་ལ་འབུལ༔ སངས་རྒྱས་ཡེ་ཤེས་དྷེ་ཝ་སོགས༔ བཀའ་བབ་གཅོད་ཡུལ་བརྒྱུད་པར་འབུལ༔ ཆེ་མཆོག་ཧེ་རུ་ཀ་པ་སོགས༔ རྒྱུད་སྡེ་བཞི་ཡི་ལྷ་ལ་འབུལ༔
ཕྱག་བཞི་ཕྱག་དྲུག་ཞིང་སྐྱོང་སོགས༔ ཆོས་འཁོར་སྐྱོང་བའི་སྲུང་མར་འབུལ༔ མ་གཟའ་རྡོར་ལེགས་ཞིང་སྐྱོང་སོགས༔ བྱ་ར་གཏེར་སྲུང་རྣམས་ལ་འབུལ༔ ལྷ་ཀླུ་སྡེ་བརྒྱད་གཞི་བདག་སོགས༔ དྲེགས་པ་ཤ་ཟ་རྣམས་ལ་འབུལ༔ བགེགས་རིགས་དམྱལ་བ་ཡི་དྭགས་སོགས༔ ལན་ཆགས་འབྱུང་པོ་རྣམས་ལ་འབུལ༔ བུ་ལོན་ཤ་འཁོན་མ་སོད་པའི༔ སྔོན་ལས་འཕྲལ་རྐྱེན་རྣམས་ལ་འབུལ༔
གྲེ་བོ་གསོན་འདྲེ་ཕོ་མོ་སོགས༔ བསམ་ངན་ལོག་སྦྱོར་འཆང་ལ་འབུལ༔ མི་མིན་ཐེའུ་རང་ཡུལ་འདྲེ་སོགས༔ འབྱུང་པོ་ནད་བདག་རྣམས་ལ་འབུལ༔ བན་བོན་དམོད་པའི་བྱད་ཀ་སོགས༔ རིག་སྔགས་འཆང་བ་རྣམས་ལ་འབུལ༔ སྲིད་པ་བར་དོའི་སེམས་ཅན་སོགས༔ ཡིད་ལུས་འགྱུ་བ་རྣམས་ལ་འབུལ༔ སྒྱུ་ལུས་ཏིང་འཛིན་མཆོད་སྦྱིན་འདི༔ འདོད་པའི་མཁོ་དགུར་གྱུར་ནས་ཀྱང་༔
ལོངས་སྤྱོད་མཛོད་ལ་སྤྱོད་པར་ཤོག༔ ཕཊ྄་ཕཊ྄་ཕཊ྄ཿ ཕཊ྄་གྲངས་མང་ཉུང་དམིགས་པ་མ་ཟིན་པར་བྱ༔ ཕྱོགས་བཅུའི་སངས་རྒྱས་བྱང་སེམས་ཚོགས་ཡི་དམ་དཀྱིལ་འཁོར་ལྷ་ཚོགས་ལ་བདུད་རྩི་རུ་དམིགས་ནས་ཕུལ༔ དྲེགས་པ་ཤ་ཟའི་ཚོགས་རྣམས་ལ་ཤ་ཁྲག་གི་ཕུང་པོར་བསྐྱེད་ནས་ཕུལ༔ གཞན་ཡང་གང་འདོད་པ་དེར་བསྒྱུར་ཏེ་ཕུལ་ནས་དགའ་མགུ་ངོམས་ནས་རེ་ཁ་ཁེངས་ཤིང་སྔོན་ལས་འཕྲལ་རྐྱེན་དུ་གྱུར་པའི་ལན་ཆགས་ཀྱང་བྱང་༔ ཚོགས་རྫོགས་དགེ་བ་འདི་ཡི་རྒྱུ་ལ་བརྟེན་ནས་ཀུན་ཀྱང་བྱང་ཆུབ་ཐོབ་པར་བསམ༔ དེ་ནས་ལྷག་མའམ་ཕྲན་བུའི་ཟག་པའི་རིགས་རྣམས་ཁས་ཞན་གྲལ་དུ་མ་འཁོད་པ་རྣམས་ལ་སྦྱིན་པ་ནི༔ ཕཊ྄ཿ འདིར་འདུས་ཤིག་གློ་བུར་ལྷགས་པ་ཡི༔
ཁས་ཞན་དང་དབང་ཆུང་ཞ་ལོང་ལྐུགས༔ མ་གོ་དང་མ་ཐོས་མ་མཐོང་ཞིང་༔ ཚེ་རབས་སུ་རྣམ་སྨིན་འཁོར་བའི་རིགས༔ སྡུག་བསྔལ་གྱི་རྫིང་བུ་བསྐྱིལ་བ་རྣམས༔ བམ་ཚོགས་ཀྱི་ལྷག་མ་འདི་ཁྱེར་ལ༔ འདོད་ཡོན་གྱི་ལོངས་སྤྱོད་ཐོབ་ནས་སུ༔ སྡང་སེམས་ཀྱི་འཚེ་བ་རབ་ཞི་ཞིང་༔ ཕན་དགེ་ཡི་ལམ་བཟང་སྟོན་མཛད་དེས༔ རིགས་དྲུག་ཀུན་སྡུག་བསྔལ་ཞི་བ་དང་༔ བྱང་ཆུབ་ཀྱི་གོ་འཕང་ཐོབ་གྱུར་ཅིག༔
ཕཊ྄་ཕཊ྄་ཕཊ྄ཿ ཤ་ཁྲག་ལྷག་མེད་དུ་རོལ་ནས་ཁས་ཞན་དང་དབང་ཆུང་རིགས་རྣམས་ཀྱང་བྱང་ཆུབ་ཐོབ་ནས་དབང་ཆེན་དུ་གྱུར་པར་བསམ༔ དེ་ནས་གཏང་ལེན་བྱ་བ་ནི༔ ཕཊ྄ཿ ཁྱེད་སྣང་སྲིད་ཀྱི་ལྷ་སྲིན་གཞི་བདག་དང་༔ རིགས་དྲུག་གི་སྐྱེ་གནས་རྣམ་བཞིའི་ཚོགས༔ གྲངས་མེད་དུ་ཕ་མར་འདུ་ཤེས་ནས༔ དུས་དེ་ཙམ་ཞིག་དྲིན་ལན་འཇལ་བ་ལ༔ གདོན་ཁྱེད་རྣམས་ལ་ཉེས་ཚོགས་ཅི་མཆིས་པ༔ བདག་སེམས་བསྐྱེད་འདིས་སྨིན་ནས་འཁོར་བར་ཤོག༔
ངེད་རྣལ་འབྱོར་ལ་བདེ་སྐྱིད་གང་མཆིས་པ༔ ཁྱེད་གནོད་བྱེད་ལ་ཕན་དགེ་འབྱུང་བར་ཤོག༔ རྒྱུ་དགེ་བཅུ་ཡི་ལས་འབྲས་དཀར་པོ་འདིས༔ ཁྱེད་གནོད་བྱེད་ཀྱི་སྡུག་བསྔལ་ཞི་བར་ཤོག༔ ལར་གཅོད་ཡུལ་གྱི་ཚོགས་རྫོགས་མཆོད་སྦྱིན་འདིས༔ རྐྱེན་ལྷ་འདྲེའི་རེ་ཁ་ཁེངས་པར་ཤོག༔ རྒྱུ་འཁྲུལ་སྣང་གི་ལྷ་འདྲེ་སྟོང་གཟུགས་ལ༔ བདག་གཉིས་འཛིན་གྱི་རེ་དོགས་ཆོད་པར་ཤོག༔ གཞི་སྣང་སྲིད་ཀུན་ཆོས་སྐུར་གྲོལ་ནས་ཀྱང་༔ ལམ་ཚོགས་དྲུག་ཀུན་སྒྱུ་མར་ཤེས་པ་ཡི༔
གཅོད་ཟབ་དོན་གྱི་འབྲས་བུ་སྨིན་པ་ཡིས༔ རྒྱུ་དེ་བཞིན་གྱི་བྱང་ཆུབ་ལམ་འགོད་ཤོག༔ ཕཊ྄་ཕཊ྄་ཕཊ྄༔
ཅེས་པས་རང་གི་ཚེ་དང་བསོད་ནམས་ཐམས་ཅད་རིགས་དྲུག་མགྲོན་དུ་གྱུར་པ་ཐམས་ཅད་ལ་ཕོག་པས་བདེ་སྐྱིད་ཕུན་སུམ་ཚོགས༔ གཞན་གྱི་སྡུག་བསྔལ་ཐམས་ཅད་རང་ལ་ཐིམ་པས་སྐྱེ་བ་དང་ཚེ་རབས་ཀྱི་ལན་ཆགས་ཐམས་ཅད་ལུས་འདྀ་ཐོག་ནས་འཁོར་བར་བསམ༔ སེམས་བསྐྱེད་དེ་ཡི་འབྲས་བུས་ཚེ་རབས་ཀྱི་སྡིག་སྒྲིབ་ཐམས་ཅད་བྱང་ཞིང་མཁའ་སྤྱོད་ཨོ་རྒྱན་གྱི་གནས་སུ་སྐྱེ་བར་འགྱུར་རོ༔ སྨོན་ལམ་ནི། ཧོཿ མ་གྱུར་ཐམས་ཅད་གཞི་དག་ཆོས་ཀྱི་སྐུ། ། མ་བསྒོམས་མ་བཅོས་ཡེ་ནས་རང་སངས་རྒྱས། །
འོན་ཀྱང་དེ་དོན་མ་རྟོགས་འཁྲུལ་པའི་འགྲོ། ། ཀུན་ཀྱང་ཡུམ་ཆེན་གོ་འཕང་ཐོབ་པར་ཤོག ཕཊ྄ཿ གཅོད་ཡུལ་ཟབ་མོའི་ཉམས་ལེན་གྱིས༔ འགྲོ་ཀུན་སྲིད་མཚོ་ལས་སྒྲོལ་ཞིང་༔ རྣམ་མཁྱེན་ཐར་པའི་ལམ་ཞུགས་ནས༔ ཀུན་ཀྱང་བྱང་ཆུབ་མྱུར་ཐོབ་ཤོག༔ ཕཊ྄ཿཕཊ྄ཿཕཊ྄ཿ ཅེས་བསྔོ་སྨོན་སྤྱི་དང་འཁོར་གསུམ་ཡོངས་དག་དམིགས་མེད་འོད་གསལ་རྫོགས་པ་ཆེན་པོ་ཡེ་གྲོལ་ཀ་དག་ངེས་དོན་གཅོད་ཡུལ་དགོངས་པས་རྩིས་ཟིན་པར་བྱའོ། ཞེས་ཉམས་ལེན་སྙིང་པོའི་རྣལ་འབྱོར་ལ་རྒྱུན་དུ་བརྩོན་པའི་སྒྲུབ་སྡེ་བ་རྣམས་ཀྱི་ཆེད་སྤྲོས་པ་ཉེ་བར་འཚམས་པའི་དབང་དུ་བྱས་ཏེ་གཏེར་གཞུང་རྒྱུན་ཁྱེར་གཞིར་བཞག་གཅོད་ཡུལ་སྤྱི་མཐུན་བཞིན་གོ་རིམ་འཁྲུགས་བསྡེབ་ཅུང་ཟད་དང་བཅས་ཁ་སྐོང་དགོས་ངེས་རེ་ཟུང་རིགས་མཐུན་གཞན་ནས་བླངས་ཏེ་གཅོད་ཡུལ་ཟབ་མོར་མོས་པ་སྤྱོད་པའི་སྐལ་བཟང་ཅན་ཀུ་སུ་ལའི་འཇམ་དབྱངས་འགྲོ་བ་ཀུན་འདུལ་གྱིས་བསྒྲིགས་ཆགས་སུ་བགྱིས་པས་འཕན་སྤྲུལ་བསྟན་འཛིན་འགྱུར་མེད་དཔལ་བཟང་པོས་སུག་བྲིས་བགྱིས་པས་འགྲོ་ཀུན་བདུད་བཞིའི་གཡུལ་ལས་རྒྱལ་བའི་རྒྱུར་གྱུར་ཅིག། །།
བ༽ གསང་བ་ཌཱཀྐི་ཡིད་བཞིན་ནོར་མཆོག་ལས། གཅོད་ཡུལ་གསོལ་འདེབས་བྱིན་རླབས་སྤྲིན་གྱི་ཕུང་པོ་བཞུགས། ཕཊ྄ཿ རང་ཉིད་སྐད་ཅིག་གིས་གསང་བ་ཡེ་ཤེས་ཀྱི་མཁའ་འགྲོ་མ་དམར་གསལ་ཁྲོ་འཛུམ་ཆགས་པའི་ཉམས་ཅན། སྤྱན་གསུམ་བར་སྣང་ལ་ཧྲིག་ཧྲིག་གཟིགས་པ། ཞབས་སྟངས་སྟབས་ཀྱིས་འཇིག་རྟེན་ཐམས་ཅད་རྨང་ནས་ལྡེག་ཅིང་རབ་ཏུ་གཡོ་བས། གནས་གསུམ་གྱི་མཁའ་འགྲོ་རྒྱ་མཚོ་ཕྲིན་ལས་ཀྱི་ཕོ་ཉར་འགྱེད་པ། ཕྱག་གཉིས་ཅང་ཏེའུ་དང་དྲིལ་གཡེར་གྱི་སྒྲ་སྐད་འུར་སིལ་དུ་བསྒྲགས་པས་མཁའ་སྤྱོད་དག་པའི་ཞིང་ཐམས་ཅད་རབ་ཏུ་གཡོས་ཏེ། རིག་འཛིན་གྲུབ་ཐོབ་རྒྱ་མཚོའི་སྐུ་གསུང་ཐུགས་ཀྱི་རོལ་པ་ཆེན་པོ་མངོན་དུ་བྱེད་པའི་ཐུགས་དམ་གྱི་རྒྱུད་དྲག་ཏུ་བསྐུལ་བས། བདག་སོགས་སེམས་ཅན་ཐམས་ཅད་ཀྱི་རྒྱུད་ལ་ཡེ་ཤེས་ཐུགས་རྗེའི་བྱིན་འོད་ཀྱིས་རྟོག་བྲལ་རང་བྱུང་གི་རིག་པ་རྗེན་པར་སྟོན་ཅིང་སྣང་སྲིད་ཐམས་ཅད་ལྷུན་འབྱམས་བརྡལ་བ་ཆེན་པོར་དབང་བསྒྱུར་བའི་བརྟུལ་ཞུགས་དང་རྫུ་འཕྲུལ་ཐོགས་མེད་སྩོལ་བའི་རང་བཞིན་ཅན་དུ་གྱུར།
ཕཊ྄ཿ ཆོས་དབྱིངས་བདེ་ཆེན་ཡུམ་གྱི་ཀློང༌། ། རང་བྱུང་ལྷུན་གྲུབ་ཀུན་ཏུ་བཟང༌། ། ཐོག་མའི་མགོན་པོ་འོད་མི་འགྱུར། ། མཚན་དཔེའི་དཔལ་འབར་ཀུན་ཏུ་ཞལ། ཁྱབ་བརྡལ་འོད་ཀྱི་ཕུང་པོ་ཅན། ། སྲིད་ཞི་ཀུན་གྱི་སྲོག་གཅིག་པུ། ། ཐུགས་བཅུད་དགོངས་བརྒྱུད་བྱེ་བ་འབུམ། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། །
སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། གསང་སྒྲོམ་མེ་རི་འབར་བའི་རྩེར། ། རྡོ་རྗེ་སེམས་དཔའ་ལོངས་སྤྱོད་རྫོགས། ། དུག་ལྔ་བརྫིས་པའི་ཁྲི་སྟེང་ན། ། སྐྱིལ་ཀྲུང་རྡོ་རྗེ་དྲིལ་བུ་འཛིན། ། ཡེ་ཤེས་འོད་ལྔའི་ཚོམ་བུ་འཁྲིགས། །
གསང་མཛོད་བརྡ་བརྒྱུད་འབུམ་སྡེས་བསྐོར། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། བསིལ་བ་ཚལ་གྱི་དུར་ཁྲོད་ནས། ། དགའ་རབ་རྡོ་རྗེ་སྤྲུལ་པའི་སྐུ། །
འོད་ལྔའི་མདངས་ལྡན་རུས་པས་བརྒྱན། ཁྱབ་འཇུག་བུ་མོ་གཅེར་བུ་ཆིབས། ། ཐོད་རྔ་རྡུང་ཞིང་རྐང་གླིང་འབུད། ། སྙན་བརྒྱུད་བཀའ་བབ་འབུམ་སྡེས་བསྐོར། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་མཁའ་འགྲོ་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། །
ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། སོ་ས་གླིང་གི་དུར་ཁྲོད་ནས། ། འཇམ་དཔལ་བཤེས་གཉེན་དམར་སྨུག་བཞད། ། སེང་ཆེན་བསྣོལ་བའི་ཁྲི་སྟེང་དུ། ། སྐྱིལ་ཀྲུང་རྡོ་རྗེ་སྡིགས་མཛུབ་ཅན། ། གདུགས་དང་རྒྱལ་མཚན་ཐིབས་སེ་ཐིབ། ། དབང་སྒྱུར་རིག་འཛིན་བྱེ་བས་བསྐོར། ། སྣང་སྲིད་ཐམས་ཅད་དབང་དུ་བསྡུས། །
དཔའ་བོ་མཁའ་འགྲོ་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། རྒྱ་ནག་བསིལ་ཆེན་དུར་ཁྲོད་ནས། ། ཤྲཱི་སིངྷ་སྨུག་ནག་གཏུམ། །
གཅེར་བུ་ཐོར་ཚུགས་སྒྲོ་ཕོད་ཅན། ། གླང་ཆེན་བརྗིད་པའི་གདན་ལ་འགྱིང༌། ། རལ་གྲི་ཕྱར་ཞིང་ཐོད་ཁྲག་གསོལ། ། གཏུམ་དྲག་རིག་འཛིན་འབུམ་སྡེས་བསྐོར། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་མཁའ་འགྲོ་སྤྲིན་ལྟར་གཏིབས། ། ཐུགས་རྗེ་ལྡན་པའི་རིགས་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། །
ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། རྒྱ་གར་བྷ་སེང་དུར་ཁྲོད་ནས། ། ཛྙཱ་ན་སཱུ་ཏྲ་སྔོ་ནག་གཏུམ། ། ཌཱ་དྲིལ་འཁྲོལ་ཞིང་སྟངས་སྟབས་ཀྱིས། ། སྟག་མོ་གྲུས་མའི་སྟེང་ན་རོལ། ། རྨ་བྱའི་གདུགས་དང་བསིལ་ཡབ་ལྡིང༌། ། རིག་འཛིན་ཚོམ་བུ་འབུམ་སྡེས་བསྐོར། ། སྣང་སྲིད་ཐམས་ཅད་དབང་དུ་བསྡུས། །
དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། རྒྱ་ནག་རི་བོ་རྩེ་ལྔ་ནས། ། པཎ་ཆེན་བི་མ་མི་ཏྲ་སྔོ། །
གྲུབ་ཐོབ་རྣལ་འབྱོར་སྤྱོད་པའི་ཆས། ། རྡོ་རྗེ་རྩེ་ལྔ་ཚེ་བུམ་འཛིན། ། བྱ་ཁྱུང་རྔམ་པའི་སྟེང་ན་རོལ། ། འཆི་མེད་རིག་འཛིན་འབུམ་སྡེས་བསྐོར། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། །
ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། རཀྴ་སྲིན་པོའི་རྒྱལ་ཁབ་ནས། ། པདྨ་ཐོད་ཕྲེང་དམར་ནག་སྒེག ཁྲག་འཐུང་ཧེ་རུ་ཀ་ཡི་ཆས། ། ལྷ་སྲིན་སྡེ་བརྒྱད་བསྣོལ་བའི་སྟཻང༌། ། འགྱིང་བརྗིད་རྡོ་རྗེ་བྷནྡྷ་འཛིན། ། གྲུབ་ཐོབ་རིག་འཛིན་བྱེ་བས་བསྐོར། ། སྣང་སྲིད་ཐམས་ཅད་དབང་དུ་བསྡུས། །
དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། ཀེའུ་རི་གསང་བ་ཡང་རྫོང་ནས། ། ཡེ་ཤེས་མཚོ་རྒྱལ་དཀར་དམར་དགྱེས། །
དར་ཚོན་ན་བཟའ་རུས་རྒྱན་བཀླུབས། ། བདུད་དང་འབྱུང་པོ་བསྣོལ་བའི་སྟེང༌། ། ཟིལ་ལྡན་ཌཱ་རུ་དྲིལ་བུ་འཁྲོལ། ། བརྡ་བསྒྱུར་དཔག་མེད་ཐིབས་སེ་ཐིབ། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། །
ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། ཟླ་གམ་དབང་གི་ཕུག་པ་ནས། ། མནྡ་ར་བ་དམར་གསལ་འཛུམ། ། མཁའ་སྤྱོད་ལོངས་སྐུའི་ཆ་ལུགས་ཅན། ། བདུད་བཞི་བསྣོལ་བའི་ཁྲི་སྟེང་ན། ། བགྲེས་རྒུད་བྲལ་བའི་ཚེ་བུམ་འཛིན། ། འབྱུང་ལྔ་སྲོག་འཛིན་ལྷ་མོས་བསྐོར། ། སྣང་སྲིད་ཐམས་ཅད་དབང་དུ་བསྡུས། །
དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། ཡང་རྫོང་ཤེལ་གྱི་བྲག་ཕུག་ནས། ། སངས་རྒྱས་ཡེ་ཤེས་གཏུམ་རྔམ་ཁྲོ། །
བདུད་འདུལ་སྔགས་པའི་ཆ་ལུགས་ཅན། ། རུ་ཏྲ་དམ་སྲི་བསྣོལ་བའི་སྟེང༌། ། རྡོ་རྗེ་གདེངས་ཤིང་ཕུར་བུ་འདྲིལ། ། དྲག་སྔགས་རིག་འཛིན་འབུམ་སྡེས་བསྐོར། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། །
ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། སྲིད་གསུམ་རྣམ་རྒྱལ་ཕོ་བྲང་ནས། ། རྩ་གསུམ་གླིང་པ་ཆོས་ཀྱི་རྒྱལ། ། དཀར་སྨུག་ཁྲོ་འཛུམ་དགྱེས་པའི་ཉམས། ། དམ་སྲི་རྒྱལ་འགོང་བསྣོལ་བའི་སྟེང༌། ། དོར་སྟབས་ཟིལ་གནོན་ཕྱག་རྒྱ་མཛད། ། གཏེར་བརྒྱུད་བཀའ་བབ་བྱེ་བས་བསྐོར། ། སྣང་སྲིད་ཐམས་ཅད་དབང་དུ་བསྡུས། །
དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། འགྲོ་འདུལ་སྤྲུལ་པའི་ཕོ་བྲང་ནས། ། གྲུབ་དབང་ཐུགས་མཆོག་རྡོ་རྗེ་ནི། །
དམར་སྨུག་ཁྲོ་ལ་ཆགས་པའི་ཚུལ། ། ལོག་རྟོག་བདུད་བཞི་བརྫིས་པའི་སྟེང༌། ། དར་ནག་ཕྱར་ཞིང་ཕུར་བུ་གདེངས། ། རིག་འཛིན་གྲུབ་ཐོབ་འབུམ་གྱིས་བསྐོར། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། །
ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། ཙིཏྟ་རིན་ཆེན་ཕོ་བྲང་ནས། ། རིགས་འདུས་རྩ་བའི་བླ་མས་རྗེ། ། མཚན་དཔེའི་གཟི་བྱིན་འོད་དུ་འབར། ། རང་བྱུང་ཡེ་ཤེས་ལྷང་གིས་སྟོན། ། ཐུགས་རྗེའི་དབྱིངས་ནས་བསྐྱོད་པའི་ཚེ། ། དུས་གསུམ་སངས་རྒྱས་སྤྲིན་ལྟར་གཏིབས། ། སྣང་སྲིད་ཐམས་ཅད་དབང་དུ་བསྡུས། །
དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། གངས་ཅན་བོད་ཡུལ་གནས་མཆོག་ནས། ། གྲུབ་ཐོབ་རྗེ་འབངས་རྒྱ་མཚོའི་ཚོགས། །
དབང་སྒྱུར་བརྟུལ་ཞུགས་རོལ་པ་ཡིས། ། རྡུལ་ཕྲན་རེ་ཡང་རྒྱལ་བའི་ཞིང༌། ། སྐུ་དང་ཚོམ་བུ་ཤིགས་སེ་ཤིག ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། །
འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། འགྲོ་བ་འདུལ་བའི་ཞིང་ཁམས་ནས། ། ཐུགས་རྗེ་སྤྲུལ་པའི་སྐུར་བཞེངས་པ། ། འཕགས་པའི་ཉན་ཐོས་དགེ་སློང་དང༌། ། རང་རྒྱལ་དགྲ་བཅོམ་བྱང་ཆུབ་སེམས། ། པཎ་གྲུབ་ལོ་ཙཱ་སྔགས་འཆང་དང༌། ། རྣལ་འབྱོར་གྲུབ་ཐོབ་སློབ་དཔོན་སོགས། ། རང་རང་མཚན་དཔེའི་གཟི་བྱིན་རྫོགས། ། བདག་འཛིན་རུ་ཏྲ་བསྣོལ་བའི་སྟེང༌། །
མཉམ་བཞག་ཏིང་འཛིན་ཕྱག་རྒྱ་ཅན། ། ཐུགས་རྗེའྀ་དགོངས་པ་མཁའ་ལྟར་བརྡལ། ། རིས་མེད་གདུལ་བྱ་དབྱིངས་སུ་འདྲེན། ། སྣང་སྲིད་ཐམས་ཅད་དབང་དུ་བསྡུས། ། དཔའ་བོ་རིག་འཛིན་སྤྲིན་ལྟར་གཏིབས། ། ཐུགས་རྗེ་ལྡན་པའི་རིག་འཛིན་ལ། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། །
འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། སྟོང་གསུམ་འཇིག་རྟེན་ཐམས་ཅད་ནས། ། རིགས་དྲུག་སེམས་ཅན་མ་ལུས་ཀུན། ། དཔའ་བོ་ཌཱཀྐིའི་སྐུ་རུ་བཞེངས། ། རྔ་དུང་དྲིལ་གཡེར་སི་ལི་ལི། ། གླུ་གར་བྲོ་རྡུང་ཁྲིགས་སེ་ཁྲིག ། སྣང་སྲིད་ཀུན་ལ་མངའ་དབང་བསྒྱུར། ། གདུལ་བྱའི་ལྷག་མ་མ་ལུས་པ། ཁམས་གསུམ་འཁོར་བ་སྟོངས་པར་བསྒྲལ། །
སྟོང་གསུམ་བརྡལ་བ་དཔལ་གྱི་ཞིང༌། ། རྨད་བྱུང་ཕྲིན་ལས་མཐའ་ཡས་པར། ། མོས་གུས་གདུང་བས་གསོལ་བ་འདེབས། ། སྐལ་ལྡན་རྣམས་ལ་དབང་བཞི་བསྐུར། ། རྟོགས་པས་བདག་རྒྱུད་གྲོལ་བ་དང༌། ། ཐུགས་རྗེས་གཞན་རྒྱུད་གྲོལ་བ་ཡིས། ། འབྲེལ་ཚད་དོན་དང་ལྡན་པ་རུ། ། རིག་འཛིན་བླ་མས་བྱིན་གྱིས་རློབས། ། སྣང་སྲིད་རྣམ་དག་རྒྱལ་བའི་ཞིང༌། ། ཕུང་ཁམས་རྣམ་དག་ཡི་དམ་ལྷ། །
རང་རིག་རྣམ་དག་སངས་རྒྱས་དངོས། ། བཟང་ཞན་ངན་རྟོག་འཁྲུལ་པའི་བློ། ། འཁོར་འདས་ཆོས་རྣམས་མ་ལུས་པ། ། གཉིས་མེད་དབྱིངས་སུ་འུབ་ཆུད་ནས། ། སྐྱེ་མེད་ཀློང་དུ་སངས་སེ་སང༌། ། འགགས་མེད་རྩལ་དུ་ཤ་ར་ར། ། རང་བཞིན་ངང་དུ་ཡ་ལ་ལ། ། བདེ་བ་ཆེན་པོར་ཨ་ཨ་ཨ་ཕཊ྄། གསང་བ་ཌཱཀྐི་ཡིད་བཞིན་ནོར་མཆོག་གི་གཅོད་ཀྱི་རྒྱུད་འདེབས་རྒྱས་པ་འདི་ལྟ་བུ་ཞིག་དགོས་ཞེས། སྒོམ་ཆེན་པ་སྒོམ་བུ་ཚུལ་ཁྲིམས་ཀྱིས་བསྐུལ་བར་བརྟེན།
བཀའ་གཏེར་གསར་རྙིང་གི་མངོན་རྟོགས་རྣམས་བསྡུས་ཏེ། གཅོད་ཡུལ་བ་སྐྱིད་གྲོང་སྨྱོན་པས་བྲིས་པ་དགེའོ། སརྦ་མངྒ་ལཾ།། །། མ༽ རྗེ་བཙུན་ཁྲོས་མའི་ཕྲིན་ལས་ཆོག་ཁྲིགས་ཡེ་ཤེས་སྒོ་འབྱེད་ཅེས་བྱ་བ་བཞུགས་སོ།། །། ཕྱི་སྣོད་འབྱུང་བ་ཀློང་ལྔ་སྤྲུལ་པའི་ཞིང༌། ། ནང་བཅུད་དུག་ལྔ་ཡེ་ཤེས་ལྔ་རུ་རྫོགས། ། གསང་བ་འཁོར་འདས་དབྱེར་མེད་ཆོས་ཀྱི་སྐུ། ། ངོ་བོ་ཉིད་དབྱིངས་རང་རིག་འདུས་མ་བྱས། ། སྐུ་གསུམ་དབྱེར་མེད་ཐུགས་རྗེ་ཁྲོས་མ་ཡི། ། སྒྱུ་འཕྲུལ་རྒྱ་མཚོར་འཇུག་ཕྱིར་ཕྲིན་ལས་གཞུང༌། །
བློ་ཆེན་རྣལ་འབྱོར་སྤྱོད་པའི་དོན་དུ་སྡེབ། ། གནས་གསུམ་ཌཱཀྐིས་བཀའ་གནང་བྱིན་རླབས་སྩོལ། དགྱེས་མ་ཐུགས་རྗེ་ཁྲོས་མའི་སྒྲུབ་མཆོད་ཀྱི་ཕྲིན་ལས་བཀླག་ཆོག་ཏུ་བཀོད་པ་ལ་གསུམ། སྔོན་འགྲོ་དངོས་གཞི་རྗེས་ཀྱི་རིམ་པ་ལས། ཐོག་མར་སྒྲུབ་རྟེན་དཀྱིལ་འཁོར་གྱི་བཤམ་བཀོད་སྤྱི་འགྲོས་ལྟར་རྒྱས་བསྡུས་དཔག་སྟེ་བཀོད། དཀར་གཏོར་སྔོན་དུ་འགྲོ་བས། དང་པོ་བགེགས་གཏོར་བསང་སྦྱང༌།
སྟོང་པའི་ངང་ལས། བྷྲཱུྃ་ལས་རིན་པོ་ཆེ་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ན་མཿསརྦ་ཏ་ཐཱ་ག་ཏ་བྷྱོ?ཁཾ་སྭཱ་ཧཱ།
བཀའ་བསྒོ་ཞིང་བསྐྲད་པ་ནི། ཧཱུྃ་བྷྱོ༔ མ་ཅིག་ཡུམ་ཆེན་ཁྲོས་པའི་ཐུགས་ཀ་ནས༔ བར་མེད་ཁྱབ་པར་འགུགས་པའི་ཕོ་ཉ་འཕྲོས༔ གནོད་བྱེད་བགེགས་ཚོགས་གཏོར་མ་ལེན་ཕྱིར་ཁུག༔ བདག་གི་བསྒོ་བའི་བཀའ་ལ་ཉན་པར་གྱིས༔ མཆོད་སྦྱིན་འདི་ཁྱེར་རང་རང་གནས་སུ་དེངས༔ ཅི་སྟེ་མི་འགྲོ་འདི་རུ་གླགས་བལྟ་ན༔ བདག་ཉིད་དབྱིངས་ཕྱུག་མཁའ་འགྲོ་ཐུགས་ཁྲོས་ནས༔ སྐར་ལྟར་འཁྲུགས་པའི་མཚོན་ཆ་ཐུན་དུ་བརྡེག༔
མེ་ལྟར་འབར་བའི་བགེགས་དཔུང་བསྲེགས་གཏོར་གཞོམ༔ དེ་བས་བགེགས་ཚོགས་འབྱུང་པོ་ཕྱིར་དེངས་ཤིག༔ ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ཎི་ས་ཧཱུྃ་ཕཊ྄ཿ གནོད་བྱེད་བགེགས་ཚོགས་ཨུ་ཙ་ཏ་ཡ་ཕཊཿ གཉིས་པ་མཚམས་གཅོད་པ་ནི། ཧཱུྃ་བྷྱོ༔ བདག་ཉིད་ཁྲོས་མ་རིགས་ལྔའི་ཐུགས་ཀ་ནས༔ མཚོན་ཆ་མེ་རི་དྲག་པོ་ཐོག་ལྟར་འཕྲོས༔ གནོད་བྱེད་ཚར་གཅོད་མཚམས་གཅོད་ལས་གྲུབ་ནས༔ ཚུར་འདུས་མི་ཤིགས་རྡོ་རྗེའི་གུར་ཁང་གྱུར༔
ཨོྃ་བཛྲ་ཛྭ་ལ་རཀྵ་རཀྵ་ཧཱུྃ་ཕཊཿ གསུམ་པ་སྐྱབས་སུ་འགྲོ་བ་ནི། སྐྱབས་ཡུལ་རྣམས་མདུན་གྱི་ནམ་མཁར་བཛྲ་ས་མཱ་ཛ། ཞེས་གསལ་བཏབ་སྟེ་མི་ཕྱེད་པའི་གདུང་བ་དྲག་པོས། ན་མོ༔ བདེ་ཆེན་རབ་དགའ་ཡེ་ཤེས་གཡོ་བའི་མཆོག༔ གྲོལ་ལམ་ཕོ་ཉའི་བདེ་སྟོང་བསྐྱེད་པའི་ཕྱིར༔ ཉོན་མོངས་རབ་དབེན་ཆགས་མེད་ཟུང་འཇུག་ཅན༔ མཆོག་གི་དཔལ་མོའི་སྐུ་ལ་སྐྱབས་སུ་མཆི༔ ལན་གསུམ༔
བཞི་པ་སེམས་བསྐྱེད་པ་ནི། སེམས་ཅན་ཐམས་ཅད་བདེ་ཆེན་མཆོག་ལ་འགོད་འདོད་ཀྱི་བློས། ཧོཿ དགའ་བ་རབ་གཡོ་མཆོག་གི་དགའ་བ་སྟེར༔ དགའ་བྲལ་ལྷན་སྐྱེས་དགའ་བའི་གཟི་འོད་འབྱིན༔ དགའ་མ་དབྱངས་ཅན་དཔའ་མོ་བསྒྲུབ་པའི་ཕྱིར༔ དགའ་ཆེན་ཁྱོད་བདག་བསྟེན་པར་སེམས་བསྐྱེད་དོ༔ ལན་གསུམ། ལྔ་པ་ཡན་ལག་བདུན་པ་ནི། བླ་མ་ཡི་དམ་མཁའ་འགྲོའི་དཀྱིལ་འཁོར་ལྷ། །
འདིར་གཤེགས་པདྨ་ཉི་ཟླའི་གདན་ལ་བཞུགས། ། གུས་པས་ཕྱག་འཚལ་ཕྱི་ནང་གསང་མཆོད་འབུལ། ། སྡིག་པ་ཀུན་བཤགས་དགེ་ལ་རྗེས་ཡི་རང༌། ། བླ་མེད་གསང་ཆེན་ཆོས་ཀྱི་འཁོར་ལོ་བསྐོར། ། དགེ་ཚོགས་ཀུན་ཏུ་བཟང་པོའི་རྒྱུར་བསྔོའོ། ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། དྲུག་པ་མཆོད་པ་བྱིན་རློབ་ནི། ཨོྃ་ཨཱཿཧཱུྃ༔ ཕྱི་ནང་མཆོད་སྤྲིན་ནམ་མཁའི་ཁྱོན་ཁེངས་ཤིང་༔
འདུན་པས་བསྒྱུར་ཞིང་བློ་ཡིས་སྤྲུལ་པའི་ཚོགས༔ ཕྱི་མཆོད་སྣ་བདུན་ནང་མཆོད་སྨན་རཀ་ཕུད༔ པཉྩ་མཆོག་གི་མཆོད་པ་བླ་མེད་སྤེལ༔ ཨོྃ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ ཨོྃ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀིང་ནི་རི་ཏི་བྷ་སུ་ཏ་ཨཱཿཧཱུྃ༔ ཞེས་གནས་གསུམ་འབྲུ་གསུམ་གྱིས་འོད་ཟེར་གྱི་ཕྱི་ནང་གསང་མཆོད་རྣམས་སྐུ་གསུམ་བདུད་རྩིའི་ནུས་རྩལ་རྫོགས་པར་སྤེལ༔ བདུན་པ་བྱིན་དབབ་ཅིང་བརྡ་སྒོ་དབྱེ་ནས་དམ་བཅའ་བཟུང་བ་ནི༔ ཧཱུྃ༔ འོག་མིན་མཁའ་སྤྱོད་བདེ་ཆེན་ཕོ་བྲང་ནས༔
དབྱིང་ཕྱུག་ཌཱཀྐི་མ་སྲིང་རྒྱ་མཚོའི་ཚོགས༔ བསྒྲུབ་པའི་གནས་འདིར་དབང་བསྐུར་བྱིན་ཆེན་ཕོབ༔ ལྟ་བ་ཀློང་ཡངས་ཡེ་ཤེས་འཆར་སྒོ་ཕྱེས༔ ཉོན་མོངས་ཨ་འཐས་སྲིད་པའི་སྒོ་བཅད་ནས༔ དྲན་རིག་གཉུག་མའི་ཡིད་ཀྱི་ལྷ་ཞལ་མཇལ༔ འདའ་ཀ་རྡོ་རྗེ་དམ་ཚིག་དཀྱིལ་འཁོར་འདིར༔ མ་འགྲུབ་བར་དུ་མི་བཏང་སྲོག་ལྟར་བསྒྲུབ༔ ཨོྃ་བཛྲ་ཨ་བེ་ཤ་ཡ་ཕཻཾ་ཕཻཾ་ཨོྃ་པྲ་བེ་ཤ་ཡ་ཧཱུྃ་ཕཊ྄ཿ ཨོྃ་བཛྲ་ཙིཏྟ་ཧྲི་ད་ཡ་ཧཱུྃ་ཕཊ྄ཿ དེ་ནས་དངོས་གཞི་ལས།
དང་པོ་གཞལ་ཡས་ཁང་བསྐྱེད་པ་ནི། ཧཱུྃ་བྷྲཱུྃ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ ཧཱུྃ་ཨེ་ལས་ཆོས་འབྱུང་གྲུ་གསུམ་པ༔ དབྱིངས་ཀྱི་རང་བཞིན་གདེངས་ཁ་ཆེ༔ རྩེ་མོ་ཕྲ་བ་ཐུར་དུ་ཟུག༔ དེ་དབུས་ཟླ་གམ་ཟླུམ་པོའི་ནང་༔ རང་བཞིན་ལྷུན་གྲུབ་གཞལ་ཡས་གསལ༔ ཨོྃ་སརྦ་ག་ག་ཧེ་དྷཱ་ཏུ་ཀོ྅་ཧཾ༔ སརྦ་ཀྵ་ཡེ་བྷི་ཝ་ཤུ་མཱུྃ་ཧྲཱིཿལྃ་ཏྃ་བཾ་ཧོཿ
གཉིས་པ་གདན་དང་ལྷ་བསྐྱེད་པ་ནི། པཾ་པདྨ་མཎྜ་ལ༔ མ་སཱུརྻ་མཎྜ་ལ༔ ཨ་ཙནྡྲ་མཎྜ་ལ༔ རུ་ཏྲ་ཏི་ར་བཾ༔ ཧཱུྃ་སྥ་ར་ཎ་ཕཊ྄ཿ སཾ་ཧ་ར་ཎ་ཧཱུྃ༔ ཀྲོ་ཏི་ཌཱཀྐི་ནཱི༔ ཧཱུྃ༔ བྷྱོ་བྷྱོ་བྷྱོ་བྷྱོཿ
ཀོ་ལཀྵ་ཀ་རོ་ཊ༔ ཧཱུྃ་བྷྱོཿ གཞལ་ཡས་ཕྱི་ནང་མཚན་ཉིད་རྫོགས༔ མཚན་ཚང་གདན་བཅས་བསྐྱེད་པའི་དབུས༔ མ་ཅིག་ཐུགས་རྗེ་ཁྲོས་མའི་སྐུ༔ མཐིང་ནག་ཁྲོ་ཞིང་རབ་ཏུ་རྔམ༔ ངུར་བའི་ཕག་ཞལ་སྤྱི་བོར་བརྒྱན༔ ཞལ་གཅིག་ཕྱག་གཉིས་གཏུམ་ལ་གཤེ༔ སྒེག་པ་དགོད་པ་དཔའ་མོའི་ཆས༔ ཕྱག་གཉིས་གྲི་གུག་ཐོད་ཁྲག་བསྣམས༔
རྩེ་གསུམ་ཏྲི་ཤུལ་གྲུ་མོར་བརྟེན༔ ཆས་ནི་དུར་ཁྲོད་རྒྱན་དང་ལྡན༔ བརྐྱང་བསྐུམ་གར་གྱི་ཉམས་གྱུར་ཅན༔ འབར་བའི་མེ་དཔུང་ཀློང་དུ་བསྐྱེད༔ ཧཱུྃ་ཧཱུྃ་ཧ་རི་ནི་ས་ལས༔ བཞི་ལྡན་ཕྱོགས་ཀྱི་མཁའ་འགྲོ་མ༔ དཀར་སེར་དམར་ལྗང་དྲག་མོའི་ཆས༔ བསྐྱེད་པའི་གཙོ་མོ་ལྟ་བུར་གསལ༔ ཨོྃ་བཛྲ་རཏྣ་པདྨ་ཀརྨ་བུདྡྷ་བཛྲ་ཝཱ་ར་ཧཱི་ཧཱུྃ་བྷྱོཿ གསུམ་པ་སྒྲུབ་དོན་ཡེ་ཤེས་ཀྱི་དཀྱིལ་འཁོར་སྤྱན་འདྲེན་པ་ནི།
ཧཱུྃ་བྷྱོཿ མི་མངོན་མཁའ་སྤྱོད་ཞིང་ཁམས་ནས༔ མ་ཅིག་ཐུགས་རྗེ་ཁྲོས་མ་ལ༔ རིགས་བཞི་མཁའ་འགྲོའི་འཁོར་གྱིས་བསྐོར༔ ཡང་འཁོར་ཌཱཀྐི་བྱེ་བ་འབུམ༔ ཞིང་དང་ཉེ་ཞིང་མ་ལུས་ནས༔ གནས་འདིར་སྤྱན་འདྲེན་གཤེགས་སུ་གསོལ༔ ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཨ་ཨཱཿ
ཞེས་པས་སྤྱན་དྲངས་དབྱེར་མེད་བསྒོམ༔ བཞི་པ་བཞུགས་སུ་གསོལ་ཞིང་ཕྱག་འཚལ་བ་ནི། ཧཱུྃ་བྷྱོཿ དུས་གསུམ་སངས་རྒྱས་བསྐྱེད་པའི་ཡུམ༔ ཆོས་དབྱིངས་ཡེ་ཤེས་མཁའ་འགྲོ་མ༔ མོས་པའི་བུ་ལ་དབང་བསྐུར་ཕྱིར༔ ཉི་ཟླ་པདྨའི་གདན་ལ་བཞུགས༔ གུས་པས་ཕྱག་འཚལ་གདུང་བས་དད༔ ཡུམ་ཆེན་དམ་པས་དགྱེས་བརྩེ་བས༔ སྒོ་གསུམ་དག་པ་ཆེན་པོར་བསྒྱུར༔
རབ་ཏུ་དྭང་བས་བསྟོད་པར་བགྱི༔ བཛྲ་ས་མ་ཡ་ཏིཥྛ་ལྷན༔ ན་མོ་ཨ་ཏི་པུ་ཧོཿ པྲ་ཏཱིཙྪ་ཧོཿ ན་མོ་པུ་རུ་ཤ་ཡ་ཧོཿ སརྦ་ཌཱཀྐི་པཱུ་ར་ཧཱུྃ༔ བཛྲ་ཨ་གད་ཊ་ཧཱུྃ༔ ན་མོ་ཀྲོ་ཏི་ཀཽ་རཱི་ཧཱུྃ༔ ན་མོ་བཛྲ་སརྦ་ཀཱ་ཡ་ཝཱཀྐ་ཙིཏྟ་ཤུདྡྷེ་ཧོཿ ན་མོ་ཌཱཀྐི་ནཱི་ལམ་ཀཽ་རཱི་རཱ་ག་སརྦ་ཝི་ཊ་ཧཱུྃ༔
ལྔ་པ་ཕྱི་མཆོད་འབུལ་བ་ནི། ཨོྃ་ཨཱཿཧཱུྃ༔ ཧཱུྃ༔ ཕྱི་མཆོད་ལྷ་མོ་རབ་དགའ་བཅུ་དྲུག་གི༔ དཔག་ཡས་སྤྲིན་ལྟར་གཏིབས་པའི་འདོད་ཡོན་ཚོགས༔ ཆགས་པའི་དབྱངས་དང་དགའ་བའི་བརྡ་སྐད་ཀྱིས༔ བསྐུལ་བས་མཁའ་འགྲོའི་ཚོགས་ལ་འབུལ་བར་བགྱི༔ ཨོྃ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ བཛྲ་ལཱ་སྱེ་མཱ་ལྱེ་གཱིརྟི་ནཱིརྟི་སྭ་ར་སྭ་ཏྀ་པཱུ་ཛ་ཨཱཿཧཱུྃ༔
དྲུག་པ་ནང་མཆོད་ནི། ཧཱུྃ༔ བྷནྡྷ་ལྕང་ལོ་ཡ་ཁ་འཁྱིལ་བའི་ནང་༔ བདུད་རྩི་བཅུད་ལྡན་དགྱེས་པའི་མདངས་བཟང་པོ༔ བུམ་རིལ་སྣོད་དུ་རཀྟ་ཆི་ལི་ལི༔ དུང་ཁང་ཞལ་བུར་བྷ་ལིང་རི་ལྟར་སྤུངས༔ རིན་ཆེན་སྣོད་དུ་ཛ་གད་ཕྱུ་རུ་རུ༔ ག་ཎ་ཚོགས་ཀྱི་མཆོད་པ་དབྱིངས་ལ་བསྙེགས༔ སྨན་ཕུད་ལ་སོགས་ཁ་མངར་སྐྱུར་བའི་རོ༔ སྟེར་བའི་རྫས་བཅུད་བླ་མེད་མཆོད་པ་འདི༔
ཡུམ་ཆེན་ཐུགས་རྗེ་ཁྲོས་མ་དགྱེས་ཕྱིར་འབུལ༔ སྐུ་སྤྲུལ་བདེ་ཆེན་དཀར་མོ་དགྱེས་ཕྱིར་འབུལ༔ གསུང་སྤྲུལ་དམར་མོ་སྒྲ་སྒྲོགས་དགྱེས་ཕྱིར་འབུལ༔ ཐུགས་སྤྲུལ་གསང་བ་ཡེ་ཤེས་དགྱེས་ཕྱིར་འབུལ༔ ཕྲིན་ལས་སྣ་ཚོགས་མཐར་ཕྱིན་དགྱེས་ཕྱིར་འབུལ༔ ཡང་སྤྲུལ་མ་སྲིང་རྒྱ་མཚོའི་ཚོགས་ལ་འབུལ༔ དགྱེས་པས་དགོངས་ཤིང་བརྩེ་བས་བཞེས་ནས་ཀྱང་༔ བླ་མེད་གསང་བའི་ཡེ་ཤེས་དོན་རྟོགས་ཤིང་༔ དགྱེས་པའི་གྲོགས་སུ་ཌཱཀྐིའི་དབུགས་དབྱུང་སྩོལ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ནྱཾ་སརྦ་ག་ཎ་ལ་ཙཀྲ་པཱུ་ཛ་མེ་གྷ་ཨཱཿཧཱུྃ༔
ཁ་ཁ་ཁཱ་ཧི་ཁཱ་ཧི༔ བདུད་རྩི་ལག་མཆོད་བྱ་བར་མོས་ན་མཁའ་འགྲོ་གསང་བ་ཡེ་ཤེས་ལྟར་སྦྱར་བས་ཆོག བདུན་པ་གསང་བའི་མཆོད་པ་ནི། ཧཱུྃ༔ བླ་མེད་མཆོག་གི་བདུད་རྩི་ནི༔ ཟག་མེད་བདེ་བ་བསྐྱེད་པའི་རྫས༔ མ་སྲིང་མཁའ་འགྲོའི་ཚོགས་ལ་འབུལ༔ བཞེས་ནས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔
བརྒྱད་པ་དེ་ཁོ་ན་ཉིད་ཀྱི་མཆོད་པ་ནི། ཧཱུྃ། ཡེ་ནས་རྨད་བྱུང་ངོ་བོའི་རྫས༔ རང་བྱུང་མ་འགགས་ཡེ་ཤེས་ཀྱི༔ དམིགས་མེད་མཆོག་གི་མཆོད་པ་འབུལ༔ མཁའ་འགྲོ་འཁོར་དང་བཅས་ལ་འབུལ། ཨོཾ་དྷརྨ་དྷཱ་ཏུ་པཱུ་ཛ་ཧོཿ དགུ་པ་བསྟོད་པ་ནི། ཧཱུྃ་བྷྱོཿ འོག་མིན་མཁའ་སྤྱོད་ཞིང་མཆོག་ནས༔
ཐུགས་རྗེ་བསྐུལ་བའི་ཡུམ་ཆེན་མོ༔ དྲག་མོ་ཁྲོས་མ་ནག་མོའི་སྐུ༔ ཤིན་ཏུ་གཏུམ་པའི་རྔམ་བྱེད་མ༔ སྐུ་ལ་དུར་ཁྲོད་ཆས་བརྒྱད་རྫོགས༔ མཚོན་ཆ་འབར་བ་ཕྱག་ན་ཐོགས༔ དྲག་མོ་ཁྲོ་གཉེར་སྒེག་པ་མོ༔ ཞབས་གཉིས་གྱད་འགྲོས་ས་གསུམ་གཡོ༔ གཏུམ་མོ་གཡུལ་ལས་རྒྱལ་བྱེད་མ༔ རབ་འཇིགས་དཔའ་མོ་ཉིད་ལ་བསྟོད༔ ཧཱུྃ་བྷྱོཿ
དཀར་མོ་ཞི་བའི་འོད་ཟེར་ཅན༔ སེར་མོ་རྒྱས་པའི་གད་རྒྱངས་ཅན༔ དམར་མོ་དབང་གི་མདངས་ཆགས་མ༔ ལྗང་མོ་བདུད་ལས་རབ་རྒྱལ་མ༔ ཡང་སྤྲུལ་མོ་རྣམས་འཚེར་དུ་འབར༔ རྒྱན་རྣམས་སྐུ་ལ་རབ་ཏུ་རྫོགས༔ གཙིགས་པའི་གདོང་ལ་ཁྲོ་གཉེར་རྔམ༔ འཇིགས་པའི་གར་རྣམས་ཤིན་ཏུ་བསྒྱུར༔ ཁྲོ་ཞིང་རྩེ་བས་དགོད་པ་མོ༔ རིགས་བཞི་ཡང་སྤྲུལ་ཚོགས་ལ་བསྟོད༔
བཅུ་པ་འཛབ་བསྐུལ་བ་ནི། ཧཱུྃ༔ ལྷུན་གྲུབ་རང་གསལ་ཐུགས་རྗེ་ཅན་རྣམས་དགོངས༔ བདག་གིས་ཐུན་མཚམས་འཇུག་པ་མ་གྲུབ་བར༔ ཡེ་ཤེས་དབྱིངས་ནས་ཐུགས་དམ་གསལ་ཐོབ་ལ༔ རྡོ་རྗེའི་འཛབ་རྒྱུན་གཡེལ་མེད་མཐར་ཕྱིན་སྩོལ༔ བཛྲ་ས་མ་ཡ་ཙིཏྟ་ཧཱུྃ་སྭཱ་ཧཱ༔ ཛཔ྄་བཟླས་ནི། རང་ཉིད་ཡུམ་ཆེན་ཐུགས་རྗེ་ཁྲོས་མ་ནག་མོར་གསལ་བའི་ཐུགས་ཀར་ཧཱུྃ་མཐིང་ནག་སྤུས་བྲིས་པ་ཙམ་གསལ་ཞིང་སྔགས་ཕྲེང་གཡོན་དུ་འཁོར་བའི་ཚེ༔ སྔགས་ཀྱི་རང་སྒྲ་ལས་བུང་བ་རྩི་བཅུད་ལ་མྱོང་བའི་དགོངས་པ་ལྟར་རང་སྒྲ་དི་རི་རི་སྒྲོགས་པར་བསམ༔
སྔགས་ཕྲེང་དེ་ཉིད་གཉིས་མཆེད་ཀྱི་རྣམ་པས་ལུས་ཀྱི་ནང་ཐམས་ཅད་ཁེངས༔ སླར་ཡང་བ་སྤུའི་བུ་ག་ནས་འཕྲོས་པའི་སྣང་སྲིད་ཐམས་ཅད་ཁྱབ་སྟེ༔ ཕྱོགས་བཅུའི་ཞིང་མུ་མེད་པར་མཆོད་པ་ཕུལ༔ དེ་རྣམས་ཀྱིས་བྱིན་རླབས་ཐམས་ཅད་འུབ་ཀྱིས་འདུས་ཏེ༔ ཨོྃ་ཨཱཿཧཱུྃ་གི་རྣམ་པར་རང་ལ་ཐིམ་པས་དབང་བཞི་ཐོབ༔ སྒྲིབ་བཞི་དག༔ སྐུ་བཞིའི་ས་བོན་རྒྱུད་ལ་སྐྱེས་པར་བསམ༔ དེ་ནས་བསྙེན་སྒྲུབ་གཅིག་དྲིལ་ནི། ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་སརྦ་ཀརྨ་ཧཱུྃ་ཕཊ྄ཿ ཐུན་མཐར་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་བརྗོད།
དེ་ནས་འདོད་དོན་གསོལ་བ་འདེབས་པ་ནི། ཧཱུྃ༔ བདེ་ཆེན་གཡོ་བ་མཆོག་གི་མཛེས་འཕྲོ་མ༔ གསང་གསུམ་རབ་དགའི་ཆ་རྫོགས་སྔོ་བསངས་མ༔ གང་གུས་གདུང་བསལ་ནཱ་ད་རབ་ཏུ་གཡོ༔ མཐོང་ན་མི་མཐུན་སྤང་བའི་ག་ནའི་དཔྱིད༔ འཛན་པོ་ཀུན་ཀྱང་ཡིད་ཀྱུའི་རབ་དཀར་བསུ༔ ཆུ་གཏེར་རླབས་སུ་འདར་མའི་ཕྲེང་བ་ཡི༔ ཀ་ཏི་ཀ་ཡི་འཁོར་ལོ་རབ་བསྐུལ་བ༔ ར་ས་མེ་ཡི་བརྡས་བསྐུལ་སྒྲ་སྐད་ཀྱིས༔
རྩི་བཅུད་མྱོང་བའི་རོ་མཆོག་ཅི་བཞིན་དུ༔ ཟག་མེད་ལྷ་མོ་ཁྱོད་ཀྱི་ཕྲིན་ལས་མཛོད༔ ཆ་ཤས་འདབ་བརྒྱའི་ཨུཏྤལ་དྲི་བསུང་གིས༔ གཡོ་ལ་རྟག་ཏུ་ཀུན་སྣང་ངོམས་མེད་བཞིན༔ ཡིད་བཞིན་དཔའ་མོ་ཁྱོད་ཀྱིས་བསུ་བར་མཛོད༔ ཨོྃ་ཧ་རི་ནི་ས་སིདྡྷི་ཕ་ལ་ཧཱུྃ༔ ཞེས་པས་དབང་བཞི་བླང༌། གསུམ་པ་རྗེས་ཀྱི་རིམ་པ་ལ། ཚོགས་མཆོད་རྒྱས་པ་གཞུང་གི་མུ་ཏིག་རྩལ་ཕྲེང་ལྟར་བྱ་བར་འོས་ཀྱང༌། བསྙེན་སྒྲུབ་དུས་བཞི་སོགས་ལ་འཇུག་པ་བདེ་ཕྱིར་གཏེར་ཆེན་ཉིད་ཀྱི་དགོངས་པ་བཞིན།
མཁའ་འགྲོ་གསང་བ་ཡེ་ཤེས་ལྟར་བསྟན་པ་ལ་བཅུ་གཅིག་ལས། དང་པོ་ཚོགས་ཀྱི་བྱིན་རླབས་ནི། ཧཱུྃ༔ བདག་ཉིད་ཡེ་ཤེས་མཁའ་འགྲོའི་ཐུགས་ཀ་ནས༔ ཚོགས་འཁོར་སྦྱང་ཕྱིར་སྐུ་གསུམ་ཡིག་འབྲུ་འཕྲོས༔ མཆོད་རྫས་ལ་ཕོག་བྱིན་བརླབས་བཅུད་མཆོག་སྤེལ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔ ཨོཾ་ཨཱཿཧཱུྃ༔ ལན་གསུམ༔ གཉིས་པ་ཚོགས་ཞིང་སྤྱན་འདྲེན་པ་ནི།
ཧཱུྃ༔ འོག་མིན་མཁའ་སྤྱོད་བདེ་ཆེན་ཕོ་བྲང་ནས༔ གསང་བ་ཡེ་ཤེས་རྡོ་རྗེ་རྣལ་འབྱོར་མ༔ ཕག་མོ་རིགས་བཞི་མ་སྲིང་བྱེ་བ་འབུམ༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ གཞན་ཡང་ཕྱི་ནང་སྐྱོང་བའི་ལས་བྱེད་ཚོགས༔ བཀའ་སྲུང་གཏེར་བདག་མཆོད་འོས་མགྲོན་གྱུར་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ གནས་འདིར་བྱིན་ཕོབ་མཆོད་རྫས་བཅུད་མཆོག་སྤེལ༔ འདིར་ཚོགས་སྐལ་ལྡན་སྒྲུབ་ལ་མཆོག་ཐུན་སྩོལ༔
ཨོྃ་བཛྲ་ས་མཱ་ཡ་ཕཻཾ་ཕཻཾ་ཨ་བེ་ཤ་ཡ་ཨཱཿ གསུམ་པ་མཆོད་བསྐང་བཤགས་པ་ནི༔ ཧཱུྃ༔ དབྱིངས་ཕྱུག་གསང་བའི་མཁའ་འགྲོ་རྒྱ་མཚོ་དང་༔ བཀའ་གཏེར་སྐྱོང་བའི་སྲུང་མ་འཁོར་བཅས་ལ༔ འདོད་ཡོན་ཞལ་ཟས་ཚོགས་ཀྱི་མཆོད་པ་འབུལ༔ དགྱེས་པར་བཞེས་ནས་ཐུགས་དམ་བསྐངས་གྱུར་ནས༔ མཆོག་ཐུན་དངོས་གྲུབ་མྱུར་བ་ཉིད་ཐོབ་སྟེ༔ ཉམས་ཆག་བཤགས་ཤིང་མི་སྒྲིབ་ཚངས་པར་སྩོལ༔ ཨོྃ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི་ཁཱ་ཧི༔
བཞི་པ་བསྒྲལ་བསྟབ་ནི༔ ཧཱུྃ༔ བདག་ཉིད་དྲག་མོ་ཕག་གདོང་གསལ་བའི་མདུན༔ ཤོར་མེད་ལྕགས་ཁང་ནང་དུ་ནྲྀ་ཏྲི་ལས༔ དགྲ་བགེགས་བྱད་མ་མངོན་སུམ་ལྟ་བུར་གསལ༔ བདེན་སྟོབས་ནི། ན་མོཿ མཆོག་གསུམ་རྩ་བ་ཕྱག་རྒྱ་ཏིང་འཛིན་སྔགས༔ གསང་བ་ཌཱཀྐི་མཁའ་འགྲོ་བྱེ་བ་འབུམ༔ བཀའ་སྲུང་གཏེར་བདག་སྲུང་མ་རྒྱ་མཚོའི་ཚོགས༔
བདེན་པ་ཆེན་པོའི་མཐུ་སྟོབས་ནུས་པ་ཡིས༔ སངས་རྒྱས་བསྟན་དགྲ་རྣལ་འབྱོར་སྒོས་དགྲ་རྣམས༔ རྐྱེན་ངན་བར་ཆོད་གློ་བུར་བགེགས་ཀྱི་ཚོགས༔ དགྲ་གཟུགས་ཐ་མའི་ལིངྒ་འདི་ལ་ཁུག༔ ཨོཾ་བཛྲ་ཨངྐུ་ཤ་ཡ་ཛ་ཛཿ དགྲ་བགེགས་ནྲྀ་ཏྲི་མཱ་ར་ཡ་ཛ་ཛཿ བསྒྲལ་བ་ནི༔ ཧཱུྃ༔ འབར་བའི་ཕྱག་མཚན་དགྲ་བོ་སྒྲོལ་བའི་མཚོན༔ རྡོ་རྗེས་མཚན་པ་ཟངས་གྲི་ཐོག་ལྟར་འབེབས༔
བྱད་མ་གནོད་བྱེད་མགོ་ལུས་དུམ་བུར་གཏུབ༔ ཕྱེ་མར་བརླག་ཅིང་སྒྲོལ་བའི་ཕྲིན་ལས་མཛོད༔ ཨོྃ་བཛྲ་ཏ་མ་ཀ་ར་ཏི་ཀ་ཡ་གནོད་བྱེད་དགྲ་བགེགས་ཐམས་ཅད་ནྲྀ་ཏྲི་རྦད་རྦད༔ བསྟབ་པ་ནི༔ ཧཱུྃ༔ གསང་བའི་དབྱིངས་ཕྱུག་དཀྱིལ་འཁོར་ལྷ་ཚོགས་རྣམས༔ མ་རུངས་དགྲ་བགེགས་བསྒྲལ་བའི་ཤ་ཁྲག་རུས༔ དགྱེས་པར་བཞེས་ཤིག་བདུད་བཞིའི་ཚོགས་བཅོམ་ནས༔ སྒྲུབ་པའི་འགལ་རྐྱེན་བར་ཆད་ཞི་བར་མཛོད༔ ཨོྃ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔
ལྔ་པ་ལྷག་མ་བསྔོ་བ་ནི། ཧཱུྃ༔ གནས་ཉུལ་དུས་བདག་ཕྲ་མེན་མ༔ དཀྱིལ་འཁོར་མུ་རན་སྐྱོང་བ་ཡི༔ འབར་མ་ཕོ་ཉའི་ཚོགས་རྣམས་ལ༔ ལྷག་མ་བཀའ་ཡི་ཕ་འབབ་འབུལ༔ བསྟན་སྲུང་མེལ་ཚེ་འགྲུབ་པར་མཛོད༔ ཨོྃ་ཨུཙྪིཥྚ་བྷ་ལིངྟ་ཁཱ་ཧི༔ དྲུག་པ་ཐུགས་དམ་བསྐུལ་བ་ནི། ཧཱུྃ༔
མ་འདི་ནས་ནུབ་ཀྱི་ཕྱོགས་རོལ་ན༔ ཨུ་ཙ་ལ་ཡི་གནས་མཆོག་ཏུ༔ རི་བོ་ཐམས་ཅད་རུས་པའི་རི༔ རྩི་ཤིང་ཐམས་ཅད་མདའ་དང་མདུང་༔ ཞམ་ཆུ་ཐམས་ཅད་ཁྲག་དང་རྣག༔ ན་བུན་ཐམས་ཅད་དུག་རླངས་འཐིབས༔ འབྱུང་བས་ཕཻཾ་ཕཻཾ་རང་སྒྲ་སྒྲོགས༔ ཉི་ཟླ་འཐབ་པ་སྐར་ལྟར་འཁྲུགས༔ ཁྲོ་ཆུའི་སེར་བ་བུན་ལྟར་གཡོ༔ མེ་ཡི་ཚྭ་ཚྭ་ཆར་དུ་འབེབས༔
མཚོན་གྱི་བུ་ཡུག་གློག་དམར་འཚུབས༔ ཉིན་མོ་ལྷ་བརྒྱད་དུར་ཁྲོད་འདེབས༔ མཚན་མོ་ཀླུ་བརྒྱད་དུར་ཁྲོད་འདེབས༔ སྐབས་སུ་སྡེ་བརྒྱད་དུར་ཁྲོད་འདེབས༔ འཇིགས་བྱེད་ཁྲོ་བཅུ་ཡ་ང་ཞིང་༔ ཕྱག་ན་རྡོ་རྗེ་འཇིགས་པའི་གནས༔ སྲིད་པ་འགྱུ་བར་ག་ལ་ནུས༔ གནས་ཉུལ་ཕལ་ཆེར་སྔགས་ཐབས་སྤྱོད༔ དེ་འདྲ་འཇིགས་པའི་གནས་མཆོག་ཏུ༔ ཡེ་ཤེས་མཁའ་འགྲོའི་གཙོ་མོ་སྟེ༔
རྡོ་རྗེ་རྣལ་འབྱོར་དེ་རུ་བཞུགས༔ མ་ཅིག་མཚོ་རྒྱལ་དེ་རུ་བཞུགས༔ མཁའ་འགྲོ་སྡེ་ལྔ་དེ་རུུ་བཞུགས༔ ལས་ཀྱི་མཁའ་འགྲོ་དེ་རུ་བཞུགས༔ བདེ་ཆེན་དཀར་མོ་དེ་རུ་བཞུགས༔ སེར་མོ་དོན་འགྲུབ་དེ་རུ་བཞུགས༔ དམར་མོ་སྒྲ་སྒྲོགས་དེ་རུ་བཞུགས༔ སྣ་ཚོགས་མཐར་ཕྱིན་དེ་རུ་བཞུགས༔ བཞུགས་པའི་དུར་ཁྲོད་ཕོ་བྲང་ནས༔ དེ་རིང་གནས་འདིར་ཚོགས་ལ་བྱོན༔
ཚོགས་བདག་དབྱིངས་ཕྱུག་སྐུར་བཞེངས་ལ༔ སོ་སོའི་ཕྲིན་ལས་ཐུགས་དམ་བསྐུལ༔ ཧཱུྃ༔ མ་སྐྱེ་མེད་ཀ་དག་མཁའ་འགྲོ་མ༔ དབྱིངས་རིག་བདེ་ཆེན་དཔའ་མོའི་སྐུ༔ ཟངས་ཐལ་གནས་ལུགས་ཁྲོས་པ་ལས༔ བདུད་ཡུལ་གཅོད་པའི་མ་ཅིག་མ༔ དུག་ལྔ་དབྱིངས་གྲོལ་མ་ཅིག་མ༔ སྣ་ཚོགས་བརྗོད་བྲལ་མ་ཅིག་མ༔ ཚོགས་དྲུག་ཤར་གྲོལ་མ་ཅིག་མ༔
དམིགས་མེད་རྒྱ་ཡན་མ་ཅིག་མ༔ ཅིར་སྣང་ཀུན་གྲོལ་མ་ཅིག་མ༔ བསྐྱེད་རྫོགས་ལྷུག་བཞག་མ་ཅིག་མ༔ འཁོར་འདས་རྟོག་བྲལ་མ་ཅིག་མ༔ མཁའ་ཁྱབ་ཕྱོགས་བྲལ་མ་ཅིག་མ༔ ཀུན་སྣང་ཡེ་གྲོལ་མ་ཅིག་མ༔ བྱ་བྲལ་རྫོགས་ཆེན་མ་ཅིག་མ༔ མ་ཅིག་ཀུན་གྱི་ཡུམ་ཆེན་མ༔ ཨ་ནི་རང་སྒྲ་འགགས་མེད་མ༔ ཡེ་ཤེས་ཆེན་པོའི་ངོ་བོ་མ༔
མཚོ་རྒྱལ་བདེ་ཆེན་དཔའ་མོའི་སྐུ༔ གར་དགུའི་ངང་ལས་ཁྲོས་པ་མོ༔ སྐུ་མདོག་མཐིང་ནག་སྟོན་པ་ལས༔ སྐྱེ་མེད་རྟོགས་པའི་མཁའ་འགྲོ་འབུམ༔ དབུ་སྐྲ་མེ་ལྟར་འབར་བ་ལས༔ རིག་འཛིན་སྤྲུལ་པའི་མཁའ་འགྲོ་འབུམ༔ དར་གྱི་ཅོད་པན་འཕུར་བ་ལ༔ སྣ་ཚོགས་གཅོད་པའི་མཁའ་འགྲོ་འབུམ༔ ཐོད་སྐམ་ཕྲེང་བས་བརྒྱན་པ་ལས༔ རིགས་ལྔའི་དབང་རྟགས་མཁའ་འགྲོ་འབུམ༔
ཁྲོས་པའི་རྔམ་ཞལ་བགྲད་པ་ལས༔ སྣང་སྲིད་ཟིལ་གནོན་མཁའ་འགྲོ་འབུམ༔ ཕྱག་གཡས་གྲི་གུག་འཕྱར་བ་ལ༔ དུག་ལྔ་གཅོད་པའི་མཁའ་འགྲོ་འབུམ༔ ཕྱག་གཡོན་བྷན་དམར་བསྣམས་པ་ལ༔ ཉོན་མོངས་སྟོང་པའི་མཁའ་འགྲོ་འབུམ༔ གླང་ཀོ་སྟོད་དུ་གཡོགས་པ་ལ༔ ཆོས་དབྱིངས་རྫོགས་པའི་མཁའ་འགྲོ་འབུམ༔ ཞིང་ལྤགས་སྐེད་དུ་དཀྲིས་པ་ལ༔ སོ་སོར་རྟོག་པའི་མཁའ་འགྲོ་འབུམ༔
སྟག་གི་ཤམ་ཐབས་བྱས་པ་ལ༔ མཉམ་ཉིད་ཡེ་ཤེས་མཁའ་འགྲོ་འབུམ༔ སྦྲུལ་གྱིས་ཡན་ལག་བརྒྱན་པ་ལ༔ མཻ་ལོང་ལྟ་བུའི་མཁའ་འགྲོ་འབུམ༔ རུས་པའི་རྒྱན་དྲུག་སྤྲས་པ་ལ༔ བྱ་བ་གྲུབ་པའི་མཁའ་འགྲོ་འབུམ༔ ཁ་ཊྭཱཾ་མཆན་དུ་བཅུག་པ་ལ༔ ཁྲག་འཐུང་སྤྱོད་པའི་མཁའ་འགྲོ་འབུམ༔ ཁྲག་ཞག་ཐལ་ཆེན་བརྒྱན་པ་ལ༔ སྣ་ཚོགས་མཐར་ཕྱིན་མཁའ་འགྲོ་འབུམ༔
གཡེར་ཁ་མེ་ལོང་བརྒྱན་པ་ལ༔ གྲོལ་བཞིའི་ལམ་སྟོན་མཁའ་འགྲོ་འབུམ༔ མེ་དཔུང་ཀློང་དུ་བཞུགས་པ་ལ༔ བག་ཆགས་སྲེག་པའི་མཁའ་འགྲོ་འབུམ༔ ཏི་རའི་གདན་ལ་བཞུགས་པ་ལ༔ བདག་འཛིན་གཅོད་པའི་མཁའ་འགྲོ་འབུམ༔ དཀར་མོའི་ཚོགས་ཀྱིས་བསྐོར་བ་ལ༔ ཞི་བ་དབྱིངས་ཀྱི་མཁའ་འགྲོ་འབུམ༔ སེར་མོའི་ཚོགས་ཀྱིས་བསྐོར་བ་ལ༔ རྒྱས་པ་ལྷུན་གྲུབ་མཁའ་འགྲོ་འབུམ༔
དམར་མོའི་ཚོགས་ཀྱིས་བསྐོར་བ་ལ༔ ཁམས་གསུམ་དབང་སྡུད་མཁའ་འགྲོ་འབུམ༔ ལྗང་མོའི་དཔུང་གིས་བསྐོར་བ་ལ༔ མངོན་སྤྱོད་ལས་མཛད་མཁའ་འགྲོ་འབུམ༔ སྣ་ཚོགས་སྤྲུལ་པས་བསྐོར་བ་ལ༔ ཡེ་ཤེས་འཇིག་རྟེན་མཁའ་འགྲོ་འབུམ༔ འཁོར་དང་སྤྲུལ་པ་ཡང་འཁོར་རྣམས༔ ཚོགས་མཆོད་གཏོར་མ་འདི་བཞེས་ལ༔ རྣལ་འབྱོར་ཅན་གྱི་ཉམས་རྟོགས་སྤེལ༔ འགྲོ་ཀུན་ཆོས་ལ་འགོད་པ་ཡི༔
དབང་བསྒྱུར་མཁྱེན་སྟོབས་ཡོངས་རྫོགས་ནས༔ ཕྲིན་ལས་རྣམ་བཞི་མཐར་ཕྱིན་ཏེ༔ དོན་གཉིས་ལྷུན་གྱིས་འགྲུབ་པར་མཛོད༔
ཅེས་ཚོགས་གཏོར་འབུལ༔ བདུན་པ་བཀའ་སྲུང་དམ་ཅན་མཆོད་པ་ནི༔ ཨོཾ་ཨཱཿཧཱུྃ༔ ཆོས་དབྱིངས་རང་བྱུང་རིག་པའི་དབྱིངས་ཀློང་དུ༔ དུར་ཁྲོད་ཚོགས་ཁང་ཏི་སྒྲོའི་གནས་མཆོག་ནས༔ མ་ཅིག་ལས་ཀྱི་མཁའ་འགྲོ་གཤེགས་སུ་གསོལ༔ ཟབ་གསང་ཡེ་ཤེས་དགྱེས་པས་གནས་འདིར་བཞུགས༔

དམ་རྫས་མཆོད་གཏོར་གསེར་སྐྱེམས་གཉན་པོ་བཞེས༔ སྒྲུབ་པའི་རིག་འཛིན་རྣལ་འབྱོར་བུ་བཞིན་སྐྱོངས༔ མ་གཡེལ་བསྟན་པའི་བྱ་ར་མཛད་དུ་གསོལ༔ བྷྱོཿ མ་ཅིག་ལས་ཀྱི་མཁའ་འགྲོ་མ༔ དཀར་གསལ་འཛུམ་མདངས་ཡ་ལ་ལ༔ སྐུ་ལ་དར་དཀར་གོ་ཟུ་གསོལ༔ རིན་ཆེན་ཐོར་ཚུགས་ཤིགས་སེ་ཤིག༔ དར་དཔྱངས་ཅོད་པན་པུ་རུ་རུ༔ ཕྱག་གཡས་སྣ་ཚོགས་མདའ་དར་འཛིན༔ གཡོན་པས་འཕྲུལ་གྱི་མེ་ལོང་བསྣམས༔
རཏྣ་མཛེས་པའི་རྒྱན་འཕྱང་ལྡན༔ ཀླུ་ཡི་ཆུ་རྟ་སྔོན་པོ་ཆིབས༔ སྒ་སྲབ་དར་སྟན་ཁྲིགས་སེ་ཁྲིག༔ རྫུ་འཕྲུལ་མངའ་བའི་ཤུགས་འཆང་མ༔ གསང་བ་གཏེར་གྱི་གྲོགས་མཛད་མ༔ སངས་རྒྱས་བསྟན་པའི་བྱ་ར་མ༔ ལས་བཞི་མཁའ་འགྲོའི་ཚོགས་དང་བཅས༔ དམ་རྫས་མཆོད་གཏོར་འདི་བཞེས་ལ༔ ཕྱི་ནང་འགལ་རྐྱེན་བར་ཆད་སོལ༔ སྒྲུབ་པའི་རིག་འཛིན་བདག་ཅག་ལ༔
ལུས་དང་གྲིབ་མ་བཞིན་དུ་འགྲོག༔ ཀ་ཆ་དཀོར་ནོར་གཉེར་དུ་གཏད༔ དུས་དྲུག་སྲུང་ཞིང་ཕྱི་ལ་འབྲོངས༔ ཟབ་ཆོས་བསྟན་པའི་མེལ་ཚེ་མཛོད༔ གདུག་པའི་དགྲ་བགེགས་ཆམ་ལ་ཕོབ༔ སྔོན་ཚེ་གུ་རུའི་བཀའ་བཞིན་དུ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་གུ་ཧྱ་ཌཱཀྐི་ཡོ་གི་ནི་མ་མོ་རུ་ལུ་རུ་ལུ་ཧཱུྃ་བྷྱོཿ ཨི་དཾ་བྷ་ལིངྟ་ཁ་ཁ་ཁཱ་ཧི༔ ༈ ཧཱུྃ༔
ལྷ་བཙན་དམག་དཔོན་མྱུར་མགྱོགས་པ༔ སྐུ་མདོག་དཀར་སྨུག་ཞི་བའི་ཆོས༔ དར་ཐོད་དཀར་ཞིང་རུ་མཚོན་དཀར༔ ཞགས་དཀར་འཛིན་ཅིང་རྟ་དཀར་ཞོན༔ སྤྲུལ་པ་མི་དཀར་བྱེ་བ་འབུམ༔ ཡང་སྤྲུལ་ལྕགས་སྤྱང་དཀར་པོ་འགྱེད༔ ཧཱུྃ༔ མི་བདུད་འཇོམས་པ་ཁྲ་མགོ་ནག༔ ཞལ་གཅིག་ཕྱག་གཉིས་དགྲ་སཏྭ་དང་༔ སྤུ་གྲི་རུ་མཚོན་ནག་པོ་གཡབ༔
རྟ་ནག་བཞོན་ཅིང་མི་ནག་འགྱེད༔ ཡང་སྤྲུལ་དམར་ནག་གྲངས་མེད་འགྱེད༔ ཧཱུྃ༔ བཙན་རྒོད་ཨ་བསྭེ་མིག་དམར་ནི༔ ཞལ་གཅིག་ཕྱག་གཉིས་སྲོག་བདག་གཟུགས༔ བཙན་དར་སྤུ་གྲི་ཞགས་པ་དང་༔ མཆེ་གཙིགས་དགྲ་བོའི་གློ་སྙིང་རོལ༔ རྟ་དམར་བཞོན་ཅིང་མི་དམར་འགྱེད༔ ཡང་སྤྲུལ་ཟངས་འཕར་ལྷང་ལྷང་ཟུག༔ ཧཱུྃ༔
ཀླུ་བདུད་ནཱ་ག་ཁ་ཐུན་ནི༔ མཐིང་ནག་མུན་པའི་ཚ་ངར་ཅན༔ ཕྱག་གཉིས་སྦྲུལ་ཞགས་སྡིག་པ་བསྣམས༔ ཆུ་སྲིན་རྒྱལ་མཚན་དུག་ཟོར་འཛིན༔ རྟ་སྔོན་བཞོན་ཅྀང་མི་སྔོན་འགྱེད༔ ཡང་སྤྲུལ་དུག་སྦྲུལ་ས་གཞི་ཁེངས༔ ཤན་པ་གནོད་སྦྱིན་སྡེ་བཞིའི་ཚོགས༔ སྔོན་ཚེ་གཞོ་སྟོད་ཏི་སྒྲོ་རུ༔ བན་བོན་རྒྱུད་བསྲུང་ཁས་བླངས་བཞིན༔ དམར་གྱི་གཏོར་མ་ཁྲག་ཞག་དང་༔
མཆོད་གཏོར་རྒྱ་མཚོ་འདི་བཞེས་ལ༔ དེ་རིང་བསྐུལ་རྦད་ལས་བཅོལ་བཞིན༔ ཟབ་གསང་བསྟན་པ་རྒྱས་པ་དང་༔ རྒྱུ་སྦྱོར་བར་ཆད་རྐྱེན་སེལ་བ༔ ལོ་ཉེས་སད་སེར་ཞི་བ་དང་༔ འབྱོར་དྲུག་བསྟན་པ་རྒྱས་པ་ཡི༔ ཕྲིན་ལས་མྱུར་དུ་འགྲུབ་པར་མཛོད༔ བཀའ་ཡི་ཐ་ཚིག་གནད་ནས་བསྐུལ༔ ཞི་རྒྱས་དབང་དྲག་ཕྲིན་ལས་རྣམས༔ མ་ཐོགས་མྱུར་དུ་འགྲུབ་པར་མཛོད༔
ཨོྃ་བསྭོ་ཨ་ཏྲི་ཁ་ཐུན་ན་ཏྲི་ཤ་རུ་དུ་ཏྲི་ནཱ་ག་ན་ཕུར་ཛ་ཛཿ ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་གཏོར་མ་ཕུལ་ཞིང་ཕྲིན་ལས་བཅོལ༔ བརྒྱད་པ་ཆད་མདོ་བསྒྲག་པ་ནི། ཧཱུྃ༔ སྔོན་འདས་དུས་ནས་ད་ལྟའི་བར་དག་ཏུ༔ རྒྱལ་བའི་བཀའ་བཞིན་ལུང་གི་ཕོ་ཉ་མོ༔ ཐ་ཚིག་འཛིན་པའི་མ་མོ་མཁའ་འགྲོའི་ཚོགས༔ དམ་བཅའ་བཞིན་དུ་མཐུན་རྫས་མཆོད་གཏོར་བཞེས༔ སངས་རྒྱས་བསྟན་སྲུངས་དཀོན་མཆོག་དབུ་འཕང་བསྟོད༔
ནད་ཡམས་མུ་གེ་གཡུལ་འཁྲུག་མཚོན་རྩེ་ཐུལ༔ ཞི་རྒྱས་དབང་དྲག་ཕྲིན་ལས་ཐོགས་མེད་སྒྲུབས༔ དགྲ་བགེགས་སྒྲོལ་ཞིང་མཆོག་ཐུན་དངོས་གྲུབ་སྩོལ༔ ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་མཛོད༔ དགུ་པ་བརྟན་མ་སྐྱོང་བ་ནི། བྷྱོཿ ཕྱི་ཡི་བསྟན་སྐྱོང་རྒྱུ་སྐར་ཉི་ཤུ་བརྒྱད༔ ནང་གི་བསྟན་སྐྱོང་དབང་ཕྱུག་ཉི་ཤུ་བརྒྱད༔ གསང་བའི་བསྟན་སྐྱོང་མཁའ་འགྲོ་སྡེ་ལྔའི་ཚོགས༔ བོད་ཁམས་བསྟན་སྐྱོང་བརྟན་མ་བཅུ་གཉིས་ཏེ༔
གངས་རི་གཡའ་རྩེ་ལུ་མ་སྐྱེད་མོས་ཚལ༔ གནས་ཡུལ་དུར་ཁྲོད་ཆུ་རླུང་བས་མཐའ་དང་༔ ནགས་ཚལ་གྲོང་མཁར་མཆོད་རྟེན་གཙུག་ལག་ཁང་༔ ས་འོག་ས་སྟེང་ས་བླ་ལ་སོགས་པ༔ ཕྱི་ནང་དབེན་ཁང་སྒྲུབ་གནས་ལ་གནས་པའི༔ བསྟན་སྐྱོང་མ་ལུས་འཁོར་དང་བཅས་པ་རྣམས༔ འཇའ་ཚོན་ཆར་བསིལ་རོལ་མོའི་སྒྲ་དང་བཅས༔ འདིར་གཤེགས་བཀའ་ཡི་དམ་རྫས་གཏོར་མ་བཞེས༔ འཇིག་རྟེན་བདེ་ཞིང་དལ་ཡམས་འཁྲུག་རྩོད་ཟློག༔ ཆར་ཆུ་དུས་འབེབས་ལོ་ཕྱུགས་སྲིད་རྣམས་སྤེལ༔
སྒྲུབ་མཆོག་བདག་ལ་རྩ་རླུང་ཉམས་རྟོགས་སྤེལ༔ མཐོང་ཐོས་དྲན་རེག་སྨིན་གྲོལ་མཐར་ཕྱིན་ནས༔ གསང་སྔགས་བསྟན་པ་ཕྱོགས་བཅུར་རྒྱས་པར་མཛོད༔ བཅུ་པ་རྟ་བྲོ་བརྡུང་བ་ནི། ཧཱུྃ༔ མཁའ་འགྲོ་གསང་བའི་བྲོ་ར་རུ༔ མ་སྲིང་འདུས་པའི་བྲོ་བརྡུངས་པས༔ ཕྱི་ནང་བར་ཆད་ཐལ་བར་རློག༔ ལས་བཞི་ལྷུན་གྲུབ་ཆེན་པོར་གྱུར༔ ཨོྃ་ནན༔
ཨཱཿནན༔ ཧཱུྃ་ནན༔ བགེགས་སྲིན་དམ་སྲི་སཏྭཾ་བྷ་ཡ་ནན༔ བཅུ་གཅིག་པ་དངོས་གྲུབ་བླང་བ་ནི། ཧཱུྃ༔ བདེ་ཆེན་གཡོ་བ་མཆོག་གི་མཛེས་འཕྲོ་མ༔ གསང་གསུམ་རབ་དགའ་ཆ་ཤས་སྔོ་བསངས་མ༔ གང་གུས་གདུང་བས་ནཱ་ད་རབ་ཏུ་གཡོ༔ མཐོང་ན་མི་མཐུན་སྤང་བའི་ག་ནའི་དཔྱིད༔ འཛན་པོ་ཀུན་ཀྱང་ཡིད་ཀྱུའི་རབ་དཀར་བསུ༔
ཆུ་གཏེར་རླབས་སུ་འདར་མའི་ཕྲེང་བ་ཡི༔ ཀ་ཏི་ཀ་ཡི་འཁོར་ལོ་རབ་བསྐུལ་བ༔ རཱ་ས་མེ་ཡི་བརྡས་བསྐུལ་སྒྲ་སྐད་ཀྱིས༔ རྩི་བཅུད་མྱོང་བའི་རོ་མཆོག་ཅི་བཞིན་དུ༔ ཟག་མེད་ལྷ་མོ་ཁྱོད་ཀྱི་ཕྲིན་ལས་མཛོད༔ ཆ་ཤས་འདབ་བརྒྱའི་ཨུཏྤལ་དྲི་བསུང་གིས༔ གཡོ་ལ་རྟག་ཏུ་ཀུན་སྣང་ངོམས་མེད་བཞིན༔ ཡིད་བཞིན་དཔའ་མོ་ཁྱོད་ཀྱིས་བསུ་བར་མཛོད༔ ཨོཾ༔ ཧ་ལས་གྲུབ་པའི་བུམ་པ་བདུད་རྩི་བཅུད༔
རིཿ བྷནྡྷ་ཟག་མེད་མཁའ་དབྱིངས་ཁྱོན་དང་ལྡན༔ ནིཿ དཀྱིལ་འཁོར་ལྷ་ཚོགས་མ་སྲིང་འཇའ་ལྟར་ལྷགས༔ སཿ འདོད་ཡོན་ཀུན་ལྡན་མཆོག་གི་དངོས་གྲུབ་སྩོལ༔ ཨོྃ་ཧ་རི་ནི་ས་སིདྡྷི་ཕ་ལ་ཧཱུྃ༔ ཨ་བྷི་ཥིཉྩ་ཧཱུྃ་ཧཱུྃ༔ རྗེས་ཆོག་ནི། དང་པོ་གཏང་རག་གི་མཆོད་བསྟོད་ནི།
ཧཱུྃ༔ སྐྱེ་མེད་རྣམ་དག་ཆོས་དབྱིངས་ངང་ཉིད་ལས༔ སྐྱེ་བའི་ཆོ་འཕྲུལ་ཅིར་ཡང་སྟོན་མཛད་པ༔ འགྲོ་བ་ཀུན་སྐྱོབ་ཡེ་ཤེས་མཁའ་འགྲོ་མ༔ དུག་གསུམ་འཇོམས་མཛད་ཕག་མོ་ཁྱོད་ལ་བསྟོད༔ ཅེས་བསྟོད། གཉིས་པ་བཟོད་གསོལ་ནི། ཨོྃ༔ མ་འབྱོར་པ་དང་ཉམས་པ་དང་༔ ཆོ་ག་ལྷག་ཆད་འགལ་ཞིང་འཁྲུལ༔
བསྐྱེད་རྫོགས་ཕྱི་ནང་ནོར་བ་དང་༔ རྨོངས་ཤིང་བག་མེད་ཅི་མཆིས་པ༔ མ་སྲིང་ཚོགས་ལ་བཟོད་པར་གསོལ༔ ཨོྃ་ཌཱཀྐི་ས་ཏྭ་ས་མ་ཡ༔ མ་ནུ་པ་ལ་ཡ༔ སོགས? ཌཱཀྐིའི་ཡིག་བརྒྱ་བརྗོད་ཅིང་བཟླས། བརྟན་བཞུགས་སྤྱི་ལྟར་བྱ། གསུམ་པ་དཀྱིལ་འཁོར་བསྡུ་ལྡང་ནི། ཧོཿ སྣང་སྲིད་ཐམས་ཅད་མཁའ་འགྲོའི་ཞྀང་༔
རང་ལུས་འབྱུང་བ་གདོས་བཅས་བྲལ༔ སྒྲ་རྣམས་བྲག་ཆའི་གདངས་བཞིན་སྣང་༔ འགྱུ་བ་དྲན་རིག་ཀ་དག་ངང་༔ རོལ་རྩལ་ཐུགས་རྗེ་ཁྲོས་མའི་སྐུ༔ གསལ་སྟོང་འཛིན་མེད་ལམ་དུ་ཤར༔ ཧཱུྃ་ཧཱུྃ་ཧཱུྃ༔ བཞི་པ་བསྔོ་བ་ནི། ཧོཿ བསྔོ་བྱ་ཡུལ་དང་བྲལ་བ་སངས་རྒྱས་ཡིན༔ བསྔོ་བྱེད་མཁན་པོ་སྟོང་པ་རང་སར་གྲོལ༔
བསྔོ་ཡུལ་གདོད་ནས་མི་དམིགས་ཨ་ལ་ལ༔ ལྔ་པ་སྨོན་ལམ་ནི། ཧོཿ མ་གྱུར་ཐམས་ཅད་གཞི་དག་ཆོས་ཀྱི་སྐུ། ། མ་བསྒོམས་མ་བཅོས་ཡེ་ནས་རང་སངས་རྒྱས། ། འོན་ཀྱང་དེ་དོན་མ་རྟོགས་འཁྲུལ་པའི་འགྲོ། ། ཀུན་ཀྱང་ཡུམ་ཆེན་གོ་འཕང་ཐོབ་པར་ཤོག ། ཅེས་དམིགས་མེད་བདེ་བ་ཆེན་པོར་འཁོར་གསུམ་ཡོངས་དག་དབྱིངས་རིག་ཟུང་འཇུག་ལ་མཉམ་པར་བཞག་གོ ། དྲུག་པ་བཀྲ་ཤིས་ནི། ཧཱུྃ༔
དུས་གསུམ་སངས་རྒྱས་གསང་བའི་མཛོད་འཛིན་མ༔ ནམ་མཁའི་ལུས་ཅན་རྡོ་རྗེ་ཌཱཀྐིའི་གཙོ༔ དབྱིངས་ཕྱུག་དཔལ་འབར་འདོད་རྒུ་མཆོག་སྦྱིན་མོ༔ མ་སྲིང་ཌཱཀྐིའི་ཚོགས་ཀྱིས་བཀྲ་ཤིས་ཤོག༔ དེ་ལྟར་རྗེ་བཙུན་ཁྲོས་མའི་སྒྲུབ་མཆོད་ཆོག་ཁྲིགས་ཡེ་ཤེས་སྒོ་འབྱེད་ཅེས་བྱ་འདི་ནི། སྙི་གདུང་རྣལ་འབྱོར་པ་ཕྲིན་ལས་ལྷུན་གྲུབ་དང༌། སྤང་སྟོན་བདེ་ཆེན་གླིང་པའི་དབོན་ཀརྨ་འགྲོ་དོན་མཐར་ཕྱིན་དང༌། སྤོ་བོའི་གྲུབ་ཆེན་སྒོམ་བུ་ཚུལ་ཁྲིམས་སོགས་ཀྱིས་བསྐུལ་ངོར། ཆོས་བདག་རིག་འཛིན་པདྨ་ལྷུན་གྲུབ་རྣམ་རོལ་གྱིས་གཞུང་གི་འཁྲུགས་བསྡེབས་དང༌། རིགས་མཐུན་གྱིས་ཁ་སྐཽང་བཅས།
ཡང་རྫོང་རྡོ་རྗེའི་གཏེར་ཕུག་ཏུ་བྲིས་པ་ཛ་ཡནྟུ། དེ་ལྟར་རྗེ་བཙུན་ཁྲོས་མའི་སྒྲུབ་ཐབས་འདི་ཉིད་མ་ཕྱི་དབུ་མེད་གཅིག་ལག་ཏུ་སོན་ཀྱང་ཡིག་ནོར་མང་བ་བར་འཛུད་སོགས་ཅི་རིགས་དཀྱུས་སུ་ཚུད་དེ་རྩ་བའི་ས་བཅད་དང་གོ་རིམ་སོགས་དཔྱད་མི་བཟོད་པ་མང་བས་རང་བློས་ཅི་དཔོག་གིས་ཞུ་དག་དང་ས་བཅད་གསར་དུ་བཀོད་ནས་དག་པར་བགྱིས་པའི་ཁུལ་ཡིན་ཡང་ནོར་འཁྲུལ་བྱུང་ན་མཁྱེན་ལྡན་རྣམས་ཀྱི་སྤྱན་སྔར་མཐོལ་ལོ་བཤགས་སོ། ཞེས་པའང་གནམ་ལྕགས་གུ་ཧྱས་སོ། སརྦ་མངྒ་ལཾ།། །། ཙ༽ རྗེ་བཙུན་ཁྲོས་མའི་རྒྱུན་ཁྱེར་བདེ་ཆེན་རབ་འབར་ཅེས་བྱ་བ་བཞུགས་སོ།། །། རྒྱལ་བའི་ཡུམ་ལ་ཕྱག་འཚལ་ལོ། རྒྱུན་གྱི་རྣལ་འབྱོར་ལ་འཇུག་པ་གསུམ། དང་པོ་སྔོན་འགྲོ་ནི། སྐྱབས་ཡུལ་ཡིད་ཀྱིས་གསལ་གདབ་སྟེ། སྐྱབས་ཡུལ་རྣམས་མདུན་གྱི་ནམ་མཁར་བཛྲ་ས་མཱ་ཛ།
ཞེས་མི་ཕྱེད་པའི་གདུང་བ་དྲག་པོས། ན་མོ༔ བདེ་ཆེན་རབ་དགའ་ཡེ་ཤེས་གཡོ་བའི་མཆོག༔ གྲོལ་ལམ་ཕོ་ཉའི་བདེ་སྟོང་བསྐྱེད་པའི་ཕྱིར༔ ཉོན་མོངས་རབ་དབེན་ཆགས་མེད་ཟུང་འཇུག་ཅན༔ མཆོག་གི་དཔལ་མོའི་སྐུ་ལ་སྐྱབས་སུ་མཆི༔ ལན་གསུམ། སེམས་བསྐྱེད་པ་ནི། སེམས་ཅན་ཐམས་ཅད་བདེ་ཆེན་མཆོག་ལ་འགོད་འདོད་ཀྱི་བློས། ཧོཿ
དགའ་བ་རབ་གཡོ་མཆོག་གི་དགའ་བ་སྟེར༔ དགའ་བྲལ་ལྷན་སྐྱེས་དགའ་བའི་གཟི་འོད་འབྱིན༔ དགའ་མ་དབྱངས་ཅན་དཔའ་མོ་བསྒྲུབ་པའི་ཕྱིར༔ དགའ་ཆེན་ཁྱོད་བདག་བསྟེན་པར་སེམས་བསྐྱེད་དོ༔ ལན་གསུམ། ལྔ་པ་ཡན་ལག་བདུན་པ་ནི། བླ་མ་ཡི་དམ་མཁའ་འགྲོའི་དཀྱིལ་འཁོར་ལྷ། ། འདིར་གཤེགས་པདྨ་ཉི་ཟླའི་གདན་ལ་བཞུགས། ། གུས་པས་ཕྱག་འཚལ་ཕྱི་ནང་གསང་མཆོད་འབུལ། ། སྡིག་པ་ཀུན་བཤགས་དགེ་ལ་རྗེས་ཡི་རང༌། །
བླ་མེད་གསང་ཆེན་ཆོས་ཀྱི་འཁོར་ལོ་བསྐོར། ། དགེ་ཚོགས་ཀུན་ཏུ་བཟང་པོའི་རྒྱུར་བསྔོའོ། ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། ཨཿ ཀ་དག་སྐྱེ་མེད་ཆོས་སྐུའི་ཀློང༌། ། ལྷུན་གྲུབ་སྣང་བ་ཡུམ་ལྔའི་དལ། ། མ་འགགས་ཐུགས་རྗེ་ཁྲོས་མའི་སྐུ༔ མཐིང་ནག་ཁྲོ་ཞིང་རབ་ཏུ་རྔམ༔ ངུར་བའི་ཕག་ཞལ་སྤྱི་བོར་བརྒྱན༔
ཞལ་གཅིག་ཕྱག་གཉིས་གཏུམ་ལ་གཤེ༔ སྒེག་པ་དགོད་པ་དཔའ་མོའི་ཆས༔ ཕྱག་གཉིས་གྲི་གུག་ཐོད་ཁྲག་བསྣམས༔ རྩེ་གསུམ་ཏྲི་ཤུལ་གྲུ་མོར་བརྟེན༔ ཆས་ནི་དུར་ཁྲོད་རྒྱན་དང་ལྡན༔ བརྐྱང་བསྐུམ་གར་གྱི་ཉམས་གྱུར་ཅན༔ འབར་བའི་མེ་དཔུང་ཀློང་དུ་བསྐྱེད༔ རང་རྩལ་རིགས་བཞིའི་འཁོར་ཚོགས་དང༌། ། རྩ་གསུམ་ཌཱཀྐི་འཕྲོ་ཞིང་འདུ། ། ཐུགས་ཀར་ཀུན་ཏུ་བཟང་མོ་ཡི། །
སྙིང་དབུས་དགའ་བ་འཁྱིལ་བའི་ཀློང༌། ། ཧཱུྃ་མཐིང་མཐའ་མར་སྔགས་ཀྱི་ཕྲེང༌། ། གཡོན་འཁོར་འོད་ཀྱིས་ཞིང་ཀུན་ཁྱབ། ། རྒྱལ་མཆོད་འགྲོ་བའི་ལས་ཉོན་སྦྱངས། ། ཚུར་འདུས་གཟི་བྱིན་ནུས་སྟོབས་རྒྱས། ། རྩ་ཁམས་ཐམས་ཅད་མཁའ་འགྲོའི་སྐུ། ། རླུང་ཁམས་ཐམས་ཅད་ནཱ་དའི་སྒྲ། ། ཐིག་ལེ་བདེ་བ་ཆེན་པོར་རུ། ། དག་པའི་དགའ་བཞི་ཡེ་ཤེས་རྩལ། ། འབར་བའི་བདེ་སྟོང་ཉམས་རྟོགས་འུར། །
ཕྱི་ནང་སྣོད་བཅུད་སྣང་གྲགས་སེམས། ། ཡེ་ཤེས་མཁའ་འགྲོའི་སྐུ་གསུང་ཐུགས། ། རྡོ་རྗེ་གསུམ་གྱི་ད་ལར་སད། ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་ཧཱུྃ་ཕཊ྄ཿ ཅི་ནུས་དང༌། འབྱིན་འཇུག་རླུང་ལ་བསླབ་ཅིང་བདེ་སྟོང་ཉམས་རྩལ་སྦྱོང༌། མཐར་རྫོགས་རིམ་བསྡུ་ལྡང་ནི། ཧོཿ སྣང་སྲིད་ཐམས་ཅད་མཁའ་འགྲོའི་ཞྀང་༔ རང་ལུས་འབྱུང་བ་གདོས་བཅས་བྲལ༔
སྒྲ་རྣམས་བྲག་ཆའི་གདངས་བཞིན་སྣང་༔ འགྱུ་བ་དྲན་རིག་ཀ་དག་ངང་༔ རོལ་རྩལ་ཐུགས་རྗེ་ཁྲོས་མའི་སྐུ༔ གསལ་སྟོང་འཛིན་མེད་ལམ་དུ་ཤར༔ ཧཱུྃ་ཧཱུྃ་ཧཱུྃ༔ ཞེས་བསྡུ་ལ་ལྡང༌། བསྔོ་སྨོན་ཅི་རིགས་བྱའོ། ཞེས་པ་འདིའང་མ་ཧཱ་གུ་རུ་པདྨ་འབྱུང་གནས་ཀྱིས་བྱིན་གྱིས་བརླབས་པའི་སྦས་ཡུལ་འབྲས་མོ་ལྗོངས་ཀྱི་གནས་ཆེན་རྣམས་སུ་མཆོད་མཇལ་སྐབས་བར་གསེང་དུ་རབ་བྱུང་༡༧མཆུ་ཟླའི་དམར་ཕྱོགས་ལ་གུ་ཧྱས་སུག་བྲིས་བགྱིས་པའོ།། །། ཚ༽ ཨ་ཕྱིའི་བསྐང་བསྟོད་ནི། ཀ་དག་དབྱིངས་ལས་མ་གཡོས་ཀུན་བཟང་མོ།
ཁ་དོག་མ་ངེས་རིགས་ལྔའི་མཁའ་འགྲོ་ཤར། ། ག་རུ་གདུལ་བྱའི་སྣང་ངོར་སྤྲུལ་པའི་སྐུ། ། ང་ཡི་སྐྱབས་གྱུར་དབྱིངས་ཕྱུག་མཆེད་ལྔའི་སྐུ། ། ཅ་ཅོ་མ་ཡིན་དད་པས་སྤྱན་འདྲེན་ན། ། ཆ་ལུགས་མཛེས་ལྡན་ལྟ་བས་མི་ངོམས་བཞིན། ། ཇ་ཧོང་མཚམས་སྤྲིན་རླུང་གིས་བསྐྱོད་ལྟར་མཚུངས། ། ཉ་རྒྱས་དར་འབོལ་བརྩེགས་པའི་གདན་ལ་བཞུགས། ། ཏ་གན་ལ་སོགས་དགྱེས་པ་སྐྱེད་པའི་རྫས། ། ཐ་དད་དངོས་འབྱོར་ཡིད་སྤྲུལ་མཆོད་པའི་སྤྲིན། ། ད་ལྟ་དམ་ཚིག་བསྲེ་ཕྱིར་བདག་འབུལ་ན། །
ན་ཆུང་གྲོགས་ལྟར་བསྟེན་གྱིས་སྙིང་མ་རེངས། ། པ་སངས་དུང་ཟླ་ལྟར་དཀར་དྭང་བའི་བློས། ། ཕ་མཐའ་བརྒལ་བའི་བསྟོད་དབྱངས་རོལ་མོའི་སྒྲས། ། བ་སྤུ་གཡོ་ནུས་གདུང་ཤུགས་ཀྱིས་བསྟོད་ནས། ། མ་ལྟར་གུས་པས་བསྟེན་ན་བརྩེ་མ་ཞན། ། ཙ་ཏུར་དུས་མཆོད་མ་བགྱིད་བསྙེན་སྒྲུབ་ཆག ། ཚ་གྲང་ལེ་ལོས་གསང་གསུམ་དམ་འགལ་ཀུན། ། ཛ་དྲག་སྙིང་ནས་བཤགས་དང་སྡོམ་བགྱིད་ན། ། ཝ་ལེར་སྲིང་ལྟར་དགོངས་ལ་སྐྱོང་བར་མཛོད། ། ཞྭ་མོའི་ཏོག་ལྟར་རིག་འཛིན་བརྒྱུད་པའི་གདུང༌། །
ཟ་མ་ཙམ་ཡང་མི་ཡེངས་སྐྱོང་ངོ་ཞེས། ། འ་འུར་ཁས་བླངས་རྡོ་རྗེའི་ཡལ་གམ་གསོན། ། ཡ་རབ་བྲན་ལྟར་བསྟེན་གྱིས་མཐུ་མ་ཆུང༌། ། རཱ་ས་ན་སོགས་གཟུང་འཛིན་རྒྱུ་བའི་ཁམས། ། ལ་འུར་དྷཱུ་ཏིར་དྲངས་ལ་འཆིང་མདུད་དགྲོལ། ། ཤ་ཁྲག་ཟག་ཟད་ཟག་མེད་དགའ་བཞིའི་འགྲོས། ། ས་ལམ་མྱུར་བགྲོད་ཕོ་ཉ་ཁྱོད་ཀྱིས་མཛོད། ། ཧ་ཧ་བདེ་སྐྱོང་རང་རིག་གཉུག་མའི་གཤིས། ། ཨ་ཕྱི་ཁྱོད་དང་དབྱེར་མེད་མ་གྱུར་བར། ། ཨ་མས་བུ་བཞིན་ད་དུང་སྲུང་སྐྱོབ་དང༌། །
ཨ་ཏི་ཐེག་རྩེའི་རྣལ་འབྱོར་ལ་གནས་ཤཽག ། ཨ་ཕྱིའི་བསྟོད་གསོལ་ཀཱ་ལིའི་ཕྲེང༌། ། ཨ་མ་དྲན་པས་ཡིད་དྲངས་ནས། ། ཨ་མཚར་ཅི་དྲན་གུ་ཧྱས་བྲིས། ། ཨ་རོགས་འཕྱ་ཡོང་མ་སྟོན་ཅིག། །། ཛ༽ མཁའ་འགྲོའི་བསྐང་བ་འདོད་རྒུ་ཡིད་འཇོ་གཏེར་བུམ་བཞུགས་སོ། བླ་མ་དྲག་པོ་ཐོད་ཕྲེང་རྩལ་ལ་འདུད། དེ་ཡང་ལས་ཀྱི་མཁའ་འགྲོའི་བསྐང་བར་འཇུག་པ་ནི། མཐུན་རྫས་དགྱེས་མཆོད་ལེགས་པར་བཤམས་ནས། རིམ་གཉིས་གཞུང་གི་སྦྱོར་བ་ལ་འཇུག་པ་ནི།
ཧཱུྃ། ཀ་དག་སྐྱེ་མེད་ཡེ་ཤེས་ངང་ཉིད་ལས། ཁ་རུ་བརྗོད་པའི་མཚན་མ་མི་དམིགས་ཀྱང༌། ། ག་ག་གསལ་སྟོང་དབྱིངས་ཀྱི་མཁའ་འགྲོ་མ། ། ང་བདག་གཟུང་འཛིན་ཕྲ་རགས་ཞི་བའི་ཕྱིར། ། ཅ་སོགས་དབྱངས་སྙན་ཕྱི་མཆོད་གར་མོ་འབུལ། ། ཆ་ལུགས་ཡིད་གར་མཆིས་པའི་སྤྱན་གཟིགས་དང༌། ། ཇ་ཆང་ནང་མཆོད་སྨན་གཏོར་ཁོར་ཡུག་ཁེངས། ། ཉ་རྒྱས་འབུམ་ཕྲག་ཟུང་འཇུག་གསང་མཆོད་བསྟར། ། རྟ་སྔོན་ལ་སོགས་དཀོར་ཆ་སྣ་ཚོགས་ཀྱིས། །
ཐ་དད་མོས་པའི་སྣང་བ་ཚིམ་པའི་ཕྱིར། ། ད་ལ་དཀྱིལ་འཁོར་སྐྱོང་བའི་ཚུལ་བཟུང་མ། ། ན་ར་ལས་ཀྱི་མཁའ་འགྲོའི་ཐུགས་དམ་བསྐང༌། ། པ་སངས་ལྟར་དཀར་ཞི་བའི་ཆ་ལུགས་འཛིན། ། ཕ་རོལ་ཁམས་གསུམ་སྐྱེ་འགྲོ་དབང་དུ་སྡུད། ། བ་སྤུའི་གསེབ་ནས་སྤྲུལ་པ་ཉི་ཁྲི་འགྱེད། ། མ་རུངས་བདུད་རྒོལ་ཞི་བའི་མཁའ་འགྲོ་མ། ། ཙ་ར་ཀ་ཡི་སྲུང་མའི་ཐུགས་དམ་བསྐང༌། ། ཚ་གཟེར་ཉི་མ་འབུམ་གྱི་ངད་ཕྱུངས་ལ། ། ཛ་ལམ་བདུད་ཀྱི་རྒོལ་བ་ཞི་བར་མཛོད། །
ཝ་ལེ་རྣལ་འབྱོར་མ་ལ་གསོལ་བཏབ་མཐུས། ། ཞྭ་ལྟར་གཙུག་རྒྱན་རླངས་ཆེན་དཔལ་སེང་གདུང༌། ། ཟ་མ་ཙམ་ཡང་དབྱེར་མེད་རྟག་ཏུ་སྐྱོངས། ། འ་ཅག་རིག་འཛིན་གདུང་བའི་རྣལ་འབྱོར་ལ། ། ཡ་ཡོལ་མི་དམིགས་འདོད་རྒུའི་དངོས་གྲུབ་སྩོལ། ། ར་ལྟར་གྱོང་བ་འཁོར་བའི་རིགས་དྲུག་ཚོགས། ། ལ་ལ་ཙམ་ལས་མཐོ་རིས་དཀའ་ལགས་པས། ། ཤ་སྟག་ཡེ་ཤེས་མཁའ་འགྲོས་འདྲེན་པར་མཛོད། ། ས་གསུམ་སྐྱེ་དགུའི་མགོན་གྱུར་དཔལ་ལྷ་མོ། ། ཧ་ལོའི་དྲི་བསུང་ཆར་ལྟར་འགྱེད་ཚིམས་ནས། །
ཨ་ཝ་དྷཱུ་ཏིའི་འཆིང་བ་ཀུན་གྲོལ་ཤོག ། ཅེས་ཏི་སྒྲོ་ལས་ཀྱི་མཁའ་འགྲོའི་བསྐང་བ་བསྡུས་པ་ཚིགས་སུ་བཅད་དུ་སྨྲ་བ་འདི་ཉིད་རླངས་ཆེན་དཔལ་གྱི་སེངྒེའི་གདུང་རིགས་ལས་བསྐྲུན་པའི་སྔགས་འཆང་གནམ་ལྕགས་རྡོ་རྗེས་ཤིང་སྦྲུལ་ལོ་ཧོར་ཟླ་གསུམ་པའི་ཚེས་ལ་དགེ། ཝ༽ གསང་བ་ཌཱཀྐི་ཡིད་བཞིན་ནོར་མཆོག་ལས། ལྷན་ཐབས་ཟངས་རི་མཆེད་བདུན་གྱི་གསོལ་མཆོད་བཞུགས་སོ།། །། ཨོྃ་བཛྲ་ཤུ་ལ་ཡ་སཏྭཾ། དེ་ཡང་རོལ་པ་མཆེད་བདུན་གྱི་གསོལ་མཆོད་བརྩམ་པ་ནི། ཧོ། རང་ཉིད་ཐུགས་རྗེ་ཁྲོས་མ་ནག་མོ་གསལ་བའི་ཐུགས་ཀ་ནས་འོད་ཟེར་འཕྲོས་པས་ཡར་སྟོད་ཟངས་རི་རྩེ་བདུན་གྱི་གནས་ནས་བཙན་རྒོད་འཁོར་དང་བཅས་པ་སྤྱན་དྲངས། ཨོྃ་བཛྲ་ས་མཱ་ཡ་ཛ་ཛཿ ཤུ་ལ་རཱ་ཛ་ས་པ་རི་ཝཱ་ར་ཨི་དཾ་བྷ་ལིངྟ་ཁ་ཁ་ཁཱ་ཧི།
བྷྱོ། ཀཱ་ལ་ཐུགས་རྗེ་ཁྲོས་མ་ནག་མོ་ཡིས། ཁ་ལོ་སྒྱུར་བྱེད་བཙན་རྒོད་མཐུ་བོ་ཆེ། ། ག་རུ་བཞུགས་ཀྱང་འདིར་གཤེགས་མཆོད་པ་བཞེས། ། ང་རྒྱལ་གཏུམ་པའི་ཚུལ་འཛིན་མཐུ་བོ་ཆེ། ། ཅ་ཅོ་སྨྲ་བའི་དགྲ་བགེགས་འབྱུང་པོ་རྣམས། ། ཆ་ལུགས་བཙན་རྒོད་ཚུལ་འཆང་ཁྱོད་ཀྱིས་སྒྲོལ། ། ཇ་ཆང་ཕུད་སོགས་མཆོད་གཏོར་འདི་བཞེས་ལ། ། ཉ་རྒྱས་ལྟ་བུར་གཅོད་ཡུལ་བསྟན་པ་སྤེལ། ། རྟ་མཆོག་ཆས་ལྡན་བཞོན་ནས་སྟོང་གསུམ་བསྐོར། །
ཐ་དད་གཅིག་ཏུ་མ་ངེས་ཆ་ལུགས་འཆང༌། ། ད་ལྟ་རིག་འཛིན་སྒྲུབ་པའི་བསྟན་པ་སྲུངས། ། ན་ར་ཆུ་བོའི་རྒྱུན་བཞིན་ཡེངས་མེད་དུ། ། པ་སངས་འགྱུ་བཞིན་དགེ་བའི་ཕྲིན་ལས་སྒྲུབས། ། ཕ་རོལ་འཇོམས་མཛད་གནོད་སྦྱིན་ཁྱོད་ལ་བསྟོད། ། བ་གླང་རྟ་མཆོག་ལ་སོགས་གཟུགས་འགྲོས་དང༌། ། མ་ལུས་ལུས་པ་མེད་པའི་སྤྱན་གཟིགས་ཀྱིས། ། ཙ་ལས་སྤྲོས་པའི་བཙན་རྒོད་ཐུགས་དམ་བསྐང༌། ། ཚ་བའི་འོད་ལྡན་མེ་འོད་གདོང་པ་ཅན། ། ཛ་ལས་སྤྲོས་པའི་མཚོན་ཆ་ཕྱག་ན་བསྣམས། །
ཝ་སྐྱེས་དགྲ་བགེགས་ཚོགས་ལ་རྡེག་བྱེད་པ། ། ཞྭ་གོས་བསྭེ་ཁྲབ་ཆས་ལྡན་ཁྱོད་ལ་བསྟོད། ། ཟ་བྱེད་རྔམ་པའི་འཁོར་ཚོགས་མེ་ལྟར་འབར། ། འ་ལེར་ཡང་འཁོར་ཚོགས་ནི་རླུང་ལྟར་འཚུབས། ། ཡ་ང་བག་ཚ་སྤུ་ཟིངས་རྣམ་འགྱུར་སྟོན། ། རལ་གྲི་མཚོན་ཆ་སྣ་ཚོགས་དགྲ་ལ་འབེབས། ། ལ་ལས་སྣང་སྲིད་སྐྱེ་འགྲོ་རྩིས་ལ་འདེབས། ། ཤ་ཁྲག་དགྱེས་བྱེད་གནོད་སྦྱིན་འཁོར་བཅས་ཀྱིས། ། ས་སྟེང་སྲིད་པའི་དགྲ་བགེགས་བསྒྲལ་བ་དང༌། ། ཧ་ཅང་བསྐུལ་བའི་ལས་ལ་མ་གཡེལ་བར། །
ཨ་ཏིའི་བསྟན་པ་སྐྱོང་བའི་ཕྲིན་ལས་མཛོད། ཨོྃ་བཛྲ་ཙ་ཤུ་ལ་ཡཀྴ་སརྦ་དྷརྨ་པཱ་ལ་ཨི་དཾ་བྷ་ལིངྟ་ཁ་ཁ་ཁཱ་ཧི། ཞེས་ཕྲིན་ལས་རྒྱུན་ཁྱེར་མཆོད་བསྟོད་འདི་རྣལ་འབྱོར་སློབ་མ་རྣམས་ཀྱི་ངོར་ ༧ རིག་འཛིན་གནམ་ལྕགས་རྡོ་རྗེས་སྦྱར་བའོ། སརྦ་མངྒ་ལཾ།། །། ཞ༽ ཀྱཻ་མཿ རྟོག་མེད་རང་བྱུང་ཤེས་པ་དེ༔ མ་ཆོས་སྐུ་ཡིན་པར་མ་ཤེས་ནས༔ རྟོག་པས་བདག་ཏུ་བཟུང་བ་དེ༔ མ་ཆོས་ཀྱི་སྐུ་ལ་མཐོལ་ལོ་བཤགས༔ དུག་ལྔ་རང་བྱུང་རང་ཤར་ལ༔
རྟོག་པ་ཤར་གྲོལ་མ་ཤེས་ནས༔ མ་རྟོགས་འཇོལ་ཉོག་སྤྱོད་པ་དེ༔ མ་ལོངས་སྤྱོད་རྫོགས་སྐུར་མཐོལ་ལོ་བཤགས༔ འགྱུ་བ་རྟོག་ཚོགས་སྦུན་པ་དེ༔ སྣ་ཚོགས་རང་གྲོལ་མ་ཤེས་ནས༔ ཡིད་དཔྱོད་འཁྲུལ་ཕྱིར་འབྲང་བ་དེ༔ མ་སྤྲུལ་པའི་སྐུ་ལ་མཐོལ་ལོ་བཤགས༔ བྱར་མེད་ལྷུན་རྫོགས་ཤེས་པ་དེ༔ འབད་རྩོལ་བྲལ་བར་མ་ཤེས་ནས༔ མ་རྟོགས་དགག་སྒྲུབ་བྱས་པ་དེ༔
མ་ངོ་བོ་ཉིད་སྐུར་མཐོལ་ལོ་བཤགས༔ འཁོར་འདས་ཕྱོགས་རིས་བྲལ་བ་དེ༔ ཀུན་གཞི་བདེ་ཆེན་མ་ཤེས་ནས༔ བདག་གཞན་རིས་སུ་བཅད་པ་དེ༔ མ་ཡེ་ཤེས་མཁའ་འགྲོར་མཐོལ་ལོ་བཤགས༔ མ་དམིགས་གཏད་མཚན་འཛིན་བྲལ་བ་དེ༔ ས་ལམ་བྲལ་བ་མ་ཤེས་ནས༔ བློས་བྱས་སྦྱང་བགྲོད་བྱས་པ་དེ༔ མ་ས་ལམ་རྫོགས་ལ་མཐོལ་ལོ་བཤགས༔ མ་བྱུང་ཚུལ་སྐྱེ་འགག་བྲལ་བ་དེ༔
ཕྱིན་དྲུག་རྫོགས་པ་མ་ཤེས་ནས༔ རྩོལ་སྒྲུབ་སྤང་བླང་བྱས་པ་དེ༔ མ་ཕྱིན་དྲུག་རྫོགས་ལ་མཐོལ་ལོ་བཤགས༔ མ་ཡུམ་ཆེན་གཞི་མེད་རྩ་བྲལ་ལ༔ ཡུལ་སྣང་བྲལ་བར་མ་ཤེས་ནས༔ གཉིས་འཛིན་འདྲེ་འདུལ་བྱས་པ་དེ༔ མ་རེ་དོགས་མེད་ལ་མཐོལ་ལོ་བཤགས༔ མ་སྐྱེ་འཆི་འཇིགས་བརྒྱད་བྲལ་བ་དེ༔ གདེང་ཚད་ཡིན་པར་མ་ཤེས་ནས༔ ཧཱུྃ་ཕཊ྄་ང་རྒྱལ་བསགས་པ་དེ༔
མ་གཅོད་བྱེད་བྲལ་བར་མཐོལ་ལོ་བཤགས༔ དོན་གཅད་བྱ་གཅོད་བྱེད་བྲལ་བ་དེ༔ འགྲོ་དོན་ཡིན་པར་མ་ཤེས་ནས༔ ཟབ་ལམ་གྲུབ་མཐའ་བཟུང་བ་དེ༔ མ་འགྲོ་དོན་རྫོགས་ལ་མཐོལ་ལོ་བཤགས༔ ད་བཤག་བྱ་འཆགས་བྱེད་ཡུལ་མ་གྲུབ༔ བྱར་མེད་བདེ་ཆེན་མ་ཅིག་མ༔ ཡུམ་ཆེན་བཟང་མོ་སྐྱེ་མེད་ཨཱཿ གནས་ལུགས་རྫོགས་པ་ཆེན་པོ་ཕཊ྄ཿ ཡི་གེ་བརྒྱ་པ་བརྗོད༔
ཅེས་གསུངས་སོ།། །། ཟ༽ བསྔོ་སྨོན་བྱ་བ་ནི༔ ཕཊ྄ཿ ཚོགས་གཉིས་བསགས་པའི་སྦྱིན་པ་ཡིས༔ ཟག་མེད་བདེ་བས་ཚིམ་པར་ཤོག༔ བག་ཡོད་ཚུལ་ཁྲིམས་བསྲུངས་པ་ཡིས༔ མཚན་ཚང་སྐུ་ལུས་ཐོབ་པར་ཤོག༔ བཟོད་པས་ཁོང་ཁྲོ་སྤངས་པ་ཡིས༔ བྱམས་དང་སྙིང་རྗེ་འབྱོངས་པར་ཤོག༔ མ་ཡེངས་རྩེ་གཅིག་བསམ་གཏན་ཀྱིས༔
ཏིང་འཛིན་ཟས་ལ་སྤྱོད་པར་ཤོག༔ ལེ་ལོ་སྤངས་པའི་བརྩོན་འགྲུས་ཀྱིས༔ ས་བཅུ་ལམ་ལྔ་བསྙེགས་པར་ཤོག༔ ཤེས་རབ་ཆེན་པོས་རྒྱུད་སྦྱངས་པས༔ རྟག་ཏུ་ཡེ་ཤེས་འགྲོགས་པར་ཤོག༔ བྱམས་པ་ཆེན་པོས་རྒྱུད་བསྐུལ་ནས༔ སེམས་ཅན་ཕ་མར་རྟོགས་པར་ཤོག༔ སྙིང་རྗེ་ཆེན་པོས་ཤུལ་མཚོན་པས༔ རིགས་དྲུག་འཁྲུལ་སྣང་གྲོལ་བར་ཤོག༔ དགའ་ཆེན་ཁྱབ་བདག་སྟོན་པ་ཡིས༔
འགྲོ་བའི་མགོན་དུ་བདག་གྱུར་ཤོག༔ བཏང་སྙོམས་བདག་གཞན་རིས་བྲལ་གྱིས༔ ཕྱོགས་མེད་འགྲོ་དོན་ནུས་པར་ཤོག༔ ཚོགས་ལམ་ཐབས་ཀྱི་དགེ་བསྐུལ་བས༔ འཕགས་པའི་ནོར་བདུན་རྙེད་པར་ཤོག༔ སྦྱོར་ལམ་ཤེས་རབ་རྩལ་སྦྱངས་པས༔ ཡང་དག་ལམ་མཆོག་རྙེད་པར་ཤོག༔ མཐོང་ལམ་འཕོ་བ་ཆེན་པོ་ཡིས༔ ནམ་ཡང་ཕྱིར་མི་ལྡོག་པར་ཤོག༔ སྒོམ་ལམ་ཨ་ཏིའི་ས་ཐོབ་ནས༔
བླ་མེད་རྒྱལ་ས་ཟིན་པར་ཤོག༔ ཀུན་བཟང་པད་འབྱུང་མན་ཆད་དང་༔ རྩ་བའི་བླ་མ་ཡན་ཆོད་ཀྱིས༔ དགེ་བའི་སྨོན་ལམ་གང་བཏབ་པ༔ གཅོད་ཐུན་འདི་རུ་འགྲུབ་བར་ཤོག༔ ཕཊ྄་ཕཊ྄་ཕཊ྄ཿ ཅེས་དམིགས་མེད་ངང་ལ་མཉམ་པར་བཞག༔ ས་མ་ཡ༔ གཏེར་གཞུང་ལས་བྲིས་སོ།། །། འ༽ གཅོད་བསྔོ་སངས་རྒྱས་མྱུར་ལམ་བཞུགས་སོ༔
ཕྱོགས་བཅུ་ན་བཞུགས་པའི་སངས་རྒྱས་བྱང་ཆུབ་སེམས་དཔའ་གྲུབ་ཐོབ་གཅོད་ཀྱི་བརྒྱུད་པའི་བླ་མ་ཐམས་ཅད་བདག་དང་སྣང་ཞིང་སྲིད་པའི་ལྷ་འདྲེ་ཐམས་ཅད་དགོངས་སུ་གསོལ། ལྷ་འདྲེ་ཁྱེད་རྣམས་ཀྱིས་དང་པོ་བདག་ལ་ཆོ་འཕྲུལ་གདུག་རྩུབ་བསྟན་ཅིང་གནོད་པ་བསྐྱལ་བ་དང༌། ཕྱིས་ནས་གུས་པར་འདུད་ཅིང་ཕན་བཏགས་པ་དང༌། བདག་གིས་ཀྱང་ཁྱེད་རྣམས་ལ་སྤྱོད་ལམ་འཇམ་པོས་ལུས་སྦྱིན་པར་བཏང་བ་དང༌། སྤྱོད་ལམ་རྩུབ་མོས་གནོད་པ་བསྐྱལ་བ་ལ་སོགས་པ། ཐབས་སྣ་ཚོགས་ཀྱི་སྒོ་ནས་ལྷ་འདྲེ་བྱང་ཆུབ་ཀྱི་ལམ་ལ་བཀོད་པའི་དགེ་བའི་རྩ་བ་ལ་བརྟེན་ནས། ལྷ་འདྲེ་ཁྱེད་རྣམས་ཀྱི་རྒྱུད་ལ་ཡོད་པའི་བསམ་སྦྱོར་ཉོན་མོངས་པའི་གདུག་རྩུབ་ཐམས་ཅད་ཞི་ནས། བྱམས་སྙིང་རྗེ་བྱང་ཆུབ་ཀྱི་སེམས་དང་ལྡན་པར་གྱུར་ཅིག ཁྱེད་རྣམས་ཀྱིས་བདག་ལ་ཐོ་འཚམས་ཤིང་གནོད་པ་བསྐྱལ་བ་དང༌། ཕྱིས་ནས་ཆོས་བྱས་ཤིང་གུད་པར་འདུད་པའི་དགེ་བའི་རྩ་བ་ལ་བརྟེན་ནས།
རྒྱལ་པོ་བྱམས་པའི་སྟོབས་དང༌། གནོད་སྦྱིན་ཤ་ཟ་སྤུན་ལྔ་བཞིན་དུ། བདག་གི་འཁོར་གྱི་འདུས་པ་དང་པོར་གྱུར་ཅིག ཁྱེད་རྣམས་ཀྱི་ལས་ངན་གྱི་སྒྲིབ་པ་བག་ཆགས་དང་བཅས་པ་སྐད་ཅིག་ཉིད་ལ་བྱང་ཞིང་དག་ནས། ཀུན་མཁྱེན་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་གྱུར་ཅིག ། རྣལ་འབྱོར་པ་བདག་གིས་ཀྱང་ལྷ་འདྲེ་ཁྱེད་རྣམས་ལ་ལུས་སྦྱིན་པར་བཏང་བ་དང༌། བྱམས་པའི་སེམས་ཀྱིས་ཁྱེད་རྣམས་རྗེས་སུ་བཟུང་བའི་དགེ་བའི་རྩ་བ་ལ་བརྟེན་ནས། རྒྱལ་པོ་ཟླ་འོད་དང༌། རྒྱལ་བུ་དགེ་དོན་བཞིན་དུ། ཕ་རོལ་དུ་ཕྱིན་པ་ཐམས་ཅད་མྱུར་དུ་རྫོགས་ནས།
རང་གཞན་ཐམས་ཅད་དོན་གཉིས་ལྡན་པའི་སངས་རྒྱས་རིན་པོ་ཆེ་མྱུར་དུ་ཐོབ་པར་གྱུར་ཅིག ། ཅེས་ཐུན་རེའི་མཇུག་ཏུ་བསྔོ་བ་རེ་ཐོན་ན་ལེགས་པར་མངོན་ནོ། དགེ་ལེགས་འཕེལ་ལོ།། །། ཡ༽ གསང་བ་ཌཱཀྐི་ཡིད་བཞིན་ནོར་མཆོག་ལས། གཤིན་གཅོད་འཕྲུལ་གྱི་ལྡེ་མིག་གཤིན་པོ་རྗེས་འཛིན་ཆོག་ཁྲིགས་བལྟས་ཆོག་ཏུ་བཀོད་པ་བཞུགས་སོ། མ་ཅིག་ཁྲོས་མའི་ཞབས་ལ་གུས་བཏུད་དེ། ། གསང་བ་ཌཱཀྐི་ཡིད་བཞིན་ནོར་མཆོག་གི ། གཅོད་ཀྱི་གཤེད་འདུལ་ཀུན་བསྡུས་འཁྱེར་བདེ་འབྲི། ། མ་ཅིག་ཁྲཽས་མའི་ཚོགས་ཀྱིས་བྱིན་གྱིས་རློབས། ། འདི་ལ་རོ་གཅོད་སྐོར་རྣམས་ལོགས་སུ་གསལ། །
གཤེད་འདུལ་མཆོད་གཏོར་གཞུང་ལྟར་ལ། ། རང་ཉིད་མདུན་དུ་ཧོམ་ཁུང་བཅའ། ། རང་ཉིད་ཞབས་སུ་ཧོམ་ཁུང་བསྒོམ་མི་རུང༌། འོག་ ཤ༽ གསང་བ་ཌཱཀྐི་ཡིད་བཞིན་ནོར་མཆོག་ལས། བསུན་བཟློག་གི་ངག་འདོན་ཆོག་ཁྲིགས་བར་ཆད་ཀུན་སེལ་བཞུགས་སོ། ཡེ་ཤེས་མཁའ་འགྲོའི་ཚོགས་ལ་ཕྱག་འཚལ་ལོ། གསང་བ་ཌཱཀྐི་ཡིད་བཞིན་ནོར་མཆོག་ལས། བསུན་བཟློག་གི་ངག་འདོན་ཆོག་ཁྲིགས་བཀླག་ཆོག་ཏུ་བཀོད་པ་ལ་གསུམ། སྔོན་འགྲོ་མཆོད་གཏོར་ལས་དཀྱིལ་ཚོགས་མཆོད་སྤྱན་གཟིགས་གར་མཁན་ལ་སོགས་གཞུང་དང་ལག་ལེན་བཞིན་མངོན་པར་འདུ་བྱས་ལ། བདག་བསྐྱེད་ལས་གཞུང་བསྲང་ཞིང་ཛཔ྄་བཟླས་དང་ཆོས་སྲུང་སྤྱི་དང་བྱེ་བྲག་གི་གཏོར་འབུལ་ཚོགས་མཆོད་བསྒྲལ་བསྟབ་ ས༽ གསང་བ་ཌཱཀྐི་ཡིད་བཞིན་ནོར་མཆོག་ལས།
སྦྱིན་སྲེག་ཡེ་ཤེས་རབ་འབར་གྱི་ཞི་བའི་སྦྱིན་སྲེག་ཁོལ་དུ་ཕྱུང་བ་དག་བྱེད་བདུད་རྩིའི་ཟེགས་མ་ཞེས་བྱ་བ་བཞུགས་སོ། ཉོན་མོངས་རང་མཚན་འཛིན་པའི་ནད་གདོན་བགེགས། ། ཟ་བྱེད་ཡེ་ཤེས་ཌཱཀྐི་ཙཎྜ་ལཱིའི། ། རྣམ་ཐར་སུམ་ལྡན་རྡོ་རྗེ་ཧོམ་ཞལ་དུ། ། བསྟབས་པའི་སྲིད་ཞི་དབྱིངས་གྲོལ་ཡུམ་ལ་འདུད། དེ་ལ་གསང་བ་ཌཱཀྐི་ཡིད་བཞིན་ནོར་མཆོག་ལས་ཞི་བའི་སྦྱིན་སྲེག་རྩོམ་པ་ལ་གསུམ། སྦྱོར་བ་ཡོ་བྱད་ཀྱི་བཤམ་བཀོད། དངོས་གཞི་ཕྲིན་ལས་ཀྱི་རིམ་པ། རྗེས་ལས་ཀྱི་མཐའ་བསྡུ་བའོ། དང་པོ་གང་དུ་བྱ་བའི་གནས་དེར་གཞི་བདག་ལ་གཏོར་མ་བྱིན་ནས་བཀའ་བསྒོ།
རྡོ་རྗེ་དང་བཅས་པའི་ལག་གཡས་པ་ས་ལ་བཞག་སྟེ་རྩ་སྔགས་བརྒྱ་རྩ་བཟླས་པས་བྱིན་གྱིས་བརླབས་ནས་སྟོང་ཉིད་དུ་རྒྱས་བཏབ། དུས་ནི་ཞི་བར་ཤིས་པའི་ཡར་ཚེས་ལྟ་བུ་ལ་སྔ་དྲོའི་ཆ་དང༌། དཀྱིལ་འཁོར་གྱི་ཤར་ཕྱོགས་སམ་སྤྱི་ལྟར་དུ་ཁ་ཤར་དུ་ཕྱོགས་ལ། ཞི་བའི་ཐབ་སྟེགས་གྲུ་བཞི་པ་བ་བྱུང་གིས་བྱུགས་པའི་ཁར། བྲི་ཐབ་ལ་ཚངས་ཟུར་གྱི་ཐིག་བཏབ། རྒྱར་ཁྲུ་གང༌། མཆུ་དང་ཁ་ཁྱེར་ལ་སོར་བཞི་རེ། ནང་དུ་ཆ་གཅིག་ལ་ནོར་འཛིན་པ་ཏྲ། དེའི་ནང་དུ་ཆ་ཕྲན་གཅིག་པ་ལ་རྡོ་རྗེའི་ཕྲེང་བས་བསྐོར་བའི་པདྨ་འདབ་བརྒྱད་ལྟེ་བར་རྡོ་རྗེ་དཀར་པོ་ཧཱུྃ་གིས་མཚན་པ། ཕྱིའི་ཟུར་བཞིར་ཟླ་ཕྱེད་རྡོ་རྗེས་སྤྲས་པ།
ཁ་དོག་ཐམས་ཅད་ཀུན་ནས་དཀར་པོར་བྱས་པའི་ཕྱིར་བ་བྱུང་བདུད་རྩི་ལྔ་དྲི་བཟང་དང་བཅས་པས་བྱུགས། མེ་ཏོག་དཀར་པོ་བཅལ་དུ་བཀྲམ། དེ་ཡི་སྟེང་ཚེར་མ་དང་སྲོག་ཆགས་མེད་པ་ཞི་བའི་ཐབ་ཤིང་ཟླུམ་བསྐོར་དུ་བརྩེགས། ཤར་ལྷོ་རུ་ཞི་བའི་མེ་དར་དཀར་པོ་འཛུགས། སློབ་དཔོན་གྱི་མདུན་དུ་བསང་ཆུ་རྡོར་དྲིལ་དཀར་བླུགས་ནང་མཆོད་རྣམས་བཤམ། སློབ་དཔོན་ཆས་གོས་དཀར་པོ་དང་རིན་པོ་ཆེའི་རྒྱན་གྱིས་བརྒྱན། འཇམ་པའི་སྟན་ལ་ཐབ་དང་ཞལ་སྤྲོད་བྱས་པས་གཡས་སུ་མཆོད་རྫས་ལ། གཙོ་བོའི་ཞི་གཏོར་མེ་ལྷའི་མཆོད་གཏོར་སོ་སོའི་མདུན་ཉེར་སྤྱོད་དང་སྨན་རཀ་བཅས་བཀོད། གཡོན་དུ་འདས་མ་འདས་སོ་སོར་དབུལ་རྒྱུའི་བསྲེག་རྫས་ཀྱི་གོ་རིམ་ནི། དཔལ་འབར།
རླུང་གཡབ་ལྗང་གུ། མར་ཁུ། ཞི་བའི་ཡམ་ཤིང་སྨན་ཤིང་ངམ་འོ་མ་ཅན་གྱི་ཤིང་སོགས་ལ་རིང་ཐུང་སོར་བཅུ་གཉིས་པ་པད་ཁ་ཅན། དཱུརྦ། ཀུ་ཤ། བིལྦ། ཏིལ་དཀར་ནག ། སྨན་སྣ་ལྔ། འབྲུ་སྣ་ལྔ། རིན་ཆེན་སྣ་ལྔ།
དར་ཚོན་སྣ་ལྔ། ཤིང་ཏོག ། མེ་ཏོག་ཞུན་སོགས་ཟས་སྣ་མ་ཚང་བ་མེད་པ་ཞི་བའི་སྣོད་དུ་སོ་སོར་བཤམས་པའམ་གཅིག་ཏུ་བཤམས་ཀྱང་རུང་ལ། དེ་ཡང་ནད་ཡམས་སྡིག་སྒྲིབ་སོགས་ཞི་ཞིང་བསྙེན་སྒྲུབ་ཀྱི་ཁ་སྐོང་ཁོ་ན་ལ་ཏིལ་དང༌། གདོན་ཞི་བ་ལ་ཡུངས་དཀར། རྟོགས་སྒྲིབ་ཞི་བ་ལ་ཀུ་ཤ་དང་སྐྲ་སེན། ཚེ་ཡི་བར་ཆད་ཞི་བར་དཱུརྦ། རྒྱལ་པོས་ཆད་པ་དང་ཕ་རོལ་གྱི་གདུག་རྩུབ་ཞི་བར་ཟས་མཆོག་སོགས། ལས་རིམ་གང་ཡིན་གཙོ་བོར་སྟོན་པའི་རྫས་རྣམས་ཅི་འབྱོར་དུ་བསགས། གཞན་ཅི་ལྟར་དགོས་པའི་ཡོ་བྱད་རྣམས་འདུ་བྱའོ།
ཡར་གཞི་གོང་གཏོར་སོགས་ལས་བྱང་དང་མཐུན། དངོས་གཞི་སྦྱིན་སྲེག་ལ་འཇུག་པ་ནི། བདག་བསྐྱེད་ཀྱི་ལས་གཞུང་བསྲངས་ཤིང་བཟླས་པའི་མཇུག་ཚོགས་མཆོད་བསྒྲལ་བསྟབ་དང་བཅས་པ་བྱ། གཉིས་པ་དངོས་གཞི་ལ་གསུམ་གྱི་དང་པོ་ལྷའི་ང་རྒྱལ་ལ་གནས་བཞིན་པས་རྡོ་དྲིལ་བསང་སྦྱང་ནི། སྟོང་པའི་ངང་ལས་ཧཱུྃ་ལས་རིགས་ལྔའི་རང་བཞིན་ཐབས་ཀྱི་རྡོ་རྗེ་ལས་སེམས་ཅན་ཐམས་ཅད་སྨིན་པར་བྱེད་པའི་འོད་ཟེར་ཀུན་ཏུ་འཕྲོ་བར་གྱུར༔ ཨོཾ་མ་ཧཱ་བཛྲ་ཧཱུྃ༔ ཞེས་རྡོ་རྗེ་ལན་གསུམ་གསོར། ཨཱཿལས་དབྱིངས་ཕྱུག་ཡུམ་ལྔའི་རང་བཞིན་ཤེས་རབ་དྲིལ་བུའི་རྣམ་པས་སེམས་ཅན་ཐམས་ཅད་རིག་པ་སད་པར་བྱེད་པའི་ཆོས་སྒྲ་རྒྱུན་མི་ཆད་པར་གྱུར༔ ཨོཾ་མ་ཧཱ་གྷཎྜེ་ཧོཿ ཞེས་དྲིལ་བུ་དཀྲོལ།
རྡོར་དྲིལ་ཐབས་ཤེས་ཀྱི་ཕྱག་རྒྱ་སྙིང་ཁར་བསྣོལ་ཞིང༌། ཧཱུྃ༔ ཐབས་ཤེས་ཟུང་འཇུག་ཆོས་ཉིད་མཚོན༔ མ་ལུས་འགྲོ་རྣམས་སད་པ་དང་༔ སེམས་ཅན་སྨིན་པར་བྱ་བའི་ཕྱིར༔ རྡོ་རྗེ་གསོར་ཞིང་དྲིལ་བུ་འཁྲོལ༔ ཨོཾ་བཛྲ་གྷཎྜེ་ཧཱུྃ་ཨཱཿ ཐུགས་ཀར་འཁྱུད་རྒྱ་བྱ་ཞིང༌། རྡོ་རྗེ་ཐུགས་ཀྱི་དམ་ཚིག ། དྲིལ་བུ་གསུང་གི་དམ་ཚིག །
ཕྱག་རྒྱ་སྐུ་ཡི་དམ་ཚིག་སྟེ། གོང་གི་རྡོར་དྲིལ་ཁ་སྦྱོར་བས་བྱུང་བའི་བདེ་བ་ཆེན་པོའི་བདག་ཉིད་ངའོ་སྙམ་པས་དམ་ཚིག་གསུམ་དྲན་པར་བྱས་ལ་འདི་ནས་བཟུང་སྲེག་བླུགས་ཀྱི་བྱ་བ་མཐར་མ་ཕྱིན་བར་རྡོར་དྲིལ་ས་ལ་མི་འཇོག་པ་སྦྱིན་སྲེག་གི་དམ་ཚིག་ཏུ་བཤད་དོ། ཐོག་མར་མཆོད་རྫས་དང་སྲེག་རྫས་ལ་ རྃ་ཡྃ་ཁྃ་ གིས་བསང་སྦྱངས། ཨོཾ་ཨཱཿཧཱུྃ༔ ཞེས་བརྗོད་པས་རྫས་ཐམས་ཅད་བུམ་ཆུ་འཐོར། དེ་རྗེས་སྔགས་འདིས་དགང་གཟར་སོགས་རྫས་ཐམས་ཅད་ལ་རེག་ཚུལ་བྱ། ཨོཾ་ཧཱུྃ་ཏྲཱྃ་ཧྲཱི་ཨཱཿམཱུྃ་ལཱྃ་མཱྃ་པཱྃ་ཏཱྃ་ཨ་ཧ་རི་ནི་ས་ཨ་བེ་ཤ་ཡ་ཧོཿ ཨོཾ་ལས་མཆོད་པའི་རྫས་མཆོག་ཀུན༔ ཨཱཿལས་ཟག་མེད་བདེ་བ་བསྐྱེད༔ ཧཱུྃ་ལས་དཔག་མེད་སྤེལ་བར་གྱུར༔
ཨོཾ་ཨོཾ༔ ཨཱཿཨཱཿ ཧཱུྃ་ཧཱུྃ༔ ཐབ་བསང་བ་ནི། ཨོཾ་བཛྲ་ཡོ་གི་སརྦ་པ་པཾ་ཤྭ་དྷ་ཡེ༔ དཔལ་འབར་གྱི་ཤར་ནས་མེ་སྦར་ལ། ཧཱུྃ༔ ཞི་བའི་མེ་སྦར་ཤར་ནས་སྦར༔ སྟག་གདོང་དཀར་མོས་མེ་སྦར་བས༔ མེ་ལོང་ཡེ་ཤེས་ལྷུན་གྱིས་གྲུབ༔
འཇིགས་བརྒྱད་ཞི་བའི་མེ་སྦར་རོ༔ རྃ་ཤནྟིཾ་ཀུ་རུ་ཡེ་སྭཱཧཱ༔ རླུང་གཡབ་ཐོགས་ལ། ཧཱུྃ༔ ཤར་གྱིས་ཕྱོགས་ནས་རླུང་གཡབ་མ༔ སངས་རྒྱས་སྤྱན་མས་རླུང་གཡོབས་ཤིག༔ ལཱཾ་ལཱཾ་ཡྃ་ཡྃ་ཡེ་སྭཱ་ཧཱ༔ དེ་ནས་མེ་དར་འཛུགས་པ་ནི། ཧཱུྃ༔ དཀར་པོ་རྡོ་རྗེ་སེམས་དཔའི་དར༔
ཆུ་ཁམས་མི་འཁྲུགས་མེ་མཚམས་སྲུང་༔ ཨོཾ་ཨོཾ་སྭཱ་ཧཱ༔ དེ་ནས་མར་ཁུ་ཚར་གཅིག་ཙཎྜ་ལཱི་ལ་མཆོད། ཨོཾ་ཨགྣི་ཡེ་སྭཱ་ཧཱ༔ ཨ་དྷི་བྷེ་ཨ་དྷི་བྷེ༔ མ་ཧཱ་ཤྲཱི་ཧ་བྷྱ་ཀ་བྷྱ་སྭཱ་ཧཱ༔ ཨོཾ་ཧཱུྃ་ཏྲཱྃ་ཧྲཱི་མཱུྃ་ལཱྃ་མཱྃ་པཱྃ་ཏཱྃ་སྭཱ་ཧཱ༔ ཨོཾ་ཧ་རི་ནི་ས་ཛ་ཧཱུྃ་བཾ་ཧོཿ ཀྲོ་ཏི་ཙཎྜ་ལཱི་པཱུ་ཛ་སརྦ་ཨ་ཧུ་ཏི་ཛྭ་ལ་རྃ་མ་ཧཱ་པཱུ་ཛ་ཁ་ཁ་ཁཱ་ཧི༔ དེ་ནས་ཀུ་ཤ་རྒྱ་གྲམ་གྱི་མེ་མགོ་མནན་ལ།
ཧཱུྃ༔ ཆོས་སྐུ་ཡུམ་ཆེན་དགོངས་པ་ཏེ༔ དུས་གསུམ་སངས་རྒྱས་བཅོམ་ལྡན་འདས༔ ཀུ་ཤ་ལ་བརྟེན་རྟེན་འབྲེལ་རྙེད༔ དེ་བཞིན་ཕྲིན་ལས་འགྲུབ་པར་མཛོད༔ ཨོཾ་ཧཱུྃ་སྭཱ་ཨ་ཧཱ༔ དེ་ནས་མེ་ཐབ་བསྐྱེད་པ་ནི། ཨོཾ་སྭ་བྷཱ་ཝ་ སོགས? སྟོང་པའི་ངང་ལས་བྷྲཱུྃ་ལས་ཞི་བའི་ཐབ་ཁུང་ཡངས་ཤིང་རྒྱ་ཆེ་བ་ལྟེ་བར་རྃ་དང་རྡོ་རྗེ་རྒྱ་གྲམ་པད་འདབ་མུ་ཁྱུད་རྡོ་རྭ་མེ་རིས་བསྐོར་བའི་དབུས་སུ་རྡོ་རྗེ་དཀར་པོ་ཧཱུྃ་གི་མཚན་པ་ཞྀ་བའི་དཀྱིལ་འཁོར་ལྷུན་གྱིས་གྲུབ་པར་གྱུར༔ བྷྲཱུྃ་བྷྲཱུྃ་བྷྲཱུྃ༔ དེ་ཡི་དབུས་སུ་རྃ་ལས་སྐྱེས་པའི་མེ་ཡི་ལྷ་མོ་སྲེག་བྱེད་ཙཎྜ་ལཱི་སྐུ་མདོག་དམར་པོ་ཞལ་གཅིག་ཕྱག་གཉིས་མ་གཡས་རྡོ་རྗེ་གཡོན་བྷནྡྷ་ཐོགས་པ་གསལ་བའོ༔
ཙཎྜ་ལཱི་ཡི་གླིང་བཅུ་གཉིས་སུ་རྃ་རེ་རེའི་མཚམས་བཅུ་གཉིས་སུ་ཡྃ་རེ་རེ་གནས་ལྔ་རུ་འབྲུ་བཅུ་སྤྱི་བོ་དང་མུ་ཁ་རུ་ཐབས་ཤེས་ཀྱི་ཡི་གེ་བཅས་སྣང་སྟོང་སྒྱུ་མའི་གར་ལྟར་གསལ་བའོ༔
དེ་ནས་མེ་ལྷ་སྤྱན་འདྲེན་པ་ནི། ཧཱུྃ་བྷྱོཿ ཆོས་ཀྱི་དབྱིངས་ལས་མ་གཡོས་ཀྱང་༔ རང་བཞིན་ཐབས་ཤེས་རྟེན་འབྲེལ་ལས༔ འབར་ཞིང་མཆེད་པའི་ཙཎྜ་ལཱི༔ འདིར་གཤེགས་བྱིན་ཟའི་ལས་བྱེད་ཕྱིར༔ དེང་འདིར་མེ་ཡི་དལ་དུ་བཞུགས༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བྃ་ཧོཿ
ཨོཾ་ཧཱུྃ་ཏྲཱྃ་ཧྲཱི་ཨཱཿམཱུྃ་ལཱྃ་མཱྃ་པཱྃ་ཏཱྃ་ཛ་སརྦ་ཨ་བེ་ཤ་ཡ་ཨ་ཨཱཿ མཆོད་ཡོན་འབུལ་བ་ནི། ཧཱུྃ༔ འཇིག་རྟེན་འདིའམ་གཞན་དག་ན༔ མཆོད་པའི་བྱེ་བྲག་དཔག་མེད་དང་༔ མཆོད་ཡོན་ཞབས་བསིལ་ཞལ་ཆབ་སོགས༔ བདུད་རྩི་དག་པ་ལྷ་མོའི་ཚོགས༔ གླུ་གར་རོལ་མོ་དབྱངས་དང་བཅས༔ བདེ་བའི་ཉམས་དང་ལྡན་ཕྱིར་འབུལ༔ ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔
ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་པཱ་དྱཾ་པྲ་ཏཱིཙྪ་ཡེ་སྭཱ་ཧཱ༔ དེ་ནས་བྱོན་སྐྱེམས་འབུལ་བ་ནི། ཨོཾ་ཨགྣ་ཡེ་སྭཱ་ཧཱ༔ ཞེས་ཕུལ། དེ་ནས་མེ་ལྷའི་མཆོད་པ་ནི། ཧཱུྃ་བྷྱོཿ མ་ཨ་ཡིག་རང་བྱུང་སྣོད་མཆོག་ཏུ༔ ཧཾ་ཡིག་བྱང་ཆུབ་བདུད་རྩིའི་རྒྱུན༔ རིགས་ལྔ་ཡབ་ཡུམ་སྙོམས་འཇུག་གིས༔ བདེ་བ་ཆེན་པོའི་མཆོད་པ་འབུལ༔
ཕྱི་མཆོད་རྣམ་ལྔའི་མཆོད་པ་འབུལ༔ དབང་པོ་རྣམ་ལྔའི་མཆོད་པ་འབུལ༔ རྫས་མཆོག་རྣམ་ལྔའི་མཆོད་པ་འབུལ༔ སྨན་མཆོག་ལྔ་ཡི་མཆོད་པ་འབུལ༔ རིན་ཆེན་སྣ་ལྔའི་མཆོད་པ་འབུལ༔ དར་སྣ་ལྔ་ཡི་མཆོད་པ་འབུལ༔ འབྲུ་སྣ་ལྔ་ཡི་མཆོད་པ་འབུལ༔ ཟས་མཆོག་རྣམ་ལྔའི་མཆོད་པ་འབུལ༔ ཕྱི་ནང་གསང་གསུམ་མཆོད་པ་འབུལ༔ དགྱེས་པ་སྐྱེད་ཅིང་བསྐྱེད་ནས་སུ༔
ལས་བཞིའི་ཕྲིན་ལས་འགྲུབ་པར་མཛོད༔ མེ་ཏོག་ལ། ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་པུཥྤེ་པྲ་ཏཱིཙྪ་ཡེ་སྭཱ་ཧཱ༔ བདུག་སྤོས་ལ། ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་དྷཱུ་པེ་པྲ་ཏཱིཙྪ་ཡེ་སྭཱ་ཧཱ༔ མར་མེ་ལ། ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་ཡེ་སྭཱ་ཧཱ༔ དྲི་ཆབ་ལ། ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་གནྡྷེ་པྲ་ཏཱིཙྪ་ཡེ་སྭཱ་ཧཱ༔ ཞལ་ཟས་ལ།
ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་ནཻ་ཝི་དྱེ་པྲ་ཏཱིཙྪ་ཡེ་སྭཱ་ཧཱ༔ རོལ་མོ་ལ། ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་ཤབྡ་པྲ་ཏཱིཙྪ་ཡེ་སྭཱ་ཧཱ༔ ཞེས་ཚིག་དང་བསྟུན་ལ་ཉེར་སྤྱོད་རྣམས་ཕུལ། དེ་བཞིན་གཟུགས་ལ། ཨོཾ་ཨ་བཛྲ་དརྴ་སྭཱ་ཧཱ༔ སྒྲ་ལ། ཨོཾ་བཛྲ་ཝི་ནི་སྭཱ་ཧཱ༔ དྲི་ལ། ཨོཾ་བཛྲ་པུ་ཥ་ཀྵ་སྭཱ་ཧཱ༔
རེག་ལ། ཨོཾ་བཛྲ་པཉྩ་ཀ་སྭཱ་ཧཱ༔ དེ་ནས་ནང་མཆོད་བདུད་རྩི་འབུལ་བ་ནི། ཨོཾ་ཨ་མྲྀ་ཏ་སྭཱ་ཧཱ༔ རཀྟ་ལ། ཨོཾ་པདྨ་རཱ་ག་ཏི་སྭཱ་ཧཱ༔ གཏོར་མ་ལ། ཨོཾ་བྷ་ལིངྟ་སྭཱ་ཧཱ༔ དེ་ནས་བསྟོད་པ་ནི༔ ཧཱུྃ༔
བདེ་གཤེགས་གཙོ་བོ་རིགས་ལྔའི་ལྷ༔ ཡེ་ཤེས་ལྔ་ལྡན་སེམས་དཔའ་མོ༔ དབང་ལྷ་རྒྱལ་བའི་དཀྱིལ་འཁོར་སོགས༔ རང་བྱུང་ལྷ་ལ་ཕྱག་འཚལ་བསྟོད༔ བྷྱོཿ སྣ་ཚོགས་བདེ་བས་རབ་གཡོ་ཞིང་༔ བཞིན་གྱིས་ཁྱབ་ཅིང་འབར་བ་མོ༔ མཆོད་ཅིང་དགའ་བས་རབ་བསྐུལ་བ༔ ཙཎྜ་ལཱི་ལ་ཕྱག་འཚལ་བསྟོད༔ ཅེས་པས་བསྟོད་དོ།
དེ་ནས་བསྲེག་རྫས་འབུལ་བ་ནི། མར་ཁུ་ལ། ཨོཾ་ཨགྣ་ཡེ་སྭཱ་ཧཱ༔ ཞེས་མར་ཁུ་ལན་བདུན་སོགས་ཕུལ་ཞིང་མཐར་ ཨོཾ་ཀྲོ་ཏི་ཙཎྜ་ལཱི་ནད་གདོན་སྡིག་སྒྲིབ་ཤཱནྟིཾ་ཀུ་རུ་ཡེ་སྭཱ་ཧཱ༔ དེ་བཞིན་དུ་ཡམ་ཤིང་ལ། ཨོཾ་བྷྲིཀྵ་པུ་སྭཱ་ཧཱ༔ ཀུ་ཤ་ལ། ཨོཾ་ཀུ་སྭཱ་ཙ་ར་ཏ་སྭཱ་ཧཱ༔ དཱུརྦ་ལ། ཨོཾ་ཤྲཱི་ཏ་པ་ཀུ་སྭཱ་ཧཱ༔
བིལྦ་ལ། ཨོཾ་བྷ་ཏི་སོ་ཏི་སྭཱ་ཧཱ༔ ཏིལ་དཀར་ནག་ལ། ཨོཾ་ཏི་ལ་ཏི་ཐ་སྭཱ་ཧཱ༔ ཞོ་ཟན་ལ། ཨོཾ་སརྦ་སམྦ་དེ་སྭཱ་ཧཱ། ཛཱ་ཏི་ལི་ཤི་གུར་གུམ་ཙནྡན་བཅས་ལ། ཨོཾ་བྷཻ་ཥ་ཛྱེ་དྷི་ཧུ་སྭཱ་ཧཱ༔ གསེར་དངུལ་གཡུ་བྱི་རུ་མུ་ཏིག་ལ། ཨོཾ་མུ་ཏིག་རཏྣ་ཀ་སྭཱ་ཧཱ༔
དར་སྣ་ལྔ་ལ། ཨོཾ་པཉྩ་ཤྲཱི་ཀ་སྭཱ་ཧཱ༔ འབྲས་གྲོ་སྲན་མ་ལ། ཨོཾ་གེ་ས་ར་ཨུ་ཏ་ཀ་སྭཱ་ཧཱ༔ ཟས་སྣ་ཐམས་ཅད་ལ། ཨོཾ་སརྦ་བིད་པཱུ་ར་པཱུ་ཛ་མེ་གྷ་སྭཱ་ཧཱ༔ ཞི་བ་སྤྱི་ཡི་འདོད་གསོལ་ནི། བདག་སྒྲུབ་པ་པོ་ཡིས་ཞི་བའི་དཀྱིལ་འཁོར་ལྷ་ཚོགས་ལ་སྦྱིན་སྲེག་གི་མཆོད་པ་འདི་ཕུལ་བ་ལ་བརྟེན་ནས་ཉོན་མོངས་པ་བརྒྱད་ཁྲི་བཞི་སྟོང་དང་འཇིགས་པ་བརྒྱད་སོགས་མི་མཐུན་པའི་ཕྱོགས་ཐམས་ཅད་ཉེ་བར་ཞི་བའི་ཕྲིན་ལས་མཛོད་ཅིག༔ ཨོཾ་ཞི་བ་ཤནྟིཾ་ཀུ་རུ་ཡེ་སྭཱ་ཧཱ༔ རྫས་སྔགས་བརྒྱ་རྩ་སོགས་ཀྱི་མཚམས་སོ་སོའི་མཐར་སྦྱར།
དེ་ནས་ཡུངས་དཀར་ཐབ་ཏུ་གཏོར་ཏེ། བསྲེག་བྱེད་ཆེན་མོ་འཁོར་དང་བཅས་པས་བསྲེག་རྫས་ལྷའི་ཞལ་དུ་སྟོབ་པ་དང༌། མེ་ཉིད་ཡེ་ཤེས་ཀྱི་མེར་བྱིན་གྱིས་བརླབས་ཏེ། བདག་གི་སྡིག་སྒྲིབ་ཐམས་ཅད་ཞི་བའི་ཕྲིན་ལས་མཛད་དུ་གསོལ། ཞེས་གསོལ་ལ། ཨོཾ་བཛྲ་ཛྭ་ལ་རྃ་གྱིས་མེ་ལྷ་འབར་བའི་རྣམ་པར་གྱུར་ པར་བསམ་མོ། གསུམ་པ་འདས་པའི་མེ་ལྷ་མཆོད་པ་ནི། མེ་ཐབ་ཏུ་བུད་ཤིང་ཅུང་ཟད་བསྣན། ལས་བུམ་གྱི་ཆུས་བསང་སྦྱངས་ལ། ཨོཾ་སྭ་བྷཱ་ཝ་ སོགས? སྟོང་པའི་ངང་ལས་ཕྱི་སྣོད་འཇིག་རྟེན་དབུ་མའི་ཟོམ་ཆེན་པོ་དེ་ཡི་དབུས་སུ༔
རླུང་རྡོ་རྗེ་རྒྱ་གྲམ་གྱི་སྟེང་དུ་འབར་བ་མེ་ཡི་དཀྱིལ་འཁོར་ཟུར་གསུམ་པ་དེ་ཡི་སྟེང་དུ་གཤེར་བ་ཆུ་ཡི་དཀྱིལ་འཁོར་ཟླུམ་ལ་འཁྱིལ་བ༔ དེ་ཡི་སྟེང་དུ་ལྕི་བ་ས་ཡི་དཀྱིལ་འཁོར་གྲུ་བཞི་པ་དེ་ཡི་སྟེང་དུ་མི་ཤིགས་ནམ་མཁའི་དཀྱིལ་འཁོར་ཁྱབ་ཅིང་འཁོར་ཡུག་གནས་པ༔ དེ་ཡི་དབུས་སུ་རྃ་ལྔ་ཡི་ཕོ་བྲང་ཟང་ཐལ་ཅན་གྱི་སྲོག་ཏུ་པདྨ་ཉི་ཟླ་བམ་གྱི་གདན་དང་བཅས་པ་གསལ་བར་གྱུར། ཧཱུྃ༔ གཞལ་ཡས་ཕྱི་ནང་མཚན་རྫོགས་དབུས༔ མ་ཅིག་ཐུགས་རྗེ་ཁྲོས་མའི་སྐུ༔ མཐིང་ནག་ཁྲོ་ཞིང་རབ་ཏུ་རྔམ༔ ངུར་བའི་ཕག་ཞལ་སྤྱི་བོར? སོགས་དང༌། ཡང་གསང་ཡེ་ལྟར་ན། ཧཱུྃ༔
དེ་དབུས་པད་ཉི་ཟླ་གམ་ཏི་རའི་སྟེང་༔ བཾ་ཡིག་དམར་སེར་ཟངས་གྲི་འབར་བས་མཚོན༔ གནས་འགྱུར་རང་ཉིད་རྡོ་རྗེ་རྣལ་འབྱོར་མ༔ གསང་བ་ཡེ་ཤེས་མཁའ་སྤྱོད? སོགས་སྐབས་ཐོབ་ཀྱིས་ཁ་བསྒྱུར་རོ། གང་ལྟར་ལས་བྱང་གང་ཡིན་གྱི་སྤྱན་འདྲེན་མཐར་མཆོད་ཡོན་འབུལ་བ་ནི། རྩ་སྔགས་ཀྱི་མཐར། ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ སོགས་དང༌། པཱ་དྱཾ་པྲ་ཏཱིཙྪ་ཡེ་སྭཱ་ཧཱ༔ དེ་ནས་བཞུགས་ཕྱག་མཆོད་པའི་བར་སོང་ནས།
མཆོད་སྔགས་དང་སྦྲགས་མཆོད་རྫས་སོ་སོར་ཐབ་ཏུ་དབུལ་ལ། ཨོཾ་བཛྲ་པུཥྤེ་པཱུ་ཛ་མེ་གྷ་ས་སྥ་ར་ཎ་ས་མ་ཡ་ཤྲཱི་ཡེ་སྭཱ་ཧཱ༔ བདུག་སྤོས་ལ། ཨོཾ་བཛྲ་དྷཱུ་པེ་པཱུ་ཛ་མེ་གྷ་ས་སྥ་ར་ཎ་ས་མ་ཡ་ཤྲཱི་ཡེ་སྭཱ་ཧཱ༔ མར་མེ་ལ། ཨོཾ་བཛྲ་ཨཱ་ལོ་ཀེ་པཱུ་ཛ་མེ་གྷ་ས་སྥ་ར་ཎ་ས་མ་ཡ་ཤྲཱི་ཡེ་སྭཱ་ཧཱ༔ དྲི་ཆབ་ལ། ཨོཾ་བཛྲ་གནྡྷེ་པཱུ་ཛ་མེ་གྷ་ས་སྥ་ར་ཎ་ས་མ་ཡ་ཤྲཱི་ཡེ་སྭཱ་ཧཱ༔ ཞལ་ཟས་ལ། ཨོཾ་ནཻ་ཝི་དྱེ་པཱུ་ཛ་མེ་གྷ་ས་སྥ་ར་ཎ་ས་མ་ཡ་ཤྲཱི་ཡེ་སྭཱ་ཧཱ༔
རོལ་མོ་ལ། ཨོཾ་ཤབྡ་པཱུ་ཛ་མེ་གྷ་ས་སྥ་ར་ཎ་ས་མ་ཡ་ཤྲཱི་ཡེ་སྭཱ་ཧཱ༔ ཞེས་ཚིག་དང་བསྟུན་ལ་ཉེར་སྤྱོད་རྣམས་ཕུལ། དེ་བཞིན་གཟུགས་ལ། ཨོཾ་ཨ་བཛྲ་དརྴ་སྭཱ་ཧཱ༔ སྒྲ་ལ། ཨོཾ་བཛྲ་ཝི་ནི་སྭཱ་ཧཱ༔ དྲི་ལ། ཨོཾ་བཛྲ་པུ་ཥ་ཀྵ་སྭཱ་ཧཱ༔ རེག་ལ།
ཨོཾ་བཛྲ་པཉྩ་ཀ་སྭཱ་ཧཱ༔ སྐབས་འདིར་གཞུང་སོ་སོའི་སྨན་རཀ་སོགས་ནང་མཆོད་འབུལ་བ་ནི། ཧཱུྃ༔ བྷནྡྷ་ལྕང་ལོ་ཡ་ཁ་འཁྱིལ་བའི་ནང་༔ བདུད་རྩི་བཅུད་ལྡན་དགྱེས་པའི་མདངས་བཟང་པོ༔ བུམ་རིལ་སྣོད་དུ་རཀྟ་ཆི་ལི་ལི༔ དུང་ཁང་ཞལ་བུར་བྷ་ལིང་རི་ལྟར་སྤུངས༔ རིན་ཆེན་སྣོད་དུ་ཛ་གད་ཕྱུར་རུ་རུ༔ ག་ཎ་ཚོགས་ཀྱི་མཆོད་པ་དབྱིངས་ལ་བསྙེགས༔ སྨན་ཕུད་ལ་སོགས་ཁ་མངར་སྐྱུར་བའི་རོ༔
སྟེར་བའི་རྫས་བཅུད་བླ་མེད་མཆོད་པ་འདི༔ ཡུམ་ཆེན་ཐུགས་རྗེ་ཁྲོས་མ་དགྱེས་ཕྱིར་འབུལ༔ སྐུ་སྤྲུལ་བདེ་ཆེན་དཀར་མོ་དགྱེས་ཕྱིར་འབུལ༔ གསུང་སྤྲུལ་དམར་མོ་སྒྲ་སྒྲོགས་དགྱེས་ཕྱིར་འབུལ༔ ཐུགས་སྤྲུལ་གསང་བ་ཡེ་ཤེས་དགྱེས་ཕྱིར་འབུལ༔ ཕྲིན་ལས་སྣ་ཚོགས་མཐར་ཕྱིན་དགྱེས་ཕྱིར་འབུལ༔ ཡང་སྤྲུལ་མ་སྲིང་རྒྱ་མཚོའི་ཚོགས་ལ་འབུལ༔ དགྱེས་པས་དགོངས་ཤིང་བརྩེ་བས་བཞེས་ནས་ཀྱང་༔ བླ་མེད་གསང་བའི་ཡེ་ཤེས་དོན་རྟོགས་ཤིང་༔ དགྱེས་པའི་གྲོགས་སུ་ཌཱཀྐིས་དབུགས་དབྱུང་སྩོལ༔
ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་སརྦ་པཉྩ་ཨ་མྲྀ་ཏ་ལ་ཁཱ་ཧི༔ ཞེས་སྨན་དང༌། དེ་བཞིན་དུ། ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་མ་ཧཱ་རཀྟ་ལ་ཁཱ་ཧི༔ རཀྟ་འབུལ། གཏོར་མ་དགང་བླུག་ཏུ་བཞག་ལ། ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་མ་ཧཱ་བ་ལིཾ་ཏ་ཁཱ་ཧི༔ གཞན་ཡང་གསང་མཆོད་དང་དེ་ཁོ་ན་ཉིད་ཀྱི་མཆོད་པ་བསྟོད་པ་དང་བཅས་པ་སྐབས་ཐོབ་ཀྱི་གཞུང་སོ་སོ་ལྟར་སོང་རྗེས་དགང་བླུགས་འབུལ་བ་ནི། ལྷ་ཚོགས་ལྗགས་ཧཱུྃ་གཟར་བུ་རྃ་མཚན་ལས༔ བསྲེག་རྫས་བདུད་རྩིར་དྲངས་ཏེ་གསོལ་བས་མཉེས༔
ནམ་མཁའ་གང་བའི་འོད་དཀར་རབ་འཕྲོས་ཏེ༔ ཞི་བའི་ཕྲིན་ལས་རབ་འབྱམས་སྒྲུབ་པར་ བསམ༔ ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་སརྦ་ཀརྨ་ཧཱུྃ་ཕཊ྄ཿ ཅེས་གཞུང་ལན་བདུན་གྱིས་མར་ཁུ་བླུགས་གཟར་གྱིས་བཀང་བའི་དགང་བླུགས་ཁ་སྦྱར་ཏེ་གཡས་སུ་བསྐོར་ནས། དེ་ནས་བསྲེག་རྫས་འབུལ་བ་ནི། རྃ༔ ཡེ་ཤེས་ཀློང་ཡངས་འཁྱིལ་བའི་ཧོམ་ཁུང་དུ༔ དམ་རྫས་བདུད་རྩི་འབར་བའི་བསྲེག་རྫས་འབུལ༔ དམ་ཚིག་བཞིན་ལས་ཅི་བདེར་བཞེས་ནས་ཀྱང་༔ ཐོགས་མེད་ལས་ཀྱི་འབྲས་བུ་མཆིས་པར་མཛོད༔
ཧོཿ ཐོག་མེད་བསགས་པའི་སྡིག་ལྟུང་ཉམས་ཆག་དང་༔ སྔོན་ལས་འཕྲལ་རྐྱེན་བྱད་ཕུར་རྦོད་གཏོང་སོགས༔ མི་མཐུན་དགྲ་གདོན་རྐྱེན་ངན་བར་ཆད་ཀུན༔ མ་བཅོས་རིག་པའི་ངང་དུ་ཞི་གྱུར་ཅིག༔ ཨོཾ་སརྦ་ཤཱནྟིཾ་ཀུ་རུ་ཡེ་སྭཱ་ཧཱ༔ དེ་བཞིན་དུ་བསྲེག་རྫས་གཞན་རྣམས་ཀྱང་རྩ་སྔགས་ཁོ་ནས་ཕུལ་ཞིང་བརྒྱ་རྩ་རེའི་མཚམས་སུ་འདོད་གསོལ་གོང་ལྟར་བྱ་བའམ། བྱེ་བྲག་བསྙེན་སྒྲུབ་ཁ་སྐོང་ལ། བདག་ཅག་མ་རིག་པའི་དབང་གིས་ཏིང་ངེ་འཛིན་མ་གསལ་ཞིང་བཟླས་བརྗོད་ལྷག་ཆད་དུ་གྱུར་པ་སོགས་གནས་སྐབས་དང་མཐར་ཐུག་གི་སྒྲིབ་ཚོགས་ཐམས་ཅད་བྱང་ཞིང་དག་ནས་མཆོག་དང་ཐུན་མོང་གི་དངོས་གྲུབ་མ་ལུས་པ་མྱུར་བ་ཉིད་དུ་ཐོབ་པར་མཛད་དུ་གསོལ། ཞེས་སོགས་གང་ཞི་བའི་འདོད་གསོལ་སྦྱར།
མཐར་མཆོད་པ་ནི། ཨོྃ་ཨཱཿཧཱུྃ༔ ཧཱུྃ༔ ཕྱི་མཆོད་ལྷ་མོ་རབ་དགའ་བཅུ་དྲུག་གི༔ དཔག་ཡས་སྤྲིན་ལྟར་གཏིབས་པའི་འདོད་ཡོན་ཚོགས༔ ཆགས་པའི་དབྱངས་དང་དགའ་བའི་བརྡ་སྐད་ཀྱིས༔ བསྐུལ་བས་མཁའ་འགྲོའི་ཚོགས་ལ་འབུལ་བར་བགྱི༔ ཨོྃ་བཛྲ་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ དེ་བཞིན་དུ་ པཱ་དྱཾ། པུཥྤེ།
དྷཱུ་པེ། ཨཱ་ལོ་ཀེ ། གནྡྷེ། ནཻ་ཝི་དྱེ། ཤབྡ་པྲ་ཏཱིཙྪ་ཡེ་སྭཱ་ཧཱ༔ དེ་ནས་སྨན་མཆོད་འབུལ་བ་ནི། སརྦ་པཉྩ་ཨ་མྲྀ་ཏ་ལ་ཁཱ་ཧི༔ རཀྟ་འབུལ་བ་ནི། མ་ཧཱ་རཀྟ་ལ་ཁཱ་ཧི༔ གཏོར་མ་དགང་བླུག་ཏུ་བཞག་ལ།
ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་མ་ཧཱ་བ་ལིཾ་ཏ་ཁཱ་ཧི༔ དེ་ནས་ཐུན་གཏོར་འབུལ་བ་ནི། དམར་གཏོར་གཅིག་ལ་འཁོར་ལྔ་ཡི་བསྐོར་བ་བཤམས། ཧཱུྃ་བྷྱོཿ མ་འདི་ནས་ནུབ་ཀྱི་ཕྱོགས་རོལ་ན༔ ཨུ་ཙ་ལ་ཡི་གནས་མཆོག་ཏུ༔ རི་བོ་ཐམས་ཅད་རུས་པའི་རི༔ རྩི་ཤིང་ཐམས་ཅད་མདའ་དང་མདུང་༔ འབབ་ཆུ་ཐམས་ཅད་ཁྲག་དང་རྣག༔ སྒྲ་སྐད་ཐམས་ཅད་ངུར་བའི་སྒྲ༔
ཉིན་མོ་སྤྲིན་ནག་ཁུ་རླངས་གཏིབ༔ མཚན་མོ་དུར་མེ་འབར་ཞིང་མཆེད༔ དུས་དྲུག་གནས་ཉུལ་རླུང་ལྟར་འཚུབས༔ འབྱུང་པོ་རོ་ལངས་མུན་ལྟར་གཏིབ༔ མ་མོ་ཐམས་ཅད་འཚོགས་པའི་གླིང་༔ ཁྲོ་བཅུ་རྒྱུ་བར་མི་ནུས་ཤིང་༔ ཕྱག་ན་རྡོ་རྗེ་འཇིགས་པའི་ས༔ དེ་འདྲ་ཡ་ངའི་གནས་མཆོག་ཏུ༔ ཁྲོས་མ་ནག་མོ་དེ་རུ་བཞུགས༔ རྡོ་རྗེ་ཕག་མོ་དེ་རུ་བཞུགས༔
བདེ་ཆེན་དཀར་མོ་དེ་རུ་བཞུགས༔ སེར་མོ་དོན་གྲུབ་དེ་རུ་བཞུགས༔ དམར་མོ་སྒྲ་སྒྲོགས་དེ་རུ་བཞུགས༔ སྣ་ཚོགས་མཐར་ཕྱིན་དེ་རུ་བཞུགས༔ ལས་ཀྱི་མཁའ་འགྲོ་དེ་རུ་བཞུགས༔ བརྒྱུད་འཛིན་མཁའ་འགྲོ་དེ་རུ་བཞུགས༔ ཤ་ཟ་མཁའ་འགྲོ་དེ་རུ་བཞུགས༔ ཕྲ་མན་མཁའ་འགྲོ་དེ་རུ་བཞུགས༔ བྷྱོ་མཿ སྤྱི་བོར་ཕག་ཞལ་ནམ་མཁར་ངུར་བ་ལས༔
རྟོག་མེད་དོན་དང་ལྡན་པའི་མཁའ་འགྲོ་འབུམ༔ མ་མཁའ་འགྲོའི་བརྡ་སྐད་དི་ར་རི་ཟེར་བའི་ཚིག་བརྒྱད་པོ་འདི་བརྡ་བསྟོད་འབུམ་བསྐུལ་ཚིག་གཉིས་མཚམས་སུ་འགྲེའོ། བྷྱོཿ དབུ་སྐྲ་དམར་སེར་དབྱིངས་སུ་བསྐྱོད་པ་ནི༔ རང་བྱུང་སྐྱེ་བ་མེད་པའི་མཁའ་འགྲོ་འབུམ༔ ཐོད་སྐམ་ལྔས་ཡིས་དབུ་ལ་བརྒྱན་པ་ནི༔ རིགས་ལྔའི་ས་ལམ་རྫོགས་པའི་མཁའ་འགྲོ་འབུམ༔ ༈ མ་མཁའ་འགྲོའི་བརྡ་སྐད་དི་རི་རི༔ དུར་ཁྲོད་མེ་ཡི་དཀྱིལ་འཁོར་དུ༔ ཌཱཀྐི་རྒྱ་མཚོ་འཁོར་བཅས་ལ༔
དེང་འདིར་སྦྱིན་སྲེག་མཆོད་པ་འབུལ༔ མི་མཐུན་འཇིགས་བརྒྱད་ཞི་བ་དང་༔ ཚེ་དང་བསོད་ནམས་ལོངས་སྤྱོད་སྤེལ༔ ལྷ་འདྲེ་མི་གསུམ་དབང་དུ་བསྡུས༔ དགྲ་བགེགས་དམ་སྲི་ཞི་བར་མཛོད༔ སྦྱིན་སྲེག་གི་འགྲེས་བྱང་འོག་ཏུ་སོ་སོར་སྤྲོས་རྒྱུ་ཡིན་ཡང་བསྡུས་ཚེ་དཀྱུས་ལྟར་བྱས་པས་ཆོག སྤྱན་གསུམ་སྡང་མིག་ཕྱོགས་བཅུར་གཟིགས་པ་ལ༔ སྐུ་གསུམ་དོན་དང་ལྡན་པའི་མཁའ་འགྲོ་འབུམ༔ ༈ ཤངས་ནས་དྲག་པོའི་རླུང་དམར་འཚུབས་པ་ལ༔ མ་རིག་ཉོན་མོངས་གཏོར་བའི་མཁའ་འགྲོ་འབུམ༔
༈ སྙན་ནས་འབྱུང་ལྔའི་འབྲུག་སྒྲ་སྒྲོག་པ་ལ༔ ཡེ་ཤེས་སྐུ་ལྔ་རྫོགས་པའི་མཁའ་འགྲོ་འབུམ༔ ༈ མཆེ་བ་དཀར་པོ་ཟུར་གསུམ་གཙིགས་པ་ལ༔ དུག་གསུམ་རྩད་ནས་གཅོད་པའི་མཁའ་འགྲོ་འབུམ༔ ༈ ཞལ་གདངས་ལྗགས་འདྲིལ་རྐན་སྒྲ་རྡེབ་པ་ལ༔ ཆགས་སྡང་དབྱིངས་སུ་གཏོར་བའི་མཁའ་འགྲོ་འབུམ༔ ༈ སྙན་ཆ་རིན་ཆེན་ནོར་བུའི་བརྒྱན་པ་ལ༔ བདག་འཛིན་འཁྲི་བ་གཅོད་པའི་མཁའ་འགྲོ་འབུམ༔ ༈ དར་དམར་ཅོད་པན་བན་བུན་དཔྱོད་པ་ལ༔ ང་བདག་འཁྲུལ་པ་ཞིག་པའི་མཁའ་འགྲོ་འབུམ༔
༈ ཕྱག་གཡས་གྲི་གུག་ནམ་མཁར་འཕྱར་བ་ལ༔ སྐྱེ་ཤི་རྩད་ནས་གཅོད་པའི་མཁའ་འགྲོ་འབུམ༔ ༈ ཕྱག་གཡོན་བྷན་དམར་ཐུགས་ཀར་བསྣམས་པ་ལ༔ འཁོར་བ་དོང་ནས་སྤྲུགས་པའི་མཁའ་འགྲོ་འབུམ༔ ༈ ཁ་ཊྭཱཾ་རྩེ་གསུམ་མཆན་དུ་བཅུག་པ་ལ༔ སྒོ་གསུམ་ཐར་ལམ་འབྱེད་པའི་མཁའ་འགྲོ་འབུམ༔ ༈ གླང་ཆེན་ཀོ་རློན་སྟོད་དུ་གཡོགས་པ་ལ༔ སྐུ་བཞི་ཕྲིན་ལས་འགྲུབ་པའི་མཁའ་འགྲོ་འབུམ༔ ༈ ཞིང་ལྤགས་གཡང་གཞི་སྐེད་ལ་དཀྲིས་པ་ལ༔ ས་བཅུ་སོར་རྩེར་སོན་པའི་མཁའ་འགྲོ་འབུམ༔
༈ རུས་པའི་རྒྱན་དྲུག་སྐུ་ལ་གསོལ་བ་ལ༔ མ་སྲིང་དབང་དུ་སྡུད་པའི་མཁའ་འགྲོ་འབུམ༔ ༈ ཐོད་རློན་ལྔ་བཅུའི་དོ་ཤལ་བྱས་པ་ལ༔ དཔའ་བོ་གར་དགུ་རྫོགས་པའི་མཁའ་འགྲོ་འབུམ༔ ༈ མེ་ལོང་དང་ནི་གཡེར་ཁས་བརྒྱན་པ་ལ༔ ཤེས་རབ་རྩལ་སྣང་རྫོགས་པའི་མཁའ་འགྲོ་འབུམ༔ ༈ སྟག་གི་པགས་པའི་ཤམ་ཐབས་གསོལ་བ་ལ༔ འཁོར་འདས་རང་སར་གྲོལ་བའི་མཁའ་འགྲོ་འབུམ༔ ༈ ཐལ་ཚོམ་རཀྟས་འབུར་གསུམ་བརྒྱན་པ་ལ༔ སྣང་སྲིད་སྒྱུ་མར་རྟོགས་པའི་མཁའ་འགྲོ་འབུམ༔
༈ སྦྲུལ་རིགས་ལྔ་ཡི་ཆིངས་བརྒྱན་འཁྱུགས་པ་ལ༔ མ་རིག་ཀ་ནས་དག་པའི་མཁའ་འགྲོ་འབུམ༔ ༈ ཞབས་གཉིས་བརྐྱང་བསྐུམ་རོ་གདན་འགྱིངས་པ་ལ༔ དབྱིངས་རིག་ཅིག་ཅར་རྫོགས་པའི་མཁའ་འགྲོ་འབུམ༔ ༈ མེ་རི་དམར་ནག་ཀློང་དུ་བཞུགས་པ་ལ༔ འཁོར་འདས་སྐུ་ལ་རྫོགས་པའི་མཁའ་འགྲོ་འབུམ༔ ༈ ཤར་ཕྱོགས་རྡོ་རྗེ་མཁའ་འགྲོས་བསྐོར་བ་ལ༔ ཞི་བའི་ཕྲིན་ལས་རྫོགས་པའི་མཁའ་འགྲོ་འབུམ༔ ༈ ལྷོ་ཕྱོགས་རིན་ཆེན་མཁའ་འགྲོས་བསྐོར་བ་ལ༔ རྒྱས་པའི་ཕྲིན་ལས་རྫོགས་པའི་མཁའ་འགྲོ་འབུམ༔
༈ ནུབ་ཕྱོགས་པདྨ་མཁའ་འགྲོས་བསྐོར་བ་ལ༔ དྲག་པོའི་ཕྲིན་ལས་རྫོགས་པའི་མཁའ་འགྲོ་འབུམ༔ ༈ བྱང་ཕྱོགས་ལས་ཀྱི་མཁའ་འགྲོས་བསྐོར་བ་ལས༔ དྲག་པོའི་ཕྲིན་ལས་རྫོགས་པའི་མཁའ་འགྲོ་འབུམ༔ ༈ དབུས་ཕྱོགས་སངས་རྒྱས་མཁའ་འགྲོས་བསྐོར་བ་ལ༔ ཕྲིན་ལས་སྣ་ཚོགས་འགྲུབ་པའི་མཁའ་འགྲོ་འབུམ༔ ༈ ལས་ཀྱི་མཁའ་འགྲོའི་འཁོར་གྱིས་བསྐོར་བ་ལ༔ གནས་ཡུལ་སྐུ་ལ་རྫོགས་པའི་མཁའ་འགྲོ་འབུམ༔ ༈ བརྒྱུད་འཛིན་མཁའ་འགྲོའི་འཁོར་གྱིས་བསྐོར་བ་ལ༔ དུར་ཁྲོད་ལས་ཀུན་བྱེད་པའི་མཁའ་འགྲོ་འབུམ༔
༈ ཤ་ཟ་མཁའ་འགྲོའི་འཁོར་གྱིས་བསྐོར་བ་ལ༔ སྲོག་གཅོད་དབུགས་ལེན་བྱེད་པའི་མཁའ་འགྲོ་འབུམ༔ ༈ ཕྲ་མན་མཁའ་འགྲོའི་འཁོར་གྱིས་བསྐོར་བ་ལ༔ འཛམ་གླིང་སྟོང་ཁམས་ཉུལ་བའི་མཁའ་འགྲོ་འབུམ༔ མ་མཁའ་འགྲོའི་བརྡ་སྐད་དི་རི་རི༔ དུར་ཁྲོད་མེ་ཡི་དཀྱིལ་འཁོར་དུ༔ ཌཱཀྐི་རྒྱ་མཚོ་འཁོར་བཅས་ལ༔ དེང་འདིར་སྦྱིན་སྲེག་མཆོད་པ་འབུལ༔ མི་མཐུན་འཇིགས་བརྒྱད་ཞི་བ་དང་༔ ཚེ་དང་བསོད་ནམས་ལོངས་སྤྱོད་སྤེལ༔
ལྷ་འདྲེ་མི་གསུམ་དབང་དུ་བསྡུས༔ དགྲ་བགེགས་དམ་སྲི་ཞི་བར་མཛོད༔ བྷྱོ་བྷྱོཿ མཿ སྟེང་མཁའ་སྤྱོད་རིགས་ཀྱི་མཁའ་འགྲོ་འབུམ༔ འོག་ས་སྤྱོད་རིགས་ཀྱི་མཁའ་འགྲོ་འབུམ༔ མཐའ་འཇིག་རྟེན་རིགས་ཀྱི་མཁའ་འགྲོ་འབུམ༔ ཕྱོགས་ལས་བྱེད་རིགས་ཀྱི་མཁའ་འགྲོ་འབུམ༔ མ་མཁའ་འགྲོ་བྱེ་བ་འབུམ་དང་བཅས༔ བཀའ་སྣང་སྲིད་ལྷ་སྲིན་འཁོར་གྱིས་བསྐོར༔
དེང་འདི་རུ་སྦྱིན་སྲེག་མཆོད་པ་བཞེས༔ རྐྱེན་ཉམ་ང་ཆག་ཆེན་ཞི་བ་དང་༔ གཞི་རང་རིག་རྒྱལ་ས་ཟིན་པ་དང་༔ ལམ་རྒྱ་ཡན་ལ་འཁྲུལ་རྟོག་མི་འབྱུང་ཞིང་༔ དོན་གདོད་མའི་མགོན་པོ་འགྲུབ་གྱུར་ནས༔ དཔལ་དང་པོའི་སངས་རྒྱས་ཐོབ་པ་དང་༔ དུས་རྟག་ཏུ་མི་ཤིགས་ཕྲིན་ལས་མཛོད༔ ཨོཾ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ནི་ས་ཨ་ཝེ་ཤ་ཡ་ས་མ་ཡ་ཧཱུྃ་ཕཊ྄ཿ སརྦ་པཱུ་ཛ་ཨ་ཧུ་ཏི་ཁཱ་ཧི༔ ཨོཾ་བཛྲ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔
ཨོཾ་རཏྣ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་པདྨ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་ཀརྨ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་བྷི་ཤྭ་ཌཱཀྐི་ནཱི་སརྦ་ཨ་ཧུ་ཏི་པཱུ་ཛ་ཁཱ་ཧི༔ ཨོཾ་སརྦ་ས་མ་ཡ་ཨ་ཧུ་ཏི་ཨགྣེ་ཡེ་སྭཱ་ཧཱ༔
དེ་ནས་སོ་རྩི་དང་གོས་ཟུང་ཀྱང་འབུལ་བར་སྤྲོ་ན། ཨོཾ་བཛྲ་ཏམྦུ་ལ་ཡེ་སྭཱ་ཧཱ། ཞེས་སོ་རྩི་དང༌། ཨོཾ་བཛྲ་ཝསཏྲ་ཡེ་སྭཱ་ཧཱ། གོས་ཟུང་ཡང་འབུལ།
བཟོད་གསོལ་ནི། ཨོཾ༔ མ་འབྱོར་པ་དང་ཉམས་པ་དང་༔ ཆོ་ག་ལྷག་ཆད་འགལ་ཞིང་འཁྲུལ༔ ཁུངས་དང་དབང་ལུང་རྒྱུས་མེད་ཅིང་༔ བསྐྱེད་རྫོགས་ཕྱི་ནང་ནོར་བ་དང་༔ རྨོངས་ཤིང་བག་མེད་ཅི་མཆིས་པ༔ མ་སྲིང་ཚོགས་ལ་བཟོད་པར་གསོལ༔ ཨོཾ་ཌཱཀྐི་ས་ཏྭ་ས་མ་ཡ? སོགས། ཌཱཀྐི་བྷ་ཝ་མ་ཧཱ་ས་མ་ཡ་ས་ཏྭ་ཨཱཿ
ཡིག་བརྒྱ་བཟླས་ཤིང་བཟོད་པར་གསོལ། ཡེ་ཤེས་མཁའ་འགྲོའི་དཀྱིལ་འཁོར་གྱིས༔ ཞི་བར་གྱུར་པའི་ལས་ཀུན་མཛད༔ སྒྲུབ་པའི་འབྲས་བུ་སྩལ་ལགས་པས༔ བདེ་གཤེགས་ཡུལ་དུ་གཤེགས་སླད་དུ༔ སྦྱིན་སྲེག་མཆོད་པ་འདི་འབུལ་གྱི༔ ཅི་བདེ་བར་ནི་གཤེགས་སུ་གསོལ༔ རྩ་སྔགས་དང༌། བཛྲ་མུ་ ཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་ ཡེ་ཤེས་པ་གཤེགས། དམ་ཚིག་པ་རང་གི་ལྟེ་བའི་ཨ་ཐུང་ལ་ཐིམ་པར་གྱུར།
གསུམ་པ་རྗེས་ཀྱི་རིམ་པ་ལ་གཉིས་ལས་དང་པོ་མེ་ལྷ་གཤེགས་སུ་གསོལ་བ་ནི། བླུགས་གཟར་གྱིས་མར་ཁུ་དང༌། ཨོཾ་ཨགྣེ་ཡེ་ཛྭ་ལ་ཛྭ་ལ་ཧཱུྃ། ཞེས་བརྗོད་པས་མེ་གསོ་ཞིང༌། སླར་ཡང་ལྷ་མོ་ཙཎྜ་ལཱི་ཆ་བྱད་ཡོངས་སུ་རྫོགས་པ་སྐད་ཅིག་གིས་གསལ་བར་གྱུར་པའི་ཅུང་ཟད་འཛུམ་པའི་ལྗགས་དང་གཟར་བུ་གཉིས་ཀྱི་ཁ་ལ་རྃ་ཡིག་གིས་མཚན་པར་ བསམས་ལ། ཨོཾ་ཨགྣ་ཡེ་སྭཱ་ཧཱ༔ ལན་བདུན་འབུལ་ཞིང༌། ཨོཾ་ཨགྣི་ཡེ་སྭཱ་ཧཱ༔ ཨ་དྷི་བྷེ་ཨ་དྷི་བྷེ༔ མ་ཧཱ་ཤྲཱི་ཧ་བྷྱ་ཀ་བྷྱ་སྭཱ་ཧཱ༔
དེ་ནས་རྫས་ལྷག་རྣམས་རིམ་བཞིན་འབུལ་བ་ལས། ཡམ་ཤིང་ལ། ཨོཾ་བྷྲིཀྵ་པུ་སྭཱ་ཧཱ༔ ཀུ་ཤ་ལ། ཨོཾ་ཀུ་སྭཱ་ཙ་ར་ཏ་སྭཱ་ཧཱ༔ དཱུརྦ་ལ། ཨོཾ་ཤྲཱི་ཏ་པ་ཀུ་སྭཱ་ཧཱ༔ བིལྦ་ལ། ཨོཾ་བྷ་ཏི་སོ་ཏི་སྭཱ་ཧཱ༔ ཏིལ་དཀར་ནག་ལ།
ཨོཾ་ཏི་ལ་ཏི་ཐ་སྭཱ་ཧཱ༔ ཞོ་ཟན་ལ། ཨོཾ་སརྦ་སམྦ་དེ་སྭཱ་ཧཱ། ཛཱ་ཏི་ལི་ཤི་གུར་གུམ་ཙནྡན་བཅས་ལ། ཨོཾ་བྷཻ་ཥ་ཛྱེ་དྷི་ཧུ་སྭཱ་ཧཱ༔ གསེར་དངུལ་གཡུ་བྱི་རུ་མུ་ཏིག་ལ། ཨོཾ་མུ་ཏིག་རཏྣ་ཀ་སྭཱ་ཧཱ༔ དར་སྣ་ལྔ་ལ། ཨོཾ་པཉྩ་ཤྲཱི་ཀ་སྭཱ་ཧཱ༔ འབྲས་གྲོ་སྲན་མ་ལ།
ཨོཾ་གེ་ས་ར་ཨུ་ཏ་ཀ་སྭཱ་ཧཱ༔ ཟས་སྣ་ཐམས་ཅད་ལ། ཨོཾ་སརྦ་བིད་པཱུ་ར་པཱུ་ཛ་མེ་གྷ་སྭཱ་ཧཱ༔ ཞེས་རྫས་རྣམས་སོ་སོར་ཕུལ། སྔར་མཆོད་པའི་སྐབས་མཆོད་རྫས་ལྷག་མ་རྣམས་ཚིག་དང་བསྟུན་ཏེ་ཐབ་ཏུ་དབུལ་ལ། ཨོཾ་ཀྲོ་ཏི་ཙཎྜ་ལཱི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ དེ་བཞིན་ པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ །
གནྡྷེ། ནེ་ཝི་དྱེ། ཤབྡ་པྲ་ཏཱིཙྪ་ཡེ་སྭཱ་ཧཱ༔ དེ་ནས་སྨན་རཀ་གཏོར་མ་ཡང་འབུལ་ལ། ཨོཾ་ཨགྣེ་དེ་ཝ་སརྦ་པཉྩ་ཨ་མྲྀ་ཏ་ལ་ཁཱ་ཧི༔ ཨོཾ་ཨགྣེ་དེ་ཝ་མ་ཧཱ་རཀྟ་ལ་ཁཱ་ཧི༔ མེ་ལྷའི་གཏོར་མ་དགང་གཟར་ཁར་བཞག་ལ། ཨོཾ་ཨཱཿཧཱུྃ༔ གིས་བྱིན་བརླབས་ལ། བྷྱོ་བྷྱོཿ
རབ་འཇིགས་འབར་བའི་དུར་ཁྲོད་ནས༔ བསྐུལ་ཞིང་བཞེངས་པའི་ཙཎྜ་ལཱི༔ ཕྱི་ནང་ཌཱཀྐི་འཁོར་བཅས་ལ༔ མཐུན་རྫས་དགྱེས་པའི་མཆོད་གཏོར་འབུལ༔ རྃ་གྱི་དཀྱིལ་འཁོར་མཐར་ཕྱིན་ནས༔ ཞི་བའི་ལས་ཀུན་འགྲུབ་པར་མཛོད༔ ཨོཾ་ཀྲོ་ཏི་ཙཎྜ་ལཱི་ཨགྣེ་ཡེ་སརྦ་ཨ་ཧུ་ཏི་བྷ་ལིངྟ་ཁ་ཁ་ཁཱ་ཧི༔ ཞེས་པས་གཏོར་མ་མེ་ནང་དུ་བཞུ། དེ་ནས་སོ་རྩི་དང་གོས་ཟུང་ཀྱང་འབུལ་བར་སྤྲོ་ན། ཨོཾ་བཛྲ་ཏམྦུ་ལ་ཡེ་སྭཱ་ཧཱ།
ཞེས་སོ་རྩི་དང༌། ཨོཾ་བཛྲ་ཝསཏྲ་ཡེ་སྭཱ་ཧཱ། གོས་ཟུང་ཡང་འབུལ། བསྟོད་པ་ནི། ཕྱག་རྒྱ་དྲིལ་སྟབས་དང་བཅས། ཧཱུྃ༔ བདེ་གཤེགས་གཙོ་བོ་རིགས་ལྔའི་ལྷ༔ ཡེ་ཤེས་ལྔ་ལྡན་སེམས་དཔའ་མོ༔ དབང་ལྷ་རྒྱལ་བའི་དཀྱིལ་འཁོར་སོགས༔ རང་བྱུང་ལྷ་ལ་ཕྱག་འཚལ་བསྟོད༔
བྷྱོཿ སྣ་ཚོགས་བདེ་བས་རབ་གཡོ་ཞིང་༔ བཞིན་གྱིས་ཁྱབ་ཅིང་འབར་བ་མོ༔ མཆོད་ཅིང་དགའ་བས་རབ་བསྐུལ་བའི༔ ཙཎྜ་ལཱི་ལ་ཕྱག་འཚལ་བསྟོད༔ བཟོད་གསོལ་ནི། ཧཱུྃ༔ ཙཎྜ་ལྷ་མོ་འཁོར་བཅས་ལ༔ སྦྱིན་སྲེག་མཆོད་པ་འདི་འབུལ་གྱི༔ འགལ་འཁྲུལ་ཉམས་པ་གང་མཆིས་པ༔
དེ་དག་ཁྱེད་ཀྱིས་བཟོད་པར་གསོལ༔ ཨོཾ་ཀྲོ་ཏི་ཙཎྜ་ལཱི་མ་དག་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ དེ་ནས་གཤེགས་གསོལ་ནི། ཧཱུྃ༔ དབང་གི་ལྷ་མོ་ཙཎྜ་ལཱི༔ སྦྱིན་སྲེག་མཆོད་པ་འདི་འབུལ་གྱིས༔ ཁྱེད་ཀྱིས་སེམས་ཅན་དོན་མཛད་ནས༔ ཕོ་བྲང་ཉིད་དུ་གཤེགས་སུ་གསོལ༔ བཛྲ་མུ༔ མེ་ལྷ་ཡེ་ཤེས་པ་གཤེགས།
དམ་ཚིག་པ་ལྟེ་བའི་ཨ་ཐུང་ལ་ཐིམ་པར་གྱུར། དེ་ནས་རྗེས་ཤུལ་མི་དམིགས་པར་བསྡུ་ལ་མེ་རང་གཞིལ་བཏང༌། ལོང་ཁྱབ་མེད་ཚེ་འོ་ཆབ་ཀྱིས་མེ་གཞིལ་ཏེ་རི་རྩེར་རླུང་ལ་བསྐུར་རམ་བཙའ་སད་སེར་སྲུང་སོགས་ལ་བེད་སྤྱོད་བྱ་སྲོལ་ཡོད། ནང་དུ་ལོགས་ལ་རྗེས་ཀྱི་བྱ་བ་གཞུང་ལྟར་བྱའོ། དེ་ལྟར་གསང་བ་ཌཱཀྐི་ཡིད་བཞིན་ནོར་མཆོག་གི་སྦྱིན་སྲེག་གི་ཆོ་ག་ཡེ་ཤེས་རབ་འབར་ལས་འདིར་བསྙེན་སྒྲུབ་ཁ་སྐོང་སོགས་ཉེ་བར་མཁོ་བའི་དབང་དུ་བྱས་ཏེ་ཞི་བའི་སྦྱིན་སྲེག་ཁོ་ན་ཁོལ་དུ་ཕྱུང་བ་དག་བྱེད་བདུད་རྩིའི་ཟེགས་མ་ཞེས་བྱ་བ་འདིའང་སྤྲུལ་སྐུ་བསྟན་འཛིན་འགྱུར་མེད་ཀྱི་བཞེད་སྐོང་དུ་གནམ་ལྕགས་པ་ཨོ་རྒྱན་གསང་སྔགས་བསྟན་འཛིན་གྱིས་རབ་བྱུང་བཅུ་བདུན་པའི་ཤིང་མོ་བྱ་ཡི་ལོར་དབོ་ཟླ་བའི་གསེར་མིག་ཅན་གྱི་ཁྱིམ་དུ་རེས་གཟའི་རྒྱལ་པོ་ཤར་གྱི་ཐིག་ལེ་དང་སྒྱུ་སྐར་གྱི་བུ་མོ་བརྒྱད་ལྡན་མ་ལྷན་ཅིག་ཏུ་དགའ་སྟོན་བརྩེ་ཞིང་དཔྱིད་ཀྱི་རྒྱལ་མོའི་མགྲིན་འགྱུར་ངོམ་པའི་དུས་ཤྲཱི་ལྔ་ལྡན་ཡམ་བུའི་རྒྱལ་ཁབ་ཀྱི་ལྟེ་བ་གོ་དྷ་ཝཱ་རིའི་གནས་དང་ལྷུན་གྲུབ་བརྩེགས་པའི་དུར་ཁྲོད་སོགས་གནས་ཡུལ་དུར་ཁྲོད་ཀྱི་མཁའ་འགྲོ་མ་དངོས་སུ་འདུ་བའི་ཉེ་བའི་ཚནྡྷོ་ཧ་དུ་མས་བརྒྱན་པའི་གནས་མཆོག་ག་ལ་བ་དེར་སྔར་མ་ཅིག་ཡེ་ཤེས་མཚོ་རྒྱལ་གྱིས་བསད་པའི་མི་རོ་བསླངས་ཤིང་རྒྱལ་ཁམས་ཆོས་ལ་བཀོད་པའི་གནས་མཆོག་དེར་གནས་པའི་གནམ་ལྕགས་སྒོམ་གྲྭ་ཨ་ཏི་སྣ་ཚོགས་རང་གྲོལ་གླིང་དུ་སྦྱར་བའི་དགེ་བས་མ་རྒན་འགྲོ་རྣམས་པདྨ་འོད་ཀྱི་ཕོ་བྲང་དུ་རིག་འཛིན་མཁའ་འགྲོ་འདུ་བའི་ཚོགས་གྲལ་དུ་ཚོམ་བུ་གཅིག་ཏུ་འགོད་པའི་རྒྱུར་གྱུར་ཅིག། །། ཧ༽ གསང་བ་ཡིད་བཞིན་ཌཱཀྐི་ནོར་མཆོག་ལས། བསྙེན་ཡིག་དམིགས་གནད་ཟིན་བྲིས་བཞུགས་སོ།། །། ཆོས་སྐུའི་ཞིང་དུ་སྐྱེ་མེད་ཀུན་བཟང་ཡུམ། ། ལོངས་སྤྱོད་རྫོགས་སྐུ་འགགས་མེད་ཝཱ་ར་ཧཱི། ། སྤྲུལ་སྐུའི་རོལ་གར་ཛྙཱ་ན་ས་ག་ར། །
སྐུ་གསུམ་རྒྱལ་བའི་ཡུམ་དེས་ཤིས་པ་སྩོལ། དེ་ཡང་གནུབས་ཆེན་སངས་རྒྱས་ཡེ་ཤེས་དང་མ་ཅིག་གི་སྲས་མཆོག་རྒྱལ་བ་དོན་འགྲུབ་སོགས་སྙན་བརྒྱུད་གཅོད་ཀྱི་གདམས་པ་ཟབ་མོ་ལ་སྐྱེ་བ་དུ་མར་བཀའ་བབ་ཀྱི་ལས་འཕྲོ་སད་པ། རྡོ་རྗེའི་ལུང་གིས་གསལ་བར་བསྔགས་པའི་འགྲོ་འདུལ་དུས་བབ་ཀྱི་གཏེར་ཆེན་ཨོ་རྒྱན་རྩ་གསུམ་པདྨ་གཏེར་བདག་གླིང་པའི་གཏེར་བྱོན། མཁའ་འགྲོ་གསང་བ་ཡེ་ཤེས་ཀྱི་བསྙེན་སྒྲུབ་ལས་གསུམ་གྱི་དམིགས་གནད་ཟིན་བྲིས་སུ་བཀོད་པ་ལ་གསུམ་ལས། དང་པོ་བསྙེན་པ་ནི། ཕྱི་ནང་གསང་གསུམ་མཚམས་ཚུལ་བཞིན་དུ་བཅད་དེ་བདག་བསྐྱེད་ལ་དགོས་པའི་སྨན་རཀ་གཏོར་མཆོད་ཙམ་བཤམས་པ་ལས་སྒྲུབ་རྫས་མི་དགོས། དངོས་གཞི་བདག་ཉིད་མཁའ་འགྲོའི་གནས་ལྔའི་ལྷ་དང༌། གཙུག་ཏོར་ནམ་མཁའི་འཁོར་ལོ་ལ་གུ་རུ་པདྨ་དམར་སྨུག་ཧེ་རུ་ཀ་ཡི་ཆ་བྱད་ཌཱ་དྲིལ་འཁྲོལ་ཞིང་བརྟུལ་ཞུགས་ཀྱི་ཉམས་དང་ལྡན་པ། ལྷ་ལྕམ་ཡུམ་དང་སྦྱོར་བ་གཞན་ཡང་རྩ་ཁམས་ཉི་ཁྲི་ཆིག་སྟོང༌། བ་སྤུ་བྱེ་བ་ཐེར་འབུམ།
ཁོར་ཡུག་དུར་ཁྲོད་ལ་སོགས་པར་གནས་ཡུལ་གྱི་ཞིང་སྐྱོང་དང༌། དཔའ་བོ་མཁའ་འགྲོ་བསམ་གྱིས་མི་ཁྱབ་པར་གསལ་བའི་གནས་གསུམ་དུ་སྐུ་གསུང་ཐུགས་ཀྱི་སྙིང་པོས་མཚན་པ་འོད་ཟེར་འཕྲོས་པས་རང་བཞིན་ཆོས་ཀྱི་དབྱིངས་དང་དམ་ཚིག་ཕྲིན་ལས་ཀྱི་གནས་རྣམས་ནས། ཡེ་ཤེས་ལས་གྲུབ་ཀྱི་ཚུལ་དུ་མཁའ་འགྲོའི་ཚོགས་རྣམས་སྤྱན་དྲངས་པ་གཉིས་མེད་དུ་མོས་པས། ཕྱི་སྣོད་བཅུད་ཀྱི་འབྱུང་ལྔ། ནང་བཅུད་ཀྱི་ཤ་ཁྲག་དྲོད་དབུགས། གསང་བ་དུག་ལྔའི་རྣམ་རྟོག་སྟེ། ཐམས་ཅད་ཡེ་ཤེས་ལྔ་ཡི་བདུད་རྩིར་འཁྱིལ་བའི་ལྷ་ཚོགས་རྣམས་ཀྱི་སྐུ་གསུང་ཐུགས་ལ་གཉིས་སུ་མེད་པའི་དགྱེས་པ་བསྐྱེད་ཅིང༌། ཁམས་གསུམ་འཁོར་བ་ཟད་པར་རོལ་པའི་མོས་པས་མཆོད་པ་རྣམས་འབུལ། བསྟོད་པ་ནི། ཆོས་ཉིད་དབྱིངས་ལས་རང་ཉིད་ཐུགས་རྗེ་རོལ་པའི་བརྡ་རྟགས་ཀྱི་ཕྱག་རྒྱ་རྫོགས་པས།
སྲིད་གསུམ་དབྱིངས་སུ་བསྡུས་པའི་ཕྲིན་ལས་རྨད་དུ་བྱུང་བ་ལ་ངེས་ཤེས་དྲན་པས་རྩེ་གཅིག་ཏུ་བསྒྲུབ་པར་དམ་བཅའ་བའོ། བཟླས་པ་ནི། དབུ་གཙུག་ཏུ་པདྨ་ཐོད་ཕྲེང་གི་ཐུགས་ཀར་ཟླ་སྟེང་ཨོྃ་སྨུག་ནག་དང༌། སྤྱི་བོར་བུདྡྷ་མཁའ་འགྲོ་ཡབ་ཡུམ་གཙོ་འཁོར་ཐམས་ཅད་ཀྱི་ཐུགས་ཀར་ཟླ་སྟེང་བཾ་ཡིག་དཀར་གསལ་གྱི་མཐར། སྔགས་ཕྲེང་དཀར་འཚེར་གཡོན་དུ་འཁོར་བ་དང༌། དེ་བཞིན་དུ་མགྲིན་པར་པདྨ་མཁའ་འགྲོ་ཡབ་ཡུམ་རྣམས་ཀྱི་ཐུགས་ཀར་ཉི་སྟེང་ནི་དམར་སྔགས་ཕྲེང་གིས་བསྐོར་བ་དང༌། སྙིང་གར་རྡོ་རྗེ་མཁའ་འགྲོ་ཡབ་ཡུམ་རྣམས་ཀྱི་ཐུགས་ཀར་ཉི་ཟླ་ཁ་སྦྱོར་གྱི་ནང་དུ་ཧ་མཐིང་ནག་ཕྲེང་བས་བསྐོར་བ་དང༌། ལྟེ་བར་རིན་ཆེན་མཁའ་འགྲོ་ཡབ་ཡུམ་རྣམས་ཀྱི་ཐུགས་ཀར་ཟླ་སྟེང་རི་ཡིག་སེར་པོའི་མཐར་སྔགས་ཕྲེང་རང་མདོག་དང༌། གསང་བར་ཀརྨ་མཁའ་འགྲོ་ཡབ་ཡུམ་གྱི་ཐུགས་ཀར་ཉི་སྟེང་ས་ཡིག་ལྗང་གསལ་སྔགས་ཕྲེང་གིས་བསྐོར་བའོ། གཞན་ཡང་རྩ་ཁམས་བ་སྤུའི་གྲོང་ཁྱེར་ཐམས་ཅད་དུ་སྣ་ཚོགས་མཁའ་འགྲོ་བསམ་གྱིས་མི་ཁྱབ་པའི་ཐུགས་ཀར་ཛ་ཡིག་རང་མདོག་ཅན་དུ་གསལ་བའོ།
ཨོྃ་ཞེས་པའི་སྔགས་ཀྱིས་མགོ་དྲངས་ཏེ་བསྐུལ་བས། སྤྱི་བོའི་བླ་མ་ལ་མོས་གུས་དུང་དུང་བསྐྱེད་ཅིང་ཐུགས་སྲོག་ལས་འཕྲོས་པའི་འོད་ཀྱིས་ཕྱོགས་བཅུའི་བདེ་བར་གཤེགས་པ་ཐམས་ཅད་དང༌། ཁྱད་པར་རྔ་ཡབ་གླིང་ནས་པདྨ་ཐོད་ཕྲེང་རིག་འཛིན་མཁའ་འགྲོ་རྒྱ་མཚོ་དང་བཅས་པ་སྤྱན་དྲངས། གཉིས་མེད་དུ་ཐིམ་པའི་ཐུགས་རྗེས་གཟི་བྱིན་ལྷག་པར་བསྐྱེད་ཅིང་སྣང་སྲིད་ཐམས་ཅད་ཟིལ་གྱིས་གནོན་པའི་སྐུ་གསལ་སྣང་ལ་འདུན་པ་རྩེ་གཅིག་ཏུ་གཏད་ཅིང༌། ཐུགས་སྲོག་ཨོྃ་ལས་བདུད་རྩིའི་རྒྱུན་བྱུང་བ་བདག་གི་ཚངས་བུག་ཏུ་ཞུགས། སངས་རྒྱས་མཁའ་འགྲོ་ཡབ་ཡུམ་གྱི་གཙུག་ནས་ཐུགས་སྲོག་སྔགས་ཕྲེང་ལ་ཐིམ་པས་བྱིན་རླབས་གཟི་འོད་འབར་ཞིང་རང་སྒྲ་དང་བཅས་ནས་སྔགས་ཕྲེང་གཡོན་དུ་ཀྱི་ལི་ལི་འཁོར་བས་བདེ་སྟོང་གི་ཡེ་ཤེས་མཆོག་ཏུ་རྒྱས་ཏེ་རྡོ་རྗེའི་གླུ་དང་བྲོ་ཡང་བརྡུངས་པས་སྦྱོར་མཚམས་ནས་བྱང་སེམས་ཐིག་ལེའི་རྒྱུན་བབས་པས་རྩ་འཁོར་གང༌། དེ་ལྟར་དབུ་གཙུག་ནས་བྱིན་རླབས་ཡེ་ཤེས་ཀྱི་བདེ་རྒྱུན་བར་མེད་དུ་བབས་པས། འཁོར་ལོའི་ལྷ་ཚོགས་བདེ་སྟོང་རྒྱས་ཏེ་བྱང་སེམས་བབས་པས། མགྲིན་པའི་རིན་ཆེན་མཁའ་འགྲོ་ཡབ་ཡུམ་གྱི་དབུ་གཙུག་ནས་ཐུགས་ཀར་ཐིམ་པ་སོགས་སྙིང་ཁ་ལྟེ་གསང་གི་བར་དུ་འགྲེས། མཐར་རྩ་ཁམས་བ་སྤུའི་བུ་ག་ཚུན་ཆད་བདེ་སྟོང་དུ་ཕྲིལ་ཕྲིལ་འཇའ་འོད་དུ་ཀྱིལ་ཀྱིལ།
ཟེར་དང་ཟེར་ཕྲེང་ཤིག་ཤིག་པར་གྱུར་ཏེ། རླུང་མཁྲིས་བད་ཀན་སོགས་འབྱུང་བ་ལྔ་ཡི་ནད་ཐམས་ཅད་ཞི། གཏི་མུག་ལས་གྱུར་པའི་ཀླུ། འདོད་ཆགས་ལས་གྱུར་པའི་མ་མོ། ཞེ་སྡང་ལས་གྱུར་པའི་གཤིན་རྗེ། ང་རྒྱལ་ལས་གྱུར་པའི་ལྷ། ཕྲག་དོག་ལས་གྱུར་པའི་བདུད་སོགས་དུག་ལྔའི་གདོན་ཚོགས་ཐམས་ཅད་རང་སར་གྲོལ། ཤ་ཁྲག་དྲོད་དབུགས་རྣམ་ཤེས་ཏེ་ཁམས་ལྔ་ཡི་སྙིགས་མ་སྦྱངས། བུམ་གསང་ཤེས་རབ་རིག་རྩལ་གཞི་རྫོགས་ཏེ་དབང་ལྔ་ཐོབ། དུག་ལྔ་ཡེ་ཤེས་ལྔ་ཡི་ངོ་བོར་རྒྱས་ཐེབས་ཏེ་གསལ་འཚེར་ལྷུན་སྡུག་ཅིས་ཀྱང་མི་ཤིགས་པ་རྡོ་རྗེའི་འོད་སྐུར་མངོན་སུམ་དུ་གྲུབ་པར་མོས་ལ།
བག་ཆགས་སྣང་ཡུལ་ཤེས་པ་སྐད་ཅིག་ཀྱང་མི་སྤྲོ་བར་ཡེ་ཤེས་ཆེན་པོའི་རླུང་སྦྱོར་གྱི་ངང་ནས་ཨོྃ་བཛྲ་ཡོ་གི་ནི་ཨཱ་ཡུརྫྙཱ་ན་སུ་ཁཾ་པ་ཤཾ་སིདྡྷི་ཛ་ཛཿ ཞེས་བཟླས། དེ་ཡང་སུམ་འབུམ་བཞི་འགྱུར་བཞི་འགྱུར་བཟླ་ཞེས་པ་ནི། སངས་རྒྱས་ཐོད་པའི་རྒྱུད་ལས། རྫོགས་ལྡན་དུས་སུ་ཡི་གེ་འབུམ་བཟླས་ཏེ། ། གསུམ་ལྡན་དུས་ན་སྔགས་པས་འབུམ་ཕྲག་གཉིས། ། གཉིས་ལྡན་དུས་ན་འབུམ་ཕྲག་གསུམ་ཉིད་དང༌། ། བྱེ་བ་ཕྲག་གསུམ་འབུམ་བཞི་རྩོད་དུས་སྦྱར། ཞེས་གསུངས་པ་ལྟར་འདིར་གསུམ་འབུམ་བཞི་འགྱུར་ཏེ། འབུམ་ཕྲག་བཅུ་གཉིས་བཟླ་བ་གྲངས་ཀྱི་བསྙེན་པ་དང་ཁྱད་པར་རྩ་བ་གསུམ་གྱིས་བྱིན་བརླབས་པའི་མཚན་མ་ཐོན་པ་གལ་ཆེའོ།
གཉིས་པ་སྒྲུབ་པ་ནི། སྒྲུབ་རྫས་རྣམས་གཞུང་བཞིན་བཤམས་ལ། བསྐྱེད་རིམ་ནི། བདག་མདུན་ཙམ་དུ་སྣང་སྲིད་སྣོད་བཅུད་ཐམས་ཅད་ཆོས་ཉིད་རོལ་རྩལ་ཡིན་ཕྱིར། རང་བྱུང་རིག་པའི་གསལ་ཆ་སྒྱུ་འཕྲུལ་གྱི་དཀྱིལ་འཁོར་གཅིག་ཏུ་རྫོགས་པའི་སྤྱན་འདྲེན་མཆོད་བསྟོད་ཀྱི་མཐར། བདག་མདུན་ཛཔ྄྄་ཁང་དབྱེ་ཞིང་བདག་ཉིད་རིག་པ་ཡེ་ཤེས་ཀྱི་དཀྱིལ་འཁོར་སྦྱང་གཞིའི་བག་ཆགས་ལ་མ་འགགས་པའི་འོད་གསལ་རང་སྣང་ལྷུན་གྲུབ་ཀྱི་གནས་ལྔར་མཁའ་འགྲོ་རིགས་ལྔ་སོགས་སངས་རྒྱས་ཀྱི་ཞིང་ཁམས་མ་ལུས་པ་སྐུ་ཡི་དབྱིངས་སུ་རྫོགས་པར་གསལ་བ་དང༌། མདུན་བསྐྱེད་སྦྱང་བྱའི་གཞི་ལུས་མེད་ཕྱིར་སྒྲུབ་རྫས་ཏིང་འཛིན་ལས་ཀྱི་དཀྱིལ་འཁོར་ཏེ་དཀྱིལ་འཁོར་ཡང་རང་ལས་མི་མཐོ་ཞིང༌། ལྷ་ཡང་གླིང་བཞི་རི་རབ་གནོན་པས་པདྨ་འདབ་བཞི་ཉི་ཟླ་བཾ་རོའི་ལྟེ་བར་གཙོ་འཁོར་ལྔ་པོ་གསལ་བའི་ཐུགས་ཀར་ཟླ་སྟེང་གཙོ་མོར་བཾ་དང༌། རིགས་བཞི་ལ་ཧ་རི་ནི་ས་རང་མདོག་ཅན་གྱི་མཐར་སྔགས་ཕྲེང་གཡོན་དུ་འཁོར་བར་གསལ། བདག་བསྐྱེད་ཀྱི་གནས་ལྔའི་ཐུགས་སྲོག་ལས་ཡེ་ཤེས་ལྔའི་འོད་ཟེར་འཕྲོས་པས་མདུན་བསྐྱེད་འབུམ་ཕྲག་སྡེ་ལྔའི་རང་སྲོག་གནད་ནས་བསྐུལ་ཞིང༌།
སྔགས་ཕྲེང་རང་སྒྲ་དིར་གྱིས་འཁོར་བས་བཟོད་དཀའི་བདེ་ཆེན་ཆེར་འབར་ཏེ་རང་འོད་ཀྱི་སྤྲོས་པའི་དཔའ་བོ་ཡབ་དང་མཉམ་པར་སྦྱོར་ཞིང༌། ཞབས་གར་སྟབས་ཀྱི་བྲོ་བརྡུངས་པས་སྲིད་གསུམ་འཇིག་རྟེན་སྲིད་པ་རྨང་ནས་ལྡེག་ཅིང་འབུམ་ཕྲག་སྡེ་བཞིའི་གཙོ་མོ་ལ་གཡོན་བསྐོར་དུ་ཀྱི་ལི་ལི་འཁོར་བས་གླིང་བཞི་རྒྱ་མཚོ་ལྕགས་རྭའི་མཐར་ཐུག་ཚུན་ཆད་ཡོམ་ཡོམ་ཤིག་ཤིག་ཏུ་གཡོས་ཤིང་འབར་བའི་གཟི་འོད་ཀྱིས་གནས་ཡུལ་ཞིང་སྐྱོང་གི་ཚོགས་དང་ལྷ་འདྲེ་མི་གསུམ་ཟས་ནོར་ལོངས་སྤྱོད་དང་བཅས་པ་ཐམས་ཅད་དབང་དུ་སྡུད་དེ། གཉིས་མེད་ཀྱི་གཟི་བྱིན་བསྐྱེད་པའི་གསལ་སྣང་མ་ཉམས་པར་སྒྲུབ་སྔགས་ཨོྃ་བཛྲ་ཡོ་གི་ནི་ཨ་ཡུརྫྙཱ་ན་ཧྲི་ད་ཡ་སིདྡྷི་ཧཱུྃ༔ ཞེས་བཞི་ཁྲི་བཞི་འགྱུར་བཟླ། ཞེས་པ་འབུམ་གཅིག་དང་ཁྲི་དྲུག་བཟླ་བ་སྟེ་གྲངས་བསྙེན་དང་མཚན་མ་ནི་དངོས་ཉམས་རྨི་ལམ་གྱི་ཤེས་པར་འགྱུར་ལ། སྤྱིར་འདི་ལ་གནད་གསུམ་སྟེ། ཐོག་མར་བསྙེན་དུས་བདག་བསྐྱེད་ཀྱི་གསལ་སྣང་རབ་ཏུ་འབར་བས་མདུན་བསྐྱེད་ཟིལ་གྱིས་གནོན་པ་དང༌། བར་དུ་སྲོག་གི་འཁོར་ལོ་བསྐོར་བས་དམ་ཚིག་ལས་ཀྱི་མཁའ་འགྲོ་དབང་དུ་བསྡུ་བ་དང༌། ཐུན་མཐར་མཁའ་འགྲོ་ཐམས་ཅད་འདུ་བའི་སྲོག་སྙིང་འོད་ཀྱི་ཐིག་ལེ་དམར་གསལ་གཟི་འོད་དང་ལྡན་པ་བདག་གི་ཐུགས་ཀར་ཐིམ་པས་སྟོང་ཁམས་ཀུན་ན་ཆེ་བཙན་འགྲན་ཟླ་དང་བྲལ་བའི་གཟི་བྱིན་བསྐྱེད་པ་ནི་མཁའ་འགྲོ་མའི་སྲོག་འཕྲོག་པའོ། དེ་ལ་སྤྲོ་བར་མོས་ཚེ་རང་སྣང་རླུང་སེམས་དབང་སྡུད་ཀྱི་སྔགས།
ཨོྃ་བཛྲ་ཝཱ་ར་ཧཱི་ཨཥྚ་པ་ཤཾ་མ་མ་སིདྡྷི་ཧཱུྃ༔ དང༌། གཞན་སྣང་མཁའ་འགྲོ་བདག་གི་དབང་དུ་བྱ་བ་དང་ཁམས་གསུམ་མོས་བཞི་སྐྱེ་འགྲོ་དབང་དུ་སྡུད་པའི་སྔགས། ཨོྃ་བཛྲ་ཡོ་གི་ནི་ལོ་ཀ་ཛྙཱ་ན་སརྦ་རཱ་ག་པ་ཤཾ་ཐུན་ཐུན་ཛཿ སོགས་ཀྱང་སྦྱར་བས་ཆོག ། སྒྲུབ་པ་གྲོལ་མཚམས་དབང་བཞི་བླང་བའི་མཐར་སྣོད་བཅུད་འོད་དུ་ཞུ་བ་མདུན་བསྐྱེད་ལ་ཐིམ། དེ་ཡང་འོད་དུ་ཞུ་སྟེ་དགོས་འདོད་འབྱུང་བའི་ཡིད་བཞིན་ནོར་བུ་ལྟ་བུའི་བདུད་རྩིར་དམིགས་ལ་ལྷག་མེད་དུ་བཏུང་ངོ༌། གསུམ་པ་ལས་སྦྱོར་ནི། མདུན་བསྐྱེད་དང་འབྲེལ་བའི་དགྲ་གདོན་ཞི་བ་དང༌། བསྒྲུབ་བྱའི་ཚེ་དཔལ་བསྐྱེད་པ།
ལྷ་འདྲེ་མི་གསུམ་དབང་དུ་སྡུད་པ། རྦོད་གཏོང་བྱད་མ་རྡུལ་དུ་བརླག་པ་སོགས་མཆིས་ཀྱང༌། འདི་སྒྲུབ་པ་ཐོན་ནས་ལས་སྦྱོར་བདག་བསྐྱེད་ཁོ་ན་ལ་བརྟེན་ན་སྤྲོས་བཅས་ཟ་ཟའི་རྣམ་གཡེང་ཆུང་ཞིང་རྣལ་འབྱོར་པ་རྣམས་འཇུག་པ་བདེ་ཕྱིར་བདག་བསྐྱེད་གནས་ལྔའི་ལྷ་དང་ཐུགས་སྲོག་བཅས་པ་བསྙེན་དུས་ལྟར་ལ། བྱེ་བྲག་དུས་གནད་དང་སྦྱར་ན། ཐོ་རངས་བྱང་ཆུབ་ཀྱི་སེམས་འཕེལ་ཞིང་རླུང་སེམས་ནམ་མཁའི་ཁམས་རྒྱས་པའི་དུས་དེར་མཆོག་གི་དངོས་གྲུབ་བསྒྲུབ་ཕྱིར་སྤྱི་བོའི་བུདྡྷ་མཁའ་འགྲོའི་ས་བོན་མཐར། ཨོྃ་བུདྡྷ་ཌཱཀྐི་ནཱི་ཧཱུྃ་ཕཊ྄ཿ ཅེས་གཡོན་བསྐོར་དུ་ཀྱི་ལི་ལི་འཁོར་བའི་ཟིལ་གྱིས་རིག་འཛིན་བླ་མའི་ཐུགས་དམ་བསྐུལ་ཞིང་དེ་ཡི་ཐུགས་རྗེའི་འོད་ཟེར་གྱིས་རབ་འབྱམས་རྒྱལ་བའི་བྱིན་བཅུད་བསྡུས་ཏེ་གཟི་བྱིན་འབར་བའི་འོད་ཀྱི་ཐིགས་པ་བདུད་རྩིའི་རང་བཞིན་དུ་འཛག་པ། སངས་རྒྱས་མཁའ་འགྲོ་ལ་ཐིམ་པས་བདེ་སྟོང་གི་ཡེ་ཤེས་འབར་བའི་ཤུགས་ཀྱིས་སྣོད་བཅུད་འབྱུང་བའི་ཚེ་བཀྲག་ཐམས་ཅད་བསྡུས་ཤིང་སྦྱོར་མཚམས་བྱང་སེམས་ཀྱི་འཁོར་ལོ་ལྔ་སོགས་ཕུང་ཁམས་ཐམས་ཅད་མེར་གྱིས་གཏམས་པས་བདེ་སྟོང་གི་ངང་དུ་གཟུགས་སྐུའི་འཛིན་པ་ཐམས་ཅད་མེད་པར་དྲན་རིག་གི་རྒྱུན་ཡེངས་མེད་དུ་བསྐྱང་བའོ། ནམ་ལངས་ཞི་བའི་དུས་སུ་སྙིང་གར་རྡོ་རྗེ་མཁའ་འགྲོའི་ཐུགས་སྲོག་གི་མཐར། ཨོྃ་བཛྲ་ཌཱཀྐི་ནཱི་ཧཱུྃ་ཕཊ྄ཿཀྱིས་བསྐོར་བ་ལས་འོད་ཟེར་འཕྲོས།
རྒྱལ་བའི་མཐུ་བྱིན་བསྡུས་ཏེ་གཟི་འོད་འབར་བའི་ཤུགས་ཀྱིས་ནད་གདོན་སྡིག་སྒྲིབ་ཐམས་ཅད་སངས་ཀྱིས་དག ། ཐུགས་རྗེའི་སྟོབས་བསྐྱེད་དེ་འོད་ཟེར་རྒྱ་ཆེར་མཆིས་པས་སྣོད་བཅུད་ཀྱི་འབྱུང་བའི་དུག་གཞིལ། བཅུད་ཀྱི་སྐྱེ་འགྲོའི་སྡིག་སྒྲིབ་སྦྱངས། བདག་གཞན་གསལ་སྟོང་དབྱེར་མེད་ཀྱི་ངང་ནས་བཟླས་པའོ། སྔ་དྲོ་རྒྱས་པའི་དུས་སུ་མགྲིན་པར་རིན་ཆེན་མཁའ་འགྲོའི་ཐུགས་སྲོག་གི་མཐར། ཨོྃ་རཏྣ་ཌཱཀྐི་ནཱི་ཧཱུྃ་ཕཊ྄ཿཀྱིས་བསྐོར་བ་ལས་འོད་ཟེར་འཕྲོས། སངས་རྒྱས་ཀྱི་བྱིན་བཅུད་སྡུད་ཅིང་འབར་བའི་འོད་ཟེར་གྱིས་སྣོད་བཅུད་ཀྱི་ཚེ་དཔལ་ནུས་བཅུད་བསྡུས་ཏེ་གཉིས་སུ་མེད་པའི་གཟི་བྱིན་གྱིས་སྲིད་པའི་དཔྱི་གནོན་གྱི་ངང་ནས་བཟླའོ། དགོང་མོ་དབང་གི་དུས་སུ་ལྟེ་བར་པདྨ་མཁའ་འགྲོའི་ཐུགས་སྲོག་མཐར། ཨོྃ་པདྨ་ཌཱཀྐི་ནཱི་ཧཱུྃ་ཕཊ྄ཿཀྱིས་བསྐོར་བ་ལས་འོད་ཟེར་འཕྲོས། རྒྱལ་བའི་མཐུ་བྱིན་བསྡུས་ཏེ་ནུས་པའི་སྟོབས་བསྐྱེད།
རྗེས་ཆགས་ཀྱི་འོད་ཟེར་དམར་པོ་རྨོངས་བྱེད་ཆགས་བྱེད་གཡེང་བྱེད་ཀྱི་ནུས་པ་དང་ལྡན་པ་ལྕགས་ཀྱུའི་དབྱིབས་ཅན་དཔག་མེད་འཕྲོས་པས། སྣང་སྲིད་ལྷ་འདྲེ་མི་གསུམ་གྱི་སྲོག་སྙིང་བཀུག་སྟེ་རང་དབང་མེད་པར་འདར་ཕྲི་ལི་ལི་རྗེས་ཆགས་ཀྱི་མེས་ཞུ་བ་འོད་ཀྱི་སྦུབས་སུ་དྲངས་ཏེ་གཉིས་མེད་དུ་ཐིམ་པས། བདེ་ཆེན་བཟོད་མེད་དུ་འབར་བའི་རྔམ་བྲོ་བརྡུངས་པས་སྣང་སྲིད་སྣོད་བཅུད་ཐམས་ཅད་དམར་འོད་དུ་ལྟེམ་ལྟེམ་ཞུ་བ་བདག་དང་གཉིས་སུ་མེད་པ་བདེ་སྟོང་ཡེ་ཤེས་ཀྱི་ངང་ནས་བཟླའོ། སྲོད་དྲག་པོའི་དུས་སུ་གསང་བ་ཀརྨ་མཁའ་འགྲོའི་ཐུགས་སྲོག་གི་མཐར། ཨོྃ་ཀརྨ་ཌཱཀྐི་ནཱི་ཧཱུྃ་ཕཊ྄ཿཀྱིས་བསྐོར་བ་ལས་འོད་ཟེར་འཕྲོས་ནས་བདེ་གཤེགས་ཞི་ཁྲོ་རབ་འབྱམས་ཀྱི་མཐུ་བྱིན་བསྡུས་ཏེ་ནུས་པའི་སྟོབས་བསྐྱེད། འབར་བའི་འོད་ཟེར་ཚ་ཞིང་རྩུབ་པ་རྣོ་ཞིང་ངར་བ་ལྕི་ཞིང་འཐས་པ་ཀ་གདུང་ཙམ་གྲངས་མེད་འཕྲོས་པས་སྟོང་ཁམས་འུབ་ཀྱིས་གང༌། སྲིད་པ་གསུམ་གྱི་བདུད་རིགས་ལོག་འདྲེན་ཐམས་ཅད་ཐལ་བ་བུན་བུན་ཚེ་སྲོག་དབང་ཐང་གི་ལྷག་མ་རྣམ་ཤེས་དང་བཅས་པ་འཁོར་ལོའི་ལྷ་ཚོགས་ལ་ཐིམ་པས་འཁོར་བར་ཕྱིར་མི་ལྡོག་པར་བསམས་ལ་བཟླ། དེ་དག་གི་བསྙེན་ཚད་ནི། ཁྲི་ཕྲག་རེ་རེ་སོགས་སྐབས་དང་བསྟུན། ཞེས་དངོས་བསྟན་ལས་བཞི་འགྱུར་གྱིས་ངེས་པ་མ་བཤད་དོ།
གཞན་ཡང་དམ་ཚིག་ཆག་ཉམས་སྐོང་ཞིང་ཕལ་གྱི་ལོག་ཤེས་བསྒྱུར་བའི་དམིགས་པ་དང༌། ཤ་ཟ་མཁའ་འགྲོ་དབང་དུ་བསྡུས་ཤིང་དུག་དབལ་གཞོམ་པ་དང༌། དྲག་པོ་ལས་ལ་འགྱེད་པ་སོགས་སྐབས་བསྟུན་མདེའུ་རྩེ་བསྒྱུར་བས་ཆོག་གོ ། སྤྱི་ཙམ་དུ་ཕྲིན་ལས་བཞི་ཀའི་ཕོ་ཉར་བསྔགས་པ་ལས་སྦྱོར་དང་ནོར་སྒྲུབ་སོགས་སྐབས་སུ་གང་བབ་སྦྲེལ་ཤེས་པར་བྱའོ། ཡེ་ཤེས་མཁའ་འགྲོའི་སྙིང་པོ་ནི། བསྙེན་སྒྲུབ་ལས་སྦྱོར་ཐམས་ཅད་མཐར་ཕྱིན་ནས་སྦྱང་གཞི་འབྱུང་འདུས་ཀྱི་ཕུང་པོ་སྦྱོང་བྱེད་གནས་ལྔའི་འཁོར་ལོ་སོགས་བསྒོམ་མི་འཚལ་བར། ཕུང་ཁམས་སྣང་སྲིད་ཟང་ཐལ་ཕྱི་ནང་མ་གྲུབ་པའི་ཀློང་དུ་རང་རིག་ཡེ་ཤེས་ཀྱི་མཁའ་འགྲོ་ཞལ་ཕྱག་མཚན་མ་ལས་འདས་པས། གདོད་མའི་གཤིས་ལུགས་ཁོང་ཁྲོལ་བྲི་གང་སྤྲོ་བསྡུ་དང་བྲལ་བ་ལ་གང་ཤར་གྱི་རྟོགས་པའི་སྣ་མི་བསྐྱིལ་བར་གནས་དང་ཟས་གོས་སྤྱོད་ལམ་གང་ལའང་ངེས་པ་མེད་པར་ཡེ་གྲོལ་ཅོག་བཞག་གི་ངང་ནས་འབྲས་བུ་གཞི་ཐོག་ཏུ་མ་འབྱོར་བར་ལམ་མཐར་དབྱུང་བར་གཅེས་སོ།
དེ་ལྟར་རང་གཞུང་མཁའ་འགྲོ་གསང་བ་ཡེ་ཤེས་ཀྱི་གཞུང་པོད་དུ་རྗེ་བཙུན་བླ་མའི་ཞལ་ལུང་བཞིན་གབ་སྦས་མེད་པར་སྐྱིད་གྲོང་སྨྱོན་པས་གོ་བདེར་བཀོད་པ་ཞེས་ཡང་ཟབ་མཁའ་འགྲོའི་དམིགས་གནད་འདི་ཡི་དབུ་ལྡེབ་གཅིག་མ་ཚང་བ་ཞིག་འདུག་པ་ལ། དཔྱད་པས་རྩ་བ་ཆོས་རྗེ་གླིང་པའི་ཁྲོས་མའི་བསྙེན་ཡིག་ཅིག་ཡིན་འདུག་ཀྱང་རང་ལུགས་ལ་ཡང་དེ་ཉིད་མཚམས་སྦྱོར་མཛད་ཀྱི་ཡོད་པ་མངོན་པས་གསང་ཡེ་ཁོ་ནར་སྦྱར་ཆོག་པའི་དབང་དུ་བྱས་ཏེ་མཚན་སྨོས་པ་དང་མཆོད་བརྗོད་སོགས་ལྡེབ་གཅིག་ཁ་སྣོན་ཞུས་ཏེ་གཞན་གཞུང་ཚིག་སོར་བཞག་གི་ལྷ་མཚན་བསྙེན་སྒྲུབ་སྔགས་སོགས་ཁ་བསྒྱུར་དགོས་པ་རྣམས་གསང་བ་ཡེ་ཤེས་གཞུང་དང་བསྟུན་ནས་ཕྲི་སྣོན་ཅུང་ཟད་བཅས་གསུང་གི་རིག་འཛིན་རྒྱལ་བ་མཆོག་དབྱངས་ཀྱིས་རྣམ་འཕྲུལ་སྒོ་ཆེན་མཆོག་སྤྲུལ་རྒྱལ་བ་རྒྱ་མཚོའི་སྐྱེས་མཐར་འབོད་པའི་ཕྱོགས་ཉུལ་གྱི་སྤྲང་པོ་ཝ་གིནྡྲ་ནཱ་ག་ཛུ་ནས་བལ་པོ་ཕམ་མཐིང་པའི་གདན་ས་མཁའ་སྤྱོད་རྡོ་རྗེ་ཕག་མོའི་གནྡྷོ་ལ་དང་ཉེ་བའི་ཆར་གནམ་ལྕགས་སྒྲུབ་སྡེ་རུ་སྦྱར་བ་དགེ་བར་གྱུར་ཅིག། །།

ཨ༽ མཁའ་འགྲོ་གསང་བ་ཡེ་ཤེས་ཀྱི་ཟིན་བྲིས་འདོད་འབྱུང་རཏྣའི་བུམ་ཆེན་ཞེས་བྱ་བ་བཞུགས་སོ། རྒྱྃལ་བསྟན་དྷ་ན་ཀོ་ཤའི་མཚོ་དཀར་དབུས། ། རྒྱྃལ་ཀུན་ཀློང་གཅིག་གོང་བུར་བལྟམས་པ་ཡི། ། རྒྱྃལ་བསྔགས་ཐུགས་རྗེའི་རང་མདངས་ཕྱོགས་ཀུན་གསལ། ། རྒྱྃལ་བ་མཚོ་སྐྱེས་རྡོ་རྗེ་གཙུག་རྒྱན་བཀོད། ། གྃང་དེའི་ཐུགས་རྗེའི་སྣང་ཆ་འགགས་མེད་དུ། ། གྃང་ཤར་རྨད་བྱུང་ས་ནས་རང་བབ་ཤར། ། གྃང་འདུལ་འགྲོ་རྣམས་མཁའ་སྤྱོད་ལམ་སྟོན་པའི། ། གྃང་གི་མཚུངས་མེད་གསང་བ་ཡེ་ཤེས་བསྟོད། ། དེྃ་ཡི་ཕྲིན་ལས་མོས་སྣང་ངོར། ། དེྃ་ལྟར་དྲགས་གཟུགས་དམ་ཅན་རྗེ། །
དེྃ་བསྟན་སྲུང་བའི་སྐྱ་བདུན་གྱིས། ། དེྃ་ཡང་བཀའ་ཡི་གནང་བ་སྩོལ། ཅེས་ཐོག་མར་སྣང་སྲིད་ས་ལེར་གཟིགས་ཅིང་བཟང་ངན་འཁྲུལ་རྒྱས་མ་འཆིང་བའི་སྦྱོར་བ་དེ་ཉིད་ཀྱི་མཐོ་སྲིད་རྩེ་དང་མནར་མེད་ཡན་གྱི་གཟུགས་ཅན་གཟུགས་མེད་ཀུན་རྣམ་དཀར་བདེ་བའི་དཔལ་ལ་དགོད་པའི་ཕྱིར། གཅོད་ཅེས་བྱ་བའི་གདམས་པར་འབད་པ་ནི། དང་པོ་དཔའ་བོ་མཁའ་འགྲོ་རང་སྣང་སུ་བསྒྱུར་བའི་ཕྱིར་གནས་ཡུལ་བྱིན་ཆེན་ཌཱཀྐི་འདུ་བའི་གླིང་དཀྱིལ་དབེན་ཁྲོད་དུ། རྟེན་འབྲེལ་ཕུན་སུམ་ཚོགས་པའི་ལེགས་ཚོགས་མངོན་པར་འདུ་བྱ་བ་ནི། ཐོག་མར་རབ་ས་སྟེགས། འབྲིང་རས་བྲིས། ཐ་མ་འབྲུ་ཚོམ་མམ་མཁའ་འགྲོའི་སྒྲུབ་དཀྱིལ་གྱི་དབུས་སུ་ལྷན་ཐབས་ལྡིང་ཁྲི་རིམ་གཉིས་ཀྱི་དང་པོའི་ཁར། དབུས་སུ་བླ་འཁོར་དང་མེ་ལོང་སིནྡྷུ་རའི་ཧ་རི་ནི་སས་མཚན་པ་དང༌།
སངས་རྒྱས་མཁའ་འགྲོའི་སྐུ་བཤམ། མདུན་གྱི་ཤར་ངོས་སུ་བུམ་པ་བུམ་རྫས་ཀྱིས་གཏམས་པ་ཁ་རྒྱན་མགུལ་ཆིངས་རྡོ་རྗེ་མཁའ་འགྲོའི་ཙཀླིས་བརྒྱན་པ་བཤམ། དབུས་ཀྱི་གཡས་ཆར་ལྷོ་ཕྱོགས་སུ་གཏོར་མ་སྟོད་ཟུར་སྨད་ཟླུམ་པད་འདབ་བཞི་ལྡན་རིན་ཆེན་མཁའ་འགྲོའི་ཙཀླིས་བརྒྱན་པ་བཤམ། དབུས་ཀྱི་རྒྱབ་ཆར་ནུབ་ངོས་སུ་སྔགས་ཕྲེང་དམར་པོའི་དཀྱིལ་དུ་པདྨ་མཁའ་འགྲོའི་ཙཀླིས་བརྒྱན་པ་བཤམ། དབུས་ཀྱི་གཡོན་ཆར་རིགས་ལྔའི་པྲོག་ཞུ་ལ་ལས་ཀྱི་མཁའ་འགྲོའི་ཙཀླིས་བརྒྱན་པ་བཤམ། འོག་གི་རིམ་པར། མཁའ་འགྲོའི་རྒྱ་རྟགས་ཀྱི་དབང་དང་འབྲེལ་བའི། རུས་རྒྱན། གྲི་གུག ། བྷནྡྷ།
ཁ་ཊྭཱཾ། ཅོད་པན་སོགས་དངོས་འབྱོར་རམ། ཡང་ན་ཙཀླི་དང༌། མེ་དཔུང་ཧཱུྃ་བྷྱོ་ཕེཾ་གྱིས་སྤྲས་པའི་ཙཀླི་སོགས་བཤམ། བསྡུ་ན་ལྡིང་ཁྲིའི་ཁར་གཡོན་ངོས་སུ་བུམ་པ་བཅུད་ལྡན་གྱི་ཁར་རིགས་ལྔའི་ཁ་རྒྱན་དང་མཁའ་འགྲོ་རྣམས་ཀྱི་ཙཀླིས་ཐོ་བརྩེགས་ལྟར་བརྒྱན་སྒྲོ་མདངས་གཟུང་ཐག་ལྷན་དུ་འཇོག ། སྔགས་ཕྲེང་དམར་པོ་དང་མེ་ལོང་ཧ་རི་ནི་སས་མཚན་པ་མཆུར་འཕྱང་བར་བྱའོ། གཡས་ཟུར་དུ་གཏོར་མ་སྔར་གྱི་སྟོད་ཟུར་ཅན་ལ་བླ་འཁོར་འཇུག་པ་ནི། མཁའ་འགྲོ་རྒྱ་རྟགས་ཀྱི་དབང་འབྲེལ་རྣམས་ཆ་གང་འོས་སུ་བཀོད། དེ་ཡི་མཐར་རྣལ་འབྱོར་རི་ཁྲོད་འགྲིམ་པའི་ཆ་རྐྱེན་རྣམས་བཤམ་པ་ནི། ཤར་དུ་ཌཱ་མ་རུ་དང་དྲིལ་བུ།
ལྷོར་སྟག་ལྤགས་ཀྱི་གདན། ཁྲ་ཐོར། ཐོད་སྣོད་འཚོ་བས་ཕྲོམ་གྱིས་གཏམས་པ། ཐབ་སྣོད་བཏུང་བ་བཅུད་ཀྱིས་འགེངས་པ་རྣམས་བཤམ། ནུབ་ཏུ་གཡང་གཞི་རྐང་གླིང༌། དོམ་ར་རྣམས་བཤམ། བྱང་ཤར་དུ་ཁ་ཊྭཱཾ། གཙོད་རུ་བཤམ། དེ་མཐར་ཤར་དུ་ཕྱི་མཆོད། ལྷོར་ཚོགས་གཏོར་མཉྫི་ཐོད་སྐམ་གྱི་ཏོག་ཡོད་པའི་ཁར་ཐོད་ཏིང་ངམ་བྷནྡྷའི་ནང་དུ།
ཚོགས་དང་གཡས་གཡོན་དུ་ཚོགས་ཆང༌། ཚོགས་ཤ། བཟའ་བཏུང་ཀྱི་རིགས་ཕུན་སུམ་ཚོགས་པར་བཤམ། ནུབ་ངོས་ཅུང་མཐོ་བར་གཡས་གཡོན་དུ་སྨན་རཀ ། དབུས་སུ་དཔལ་གཏོར། ཕྱོགས་བཞིར་པད་འདབ་བཞི། མཚམས་བཞིར་མཐེབ་སྐྱུ་བཞི་དང་རིལ་བུ་བྱ། དེ་དང་ཟུང་དུ་མདའ་དར་དམར་པོའི་མགུལ་དུ་ཟ་འོག་གི་ཁུག་མར་རྫས་ལི་ཁྲི་སོགས་ཀ་ལའི་དབྱངས་རིང་ལྟར་བྱ། བྱང་དུ་བཙན་རྒོད་སྐྱ་བདུན་གྱི་གཏོར་མ་ལྕགས་སམ་བྷནྡྷའི་སྣོད་དུ་ཆོས་འབྱུང་བསྣོལ་མ། དེ་སྟེང་དམར་གཏོར་གཡས་གཅུས་ཙིཏྟ་གསུམ་གྱིས་བརྒྱན་པ།
ཆོས་འབྱུང་གི་གཡས་གཡོན་རྒྱབ་ཀྱི་རྩིབས་རྣམས་སུ་དམར་གཏོར་གཡས་གཅུས་ལིངྒ་རེ་རེས་བརྒྱན་པ། མདུན་གྱི་རྩིབས་སོག་ཁའི་སྟེང་དུ་སྟོད་ཟུར་སྨད་ཟླུམ་མེ་རིས་བརྒྱན་པ་ནི་ཡུམ་གྱི་གཏོར་མ་ཡིན་པས་གཙོ་བོའྀ་ཕྱེད་ཆར་སླེབ་ཙམ་བྱ། དེ་དང་ཟུར་དུ་མཁའ་འགྲོའི་བསྐུལ་གཏོར་ཆད་བརྟན་རྣམས་རང་གཞུང་སྤྱི་མཐུན་ལྟར་བཤམ་མོ། དེ་ནས་གཞན་ལ་གདོང་མི་བསྟན་ཅིང་དམ་བཅའ་དྲག་པོ་བྱ་བ་སོགས་ནི་གཞན་སྤྱི་དང་མཐུན་ལ་དེ་ནས་བདེ་བའི་མལ་དུ་འཁོད་དེ། དཀར་བགེགས་ཕུལ་གྲུབ་རྗེས་རྩ་བར་འཇའ་ལུས་མཁའ་སྤྱོད་ཀྱི་ལས་བྱང་དང༌། ཀ་ལའི་དབྱངས་རིང་སོགས་བྱ་སྟེ་ཐུན་ལྔ་བཞི་སོགས་བགོ་ཞིང་སྒྲུབ་རྟགས་མངའ་བརྙེས་པར་བྱ་སྟེ་གྲོལ་ཁ་གཅོད་དབང་དཔའ་མོ་རོལ་རྩེད་ཀྱི་སྒྲུབ་རྫས་རྣམས་བདག་འཇུག་ཏུ་རོལ་ནས་རི་ཁྲོད་འགྲིམ་པའི་ཆས་སོགས་ནར་མར་བརྟེན་ཏེ་རི་བརྒྱ་སོགས་གཅོད་གདམས་གསང་བ་འཁོར་ལོ་ལྟར་བྱ་ཞིང་ལྷོང་རྣམས་སུ་ཐོགས་བཅས་ཐོགས་མེད་ཀྱི་གདམས་པ་ཕུལ་དུ་ཕྱིན་པར་བྱའོ། དཔེ་རིས་ཁྲིད་དང་སྒྲུབ་ཚོགས་ཀྱི་བཅའ་ལག་རྣམས་གྲུབ་ཟིན་ཏོ། ད་ནི་ནད་པ་སོགས་གནད་འགག་ཆེ་སར་ཚོགས་ལས་བྱ་བ་ནི། ནད་པའི་སྔས་སུ་ཡར་གཞི་གོང་གཏོར་གཡས་གཡོན་དུ་སྨན་རཀ ། མཐའ་གང་བདེར་བཀའ་སྲུང་གི་གཏོར་མ།
བསྐུལ་གཏོར་ཆད་བརྟན་དཀར་བགེགས་བམ་ཚོགས་དང༌། བསྟབ་པའི་ཆས་གཏོར་ཆུང་དྲུག ། ཤ་དུམ་དྲུག་ལིངྒ་དྲུག་བཅས་བཤམས། དེ་ནས་ཐོག་མར་གསོལ་འདེབས་ཚངས་པའི་རྟ་རིང༌། སྐྱབས་སེམས། ན་མོ་དུས་གསུམ་སངས་རྒྱས ་སོགས། དེ་ནས་དཀར་གཏོར་ཕུལ། བགེགས་དགུག་པ་ནི། ཧཱུྃ་བྷྱོ། མ་ཅིག་ ནས་དཀྱུས་ལྟར་བསྙེན་མཚམས་བསྐྱལ།
བསྙེན་པ་ཅི་ནུས་མཐར། མཆོད་བསྟོད་དང་བཙན་རྒོད་སྐྱ་བདུན་གྱི་གསོལ་ཁ་རྣམས་བྱའོ། དེ་ནས་གོང་ནས་ནད་པའི་སྔས་སུ་བཅའ་གྲབ་མ་བྱུང་ན། འདི་མཚམས་ནད་པ་མདུན་དུ་ཁྲིད་ལ། པང་ངམ་སྔས་སྟེང་དུ། བམ་ཚོགས། ཚོགས་ཤ། ཚོགས་ཆང་རྣམས་བཤམས་ལ། དེ་ནས་ལུས་སྦྱིན་གྱི་ ན་མོཿ སྐྱབས་ཡུལ་གྱི་ སོགས་ནས་དཀྱུས་ལྟར་བྱ་སྟེ་ནད་པའི་རྣམ་ཤེས་མདུན་མཁར་མ་ཅིག་ལ་བསྟིམ།
ཕུང་པོ་མཎྜལ་དང་ཚོགས་སུ་དམིགས། དབང་སྡུད་ཀྱི་མཚམས་རྣམས་སུ་གཡང་གཞིས་བྲབ་ཅིང༌། བྱ་རྒོད་ཤ་ཐེད་རོལ་བ་བཞིན༔ རང་དབང་མེད་པར་ད་འདུས་ཤིག༔ བར་བརྗོད། དེ་ནས་གཞུང་གི་ཚོགས་ལ་འཇུག་པ་ནི། ཨོྃ་ཨཱཿཧཱུྃ་བདག་ཉིད་ སོགས་ནས་ ཁ་ཁ་ཁཱ་ཧི་ བར་བརྗོད་དེ། ཚོགས་ཞིང་བྱང་ཆུབ་མྱུར་ལམ་བྱ། དེ་ནས་ལུས་སྦྱིན་གྱི་ མཁའ་འགྲོ་རྒྱ་མཚོ་ལས་བྱེད་དུ་མ་ཡི། སོགས་ནས་དྲག་གཅོད་བར་འདོན།
ཚོགས་བར་པ་དུམ་བུ་ལྔ་བཅད་དེ། འབུམ་བསྐང་ རྃ་ཡྃ་ཁྃ༔ ཨོྃ་ཨཱཿཧཱུྃ༔ ཕཊ྄་ཕཊ྄་ཕཊ྄ཿ བྷྱོ་མ༔ རང་ཉིད་ཡུམ་ཆེན་ཐུགས་ཀ་ནས། སོགས་ནས་དཀྱུས་ལྟར་ བསྐང་བྱ་སྐོང་བྱེད་སྐྱེ་མེད་ཀློང་དུ་ཧོཿ ཕཊ྄་ཕཊ྄་ཕཊ྄ཿ ཅེས་ཚོགས་བར་པ་རྣམས་མཆོད་དེ། ཕཊ྄་ཕཊ྄་ཕཊ྄ཿ
ཀྱཻཿམ་མི་མིན་ཡེ་ཤེས་ སོགས་ནས་ མ་ཁམས་གསུམ་འཁོར་བ་མ་སྟོངས་བར༔ བར་དང༌། ཟངས་རིའི་བསྐང་བ་བྱ། འདི་མཚམས་ནད་པ་གན་རྐྱལ་བཅུག་ལ། དེ་ནས། བྷྱོ་བྷྱོཿ མ་ཡུམ་ཆེན ་སོགས་བྱ་ཞིང༌། དེ་ནས་ཐོད་ཏིང་ཟུར་གསུམ་དུ་སྔར་གྱི་ཤ་དུམ་ཚོགས་དུམ། ལིང་ཆུང་གཏོར་ཆུང་རྣམས་བྲན་ཏེ་ནད་པའི་སྟེང་དུ་བཤམས་ལ། ཕཊ྄་ཕཊ྄་ཕཊ྄ཿ
བྷྱོཿ རང་ཉིད་ཡུམ་ཆེན ་ནས། བྷྱོཿ མ་མི་མིན་ཡེ་ཤེས་ སོགས། ཧོཿ བསྟབ་བོ་བསྟབ་བོ་ སོགས་ཀྱིས་སྟེང་དུ་མཆོད། ཡང་ཤ་གཏོར་ཚོགས་ལིང་ཆ་གཅིག་ནད་པའི་གཞོགས་གཡས་སུ་བཤམས་ཏེ་བྲན་ལ། ཕཊ྄་ཕཊ྄་ཕཊ྄ཿ བྷྱོཿ རང་ཉིད་ཡུམ་ཆེན་ དང༌།
བྷྱོཿ མ་མི་མིན ་དང༌། ཧོཿ བསྟབ་བོ་ སོགས་ཀྱིས་ཤར་དུ་ཕུུལ། ཡང་ཤ་གཏོར་ཚོགས་ལིང་ཆ་གཅིག་ནད་པའི་མགོའམ་སྔས་སུ་བཤམས་ཏེ་བྲན་ལ། ཕཊ྄་ཕཊ྄་ཕཊ྄ཿ བྷྱོཿ རང་ཉིད་ཡུམ་ཆེན་ དང༌། བྷྱོཿ མ་མི་མིན ་དང༌།
ཧོཿ བསྟབ་བོ་ སོགས་ཀྱིས་ལྷོར་ཕུུལ། ཡང་ཤ་གཏོར་ཚོགས་ལིང་ཆ་གཅིག་ནད་པའི་གཞོགས་གཡོན་དུ་བཤམས་ཏེ་བྲན་ལ། ཕཊ྄་ཕཊ྄་ཕཊ྄ཿ བྷྱོཿ རང་ཉིད་ཡུམ་ཆེན་ དང༌། བྷྱོཿ མ་མི་མིན་ དང༌། ཧོཿ བསྟབ་བོ་ སོགས་ཀྱིས་ནུབ་ཏུ་ཕུལ།
ཡང་ཤ་གཏོར་ཚོགས་ལིང་ཆ་གཅིག་ནད་པའི་གསང་བའམ་མལ་རྡོའི་སྟེང་དུ་བཤམ་ཞིང་བྲན་ལ། ཕཊ྄་ཕཊ྄་ཕཊ྄ཿ བྷྱོཿ རང་ཉིད་ཡུམ་ཆེན ་དང༌། བྷྱོཿ མ་མི་མིན་ དང༌། ཧོཿ བསྟབ་བོ་ སོགས་ཀྱིས་བྱང་དུ་ཕུལ། ཡང་ཤ་གཏོར་ཚོགས་ལིང་ཆ་གཅིག་མཚམས་ནད་པའི་གཟུགས་ཐོག་ཞིག་ཏུ་བཤམས་ལ་བྲན་ཏེ། ཕཊ྄་ཕཊ྄་ཕཊ྄ཿ
བྷྱོཿ རང་ཉིད་ཡུམ་ཆེན་ དང༌། བྷྱོཿ མ་མི་མིན་ དང༌། ཧོཿ བསྟབ་བོ་ སོགས་ཀྱིས་མཚམས་བཞིར་ཕུལ། གལ་ཆེ་ན་ལན་མང་བསོག་གོ ། དེ་ནས་ལུས་སྦྱིན་གྱི། ཕཊ྄ཿམ་འདི་ནས་ལྷོ་ནུབ་མཚམས་ སོགས་ནས། སྐྲ་ཉག་མ་ཙམ་ཡང་མེད་པར་མཛོད༔
ཅེས་བརྗོད། སྒྲུབ་པའི་སྐབས་མ་གཏོགས་བསྒྲལ་ལས་མི་དགོས་ད་ནི་ཚོགས་ལ་རོལ་བ་ནི། ཀྱེཿ མ་དངོས་གྲུབ་ཀུན་གྱི་བདག་ཉིད་མ༔ དེ་ནས་ཚོགས་ཆང་བཏུང་བ་ནི། ཨོཾ༔ སྐྱེ་མེད་ཆོས་སྐུ་ངོ་མཚར་ཆེ༔ དེ་ནས་ལྷག་མ་རྣམས་གཅིག་ཏུ་བསྡུས་ཏེ་གཞུང་གི ཧཱུྃ༔ གནས་ཉུལ་དུས་བདག་ཕྲ་མེན་མ༔
སོགས་ནས་ ཨོྃ་ཨུཙྪིཥྚ་བྷ་ལིངྟ་ཁ་ཧི༔ ཅེས་བརྗོད་དེ་ཕུལ། དེ་ནས་ལུས་སྦྱིན་གྱི། ཕཊ྄་འདིར་འདུས་ཤིག་གློ་བུར་ལྷག་པ་རྣམས༔ སོགས་ནས། ཀུན་ཀྱང་བྱང་ཆུབ་མྱུར་ཐོབ་ཤོག༔ སོགས་ནས་ནད་པ་ལ་ལུས་སྦྱིན་སྨོན་ལམ་ཟུང་འཇུག་གིས། ཕཊ྄ཿ རང་རིག་ཡེ་ཤེས་མཚོ་རྒྱལ ་ནས་སོགས་ནས ་པད་འབྱུང་ཡབ་ཡུམ་གོ་འཕང་ཐོབ་པར་ཤོག༔ འབུམ་བསྐང་ནི།
ཕཊ྄ཿ ཚོགས་གཉིས་བསགས་པའི་སྦྱིན་པ་ཡིས་ སོགས་ནས་ གཅོད་ཐུན་འདི་རུ་འགྲུབ་པར་ཤོག༔ ཡང་ལུས་སྦྱིན་གྱི། ཕཊ྄ཿ རང་རིག་གི་ངོ་བོ་ཀ་དག་འདི༔ སོགས་རྣམ་ཤེས་ཕབ་པ་ནས་སོགས་དཀྱུས་ལྟར་ནས་ ཀུན་ཀྱང་བྱང་ཆུབ་མྱུར་ཐོབ་ཤོག༔ དེ་ནས་ནད་པ་གྲོལ་དགོས་ན་གྲོལ། མི་དགོས་ན་ནད་པའི་སྡོང་གྲོགས་སུ་དམིགས་ཏེ་ལས་བསྐུལ་བྱ་བ་ནི། ཧཱུྃ༔ མཐིང་ནག་ སོགས།
དེ་ནས་བཀའ་སྲུང་ནི། ཛཿ འཇིགས་སུ་རུང་བ ་སོགས་ ཨི་དཾ་ བར་བརྗོད་བར་གནད་འགགས་མ་ཆེ་བར་ཡིན་ན་ཕྱིན་ཆོད་བསྐུལ་བ་མི་བྱ། དེ་ནས་གཞུང་གི ཧཱུྃ༔ རབ་འབར་མེ་རླུང་ གྱི་ ཁ་རཾ་ཁཱ་ཧི་ བར་བརྗོད། ཧཱུྃ༔ སྔོན་ཚེ་ སོགས་ཆད་མདོ་ཕུལ། ཧཱུྃ༔ བོད་སྐྱོང་ སོགས་བརྟན་མ་ཕུལ།
ཧཱུྃ༔ མཁའ་འགྲོ་ སོགས་རྟ་བྲོ་བྱ། དེ་ནས་མཆོད་བསྟོད་བཟོད་གསོལ་དང༌། ཧཱུྃ༔ ཟབ་དབྱིངས་བདེ་ཆེན་ གྱིས་དངོས་གྲུབ་བསྐུལ། བསྡུ་ཆོག་བསྔོ་སྨོན་བཀྲ་ཤིས་རྣམས་བྱའོ། དེས་ཚོགས་ལས་གྲུབ་ཟིན་ཏོ། ༈ ད་ནི་གཅོད་འདུལ་བྱ་བ་ནི། གཞུང་ལས་གཤིན་པོའི་དགེ་བཅུ་ལ་བར་དུ་གཅོད་པ། གསོན་པོའི་གཤིན་ཆགས་སུ་བགྱིས་པ་རྣམས་ཚོགས་སུ་རོལ་བ་དང༌།
ཧོཾ་དུ་བཏབ་པ་ཟོར་དུ་འཕང་བ་གསུམ་ལས། དམར་གཅོད། ཁྲ་གཅོད། ནག་གཅོད་གསུམ་སྟེ། དེ་ཁྲ་གཅོད་དམ་གཅོད་འདུལ་ཞེས་ཏེ་ཧོཾ་དུ་བཏབ་པ་ཉིད་བྱ་བ་ཡིན་ཏེ། གཞུང་ལས། བྱང་ལིང་གསུམ་ལ་ཟ་འདྲེ་སྲོག་གཅོད་གཤེད་དང་གསུམ་བྲིས་གཤེད་སྒྲོའི་ནང་དུ་བཅུག ། ཕོ་ཤི་རྣམས་ཀྱི་རོ་གོས། མོ་ཤི་རྣམས་ཀྱི་མདུན་དཀྲིས། བུ་ཚ་ཤི་བ་དང་བུད་མེད་ཀྱི་མདུན་འགེབ་སོགས་རང་རང་གི་སྐབས་དང་བསྟུན།
ཞེས་གསུངས་པས། གོས་ཤམ་གྱིས་ཡང་འཐུས་པ་འདྲ། བཅའ་གཞི་བསགས་པ་ནི། ཤོག་ལིང་ཆེ་བ་གཅིག་དང༌། ཤིང་བྱང་ཆུང་ངུ་གསུམ་གྱི་རྒྱབ་ཏུ་ ཟ་འདྲེ་ཁུག ། སྲོག་གཅོད་ཁུག ། ཤི་གཤེད་ཁུག་ ཅེས་དང་མདུན་ངོས་དགྲ་གཟུགས་སྙིང་གར་ནྲྀ་དང་ཕྱི་རོལ་ཁྲམ་གྱིས་བསྐོར་བ་བྲི། དེ་དང་ཟུང་དུ་ཟན་ལིང་གསུམ། བྱང་རྫི་ཤིང་བྱང་གཅིག་ལ་མགོ་མཇུག་ལ་ཁྲམ་དང་རྐེད་དུ་ནྲྀ་བྲིས་པ་གཅིག་བྱ། དེ་བདུན་ཤོག་ལིང་ཁུག་ལྟེབ་ཀྱིས་བཏུམས་ལ་ལིང་ཁྲུས་རྣམས་གཞན་སྤྱི་གཞུང་ལྟར་བྱ།
དེ་ནས་མར་གཞི་སྤོ་ལེབ་ཟུར་གསུམ་བཞིན་ལེགས་པོའི་དཀྱིལ་དུ་མ་ཏྲཾ་བྲིས་བཅའ་བའི་སྟེང་དུ་ལྕགས་ཀྱི་ཧོཾ་ཆུང་བཞག་པའི་ནང་དུ་ལིངྒ་བདུན་པོ་བྱད་ཐག་གིས་དཀྲིས་ཏེ་འཕང༌། ཕྱི་རོལ་ལྕགས་རིའི་ཁར་རྩང་བཙུགས། ཁ་ནས་རས་ནག་ཁ་གང་གིས་བཀབ། སྟེང་དུ་མདའ་གསུམ་ཨོྃ་གྱི་ཁར། མཁའ་འགྲོའི་གཏོར་མ་ཟུར་གསུམ་པ་གཙོ་བོར་ལྔ་བཞག ། ཕྱིའི་མཐའ་ནས་གཤེད་སྒྲོ་རླུང་ཐུབ་གཤེད་བྲིང་ཞགས་པ་འདོམ་དགུ། གཤེད་སཏྭ་ཁ་ཆེ་གཤེད་གྲི་ངར་མ་གཤེད་ཟོར་འགུགས་མོ་སོགས་བསྒྲལ་ཆས་ཆ་ཚང་གིས་བསྐོར། གོང་ནོན་གང་འོས་ཀྱི་བསྙེན་མཚམས་སུ་མཁའ་འགྲོའི་སྒྲུབ་པ་ཀ་ལའི་དབྱངས་རིང་བཏང༌། དུས་དྲུག་ཏུ་བསྐུལ་དགོས་ཤིང་ཁྲ་གཅོད་གཞུང་ལ་འཇུག་པ་ནི། དུས་དྲུག་ལྔ་ལ་རང་བབ་ཀྱི་ཧོཾ་མི་ཤིགས་པར་འདོན་ཆོག །
དགོང་མོའི་ཆ་ལ་བབ་པའི་སྐབས་མདུན་དུ་གཡང་གཞིའི་ཁར་དུར་རྡོ་གསུམ་ལ་ཁྲག་གི་ཁ་མིག་གཏོད་དེ་དེ་སྟེང་སླ་ང་བཞག་ཁར་གྲི་གསུམ་རྩེ་བསྣོལ་གྱི་ཧོཾ་ཚུལ་བྱ་སྟེ། ནང་དུ་ལིངྒ་རྣམས་བཀྲམ་ཕྱི་རོལ་སྔར་གྱི་བསྒྲལ་ཆས་རྣམས་ཇི་ལྟ་བ་བཞིན་བཀོད། དེ་ནས་འདོན་པར་འཇུག་པ་ནི། མཆོད་གཡོག་པས་གསེར་སྐྱེམས་བཏེགས་ཏེ་ཟངས་སྒྲོམ་ལྟར། ཧཱུྃ༔ དབྱིངས་ལས་མ་གཡོས་ སོགས་ནས་ དམིགས་པའི་བྱད་མ་སྒྲོལ་བའི་ཕྲིན་ལས་མཛོད༔ ཅེས་དང་གཤིན་གཅོད་ལྟར་ ཕཊ྄ཿརང་ཉིད་ཡུམ་ཆེན་ཡེ་ཤེས་ཀྱི་ སོགས་ནས་མདུན་དུ་ཟ་འདྲེ་ཤི་གཤེད་ཐམས་ཅད་འདུས་པའི་རྟེན་ལིངྒ་དང་དབྱེར་མ་མཆིས་པར་བསྐྱེད་པའོ། དེ་ཡི་ཕྱོགས་བཞི་སོགས་གསལ་བའོ། ཕཊ྄་ཕཊ྄་ཕཊ྄ཿ དེ་ནས་ཟངས་སྒྲོམ་གྱི་མདུན་དུ་ གནམ་ལྕགས་ལས་གྲུབ་པའི་ཧོཾ་ཁུང་ནག་པོ་ཟུར་གསུམ་ སོགས་ནས་ དུས་ཀྱི་ཕོ་ཉ་མོ་གླིང་བཞི་ཡུད་ཀྱིས་བསྐོར་ཞིང་གཤེད་པོའི་བླ་སྲོག་རྣམ་ཤེས་འགུགས་པ་ལས་ཀྱི་ སོགས།
དམ་ཉམས་པའི་བྱད་མ་རིགས་ཅན་ སོགས་ནས་ ཐར་པ་མེད་པའི་རང་བཞིན་ཅན་དུ་གྱུར། བཀུག་གཞུག་ཚར་གཅིག་ཤིང་ཟན་ལིང་གཉིས་ལག་གཡོན་གྱིས་བཟུང་སྟེ། མཆོད་གཡོག་པས་གཤེད་བྲིང་གྲུ་ལ་བཀོན། གཤེད་སཏྭ་གཤེད་གྲི་གཤེད་ཟོར་གཡོན་གྱིས་བཟུང༌། གཡས་ཀྱིས་གཤེད་སྒྲོ་ཁ་ཕྱེ་སྟེ། ཕཊ྄ཿ ན་མོ་དྲིན་ཅན་རྩ་བ་དང་ སོགས་ཀྱི། རིག་སྔགས་ཀྱི་བདག་མོ་ཁྲོ་མོ་རྣམས་ཀྱི་བཀའ་བདེན་པ་དང༌། ཁྱད་པར་འོག་མིན་མཁའ་སྤྱོད་ཀྱི་ཞིང་ཁམས་ཆེན་པོ་ནས་ཡུམ་ཆེན་ཤེས་རབ་ཀྱི་ཕ་རོལ་ཏུ་ཕྱིན་མ་དབྱིངས་ཀྱི་མཁའ་འགྲོ་འབུམ་སྡེ། རྣམ་དག་ལོངས་སྐུའི་ཞིང་ཁམས་ནས།
གསང་བ་ཡེ་ཤེས་རྣལ་འབྱོར་འབུམ་སྡེ། བདེ་ཆེན་ལྷུན་གྱིས་གྲུབ་པའི་ཞིང་ཁམས་ནས། མ་ཅིག་ཡེ་ཤེས་མཚོ་རྒྱལ་ས་སྤྱོད་མཁའ་འགྲོ་འབུམ་སྡེ། ཨུ་ཙ་ལའི་དུར་ཁྲོད་ཆེན་པོ་ནས། མ་ཅིག་སངས་རྒྱས་མཁའ་འགྲོ་ཁྲོས་མ་ནག་མོ། ཤར་ཕྱོགས་གཏུམ་དྲག་འཁྲུགས་པའི་དུར་ཁྲོད་ཆེན་པོ་ནས། མ་ཅིག་རྡོ་རྗེ་མཁའ་འགྲོ་བདེ་ཆེན་དཀར་མོ། ལྷོ་ཕྱོགས་གད་རྒྱངས་སྒྲོག་པའི་དུར་ཁྲོད་ཆེན་པོ་ནས། མ་ཅིག་རིན་ཆེན་མཁའ་འགྲོ་དོན་འགྲུབ་སེར་མོ། ནུབ་ཕྱོགས་པདྨ་བརྩེགས་པའི་དུར་ཁྲོད་ཆེན་པོ་ནས།
མ་ཅིག་པདྨ་མཁའ་འགྲོ་དམར་མོ་སྒྲ་སྒྲོགས། བྱང་ཕྱོགས་ཀཱི་ལ་སྒྲོག་པའི་དུར་ཁྲོད་ཆེན་པོ་ནས། མ་ཅིག་ལས་ཀྱི་སྣ་ཚོགས་མཐར་ཕྱིན། ཤར་ལྷོ་རབ་རྒྱུ་དུར་ཁྲོད་ཆེན་པོ་ནས། བརྒྱུད་འཛིན་འཇིག་རྟེན་མཁའ་འགྲོ། ལྷོ་ནུབ་གཏུམ་པའི་དུར་ཁྲོད་ཆེན་པོ་ནས། ཟ་བྱེད་ཤ་ཟ་མཁའ་འགྲོ། ནུབ་བྱང་ཀུན་ཏུ་རྒྱུ་བའི་དུར་ཁྲོད་ཆེན་པོ་ནས། ཕྲ་མེན་དབུགས་ལེན་མཁའ་འགྲོ། བྱང་ཤར་ཤིན་ཏུ་རྒྱུ་བའི་དུར་ཁྲོད་ཆེན་པོ་ནས།
གནས་ཉུལ་དུས་མཚན་མ་མོ་མཁའ་འགྲོ་འབུམ་སྡེའི་ལྷ་ཚོགས་རྣམས་ཀྱི་བཀའ་བདེན་པ་དང༌། ཁྱད་པར་སྐུ་སྤྲུལ་ཤེལ་གྱི་མི་མོ། གསུང་སྤྲུལ་བྱི་རུའི? ཐུགས་སྤྲུལ་མཐིང་གི? ཡོན་ཏན་གྱི་སྤྲུལ་པ་མཆོང་གི? ཕྲིན་ལས་ཀྱི་སྤྲུལ་པ་བསྭེ་ཡི? སྒྲོལ་བྱེད་ནག་མོ་ལྕགས་ཀྱི་གདོང་ཅན། ཕྲ་མེན་མ་བྱ་རོག་འུག་པའི་ སོགས་ནས་ ཚད་བཙུགས་ཡ་བོ་བཟུང་བ། དོ་བསྡོ་བ། ཕོད་བཙུགས་པ། འགྲན་བཙལ་བ། བདག་ཅག་ཡོན་མཆོད་རྣམས་ཀྱི་ལུས་ངག་ཡིད་གསུམ་ཁྱིམ་སྒོ་ལམ་གསུམ་གཞི་ལམ་བྱེས་གསུམ་གནོད་ཅིང་སྡང་བར་བྱེད་པའི་མི་རབས་བདུན་ཁྱད་པར་ཚེ་ལས་འདས་པ་དེ་ཉིད་གསོན་གྱི་དུས་སུ་དང་པོ་ནད་ཀྱི་སྣ་འདྲེན་པ། བར་དུ་གདོན་གྱི་ཚང་བཅའ་བ། ཐ་མར་སྲོག་གཅོད་ཅིང་དབུགས་ལེན་པ།
མདངས་འཕྲོག་ཅིང་ཟླ་བ་དང་བསྡོངས་ནས་གསོན་པོར་རྣམས་ཀྱི་མི་ནོར་ལ་སྒབ་ཅིང་སྡང་སེམས་བར་ཆད་བརྩམས་ཏེ་གཤིན་པོ་འདི་ཉིད་ཡར་མཐོ་རིས་ཀྱི་ལམ་བཀག་ཅིང་མར་ངན་སོང་གསུམ་གྱི་སྣ་འདྲེན་པར་བྱེད་པའི་ཟ་འདྲེ་ཤི་གཤེད་གཟུགས་ལིངྒ་ལ་བཀོད་ཅིང་བླ་ཤོག་བུར་བྲིས་པ་རྣམ་ཤེས་ས་བོན་ལ་བཏབ་པ་འདི་རྣམས་ཀྱི་བླ་སྲོག་རྣམ་པར་ཤེས་པ་གནམ་ས་རི་རབ་གླིང་བཞི་གླིང་ཕྲན་ཉི་ཟླ་གླིང་བར་མུན་པའི་བར་ཁྱམས་བན་བོན་སྲུང་མའི་སྐྱབས་འོག་གང་དུ་གནས་ཀྱང་ལས་ཀྱི་རྣམ་པར་སྨིན་ནས་བགུགས་མ་དགོས་པར་རང་དབང་མེད་པར་འདིར་ཁུག་ཛཿ ལིངྒ་སྒྲོ་བར་བཅུག ། ཡང་ཟན་ལིང་ཤིང་ལིང་གཉིས་བཟུང་སྟེ་འགུགས་གཞུག་ལན་གཅིག་བསྐྱར་ལ་སྒྲོ་བར་བཅུག ། ཡང་ཤིང་ལིང་ཟན་ལིང་བྱང་རྫི་གསུམ་འཛིན་ནས་སྒྲོ་བར་བཅུག ། འགུགས་གཞུག་ལན་གསུམ་སོང་ནས་ཟིན་ཤིང་ལིངྒ་བདུན་པོ་རྫོགས་ནས་ཁ་དམ་དུ་བཅིང༌། ནད་པ་རང་ཉིད་ཅུང་ཟད་ཕྱོགས་རྣམས་སུ་གཡུག ། དེ་ནས་མཆོད་གཡོག་གིས་བཟུང་སྟེ་འདི་སྐད་ཀྱིས་ཕོ་ཉ་བསྐུལ་བ་ཤ་ཟ་གདངས་གླུ། ཕཊ྄་མཿ ཡུམ་ཆེན་ཁྲོས་མ་ནག་མོ་ཡི༔ ནས།
ཕུང་པོ་གཟུགས་ལིང་འདི་ལ་ཁུག༔ རུས་སྦལ་ནག་པོས་གཤེད་རྒྱ་ཆིངས༔ ་་་་་ འདི་ནག་གཅོད་མ་གཏོགས་མི་དགོས་་་་་་ མཆན། དེའི་མཁའ་འགྲོ་སྡེ་ལྔའི་བླ་འགུགས་ཀྱི་བསྐུལ་རྫོགས་ནས། སྒྲོ་བ་རྡེབ་ཚུལ་བྱ་ཞིང་སྤྲུགས་བཅོལ་ལ། ཕཊ྄ཿ ཤར་ཕྱོགས་གཏུམ་དྲག་དུར་ཁྲོད་ནས་ སོགས་ནས་ གདབ་ཅིང་སྤྲུགས་པས་མིང་མེད་མཛོད༔ ཕྱོགས་བཞི་དབུས་ལྔའི་བསྐུལ་བྱ་ཞིང་འགུགས་གཞུག་རྔ་ཆེམ་བྱ་ཞིང་མ་འཐོར་བར་སླ་ང་ནང་དུ་བྱོ་བཅུག ། གཞུང་ལས་ཕོ་སྲི་ཁ་སྦུབ་ན་ཁུག ། མོ་སྲི་གན་རྐྱལ་འདུག་ན་ཁུག །
ཅེས་གསུངས། ཐུན་ཅུང་རེ་འཐོར་ལ་ཅི་ཙམ་ཁུག་པ་ཚུར་བླང་ལྕགས་སྟེང་དུ་བཞག་སྟེ་མ་ཁུག་པ་རྣམས་གོང་ལྟར་སྤྲུགས་སྦྲན་ཏེ་ཕོ་ཉ་བསྐུལ། ཁུག་ཚར་ནས་ཤོག་ལིང་དྲིལ་ཏེ་བྱད་ཐག་གིས་དཀྲིས་ཤིང་ཧོཾ་ནང་བཞག་ལ་སྟེང་ནས་ཧོཾ་ཁར་ཕུར་པ་འཛུགས་ཤིང་འདི་སྐད་དོ། མཇུག་གི་ ཧོཿ རང་ཉིད་ཡུམ་ཆེན་ཁྲོས་མ་ནག་མོ་གསལ་བའི་མདུན་དུ་ སོགས་ རྒྱ་ཆིངས་རུས་སྦལ་ནག་པོ་རི་ཡི་ཁོག་པར་གནམ་ལྕགས་ཀྱི་ཧོམ་ཡངས་པར་མགོ་བོ་ཆུ་སྲིན་ སོགས་ནས་ འཛིན་པར་གྱུར་ ཞེས་ཚིག་བསྒྱུར་ཏེ་ཧོམ་མི་བྱིང་པར་བཞག ། ཅེས་ཉིན་རེ་བཞིན་དེ་ལྟར་དང་བྱས་པས་ཉིན་གཅིག་གྱུ་བ་ཕྱིར་ཉིན་མ་གྱུ་ན་མགོ་གཡོགས་ཡིན་པས་ཡང་ཡང་བཀུག་རྒྱུད་ལས་བྱང་རྫི་མ་གྱུ་བར་ལིངྒ་གྱུ་ན་མགོ་གཡོགས་ཡིན་གསུངས་གབ་ཁུང་འཕུད་ཐབས་གཞན་དང་མཚུངས། ཐོན་ཉིན་དེ་ལྟར་གྱུ་བ་རྣམས་ཚུར་བླངས་ཏེ་གྲིས་ཁྲཾ་རིས་བཏོད་ཅིང་ལྕགས་ཏིང་དུ་བསོག ། རང་གཞུང་ལས་གནས་གདོན་ཡིན་པས་བསྒྲལ་དགོས། ཅེས་གསུངས་པས་དེ་ལྟར་སྔ་མ་ཐམས་ཅད་རྫོགས་ནས་བསྒྲལ་བ་ནི་གྲི་གུག་ཐོགས་ནས་ ཕཊ྄་མ་དྲག་མོ་ཆོས་འབྱུང་ཨེ་ཡི་ཀློང ་སོགས་ནས། ཤི་གཤེད་མིང་ཡང་མེད་པར་མཛོད༔
རྩ་སྔགས་བགྲང་ཟ་འདྲེ་ཤི་གཤེད་ཀྱི་སྙིང་དཀར་ནག་མཚམས་སུ་རྦད་ཀྱིས་བཅད་དེ་གཏུབས་པར་བསམ་ཁོ་ཡི་རྣམ་ཤེས་གྲི་གུག་གི་ཁོང་སེང་ནས་ཐོན་ཏེ་ཡུམ་ཆེན་ཀུན་ཏུ་བཟང་མོའི་ཐུགས་ཀར་ཐིམ་པར་གྱུར། ཕཊ྄ཿ གཞུང་ལས་བྱང་ལིང་བསྒྲལ་ཐོན་ཏེ་བསྟབ་པའི་མཇུག་ཏུ་བསྲེག་ཅེས་གསུངས་པས་བསྟབ་པ་ནི། ཕཊ྄ཿ གཏི་མུག་ཤ་ཡི་མཆོད་པ་འབུལ༔ ཞེ་སྡང་ཕུང་པོའི་ཞལ་དུ་བསྟབ༔ སོགས་ནས། གཤེད་འདུལ་ཕྲིན་ལས་འགྲུབ་པར་མཛོད༔ ཕཊ྄་ཕཊ྄་ཕཊ྄ཿ མེར་བསྲེག་པ་ནི་ཧོཾ་ཁར་རྩང་ཤིང་བརྩིགས་ཏེ་ལིང་རོ་སྟེང་དུ་བཞག་ནས་མེ་སྒྲོན་ལ།
ཕཊ྄ཿ མ་མདུན་དུ་གྲུ་གསུམ་མཆོད་པའི་དལ ་སོགས་ནས། དགེ་བས་འགྲོ་ཀུན་ལས་གྲོལ་ཤོག ། གཞུང་ལས། སཱཙྪ་ནག་པོ་གདབ་སྟེ་དུར་གྱི་ཕྱོགས་གསུམ་དུ་བཞག ། ཡང་ན་སོལ་བ་རླུང་རི་གྲུ་གསུམ་དུ་གཏོར་ཅེས་གསུངས་པས་གང་འགྲིག་བྱ་ཆོག་དེས་ཁྲ་གཅོད་ཚང་ཟིན་ཏེ། དུར་གཅོད་བྱ་བ་ནི། གཞུང་ལས། ཐོག་མར་རོ་དེ་མ་འགུལ་བར་ཐར་ལམ་དཀར་པོར་འཇུག་ཅིང་དབུ་མ་ཞི་གཅོད་ལ་སྔོན་འགྲོ་སྐྱབས་འགྲོ་བརྒྱུད་འདེབས་བྱས་ཞེས་གསུངས་པས། ཧོཾ་ཡངས་སུ་བམ་ཚོགས་བཞག་ལ་གསོལ་འདེབས་ཚངས་པའི་རྟ་རིང་བྱ།
དེ་ནས་རླུང་རོ་དལ་བུས་ལ་རང་ཉིད་ལུས་དྲང་པོར་བྱ། ཕྲ་མོས་ངོ་སྤྲོད་ནི། ཕཊ྄ཿ ན་མོཿ འཁོར་འདས་ཀྱི་ཆོས་རྣམས་རྨི་ལམ་བཞིན ་སོགས། ཕཊ྄་ཀྱིས་བསྐུལ་བས་ཡར་འཕྲོས་ཤིག ཕཊ྄་ཕཊ྄་ཕཊ྄ཿ གསུམ་བདུན་གྱིས་རྣམ་ཤེས་དེ་སྐད་ཅིག་སྐར་མདའ་གྱེན་དུ་འཕང་བ་ལྟར་རྣམ་ཤེས་ངོ་བོ་ཨ་དཀར་རམ་གསལ་སྟོང་འོད་ཟེར་འཕྲོ་བ་ཞིག་ཏུ་བསྒོམས་ལ་སངས་རྒྱས་ཡབ་ཡུམ་གྱི་ཐུགས་ཀར་ཐིམ་པར་བསམ། གཞུང་ལས་དམར་གཅོད་ཅེས་བྱ་སྟེ་ཚོགས་སུ་རོལ་བའི་ལས་བྱ་བ་ནི། སྤར་ཐུབ་ཐོག་ནས་ལུས་སྦྱིན་ཚར་གཅིག་བཏང༌།
རང་ཉིད་ཁྲོས་མ་དངོས་སུ་བསམ་མདུན་དུ་བེམ་པོ་ཚོགས་དང་དབྱེར་མེད་དུ་བཞག ། དབང་སྡུད་ཕྱིན་ཆད་གཡང་གཞི་ཚིག་མཚམས་རེ་ལ་ཡང་བརྡེབ། ཟ་འདྲེ་ཤི་གཤེད་རྣམས་གཏུབ་རོ་དང་བཅས་གཉིས་མེད་དུ་ཐིམ་པར་བསམ། ཞེས་གསུངས་པས་གཅོད་གདམས་གསང་བ་འཁོར་ལོ་ལྟར། ན་མོཿ སྐྱབས་ཡུལ་གྱི་སངས་རྒྱས་ཆོས་དགེ་འདུན ་སོགས་ནས་དཀྱུས་ལྟར་གཅོད་རྫོགས་པར་བྱ་དེ་ནས་ཚོགས་གཏུབས་ཏེ་སྟེང་འོག་ཕྱོགས་མཚམས་ཐམས་ཅད་ལ་འགྱེད། རང་གིས་ཀྱང་ཟ་སྟེ་ཚོགས་ཞིང་བྱང་ཆུབ་མྱུར་ལམ་འདོན་དེ་ནས་དྲག་གཅོད་བྱ་སྟེ། ཕཊ྄ཿམ་འདི་ནི་ལྷོ་ནུབ་མཚམས་ སོགས་ནས་ སྐྲ་ཉག་མ་ཙམ་ཡང་མེད་པར་མཛོད་ བར་བརྗོད་དོ། དེ་ནས་འབུམ་བསྐུལ་བྱ་ནས་རོ་བསྒུལ་དགོས་པས། ཕཊ྄ཿ
འདི་ནས་ནུབ་ཀྱི་ཕྱོགས་རོལ་ནས་ སོགས་ནས་རྐང་གླིང་གཙེར་ཞིང་བཞེངས་ཏེ། ཕཊ྄ཿ མ་སྐྱེ་མེད་ཀ་དག་མཁའ་འགྲོ་མ༔ སོགས་ནས་ དཀྱིལ་འཁོར་གནས་སུ་བྱིན་གྱིས་རློབས༔ ཕཊ྄་ཕཊ྄་ཕཊ྄ཿ ཅེས་བརྗོད། དེ་ནས་ཕུང་པོ་བྱིན་གྱིས་བརླབ་པ་ནི། ཕཊ྄ཿ སྐྱེ་མེད་སྐུ་ཡི་བྱིན་རླབས་ཨོྃ་ སོགས་ནས་ སྣང་སྲིད་ཁྱོན་དུ་ཁེངས་པར་བསྒྱུར། ཏི་ར་བམ་གྱི་ཚོགས་འཁོར་འདི་ སོགས་ནས་དཀྱུས་ལྟར་ གཤེད་འདུལ་ཕྲིན་ལས་འགྲུབ་པར་མཛོད༔
དེ་ནས་ལུས་སྦྱིན་གྱི། ཕཊ྄ཿ འདིར་འདུས་ཤིག་གློ་བུར་ལྷགས་པ་རྣམས༔ སོགས་ནས་དཀྱུས་ལྟར་ ཀུན་ཀྱང་བྱང་ཆུབ་མྱུར་ཐོབ་ཤོག༔ དེ་ནས་རོ་བསྒུལ་བ་ནི། སྤྲོས་པ་ལ་དགའ་ན་གཅོད་གཞུང་ལྟར་ ཕཊཿ རང་ཉིད་ཡེ་ཤེས་ཀྱི་མཁའ་འགྲོ་མ་མཚོ་རྒྱལ་ཁྲོས་མ ་སོགས་ནས་ དེའི་ཕྱོགས་བཞི་དབུས་ལྔ་རུ་འགུགས་བྱེད་ལས་ཀྱི་མཁའ་འགྲོ་མ་རྣམས་དང་ཕོ་ཉ་གསལ་བའོ། ཕཊ྄་ཕཊ྄་ཕཊ྄ཿ དེ་ནས་གོད་གཅོད་གཞུང་ལྟར། ཕཊ྄ཿ
བདག་ཉིད་ཁྲོས་མའི་ཐུགས་ཀ་ནས་ཛཿཧཱུྃ་བཾ་ཧོ་ཕོ་ཉ་འཕྲོས་པས་དམིགས་པའི་གོད་འདྲེ་གནོད་བྱེད་རྣམས་ཕུང་པོ་གཟུགས་ལིང་འདི་ལ་ཁུག ཕཊ྄་ཕཊ྄་ཕཊ྄ཿ ནས་ལྕག་གིས་བྲབ་སྟེ་རང་ཉིད་ཁྲོས་མ་ནག་མོའི་ཞབས་གཡས་ནས་སྤྲོས་པའི་ལས་བྱེད་ཀྱི་ཁྲོ་མོ་གྲངས་མེད་ཀྱི་ཕྱག་ན་གནམ་ལྕགས་ཀྱི་ཐུན་དང་རབ་ཏུ་འབར་བའི་མེ་ཟེར་འཕྲོས་ཤིང་སྐར་མདའ་འཁྲུགས་པས་གདོན་འདྲེ་ཤི་གཤེད་ཐམས་ཅད་སྦུར་མ་མེ་ཡིས་བསྲེགས་པ་ལྟར་གཞོམ་ཞིང་མིང་ཡང་མེད་པར་བསྒོམ། ཕཊ྄་ཕཊ྄། རྡོག་ཐོ་གསུམ་བརྒྱབ། དེ་ནས་ཐོགས་བཅས་ཐོགས་མེད་ལམ་འཁྱེར་ལྟར་དམིགས་པ་ཁ་སྒྱུར་བྱ་བ་ནི། ཕཊ྄། རང་ཉིད་ཁྲོས་མ་ནག་མོའི་ཕྱག་གཡས་ཀྱི་གྲི་གུག་ལས་རང་འདྲའི་ཁྲོ་མོ་གྲངས་མེད་ཀྱི་མཚོན་ཆའི་ཆར་དང་རྡོ་རྗེའི་སེར་བ་གནམ་ལྕགས་ཕུར་པ་རྣོ་ངར་དང་ལྡན་པ་སྟོང་གསུམ་མུན་པ་འཁྲིགས་པ་ལྟར་འཕྲོས་པས་གནོད་བྱེད་ཟ་འདྲེ་ཤི་གཤེད་ཐམས་ཅད་ཐལ་བའི་རྡུལ་ཕྲན་ལྟ་བུར་བརླག་པར་གྱུར། ཕཊ྄་ཕཊ྄་ཕཊ྄ཿ ཕྱག་གཡས་ཀྱིས་རོའི་ཐོང་ག་ནས་བསྡུས་ཏེ་གན་རྐྱལ་དུ་འཕང་ངོ༌།
དེ་ནས་ལུས་སྦྱིན་ནི། རང་ཉིད་མཁའ་འགྲོ་ཡེ་ཤེས་མཚོ་རྒྱལ་མ༔ ཞི་འཛུམ་ སོགས་ནས་ འཁྲུལ་མེད་ཀྱི་མངོན་སངས་རྒྱས་པར་ཤོག༔ བར་བྱ་སྟེ་རོ་གདོན་འཚེ་བ་བཅས་མི་དམིགས་རྫོགས་པ་ཆེན་པོའི་ངང་ལ་གནས་བཞིན་ཁྱེར་ཏེ་དུར་དུ་ཕྱིན་ནས་འོག་གི་བྱ་འབོད་སོང་ནས་ རང་ཉིད་མཁའ་འགྲོའི་ཐུགས་ཀ་ནས་རྣམ་ཤེས་ སོགས་ མྱུར་ཐོབ་ཤོག༔ དེ་ནས་བྱ་འབོད་མོས་ན་ཁྲམ་རྣམས་གཞུང་གི་ཡིག་ཆུང་ལྟར་བརྒྱབ་སྟེ་རོའི་ལྕེ་དང་ཉྭ་བཞིའི་ཤ་རྣམས་བཅད་དེ་རྒོད་རྐང་གི་གླིང་བུ་བུས་ལ་འདི་སྐད་དོ༔ ཧཱུྃ༔ མ་འོག་མིན་ཆོས་དབྱིངས་ཕོ་བྲང་ནས༔ སོགས་ནས་ བཾ་བཾ་ཕཊ྄་ བར་བརྗོད། རྐང་དུང་འབུད་ཅིང་རང་ཉིད་མཁའ་འགྲོའི་ཐུགས་ཀ་ནས་འོད་ཟེར་ལྔ་ལྡན་ལྕགས་ཀྱུ་ལྟར་འཕྲོས་པས་གནས་ཡུལ་ལམ་མཁའ་སྤྱོད་ཀྱི་བདག་པོ་རྣམས་དུར་ཁྲོད་ཀྱི་བྱ་རྒོད་དུ་སྤྲུལ་ཏེ་སྐད་ཅིག་འདུས་ནས་རོ་དེ་ལྷག་མེད་བཞེས་པར་བསམ། གཞུང་ལས།
གལ་ཏེ་ཟ་འདྲེ་འཁོར་ན་གཏུབ་ཀྱང་བརྡུང་བྱ་འབོད་ཀྱི་གོང་དུ་ལྷ་འདྲེ་ལ་སྔར་གྱི་འགྱེད་བྱ་ཞེས་གསུངས། དེས་དུར་གཅོད་གྲུབ་ཟིན་ཏོ། ད་ནི་གནད་འགག་ཆེ་ན་རྣལ་འབྱོར་ནུས་ལྡན་གྱི་ནག་གཅོད་གླིང་བཞི་གོ་ལྡོག་ཅེས་ཟོར་དུ་འཕང་བའི་ལས་འདི་ནམ་ཡང་མི་བྱ་ཞེས་གསུངས་པས། སྤྲོས་པ་མ་ལྟོས་མགོ་ཆུང་གི་བྱ་བ་བྱས་ན་རང་དང་ཡོན་བདག་གཉིས་ཀ་ཁེ་ཉེས་ཆེ་བས་གར་ཐོད་དུ་མི་བྱ་ཞིང་གལ་ཏེ་དགོས་ཆད་ཆེ་ན་གཞུང་ལས་གནས་གདོན་བྱང་བུ་ལ་བསྟིམ་ཞིང་བསྒྲལ། ལུས་གདོན་རོ་ལ་བསྟིམ་ཞིང་བསྒྲལ་དགོས་ཞེས་གསུངས་པས། གནས་གདོན་བསྒྲལ་ཕྱིར་སྔར་བཤད་ཀྱི་ཁྲ་གཅོད་བཅའ་ལག་ཅི་བཞིན་བསག་གོ ། ལུས་གདོན་བསྒྲལ་བ་ནི་གཞུང་ལས། སྤར་ཆོག་ཐོན་ནས་རོ་དེ་ས་བདག་རུས་སྦལ་ནག་པོ་ཞིག་ཏུ་བསྒོམ། དེ་ཡི་ཁོག་ཏུ་ཟ་འདྲེ་ལན་གསུམ་བཀུག་ཅིང་འབྲོས་དབང་མེད་པའི་ཆིངས་བརྒྱབ་ལྷ་འདྲེའི་འགྱུ་སྲང་མ་སླེབ་བར་བམ་ཚོགས་བཅའ་ལག་མི་བྱ་ཞེས་གསུངས་པས། དང་པོ་དབུ་མ་དཀར་གཅོད་ཀྱི་རྣམ་ཤེས་སྤར་དེ་ནས།
ཕཊ྄་རང་ཉིད་ཡུམ་ཆེན་ཡེ་ཤེས་ཀྱི་མཁའ་འགྲོ་མཚོ་རྒྱལ་ཁྲོས་མ ་སོགས་ནས་ གསལ་བར་གྱུར། ཕཊ྄་ཕཊ྄་ཕཊ྄། དེ་ནས་ལིངྒ་ཐམས་ཅད་སྒྲོ་བ་དང་གཡང་གཞི་ལྷན་དུ་རོ་ལ་བྲབ་ཅིང༌། ཕཊ྄་མ་ཡུམ་ཆེན་ཁྲོས་མ་ནག་མོ་ སོགས་ནས་དཀྱུས་ལྟར་གདབ་ཅིང་ སྤྲུགས་པས་མིང་མེད་མཛོད༔ ཕཊ྄་ཕཊ྄་ཕཊ྄ཿ ཅེས་བྱ་སྟེ་ཚིག་མཚམས་སུ་རོ་ལ་གདབ་བོ། གཞུང་ལས་གནས་གདོན་གྱི་གཤེད་རྣམས་བྱེ་མས་ཆུ་ལེན་པ་ལྟར་བྱང་བུ་ལ་ཐིམ་པར་བསམ་ཞེས་གསུངས། དེ་ནས་གཤེད་སྒྲོ་ཡར་གཞིའི་གྲལ་དུ་བཞག ། ལུས་གདོན་རོ་ལ་བསྟིམས་ནས་ཆིངས་རྒྱག་པ་ནི། ཕཊ྄ཿ
མ་ཡུམ་ཆེན་ཁྲོས་མ་ནག་མོ་ཡི༔ སོགས་ནས་ རུས་སྦལ་ནག་པོས་གཤེད་རྒྱ་ཆིངས། ཕཊ྄་ཕཊ྄་ཕཊ྄ཿ བདག་ཉིད་ཁྲོས་མ་ནག་མོ་གསལ་བའི་མདུན་དུ་ས་བདག་རུས་སྦལ་ནག་པོ་གནམ་ལྕགས་ལས་གྲུབ་པ་དེ་ཡི་ཁོག་པར་ཟ་འདྲེ་ཤི་གཤེད་ཐམས་ཅད་ཚུད་ནས་ནམ་ཡང་འཆོར་བ་མེད་པར་གྱུར། ཕཊ྄་ཕཊ྄་ཕཊ྄ཿ དེ་ལྟར་བསམ་ཞིང་སྤྲོས་པ་ལ་དགའ་ན་བཏོན་ཀྱང་འཐུས། དེ་ནས་རོ་གན་རྐྱལ་འཕང༌། གཞུང་ལས་ལྷ་འདྲེའི་འདུ་སྲང་མ་སླེབ་བར་བམ་ཚོགས་བཅའ་ལག་མི་བྱ། ཞེས་གསུངས་པས། གཉན་དམིགས་སུ་ཕྱིན་ན་བམ་རོ་གན་རྐྱལ་བཞག་སྟེ་ཚོགས་སུ་དམིགས་པ་ནི།
ཕཊ྄ཿ མ་འདི་ནས་ནུབ་ཀྱི་ཕྱོགས་རོལ་ན༔ སོགས་ནས་ དཀྱིལ་འཁོར་གནས་སུ་བྱིན་གྱིས་རློབས༔ ཕཊ྄་ཕཊ྄་ཕཊ྄ཿ སྐྱེ་མེད་སྐུ་ སོགས་ ཁེངས་པར་གྱུར༔ ཕཊ྄ཿ ཏི་ར་བམ་གྱི་ ནས་ གཤེད་འདུལ་ཕྲིན་ལས་འགྲུབ་པར་མཛོད༔ བར་བྱ་བསྒྲལ་བ་ནི། དྲག་པོའི་ཆོས་འབྱུང་ཨེ་ཡི་ཀློང་ སོགས་ནས་ ཤི་གཤེད་མིང་ཡང་མེད་པར་མཛོད༔ ཅེས་དམིགས་པ་གཞུང་ལྟར་བྱ་གཞུང་ལས།
ཚོགས་དང་ལུས་སྦྱིན་ཐོན་རྗེས་སུ། ། གཏོར་ན་བསྟབ་པའི་མཇུག་ཏུ་བྱ། ། དམར་ལམ་ཨར་གཏད་ཟོར་གདབ་ནི། ། སྒྱེད་པུ་གསུམ་ནི་སྲིད་གསུམ་བསྒོམ། ། ལྕགས་སྣོད་འཇིག་རྟེན་ཁམས་སུ་བསྒོམ། ། མེ་ནི་བསྐལ་པའི་མེ་དཔུང་བསྒོམ། ས་མ་ཡ། ཞེས་གསུངས། ད་ནི་དྲག་ལས་ཟོར་མདའ་ཨར་གཏད་ནི་ཐོག་མར་ལྷ་འདྲེ་ལྷ་བདུད་བཙན་གསུམ་འགྱུ་ལམ་མམ། ཡང་ན་གནས་མལ་ནས་སྒྱེད་རྡོ་དཀར་ནག་དམར་གསུམ་བླང་ཞིང་འཚམ་པ་ཞིག་ཏུ་སུམ་ཚུགས་བཅའ།
འོག་ཏུ་དུག་ཤིང་གི་མེ་སྦར་ཁར་ལྕགས་ཀྱི་སླ་ང་བཙུགས། དེ་ནས་རང་ཉིད་ཀྱིས་དགྲ་སཏྭ་ལྕགས་ཀྱུ་གཤེད་ཟོར་ཐོགས་ཏེ་ལག་གཡས་བཅད་དེ་ཤར་དུ་བཞག ། ལག་གཡོན་བཅད་དེ་ལྷོ་རུ་བཞག ། རྐང་གཡས་བཅད་དེ་བྱང་དུ་བཞག ། རྐང་གཡོན་བཅད་དེ་ནུབ་ཏུ་བཞག ། མགོ་བོ་བཅད་དེ་དབུས་སུ་བཞག ། མདུན་དུ་བེམ་པོ་ཁྲག་རྣམས་བསྐྱུར་ཏེ་ལྕགས་སྣོད་དུ་བླུགས་ཅུང་ཟད་ཁྲག་མེ་ཡི་དྲོས་པར་བྱས་ཏེ་རླངས་པ་ཐོན་ཙམ་ནས་སྲིད་གསུམ་མེ་ཡི་རང་བཞིན་དུ་གྱུར། སྣང་སྲིད་ལྷ་འདྲེ་ཐམས་ཅད་སྲིད་པ་ཁྲག་གི་རྒྱ་མཚོ་སོགས་དམིགས་པ་གཞུང་ལྟར་བྱ། ཕཊ྄ཿ མ་ང་ནི་ སོགས་ནས་ བརླགས་པར་གྱུར༔
ཅེས་ཕྱོགས་བཞི་དབུས་ལྔར་ཁྲག་གཏོར་བ་སོགས་གཞུང་ལྟར་འདོན་བསྒོམ་སྦྲགས་མགོ་ཟོར་འཕེན་པ་ནི་སྐེ་མཚམས་ནས་བཟུང་སྟེ། མ་བདག་ཉིད་ཁམས་གསུམ་ སོགས་ བཤིག་པའི་ཕྲིན་ལས་མཛོད༔ ཅེས་ཡན་ལག་རྣམས་ཀྱང་སོ་སོར་འདོན་བསྒོམ་སྦྲགས་ཏེ་ཟོར་ཁ་བརྟག་པ་གཞུང་ལྟར་བྱ། དེ་ནས་ཡན་ལག་རྣམས་ཚུར་ཕྱོགས་གཅིག་བསྡུས་ཏེ་ཁྲག་འཕོ་མ་རྣམས་རོ་སྟེང་དུ་བླུགས། རོ་ཡི་བྱང་ཁོག་གནམ་ལྕགས་ཁང་སྒྲོམ་དུ་བསྒོམ་འདྲེ་སྡེ་བརྒྱད་དུར་སྲི་སྲི་རིགས་ཐམས་ཅད་ཚུད་པར་བསམས་ཏེ་ལྷ་འདྲེ་ལ་གཏད་པ་ནི། ཕཊ྄ཿ རང་ཉིད་ཐུགས་རྗེ་ ནས་ གཏད་དོ་གཉེར་རོ་དམ་མ་གཡེལ༔ ཕཊ྄་ཕཊ྄་ཕཊ྄ཿ ཅེས་གཞུང་ལྟར་དམིགས་པ་བྱ་སྟེ་སྟེང་དུ་སྒྱེད་པུ་གསུམ་གྱི་ཐོ་བྱ། གོམ་པ་དགུའི་མཚམས་སུ་ཐོ་གཅིག་བྱ་སྟེ་ཁྱུང་ནག་གིས་སྒབ་འདྲེ་བཅད་ཏིང་འཛིན་བཅས་ཀྱི་ངང་དུ་ལོག་པར་བྱ་རོ་ཆས་རྣམས་ཡོན་བདག་ལ་མི་སྦྱིན་པ་གནད་ཡིན།
ཞག་གསུམ་བཞི་ཙམ་ཁྱིམ་དུ་གཅོད་བྱ་ཤིན་ཏུ་བཀའ་གཉན་པས་གར་ཐོད་དུ་མི་བྱ། དོན་གཅོད་གཅིག་ཤེས་ཀུན་གྲོལ་གྱི་ངང་དུ་གནས་པར་བྱ། དེས་ནག་གཅོད་ཚང་ཟིན་ཏོ། ད་ནི་སྦྱིན་སྲེག་བྱ་བ་ནི། ཡར་གཞི་གཞུང་ལྟར་བསགས་མར་གཞི་སྦྱིན་སྲེག་ཡིག་ཆུང་ལྟར་བྱ་སྟེ་རྒྱུད་འདེབས་ནས་བཟུང་བཙན་དང་བསྐང་བ་རྒྱས་པ་རྣམས་འཛུད་དེ་དཀྱུས་ལྟར་བསྟབ་པ་བྱ། དེ་ནས་སྦྱིན་སྲེག་གི་གཞུང་གི་བསང་སྦྱང་མེ་སྦར་རླུང་གཡབ་མེ་མགོ་མནན་མེ་མཚམས་བཅད། མེ་ལྷ་སྤྱན་འདྲེན་བྱ་མཆོད་པའི་མཚམས་ནས་གཞུང་ལྟར་མཆོད་པ་ཆ་གཅིག་ལ་ ཨགྣེ་ དང་ ཨོྃ་ཧཾ་ཀཱ་ལཾ་པ་སྭཱ་ཧཱ། ཞེས་མེ་ལྷའི་རྩ་སྔགས་ལྔ་བདུན་སྐབས་ལྟར་ཅི་ནུས་སྦྱར་བའི་མཐར་མཆོད་སྔགས་ཀྱིས་མཐའ་བརྒྱན་ཏེ་མཆོད་པ་ཆ་གཅིག་ཚང་བར་ཕུལ་ནས་ཕྲིན་ལས་བཅོལ་བ་མེ་ལྷའི་བྱོན་སྐྱེམས་དེ་ནས་སྦྱིན་སྲེག་གི་གཞུང་གི་དཀྱིལ་འཁོར་བསྐྱེད་ཆོག་དཀྱིལ་འཁོར་ལྷ་བསྐྱེད་སྤྱན་འདྲེན་བཞུགས་གསོལ་ཕྱག་འཚལ་མཆོད་པ་དང་རྩ་སྔགས་ ཨོྃ་བཛྲ་ཡོ་གི་ནིའི ་མཐར། ཨོྃ་ཧཾ་ཀཱ་ལཾ་པ་ སོགས་ཀྱི་མཐར་མཆོད་སྔགས་སྦྱར་ཏེ་མཆོད་པ་ཐམས་ཅད་སོང་ནས་ཕྲིན་ལས་བཅོལ་བར་མཚམས་ཀུན་ལའོ། དེ་ཐམས་ཅད་སོང་ནས་གསང་བ་ཡེ་ཤེས་གཞུང་གི་བསྟོད་པ་བྱ་དེ་ནས་སྔར་ལྟར་མེ་ལྷའི་བསྐྱེད་ཆོག་ནས་བཟུང་མཆོད་པ་ཕྲིན་བཅོལ་བྱ་བ་གཤེགས་སྐྱེམས་ཡིན།
དེ་ནས་ལྷག་མ་བཏང་བསྐུལ་དང་བཙན་གྱི་བསྐུལ་བྱ་ཚོགས་ལྷག་ཕྲན་བུ་དང་སྲེག་རྫས་རྣམས་འབུལ། མེ་ལྷའི་གཏོར་མ་འབུལ། མེ་ཞགས་བྱ་བ་འདི་སྐབས་སྦྱར། དེ་ནས་ཆད་མདོ་བརྟན་སྐྱོང་རྟ་བྲོ་དངོས་གྲུབ་བསྐུལ། བསྡུ་ཆོག་བསྔོ་སྨོན་བཀྲ་ཤིས་རབ་གནས་མཐའ་རྒྱས་བྱ། ཞེས་ཌཱཀྐི་གསང་བ་ཡེ་ཤེས་ཀྱི་ཟིན་བྲིས་ཕྲ་ཞིབ་ཏུ་བསགས་པ་འདི་ཡང་དགོས་ཞེས་སྔགས་བཙུན་ཀིརྟིའི་མིང་གིས་གཙོས་གྲྭ་སློབ་མང་པོས་བསྐུལ་ངོར་གར་དབང་བརྒྱུད་འཛིན་ཨཱརྻའི་མིང་གིས་བླ་མའི་ཞལ་རྒྱུན་དང་གཞུང་ཚིག་ཉམས་མེད་གཙོར་བཞག་སྟེ་རྣམ་གསུམ་དག་པས་ཧོལ་གཏམ་དུ་བྲིས་པའོ།། །། ཀི༽ གསང་བ་ཡེ་ཤེས་མཁའ་འགྲོའི་འཇའ་ལུས་མཁའ་སྤྱོད་སྒྲུབ་ཐབས་བཞུགས་སོ༔ ཚེ་གཅིག་འཇའ་ལུས་ལམ་ལ་གཤེགས་པ་ཡི༔ ཟབ་ལམ་མཚོ་རྒྱལ་བདག་ལ་གདམས་པ་འདི༔ མ་བསྒོམས་སངས་རྒྱས་འགྲུབ་པའི་མན་ངག་སྟེ༔
ཀུན་གྱི་ནང་ནས་ཡང་བཅུད་ཁྱད་པར་འཕགས༔ ཁོ་མོ་བདག་གི་སྙིང་ཁྲག་དུམ་བུ་ཉིད༔ བརྡ་རུ་མ་བཏབ་རིང་ཕན་ཙིཏྟར་སྦས༔ ཅི་ཕྱིར་ཡིས་ནི་མ་འོངས་སྐལ་ལྡན་དོན༔ ཉེ་བའི་ཐུགས་སྲས་ལོ་ཙཱའི་དྭང་མ་ཉིད༔ སངས་རྒྱ་ཡེ་ཤེས་རྒྱལ་ཚབ་བུ་ལ་གདམས༔ མི་བརྗེད་རི་མོར་བརྡ་ཡི་ཡི་གེར་གཟུགས༔ གསང་རྒྱ་བརྡ་ཡི་སྒྲོམ་བུའི་དབུས་སུ་བསྐྱིལ༔ མཆིམས་ཕུ་འདི་ཡི་ཀེའུ་ཚང་དུ་སྦས༔ སྔགས་བདག་ལས་ཀྱི་མ་མོར་གཉེར་བྱང་གཏད༔
མ་འོངས་ཉི་ཤུའི་ཡང་མཐའ་ལ་ཉེ་དུས༔ ས་རྟགས་དུས་དང་དང་ལུང་བསྟན་ཤར་བའི་ཚེ༔ སྐྱེས་བུ་ཁྱེད་ཉིད་མ་ངེས་ཚུལ་བཟུང་ནས༔ སྒྲིབ་མེད་མཁའ་ལ་དུས་བདག་འགྱུ་བ་བཞིན༔ ཨོ་རྒྱན་རྩ་གསུམ་གླིང་ཞེས་ཡོངས་གྲགས་ནས༔ རྒྱ་བོད་ཁམས་ཀུན་འདུལ་གདུལ་བྱའི་ཞིང་གྱུར་ཏེ༔ འབྲེལ་ཚད་དོན་ལྡན་འགྲོ་མང་ཐལ་སྦྱར་འདུས༔ སྨོན་ལམ་དབང་གིས་བརྡ་དེར་མངོན་ནས་སུ༔ ཡང་ཟབ་སྙིང་ཐིག་འདི་ཉིད་འདོན་པར་གྱིས༔ ས་མ་ཡ༔
དང་པོ་སྐྱབས་སེམས་ནི༔ ན་མོཿ དུས་གསུམ་སངས་རྒྱས་སྐྱབས་ཡུལ་འགྲོ་བའི་མགོན༔ མ་སྲིང་མཁའ་འགྲོའི་ཚོགས་ལ་སྐྱབས་སུ་མཆི༔ བདག་གི་དགེ་འདིས་མ་གྱུར་འགྲོ་ཀུན་ཚོགས༔ འཇའ་ལུས་གོ་འཕང་ཐོབ་པར་སེམས་བསྐྱེད་དོ༔ གཉིས་པ་བགེགས་བསྐྲད་པ་ནི༔ ཧཱུྃ་བྷྱོ༔ མ་ཅིག་ཡུམ་ཆེན་ཁྲོས་མའི་ཐུགས་ཀ་ནས༔ བར་མེད་ཁྱབ་པར་འགུགས་པའི་ཕོ་ཉ་འཕྲོས༔
གནོད་བྱེད་བགེགས་ཚོགས་གཏོར་མ་ལེན་ཕྱིར་ཁུག༔ བདག་གི་བསྒོ་བའི་བཀའ་ལ་ཉན་པར་གྱིས༔ མཆོད་སྦྱིན་འདི་ཁྱེར་རང་རང་གནས་སུ་དེངས༔ ཅི་སྟེ་མི་འགྲོ་འདི་རུ་གླགས་བལྟ་ན༔ བདག་ཉིད་དབྱིངས་ཕྱུག་མཁའ་འགྲོ་ཐུགས་ཁྲོས་ནས༔ སྐར་ལྟར་འཁྲུགས་པའི་མཚོན་ཆ་ཐུན་དུ་བརྡེག༔ མེ་ལྟར་འབར་བས་བགེགས་དཔུང་བསྲེགས་གཏོར་གཞོམ༔ དེ་བས་བགེགས་ཚོགས་འབྱུང་པོ་ཕྱིར་དེངས་ཤིག༔ ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ཎི་ས་ཧཱུྃ་ཕཊ྄ཿ གནོད་བྱེད་བགེགས་ཚོགས་ཨུ་ཙ་ཏ་ཡ་ཕཊཿ
གསུམ་པ་མཚམས་གཅོད་པ་ནི༔ ཧཱུྃ་བྷྱོ༔ བདག་ཉིད་ཁྲོས་མ་རིགས་ལྔའི་ཐུགས་ཀ་ནས༔ མཚོན་ཆ་མེ་རི་དྲག་པོ་ཐོག་ལྟར་འཕྲོས༔ གནོད་བྱེད་ཚར་གཅོད་མཚམས་གཅོད་ལས་གྲུབ་ནས༔ ཚུར་འདུས་མི་ཤིགས་རྡོ་རྗེའི་གུར་ཁང་གྱུར༔ ཨོྃ་བཛྲ་ཛྭ་ལ་རཀྵ་རཀྵ་ཧཱུྃ་ཕཊ྄ཿ བཞི་པ་མཆོད་རྫས་བྱིན་གྱིས་བརླབ་པ་ནི༔ རྃ་ཡྃ་ཁྃ༔ ཨོྃ་ཨཱཿཧཱུྃ༔
ལན་གསུམ༔ ཧཱུྃ༔ ཕྱི་སྣོད་གླིང་བཞི་ཉི་ཟླ་བྷནྡྷའི་སྣོད༔ ནང་བཅུད་དབང་པོ་རྣམ་ལྔ་སྨན་རཀ་དང་༔ གཏོར་མཆོད་བྷ་ལིང་ག་ཎ་ཚོགས་ཀྱི་རྫས༔ གསང་མཆོད་སྦྱོར་སྒྲོལ་སྤྱན་གཟིགས་ལ་སོགས་པ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔ ཨོྃ་བཛྲ་པུཥྤེ་ཨཱཿཧཱུྃ༔ ? ནས་ ཤབྡ་ཨཱཿཧཱུྃ༔ ཨོྃ་རཱུ་པ? སྤརྴེ་ཨཱཿཧཱུྃ་ཨོྃ་སརྦ་ཨ་ཧཾ་པཉྩ་པཱུ་ཛ་ཨཱཿཧཱུྃ༔
ཨོྃ་སརྦ་པཉྩ་ཨ་མྲྀ་ཏ་ག་ཎ་ཙཀྲ་ཨཱཿཧཱུྃ༔ ཨོྃ་རུ་ཏྲ་མ་ར་ནི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨཱ་ཧཱུྃ༔ ལྔ་པ་བྱིན་དབབ་ཅིང་བརྡ་སྒོ་དབྱེ་ནས་དམ་བཅའ་བཟུང་བ་ནི༔ ཧཱུྃ༔ འོག་མིན་མཁའ་སྤྱོད་བདེ་ཆེན་ཕོ་བྲང་ནས༔ དབྱིངས་ཕྱུག་ཌཱཀྐི་མ་སྲིང་རྒྱ་མཚོའི་ཚོགས༔ བསྒྲུབ་པའི་གནས་འདིར་དབང་བསྐུར་བྱིན་ཆེན་ཕོབ༔ ལྟ་བ་ཀློང་ཡངས་ཡེ་ཤེས་འཆར་སྒོ་ཕྱེས༔ ཉོན་མོངས་ཨ་འཐས་སྲིད་པའི་སྒོ་བཅད་ནས༔ དྲན་རིག་གཉུག་མའི་ཡིད་ཀྱི་ལྷ་ཞལ་མཇལ༔
འདའ་ཀ་རྡོ་རྗེ་དམ་ཚིག་དཀྱིལ་འཁོར་འདིར༔ མ་འགྲུབ་བར་དུ་མི་བཏང་སྲོག་ལྟར་བསྒྲུབ༔ ཨོྃ་བཛྲ་ཨ་བེ་ཤ་ཡ་ཕཻཾ་ཕཻཾ་ཨོཾ་པྲ་བེ་ཤ་ཡ་ཧཱུྃ་ཕཊ྄ཿ ཨོྃ་བཛྲ་ཙིཏྟ་ཧྲི་ད་ཡ་ཧཱུྃ་ཕཊ྄ཿ དང་པོ་ཏིང་འཛིན་རྣམ་གསུམ་འབྱུང་བ་རིམ་བརྩེག་ནི༔ ཧཱུྃ༔ ཡེ་ནས་ཆོས་རྣམས་བདག་མེད་སྟོང་པའི་དབྱིངས༔ ཨཱཿ མ་འགགས་ཟང་ཐལ་རང་བཞིན་རོལ་རྩལ་སྤྲོས༔ ཨོྃ༔
སྣ་ཚོགས་སྒྱུ་མའི་ཆོ་འཕྲུལ་ངང་ཉིད་ལས༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ་ཧཱུྃ་བཾ༔ དེ་ལས་རླུང་མེ་ཆུ་ས་དབང་ཆེན་གཞི༔ བྷྲཱུྃ་གྱུར་གཞལ་ཡས་ཁང་དང་ས་བོན་དང་༔ ཕྱག་མཚན་གནས་གྱུར་ལྷ་ཚོགས་གཙོ་བོར་གསལ༔ ཨོྃ་སྭ་བྷཱ་ཝ་དྷརྨ་ཨེ་ཡྃ་སུྃ་ཀེཾ་བྷྲཱུྃ༔ པྃ་པདྨ་སཱུརྻ་ཨ་ཙནྡྲ་རུ་ཏྲ་ཏི་ར་བཾ་ཧཱུྃ་བཾ་ཧ་རི་ནི་ས་བཛྲ་ཛྙཱ་ན་ཧོཿ གཉིས་པ་གཞལ་ཡས་ཁང་དང་ལྷ་བསྐྱེད་པ་ནི༔ ཧཱུྃ་ཨེ༔ མཐིང་ནག་ཁྱབ་གདལ་ལྷུན་གྲུབ་རང་བཞིན་ལ༔
འབྱུང་ལྔ་རིམ་བརྩེགས་རང་བྱུང་གཞལ་ཡས་ཁང་༔ འོད་ཟེར་སྣ་ལྔ་སྒྱུ་མ་ལྟར་ཤར་བའི༔ ཚད་མེད་བཞི་ལྡན་གྲུ་བཞི་སྒོ་བཞི་པ༔ རྩིག་པ་འདོད་སྣམ་ཕ་གུ་དྲྭ་བ་དང་༔ དྲྭ་ཕྱེད་མདའ་ཡབ་རིན་ཆེན་པུ་ཤུ་ལྡན༔ ཀ་གདུང་དྲལ་ལྕམ་འཕན་དར་སྣ་ཚོགས་འཕྱངས༔ རྟ་བབས་ཆོས་འཁོར་ཉི་ཟླ་ནོར་བུས་བརྒྱན༔ དབུས་སུ་རང་བྱུང་རིན་ཆེན་སྣ་ལྔའི་ཏོག༔ ཐོག་སྟེང་རྒྱན་དར་ཕྱི་རོལ་སྒཽ་ཁྱུད་ལྡན༔ རྡོ་རྭ་པད་ཕྲེང་དུར་ཁྲོད་མེ་རིས་བསྐོར༔
ཕྱི་ནང་བཀོད་པ་ཡོངས་རྫོགས་ཕོ་བྲང་གསལ༔ ཧཱུྃ༔ དེ་དབུས་པད་ཉི་ཟླ་གམ་ཏི་རའི་སྟེང་༔ བམ་ཡིག་དམར་སེར་ཟངས་གྲི་འབར་བས་མཚོན༔ གནས་འགྱུར་རང་ཉིད་རྡོ་རྗེ་རྣལ་འབྱོར་མ༔ གསང་བ་ཡེ་ཤེས་མཁའ་སྤྱོད་ཡུམ་ཆེན་སྐུ༔ དམར་གསལ་མདངས་ལྡན་བྱི་རུའི་དབང་ལྷུན་མདོག༔ ཞལ་གཅིག་ཕྱག་གཉིས་ཆགས་པའི་གར་སྟབས་ཅན༔ ཁྲོ་འཛུམ་དགྱེས་པའི་སྤྱན་གསུམ་སྨིན་མ་འབར༔ རལ་པའི་ཐོར་ཚུགས་ཐོད་སྐམ་རིགས་ལྔས་མཚན༔
སྤྱི་བོར་ཕག་ཞལ་མཐིང་ནག་ཕེམ་སྒྲ་ངུར༔ དར་དམར་ཅོད་པན་མཁའ་ལ་བུན་བུན་བསྐྱོད༔ ཕྱག་གཡས་ཟངས་གྲི་ནམ་མཁའི་མཐོངས་ལ་ཕྱར༔ གཡོན་པས་བྷནྡྷ་ཁ་ཊྭཱཾ་གྲུ་མོར་བརྟེན༔ རིན་ཆེན་སྙན་རྒྱན་ཕྱག་ཞབས་གདུ་བུ་འཁྲོལ༔ རུས་པའི་རྒྱན་དྲུག་གཡེར་ཁའི་སྒྲ་དང་ལྡན༔ འཁོར་བ་སྟོང་ཕྱིར་མགོ་ཕྲེང་ག་ཤལ་འཕྱངས༔ གཅེར་མོ་བྷ་ག་ནུ་མ་རབ་ཏུ་རྒྱས༔ གཡས་བརྐྱང་གཡོན་བསྐུམ་མཁའ་ལ་གར་སྟབས་ཚུལ༔ ཡེ་ཤེས་འབར་བའི་མེ་དཔུང་ཀློང་དུ་གསལ༔
གཙོ་མོའི་ཕྱོགས་བཞི་པད་ཉི་བམ་གྱི་སྟེང་༔ ཧ་རི་ནི་སར་བསྐྱེད་པའི་མཁའ་འགྲོ་མ༔ དཀར་སེར་དམར་ལྗང་བདེ་སྤྱོད་གར་སྟབས་ཅན༔ གཙོ་ལྟར་འགྱིང་བའི་ཕྱག་མཚན་རྒྱན་ཆ་འཕྱངས༔ ཚད་མེད་བཞི་ལྡན་བདེ་གཤེགས་དཔའ་མོའི་ཚུལ༔ སྣང་སྟོང་ངང་ལ་མ་བཅོས་ལམ་གྱིས་གསལ༔ ཧྃའུ༔ གཞན་ཡང་ཕྱི་ནང་མ་སྲིང་གནས་ཉུལ་མ༔ ཞིང་རྡུལ་གྲངས་དང་ཏིལ་གང་ཕྱེས་པ་ལྟར༔ བདེ་སྤྱོད་བསྒྲུབ་ཕྱིར་ན་བུན་མཁའ་ལམ་གང་༔
དགྱེས་པའི་བརྡ་གར་གླུ་དབྱངས་དང་བཅས་ནས༔ སྐད་ཅིག་ཉིད་ལ་གནས་འདིར་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཛ་ཕཻཾ་ཕཻཾ་ཛཿཧཱུྃ་བཾ་ཧོཿ གཉིས་པ་སྤྱན་འདྲེན་བཞུགས་གསོལ་ཕྱག་འཚལ་མཆོད་པ་ནི༔ ཧཱུྃ༔ མཁའ་སྤྱོད་བདེ་ཆེན་ཨོ་རྒྱན་ཕོ་བྲང་ནས༔ གསང་བ་ཡེ་ཤེས་མ་སྲིང་ཌཱཀྐི་འབུམ༔ སྒྲུབ་ལ་དབང་བསྐུར་བྱིན་གྱིས་བརླབ་པའི་ཕྱིར༔ གསང་སྔགས་ཕོ་བྲང་གནས་འདིར་གཤེགས་སུ་གསོལ༔ ཏི་ར་ཉི་ཟླ་པདྨའི་གདན་ལ་བཞུགས༔
བྱམས་གདུང་བུ་ལྟར་བརྩེ་བར་དགོངས་མཛད་ཕྱིར༔ མ་ཅིག་ཡུམ་ཆེན་ཚོགས་ལ་ཕྱག་འཚལ་ལོ༔ གུས་པས་འདུད་དེ་དགྱེས་པའི་མཆོད་པ་ནི༔ ཕྱི་མཆོད་སྣ་ལྔ་ནང་མཆོད་སྨན་རཀ་དང་༔ གཏོར་མཆོད་ག་ཎ་ཚོགས་ཀྱི་ལྷུན་པོ་སྤུངས༔ གསང་མཆོད་སྦྱོར་སྒྲོལ་མཐུན་རྫས་སྤྱན་གཟིགས་ཚོགས༔ མ་སྲིང་མཉེས་པའི་མཆོད་སྤྲིན་རྒྱ་མཚོ་འདི༔ གསང་བ་ཡེ་ཤེས་འཁོར་དང་བཅས་ལ་འབུལ༔ དགྱེས་པར་བཞེས་ནས་དབང་དང་དངོས་གྲུབ་སྩོལ༔ ཨོྃ་བཛྲ་པུཥྤེ? ཤབྡ་ཨཱཿཧཱུྃ༔
ཨོྃ་རཱུ་པ? སྤརྴེ་པཱུ་ཛ་ཨཱཿཧཱུྃ༔ ཨོྃ་སརྦ་ཨ་ཧཾ་པཉྩ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ གསུམ་པ་བསྟོད་པ་ནི༔ ཧཱུྃ་བཾ་བྷྱོ༔ ཆོས་དབྱིངས་ལྷུན་གྲུབ་གསང་བའི་དབྱིངས་ཀློང་ནས༔ ཐུགས་རྗེའི་ཆོ་འཕྲུལ་སྒྱུ་མའི་གར་བསྒྱུར་མ༔ པདྨ་རཱ་ག་ལྷུན་པོའི་མདངས་འཁྱུད་པའི༔ ཆ་ཤས་རབ་རྫོགས་གཞོན་ནུ་གཅེར་མོ་ལྡེམ༔ ཁྲོ་འཛུམ་དགྱེས་པའི་ཞལ་རས་མདངས་བཟང་གཡོ༔
ལྕང་ལོ་འཁྱིལ་ཞིང་ཐོར་ཚུགས་རབ་ཏུ་མཛེས༔ བྷནྡྷ་སྐམ་པོའི་ཕྲེང་བ་ཚལ་གྱིས་སྤྲས༔ འཇམ་པའི་ལེ་བརྒན་ཅོད་པན་དབྱིངས་ལ་བསྐྱོད༔ ས་གསུམ་སྔངས་མཛད་སྤྱི་བོར་ཕག་ཞལ་ངུར༔ རིན་ཆེན་ལས་གྲུབ་སྙན་ཆ་ཟླུམ་ལ་འཁྱིལ༔ ཕྱག་གཡས་ཟངས་གྲིས་ཉོན་མོངས་རྩད་ནས་གཅོད༔ གཡས་པས་བྷན་དམར་སྒྲུབ་ལ་དངོས་གྲུབ་གཏེར༔ ཁ་ཊྭཱཾ་མཆན་བཅུག་དུག་གསུམ་ཟུར་དུ་འཇོམས༔ ཕྱག་ཞབས་གདུ་བུ་རིན་ཆེན་ལས་གྲུབ་འཁྲོལ༔ མགུལ་རྒྱན་མུ་ཏིག་ཆུན་པོས་སྤྲས་ལེགས་མ༔
རུས་པའི་རྒྱན་དྲུག་གཡེར་ཁ་སེང་སེང་སྒྲོགས༔ དྲུག་ཅུ་མགོ་ཕྲེང་སྡུག་བསྔལ་རྒྱ་མཚོ་སྐེམ༔ ནུ་མ་བྷ་ག་རབ་རྒྱས་བདེ་བ་གཡོ༔ ལྷ་ཚོགས་ལྡན་པའི་གཡས་བརྐྱང་གར་ལྡན་འགྲེང་༔ སྒེག་པའི་དཔའ་མོར་གཞོན་ནུའི་ཆ་ཤས་རྫོགས༔ པད་ཉི་བམ་སྟེང་དགྱེས་མཛད་དབྱངས་ཅན་མ༔ སྐུ་ལས་མཆེད་པའི་ཡེ་ཤེས་མེ་རི་འབར༔ ས་བཅུ་རྣལ་འབྱོར་སེམས་མཛད་དབྱིངས་ཕྱུག་མ༔ གསང་བ་ཡེ་ཤེས་སྐུ་ལ་ཕྱག་འཚལ་བསྟོད༔ ཧཱུྃ༔
ཞི་བའི་དབྱིངས་ཕྱུག་དཀར་གསལ་དྭངས་འཛུམ་མ༔ རྒྱས་པའི་དཔའ་མོ་བཞིན་བཟང་འོད་ལྡན་མ༔ དབང་གི་ལས་མཛད་ཆགས་པའི་བཅུད་གཡོ་མ༔ དྲག་པོའི་ལས་མཛད་རབ་ཏུ་གཏུམ་པ་མོ༔ ལས་བཞི་བདག་མོ་ཀུན་ཀྱང་གཙོ་མོའི་ཆས༔ ཕྱག་མཚན་རྒྱན་ལྡན་གར་སྟབས་ཤིགས་སེ་ཤིག༔ ཁྲོ་འཛུམ་དགྱེས་པའི་མདངས་བཟང་ཡ་ལ་ལ༔ གཡོ་བ་རབ་བཞད་བརྡ་སྐད་དི་རི་རི༔ སྤྱོད་པའི་རྣལ་འབྱོར་འཁྲུལ་འཁོར་སྣ་ཚོགས་བསྒྱུར༔ ཟབ་ལམ་གསང་བའི་བདེ་བ་ཀུན་སྟེར་མ༔
མཐོང་ན་མི་བཟོད་ཤེས་རབ་ཆ་ཤས་རྫོགས༔ བྱམས་གདུང་བུ་ལ་བརྩེ་བའི་མ་ཆེན་མོ༔ གསང་བའི་རིག་མ་ཕྲིན་ལས་བཞི་ལ་བསྟོད༔ ཧཱུྃ༔ དབྱིངས་ཕྱུག་དཔའ་མོ་མ་སྲིང་ཚོགས་བཅས་ལ༔ གུས་པས་བཏུད་དེ་རྩེ་གཅིག་བསྟོད་པའི་མཐུས༔ འཆི་མེད་འཇའ་ལུས་ཚེ་ཡི་རིག་འཛིན་སྩོལ༔ ཨོྃ་བཛྲ་ཡོ་གི་ནི་ཨཱ་ཡུརྫྙཱ་ན་སུ་ཁཾ་པ་ཤཾ་སིདྡྷི་ཛ་ཛཿ ཞེས་རྩ་སྔགས་འཆི་མེད་རྡོ་རྗེ་གཟུང་ངོ་༔ རླུང་སྒྲུབ་སྔགས་ནི༔
ཨོྃ་བཛྲ་ཝཱ་ར་ཧཱི་ཨཥྚ་པ་ཤཾ་མ་མ་སིདྡྷི་ཧཱུྃ༔ རྒྱུན་བསྙེན་སྔགས་ནི༔ ཨོྃ་བཛྲ་ཡོ་གི་ནི་ཨ་ཡུརྫྙཱ་ན་ཧྲི་ད་ཡ་སིདྡྷི་ཧཱུྃ༔ ནོར་སྒྲུབ་སྔགས་ནི༔ ཨོྃ་བཛྲ་ཡོ་གི་ནི་པུཎྱེ་རཏྣ་པ་ཤཾ་ཐུན་ཐུན༔ དབང་སྡུད་སྔགས་ནི༔ ཨོྃ་བཛྲ་ཡོ་གི་ནི་ལོ་ཀ་ཛྙཱ་ན་སརྦ་རཱ་ག་པ་ཤཾ་ཐུན་ཐུན་ཛཿ ཕྲིན་ལས་ཀུན་སྒྲུབ་སྔགས་ནི༔ ཨོྃ་བཛྲ་ཡོ་གི་ནི་སརྦ་ཀརྨ་ས་དྷ་ན་ཡེ་སྭཱ་ཧཱ༔ ཞེས་པའི་གོང་འོག་གི་སྔགས་རྣམས་རང་མོས་བཞིན་ཁོལ་ཕྱུང་དུ་བསྒྲུབ་ཀྱང་ཆོག༔
སྔགས་ཀྱི་གྲངས་རྟགས་ནི་འབུམ་ཕྲག་གཅིག་གིས་འགྲུབ་རྟགས་འབྱུང་༔ འོན་ཀྱང་རྒྱུན་དུ་ཉམས་ལེན་བགྱིས་ན་ལུས་མ་བོར་བར་མཁའ་སྤྱོད་གཤེགས་ཏེ་འཇའ་ལུས་འགྲུབ་པར་འགྱུར་རོ༔ ས་མ་ཡ༔ དེ་ནས་ཚོགས་བྱ་བ་ནི༔ ཨོྃ་ཨཱཿཧཱུྃ་ གིས་བྱིན་གྱིས་བརླབ་པ་ནི༔ ཧཱུྃ༔ བདག་ཉིད་ཡེ་ཤེས་མཁའ་འགྲོའི་ཐུགས་ཀ་ནས༔ ཚོགས་འཁོར་སྦྱང་ཕྱིར་སྐུ་གསུམ་ཡིག་འབྲུ་འཕྲོས༔ མཆོད་རྫས་ལ་ཕོག་བྱིན་བརླབས་བཅུད་མཆོག་སྤེལ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔
ཨོཾ་ཨཱཿཧཱུྃ༔ ལན་གསུམ་གྱིས་བྱིན་རླབས་བྱ༔ དང་པོ་སྤྱན་འདྲེན་མཆོད་བསྐང་བཤགས་པ་ནི༔ ཧཱུྃ༔ འོག་མིན་མཁའ་སྤྱོད་བདེ་ཆེན་ཕོ་བྲང་ནས༔ གསང་བ་ཡེ་ཤེས་རྡོ་རྗེ་རྣལ་འབྱོར་མ༔ ཕག་མོ་རིགས་བཞི་མ་སྲིང་བྱེ་བ་འབུམ༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ གཞན་ཡང་ཕྱི་ནང་སྐྱོང་བའི་ལས་བྱེད་ཚོགས༔ བཀའ་སྲུང་གཏེར་བདག་མཆོད་འོས་མགྲོན་གྱུར་རྣམས༔
ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ གནས་འདིར་བྱིན་ཕོབ་མཆོད་རྫས་བཅུད་མཆོག་སྤེལ༔ འདིར་ཚོགས་སྐལ་ལྡན་སྒྲུབ་ལ་མཆོག་ཐུན་སྩོལ༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཨ་བེ་ཤ་ཡ་ཨཱཿ དེ་ནས་མཆོད་པ་ནི༔ ཧཱུྃ༔ དབྱིངས་ཕྱུག་གསང་བའི་མཁའ་འགྲོ་རྒྱ་མཚོ་དང་༔ བཀའ་གཏེར་སྐྱོང་བའི་སྲུང་མ་འཁོར་བཅས་ལ༔ འདོད་ཡོན་ཞལ་ཟས་ཚོགས་ཀྱི་མཆོད་པ་འབུལ༔ དགྱེས་པར་བཞེས་ནས་ཐུགས་དམ་བསྐངས་གྱུར་ནས༔
མཆོག་ཐུན་དངོས་གྲུབ་མྱུར་བ་ཉིད་ཐོབ་སྟེ༔ ཉམས་ཆག་བཤགས་ཤིང་མི་སྒྲིབ་ཚངས་པར་སྩོལ༔ ཨོྃ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི་ཁཱ་ཧི༔ དེ་ནས་བསྒྲལ་བ་ནི༔ ཧཱུྃ༔ བདག་ཉིད་དྲག་མོ་ཕག་གདོང་གསལ་བའི་མདུན༔ ཤོར་མེད་ལྕགས་ཁང་ནང་དུ་ནྲྀ་ཏྲི་ལས༔ དགྲ་བགེགས་བྱད་མ་མངོན་སུམ་ལྟ་བུར་གསལ༔ བདེན་སྟོབས་ནི༔ ན་མོཿ
མཆོག་གསུམ་རྩ་བ་ཕྱག་རྒྱ་ཏིང་འཛིན་སྔགས༔ གསང་བ་ཌཱཀྐི་མཁའ་འགྲོ་བྱེ་བ་འབུམ༔ བཀའ་སྲུང་གཏེར་བདག་སྲུང་མ་རྒྱ་མཚོའི་ཚོགས༔ བདེན་པ་ཆེན་པོའི་མཐུ་སྟོབས་ནུས་པ་ཡིས༔ སངས་རྒྱས་བསྟན་དགྲ་རྣལ་འབྱོར་སྒོས་དགྲ་རྣམས༔ རྐྱེན་ངན་བར་ཆོད་གློ་བུར་བགེགས་ཀྱི་ཚོགས༔ དགྲ་གཟུགས་ཐ་མའི་ལིངྒ་འདི་ལ་ཁུག༔ ཨོཾ་བཛྲ་ཨངྐུ་ཤ་ཡ་ཛ་ཛཿ དགྲ་བགེགས་ནྲྀ་ཏྲི་མཱ་ར་ཡ་ཛ་ཛཿ བསྒྲལ་བ་ནི༔
ཧཱུྃ༔ འབར་བའི་ཕྱག་མཚན་དགྲ་བོ་སྒྲོལ་བའི་མཚོན༔ རྡོ་རྗེས་མཚན་པ་ཟངས་གྲི་ཐོག་ལྟར་འབེབས༔ བྱད་མ་གནོད་བྱེད་མགོ་ལུས་དུམ་བུར་གཏུབ༔ ཕྱེ་མར་བརླག་ཅིང་སྒྲོལ་བའི་ཕྲིན་ལས་མཛོད༔ ཨོྃ་བཛྲ་ཏ་མ་ཀ་ར་ཏི་ཀ་ཡ་གནོད་བྱེད་དགྲ་བགེགས་ཐམས་ཅད་ནྲྀ་ཏྲི་རྦད་རྦད༔ བསྟབ་པ་ནི༔ ཧཱུྃ༔ གསང་བའི་དབྱིངས་ཕྱུག་དཀྱིལ་འཁོར་ལྷ་ཚོགས་ལ༔ མ་རུངས་དགྲ་བགེགས་བསྒྲལ་བའི་ཤ་ཁྲག་རུས༔
དགྱེས་པར་བཞེས་ཤིག་བདུད་བཞིའི་ཚོགས་བཅོམ་ནས༔ སྒྲུབ་པའི་འགལ་རྐྱེན་བར་ཆད་ཞི་བར་མཛོད༔ ཨོྃ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ དེ་ནས་ཚོགས་ལ་རོལ་ཞིང་ལྷག་མ་བཏང་བ་ནི༔ ཧཱུྃ༔ གནས་ཉུལ་དུས་བདག་ཕྲ་མན་མ༔ དཀྱིལ་འཁོར་མུ་རན་སྐྱོང་བ་ཡི༔ འབར་མ་ཕོ་ཉའི་ཚོགས་རྣམས་ལ༔ ལྷག་མ་བཀའ་ཡི་ཕ་འབབ་འབུལ༔ བསྟན་སྲུང་མེལ་ཚེ་འགྲུབ་པར་མཛོད༔
ཨོྃ་ཨུཙྪིཥྚ་བྷ་ལིངྟ་ཁཱ་ཧི༔ དང་པོ་ཐུགས་དམ་བསྐུལ༔ ཧཱུྃ༔ མཐིང་ནག་ཨེ་ཡི་ཕོ་བྲང་ནས༔ དབང་ཕྱུག་ཌཱཀྐི་སྐུར་བཞེངས་ལ༔ མཐུ་རྩལ་སྟོབས་ཀྱི་ཐུགས་དམ་བསྐུལ༔ ལས་བཞི་ཀུན་འགྲུབ་ཕྲིན་ལས་བཅོལ༔ དམར་གྱི་གཏོར་མ་འདི་བཞེས་ལ༔ བདག་ཅག་བྱང་ཆུབ་མཆོག་ཐོབ་སྟེ༔ འཇའ་ལུས་མཁའ་སྤྱོད་འགྲུབ་པའི་ཕྲིན་ལས་མཛོད༔
གཉིས་པ་ཆད་མདོ་ནི༔ ཧཱུྃ༔ སྔོན་ཚེ་བསྐལ་པ་ཐ་མའི་དུས༔ སྙིང་ཐིག་སྦས་དང་བཏོན་པའི་ཚེ༔ ཁས་བླངས་བཞིན་དུ་གཏོར་མ་བཞེས༔ ཡང་ཟབ་བྱ་ར་འགྲུབ་པར་མཛོད༔ ཨོྃ་སརྦ་དྷརྨ་པཱ་ལ་ཡ་ཨི་དཾ་བྷ་ལིངྟ་ལ་ཁཱ་ཧི༔ གསུམ་པ་བརྟན་མ་ནི༔ ཧཱུྃ༔ བོད་སྐྱོང་མ་སྲིང་བཅུ་གཉིས་ཀྱི༔
མཐུན་རྫས་གཏོར་མ་འདི་བཞེས་ལ༔ ཡུལ་སྲུང་ལོ་ལེགས་བཀྲ་ཤིས་སྤེལ༔ དུས་འཁྲུགས་ནད་ཡམས་ཞི་བར་མཛོད༔ ཨོྃ་མ་མ་ཏིང་ཏིང་ཤག་ཤག་ལེ་ལེ་ཏི་མ་མ་ཁཱ་ཧི༔ བཞི་པ་རྟ་བྲོ་བྱ་བ་ནི༔ ཧཱུྃ༔ མཁའ་འགྲོ་གསང་བའི་བྲོ་ར་རུ༔ མ་སྲིང་འདུས་པའི་བྲོ་རྡུང་བས༔ ཕྱི་ནང་བར་ཆོད་ཐལ་བར་རློག༔ ལས་བཞི་ལྷུན་གྲུབ་ཆེན་པོར་གྱུར༔
ཨོྃ་ཨཱཿནན༔ ཧཱུྃ་ནན༔ དགྲ་བགེགས་དམ་སྲི་སཏྭཾ་བྷ་ཡ་ནན༔ དྲུག་པ་དབང་དང་དངོས་གྲུབ་བླང་བ་ནི༔ ཧཱུྃ༔ ཟབ་ཡངས་བདེ་ཆེན་འཁོར་ལོའི་ཕོ་བྲང་ནས༔ གསང་བ་ཡེ་ཤེས་ཌཱཀྐི་རྒྱ་མཚོའི་ཚོགས༔ ཐུགས་དམ་རྒྱུད་བསྐུལ་མཆོག་ཐུན་ཀུན་སྩོལ་ནས༔ དབང་བཞི་ཡེ་ཤེས་ཐོབ་པར་མཛད་དུ་གསོལ༔ ཨོྃ་བཛྲ་ཡོ་གི་ནི་ཀཱ་ཡ་སིདྡྷི་ཨོྃ༔
ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔ གུ་ཎ་སིདྡྷི་ཧྲཱིཿ གུ་ཡ་སརྦ་སིདྡྷི་ཕ་ལ་ཨ་བྷི་ཥིཉྩ་ཧཱུྃ༔ བདུན་པ་བཀྲ་ཤིས་བྱ་བ་ནི༔ ཧཱུྃ༔ དུས་གསུམ་སངས་རྒྱས་གསང་བའི་མཛོད་འཛིན་མ༔ ནམ་མཁའི་ལུས་ཅན་རྡོ་རྗེ་ཌཱཀྐི་གཙོ༔ དབྱིངས་ཕྱུག་དཔལ་འབར་འདོད་རྒུ་མཆོད་སྤྲིན་མོ༔ མ་སྲིང་ཌཱཀྐི་ཚོགས་ཀྱིས་བཀྲ་ཤིས་ཤོག༔
བརྒྱད་པ་དཀྱིལ་འཁོར་བསྡུ་བ་ནི༔ ཧཱུྃ༔ ནམ་མཁའི་ཀློང་ཡངས་ཆོ་འཕྲུལ་སྒྱུ་མ་བཞིན༔ བསྐྱེད་པའི་དཀྱིལ་འཁོར་མི་དམིགས་ཆུ་ཟླ་ལྟར༔ ཀ་དག་དབྱིངས་རིག་ངང་དུ་བཛྲ་མུ༔ དགུ་པ་བསྔོ་སྨོན་ནི༔ ཧོཿ ཇི་སྙེད་ཕྱོགས་བཅུའི་རྒྱལ་ཀུན་ཐུགས་རྗེའི་བདག༔ བརྩེ་བས་དགོངས་ཕྱིར་སྨིན་མཛད་སྨོན་ལམ་ཚོགས༔ འགྲུབ་སྟེ་ཅི་ལྟའི་བདག་གི་དགེ་ཚོགས་ཀུན༔
མཐའ་ཡས་མ་གྱུར་བྱང་ཆུབ་འཐོབ་ཕྱིར་བསྔོ༔ ཅེས་བླ་མེད་ཡང་དག་གཉུག་མ་དྲན་རིག་འོད་གསལ་དེ་ཁོ་ན་ཐམས་ཅད་ཉིད་ཀྱི་གཤིས་ལུགས་སུ་བཞག༔ ས་མ་ཡ༔ ཨེ་མ་བདག་འདྲ་མ་ཅིག་མཚོ་རྒྱལ་གྱིས༔ མ་འོངས་སྐལ་ལྡན་བུ་ལ་རབ་དམིགས་ནས༔ ཟབ་ལམ་སྙན་བརྒྱུད་མཁའ་འགྲོའི་སྒྲུབ་ཐབས་བཞག༔ འདི་ནི་ཡང་སྙིང་ཀུན་གྱི་མཐར་ཐུག་སྟེ༔ མང་དུ་མ་སྤེལ་འཕང་བའི་སྲོག་ལྟར་བཟུང་༔ མ་འོངས་ཡང་མཐའ་དུས་ཀྱི་ཐ་མ་ལ༔ ལོ་ཙཱ་སངས་རྒྱས་ཡེ་ཤེས་རྣམ་པར་འཕྲུལ༔
རིག་འཛིན་རྩ་གསུམ་གླིང་པའི་མིང་ཅན་ལ༔ ཆོས་འདི་སྤྲོད་ཅིག་བཀའ་སྲུང་དྲེགས་སྡེ་གསུམ༔ བདུད་རིགས་དམ་ཉམས་ལག་ཏུ་མ་ཤོར་རྒྱ༔ དཔལ་གྱི་མཆིམས་ཕུར་མི་ནུབ་ཨ་ཐཾ་རྒྱ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐིམ་རྒྱ༔
མི་ནུབ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་དཀྱིལ་འཁོར་བསམ་ཡས་མཆིམས་ཕུ་ནས་གདན་དྲངས་ཤིང་༔ ཆུ་སྟག་ལོར་སྦས་ཡུལ་གསང་སྔགས་ཆོས་གླིང་གི་ལྷ་སྡེངས་ནམ་མཁའ་འབྲུག་གྲགས་སུ་ཤོག་སེར་ལས་ཞལ་བཤུས་སོ།། །། འདི་ཉིད་གཏེར་གཞུང་དུ་འདུག་ཀྱང་དབུ་མཇུག་སོགས་བར་གྱི་ཡིག་ཆུང་རྣམས་མ་ཚང་བར་སྣང་བས་སླད་ཁུངས་ཐུབ་གཏེར་གཞུང་རྙེད་ན་འདིར་བཅུག་ཏུ་གསོལ།། །། ཁི༽ གསང་བ་ཡེ་ཤེས་ཀྱི་གསོལ་འདེབས་བཞུགས་སོ།། །། གསང་བ་ཌཱཀྐི་བདག་མེད་རྡོ་རྗེའི་སྒྲ། ། དབྱངས་ཅན་ཟག་མེད་བདེ་བའི་ཡུམ་ལ་འདུད། གསང་བ་ཌཱཀྐིའི་རྣལ་འབྱོར་ལ་འཇུག་པར་འདོད་ན། སྔོན་དུ་མདུན་གྱི་ནམ་མཁའ་ལ་གསང་བ་ཌཱཀྐིའི་དཀྱིལ་འཁོར་གསལ་གདབ་ལ། མོས་གུས་གདུང་ཤུགས་དྲག་པོས་གསོལ་བ་འདི་ལྟར་གདབ།
ཨཱ། སྐྱེ་མེད་མཁའ་དབྱིངས་རྣམ་དག་ཕོ་བྲང་ནས། ། དུས་གསུམ་རྒྱལ་ཀུན་ཟག་མེད་སྤྱོད་པའི་ཡུམ། ། གསང་བ་ཌཱཀྐི་དབྱིངས་ཀྱི་མཁའ་འགྲོ་ལ། ། གསོལ་བ་འདེབས་སོ་འཆི་མེད་འཇའ་ལུས་སྩོལ། ། རིག་སྟོང་མེ་ལོང་ཤར་ཕྱོགས་དུར་ཁྲོད་ནས། ། གསང་བ་ཌཱཀྐི་རྡོ་རྗེ་མཁའ་འགྲོ་ལ། ། གསོལ་བ་འདེབས་སོ་འཆི་མེད་འཇའ་ལུས་སྩོལ། ། གྲགས་སྟོང་མཉམ་ཉིད་ལྷོ་ཕྱོགས་དུར་ཁྲོད་ནས། ། གསང་བ་ཌཱཀྐི་རིན་ཆེན་མཁའ་འགྲོ་ལ། །
གསོལ་བ་འདེབས་སོ་འཆི་མེད་འཇའ་ལུས་སྩོལ། ། དྲན་སྟོང་སོར་རྟོག་ནུབ་ཕྱོགས་དུར་ཁྲོད་ནས། ། གསང་བ་ཌཱཀྐི་པདྨ་མཁའ་འགྲོ་ལ། ། གསོལ་བ་འདེབས་སོ་འཆི་མེད་འཇའ་ལུས་སྩོལ། ། གསལ་སྟོང་བྱ་གྲུབ་བྱང་ཕྱོགས་དུར་ཁྲོད་ནས། ། གསང་བ་ཌཱཀྐི་ཀརྨ་མཁའ་འགྲོ་ལ། ། གསོལ་བ་འདེབས་སོ་འཆི་མེད་འཇའ་ལུས་སྩོལ། ། མ་འགགས་ཕྱོགས་མཚམས་བརྒྱད་ཀྱི་དུར་ཁྲོད་ནས། ། ཡུལ་བརྒྱད་མ་སྤངས་སྣ་ཚོགས་མཁའ་འགྲོ་ལ། ། གསོལ་བ་འདེབས་སོ་འཆི་མེད་འཇའ་ལུས་སྩོལ། །
ཤ་ཁྲག་ཕུད་ལ་དགྱེས་ཞིང་དགྲ་ལ་རྔམ། ། བར་ཆད་ཀུན་སེལ་ཆོས་སྐྱོང་སྲུང་མ་ལ། ། གསོལ་བ་འདེབས་སོ་ཕྱི་ནང་བར་ཆད་སོལ། ། གསང་བ་ཌཱཀྐིའི་དཀྱིལ་འཁོར་ལྷ་ཚོགས་ལ། ། གསོལ་འདེབས་སྐྱབས་འཇུག་བསྒྲུབས་པའི་ནུས་རྩལ་གྱིས། ། བདག་དང་མཐའ་ཡས་སེམས་ཅན་ཐམས་ཅད་ནི། ། འཇའ་ལུས་མཁའ་སྤྱོད་ཞིང་དེར་འཁོད་པར་ཤོག ། ཅེས་པ་གསང་བ་ཌཱཀྐིའི་གསོལ་འདེབས་འདི་ཡང༌། དཀོན་མཆོག་དམ་ཆོས་ཀྱིས་བསྐུལ་ངོར། རླངས་སྨྱོན་གྱིས་སྦྱར་བའོ།། །།
གི༽ གསང་བ་ཡེ་ཤེས་མཁའ་འགྲོའི་འཇའ་ལུས་མཁའ་སྤྱོད་སྒྲུབ་ཐབས་བཀླག་ཆོག་ཏུ་བཀོད་པ་བདེ་ཆེན་གསང་ལམ་ཞེས་བྱ་བ་བཞུགས་སོ། བདེ་ཆེན་ཡེ་ཤེས་གསང་བའི་ལམ། ། སྟོན་མཛད་ཡེ་ཤེས་མཁའ་འགྲོ་ལ། ། བཏུད་ནས་མཁའ་སྤྱོད་སྒྲུབ་པའི་ཐབས། ། བཀོད་ལ་བཀས་གནོངས་བྱིན་རླབས་སྩོལ། དེ་ལ་གསང་བ་ཡེ་ཤེས་ཀྱི་མཁའ་འགྲོའི་འཇའ་ལུས་མཁའ་སྤྱོད་སྒྲུབ་ཐབས་ཉམས་སུ་ལེན་པ་ལ། སྔོན་འགྲོ་དངོས་གཞི་རྗེས་ཀྱི་རིམ་པ་ལས། ཐོག་མར་དབེན་པའི་གནས་སུ་མཁའ་འགྲོའི་དཀྱིལ་འཁོར་འདུ་བྱ་ལ་མཆོད་གཏོར་སོགས་ཅི་འབྱོར་བཤམ། དེ་ནས་རང་གི་མདུན་དུ་ཉེར་མཁོ་ཌཱ་དྲིལ་ནང་མཆོད་སོགས་དགོས་པའི་ཡོ་བྱད་ཚང་བར་བྱས་ལ། དང་པོ་སྐྱབས་སེམས་ནི།
སྐྱབས་ཡུལ་གསལ་གདབ་པ་ལ། རང་གི་སྙིང་ཁའི་འོད་ཟེར་གྱིས་བསྐུལ་བའི་རྒྱལ་ཡུམ་ཡེ་ཤེས་མཁའ་འགྲོའི་དཀྱིལ་འཁོར་ཕྱོགས་བཅུ་དུས་བཞིའི་སྐྱབས་ཡུལ་མ་ཚང་བ་མེད་པས་བསྐོར་བ་མདུན་གྱི་ནམ་མཁར་བཛྲ་ས་མཱ་ཛ། ན་མོ། དུས་གསུམ་སངས་རྒྱས་སྐྱབས་ཡུལ་འགྲོ་བའི་མགོན༔ མ་སྲིང་མཁའ་འགྲོའི་ཚོགས་ལ་སྐྱབས་སུ་མཆི༔ བདག་གི་དགེ་འདིས་མ་གྱུར་འགྲོ་ཀུན་ཚོགས༔ འཇའ་ལུས་གོ་འཕང་ཐོབ་པར་སེམས་བསྐྱེད་དོ༔ གཉིས་པ་ཡན་ལག་བདུན་པ་ནི། བླ་མ་ཡི་དམ་མཁའ་འགྲོའི་དཀྱིལ་འཁོར་ལྷ། ། འདིར་གཤེགས་པདྨ་ཉི་ཟླའི་གདན་ལ་བཞུགས། །
གུས་པས་ཕྱག་འཚལ་ཕྱི་ནང་གསང་མཆོད་འབུལ། ། སྡིག་པ་ཀུན་བཤགས་དགེ་ལ་རྗེས་ཡི་རང༌། ། བླ་མེད་གསང་ཆེན་ཆོས་ཀྱི་འཁོར་ལོ་བསྐོར། ། དགེ་ཚོགས་ཀུན་ཏུ་བཟང་པོའི་རྒྱུར་བསྔོའོ། ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། དེ་ནས་དཀར་གཏོར་སྔོན་དུ་འགྲོ་བས། བགེགས་གཏོར་བསང་སྦྱང༌། རྃ་ཡྃ་ཁྃ། ཨོཾ་སྭ་བྷཱ་ཝ ས་སྦྱང༌།
སྟོང་པའི་ངང་ལས། བྷྲཱུྃ་ལས་རིན་པོ་ཆེ་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ན་མཿསརྦ་ཏ་ཐཱ་ག་ཏ་བྷྱོ?ཁཾ་སྭཱ་ཧཱ། གསུམ་པ་བགེགས་བསྐྲད་པ་ནི། ཧཱུྃ་བྷྱོ༔ མ་ཅིག་ཡུམ་ཆེན་ཁྲོས་མའི་ཐུགས་ཀ་ནས༔ བར་མེད་ཁྱབ་པར་འགུགས་པའི་ཕོ་ཉ་འཕྲོས༔ གནོད་བྱེད་བགེགས་ཚོགས་གཏོར་མ་ལེན་ཕྱིར་ཁུག༔ བདག་གི་བསྒོ་བའི་བཀའ་ལ་ཉན་པར་གྱིས༔ མཆོད་སྦྱིན་འདི་ཁྱེར་རང་རང་གནས་སུ་དེངས༔
ཅི་སྟེ་མི་འགྲོ་འདི་རུ་གླགས་བལྟ་ན༔ བདག་ཉིད་དབྱིངས་ཕྱུག་མཁའ་འགྲོ་ཐུགས་ཁྲོས་ནས༔ སྐར་ལྟར་འཁྲུགས་པའི་མཚོན་ཆ་ཐུན་དུ་བརྡེག༔ མེ་ལྟར་འབར་བས་བགེགས་དཔུང་བསྲེགས་གཏོར་གཞོམ༔ དེ་བས་བགེགས་ཚོགས་འབྱུང་པོ་ཕྱིར་དེངས་ཤིག༔ ཨོྃ་བཛྲ་ཝཱ་ར་ཧཱི་ཀྲོ་ཏི་ཀཱ་ལི་ཧ་རི་ཎི་ས་ཧཱུྃ་ཕཊ྄ཿ གནོད་བྱེད་བགེགས་ཚོགས་ཨུ་ཙ་ཏ་ཡ་ཕཊཿ བཞི་པ་མཚམས་གཅོད་པ་ནི། ཧཱུྃ་བྷྱོ༔ བདག་ཉིད་ཁྲོས་མ་རིགས་ལྔའི་ཐུགས་ཀ་ནས༔
མཚོན་ཆ་མེ་རི་དྲག་པོ་ཐོག་ལྟར་འཕྲོས༔ གནོད་བྱེད་ཚར་གཅོད་མཚམས་གཅོད་ལས་གྲུབ་ནས༔ ཚུར་འདུས་མི་ཤིགས་རྡོ་རྗེའི་གུར་ཁང་གྱུར༔ ཨོྃ་བཛྲ་ཛྭ་ལ་རཀྵ་རཀྵ་ཧཱུྃ་ཕཊ྄ཿ ལྔ་པ་མཆོད་རྫས་བྱིན་གྱིས་བརླབ་པ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔ ལན་གསུམ༔ ཧཱུྃ༔ ཕྱི་སྣོད་གླིང་བཞི་ཉི་ཟླ་བྷནྡྷའི་སྣོད༔
ནང་བཅུད་དབང་པོ་རྣམ་ལྔ་སྨན་རཀ་དང་༔ གཏོར་མཆོད་བྷ་ལིང་ག་ཎ་ཚོགས་ཀྱི་རྫས༔ གསང་མཆོད་སྦྱོར་སྒྲོལ་སྤྱན་གཟིགས་ལ་སོགས་པ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔ ཨོྃ་བཛྲ་པུཥྤེ་ཨཱཿཧཱུྃ༔ ? ནས་ ཤབྡ་ཨཱཿཧཱུྃ༔ ཨོྃ་རཱུ་པ? སྤརྴེ་ཨཱཿཧཱུྃ་ཨོྃ་སརྦ་ཨ་ཧཾ་པཉྩ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་ག་ཎ་ཙཀྲ་ཨཱཿཧཱུྃ༔ ཨོྃ་རུ་ཏྲ་མ་ར་ནི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨཱ་ཧཱུྃ༔ ཞེས་ལན་གསུམ།
དྲུག་པ་བྱིན་དབབ་ཅིང་བརྡ་སྒོ་དབྱེ་ནས་དམ་བཅའ་བཟུང་བ་ནི། ཧཱུྃ༔ འོག་མིན་མཁའ་སྤྱོད་བདེ་ཆེན་ཕོ་བྲང་ནས༔ དབྱིང་ཕྱུག་ཌཱཀྐི་མ་སྲིང་རྒྱ་མཚོའི་ཚོགས༔ བསྒྲུབ་པའི་གནས་འདིར་དབང་བསྐུར་བྱིན་ཆེན་ཕོབ༔ ལྟ་བ་ཀློང་ཡངས་ཡེ་ཤེས་འཆར་སྒོ་ཕྱེས༔ ཉོན་མོངས་ཨ་འཐས་སྲིད་པའི་སྒོ་བཅད་ནས༔ དྲན་རིག་གཉུག་མའི་ཡིད་ཀྱི་ལྷ་ཞལ་མཇལ༔ འདའ་ཀ་རྡོ་རྗེ་དམ་ཚིག་དཀྱིལ་འཁོར་འདིར༔ མ་འགྲུབ་བར་དུ་མི་བཏང་སྲོག་ལྟར་བསྒྲུབ༔
ཨོྃ་བཛྲ་ཨ་བེ་ཤ་ཡ་ཕཻཾ་ཕཻཾ་ཨོཾ་པྲ་བེ་ཤ་ཡ་ཧཱུྃ་ཕཊ྄ཿ ཨོྃ་བཛྲ་ཙིཏྟ་ཧྲི་ད་ཡ་ཧཱུྃ་ཕཊ྄ཿ དངོས་གཞི་ལ་དང་པོ་ཏིང་འཛིན་རྣམ་གསུམ་འབྱུང་བ་རིམ་བརྩེག་ནི། ཧཱུྃ༔ ཡེ་ནས་ཆོས་རྣམས་བདག་མེད་སྟོང་པའི་དབྱིངས༔ ཨཱཿ མ་འགགས་ཟང་ཐལ་རང་བཞིན་རོལ་རྩལ་སྤྲོས༔ ཨོྃ༔ སྣ་ཚོགས་སྒྱུ་མའི་ཆོ་འཕྲུལ་ངང་ཉིད་ལས༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ་ཧཱུྃ་བཾ༔
དེ་ལས་རླུང་མེ་ཆུ་ས་དབང་ཆེན་གཞི༔ བྷྲཱུྃ་གྱུར་གཞལ་ཡས་ཁང་དང་ས་བོན་དང་༔ ཕྱག་མཚན་གནས་གྱུར་ལྷ་ཚོགས་གཙོ་བོར་གསལ༔ ཨོྃ་སྭ་བྷཱ་ཝ་དྷརྨ་ཨེ་ཡྃ་སུྃ་ཀེཾ་བྷྲཱུྃ༔ པྃ་པདྨ་སཱུརྻ་ཨ་ཙནྡྲ་རུ་ཏྲ་ཏི་ར་བཾ་ཧཱུྃ་བཾ་ཧ་རི་ནི་ས་བཛྲ་ཛྙཱ་ན་ཧོཿ གཉིས་པ་གཞལ་ཡས་ཁང་དང་ལྷ་བསྐྱེད་པ་ནི། ཧཱུྃ་ཨེ༔ མཐིང་ནག་ཁྱབ་གདལ་ལྷུན་གྲུབ་རང་བཞིན་ལ༔ འབྱུང་ལྔ་རིམ་བརྩེགས་རང་བྱུང་གཞལ་ཡས་ཁང་༔ འོད་ཟེར་སྣ་ལྔ་སྒྱུ་མ་ལྟར་ཤར་བའི༔
ཚད་མེད་བཞི་ལྡན་གྲུ་བཞི་སྒོ་བཞི་པ༔ རྩིག་པ་འདོད་སྣམ་ཕ་གུ་དྲྭ་བ་དང་༔ དྲྭ་ཕྱེད་མདའ་ཡབ་རིན་ཆེན་པུ་ཤུ་ལྡན༔ ཀ་གདུང་དྲལ་ལྕམ་འཕན་དར་སྣ་ཚོགས་འཕྱངས༔ རྟ་བབས་ཆོས་འཁོར་ཉི་ཟླ་ནོར་བུས་བརྒྱན༔ དབུས་སུ་རང་བྱུང་རིན་ཆེན་སྣ་ལྔའི་ཏོག༔ ཐོག་སྟེང་རྒྱན་དར་ཕྱི་རོལ་སྒཽ་ཁྱུད་ལྡན༔ རྡོ་རྭ་པད་ཕྲེང་དུར་ཁྲོད་མེ་རིས་བསྐོར༔ ཕྱི་ནང་བཀོད་པ་ཡོངས་རྫོགས་ཕོ་བྲང་གསལ༔ ཧཱུྃ༔
དེ་དབུས་པད་ཉི་ཟླ་གམ་ཏི་རའི་སྟེང་༔ བམ་ཡིག་དམར་སེར་ཟངས་གྲི་འབར་བས་མཚོན༔ གནས་འགྱུར་རང་ཉིད་རྡོ་རྗེ་རྣལ་འབྱོར་མ༔ གསང་བ་ཡེ་ཤེས་མཁའ་སྤྱོད་ཡུམ་ཆེན་སྐུ༔ དམར་གསལ་མདངས་ལྡན་བྱི་རུའི་དབང་ལྷུན་མདོག༔ ཞལ་གཅིག་ཕྱག་གཉིས་ཆགས་པའི་གར་སྟབས་ཅན༔ ཁྲོ་འཛུམ་དགྱེས་པའི་སྤྱན་གསུམ་སྨིན་མ་འབར༔ རལ་པའི་ཐོར་ཚུགས་ཐོད་སྐམ་རིགས་ལྔས་མཚན༔ སྤྱི་བོར་ཕག་ཞལ་མཐིང་ནག་ཕེམ་སྒྲ་ངུར༔ དར་དམར་ཅོད་པན་མཁའ་ལ་བུན་བུན་བསྐྱོད༔
ཕྱག་གཡས་ཟངས་གྲི་ནམ་མཁའི་མཐོངས་ལ་ཕྱར༔ གཡོན་པས་བྷནྡྷ་ཁ་ཊྭཱཾ་གྲུ་མོར་བརྟེན༔ རིན་ཆེན་སྙན་རྒྱན་ཕྱག་ཞབས་གདུ་བུ་འཁྲོལ༔ རུས་པའི་རྒྱན་དྲུག་གཡེར་ཁའི་སྒྲ་དང་ལྡན༔ འཁོར་བ་སྟོངས་ཕྱིར་མགོ་ཕྲེང་ག་ཤལ་འཕྱངས༔ གཅེར་མོ་བྷ་ག་ནུ་མ་རབ་ཏུ་རྒྱས༔ གཡས་བརྐྱང་གཡོན་བསྐུམ་མཁའ་ལ་གར་སྟབས་ཚུལ༔ ཡེ་ཤེས་འབར་བའི་མེ་དཔུང་ཀློང་དུ་གསལ༔ གཙོ་མོའི་ཕྱོགས་བཞི་པད་ཉི་བམ་གྱི་སྟེང་༔ ཧ་རི་ནི་སར་བསྐྱེད་པའི་མཁའ་འགྲོ་མ༔
དཀར་སེར་དམར་ལྗང་བདེ་སྤྱོད་གར་སྟབས་ཅན༔ གཙོ་ལྟར་འགྱིང་བའི་ཕྱག་མཚན་རྒྱན་ཆ་འཕྱངས༔ ཚད་མེད་བཞི་ལྡན་བདེ་གཤེགས་དཔའ་མོའི་ཚུལ༔ སྣང་སྟོང་ངང་ལ་མ་བཅོས་ལམ་གྱིས་གསལ༔ ཧྃའུ༔ གཞན་ཡང་ཕྱི་ནང་མ་སྲིང་གནས་ཉུལ་མ༔ ཞིང་རྡུལ་གྲངས་དང་ཏིལ་གང་ཕྱེས་པ་ལྟར༔ བདེ་སྤྱོད་བསྒྲུབ་ཕྱིར་ན་བུན་མཁའ་ལམ་གང་༔ དགྱེས་པའི་བརྡ་གར་གླུ་དབྱངས་དང་བཅས་ནས༔ སྐད་ཅིག་ཉིད་ལ་གནས་འདིར་གཤེགས་སུ་གསོལ༔
ཨོྃ་བཛྲ་ས་མཱ་ཡ་ཛ་ཛ་ཕཻཾ་ཕཻཾ་ཛཿཧཱུྃ་བཾ་ཧོཿ གསུམ་པ་སྤྱན་འདྲེན་པ་ནི། ཧཱུྃ༔ མཁའ་སྤྱོད་བདེ་ཆེན་ཨོ་རྒྱན་ཕོ་བྲང་ནས༔ གསང་བ་ཡེ་ཤེས་མ་སྲིང་ཌཱཀྐི་འབུམ༔ སྒྲུབ་ལ་དབང་བསྐུར་བྱིན་གྱིས་བརླབ་པའི་ཕྱིར༔ གསང་སྔགས་ཕོ་བྲང་གནས་འདིར་གཤེགས་སུ་གསོལ༔ ཨོྃ་བཛྲ་ཡོ་གི་ནི་ཨཱ་ཡུརྫྙཱ་ན་སུ་ཁཾ་པ་ཤཾ་སིདྡྷི་ཛ་ཛཿ ཛ་ཧཱུྃ་བཾ་ཧོཿ བཞི་པ་བཞུགས་གསོལ་ཕྱག་འཚལ་བ་ནི།
ཧཱུྃ་བྷྱོཿ དུས་གསུམ་སངས་རྒྱས་ཐམས་ཅད་བསྐྱེད་པའི་ཡུམ༔ རིགས་ལྔ་བདེ་ཆེན་ལྷུན་གྲུབ་རང་བཞིན་འབར༔ དབྱིངས་ལས་མ་གཡོས་རྣལ་འབྱོར་ཌཱཀྐི་ཚོགས༔ ཏི་ར་ཉི་ཟླ་པདྨའི་གདན་ལ་བཞུགས༔ བྱམས་གདུང་བུ་ལྟར་བརྩེ་བར་དགོངས་མཛད་ཕྱིར༔ མ་ཅིག་ཡུམ་ཆེན་ཚོགས་ལ་ཕྱག་འཚལ་ལོ༔ བཛྲ་ས་མ་ཡ་ཏིཥྛ་ལྷན༔ ན་མོ་ཨ་ཏི་པུ་ཧོཿ པྲ་ཏཱིཙྪ་ཧོཿ
ན་མོ་པུ་རུ་ཤ་ཡ་ཧོཿ ལྔ་པ་མཆོད་པ་འབུལ་བ་ནི། ཧཱུྃ༔ ཕྱི་མཆོད་སྣ་ལྔ་ནང་མཆོད་སྨན་རཀ་དང་༔ གཏོར་མཆོད་ག་ཎ་ཚོགས་ཀྱི་ལྷུན་པོ་སྤུངས༔ གསང་མཆོད་སྦྱོར་སྒྲོལ་མཐུན་རྫས་སྤྱན་གཟིགས་ཚོགས༔ མ་སྲིང་མཉེས་པའི་མཆོད་སྤྲིན་རྒྱ་མཚོ་འདི༔ གསང་བ་ཡེ་ཤེས་འཁོར་དང་བཅས་ལ་འབུལ༔ དགྱེས་པར་བཞེས་ནས་དབང་དང་དངོས་གྲུབ་སྩོལ༔ ཨོྃ་བཛྲ་པུཥྤེ? ཤབྡ་ཨཱཿཧཱུྃ༔
ཨོྃ་རཱུ་པ? སྤརྴེ་པཱུ་ཛ་ཨཱཿཧཱུྃ༔ ཨོྃ་སརྦ་ཨ་ཧཾ་པཉྩ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ དེ་ནས་བདུད་རྩི་འབུལ་ཞིང་འདི་སྐད་དོ༔ ཨོྃ་ཨཱཿཧཱུྃ༔ ཆོས་སྐུ་ཡེ་ཤེས་ཀྱི་མཁའ་འགྲོ་མའི་ཞལ་དུ་ཨོྃ་ཨཱཿཧཱུྃ༔ ལོངས་སྐུ་ཡེ་ཤེས་ཀྱི་མཁའ་འགྲོ་མའི་ཞལ་དུ་ཨོྃ་ཨཱཿཧཱུྃ༔ སྤྲུལ་སྐུ་ཡེ་ཤེས་ཀྱི་མཁའ་འགྲོ་མའི་ཞལ་དུ་ཨོྃ་ཨཱཿཧཱུྃ༔ གསང་བ་ཡེ་ཤེས་ཀྱི་མཁའ་འགྲོ་མའི་ཞལ་དུ་ཨོྃ་ཨཱཿཧཱུྃ༔ གསང་བའི་མཁའ་འགྲོ་སྡེ་ལྔའི་ཞལ་དུ་ཨོྃ་ཨཱཿཧཱུྃ༔
མཁའ་འགྲོ་ཡེ་ཤེས་མཚོ་རྒྱལ་ཞལ་དུ་ཨོྃ་ཨཱཿཧཱུྃ༔ གནུབས་སྟོན་སངས་རྒྱས་ཡེ་ཤེས་ཞལ་དུ་ཨོྃ་ཨཱཿཧཱུྃ༔ ཨོ་རྒྱན་རྩ་གསུམ་གླིང་པའི་ཞལ་དུ་ཨོྃ་ཨཱཿཧཱུྃ༔ ཌཱཀྐི་དེ་བ་དྷ་རའི་ཞལ་དུ་ཨོྃ་ཨཱཿཧཱུྃ༔ རྒྱལ་སྲས་དབང་ཆེན་རྡོ་རྗེའི་ཞལ་དུ་ཨོྃ་ཨཱཿཧཱུྃ༔ དཔལ་ལྡན་ཞིང་སྐྱོང་མགོན་པོའི་ཞལ་དུ་ཨོྃ་ཨཱཿཧཱུྃ༔ སྔགས་སྲུང་ཨེ་ཀ་ཛཱ་ཊི་ཞལ་དུ་ཨོྃ་ཨཱཿཧཱུྃ༔ གཏེར་སྲུང་མཆིམས་ཕུ་བྲག་བཙན་ཞལ་དུ་ཨོྃ་ཨཱཿཧཱུྃ༔ ཨོྃ་ཨཱཿཧཱུྃ༔ སྐུ་གསུང་ཐུགས་ཀྱི་དངོས་གྲུབ་རྣམས༔
དེང་འདིར་དབང་བསྐུར་བདག་ལ་སྩོལ༔ ཨོྃ་ཀཱ་ཡ་སིདྡྷི་ཝཱཀྐ་སིདྡྷི་ཙིཏྟ་སིདྡྷི་ཨ་བྷི་ཥིཉྩ་ཧཱུྃ༔ དྲུག་པ་བསྟོད་པ་ནི། ཧཱུྃ་བཾ་བྷྱོ༔ ཆོས་དབྱིངས་ལྷུན་གྲུབ་གསང་བའི་དབྱིངས་ཀློང་ནས༔ ཐུགས་རྗེའི་ཆོ་འཕྲུལ་སྒྱུ་མའི་གར་བསྒྱུར་མ༔ པདྨ་རཱ་ག་ལྷུན་པོའི་མདངས་འཁྱུད་པའི༔ ཆ་ཤས་རབ་རྫོགས་གཞོན་ནུ་གཅེར་མོ་ལྡེམ༔ ཁྲོ་འཛུམ་དགྱེས་པའི་ཞལ་རས་མདངས་བཟང་གཡོ༔ ལྕང་ལོ་འཁྱིལ་ཞིང་ཐོར་ཚུགས་རབ་ཏུ་མཛེས༔
བྷནྡྷ་སྐམ་པོའི་ཕྲེང་བ་ཚལ་གྱིས་སྤྲས༔ འཇམ་པའི་ལེ་བརྒན་ཅོད་པན་དབྱིངས་ལ་བསྐྱོད༔ ས་གསུམ་སྔངས་མཛད་སྤྱི་བོར་ཕག་ཞལ་ངུར༔ རིན་ཆེན་ལས་གྲུབ་སྙན་ཆ་ཟླུམ་ལ་འཁྱིལ༔ ཕྱག་གཡས་ཟངས་གྲིས་ཉོན་མོངས་རྩད་ནས་གཅོད༔ གཡས་པས་བྷན་དམར་སྒྲུབ་ལ་དངོས་གྲུབ་གཏེར༔ ཁ་ཊྭཱཾ་མཆན་བཅུག་དུག་གསུམ་ཟུར་དུ་འཇོམས༔ ཕྱག་ཞབས་གདུ་བུ་རིན་ཆེན་ལས་གྲུབ་འཁྲོལ༔ མགུལ་རྒྱན་མུ་ཏིག་ཆུན་པོས་སྤྲས་ལེགས་མ༔ རུས་པའི་རྒྱན་དྲུག་གཡེར་ཁ་སེང་སེང་སྒྲོགས༔
དྲུག་ཅུ་མགོ་ཕྲེང་སྡུག་བསྔལ་རྒྱ་མཚོ་སྐེམ༔ ནུ་མ་བྷ་ག་རབ་རྒྱས་བདེ་བ་གཡོ༔ ལྷ་ཚོགས་ལྡན་པའི་གཡས་བརྐྱང་གར་ལྡན་འགྲེང་༔ སྒེག་པའི་དཔའ་མོར་གཞོན་ནུའི་ཆ་ཤས་རྫོགས༔ པད་ཉི་བམ་སྟེང་དགྱེས་མཛད་དབྱངས་ཅན་མ༔ སྐུ་ལས་མཆེད་པའི་ཡེ་ཤེས་མེ་རི་འབར༔ ས་བཅུ་རྣལ་འབྱོར་སེམས་མཛད་དབྱིངས་ཕྱུག་མ༔ གསང་བ་ཡེ་ཤེས་སྐུ་ལ་ཕྱག་འཚལ་བསྟོད༔ ཧཱུྃ༔ ཞི་བའི་དབྱིངས་ཕྱུག་དཀར་གསལ་དྭངས་འཛུམ་མ༔
རྒྱས་པའི་དཔའ་མོ་བཞིན་བཟང་འོད་ལྡན་མ༔ དབང་གི་ལས་མཛད་ཆགས་པའི་བཅུད་གཡོ་མ༔ དྲག་པོའི་ལས་མཛད་རབ་ཏུ་གཏུམ་པ་མོ༔ ལས་བཞི་བདག་མོ་ཀུན་ཀྱང་གཙོ་མོའི་ཆས༔ ཕྱག་མཚན་རྒྱན་ལྡན་གར་སྟབས་ཤིགས་སེ་ཤིག༔ ཁྲོ་འཛུམ་དགྱེས་པའི་མདངས་བཟང་ཡ་ལ་ལ༔ གཡོ་བ་རབ་བཞད་བརྡ་སྐད་དི་རི་རི༔ སྤྱོད་པའི་རྣལ་འབྱོར་འཁྲུལ་འཁོར་སྣ་ཚོགས་བསྒྱུར༔ ཟབ་ལམ་གསང་བའི་བདེ་བ་ཀུན་སྟེར་མ༔ མཐོང་ན་མི་བཟོད་ཤེས་རབ་ཆ་ཤས་རྫོགས༔
བྱམས་གདུང་བུ་ལ་བརྩེ་བའི་མ་ཆེན་མོ༔ གསང་བའི་རིག་མ་ཕྲིན་ལས་བཞི་ལ་བསྟོད༔ ཧཱུྃ༔ དབྱིངས་ཕྱུག་དཔའ་མོ་མ་སྲིང་ཚོགས་བཅས་ལ༔ གུས་པས་བཏུད་དེ་རྩེ་གཅིག་བསྟོད་པའི་མཐུས༔ འཆི་མེད་འཇའ་ལུས་ཚེ་ཡི་རིག་འཛིན་སྩོལ༔
བདུན་པ་འཛབ་བསྐུལ་ནི། ཧཱུྃ༔ གསང་བ་དབྱིངས་ཀྱི་དབང་ཕྱུག་ཌཱཀྐིའི་ཚོགས༔ ཡེ་ཤེས་ཐུགས་དམ་འཛབ་ཀྱིས་རྒྱུད་བསྐུལ་ལ༔
ཟུང་འཇུག་བདེ་ཆེན་འཇའ་ལུས་བསྒྲུབ་པའི་ཕྱིར༔ མ་སྲིང་ཁྱེད་རྣམས་སྲོག་ལྟར་བཟུང་ལགས་ན༔ ཟབ་ལམ་དཔའ་མོས་རྟག་ཏུ་གྲོགས་གྱིས་ཤིག༔ ཕུང་ཁམས་འོད་ལུས་ཆོས་སྐུ་འགྲུབ་པ་ཡི༔ མ་ཁྱོད་བདག་གི་དཔུང་གཉེན་མཆིས་པའི་ཕྱིར༔ བཟླས་པ་སྔགས་ཀྱིས་ཐུགས་དམ་གནད་ནས་བསྐུལ༔ ཐོག་མར་གསལ་སྣང་དང་ང་རྒྱལ་སྦྲེལ་ལ་སྐུ་ལ་སེམས་འཛིན་པ་དང་ཡིད་བཟླས་འབའ་ཞིག་བྱ། སྐབས་འགར་འཇམ་རླུང་ཁ་སྦྱོར་དུ་བཟུང་ཞིང་རླུང་བཟླས་སམ་རྡོ་རྗེའི་བཟླས་པ་ལ་བསླབ། དེ་ནས་སྐྱོ་ཚེ་ངག་བཟླས་བྱ་བ་ལ། བསྙེན་དམིགས་ནི།
རང་ཉིད་མཁའ་འགྲོའི་སྤྱི་བོ་རུ། ། རིགས་བདག་པདྨ་ཐོད་ཕྲེང་གསལ། ། རང་གི་ཐུགས་ཀར་པད་ཉིའི་སྟེང༌། ། ཧཱུྃ་ཡིག་པད་རག་ཞུན་མའི་མདངས། ། ཐ་མར་སྔགས་ཀྱི་ཕྲེང་བས་བསྐོར། ། རྩ་ཁམས་བ་སྤུའི་གྲོང་ཁྱེར་དུ། ། འབུམ་ཕྲག་ཡངས་པའི་ཌཱཀྐིའི་ཚོགས། ། ཏིལ་གྱི་གང་བུ་ལྟ་བུར་གསལ། ། སྤྱི་བོའི་རིགས་བདག་བླ་མ་ལ། ། གདུང་ཤུགས་དྲག་པོའི་གསོལ་བཏབ་མོད། །
སྐུ་ལས་བདེ་སྟོང་ཡེ་ཤེས་ཀྱི། ། བདུད་རྩིའི་རྒྱུན་བབས་སྤྱི་བོ་ནས། ། རིམ་ཞུགས་རང་སྲོག་སྔགས་ཕྲེང་ལ། ། ཕོག་པས་གཡོན་བསྐོར་དྲག་ཏུ་འཁོར། ། སྤྲོ་བས་འོད་ཀྱིས་སྲིད་ཞི་ཁྱབ། ། བསྡུས་པས་གཟི་བྱིན་ལྷག་པར་འབར། ། གཙོ་འཁོར་མ་ལུས་ཐམས་ཅད་ཀུན། ། བདེ་ཆེན་ཡེ་ཤེས་ཉམས་འུར་བས། ། རྡོ་རྗེའི་གླུ་དབྱངས་འུ་རུ་རུ། ། དགའ་བཞིའི་བྲོ་རྡུང་ཁྲིགས་སེ་ཁྲིག །
རྩ་ཁམས་བ་སྤུ་ཚུན་ཆད་ཀུན། ། བདེ་དང་སྟོང་པར་ཕྲི་ལི་ལི། ། དུག་ལྔ་དབྱིངས་སུ་སངས་སེ་སང༌། ། དབང་བཞི་རྒྱུན་འབབ་ན་ར་ར། ། འཇའ་དང་འོད་དུ་ཀྱི་ལི་ལི། ། ཟེར་དང་ཟེར་ཕྲེང་ཡ་ལ་ལ། ། སྣང་བ་སྐུ་རུ་ལམས་སེ་ལམ། ། སྒྲ་གྲགས་སྔགས་སུ་དི་རི་རི། ། དྲན་རྟོག་ཆོས་སྐུར་སངས་སེ་སང༌། ། མ་རིག་ཉོན་མོངས་ཀ་ནས་དག །
འཇའ་ལུས་ཟང་ཐལ་ཆེན་པཽས་ངང༌། ། རྩལ་སྣང་མཁའ་འགྲོའི་དཱ་ལར་རྫོགས། མན་ངག་གསུམ་ལྡན་གྱི་དགོངས་པ་ལས། རྩ་སྔགས་ནི། ཨོྃ་བཛྲ་ཡོ་གི་ནི་ཨཱ་ཡུརྫྙཱ་ན་སུ་ཁཾ་པ་ཤཾ་སིདྡྷི་ཛ་ཛཿ སྒྲུབ་སྔགས་ནི། ཨོྃ་བཛྲ་ཡོ་གི་ནི་ཨ་ཡུརྫྙཱ་ན་ཧྲི་ད་ཡ་སིདྡྷི་ཧཱུྃ༔ ཞེས་ཅི་ནུས་དང༌། ཁྱད་པར་གྱི་ལས་སྦྱོར་དམིགས་གནད་རྣམས་གུད་དུ་ཤེས་པར་བྱའོ། རླུང་སྒྲུབ་སྔགས་དམིགས་ནི།
རང་ཉིད་ཕག་མོར་ཕྱི་གསལ་ནང་གསལ་དར་དམར་གྱི་གུར་ཕུབ་པ་ལྟ་བུའི་སྐུ་དབུས་དྲང་པོར་རྩ་དབུ་མ་མཚན་ཉིད་བཞི། འཁོར་ལོ་ལྔ་དང་བཅས་པ་གསལ་བཏབ་བཞིན་བུམ་ཅན་སྦྱོར་བ་བཞི་ལྡན་དུ་བཟུང༌། དེ་ཡང་ཐོ་རངས་རྡོ་རྗེ་མཁའ་འགྲོ་ཆུ་རླུང་དཀར་པོའི་རང་བཞིན་དུ་གྱུར་ནས། འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བཞིན་བུམ་ཅན་དང་བར་རླུང་བཟུང་བ་ལ་ཅི་ནུས་སུ་འབད་པར་བྱ། དེས་ཞེ་སྡང་གི་རྟོག་པ་འགག ། སྐུ་ཡི་ཡོན་ཏན་ཐམས་ཅད་རྒྱུད་ལ་སྐྱེས་པར་བསམ། དེ་བཞིན་དུ་ནམ་ལངས་རིན་ཆེན་མཁའ་འགྲོ་ས་རླུང་སེར་པོ། ཉིན་ཕྱེད་སངས་རྒྱས་མཁའ་འགྲོ་ནམ་མཁའི་རླུང་མཐིང་ཁ། ཕྱེད་ཡོལ་པདྨ་མཁའ་འགྲོ་མེ་རླུང་དམར་པོ། སྲོད་ལ་ཀརྨ་མཁའ་འགྲོ་རླུང་རླུང་ལྗང་གུའི་རང་བཞིན་དུ་གྱུར་ནས།
འཇའ་འོད་ཟུག་བཞིན་དུ་རླུང་རྔུབ་པ་དང་ནར་གྱིས་དྲངས་ནས་ལུས་ལ་བསྐྱིལ་བར་བསམ། དེ་ལྟར་བྱས་པས་དུག་ལྔའི་རྟོག་པ་འགག ། སྐུ་གསུང་ཐུགས་ཡོན་ཏན་ཕྲིན་ལས་ཀྱི་ཡོན་ཏན་ཐམས་ཅད་འཆར་བར་གསུངས་པ་བཞིན་ཉམས་སུ་བླངས། ཐུན་ལྔ་ལ་རླུང་བུམ་པ་ཅན་བརྒྱ་དང་བཅུ་ཡན་ཆག་མེད་འཛིན། མ་ནུས་ན་བར་རླུང་བཟུང་ཞིང་རླུང་སེམས་དབང་སྡུད་ཀྱི་སྔགས་འདི་བཞིན་བཟླས། ཨོྃ་བཛྲ་ཝཱ་ར་ཧཱི་ཨཥྚ་པ་ཤཾ་མ་མ་སིདྡྷི་ཧཱུྃ༔ ནོར་སྒྲུབ་སྔགས་ནི། ཨོྃ་བཛྲ་ཡོ་གི་ནི་པུཎྱེ་རཏྣ་པ་ཤཾ་ཐུན་ཐུན༔ དབང་སྡུད་སྔགས་ནི། ཨོྃ་བཛྲ་ཡོ་གི་ནི་ལོ་ཀ་ཛྙཱ་ན་སརྦ་རཱ་ག་པ་ཤཾ་ཐུན་ཐུན་ཛཿ
ཕྲིན་ལས་ཀུན་སྒྲུབ་སྔགས་ནི། ཨོྃ་བཛྲ་ཡོ་གི་ནི་སརྦ་ཀརྨ་ས་དྷ་ན་ཡེ་སྭཱ་ཧཱ༔ ཞེས་པའི་གོང་འོག་གི་སྔགས་རྣམས་རང་མོས་བཞིན་ཁོལ་ཕྱུང་དུ་བསྒྲུབ་ཀྱང་ཆོག༔ འབུམ་ཕྲག་གཅིག་གིས་འགྲུབ་རྟགས་འབྱུང་༔ འོན་ཀྱང་རྒྱུན་དུ་ཉམས་ལེན་བགྱིས་ན་ལུས་མ་བོར་བར་མཁའ་སྤྱོད་གཤེགས་ཏེ་འཇའ་ལུས་འགྲུབ་པར་འགྱུར་རོ༔ ཞེས་གསུངས་སོ། ཐུན་མཐར་དབྱངས་གསལ་ཡིག་བརྒྱ་རྟེན་སྙིང་སྟོང་ཚིག་བརྗོད། དེ་ནས་འདོད་དོན་གསོལ་བ་འདེབས་པ་ནི། ཧཱུྃ༔ བདེ་ཆེན་གཡོ་བ་མཆོག་གི་མཛེས་འཕྲོ་མ༔
གསང་གསུམ་རབ་དགའ་ཆ་ཤས་སྔོ་སངས་མ༔ གང་གུས་གདུང་བས་ནཱ་ད་རབ་ཏུ་གཡོ༔ མཐོང་ན་མི་མཐུན་སྤང་བའི་ག་ན་མཛོད༔ འཛན་པོ་ཀུན་ཀྱང་ཡིད་ཀྱུའི་རབ་དཀར་བསུ༔ ཆུ་གཏེར་རླབས་སུ་འདར་མའི་ཕྲེང་བ་ཡི༔ ཀ་ཏི་ཀ་ཡི་འཁོར་ལོ་རབ་བསྐུལ་བ༔ རཱ་ས་མེ་ཡི་བརྡས་བསྐུལ་སྒྲ་སྐད་ཀྱིས༔ རྩི་བཅུད་མྱོང་བའི་རོ་མཆོག་ཅི་བཞིན་དུ༔ ཟག་མེད་ལྷ་མོ་ཁྱོད་ཀྱི་ཕྲིན་ལས་མཛོད༔ ཆ་ཤས་འདབ་བརྒྱའི་ཨུཏྤལ་དྲི་བསུང་གིས༔
གཡོ་ལ་རྟག་ཏུ་ཀུན་སྣང་ངོམས་མེད་བཞིན༔ ཡིད་བཞིན་དཔའ་མོ་ཁྱོད་ཀྱིས་བསུ་བར་མཛོད༔ ཨོྃ་ཧ་རི་ནི་ས་སིདྡྷི་ཕ་ལ་ཧཱུྃ༔ ཞེས་པས་དབང་བཞི་བླང༌། གསུམ་པ་རྗེས་ཀྱི་རིམ་པ་ལ། ཚོགས་མཆོད་རྒྱས་པ་གཞུང་གི་མུ་ཏིག་རྩལ་ཕྲེང་ལྟར་བྱ་བར་འོས་ཀྱང༌། བསྙེན་སྒྲུབ་དུས་བཞི་སོགས་ལ་འཇུག་པ་བདེ་ཕྱིར་གཏེར་ཆེན་ཉིད་ཀྱི་དགོངས་པ་བཞིན། མཁའ་འགྲོ་གསང་བ་ཡེ་ཤེས་ལྟར་བསྟན་པ་ལ་བཅུ་གཅིག་ལས། དང་པོ་ཚོགས་ཀྱི་བྱིན་རླབས་ནི། ཧཱུྃ༔
བདག་ཉིད་ཡེ་ཤེས་མཁའ་འགྲོའི་ཐུགས་ཀ་ནས༔ ཚོགས་འཁོར་སྦྱང་ཕྱིར་སྐུ་གསུམ་ཡིག་འབྲུ་འཕྲོས༔ མཆོད་རྫས་ལ་ཕོག་བྱིན་བརླབས་བཅུད་མཆོག་སྤེལ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔ ཨོཾ་ཨཱཿཧཱུྃ༔ ལན་གསུམ། གཉིས་པ་ཚོགས་ཞིང་སྤྱན་འདྲེན་པ་ནི། ཧཱུྃ༔ འོག་མིན་མཁའ་སྤྱོད་བདེ་ཆེན་ཕོ་བྲང་ནས༔ གསང་བ་ཡེ་ཤེས་རྡོ་རྗེ་རྣལ་འབྱོར་མ༔
ཕག་མོ་རིགས་བཞི་མ་སྲིང་བྱེ་བ་འབུམ༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ གཞན་ཡང་ཕྱི་ནང་སྐྱོང་བའི་ལས་བྱེད་ཚོགས༔ བཀའ་སྲུང་གཏེར་བདག་མཆོད་འོས་མགྲོན་གྱུར་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ གནས་འདིར་བྱིན་ཕོབ་མཆོད་རྫས་བཅུད་མཆོག་སྤེལ༔ འདིར་ཚོགས་སྐལ་ལྡན་སྒྲུབ་ལ་མཆོག་ཐུན་སྩོལ༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཨ་བེ་ཤ་ཡ་ཨཱཿ གསུམ་པ་མཆོད་བསྐང་བཤགས་པ་ནི། ཧཱུྃ༔
དབྱིངས་ཕྱུག་གསང་བའི་མཁའ་འགྲོ་རྒྱ་མཚོ་དང་༔ བཀའ་གཏེར་སྐྱོང་བའི་སྲུང་མ་འཁོར་བཅས་ལ༔ འདོད་ཡོན་ཞལ་ཟས་ཚོགས་ཀྱི་མཆོད་པ་འབུལ༔ དགྱེས་པར་བཞེས་ནས་ཐུགས་དམ་བསྐངས་གྱུར་ནས༔ མཆོག་ཐུན་དངོས་གྲུབ་མྱུར་བ་ཉིད་ཐོབ་སྟེ༔ ཉམས་ཆག་བཤགས་ཤིང་མི་སྒྲིབ་ཚངས་པར་སྩོལ༔ ཨོྃ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི་ཁཱ་ཧི༔ བཞི་པ་བསྒྲལ་བསྟབ་ནི། ཧཱུྃ༔ བདག་ཉིད་དྲག་མོ་ཕག་གདོང་གསལ་བའི་མདུན༔
ཤོར་མེད་ལྕགས་ཁང་ནང་དུ་ནྲྀ་ཏྲི་ལས༔ དགྲ་བགེགས་བྱད་མ་མངོན་སུམ་ལྟ་བུར་གསལ༔ བདེན་སྟོབས་ནི། ན་མོཿ མཆོག་གསུམ་རྩ་བ་ཕྱག་རྒྱ་ཏིང་འཛིན་སྔགས༔ གསང་བ་ཌཱཀྐི་མཁའ་འགྲོ་བྱེ་བ་འབུམ༔ བཀའ་སྲུང་གཏེར་བདག་སྲུང་མ་རྒྱ་མཚོའི་ཚོགས༔ བདེན་པ་ཆེན་པོའི་མཐུ་སྟོབས་ནུས་པ་ཡིས༔ སངས་རྒྱས་བསྟན་དགྲ་རྣལ་འབྱོར་སྒོས་དགྲ་རྣམས༔ རྐྱེན་ངན་བར་ཆོད་གློ་བུར་བགེགས་ཀྱི་ཚོགས༔
དགྲ་གཟུགས་ཐ་མའི་ལིངྒ་འདི་ལ་ཁུག༔ ཨོཾ་བཛྲ་ཨངྐུ་ཤ་ཡ་ཛ་ཛཿ དགྲ་བགེགས་ནྲྀ་ཏྲི་མཱ་ར་ཡ་ཛ་ཛཿ བསྒྲལ་བ་ནི། ཧཱུྃ༔ འབར་བའི་ཕྱག་མཚན་དགྲ་བོ་སྒྲོལ་བའི་མཚོན༔ རྡོ་རྗེས་མཚན་པ་ཟངས་གྲི་ཐོག་ལྟར་འབེབས༔ བྱད་མ་གནོད་བྱེད་མགོ་ལུས་དུམ་བུར་གཏུབ༔ ཕྱེ་མར་བརླག་ཅིང་སྒྲོལ་བའི་ཕྲིན་ལས་མཛོད༔ ཨོྃ་བཛྲ་ཏ་མ་ཀ་ར་ཏི་ཀ་ཡ་གནོད་བྱེད་དགྲ་བགེགས་ཐམས་ཅད་ནྲྀ་ཏྲི་རྦད་རྦད༔

བསྟབ་པ་ནི། ཧཱུྃ༔ གསང་བའི་དབྱིངས་ཕྱུག་དཀྱིལ་འཁོར་ལྷ་ཚོགས་ལ༔ མ་རུངས་དགྲ་བགེགས་བསྒྲལ་བའི་ཤ་ཁྲག་རུས༔ དགྱེས་པར་བཞེས་ཤིག་བདུད་བཞིའི་ཚོགས་བཅོམ་ནས༔ སྒྲུབ་པའི་འགལ་རྐྱེན་བར་ཆད་ཞི་བར་མཛོད༔ ཨོྃ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ ལྔ་པ་ལྷག་མ་བསྔོ་བ་ནི། ཧཱུྃ༔ གནས་ཉུལ་དུས་བདག་ཕྲ་མེན་མ༔ དཀྱིལ་འཁོར་མུ་རན་སྐྱོང་བ་ཡི༔
འབར་མ་ཕོ་ཉའི་ཚོགས་རྣམས་ལ༔ ལྷག་མ་བཀའ་ཡི་ཕ་འབབ་འབུལ༔ བསྟན་སྲུང་མེལ་ཚེ་འགྲུབ་པར་མཛོད༔ ཨོྃ་ཨུཙྪིཥྚ་བྷ་ལིངྟ་ཁཱ་ཧི༔ དྲུག་པ་ཐུགས་དམ་བསྐུལ་བ་ནི། ཧཱུྃ༔ མཐིང་ནག་ཨེ་ཡི་ཕོ་བྲང་ནས༔ དབྱིངས་ཕྱུག་ཌཱཀྐིའི་སྐུར་བཞེངས་ལ༔ མཐུ་རྩལ་སྟོབས་ཀྱི་ཐུགས་དམ་བསྐུལ༔ ལས་བཞི་ཀུན་འགྲུབ་ཕྲིན་ལས་བཅོལ༔
དམར་གྱི་གཏོར་མ་འདི་བཞེས་ལ༔ བདག་ཅག་བྱང་ཆུབ་མཆོག་ཐོབ་སྟེ༔ འཇའ་ལུས་མཁའ་སྤྱོད་འགྲུབ་པར་མཛོད༔ ཅེས་ཚོགས་གཏོར་འབུལ། བདུན་པ་ཆད་མདོ་བསྒྲག་པ་ནི། ཧཱུྃ༔ སྔོན་ཚེ་བར་དང་ཐ་མའི་དུས༔ སྙིང་ཐིག་སྦས་དང་བཏོན་པའི་ཚེ༔ ཁས་བླངས་བཞིན་དུ་གཏོར་མ་བཞེས༔ ཡང་ཟབ་བྱ་ར་འགྲུབ་པར་མཛོད༔
ཨོྃ་སརྦ་དྷརྨ་པཱ་ལ་ཡ་ཨི་དཾ་བྷ་ལིངྟ་ལ་ཁཱ་ཧི༔ བརྒྱད་པ་བརྟན་མ་སྐྱོང་བ་ནི། ཧཱུྃ༔ བོད་སྐྱོང་མ་སྲིང་བཅུ་གཉིས་ཀྱིས༔ མཐུན་རྫས་གཏོར་མ་འདི་བཞེས་ལ༔ ཡུལ་སྲུངས་ལོ་ལེགས་བཀྲ་ཤིས་སྤེལ༔ དུས་འཁྲུགས་ནད་ཡམས་ཞི་བར་མཛོད༔ ཨོྃ་མ་མ་ཏིང་ཏིང་ཤག་ཤག་ལེ་ལེ་ཏི་མ་མ་ཁཱ་ཧི༔ དགུ་པ་རྟ་བྲོ་བརྡུང་བ་ནི། ཧཱུྃ༔
མཁའ་འགྲོ་གསང་བའི་བྲོ་ར་རུ༔ མ་སྲིང་འདུས་པའི་བྲོ་བརྡུངས་པས༔ ཕྱི་ནང་བར་ཆོད་ཐལ་བར་རློག༔ ལས་བཞི་ལྷུན་གྲུབ་ཆེན་པོར་གྱུར༔ ཨོྃ་ནན༔ ཨཱཿནན༔ ཧཱུྃ་ནན༔ བགེགས་སྲིན་དམ་སྲི་སཏྭཾ་བྷ་ཡ་ནན༔ བཅུ་པ་དངོས་གྲུབ་བླང་བ་ནི། ཧཱུྃ༔
ཟབ་ཡངས་བདེ་ཆེན་འཁོར་ལོའི་ཕོ་བྲང་ནས༔ གསང་བ་ཡེ་ཤེས་ཌཱཀྐི་རྒྱ་མཚོའི་ཚོགས༔ ཐུགས་དམ་རྒྱུད་བསྐུལ་མཆོག་ཐུན་ཀུན་སྩོལ་ནས༔ དབང་བཞི་ཡེ་ཤེས་ཐོབ་པར་མཛད་དུ་གསོལ༔ ཨོྃ་བཛྲ་ཡོ་གི་ནི་ཀཱ་ཡ་སིདྡྷི་ཨོྃ༔ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔ གུ་ཎ་སིདྡྷི་ཧྲཱིཿ གུ་ཡ་སརྦ་སིདྡྷི་ཕ་ལ་ཨ་བྷི་ཥིཉྩ་ཧཱུྃ༔ རྗེས་ཆོག་ལ་དྲུག །
དང་པོ་གཏང་རག་གི་མཆོད་བསྟོད་ནི། ཨོྃ་བཛྲ་ཡོ་གི་ནི་ས་པ་རི་ཝཱ་ར་བཛྲ་ཨརྒྷཾ་པཱ་དྱཾ? སོགས་ཀྱིས་མཆོད་ལ། ཧཱུྃ༔ སྐྱེ་མེད་རྣམ་དག་ཆོས་དབྱིངས་ངང་ཉིད་ལས༔ སྐྱེ་བའི་ཆོ་འཕྲུལ་ཅི་ཡང་སྟོན་མཛད་པ༔ འགྲོ་བ་ཀུན་སྐྱོབ་ཡེ་ཤེས་མཁའ་འགྲོ་མ༔ དུག་གསུམ་འཇོམས་མཛད་ཁྱོད་ལ་ཕྱག་འཚལ་བསྟོད༔ ཅེས་བསྟོད། གཉིས་པ་བཟོད་གསོལ་ནི། ཨོྃ༔
མ་འབྱོར་པ་དང་ཉམས་པ་དང་༔ ཆོ་ག་ལྷག་ཆད་འགལ་ཞིང་འཁྲུལ༔ བསྐྱེད་རྫོགས་ཕྱི་ནང་ནོར་བ་དང་༔ རྨོངས་ཤིང་བག་མེད་ཅི་མཆིས་པ༔ མ་སྲིང་ཚོགས་ལ་བཟོད་པར་གསོལ༔ ཨོྃ་ཌཱཀྐི་ས་ཏྭ་ས་མ་ཡ༔ མ་ནུ་པཱ་ལ་ཡ༔ སོགས? ཌཱཀྐིའི་ཡིག་བརྒྱ་བརྗོད་ཅིང་བཟླས། བརྟན་བཞུགས་སྤྱི་ལྟར་བྱ། གསུམ་པ་དཀྱིལ་འཁོར་བསྡུ་ལྡང་ནི།
ཧོཿ སྣང་སྲིད་ཐམས་ཅད་མཁའ་འགྲོའི་ཞྀང་༔ རང་ལུས་འབྱུང་བ་གདོས་བཅས་བྲལ༔ སྒྲ་རྣམས་བྲག་ཆའི་གདངས་བཞིན་སྣང་༔ འགྱུ་བ་དྲན་རིག་ཀ་དག་ངང་༔ ཨ་ཨ་ཨཱཿ རོལ་རྩལ་ཐུགས་རྗེ་ཁྲོས་མའི་སྐུ༔ གསལ་སྟོང་འཛིན་མེད་ལམ་དུ་ཤར༔ ཧཱུྃ་ཧཱུྃ་ཧཱུྃ༔ བཞི་པ་བསྔོ་བ་ནི།
ཧོཿ བསྔོ་བྱ་ཡུལ་དང་བྲལ་བ་སངས་རྒྱས་ཡིན༔ བསྔོ་བྱེད་མཁན་པོ་སྟོང་པ་རང་སར་གྲོལ༔ བསྔོ་ཡུལ་གདོད་ནས་མི་དམིགས་ཨ་ལ་ལ༔ ལྔ་པ་སྨོན་ལམ་ནི། ཧོཿ མ་གྱུར་ཐམས་ཅད་གཞི་དག་ཆོས་ཀྱི་སྐུ། ། མ་བསྒོམས་མ་བཅོས་ཡེ་ནས་རང་སངས་རྒྱས། ། འོན་ཀྱང་དེ་དོན་མ་རྟོགས་འཁྲུལ་པའི་འགྲོ། ། ཀུན་ཀྱང་ཡུམ་ཆེན་གོ་འཕང་ཐོབ་པར་ཤོག །
ཅེས་དམིགས་མེད་བདེ་བ་ཆེན་པོར་འཁོར་གསུམ་ཡོངས་དག་དབྱིངས་རིག་ཟུང་འཇུག་ལ་མཉམ་པར་བཞག་གོ ། དྲུག་པ་བཀྲ་ཤིས་ནི། ཧཱུྃ༔ དུས་གསུམ་སངས་རྒྱས་གསང་བའི་མཛོད་འཛིན་མ༔ ནམ་མཁའི་ལུས་ཅན་རྡོ་རྗེ་ཌཱཀྐིའི་གཙོ༔ དབྱིངས་ཕྱུག་དཔལ་འབར་འདོད་རྒུ་མཆོག་སྦྱིན་མོ༔ མ་སྲིང་ཌཱཀྐིའི་ཚོགས་ཀྱིས་བཀྲ་ཤིས་ཤོག༔ མེ་ཏོག་གི་ཆར་དབབ་ཅྀང་ཤིས་པ་བརྗོད། དགེ་རྩ་བསྔོ་ཞིང་སྨོན་ལམ་གདབ་པ་ནི། ཇི་ལྟར་ལྷ་མོ་ཁྱེད་ཉིད་དང༌། །
བདག་ཉིད་རབ་ཏུ་མཉམ་སྦྱར་ཕྱིར། ། འདི་ནས་འཇིག་རྟེན་འོག་ཏུ་ཡང༌། ། མཁའ་འགྲོ་མ་ཡི་གཟུགས་ཅན་དུ། ། བདག་ཉིད་འབྱུང་ཞིང་འགྱུར་བར་ཤོག ། བདེ་ཞིང་བདེ་བ་བསྟེན་པ་དང༌། ། བདེ་བ་ཆེན་པོར་བདག་འགྱུར་ཤོག ། འཆི་ཚེ་དཔའ་བོ་རྣལ་འབྱོར་མ་རྣམས་ཀྱིས། ། མེ་ཏོག་ཕྲེང་དང་རྒྱལ་མཚན་གདུགས་ཐོགས་ཤིང༌། ། གླུ་གར་རོལ་མོའི་སྤྲིན་གྱིས་མདུན་བསུས་ཏེ། ། མཁའ་ལ་སྤྱོད་པའི་གྲོང་དུ་ཁྲིད་པར་ཤོག །
སྣང་ཆ་བདེ་ཆེན་གར་དབང་ཧེ་རུ་ཀ ། སྟོང་ཆ་རྣམ་ཀུན་མཆོག་ལྡན་ཕག་མོ་ཡུམ། ། ཟུང་འཇུག་དབྱེར་མི་ཕྱེད་པའི་བདེན་པ་དེས། ། དོན་གཉིས་འདོད་པ་ཡོངས་རྫོགས་བཀྲ་ཤིས་ཤོག ། ཅེས་ཨོ་རྒྱན་རྩ་གསུམ་གླིང་པའི་ཟབ་གཏེར་ལུས་མེད་མཁའ་འགྲོའི་ཆོས་བཞིའི་ནང་ཚན་གསང་བ་ཡེ་ཤེས་མཁའ་འགྲོའི་སྒྲུབ་ཐབས་བཀླག་ཆོག་ཏུ་བཀོད་པ་བདེ་ཆེན་གསང་ལམ་ཞེས་བྱ་བ་འདིའང་ལམ་འདིར་མོས་པ་མི་ཕྱེད་པའི་བློ་གྲོས་ཅན་རང་སློབ་ཨོ་རྒྱན་གསང་སྔགས་འགྲོ་འདུལ་གྱིས་གསང་སྔགས་ཕུར་པ་གླིང་གིས་ལོ་གསུམ་སྒྲུབ་སྡེའི་ཉམས་བཞེས་བྱ་སླ་བའི་ཆེད་དུ་ཆོག་ཁྲིགས་དགོས་ཞེས་བཀས་བསྐུལ་ལྟར་གནས་གསུམ་མཁའ་འགྲོ་འདུ་བའི་ཉེ་བའི་ཚནྡྷོ་ཧ་བལ་ཡུལ་ཡང་ལེ་ཤོད་ཨེ་ཝཾ་སྒྲུབ་སྡེ་ཟུང་ལྡན་དུ་ཕྱོགས་ཉུལ་གྱི་དཱ་རི་དྲ་མནྟྲ་གུ་ཧྱ་ཤཱ་ས་དྷཱ་ར་འབོད་པས་གཏེར་གཞུང་རྩ་བ་སོར་བཞག་གི་ཁ་འགེངས་དགོས་པ་རྣམས་རང་གཞུང་ཁྲོས་མའི་ཆོག་ཁྲིགས་ཡེ་ཤེས་སྒོ་འབྱེད་སོགས་རིགས་མཐུན་གཞན་ལས་བླངས་ཏེ་རབ་བྱུང་བཅུ་བདུན་ཆུ་མོ་ལུག་གི་ལོར་ཆོ་འཕྲུལ་ཟླ་བའི་ཡར་ངོའི་ཚེས་བཅུའི་ཉིན་གྲུབ་པར་བགྱིས་པ་ལ་ཉེས་འགལ་མཆིས་ན་མ་སྲིང་མཁའ་འགྲོའི་ཚོགས་ལ་བཟོད་པར་གསོལ་ཞིང་དགེ་བས་རང་རིག་ཡེ་ཤེས་མཁའ་འགྲོའི་རང་ཞལ་དངོས་སུ་མཇལ་བའི་རྒྱུར་གྱུར་ཅིག། །། ངི༽ ཆངས་བུ་བརྒྱ་རྩ། འབྲི་རྒྱུ། ཅི༽ མུ་ཁྲིའི་གནས་སྒོ་འབྱེད་པའི་ཚེ་འཚུབ་ལྷོང་བྱུང་སྐབས་རྩ་གསུམ་གླིང་པས་ཐོལ་བྱུང་དུ་གསུངས་པའི་གཅོད་དམིགས་ནི། ཕཊ྄ཿ གནས་མི་མངོན་ནམ་མཁའི་དབྱིངས་རུམ་ནས། །
ཕ་པདྨ་འབྱུང་ནས་བྱིན་རླབས་ཅན། ། བདག་གསོལ་བ་འདེབས་སོ་བྱིན་གྱིས་རློབས། ། བཀའ་སྣང་སྲིད་ལྷ་འདྲེ་དབང་དུ་སྡུས། ། ལུས་འདུས་བྱས་ཕུང་པོ་ཚོགས་སུ་བཞེས། ། རྐྱེན་རོ་སྙོམ་ལམ་དུ་ལྷོངས་བར་ཤོག ཕཊ྄ཿ གནས་རྟེན་འབྲེལ་བདེན་ཚིག་ཕོ་བྲང་ནས། ། མ་ཡེ་ཤེས་མཚོ་རྒྱལ་བྱིན་རླབས་ཅན། ། བདག་གསོལ་བ་འདེབས་སོ་བྱིན་གྱིས་རློབས། ། བཀའ་སྣང་སྲིད་ལྷ་འདྲེ་དབང་དུ་སྡུས། །
ལུས་འདུས་བྱས་ཕུང་པོ་ཚོགས་སུ་རོལ། ། རྐྱེན་རོ་སྙོམ་ལམ་དུ་ལྷོངས་བར་ཤོག ། ཕཊ྄ཿ གནས་འགྲོ་འདུལ་ཕྲིན་ལས་ཀྱི་ཕོ་བྲང་ནས། ། ཕ་སངས་རྒྱས་ཡེ་ཤེས་བྱིན་རླབས་ཅན༔ བདག་གསོལ་བ་འདེབས་སོ་བྱིན་གྱིས་རློབས། ། བཀའ་སྣང་སྲིད་ལྷ་འདྲེ་དབང་དུ་སྡུས། ། ལུས་འདུས་བྱས་ཕུང་པོའི་ཚོགས་སུ་རོལ། ། རྐྱེན་རོ་སྙོམས་ལམ་དུ་ལྷོང་བར་ཤོག༔ ཕཊ྄ཿ
གནས་རང་རིག་སྐུ་གསུམ་གྱི་ཕོ་བྲང་ནས། ། ཕ་རྩ་བརྒྱུད་བླ་མ་བྱིན་རླབས་ཅན། ། བདག་གསོལ་བ་འདེབས་སོ་བྱིན་གྱིས་རློབས། ། བཀའ་སྣང་སྲིད་ལྷ་འདྲེ་དབང་དུ་སྡུས། ། ལུས་འདུས་བྱས་ཕུང་པོའི་ཚོགས་སུ་རོལ། ། རྐྱེན་རོ་སྙོམས་ལམ་དུ་ལྷོང་བར་ཤོག ། ཕཊ྄ཿ གཟུགས་ཅན་གྱི་དགྲ་ཕཊ྄ཿ གཟུགས་མེད་ཀྱི་བགེགས་ཕཊ྄ཿ སྣང་སྲིད་ཀྱི་ཆོ་འཕྲུལ་ཕཊ྄། །
ང་བདག་གི་འགོང་པོ་ཕཊ྄། ། རེ་དོགས་ཀྱི་འཛིན་པ་ཕཊ྄། ། གཅིག་ཆོད་དེ་ཐོག་ཏུ་ཕཊ྄།
ཅེས་གསུངས་ཏེ་རྐང་དུང་ལན་གསུམ་བཏང་བས་འཚུབས་ལྷོང་རང་ཡལ་དུ་སོང༌། ཞལ་གསུང་རྣམ་ཐར་ནས་ཁོལ་དུ་ཕྱུང་བའོ།། །། ཆི༽ ཐོག་མར་གཅོད་ཀྱི་གདམས་པ་ཞལ་ཤེས་མིང་མཚོན་ཙམ་ལ། ཐོག་མར་གསང་བ་ཡེ་ཤེས་ནི། སྐྱབས་འགྲོ་སེམས་བསྐྱེད། སྲུང་འཁོར། དེ་ནས་གསོལ་འདེབས་བྱིན་འབེབས།
དེ་ནས་གཞུང་བསྲང་བསྙེན་སྒྲུབ་ ཨརྒྷཾ་ སོགས་ཀྱིས་བསྟོད། དེ་ནས་ཚོགས་བཤམས་བཀའ་སྲུང་ཟངས་བཙན་དང༌། ཆོས་སྐྱོང་གང་འོས་བྱ། ཟངས་བཙན་མངོན་རྟོགས་བསྐང་བའི་གོང་ནས། བསྟོད་པ་ལ་འཇུག་ནས་བསྐུལ་བ་མཚམས་བར་ཚོགས་བྱིན་རླབས་བསྐང་ཚོགས་དང་གསང་བ་ཡེ་ཤེས་གཉིས་མེད་སྤྱི་མཚམས་བྱིན་རླབས་དང་བྱིན་རླབས། སྤྱན་འདྲེན་དང་སྤྱན་འདྲེན་ཤེས་པར་བྱ། མཁའ་འགྲོ་འབུམ་བསྐང་བཙན་གྱི་བསྐང་བ་ནས་ཅི་འཚམས། གཅོད་ཚོགས་ཀྱི་བསྟབ་པ་ནས་རིམ་བཞིན་བྱ། ༈ དེ་ནས་སྦྱིན་སྲེག་འཇུག་པ་ལ། བསང་སྦྱང༌།
མེ་སྦར་རླུང་གཡབ་མེ་མགོ་མནན། མེ་མཚམས་བཅད། མེ་ལྷ་སྤྱན་དྲངས། མཆོད་པའི་མཚམས་ནས་གཞུང་གི་མཆོད་རྫས་ཆ་གཅིག་འབུལ། རྩ་སྔགས། ཨགྣེ་ དང་ ཨོྃ་ཧཾ་ཀཱ་ལཾ་པ་ སོགས་དང་ཕྲིན་ལས་བཞི་བཅོལ། མེ་ལྷའི་བསྟོད་པ་བྱ། དེ་ནས་ཕྲིན་ལས་གཞུང་བསྲང་བ་ནི། སྦྱིན་སྲེག་གཞུང་གི་བསྐྱེད་ཆོག་ཟིན་ནས་ལྷ་བསྐྱེད་དང༌། གསང་བ་ཡེ་ཤེས་མངོན་རྟོགས་ནས་མཆོད་པའི་མཚམས།
མེ་ལྷ་སྤྱན་དྲངས། མཆོད་འགྲིགས་སྔར་ལྟར་རོ། རྩ་སྔགས། ཨོྃ་བཛྲ་ཡོ་གི་ནི་ དང༌། ཨོྃ་ཧཾ་ཀཱ་ལཾ་པ་ སོགས་དང༌། ལས་བཞིའི་ཤམ་བུ་དང་གསང་བ་ཡེ་ཤེས་ནས་བསྟོད་པ་བྱ། ཚོགས་ལྷག་བཏང༌། བསྐུལ་གཏོར་གྱི་རིགས་བཤམས་དེ་ནས་གསང་བ་ཡེ་ཤེས་བསྐུལ་གཏོར་འབུལ་ལོ། མཁའ་འགྲོ་འབུམ་བསྐུལ། བཙན་བསྐུལ།
མཁའ་འགྲོ་སྤྱི་བསྐུལ། དེ་ནས་ཚོགས་ལྷག་ཕྲན་བུ་དང་སྲེག་རྫས་ལྷག་མ་རྣམས་འབུལ། མེ་ལྷའི་གཏོར་མ་འབུལ། མེ་ཞགས་ལ་སྤྲོ་ན་བྱ། རྫས་གཞི་སྦྱིན་སྲེག་ནས་བསྡུ། གོང་གི་གསང་བ་ཡེ་ཤེས་ནས་བསྡུ། བསྐང་ཚོགས་ནས་སྨོན་ལམ་གྱི་རྒྱས་གདབ་བོ།། །། ཇི༽ གཅོད་ཀྱི་ས་འབེབས་གྲངས་དོན་བསྡུས་པ་བཞུགས་སོ། མ་ཅིག་ལབ་ཀྱི་སྒྲོལ་མའི་སྐུ་ལ་འདུད། མི་ལ་ན་ཚ་མང་བ་གཤིན་དུར་ཐོན་དུས་ས་འབེབས་བྱེད་ས་ས་མིག་བཙལ་ནས།
དང་པོ་དཀར་འགྱེད་དམར་འགྱེད་དམིགས་པ་བྱ་དེ་ནས་མདའ་དར་གཡས་དང་འཇོར་བ་གཡོན། དར་རས་སྲོག་མཐུན་པའི་སྐད་དར་བརྒྱབ་ཅིང༌། ལྷོ་ཕྱོགས་ལ་ཁ་གྱུ་ནས་འདོན་སྒོམ་སྦྲགས། ཕཊ྄་ཕཊ྄་ཕཊ྄ཿ རང་ཉིད་སྐད་ཅིག་གིས་ཁྲོས་མ་ནག་མོ་ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་ཤིང་སྐྲ་གྲོལ་བ་དུར་ཁྲོད་ཆས་བརྒྱད་དང་ལྡན་པའི་ཐུགས་ཀ་ནས་རང་འདྲ་བའི་ས་འོག་སྤྱོད་པའི་ལྷ་གསེར་གྱི་མདངས་དང་ལྡན་པ་གཅིག་འཕྲོས། ས་འོག་ཏུ་སྤྱོད་པའི་འདིར་གནས་པ་རྣམས་གོམ་པ་དགུ་ཡི་སར་དགྱེས་པར་འགོད། འོག་རྒྱ་མཚོའི་ཁ་ནས་ཀླུའི་ནོར་བུ་བསམ་འགྲུབ་རྒྱ་མཚོའི་འོད་ཡར་ཐིམ་པར་གྱུར། རྐང་པ་གཡོན་པས་ས་མིག་ནས་མནན། ཕཊ྄་ཕཊ྄་ཕཊ྄ཿ རང་ཉིད་ཁྲོས་མའི་སྐུ་སྨད་གསེར་གྱི་ཕུར་པ་ལ་ཡེ་ཤེས་ལྔ་ཡི་འོད་འབར་བ་གཅིག་ཏུ་གྱུར།
ས་མིག་འདི་ལ་སྒབ་འདྲེ་བྱེད་པའི་ས་སྲིན་གནོད་བྱེད་སྡིག་པ་རྭ་ཅན་གྱི་གཟུགས་ཅན་དེ་ལ་བདག་དང་ཡོན་བདག་གི་ནད་གདོན་བར་ཆད་ཐམས་ཅད་ཐིམ་པར་གྱུར། སྐུ་སྨད་ཕུར་པའི་དབལ་གྱི་འོད་ཟེར་ནས་དུག་ལྔ་ཡེ་ཤེས་མེ་ཡི་འོད་ཀྱིས་བསྲེགས། ཕུར་གཤམ་ནས་རླུང་བུས་པས་འབྱུང་བཞི་བརྩེགས་པའི་འོག་ཏུ་བཏགས། ཕཊ྄་ཕཊ྄་ཕཊ྄ཿ རང་བཞིན་མཁའ་འགྲོ་མ་རིགས་ལྔ་གཙོ་འཁོར་རིམ་པར་བསྡུས་ཤར་ནས་གཡས་བསྐོར་བྱས། ཀྱཻ་མ། ཤར་རྡོ་རྗེ་རིགས་ཀྱི་མཁའ་འགྲོ་མ། ། དཀར་མོ་དུང་གི་ཐོར་ཚུགས་ཅན། ། དར་དང་རིན་ཆེན་རུས་པའི་རྒྱན་གྱིས་སྤྲས། ། འཁོར་དུ་དཀར་མོ་འབུམ་གྱིས་བསྐོར། །
མ་མཁའ་འགྲོའི་མཐུ་དང་བྱིན་རླབས་ཀྱིས། ། ཤར་ཕྱོགས་ས་གཡང་དངོས་གྲུབ་རྣམས། ། འོད་དཀར་པོའི་རྣམ་པར་བཅུད་བསྡུས་ལ། ། ས་གཞི་འདི་ལ་ཐིམ་པར་གྱུར། ཕཊ྄་ཕཊ྄་ཕཊ྄ཿ ཀྱཻ། མ་ལྷོ་རིན་ཆེན་རིགས་ཀྱི་མཁའ་འགྲོ་མ། ། སེར་མོ་གསེར་གྱི་ཐོར་ཚུགས་ཅན། ། དར་དང་རིན་ཆེན་རུས་པའི་རྒྱན་གྱིས་སྤྲས། ། འཁོར་དུ་སེར་མོ་འབུམ་གྱིས་བསྐོར། །
མ་མཁའ་འགྲོའི་མཐུ་དང་བྱིན་རླབས་ཀྱིས། ། ལྷོ་ཕྱོགས་ས་གཡང་དངོས་གྲུབ་རྣམས། ། འོད་སེར་པོའི་རྣམ་པར་བཅུད་བསྡུས་ལ། ། ས་གཞི་འདི་ལ་ཐིམ་པར་མཛོད། ཕཊ྄་ཕཊ྄་ཕཊ྄ཿ ཀྱཻ། མ་ནུབ་པདྨ་རིགས་ཀྱི་མཁའ་འགྲོ་མ། ། དམར་མོ་བྱི་རུའི་ཐོར་ཚུགས་ཅན། ། དར་དང་རིན་ཆེན་རུས་པའི་རྒྱན་གྱིས་སྤྲས། ། འཁོར་དུ་དམར་མོ་འབུམ་གྱིས་བསྐོར། །
མ་མཁའ་འགྲོའི་མཐུ་དང་བྱིན་རླབས་ཀྱིས། ། ནུབ་ཕྱོགས་ས་གཡང་དངོས་གྲུབ་རྣམས། ། འོད་དམར་པོའི་རྣམ་པར་བཅུད་བསྡུས་ལ། ། ས་གཞི་འདི་ལ་ཐིམ་པར་མཛོད། ཕཊ྄་ཕཊ྄་ཕཊ྄ཿ ཀྱཻ། མ་བྱང་ལས་ཀྱི་རིགས་ཀྱི་མཁའ་འགྲོ་མ། ། ལྗང་མོ་གཡུ་ཡི་ཐོར་ཚུགས་ཅན། ། དར་དང་རིན་ཆེན་རུས་པའི་རྒྱན་གྱིས་སྤྲས། ། འཁོར་དུ་ལྗང་མོ་འབུམ་གྱིས་བསྐོར། །
མ་མཁའ་འགྲོའི་མཐུ་དང་བྱིན་རླབས་ཀྱིས། ། བྱང་ཕྱོགས་ས་གཡང་དངོས་གྲུབ་རྣམས། ། འོད་ལྗང་གུའི་རྣམ་པར་བཅུད་བསྡུས་ལ། ། ས་གཞི་འདི་ལ་ཐིམ་པར་གྱུར། ཕཊ྄་ཕཊ྄་ཕཊ྄ཿ ཀྱཻ། མ་དབུས་སངས་རྒྱས་རིགས་ཀྱི་མཁའ་འགྲོ་མ། ། སྔོན་མོ་མུ་མེན་ཐོར་ཚུགས་ཅན། ། དར་དང་རིན་ཆེན་རུས་པའི་རྒྱན་གྱིས་སྤྲས། ། འཁོར་དུ་སྔོན་མོ་འབུམ་གྱིས་བསྐོར། །
མ་མཁའ་འགྲོའི་མཐུ་དང་བྱིན་རླབས་ཀྱིས། ། དབུས་ཕྱོགས་ས་གཡང་དངོས་གྲུབ་རྣམས། ། འོད་སྣ་ཚོགས་རྣམ་པར་བཅུད་བསྡུས་ལ། ། ས་གཞི་འདི་ལ་ཐིམ་པར་གྱུར། ཕཊ྄་ཕཊ྄་ཕཊ྄ཿ ས་འདི་གསེར་གྱི་ཕུང་པོ་འོད་འབར་བ་ཞིག་ཏུ་གྱུར་ཕཊ྄་ཕཊ྄་ཕཊ྄ཿ དམིགས་པ་ནི་རང་གི་རྐང་པ་གཡོན་འོག་མཐིལ་ནས་ས་བཅུད་འབྱུང་བ་ལྔའི་སྙིང་པོ་འོད་ལྔ་མདངས་ལྡན་དུ་དྲངས་ནས་སྤྱི་བོ་མན་ཆད་གང༌། ཚེ་བསོད་ནམས་རྒྱས་ཤིང་འཆི་མེད་ལུས་ཐོབ་པར་བསམ། ཟན་གྱི་རུས་སྦལ་གཟུགས་དང་ས་བཅས་རྣམས་ཡོན་བདག་གིས་བཟུང་ཁ་ཤར་དུ་གྱུ་ལ་འཕང་ངོ༌། ལྔའམ་གསུམ།
ཀྱཻ། མ་ཧཱ་གསེར་གྱི་རུས་སྦལ་འདི། ། སྲིད་པ་མཉེས་པའི་ཞལ་ངོ་དེ། ། ཤར་དུ་བསྟན་པས་བར་ཆད་ཞི། ། ལྷོ་རུ་བསྟན་པས་བསོད་ནམས་རྒྱས། ། ནུབ་ཀྱི་གཤིན་ལམ་མ་ལྡང་ཞིག ། བྱང་གི་དགྲ་ལམ་མ་གདོན་ཅིག ། ཤར་ལྷོ་མཚམས་སུ་དགའ་དགེའོ། ཨོྃ་མ་ཧཱ་གསེར་གྱི་རུས་སྦལ་བྷྲཱུྃ་རཀྵ་སྭཱ་ཧཱ། ཞེས་འཕང་གྱུ་ཕྱོགས་ཡག་ན་མི་བསྒུལ།
ངན་ན་ལྔའམ་གསུམ་འཕེན། ལྷོ་རུ་ཁ་གྱུ་ན་བཞག ། རིན་ཆེན་སྣ་ལྔ་འབྲུ་སྣ་སྟེང་དུ་བླུགས། ཀྱཻ། མ་ཧཱ་གསེར་གྱི་རུས་སྦལ་འདི། ། དབང་ཆེན་ས་ཡི་བདག་པོ་ཡིན། ། མགོན་བྱེད་སྐྱོབ་བྱེད་ལོ་ལྷ་ཡིན། ། ས་འདི་གདན་དུ་བཏིང་བ་ཡིན། ། སྟེང་གི་གཟའ་སྐར་མ་འཁྲུག་ཅིག ། འོག་གི་འབྱུང་བཞི་མ་འཁྲུག་ཅིག །
བར་གྱི་སྡེ་བརྒྱད་མ་འཁྲུག་ཅིག ། ལྷ་ཀླུ་གཞི་བདག་མ་འཁྲུག་ཅིག ། ཀུན་གྱི་སྲུང་དུ་འགྱུར་བར་ཤོག ། ཅེས་བརྗོད་པས་མདའ་དར་གཡབ། ། ས་བཅས་ས་མཁན་རང་གིས་ཁྱེར། ། ཆས་ཀ་ལ་སོགས་ལོག་ན་སྦྱིན། ། དེ་ཉིད་དཀར་གསུམ་བཞག་པའོ། ། དཀྱིལ་འཁོར་ལ་སོགས་དགོས་ན་འདི་དུས་ས་རྐོ་ཐབས་ལྟོ་འཕྱེ་དང་བསྟན་པའི་ཕྱོགས་ཀྱང་འཛོམས། དྲེད་དང་ཕྱི་བའི་སྦར་མོས་དྲུད། དེ་ནས་སྐག་ལེ་རྒྱག་དུས་སྦལ་པ་སོགས་འཛོམས་ན་ལེགས།
གཞན་ཡང་སྣང་བརྒྱད་དང་ཉེས་པ་ཀུན་སེལ་སོགས། སྤྱི་མཐུན་བཞིན་ཐོན་ན་ལེགས། དེ་རོ་དུར་གཅོད་བྱེད་དུས་དགོས་པ་ཡིན་ཀྱང་སྔགས་གཅོད་ཟུང་འཇུག་ཅེས་བྱ་ལགས། ༧ ཀརྨ་རཱ་ག་ཨ་སྱས་མཛད། ། དགོང་མོ་ཐུན་མཚམས་མར་མེའི་ངོགས། ། བརྩོན་འགྲུས་རྒྱ་མཚོས་ཡི་གེར་བཀོད། ། ཉེས་འགལ་མཆིས་ན་གཅོད་ཡུལ་བརྒྱུད་ལ་བཤགས། སརྦ་མངྒ་ལཾ།། །། ཉི༽ མན་ངག་བྱ་འབོད་བྱེད་ཚུལ་ནི༔ རོ་ཡི་སྔས་མགོར་རྡོ་རྗེ་རྒྱ་གྲམ་བཞག༔
རོ་ཡི་ཕྱོགས་བཞིར་རྡོ་ལེབ་ལ་སོལ་བས་བྲིས་ལ་བཞག༔ རྩམ་པ་དང་མར་བསྲེས་ལ་མེ་གསུར་བྱ༔ སྔགས་ནི༔ ཨོྃ་ཧ་པྶ་པྶ་ཏྲི་པུ་ར་བུག་པ་ཧཱུྃ་ཕཊ྄༔ ཟུར་ཕུད་ལྔ་སོགས་དྲི་ཟ་དང་༔ ཕུང་པོ་བདག་འཛིན་བྱེད་པ་རྣམས༔ དྲི་གསུར་འདི་ཡིས་ཚིམས་གྱུར་ནས༔ བདེ་དང་ཐར་པ་ཐོབ་པར་ཤོག༔ ཅེས་ལན་གསུམ༔ དེ་ནས་བྱེ་མ་ལ་སྔགས་འདི་མང་བར་བཏབ་ལ་རོ་ཐོག་ཏུ་གཏོར༔
ཨོྃ་པ་རི་ཤ་མ་ཤ་མ་པ་རི་སྭཱ་ཧཱ༔ ཞེས་དང་སྔགས་འདི་ཕྱེ་མར་ཕུར་ལ་སྔགས་ལ་བཏབ་གཏོར༔ ཏི༽ ངེས་དོན་གཅོད་ཀྱི་ཀྱི་རྣམ་བཞག་ཡུམ་གྱི་དགོངས་དོན་ནི། འབྲི་རྒྱུ། ཐི༽ རྗེ་བཙུན་འཕགས་མ་ཡིད་བཞིན་འཁོར་ལོའི་སྒྲུབ་ཐབས་འཆི་མེད་གཏེར་བུམ་ཞེས་བྱ་བ་བཞུགས་སོ། བླ་མ་དང་ལྷག་པའི་ལྷ་ལ་ཕྱག་འཚལ་ལོ། ། ཕྱོགས་དུས་རྒྱལ་བ་སྲས་བཅས་བསྐྱེད་པའི་ཡུམ། ། ཚེ་དབང་བཅུད་སྦྱིན་འཕགས་མའི་ཞབས་པད་ལ། ། མི་ཕྱེད་གུས་པས་ཕྱག་འཚལ་སྐྱབས་གསོལ་ན། ། འདི་བཟུང་ཚེ་རབས་ཀུན་ཏུ་རྗེས་འཛིན་སྩོལ། །
འཕྱིང་བར་བང་སོའི་གསང་གཏེར་བཅུད། ། ཇོ་མོའི་ནང་སྒྲུབ་ཟབ་པའི་ཕུལ། ། ལྷ་དང་བླ་མ་དབྱེར་མེད་པའི། ། རྗེས་གནང་ཇི་བཞིན་ཉུང་གསལ་བཀོད། སྐྱིད་གྲོང་རིག་འཛིན་ཆེན་པོ་ཐུགས་མཆོག་རྡོ་རྗེའི་ཟབ་གཏེར་ལས་བྱོན་པའི་མཚོ་རྒྱལ་ནང་སྒྲུབ་འཕགས་མ་ཡིད་བཞིན་འཁོར་ལོའི་སྨིན་གྲོལ་གདམས་པའི་སྙིང་པོ་དྲིལ་བ་འདི་ལ་གཉིས། སྒྲུབ་པའི་ཐབས་དང༌། སློབ་མ་རྗེས་སུ་འཛིན་པའོ། དང་པོ་ལ་གསུམ། སྔོན་འགྲོ། དངོས་གཞི་རྗེས་ཀྱི་རིམ་པའོ།
དང་པོ་ནི། གཙང་ཞིང་དགེ་བའི་གནས་སུ་སྟེགས་བུ་ཁེབས་ལྡན་གྱི་སྟེང་དཀྱིལ་འཁོར་པདྨ་འདབ་བཞི་ཕྱོགས་མདོག་ཅན་ནམ་འབྲུ་དཀར་གྱི་ཚོམ་བུ་གཙོ་བོ་གཅིག་ལ་འཁོར་ཉེར་གཅིག་བཀོད་པའི་ཁར་མཉྫུའི་སྟེང་དུ་བུམ་པ་གང་ཆུ་དང་ཉེར་ལྔ་རྫས་ཀྱིས་བཏམས་པ་མགུལ་ཆིངས་དཀར་པོ་ཅན་བཞག ། དེའི་སྟེང་བྷནྡྷ་ཨ་མྲྀ་ཏས་གང་བ་དར་དམར་གྱིས་བཀབ་པའི་སྟེང་མེ་ལོང་དྲི་མེད་ཤེལ་རྡོ་བཀོད། གཡས་སུ་ཚེ་རིལ། གཡོན་དུ་མདའ་དར། རྒྱབ་ཏུ་ཚེ་ཆང༌། མདུན་དུ་སྨན་རཀ་གཏོར་གསུམ། ཞི་མཆོད་གཡས་སྐོར། བྱང་ཤར་དུ་ལས་བུམ། ཚོགས་གཏོར་སོགས་དགོས་པའི་ཡོ་བྱད་རྣམས་ཀྱང་ཚོགས་པར་བྱའོ།
དེ་ནས་ཐོག་མར་ཁྲུས་དཀར་བགེགས་མཚམས་གཅོད་སྤྱི་འགྲོ་ལྟར་བྱ། སྐྱབས་སུ་འགྲོ་བ་ནི། ན་མོ༔ རང་སྣང་དག་པའི་ཞིང་ཁམས་སུ༔ སྣང་བ་མཐའ་ཡས་ཙཎྜ་ལི༔ ལས་ཀྱི་དབང་མོ་ནཱ་གརྫུ༔ རིག་འཛིན་པདྨ་འབྱུང་གནས་དང་༔ བླ་མ་རྗེ་བཙུན་འཕགས་མ་ལ༔ བདག་སོགས་གུས་པས་སྐྱབས་སུ་མཆི༔ འཁོར་བའི་འཁྲུལ་འཁོར་གཞོམ་དུ་གསོལ༔
ལན་གསུམ། སེམས་བསྐྱེད་པ་ནི། ན་མོ༔ བདག་གིས་འཕགས་མ་ཁྱོད་སྒྲུབ་པས༔ ཚོགས་གཉིས་ཡོངས་སུ་སྨིན་ནས་ཀྱང་༔ བདེ་གཤེགས་མཛད་པ་བདག་གིས་བསྒྲུབ༔ ཕ་རོལ་ཕྱིན་དྲུག་ལ་གནས་པའི༔ འགྲོ་ཀུན་མཆོག་ཏུ་འགོད་པར་བགྱི༔ ལན་གསུམ། ཚོགས་བསགས་པ་ནི།
ཧོཿ འཕགས་མ་དཀོན་མཆོག་འཁོར་བཅས་ལ༔ རབ་ཏུ་དད་པས་ཕྱག་འཚལ་ལོ༔ དངོས་འབྱོར་ཡིད་སྤྲུལ་མཆོད་པ་འབུལ༔ ལས་དང་ཉོན་མོངས་ཅི་མཆིས་བཤགས༔ འགྲོ་དོན་མཛད་ལ་རྗེས་ཡི་རང་༔ ཆོས་ཀྱི་འཁོར་ལོ་བསྐོར་བར་བསྐོར༔ མྱ་ངན་མི་འདའ་བཞུགས་གསོལ་འདེབས༔ དགེ་བ་བསོད་ནམས་ཅི་བསགས་པ༔ འགྲོ་ཀུན་ཡོངས་ལ་བསྔོ་བར་བགྱི༔
མཆོད་པ་བྱིན་བརླབ་ནི། ཨ་མྲྀ་ཏ ས་བསང༌། སྭ་བྷཱ་ཝ ས་སྦྱངས། བྷྲཱུྃ་ལས་རིན་ཆེན་སྣོད་ཡངས་སུ༔ ཨོྃ་ཧཱུྃ་ཏྲཱྃ་ཧྲཱིཿཨཱཿདང་ནི༔ ཨ་ལས་ཐོད་པར་ཨོྃ་ཨཱཿཧཱུྃ༔ ཞུ་བ་ལས་བྱུང་ཉེར་སྤྱོད་དང་༔ འདོད་ཡོན་སྨན་རཀ་གཏོར་མ་སོགས༔ ཕྱི་ནང་གསང་བའི་མཆོད་སྤྲིན་ནི༔ ཟད་མེད་ནམ་མཁའ་གང་བར་གྱུར༔
ནམ་མཁའི་མཛོད་ཀྱི་སྔགས་རྒྱ་ལན་གསུམ་གྱིས་བརླབ་བོ། གཉིས་པ་དངོས་གཞི་ལ། དང་པོ་བདག་མདུན་དམ་ཚིག་བསྐྱེད་པ་ནི། ཨོྃ་མ་ཧཱ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ བདག་གཞན་སྣོད་བཅུད་མི་དམིགས་སྟོང་པའི་ངང་༔ སྟེང་འོག་ཕྱོགས་ཀུན་རིག་འཛིན་འབར་བའི་དལ༔ འོད་ཟེར་ལྔ་ལྡན་ཀུན་ནས་རབ་འཁྲུགས་པ༔ མི་ཤིགས་སྲ་བརྟན་གསེར་འཁོར་རྩིབས་སྟོང་ལྡན༔ པད་དཀར་ཟླ་སྟེང་ཏཱཾ་ཡིག་དཀར་སེར་ནི༔ རིང་ཆ་ཚེག་དྲག་ཅན་ལས་ལྔ་ལྡན་གྱིས༔
འོད་ཟེར་འཕྲོ་འདུ་ཡིད་བཞིན་འཕགས་མའི་སྐུ༔ དཀར་གསལ་གསེར་འོད་ཞི་འཛུམ་སྤྱན་གསུམ་ལྡན༔ ཞལ་གཅིག་ཕྱག་གཉིས་གཡས་པས་མཆོག་སྦྱིན་རྒྱ༔ གཡོན་པ་ཨུཏྤལ་དཀར་པོའི་ཡུ་བ་ཉིད༔ མཐེབ་སྲིན་གྱིས་འཛིན་སྙན་གཡོན་མེ་ཏོག་རྒྱས༔ ཕྱག་ཞབས་མཐིལ་དུ་ཞི་བའི་སྤྱན་རེས་མཚན༔ ཞབས་གཉིས་ཕྱེད་སྐྱིལ་བཅུ་དྲུག་ལང་ཚོ་ཅན༔ དབུ་སྐྲ་མཐོན་མཐིང་སེར་འབོལ་སྤྱི་བོར་བཅིང་༔ ཟར་བུ་འཕྱང་ཞིང་དར་སྔོན་ཅོད་པན་འཕུར༔ དར་དཀར་སྟོད་གཡོགས་དར་དམར་སྨད་དཀྲིས་ཀླུབ༔
དབུ་རྒྱན་སྙན་རྒྱན་ཕྱག་གདུབ་ཞབས་གདུབ་དང་༔ དོ་ཤལ་དཔུང་རྒྱན་སེ་མོ་དོ་ལ་སོགས༔ རིན་ཆེན་རྒྱན་མཛེས་འོད་སྐུ་དྲྭ་བའི་གཟུགས༔ འཇའ་ཟེར་འོད་ལྔ་འཕྲོ་བའི་ཀློང་ན་འགྱིང་༔ ཙིཏྟ་པད་དམར་འདབ་བརྒྱད་ཁ་ཟུམ་པའི༔ ནང་དུ་གསེར་འཁོར་རྩིབས་བརྒྱད་དབུས་དང་ནི༔ རྩིབས་སྟེང་ཟླ་དཀྱིལ་ཏཱཾ་ཡིག་སྔགས་འབྲུ་རེ༔ རང་སྒྲ་དང་བཅས་གཡས་སུ་འཁོར་བར་གྱུར༔ ཨོྃ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ༔ ཏཱཾ་ཡིག་ལས་འཕྲོས་འོད་ཀྱིས་མདུན་གྱི་དལ༔
པད་དཀར་འདབ་སྟོང་ཟླ་དཀྱིལ་ཏཱཾ་ཡིག་ལས༔ ཡིད་བཞིན་འཁོར་ལོ་ཚེ་སྦྱིན་ལྷ་མོ་ནི༔ རབ་དཀར་ཞལ་གཅིག་ཕྱག་གཉིས་ཞི་འཛུམ་ཞལ༔ ཕྱག་གཡས་མཆོད་སྦྱིན་ཨུཏྤལ་དམར་པོའི་སྟེང་༔ དུས་གསུམ་སངས་རྒྱས་ཡེ་ཤེས་འོད་ཕུང་འབར༔ གཡོན་པས་མཉམ་བཞག་ཚེ་བུམ་བཅུད་ཀྱིས་གཏམས༔ རྡོ་རྗེ་སྐྱིལ་ཀྲུང་ཞི་བའི་སྤྱན་བདུན་ལྡན༔ ལོངས་སྤྱོད་རྫོགས་སྐུ་དར་དང་རིན་ཆེན་མཛེས༔ དབུ་གཙུག་མགོན་པོ་འོད་དཔག་མེད་པས་མཚན༔ གསལ་འཚེར་ལྷུན་སྡུག་གཟི་བྱིན་འོད་དུ་འབར༔
འཁོར་ཡུགས་འདབ་སྟོང་འཕགས་མ་ཉེར་གཅིག་ལ༔ སངས་རྒྱས་བྱང་སེམས་ཡི་དམ་དཔའ་བོ་དང་༔ འབྱུང་ལྔའི་བཅུད་འཛིན་ཚེ་ལྷ་རིག་འཛིན་སོགས༔ ཏིལ་གང་ཕྱུར་ལྟར་ཐུགས་རྗེས་རོལ་པར་གསལ༔ ཐུགས་རྗེ་ཀུན་སྒྲོལ་ཐུགས་ཀར་རྩིབས་བརྒྱད་ལ༔ ཟླ་སྟེང་ཏཱཾ་ཡིག་སྔགས་ཕྲེང་གཡས་སུ་འཁོར༔ གནས་གསུམ་ཟླ་བ་པདྨ་ཉི་ཟླ་ལ༔ ཨོྃ་ཨཱཿཧཱུྃ་གསལ་དེ་ལས་འོད་འཕྲོས་པས༔ མདུན་བསྐྱེད་རྒྱུད་བསྐུལ་ཐུགས་རྗེའི་འོད་ཟེར་གྱི༔ རབ་འབྱམས་ཕྱོགས་བཅུའི་ཞིང་ཀུན་རབ་ཏུ་གཡོས༔
དྭངས་མའི་གཟི་འབར་སངས་རྒྱས་བྱང་སེམས་ཚོགས༔ འཕགས་མ་ཐུགས་རྗེས་ཀུན་སྒྲོལ་སྐུར་བཞེངས་ནས༔ ནམ་མཁའ་ས་གཞི་བར་སྣང་ཀུན་གང་སྟེ༔ བདག་མདུན་གཉིས་ལ་ཐིམ་པས་དབང་རྫོགས་གྱུར༔ གཉིས་པ་ཡེ་ཤེས་པ་དགུག་པ་ནི། ཨོྃ༔ ཆོས་དབྱིངས་སྐྱེ་བ་མེད་པ་ལས༔ ཐུགས་རྗེས་སྨོན་ལམ་ལས་སྤྲུལ་པའི༔ འཕགས་མ་སྒྲོལ་མ་འཁོར་བཅས་རྣམས༔ དད་པས་བདག་གིས་སྤྱན་འདྲེན་ན༔
བརྩེ་བས་དགོངས་ཏེ་གཤེགས་སུ་གསོལ༔ སྒྲུབ་པའི་སྐལ་ལྡན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོྃ་ཨཱརྻ་ཏཱ་རེ་བཛྲ་ས་མཱ་ཡ་ཛཿ གསུམ་པ་བཞུགས་སུ་གསོལ་བ་ནི། ཨཱཿ ཕོ་བྲང་གཞལ་ལས་འོད་དུ་འབར༔ པདྨ་གེ་སར་ཟླ་བའི་སྟེང་༔ བཅོམ་ལྡན་འཕགས་མའི་ཚོགས་རྣམས་ཀུན༔ དགྱེས་ཤིང་བརྟན་པར་བཞུགས་སུ་གསོལ༔
ཨཱརྻ་ཏཱ་རེ་ས་མ་ཡ་ཏིཥྛ་ལྷན༔ བཞི་པ་ཕྱག་འཚལ་བ་ནི། ཧོཿ དུས་གསུམ་སངས་རྒྱས་བསྐྱེད་པའི་ཡུམ༔ འགྲོ་དྲུག་བུ་བཞིན་སྐྱོང་བའི་མ༔ རྒྱལ་བའི་ཡུམ་ལ་ཕྱག་འཚལ་ལོ༔ ལྷ་མོ་ཐུགས་རྗེའི་ངང་ཅན་མ༔ བརྩེ་གདུང་མཁྱེན་སྟོབས་ནུས་པར་ལྡན༔ ཡིད་བཞིན་མ་ལ་ཕྱག་འཚལ་ལོ༔ དུས་མིན་འཆི་བ་ལ་སོགས་པ༔
མི་མཐུན་ཕྱོགས་རྣམས་ཀུན་སྐྱོབས་མ༔ སྐྱབས་ཆེན་མ་ལ་ཕྱག་འཚལ་ལོ༔ ཨཱརྻ་ཏ་རེ་ཨ་ཏི་པཱུ་ཧོཿ པྲ་ཏཱིཙྪ་ཧོཿ ལྔ་པ་མཆོད་པ་འབུལ་བ་ཕྱི་མཆོད་ནི། ཧཱུྃ༔ དྲི་མེད་དག་པ་བདུད་རྩིའི་ཆུ༔ ཡན་ལག་བརྒྱད་ལྡན་དགེ་བའི་རྫས༔ ཞབས་བསིལ་དང་ནི་མཆོད་ཡོན་སོགས༔ འཕགས་མའི་ཚོགས་ལ་འབུལ་བར་བགྱི༔
ཨོྃ་ཨཱརྻ་ཏཱ་རེ་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔
དེ་བཞིན་ པཱ་དྱཾ་ དང་མཉྫ་མ་ནམ་སྦྱངས་པས་མཆོད། སྤྲོ་ན་མཎྜལ་གང་རུང་ལན་གསུམ་སོགས་འབུལ། ཧཱུྃ༔ སྟོང་གསུམ་འཇིག་རྟེན་ཕྱོགས་དུས་ཐམས་ཅད་དུ༔ འདོད་ཡོན་ལྔ་ལྡན་མཆོད་པའི་བྱེ་བྲག་ནི༔ དངོས་སུ་འབྱོར་དང་ཡིད་ཀྱིས་རྣམ་སྤྲུལ་ཏེ༔ རྒྱལ་ཡུམ་འཕགས་མའི་ཚོགས་ལ་འབུལ་བར་བགྱི༔ འགྲོ་ཀུན་ཚོགས་གཉིས་ཡོངས་སུ་སྨིན་པར་ཤོག༔ ཨོྃ་ཨཱཿཧཱུྃ་ཏཱ་རཱ་དྷེ་བ་ཌཱཀྐི་ནཱི་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷཻ་ནཻ་ཝི་དྱེ་ཤབྡ་ཧཱུྃ༔
ནང་མཆོད་ནི༔ ཧཱུྃ༔ སྲིད་པར་གཏོགས་པའི་འཇིག་རྟེན་རབ་འབྱམས་ན༔ གཟུགས་སྒྲ་དྲི་རོ་རེག་ཆོས་ཇི་སྙེད་པ༔ རྡོ་རྗེ་འདོད་མའི་ཚོགས་སུ་མངོན་སྤྲུལ་ནས༔ འདོད་ཡོན་མཆོད་པ་དབང་པོ་རྣམས་ལ་འབུལ༔ འཕགས་མའི་ཚོགས་རྣམས་ཐུགས་དམ་བསྐངས་གྱུར་ནས༔ ཡེ་ཤེས་དབང་པོ་དྲུག་གི་དངོས་གྲུབ་སྩོལ༔ ཨོྃ་ཨཱཿཧཱུྃ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་དྷརྨ་མུ་དྲ་པྲ་ཏཱིཙྪ་ཧྃའུ༔ གསང་མཆོད་ནི༔
སྐུ་ལྔ་རིགས་འདུས་རྗེ་བཙུན་འཕགས་མ་ལ༔ དུག་ལྔ་ངོ་བོ་རྣམ་པར་དག་པ་ཡི༔ ཡེ་ཤེས་ལྔ་ཡི་བདེ་བའི་མཆོད་པ་འབུལ༔ ཀུན་ཏུ་བདེ་བའི་མཆོད་པས་མཉེས་གྱུར་ཅིག༔ ཨོྃ་ཏཱ་རཱ་ཛྙཱ་ན་སརྦ་པཱུ་ཛ་ས་མ་ཡེ་སྭཱ་ཧཱ༔ སྨན་རཀ་གཏོར་མཆོད་ནི། ཧཱུྃ༔ རང་བྱུང་གདོད་ནས་རྣམ་པར་དག༔ རྩ་བརྒྱད་སྟོང་སྦྱར་བདུད་རྩི་འདི༔ སློབ་དཔོན་གཉན་དང་ཡི་དམ་ལྷ༔
འཕགས་མ་བདེ་གཤེགས་མཁའ་འགྲོའི་ཚོགས༔ དམ་ཅན་གཏེར་བདག་རྣམས་ལ་མཆོད༔ དགྱེས་པར་དགོངས་ལ་དངོས་གྲུབ་སྩོལ༔ སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ ཞེས་མཆོད། ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་དངོས་གྲུབ་བླངས། ཧཱུྃ༔ ཐབས་ཤེས་རྟེན་འབྲེལ་རྒྱུ་ལས་བྱུང་བ་ཡི༔ བདེ་མཆོག་བདེ་སྤྱོད་རཀྟའི་མཆོད་པ་འབུལ༔
འཕགས་མའི་ཚོགས་རྣམས་ཐུགས་དམ་བསྐངས་གྱུར་ནས༔ བདག་འཛིན་འཁོར་བ་སྟོངས་པར་མཛད་དུ་གསོལ༔ ཏཱ་རཱ་དྷེ་བ་ཌཱཀྐི་ནཱི་མ་ཧཱ་རཀྟ་པཱུ་ཛ་ཡེ་ཧཱུྃ༔ ཧཱུྃ༔ བླ་མེད་མཆོག་གི་མཆོད་པ་དམ་པ་ནི༔ ཡེ་ཤེས་ལྔ་ཡི་འོད་ཟེར་རྣམ་པར་འཕྲོ༔ འདོད་པའི་ཡོན་ཏན་ལྔ་ཡི་ཕུང་པོར་གསལ༔ དཔག་ཏུ་མེད་པའི་མཆོད་སྤྲིན་རྒྱ་མཚོ་འདིས༔ རྗེ་བཙུན་འཕགས་མའི་ཚོགས་རྣམས་མཉེས་གྱུར་ཅིག༔ ཚེ་དཔལ་ཡེ་ཤེས་རྒྱས་པའི་དབང་ཐོབ་ཤོག༔
ཨོྃ་ཏཱ་རཱ་དྷེ་བ་ཌཱཀྐི་ནཱི་ཨ་མྲྀ་ཏ་མ་ཧཱ་བྷ་ལིངྟ་ཏ་པཱུ་ཛ་ཁ་ཁ་ཁཱ་ཧི་ཁཱ་ཧི༔ དྲུག་པ་བསྟོད་པ་ནི། ཨཱཿ དུས་གསུམ་རྒྱལ་བ་ཀུན་གྱི་ཡུམ༔ འཕགས་མ་སྒྲོལ་མ་སྒྲོལ་མཛད་ཡུམ༔ ཡིད་བཞིན་འཁོར་ལོ་ཚེ་འཕེལ་མ༔ ལྷ་མོ་ཁྱོད་ལ་རྟག་ཏུ་འདུད༔ འཁོར་བ་ལས་སྒྲོལ་ཏཱ་རེ་མ༔ ཏུཏྟ་ར་ཡིས་འཇིགས་བརྒྱད་སྒྲོལ༔ ཏུ་རེའི་ནད་རྣམས་ཀུན་ལས་སྐྱོབས༔
སྒྲོལ་མ་ཡུམ་ལ་ཕྱག་འཚལ་བསྟོད༔ བདག་ནི་དེང་ནས་བྱང་ཆུབ་བར༔ སྐུ་གསུང་ཐུགས་ཀྱི་རྗེས་བཟུང་ནས༔ ཚེ་དཔལ་ཡེ་ཤེས་རྒྱས་པ་དང་༔ བར་ཆད་བདུད་ལས་རྒྱལ་བར་མཛོད༔ བདུན་པ་འཛབ་བཟླ་བ་ནི། ཐུགས་སྲོག་མཐའ་མར་སྙིང་པོ་འབྲུ་བརྒྱད་པ༔ གཡས་སུ་འཁོར་བས་ལྔ་ལྡན་འོད་ཟེར་འཕྲོས༔ མདུན་བསྐྱེད་ལྷ་མོའི་རྒྱུད་བསྐུལ་སྔགས་ཕྲེང་བསྐོར༔ དེ་ལས་འོད་ཟེར་ནམ་མཁའ་གང་བར་འཕྲོས༔
སངས་རྒྱས་བྱང་སེམས་རིག་འཛིན་འཇིག་རྟེན་གྱི༔ ཞིང་ཀུན་གཡོས་ཤིང་ཚེ་བཅུད་དྭངས་མ་ནི༔ ཨ་ནྲྀ་ཛ་ཡི་རྣམ་པས་སྟོང་ཁམས་ཀུན༔ ཉི་ཟླའི་འོད་འབར་ཐེམ་མེར་གང་བ་རྣམས༔ མདུན་བསྐྱེད་ལ་ཐིམ་སྟོབས་དང་གཟི་བྱིན་འབར༔ སངས་རྒྱས་ཞིང་ཁམས་མ་ལུས་གཅིག་ཏུ་རྫོགས༔ མཁྱེན་དང་བརྩེ་བའི་འོད་སྟོང་ཕྱོགས་བཅུར་འཕྲོ༔ ཐུགས་ཀྱི་བདུད་རྩི་ལྔ་ལྡན་འོད་ཟེར་རྒྱུན༔ བར་མི་ཆད་པར་བདག་ཉིད་ཐུགས་ཀར་ཐིམ༔ ནད་གདོན་སྡིག་སྒྲིབ་བར་ཆོད་ཀུན་ཞི་ཞིང་༔
གཟི་བརྗིད་འོད་འབར་འཁོར་འདས་སྟོབས་བཅུ་རྫོགས༔ སྣང་སྲིད་བརྟན་གཡོ་ཀུན་ལ་དབང་བསྒྱུར་བས༔ བསྐལ་བཟང་སྟོང་གི་བསྟན་པ་མ་རྫོགས་བར༔ ཚེ་གཅིག་བྱ་བ་བྱེད་པའི་ཡོན་ཏན་ལྡན༔ ཐུགས་རྗེས་སྟོབས་ཀྱིས་བདེན་པ་འགྲུབ་གྱུར་ཅིག༔ ཨོྃ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ༔ ཞེས་བཟླས་བསྙེན་སྒྲུབ་སོགས་ཀྱི་སྐབས་ཛཔ྄྄་དམིགས་ཞིབ་ཆ་ནི་གཏེར་ཆེན་ཉིད་ཀྱིས་མཛད་པ་ལས་ཤེས་པར་བྱའོ། བརྒྱད་པ་ཚེ་འགུགས་ནི། མདའ་དར་གཡབ་ལ། ཧཱུྃ༔
འོག་མིན་ཞིང་ཁམས་རབ་འབྱམས་ནས༔ རྩ་བ་བརྒྱུད་པའི་བླ་མ་རྣམས༔ ཐུགས་དམ་ཐུགས་རྗེའི་དབྱིངས་ནས་བཞེངས༔ འཁོར་འདས་ཀུན་ནས་ཚེ་ཁུག་ལ༔ སྒྲུབ་མཆོག་ཚེ་ཡི་དངོས་གྲུབ་སྩོལ༔ ཨོྃ་གུ་རུ་སརྦ་ཏ་ཐཱ་ག་ཏ་བཛྲ་ཨཱ་ཡུ་སིདྡྷི་ཨཱཿ སྣང་སྲིད་རྣམ་དག་ཕོ་བྲང་ནས༔ དཀྱིལ་འཁོར་གཉན་གྱི་ལྷ་ཚོགས་རྣམས༔ ཐུགས་དམ་ཐུགས་རྗེའི་དབྱྀངས་ནས་བཞེངས༔ འཁོར་འདས་ཀུན་ནས་ཚེ་ཁུག་ལ༔
སྒྲུབ་མཆོག་ཚེ་ཡི་དངོས་གྲུབ་སྩོལ༔ ཨོྃ་ཏཱ་རེ་ཏུཏྟཱ་རེ་ཏུ་རེ་མ་མ་ཨ་ཡུརྫྙཱ་ན་པུཎྱེ་པུཥྚིཾ་ཀུ་རུ་ཡེ་སྭཱ་ཧཱ༔ རྩ་སྔགས་བརྗོད། རྩ་གསུམ་ཚེ་ཡི་ལྷ་ཚོགས་རྣམས༔ འཇའ་དང་འོད་དུ་མེ་རེ་རེ༔ སྐུ་དང་ཚོམ་བུར་ཤིགས་སེ་ཤིག༔ བཀྲག་དང་གཟི་མདངས་ཡ་ལ་ལ༔ བྱིན་རླབས་ཆར་རྒྱུན་སི་ལི་ལི༔ སྒྲུབ་རྫས་བདུད་རྩི་མེ་རེ་རེ༔ མ་རིག་རྟོགས་པ་སངས་སེ་སང་༔
གཟུགས་ཕུང་འོད་དུ་ཡ་ལ་ལ༔ བདག་ཉིད་རྡོ་རྗེའི་སྐུ་ཐོབ་ནས༔ འགྱུར་མེད་དབྱིངས་སུ་རྒྱས་ཐོབ་ཅིག༔ ཨོྃ་ཏཱ་རེ་ སོགས་བརྗོད། དགུ་པ་ཐུན་མཚམས་ཀྱི་བྱ་བ་ནི། མཆོད་བསྟོད་མདོར་བསྡུས་འབུལ། ནོངས་བཤགས་ནི། ཧཱུྃ༔ ཐུགས་རྗེའི་རྣམ་འཕྲུལ་རྗེ་བཙུན་འཕགས་མའི་སྐུ༔ རྒྱལ་ཀུན་བསྐྱེད་ཡུམ་ཡིད་བཞིན་རྣལ་འབྱོར་མ༔
མི་ཕྱེད་གདུང་བའི་ཡིད་ཀྱིས་གསོལ་འདེབས་ན༔ མ་གདུང་བུ་བཞིན་བརྩེ་བའི་ཐུགས་རྗེས་གཟིགས༔ བདག་ནི་བླ་མེད་ཐེག་ཆེན་སྒོར་ཞུགས་ནས༔ རྩ་བ་ཡན་ལག་དམ་ཚིག་ཉམས་ཆག་རྣམས༔ གནོང་འགྱོད་དྲག་པོས་འཕགས་མའི་སྤྱན་སྔར་བཤགས༔ ཉེས་ལྟུང་སྒྲིབ་ཚོགས་བྱང་ཞིང་དག་པ་དང་༔ ཚངས་པ་དོན་གྱི་དངོས་གྲུབ་སྩལ་དུ་གསོལ༔ བཛྲ་ས་མ་ཡ་ཤུདྡྷེ་ཨཱཿ ཞེས་དང་ཡིག་བརྒྱ་བརྗོད། བཅུ་པ་མདུན་བསྐྱེད་བརྟན་བཞུགས་ནི༔
ཧཱུྃ༔ ཆོས་ཀྱི་དབྱིངས་ལ་གཤེགས་བཞུགས་མི་མངའ་ཡང་༔ མཁྱེན་བརྩེ་ཐུགས་རྗེའི་རོལ་པ་ཕྱག་རྒྱ་སྔགས༔ ལྷག་མེད་རྟག་ཏུ་གསལ་མཛད་བརྟན་པར་བཞུགས༔ བདེ་ལེགས་ཡིད་བཞིན་འབྱུང་བའི་བཀྲ་ཤིས་ཤོག༔ ཨོྃ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་བརྗོད་པས་མེ་ཏོག་འཐོར་རོ། གསུམ་པ་རྗེས་ཀྱི་བྱ་བ་ལ། དང་པོ་ཚོགས་མཆོད་ནི། ཇི་ལྟར་འབྱོར་བའི་ཚོགས་རྫས་བསང་ཆུས་བྲན་ལ་བྱིན་བརླབ་ནི།
ཧཱུྃ༔ བདག་ཉིད་ལྷ་ཡི་ཐུགས་ཀ་ནས༔ རྃ་ཡྃ་ཁྃ་འཕྲོས་མེ་རླུང་ཆུས༔ རྣམ་རྟོག་བག་ཆགས་བསྲེགས་གཏོར་བཀྲུས༔ ཨོྃ་ཨཱཿཧཱུྃ་འཕྲོས་བདུད་རྩི་ཞུ༔ འདོད་ཡོན་ནམ་མཁའ་མཉམ་པར་སྤེལ༔ ཨོྃ་ཨཱཿཧཱུྃ༔ ལན་གསུམ། མཆོད་པ་ནི། ཧཱུྃ༔
བདེ་ཆེན་དབྱིངས་ཕྱུག་གསང་བ་བྷ་གའི་ཀློང་༔ རྣམ་དག་དམ་ཚིག་གསུམ་གྱི་སྒོ་འབྱེད་མ༔ ཨ་མ་མཚོ་རྒྱལ་ཐུགས་རྗེ་ཁྲོས་མའི་སྐུ༔ ལཱ་སྱེ་དཀར་མོ་འཕགས་མ་ཚེ་ཡི་དཔལ༔ དབྱེར་མེད་ངོ་བོ་ཉིད་སྐུ་བཅོམ་ལྡན་མ༔ ཀུན་ལ་སྙོམས་པའི་ཐུགས་རྗེའི་སྤྱན་མངའ་བ༔ རྩ་གསུམ་བདེ་གཤེགས་འདུས་པའི་དཀྱིལ་འཁོར་དུ༔ གཟུགས་སྒྲ་དྲི་རོ་རེག་བྱ་ཆོས་ལ་སོགས༔ དུག་ལྔ་རྣམ་དག་ཡེ་ཤེས་ལྔ་ཡི་བཅུད༔ ཞལ་ཟས་བདུད་རྩིའི་ཚོགས་མཆོད་དམ་པ་འདི༔
ཞལ་དུ་བསྟབ་བོ་རོལ་གཅིག་ཁ་རཾ་ཁཱ་ཧི༔ ཐུགས་དམ་བསྐངས་ལ་དབང་དང་དངོས་གྲུབ་སྩོལ༔ ག་ཎ་ཙཀྲ་པཱུ་ཛ་ཁཱ་ཧི༔ བཤགས་པ་ནི། ཧོཿ དབྱིངས་ཕྱུག་མཁའ་འགྲོའི་ལྷ་ཚོགས་དགོངས་སུ་གསོལ༔ བདག་ཅག་བླ་མེད་སྙིང་པོའི་སྒོར་ཞུགས་ནས༔ ནོངས་པར་སྤྱད་པའི་ཉེས་པ་ཅི་མཆིས་པ༔ ཀུན་ནས་ཡངས་པ་ཆོས་དབྱིངས་བྷ་གའི་ཀློང་༔ འདོད་ཡོན་ལོངས་སྤྱོད་ཚོགས་ཀྱིས་བསྐངས་ཤིང་བཤགས༔
གཡར་དམ་སོར་ཆུད་མཆོག་གི་དངོས་གྲུབ་སྩོལ༔ ཅེས་དང་ཡིག་བརྒྱ་བརྗོད། ཚོགས་ལ་རོལ་པའི་མཐར་ལྷག་མ་བྱིན་བརླབས་ལ། ཧཱུྃ༔ དབང་ཕྱུག་དཔལ་གྱི་བཀའ་ཉན་རྣམས༔ བཀའ་ཡི་གཏོར་མ་འདི་ལོངས་ལ༔ ཞི་རྒྱས་དབང་དྲག་ཕྲིན་ལས་སྒྲུབས༔ ཕ་མ་རིགས་དྲུག་སེམས་ཅན་དང་༔ ལན་ཆགས་བགེགས་རིགས་ཐམས་ཅད་ལ༔ བཀའ་ཡི་ཕམ་ཕབ་འདི་བསྔོས་པས༔
ཟད་མེད་བདུད་རྩི་ལོངས་སྤྱོད་ཤོག༔ ཅེས་བསྔོ། དངོས་གྲུབ་བླང་བ་ནི། ཨོྃ༔ ཡེ་ཤེས་ལྷ་ཚོགས་དགྱེས་པའི་འོད་རབ་འབྱིན༔ འབྱུང་ལྔ་དབང་སྡུད་མཆོག་གི་བདེ་སྟོང་མ༔ ཡིད་བཞིན་ཚེ་འཕེལ་ཀུན་སྐྱོབ་ལྷ་མོ་དགོངས༔ སྒྲུབ་མཆོག་བུ་ལ་མཆོག་ཐུན་དངོས་གྲུབ་སྩོལ༔ དཔལ་བཅུའི་དབང་ཐོབ་ལས་བཞིའི་གྲུབ་ཆེན་བརྒྱད༔ མ་ལུས་དེང་འདིར་ཐོགས་མེད་མཐུ་སྟོབས་ཀྱིས༔
འགྲོ་ཀུན་སྲིད་པའི་མཚོ་ལས་རབ་སྒྲོལ་ཞིང་༔ ཚེ་གཅིག་འཇའ་ལུས་ཆོས་སྐུ་མངོན་གྱུར་སྩོལ༔ རྩ་སྔགས་ཀྱི་ཤམ་བུར། མ་མ་ཀཱ་ཡ་ཝཱཀྐ་ཙིཏྟ་ས་མ་ཡ་ཨ་དྷིཥྛ་ན་ཨ་བེ་ཤ་ཡ་ཨ་ཨཱཿ ཞེས་བརྗོད་བདུད་རྩི་སོགས་དངོས་གྲུབ་ཀྱི་རྫས་ལ་ལོངས་སྤྱོད་དོ། དེ་ནས་མཆོད་བསྟོད་མདོར་བསྡུས་དང་ནོངས་བཤགས་གོང་སྨོས་ལྟར་བྱ། ཚོགས་ཞིང་སོགས་རྟེན་ལ་བརྟན་བཞུགས་བྱ་ཞིང་བསྡུ་རིམ་ནི། ཧཱུྃ༔ ཆོས་རྣམས་གཞི་མེད་རྩ་བ་བྲལ༔ རིག་སྟོང་ཡེ་ཤེས་སྙིང་པོ་ཅན༔
སྤྲོ་དང་བསྡུ་བར་མི་དམིགས་ཀྱང་༔ ཀུན་རྟོག་སྦྱང་ཕྱིར་དབྱིངས་སུ་མུཿ ཞེས་ལྟ་བ་རྒྱུན་གྱི་རྣལ་འབྱོར་ལ༔ གནས་ཤྀང་ཐུན་མཚམས་ཁྱེར་སོ་ལམ་དུ་སློང་༔ སྨོན་ལམ་ནི། ཧཱུྃ༔ དེ་བཞིན་དབྱིངས་ཀྱི་ཀློང་ཆེན་མ༔ བླ་མེད་དཀྱིལ་འཁོར་དབང་བཞི་འཛིན་མའི་མཐུས༔ རྒྱལ་ཀུན་མཁྱེན་བརྩེའི་མཐུ་སྟོབས་ཡོངས་རྫོགས་ཏེ༔ འཆི་མེད་འཇའ་ལུས་རྡོ་རྗེའི་སྲོག་འགྲུབ་ཤོག༔
ཤིས་བརྗོད་ནི། རང་བྱུང་དཔལ་གྱི་ལྷ་ལམ་རྡོ་རྗེའི་སྐུ༔ ཐུགས་རྗེ་ཐོགས་པ་མེད་པའི་བྱིན་རླབས་མཐུས༔ དུས་གསུམ་རྒྱལ་བའི་ཚེ་དཔལ་རྡོ་རྗེའི་སྲོག༔ སྐལ་ལྡན་བདག་ལ་རྫོགས་པའི་བཀྲ་ཤིས་ཤོག༔ ཞེས་མེ་ཏོག་གི་ཆར་དུ་བསྙིལ་ཞིང་དགེ་བསྔོ་སྤྱི་ལྟར་བྱ། དབང་བསྐུར་གྱི་རིམ་པ་ནི་གནམ་ལྕགས་དབང་ཆོག་ཕྱོགས་བསྒྲིགས་ཡེ་ཤེས་རྒྱ་མཚོ་བསྐྱིལ་བའི་ཀླུང་ཆེན་དུ་བཞུགས་པ་ལགས་སོ། འཕགས་མའི་ཐུགས་རྗེ་ཟླ་བའི་འཛུམ་ཟེར་གྱིས། ། སྡིག་དང་འཆི་བདག་མུན་པ་མཐར་བསྐྲད་དོ། ། རིང་འཚོའི་ཆུ་གཏེར་རྡོ་རྗེའི་སྲོག་སྤེལ་ནས། །
བསྟན་འགྲོ་ཕན་བདེས་ཡུན་དུ་སྐྱོང་གྱུར་ཅིག ། ཅེས་པའང་བླ་མ་དང་ལྷ་གཉིས་སུ་མེད་པས་རྗེས་སུ་གནང་བ་སྩལ་བ་ལྟར་ཁྱེར་བདེའི་ཡན་ལག་ཏུ་འཆི་མེད་བསྟན་གཉིས་གཡུང་དྲུང་གླིང་པས་དབེན་ཁྲོད་ཀུན་བཟང་བདེ་གླིང་དུ་བགྱིས་པ་དགེ་ལེགས་འཕེལ།། དི༽ སྒྲོལ་དཀར་ཡིད་བཞིན་འཁོར་ལོ་ལས། ཚེ་སྒྲུབ་གསོལ་འདེབས་ཞེས་བྱ་བཞུགས། ཧྲཱིཿ ནུབ་ཕྱོགས་བདེ་བ་ཅན་གྱི་ཞིང་ཁམས་སུ། ། ཆོས་སྐུ་ཚེ་བདག་སྣང་བ་མཐའ་ཡས་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། གྲུ་འཛིན་རི་བོ་ཏཱ་ལའི་ཞིང་ཁམས་ནས། །
ལོངས་སྐུ་ཚེ་བདག་སྤྱན་རས་གཟིགས་དབང་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། ལྷོ་ནུབ་པདྨ་འོད་ཀྱི་ཞིང་ཁམས་ནས། ། སྤྲུལ་སྐུ་ཚེ་བདག་པདྨ་འབྱུང་གནས་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། པོ་ཊཱ་ལ་ཡི་གནས་མཆོག་དམ་པ་ནས། ། ཚེ་འཛིན་སྒྲོལ་དཀར་ཡིད་བཞིན་འཁོར་ལོ་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། །
མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། སྤྱི་གཙུག་པད་ཟླ་འཇའ་འོད་གུར་ཁང་ནས། ། རིག་འཛིན་ཆེན་པོ་མི་འཇིགས་རྡོ་རྗེ་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། མི་འདའ་དམ་ཚིག་གཉན་གྱི་ཕོ་བྲང་ནས། ། བསྟན་སྲུང་ཌཱཀྐི་ཚེ་རིང་མཆེད་ལྔ་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ཨོཾ་ཏཱ་རེ་ཏུ་རེ་ཏུཏྟཱ་རེ་མ་མ་ཨཱ་ཡུརྫྙཱ་ན་པུཥྚིཾ྄་ཀུ་རུ་ཡེ་སྭཱ་ཧཱ།
ཞེས་མི་འཇིགས་རྡོ་རྗེས་སྦྱར་བའོ། ས་ཕྱོགས་བཀྲ་ཤིས་དར་ཞིང་རྒྱས་གྱུར་ཅིག། །། ནི༽ ཡིད་བཞིན་འཁོར་ལོའི་ཚེ་ཡི་སྒྲུབ་པ་བཞུགས།། །། རྒྱལ་ཀུན་བསྐྱེད་པའི་ཡུམ་ལ་འདུད། ས་མ་ཡ། ཕྱི་ལྟར་དབྱིངས་ཀྱི་ཡུམ་ཆེན་ཏེ། ། ནང་ལྟར་རྡོ་རྗེ་ཕག་མོ་འཕྲོས། ། གསང་བ་སྤྱན་ཆབ་ལས་སུ་འཁྲུངས། ། འགྲོ་ཀུན་འཇིགས་པ་སྐྱོབ་བྱེད་མ། ། གང་ཞིག་སྒྲུབ་པའི་རྣལ་འབྱོར་ལ། །
འཇིགས་བརྒྱད་དུས་མིན་སྐྱེ་འཆི་བྲལ། ། འཆི་མེད་རྡོ་རྗེའི་གོ་འཕང་འགྲུབ། ། ནམ་ཞིག་སྒྱུ་ལུས་བོར་མ་ཐག ། བདེ་ཆེན་དག་པའི་ཞིང་ཁམས་སུ། ། མ་རྒྱུད་མཁའ་འགྲོའི་ཚོགས་དཔོན་འགྱུར། ། དེ་ཕྱིར་ཡིད་བཞིན་འཁོར་ལོར་བརྩོན། ས་མ་ཡ། རྫས་ལ། བུམ་པ་རྒྱན་ཅན་བུམ་ཆུས་བཀང༌། ། ཕྱི་ནང་མཆོད་པ་ལེགས་པར་བཀྲམ། །
རང་ཉིད་བདེ་བའི་སྟན་ལ་འཁོད། ། དེ་ནས་སྐྱབས་འགྲོ་སེམས་བསྐྱེད་ནི། ན་མོ། ཀ་དག་སྐྱེ་བ་མེད་པ་ཆོས་ཀྱི་སྐུ། ། ཟག་མེད་མཆོག་དགའི་ཡེ་ཤེས་རབ་བསྐུལ་བ། ། ཡིད་བཞིན་འཁོར་ལོའི་ཚོགས་ལ་སྐྱབས་སུ་མཆི། ན་མོ། བདག་དང་མཐའ་ཡས་སེམས་ཅན་ཀུན། ། ཚེ་འཕྲང་བདུད་ལས་རབ་གྲོལ་ནས། ། སྐྱེ་འཆི་བྲལ་བར་སེམས་བསྐྱེད་དོ།
རྃ་ཡྃ་ཁྃ། ཨོཾ་ཨཱཿཧཱུྃ། ཕྱི་ནང་གསང་གསུམ་དེ་བཞིན་ཉིད། ། བློ་ཡིས་བླངས་ཏེ་སྤྲུལ་པའི་ཚོགས། ། ཌཱཀྐི་མཉེས་པའི་རྫས་སུ་གྱུར། ཨོཾ་སརྦ་པཉྩ་རཀྟ་བ་ལིངྟ་པཱུ་ཛ་ཨཱཿཧཱུྃ། ཨོྃ་བཛྲ་པུཥྤེ་ཨཱཿཧཱུྃ། ཨོྃ་བཛྲ་དྷཱུ་པེ་ཨཱ་ཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ།
ཨོཾ་བཛྲ་ནཻ་ཝི་དྱེ་ཨཱཿཧཱུྃ། ཨོཾ་བཛྲ་ཤབྡ་ཨཱཿཧཱུྃ། ཞེས་བྱིན་གྱིས་བརླབས་ནས། གཞལ་ཡས་ལྷ་བསྐྱེད་པ་ནི། ཧྲཱིཿཏཱཾ་བྷྲཱུྃ། སྐྱེ་མེད་ཆོས་དབྱིངས་བུམ་པ་གཞལ་ཡས་ཁང༌། ། ཕྱི་ནང་འོད་ཟེར་འཇའ་ཚོན་གཏིབས་པའི་ཀློང༌། ། སྣ་ཚོགས་པདྨ་གེ་སར་ཟླ་སྟེང་དུ། ། རང་སེམས་ཏཱཾ་ཡིག་དཀར་པོའི་འཕྲོ་འདུ་ལས། ། གནས་འགྱུར་དྲན་རྫོགས་རྗེ་བཙུན་སྒྲོལ་མ་དཀར། །
ཡིད་བཞིན་འཁོར་ལོ་དཀར་གསལ་སྟོན་ཟླའི་མདངས། ། ཞལ་གཅིག་ཕྱག་གཉིས་སྤྱན་བདུན་འཛུམ་པའི་མདངས། ། རིན་ཆེན་རྒྱན་ཆ་ཟུར་ཕུད་ཐོར་ཚུགས་མཛེས། ། ཕྱག་གཉིས་སྐྱབས་སྦྱིན་ཨུཏྤལ་ཐུགས་ཀར་འཛིན། ། ཞབས་གཉིས་སེམས་མའི་སྐྱིལ་ཀྲུང་དུང་ལྟར་འཁྱིལ། ། དར་ལྗང་སྟོད་གཡོགས་མཐིང་གསལ་ཚངས་སྐུད་མཛེས། ། རཱ་གའི་མདངས་ལྡན་ལྷ་རྫས་སྨད་དུ་གསོལ། ། རིན་ཆེན་རྒྱན་ཆ་ལོངས་སྤྱོད་རབ་ཏུ་རྒྱས། ། སྣང་སྟོང་འཇའ་ཚོན་ཆུ་ཟླའི་རྣམ་པར་གསལ། ། དེ་ལྟར་ཐུགས་ཀའི་ས་བོན་འོད་ཟེར་གྱིས། །
ཡིད་བཞིན་འཁོར་ལོ་ཚེ་འཕེལ་སྤྱན་དྲངས་གྱུར། ཨོཾ་ཏཱ་རེ་ཏུཏྟཱ་རེ་ས་མཱ་ཡ་ཛ་ཛཿ དེ་ནས་སྤྱན་དྲངས། བཞུགས་གསོལ་ཕྱག་འཚལ་བ་ནི། ཧྲཱིཿ སྐྱེ་མེད་མཁའ་སྤྱོད་རྣམ་དག་ཞིང་ཁམས་ནས། ། རྗེ་བཙུན་སྒྲོལ་དཀར་ཡིད་བཞིན་ཚེ་འཕེལ་མ། ། བྱམས་ལྡན་བརྩེ་བས་ཐུགས་རྗེས་གནས་འདིར་གཤེགས། ། ཚེ་བདུད་བར་ཆད་བསལ་ཕྱིར་བརྟན་པར་བཞུགས། ། མོས་བློ་དགའ་ཚལ་དྭང་བས་ཕྱག་འཚལ་ལོ། །
དུག་ལྔའི་དབང་གྱུར་སྲོག་བཅད་མཐོལ་ལོ་བཤགས། ཨོཾ་ཏཱ་རེ་ཏུཏྟཱ་རེ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ ས་མ་ཡ་ཏིཥྛ་ལྷན། ན་མོ་པུ་རུ་ཤ་ཡ་ཧོཿ བཛྲ་ཤུདྡྷེ་ཧོཿ ཛཿཧཱུྃ་བཾ་ཧོཿ དེ་ནས་མཆོད་པ་འབུལ་བ་ནི། ཧྲཱིཿ ཕྱི་མཆོད་ལྷ་མོ་སྤྱན་གཟིགས་ནམ་མཁའི་ཁྱོན། །
ཡིད་ལས་སྤྲུལ་པའི་སྣ་ཚོགས་དཔག་ཡས་གཏིབས། ། རབ་འབྱམས་ཞིང་རྡུལ་མཉམ་པ་སྤྲོས་པའི་ཚོགས། ། ཡུམ་ཆེན་རྗེ་བཙུན་སྒྲོལ་མའི་ཚོགས་ལ་འབུལ། ། བཞེས་ནས་འཆི་མེད་ཚེ་ཡི་དངོས་གྲུབ་སྩོལ། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ ནང་མཆོད་ནི།
ཧྲཱིཿ དུང་ཆེན་ཡངས་པ་མཚན་ལྡན་སྣོད་མཆོག་ཏུ། ། རྩ་བརྒྱད་སྟོང་སྦྱར་བདུད་རྩི་ཨ་མྲྀ་ཏ། ། མཁའ་གསང་རྨད་བྱུང་མ་ཧཱ་རཀྟ་དང༌། །
བསྲུབས་མཆོག་སྟོང་སྦྱར་བ་ལིཾ་བརྗིད་ཆགས་དང༌། ། ཟག་མེད་བདེ་སྟོང་དགའ་བཞི་ལུགས་ལྡོག་རྩལ། ། ཕྱི་ནང་གསང་གསུམ་དེ་བཞིན་ཉིད་ལ་སོགས། ། ཡིད་བཞིན་འཁོར་ལོ་ཚེ་འཕེལ་མ་ལ་འབུལ། ། བཞེས་ནས་འཇའ་ལུས་རྡོ་རྗེའི་དངོས་གྲུབ་སྩོལ། ཨོྃ་སརྦ་པཉྩ་རཀྟ་བྷ་ལིངྟ་མ་ཧཱ་པཱུ་ཛ་ཨཱཏྨ་ཀོ྅་ཧཾ། ཨོཾ་ཏཱ་རེ་ཏུཏྟཱ་རེ་ཨི་དཾ་བྷ་ལིངྟ་པཱུ་ཛ་མེ་གྷ་ག་ཎ་ཙཀྲ་ཨཱཿཧཱུྃ། ཨ་མྲྀ་ཏ་ཁ་ཁ་ཁཱ་ཧི། དེ་ནས་བསྟོད་པ་བྱ་བ་ནི། ཧྲཱིཿ
སྤྱན་ཆབ་ལས་འཁྲུངས་རྒྱལ་ཀུན་བསྐྱེད་པའི་ཡུམ། ། ཡིད་བཞིན་འཁོར་ལོ་འགྲོ་ཀུན་བརྩེ་བའི་མ། ། འཇིགས་པ་བརྒྱད་སྐྱོབ་མ་ལ་ཕྱག་འཚལ་བསྟོད། ། དཀར་གསལ་དྲི་མེད་སྟོན་ཀའི་མདངས་དང་ལྡན། ། འགྲོ་ཀུན་ཉོན་མོངས་བག་ཆགས་བསལ་བའི་བརྡ། ། ཞལ་འཛུམ་སྤྱན་བདུན་ཕྱོགས་བཅུར་གཟིགས་པ་ནི། ། མ་རིག་མུན་པའི་སྡུག་བསྔལ་བསལ་བའི་བརྡ། ། ཕྱག་གཡས་སྐྱབས་སྦྱིན་མཉེན་ལྕུག་ལྡེམ་པ་ནི། ། ངར་འཛིན་དུག་ལྔ་འཇིགས་བརྒྱད་སྐྱོབ་པའི་བརྡ། ། གཡོན་པས་ཨུཏྤལ་མདངས་ལྡན་འཛིན་པ་ནི། །
སྒྲུབ་ལ་འཆི་མེད་དངོས་གྲུབ་སྩོལ་བའི་བརྡ། ། རིགས་ལྔའི་དབུ་རྒྱན་རིན་ཆེན་བརྒྱན་པ་ནི། ། འགྲོ་ལ་འདོད་རྒུ་དངོས་གྲུབ་སྟེར་བའི་བརྡ། ། ལྷ་རྫས་སྔོ་དམར་སྟོད་སྨད་གཡོགས་པ་ནི། ། སྣ་ཚོགས་ཐུགས་རྗེས་འགྲོ་བ་འདུལ་བའི་བརྡ། ། ཞབས་གཉིས་སེམས་མའི་སྐྱིལ་ཀྲུང་བཞུགས་པ་ནི། ། བདུད་བཞི་ཟིལ་གནོན་ཚེ་འཕྲང་བསལ་བའི་བརྡ། ། འོད་ལྔའི་ཟླ་བའི་རྒྱབ་ཡོལ་བརྟེན་པ་ནི། ། ཐུགས་རྗེའི་བསིལ་བས་ཚ་གདུང་བསལ་བའི་བརྡ། ། བརྡ་ཡི་དོན་རྒྱན་རྗེ་བཙུན་མ་ལ་བསྟོད།
ཧྲཱིཿ མ་ཡེངས་མི་བསྒོམ་ལྷུག་པའི་གཟེར་བཞི་ཡིས། ། མི་གཏོང་ཡུན་དུ་ཁྱོད་ཉིད་སྒྲུབ་ལགས་ན། ། སྐུ་གསུང་ཐུགས་ཀྱི་དངོས་གྲུབ་དེང་འདིར་སྩོལ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ། ཞེས་ཆེ་ཆུང་རན་པ་བུང་བ་ཚང་ཞིག་པ་ལྟ་བུར་བཟླས་པས། ཕྱི་སྣོད་ནང་བཅུད་ཐམས་ཅད་སྒྲོལ་མའི་སྐུར་གྱུར་པར་བསྒོམ། ཡང་འོད་ཟེར་རྣམ་པར་གྱུར་ནས་རང་ལ་སིབ་སིབ་ཐིམ་པར་བསམ་ཞིང་མཐར་དམིགས་མེད་ངང་དུ་བཞག ། དེ་ནས་དངོས་གྲུབ་ལེན་པ་ནི། ཧྲཱིཿ
སྐྱེ་བ་མེད་པའི་ཐུགས་རྗེས་ཡོངས་ལ་གཟིགས། ། སྤྱན་ཆབ་ལས་འཁྲུངས་རྒྱལ་ཀུན་སྐྱེད་པའི་ཡུམ། ། མཆོད་བསྟོད་བསྙེན་སྒྲུབ་མཐར་ཕྱིན་ནུས་པའི་རྩལ། ། ཚེ་ཆོས་ཟས་ནོར་སྙན་གྲགས་མངའ་ཐང་སྟོབས། ། འཆི་མེད་འཇའ་ལུས་རྡོ་རྗེ་བུམ་པའི་སྐུ། ། སྐུ་གསུང་ཐུགས་ཀྱི་དངོས་གྲུབ་བདག་ལ་སྩོལ། ཀཱ་ཡ་སིདྡྷི་ཨོཾ། ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ། ཞེས་སྒྲུབ་བུམ་གནས་ལྔར་དབང་བླངས།
དེ་ནས་བདུད་རྩི་མྱོང༌། འགྲོ་བའི་དོན་དུ་རིལ་བུ་དྲིལ། ཚེ་འོ་དྲངས། འཇིགས་པ་བརྒྱད་དང་བདུད་བཞི་ཟློག ། འཇའ་ལུས་རྡོ་རྗེའི་སྐུ་རུ་འགྲུབ། རིག་འཛིན་མི་འཇིགས་རྡོ་རྗེ་བྲིས།། །། པི༽ སྒྲོལ་དཀར་ཚེ་འགུགས་བཞུགས་སོ། ཧྲཱིཿམཿ པོ་ཊཱ་ལ་ཡི་གནས་མཆོག་དམ་པ་ནས། ། ཡིད་བཞིན་འཁོར་ལོ་འཇིགས་སྐྱོབ་ཚེ་འཕེལ་མ། །
སྤྱན་ཆབ་ལས་འཁྲུངས་འཁོར་འདས་ལས་གྲོལ་མ། ། ཡིད་བཞིན་འཁོར་ལོ་ཌཱཀྐི་ཚེ་འཕེལ་མ། ། དཀར་གསལ་མདངས་ལྡན་དྲི་མེད་སྟོན་ཟླའི་མདངས། ། ཞལ་གཅིག་ཕྱག་གཉིས་སྤྱན་བདུན་ཟླ་བའི་འོད། ། གཡས་གཡོན་སྐྱབས་སྦྱིན་ཨུཏྤལ་བསྣམས་མཛད་མ། ། རིགས་ལྔའི་དབུ་རྒྱན་ལྷ་རྫས་སྟོད་སྨད་གཡོགས། ། ནོར་བུ་ལ་སོགས་རིན་ཆེན་རྒྱན་དང་ལྡན། ། ཞབས་གཉིས་སེམས་སྐྱིལ་བདུད་བཞི་ཚེ་བདུད་འགེམས། ། ཟླ་བའི་འོད་ལ་སྐུ་རྒྱབ་བསིལ་སྦྱིན་བརྟེན། ། བརྡ་རྟགས་རྒྱན་རྫོགས་མ་ཡིས་ཚེ་དབང་ཁུག །
བསྟན་པའི་ལས་མཛད་ཚེ་རིང་མཆེད་ལྔ་ལ། ། ཌཱཀྐི་རིགས་ལྔ་མདའ་དར་རང་རྟགས་བསྣམས། ། འབྱུང་ལྔའི་བཅུད་བསྡུས་ཚེ་བསོད་སྣང་བ་ཁུག ། བདག་ཅག་རྣམས་ཀྱི་ཚེ་ཡི་བར་ཆད་སྒྲོལ། ། མོས་བློ་དགའ་ཚལ་དྭང་བས་དངོས་གྲུབ་བརྙེས། ། རིག་འཛིན་དྲང་སྲོང་གྲུབ་ཐོབ་རྗེ་འབངས་རྣམས། ། རབ་འབྱམས་ཞིང་རྡུལ་མཆོག་སྩོལ་ཚེ་ཁུག་ཅིག ། ཆོས་ལོངས་སྤྲུལ་སྐུ་རྩ་བརྒྱུད་བླ་མ་དང༌། ། ལོ་ཧ་བཛྲ་མི་འཇིགས་རྡོ་རྗེ་སོགས། ། ཆོས་བདག་རིག་འཛིན་རྒྱལ་བ་རྒྱ་མཚོ་རྣམས། །
རྩ་རླུང་ཐིག་ལེའི་བཅུད་བསྡུས་ཚེ་ཁུག་ཅིག ། གླིང་བཞི་གླིང་ཕྲན་སྟེང་འོག་ཕྱོགས་མཚམས་རྣམས། ། རིག་འཛིན་དཔའ་བོ་མཁའ་འགྲོའི་ཚོགས་རྣམས་ཀྱིས། ། ཚེ་སྲོག་ཉམས་བཀང་ཆད་པ་མཐུད་ཉམས་གསོས། ། རྣལ་འབྱོར་བདག་ལ་ཚེ་ཡི་དབང་བཞི་སྩོལ། ། འཆི་མེད་འཇའ་ལུས་རྡོ་རྗེའི་སྲོག་འགྲུབ་ཤོག ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ། ཞེས་སྔགས་སྒྲོགས། ཞེས་པ་འདིའང་སྒྲོལ་དཀར་གྱི་ཚེ་འགུགས་དགོས་ཞེས་ཡང་ཡང་བསྐུལ་ངོར། རྩ་གླིང་ཟློས་གར་གསུམ་པ་གསང་སྔགས་མིང་གིས་བདུད་འདུལ་སྔགས་གླིང་དུ་སྦྱར་བའོ།། །།
ཕི༽ སྒྲོལ་དཀར་ཡིད་བཞིན་འཁོར་ལོའི་ཚོགས་མཆོད་བཞུགས་སོ། རྒྱལ་ཀུན་བསྐྱེད་པའི་ཡུམ་ལ་འདུད། དེ་ཡང་རྒྱུ་བསོད་ནམས་ཚོགས་ཀྱི་ལོངས་སྤྱོད་བྱ་བ་ནི། ཕྱི་ནང་བསྐང་རྟེན་གཞུང་བཞིན་བཤམས། ལྷག་བསམ་རྣམ་དག་མོས་འདུན་དུ། སྤོས་རོལ་དབྱངས་སྙན་འདི་སྐད་དོ། ཧཱུྃ་ཧྲཱིཿ རང་རིག་ཡུམ་ཆེན་གསལ་བའི་ཐུགས་ཀ་ནས། ། ཚོགས་རྫས་མ་དག་སྦྱོང་བྱེད་རྃ་ཡྃ་ཁྃ། ། མཉེས་བྱེད་འདོད་རྒུ་བདུད་རྩི་རྒྱ་མཚོ་རུ། །
མི་ཟད་ཀ་དག་མཆོད་སྤྲིན་ཨོྃ་ཨཱཿཧཱུྃ། ཧཱུྃ་ཧྲཱིཿ མ་འོག་མིན་མཁའ་སྤྱོད་དག་པའི་ཞིང༌། ། ཡུམ་རྗེ་བཙུན་ཡིད་བཞིན་འཁོར་ལོའི་ཚོགས། ། བཅུད་འདོད་ཡོན་ཚོགས་ལ་སྤྱན་འདྲེན་གཤེགས། ། བདག་མོས་པའི་བུ་ལ་བརྩེར་དགོངས་བཞུགས། ། དུས་ནམ་ཡང་འབྲལ་མེད་ཕྱག་འཚལ་ལོ། ། མཆོག་ཐུན་མོང་དངོས་གྲུབ་མྱུར་དུ་སྩོལ། ཧཱུྃ་ཧྲཱིཿ དགྱེས་བྱེད་ག་ཎ་མཆོད་པ་བླ་མེད་འདི། །
མཆོག་གསུམ་རྩ་གསུམ་རིགས་འདུས་ལྷ་ཡི་ཚོགས། ། རྒྱལ་ཡུམ་དཀྱིལ་འཁོར་ལྷ་ལ་འབུལ་ལོ་བཞེས། ། མི་ཤིགས་འཇའ་ལུས་འགྲུབ་པའི་དངོས་གྲུབ་སྩོལ། ཨོཾ་གུ་རུ་དྷེ་ཌཱཀྐི་ནཱི་དྷརྨ་པཱ་ལ་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི༔ ཧཱུྃ་ཧྲཱིཿ ཕྱི་མཆོད་མེ་ཏོག་བདུག་སྤོས་མར་མེ་དྲི། ། ཞལ་ཟས་རོལ་མོ་གཟུགས་སྒྲ་དྲི་རོ་རེག ། ཆོས་ཉིད་རྣམ་དག་སྤྲིན་ཕུང་མཆོད་པ་འདིས། ། ཡུམ་ཆེན་སྒྲོལ་དཀར་ཚེ་འཕེལ་ཐུགས་དམ་བསྐང༌། ། སྨན་མཆོད་བདུད་རྩི་དམར་ཆེན་རཀྟའི་ཚོགས། །
འབྲུ་བཅུད་ཀུན་འདུས་རྨད་བྱུང་བ་ལིཾ་ཏ། ། སྤྱན་གཟིགས་མཆོད་སྤྲིན་མ་ཚང་མེད་པ་འདིས། ། དུས་གསུམ་སངས་རྒྱས་ཐམས་ཅད་སྐྱེད་པའི་ཡུམ། ། ཚེ་འཛིན་ཡིད་བཞིན་འཁོར་ལོའི་ཐུགས་དམ་བསྐང༌། ། བླ་མ་ཡི་དམ་མཁའ་འགྲོའི་ཐུགས་དམ་བསྐང༌། ། དམ་ཅན་གཏེར་བདག་སྲུང་མའི་ཐུགས་དམ་བསྐང༌། ། མཆོད་བསྟོད་བསྒྲུབས་པའི་ལྷ་ཚོགས་ཐུགས་དམ་བསྐང༌། ། ཐུགས་དམ་བསྐངས་ལ་བཅོལ་བའི་ཕྲིན་ལས་མཛོད། ཀྱེ་མ། ཀ་དག་སྐྱེ་མེད་ཡུམ་ཆེན་དགོངས་སུ་གསོལ། །
བདག་སོགས་བག་མེད་མ་རིག་དབང་གྱུར་པས། ། ཕྱི་ནང་གསང་བའི་ཐུགས་དང་འགལ་བ་ཀུན། ། རྒྱལ་ཡུམ་སྒྲོལ་མའི་དཀྱིལ་འཁོར་ལྷ་ལ་བཤགས། ཡིག་བརྒྱ་བཟླས། ཧཱུྃ། མདུན་དུ་ཐ་མ་ཚོགས་ཀྱི་ལིངྒ་ལ། ། ཨ་འཐས་ལོག་ལྟའི་དགྲ་བགེགས་མྱུར་དུ་ཁུག ། ཀ་དག་སྐྱེ་མེད་རིག་པའི་མཚོན་ཆས་བསྒྲལ། ། ཤར་གྲོལ་མི་དམིགས་གདོད་མའི་དབྱིངས་སུ་ཕཊ྄ཿ རྒྱུད་དྲུག་དུག་ལྔའི་ཕུང་པོ་ཞལ་དུ་བསྟབ། །
རེ་དོགས་འཛིན་བྲལ་ཡེ་སྟོང་ཁ་ཁཱ་ཧི། ཨེ་མ་ཧོ། རྨད་བྱུང་དག་པ་མཆོག་གི་དངོས་གྲུབ་འདི། ། སྐྱེ་འགག་བྲལ་བ་རང་བྱུང་ཨ་ལ་ལ་ཧོ། དངོས་གྲུབ་ཏུ་རོལ། དེ་ནས་ལྷག་མ་ནི། ཧཱུྃ་བྷྱོཿ ཐོག་མའི་ཡུམ་ཆེན་མ་ཅིག་རྗེ་བཙུན་མའི། ། དཀྱིལ་འཁོར་གནས་ཉུལ་དམ་ཚིག་རྗེས་གཅོད་ཅིང༌། ། འདོད་ཡོན་བཟའ་བཏུང་ལྷག་ལ་དབང་བ་ཡི། །
མ་སྲིང་མཁའ་འགྲོ་གིང་སྨན་སྡེ་ཚོགས་རྣམས། ། དམ་རྫས་ལྷག་གཏོར་བཞེས་ལ་ཕྲིན་ལས་སྒྲུབས། ཨུཙྪིཥྚ་བྷ་ལིངྟ་ཁ་ཁ་ཁཱ་ཧི། དེ་ནས་ཐུགས་དམ་བསྐུལ་བ་ནི། ཧཱུྃ་ཧྲཱིཿམཿ གནས་མཁའ་སྤྱོད་བདེ་ཆེན་ཕོ་བྲང་ནས། ། མ་རྒྱལ་ཡུམ་ཡིད་བཞིན་འཁོར་ལོ་ནི། ། ལྷ་དཔའ་བོ་འབུམ་ཕྲག་མཁའ་འགྲོའི་ཚོགས། ། ཐུགས་མི་མངོན་དབྱིངས་ནས་བསྐུལ་ལོ་བཞེངས། ། བཅུད་སྨན་མཆོག་བདུད་རྩིའི་གཏོར་མ་འབུལ། །
ཕྱི་འབྱུང་བཞི་བཅུད་ཀྱི་བཀྲག་མདངས་སྐྱེད། ། ནང་རྩ་རླུང་སེམས་ཀྱི་སྒྲོན་མེ་སྦོར། ། དོན་གསང་བ་མཆོག་གི་དངོས་གྲུབ་སྩོལ། ། ཡུམ་ཁྱེད་དང་འབྲལ་མེད་རྗེས་བཟུང་ཤོག དེ་ནས་ཆད་མདོ་ནི། ཧཱུྃ༔ སྔོན་ཚེ་བར་དང་སྙིགས་མའི་དུས་སྐབས་ལ། ། སྐྱེ་འགག་འཁྲུལ་བྲལ་རང་ཤར་དཀྱིལ་འཁོར་དུ། ། སྣང་ཡུལ་འགྱུ་བའི་ཐ་ཚིག་གཏེར་གྱི་བདག ། ཀ་དག་སོ་མའི་མཆོད་གཏོར་འདི་བཞེས་ལ། །
སེམས་ཅན་སངས་རྒྱས་འགྲུབ་པའི་ཕྲིན་ལས་མཛོད། ཧཱུྃ། རྒྱལ་ཀུན་ཡུམ་གྱུར་ཚེ་འཛིན་སྒྲོལ་དཀར་གྱི། ། ཀ་དག་ཐ་ཚིག་སྲུང་མ་ཐམས་ཅད་ཀུན། ། དམ་རྫས་འདོད་ཡོན་ཕུད་ཀྱི་མཆོད་པ་བཞེས། ། རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། བརྟན་མ་སྐྱོང་བ་ནི། ཧཱུྃ། བོད་ཁམས་སྐྱོང་བའི་བརྟན་མ་བཅུ་གཉིས་ནི། ། རྣལ་འབྱོར་དྲོད་ཉུལ་ལེགས་ཉེས་སྟངས་འཛིན་ཞིང༌། །
རྣམ་འགྱུར་མ་ངེས་ཡང་འཁོར་འབུམ་ཕྲག་ཀུན། ། སྨན་ཆབ་ཕུད་ཀྱི་གཏོར་མ་འབུལ་ལོ་བཞེས། ། ཡང་ཟབ་བསྟན་པ་སྐྱོང་བའི་བྱ་ར་མཛོད། ཨོཾ་བཛྲ་མ་ཧཱ་མ་ཏི་པྲ་མོ་ལི་ཧྲཱིཾཿཛཿ ཨི་དཾ་བྷ་ལིངྟ་ཁ་ཁ་ཁཱ་ཧི། གཏོར་བྲོ་ནི། ཧཱུྃ། རྩ་གསུམ་དཀྱིལ་འཁོར་ལྷ་ཚོགས་རྣམས། ། རང་གསལ་རིག་པའི་བྲོ་བརྡུངས་པས། ། རྣམ་རྟོག་དུག་ལྔའི་ཕུང་པོ་རྣམས། །
མི་དམིགས་ཀ་དག་རྒྱ་ཡིས་གདབ། ཨོྃ་ལྃ་ཨཱཿལྃ་ཧཱུྃ་ལྃ་སཏྭཾ་བྷ་ཡ་ནན། དེ་ནས་དངོས་གྲུབ་བསྐུལ་བ་ནི། ཧཱུྃ། རྒྱལ་བའི་སྤྱི་དཔལ་ཚེ་འཛིན་ཡིད་བཞིན་འཁོར། ། ཐུགས་དམ་བསྐུལ་ལོ་མཆོག་གི་དངོས་གྲུབ་སྩོལ། ། མི་འགྱུར་མི་འགགས་མི་འཁྲུལ་འདོད་དོན་རྣམས། ། སྐལ་ལྡན་སྒྲུབ་ལ་མྱུར་བ་ཉིད་དུ་སྩོལ། ཨོཾ་གུ་རུ་དྷེ་ཝ་ཌཱཀྐི་ནཱི་ཀཱ་ཡ་ཝཱཀྐ་ཙིཏྟ་སརྦ་སིདྡྷི་ཨ་བྷི་ཥིཉྩ་ཧཱུྃ། བཀྲ་ཤིས་ནི།
ཧཱུྃ། ཆོས་སྐུའི་བཀྲ་ཤིས་ཀ་དག་གདོད་མའི་དབྱིངས། ། ཆོས་ཉིད་ཟད་སར་མཐར་ཕྱིན་བཀྲ་ཤིས་ཤོག ། ལོངས་སྐུའི་བཀྲ་ཤིས་སྣ་ཚོགས་མཁའ་འགྲོ་འབུམ། ། རྩ་རླུང་སྣང་བ་བདེ་སྟོང་བཀྲ་ཤིས་ཤོག ། སྤྲུལ་སྐུའི་བཀྲ་ཤིས་མ་ཅིག་མཚོ་རྒྱལ་མ། ། གདུལ་བྱ་སྨིན་གྲོལ་གེགས་མེད་བཀྲ་ཤིས་ཤོག ། ཡུམ་ཆེན་ཁྱེད་ཉིད་སྒྲུབ་པའི་བསོད་ནམས་ཀྱིས། ། བདག་གཞན་དོན་གཉིས་འགྲུབ་པའི་བཀྲ་ཤིས་ཤོག ཧཱུྃ་ཧྲཱིཿ
ཕྱི་ནང་སྣོད་བཅུད་ཡེ་ཤེས་ལྷ་ཚོགས་རྣམས། ། མི་དམིགས་ཀ་དག་རྒྱ་ཡན་ལྷུག་པ་ཨཱཿ ཡུམ་ཆེན་བསྒྲུབས་པའི་དགེ་བ་ཡིས། ། མ་གྱུར་འགྲོ་དྲུག་སེམས་ཅན་ཀུན། ཁྱོད་ཀྱི་གོ་འཕང་མྱུར་ཐོབ་ཤོག ། ཅེས་པ་འདིའང་རིག་འཛིན་མི་འཇིགས་རྡོ་རྗེའི་སྒྲོལ་དཀར་ཡིད་བཞིན་འཁོར་ལོའི་ཁ་སྐོང་དུ། རིག་འཛིན་རྗེ་རིན་པོ་ཆེ་དེ་ཉིད་ཀྱི་རྗེས་འཇུག་ཨོ་རྒྱན་མིང་གིས་མོས་འདུན་ཆེ་བས་བྲིས་སོ།། །། བི༽ དག་སྣང་སྒྲོལ་ཆོག་ཚོགས་གཉིས་མྱུར་ལམ་གསལ་བྱེད་ཀྱིས་བརྒྱན་པ་བཞུགས་སོ། ན་མོ་གུ་རུ་ཨཱརྻ་ཏཱ་རེ་ཡེ། ། བླ་མ་ཡུམ་ཆེན་འཕགས་མར་འདུད།
སྤྱི་དོན་གསུམ་གྱི་དང་པོ་ནི། མདུན་གྱི་ནམ་མཁར་བླ་མ་དང་གཉིས་སུ་མེད་པར་བཅོམ་ལྡན་འདས་མ་མངོན་སུམ་དུ་བཞུགས་པར་ བསམས་ལ། ཀྱཻཿ འོད་དཔག་མེད་མགོན་ཕྱག་གི་དཀྱིལ་འཁོར་དང་༔ འཇིག་རྟེན་དབང་ཕྱུག་སྤྱན་ལས་ལེགས་འཁྲུངས་པའི༔ མ་རྒྱུད་རྒྱ་མཚོའི་སྤྲུལ་གཞི་མྱུར་ཞི་ཡུམ༔ བཅོམ་ལྡན་ཐུགས་རྗེའི་བདག་ཉིད་ཉེར་གཅིག་གར༔ རྒྱལ་བ་ཀུན་གྱི་ཕྲིན་ལས་མྱུར་མ་དཔལ༔ དབྱེར་མེད་རིགས་ཀུན་ཁྱབ་བདག་བླ་མ་རྗེར༔ ཕྱག་འཚལ་གསོལ་འདེབས་བྱིན་རླབས་དབང་བསྐུར་སྩོལ༔
ན་མོཿ སྐྱབས་ཡུལ་རྒྱ་མཚོའི་ངོ་བོ་རྗེ་བཙུན་མར༔ བྱང་ཆུབ་སྙིང་པོའི་བར་དུ་སྐྱབས་སུ་མཆི༔ སྡུག་བསྔལ་རྒྱ་མཚོར་བྱིང་བའི་མ་གྱུར་འགྲོ༔ རྗེ་བཙུན་འཕགས་མའི་གོ་འཕང་སྒྲུབ་པར་བགྱི༔ ལན་གསུམ། ཧོཿ རྗེ་བཙུན་འཕགས་མ་རྒྱལ་བ་སྲས་བཅས་ལ༔ ཕྱག་འཚལ་མཆོད་འབུལ་སྡིག་ལྟུང་སྙིང་ནས་བཤགས༔ ཡི་རང་བསྐུལ་ཞིང་བཞུགས་པར་གསོལ་བ་འདེབས༔
དགེ་ཚོགས་འཕགས་མའི་གོ་འཕང་འཐོབ་ཕྱིར་བསྔོ༔ གཉིས་པ་ནི། ཨོྃ་ཨཱཿཧཱུྃ༔ གནས་ཡུལ་རྣམ་དག་གཡུ་ལོ་བཀོད་པའི་ཞིང་༔ ཀུན་བཟང་མཆོད་སྤྲིན་རྒྱ་མཚོས་བཀང་བའི་དབུས༔ ཏཱཾ༔ རང་ཉིད་སྐད་ཅིག་དྲན་རྫོགས་འཕགས་མའི་སྐུར༔ གསལ་བའི་གནས་གསུམ་རྡོ་རྗེའི་ཡི་གེ་དང་༔ ཐུགས་སྲོག་འོད་ཀྱིས་རྒྱལ་བ་སྲས་བཅས་ཀུན༔ རྗེ་བཙུན་འཕགས་མའི་རྣམ་པར་སྤྱན་དྲངས་ལ༔
སྒྱུ་འཕྲུལ་ལྷ་མོ་ཉེར་གཅིག་རོལ་གར་བཅས༔ དབང་པོ་མངོན་སུམ་བཞིན་དུ་ལྷུན་ནེར་གསལ༔ ཞེས་མདུན་མཁར་བཞུགས་པ་ལ་མཆོད་བསྟོད་ལན་གསུམ་བྱ་དགོས་པའི་དང་པོ་ནི། ཨོྃ་ཨཱཿཧཱུྃ༔ དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོ་དང་༔ བདག་ལུས་ལོངས་སྤྱོད་དགེ་ཚོགས་མཎྜལ་འབུལ༔ བདག་གཞན་མྱུར་དུ་ཚོགས་རྫོགས་སྒྲིབ་དག་ནས༔ འདི་ནས་བྱང་ཆུབ་སྙིང་པོ་ཐོབ་ཀྱི་བར༔ འབྲལ་མེད་ཐུགས་རྗེས་ཟུངས་ཤིག་རྗེ་བཙུན་མ༔ བསྟོད་པ་རྒྱས་པའམ།
རྒྱལ་བ་ཀུན་གྱི་སྤྱན་སྔར་ཐུགས་བསྐྱེད་རྒྱལ་བའི་ཡུམ་གྱུར་མ་ལུས་རྒྱལ་བའི་ཕྲིན་ལས་ཀུན་སྒྲུབ་མ། ། མྱུར་མ་དཔའ་མོ་དབྱངས་ཅན་མ་དང་བསོད་ནམས་མཆོག་གཏེར་རྣམ་རྒྱལ་རིག་བྱེད་མ་དང་འཇིགས་བྱེད་མ། ། གཞན་གྱི་མི་ཐུབ་གཞན་ལས་རྒྱལ་དང་སེང་ལྡེང་ནགས་ཀྱི་སྒྲོལ་མ་འཇིག་རྟེན་གསུམ་རྒྱལ་ནོར་སྟེར་མ། ། བཀྲ་ཤིས་དོན་བྱེད་དགྲ་དཔུང་འཇོམས་མཛད་ཁྲོ་གཉེར་ལྡན་མཛད་རབ་ཞི་མ་དང་འབར་བའི་འོད་ཅན་མ། ། དཔག་མེད་གནོན་མ་རྨ་བྱ་ཆེན་མོ་མི་ཕམ་རྒྱལ་མོ་རི་ཁྲོད་མ་དང་འོད་ཟེར་ཅན་མར་འདུད། ། འགྲོ་ཀུན་སྲིད་པའི་མཚོ་ལས་སྒྲོལ་ཕྱིར་བྱང་ཆུབ་ཐོབ་འདོད་བདག་ཀྱང་ཁྱོད་ལ་རེའོ་རྗེ་བཙུན་མ། ཞེས་ཚར་གཉིས་བརྗོད། ཅེས་སྐྱབས་པར་ཞལ་གྱིས་བཞེས་ནས་ཕྱག་གཡས་སྐྱབས་སྦྱིན་གྱི་འོག་ཏུ་བདག་སོགས་འཁོར་བཅས་ཚུད་པར་བསམས་ལ་སྔར་བཞིན་མཆོད་བསྟོད་གཉིས་པ་ལ་བསྟོད་པ་གསུམ། གསུམ་པ་ལ་བསྟོད་པ་བདུན་བརྗོད་རྗེས་སུ་གོང་གི ཀྱཻཿ
འོད་དཔག་མེད་མགོན ་སོགས་ནས་ དབང་བསྐུར་སྩོལ༔ ཅེས་དང༌། རྗེ་བཙུན་འཕགས་མ་སྒྲོལ་མའི་གནས་གསུམ་ལས༔ འོད་ཟེར་དཀར་དམར་མཐིང་སེར་རིམ་ཅིག་ཅར༔ བདག་གི་གནས་བཞིར་ཐིམ་པས་དབང་བཞི་ཐོབ༔ འཕགས་མ་དགྱེས་བཞིན་འོད་ཞུ་རང་ལ་ཐིམ༔ རང་ཉིད་བཅོམ་ལྡན་འདས་མའི་སྐུར་གསལ་བས༔ གསལ་སྟོང་ཟུང་འཇུག་དོན་གྱི་འཕགས་མར་བལྟ༔ ཨོྃ་ཏཱ་རེ་ཏུཏྟ་རེ་ཏུ་རེ་སྭཱ་ཧཱ༔ ཞེས་བཟླས།
གསུམ་པ་ནི༔ ཨོྃ་པདྨོ་ས་ཏྭ་ས་མ་ཡ་ སོགས་ནས་ ས་ཏྭ་ཨཱཿ ས་ནོངས་པ་བཤགས། ཧོཿ མ་དག་ཉེས་ཚོགས་འཕགས་མའི་སྤྱན་སྔར་འཆགས༔ སྒོ་གསུམ་རྣམ་དག་ཡེ་ཤེས་ལམ་ལ་སྤྱོད༔ དུས་གསུམ་དགེ་ཚོགས་ཟག་མེད་དབྱིངས་སུ་བསྔོ༔ ཟུང་འཇུག་འཕགས་མའི་གོ་འཕང་མྱུར་ཐོབ་ཤོག༔ བྱང་ཆུབ་བར་དུ་བླ་མ་རྗེ་བཙུན་མས༔ འབྲལ་མེད་ཐུགས་རྗེས་སྐྱོང་བའི་བཀྲ་ཤིས་ཤོག༔
ཅེས་པའང་རྒྱུན་ཁྱེར་དང་གྲངས་བསོག་ལ་ཉེ་བར་མཁོ་ཕྱིར་འགྲོ་འདུལ་པད་རྒྱལ་གླིང་པས་ཕྲིན་ལས་ཀྱི་གནས་ཆེན་སེང་རྫོང་གུ་རུའི་བཞུགས་ཁྲིའི་ཀེའུ་ཚང་ནས་གསལ་བྱེད་ཅུང་ཟད་བཅས་བྲིས་པ་སིདྡྷི་རསྟུ།། །། མི༽ སྒྲོལ་མའི་ཚོགས་བསྡུས་ནི། ཨོྃ་ཨཱཿཧཱུྃ་ཧ་ཧོ་ཧྲཱིཿ ཚོགས་གཞོང་རྣམ་དག་པདྨ་འབར་བ་རུ། ། ཚོགས་རྫས་ངོ་བོ་ཡེ་ཤེས་བདུད་རྩིའི་སྤྲིན། ། ཟག་མེད་འདོད་ཡོན་རྒྱན་གྱི་རོལ་མོ་མཆོག ། མི་འཛད་ནམ་མཁའ་མཛོད་ཀྱི་འཁོར་ལོར་གྱུར། ཏཱཾ། པོ་ཊ་ལ་སོགས་རབ་འབྱམས་ཞིང་ཀུན་ནས། ། དུས་གསུམ་རྒྱལ་བའི་ཡུམ་གྱུར་ཏཱ་རེ་མ། །
རྣམ་འཕྲུལ་ཉེར་གཅིག་རྩ་གསུམ་དཀྱིལ་འཁོར་སྤྲིན། ། མ་ལུས་འཁོར་དང་བཅས་པ་གཤེགས་སུ་གསོལ། ། འདོད་ཡོན་ཟག་མེད་ཚོགས་ཀྱི་མཆོད་པ་བཞེས། ། མི་མཐུན་འགལ་འཁྲུལ་ཉམས་ཆག་ཉེས་ལྟུང་བཤགས། ། གཟུང་འཛིན་ཉོན་མོངས་ཡེ་ཤེས་ཆེན་པོར་སྟོབས། ། སྐུ་གསུང་ཐུགས་ཀྱི་བྱིན་ཆེན་དབབ་ཏུ་གསོལ། ། ལྷག་མ་བཤལ་ཆུར་རེ་ཀུན་མཉེས་ཤིང་ཚིམ། ། ཕྱི་ནང་འགལ་རྐྱེན་བར་ཆད་མཐའ་དག་སོལ། ། འཇིག་བརྒྱད་ཞི་སོགས་ལས་བཞིའི་དངོས་གྲུབ་སྩོལ། ། དག་པ་མཁའ་སྤྱོད་བགྲོད་པའི་གྲོགས་མཛོད་ཅིག །
ཡེ་ཤེས་པ་རྣམས་ཆོས་ཀྱི་དབྱིངས་སུ་གཤེགས། ། སླད་ནས་དམ་ཚིག་དབང་གིས་འབྱོན་མཛོད་ལ། ། བྱང་ཆུབ་བར་དུ་འབྲལ་མེད་རྗེས་སུ་ཟུངས། ། དོན་གཉིས་བསམ་ཀུན་འགྲུབ་པའི་བཀྲ་ཤིས་སྩོལ། ཅེས་པའང་སྒྲུབ་བླ་མགོན་པོ་ལྷ་དར་གྱི་བཞེད་སྐོང་དུ་པདྨ་རྣམ་པར་རྒྱལ་བས་བྲིས་པ་དགེ། །། ཙི༽ སྒྲོལ་ཆོག་ཞི་བའི་སྦྱིན་སྲེག ། འབྲི་རྒྱུ། ཚི༽ མཁའ་འགྲོའི་སྒྲུབ་ཐབས་ཡེ་ཤེས་སྒྲ་དབྱངས་ཀྱི་གསོལ་འདེབས་པདྨའི་དོ་ཤལ་བཞུགས་སོ། ན་མོ། ཛྙཱ་ན་ཌཱཀྐི་ནཱི་ཡེ།
སྐྱེ་མེད་ཀ་དག་ཆོས་སྐུ་ཀུན་བཟང་མོ། ། འགག་མེད་ལྷུན་གྲུབ་ལོངས་སྐུ་ཝཱ་ར་ཧཱི། ། ཐུགས་རྗེའི་རྩལ་སྣང་ཨརྻ་ཏཱ་རེ་ལ། ། གསོལ་བ་འདེབས་སོ་དབང་བསྐུར་བྱིན་གྱིས་རློབས། ། སྐུ་གསུམ་མཁའ་འགྲོའི་གཙོ་མོ་མཁར་ཆེན་བཟའ། ། གྲུབ་པའི་རྒྱལ་མོ་དབྱིངས་ཕྱུག་མནྡ་ར། ། ཐུགས་རྗེའི་རང་རྩལ་མོན་བལ་དྷ་ཀི་བཅས། ། གསོལ་བ་འདེབས་སོ་འཁྲུལ་སྣང་རང་གྲོལ་སྩོལ། ། སྣང་སྲིད་གདོད་ནས་རྣམ་དག་མཁའ་འགྲོའི་དལ། ། བདེ་སྟོང་རོལ་པ་འབུམ་ཕྲག་ཡངས་པའི་ཚོགས། །
སྣ་ཚོགས་གར་སྒྱུར་མ་སྲིང་སྲུང་མ་ལ། ། གསོལ་འདེབས་སོ་བརྟུལ་ཞུག་མཐར་ཕྱིན་སྩོལ། ། ཕུང་ཁམས་སྐྱེ་མཆེད་གདན་གསུམ་ལྷ་སྐུར་རྫོགས། ། རླུང་སེམས་ལས་རུང་རྩ་མདུད་དབུ་མར་གྲོལ། ། བཅུ་དྲུག་དགའ་བའི་གཙུག་ཏོར་རྩེ་མོའི་ས། ། འཁོར་ལོ་ཚོགས་ཆེན་ཞིང་དུ་བྱང་ཆུབ་ཤོག ། ཅེས་པ་འདི་ཡང་སྒོ་ཆེན་དགོན་གྱི་བྱང་འདྲེན་པ་ཚེ་དབང་བདུད་འདུལ་ནས་ཚུལ་འདིས་ཆ་ལག་ཚང་བར་བྲི་རོགས་ཞེས་དར་བཅས་བསྐུལ་བ་ཡིད་འཇག་ཐོག་སླར་ཡང་འཕེན་སྤྲུལ་ནས་ཞུ་སྐུལ་བཞིན་སྔགས་རིག་འཛིན་པ་པདྨའི་མྱུ་གུ་གུ་ཧྱས་བྲིས་པའོ།། །། ཛི༽ ཟབ་ཡངས་ནམ་མཁའི་ཆོས་སྡེ་ལས༔ མཁའ་འགྲོའི་སྒྲུབ་ཐབས་ཡེ་ཤེས་སྒྲ་དབྱངས་པདྨའི་ཕྲེང་བ་ཞེས་བྱ་བ་བཞུགས་སོ༔ ཤམ།
ཐཱ།༔ མཡ༔ དུས་གསུམ་རྒྱལ་ཡུམ་མཚོ་རྒྱལ་སྐུ་ལ་ཕྱག་འཚལ་ལོ༔ མཁའ་འགྲོ་ཡེ་ཤེས་མཚོ་རྒྱལ་གྱི་སྒྲུབ་ཐབས་ཡེ་ཤེས་སྒྲ་དབྱངས་འདི་ལ་འཇུག་པར་སྤྲོ་ན༔ སྔོན་འགྲོ་དངོས་གཞི་རྗེས་ཆོག་གསུམ་ལས༔ དང་པོ་སྐྱབས་སུ་འགྲོ་བ་ནི༔ རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་མཁའ་སྤྱོད་དག་པའི་ཞིང་མཆོག་ནས་མ་ཅིག་རྒྱལ་ཡུམ་མཚོ་རྒྱལ་མཁའ་འགྲོའི་ལྷ་ཚོགས་མདུན་གྱི་ནམ་མཁར་བཛྲ་ས་མཱ་ཛཿ ན་མོཿ དབྱིངས་རིག་ངོ་བོ་ཀ་དག་སྤྲོས་དང་བྲལ༔ ཡེ་ཤེས་རབ་དགའ་བདེ་ཆེན་གཡོ་བ་མོ༔
བདེ་དགའ་རྒྱ་མཚོའི་གྲོལ་ལམ་མཆོག་གི་སྐུ༔ དབྱངས་ཅན་མཚོ་རྒྱལ་སྐུ་ལ་སྐྱབས་སུ་མཆི༔ ལན་གསུམ༔ གཉིས་པ་སེམས་བསྐྱེད་པ་ནི༔ ཧོཿ མ་གྱུར་འགྲོ་བ་མཁའ་ཁྱབ་སེམས་ཅན་ཀུན༔ ཚེ་རབས་ཐོག་མེད་ཨ་འཐས་འཁོར་བར་འཁྱམས༔ འཁོར་འདས་ཅིག་ཅར་རིག་པའི་ཡོ་ལང་གིས༔ ཀུན་ཁྱབ་བྱང་ཆུབ་མཆོག་ཏུ་སེམས་བསྐྱེད་དོ༔ ལན་གསུམ༔
ཡན་ལག་བདུན་པ་ནི༔ ཧོཿ རྡོ་རྗེ་སློབ་དཔོན་སངས་རྒྱས་དཔལ༔ སོགས? གསུམ་པ་བགེགས་ལ་བཀའ་བསྒོ་བ་ནི༔ ཧཱུྃ༔ ཉོན་ཅིག་ང་བདག་གཟུང་འཛིན་བགེགས་ཀྱི་རིགས༔ ལྟ་ལོག་རུ་ཏྲ་སྲིད་པའི་འདྲེ་བོ་ཆེ༔ ཟག་མེད་ཏིང་འཛིན་འདོད་ཡོན་འདིས་ཚིམས་ནས༔ དགའ་བྲལ་བདེ་བའི་དཔལ་ལ་ལོངས་སྤྱོད་ཀྱིས༔ ཀུན་མཁྱེན་སོར་རྟོག་ཤེས་རབ་དབང་བསྒྱུར་བས༔
བདག་མེད་སྟོང་པ་ཉིད་དུ་ཕྱིར་དེངས་ཤིག༔ ཨོཾ་ཛྙཱ་ན་ཌཱཀྐི་ཧ་རི་ནི་ས་བཛྲ་ཧཱུྃ༔ ཉོན་མོངས་བགེགས་ཚོགས་ཨུ་ཙ་ཏ་ཡ་ཕཊ྄ཿ བཞི་པ་མཚམས་གཅོད་པ་ནི༔ ཧཱུྃ་མ༔ ཡེ་ཤེས་དབྱིངས་ཀྱི་མཁའ་འགྲོའི་ཐུགས་ཀ་ནས༔ མི་ཤིགས་ཆོས་བདུན་འབར་བ་མཚོན་ཆའི་གུར༔ གུ་ཡངས་ལྟ་བའི་རྒྱལ་པོའི་བཙན་ས་ཟིན༔ ཕྱིར་མི་ལྡོག་པའི་བྱང་ཆུབ་སྲུང་འཁོར་གྱུར༔ ཛྙཱ་ན་བཛྲ་རཀྵ་རཀྵ་བྷྲཱུྃ༔
ལྔ་པ་མཆོད་པ་བྱིན་རླབས་ནི༔ ཧཱུྃ༔ སྣང་སྲིད་སྣོད་བཅུད་ཀུན་བཟང་མཆོད་སྤྲིན་གཏིབས༔ ཕྱི་ནང་གསང་གསུམ་དངོས་འཛིན་དྲི་མ་རྣམས༔ དམིགས་མེད་ཀ་དག་རིག་སྟོང་རྗེན་པའི་ངང་༔ རང་བྱུང་ཡེ་ཤེས་ལྔ་ཡི་བྱིན་གྱིས་རློབས༔ ཨོྃ་ཧཱུྃ་ཏྲཱྃ་ཧྲཱིཿཨཱཿ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཧཱུྃ་ཧྲཱིཿཋཿ ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དྲུག་པ་བྱིན་དབབ་པ་ནི༔
ཧཱུྃ༔ མ་བཅོས་ཆོས་དབྱིངས་ཕོ་བྲང་ནས༔ ཀུན་ཏུ་བཟང་མོས་བྱིན་ཕོབ་ཅིག༔ རང་བྱུང་ཡེ་ཤེས་ཨེ་ཀློང་ནས༔ རྒྱལ་ཡུམ་སྒྲོལ་མས་བྱིན་ཕོབ་ཅིག༔ ཨེ་ཝཾ་བདེ་ཆེན་ཟུང་འཇུག་ནས༔ ཡེ་ཤེས་མཚོ་རྒྱལ་བྱིན་ཕོབ་ཅིག༔ ཟག་མེད་དགའ་བཞིའི་ཕོ་བྲང་ནས༔ རིགས་བཞིའི་ཌཱཀྐིས་བྱིན་ཕོབ་ཅིག༔ ལས་སྒྲིབ་རྣམ་དག་ཀློང་ཡངས་ནས༔
མ་མོ་ཙཎྜས་བྱིན་ཕོབ་ཅིག༔ ཕྲིན་ལས་སོ་སོར་མངའ་སྒྱུར་བའི༔ བཀའ་སྐྱོང་ཡོངས་རྫོགས་བྱིན་ཕོབ་ཅིག༔ བདག་དང་གནས་ཁང་རྟེན་རྣམས་ལ༔ མཆོག་ཐུན་ཕྲིན་ལས་རྣམ་པ་བཞིས༔ འབྲལ་བ་མེད་པར་དངོས་གྲུབ་སྩོལ༔ བཛྲ་ཛྙཱ་ན་ཌཱཀྐི་ཨ་བེ་ཤ་ཡ་ཨ་ཨཱཿ བདུན་པ་བརྡ་སྒོ་བརྡ་ཕྱག་ནི༔ ཧཱུྃ་མ༔ ལྷན་སྐྱེས་ཀུན་བརྟགས་མ་རིག་སྒྲིབ་པ་རྣམས༔
རང་བྱུང་སོ་སོར་རྟོག་པའི་ཤེས་རབ་ཀྱིས༔ ཡེ་གྲོལ་ཀ་དག་ཀློང་དུ་བརྡ་སྒོ་དབྱེ༔ རང་རིག་རང་གསལ་ངང་དུ་མཇལ་ཕྱག་འཚལ༔ ཛྙཱ་ན་པྲ་བེ་ཤ་ཡ་ཕཊ྄ཿ དྷརྨ་དྷཱ་ཏུ་ཨ་ཏི་པུ་ཧོཿ དངོས་གཞི་ལས་རིམ་བསྟན་པ་ལས༔ དང་པོ་ཏིང་འཛིན་རྣམ་གསུམ་ནི༔ ཨོཾ་ཨཱཿཧཱུྃ༔ འཁོར་འདས་སྣང་སྲིད་བསྡུས་པའི་ཆོས་རྣམས་ཀུན༔ ཡེ་ནས་ཀུན་གཞི་ཆོས་སྐུའི་ངོ་བོ་ལ༔
གཟུང་འཛིན་རེ་དོགས་གཉིས་སྣང་སྤང་བླང་བྲལ༔ སྟོང་གསུམ་དག་པ་རབ་འབྱམས་ངོ་བོ་ཉིད༔ དྷརྨ་དྷཱ་ཏུ་སྭ་བྷཱ་ཝ་ཨཱཿཧཱུྃ༔ གཉིས་པ་ལྷ་བསྐྱེད་ནི༔ ཧཱུྃ༔ སྟོང་པའི་ངང་ལས་ཟང་ཐལ་ཀློང་ཡངས་ནས༔ འབྱུང་བ་རིམ་བརྩེགས་ས་བོན་སྤྲོ་བསྡུ་ལས༔ མ་བཅོས་ལྷུན་གྲུབ་རང་བྱུང་གཞལ་ཡས་ཁང་༔ ཐིག་ལེ་ཉག་གཅིག་ཆོས་དབྱིངས་ཕོ་བྲང་དབུས༔ སྣ་ཚོགས་གེ་སར་ཉི་ཟླའི་དཀྱིལ་འཁོར་སྟེང་༔
རང་རིག་མ་བཅོས་ཡེ་ཤེས་མཚོ་རྒྱལ་སྐུ༔ གཞོན་ནུ་སྐུ་ལུས་བཅུ་དྲུག་ལོན་པའི་ཚུལ༔ མཚན་བཟང་དཔེ་བྱད་དཀར་དམར་མདངས་དང་ལྡན༔ གསེར་གཡུ་མུ་ཏིག་རིན་ཆེན་རྒྱན་གྱིས་མཛེས༔ སྔོ་དམར་ལྗང་གུའི་ན་བཟའ་རྣམས་ཀྱིས་བཀླུབས༔ ས་ལེ་སྦྲམ་གྱི་སྐ་རགས་རྡོར་མདུད་བཅིངས༔ དཔྲལ་བར་རཏྣའི་མེ་ཏོག་འོད་ལྔས་མཚན༔ དབུ་སྐྲ་ཐོར་ཚུགས་རིགས་བདག་པད་འབྱུང་མཚན༔ ལྷག་མ་ཚོ་གསུམ་སྐུ་རྒྱབ་སྐེད་པར་བསླེབས༔ ཕྱག་གཡས་མཆོད་སྦྱིན་སྡེ་སྣོད་གླེགས་བམ་བསྣམས༔
གཡོན་པས་བྷནྡྷར་བདུད་རྩི་ཚེ་བུམ་འཛིན༔ གཡས་བརྐྱང་གཡོན་བསྐུམ་ནུ་མ་བྷ་ག་རྒྱས༔ ལང་ཚོ་རབ་རྒྱས་ཐུགས་ཀར་པད་ཉིའི་སྟེང་༔ རྗེ་བཙུན་སྒྲོལ་མ་མྱུར་མ་དཔའ་མོ་སྔོ༔ ཞལ་གཅིག་ཕྱག་གཉིས་གཡས་བརྐྱང་གཡོན་བསྐུམ་རོལ༔ སྐྱབས་སྦྱིན་པདྨ་ལོངས་སྐུའི་རྒྱན་ཆས་སྤྲས༔ དེ་ཡི་ཐུགས་ཀར་པད་ཉི་ཟླ་གདན་སྟེང་༔ ཡུམ་ཆེན་ཤེར་ཕྱིན་ཀུན་ཏུ་བཟང་མོ་མཐིང་༔ དབྱེར་མེད་རྒྱན་སྤངས་མཉམ་བཞག་སྐྱིལ་ཀྲུང་བཞུགས༔ སྤྱི་བོར་སངས་རྒྱས་མཁའ་འགྲོ་ཝཱ་ར་ཧཱི༔
ཕྱོགས་བཞིར་རིགས་བཞི་དཀར་སེར་དམར་ལྗང་ནི༔ ཀ་ལ་སིདྡྷི་ཤཱཀྱ་དེ་མ་དང་༔ མནྡ་ར་བ་བཀྲ་ཤིས་ཁྱེའུ་འདྲེན༔ རྡོ་རྗེ་རིན་ཆེན་པདྨ་ལས་ཀྱི་རིགས༔ སྙིང་རྗེ་བྱམས་པ་དགའ་བ་བཏང་སྙོམས་ཀྱི༔ སོ་སོའི་རང་རྟགས་ཕྱག་མཚན་གཡས་ན་བསྣམས༔ གཡོན་པས་བུམ་པ་ཞབས་གཉིས་བརྐྱང་བསྐུམ་བཞེངས༔ མཚམས་བཞིར་སྒོ་མ་ཕྱོགས་མདོག་རུས་རྒྱན་རྫོགས༔ ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་མ༔ གཟིགས་ཤམ་ལ་སོགས་དཔའ་ཆས་གར་སྟབས་ཅན༔
མ་ཡེངས་ཏིང་འཛིན་ཡིད་ཡུལ་གསལ་བར་བསྒོམ༔ སྟེང་འོག་བར་གསུམ་བླ་མ་ཡི་དམ་ལྷ༔ མཁའ་འགྲོ་ཆོས་སྐྱོང་ནོར་ལྷ་གཏེར་གྱི་བདག༔ ཨེ་ཀ་ཛཱ་ཊི་དབྱིངས་ཕྱུག་ཆོས་སྒྲོན་རྣམས༔ རང་བཞིན་གནས་ནས་ཉི་ཟེར་རྡུལ་འཁྲིགས་ལྟར༔ གནས་འདིར་སྤྱན་དྲངས་བཛྲ་ས་མཱ་ཛཿ གསུམ་པ་སྤྱན་འདྲེན་པ་ནི༔ ཧཱུྃ་མ༔ མི་དམིགས་འོག་མིན་ཞིང་ཁམས་སུ༔ སྣང་བ་སྣ་ཚོགས་སྐུ་ཡི་བཀོད༔
ལྷུན་གྱིས་གྲུབ་པ་གསུང་གི་རོལ༔ ཀ་དག་སྤྲོས་བྲལ་ཐུགས་ཀྱི་ངོར༔ སྐུ་གསུང་ཐུགས་མཆོག་སྤྱན་དྲངས་ནས༔ མ་རྒྱུད་མཁའ་འགྲོའི་ལྷ་ཚོགས་རྣམས༔ གནས་འདིར་བྱོན་ཅིག་དབང་མཆོག་བསྐུར༔ ཁྱེད་ཀྱི་རྗེས་སུ་བདག་བསྒྲུབ་ཕྱིར༔ བྱིན་རླབས་འོད་དཔུང་ཐིབས་སེ་ཐིབ༔ དངོས་གྲུབ་ཆར་རྒྱུན་སི་ལི་ལི༔ རོལ་མོའི་སྒྲ་དབྱངས་དི་རི་རི༔ དྲི་ཞིམ་སྤོས་ངད་ཆི་ལི་ལི༔
དམ་ཚིག་བཞིན་དུ་ཅི་བདེར་གཤེགས༔ ལོག་འདྲེན་བགེགས་ཚོགས་མ་ལུས་སེལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་བཛྲ་ཛྙཱ་ན་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ བཞི་པ་བཞུགས་སུ་གསོལ་བ་ནི༔ ཧཱུྃ༔ མ་ཆགས་སྐྱོན་བྲལ་པདྨ་ཉི་ཟླའི་གདན༔ དུས་གསུམ་འཕོ་འགྱུར་བྲལ་བ་རང་ཐོག་ཏུ༔ མ་མོ་མཁའ་འགྲོའི་ལྷ་ཚོགས་རང་སར་འཛིན༔ དམ་ཡེ་གཉིས་སུ་མེད་པར་བཞུགས་སུ་གསོལ༔
ཛྙཱ་ན་ཌཱཀྐི་ས་མ་ཡ་ཏིཥྛ་ལྷན༔ ལྔ་པ་ཕྱག་འཚལ་བ་ནི༔ ན་མོ༔ སྐྱེ་འགག་འགྱུར་མེད་སྐུ་གསུམ་ལྷུན་གྱིས་གྲུབ༔ གང་འདུལ་དེར་སྟོན་ཐབས་ཀྱིས་འགྲོ་རྣམས་སྒྲོལ༔ ཡེ་ཐོག་མི་འགྱུར་མཁའ་འགྲོའི་རང་ཞལ་ལས༔ གཅིག་འདྲེས་ངོ་མཚར་ཆེན་པོས་མཇལ་ཕྱག་འཚལ༔ ཨ་ཏི་པུ་ཧོཿ པྲ་ཏཱིཙྪ་ཧོཿ དྲུག་པ་མཆོད་པ་འབུལ་བ་ནི༔
ཧཱུྃ༔ སྣང་སྲིད་རྣམ་དག་ལྷ་མོ་བཅུ་དྲུག་ཚོགས༔ འདོད་ཡོན་མ་ཚང་མེད་པའི་བློས་བླངས་ནས༔ ཕྱི་ནང་གསང་གསུམ་དངོས་ཡིད་སྤྲུལ་བྱས་ཏེ༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔ ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཧོཿ སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ མ་ཧཱ་རཀྟ་ཨ་མྲྀ་ཏ་ལ་ཁ་རཾ་ཁཱ་ཧི༔ མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་དྷརྨ་དྷཱ་ཏུ་པཱུ་ཛ་ཧོཿ
བསྟོད་པ་ནི༔ ཧཱུྃ༔ ཆགས་མེད་སྐྱོན་བྲལ་ལང་ཚོ་རྒྱས་པའི་སྐུ༔ བཅུ་དྲུག་གཞོན་ནུ་དྲི་མེད་ཟླ་ལྟར་རྒྱས༔ ཨེ་ཝཾ་བདེ་སྟོང་རྒྱལ་སྲས་བཅས་ཡུམ་ལ༔ དབྱངས་ཅན་ཡེ་ཤེས་མཚོ་རྒྱལ་ཕྱག་འཚལ་བསྟོད༔ མདོག་སྔོ་སྐྱབས་སྦྱིན་གེ་སར་ཕྲེང་བ་འཛིན༔ འཇིགས་པ་བརྒྱད་སྐྱོབ་འཁོར་བའི་སྡུག་བསྔལ་བསྒྲལ༔ ཡིད་བཞིན་མཆོག་གི་ཐུགས་རྗེ་གློག་ལྟར་མྱུར༔ རྗེ་བཙུན་མྱུར་མ་དཔའ་མོར་ཕྱག་འཚལ་བསྟོད༔
སྣང་སྲིད་འཁོར་འདས་ཡེ་ནས་འཁྲུལ་མ་མྱོང་༔ དུས་གསུམ་སངས་རྒྱས་ཀུན་གྱི་ཡུམ་ཆེན་མོ༔ གང་འདུལ་ཐབས་ཀྱིས་ཟབ་མོའི་ཆོས་སྒོ་འབྱེད༔ ཡུམ་ཆེན་བཟང་མོའི་སྐུ་ལ་ཕྱག་འཚལ་བསྟོད༔ ཡས་བབས་མས་བརྟན་དགའ་བཞིའི་འབྱུང་ལྡོག་བསྐྱེད༔ ཟབ་ལམ་དྷཱུ་ཏིའི་རླུང་སེམས་དབུ་མར་ཚུད༔ སྐྱེ་འཆི་བགྲེས་རྒུད་བྲལ་བ་ཡེ་ཤེས་སྐུ༔ ཌཱཀྐི་མཁའ་འགྲོ་རིགས་ལྔར་ཕྱག་འཚལ་བསྟོད༔ ལས་བཞི་ལྷུན་གྲུབ་ཕྲིན་ལས་མངའ་སྒྱུར་བ༔ ཚད་མེད་བཞི་ལྡན་རང་རྟགས་ཕྱག་ན་བསྣམས༔
སྙིང་རྗེ་ཁྲོས་ཚུལ་སྟོང་ཉིད་ང་རོ་འབྱིན༔ ཏ་ཀྲིཏ་སྒོ་མ་བཞི་ལ་ཕྱག་འཚལ་བསྟོད༔ ཕྲིན་ལས་བཀའ་ཡི་སྲུང་མ་མཐུ་རྩལ་ཅན༔ མ་རུངས་གདུག་པ་དགྲ་བགེགས་ཚར་གཅོད་པ༔ དམ་ལྡན་སྒྲུབ་པ་པོ་ལ་དངོས་གྲུབ་སྩོལ༔ བཀའ་སྲུང་མ་མོའི་ཚོགས་ལ་ཕྱག་འཚལ་བསྟོད༔ འཁོར་འདས་གདོད་ནས་རང་བཞིན་རྣམ་པར་དག༔ གནས་ལུགས་དོན་ལ་ཆ་ལུགས་སོ་སོར་སྟོན༔ སྣང་སྟོང་སྒྱུ་མ་སྐུ་ཡི་ངོ་མཚར་ཆེ༔ དཀྱིལ་འཁོར་ཡོངས་རྫོགས་ཚོགས་ལ་ཕྱག་འཚལ་བསྟོད༔
བརྒྱད་པ་འཛབ་དགོངས་ནི༔ རང་ཉིད་མཚོ་རྒྱལ་ཐུགས་ཀ་རུ༔ རྒྱལ་ཀུན་འདུས་སྐུ་རྗེ་བཙུན་མའི༔ ཐུགས་དབུས་ཡུམ་ཆེན་ཀུན་བཟང་མོ༔ སྐུ་གསུམ་མཁའ་འགྲོའི་གནས་གསུམ་ལས༔ ས་བོན་པྃ་ཏཱཾ་ཨཿས་མཚན་མཐར༔ སོ་སོའི་སྔགས་འཁོར་འོད་ཟེར་གྱིས༔ དུས་གསུམ་རྒྱལ་ཀུན་ཐུགས་རྒྱུད་བསྐུལ༔ སྤྲོ་བསྡུས་འགྲོ་བའི་དོན་གཉིས་བྱས༔ ཧ་རི་ནི་ས་ཡོངས་གྱུར་ལས༔
ཟག་མེད་བདེ་བ་ཆེན་པོ་ཡི༔ དགའ་བཞི་ལས་བྱེད་བདུད་རྩིའི་རྒྱུན༔ བབས་པས་མཆོག་གི་དབང་བཞི་ཐོབ༔ སྣང་བཞི་མཐར་ཕྱིན་འོད་སྐུར་གྲུབ༔ སྤྱི་དྲིལ་རྩ་སྔགས་ནི༔ ཨོཾ་པདྨ་ཡོ་གི་ནི་ཛྙཱ་ན་ཌཱཀྐི་ཏཱ་རེ་ས་མནྟ་ཧ་རི་ནི་ས་སརྦ་སིདྡྷི་ཧཱུྃ༔ རྩ་བསྙེན་སོ་སོ་ནི༔ པྃ་པདྨ་ཡོ་གི་ནི་ཛྙཱ་ན་ཌཱཀྐི་སིདྡྷི་ཧཱུྃ༔ ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ༔ ཨོཾ་དྷརྨ་མ་ཧཱ་སུ་ཁ་ཛྙཱ་ན་ཧཱུྃ༔
ཨོཾ་ཌཱཀྐི་ཧ་རི་ནི་ས་བུདྡྷ་བཛྲ་རཏྣ་པདྨ་ཀརྨ་ཛཿཧཱུྃ་བཾ་ཧོཿ ཤཱནྟིཾ་པུཥྚིཾ་པ་ཤཾ་མཱ་ར་ཡ་ཧཱུྃ་ཕཊ྄ཿ ཡིག་བརྒྱས་སྐྱོན་བཤགས་དབྱངས་གསལ་ཁ་སྐོང་རྟེན་སྙིང་རྒྱས་གདབ༔ བསྙེན་བསྟོད་མདོར་བསྡུས་མཆོད་འོས་ལྷ་རུ་ལྡང་༔ ས་མ་ཡ༔ གསུམ་པ་རྗེས་ཀྱི་རིམ་པ་ནི༔ ཚོགས་ཀྱི་ཡོ་བྱད་འདུ་བྱས་ལ༔ དང་པོ་ཚོགས་ལ་བྱིན་རློབ་ནི༔ རྃ་ཡྃ་ཁྃ༔ ལན་གསུམ༔
རང་ཉིད་མཁའ་འགྲོའི་ཐུགས་ལས་འོད་འཕྲོས་པས༔ གཉིས་སྣང་འཁྲུལ་པའི་མི་གཙང་དྲི་མའི་ཚོགས༔ རྃ་ཡྃ་ཁྃ་འཕྲོས་བསྲེགས་གཏོར་བཀྲུས་སྦྱངས་པས༔ འབྲུ་གསུམ་བྱིན་རླབས་ཡེ་ཤེས་བདུད་རྩིར་གྱུར༔ ཨོཾ་ཨཱཿཧཱུྃ༔ གཉིས་པ་སྤྱན་འདྲེན་པ་ནི༔ ཧཱུྃ༔ འོག་མིན་གནས་དང་ཨོ་རྒྱན་མཁའ་སྤྱོད་ཞིང་༔ ས་སྤྱོད་གནས་ཡུལ་རྩ་ཁམས་ཞིང་མཆོག་སོགས༔ ཨ་མ་མཚོ་རྒྱལ་སྐུ་གསུམ་དཀྱིལ་འཁོར་ལྷ༔
མ་སྲིང་མཁའ་འགྲོ་བྱེ་བ་འབུམ་དང་བཅས༔ འདོད་ཡོན་ཚོགས་ལ་སྤྱན་འདྲེན་གཤེགས་སུ་གསོལ༔ རྩ་ཁམས་དཔའ་བོ་མཁའ་འགྲོ་ཡབ་ཡུམ་རྣམས༔ རིགས་ལྔ་ཕྱག་རྒྱར་རྡོ་རྗེའི་བརྡས་བསྐུལ་བས༔ བདེ་བ་གཡོ་ཞིང་བྱང་སེམས་ཚོགས་ཀྱི་མཆོད༔ ཨ་ཧཾ་སེམས་གསུམ་འདྲེས་པའི་དངོས་གྲུབ་སྩོལ༔ ས་མ་ཡ་ཧོཿ ས་མ་ཡ་སཏྭཾ༔ ག་ཎ་ཙཀྲ་པཱུ་ཛ་ལ་ཁཱ་ཧི༔ གསུམ་པ་བསྐང་ཞིང་བཤགས་པ་ནི༔
ཧཱུྃ༔ གཟུགས་སྣང་དག་པ་བདེ་བ་ཅན་གྱི་ཞིང་༔ དགོས་འདོད་ཀུན་འབྱུང་ཀུན་བཟང་མཆོད་སྤྲིན་གཏིབས༔ ཀུན་ཀྱང་མ་ཚང་མེད་པའི་བསྐང་རྫས་འདི༔ ཡེ་ཤེས་ལྔ་ཡིས་བྱིན་བརླབས་བདུད་རྩི་རྣམས༔ ཨེ་ཝཾ་གསང་བ་ཟབ་མོའི་གཏེར་འབྱེད་པ༔ ཨ་མ་མཚོ་རྒྱལ་མ་ཡི་ཐུགས་དམ་བསྐང་༔ སངས་རྒྱས་གཞན་ལས་བྱིན་རླབས་མྱུར་མཛད་མ༔ རྗེ་བཙུན་འཕགས་མ་སྒྲོལ་མའི་ཐུགས་དམ་བསྐང་༔ ཡེ་ནས་འཁྲུལ་མ་མྱོང་བའི་དབྱིངས་ཡུམ་མ༔
ཡུམ་ཆེན་ཀུན་ཏུ་བཟང་མོའི་ཐུགས་དམ་བསྐང་༔ གཏི་མུག་རྟོག་པ་རང་བཞིན་གནས་དག་པའི༔ ཆོས་དབྱིངས་སངས་རྒྱས་མཁའ་འགྲོའི་ཐུགས་དམ་བསྐང་༔ ཞེ་སྡང་རྟོག་པ་རང་བཞིན་གནས་དག་པའི༔ མེ་ལོང་རྡོ་རྗེ་མཁའ་འགྲོའི་ཐུགས་དམ་བསྐང་༔ ང་རྒྱལ་རྟོག་པ་རང་བཞིན་གནས་དག་པའི༔ མཉམ་ཉིད་རིན་ཆེན་མཁའ་འགྲོའི་ཐུགས་དམ་བསྐང་༔ འདོད་ཆགས་རྟོག་པ་རང་བཞིན་གནས་དག་པའི༔ སོར་རྟོག་པདྨ་མཁའ་འགྲོའི་ཐུགས་དམ་བསྐང་༔ ཕྲག་དོག་རྟོག་པ་རང་བཞིན་གནས་དག་པའི༔
བྱ་གྲུབ་ལས་ཀྱི་མཁའ་འགྲོའི་ཐུགས་དམ་བསྐང་༔ ཞི་བའི་ལས་མཛད་བྱམས་པ་ཚད་མཐར་ཕྱིན༔ སྒོ་མ་ལྕགས་ཀྱུ་མ་ཡི་ཐུགས་དམ་བསྐང་༔ རྒྱས་པའི་ལས་མཛད་སྙིང་རྗེ་མཐའ་རུ་ཕྱིན༔ སྒོ་མ་ཞགས་པ་མ་ཡི་ཐུགས་དམ་བསྐང་༔ དབང་གི་ལས་མཛད་དགའ་བ་ཚད་མཐར་ཕྱིན༔ སྒོ་མ་ལྕགས་སྒྲོག་མ་ཡི་ཐུགས་དམ་བསྐང་༔ དྲག་པོའི་ལས་མཛད་བཏང་སྙོམས་ཚད་མཐར་ཕྱིན༔ སྒོ་མ་དྲིལ་བུ་མ་ཡི་ཐུགས་དམ་བསྐང་༔ རང་ལུས་རྩ་ཁམས་འཁོར་ལོ་གནས་དག་པའི༔
ས་ཡ་དྲུག་འབུམ་མཁའ་འགྲོའི་ཐུགས་དམ་བསྐང་༔ གནས་ཡུལ་དུར་ཁྲོད་ཀུན་ལ་དབང་བསྒྱུར་བའི༔ སྣ་ཚོགས་མཁའ་འགྲོ་བྱེ་འབུམ་ཐུགས་དམ་བསྐང་༔ ལེགས་ཉེས་སྟངས་འཛིན་དམ་ཚིག་རྗེས་གཅོད་མ༔ མ་མོ་ཨེ་ཀ་ཛཱ་ཊིའི་ཐུགས་དམ་བསྐང་༔ དམ་ལྡན་སྒྲུབ་ལ་བུ་བཞིན་སྐྱོང་ནུས་པའི༔ དབྱིངས་ཕྱུག་ཆོས་ཀྱི་སྒྲོལ་མའི་ཐུགས་དམ་བསྐང་༔ ཨོ་རྒྱན་པདྨས་བཀའ་ཡི་གཉེར་དུ་བསྐོས༔ བཀའ་སྲུང་གཏེར་སྲུང་རྒྱུད་སྲུང་ཐུགས་དམ་བསྐང་༔ སྤྲོས་བཅས་སྤྲོས་མེད་སྤྲོས་བྲལ་བསྐང་རྫས་རྣམས༔
དཀྱིལ་འཁོར་ལྷ་ཚོགས་ཐུགས་དམ་བསྐངས་གྱུར་ནས༔

དོན་གཉིས་ལྷུན་གྲུབ་འབྲས་བུ་མཐར་ཕྱིན་ཤོག༔ དེ་ནས་བཤགས་པ་ནི༔ ཀྱེ་མ་རིགས་དྲུག་སྡུག་བསྔལ་རྒྱ་མཚོ་འདིར༔ ཐོག་མེད་དུས་ནས་ད་ལྟའི་བར་དག་ཏུ༔ མི་དགེ་མཚམས་མེད་སོ་ཐར་བྱང་སེམས་སྔགས༔ མ་རིག་ཉོན་མོངས་དབང་གིས་བསྒྲིབས་པ་ཡི༔ དམ་ཚིག་ཉམས་ཆག་ཉེས་ལྟུང་ཅི་མཆིས་པ༔ ཨ་མ་མཚོ་རྒྱལ་ལྷ་ཚོགས་སྤྱན་སྔར་བཤགས༔ བྱང་ཞིང་དག་ནས་མངོན་རྫོགས་སངས་རྒྱས་ཤོག༔ ཨོཾ་བཛྲ་ས་ཏྭ་ སོགས?ཡི་གེ་བརྒྱ་པ་བརྗོད༔ བཞྀ་པ་ཚོགས་བསྒྲལ་ནི༔
ཧཱུྃ༔ ཁམས་གསུམ་འཁོར་བའི་བྲུབ་ཁུང་ཐར་མེད་ནང་༔ ངར་འཛིན་བདག་ལྟ་རུ་ཏྲ་ཉམ་ཐག་འཁོད༔ ན་མོ༔ སྐྱབས་གནས་བསླུ་མེད་མཁའ་འགྲོའི་བདེན་པའི་མཐུས༔ བདག་ལྟའི་རུ་ཏྲ་འབྱུང་པོ་འདིར་ཁུག་ལ༔ ཁྱོད་ཉིད་ཕྱི་ནང་གསང་བའི་ལྟ་བ་དེ༔ མ་རིག་གཉིས་འཛིན་ང་བདག་རུ་ཏྲ་ལ༔ ཁྱོད་ཀྱི་གཉེན་པོ་རོ་གཅིག་ཁྲོས་པའི་སྐུ༔ ཅིག་ཅར་རིག་སྟོང་རྗེན་པའི་ཕུར་བུ་འདེབས༔
རྟེན་འབྲེལ་བཅུ་གཉིས་འཕང་ལོ་འདྲ་བ་ཞིག༔ མ་བཅོས་ཀ་དག་གནས་ལུགས་རང་ས་ཟུངས༔ གཉིས་སྣང་ཁྱབ་བརྡལ་རང་བཞིན་དེ་རུ་ཕོབ༔ ཨོཾ་བཛྲ་ཛྙཱ་ན་ཌཱཀྐི་ཀཱི་ལ་ཡ་ཧཱུྃ་ཕཊ྄ཿ ལྔ་པ་ཞལ་དུ་བསྟབ་པ་ནི༔ ཧཱུྃ༔ ཆོས་དབྱིངས་ཀློང་ཡངས་མཁའ་འགྲོའི་ཞལ་ཕྱེས་ཤིག༔ མ་དག་དུག་ལྔ་བསྒྲལ་བའི་ཕུང་པོ་འདི༔ རང་མདངས་ཡེ་ཤེས་ལྔ་ཡིས་བྱིན་བརླབས་ནས༔ སྐུ་ལྔ་མཁའ་འགྲོའི་ལྷ་ཚོགས་ཞལ་དུ་འབུལ༔
ཨོཾ་ཨཱཿཧཱུྃ་ཛྙཱ་ཌཱཀྐི་ཧ་རི་ནི་ས་སརྦ་མ་ཧཱ་མཱཾ་ས་རཀྟ་ཀེཾ་ནི་རི་ཏི་ལ་ཁཱ་ཧི༔ ཚོགས་ལ་རོལ་པ་ནི༔ ཧོཿ གཟིགས་ཤིག་མཛེས་ལྡན་དམ་པའི་ཆོས༔ སོགས? དྲུག་པ་ལྷག་མ་ནི༔ ཨོཾ་ཨེ་ར་ལི་ཧྲིཾ་ཧྲིཾ་ཕཻཾ་ཕཻཾ་ཛ་ཛཿ ཧཱུྃ༔ དཔལ་གྱི་བཀའ་ཉན་ཤ་ཟ་ཤུགས་འགྲོ་དང་༔ ལངྐ་གིང་དང་གནས་ཉུལ་མཁའ་འགྲོའི་ཚོགས༔ རིན་ཆེན་མཛེས་པའི་རྒྱན་ཆ་དུ་མས་སྤྲས༔
བྷནྡྷའི་སྐྱོགས་བཟང་ལྷག་གཏོར་འདི་བཞེས་ལ༔ རྒྱལ་ཁམས་ཡོངས་ལ་སྒྲུབ་བསྟན་སྤེལ་བ་དང་༔ མ་སྲིང་མཁའ་འགྲོ་རྣམས་ཀྱིས་སུན་ཁ་ཟློག༔ ཨུཙྪིཥྚ་བྷ་ལིངྟ་ཁཱ་ཧི༔ བདུན་པ་བསྐུལ་བ་ནི༔ ཧཱུྃ༔ མི་མངོན་དབྱིངས་བཞུགས་ཡེ་ཤེས་མཁའ་འགྲོའི་ཚོགས༔ དགོངས་པ་ཆོས་དབྱིངས་ཀློང་ནས་སྐུར་བཞེངས་ཤིག༔ མ་དག་ལོག་པར་ལྟ་བའི་དགྲ་དང་བགེགས༔ ཞིང་བཅུ་ཚང་བའི་བསྟན་བཤིག་དམ་ཉམས་ལ༔
ཡེ་ཤེས་མཁའ་འགྲོ་ཁྱེད་ཀྱི་རྫུ་འཕྲུལ་འགྱེད༔ གཏོར་ཟོར་ཐུགས་རྗེའི་མེ་དཔུང་མཚོན་ཆ་བསྣམས༔ ཧཱུྃ་ཕཊ྄་བྷྱོ་བཟློག་སྒྲ་སྐད་དི་རི་རི༔ ལུས་ངག་ཡིད་གསུམ་མཐུ་རྩལ་གཟི་བརྗིད་བསྐྱེད༔ ཀླ་ཀློ་མུ་སྟེགས་མཐའ་དམག་གདུག་འདྲེ་ཟློག༔ ཨོཾ་ཛྙཱ་ན་ཌཱཀྐི་ཝཱ་ར་ཧཱི་ས་མ་ཡ་གནོད་བྱེད་འབྱུང་པོ་མཱ་ར་ཡ་བྷྱོ་ཟློག༔ བརྒྱད་པ་ཆད་མདོ་ནི༔ ཧཱུྃ༔ སྔོན་ཚེ་བར་དང་ཐ་མའི་བསྐལ་པ་ལ༔ དགོངས་བརྡ་བརྒྱུད་ཀྱི་བཀའ་ལུང་འབོག་པའི་ཚེ༔
ཡེ་ཤེས་མཁའ་འགྲོ་མཚོ་རྒྱལ་དམ་བསྒྲགས་པ༔ སོ་སོའི་ཁས་བླངས་དམ་བཅའ་དེ་བཞིན་དུ༔ གཏོར་མ་བཞེས་ལ་བཀའ་ཡི་ཐ་ཚིག་སྲུངས༔ དམ་ལྡན་སྒྲུབ་པ་པོ་ལ་ཉམས་རྟོགས་སྤེལ༔ གསང་སྒྲུབ་སྒྲ་དབྱངས་བསྟན་པ་ཕྱོགས་མཐར་རྒྱས༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་བཛྲ་ཛྙཱ་ན་ཌཱཀྐི་ཧ་རི་ནི་ས་བྷ་ལིངྟ་ཁཱ་ཧི༔ དགུ་པ་བརྟན་མ་སྐྱོང་བ་ནི༔ བྷྱོཿ བོད་ཁམས་སྐྱོང་བའི་བརྟན་མ་བཅུ་གཉིས་ནི༔
བདུད་མོ་མ་བཞི་གནོད་སྦྱིན་སྨན་མོའི་ཚོགས༔ རེ་རེའི་འཁོར་ཚོགས་བྱེ་བ་འབུམ་འབུམ་འགྱེད༔ ལྷབ་ལྷུབ་མཛེས་པའི་ན་བཟའ་སྐུ་ལ་གསོལ༔ རིན་ཆེན་རྒྱན་ཆ་མང་པོ་སི་ལི་ལི༔ སྒྲ་དབྱངས་རོལ་མོ་མང་པོ་དི་རི་རི༔ འདིར་གཤེགས་བཀའ་ཡི་གཏོར་མ་འདི་བཞེས་ལ༔ བོད་ཁམས་ཡོངས་ཀྱི་མཐའ་དམག་སོ་ཁ་སྲུངས༔ མ་སྲིང་མཁའ་འགྲོའི་བཀའ་ཆད་འཁུ་ལྡོག་ཞི༔ གསང་སྔགས་བསྟན་པ་དར་ཞིང་རྒྱས་པ་དང་༔ མཐུན་རྐྱེན་སྒྲུབས་ལ་འགལ་རྐྱེན་བར་ཆད་སོལ༔
ལས་བཞི་གང་བཅོལ་ཕྲིན་ལས་འགྲུབ་པར་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་ཏཾ་ཏཾ་བྷ་ལིངྟ་ཁཱ་ཧི༔ བཅུ་པ་རྟ་བྲོ་ནི༔ ཧཱུྃ༔ སྟོང་གསུམ་གཏོར་གཞོང་རི་རབ་འབར་བའི་འོག༔ གནོད་བྱེད་དམ་སྲི་ཕོ་མོའི་གདན་སྟེང་དུ༔ ཡེ་ཤེས་ལྔ་ཡི་གླུ་བླངས་བྲོ་བརྡུངས་པས༔ མ་དག་འཁོར་བའི་ས་བོན་སྟེང་ནས་སྐེམས༔ མཚན་འཛིན་སྤང་བླང་རེ་དོགས་བག་ཆགས་ཀུན༔ ཨ་ཏིའི་ལྟ་བས་བྲོ་བརྡུང་རང་སར་གྲོལ༔
ཨོཾ་ལཾ༔ ཨཱཿལཾ༔ ཧཱུྃ་ལཾ་སརྦ་སཏྭཾ་བྷ་ཡ་ནན་ནན༔ བཅུ་གཅིག་པ་ཚེ་སྒྲུབ་ནི༔ ཧཱུྃ༔ རྩ་གསུམ་མཁའ་འགྲོ་མཚོ་རྒྱལ་ཐུགས་རྒྱུད་ཀྱི༔ ཙཎྜ་ལི་དང་སྒྲོལ་དཀར་མནྡ་རའི༔ ཐུགས་སྲོག་འོད་འཕྲོས་དྲང་སྲོང་ཚེ་ལྷའི་ཚོགས༔ ཐུགས་དམ་རྒྱུད་བསྐུལ་འཆི་མེད་སྐུ་འགྲུབ་གྱུར༔ ཨོཾ་ཌཱཀྐི་ཧ་རི་ནི་ས་ཨཱཿཡུརྫྙཱ་ན་ཚེ་བྷྲཱུྃ་ཧཱུྃ་ཨཱཿ
ཞེས་བཟླས༔ འགུགས་ཤིང་བཅུ་གཅིག་པ་དབང་བླང་བ་ནི༔ ཧཱུྃ༔ མཁའ་དབྱིངས་བུམ་པ་རིན་ཆེན་གཞལ་ཡས་ཁང་༔ ཀུན་བཟང་སྒྲོལ་དཀར་མཚོ་རྒྱལ་མནྡ་ར༔ ཕག་མོ་གོས་དཀར་རིགས་བཞིའི་ཌཱཀྐི་ཚོགས༔ མཁའ་འགྲོ་ཚེ་ལྷ་རྣམས་ཀྱིས་ཚེ་ཁུག་ལ༔ ལྷ་ཀླུ་མི་དང་དྲང་སྲོང་ཚེའི་རིག་འཛིན༔ ཁམས་གསུམ་སྲིད་གསུམ་འབྱུང་བཞིའི་བཅུད་དྲངས་ནས༔ ཐབས་ཤེས་ཨ་ནྲྀ་ཧཱུྃ་གསུམ་སྙིང་པོའི་བཅུད༔
མི་འགྱུར་གཡུང་དྲུང་མི་ཤིགས་སྐུ་རྡོ་རྗེ༔ སྐུ་གསུང་ཐུགས་ཡོན་ཕྲིན་ལས་བཅས་རྣམས་ལ༔ འཆི་མེད་རྡོ་རྗེའི་སྐུ་རུ་བྱིན་གྱིས་རློབས༔ ཨོཾ་ཛྙཱ་ན་ཌཱཀྐི་ཧ་རི་ནི་ཀཱ་ཡ་ཝཱཀྐ་ཙིཏྟ་སརྦ་ཨཱ་ཡུརྫྙཱ་ན་སིདྡྷི་ཨ་ལ་ཨ་བྷི་ཥིཉྩ་ཧཱུྃ༔ བཅུ་གཉིས་པ་བསྡུ་རིམ་ནི༔ ཧཱུྃ༔ དཀྱིལ་འཁོར་ལྷ་རྣམས་མཐའ་ནས་རིམ་པ་བཞིན༔ འོད་ཞུ་གཙོ་བོའི་སྐུ་གསུམ་ལྷ་རྣམས་ཀྱང་༔ འཇའ་ལྟར་གཤེགས་ནས་ཐུགས་སྲོག་ཧཱུྃ་ལ་ཐིམ༔ ཧཱུྃ་ཡང་ནཱ་ད་མི་དམིགས་ངང་དུ་ཨཱཿ
སླར་ཡང་སྣང་གྲགས་རིག་གསུམ་སྐུ་གསུམ་ལྡང་༔ བཀྲ་ཤིས་ནི༔ ཧཱུྃ༔ ཆོས་སྐུའི་བཀྲ་ཤིས་ཀུན་བཟང་ཡུམ་ཆེན་མོ༔ གནས་ལུགས་ཆོས་སྐུར་རྟོགས་པའི་བཀྲ་ཤིས་ཤོག༔ ལོངས་སྐུའི་བཀྲ་ཤིས་རྗེ་བཙུན་སྒྲོལ་མ་ཡུམ༔ གསུང་དབྱངས་ཡན་ལག་དྲུག་ཅུའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་མཁའ་འགྲོ་མཚོ་རྒྱལ་གྱི༔ ཐུགས་རྗེ་ཕྱོགས་མཐར་རྒྱས་པའི་བཀྲ་ཤིས་ཤོག༔ རིགས་ལྔའི་བཀྲ་ཤིས་ཡེ་ཤེས་མཁའ་འགྲོ་ལྔ༔
དུག་ལྔ་རང་སར་གྲོལ་བའི་བཀྲ་ཤིས་ཤོག༔ སྒོ་མའི་བཀྲ་ཤིས་ཚད་མེད་བཞི་དང་ལྡན༔ ལས་བཞི་ལྷུན་གྱིས་གྲུབ་པའི་བཀྲ་ཤིས་ཤོག༔ གཏེར་སྲུང་བཀྲ་ཤིས་རལ་གཅིག་དབྱིངས་ཕྱུག་མས༔ ས་ལམ་བར་ཆད་སེལ་བའི་བཀྲ་ཤིས་ཤོག༔ ཟབ་ཆོས་བཀྲ་ཤིས་ཡང་གསང་ཡེ་ཤེས་སྒྲས༔ འགྲོ་ཀུན་བྱང་ཆུབ་ཐོབ་པའི་བཀྲ་ཤིས་ཤོག༔ ཅེས་བརྗོད་བསྔོ་བ་ནི༔ ཧཱུྃ༔ དུས་གསུམ་སངས་རྒྱས་ཀུན་གྱི་བསྔོས་བཞིན་ཏུ༔
དེ་བཞིན་བདག་གི་དགེ་བ་ཅི་མཆིས་པ༔ མ་སྲིང་མཁའ་འགྲོའི་བསྐྱེད་རྫོགས་ཟབ་མོ་ཡིས༔ མཁའ་ཁྱབ་སེམས་ཅན་སངས་རྒྱས་འཐོབ་ཕྱིར་བསྔོ༔ སྨོན་ལམ་ནི༔ ཧཱུྃ༔ མ་གྱུར་འགྲོ་བ་མཁའ་ཁྱབ་སེམས་ཅན་ཀུན༔ ཨ་མ་མཚོ་རྒྱལ་ཁྱེད་ཀྱི་མཐུ་བྱིན་གྱིས༔ ཕྱིར་མི་ལྡོག་པའི་བྱང་ཆུབ་ས་ཐོབ་ནས༔ ཚོམ་བུ་གཅིག་ཏུ་འཚོགས་པའི་སྨོན་ལམ་ཤོག༔ ས་མ་ཡ༔
རྒྱ་རྒྱ་རྒྱ༔ རྒྱ་རྒྱ་རྒྱ༔ རིག་འཛིན་རྩ་གསུམ་གླིང་པ་ཞེས་པའི་གཏེར་ཆེན་ཉིད་ཀྱི་མཚན་བྱིན་རླབས་ཐོབ་པ་སྐུ་ཡི་སྤྲུལ་པའི་ཟློས་གར་ལྔ་པ་ངེས་དོན་ཆོས་དབྱིངས་གྲོལ་གྱིས་རབ་བྱུང་བཅུ་དྲུག་པའི་ས་འབྲུག་ལོར་མཆོག་གྱུར་ཟླ་བའི་ཉེར་ལྔའི་ནུབ་མོར་མཚོ་རྒྱལ་སྒྲུབ་ཐབས་ཕྱི་ནང་གསང་གསུམ་མཐའ་གཏད་བཅས་བརྡ་ཡི་བསྐུལ་བ་ལས་བྱུང་བའི་དུས་དམན་ཉམས་ཆག་སྐྱོན་གྱིས་ལོ་བརྒྱད་གསང་རྒྱ་བཏབ་ཅིང༌། ཤིང་ཕག་ལོར་མདོ་ཁམས་ས་ཡི་ཐིག་ལེ་སྒོ་ཆེན་རི་ཁྲོད་ཀྱི་གྲྭ་པདྨ་ཚེ་འཛིན་ནས་ཡང་ཡང་བསྐུལ་བ་ལ་བརྟེན་ནས་གསང་སྒྲུབ་ཆ་ཤས་ཙམ་བརྡ་ལས་ཕབ་པའོ། སརྦ་མངྒ་ལཾ།། །། ཝི༽ གདུགས་དཀར། གཞན་དུ་ཡོད། ཞི༽ གདུགས་བཟློག ། གཞན་དུ་ཡོད། ཟི༽ པྲ་ཡི་ལྷ་མོའི་ཤྭ་མོ་ཀུན་གསལ་སྒྲོན་མེ་ཉི་མའི་དཀྱིལ་འཁོར་བཞུགས་སོ།།
ཌཱཀྐི་པྲ་རྒྱལ་སྐུ་ལ་འདུད། ཅེས་པ་འདི་ཡང་པྲ་ལྷ་གསལ་ནས། གསེར་སྐྱེམས་བཏང་ལ། སྟོང་པའི་ལས་རང་ཉིད་སྐད་ཅིག་གིས་མདུན་གྱི་ནམ་མཁར་གསལ་བྱེད་པྲ་ཡི་ལྷ་མོ་སྤྱན་དྲངས། ཨོཾ་ཨཱཿཧཱུྃ༔ ཆོས་དབྱིངས་རང་བྱུང་གསལ་བའི་དབྱིངས་ཀློང་ནས༔ དུར་ཁྲོད་ཚོགས་ཁང་ཏི་སྒྲོའི་གནས་མཆོག་ནས༔ མ་ཅིག་ལས་ཀྱི་མཁའ་འགྲོ་གཤེགས་སུ་གསོལ༔ ཟབ་གསང་ཡེ་ཤེས་དགྱེས་པས་གནས་འདིར་བཞུགས༔ དམ་རྫས་མཆོད་གཏོར་གསེར་སྐྱེམས་གཉན་པོ་བཞེས༔
སྒྲུབ་པའི་རིག་འཛིན་རྣལ་འབྱོར་བུ་བཞིན་སྐྱོངས༔ མ་ཡེངས་བསྟན་པའི་བྱ་ར་མཛད་དུ་གསོལ༔ གསལ་བྱེད་སྔགས། ཨོཾ་ཀ་ར་ཀ་ར་ད་ང་ར་ད་ང་ར་ཐིབ་ཐིབ་ཐ་ཡེ་སྭཱ་ཧཱ། གསལ་བྱེད་སྔགས་སྟོང་ཙམ་བརྗོད་ལ། བྷྱོཿ ཀཱ་ལི་ཀཱ་ལི་དྷེ་ཝི་ཀཱ་ལི་བཛྲ་ས་མཱ་ཡ་ཛ་ཛཿ ཅི་ནུས་མཐར་སྤྲོ་བར་མོས་ན་གསེར་སྐྱེམས་དང་བཅས། བྷྱོཿ མ་ཅིག་ལས་ཀྱི་མཁའ་འགྲོ་མ༔
དཀར་གསལ་འཛུམ་མདངས་ཡ་ལ་ལ༔ སྐུ་ལ་དར་དཀར་གོ་ཟུ་གསོལ༔ རིན་ཆེན་ཐོར་ཚུགས་ཤིགས་སེ་ཤིག༔ དར་དཔྱངས་ཅོད་པན་པུ་རུ་རུ༔ ཕྱག་གཡས་སྣ་ཚོགས་མདའ་དར་འཛིན༔ གཡོན་པས་འཕྲུལ་གྱི་མེ་ལོང་བསྣམས༔ རཏྣ་མཛེས་པའི་རྒྱན་འཕྱང་ལྡན༔ ཀླུ་ཡི་ཆུ་རྟ་སྔོན་པོ་ཆིབས༔ སྒ་སྲབ་དར་སྟན་ཁྲིགས་སེ་ཁྲིག༔ རྫུ་འཕྲུལ་མངའ་བའི་ཤུགས་འཆང་མ༔
གསང་བ་གཏེར་གྱི་གྲོགས་མཛད་མ༔ སངས་རྒྱས་བསྟན་པའི་བྱ་ར་མ༔ ལས་བཞི་མཁའ་འགྲོའི་ཚོགས་བཅས་ཀྱིས༔ དམ་རྫས་གསེར་སྐྱེམས་མཆོད་པ་བཞེས། ། རྣོ་མཐོང་གསལ་བའི་སྒྲོན་མེ་སྟོན། ། གཙུག་ལག་ལྷ་དང་རྩིས་ཀྱི་བདག ། ལོ་ཟླ་ཞག་དུས་ཚེས་ཀྱི་བདག ། ཡུལ་རིའི་གཞི་གནས་མ་ལུས་ལ། ། དམ་རྫས་གསེར་སྐྱེམས་མཆོད་པ་བཞེས། ། རྣོ་མཐོང་གསལ་བའི་སྒྲོན་མེ་སྟོན། །
བརྟག་བྱའི་བྱ་བ་གང་འདི་དག ། ལེགས་ཉེས་བླང་དོར་མ་འཛོལ་བར། ། ཐེ་ཚོམ་མེད་པར་མངོན་སུམ་དུ། ། ཡེ་ཤེས་སྤྱན་ལྡན་ཁྱེད་ཀྱིས་སྟོན། ། སྔོན་ཚེ་གུ་རུའི་བཀའ་བཞིན་དུ། ། བཅོལ་བའི་ཕྲིན་ལས་འགྲུབ་པར་མཛོད། མཐར་ཡེ་དྷརྨ་བརྗོད་ལ། བདག་གིས་བརྟག་བྱའི་བདེན་པ་བརྡར་བས་ལེགས་ཉེས་ཅི་ཡོང་གསལ་པོར་བླང་དོར་ནོར་བ་མེད་པར་སྟོན་ཅིག ། བཟླས་ཤྭ་དང་ཕྲེང་བ་སོགས་ལ་ཕུ་བཏབ། ཐེ་ཚོམ་མེད་པར་དབབ་པར་བྱའོ།
ཕྲེང་བ་ལ་བཅད་པའི་གྲངས་ནི་སུམ་ཚོ་རུ་གཅོད་དགོས་པ་ཡིན། ཤྭ་ཡིན་ན་དུང་ཤྭ་ལ་སྔགས། ཤྭ་དང་ཕྲེང་བ་གང་བྱས་ཀྱང་ཆོག ༼༡༽ ཤྭ་མིག་གཅིག་ལ་བབས་ན། བསྟན་པའི་ཆོས་ཕྱྭ་ནི། གངས་དཀར་རྩེ་ལ་སེང་ཆེན་འགྱིང༌། ། གཡུ་རལ་སྤྲུགས་པས་གླིང་བཞི་སྲུང༌། ། ཆོས་རྒྱལ་བླ་མ་རྒྱལ་པོ་སོགས། ། བན་བོན་མི་ཆེན་ཁོང་ལ་བཟང༌། ༈ ཁྱིམ་ཕྱྭ་ནི།
མི་ནོར་ཟས་ནོར་ལོངས་སྤྱོད་མངའ་ཐང་ཕྱུགས་གསུམ་འཕེལ། ༈ སྐྱེས་པའི་ཕོ་ཕྱྭ་ནི། མི་ཁྱོད་གཙོ་བོ་མི་ཆེན་གྱི་རྒྱུད་ཡིན་པས། ལག་གང་གི་ནོར་སྤྱོད། རྒྱབ་གང་གི་གོས་གྱོན། ཁ་གང་གི་ཟས་ཟ། སྤང་གང་གི་རྟ་རྒྱུགས། མིག་གང་གི་ལྟད་མོ་བལྟ། བདེ་སྐྱེད་ལྡན་པའི་མོ་འདི་བཟང་བ་ཡིན། ༈ སྲོག་ཕྱྭ་ནི།
ལུས་ཀྱི་བང་མཛོད་ལ་སྲོག་གི་གཡུང་དྲུང་འཁྱིལ། ལོ་གསུམ་བར་དུ་བཙན་དུག་རྗེན་ཟས་བྱོས་ཀྱང་མི་འཆི། མི་མགོ་ཐོ་བས་བརྡུངས་ཀྱང་མི་འཆི། ཚེ་སྲོག་བྲག་ལས་སྲ་བས་བཟང་ངོ༌། ༈ སྲིད་ཕྱྭ་ནི། བུ་དང་བུ་མོ་ཡི་མཚོ་རྡོལ་བས་ལེགས། ། བཟའ་མི་འགྲོགས་ཡུན་རིང༌། བཟའ་མི་བཟང་ལ་མང་ངོ༌། ༈ བུ་ཆུང་གི་སྲིད་ཕྱྭ། ཚེ་རིང་ཕན་ཐོག་པས་བཟང༌།
༈ ནོར་ཕྱྭ་ནི། བཙན་ཕྱུག་འཕན་དར་བཟང༌། ལམ་ཕྱྭ་ནི། གསེར་སྡེར་གཡུ་གཞོང་ནོར་བུའི་རྫས་ཀྱིས་བཀང༌། ༈ དགྲ་ཕྱྭ་ནི། དགྲ་མེད་གཉེན་དང་འཕྲད་པས་བཟང༌། ༈ གྲོགས་ཕྱྭ་ནི། གྲོགས་ངོ་ཆེ་ལ་ཕུན་སུམ་ཚོགས་པས་བཟང༌། ཟས་ཤ་ཆང་གཉིས་ལ་ངོམས་ཤིང་ཟ། བསང་གསོལ་དང་གཡང་སྐྱབས་ལྷ་མོའི་གསོལ་ཁ།
རྟེན་འཛུགས་བྱས་ན་བཟང༌། ༈ བློ་ཕྱྭ་ནི། བློ་འདི་ལྷ་ཡི་བྱས། བསམ་དོན་འགྲུབ་པས་ཤིན་ཏུ་བཟང༌། ༈ ས་ཆ་ཡུལ་འཛིན་གྱི་མོ་ལ་བཙན་གསོལ་དང་གཡང་སྐྱོབས་བྱས་ན་ཤིན་ཏུ་བཟང༌། ༈ ཁང་པ་དང་ཨེ་འཕྲོད་ཅེ་ན། མི་དང་ལྷ་གཉིས་ཀ་འཕྲོད། དགའ་མགུ་ཡི་རང༌། མི་དར་ཕྱུག་དར་ཁྱིམ་དང་རྭ་བ་གང་བཀྲ་ཤིས་པས་བཟང༌། ༈ ཞུ་བ་ཨེ་གནང་ཞེ་ན།
དོན་གང་ཞུས་ན་ཡང་གནང་བར་འདུག་པས་བཟང༌། ༈ དོན་ཕྱྭ་ནི། ངོ་སོ་གྲོགས་དང་བཅས་པར་གང་བསམ་འགྲུབ་པས་བཟང༌། ༈ མགྲོན་ཕྱྭ་ནི། དགའ་སྤྲོ་དང་བཅས་པར་མྱུར་བར་སླེབ་པས་བཟང༌། ༈ ཚོང་ཕྱྭ་ནི། ཚོང་གྲོགས་ལྷ་ཡིས་བྱས་མི་ཁ་གླེང་གྱོད་མེད་པས་བཟང༌། ༈ ཉེན་གྱོད་ཡོད་མེད་ནི། ཉེན་གྱོད་མེད། གཏམ་སྙན་སྟོང་གསུམ་ཁྱབ།
༈ སློབ་དཔོན་དང་ཨེ་འཕྲོད་ཅེ་ན། ཐུགས་རྗེ་དང་བྱིན་རླབས་མྱུར་དུ་ཞུས་ན་ཤིན་ཏུ་འཕྲོད་པས་བཟང༌། ༈ སྨན་པ་ཨེ་འཕྲོད་ཅེ་ན། ལྷ་རྗེ་ལ་གཏང་རག་གཟབ། ཤིན་ཏུ་འཕྲོད་པས་བཟང༌། ༈ བུ་ཆུང་འདི་ཆོས་པ་ཨེ་ཡོང་ཞེ་ན། བུ་ཆུང་འདི་ཆོས་བྱས་ན་ཤིན་ཏུ་བཟང༌། ༈ སྨན་དཔྱད་གཏར་བསྲེག་རིམ་འགྲོ་ཨེ་འཕྲོད་ཅེ་ན། ཤིན་ཏུ་འཕྲོད་པས་བཟང༌། ༈ ནད་པ་ཨེ་སོས་ཞེ་ན།
སྲོག་ལྷས་འཚོས། ཚེ་ཉི་ཟླ་ལྟར་མཉམ་པས་མི་ཤི་བས་བཟང༌། ༈ གདོན་ཕྱྭ་ནི། བདུད་དང་མ་མོ་གསོན་འདྲེ་གདོན། བདུད་བཟློག ། མ་མོའི་མདོས། འདྲེ་མོ་བཀར་ཡས་སོགས་བྱ། ༈ བོར་སྟོར་ཨེ་རྙེད་ཅེ་ན། གཡང་སྒོ་མ་རལ་པས་མྱུར་དུ་བཙལ་ན་རྙེད་པས་བཟང༌། ༈ དགྲ་ཇག་རྐུན་གསུམ་ཨེ་ཐུལ་ཞེ་ན།
དགྲ་ཕམ་རང་རྒྱལ་ཁ་ལོན་པས་བཟང༌། ༈ སེམས་ཅན་བསྟེན་པས་ཨེ་འཕྲོད་ཅེ་ན། ཤིན་ཏུ་འཕྲོད་པས་བཟང༌། ༈ མཛའ་རོགས་ཨེ་རྙེད་ཅེ་ན། རྙེད་པས་བཟང༌། ༈ སྲིད་ཨེ་ཆགས་ཞེ་ན། སྲིད་པ་ཕོ་རྒྱུད་སོང་བས་བཟང༌། ༈ ཤགས་ཁ་རྒྱལ་ལམ་ཞེ་ན། ཁོའི་མགོ་ལ་མུ་གབ་ཞྭ་གྱོན་ནས་འདུག་པས་རང་རྒྱལ་ལ་ཁ་སྨྲས་མེད་པས་བཟང༌། ༈ ཆང་ཕྱྭ་ནི།
ཆང་ནི་ཞིམ་པས་གསེར་སྐྱེམས་བདུད་རྩིས་གཏམས་དང་འདྲ་བས་བཟང༌། ༈ རྩེ་མོའི་རིགས་ཨེ་འཕྲོད་ཅེ་ན། དགའ་བར་འཕྲོད་པས་བཟང༌། ༈ ཁ་ཆར་ཨེ་འབེབས་ཞེ་ན། ཁ་ཆར་མྱུར་དུ་འབེབས་པས་བཟང༌། ༈ དཀོར་ཕྱྭ་ནི། དཀོར་ཤིན་ཏུ་འཕེལ་བས་བཟང༌། ༈ ལམ་ཕྱྭ་ཨེ་འཕྲོད་ཅེ་ན། ལམ་འཕྲང་མེད་པས་བཟང༌། ༈ དགྲ་ཕྱྭ་ནི།
མི་ཁྱོད་ལ་དགྲ་ལྷས་མགོན་པས་ཕྱོགས་བཞི་མཚམས་བརྒྱད་གར་འགྲོ་ལམ་ལ་དགྲ་མེད་པས་བཟང༌། ༼༢༽ ཤྭ་མིག་གཉིས་པ་བབས་ན། ༈ བསྟན་པའི་ཆོས་ཕྱྭ་ནི། འོ་མའི་རྒྱ་མཚོ་ལ་ཁྲག་གི་ཆར་པ་འབེབས། གངས་དཀར་རྩེ་ལ་གནམ་ལྕགས་ཐོག་རྡོ་ལྷུང་ཟེར་བས་ངན། རྒྱལ་བཀའ་སྒྲོག ། ཆོ་ག་འཚོགས། མཚན་འབར་གསོ། རྒྱུན་བསྟེན་གསོལ་མཆོད་རིགས། བཀའ་ཕུར་གཤིན་གསུམ།
གདུགས་དཀར་བཟློག་བསྒྱུར། ལས་བཞིའི་སྦྱིན་སྲེག ། སྤོང་དག་སོགས་ལ་འབད་པ་གལ་ཆེ། ༈ ཁྱིམ་ནི་ཨེ་འཕྲོད་ཅེ་ན། ངན་པས་གསེར་གྱི་ཀ་བ་འགྱེལ། གཡུ་ཡི་གདུང་མ་ཆག ། ཡས་ཀྱི་བདུད་གཡོས། མས་ཀྱི་སྲི་ལངས། ཤི་ཆད་འོང་བས་ཤིན་ཏུའང་ངན། ༈ སྐྱེས་པའི་ཕོ་ཕྱྭ་ནི།
གཞིས་ལ་འདུག་ན་ཤི་ཆད་འབྱུང༌། བྱིས་སུ་འགྲོ་ན་བོར་སྟོར་འབྱུང༌། གཡས་ནས་རྙེད་ན་གཡོན་ནས་འཆོར། ལུས་ཀྱི་སྟོབས་ཤོར། ཁ་ཡི་གཏམ་ཟད་པས་ངན་ནོ། ༈ སྲོག་ཕྱྭ་ནི། མི་འཕྲོད་ཕ་མེའི་དུར་སྲི་ལངས། ནད་དྲག་པོ་འོང་ཉན་ཆེ། རྒྱལ་བཀའ་དག་སྒྲོག་སོགས་རིམ་འགྲོ་སྟོབས་ཆེན་དགོས། ༈ སྲིད་ཕྱྭ་ཨེ་འཕྲོད་ཅེ་ན།
བུད་མེད་ཀྱི་སྲིད་ཕུག་ཏུ་འདྲེ་མོས་གནོད་པ་འབྱུང་བས་ངན། ༈ བུ་ཆུང་གི་སྲོག་ཕྱྭ་ནི། ཤིང་ཁའི་བྱེའུ་ཆུང་ཁྲས་བཅོམ་པ་དང་འདྲ། ༈ ནོར་ཕྱྭ་ནི། ཤི་ཆད་དང་གོད་ཁ་ཡོང་ངོ་ཆེ་བས་ངན། ༈ བློ་ཕྱྭ་ནི། བློ་འདྲེ་ཡིས་བསླུས་པས་བསམ་དོན་མི་འགྲུབ་པས་ངན་ནོ། ༈ གྲོགས་ཕྱྭ་ནི། གྲོགས་ཕྱི་ནས་ཚུར་ཡོང་མེད་ཁར་ཕར་འཆོར་ཉེན་ཡོད། ༈ ས་ཆ་ཡུལ་འཛིན་གྱི་མོ་ལ།
མི་ལ་མཛེ་འོང༌། ཕྱུགས་ལ་གོད་ཁ་ཡོང༌། འཕོ་སྐྱས་ཡང་ཡང་ཡོང་བས་ངན། ༈ ཁང་པ་ཨེ་འཕྲོད་ཅེ་ན། མི་འཕྲོད་པས་ས་འདིར་བཀྲ་མི་ཤིས། ནམ་ཕུགས་མི་ནོར་རྗེས་མེད་དུ་འགྲོ་བས་ངན་ནོ། ༈ ཞུ་བ་ཨེ་གནང་ཞེ་ན། མི་གནང་ཁ་འགྱོད་སྙིང་སྟོང་འོང་བས་ངན་ནོ། དོན་མེད་སྟོང་ལོག་བྱེད། ཕེད་སྟོང་ཕྲག་པར་ཁུར་བས་ཤིན་ཏུ་ངན།
༈ མགྲོན་ཕྱྭ་ནི། མགྲོན་མི་འོང་བས་ངན། ༈ ཚོང་ཕྱྭ་ནི། ཚོང་ཉེས་ཡོང་བས་ངན། ༈ སློབ་དཔོན་ཨེ་འཕྲོད་ཅེ་ན། མི་འཕྲོད་པས་ཤིན་ཏུ་ངན། ༈ སྨན་པ་ཨེ་འཕྲོད་ཅེ་ན། ཕན་ལས་གནོད་པ་མང་བས་མི་འཕྲོད། ༈ སྨན་དཔྱད་གཏར་བསྲེག་ཨེ་འཕྲོད་ཅེ་ན། མི་འཕྲོད་སྨན་དཔྱད་བཤོལ་ན་ལེགས།
༈ བུ་ཆུང་གི་ཆོས་ཕྱྭ་ནི། ཆོས་མགོ་མི་ཐོན་མི་ཁ་ཆེ་བས་ངན། ༈ ནད་པ་ཨེ་སོས་ཞེ་ན། འདྲེ་ངན་གྱི་སྲོག་བཅད་ཉེན་ཆེ་བས་ངན། ༈ གདོན་ཕྱྭ་ནི། གཟའ་དང་རྒྱལ་པོས་གདོན། གཟའ་མདོས་དང༌། རྒྱལ་མདོས། གུ་རུ་ཞི་དྲག་གི་ཚོགས་འབུམ་བཏང་ན་ལེགས། ༈ བོར་སྟོར་ཨེ་རྙེད་ཅེ་ན།
བོར་སྟོར་མྀ་ཡིས་ཁྱེར་དེས་བྱའོ། ༈ དམག་ཇག་ཨེ་ཐུལ་ཞེ་ན། འཆི་བདག་འདྲ་བ་མྱུར་དུ་སླེབས་པས་མགོ་ཆག་རྐང་གྲུག་ཡོང་བས་རང་ཕམ། མི་ནོར་ཐམས་ཅད་མི་ལ་ཤོར་བས་ཤིན་ཏུ་ངན། སེམས་ཅན་ཨེ་འཕྲོད་ཅེ་ན། ཕན་མི་ཐོགས་པས་མི་འཕྲོད་ངན། ༈ མཛའ་རོགས་ཨེ་རྙེད་ཅེ་ན། མི་རྙེད་གལ་ཏེ་རྙེད་ན་གྱོད་དང་ཁ་མཆུ་གོད་ཁ་འོང་བས་ངན། ༈ སྲིད་ཨེ་ཆགས་ཤེ་ན། མི་ཆགས་སྲིད་ཀྱི་མཚོ་མོ་སྐམ་པའི་ངོ༌།
༈ ཤགས་ཁ་འབྱེད་ན་ཨེ་འཕྲོད་ཅེ་ན། མི་འཕྲོད་ཤིན་ཏུ་ངན། ༈ ཆང་ཕྱྭ་ནི། ཆང་མི་ཞིམ་པས་ངན། ༈ བཟོ་རིགས་ཨེ་འཕྲོད་ཅེ་ན། མི་འཕྲོད་བཤོལ་ན་ལེགས། ༈ ལོ་ཨེ་ལེགས་ཤེ་ན། མི་ལེགས། ༈ ཁ་ཆར་ཨེ་འབེབས་ཤེ་ན། ཁ་ཆར་མི་འབེབས་ཐན་པ་འོང་བས་ངན།
༈ རྩེ་མོ་ཨེ་འཕྲོད་ཅེ་ན། མི་འཕྲོད་ངན། ༈ ལམ་ཕྱྭ་ཨེ་འཕྲོད་ཅེ་ན། བོར་སྟོར་ཡོང་བས་ངན། ༈ དཀོར་ཕྱྭ་ནི། དཀོར་མི་ཡོང་བས་ངན། ༈ དགྲ་ཕྱྭ་ནི། དགྲ་བཙན་ལ་ཁས་གྲགས་ཤིག་འོང་བས་ངན། ༼༣༽ ཤྭ་མིག་གསུམ་པ་ལ་བབས་ན། ༈ བསྟན་པའི་ཆོས་ཕྱྭ་ནི།
གནམ་འཁོར་ལོ་རྩིབས་བརྒྱད་ཀྱི་འོག་ནས་གསེར་གྱི་ཉི་མ་དགུ་ཤར། ས་པདྨ་འདབ་བརྒྱད་ཀྱི་སྟེང་ན་རིན་པོ་ཆེ་སྣ་དགུའི་ཁྲི་བརྩེགས་པས་གང་ལའང་བཟང་པོར་ཤར། ༈ ཁྱིམ་ཕྱྭ་ནི། མི་མང་ཕྱུགས་འཕེལ་བུ་ནོར་གྱི་ཆར་འབེབས་པས་ཤིན་ཏུ་བཟང༌། ༈ ཕོ་ཕྱྭ་ནི། ཕོ་ལྷ་དགྲ་ལྷ་མཆོད་ཅིང་བཟང༌། ༈ སྲོག་ཕྱྭ་ནི། ཚེ་རིང་ནད་མེད་པས་བཟང༌། ༈ སྲིད་ཕྱྭ་ནི། སྲིད་ཕུག་ཆེ།
ནད་མེད་གཉེན་གྱིས་བྱམས་གཅེས་ཆེ་ལ་ཡུན་རིང་བཟང༌། ༈ བུ་ཆུང་སྲིད་ཕྱྭ་ནི། ལོ་ལྔའམ་བཅུ་ཚུན་ལ་བར་ཆད་མི་འོང༌། དབང་ཐང་ཆེ་ཞིང་མི་ཆེན་འོང་བས་བཟང༌། ༈ ནོར་ཕྱྭ་ནི། གསེར་གཞོང་མར་ཁུས་གང༌། ཟས་ནོར་ལོངས་སྤྱོད་འཕེལ་བས་བཟང༌། ༈ བློ་ཕྱྭ་ནི། ཤིན་ཏུ་ལེགས་པས་རབ་ཀྱི་མཆོག་ཡིན་བཟང༌། ༈ གྲོགས་ཕྱྭ་ནི།
གྲོགས་ཕུན་སུམ་ཚོགས་པར་འོང་བས་བཟང༌། ༈ ས་ཆ་ཡུལ་འཛིན་གྱི་མོ་ལ། རྨང་གཞི་རིན་ཆེན་གསེར་ལས་བྱས། འགྱུར་མེད་གཡུང་དྲུང་རིན་ཆེན་ཡིན། མི་ནོར་ཟས་གསུམ་འཛོམས། ལོངས་སྤྱོད་འཕེལ་བས་བཟང༌། ༈ ཞུ་བ་ཨེ་གནང་ཞེ་ན། འཕྲལ་དུ་མ་གནང་ཡང་ཕུག་ཏུ་གནང་ངོ་འདུག ༈ ཁང་ཕྱྭ་ཨེ་འཕྲོད་ཅེ་ན། ལྷ་བཟང་པོ་འཁོར་བས་མཆོད་ནས་བསྟེན་ན་བཟང༌།
ནོར་སྟོར་ངོ་འདུག ༈ དོན་ཕྱྭ་ནི། དོན་ཅི་བསམ་འགྲུབ་རང་ཉིད་དགའ་བས་བཟང༌། ༈ མགྲོན་ཕྱྭ་ནི། ཁ་ཟས་ཇ་ཆང་མྱུར་དུ་བཟོས་དང་མྱུར་དུ་སླེབ། ༈ ཚོང་ཕྱྭ་ནི། ཚོང་གྲོགས་ལྷ་ཡིས་བྱས་པས་ཚོང་ཁེ་ཞིང་ཚོང་ཁ་རྒྱལ་བས་བཟང༌། ༈ ཉེས་འགྱོད་ཡོད་མེད་ནི། ཉེས་འགྱོད་མེད་པས་བཟང༌། ༈ སློབ་དཔོན་ཨེ་འཕྲོད་ཅེ་ན།
སློབ་དཔོན་འདི་རང་གི་ཆོག ། ཤིན་ཏུ་བཟང༌། ༈ བུ་ཆུང་གི་ཆོས་ཕྱྭ་ནི། ཚེ་རིང་ནད་མེད་འཕྲོད་པས་བཟང༌། ༈ ལམ་ཕྱྭ་ནི། ལམ་སྣ་ལྷ་ཡིས་ཁྲིད་པས་བཟང༌། ༈ སྨན་པ་ཨེ་འཕྲོད་ཅེ་ན། གཞན་ལ་མ་ཤོར་ན་འཕྲོད་པས་བཟང༌། ༈ སྨན་དཔྱད་གཏར་བསྲེག་ཨེ་འཕྲོད་ཅེ་ན། ལྷ་རྗེ་ལ་གཏང་རག་གཟོབ་དང༌།
འཕྲོད་ངོ་ཆེ་བས་བཟང༌། ༈ ནད་པ་ཨེ་སོས་ཞེ་ན། ནད་གཞི་ཆེ་བས་རིམ་འགྲོ་ལ་འབད་ན་སོས་པ་གདའ་སྐད། ༈ གདོན་ཕྱྭ་ནི། བདུད་བཙན་གྱིས་གདོན། བཟློག་པ་དྲག་པོ། བཙན་མདོས། བརྒྱ་བཞི། མགོ་གསུམ་བཅས་སྒྲུབ། ༈ བོར་སྟོར་རྙེད་དམ་མི་རྙེད་ཅེ་ན།
གསེར་གྱི་མཛོ་གཡག་རི་ནས་ཤོར་ན་སྣ་ཐག་ཀ་བར་བཏགས་པས་ལྷོ་ཕྱོགས་ནས་བཙལ་ན་རྙེད་པས་བཟང༌། ༈ དམག་ཇག་རྐུ་གསུམ་ཨེ་ཐུལ་ཅེ་ན། རུ་དར་གནམ་ལ་ཕྱར་བས་བསྭོ་སྒྲ་སྒྲོག ། མཚོན་ཆ་དགྲ་ལ་བཏབ་པས་མི་ནོར་གཉིས་ཐུལ་བའི་ངོ་ཤར་བས་བཟང༌། ༈ སེམས་ཅན་འདི་བསྟེན་ན་འཕྲོད་དམ་ཞེ་ན། འཕྲལ་དུ་དགེ་ཞིང༌། ཕུགས་སུ་ཕན་ཐོགས། ༈ མཛའ་རོགས་ཨེ་རྙེད་ཅེ་ན། རྙེད་དེ་ཕན་ཐོགས་ཤིང་བཟང༌། ༈ སྲིད་ཕྱྭ་ནི།
བུ་རུ་འོང་བས་བཟང༌། ༈ གཏམ་ལབ་ཨེ་འཕྲོད་ཅེ་ན། འཕྲོད་དེ་རང་ཉིད་རྒྱལ་གཏམ་སྙན་ཐོས་ངོ་ཡོད། ༈ ཆང་ཨེ་ཞིམ་ཞེ་ན། རྡོ་དཀར་པོར་ཁྲོཾ་བྲིས་ལ་ལུམས་ནང་དུ་བཞག་ན་ཆང་ཞིམ་པར་འགྱུར་བས་བཟང༌། ༈ བཟོ་རིགས་བྱས་ན། ལེགས་པས་བཟང༌། ༈ ལོ་ལེགས་སམ་ཞེ་ན། སོ་ནམ་རྣམས་ལ་ལེགས་པས་བཟང༌། ༈ ཁ་ཆར་ཨེ་འབེབས་ཞེ་ན།
ཤིན་ཏུ་འབེབས་པས་བཟང༌། ༈ དཀོར་ཕྱྭ་ནི། དཀོར་འཕེལ་ཕན་ཐོག་པས་བཟང༌། ༈ ལམ་ཕྱྭ་ནི། ལམ་དར་བས་འཇམ་དགྲ་མེད་པས་བཟང༌། ༈ དགྲ་ཕྱྭ་ནི། དགྲ་ལྷ་དར་བས་དགྲ་མིང་མི་གྲགས་བཟང༌། ༼༤༽ ཤྭ་མིག་བཞི་པར་བབས་ན། ༈ བསྟན་པའི་ཆོས་ཕྱྭ་ནི། རི་བོ་མཐོན་པོའི་རྩེ་ཡི་ན་བུན་དང་འདྲ།
ཡོང་ཡོང་འདྲ་ཡང་ཡོང་དུས་མེད། ཐ་མ་འཇའ་བཞིན་ཡལ་ནས་འགྲོ་བས་ངན་ནོ། ༈ ཁྱིམ་ཕྱྭ་ནི། མི་ནོར་བང་མཛོད་འཐོར་ཉེན་ཆེ་བས་ངན། ༈ སྐྱེས་པའི་ཕོ་ཕྱྭ་ནི། གཉའ་གནོན་དང་དགྲ་རྐུན་མ་ཉེས་ཁ་ཡོག་ཡོང་ཉན་འདུག ། དགྲ་རྐུན་དང་དུག་ལ་འཛེམས་དགོས། ༈ སྲོག་ཕྱྭ་ནི། ཚེ་ཡི་དམུ་ཐག་ཆད་པས་སྐྱོན་ཆེ། བླ་བསླུ་དང༌།
འཆི་བསླུ། ཚེ་དབང་ཚེ་སྒྲུབ་རྟགས་ཐོན་བཅས་སྐུ་རིམ་ལ་འབད། ༈ ཉེས་འགྱོད་ཡོད་མེད་ཅེ་ན། ཉེན་འགྱོད་ཡོང་ཤི་ཆད་གོད་ཁ་འོང་བས་ངན་ནོ། ༈ སྲིད་ཕྱྭ་ནི། ཚེ་སྟོད་སྐྱིད་ལ་ཚེ་སྨད་སྡུག བྱིས་པ་ཆུང་གསུམ་སོས་དཀའ་བས་ངན་ནོ། ༈ བུ་ཆུང་གི་མོ་ལ། བླ་ཚེ་ཐེའུ་རང་དང་གསོན་འདྲེས་རྐུས་པས་ངན་ནོ། ༈ ནོར་ཕྱྭ་ནི།
ཤི་གོད་བོར་སྟོར་ཡོང་འདུག་པས་ངན། བྱ་བ་ལེགས་ལམ་གང་བྱས་ཀྱང་མགོ་ཐོན་མི་ཡོང་ངན། ༈ བློ་ཕྱྭ་ནི། བྱ་བ་མང་ལ་འགོ་ཐོན་པ་གཅིག་ཀྱང་མེད་པས་ངན་ནོ། ༈ ས་ཆ་ཡུལ་འཛིན་གྱི་མོ་ལ། ཁ་སྨྲས་དང་གླེང་འགྱོ་མང་བས་ངན། ༈ ཁང་པ་ཨེ་འཕྲོད་ཅེ་ན། ཁང་སྟོང་ཆེ་བས་མི་ནོར་གཉིས་ཀ་ཕུང་བས་ངན། ༈ ཞུ་བ་ཨེ་གནང་ཞེ་ན། མི་གནང་གཞན་ལ་ཞུས་ན་ལེགས།
༈ དོན་ཕྱྭ་ནི། གང་བསམ་མི་འགྲུབ་ངན། ༈ མགྲོན་ཕྱྭ་ནི། མགྲོན་ལམ་ཆུ་ཡིས་གཅོད་པས་ཡོང་ངོ་མེད། ༈ ཚོང་ཕྱྭ་ནི། ཕམ་པར་འདུག་པས་ངན། ༈ སློབ་དཔོན་ཨེ་འཕྲོད་ཅེ་ན། མི་འཕྲོད་བཞག་ན་ལེགས། ༈ བུ་ཆུང་གི་ཆོས་ཕྱྭ་ནི། ཆོས་བྱས་ན་བར་ཆད་མང་བས་ངན།
༈ སྨན་པ་ཨེ་འཕྲོད་ཅེ་ན། མི་འཕྲོད་པས་གཞན་ལ་ཞུས་ན་ལེགས། ༈ ནད་པ་ཨེ་སོས་ཤེ་ན། ནད་པ་ལ་ཁའི་བྱ་སྒྲོ་དང་འདྲ་བས་གར་འགྲོ་ངེས་པ་མེད་པས་ངན། ༈ གདོན་ཕྱྭ་ནི། སྡེ་བརྒྱད་དང་ཀླུ་ཡིས་གནོད། བཀའ་བརྒྱད། ཀླུ་འབུམ། བསང་གསོལ། རིམ་འགྲོ་སྟོབས་ཆེན་འགྲུབ་ན་ལེགས།
༈ བོར་སྟོར་རྙེད་དམ་ཞེ་ན། བློ་རྒྱབ་ཏུ་བསྐྱུར། རེ་བ་མ་ཆེ་མི་རྙེད་པས་ངན་ནོ། ༈ དམག་ཇག་རྐུ་གསུམ་ཨེ་ཐུལ་ཞེ་ན། དམག་དཔོན་རྐང་པ་ཆགས དམག་མི་ཤི་ཆད་འོང་བས་མི་ཐུབ་བཤོལ་ན་ལེགས། ༈ སྨན་དཔྱད་ཨེ་འཕྲོད་ཅེ་ན། སྨན་དཔྱད་གཏར་བསྲེག་བཤོལ་ན་ལེགས། ༈ སེམས་ཅན་ཨེ་འཕྲོད་ཅེ་ན། མི་འཕྲོད། ༈ མཛའ་གྲོགས་ཨེ་རྙེད་ཅེ་ན།
མི་རྙེད། ༈ སྲིད་ཕྱྭ་ནི། བུ་ཡིན་ན་མིང་སྤོས་ལུས་བསྒྱུར་བ་སོགས་མ་བྱས་ན་སྲོག་འཚོ་དཀའ་བུ་མོ་ཡིན་ན་འབྲིང༌། ༈ གཞན་ལ་གཏམ་རྒྱལ་ལམ་ཞེ་ན། རང་གཞན་གཉིས་ཀ་ཕུང་བའི་རྒྱུ་ཡིན་པས་བཤོལ་ན་ལེགས། ༈ ཆང་ཕྱྭ་ནི། ཆང་ནང་དུ་ཐེའུ་རང་འདུག་པས་ཆང་མི་ཞིམ། ༈ བཟོ་རིགས་ཨེ་འཕྲོད་ཅེ་ན། དགེ་བར་མི་འགྱུར་བས་ངན། ༈ ལོ་ལེགས་སམ་མི་ལེགས་ཞེ་ན།
ལོ་ཉེས་མུ་གེ་ཆེ་བས་ངན་ནོ། ༈ ཁ་ཆར་ཨེ་འབེབས་ཤེ་ན། འབྲུག་གློག་སྒྲ་ཆེ་ཡང་ཆར་མི་འབེབས། ༈ དཀོར་ཕྱྭ་ནི། དཀོར་དང་གྲོང་ཆོག་རག་དཀའ་བས་ངན། ༈ ལམ་ཕྱྭ་ནི། དགྲ་རྐུན་གྱིས་གནོད་ངོ་འདུག་པས་ངན། ༈ དགྲ་ཕྱྭ་ནི། དགྲ་འཆི་བདག་འདྲ་བ་ཡོང༌། མི་གསོད་ནོར་འཆོར་འགྲོ་བས་ངན་ནོ།
༼༥༽ ཤྭ་མིག་ལྔ་པ་ལ་བབས་ན། ༈ བསྟན་པའི་ཆོས་ཕྱྭ་ནི། མི་ནུབ་རྒྱལ་མཚན་ཕྱར། སྙན་གྲགས་སྟོང་གསུམ་གང་བར་ཁྱབ་པས་བསྟན་པ་དར་ལ་ཡུན་རིང་བས་ཤིན་ཏུ་བཟང༌། ༈ ཁྱིམ་ཕྱྭ་ནི། ཁྱིམ་བདག་ས་ཡི་ལྷ་མོ་བསྟན་མས་བྱས་པས་ལོ་ལེགས་བཀྲ་ཤིས་ནོར་འཕེལ་མི་ཚེ་བསྐྱེལ་བས་བཟང༌། ༈ སྐྱེས་པའི་ཕོ་ཕྱྭ་ནི། ཁྱོད་ལ་ཕོ་ལྷ་དགྲ་ལྷས་མགོན། ཅི་བྱས་ལམ་དུ་འགྲོ། དགའ་བའི་ནམ་ལངས།
སྐྱིད་པའི་ཉི་མ་ཤར། ཚེ་རིང་ནད་མེད་ཤིན་ཏུ་བཟང༌། ༈ སྲོག་ཕྱྭ་ནི། ཁྱོད་ཀྱི་སྲོག་ལྕགས་ཁང་དགུ་རིམ་དུ་ཚུད། མགོ་ཐོ་བས་བརྡུངས་ཀྱང་མི་འཆི་བས་བཟང༌། ༈ སྲིད་ཕྱྭ་ནི། བུད་མེད་བཟང་མོ་བག་གསར་ལ་བུ་དང་བུ་མོ་སྤེལ་བས་བཟང༌། འཕྲལ་བས་ཕུགས་སྐྱིད་པས་བཟང༌། ༈ བུ་ཆུང་གི་མོ་ལ། བུ་ཆུང་འདི་ཉི་ཟླའི་འོད་ཀྱིས་འཛམ་གླིང་གསལ།
བཙུན་པ་བྱས་ན་བླ་མ་འོང༌། སྐྱེ་བོ་བྱས་ན་དཔོན་པོ་འོང་བས་བཟང༌། ༈ ནོར་ཕྱྭ་ནི། རང་ལ་ནོར་མེད་པས་སྡུག་བསྔལ་མི་དགོས་ནོར་ལྷ་གཉན་པ་ཛམྦྷ་ལྷས་བྱེད་འཚོ་སྐྱོང་ཤེས་ན་དེ་ཀས་ཆོག ༈ བློ་ཕྱྭ་ནི། འཕྲལ་ཕུགས་ཀུན་ལ་བཟང༌། ༈ གྲོགས་ཕྱྭ་ནི། རང་གི་གང་འདོད་གྲོགས་དང་འཕྲད་པས་བཟང༌། ༈ ས་ཆ་ཡུལ་འཛིན་གྱི་མོ་ལ། བཟང༌།
༈ ཁང་པ་བཟང་ངན་ནི། མི་རྒྱུད་བཟང་ལ་ཕྱི་དལ་ཆེ། ༈ ཞུ་བ་ཨེ་ཡོང་ཅེ་ན། དོན་འགྲུབ་པས་བཟང༌། ༈ མགྲོན་ཕྱྭ་ནི། མྱུར་དུ་འོང༌། ཡུན་བསྲིང་ཕྱི་དལ་ཆེ། ༈ ཉེས་འགྱོད་ཡོད་མེད་ནི། ཉེས་འགྱོད་མེད་ལ་གང་འདོད་འགྲུབ། ༈ དོན་ཕྱྭ་ནི།
གང་བྱས་ལམ་དུ་འགྲོ། ༈ ཚོང་ཕྱྭ་ནི། ཚོང་གྲོགས་ལྷ་ཡིས་བྱས་པས་རང་མི་རྒྱལ་བའི་ཀ་མེད་འཕྲལ་ལྷོད་ལ་ཕུགས་བྲིམ་པས་བཟང༌། ༈ སློབ་དཔོན་ཨེ་འཕྲོད་ཅེ་ན། སློབ་དཔོན་ནི་ཚེ་རབས་མང་པོའི་སློབ་དཔོན་ཡིན་ཤིན་ཏུ་བཟང༌། ༈ བུ་ཆུང་ཆོས་ཕྱྭ་ནི། བུ་འདི་ཚེ་རབས་དུ་མར་སྦྱང་འཕྲོ་ཡོད་པས་ཆོས་བྱས་ན་བཟང༌། ༈ སྨན་པ་ཨེ་འཕྲོད་ཅེ་ན། སྨན་པ་འདི་བཞུགས་ན་ངོ་སོ་ཆེ་ཤིན་ཏུ་བཟང༌། བརྩོན་འགྲུས་བསྐྱེད།
༈ སྨན་དཔྱད་གཏར་བསྲེག་ཨེ་འཕྲོད་ཅེ་ན། འཕྲལ་དུ་འབྲིང་ཞིང༌། ཕུགས་སུ་དགེ ། གང་བྱས་ལམ་དུ་འགྲོ་ཞིང་བཟང་སྐད། ༈ ནད་པ་ཨེ་སོས་ཞེ་ན། ནད་གཞི་ཆེ་སྲོག་སྐྱོན་མེད་པས་བཟང༌། ༈ གདོན་ཕྱྭ་ནི། རྒྱལ་བཙན་དང་གྲི་བོས་གནོད། གུ་དྲག་གི་དབང་དང་གཏོར་བཟློག་བསྙེན་སྒྲུབ་སོགས་རིམ་འགྲོ་སྟོབས་ཆེན་ལ་འབད་དགོས། ༈ སྟོར་བ་ཨེ་རྙེད་ཅེ་ན།
ཉེ་འཁོར་དུ་འདུག་འཕྲལ་དུ་སོང་རྩད་ཆོད་རྙེད། ༈ དམག་ཇག་ཕམ་རྒྱལ་ཅི་ཡོང་ཞེ་ན། རང་ཐོབ་པར་འོང༌། ༈ སེམས་ཅན་ཨེ་འཕྲོད་ཅེ་ན། འཕྲོད་པས་བཟང༌། ༈ མཛའ་གྲོགས་ཨེ་རྙེད་ཅེ་ན། མཛའ་གྲོགས་འདི་ཚེ་སྔོན་གྱི་གྲོགས་ཡིན་པས་བཟང༌། ༈ སྲིད་ཨེ་ཆགས་ཞེ་ན། སྲིད་ཕོ་རུ་ཡིན་ན་བཟང༌། ༈ གཏམ་དང་རྒྱལ་ཁ་ཨེ་ལོན་ཞེ་ན།
རང་བསྟེན་སྲུང་མ་མཆོད་ན་རང་རྒྱལ་ཁ་ལོན། ༈ ཆང་ཕྱྭ་ནི། འདྲེ་མོ་བཀར་ཡས་བྱས་ན་བཟང༌། ༈ བཟོ་རིགས་ཨེ་འཕྲོད་ཅེ་ན། འཕྲོད་ལ་བཟང༌། ༈ ལོ་ཨེ་ལེགས་ཤེ་ན། འབྲུ་འཕེལ་བས་བཟང༌། ༈ ཁ་ཆར་ཨེ་འབེབས་ཞེ་ན། ཁ་ཆར་དུས་སུ་འབེབས་པས་བཟང༌། ༈ ལམ་ཕྱྭ་ནི།
ལམ་ལྷ་མཆོད་ལམ་བདེ་གྲོགས་བསྟེན་པས་བཟང༌། ༈ དགྲ་ཕྱྭ་ནི། དགྲ་མེད་བྱས་པའི་གཉེན་དང་འཕྲད། གཏམ་སྙན་ཐོས་པས་ཤིན་ཏུ་བཟང་ངོ༌། ༼༦༽ ཤྭ་མིག་དྲུག་པ་ལ་བབས་ན། ༈ བསྟན་པའི་ཆོས་ཕྱྭ་ནི། ས་པདྨ་འདབ་བརྒྱད་ཀྱི་སྟེང་གཡུ་ཡི་དཔག་བསམ་ལྗོན་ཤིང་སྐྱེ། ལྗོན་ཤིང་རྩེ་ལ་བྱ་རྒྱལ་ཁུ་བྱུག་གི་གསུང་སྙན་ཕྱོགས་བཅུར་སྒྲོག་པས་སང་ཕོད་ད་ཙམ་གཏམ་སྙན་རྒྱལ་ཁམས་ཡོངས་ལ་ཁྱབ་པས་བཟང༌། ༈ ཁྱིམ་ཕྱྭ་ནི། འདོད་འཇོའི་བ་ལ་བེའུ་སྐྱེ།
ཟས་ནོར་ལོངས་སྤྱོད་འཕེལ། མ་ཡི་པང་ལ་བུ་སྐྱེ། ཟས་ནོར་དབང་དུ་འདུ། ལས་ཅི་བྱས་ཀྱང་བཟང༌། ༈ སྐྱེས་པའི་ཕོ་ཕྱྭ་ནི། བླ་མ་མི་དཔོན་རྗེ་འབངས་སེར་སྐྱ་ཡོངས་ལ་བཟང༌། ༈ སྲོག་ཕྱྭ་ནི། ཚེ་སྲོག་རྡོ་རྗེའི་བྲག་ལས་སྲ། དམུ་ཐག་ལྷ་དང་འབྲེལ། ན་ཚ་རྐྱེན་འགྱོད་མེད།
བན་བོན་སྟོང་གི་མཐུ་ཁ་ཡོད་ཀྱང་མི་ཐུབ་པས་བཟང༌། ༈ སྲིད་ཕྱྭ་ནི། བུད་མེད་འདི་ལ་ཀླུ་མོ་འཁོར་བས། བུ་ནོར་འཕེལ་ཞིང་འཕྲལ་ཕུགས་ཀུན་ལ་བཟང༌། བུ་ཆུང་སྲིད་ཕྱྭ་ནི། ཐུ་བ་གཡས་ནས་ཕོ་ལྷས་སྐྱོབ། གཡོན་ནས་མོ་ལྷས་བསྐྱབ་པས་བཟང༌། ༈ བློ་ཕྱྭ་ནི། གང་བསམ་ཤིན་ཏུ་བཟང༌། ༈ གྲོགས་ཕྱྭ་ནི།
གྲོགས་ངོ་ཆེ། བསམ་པ་འགྲུབ་པས་བཟང༌། ས་མཁར་ཡུལ་འཛིན་རྨུ་ཐག་གཤམ་དུ་སྦྲེལ། ༈ ནོར་ཕྱྭ་ནི། ལོངས་སྤྱོད་གཡང་འཕེལ་མི་དར་ལྷ་དར་ཡིན། ཁང་པ་དཔག་བསམ་ལོ་འདབ་རྒྱས། ནོར་ལྷ་མཆོད་ན་ཕྱུགས་ལུག་འཕེལ་བས་བཟང༌། ༈ ཉེས་འགྱོད་ཡོད་མེད་ནི། གཡང་འགུགས་དང་ལྷ་སྲུང་མཆོད་ན་ཉེས་འགྱོད་མེད། ༈ བློ་ཕྱྭ་ནི།
ཐང་དཀར་རྒོད་ལ་ཤོར། གཤོག་དྲུག་རྒྱས་པས་ཤིན་ཏུ་བཟང༌། ༈ གྲོགས་ཕྱྭ་ནི། གྲོགས་གང་བསམ་པ་འགྲུབ་པས་བཟང༌། ༈ ས་མཁར་ཡུལ་འཛིན་གྱི་མོ་ལ། རྨུ་ཐག་གནམ་དུ་སྦྲེལ་ནོར་ཕྱུགས་ལོངས་སྤྱོད་གཡང་མཚོ་འཁྱིལ། མི་དལ་ལྷ་དལ་ཡོང༌། མི་རབས་བཅུ་གསུམ་བར་བརྟན་ཅིང་བཀྲ་ཤིས་པར་འགྱུར། དཔག་བསམ་ལྗོན་ཤིང་ལ་ལོ་འབྲས་རྒྱས་པ་འདྲ་བས་ཤིན་ཏུ་བཟང༌། ༈ ཞུ་བ་ཨེ་གནང་ཞེ་ན།
ཐུགས་དཔལ་བེའུ་སྒོ་ཕྱེས། ཞབས་པད་མི་འཛུམ་མདངས་གསལ། མི་ཁྱོད་ཅི་འདོད་གྱུར་དུ་གནང༌། ཤིན་ཏུ་དགེ་བའི་ངོ་ཡིན། ༈ དོན་ཕྱྭ་ནི། བསམ་པའི་དོན་ཡང་འགྲུབ། ཁ་མདོག་མདང་སྐྱེས་སྙིང་དགའ་མུལ་ལེ། དོན་འགྲུབ་པས་བཟང༌། ༈ མགྲོན་ཕྱྭ་ནི། མགྲོན་ཟས་ཁུར་བཅས་མྱུར་དུ་འོང་བས་བཟང༌།
༈ ཚོང་ཕྱྭ་ནི། ཚོང་རྒྱལ་ནོར་དང་བཅས་འཕྲལ་ཕུགས་ཀུན་ལ་ཕན་ཐོགས་པས་བཟང༌། ༈ སློབ་དཔོན་ཨེ་འཕྲོད་ཅེ་ནི། སློབ་དཔོན་ཐུགས་རྗེ་བྱིན་རླབས་ཆེ། ཚེ་རབས་གསུམ་གྱི་སློབ་དཔོན་འདི། བཀའ་དྲིན་ཆེ་བས་ཤིན་ཏུ་འཕྲོད། ཕན་ཤིན་ཏུ་ཐོགས། ༈ སྨན་པ་ཨེ་འཕྲོད་ཅེ་ནི། སྨན་པའི་སྨན་རྐྱལ་བདུད་རྩིས་བཀང་བ་གཞན་ལ་མ་ཤོར་འདི་རང་གིས་ཆོག ༈ བུ་ཆུང་གི་ཆོས་ཕྱྭ་ནི།
འདི་ཕྱི་གཉིས་ཀ་ལ་ཕན་པའི་ཆོས་ཡོང་བས་བཟང༌། ༈ སྨན་དཔྱད་གཏར་བསྲེག་འཕྲོད་དམ་ཞེ་ན། ཡུན་རིང་མ་འགྱང་མྱུར་དུ་བགྱིས་ན་ནད་པ་སོས། སྲོག་སྐྱོན་མེད་པས་བཟང༌། ༈ གདོན་ཕྱྭ་ནི། ཀླུ་དང་ས་བདག་གིས་གནོད་པས། ཀླུ་མཆོད་ཀླུ་གཏོར་ཐོངས། ཀླུ་འབུམ་སྣང་བརྒྱད་ཀླུ་ཡི་སྤང་བཀོང་ས་བདག་འཁྲུག་བཅོས་བྱས་པས་ཕན། ༈ བོར་སྟོར་ཨེ་རྙེད་ཅེ་ན། གཡང་སྒོ་མ་བྱེ་བས་མྱུར་དུ་རྙེད།
༈ དམག་ཇག་རྐུན་གསུམ་ཨེ་ཐུལ་ཞེ་ན། དམག་དཔོན་གཞུ་མཆོག་སྒྲིལ། དམག་དཔོན་གྱིས་དགྲ་འདེད། དགྲ་བོ་མྱུར་དུ་ཕུང༌། དགྲ་ལྷ་གསོལ་མཆོད་བྱས་ནས་ཁ་ཕོ་བསྡམས་པས་ཆོག ༈ སེམས་ཅན་འདི་འཕྲོད་དམ་ཞེ་ན། ཤིན་ཏུ་འཕྲོད་པས་གཡང་འཁོར་ནོར་ཕྱུགས་འཕེལ་བས་བཟང༌། ༈ མཛའ་རོགས་ཨེ་རྙེད་ཅེ་ན། འཛུམ་གྱིས་མདུན་བསུས། ཟས་དང་སྐྱེམས་ཀྱི་ངོར།
ཐག་ཐོགས་མེད་པར་བཟང་ཐལ་ཆེ། ༈ སྲིད་ཨེ་ཆགས་ཞེ་ན། སྲིད་མོ་རུ་གདའ། གཡང་སྒྲུབ་བྱས་ན་ཕོ་རུ་འོང༌། གསེར་བས་བཟང༌། ༈ གཞན་དང་གཏམ་ལབ་ཨེ་འཕྲོད་ཅེ་ན།
རང་རྒྱལ་མྱུར་དུ་འཕྲོད་པས་བཟང༌། ༈ བཟོ་རིགས་གང་ལའང་དགེ། ༈ ཆང་ཕྱྭ་ནི། ལན་ཆགས་གཏོར་མ་གང་མང་བཏང་ན་ཆང་ཞིམ་པོར་འོང་བས་བཟང༌།
༈ ལོ་ཨེ་ལེགས་ཞེ་ན། ལོ་ལེགས་སྐྱ་རྒྱས་འོང༌། ༈ ཁ་ཆར་ཨེ་འབེབས་ཞེ་ན། ཁ་ཆར་འཕྲལ་དུ་མ་བབས་ཀྱང་དལ་དུ་འབབ་ནས་ཐན་པ་མི་འོང༌། ༈ དཀོར་ཕྱྭ་ནི། བཀྲ་ཤིས་འོ་མའི་མཚོ་མོ་འཁྱིལ་བས་བཟང༌། ༈ ལམ་ཕྱྭ་ནི། ལམ་ལྷས་སྣ་ཁྲིད་བྱེས་ལམ་འགྲུབ་པས་བཟང༌། ༈ དགྲ་ཕྱྭ་ནི། དགྲ་དཔུང་ཞིག་ནས་མཚོན་ཆའི་སོ་ངར་ཡལ།
ཕྱོགས་བཞི་མཚམས་བརྒྱད་ལེགས་ལམ་ཅི་བསམ་འགྲུབ། མ་རིག་གསལ་སྒྲོན་མུན་གསལ་འོད་པོ་ཆེ། ཡེ་ཤེས་ལྷ་མིག་ཐོབ་པའི་བཀྲ་ཤིས་ཤོག ། ཅེས་པ་འདི་ཡང་དགོས་ཆེད་རྣལ་འབྱོར་རྣམས། ། མ་རིག་དམུས་ལོང་དུག་ལྔའི་ལས་ཀྱིས་བསྒྲིབས། ། ཆོས་བྱེད་ཞེན་འཛིན་བག་ཆགས་རང་ཉིད་བསྒྲིབས། ། དུད་འགྲོ་ཁ་ཡན་ལས་ངན་རང་བསགས་བསྒྲིབས། ། བླ་མ་དཀོར་གཟན་རང་མགོ་རང་གིས་བསྒྲིབས། ། དགེ་བཤེས་བཙུན་གཟུགས་སྡོམ་ཁྲིམས་ཉམས་པས་བསྒྲིབས། ། ཡི་དམ་ཆོས་སྐྱོང་ཕུད་ཉམས་འབག་པས་བསྒྲིབས། །
གཏེར་སྲུང་བཀའ་སྲུང་མཆོད་གཏོར་དམན་པས་བསྒྲིབས། ། ལྷ་སྲིན་སྡེ་བརྒྱད་དམག་འཁྲུག་སྲོག་གཅོད་བསྒྲིབས། ། ཡུལ་ལྷ་གཞི་བདག་ཐབ་འཁོན་མནོལ་གཙོག་བསྒྲིབས། ། རི་རྒྱ་རྔོན་བཤིག་མནའ་ཐོ་ཐ་ཚིག་བསྒྲིབས། ། སེམས་ཅན་སེར་སྣ་འཇུར་གེགས་ཚོགས་བསགས་བསྒྲིབས། ། ཐ་མལ་སེམས་ཅན་ཨ་འཐས་གོལ་བས་བསྒྲིབས། ། དེ་ཡི་ཉེས་སྐྱོན་འོད་གསལ་མུན་པས་གཡོགས། ། གཅིག་མགོ་གཅིག་བསྐོར་ཟོག་པོར་གསུང་གསལ་ཞུ། ། མ་གསལ་མཆོག་གསུམ་བཀའ་ལ་བདེན་མེད་ཟེར། ། མཆོག་གསུམ་བདེན་མེད་མ་ཡིན་བསླུ་བ་མེད། །
དེ་ཕྱིར་ཐེ་ཚོམ་སྤོངས་ལ་བདེན་པ་བརྡར། ། མི་ཆོས་ཟོག་རྫུན་སྨྲ་དང་མཚུངས་མི་འགྱུར། ཅེས་སོ། སེམས་ཅན་རྨོངས་པ་གསལ་བྱེད་བདག་གཞན་ཀུན་ལ་ཕན་ཕྱིར་ཌཱཀྐི་པྲ་ཡི་ལྷ་མོའི་ཤྭ་མོ་ཀུན་གསལ་སྒྲོན་མེ་ཉི་མའི་དཀྱིལ་འཁོར་འདིའང༌། རྩ་གླིང་ཟློས་གར་གསུམ་པ་གསང་སྔགས་བསྟན་རྒྱལ་གྱིས་ལྕགས་ཁྱི་ཧོར་ཟླ་བརྒྱད་པའི་མགོ་ཡི་ཉི་མར་བྲིས་པ་དགེ་བར་གྱུར་ཅིག ། ཉེས་འགལ་མཆིས་ན་པྲ་གསལ་ལྷ་ལ་བཤགས་སོ། སརྦ་མངྒ་ལཾ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
