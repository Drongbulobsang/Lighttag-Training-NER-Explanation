གཏེར་ཆོས། རྩ་གསུམ་གླིང་པ།
པོད ༡༢
བཀའ་བརྒྱད་ཆེན་མོ་གསང་བ་ཟིལ་གནོན་གྱི་ཆོས་སྡེ་ཡོངས་རྫོགས་ཀྱི་ཐེམ་བྱང་།a
བཀའ་བརྒྱད་ཆེན་མོ་གསང་བ་ཟིལ་གནོན་གྱི་ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ། པདྨ་སྦས་ཚལ་ལས་བྱོན་བཀའ་བརྒྱད་རྨད། ། གསང་བ་ཟིལ་གནོན་ཆོས་སྡེའི་ཐེམ་བྱང་འགོད། དེ་ཡང་ཨོ་རྒྱན་རྩ་གསུམ་གླིང་པའི་ཟབ་གཏེར་རྩ་གསུམ་རབ་འབྱམས་ཀྱི་སྒྲུབ་ཐབས་སྣ་ཚོགས་པ་ལས། འདི་ནི་ཟབ་པ་རྩ་བའི་ཆོས་སྡེ་ཡི་དམ་སྒྲུབ་སྡེ་བཀའ་བརྒྱད་ཅེས་རྒྱུད་སྡེ་དང་སྒྲུབ་སྡེ་ཐམས་ཅད་ཀྱི་རྩ་བ་རུ་གྱུར་པ་ཡིན་ལ། རང་གཞུང་ལས། ཨེ་མཿ
ཁོ་བོ་བདག་འདྲ་པདྨ་འབྱུང་གནས་ངས༔ ཕྱི་རབས་རྗེས་འཇུག་སྐལ་ལྡན་རྗེས་འབྲང་དང་༔ སྨོན་ལམ་ལས་ཅན་ཆོས་བདག་བུ་ཡི་དོན༔ བཀའ་བརྒྱད་ཡང་སྙིང་གསང་བ་ཟིལ་གནོན་བཞག༔ ཅེས་དང༌། འོ་མའི་རྒྱ་མཚོའི་ཆོས་དཀའ་མང་ལགས་ཀྱང་༔ སྙིང་ཐིག་ཟབ་མོ་འདི་འདྲ་སྦས་པ་མེད༔ རྒྱུད་སྡེ་ལུང་གི་བཤད་པ་མང་ལགས་ཀྱང་༔ ཁ་ཚང་དོན་འདུས་འདི་འདྲ་སྦས་པ་མེད༔ རྩ་བའི་སྒྲུབ་ཐབས་རྒྱ་ཆེན་སྦས་ལགས་ཀྱང་༔
ཕྱི་ནང་གསང་གསུམ་གཅིག་དྲིལ་འདི་འདྲ་མེད༔ ཅེས་གསུངས་པ་བཞིན། དུར་ཁྲོད་བསིལ་བའི་ཚལ་དུ་བཀའ་བབ་རིག་འཛིན་བརྒྱད་ལ་སོ་སོར། མཁའ་འགྲོ་མ་ལས་ཀྱི་དབང་མོས་སྒྲོམ་བུ་དངོས་སུ་གཏད་ཅིང༌། དེ་ཐམས་ཅད་སློབ་དཔོན་ཆེན་པོ་སངས་རྒྱས་གཉིས་པར་བཀའ་བབ། སློབ་དཔོན་ཆེན་པོའི་བསམ་ཡས་མཆིམས་ཕུ་བྲག་དམར་ཀེའུ་ཚང་དུ་ཐུགས་སྲས་སྙིང་གི་བུ་དགུ་ལ་སྒྲུབ་པ་བཀའ་བརྒྱད་ཀྱི་དཀྱིལ་འཁོར་དུ་དབང་བསྐུར། དེ་རྣམས་ལ་གསང་བའི་རྒྱུད་ལུང་མན་ངག་མང་དུ་བྱུང་བའི་ནང་གསེས། འདི་ནི་གུ་རུའི་གནས་ཆེན་སྦས་ཡུལ་པདྨ་བཀོད་བལ་ཕུ་ཡར་འབྲོག་མཚོར་སྦས་པ། གཏེར་སྒྲོམ་མཐོང་བ་དོན་ལྡན་རྒྱུ་བྲམ་ཟེ་སྙིང་པོའི་དབུ་ཀླད་ལས་གྲུབ་པ་རིན་པོ་ཆེ་རུ་བྱའི་མདོག་ཅན་སྒོ་གསུམ་དང་ལྡན་པ། སྒོ་དང་པོ་ལ་རྫོགས་ཆེན་བླ་མེད་སྙིང་པོ་དང་ཞི་ཁྲོ་ན་རག་དོང་སྤྲུག་ཕྱི་རྒྱུད་ཐེག་པ་རིམ་དགུ་དང་བཅས་པ་བཞུགས།
སྒོ་བར་པ་ལ་བཀའ་བརྒྱད་ཡོངས་རྫོགས་རྒྱུད་ལུང་མན་ངག་དང་བཅས་པ། སྒོ་འོག་མ་ལ་དྲེགས་པ་སྲོག་ཐིག་ནག་པོའི་མན་ངག་ལག་ལེན་དང་བཅས་པ། སྐུ་ཚབ་པདྨ་མཐོང་གྲོལ་དམ་རྫས་ཁྲོ་འདུས་རིལ་བུ། ཨ་ཐཾ་མ་བསྒོམས་སངས་རྒྱས། གུ་རུའི་ཕྱག་མཚན་རྡོ་རྗེ་རྩེ་དགུ། ལས་ཕུར་བདུད་དཔུང་ཟིལ་གནོན། མཁན་སློབ་ཆོས་རྒྱལ་གསུམ་གྱི་ན་བཟའ་གོས་བེར་མཚོ་རྒྱལ་གྱི་དབུ་སྐྲ་སོགས་ཁྲོམ་གཏེར་དུ་གདན་དྲངས་པའི་ཆོས་སྡེ་ཆེན་པོ་གླེག་བམ་ས་བཅུའི་གྲངས་ལྡན་བཞུགས་པ་ལས། རྫོགས་ཆེན་བླ་མེད་སྙིང་པོ་དང༌། ཕྱི་རྒྱུད་ཐེག་པ་རིམ་དགུ་སོགས་རྒྱུད་ལུང་མན་ངག་དུ་མ་དུས་འགྱུར་སྐབས་སླར་མི་མངོན་པའི་དབྱིངས་སུ་ཐིམ་པར་སྣང་ལ། སྐབས་འདིར་འཛིན་མའི་ཁྱོན་འདིར་ཇི་སྙེད་བཞུགས་པ་ཀུན་རྩོལ་བས་བསྡུས་པ་རྣམས་ཀྱི་ཐེམ་བྱང་འགོད་པ་ནི།
སྟོད་ཆ་པོད་ཨེ་རྟགས་ཅན་ལ། ཀ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རྡོ་རྗེ་ཐེག་པའི་བརྒྱུད་པ་དབང་བཞིའི་ཆུ་བོ་བབས་པའི་མཚན་ཉིད།
1-75 ཁ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དབང་ཆེན་ཀུན་མཁྱེན་སྙིང་པོའི་སྒྲུབ་པ་སྤྱིའི་དབང་རྫོང༌། 76-127 ག༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྔགས་ཆས་ཀྱི་པྲ་ཁྲིད། 128-135 ང༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བཟླས་པ་སྔགས་ཀྱི་པྲ་ཁྲིད། 136-156 ཅ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
སྒྲུབ་ཁོག་ཀུན་དང་སྦྱར་རུང་བའི་པྲ་ཁྲིད་ཤེས་རབ་དྲྭ་བ་ངོ་མཚར་རིན་པོ་ཆེའི་ཕྲེང་བ་ ་་་་་འདི་མཐའ་མ་ཚང་ ། 157-167 ཆ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ པྲ་ཁྲིད་གསལ་བའི་མེ་ལོང་གི་ས་འདུལ་བདུད་བཞི་ཚར་གཅོད། 168-180 ཇ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བླ་མ་རྒྱངས་འབོད་ཐུགས་རྗེའི་ལྕགས་ཀྱུ། 181-197 ཉ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྔོན་འགྲོ་ཐེག་ཆེན་དགུ་ལྡན། 198-212 ཏ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ འོད་དཔག་མེད་ཀྱི་ཡེ་ཤེས་སྙིང་པོའི་སྒྲུབ་ཐབས། 213-215 ཐ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
སྤྱན་རས་གཟིགས་ཀྱི་ཡི་གེ་དྲུག་མའི་སྒྲུབ་ཐབས། 216-217 ད༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྤྲུལ་སྐུ་པད་འབྱུང་གི་སྒྲུབ་ཐབས། 218-219 ན༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བླ་མ་རིག་འཛིན་འདུས་པའི་ལས་བྱང་འཇའ་ཚོན་དྲྭ་བ། 220-280 པ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བླ་མ་རིག་འཛིན་འདུས་པའི་བསྐང་བ་ཡིད་བཞིན་ནོར་མཆོག 281-301 ཕ༽ བཀའ་བརྒྱད་ཕྲིན་ལས་བསྡུས་པའི་གསོལ་འདེབས་བྱིན་རླབས་སྤྲིན་ཕུང༌། 302-302 བ༽ བཀའ་བརྒྱད་ཆེན་མོ་གསང་བ་ཟིལ་གནོན་གྱི་རྒྱུན་ཁྱེར་སྙིང་པོའི་དོན་བསྡུས། 304-335 མ༽ བཀའ་བརྒྱད་རྒྱུན་ཁྱེར།
336-338 ཙ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བསངས་བརྔན་འདོད་རྒུ་ཆར་འབེབས། 339-416 ཚ༽ བཀའ་བརྒྱད་ཆེན་པོ་གསང་བ་ཟིལ་གནོན་ལས༔ གསུར་མཆོད་ལྷ་ཡི་ལོངས་སྤྱོད་མཛོད་བུམ། 417-421 ཛ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ཛམ་ལྷ་དཀར་ཕྱོགས་ཀྱི་གསུར་མཆོད། 422-424 ཝ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རིགས་དྲུག་བར་དོའི་གསུར་མཆོད། 425-429 ཞ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྦྱིན་སྲེག་ཀླུའི་མཆོད་ཐབས་བདུད་རྩི་ལྔ་ལྡན།
429-432 ཟ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རིན་ཆེན་གཏེར་བུམ་སྦ་བའི་རིམ་པ་འདོད་རྒུ་མཆོག་སྦྱིན། 433-438 འ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རྔ་ཐུག་སྲིད་གསུམ་ཟིལ་གནོན་འཛུགས་ཐབས་ཀྱི་གསོལ་མཆོད། 439-458 ཡ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རེག་ཕུང་དུག་མདའ་ནག་པོའི་སྤྱི་ཆིངས་མ་ཡིག་ཆེན་པོ། 459-473 ར༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རེག་ཕུང་དུག་མདའ་ནག་པོ་དྲེགས་པ་ཉི་ཤུའི་བུ་ཡིག་བསད་པ་རླུང་གི་སྤུ་གྲི། 474-513 ལ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དམ་སྲི་མནན་པའི་གདམས་པ་ཆུ་སྲིན་ཁ་ཐམ།
514-517 ཤ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དྲེགས་པ་དགྲ་སྙིང་དམར་འབྱིན་གྱི་ལས་མཐའ་རླུང་གི་སྤུ་གྲི་ནག་པོ། 518-532 ས༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དྲེགས་པ་སྙིང་འབྱིན་གྱི་ལས་མཐའ་གསོལ་མཆོད། 533-538 ཧ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དཔལ་དགུའི་བཟློག་འཁོར་སྤུ་གྲི་རེག་ཆོད། 539-558 ཨ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ལས་མཐའ་སྦྱིན་སྲེག་འབར་བ་གློག་གི་ཕྲེང་བ། 559-586 ཨོཾ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ལས་བཞིའི་སྦྱིན་སྲེག་མེ་འོད་འཁྱིལ་པ།
587-605 ཨཱཿ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྲུང་བཟློག་བསད་པའི་དཔེའུ་རིས། 606-624 ཧཱུྃ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དུས་དྲུག་གནས་ཉུལ་སྤྲད་པ་ཁྲོ་བོའི་རྔམ་སྟབས། 625-633 ཧྲཱིཿ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བདུད་རྩི་སྨན་སྒྲུབ་ཀྱི་ཆོ་ག་ཁྲིགས་སུ་བསྡེབས་པ་གསང་ཆེན་ནོར་བུའི་དགའ་སྟོན། 699-701 བཅས་ཆོས་ཚན་སོ་བཞི་བཞུགས་སོ། སླར་སྨྲས་པ། ཟབ་གཏེར་སྙིང་པོ་བཀའ་དགོངས་ཕུར་གསུམ་ལས། ། སྒྲུབ་སྡེ་རྒྱ་མཚོའི་མཐར་ཐུགས་བཀའ་བརྒྱད་ཆེ། །
གསང་བ་ཟིལ་གནོན་ཆོས་སྡེ་ཡིད་བཞིན་ནོར། ། ཆ་ཤས་གང་རྙེད་ཕྱོགས་བསྡུས་འདི་རུ་བཀོད། ། དེ་སླད་དཔལ་མགོན་བླ་མ་ཡི། ། ཐུགས་ཀྱི་དགོངས་པ་རྫོགས་པ་དང༌། ། གང་ལ་མེ་ཏོག་ཕོག་པ་ཡི། ། ལྷག་པའི་ལྷ་དང་གང་དེའི་ཆོས། ། རྒྱུན་དཀོན་གསུང་རབ་བསྡུ་སྐྲུན་དང༌། ། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀྃའ་གཏེྃར་སྲིྃ་ཞུྃ་རུ། ། ཨེྃ་ཝཾྃ་དཔེྃ་སྐྲུནྃ་ཁྃང་ནས་བསྒྲུབས། །
དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག ། ཅེས་པའང་སྒོ་ཆེན་སྤྲུལ་མིང་པས་གནམ་ལྕགས་ཟབ་གཏེར་ཡོངས་རྫོགས་འཕྲུལ་པར་དུ་དྲངས་ཤིང་གླེགས་བམ་རེ་ལ་བརྒྱ་ཕྲག་ལྔའི་གྲངས་ཀྱི་དཔེ་སྐྲུན་བགྱིས་སྐབས་རང་གི་འདོད་དོན་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ཀ༽ ༁ྂ༔ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རྡོ་རྗེ་ཐེག་པའི་བརྒྱུད་པ་དབང་བཞིའི་ཆུ་བོ་བབས་པའི་མཚན་ཉིད་བཞུགས་སོ༔ ཀུན་བཟང་དབྱིངས་རིག་མུ་མཐའ་ཁྱབ་པའི་ཀློང་ཆེན་རབ་ཏུ་གཡོ་བ་ལ་གུས་པས་འདུད༔
ས་མ་ཡ༔ རྒྱ་རྒྱ་རྒྱ༔ ཨེ་མ་ཧོཿ ཡང་དག་ས་མཆོག་རྡོ་རྗེ་རི་བོའི་ཐུགས༔ གདོད་ནས་མི་གཡོ་ཡེ་ཤེས་སྙིང་པོའི་ཀློང་༔ མ་འགགས་ཀུན་རྫོགས་རྫུ་འཕྲུལ་དྲ་བའི་གར༔ དབྱིངས་རིག་འོད་སྟོང་ཕྱོགས་བཅུར་རབ་ཏུ་འཁྱིལ༔ སྐྱེ་དགུའི་དཔུང་གཉེན་དཔལ་ལ་རབ་བཞད་པ༔ ཨ་ཏི་སྙིང་པོའི་ལུང་རིགས་སེངྒེའི་སྒྲ༔ དངོས་རློམ་ཕྱོགས་འཛིན་ཚོགས་རྣམས་སྐྲག་མཛད་ཕྱིར༔
ཇི་སྐད་ཨ་དོན་བརྒྱུད་པའི་ཕྲེང་བ་བཤད༔ དབྱངས་ཅན་བརྡ་ཡི་གཟུངས་ཀྱིས་ཕྱི་རུ་ཕྱུངས༔ བསྟན་དང་འགྲོ་བའི་ཆས་ཕྱིར་གཉན་གྱི་རྒྱ༔ ས་མ་ཡ༔ དེ་ཡང་སྔ་འགྱུར་རྡོ་རྗེ་ཐེག་པའི་ལུང་རིགས་རྣམ་བཤད་ཉུང་ངུར་བསྡུས་པ་འདི་ལ་དོན་རྣམ་པ་གསུམ་གྱིས་དབྱེ་བར་བྱ་སྟེ༔ ཐོག་མར་ཡིད་ཆེས་ཤིང་ཁུངས་བཙུན་པ་ལོ་རྒྱུས་ཀྱི་རྣམ་བཤད༔ བར་དུ་བསྡུ་བ་བཀའ་བཞིའི་ལུང་ཡོད་པའི་བབས་ཚུལ༔ ཐ་མ་གང་འདུལ་དེར་སྟོན་དབུས་འགྱུར་འོ་མའི་ཚལ་དང་གསུམ་ལས༔ དང་པོ་ལོ་རྒྱུས་ནི༔ ཐོག་མར་ཡིད་ཆེས་ཤིང་ཁུངས་བཙུན་པའི་ལོ་རྒྱུས་ཉིད་འདི་ལ་ལུང་གཉིས་ཀྱིས་སྟོན་པ་དང་གཅིག་གིས་སྟོན་པ་སོགས་ཕྱི་ནང་དུ་མས་གསུངས་པ༔
ཅིའི་ཕྱིར་ཞེ་ན༔ དྲང་དོན་སྤྱི་རྒྱུད་དང་མི་འགལ་བའི་མཚན་ཉིད༔ ངེས་དོན་གནས་ལུགས་ཀྱི་དོན་ཤེས་ནས་མི་གོལ་བའི་མཚན་ཉིད༔ ཟུང་འབྲེལ་ཐེག་པ་གོང་མའི་རྒྱུད་མཆོག་གསང་བ་ཡེ་ཤེས་མཁའ་འགྲོའི་རྒྱུད་ལུང་སུས་ཀྱང་མ་བསླད་སུས་ཀྱང་མ་བཅོས་སུས་ཀྱང་མ་བཀག་སུས་ཀྱང་མ་མཐོང་བ་སྟེ༔ གསང་རྒྱ་ཤེས་རབ་དྲྭ་བའི་ཀློང་གུར་སྨུག་པོ་ཉི་ཟླ་ཁ་སྦྱོར་གྱི་སྒྲོམ་བུར་ཡོད་པ་དེ་སངས་རྒྱས་ཀུན་གྱི་ཐོག་མ་གདོད་མའི་རིགས་བདག་མ་བཅོས་སྤྲོས་བྲལ་མ་འགགས་ཀུན་ཏུ་བཟང་པོ་རྣམ་གཟིགས་དོན་མཁྱེན་དེ་ཉིད་ཀྱི་ཀློང་ལས་རབ་ཏུ་ཤར་བའོ༔ ས་མ་ཡ༔ དེའི་ལོ་རྒྱུས་མཚན་ཉིད་ཀྱི་རྣམ་དབྱེ་ཆོས་ཀྱི་བབ་ཚུལ་ནི༔ ཆོས་སྐུ་ཀུན་ཏུ་བཟང་པོས་རྒྱལ་བ་དགོངས་བརྒྱུད་ཀྱི་ཚུལ་དུ་གསུང་༔ ལོངས་སྐུ་རྡོ་རྗེ་སེམས་དཔས་རིག་འཛིན་བརྡ་བརྒྱུད་ཀྱི་ཚུལ་དུ་གསུང་༔ སྤྲུལ་སྐུ་པདྨ་འབྱུང་གནས་ཀྱིས་ཚིག་བརྒྱུད་ཤོག་སེར་གྱི་ཚུལ་དུ་གསུང་༔
དེ་ཡང་དུས་བཞིའི་སངས་རྒྱས་རྣམས་པས་ཇི་ལྟ་བུར་གསུངས་པ་ཡིན་ན་སོ་སོའི་དོན་བཀྲལ་ནས་བཤད་པར་བྱ་སྟེ༔ ཐོག་མར་རྒྱལ་བ་དགོངས་པའི་བརྒྱུད་པ་ནི་གསང་སྔགས་ཉེ་ལམ་གྱི་དབང་དུ་བྱས་ན༔ གནས་འོག་མིན་སྟུག་པོ་བཀོད་པའི་ཞིང་ཁམས་ཕྱོགས་ལྷུང་རྒྱ་ཆད་སྤུ་རིས་དང་བྲལ་ཞིང་ཁོར་ཡུག་མཉམ་གནས་ཀྱི་ཕོ་བྲང་ཆེན་པོར༔ བཅོམ་ལྡན་འདས་ཀུན་ཏུ་བཟང་པོ་ཀ་དག་ཐོག་མའི་སངས་རྒྱས་ཡེ་ནས་མ་བཅོས་གདོད་མར་གནས་པ་བསམ་བརྗོད་ཀྱི་བློ་དང་བྲལ་བ༔ འོད་གསལ་རང་བྱུང་ཉི་མའི་སྙིང་པོར་འོད་སྐུའི་ཟེར་ཤར་བ་ལྟ་བུའི་རོལ་རྩལ་གྱི་ཤུགས་ལ་ཐམས་ཅད་གཅིག་ཏུ་འདུས་པའི་རྣམ་པས་གཞི་སྐྱེ་མེད༔ ལམ་འགགས་མེད༔ དོན་འོད་གསལ༔ འབྲས་བུ་དེ་བཞིན་ཉིད་དང་བཅས་པའི་ངང་ལ༔ ཨ་གྲགས་སྟོང་གི་བརྡ་བཞི་ལ་བརྟེན་ནས་དགོངས་པར་བཞུགས་པའོ༔ གཉིས་པ་རིག་འཛིན་བརྡའི་བརྒྱུད་པ་ནི༔
ཆོས་སྐུའི་མཉམ་བཞག་གི་རང་རྩལ་རོལ་པའི་ཆོ་འཕྲུལ་ལས་འགྲོ་བའི་དོན་སོ་སོར་ཤར་བའི་རྣམ་པས་ལོངས་སྐུ་རྡོ་རྗེ་སེམས་དཔར་སྤྲུལ་པའོ༔ དེ་ཡང་གནས་བཀོད་པ་རབ་རྫོགས་ཀྱི་ཞིང་ཁམས་ཀུན་གྱི་མཆོག་ཏུ་གྱུར་པ་ལྟ་ན་སྡུག་ཅེས་པ་འདོད་རྒུའི་ཞིང་ཁམས་དེ་ཉིད་དུ་མངོན་པར་འཕགས་པ༔ དེའི་དབུས་སུ་པདྨོ་ལ་རབ་ཏུ་བརྫུས་ཏེ་ལོངས་སྤྱོད་རྫོགས་པའི་སྐུར་བསྟན་པས་རིག་པ་རྡོ་རྗེ་སེམས་དཔའ་རོལ་པའི་རྩལ་བཞི་དང་ལྡན་པ་ཉིད་དུ་གྱུར་ཏེ༔ ཀུན་ཏུ་བཟང་པོའི་བརྡ་རབ་ཏུ་བཀྲོལ་ནས་ཆོས་ཐམས་ཅད་ཟང་ཐལ་འགག་མེད་མཁའ་དབྱིངས་ཀུན་ཏུ་གསལ་བའི་ངང་ལ༔ ཉོན་མོངས་པ་གཏི་མུག་གི་གཉེན་པོར་ཡེ་ཤེས་འོད་གསལ་ཆེན་པོའི་དོན་དཔག་ཏུ་མེད་པ་མཚན་ཉིད་ཡི་གེས་མཚོན་དུ་མེད་པ་རྣམས་གསུངས་པ་དང་༔ རྣམ་པར་སྣང་མཛད་ཀྱིས་ཉོན་མོངས་པ་ཞེ་སྡང་གི་གཉེན་པོར་མེ་ལོང་ལྟ་བུའི་ཡེ་ཤེས་གནས་པ་རྟགས་ཀྱི་མཚམས་སྦྱར་ནས་གསུངས་པ་དང་༔ རིན་ཆེན་འབྱུང་ལྡན་གྱིས་ཉོན་མོངས་པ་ང་རྒྱལ་གྱི་གཉེན་པོར་གདོད་ནས་མཉམ་པ་ཉིད་ཀྱི་རང་བཞིན་རྟོགས་པའི་ཡེ་ཤེས་ཀྱི་དོན་རྣམས་གནད་སྦྱར་ནས་གསུངས་པ་དང་༔ སྣང་བ་མཐའ་ཡས་ཀྱིས་ཉོན་མོངས་པ་འདོད་ཆགས་ཀྱི་གཉེན་པོར་ཆོས་ཐམས་ཅད་མ་འདྲེས་སོ་སོར་རྟོགས་པའི་ཡེ་ཤེས་ཀྱི་དཔེ་ཆེད་དུ་བརྗོད་དེ་གསུངས་པ་དང་༔ དོན་ཡོད་གྲུབ་པས་ཉོན་མོངས་པ་ཕྲག་དོག་གི་གཉེན་པོར་བརྗོད་བྱ་ཚིག་གི་སྡེ་ཐམས་ཅད་གཏན་ལ་ཕབ༔ བྱ་བྱེད་ཡིད་དཔྱོད་ཀྱི་རྟོག་པའི་རྙོགས་མ་རབ་ཏུ་བསིངས་ཏེ་སིལ་བུར་བསྟན་ནས་གསུངས་པའོ༔
གསུམ་པ་གང་ཟག་སྙན་ཁུང་གི་བརྒྱུད་པ་ནི༔ ལོངས་སྐུ་རྡོ་རྗེ་སེམས་དཔས་འཇིག་རྟེན་གྱི་ཁམས་སུ་འདུལ་ཞིང་དུ་གཟིགས་པས་རྒྱ་གར་ཨོ་རྒྱན་དྷ་ན་ཀོ་ཤའི་གླིང་དུ་རྟེན་འབྲེལ་བབ་སྟེ་སྐུ་ཡི་སྤྲུལ་པ་དེར་བསྐྱེད༔ གསུང་གི་སྤྲུལ་པ་རི་བོ་མ་ལ་ཡ་དང་བསིལ་བ་ཚལ་རྣམས་སུ་རྟེན་འབྲེལ་བབ༔ ཐུགས་ཀྱི་སྤྲུལ་པ་འོག་མིན་གྱི་དབྱིངས་ལ་བཞུགས་པའོ༔ དེ་ཡང་སྤྲུལ་པ་འཇིག་རྟེན་ཁམས་སུ་ཇི་ལྟར་བྱོན་ན༔ གནས་ཕུན་སུམ་ཚོགས་པ་ཡུལ་ཨོ་རྒྱན་གྱི་གླིང་དུ་ཡབ་རྒྱལ་པོ་ཨུ་པ་ར་ཙ་དང་༔ ཡུམ་སྣང་གསལ་འོད་ལྡན་གཉིས་ལ་སྲས་མོ་ལྷ་མོ་དགེ་སློང་མ་དྷརྨ་དྷེ་ཝ་ཞེས་བྱ་བ༔ མོས་བློ་དམ་པའི་ཆོས་ལ་དཀར་བ་རྡོ་རྗེའི་རིགས་ནས་ཆད་པ་དེ་ཉིད་ནུབ་གཅིག་ཉལ་བའི་རྨི་ལམ་དུ་མི་དཀར་ཤེལ་གྱི་བུམ་པ་ཐོགས་པ༔ བུམ་པའི་ནང་དུ་རིགས་ལྔའི་ཕྱག་མཚན་གྱིས་མཚན་པའི་བདུད་རྩི་ཡོད་པ་ཞིག་གིས་ཁྱོད་ཀྱིས༔ དགའ་བ་བྱང་ཆུབ་ཀྱི་དབང་ལོངས་ཟེར་ནས་མགོར་བཞག་སྟེ་བུམ་ཆུ་ཚངས་བུག་ཏུ་བླུགས་ནས་ལུས་ལྟེམ་གྱིས་གང་བར་རྨིས༔
ཞོགས་པར་ལུས་ཀྱང་བདེ་ནས་ཁོལ་མོ་ལ་རྨི་ལམ་བཤད་པས༔ ཁོལ་མོ་ན་རེ༔ ལྷ་ཅིག་ལ་སངས་རྒྱས་ཀྱི་སྤྲུལ་པ་ཞིག་འབྱོན་པ་མིན་ནམ་གསུངས༔ དེ་ནས་ཞག་དྲུག་ཅུ་རྩ་གཉིས་ནས་ལྷ་ལྕམ་གྱི་རྩིབས་མ་གཡས་ཀྱི་བར་ནས་སྦས་པའི་ཚུལ་དུ་ལྷུམས་ནས་བརྡོལ་བའི་ནང་དུ་སྐྱེས་བུ་སངས་རྒྱས་ཀྱི་མཚན་རྟགས་ཚང་བ་ཞིག་འཁྲུངས༔ ལྷ་ཅིག་ཤིན་ཏུ་སྔངས་ཏེ་ཁོལ་མོ་ལ་སྨྲས་པ༔ སྤྱིར་མངལ་སྒོ་མ་འགྲིམ་པ་མི་སྲིད༔ དགོས་ཕ་མེད་པའི་བུ་འདི་འདྲེ་ཡིན་པ་འདྲ་བས་ཐལ་དོང་ནང་དུ་སྦའོ་སྨྲས་ཏེ་ཀུན་གྱིས་མ་མཐོང་བར་སྦས༔ ཁོལ་མོས་དེ་ལྟར་མ་བགྱིད་སྨྲས་ཀྱང་མ་ཉན་ནོ༔ དེ་ནས་ཞག་གསུམ་ལོན་ནས་བལྟས་པས་འཕྲུལ་སྐྱོང་ལང་ལིང་ཟིལ་པ་ཕྲོམ་མེར་འདུག་པ་ལ་ཤིན་ཏུ་སྤྲོ་བ་སྐྱེས༔ མ་ཤི་བ་འདི་འདྲ་ཡ་མཚན་ཟེར་ནས་སྐུ་ལ་ཁྲུས་བསྩལ་མིང་ཡང་རོ་ལངས་ཐལ་མདོག་ཅེས་བཏགས༔
སྐྱེད་ཀྱང་མི་རིང་བར་རྫོགས་པ་བྱུང་༔ ཡུམ་ལ་སྨྲས་ཏེ་ཡུལ་འདི་ན་ང་ཡིས་རྩོད་གླེང་ཆོས་ཀྱི་གཞི་བཏིང་བའི་མཁས་གྲུབ་འདྲ་ཡོད་དམ་ཟེར༔ ཡུམ་གྱིས་ཡབ་ལ་རྒྱལ་པོ་ལ་སྨྲས་པས༔ ཡབ་ཀྱིས་སྲས་ལ་ངའི་མཆོད་གནས་ཀྱི་པཎྜི་ཏ་མང་པོ་ཡོད་ཀྱང་༔ ཅུང་ཟད་རྩོད་གླེང་བགྱིས་སྔའམ་ཟེར༔ རྒྱལ་པོ་ཡང་ཤིན་ཏུ་དགྱེས༔ སྲས་པོས་གསོལ་བ༔ འདུལ་ཞིང་དུས་ལ་བབ་པའི་པཎྜི་ཏ་རྣམས་དང་གླེང་མོ་བྱའོ་ཞེས་གསུངས་ནས༔ ཆོས་ཀྱི་གླེང་མོ་མཛད་པས་པཎྜི་ཏ་རྣམས་ཀྱིས་ལན་མ་ཐེབས༔ ཁྱད་པར་སངས་རྒྱས་ཀྱིས་གསུངས་པའི་རྫོགས་ཆེན་རྒྱུད་འབུམ་ཕྲག་དྲུག་ཅུ་རྩ་བཞི་ཐུགས་ནས་གསལ་པོར་བྱུང་བས་གསུངས་ལ་རྒྱལ་པོ་ཡང་རབ་ཏུ་དགྱེས་པས་མཚན་ཡང་དགའ་རབ་དགྱེས་པ་རྡོ་རྗེ་བཏགས༔
མཁའ་འགྲོ་མ་རྣམས་ཀྱིས་རི་བོ་གནམ་ལྕགས་ཅན་དུ་གདན་དྲངས༔ མཁའ་འགྲོ་རྣམས་ལ་བརྡ་སུམ་འགྱུར་གྱི་ཡི་གེར་བཏབ་པ་དཔག་ཏུ་མེད་པ་གསུས༔ མཁའ་འགྲོ་མ་རྣམས་ཀྱིས་ལུང་བསྟན་ནས༔ དུར་ཁྲོད་བསིལ་བ་ཚལ་དུ་བྱོན༔ ཐུགས་རྡོ་རྗེ་སེམས་དཔའ་དངོས་སུ་མཇལ་ནས་ཐོག་མའི་རྒྱུད་ལུང་ཐམས་ཅད་འཕྲལ་དུ་གནང་བས་གསུང་རྡོ་རྗེ་སེམས་དཔའ་མི་ཤིགས་པའི་དབྱངས་དང་ལྡན་པར་གྱུར༔ རྡོ་རྗེ་གསུམ་གྱི་དཀྱིལ་འཁོར་ཅིག་ཅར་དུ་རྫོགས༔ དབྱིངས་དགའ་རབ་རྡོ་རྗེ༔ སྤྲུལ་པ་དགའ་རབ་རྡོ་རྗེ༔ གསུང་དགའ་རབ་རྡོ་རྗེ་རྣམས་ངོ་བོ་ངེས་ཚིག་གཅིག་ཏུ་གྱུར༔ དེ་ཡང་གསང་སྔགས་ཉེ་ལམ་གྱི་དབང་དུ་བྱས་ནས་དབྱིངས་སྤྲུལ་སྐུ་དགའ་རབ་རྡོ་རྗེའི་ཐུགས་ཡེ་ཤེས་རོལ་པའི་ཆོ་འཕྲུལ་འཇིག་རྟེན་ཁམས་སུ་གང་འདུལ་དེར་སྟོན་དུ་སྤྲུལ་པར་གཟིགས་པ་ལ༔
ལྷོ་ནུབ་ཨོ་རྒྱན་གྱི་གླིང་རྒྱལ་པོ་བྷཻ་ཏའི་ཡུལ་དྷ་ན་ཀོ་ཤའི་མཚོ་ལ་རྟེན་འབྲེལ་བབས་པས༔ འོག་མིན་སྟུག་པོ་བཀོད་པའི་ཞིང་ཁམས་ནས་སངས་རྒྱས་ཀྱི་ཐུགས་སྤྲུལ་དགའ་རབ་རྡོ་རྗེ་གནས་གྱུར་ཏེ་ཧྲཱིཿཡིག་དམར་པོའི་མཚན་ཅན་ལས་འོད་ཟེར་འཕྲོས་པས་འོ་མ་ཅན་གྱི་མཚོ་ལ་ཕོག༔ འོད་ཟེར་ལྔ་ལྡན་དེ་ལས་པདྨའི་སྡོང་པོ་ཕྱོགས་བཞི་དབུས་ལྔ་པ༔ རྩ་བ་ཀླུའི་རྒྱལ་པོ་དགའ་བོ་དང་འཇོག་པོས་འཛིན་པ༔ རྩེ་མོའི་འཇའ་ཚོན་ལྷ་དབང་བརྒྱ་བྱིན་གྱི་གྱེན་དུ་ཕྱོགས་པ༔ པདྨའི་སྡོང་པོ་དེའི་མཚན་ཉིད་སྔོ་བ་ལོ་མའི་མཚན་ཉིད་ལྗང་བ་འདབ་མའི་མཚན་ཉིད་དམར་བ་ཟི་ཐུར་གྱི་མཚན་ཉིད་དཀར་བ་འབྲས་བུའི་མཚན་ཉིད་སེར་བ་འདབ་མ་བཅུ་དྲུག་ཏུ་ཡོད་པ༔ ཀུན་ཏུ་བཟང་མོའི་ཤེས་རབ་བུམ་པར་མཚོན་པ་ཕྱོགས་བཞིར་ཕྲིན་ལས་བཞི་ལྡན་གྱི་ཨུཏྤལ་ཏང་ཀུ་ལའི་དྲི་ཡི་རྣམ་པ་རླུང་གིས་བསྐྱོད་པས༔ ཕྱོགས་བཅུའི་སངས་རྒྱས་ཀྱི་ཐུགས་རབ་ཏུ་གཡོ་བའི་ངད་དང་ལྡན་པ༔ དེའི་མཚམས་ཀྱི་ལོ་མ་རྣམས་ལ་འཁྲིལ་བའི་ཧ་ལོ་རྣམས་ཆུ་ཤིང་གི་མེ་ཏོག་གྱེན་དུ་ཕྱོགས་པ་ཟེར་གྱིས་བསྲུངས་བཞིན་ནང་འོད་ལྔའི་གུར་རས་ཕྲག་ཕྲིག་གཡོ་བ༔ དེའི་དབུས་སུ་གསུང་ཡི་གེ་དྲུག་ཅུར་མཚོན་པ་ཕྱི་གླིང་གི་མཚོ་ལ་འོད་ཁྱིམ་ཐོད་རྒལ་ཟ་འོག་གཏེར་གྱི་ཀློང་བཀླུབས་པའི་རྦབ་ལྟར་རབ་ཏུ་ཡོམ་ཡོམ་གྱིས་བསྐྱོད་པའོ༔
དེ་ལྟ་བུའི་མཚན་ཚང་ཕུན་སུམ་ཚོགས་པའི་གནས་དེ་ལ་གདོད་མའི་ཀུན་བཟང་ཐུགས་ཀྱི་ཆོ་འཕྲུལ་གཡོ་མེད་དགའ་བའི་རྡོ་རྗེ་བབས་པས༔ དེ་ཡི་སྦུབས་ནས་ཧྲཱིཿཡིག་དྭངས་མའི་ས་བོན་ཟེའུ་འབྲུའི་སྟེང་དུ་བབས༔ རྡོ་རྗེ་ཀློང་དུ་ཐིམ་པས་ཧྲཱིཿཡིག་གནས་གྱུར་ཏེ་ཁྱེའུ་འོད་སྐུ་ཡེ་ཤེས་དྲྭ་བ་གཟི་འབར་དུ་གཡོ་བའི་གཟུགས༔ དགུང་ལོ་བརྒྱད་པའི་ཚུལ་ཅན་ལྷ་ལས་ཀྱང་ཤིན་ཏུ་འཕགས་པ་རུས་པའི་རྒྱན་དུ་མས་སྤྲས་པ་རིན་པོ་ཆེའི་པྲོག་ཞུ་དང་ལྡན་པ༔ ཕྱག་གཉིས་དམ་ཚིག་དང་ཡེ་ཤེས་དབྱེ་བ་མེད་པའི་ཕྱག་རྒྱ་ལྡན་པ༔ ཞབས་རོལ་སྟབས་ལིང་ཙམ་གར་བའི་ཉམས་དང་ལྡན་པ་ཕྱོགས་བཞིའི་པད་འདབ་ལ་ཡང་དེ་བཞིན་ཚུལ་མཐུན་པ་བཞི༔ འདབ་མའི་རྩིབས་ཀྱི་སྟེང་དུ་རིག་མ་མཆོད་སྤྲིན་ཐོགས་པས་བརྡ་སྐད་དང་བཅས་ལང་ལིང་གིས་གར་བསྒྱུར་བ༔ འབབ་ཆུང་གི་ཟེའུ་འབྲུ་དྲུག་ཅུར་གསང་བའི་མཁའ་འགྲོའི་འདོད་ཡོན་ཡིད་བདེ་བ་རབ་ཏུ་སྐྱེ་བས་མཆོད་པ༔ ཕྱོགས་བཅུའི་ཞིང་ནས་ངོ་མཚར་གྱི་དབྱངས་ཀྱིས་རབ་ཏུ་བསྟོད་དེ་བཀྲ་ཤིས་པའི་ཡོན་ཏན་དུ་མའི་རྟགས་མང་པོ་ཚང་བར་གྱུར་ནས་བརྫུས་ཏེ་སྐུ་འཁྲུངས་པའི་ཚུལ་བསྟན༔ དེ་ཡང་ཆོས་ཀྱི་རྒྱལ་པོ་བྷཻ་ཏས་སྤྱན་དྲངས་ཤིང་རྒྱལ་སྲིད་དུ་མངའ་གསོལ༔
ཕྲིན་ལས་རྣམ་བཞིའི་མཛད་པ་སྐྱོང་བའི་ཕྱིར་རིམ་གཉིས་ཟབ་མོའི་དོན་ལ་གཟིགས་ཏེ༔ རི་བོ་མ་ལ་ཡ་གནམ་ལྕགས་འབར་བའི་རྩེ་མོར་བྱོན༔ སྤྲུལ་པའི་སྐུ་དགའ་རབ་རྡོ་རྗེ་སེམས་དཔའ་སུམ་བརྩེགས་ཀྱི་རྣམ་པར་བཞེངས་ནས་ཚིག་གི་སྡེ་མ་ལུས་པ་ཐམས་ཅད་ཨ་དོན་སྐྱེ་མེད་རང་སྒྲར་བསྒྱུར་ནས་གྲགས་སྟོང་གིས་སྙན་དུ་བརྒྱུད༔ སྣང་སྟོང་གིས་ཡི་གེར་བཏབ༔ གསལ་སྟོང་གིས་དོན་ལ་དྲིལ༔ བདེ་སྟོང་གིས་སྦྱོར་སྒྲོལ་ཐབས་ཤེས་འདུ་འབྲལ་མེད་པའི་རྒྱུད་ལུང་མན་ངག་གི་དགོངས་པ་མ་ལུས་པ་གསན་པའི་བརྡར་བབས༔ གཞན་ཡང་ཡེ་ཤེས་ཀྱི་མཁའ་འགྲོ་མ་རྣམས་ཀྱིས་གསང་མཛོད༔ དབྱིངས་ཡེ་ཤེས་འཕྲུལ་གྱི་དྲྭ་བ་རུ་གང་འཁོད་པའི་ཟབ་ལམ་ཐམས་ཅད་སྙན་དུ་བརྒྱུད༔ ཐེག་པ་མཐའ་དག་གི་འཇུག་ལམ་ཆོས་སྒོ་བརྒྱད་ཁྲི་བཞི་སྟོང་མ་ལུས་པ་རྫོགས་པར་མཛད་པ་སྟེ༔ གསང་སྔགས་ཉེ་ལམ་བརྒྱུད་པ་བཞི་ལྡན་པ༔
ཀུན་བཟང་ཐོག་མ་ནས་མངལ་སྐྱེས་སྒྱུ་མའི་གཟུགས་བརྙན་གྱིས་བར་མ་ཆོད་པའི་སྐུ་གཅིག་བླ་མ་ཟ་ཧོར་པས་མཚོན་པའི་པཎྜི་ཏ་སངས་རྒྱས་དབང་པོ་གུ་རུ་པདྨ་འབྱུང་གནས་སུ་གྲགས་པའི་བབ་ཚུལ་གྱི་བརྒྱུད་པའོ༔ དེའང་བརྒྱུད་པ་རིམ་གྱི་མཇུག་གི་དབང་དུ་བགྱིས་ནས༔ དགོངས་པའི་བརྒྱུད་པ༔ བརྡ་ཡི་བརྒྱུད་པ༔ རིག་འཛིན་གྱི་བརྒྱུད་པ༔ རིག་པའི་བརྒྱུད་པ༔ སྙན་དུ་བརྒྱུད་པ༔ ཚིག་ཏུ་བརྒྱུད་པ༔ ཤོག་སེར་རུ་བརྒྱུད་པ༔ རྒྱ་རྟགས་ཀྱི་བརྒྱུད་པ༔
དབང་ལུང་གི་བརྒྱུད་པ༔ མན་ངག་བྱིན་རླབས་ཆེད་དུ་བརྗོད་པའི་བརྒྱུད་པའོ༔ དེ་ཡང་ལུང་རྟགས་ཀྱིས་རྒྱས་པར་སྤྲོ་ན༔ དགོངས་བརྒྱུད་ཀུན་ཏུ་བཟང་པོ༔ བརྡ་བརྒྱུད་རྡོ་རྗེ་སེམས་དཔའ༔ རིག་འཛིན་གྱི་བརྒྱུད་པ་དགའ་རབ་རྡོ་རྗེ༔ རིག་པའི་བརྒྱུད་པ་འཇམ་དཔལ་བཤེས་གཉེན༔ སྙན་དུ་བརྒྱུད་པ་ཤྲཱི་སིངྷ༔ ཚིག་དོན་ཐམས་ཅད་རྫོགས་པར་བརྒྱུད་པ་པདྨ་འབྱུང་གནས༔ ཤོག་སེར་གྱི་བཀའ་གཏད་པ་རྗེ་འབངས་ཉི་ཤུ་རྩ་ལྔ༔
རྒྱ་རྟགས་ཀྱི་འཕྲོ་སད་པ་གང་འདུལ་དེར་སྟོན་པའི་སྤྲུལ་སྐུ་ཕྱིས་འབྱུང་བ༔ དབང་ལུང་གིས་རྒྱུད་སྨིན་པ་སྐལ་ལྡན་གྱི་རིགས་སྲས་སམ་ཐུགས་སྲས༔ མན་ངག་བྱིན་རླབས་ཆེད་དུ་བརྗོད་པ་བཀའ་གཏད་ལུང་འབོག་པའི་སློབ་མ་སྣོད་དང་ལྡན་པ་གཅིག་ལ་བྱེད་པའོ༔ ཡང་བཞེད་པའི་ལུགས་གཅིག་ལ༔ རྡོ་རྗེ་སེམས་དཔའ་དང་དགའ་རབ་རྡོ་རྗེ་གཉིས་བརྡ་བརྒྱུད་དུ་བརྩི་བའི་སྙན་བརྒྱུད་རྗེ་བཙུན་མ་ཧཱ་གུ་རུ་ཡང་ཡིན་ནོ༔ ཅིའི་ཕྱིར་ཞེ་ན༔ བཤད་ཉན་སྡུད་གསུམ་ཆོས་སྐུའི་རྩལ་ཞེས་པའོ༔ དེ་ཡང་བརྒྱུད་པ་བཞི་ལུང་གི་རིག་འཛིན་གཉིས༔ ཞེས་པས༔ བརྒྱུད་པ་བཞི་ནི་ཀུན་བཟང་རྡོར་སེམས་འཇམ་དཔལ་བཤེས་གཉེན་པདྨ་འབྱུང་གནས༔
ལུང་གི་རིག་འཛིན་གཉིས་ནི་རྒྱ་གར་སྤྲུལ་པའི་རིག་འཛིན་དགའ་རབ་རྡོ་རྗེ༔ རྒྱ་ནག་མཁས་གྲུབ་རིག་འཛིན་ཤྲཱི་སིངྷ༔ དེ་བཞིན་རྣམ་པར་དབྱེ་བ་མང་ཡང་དོན་ལ་མཁས་གྲུབ་ཐམས་ཅད་སྔགས་ཀྱི་རིག་འཛིན་ཁོ་ནའི་ཕྱིར་བརྒྱུད་པ་གང་བདེར་འཁོད་པ་ནི༔ བླ་མ་རེས་མོས་སློབ་མ་རེས་མོས་ལྟ་བུ་གང་འདུལ་དེར་སྟོན་དུ་འཁོད་པའོ༔ དེ་ཡང་རིག་འཛིན་རིག་པའི་བརྒྱུད་པའི་སློབ་དཔོན་ཆེན་པོ་ཇི་ལྟར་བྱུང་བ་ནི༔ རྒྱ་གར་ནུབ་ཕྱོགས་རིམ་གཉིས་ཞེས་པའི་གྲོང་ཁྱེར་དུ༔ ཡབ་བྲམ་ཟེ་ལེགས་ལྡན་སྟོན་སམ་པ་དང་༔ ཡུམ་སྣང་གསལ་མཛེས་ལྡན་གཉིས་ཡོད་པ་ལ༔ ཡུམ་གྱི་མནལ་ལམ་དུ་ལུས་ལ་འཇའ་དཀར་པོ་ཚོམ་བུ་དུ་མས་བརྒྱན་པ་ཞིག་ཟུག་པའི་གསེབ་ནས་པོ་ཏི་གླེགས་བམ་གྱི་ཆར་བབས་པ་དང་༔ སྔར་ནས་མེད་པའི་ཤེས་རྒྱུད་ལ་རྟོགས་པ་ཁྱད་འཕགས་འཁྲུངས་པ་སོགས་བཀྲ་ཤིས་པའི་ལྟས་མང་པོ་བྱུང་༔
ཟླ་གྲངས་ལོན་པ་དང་ཁྱེའུ་ཡ་མཚན་ཕུན་སུམ་ཚོགས་པ་ཞིག་འཁྲུངས༔ མཚན་ཡང་འཇམ་དཔལ་བཤེས་གཉེན་དུ་གསོལ༔ མ་བསླབ་ཀྱང་ལུང་རིགས་ཀྱི་རྣམ་བཤད་རིག་པའི་གནས་ལ་མཁས་པ་བྱུང་༔ དར་ཅིག་དུར་ཁྲོད་གསང་བ་ལུང་དུ་བཞུགས་པའི་ཚེ༔ མདུན་གྱི་མཁའ་ནས་ཧེ་རུ་ཀ་འཇམ་དཔལ་ཚེ་བདག་ནག་པོས་ལུང་བསྟན་ཏེ༔ ཀྱཻ༔ ཤེས་རབ་ཆེན་པོའི་ཐེག་འཆང་བ༔ དོན་གསུམ་བླ་ན་མེད་པ་སྟེ༔ འབྲས་བུ་ཡང་དག་དོན་ཆེན་པོ༔ སྟོན་པའི་བླ་མ་རྡོ་རྗེ་སེམས༔
དགའ་རབ་བསིལ་བའི་ཚལ་དུ་གཤེགས༔ ཞེས་གསུངས་པ་ཇི་བཞིན་དུར་ཁྲོད་བསིལ་བ་ཚལ་དུ་གཤེགས་པས་ཐུགས་དགའ་རབ་རྡོ་རྗེ་དང་མཇལ༔ རྒྱུད་ལུང་མན་ངག་ངེས་པའི་དོན་ཐམས་ཅད་མ་ལུས་པ་རྫོགས་པར་ཞུས༔ དགའ་རབ་ཀློང་དགུས་ཐེག་པ་དཔག་ཏུ་མེད་པ་སྤེལ་བསྒྱུར་བྱས་ནས་རྡོ་རྗེ་གདན་གྱི་འོག་ཏུ་རང་བྱུང་གི་རྒྱས་བཏབ་ནས་སྦས༔ སླར་དུར་ཁྲོད་སོ་ས་གླིང་དུ་དགོངས་པ་ལ་བཞུགས་སོ༔ དེ་ཡང་གང་ཟག་སྙན་དུ་བརྒྱུད་པ་ཅི་ལྟར་བྱུང་ན༔ ཡུལ་རྒྱ་ནག་རི་བོ་རྩེ་ལྔའི་བྱང་ཕྱོགས་ཧོ་ཤོ་སེ་ཚེ་བྱ་བ་རུ༔ ཡབ་ཁྱིམ་བདག་གུ་ཤི་ལ་དགེ་བ་དང་ལྡན་པ༔ ཡུམ་བི་ཟི་ཕིས་ཚི་སྣང་བ་རབ་ཏུ་གསལ་མ་ཞེས་བྱ་ལ༔ ཡུམ་གྱི་རྨི་ལམ་དུ་ཨ་ཙ་ར་སྐྲ་དམར་སྤྱི་བོར་བཅིངས་པ་ལག་ཏུ་ཏྲི་ཤུལ་ཐོགས་པ་ཞིག་གིས་སྤྱི་བོར་ཏྲི་ཤུལ་བཞག་ནས་བརྡ་མང་པོ་མཛད་པའི་ཉམས་སྣང་བྱུང་༔
ཉིན་རེ་བཞིན་ལུས་ལ་སིངྷ་ལ་དང་སཾ་སྐྲྀ་ཏའི་ཡི་གེ་མང་པོ་ཤར་བ་རྨིས༔ ནུས་པ་རྫོགས་པ་དང་བྲམ་ཟེའི་ཕྲུག་གུ་སྐྲ་ཁམ་པ་མིག་བྱ་སྲི་ལ་ཏའི་དབྱིབས་སུ་ཡོད་པ་ལུས་ལ་དཔལ་ཆས་ཀྱི་རི་མོ་ཡོད་པ་ཞིག་འཁྲུངས༔ དེ་ཡང་ཤེས་བྱའི་སྤང་རྟོགས་མ་ལུས་ཐུགས་སུ་ཆུད་པ༔ ཧ་ཤང་ནས་སྦྱངས་པས་རིག་གནས་ཀྱང་བརྡ་སྤྲོད་པ་ཙམ་གྱིས་རྟོགས་པ་ཁྱད་པར་ཅན་བྱུང་༔ དེ་ཡང་དུར་ཁྲོད་རྡོ་རྗེ་དྷེ་ཝ་ཀོ་ཤ་རུ་བཞུགས་པའི་ཚེ་ཀུན་ཏུ་བཟང་པོ་གསལ་བྱེད་ཡིད་ལ་སྐྱེས་ཀྱིས་མདུན་གྱི་མཁའ་ནས་ལུང་བསྟན་ཏེ༔ ཧོཿ བླ་མེད་སྙིང་པོ་དག་གི་བདག༔ རྣམ་གསུམ་ཤེས་རབ་ཡི་གེའི་རིས༔ དྲྭ་མིག་ཕྲུ་གུའི་རྩལ་སྒྲོན་ཅན༔ ངེས་པའི་དོན་ཆེན་རྟོགས་པའི་ཕྱིར༔
རྒྱ་གར་སོ་ས་གླིང་དུ་གཤེགས༔ ཞེས་ལུང་བསྟན་པས་ལོ་གསུམ་རྐང་མགྱོགས་བསྒྲུབས་པས་རྡོ་རྗེ་འཁོར་ལོ་འཕུར་ཤེས་ཀྱི་དངོས་གྲུབ་ཐོབ༔ རྒྱ་གར་དུ་བྱོན་པས་ཞག་དགུ་ཡིས་དུར་ཁྲོད་སོ་ས་གླིང་དུ་འབྱོར༔ སྤྲུལ་པའི་སྐྱེས་མཆོག་འཇམ་དཔལ་བཤེས་གཉེན་དང་མཇལ༔ རྒྱུད་ལུང་ནམ་མཁའ་རྒྱ་མཚོའི་དབང་བཞི་བརྡ་ཡི་ཚུལ་གྱིས་བརྒྱུད་དེ་བཀའ་བབ་སྙན་དུ་ལེགས་པར་འཇུག༔ བླ་མས་ལུང་བསྟན་ཏེ༔ དཔེ་དང་གདམས་པ་མ་ལུས་པ་ཐམས་ཅད་རྡོ་རྗེ་གདན་གྱི་འོག་ཏུ་རྫུ་འཕྲུལ་ཡེ་ཤེས་དྲྭ་བའི་རྒྱས་བཏབ་ནས་ཡོད་པ་ལ༔ རྒྱ་ནག་བྱང་ཆུབ་ཤིང་དྲུང་སོགས་ལ་འགྲོ་འདུལ་ལུང་གིས་གང་ཟིན་གྱིས་ཤིག་གསུངས་ཏེ་གདམས་པ་སྙིང་བྱང་མང་པོ་དང་བཅས་ཏེ་ལུང་བསྟན་ནོ༔ འདིའི་མཚམས་སུ་བོད་དང་རྒྱ་གར་དུ་ཆོས་བསྒྱུར་བའི་མཁས་གྲུབ་བརྫུས་སྐྱེས་དང་མངལ་སྐྱེས་གཉིས་བསྐལ་པ་བཟང་པོའི་དུས་སུ་བྱོན་པ་ལ༔ མངལ་སྐྱེས་ཀྱི་སྐྱོན་གྱིས་མ་གོས་པ་རྗེ་བཙུན་མ་ཧཱ་གུ་རུ་པདྨ་འབྱུང་གནས་དེ་ཉིད་ཀྱིས་རིག་འཛིན་ཐམས་ཅད་ལས་དབང་ལུང་རྒྱུད་དང་མན་ངག་བླངས་པ་རྣམས་ཐར་ཐོར་ཙམ་ལས་བི་ཏོ་ཏ་མ་རུ་བཞུགས་པའི་ཚེ༔
འོག་མིན་གྱི་དབྱིངས་སུ་རྫུ་འཕྲུལ་གྱིས་བྱོན༔ ཀུན་བཟང་ཆོས་སྐུ་མཉམ་བཞག་གི་རྒྱུད་རྫོགས་པར་མཛད༔ སྟུག་པོ་བཀོད་དུ་རྡོ་རྗེ་སེམས་དཔའ་སངས་རྒྱས་མཉམ་སྦྱོར་གྱིས་རྫོགས་པར་མཛད༔ རི་བོ་མ་ལ་ཡ་རུ་སྤྲུལ་པའི་སྐུ་དགའ་རབ་རྡོ་རྗེར་མཇལ༔ དུར་ཁྲོད་བསིལ་བ་ཚལ་དུ་འཇམ་དཔལ་བཤེས་གཉེན་མཇལ༔ སོ་ས་གླིང་དུ་ཤྲཱི་སིངྷར་མཇལ༔ བདེ་བྱེད་བརྩེགས་པར་རིག་འཛིན་འདུས་པར་མཇལ༔ ཁྱད་པར་གསང་ཆེན་ཧེ་ཡི་དུར་ཁྲོད་དུ་དབྱིངས་ཡེ་ཤེས་མཁའ་འགྲོ་མ་ལུས་པའི་རྒྱུད་ལུང་གི་དགོངས་པ་ཐོབ༔ དེ་ལྟར་རིག་འཛིན་མ་ཧཱ་གུ་རུའི་བརྒྱུད་རིམ་ཕྱི་ལྟར་དེ་བཞིན་ནོ༔ དེ་ཡང་སྤྲུལ་སྐུ་བོད་དུ་བྱོན་ཞིང་ཆོས་བསྒྱུར་པའི་པན་གྲུབ་ནི༔
ཚིག་དང་སྙན་དུ་བརྒྱུད་པའི་མཚམས་འདི་ནས་གྱེས་པའི་དབང་དུ་བྱས་ན༔ རྒྱ་གར་རྡོ་རྗེ་གདན་གྱི་ནུབ་ཕྱོགས་ཀྱི་གྲོང་ཁྱེར་གླང་པོ་སྣ་ཞེས་བྱ་བ་ན༔ ཡབ་རྒྱལ་པོ་དྷརྨ་ཨ་ཤྭ་ལ༔ ཡུམ་སྲས་མོ་བོ་དྷི་མ་ཞེས་བྱ་བ་ལ་སྲས་མོ་ལྷ་ལྕམ་རིན་ཆེན་གསལ་བ་ཞེས་བྱ་བ་མཚན་དང་ལྡན་པ་ཆེ་བར་འདུག༔ དགུང་ལོ་ལྔ་ནས་རིག་པའི་གནས་ལ་མཁས་པར་བྱུང་༔ དར་ཅིག་ནུབ་ཕྱོགས་འདམ་བུའི་ཚལ་དུ་སྐྱོ་བསང་ལ་བྱོན་པའི་ཚེ༔ དཔལ་རྡོ་རྗེ་སེམས་དཔས་ལུང་བསྟན་ནས༔ ཁྱོད་ཉིད་བི་མ་མི་ཏྲ་ཞེས༔ དོན་ཆེན་ཡང་དག་དམ་པ་སྟེ༔ ངེས་པའི་སྙིང་པོ་ལེན་པའི་ཕྱིར༔
རྒྱུད་ལུང་ཁུངས་ཀྱིས་རབ་སྟོན་པ༔ ཕུལ་བྱུང་མན་ངག་གདམས་པ་འདོགས༔ སོ་ས་གླིང་གི་དུར་ཁྲོད་དུ༔ བཞུད་ཀྱིས་དངོས་གྲུབ་རྣམ་གཉིས་འབྱུང་༔ ཞེས་ལུང་བསྟན་པ་ལྟར་དུར་ཁྲོད་ཆེན་པོ་སོ་ས་གླིང་དུ་རིག་འཛིན་ཤྲཱི་སིངྷ་བཞུགས་པར་མཇལ༔ འབྲས་བུ་སྔགས་ཀྱི་ཐེག་པ་མ་ལུས་པ་བུམ་པ་གང་བྱོས་ཚུལ་དུ་གནང་༔ ཁྱད་པར་ལུང་རིགས་རྒྱུད་ཌཱཀྐིས་གབ་སྦས་གསལ་བར་བཀོད་པ་ལྷག་ལུས་སྤང་བར་གནང་༔ རིག་འཛིན་ཤྲཱི་སིངྷ་ཡང་རྒྱ་ནག་བྱང་ཆུབ་ཤིང་དྲུང་དུ་གཤེགས༔ བི་མ་མི་ཏྲ་ཡང་དུར་ཁྲོད་ཀུན་ཏུ་རྒྱུ་བྱེད་བྱ་བར་གཤེགས་ནས་དགོངས་པ་ལ་བཞུགས་པའི་ཚེ༔ རྒྱལ་པོ་ཨིནྡྲ་བོ་དྷིས་སྤྱན་དྲངས་ནས་པཎྜི་ཏ་ལྔ་བརྒྱའི་གཙོ་བོར་བཞག་སྟེ་བླ་མཆོད་མཛད་དོ༔
ས་མ་ཡ༔ བརྒྱུད་པ་དེའི་བབས་ཚུལ་དང་ལྡན་པ་ལས༔ དབང་བཞི་དོན་ལྔ་གནད་དྲུག་གི་རིམ་པ་ཇི་ལྟར་བབས་པ་ནི༔ ཐོག་མའི་སངས་རྒྱས་ཀུན་ཏུ་བཟང་པོའི་དགོངས་པ་མཛད་པ་ལས་རྡོ་རྗེ་སེམས་དཔས་མཉམ་བཞག་གི་ཏིང་ངེ་འཛིན་གྱི་དབང་ཐོབ༔ དེས་དགའ་རབ་རྡོ་རྗེ་ལ་ངོ་སྤྲོད་བརྡ་བཞི་མཛད་པས་དོན་སྟོན་མན་ངག་དང་ཚིག་གི་དབང་ཐོབ༔ དེས་སློབ་དཔོན་འཇམ་དཔལ་བཤེས་གཉེན་ལ་བསྐྱེད་པ་མ་ཧཱ་ཡོ་གའི་དཀྱིལ་འཁོར་བསྟན་པས་ཡི་དམ་ལྷའི་དབང་ཐོབ༔ དེ་ནས་གུ་རུ་ཤྲཱི་སིངྷ་ལ་ལུང་ཨ་ནུ་ཡོ་ག་ལྟར་བསྟན་པས་སྙན་བརྒྱུད་བཀའ་བབ་ཀྱི་དབང་ཐོབ༔ དེས་རིག་འཛིན་མ་ཧཱ་གུ་རུ་ལ་འབྲས་བུ་ཨ་ཏི་ཡོ་ག་ལྟར་བསྟན་པས་རྒྱུད་ལུང་དགོངས་པ་ཡོངས་རྫོགས་ཀྱི་དབང་ཐོབ༔ བརྒྱུད་པ་དྲུག་ལྡན་གྱི་རིམ་པ་ནི་དེ་ལྟ་བུ་དང་༔ དབང་བཞིའི་མན་ངག་བསྟན་པ་བསྐྱེད་རྫོགས་ལུང་གསུམ་མོ༔
ཕྲིན་ལས་རྣམ་པ་ལྔའི་སྒོ་ནས་དབང་གི་ཆུ་བོ་བབས་པའོ༔ དེ་ཡང་གསང་སྔགས་ཉེ་ལམ་གྱི་དབང་དུ་བཤད་ན༔ ཀུན་ཏུ་བཟང་པོས་དགོངས་བརྒྱུད་ཀྱིས་རྡོ་རྗེ་སེམས་དཔའ་ལ་བབས༔ རྡོ་རྗེ་སེམས་དཔས་དབང་ཡེ་ཤེས་ཀྱིས་མཁའ་འགྲོ་མ་ལ་བབས༔ མཁའ་འགྲོ་མས་དགའ་རབ་རྡོ་རྗེ་ལ་བབས༔ དགའ་རབ་རྡོ་རྗེས་པདྨ་འབྱུང་གནས་ལ་བབས་པའོ༔ དེ་ཡང་ཀུན་བཟང་བླ་མའི་དབང་༔ རྡོ་རྗེ་སེམས་དཔའི་ཡི་དམ་གྱི་དབང་༔ མཁའ་འགྲོ་ཌཱཀྐིའི་དབང་༔ དགའ་རབ་རྡོ་རྗེའི་ངོ་སྤྲོད་ཀྱི་དབང་༔
པདྨ་འབྱུང་གནས་ཀྱི་འབྲས་བུ་གསལ་རྫོགས་ཀྱི་དབང་༔ དབང་བཞི་བྱིན་རླབས་ཀྱི་ཆུ་བོ་རྒྱུན་མ་ཆད་པའི་མཚན་ཉིད་དེ་ལྟ་བུའོ༔ ཡང་རྒྱ་གར་གྱི་དབང་བཞིའི་བརྒྱུད་པ་དེ་ལྟ་བུ་མི་བྱེད་པའི་བབས་ཚུལ་ནི༔ གནས་འོག་མིན་ཆོས་ཀྱི་དབྱིངས་ཀྱི་ཕོ་བྲང་ནས༔ དཔལ་ཀུན་ཏུ་བཟང་པོས་འཛམ་བུའི་གླིང་དུ་འགྲོ་བ་མཐའ་དག་གི་ཤེས་རྒྱུད་ལ་གཟིགས་ནས༔ སྣོད་དུ་གྱུར་པའི་སྐལ་ལྡན་ལ་དགོངས་པ་གཏད་པ་ནི༔ རི་བོ་མ་ཡ་གནམ་ལྕགས་འབར་བའི་རྩེར་པོ་ཏི་གླེགས་བམ་གྱི་ཆར་བབས་ཤིང་རྒྱལ་པོ་ཛའི་ཁང་ཐོག་ཏུ་སླེབས་པ་སྟེ་བཀའི་བརྒྱུད་པ་པོ་ཏིའི་དབང་རྒྱལ་པོ་ལ་བབས་པའི་མཚན་ཉིད་དོ༔ གཉིས་པ་ཡི་དམ་ལྷའི་དབང་དགའ་རབ་རྡོ་རྗེ་ལ་བབས་པ་ནི་རྡོ་རྗེ་ཐུགས་ཀྱི་དཀྱིལ་འཁོར་གསལ་རྫོགས་སུ་གསལ་བ་ཙམ་བསྐུར་བའོ༔ གསུམ་པ་པཎྜི་ཏའི་དབང་བི་མ་མི་ཏྲ་ལ་བབས་པ་ནི༔ བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་སྤྱན་དྲངས་པའི་ཚེ༔
པཎྜི་ཏ་ལྔ་བརྒྱའི་དགོངས་པ་གཅིག་ཏུ་འདུས་ཏེ་སྨོན་ལམ་མཛད་པའི་དོན་ནོ༔ བཞི་པ་རང་རིག་མངོན་དུ་གྱུར་པའི་དབང་པདྨ་འབྱུང་གནས་ལ་བབས་པ་ནི་འོག་མིན་ཀུན་བཟང་ཡངས་པའི་མདུན་ས་རུ་དུས་གསུམ་སངས་རྒྱས་ཐམས་ཅད་འཚོགས་ཤིང་༔ གངས་ཅན་འཛམ་བུ་གླིང་སོགས་སྲིད་པ་གསུམ་གྱི་འགྲོ་དོན་གཟིགས་པས་རྒྱལ་བ་མ་ལུས་པའི་དགོངས་པ་གཅིག་ཏུ་གྱུར་ནས་རིག་འཛིན་པདྨ་འབྱུང་གནས་ལ་ཐུགས་བསྐྱེད་པས༔ བརྫུས་སྐྱེས་སུ་གངས་ཅན་གྱི་ཡུལ་དུ་བྱོན༔ ཁྱད་པར་འཇའ་ལུས་རྡོ་རྗེའི་སྐུ་རུ་གྲུབ་སྟེ་སངས་རྒྱས་ཀུན་དང་མི་མཉམ་པའི་མཚན་ཉིད་ནི༔ བརྒྱུད་པ་ཡ་མཚན་གྱི་ཆེ་བ་ལ༔ རིགས་དག་པ་དུས་གསུམ་སངས་རྒྱས་ཐམས་ཅད་གཅིག་ཏུ་བསྡུས་པའི་གདུང་གསོབ་འཛིན་པ༔ སྐྱེས་ས་གནས་ཀྱི་ཆེ་བ་ནི༔ རྒྱ་མཚོའི་ཀློང་ནས་རང་བྱུང་མཚན་ཉིད་ཀུན་རྫོགས་པའི་ཨུ་དུམ་ཝ་ར་འཇའ་འོད་དང་དྲི་བཟང་ཕྱུར་བའི་སྦུབས་ནས་སྐུ་བལྟམས་པ༔ རྟེན་འབྲེལ་གྱི་ཆེ་བ་ནི༔
ཕྱོགས་བཅུའི་སངས་རྒྱས་ཀྱིས་ཁྲུས་མཛད་ཅིང་༔ ཡེ་ཤེས་མཁའ་འགྲོ་རྣམས་ཀྱིས་མཆོད་པ་ཕུལ༔ རྒྱལ་པོས་རྒྱལ་སྲིད་དུ་མངའ་གསོལ་ཞིང་ཞལ་མཐོང་བ་ཙམ་གྱིས་བྱང་ཆུབ་ཐོབ༔ སྦྱངས་པ་ཡོན་ཏན་ཆེ་བ་ནི༔ རིག་པའི་གནས་ལྔ་མ་བསླབ་ཀྱང་ཐུགས་སུ་ཆུད༔ ཁྱད་པར་ནང་པའི་པཎྜི་ཏ་ཐམས་ཅད་ཀྱིས་རྒྱུད་ལུང་གིས་སྨིན་པར་མཛད༔ ཕྱིས་སུ་མུ་སྟེགས་ཀྱི་པཎྜི་ཏ་རྣམས་ཚར་བཅད་ཅིང་མཁས་པའི་མངའ་བདག་དམ་པར་གྱུར༔ ཞལ་མཐོང་ལ་བླ་མའི་ཆེ་བ་ནི༔ ཀུན་བཟང་རིག་འཛིན་འདུས་པ་རྒྱ་མཚོ་ཡན་ཆོད་ཐམས་ཅད་ཀྱི་ཐུགས་བཅུད་བསྡུས་ཏེ་སྨིན་པར་མཛད༔ ཐོབ་པ་ལ་དངོས་གྲུབ་ཀྱི་ཆེ་བ་ནི༔
ཡི་དམ་ཧེ་རུ་ཀའི་དགོངས་སུ་གྱུར་ཅིང་རྒྱུད་སྡེ་མཐའ་དག་གི་དཀྱིལ་འཁོར་ཐུགས་ཀྱི་ཀློང་ལ་ཤར་ཏེ་འབད་རྩོལ་གྱིས་བསྒྲུབ་མི་དགོས་པའི་རང་དབང་ཐོབ༔ བརྟུལ་ཞུགས་སྤོབས་པའི་ཆེ་བ་ནི༔ དུར་ཁྲོད་བརྒྱད་ལ་སོགས་པའི་གནས་རྣམས་སུ་བྱོན་ནས་དཔའ་བོ་མཁའ་འགྲོའི་ཚོགས་ཐམས་ཅད་དབང་དུ་བསྡུས་ཏེ་སྦྱོར་སྒྲོལ་འདྲེན་གསུམ་གྱི་སྤྱོད་པ་དཔག་ཏུ་མེད་པ་མཛད་ཅིང་གསང་སྔགས་རྡོ་རྗེ་ཐེག་པའི་སྲོལ་འབྱེད་དམ་པ་མཛད་པའོ༔ མཛད་པ་ཕྲིན་ལས་ཀྱི་ཆེ་བ་ནི་ཇི་ལྟ་བུ་ཡོད་ན༔ རྒྱ་གར་ལི་བར་ཁ་ཆེ་ཞང་ཞུང་ཐོ་གར་སྲིན་ཡུལ་དང་བོད་ཁམས་མ་ལུས་པའི་ལྷ་སྲིན་སྡེ་བརྒྱད་ཐམས་ཅད་དམ་ལ་བཏགས༔ ཁྱད་པར་སྲིད་པ་གསུམ་ལ་དབང་བསྒྱུར་རྫུ་འཕྲུལ་བསྟན་ཏེ་ཆོས་རྒྱལ་ཁྲི་སྲོང་ལྡེའུ་བཙན་སོགས་རྗེ་འབངས་རྒྱ་མཚོ་ལྟ་བུ་སྨིན་གྲོལ་གྱི་ལམ་ལ་བཀོད༔ འཛམ་བུ་གླིང་རྟ་རྨིག་གི་འོག་ཙམ་ཡང་མ་ལུས་པར་སྐྱེ་འགྲོ་རྣམས་སྨིན་གྲོལ་དུ་བཀོད་པའི་གཏེར་གྱིས་གང་བར་སྦས༔ དེ་ལྟ་བུའི་གུ་རུ་པདྨ་ལ་རིག་པ་རྩལ་གྱི་དབང་བབས་པའི་རྒྱུ་མཚན་ནི་དོན་གསལ་ལྟར་རོ༔ ས་མ་ཡ༔ དེ་ཡང་རྒྱ་གར་ནས་བོད་དུ་དབང་གི་ཆུ་བོ་ཇི་ལྟར་བབས་ན༔
རིག་འཛིན་མ་ཧཱ་གུ་རུ་རྒྱལ་པོ་ཁྲི་སྲོང་ལྡེའུ་བཙན་གྱིས་སྤྱན་དྲངས་ཤིང་ཁྲི་སྲོང་ལྡེའུ་བཙན་སོགས་རྗེ་འབངས་ཉེར་ལྔའི་ཚོགས་སྨིན་པའི་དབང་བཞིའི་ཉེ་ལམ་དང་༔ ཡང་དགའ་རབ་རྡོ་རྗེས་ཤྲཱི་སིངྷ་ལ་དབང་བསྐུར༔ ཤྲཱི་སིངྷས་བེ་རོ་ཙ་ན་ལ་དབང་བསྐུར༔ བེ་རོ་ཙ་ནས་ཁྲི་སྲོང་ལྡེའུ་བཙན་ལ་དབང་བསྐུར༔ དེ་ཡང་རིམ་བརྒྱུད་ཉུང་ངུའི་མཚན་ཉིད་དོ༔ གསང་བ་བླ་ན་མེད་པའི་དབང་བཞིའི་བབས་ཚུལ་ནི༔ ཐོག་མར་ཀུན་བཟང་ཐུགས་ཀྱི་བྱིན་རླབས་ལྷ་བུ་དམ་པ་ཏོག་དཀར་ལ་བབས་པས་རྒྱུད་ལུང་གི་ཆུ་བོ་དེ་ཉིད་རྒྱ་གར་དུ་སྟོན་པ་ཤཱཀྱ་ཐུབ་པ་མངོན་རྫོགས་སངས་རྒྱས་དེ་ལ་བབས་པས༔ ཆོས་སྒོ་བརྒྱད་ཁྲི་བཞི་སྟོང་སྙན་བརྒྱུད་དང་བརྡ་བརྒྱུད་གཉིས་སུ་མཛད༔ སྙན་བརྒྱུད་ནི་གླང་པོ་ཆེ་ས་ལ་རབ་བརྟན་ཀྱི་རྒྱབ་ཁལ་ལྔ་བརྒྱ་དང་ཕུང་པོ་གསུམ་གསུང་༔ བརྡ་བརྒྱུད་ནི་རྒྱལ་པོ་ཛའམ་ཨིནྡྲ་བོ་དྷི་ལ་རྫོགས་པ་ཆེན་པོ་ནམ་མཁའ་མཛོད་ཀྱི་རྒྱུད་ལུང་ཐེག་པ་རིམ་དགུའི་གོ་བ་མན་ངག་སྙིང་པོ་ཡང་གསང་ཐིག་ལེ་ཕུང་པོའི་སྡེ་འབྲས་ཐམས་ཅད་ཉི་ཟླ་ཁ་སྦྱོར་གྱི་ཚུལ་དུ་བྱས་པ་སྟེ༔
བྱང་ཆུབ་སེམས་དཔའ་རྡོ་རྗེ་ཆོས་དང་མཁྱེན་རབ་ཀྱི་དབང་པོ་འཇམ་དཔལ་དབྱངས་ཀྱི་བཀའི་ཚིག་ཐམས་ཅད་དོན་བསྡུས་ན་རིན་པོ་ཆེ་སྣ་ལྔའི་ཤོག་བུ་ལ་བཀོད་དེ༔ ཡེ་ཤེས་ཀྱི་མཁའ་འགྲོ་མ་ལ་གཏད་ནས་བཀའི་བདག་པོས་ཚིགས་སུ་བཅད་ནས་གསུངས་པ་ནི་དབང་གི་ཆུ་བོ་དང་པོའོ༔ གཉིས་པ་རྒྱ་གར་བདེ་བྱེད་བརྩེགས་པ་དང་གནས་རྣམས་སུ་ཇི་ལྟར་བབས་པ་ནི་པདྨ་འབྱུང་གནས་ཡན་ཆོད་གོང་ལྟར་ལ༔ མཁས་ཤིང་གྲུབ་ཐོབ་རིག་འཛིན་ཆེན་པོ་བི་མ་མི་ཏྲ༔ ཧཱུྃ་ཀཱ་ར༔ འཇམ་དཔལ་བཤེས་གཉེན༔ འཕགས་པ་ཀླུ་སྒྲུབ༔ པྲ་བྷ་ཧསྟཱི༔ དྷ་ན་སཾ་སྐྲྀ༔ རོམྦུ་གུ་ཧྱ༔
ཤཱནྟིཾ་གརྦྷ་ལ་སོགས་པ་རྣམས་ལ་ཡེ་ཤེས་ཀྱི་མཁའ་འགྲོ་མས་དབང་བསྐུར་ཞིང་ལུང་བསྟན་ཏེ་བཀའ་འདུས་པ་རྒྱ་མཚོའི་དཀྱིལ་འཁོར་མ་ལུས་པ་རྫོགས་པར་གྱུར་པ་སྟེ། རྒྱུད་སྡེ་ཀུན་གྱི་སྙིང་པོ་མངོན་དུ་ཕྱུང་བ་དགོངས་བརྡ་ཤོག་སེར་ཐམས་ཅད་དུས་གཅིག་ལ་རྫོགས་པའི་དབང་རིག་འཛིན་འདུས་པ་རྩལ་ལ་ཆུ་བོ་གཉིས་པ་བབས་པའོ༔ གསུམ་པ་རྗེ་བཙུན་གུ་རུ་པདྨ་འབྱུང་གནས་ལ་ཇི་ལྟར་བབས་པ་ནི༔ ཐོག་མར་ཉན་ཐོས་ཀྱི་ཐེག་པ་མཐའ་དག་པཎྜི་ཏ་ནས་བླངས་པའི་ཚུལ་མཛད༔ གསང་སྔགས་རྡོ་རྗེ་ཐེག་པ་རྣམས་སློབ་དཔོན་པྲ་བྷ་ཧསྟཱི་ལ་བཞུགས༔ དཀྱིལ་འཁོར་གསང་བ་བཞི་སྦྱོར་གྱི་ཐེག་པ་རྣམས་ནགས་ཚལ་དྲྭ་བ་ཅན་དུ་བཞུགས་པ་ཕྱི་ལྟར་དགེ་སློང་དཔལ་མོ་ནང་ལྟར་གོ་བྱི་དྷེ་མ་གསང་བ་ལྟར་རྡོ་རྗེ་རྣལ་འབྱོར་མ་སྟེ་ཁོ་མོ་ལས་གསང་དབང་མཐའ་དག་ཞུས༔ ཀུན་བཟང་རྡོ་རྗེ་སེམས་དཔའ་དགའ་རབ་རྡོ་རྗེ་ཤྲཱི་སིངྷ་ལ་སོགས་ལས་རྒྱུད་ལུང་གོང་བཞིན་དང་༔ མཆོད་རྟེན་བདེ་བྱེད་བརྩེགས་པ་རུ་རིག་འཛིན་འདུས་པ་རྒྱ་མཚོ་ལས་བཀའ་བརྒྱད་ཀྱི་དཀྱིལ་འཁོར་མ་ལུས་པ་རྫོགས་པར་ཞུས་ཤིང་ལྷག་པར་དུ་ཏུ་མཁའ་འགྲོའི་གསང་མཛོད་ནས་དབང་བཞི་ལེགས་པར་ཐོབ་པ་སྟེ་དབང་གི་ཆུ་བོ་གསུམ་པའོ༔ བཞི་པ་བོད་དུ་ཇི་ལྟར་བབས་ན༔ ཆོས་རྒྱལ་ཁྲི་སྲོང་ལྡེའུ་བཙན་གྱིས་བསམ་ཡས་འཕྲུལ་གྱི་གཙུག་ལག་ཁང་བཞེངས་པའི་ཚེ་ལྷ་འདྲེས་ཆོ་འཕྲུལ་བསྟན་ནས་བཤོལ་དུ་ཐུག་པ་ལ༔
བྱང་ཆུབ་སེམས་དཔའ་མཁན་པོ་བོ་དྷི་ས་ཏྭས་ལུང་བསྟན་པ་བཞིན་རིག་འཛིན་ཆེན་པོ་པདྨ་འབྱུང་གནས་རྒྱ་གར་ནས་བོད་ཡུལ་མུན་པའི་གླིང་དུ་དམ་པའི་ཆོས་ཀྱི་སྒྲོན་མེ་འདེགས་སུ་ཕེབས་པའི་ཚེ༔ རྒྱ་གར་གླིང་དགུའི་ཆོས་མ་ལུས་པ་བོད་དུ་རྫུ་འཕྲུལ་ཟ་མ་ཏོག་གི་ནང་དུ་གདན་དྲངས་ཏེ་བསམ་ཡས་མཆིམས་ཕུ་དགེའུ་གོང་དུ་སྒྲུབ་ཆེན་བཀའ་བརྒྱད་ལ་སོགས་རྒྱུད་བྱེ་བ་ས་ཡ་གྲངས་ལས་འདས་པ་རྣམས༔ ཆོས་ཀྱི་རྒྱལ་པོ་ཁྲི་སྲོང་ལྡེའུ་བཙན་སོགས་རྗེ་འབངས་ཉི་ཤུ་རྩ་ལྔ་ལ་བུམ་པ་གང་བྱོས་ཀྱི་ཚུལ་གྱིས་རྒྱུད་ལུང་ཐམས་ཅད་རྫོགས་པར་མཛད༔ ཁྱད་པར་དུ་ཟབ་མོ་གསང་སྔགས་བརྡའི་ཤོག་དྲིལ་ལ་སོགས་སྙན་བརྒྱུད་ཐམས་ཅད་བསྡུས་ཤིང་གཅིག་ཏུ་དྲིལ་བའི་བཀའ་གཏད་ལུང་འབོག་དབང་གི་རབ་ཏུ་སྨིན་པར་མཛད་པ་སྟེ༔ རྒྱ་གར་ནས་བོད་དུ་དབང་གི་ཆུ་བོ་རྒྱུན་མ་ཆད་པར་བབས་པའི་མཚན་ཉིད་དོན་ཇི་ལྟ་བ་བཞིན་ནོ༔ ས་མ་ཡ༔ དེ་ཡང་དབང་ལྔ་པའི་མཚན་ཉིད་རྒྱུད་བཞི་དབང་གི་ཆུ་བོ་གླིང་བཞིའི་སྣོད་དུ་སྲིད་པའི་གདེངས་ཀ་དང་༔ ཁྲོན་པ་དང་འབབ་ཆུ་དང་ལུ་མ་སོགས་མ་ལུས་པ་ཐམས་ཅད་ཕྱོགས་གཅིག་ཏུ་བསྡུས་ནས་ཆུ་ཕྲན་རྒྱ་མཚོ་ལ་འཁྱིལ་བ་བཞིན་དུ་གནུབས་སངས་རྒྱས་ཡེ་ཤེས་ལ་བསྡུ་བ་བཀའི་བབས་ཚུལ་ནི༔ རྗེ་བཙུན་ཆེན་པོ་ལ་ཐུགས་སྲས་བཞི་ཡོད་པ་ལས༔ ཐུགས་དང་འདྲ་བའི་སྲས་བཞི་ནི་གནུབས་སངས་རྒྱས་ཡེ་ཤེས༔
གནུབས་ནམ་མཁའི་སྙིང་པོ༔ སྣ་ནམ་རྡོ་རྗེ་བདུད་འཇོམས༔ བེ་རོ་ཙ་ན་བཞི་ཡོད༔ དེའི་ནང་ནས་རྒྱུད་ལུང་གདམས་པ་བཞི་སྐོར་གྱི་སྣོད་ཡང་དག་པ་ནི་སངས་རྒྱས་ཡེ་ཤེས་ལ་གཟིགས་ཏེ་རྡོ་རྗེ་ཐེག་པ་ཕྱི་ནང་གསང་གསུམ༔ ཁྱད་པར་སྙིང་ཐིག་མཁའ་འགྲོའི་ཆོས་བཞི༔ རྒྱུད་ལུང་བཀའ་བརྒྱད་ཆེན་པོ་ལས་ཕྲན་དཔག་ཏུ་མེད་པ་རྣམས་སྙན་བརྒྱུད་ཚིག་གི་དོན་སྦྱར༔ བརྡ་བརྒྱུད་ཤོག་སེར་ལོགས་སུ་བཀོད༔ དོན་བརྒྱུད་སྨོན་ལམ་བཟང་པོས་མཚམས་སྦྱར༔ སྨིན་གྲོལ་གདམས་པ་ཟབ་མོའི་དབང་དང་བཀའ་རབ་ཏུ་གཏད་དེ་ཁྱོད་ཀྱིས་རྫོགས་པ་ཆེན་པོའི་ལུང་བསྟན་དུས་ལ་བབ་ཚེ་འགྲོ་བའི་དོན་རྒྱ་ཆེན་པོ་གྱིས་ཤིག་གསུངས༔ སྒྲུབ་པའི་གནས་མཆོག་ཡང་རྫོང་ཤེལ་བྲག་ཏུ་ལུང་བསྟན༔
རྗེ་བཙུན་གྱིས་གསུངས་པ་བཞིན་སྒྲུབ་པ་བགྱིས་པའི་ཚེ་རླུང་སེམས་ཀྱི་རྩལ་རྫོགས་སྣང་བ་དབང་དུ་འདུས༔ ཉི་ཟླ་གདན་ལ་བཏིང་བྲག་ལ་ཕུར་པ་བཏབ་ཚེའི་རིག་འཛིན་ཐོབ་ནམ་མཁའི་མཐོངས་སུ་འཕུར་ནུས་པའི་གདེང་ཚད་དང་ལྡན་པ༔ ཕྱིས་འབྱུང་ནམ་དུ་དྲན་པ་མི་བརྗེད་པའི་གཟུངས་རྒྱ་ཆེན་པོ་ཐོབ་པའི་གདན་ཐོག་གཅིག་ཏུ་རྫོགས་པར་བྱས་ཏེ༔ དབང་ལྔ་པའི་ཆུ་བོ་སྐལ་ལྡན་རིགས་སྲས་རྣམས་ལ་བུམ་པའི་བཅུད་མཆོག་གང་བྱོའི་ཚུལ་གྱིས་སྨིན་གྲོལ་གྱི་རྒྱུན་རབ་ཏུ་བསྲིང་བ་འགྲོ་བའི་ཁམས་ལ་ཅིག་ཅར་དུ་འགྱེད་པ་སྟེ་ཉི་ཟླའི་ཕྲེང་བ་ཚར་དུ་བསྒྲིགས་པའི་ལྟ་བུའི་མཚན་ཉིད་ལྟར་རོ༔ ས་མ་ཡ༔ དེ་ཡང་གྲོལ་བྱེད་ནི་ཁྲིད་ཀྱི་མན་ངག་ཡིན་ཞིང་སྨིན་བྱ་ནི་མཚམས་སྦྱོར་བའོ༔ འདི་ལ་ཡང་བླ་མེད་རྡོ་རྗེ་ཐེག་པའི་དབང་བསྐུར་བ་ལ་དོན་གཉིས་གནད་དང་གསུམ་མོ༔ དོན་གཉིས་པོ་དེ་གང་ཡིན་ཞེ་ན༔ ཕྱི་བསྐྱེད་རིམ་ལ་བརྟེན་པ་དང་ནང་རྫོགས་རིམ་ལ་བརྟེན་པ༔ ཕྱི་ཐོས་པའི་ཆོས་ཀྱིས་གྲུབ་མཐའ་ཆོད་པ༔
ནང་མྱོང་བས་རིག་པའི་རྩ་ཁ་འབྱེད་པ་དེ་ཡང་སྨིན་པ་དང་གྲོལ་བ་སྟེ་དོན་གཉིས་སོ༔ གསུམ་པ་དགོས་ཆེད་གནད་ཀྱི་གཟེར་བུ་ནི༔ ཕྱི་རྡུལ་ཚོན་གྱི་དཀྱིལ་འཁོར་ལ་བརྟེན་པ༔ ནང་རྩ་ཐིག་རླུང་གི་དཀྱིལ་འཁོར་ལ་བརྟེན་པ༔ གསང་བ་རིག་རྩལ་ཆོས་ཉིད་དོན་གྱི་དཀྱིལ་འཁོར་ལ་བརྟེན་པ༔ གནས་སྐབས་སྤྲོས་པ་རྫས་སྔགས་ཕྱག་རྒྱའི་དཀྱིལ་འཁོར་ལ་བརྟེན་པ༔ མཐར་ཐུག་ཏིང་འཛིན་དེ་ཁོ་ན་ཉིད་ཀྱི་དཀྱིལ་འཁོར་ལ་བརྟེན་པ༔ མཚམས་སྦྱར་བཀའ་ལུང་འབོག་པའི་རིག་གཏད༔ རྗེས་སུ་གསང་བ་དངོས་གྲུབ་གཏོར་མའི་དབང་དང་རྣམ་པ་དྲུག་གོ༔ རྣམ་པ་དྲུག་པོ་དེ་ལ་བརྒྱུད་པ་ཡང་རྣམ་པ་དྲུག་སྟེ་དགོངས་བརྒྱུད་བརྡ་བརྒྱུད་ཚིག་བརྒྱུད་ཤོག་བརྒྱུད་དབང་ལུང་བུམ་པ་གང་བྱོས་ཚུལ་རིགས་བདག་དང་དྲུག་གོ༔
དེ་ལ་ཆོས་དྲུག་སྟེ༔ རྒྱུད་ཀྱི་རྣམ་བཤད་ཀྲྀ་ཡ༔ མན་ངག་གི་གསང་མཛོད་ཨུ་པ༔ ལམ་ཁྱེར་གྱི་རྣལ་འབྱོར་ཡོ་ག༔ ཕྱི་བསྐྱེད་པ་མ་ཧཱ་ཡོ་ག༔ ལུང་གསལ་བ་ཨ་ནུ་ཐིག་ལེ༔ འབྲས་བུ་མཐར་ཕྱིན་ཨ་ཏི་རྫོགས་པ་ཆེན་པོ་འདི་ལ་གསང་མཚན་གྱི་ལྷ་ཡང་དྲུག་ཡོད་པ་ཡིན་ཏེ་ཕ་རྒྱུད་འཇམ་དཔལ་གཤིན་རྗེ༔ མ་རྒྱུད་མ་མོ་རྦོད་གཏོང་༔ སྲས་རྒྱུད་དབང་ཆེད་རྟ་མགྲིན༔ སྙིང་པོ་དཔལ་ཆེན་ཡང་དག༔
ཡང་སྙིང་རྡོ་རྗེ་གཞོན་ནུ༔ གཉིས་མེད་འཇིག་རྟེན་དམོད་པ༔ འདི་ལ་དགོས་པའི་དོན་དྲུག་ཡོད་པ་སྟེ༔ བསྐྱེད་རྫོགས་སྔགས་དང་ཕྱག་རྒྱ་བདེན་པ་ནུས་པ་དང་དྲུག་གོ༔ འདི་ལ་ཡང་ལམ་ལྔ་ཡོད་པ་ཡིན༔ ལྟ་བའི་ལམ་བསྒོམ་པའི་ལམ༔ སྤྱོད་པའི་ལམ་འབྲས་བུའི་ལམ༔ ཁོ་ན་ཉིད་ཀྱི་ལམ་དང་ལྔའོ༔ ཕྱི་ལྟར་ན་ཚོགས་ལམ་སྦྱོར་ལམ་མཐོང་ལམ་བྱང་ཆུབ་ཀྱི་ལམ་རྣམ་པར་ཐར་པའི་ལམ༔ འདི་ལ་འཁོར་ལོ་ཡང་དྲུག་ཡིན་ཏེ༔
གཙུག་ཏོར་མི་ནུབ་འཁོར་ལོ༔ བདེ་ཆེན་བསྐྱེད་པའི་འཁོར་ལོ༔ ལོངས་སྤྱོད་སྔགས་ཀྱི་འཁོར་ལོ༔ ཆོས་དབྱིངས་རྫོགས་པའི་འཁོར་ལོ༔ སྤྲུལ་པ་ཟུང་འཇུག་འཁོར་ལོ༔ བདེ་སྐྱོང་ཡོངས་རྫོགས་ཀྱི་འཁོར་ལོ་དང་དྲུག༔ དེ་ལ་བསྡུ་ན་རྒྱུད་སྡེའི་ལྷ་ཡང་དྲུག་སྟེ༔ ཕ་རྒྱུད་ཀུན་ཏུ་བཟང་པོ༔ མ་རྒྱུད་གསང་བ་ཡེ་ཤེས༔ སྙིང་པོ་ཡང་དག་རྡོ་རྗེ༔
ཡང་སྙིང་ཆེ་མཆོག་འདུས་པ༔ གཉིས་མེད་རྡོ་རྗེ་གཞོན་ནུ༔ ཀུན་འདུས་ཐོད་པ་རྩལ་ཆེན་དང་དྲུག་གོ༔ ཕྱི་ལྟར་ན་ཕ་རྒྱུད་གསང་བ་འདུས་པ༔ མ་རྒྱུད་མ་ཧཱ་མ་ཡ༔ སྙིང་པོ་ཀྱཻ་རྡོ་རྗེ༔ ཡང་སྙིང་འཁོར་ལོ་སྡོམ་པ༔ གཉིས་མེད་དགྱེས་པ་རྡོ་རྗེ༔ ཀུན་འདུས་དུས་ཀྱི་འཁོར་ལོ་དང་དྲུག་གོ༔ འདི་ལ་ཡང་གསང་ཆེན་ཐེག་པའི་རྣམ་དབྱེ་ཕྱེས་ན༔
དང་པོ་དམྱལ་བའི་ཐེག་པ༔ གཉིས་པ་མུ་སྟེགས་ཀྱི་ཐེག་པ༔ གསུམ་པ་ལྷ་མའི་ཐེག་པ༔ བཞི་པ་སྐྱབས་གསུམ་གྱི་ཐེག་པ༔ ལྔ་པ་ཉན་ཐོས་ཀྱི་ཐེག་པ༔ དྲུག་པ་རང་རྒྱལ་གྱི་ཐེག་པ༔ བདུན་པ་དགྲ་བཅོམ་པའི་ཐེག་པ༔ བརྒྱད་པ་ཀྲྀ་ཡའི་ཐེག་པ༔ དགུ་པ་ཨུ་པ་ཡི་ཐེག་པ༔ བཅུ་པ་ཡོ་གའི་ཐེག་པ༔
བཅུ་གཅིག་མ་ཧཱ་ཡོ་གའི་ཐེག་པ༔ བཅུ་གཉིས་ཨ་ནུ་ཡོ་གའི་ཐེག་པ༔ བཅུ་གསུམ་ཨ་ཏི་ཡོ་གའི་ཐེག་པའོ༔ བཅུ་གསུམ་པ་འདི་རྒྱུད་པ་སོ་སོར་ཕྱེ་བ་སྟེ་ཀྲྀ་ཡ་མན་ཆོད་ཆོས་གོས་ཀྱི་གནང་བ་མ་གཏོགས་མི་འཇུག་གོ༔ ཀྲྀ་ཡའི་སྔོན་དུ་ཆོས་སྒོ་བརྒྱད་ཁྲི་བསྡུ་བའི་འབྱུང་གནས་ཡིན་པའི་སྒོ་འབྱེད་ཕྱག་ན་རྡོ་རྗེའི་དབང་ངོ་སྤྲོད་འཕགས་པ་འཇམ་དཔལ་གྱི་བརྡ་སྤྲོད་ཐམས་ཅད་སྤྱན་རས་གཟིགས་དབང་སྟེ༔ གསུམ་པོ་འདི་མ་ཐོབ་པའི་གོང་དུ་རྡོ་རྗེ་ཐེག་པའི་དཀྱིལ་འཁོར་མཐའ་དག་གི་སྣོད་དུ་མ་གྱུར༔ ཅིའི་ཕྱིར་ཞེ་ན༔ དམྱལ་བ་ནི་མི་ཁོམ་པའི་གནས་བརྒྱད་ཡིན་པས་གསང་སྔགས་ཀྱི་སྣོད་དུ་མ་གྱུར༔ མུ་སྟེགས་ནི་རྟག་ཆད་དུ་གྱུར་པས་སྣོད་དུ་མ་གྱུར༔ ལྷ་མིན་ནི་སྔོན་དུ་ཆོས་མ་བསྟན་པས་སྣོད་དུ་མ་གྱུར༔
སྐྱབས་གསུམ་ནི་མ་སྨིན་པས་སྣོད་དུ་མ་གྱུར༔ ཉན་ཐོས་ནི་ལྟ་སྤྱོད་ཤན་མི་ཕྱེད་པས་སྣོད་དུ་མ་གྱུར༔ རང་རྒྱལ་ནི་འགོག་པ་ཡིན་པས་སྣོད་དུ་མ་གྱུར༔ དགྲ་བཅོམ་པ་ནི་ཐེག་པ་ངེས་དོན་ལ་མ་ཞུགས་པས་སྣོད་དུ་མ་གྱུར༔ དྲུག་པོ་འདི་སྦྱངས་ཏེ་ཕར་ཕྱིན་གྱི་ས་ཐོབ་ནས༔ སྤྱོད་པ་རྣལ་འབྱོར་བླ་ན་མེད་པའི་རྒྱུད་དུ་འཇུག་པ་ལ་ཡང་རྒྱུད་བཞི༔ བྱ་རྒྱུད་སྤྱོད་རྒྱུད་རྣལ་འབྱོར་གྱི་རྒྱུད་རྣལ་འབྱོར་བླ་ན་མེད་པའི་རྒྱུད་དང་བཞི༔ བྱ་རྒྱུད་ལ་དབང་གི་དམ་ཚིག་སྤང་བྱ་མང་པོ་ཡོད་པས་ལམ་དུ་མ་ལྷོང་ན་སྤྱོད་རྒྱུད་ཀྲྀ་ཡ་ཞུ་བ་ནི་ཁས་བླངས་ཀྱི་དམ་ཚིག་དང་འགལ༔ ཀྲྀ་ཡ་ལ་ཡང་ཀྲྀ་ཡ་ནང་མ་ཨུ་པའི་སྐོར་ཡོངས་རྫོགས་ལམ་དུ་མ་ལྷོང་བར་ཡོ་ག་རྣལ་འབྱོར་ལ་འཇུག་པ་དང་ཅུང་འགལ༔ འབྲས་བུའི་དམ་ཚིག་ནི་མི་འགལ༔
ཅིའི་ཕྱིར་ཞེ་ན༔ སྙིང་སྟོབས་ཆེ་བའི་རྨ་བྱ་ལ༔ དུག་ནི་སྨན་དུ་འགྱུར་བ་དང་༔ པྲེ་ཏ་ཡི་དྭགས་འཕྲོག་མ་ལ༔ རོ་མཆོག་བཅུད་ལྡན་ག་ལ་མཆིས༔ ཐེག་པ་གོང་འོག་རྣམ་དབྱེ་ནི༔ ཆེ་བས་ཆེ་བ་ཀུན་ཀྱང་གནོན༔ ནམ་མཁས་ས་ནི་ཕྱོགས་མེད་མནན༔ སྤྱོད་ལྡན་རྣམས་ལ་ལྟ་ཅི་སྨོས༔ ཕྲ་བས་ཕྲ་བ་རྣམས་ཀྱང་ཟིན༔
རླུང་གི་དྲྭ་བར་རྣམ་ཤེས་ཚུད༔ རིམ་འཇུག་ཐེག་པ་མ་མཐོང་བའི༔ ཐོ་ཤལ་གཅིག་ཏུ་རློམ་པ་དེ༔ ས་གཞི་མེད་པའི་སོ་ནམ་འདྲ༔ དམུས་ལོང་མིག་བུ་ག་ལ་རྙེད༔ ལུང་རིགས་རྣམ་བཤད་མ་མྱོང་བའི༔ བརྒྱད་ཁྲིའི་ཆོས་སྒོ་སྟོན་འདོད་ཀྱང་༔ ནམ་མཁར་རྡོག་པ་བརྒྱབ་དང་མཚུངས༔ གྱེན་དུ་བཏེགས་པར་ག་ལ་རིགས༔ མན་ངག་བརྡ་སྤྲོད་མ་ཐོབ་པའི༔
ངེས་པའི་དོན་ཆེན་རྟོགས་འདོད་ཀྱང་༔ རྒྱ་མཚོ་དབྱུག་པས་འཆུ་དང་མཚུངས༔ ལོངས་སྤྱོད་སྲིད་དུ་ག་ལ་རིགས༔ དབང་བཞིའི་སྨིན་གྲོལ་མ་ཐོབ་པའི༔ རང་ཉིད་ཡི་དམ་རློམ་པ་དེ༔ འཇའ་ཚོན་ལག་པས་མྱོང་དང་མཚུངས༔ རྒྱན་དུ་སྤྱོད་པ་ག་ལ་རིགས༔ བརྒྱུད་པའི་བླ་མ་མ་བསྟེན་པའི༔ གཞན་ཕན་གྲུབ་པ་འདོད་པ་དེ༔ བྱེ་མ་བཙིར་བའི་སྙིང་པོ་འདྲ༔
མར་ཁུ་འབྱུང་བ་ག་ལ་སྲིད༔ སློབ་དཔོན་མེད་པའི་ཕྱག་ལེན་དེ༔ བྱིས་པའི་རྩེད་རའི་སྐུ་མཁར་འདྲ༔ སྡོད་པའི་གནས་སུ་ག་ལ་རིགས༔ དབང་ལུང་མེད་པའི་ཆོས་སྤྱོད་དེ༔ ས་བོན་ཞུམ་པའི་སྙིང་པོ་འདྲ༔ འབྲས་བུ་སྤྱོད་ལྡན་ག་ལ་རིགས༔ དེ་ཕྱིར་དོན་ཆེན་བརྩོན་པ་ལ༔ བརྒྱུད་པ་ཚུལ་ལྡན་བསྟེན་པ་གཅེས༔ དེ་ལྟ་བུའི་ཕྱི་ནང་གསང་བ་གསུམ་གྱི་གནད་དོན་ཐམས་ཅད་བཛྲ་ཐོད་པ་རྩལ་གྱི་སྤྱི་ལུང་ཆེན་མོའི་དོན་བཤད་མ་ནོར་བ་ཚིག་སྡེབ་དཀའ་འགྲེལ་ཅུང་ཟད་ཀྱིས་བརྒྱན་པ་སྟེ་གོང་དུ་འཕུལ་བའི་ཆ་ལག་གོ༔
ས་མ་ཡ༔ འདི་ཡན་གཏེར་གཞུང༌། འདི་མན་གཏེར་གཞུང་གྱི་དཀའ་འགྲེལ་ལོ། ། དེ་ཡང་སྔ་འགྱུར་རིན་པོ་ཆེའི་ཐེག་པའི་དབང་བསྐུར་བ་འཕྲལ་དང་ཡུན་དུ་དགོས་པའི་ཚིག་ཅུང་ཟད་ཀྱི་གནད་འགག་སྡེབ་པ་ཡིན་ཏེ། འདི་ལ་རྒྱུད་ལུང་དང་མན་ངག་སྡེབ་སྦྱོར་སོགས་ཚང་དགོས་པ་ཡིན། ཅིའི་ཕྱིར་ཞེ་ན། གསང་སྔགས་དོན་ཆེན་དམ་པ་འདི། ། ལོ་རྒྱུས་ཚིག་གིས་མ་བཀྲོལ་ན། ། ཡིད་མི་ཆེས་པའི་སྐྱོན་དུ་འགྱུར། ། གསང་སྔགས་གསང་ཞེས་བྱ་བ་འདི། །
ཆོས་ལ་སྐྱོན་ཅན་མ་ལགས་ཏེ། ། སྐལ་མེད་སྤྱོད་ཡུལ་མི་ལྡན་ཕྱིར། ། སྣོད་མིན་རྣམས་ལ་གསང་བ་ཡིན། ། ཞེས་གསུངས་པ་ལྟར། ཕྱི་ནང་གསང་གསུམ་ངོ་སྤྲོད་དང་བཅས་གང་གིས་དབང་བསྐུར་ཡང་བརྒྱུད་པ་བྱིན་རླབས་ཀྱི་འབྲེལ་བ་ཞིག་དགོས་ཏེ༔ ཐོག་མར་བརྒྱུད་པའི་རིམ་པ་ནི། ཀུན་ཏུ་བཟང་པོ་ནས་ཤོག་སེར་ཡན་ཆོད་བརྒྱུད་པ་དོན་དང་ལྡན་པ་གོང་དུ་བསྟན་པ་ལྟར་རོ། ། བྱིན་རླབས་དང་འབྲེལ་ཞེས་པ་ནི་ཐོག་མར་རིག་འཛིན་གྲུབ་ཐོབ་ཀྱི་བརྒྱུད་པ་ཟམ་མ་ཆད་པ་དང༌། བར་དུ་ཆོས་ཀྱི་ངད་པའི་བཅུད་མ་ཡལ་བ༑ ཐ་མ་རྟེན་འབྲེལ་གྱི་བརྡ་མ་ལོག་པ།
གནས་སྐབས་གདམས་ངག་གི་རྩི་མ་འཆུག་པ། མཐར་ཐུག་མན་ངག་གི་ལམ་ཅི་བཞིན་མྱོང་བའི་བླ་མ་དམ་པ་དེས་དབང་བསྐུར་བ་ནི་བྱིན་རླབས་བརྒྱུད་ཀྱིས་འབྲེལ་བའི་མཚན་ཉིད་དོ། ། དཔེར་ན་དོན་དེ་བཤད་བཀྲོལ་ཅུང་ཟད་དགོས་པའི་མཚན་ཉིད་སྙིགས་མ་རྩོད་ལྡན་གྱི་སྐབས་སུ་ཆོས་གྲོགས་ལ་མཐུན་འཇུག་ཟད་ནས་ཆགས་སྡང་དང་རང་འདོད་གྲུབ་མཐའི་རྒྱུ་ཞིག་ཏུ་འགྲོ་བ་ནི་ཤིན་ཏུ་མང་གཤིས། གསང་སྔགས་རྙིང་མའི་ཆོས་དང་གང་ཟག་དབང་བཅས་ཐམས་ཅད་བཀའ་མེད་རང་བཟོའི་གྲུབ་མཐའ་ཡིན་ཟེར་བའི་དམ་སྲི་འགའ་ཞིག་ཡོང་བར་བཤད། ཅིའི་ཕྱིར་རྒྱུད་ལུང་གསང་མཛོད་ལས། མ་འོངས་སྙིགས་མ་ལྔ་བརྒྱའི་མཐར༔ མདོ་ལོག་སྔགས་ལོག་དམ་སྲིའི་རིགས༔ སྤྲུལ་པ་འགོང་པོ་བཙུན་གཟུགས་ཅན༔ མི་སྙན་ཀུ་ཅོས་ལུང་པ་འགེང་༔ ཐ་སྙད་རྟོག་གེས་ཁུངས་ཕྱུང་ནས༔
རྒྱུ་འབྲས་ཁྱད་དུ་གསོད་པ་ཡི༔ མ་རུངས་ལོག་འདྲེན་རུ་ཏྲ་འབྱུང་༔ ཁྱད་པར་གསང་སྔགས་ཆོས་ལ་སྡང་༔ བཀའ་འདིར་སྐུར་འདེབས་དུས་གཅིག་འབྱུང་༔ ཞེས་གསུངས་པ་ལྟར། གསང་སྔགས་རྙིང་མ་ཟེར་བའི་ཆོས་མི་བདེན་ཟེར་བ་དང༌། རྒྱུད་ཡོད་ཀྱང་དབང་ལུང་གི་བརྒྱུད་པ་མེད་ཟེར་བ་དང༌། ཁྱད་པར་གཏེར་ཆོས་འདི་མི་དག་ཟེར་བ་དང༌། དག་ཀྱང་ཤོག་སེར་ནས་རྒྱུན་ཆད་ཟེར་བ་དང༌། དམ་རྫས་སྐྱེ་བདུན་དང་སྨན་སྒྲུབ་འདི་ཁུངས་མི་བཙུན་ཟེར་བ་དང༌།
བཙུན་ཡང་ཡོན་ཏན་དེ་དང་མི་ལྡན་ཟེར་བ་དང༌། སྤྱིར་རྙིང་མའི་ཆོས་མི་བདེན་ཟེར་བ་དང༌། བདེན་ཡང་མ་བསྒོམས་སངས་རྒྱས་མིན་ཟེར་བ་དང༌། རྙིང་མའི་གཏེར་སྟོན་འདི་རྣམས་ཁུངས་མི་བཙུན་ཟེར་བ་དང༌། ཁུངས་བཙུན་ཀྱང་སྤྱོད་པ་འཆོལ་བའི་སེར་མོའི་གྲལ་དུ་མི་འགྲོ་ཟེར་བ་སོགས། གོང་དུ་ལུང་བསྟན་ལ་ཡོད་པ་བཞིན། དེང་སང་གི་སྐབས་འདིར་དམ་སྲི་བདུད་ཀྱི་སྤྲུལ་པའི་སྡིག་ཏོ་ཅན་བདུད་ཁ་དང་སྙིང་ལ་ཞུགས་པ། གདུག་འདྲེ་མངོན་སུམ་དུ་འགྲོ་བའི་རིགས༑ ཁྱད་པར་དུ་ཤཱཀྱ་ཐུབ་པ་དང་པདྨ་འབྱུང་གནས་ལ་དེང་ཕན་ཆོད་བསམ་པ་ལོག་པའི་ལས་དབང་ཡོད་པའི་གཤིས་ཀྱིས། དེང་སང་གི་སྐབས་སུ་ཡང་ཆོས་དང་གང་ཟག་ལ་གནོད་པ་ཆེན་པོ་བྱེད་པའི་ལས་འཕྲོ་སད་པ་འདི་རྣམས་ལ་ཀུན་གྱིས་ལེགས་པར་དཔྱོད་དང༌།
དཔེར་ན་དོན་མ་གོ་བའི་ཚིག་གི་མཚན་ཉིད་བརྟགས་ན། ལུང་སྟོང་དུ་སྨྱོན་པས་ཀི་སྒྲ་བཏབ་པ་དང་མཚུངས། སྡིག་ཏོ་ཅན་གྱི་ཁ་ནི་ནད་པ་རླུང་ལངས་པའི་ཁ་དང་འདྲ། ཁྱི་མང་པོའི་ཐོ་ཡོལ་མི་རུ་མཐོང་ནས་ཟུག་པ་ལྟར་ཡིན། ལུག་ཁྱུས་ཆུ་འབོག་པ་དང་འདྲ་སྟེ་སྔོན་མ་དེའི་ཕྱི་ལ་དོན་མ་མཐོང་ཡང་མཆོངས་པ་ཡིན། དཔེར་ན་ཕྱི་པ་མུ་སྟེགས་པས་ནང་པ་སངས་རྒྱས་པ་ལ་མུ་སྟེགས་པ་ཡིན་ཟེར་བ་དང་འདྲ། དུར་ཁྲོད་ཀྱི་ཝ་སྤྱང་གཅན་འཕར་ཐམས་ཅད་ཀྱང་དམར་སེར་གྱི་སྤུ་ཡོད་ཀྱང་ཁོ་ལ་ཆོས་ཀྱི་མཚན་ཉིད་མེད་པ་ཡིན། སྤྱིར་བདུད་ཀྱི་རིགས་ལ་ཁ་འཇམ་པོའི་དོན་དང་རྒྱུད་ངན་པས་སེམས་ཅན་མང་པོ་ལ་གནོད་ཐུབ་པ་ཡིན། སེམས་ཅན་སྦྲུལ་ལ་རྐང་ལག་ཀྱང་མེད་པའི་འཇམ་པོ་ཡིན་མོད་ཀྱང༌༑ འགྲོ་བ་མཐོང་ཚད་སྔངས་ཤིང་སྐྲག་པ་ཡང་ཁོང་པའི་དུག་ཡིན།
གཤིན་རྗེ་བཞད་པས་འགྲོ་བ་འཇོམས༔ ཞེས་པ་ལྟར་དེང་སང་གི་བདུད་སྤྲུལ་འདི་རྣམས་འབྱུང་པོ་མཁའ་ལ་རྒྱུ་བའི་ཟ་ཁ་སྐྱོར་བའི་རིགས་ཡིན་པས་ཀུན་གྱི་བག་ཟོན་དགོས་པའི་མཚན་ཉིད་དེ་ཡིན་ནོ། ། དཔེར་ན་གསང་སྔགས་རྙིང་མ་ཟེར་བ་ཡོད་པའི་མཚན་ཉིད། སྔོན་བཅོམ་ལྡན་འདས་ཀྱི་རྡོ་རྗེ་འཆང་གི་སྐུར་བཞེངས་ནས་རྒྱལ་པོ་ཨིནྡྲ་བོ་དྷི་ལ་གསུངས་པའི་ཆོས་ཐམས་ཅད་གསང་སྔགས་ཡིན་པ་དང༌། འདི་ཐེག་པ་གོང་མའི་རྒྱུད་སྔ་འགྱུར་ཡིན་པས་རྙིང་མར་གྲགས་པ་དང༌། རྡོ་རྗེ་གདན་གྱི་ཀ་བ་བུམ་པ་ཅན་གྱི་འོག་ཏུ་རྙིང་མའི་རྒྱུད་ཡོངས་རྫོགས་རྒྱ་དཔེར་མ་ཉམས་པ་ཡོད་པ་དང༌། བསམ་ཡས་སུ་ཇོ་བོ་རྗེ་ཕེབས་པའི་དུས་སུ་རྒྱ་དཔེ་རྣམས་བཀའ་རྒྱ་ཡིན་པ་ཀློག་ནས་གཟིགས་པས་རྒྱ་གར་དུ་མ་གྲགས་པའི་མཁའ་འགྲོའི་སྙན་བརྒྱུད་ཀྱི་སྐོར་ཡང་མང་པོ་ཡོད་པ་ཞིབ་པར་མཇལ། ཇོ་བོ་རྗེ་ཡང་ཐུགས་ཤིན་ཏུ་ཆེས་ནས། བོད་འདིར་བདུད་རིགས་མང་པོ་ཡོད་པར་འདུག ། གསང་སྔགས་རྙིང་མ་ཧ་ཤང་གི་ལྟ་བ་ཡིན་ཟེར་བ་ཡང་མི་དག་པར་འདུག །
བདག་ཀྱང་བོད་དུ་ཡུན་རིང་འདུག་ན་སྐྱོན་རྙེད་འདྲ་ཟེར་ནས་བཞུད་པའི་མཚན་ཉིད་ཀྱང་དེ་ཡིན། གསང་སྔགས་རྙིང་མ་པ་ལ་དབང་ལུང་ཡོད་པ་མ་ཆད་ཅིང་ཁྱད་པར་དུ་འཕགས་པ་ནི༑ ཐོག་མའི་ཀུན་བཟང་ནས་རྗེ་བཙུན་མ་ཧཱ་གུ་རུ་ཡན་ཆད་ལ་དབང་དང་བརྒྱུད་པ་ཡོད་པའི་ཁུངས་ནི་གོང་དུ་བསྟན་པ་དེ་ཡིན། དེ་ཡང་ཁུངས་མ་དག་སྙམ་ནས། མདོ་གསར་མའི་རྡོ་རྗེ་འཆང་ཤཱཀྱ་ཐུབ་པ་ནས་ལོ་ཙཱ་བ་ཁུངས་མ་རེ་ཟུང་ཡན་ཆོད། དེ་བཞིན་དུ་ཡོད་པ་ལ་སྟོན་པས་གསུངས་པ་ཚིགས་སུ་བཅད་པ་ལྷུགས་པར་བརྗོད་པ་ཆེད་དུ་བརྗོད་པ། སྐྱེས་རབས་ཀྱི་སྡེ༑ ལུང་བསྟན་པའི་སྡེ། རྨད་དུ་བྱུང་བའི་སྡེ། མངོན་པར་འཕགས་པའི་སྡེ།
ཤླཽ་ཀ་བམ་པོ་ཆོས་ཀྱི་ཕུང་པོ་ལ་སོགས་གང་གསུངས་པ་ཐམས་ཅད་ལུང་བསྟན་པའི་སྡེ་ཙམ་ཡིན་པ་དང༌། བཀའི་ཆོས་ཀྱི་བརྒྱུད་པ་གྲུབ་ཆེན་བརྒྱད་ཅུའི་ནང་ན་ཡང་པདྨ་འབྱུང་གནས་ཡོད་དེ། སྐུའི་སྤྲུལ་པ་ལོ་ཧི་པ། གསུང་གི་སྤྲུལ་པ་ནག་པོ་པ། ཐུགས་ཀྱི་རང་བཞིན་ཌོམྦྷི་པ། ལུང་ལས། ལྷོ་ཙནྡན་འབར་བའི་ནགས་ཁྲོད་དུ། ། སྟག་ཞོན་སྦྲུལ་གྱི་གདེངས་ཀ་ཅན། ། རིགས་ངན་བུ་མོ་ཕྱག་རྒྱར་བརྟེན། ། རྒྱལ་སྲས་ཆེན་པོ་ཌོམྦྷི་པ། །
ཞཻས་གསུངས་པ་ལྟར། བཀའི་རྒྱུད་ལུང་མན་ངག་ཀྱང་ཡོད་ཅིང་མི་ཟད་པའི་མཚན་ཉིད་ཀུན་དང་མི་འགལ་ལོ། ཁྱད་པར་གཏེར་ཆོས་ནི་ཤིན་ཏུ་དག་སྟེ། སྔོན་ཐོག་མའི་སངས་རྒྱས་ལ་འཁྲུལ་པ་མེད་པའི་མཉམ་བཞག་གིས་རིག་རྩལ་རྡོ་རྗེ་སེམས་དཔའ་ལ་གསུངས། དེས་དགའ་རབ་རྡོ་རྗེ་ལ་གསུངས། དེས་པདྨ་འབྱུང་གནས་ལ་གསུངས། པདྨ་འབྱུང་གནས་ནི་སོ་སོའི་སྐྱེ་བོ་ལས་དག་ཟེར་ཙམ་མིན་ཏེ། སངས་རྒྱས་དངོས་སུ་འཇིག་རྟེན་ལ་བྱོན་པ་ཡིན་ནོ། ། ཅིའི་ཕྱིར་ཞེ་ན། སྟོན་པས་ལུང་བསྟན་ཏེ།
ང་ནི་མི་གནས་མྱ་ངན་འདས་འོག་ཏུ། ། ང་ལས་ལྷག་པའི་པདྨ་འབྱུང་གནས་འབྱོན། ། དེ་ནི་སངས་རྒྱས་དབང་པོ་སྣང་མཐའ་དངོས། ། འཇའ་ལུས་སྐུ་ལྔ་མཚན་བརྒྱད་སྐྱེ་འཆི་བྲལ༑ ༑ རྟག་ཏུ་གང་འདུལ་དེར་སྟོན་ཆོས་འཁོར་བསྐོར། ། ཞེས་གསུངས་པ་ཡིན་ཏེ། བླ་མ་དེ་ཉིད་ཀྱི་དགོངས་པ་རྗེ་འབངས་རྒྱ་མཚོ་ལ་གཏད་ནས་ལོངས་སྐུ་སྤྲོས་བསྒྱུར་གྱི་རྣམ་པས་གཏེར་གྱི་བཀའ་གཏད་པ་ཡིན་པས་མི་བརྗེད་པའི་གཟུངས་ཐོབ་པ་ཡང་བླ་མའི་ཐུགས་རྗེ་ཁོ་ན་ལས་གྲུབ། སློབ་དཔོན་གྱིས་ལུང་ལས། པད་འབྱུང་འཇའ་ལུས་ང་ནི་དབྱིངས་ལ་བཞུགས༔ ལོངས་སྐུའི་རྩལ་ལས་ཤོག་སེར་གཏེར་དུ་སྦས༔
དེ་འབྱིན་འགྲོ་དོན་སྤྲུལ་སྐུ་མི་ཡུལ་འབྱོན༔ ངེས་པའི་དོན་རྟོགས་བདེན་གཉིས་དངོས་སུ་འབྱིན༔ རྒྱུད་ལུང་དགོངས་པ་མ་འདྲེས་ཀུན་མཐུན་འབྱུང་༔ ཞེས་གསུངས་ཏེ། པདྨ་འབྱུང་གནས་སངས་རྒྱས་ཡིན་པས་ཐུགས་འཁྲུལ་པ་མི་མངའ། ཤོག་སེར་སྙན་བརྒྱུད་ཀྱི་དཔེ་ཡིན་པས་སྒྲ་དག ། ལུང་རིགས་བསྐྱེད་རྫོགས་ཡང་དག་པའི་དོན་ལས་ལྷག་པའི་ཆོས་སངས་རྒྱས་ཀུན་གྱི་མ་རྙེད་ཅིང༌། ཆིག་བརྒྱུད་ངེས་དག་མི་ལག་མ་འགྲིམ་ཞིང་མང་པོའི་ཁ་གཙགས་པའི་ཆོས་མིན་པས་ཤོག་སེར་གྱིས་གཏེར་འདི་ཁུངས་བཙུན་པའོ། ། འདིའི་བརྒྱུད་པ་ཡང་མ་ཆད་དེ། ཤོག་སེར་འདི་བརྒྱུད་པ་གཞན་ལས་ལྷག་ཅིང་མང་བ་ཡིན།
བརྒྱུད་པ་དང་པོ་སངས་རྒྱས་བླ་མ་པདྨ་འབྱུང་གནས། བརྒྱུད་པ་གཉིས་པ་ཆོས་སྒོ་བརྒྱད་ཁྲིའི་ཤོག་སེར་བླ་མ། བརྒྱུད་པ་གསུམ་པ་བརྡ་བརྒྱུད་སྟོན་པའི་མཁས་གྲུབ་བླ་མའོ། ། བླ་མ་ནི་ཤོག་སེར་ཡང་ཡིན། སློབ་དཔོན་གྱི་ཐུགས་ཡེ་ཤེས་སེམས་དཔའ་ལ་བཀོད། ལྗགས་པདྨ་འདབ་བརྒྱད་ལ་བཀྲམ། ཕྱག་ཤེས་རབ་མོས་བརྩམ༑ དོན་ནམ་མཁའ་མཛོད་ཀྱི་ཤོག་སེར་ལ་བྲིས། རྒྱ་སྐལ་ལྡན་ལས་འཕྲོ་ཅན་ཐུགས་ཀྱི་སྲས་ལ་གཏད་པ་ཡིན་པས་བརྒྱུད་པ་ཡོད་པ་ཡིན། ཤོག་སེར་དེ་རང་སྟོན་པའི་བླ་མ།
དེའི་ནང་ནས་ཤར་བའི་ཡི་གེ་དེ་སྙན་བརྒྱུད་ཀྱི་ཆོས། དེ་སྟོན་པའི་དོན་དེ་ཉམས་སུ་མྱོང་རྒྱུ་ངེས་དག་ཀུན་ལ་བསྟན་ཆོག་པ་འདི་དབང་ལུང་རྫོགས་པ་ཡིན། ཡང་སློབ་དཔོན་གྱིས་ཤོག་སེར་ཕྱག་ཏུ་བསྣམས་ནས་སློབ་མའི་མགོར་བཞག་ནས་ཆོས་འདི་སྤྱོད་པར་གྱིས། འཛིན་པར་གྱིས། འཆང་བར་གྱིས། སྟོན་པར་གྱིས། སྤེལ་བར་གྱིས། སྐྱེ་བ་ནས་ཚེ་རབས་ཐམས་ཅད་དུ་ཆོས་འདི་སྤྱོད་པའི་སྐལ་ལྡན་དུ་འགྱུར་གསུངས་ནས་རྗེས་སུ་གནང་དབང་བསྐུར་ལུང་འབོག་བཀའ་གཏད་པ་སྟེ། ད་ལྟ་ཡན་ལག་འདུས་བྱས་ཀྱི་སྒྱུ་ལུས་འདྲ་བརྗེས་པ་ལས། རིག་པ་ཟང་ཐལ་འདི་ལ་དབང་བསྐུར་བ་ནི་བརྗེ་མ་མྱོང༌།
སྒྱུ་ལུས་བརྗེས་ནས་དབང་གི་ཡོན་ཏན་རྫོགས་ན་སྔར་གྱི་པཎྜི་ཏ་རང་བྱུང་མང་པོ་དེ་ལ་དབང་སུས་བསྐུར་རྒྱུད་གང་ནས་བརྩམ་སྔར་གྱི་དབང་དེ་རྫོགས་པ་ནས་རྒྱུད་ཆད་ནས་སྔར་བྱོན་གྲུབ་ཐོབ་བརྒྱུད་ཆད་དམ༑ ཡང་ན་ཀུན་བཟང་དང་རྡོ་རྗེ་འཆང་ཤ་གཟུགས་ཡིན་ནམ་ནུབ་མོ་རྨི་ལམ་གྱི་སྐབས་སུ་ཉིན་སྣང་ནུབ་པའི་བར་དོ་ཡིན་པས་དབང་ལུང་ཆད་པའམ། ཡང་ན་གང་ཟག་ཐམས་ཅད་བརྒྱུད་པ་དང་དབང་ཆད་པ་མེད་དམ། འོ་ན་དོན་གོ་བ་དེ་སྙན་བརྒྱུད་ཀྱི་བླ་མ་མིན་ན། རྡོ་རྗེའི་རྩ་ཐམས་ཅད་དབྱངས་གསལ་ཡི་གེའི་གཟུགས་སུ་ཡོད་པས་རླུང་གི་སྒྲ་འབྱིན་པ། ལོངས་སྤྱོད་འཁོར་ལོ་ལ་ཕོག་པས་རང་བྱུང་དུ་ཚིག་ཐམས་ཅད་ཐོལ་ཐོལ་དུ་ཤར་བ་འདི་ལ་བསྟན་ནས་སྙན་བརྒྱུད་དགོས་ན་སྒྲ་ཚིག་ཏུ་སྒྲོགས་པའི་ཤོག་སེར་ཡི་གེའི་དོན་གོ་བ་ཅི་ལ་བྱེད། ཕྱོགས་མེད་གང་རུང་གི་སྣོད་ཅིག་ནས་དབང་ལུང་སྙན་བརྒྱུད་བྱེད་མཁན་ཡོད་ན་བརྒྱུད་པ་ཆད་ཀྱང་ཟེར་བ་བདེན་མོད། དེ་ནི་མ་ཡིན་ནོ། ། དོན་གོ་ནས་སྒྲ་བསྡེབས་པ་ནི་རྡོ་རྗེའི་ལུས་སུ་རང་གནས་སྙམ་མམ། དེ་ཡང་མདོ་ལྟར་བཀའ་སྙན་བརྒྱུད་ཀྱི་ཤོག་དྲིལ།
སྔགས་ལྟར་བརྡ་གསང་སྔགས་ཀྱི་ཤོག་སེར་འདི་ཐམས་ཅད་བཀའ་གཏེར་གྱི་ཁྱད་ཙམ་ལས་ཆོས་ཀྱི་གོ་བབ་ནི་འདྲ་མོད། ཁྱད་ཆོས་ནི་སོ་སོའི་གདམས་པ་ལག་ཏུ་ལོན་པ་ཟབ༑ དེ་བས་ན་བཀའ་བབ་ལུང་གི་བརྒྱུད་པ་ལ་དབང་ཐམས་ཅད་རྫོགས་པ་ཡིན། ཅིའི་ཕྱིར་ཞེ་ན། སྐལ་མེད་ལ་ལུང་བསྟན་ཞིང་སྤྱོད་པའི་ལས་འཕྲོ་དང་རང་དབང་མེད་པས་འདོད་ཀྱང་གཏེར་སྲུང་གིས་མི་སྤྲོད་པར་སྣང༌། དེས་ན་དབང་ལུང་སྙན་བརྒྱུད་ཀྱིས་ཕྱུག་པ་ཤོག་སེར་རང་ཁུངས་བཙུན་པའོ། ། དམ་རྫས་སྐྱེ་བདུན་དང་སྨན་སྒྲུབ་ཡང་ཁུངས་བཙུན་ཏེ། ཅིའི་ཕྱི་ཞེ་ན། ཆོས་ཐམས་ཅད་ཀྱི་འབྱུང་གནས་ཤཱཀྱ་ཐུབ་པ་ཡིན་ལ། སྐྱེ་བདུན་གྱི་དབང་དུ་བྱས་ན་སངས་རྒྱས་སྐྱེ་བདུན་གྱི་འཕེལ་གདུང་ལ་གཞི་བྱས་པ་ཡིན།
སྐྱེ་བདུན་དེ་གང་ཡིན་ན། སངས་རྒྱས་རྣམ་གཟིགས་གཙུག་ཏོར་ཐམས་ཅད་མཁྱེན། ། འཁོར་བ་འཇིགས་དང་གསེར་ཐུབ་འོད་སྲུང་དང༌། ། ཤཱཀྱ་ཐུབ་པ་ལྷ་དང་མི་ཡི་མཆོག ། ཅེས་གསུངས་པས། སངས་རྒྱས་བཅོམ་ལྡན་འདས་ཀྱི་འཕེལ་གདུང་དེ་སྐྱེ་བདུན་ཡིན་པས་དེང་སང་འགྲོ་བ་གང་གི་ཁ་རུ་མྱོང་ན་སྐྱེ་བ་བདུན་དུ་ངན་སོང་ལ་མི་འགྲོ་བ་ཡིན། དཔེར་ན་སངས་རྒྱས་རིང་བསྲེལ་སྐྱེས་ཆེན་མང་པོས་དམ་རྫས་ཀྱི་ཕབས་རྒྱུན་ལ་བསྲེས་ནས་རིལ་བུ་བསྒྲུབ་པ་དང༌། བདུད་རྩི་ལ་བསྲེས་ནས་རིལ་བུ་བསྒྲུབ་པ་དང༌། བདུད་རྩི་ལ་བསྲེས་ནས་བྷནྡྷ་བསྒྲུབ་པ་སོགས་ཡོད་པ་ཐམས་ཅད་སྐྱེ་བདུན་ཡིན་ཞིང༌། དེང་སང་སྐྱེས་ཆེན་མང་པོ་ལ་ཡང་དེའི་ཕྱག་སྲོལ་ཡོད།
དཔེར་ན་རྫས་ཤ་ཆེན་ལྔ་སོགས་ཀྱང་ནང་མཆོད་ཀྱི་གྲལ་དུ་ཡོད་པ་བཀའ་མདོ་རྒྱུད་ཀྱི་དཀྱིལ་འཁོར་མང་པོ་ལ་ཡོད། དེས་ན་གསང་སྔགས་རྙིང་མས་ཀྱང་སངས་རྒྱས་འཕེལ་གདུང་ལ་གཞི་བྱས༑ ཁྱད་པར་བྲམ་ཟེ་སྐྱེ་བདུན་གྱི་སྐུ་ཤ་སོགས་ཐམས་ཅད་ལ་ཕབས་རྒྱུན་གྱི་ཨ་མ་འབྱུང་བ་བསྲེས་ནས་སྐུ་ཤ་བསྒྲུབ་པ་ནི་རྙིང་མའི་རོ་སྙོམས་སྐོར་དྲུག་དུག་ལྔ་ལམ་ཁྱེར་གྱི་གདམས་པའི་ཕྱིར། ཁྱེའུ་གཙང་མ་གློ་བུར་དུ་ཤི་བའི་རོ་དེ་ལ་སྒྲུབ་པ་བྱ་ཟེར་བ་ཕྱག་སྲོལ་འདུག་པ་དང༌། དེ་བས་ཆེད་དུ་མི་བསད་ནས་སྒྲུབ་པ་བྱས་པའམ། འོ་ན་རྙིང་མ་བས་འདི་བྱས་ཟེར་བ་ནི་ཀུན་གྱི་མ་ཐོས་ཤིང༌། དེང་སང་ནི་སྐྱེ་བདུན་རློམ་པ་རྣམས་གཏེར་ནས་མ་བྱུང་ན་རོ་ལངས་གསེར་འགྱུར་གྱི་གདམས་པ་ནི་ཀུན་ལ་མེད་མོད། དེ་བས་རྙིང་མའི་སྐྱེ་བདུན་སྒྲུབ་ཚུལ་ཡང་དེ་ཡིན། སྐྱེ་བ་བདུན་དུ་ངན་སོང་མི་མྱོང་བའི་མཚན་ཉིད་ཀྱང་དེ་ཡིན། སྐྱེ་བདུན་དེ་རྣམས་ཀྱང་མི་དག་ཅིང་སངས་རྒྱས་བྱང་སེམས་སྐྱེ་བདུན་མ་བྱུང་བ་ཁས་ལེན་པ་སུས་ཀྱང་མ་ལྟོས་སོ། །
སྨན་སྒྲུབ་དག་ལ་ཁུངས་བཙུན་པ་ཅི་ཡིན་ཞེ་ན། སངས་རྒྱས་བཅོམ་ལྡན་འདས་ཀྱི་གསོ་བྱེད་ཀྱིས་སྨན་བཟང་པོ་དྲུག་གིས་བཅོས་པ་ལ། འདེ་གུ་སྨན་མར་ཁཎྜ་གནས་གསུམ་མཛད་པ་དེའི་ཕན་ཡོན་ཚེ་རིང་ཞིང་ནད་དཀོན་པའི་ཡོན་ཏན་ཡོད་པ་དང༌། དེ་ལ་གཞི་མཛད་དེ་སློབ་དཔོན་དུས་གསུམ་སངས་རྒྱས་ཀྱིས་སེམས་ཅན་མང་པོར་དགོངས་ནས་སྨན་དེ་བསྒྲུབས་ཏེ་སྨོན་ལམ་མཛད་པས་རིལ་བུ་ནས་འབྲས་ཙམ་ཁར་མྱོང་བས། ཚེའི་རིག་འཛིན་འགྲུབ་ཅིང་ཕྱི་མ་ཡང་བྱང་ཆུབ་ཀྱི་ལམ་ལ་འགོད་པའི་བདེན་ཚིག་ཡོད་པ་ཡིན། དེའི་ཕྱག་སྲོལ་གྱིས་གསང་སྔགས་རྙིང་མའི་གསོ་བྱེད་སྨན་ལ་བརྟེན་པ་ཀུན་ལ་མཁོ་ནས་བསྟན་འཛིན་སྐྱེས་ཆེན་མང་པོའི་ཕྱག་བཞེས་མཛད་པ་ཡོད། སྨན་སྒྲུབ་ལ་ཡང་ཁྱད་དུ་གསོད་ནས་ངེས་པ་མ་མཆིས་ན་སུས་ཀྱང་མི་ལྟོས་སོ། ། གསང་སྔགས་རྙིང་མའི་ཆོས་འདི་མ་བསྒོམས་སངས་རྒྱས་ཡིན་ཞིང་ཁུངས་བཙུན། ཅིའི་ཕྱིར་ཞེ་ན། འདི་ཐེག་དམན་ལ་དྲང་དོན་དུ་གསུངས་པའི་ཆོས་མིན།
འདི་ངེས་པའི་ལམ་ཡང་དག་པ་ཡིན་ཏེ། དཔེར་ན་མཁའ་འགྲོའི་གསང་ལམ་ཅི་ཡིན་ཞེ་ན། རྟ་ཕོ་བཞོན་ནས་ས་ཁར་བརྒྱུགས་པ་དང༌། གཤོག་པས་བསྐྱོད་དེ་ནམ་མཁར་ལྡིང་བ་མི་འདྲ། རྩལ་ཆེན་རླུང་གིས་གཟིངས་འདེད་པ་དང༌། གང་ཟག་ཕལ་པས་སྐྱ་བ་བསྐུལ་བ་གཉིས་ས་ཆོད་མི་འདྲ། རླུང་གཏུམ་མོའི་དྲོས་པ་དང་གོས་སྣལ་མས་དྲོས་པ་གཉིས་མི་འདྲ། ཐེག་དམན་རྣམས་ནི་སློབ་པ་ཉན་ཐོས་ཀྱི་ཐེག་པ་སྟེ། དགག་སྒྲུབ་ཀྱི་ལྷན་པ་ནི་ཆུ་བོའི་གཉེར་མ་ལྟར་འདེབས་ཏེ། རྣམ་རྟོག་བཀག །
རྣམ་རྟོག་སྒྲུབ། རྣམ་རྟོག་སྲུང༌། དེ་རྣམས་ཅི་ཡིན་ཞེ་ན་རྣམ་རྟོག་བཀག་ཀྱང་མི་ཁོག་རླུང་རྩལ། རྣམ་རྟོག་བསྒྲུབས་པས་བག་ཆག་ཨ་འཐས་འཆར། ། རྣམ་རྟོག་བསྲུངས་པས་ཚོགས་དྲུག་ཀུན་ནས་ཞུགས། ། དཔེར་ན་རྒྱ་གར་ཆོས་ཀྱི་ཡུལ་ཡང་འདོད། ། རྒྱ་ནག་ཧ་ཤང་རྟོགས་པ་ཁྲིམས་ཀྱང་འདོད། ཁམས་དྭངས་འཇའ་ལུས་ལྷ་ཡི་གཟུགས་ཀྱང་འདོད། ། བདག་འཛིན་སྒྲུབ་པ་དེས་ནི་འགྲུབ་མི་འགྱུར། ། ཟབ་མོའི་གནས་ལུགས་རྟོགས་ནས་འཁོར་བ་ལྡོག །
འགོག་མེད་བསྒྲུབ་མེད་བསྒོམ་མེད་བྱང་ཆུབ་ལམ། ། མི་སྒོམ་དྲན་རིག་འོད་གསལ་སྐྱོང་བ་ནི། ། གཞི་ཐོག་ཕེབས་ནས་ལམ་དུ་ལྷོང་བའི་ཚེ། ། ཚེ་གཅིག་འདི་ནི་སངས་རྒྱས་ཐེ་ཚོམ་མེད། ། ཅེས་པ་ལྟར་མངོན་རྫོགས་སངས་རྒྱས་ཀྱིས་ཀྱང༌། སྟོང་ཉིད་བཅུ་དྲུག་ཆོས་ཀྱི་གཞི་མ་ཡིན། ། ཕ་རོལ་ཕྱིན་དྲུག་དོན་མཐོང་འཕགས་པའི་ནོར། ། གནད་གཞི་མཉམ་བཞག་གདེང་ཐོབ་སངས་རྒྱས་ཡིན། ། ཞེས་གསུངས། མདོ་ལས་དེ་བཞིན་དང༌།
འཕགས་པ་ཁང་བུ་བརྩེགས་པའི་མདོ་ལས་ཀྱང༌། གཟུངས་མཆོག་རྒྱལ་པོ་ཨུཥྞི་ཥ། ། འདི་ཡི་འོག་ཏུ་ལན་གཅིག་འཛུལ་ནས་ནི། ། བསྐལ་པ་སྟོང་དུ་བསགས་པའི་སྡིག་སྒྲིབ་དག ། ཅེས་གསུངས་པ་ཡང་སྔགས་དེའི་འོག་ཏུ་ཞུགས་ན་སྒྲིབ་པ་དག་པ་དང་མ་བསྒོམས་པའི་སངས་རྒྱས་རྣམས་ལུང་འདྲ། གཟུངས་མཆོག་རྒྱལ་པོའི་དོན་རྟོགས་ན་སྒྲིབ་པ་དག་པ་ཡིན། མ་བསྒོམས་པར་སངས་རྒྱས་པ་ཡང་ཤིན་ཏུ་ཁུངས་བཙུན། མདོ་གསར་མའི་རྡོ་རྗེ་གདན་བཞིའི་རྒྱུད་ཐམས་ཅད་གནས་ལུགས་དོན་གྱི་ལྟ་བ་ཁོ་ན། མ་སྤངས་དྭང་དུ་བླང་བའི་རོ་སྙོམ་དང་བརྟུལ་ཞུགས་བསྐྱེད་རྫོགས་ཀྱི་ལམ་ཀུན་དགག་སྒྲུབ་ཀྱིས་བསྒོམ་པའི་ཡུལ་མིན། དཔེར་ན་མ་སྒོམ་པར་དྭང་དུ་བླང་བའི་མཚན་ཉིད་སྔོན་གྱི་གྲུབ་ཐོབ་ཐམས་ཅད་ཀྱི་གཤེགས་ཤུལ་མ་འོངས་སྐལ་ལྡན་ཐམས་ཅད་འབྱོན་ལམ།
ཡེ་ཤེས་མཁའ་འགྲོའི་གསང་ལམ་འདི་ཁོ་ན་ཡིན་པས་མ་བསྒོམས་སངས་རྒྱས་འགྲུབ་པའི་མཚན་ཉིད་དེ་ཡིན། བདག་འཛིན་གྱིས་སངས་རྒྱས་འགྲུབ་པའི་ཁུངས་ཡོད་ན་ཅི་ཡང་མ་ལྟོས་སོ། ། གསང་སྔགས་རྙིང་མའི་གཏེར་སྟོན་དང་ཆོས་ནི་ཤིན་ཏུ་ཁུངས་བཙུན་པ་ཡིན། ཆོས་ཁུངས་བཙུན་པའི་མཚན་ཉིད་ཇི་ལྟར་ཡིན་ཞེ་ན། རྗེ་བཙུན་གྱི་རྒྱལ་པོ་འགྲོ་མགོན་པདྨ་འབྱུང་གནས་ཀྱི་ལྟ་བ་ནམ་མཁའ་ཀློང་ཡངས་ཀྱི་རྒྱུད་སྡེ་དཔག་ཏུ་མེད་པར་གསུངས་པ་ཐམས་ཅད་རྗེ་འབངས་ཉེར་ལྔའི་སྙིང་ལ་ཡང་དག་པར་བྱུང་བ་དང༌། ལྷག་ཏུ་ཁུངས་བཙུན་པ་ནི་སངས་རྒྱས་བཅོམ་ལྡན་འདས་སྐྱེ་བ་གཉིས་ལྡན་གྱི་སྤྲུལ་སྐུ་རྫུ་འཕྲུལ་གྱིས་ཕེབས་པ་ཡིན་གསུངས་པས་ཆོས་ཀྱང་རྒྱུད་ལུང་སྤྱིའི་མཚན་ཉིད་ཡིན་པ་དང༌། ཆོས་བསྐལ་པ་བཟང་པོའི་དུས་སུ་གསུངས་པ་བྱིན་ཆེ་བ་དང༌། དེའི་མཚན་ཉིད་ཅི་ཞེ་ན། ཐོག་མར་རྟེན་འབྲེལ་ཆེ་བ་ནི། བླ་མ་སངས་རྒྱས་ཤཱཀྱ་ཐུབ་པ།
ཡོན་བདག་རྒྱལ་པོ་ཛཿསྟེ་ཨིནྡྲ་བོ་དྷི་སྐལ་ལྡན་གྱི་སློབ་མ་ཡང་རིགས་གསུམ་མགོན་པོ་སོགས་བྱང་སེམས་མང་པོའི་ཚོགས་ལ་གསུངས་པ་སྟེ། བསྐལ་པ་བཟང་པོའི་བླ་མ་དང་སློབ་མ་ཡོན་བདག་ཡིན་ཞིང་མཎྜལ་ཡང་རྒྱུ་ཕུན་སུམ་ཚོགས་པ་ཕུལ་ནས་གང་གསུངས་པའི་ཆོས་ཐམས་ཅད་རྗེས་སུ་ཡི་རང་བསྐུལ་ནས་གསོལ་བ་བཏབ་པ་ཡིན་པས་བརྒྱུད་པའི་དམ་ཚིག་གཙང་བ་ཡིན། དེ་བས་སྔ་འགྱུར་རྡོ་རྗེ་ཐེག་པའི་རིང་ལུགས་ཐམས་ཅད་སོ་མ་ཉམས་པའི་ཆོས་ཡིན། མ་ཉམས་པའི་མཚན་ཉིད་གང་ཡིན་ཞེ་ན། ཐོག་མར་སངས་རྒྱས་ཀྱིས་གསུངས་པ་དེ་བྱང་ཆུབ་སེམས་དཔའ་རྡོ་རྗེ་ཆོས་སོགས་རིགས་གསུམ་མགོན་པོས་བཀའི་བསྡུ་བ་མཛད་ནས་རིན་པོ་ཆེ་སྣ་ལྔའི་ཤོག་བུ་ལ་བྲིས༑ སངས་རྒྱས་ཀྱིས་རབ་ཏུ་གནས་པར་བྱས་ནས། རིན་པོ་ཆེའི་སྒྲོམ་དུ་བཞག ། ཡེ་ཤེས་མཁའ་འགྲོ་མ་ལ་བཀའ་གཏད། འབྱུང་བས་མི་འཇིག་པའི་རྩི་ཡིས་བསྡམས། མི་རུལ་མི་སུམ་པའི་ཁྱད་པར་མཁའ་འགྲོའི་གསང་མཛོད་དང་མཆོད་རྟེན་བདེ་བྱེད་བརྩེགས་པ།
རྒྱ་གར་རྡོ་རྗེ་གདན། ཀཱ་མ་ཤཱི་ལའི་གཙུག་ལག་ཁང༌། ཨོ་རྒྱན་ཨཽ་ཌཱི་ཎིའི་གཙུག་ལག་ཁང༌། ཤམྦྷ་ལ། རི་བོ་འབིག་བྱེད། པུ་རེང་ཏ། ཨ་སུ་རའི་བྲག་ལ་སོགས་པ་ཤིན་ཏུ་བཙན་པའི་གནས་སུ་སྦས་པ་ཡིན། བྱིན་རླབས་ཆེ་བ་ཙམ་དུ་མ་ཟད་རྒྱ་དམ་པོས་བཏབ་པས་ཆུད་ཀྱང་མ་ཟོས་པ་ཡིན། ཆུད་མ་ཟོས་པའི་ཆོས་མ་ཉམས་པ་དེ་རྗེ་གུ་རུ་རིན་པོ་ཆེས་གདན་དྲངས་ནས་བོད་གངས་ཅན་གྱི་ཁྲོད་དུ་སྤེལ་ནས་སྨིན་གྲོལ་མཛད་པས། བོད་གངས་ཅན་གྱི་ཁྲོད་དུ་རྙིང་མའི་ཆོས་ཁུངས་བཙུན་པ་དར་ལ་སྨིན་གྲོལ་རྒྱ་ཆེ་ཞིང་བྱིན་རླབས་ཀྱི་རྟགས་དང་རེ་ཁཱ་ཕྱི་དུས་ལ་བཞག་མི་དགོས་པའི་མཚན་ཉིད་ཀྱང་དེ་ཡིན།
ལྷག་ཏུ་ཁྱད་པར་འཕགས་པ་ནི་བླ་མ་པདྨ་འབྱུང་གནས་སྦྱིན་བདག་ཁྲི་སྲོང་ལྡེའུ་བཙན་གྱིས་མཎྜལ་ཡང་གསེར་ཤ་བའི་རླིད་བུ་དུ་མ་སོགས་རིན་པོ་ཆེ་སྣ་ཚོགས་ལ་བགྱིས་པ་རྟེན་འབྲེལ་མ་ཉམས་པའོ། ། དཔེར་ན་རྙིང་མའི་ཆོས་འདི་སེམས་ཅན་གྱི་ནུ་མ་ནས་བབས་པའི་འོ་མ་དེ། དང་པོ་སྣོད་ངན་གྱི་གཡའ་མ་ཕོག ། བར་དུ་ལག་ངན་གི་དྲི་མ་འདྲེས། ཐ་མ་སྣོད་བཟང་པོའི་ནང་དུ་སྐྱེས་བུ་བརྟུལ་ཤུགས་དང་ལྡན་པས་ལག་པའི་འཁྲུལ་འཁོར་ཤེས་བཞིན་ཕྲོགས་པས་དྲོད་ཀྱིས་ཞུ་བའམ་གྲང་ནས་བྱེར་བ་སོགས་མ་བྱུང་བ་ཅི་བཞིན། སྙིང་པོའི་བཅུད་བསྡུས་ནས་སྨིན་པའི་མར་གྱི་ཡང་ཞུན་ལྟ་བུ་ནི་གསང་སྔགས་ཀྱི་ཆོས་ཡིན་ཞིང་མ་མཁའ་འགྲོའི་ཁ་རླངས་བུན་ནེ་བ་འདི་འདྲ་ས་སྟེང་ན་མི་འབྱུང་ལ་མཁའ་འགྲོའི་གསང་མཛོད་ལ་ཡང་འདི་ལས་ལྷག་པ་མེད་པ་དང༌། དེ་བས་ཁུངས་བཙུན་པ་སྔ་འགྱུར་གྱི་དཔེ་མ་ཉམས་པའི་རྒྱུ་འདི་ག་རང་ཡིན། དཔེར་ན་རྙིང་མའི་གསེར་ཆོས་སྙིང་པོའི་གཏེར་ཡང་དག་པ་འདི་མི་བཙུན་ན། བཀའི་ཆོས་བཙུན་པའི་རྒྱུ་མཚན་ཡང་ཨེ་ཡོད། གང་ཞེ་ན།
སངས་རྒྱས་བཅོམ་ལྡན་འདས་བཞུགས་པའི་དུས། གང་གསུངས་པའི་ཆོས་རྣམས་ནི་དགྲ་བཅོམ་པ་ལ་སྙན་བརྒྱུད་མཛད་པ་ལས་ཡི་གེར་བཀོད་པ་དང༌། ཕྱི་མོ་སངས་རྒྱས་ཞིང་ལ་ཕེབས་ནས་དགྲ་བཅོམ་པ་ཐམས་ཅད་ཚོགས་པས་དགྲ་བཅོམ་པའི་གོ་འཕང་ཐོབ་པ་ཞིག་མ་ཚང་བ་དང༌། དེའི་ཚེ་བས་མཐའ་ཞིག་ཡོད་པ་གདན་འདྲེན་ཕྱིན་པས་དེ་ཡང་སངས་རྒྱས་ཞིང་ཁམས་སུ་ཕེབས་པས་མྱ་ངན་གྱི་གཤེགས་པ་དང༌། སླར་ཉེ་གནས་ཀུན་དགའ་བོ་འདི་དགྲ་བཅོམ་གྱི་གོ་འཕང་མ་ཐོབ་ཀྱང༌། སངས་རྒྱས་ཀྱི་མདུན་དུ་ཡུན་རིང་སྡོད་པ་ཡིན་པས་ཐམས་ཅད་ཁ་ཡི་ངེས་ཟེར་ནས་ཀུན་དགའ་བོ་དགྲ་བཅོམ་དུ་བརྩིས་ཐམས་ཅད་ཞལ་མཐུན་པ་གང་ཡིན་གཏན་ལ་ཕབ་པས། ཐོག་མར་མཛད་པ་བཅུ་གཉིས་ཀྱི་སྐབས་ཐམས་ཅད་ཞལ་མཐུན་པ་དང༌། བར་དུ་སྟོང་ཉིད་བཅུ་དྲུག་གི་སྐབས་ཐམས་ཅད་སྟོང་པར་ཤོར་བ་དང་ཐེ་ཚོམ་ཟ་བ་དང༌། བསླབ་པ་ཕར་ཕྱིན་དྲུག་ལ་ཐམས་ཅད་མངོན་ཞེན་སྐྱེས་པ་དང༌། ཐ་མ་ཚོགས་དྲུག་རྟེན་འབྲེལ་བཅུ་གཉིས་ལ་ཞལ་མ་མཐུན་པ་དང༌།
ཅི་ཡིན་ཞེ་ན། ཐོག་མར་གཟུགས་ལ་སྦྱར་བས། སངས་རྒྱས་ཀྱིས་གསུངས་པ། གཟུགས་ནི་གཟུགས་མ་མཆིས་ཏེ། གཟུགས་ཀྱི་རང་བཞིན་མངོན་པར་ཤེས་པ་སྟོང་པའོ། ། དེ་དགྲ་བཅོམ་པ་ཁ་གཅིག་གིས་སྣང་བའི་རང་བཞིན་བསྡུ་བྱའི་གཟུགས་དངོས་པོར་གྲུབ་པ་འདི་མ་མཆིས་ན་དོན་ཡང་དག་པ་གང་ལགས་ཟེར་བ་དང༌། དགྲ་བཅོམ་ཕལ་ཆེར་གྱི་ལན་ལྡོག་ཏུ་མ་རྙེད་པ་དང༌། རབ་འབྱོར་དང་ཀུན་དགའ་བོ་སོགས་ཀྱིས་སྨྲས་པ། གཟུགས་ནི་གཟུགས་སུ་མ་མཆིས་པ་སྟེ་ཆོས་ཐམས་ཅད་ཀྱི་རང་བཞིན་སྟོང་པའོ། ། གཟུགས་སྟོང་པ་ཉིད་ལ་མཚན་ཉིད་མེད་པ་མ་སྐྱེས་པ་མ་འགགས་པ་དྲི་མ་མེད་པ་དྲི་མ་དང་བྲལ་བའོ། །
གཟུགས་ཀྱི་ཕུང་པོ་མ་མཆིས་ཏེ་གཟུགས་ཀྱི་རང་བཞིན་འདི་སྟོང་པའོ། ། དངོས་པོ་མེད་པའི་ངོ་བོ་ཉིད་སྟོང་པའོ༑ ༑ དེ་བཞིན་ཚོར་བ་དང་འདུ་ཤེས་དང་འདུ་བྱེད་དང་རྣམ་པར་ཤེས་པ་སྟོང་པའོ། ། ཞེས་གསུངས་པས་དགྲ་བཅོམ་པ་ཐམས་ཅད་རབ་འབྱོར་དང་ཀུན་དགའ་བོ་ལ་མངོན་པར་བསྟོད་ཟེར་ནས། སངས་རྒྱས་ཀྱིས་གསུངས་པ་རྣམས་གླང་པོ་ཆེའི་རྒྱབ་ཁལ་ལྔ་བརྒྱ་དང་ཕུང་པོ་གསུམ་གསུངས་པའོ། ། གང་འདུས་པའི་ཆོས་ཐམས་ཅད་རབ་ཏུ་གནས་ཏེ། རྒྱ་གར་གྱི་གཙུག་ལག་གསུམ་དུ་བརྩེགས་ནས་རབ་ཏུ་གནས་པར་མཛད། ཕྱི་མོའི་དུས་སུ་མུ་སྟེགས་ཉི་མ་འཕུར་ཤེས་ཀྱིས་གཙུག་ལག་མང་པོ་བསྲེགས་པས་ཕལ་ཆེར་མེར་ཤོར་བ་དང༌། སླར་དགྲ་བཅོམ་གང་ཡོད་དང་སྦྱིན་བདག་རྣ་ཐོས་ཆེ་བ་འཚོགས་ནས་བསྡུས་པ་དང༌། ཕྱི་མོར་རྡོ་རྗེ་གདན་གྱི་ཕྱོགས་མང་པོ་མེར་ཚིག་པ་དང༌།
དེའི་སྐབས་སུ་བཀའ་མའི་ཆོས་སྐོར་སངས་རྒྱས་ཀྱིས་གསུངས་པ་རྣམས་ཕལ་ཆེར་རྒྱུན་ཆད་པ་དང༌། སྤྱིར་རྒྱ་གར་ཚད་པ་ཆེ་བའི་ཤུགས་ཀྱིས་དཔེ་ཕལ་ཆེར་ཚད་རུལ་དུ་སོང་བ་དང༌། ཆོས་ཀྱི་ཁུངས་ཡོད་པ་དུམ་པ་རེ་ལུས་པ་དེས་ཀྱང་ཕྱིས་འབྱུང་གི་ལོ་ཙཱ་བ་རྣམས་རླུང་སེམས་ལ་རང་དབང་ཐོབ་པའི་ཐུན་མོང་གི་གྲུབ་པ་ཐོབ་པ་ཡང་མང་པོ་མེད་པའི་གཤིས་ཀྱིས།

རྒྱུད་ལུང་ཁུངས་མ་ལེན་པ་ལ་རྒྱ་གར་རྡོ་རྗེ་གདན་དུ་བགྲོད་དཀའ་བ་དང༌། བགྲོད་ཀྱང་རུང་སྦྱངས་པ་ཡོན་ཏན་སློབ་པའི་གང་ཟག་རྣམས་ཀྱི་ཤོག་སེར་ནས་མི་དྲོངས་པས། དཔེར་ན་དེང་སང་གི་ལོ་ཙཱ་བ་གསར་པ་རྣམས་ནི་དབྱར་བལ་པོའི་ཁ་སྟོད་དུ་བསྡད། དགུན་རྒྱ་གར་གྱི་བྱང་གླིང་དུ་ཁྱུག་ཙམ་སླེབས་ཀྱང་དཔེ་ཁུངས་མ་ཆ་ཚང་རྙེད་དཀའ་བ་དང༌། སྤྱིར་རྒྱ་གར་དང་བལ་པོའི་ཕྱོགས་ཀྱི་ཨ་ཙ་ར་བོད་ཀྱི་རྒྱུས་ཆེ་བ་གསེར་འདོད་ཅན་རྣམས་ཀྱིས་བརྔན་པ་ཟོས་ཏེ་རྒྱ་གར་དུ་འགྲོ་སྟེ་རྒྱ་དཔེ་ཁ་ཡར་ཞིག་ཁུར་བ་འབྱུང༌། དེ་ལ་ཡང་དག་པའི་ཁུངས་སུ་མི་འདོགས་པ་དང༌། སྤྱིར་རྒྱ་དཔེ་ཡོད་ཙམ་གྱིས་ལོ་ཙཱ་བ་ལ་ཆོས་ཁུངས་མ་མི་ཐུབ་པའི་མཚན་ཉིད་ཀྱང་དེ་ཡིན། དེ་ཁུངས་མ་ཞིག་འབྱུང་བ་ལ་ཡང་ན་བི་མ་མི་ཏྲ་ཡང་ན་ཇོ་བོ་རྗེ་སོགས་དང༌། ཡང་ན་རྒྱ་གར་གྱི་བླ་མ་ཏཻ་ལོ་དང་ནཱ་རོ་པ། ཀུ་ཀུ་རི་པ། དྲིལ་བུ་པ།
ནག་པོ་པ་སོགས་གྲུབ་པ་བརྙེས་པ་གཏེར་ལ་དབང་བ་སྟེ། རང་དབང་ཐོབ་པའི་སྐྱེས་ཆེན་རྣམས་ལ་ཡིན་ན་ཁུངས་ཡོད་པ་ཡིན། དེ་རྣམས་ཀྱང་གཏེར་སྟོན་མིན་སྙམ་ན། ཁོང་རྣམས་ཀྱི་ཆོས་རྡོ་རྗེ་གདན་བཞི་སོགས་དཔག་ཏུ་མེད་པ་རྣམས་གང་ནས་དཔེ་བླངས་པ་ཡིན། སྟོན་ཁུངས་ཡོད་ན་མི་འགལ་ལོ། ། དེ་རྣམས་མཁའ་འགྲོའི་གསང་མཛོད་ནས་བླངས་པ་ཡིན་ན། གཏེར་དུ་ངེས་སོ། ། བཀའ་མ་ཕལ་ཆེར་ནི་ཚོང་འདུས་ཀྱི་འོ་མ་ལྟ་བུ་ཡིན་ཏེ། ཚོང་འདུས་ཀྱི་འོ་མ་ཅི་ཡིན་ཞེ་ན། ཐོག་མར་འོ་མ་དེ་མི་གཅིག་གིས་ཉོ་བ་ནས་གཞན་གྱི་ལག་བརྒྱུད་པས་འོ་མ་ཅུང་ཟད་ཕྲི།
ཆུ་དེ་ཙམ་བསྣན། སླར་གཅིག་ལ་བཙོང་དེས་དེ་བཞིན་བྱེད། མཐར་མང་པོའི་ལག་བརྒྱུད་ནས་འོ་མའི་དངོས་པོ་མདོག་མ་འགྱུར་ཡང་བཏུང་བས་བཅུད་མེད། དཀྲུགས་ན་མར་མེད། མནན་ན་ཞོ་མི་འབྱུང༌། འབྲས་བུ་ཡང་རུལ་བ་ཡིན། ཁྱད་པར་ཁ་ནག་ཡིག་ནག་སྤྲད་པའི་དཔེ་རྙིང་ཕལ་ཆེར་ལ་ཆོས་ཀྱི་བྱིན་རླབས་འབྱུང་བའི་མཚན་ཉིད་མ་ལྟོས། ཡི་གེ་ཡང་སྒྲ་ལོག་པ་དང་ཆད་པ་དང་དཀྲུགས་པ་དང་བསྲེ་བསླད་ཤིན་ཏུ་མང་བས་མ་ནིང་གི་རུས་རྩི་བ་བཞིན་ཏེ་གཏེར་ཆོས་མ་གཏོགས་ཤིན་ཏུ་ཁུངས་བཙུན་པ་དཀའ་བའོ༑ ༑ རྒྱུ་མཚན་དེ་ལྟ་བུའོ། ། ཡང་གཏེར་སྟོན་གྱི་མཚན་ཉིད་དང་སྤྱོད་པ་ཡང་ཁུངས་བཙུན་ཡིན་ཏེ།
ཅིའི་ཕྱིར་ཞེ་ན། གཏེར་སྟོན་ཁུངས་བཙུན་པའི་མཚན་ཉིད་ནི། ཐོག་མར་དུས་གསུམ་སངས་རྒྱས་ཀྱིས་བྱིན་བརླབས། བར་དུ་བཀའ་ཚད་མ། ལུང་དྲང་མ། གཟུ་བོར་བཞག་ནས་མོས་པས་བློ་དཀོན་མཆོག་གསུམ་ལ་གཏད། མ་འདྲེས་པའི་ཆོས་བཅུ་ཚད་མའི་ལུང་དང་བཅས་པ་ཉམས་སུ་མྱངས༑ དེའི་ཐུགས་བསྐྱེད་བླ་ན་མེད་པས་དམ་པའི་ཆོས་ལ་རྟག་ཏུ་འཕྲད། ཚོགས་གཉིས་བསགས་པ་ལ་བར་མ་ཆད། དགེ་བ་བཅུ་ལ་འབད་པས་སྒྲིབ་པ་ཤུགས་ལ་བྱང༌།
མི་དགེ་བ་བཅུ་ལ་འཛེམས་པས་རྗེ་བཙུན་སངས་རྒྱས་དང་མཇལ། སྐྱེ་བ་ནས་ཚེ་རབས་སུ་ཆོས་ལ་སྤྱོད་པའི་སྐལ་བ་ལྡན། རིམ་གཉིས་ཟབ་མོའི་གནས་ལུགས་ཉམས་སུ་མྱོང་བས་དྲན་པ་ཉམས་པའི་གདོང་ལེན། དེ་ལྟ་བུའི་དུས་སུ་མཚུངས་མེད་མ་ཧཱ་གུ་རུས་སྐལ་ལྡན་གྱི་སློབ་མར་གཟིགས་ནས་རྗེས་སུ་བཟུང༌། རྫོགས་པ་ཆེན་པོའི་ལྟ་བ་ཀློང་ཡང་གི་བཀའ་གཏད། བསྟན་འགྲོར་གཞན་ཕན་འབྱུང་བའི་ལུང་བསྟན༑ དམ་ཚིག་གི་ཤོག་སེར་རྣམ་ལྔས་སྙན་བརྒྱུད་མ་ལུས་པ་ཐམས་ཅད་ཀྱི་གཉེར་དུ་བཀོད། སྐྱེ་བ་ཕྱི་མའི་དུས་སུ་གཏེར་གྱི་ཆོས་འདི་ལྟ་བུ་དང་འཕྲད་པར་ཤོག་གསུངས་ནས་སྨོན་ལམ་གྱིས་མཚམས་སྦྱར། དེ་ལྟ་བུར་མཛད་པའི་ཐ་མ་ལ་སྔོན་གྱི་བག་ཆགས་བཟང་པོའི་འཕྲོ་རྙེད། རྗེ་བཙུན་རིན་པོ་ཆེས་རབ་དངོས་འབྲིང་ཉམས་སྣང་ཐ་མ་རྨི་ལམ་དུ་ལུང་བསྟན་པ་བཞིན།
ཟག་མེད་མངོན་ཤེས་ཀྱི་མཐོང་བ་མ་ལགས་པའི་ཟག་བཅས་སྐྱེ་འགྲོ་ཀུན་གྱིས་མཐོང་བར་སྦས་པའི་གཏེར་ཁུངས་ཡོད་མངོན་དུ་འབྱིན། འབྱིན་པ་ཙམ་མ་ཟད་རྟགས་བདུན་ཤོག་སེར་གྱི་བརྡ་ནམ་མཁའི་མཛོད་ཕྱེས་པ་ལྟ་བུའི་བསྐྱེད་རྫོགས་མན་ངག་གི་མཚམས་སྦྱར། ལུང་བཞིའི་ཆོས་ཐམས་ཅད་ཀུན་ཏུ་བཟང་པོའི་སྲིད་པ་བཀོད་པ་ལྟ་བུར་ངོས་བཟུང་མེད་པ་ལ། ཆོག་ཤེས་ཀྱང་ཟད་པ་མེད་པ་འདི་ལྟ་བུ་མཁའ་འགྲོའི་གསང་རྒྱ་འབྱེད་པའི་རྟགས་ཚད་ལུང་དང་ལྡན་པར་མི་རིགས་སམ། ཡང་ན་གང་ཟག་སོ་སོའི་སྐྱེ་བོ་ཕལ་པ་ཞིག་མཚམས་སྦྱར་བླ་མ་བཟང་པོ་གང་བསྟེན་ནས་རི་ཕུག་གམ་དགོན་སྡེ་གང་རུང་ཙམ་དུ་བསླབ་པ་ཕྲན་བུའི་ཡོན་ཏན་སྦྱངས། བསྙེན་སྒྲུབ་མཐའ་རུ་བསྐྱལ། གྲུབ་རྟགས་སྣ་གཅིག་ཐོན་པའི་ཚེ་རི་ཐང་ལུང་སྟོང་ཐམས་ཅད་ཉུལ། སློབ་དཔོན་པདྨའི་གཏེར་ལ་དབང༌། མཁའ་འགྲོའི་གསང་རྒྱ་ཕྱེ་བ་དེ་ལྟར་རྩོལ་བས་བསྒྲུབས་ཏེ་གང་ཟག་ཕལ་པ་གྲུབ་ཐོབ་རིགས་ཐམས་ཅད་ཀྱི་སློབ་དཔོན་པདྨའི་གཏེར་རྙེད་པ་ཡིན་ན། གཏེར་སྟོན་རྣམས་ཀྱང་སོ་སོའི་སྐྱེ་བོ་ཆོས་སྒོ་ལ་ཞུགས་ནས་འཕྲལ་གྱི་སྒྲིབ་པ་དག་པ་ཞིག་ཡིན་པ་ཁ་འཁྱགས།
ཡིན་ན་དེང་སང་གི་དུས་སུ་དགེ་བཤེས་སུ་མིང་བཏགས་པ། བླ་མ་རུ་མིང་བཏགས་པ། མཁན་པོར་མིང་བཏགས་པ། སྐུ་སྐྱེར་མིང་བཏགས་པ༑ དགེ་སློང་དུ་མིང་བཏགས་པ། གྲྭ་པ་རུ་མིང་བཏགས་པ། སྒོམ་ཆེན་དུ་མིང་བཏགས་པ། འགངས་ཆེན་ནས་མིང་སྨོད་པ་དེ་བཏགས་པའི་གྲས་པའི་སྔས་འཕངས་སུ་པོ་ཏི་ཁུར་པོ་བཞག་ནས་གདམས་ངག་གི་སྙིང་པོ་དཔེ་ལ་ལུས་པ་ཐམས་ཅད་ཀྱི་གཏེར་སྟོན་བགྱིས་ན་མི་ལེགས་སམ། ཅི་ཡིན་ཞེ་ན། ས་ལམ་གྱི་སྦྱངས་པ་ཁྱིམ་ཐབས་རྒན་པོའི་དཔྲལ་བའི་གཉེར་མ་ཙམ་རྩེ་ཞིང་གཏི་ཐུག་གིས་ཤིག་འཐུ་བ་ལྟ་བུ་མཐའ་མ་བུད་པ་འདི་ལས་གཏེར་འདོན་པ་ལོས་དགའ།
མ་སྦྱངས་པའི་ཡོན་ཏན་ཀློང་ལ་ཤར་བ་རང་དཀའ་ལས་ཆུང་མོད། ཡང་གཏེར་ལ་མཚན་ཉིད་ཀྱང་མེད། ཆོས་ཀྱང་ཁུངས་མི་བཙུན་ཞིང༌། གཏེར་སྟོན་གྱིས་བསྐྱེད་རྫོགས་གཉིས་ལ་བརྟེན་ནས་ལམ་བསྙེགས་པ་ཡང་མི་གྲལ་དུ་མ་ཚུད་ན། གསང་སྔགས་ཀྱི་གཏེར་ཆེན་མིན་པ་ཐམས་ཅད་བསྐྱེད་རྫོགས་མ་ཡིན་པའི་ཆོས་ཡོད་ན་མུ་སྟེགས་ཕྱི་པའི་ལུགས་ནི་ག་ལ་ཡིན། མིན་པ་ན་འདྲ་སྙམ། འོ་ན་གང་ཟག་སྤྱོད་ཡུལ་དང་མི་ལྡན་པ་རྣམས་ཀྱིས་གཏེར་ཞེས་པ་ཅི་ཡིན་སྙམ་ན་བརྗོད་པར་བྱ་སྟེ། བསྐྱེད་རྫོགས་ཀྱི་སྙིང་པོ་ལེན་པ་རྣམས་མཚན་དང་ལྡན་པའི་སེར་མོ་བ་གཤའ་མ་ཡིན་ན་གཏེར་སྟོན་ཡང་མཚན་ཉིད་དང་ལྡན་པ་ཁ་འཁྱགས། གཏེར་ཞེས་བྱ་བའི་མཚན་ཉིད་ནི། གུ་རུ་པདྨ་འབྱུང་གནས་ཀྱིས་ནམ་ཡང་མི་ཟད་པའི་ནམ་མཁའ་མཛོད་གནང་བ་ཡིན་པས་གཏེར་ཞེས་སོ། །
ཤོག་སེར་ཉི་མ་དང་ཉི་མའི་རང་བཞིན་ལྟར་ཡོད་པས་གཏེར་ཡིན་ནོ། ། བརྡ་རྟགས་ལ་སྒྱུ་མ་མཁན་གྱིས་རྨི་ལམ་བཀོད་པ་ལྟར་ཡོད་པས་གཏེར་ཡིན་ནོ། ། མཁའ་འགྲོའི་ཤོག་དྲིལ་དྲྭ་བ་སྨུག་པོའི་ཀློང་ལ་ཞི་དུལ་ནར་མར་བརྩེགས་པའི་རྩི་ཡོད་པས་གཏེར་ཡིན་ནོ། ། ཡུལ་ཆེན་ལ་སྦས་པ་གནས་ཆེན་དུ་བཏོན་པས་གཏེར་ཡིན་ནོ། ། མན་ངག་གབ་པའི་རྒྱུད་བསྒྲིགས་ཆགས་སུ་བཀོད་པས་གཏེར་ཡིན་ནོ། ། རྒྱུད་ལུང་དགོངས་པ་ཀུན་དང་མི་འགལ་ཞིང་བསྐྱེད་རྫོགས་ཕྱི་ནང་གོ་མ་ལྡོག་ཡ་མ་བྲལ། གནད་ཀྱི་ཟམ་མ་ཆད་སྡེབ་སྦྱོར་གྱི་བཅོས་སླད་མ་ཞུགས་པར་སྐལ་ལྡན་མཐོང་ཐོས་མྱོང་པ་ཅན་གྱི་སྤྱོད་ཡུལ་དུ་འགྲོ་བ། པཎྜི་ཏ་པདྨ་འབྱུང་གནས་ཀྱི་ཤོག་སེར་དུ་བློ་རྨོངས་ཀྱིས་གཡའ་ཟད་པར་བཀོད་པའི་ཚིག་དེར་ཕབ་པ་འདི་གཏེར་ཡིན་ནོ། ། ས་མ་ཡ། ྀཨཚ།
སྤྱིར་གཏེར་སྟོན་ཞེས་པ་ལ་མཚན་ཉིད་དང་དབྱེ་བ་མང་བ་ཡིན་ལ། ཅུང་ཟད་སྤྲོས་ཏེ་བཤད་པ་ལ་ཆགས་སྡང་མི་མཛད་རྒྱུར། ཐུགས་གཏེར་ནི་མཁས་གྲུབ་ཐམས་ཅད་ལ་དབང་ཡང་པདྨ་འབྱུང་གནས་ཀྱི་ཤོག་སེར་ལ་མི་གཏོགས། ། ལུང་རིགས་ནི་པཎྜི་ཏ་ཐམས་ཅད་ལ་ཡོད་ཀྱང་ཡེ་ཤེས་མཚོ་རྒྱལ་གྱི་གསང་མཛོད་ལ་མི་གཏོགས། གསེར་དངུལ་ཟངས་ལྕགས་སོགས་རིན་པོ་ཆེ་དང་ཀ་ཆའི་རིགས་ས་འོག་ན་ཡོད་པ་རྣམས་གང་ཟག་ལ་ལ་ཞིག་དང༌། སོ་སོའི་སྐྱེ་བོ་རྣམས་ཀྱི་རྩོལ་བས་རྐོས་པའི་མངོན་ཤེས་ཀྱིས་ལེན་ནས་ས་སྟེང་གང་བ་ཙམ་བྱུང་ཡང་མ་ཧཱ་གུ་རུའི་གསང་གཏེར་དུ་མི་གཏོགས༑ གཏེར་གྱི་མཚན་ཉིད་ཀྱང་དེ་ལྟར་ཚད་དུ་བྱས་པ་ཡིན། སྤྱིར་གཏེར་སྟོན་སློབ་དཔོན་པདྨའི་ལུང་ཟིན་པ་རྣམས་ཀྱི་མཚན་ཉིད་ནི། བསྐྱེད་རྫོགས་ཀྱི་དོན་དང་ལྡན་ཞིང་མ་སྦྱངས་པའི་ཡོན་ཏན་ཕལ་ཆེར་ཤེས་པ་ལུང་རིགས་གང་ལ་ཡང་བརྡ་དེ་ཡིན་དོན་གོ་བ་ཞིག་དགོས་པ་ཡིན། ཅི་ཡིན་ཞེ་ན།
སློབ་དཔོན་པདྨ་འབྱུང་གནས་མཁས་གྲུབ་ཀྱི་པཎྜི་ཏ་ཡིན་པ་དང་དེའི་གསུང་གང་ཟག་ཕལ་པའི་བློ་ལ་ཤར་བ་ལྟར་མི་འབྱུང་བ་དང༌། སྐལ་ལྡན་ལུང་བསྟན་པའི་ལོ་ཙཱ་བ་རྗེས་འབྲང་རྣམས། ཕྱིས་སྨོན་ལམ་གྱི་འཕྲོ་སད་པའི་ཚེ་གཏེར་འདོན་པའི་དུས་ལ་བབ་ནས་འདོན་པ་དང༌། གཏེར་དེ་ཡོད་པར་ཤེས་པའི་མངོན་མཁྱེན་ཡོད་ཚུལ་ལ་བསྐྱེད་རྫོགས་ཀྱི་དོན་མ་གོ་བའམ། གསང་སྔགས་ཀྱི་གནད་མི་ཤེས་པ་ལུང་རིགས་དག་གི་བརྡ་དོན་མི་འཕྲོད་པའི་སྒྲ་སྡེབ་ཚིག་གི་ཟུར་ཉམས་པ་སོགས་ལུང་ལ་མི་མཐུན་པའི་བབ་ཚོལ་བྱུང་ནས། གསང་སྔགས་རྡོ་རྗེ་ཐེག་པའི་གཏེར་སྟོན་དུ་མི་འདོད། དེ་ཅི་ཡིན་ཞེ་ན། ས་འོག་གི་གཏེར་འདི་རྨི་ལམ་གྱི་ཉམས་ཤར་བ་ཙམ་མིན། གནས་ལུགས་རིག་པའི་རོལ་རྩལ་གྱི་ཟེའུ་འབྲུའི་སྦུབས་སུ་སློབ་དཔོན་པདྨ་འབྱུང་གནས་ཀྱི་ཐུགས་རྗེའི་རྩལ་ཤར་བ་ཡིན། དེ་ཤར་ནས་ཁ་བྱང་དང་འཕྲད་དེ་ནམ་ཡང་གཏེར་གྱི་མཚན་ཉིད་ཐམས་ཅད།
མ་པང་དུ་བུ་རྒྱུགས་པ་ལྟར་འབྱུང་སྟེ་མཁའ་འགྲོའི་གསང་མཛོད་ཕྱེས་པ་ཡིན། མཁའ་འགྲོའི་གསང་མཛོད་ཕྱེ་བའི་སྐལ་པ་དང་མི་ལྡན་པ་རྣམས་ལ་གཏེར་ཁ་དང་ཁ་བྱང་ཡོད་ཟེར་བ་ཐམས་ཅད་རྫུན་ཡིན་མོད༑ རྒྱུས་མ་བྱས་ན་རྐྱེན་གྱིས་ག་ལ་གཡེང༌། མཚན་ཉིད་མེད་པའི་ལུང་ཞིག་སྣོད་མིན་ལ་འབོག་པར་མི་རིགས་སམ། ཡང་གང་ཟག་གྲགས་འདོད་ཅན་ཁ་ཅིག་གིས་གནས་དང་རི་ལ་གཏེར་འདུག་ཟེར་ནས་ལུང་སྟོན་མཁན་མང་པོ་སྣང་ཡང༌། རང་ལ་གཏེར་མི་དབང་ཞིང་སློབ་དཔོན་གྱིས་ལུང་བསྟན་འབྱུང་བའི་དོན་མེད་པ་ལ། མཁར་སྒོ་མེད་པའི་ནང་དུ་ཆས་ཀ་གང་ཡོད་ཅི་ཤེས། གཏེར་ཡོད་པ་ཤེས་པའི་ཐོག་མ་ལ། གཏེར་གྱི་མཚན་ཉིད་རྟོགས་དགོས་པ་ཡིན་ནོ། ། དེང་སང་གི་སྐབས་སུ་པདྨ་འབྱུང་གནས་ཀྱིས་སྦས་པའི་གཏེར་འདོན་པར་ལས་སླ་བ་དང་སྟབས་བདེ་བར་སེམས་ནས་འདོད་པ་ཕུག་བཅུག་ཅན་ཐམས་ཅད་ཀྱི་མྱོང་ཆོག་པ་ཞིག་ཡོད་པ་འདྲ་སྙམ་ཡང༌།
རྒྱུད་ལུང་ཀུན་དག་ནས་ཐོག་མར་རྩ་གསུམ་གྱིས་དམ་ཚིག་ངོ་ཤེས་པ་ཙམ་དགོས་པ་ཡིན་ནམ། སློབ་དཔོན་པདྨའི་ཞལ་ནས༑ གཏེར་ནི་ཁྱི་རོ་མིན་པ་གང་ལའང་འབྱུང༌། ། གསུངས་པ་ལྟར་སྣ་ཚོགས་སུ་འབྱུང་བ་གཏེར་མི་ཟད་པའི་ཚིག་ཡིན་མོད། གང་མིན་གཅིན་སྐྱག་རང་གི་གཏེར་ལ་ཡོད་པ་མིན། གཏེར་གྱི་ཁ་བྱང་སྤྲང་པོའི་མཛོད་ལ་ཡོད། ། ཅེས་པས་སྐལ་མེད་ཀྱི་སྙིང་དུ་སློབ་དཔོན་དངོས་སུ་བཞུགས་ནས་ལུང་བསྟན་ཡང་ལས་འཕྲོ་མེད་པས་མཐོང་བའི་གོ་སྐབས་མ་མཆིས། སྐལ་ལྡན་སྙིང་ལ་གདམས་ངག་ཚེར་ལྟར་འཛུགས། ཞེས་པ་ལྟར་གཏེར་ལ་དབང་བ་རྣམས་ཀྱིས་གཏེར་མི་འདོན་པ་དང་མི་སྤེལ་བའི་དབང་མེད་པ་ཡིན། དཔེར་ན་ཚིག་དེ་རྣམས་ཀྱི་བརྡ་ཅུང་ཟད་བསྟན་དགོས་པ་ནི་སྤྱིར་མ་འོངས་པར་སངས་རྒྱས་ཀྱིས་བསྟན་པ་གསོ་བའི་གཏེར་ཆེན་དམ་པ་རྣམས་ལ་བར་དུ་གཅོད་པ་དང༌།
མདངས་འཕྲོག་པའི་རིགས་སྔོན་སངས་རྒྱས་བཅོམ་ལྡན་འདས་དང༌། བར་དུ་རིག་འཛིན་པདྨ་འབྱུང་གནས། ཐ་མར་རྗེ་འབངས་ཉི་ཤུ་རྩ་ལྔ་ཡན་དུ་དགྲ་བགེགས་གཤེད་དུ་བསྐོས་པའི། སྡིག་ཏོ་ཅན་རྣམས་གཏེར་ཁ་ལ་ཁག་འདོགས་ནས་རྡོ་རྗེ་ཐེག་པའི་བརྒྱུད་པའི་རྐང་འདྲེན་པར་བརྩམས་ནས༑ ཤ་ལ་སྐྱེས་པའི་ལྦ་བ་ལྟར་འབྱར་བ་ལ་བརྟེན་ནས་ཟོག་པོའི་གྲལ་ཐམས་ཅད་གཏེར་སྟོན་ལ་དཔེ་འདྲེན་པ་དང༌། ཁྱད་པར་མདོ་སྔགས་ཀྱི་བན་བཙུན་དམ་ཉམས་ཐ་ན་མོ་མ་ལྷ་མ་ལྷ་བབ་ཡན་ཆོད་ཀྱི་ཟོག་པོ་རྣམས་ཀྱིས་གཡོ་ཁྲམ་དང་རྫུན་ལ་བརྟེན་ནས། སྤྲང་མོའི་བལ་ཁུག་ཡར་བཏགས་སུ་གཏེར་ཡོད་མ་ཟེར་ཙམ་བྱེད་པས། རྡོ་རྗེ་ཐེག་པའི་ཆོས་ལ་ཆེ་བ་མི་འབྱུང་ཞིང་ཡིད་གཉིས་ཟ་བའི་རྒྱུ་མཚན་དུ་འགྱུར་བ་དང༌། ཆོས་དང་ཆོས་མིན་དབྱེ་བ་མེད་དེ་དགེ་སྡིག་མགོ་མཉམ་ན་བསྟན་པ་ཤུགས་ལ་ཉམས་པ་ཡིན་པས། བརྟག་གཞིག་རྒྱུད་ལུང་དང་གནད་ཀྱི་མན་ངག་ལ་བསྟུན་དགོས་པའི་དོན་ཡང་དེ་ཡིན།
དེ་བས་རྡོ་རྗེ་ཐེག་པའི་སྤྱོད་ཡུལ་མ་ལགས་ཤིང་དེའི་ཆོས་སྒྲ་རྣ་བས་ཐོས་མ་མྱོང་བ་ཁོང་རྣམས་ལ་གཏེར་གྱི་ཁག་ཅི་ཡོད། ཐ་མལ་བློ་རྨོངས་རྣམས་ཀྱིས་འཕྲལ་དཔྱད་བྱས་པ་ཅི་ཆ་འབྲང་བས་མི་གཙང་བ་བྱུང་ན། སྤྱིར་མདོ་སྔགས་སུ་ཐད་ནས་གཞན་གྱི་སྨད་པ་དང༌། རང་གིས་ཕབ་པ་གཉིས་དོན་གཅིག་ཡིན། དེ་ནས་གང་གི་མཚན་ཉིད་བཤད་པའི་རྒྱུ་མཚན་འཕྲལ་དུ་དབྱེ་བ་ཕྱེ་བ་འདི༑ གཏེར་སྟོན་གྱི་ཆོས་པ་ཐམས་ཅད་ལ་ཞེ་བཞག་ནས་རང་ཤེད་བྱེད་པ་མ་ཡིན་གྱིས། ཁུངས་མ་བཙུན་པའི་དཔེ་དང་གདམས་པ་ཕྱོགས་སུ་འཆར་ནས་སླར་ཆོས་པ་ཐམས་ཅད་སྨ་འབབ་པའི་བཙས་སུ་འགྲོ་བས་དེའི་ཆེད་དུ་བརྗོད་པའོ། ། དེ་བས་རང་གཞན་གྱི་དོན་ནུས་པ་ཕྱུང་ནས་གསང་སྔགས་ཀྱི་གཏེར་སྟོན་མང་བ་བྱུང་ན་སྐྱོན་གར་ཡོད། རྐུན་མ་སྡིག་ཅན་མང་བ་ཞིག་ནི་མ་ཡིན། གསང་སྔགས་ཀྱི་གནད་ཤེས་ཏེ་མདོ་སྔགས་གང་ཡང་དོན་རྒྱུད་དང་མཐུན་པའི་གཤའ་མ་ཞིག་བྱུང་ན།
བྱང་ཆུབ་སེམས་དཔའ་མང་ན་སངས་རྒྱས་ཀྱི་རྒྱན་དུ་ཆེ་བ་ཡིན་མོད། མཚན་ཉིད་དེ་ཡོད་པས་གཏེར་སྟོན་པ་ཡིན་ནོ། ། ས་མ་ཡ། ྀཨཚ། ཡང་གཏེར་སྟོན་དང་གང་ཟག་ཕལ་པ་མི་འདྲ་ཞིང་མཚན་ཉིད་བཟང་པོ་ཡོད་པའི་རྒྱུ་མཚན་གང་ཞེ་ན། རིག་འཛིན་རྒྱལ་བའི་གདུང་གསོབ་དམ་པ་ཡིན་པ་དང༌། རྒྱལ་བའི་ལུང་བསྟན་འཕགས་པའི་ཚིག་གིས་ཟིན། མཚན་ཚང་གི་སྤྲུལ་སྐུར་འཁྲུངས། མཁའ་འགྲོའི་གསང་རྒྱ་ཕྱེས། བསྐྱེད་རྫོགས་ཀྱི་སྙིང་པོ་ལོན།
ཆོས་སྒོ་བརྒྱད་ཁྲི་བཞི་སྟོང་མངོན་སུམ་དུ་བཀྲལ། དཔེར་ན་ཚོང་པ་རིན་ཆེན་གླིང་དུ་ནོར་བུ་ལོན་ཏེ་ལོག་པ་ལྟ་བུའི་དུས་སྐབས། མན་ངག་རིན་ཆེན་སྤུངས་པ་ལྟར་གང་ལ་གང་འདོད་སྦྱིན་དུ་ཡོད་པའི་དུས་འདིར། ཡོན་ཏན་མཐོང་བ་རང་དཀའ་མོད་ཀྱང༌། སྐྱོན་དུ་མཐོང་ན་སྐྱོན་མེད་པའི་ཡོན་ཏན་ཡོད་པ་ཐམས་ཅད་ཀྱི་མཚན་ཉིད་སྟོན་དགོས་པ་སྟེ། གསང་སྔགས་རྙིང་མ་བས་སྦྱོར་སྒྲོལ་བྱས་པས་སྤྱོད་པ་ཆོལ་ནས་སློབ་པ་ཉན་ཐོས་ཀྱི་སེར་མོ་བའི་གྲལ་དུ་མི་ཚུད་ན་སངས་རྒྱས་ཐམས་ཅད་ཀྱི་བཞེད་པ་སྟེ། རྙིང་མའི་ཁྱད་ཆོས་མཁའ་འགྲོའི་གསང་ལམ་འདི། ཐོག་མར་ཀུན་ཏུ་བཟང་པོ་ཡབ་ཡུམ་ཐབས་ཤེས་མ་བྲལ། བར་དུ་སངས་རྒྱས་བཅོམ་ལྡན་འདས་རྡོ་རྗེ་འཆང་གི་སྐུར་བཞེངས་ཏེ་ཡུམ་སྒྲོལ་མ་དཀར་སྔོན་རྫུ་འཕྲུལ་གྱིས་ཕྱག་རྒྱ་མཛད། ཐ་མ་རིག་འཛིན་པདྨ་འབྱུང་གནས་ཀྱིས་མཚོ་རྒྱལ་མ་ལ་སོགས་རིགས་བཟང་གི་རིག་མ་ལྔ་བརྒྱ་བསྟེན།
དེ་ཙམ་མ་ཟད་ལུང་ལས་ཀྱང༌། སྲིན་མོ་མ་ཚོགས་རྣམས་ལ་སྦྱོར་བ་མཛད༔ གསང་སྔགས་བསྟན་པ་དང་པོ་དེ་ནས་བྱུང་༔ ཞེས་གསུངས་པ་དང༌། ཕྱིས་འབྱུང་གྲུབ་ཐོབ་ཀྱི་ལམ་རྩ་རླུང་ལ་བརྟེན་ནས་སངས་རྒྱས། མདོ་ལྟར་རྡོ་རྗེ་འཆང་ནས་ཕག་མོ་གྲུབ་པ་ཚུན་ལ་གསང་སྔགས་མ་ཆད་པས་གྲུབ་ཐོབ་ཀྱིས་ལུང་པ་གང་བ་བྱུང༌། སློབ་དཔོན་པདྨ་འབྱུང་གནས་ནས་གཏེར་སྟོན་སྔར་བྱོན་ཐམས་ཅད་ཀྱི་བར་དུ་གསང་བའི་རིག་མ་མ་ཆད༔ ཆོས་ཀྱི་བརྒྱུད་པ་མ་ཆད་ཅིང་ཆོས་ཀྱི་བརྒྱུད་པ་དར་ལ་གྲུབ་ཐོབ་ནམ་མཁའི་སྐར་ཚོགས་ལྟར་བྱུང༌། སྤྱིར་རྒྱུད་སྡེ་ཐམས་ཅད་ལས་བསྐྱེད་རྫོགས་ཡ་བྲལ་བའི་ཆོས་མེད་མོད། དགོས་རྙིང་མ་པ་བསྐྱེད་རྫོགས་སྦྱང་གསུམ་གྱི་བདག་པོ་ཡིན་པས་ཐབས་ཤེས་ཡ་མ་བྲལ་བའི་འབྲས་བུས་ཀྱང་ཉོན་མོངས་པ་ཁ་ཡན་དུ་མ་བཏང་ཞིང་གདམས་ངག་གནད་ཡོད་པས།
དེང་སང་གྲུབ་ཐོབ་ཀྱི་ཟམ་མ་ཆད་པའི་མཚན་ཉིད་དེ་ཡིན། གྲུབ་པ་མ་ཐོབ་ཀྱང་མང་པོའི་ཚོགས་ལ་བསྟུན་པ་སུ་ཡང་མེད། དབེན་རི་ཉུང་ཙམ་ཟིན་དུས་མང༌། རྟོགས་པའི་གདེང་ཚད་ཅུང་ཟད་ཡོད་པ་ཡིན། ཆོས་ཀྱི་དྲོད་ཚད་མྱང་བ་ཡོད་པ་ཡིན། བསྒྲལ་ཀྱང་སྙིང་རྗེས་འདྲེན་པའི་མན་ངག་འགོག་ལམ་དུ་མ་ཤོར་ཙམ་ཡོད་པ་མང༌། དེ་བས་རྡོ་རྗེ་ཐེག་པ་ནི་སྐྱོན་ཅན་གྱི་ཆོས་མ་ལགས་སོ། ། འོ་ན་མདོ་ལྟར་དུ་སྲུང་བའི་སྡོམ་པ་ཕལ་ཆེར་རྫ་བེའུ་ཆག་པ་ལྟར་འགྲོ་བ་འདི་རྣམས་ཀྱི་རྗེས་སུ་འབྲང་བ་ཡིན་ནམ། དེ་ནི་མ་ཡིན་ཏེ། རྡོ་རྗེ་ཐེག་པར་བསྲུང་དུ་མེད་པའི་དམ་ཚིག་ལྔ་ཡོད་པ་ཡིན་མོད།
དེ་ནི་མེད་པས་ལེན་པ་འདྲ། སྣོད་ཆགས་པ་དང་བཅུད་བོ་བ་གཉིས་འདུག ། རྡོ་རྗེ་ཐེག་པ་ནི་གསེར་དངུལ་གྱིས་སྣོད་ཞུམ་ཡང་སླར་བཟོ་བ་ཡང་རང་མལ་དུ་ལོག་པ་ཡིན། འོ་ན་དཀྱིལ་འཁོར་གྱི་དབང་བཞིའི་དོན་ཧ་ལམ་ཙམ་མ་གོ་བ་རྣམས་བླ་མ་དང་སྒོམ་ཆེན་དགེ་བའི་བཤེས་ཀྱི་གྲལ་དུ་འདུག་ཆོག་པ་དང༌། རྙིང་མ་པའི་གཏེར་སྟོན་བསྐྱེད་རྫོགས་ཀྱི་སྙིང་པོ་བླང་ནས་ཆོས་སྒོ་བརྒྱད་ཁྲི་བཞི་སྟོང་གསེར་ཕྱེ་ཐང་མར་དུ་བརྡལ་བ་ལྟར་བསྟན་པ་འདི་རྣམས། སྐྱོན་ཅན་ཞིག་ཡིན་ན་སེར་མོ་བ་གཤའ་མའི་གྲལ་མ་སླེབས་པའི་མཐོང་ཡུལ་འདྲ་སྐྱེས་པ་ཡིན་ཤས་ཁ་ཀྱང༌། དོན་མེད་ཚིག་ཚོགས་ཕལ་ཆེར་སེམས་ཅན་རྣམས་ཕལ་པའི་རིགས་རྣམས་ཁ་རླུང་ལོང་བའི་སྐྱོན་ཡིན་ནོ། དེའི་ཕྱིར་ན་རྨུ་རྒོད་སྙིགས་མའི་སེམས་ཅན་རྣམས་རྡོ་རྗེ་ཐེག་པ་ཐར་ལམ་གྱི་ཐེམ་སྐས་ཡིན་པ་ལ་སྒྲོ་སྐུར་གྱིས་གཡེང་ནས་ངན་སོང་དུ་སྐྱེ་བའི་ལས་ཆེན་པོ་མི་བསགས་པར་འཚལ། འདི་ནི་ཧང་ཁོག་ཙམ་བསྡུས་ནས་བཤད་པ་ཡིན་ཞིང་སླར་འདིས་མི་ངོམས་པ་རྣམས་ལ་རྒྱས་པར་དགོས་ཀྱང་འབྱུང་བར་འགྱུར་རོ༑ ༑ དེ་ཡང་སྔ་འགྱུར་རྡོ་རྗེ་ཐེག་པ་ལོ་རྒྱུས་ལྟ་བུ་ཅུང་ཟད་བསྟན་ཏེ་བཀྲལ་བ་འདི་རྣམས་ཆེད་དུ་བསྐུལ་མཁན་མ་བྱུང་ན་གོང་གི་བརྡ་ཡིག་མཚམས་ནས་མི་བཤད་བཞག་པར་བྱ།
ས་མ་ཡ༔ ཨེ་མ་རྒྱུད་ལུང་རྒྱ་མཚོའི་མན་ངག་ཀློང་མཛོད་འདི༔ བདེ་ཆེན་འཁྱིལ་བའི་དཔལ་གྱི་བེའུ་ནས༔ སྤྲོས་པའི་འོད་ཟེར་རྡོ་རྗེའི་སྦུ་གུར་འཕྲོས༔ པདྨའི་ཟེའུ་འབྲུར་སོན་ནས་གཡོ་བའྀ་བཅུད༔ རིན་ཆེན་ཕྲེང་བའི་སྲུབ་ནས་ལེགས་ཐོན་པ༔ ཐབས་ཤེས་ཟུང་གིས་འདུ་འཕྲོའི་ཆ་ཤས་ཀྱིས༔ མཁྱེན་རབ་དྲྭ་བ་གསལ་བྱེད་ལོགས་སུ་བཀོད༔ མི་ཟད་རྒྱན་གྱི་འཁོར་ལོར་བརྒྱུད་པའི་ཚོགས༔ ནམ་ཡང་འདུ་འཕྲོ་མེད་པའི་ཕུལ་བྱུང་སྟེ༔
བློ་གྲོས་བུམ་པའི་རྒྱུད་ལ་སྐྱེ་བར་ཤོག༔ ས་མ་ཡ༔ རྒྱ་རྒྱ་རྒྱ༔ ཤནཐརྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གསང་རྒྱ༔ གཏད་རྒྱ༔ ཐིམ་རྒྱ༔ སྔགས་འཆང་རྡོ་རྗེ་བདུད་འདུལ་ཀུན་གྲོལ་རོལ་པ་རྩལ་གྱིས་ལྕགས་བྱི་ལོར་སྦས་ཚལ་རྔམ་པ་རོང་ནས་གདན་དྲངས་ཤིང༌།
ཤིང་ཕོ་འབྲུག་ཟླ་རྒྱལ་བ་དང་པོར་ཤོག་སེར་རྩ་རི་ཏ་སེ་ཚོན་གསུམ་པ་ཞིག་གི་ལོགས་ནས་ཞལ་བཤུས་སོ། ། སརྦ་མངྒ་ལཾ།། །། ཁ༽ ༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དབང་ཆེན་ཀུན་མཁྱེན་སྙིང་པོའི་སྒྲུབ་པ་སྤྱིའི་དབང་རྫོང་བཞུགས་སོ༔ ༁ྂ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ དབང་ཆེན་ཀུན་མཁྱེན་སྙིང་པོ་བསྟན༔
ཡི་གེར་ཐོབ་ལ་གཏེར་དུ་སྦོས༔ ད་ལྟ་སྤེལ་བའི་གནས་མ་ཡིན༔ ལྔ་བརྒྱ་དུས་ཀྱི་ཐ་མ་ལ༔ ཐུགས་སྲས་གཏེར་བདག་གླིང་ལ་སྤྲོད༔ ས་མ་ཡ༔ རྒྱ་རྒྱ་རྒྱ༔ དབང་བསྐུར་བྱ་བའི་རིམ་པ་ནི༔ སྒྲུབ་ཁོག་ལྟར་གྱི་དབང་རྫས་དང་༔ བྱེ་བྲག་དཀྱིལ་འཁོར་ཡོངས་རྫོགས་ཀྱི༔ རབ་ནི་ཙཀླི་འབྲིང་ས་བོན༔
ཐ་མ་རྩ་བའི་ལྷ་གྲངས་དང་༔ ཕྱི་ཡི་བཀའ་སྐྱོང་ཚོམ་བུར་བསྡུ༔ གཞུང་གི་མཆོད་རྫས་ཚང་བྱས་ནས༔ དབང་ལ་འཇུག་པའི་རིམ་པ་ནི༔ དཀར་གཏོར་གསེར་སྐྱེམས་རྒྱས་པར་གཏོང་༔ སློབ་མ་མང་ཉུང་གང་ལྟར་ལ༔ ཡང་ན་ཁྲུས་བྱས་གོས་དཀར་གྱོན༔ ཁྲོམ་ཆེན་ཡིན་ན་མེ་ཆུ་བྱ༔ དང་པོ་སྒྲུབ་ཁང་ཤར་སྒོ་ནས༔ ཧོཿ
སྒོ་བ་ཆེན་པོ་དགོངས་སུ་གསོལ༔ ཆེ་མཆོག་ཁྲག་འཐུང་དཀྱིལ་འཁོར་དུ༔ སྐལ་ལྡན་ལས་ཅན་འཇུག་པའི་ཕྱིར༔ རིག་པ་ཡེ་ཤེས་འཆར་སྒོ་ཕྱེས༔ སྒོ་བ་རྣམས་ཀྱིས༔ ཧོཿ ངེད་རྣམས་འཇིགས་བྱེད་མ་རུངས་པ༔ སྐལ་མེད་འཇོམས་པའི་གཉེན་པོ་ཡིན༔ མ་དག་འཁོར་བའི་འཁྲུལ་རྒྱུན་གཅོད༔ ཁྱེད་རྣམས་དམ་ཚིག་ལྡན་ངེས་སམ༔
སྤྱི་ནས༔ ཧོཿ ངེད་རྣམས་སྐལ་ལྡན་དམ་ཚིག་ཅན༔ སྔོན་དབང་བཟང་ཞིང་ཕྱི་འཕྲོ་ལེགས༔ ཁྱེད་རྣམས་རྒྱུ་འབྲས་སྒོ་སྲུང་ཉིད༔ ཕྲ་ཞིབ་སྟོན་པས་སྒོ་ཕྱེས་འཚལ༔ ངེད་རྣམས་ཅི་བཞིན་དམ་ལ་གནས༔ དེ་ནས་མེ་ཧོམ་ཆུ་དང་ཐུན་ཞལ་ལས་ཤེས༔ གིང་ཆེན་རྣམས་ཀྱིས་བགེགས་བསྐྲད་ཅིང་༔ རོལ་མོ་དང་བཅས་ནས༔
ཧོཿ དེ་ལྟར་དམ་ཚིག་བསྲུང་ལགས་ན༔ མ་རིག་ཉོན་མོངས་སྒོ་བཀག་སྟེ༔ རང་བྱུང་ཡེ་ཤེས་འཆར་སྒོ་དབྱེ༔ སྐལ་མེད་བདུད་དང་བར་ཆད་འདུལ༔ ཨོཾ་བཛྲ་ཀྲོ་ཏ་གིང་ཀ་ར་གྷྲྀ་ཝ་ཧཱུྃ་ཧཱུྃ་བྷྱོ་བྷྱོ༔ ལོག་འདྲེན་བདུད་དང་བར་ཆད་ངན་པ་མཱ་ར་ཡ་ཨུ་ཙ་ཏ་ཡ་ཕཊ྄ཿ ཅེས་ཐུན་གྱིས་བྲབས་ཏེ་རྒྱུད་མ་དག་པ་རྣམས་དག་པར་བྱས་ཏེ༔ དབང་གི་བྱ་བ་མ་རྫོགས་བར༔ ཕྱི་ནང་ངོ་གསར་རམ་དམ་ཚིག་མ་བླང་བ་ལ་བསྐུར་དུ་མི་རུང་༔
དེ་ནས་ཡོལ་བའི་ཕྱི་ནས་ལས་ཀྱི་སློབ་དཔོན་ལ་ཞུ་བ་ནི༔ ཧོཿ རྡོ་རྗེ་སློབ་དཔོན་དགོངས་སུ་གསོལ༔ ཆེ་མཆོག་ཡེ་ཤེས་དཀྱིལ་འཁོར་དུ༔ སྐལ་ལྡན་ལས་ཅན་འཇུག་ཕྱིར་དུ༔ རྡོ་རྗེ་རྒྱལ་པོས་གནང་བར་སྩོལ༔ སློབ་དཔོན་གྱིས༔ ཧོཿ འདི་ནི་ཆེ་མཆོག་རྡོ་རྗེའི་དབྱིངས༔ ཁྲག་འཐུང་གསང་བའི་ཕོ་བྲང་ཡིན༔
ཁྱེད་རྣམས་སྣོད་མཆོག་ལྡན་ལགས་ན༔ ཁས་ལོངས་བདག་གིས་དབང་མཆོག་སྦྱིན༔ སློབ་མས༔ ཀྱཻཿ མི་ཕྱེད་དབྱིངས་ཀྱི་དཀྱིལ་འཁོར་ལ༔ རིགས་ལྡན་རྣལ་འབྱོར་ཅིས་མི་དད༔ སྣོད་ལྡན་བདག་ལ་གནང་བ་སྩོལ༔ བླ་མེད་དམ་ཚིག་སྲོག་ལྟར་བསྲུང་༔ དེ་ནས་རྡོ་རྗེ་སློབ་དཔོན་གྱིས་ཡེ་ཤེས་ལྔ་ཡི་དར་ཐག་བརྐྱངས་ཏེ༔ སློབ་མ་རྣམས་ཀྱིས་སྣེ་མོར་འཇུ་ཞིང་འཁྲིད༔
རོལ་མོ་དང་རྐང་གླིང་གཏོང་༔ ཧཱུྃ༔ ང་ནི་ཆེ་མཆོག་ཧེ་རུ་ཀཿ ལྷུན་གྲུབ་ལྔ་ལྡན་དཀྱིལ་འཁོར་དུ༔ ལས་སད་སྨོན་ལམ་ལྡན་རྣམས་ཤོག༔ ཐེ་ཚོམ་ཅན་རྣམས་ཕྱིར་དེངས་ཤིག༔ ཅེས་རིག་པ་ཡེ་ཤེས་ཀྱི་ལམ་དུ་ཁྲིད་དེ་གྲལ་དུ་འཁོད་ལ༔ དམ་ཆུ་སྦྱིན༔ ཧཱུྃ༔ འདི་ནི་དམ་ཚིག་བླ་མེད་ཆུ༔
བསྲུངས་ན་དངོས་གྲུབ་སྣ་ཚོགས་བརྙེས༔ ཉམས་ན་སྙིང་ཁྲག་ལས་མཁན་དགྱེས༔ དེ་བས་དམ་སྲུངས་ས་མ་ཡ༔ ཨོཾ་བཛྲ་ཀརྨ་དུ་པཱ་ལ་ནན་ས་མ་ཡ་ཨི་དནྟེ་ན་ར་ཀན༔ སློབ་མ་རྣམས་ལ་དབང་མ་རྫོགས་བར་དུ་རྐྱེན་བསྲུང་ཕྱིར་རྡོ་རྗེས་རྒྱས་བཏབ་ཅིང་དཔུང་སྐུད་གཏད་པ་ནི༔ ཨོཾ་བཛྲ་ཧེ་རུ་ཀ་ཀྲོ་ཏ་ཀྲོ་ཏི་མ་མ་ཙཀྲ་རཀྵ་བྷྲཱུྃ་ཧཱུྃ༔ ཞེས་སྔགས་ལ་ཕོའི་གཡས་མོའི་གཡོན་དུ་འདོགས་སོ༔ ཧཱུྃ༔ ཡེ་ཤེས་ལྔ་ཡི་ངོ་བོ་ཉིད༔ དཀྱིལ་འཁོར་བར་ཆོད་བསྲུང་བ་དང་༔
དབང་རྣམས་རབ་ཏུ་གནས་པའི་ཕྱིར༔ དམ་ཚིག་རྡོ་རྗེས་རྒྱས་བཏབ་བོ༔ ཨོཾ་བཛྲ་ས་མ་ཡ་ཏིཥྛ་ཙཀྲ་ཧཱུྃ༔ དེ་ནས་ཀུ་ཤ་གཏད་ཅིང་༔ ཧཱུྃ༔ སྔོན་ཚེ་བྱང་ཆུབ་སེམས་དཔའ་ཡིས༔ རྩྭ་མཆོག་ལ་ནི་གདན་བྱས་ཏེ༔ མ་གྷའི་ཤིང་ལ་སྐུ་རྒྱབ་གཏད༔ རྟེན་འབྲེལ་བརྟགས་ཤིང་རྫོགས་སངས་རྒྱས༔ ཨོཾ་བཛྲ་ཨ་ས་ན་གྷ་ཏ་རུ་པ་ས་མུངྒ་ཏེ་ཨཱཿཧཱུྃ༔
དེ་ནས་རྟེན་འབྲེལ་བརྟག་ཅིང་དལ་པདྨ་འདབ་བརྒྱད་དམ་རིགས་ལྔའི་ཐོག་སོགས་ལ༔ སོ་ཤིང་མགོ་བོ་པདྨ་ཡོད་པ་རྩ་བ་རྒྱ་མདུད་ཅན་ལ་རང་གི་སྒྲིབ་པ་ཆེ་ཆུང་དང་༔ བསྒྲུབ་པའི་དཀྱིལ་འཁོར་དུ་འཇུག་པ་ལ་སྐལ་བ་ལྡན་ནམ་མི་ལྡན་བརྟག་པའི་སྨོན་ལམ་བཏབ་ཅིང་དོར༔ སྐལ་པ་ལྡན་ན་མེ་ཏོག་དཀྱིལ་དུ་གྱུ༔ མི་ལྡན་པར་རང་ལ་མགོ་བསྟན་ན་དཀྱིལ་འཁོར་ལ་ཕྱག་འཚལ་བསྐོར་བ་བྱེད༔ ཡི་དམ་ལྷ་དང་རྡོ་རྗེ་སློབ་དཔོན་ལ་བཤགས་པ་བྱ༔ དགོང་མོ་ཡང་དཀྱིལ་འཁོར་གྱི་ཕྱོགས་སུ་མགོ་གཏད་ཅིང་ཉལ༔ དེ་ནས་སོ་ཤིང་དོར་བ་ནི༔ ཧཱུྃ༔ ལུས་ངག་ཡིད་ཀྱི་སོ་ཤིང་ལ༔
རྟེན་འབྲེལ་དབང་པོའི་མེ་ཏོག་བརྒྱན༔ དེ་རིང་བཟང་ངན་ལས་འཕྲོ་བརྟག༔ ཙིཏྟར་གྲུབ་པ་བཞིན་དུ་ཤོག༔ ཨོཾ་ས་མ་ཡ་པུཥྤེ་ཕ་ལ་མ་མ་སིདྡྷི་ཧོཿ ཞེས་དོར༔ རྟེན་འབྲེལ་དང་མི་ལྡན་ན་དཀྱིལ་འཁོར་བསྟན་དུ་མི་རུང་༔ ཞེས་པ་ལྟར་ལེགས་པར་བརྟག༔ རྨི་ལམ་དུ་ཉི་མ་ཤར་བ་དང་དུང་འབུད་པ་དང་རྔ་བརྡུངས་པ་དབྱངས་ལེན་པ་སོགས་རྟེན་འབྲེལ་ཆེ་བར་གྱུར་ན་རབ་མ་གྱུར་ན༔ ལས་ཀྱི་སྒྲིབ་པ་འཐུག་པ་ཡིན་པས༔ དགེ་སྦྱོར་དང་ཚོགས་བསྐང་ལ་འབུང་དགོས༔
དེ་ནས་རྡོ་རྗེ་སེམས་དཔའྀ་བཟླས་ལུང་ནི༔ ཧོཿ རང་གི་སྤྱི་གཙུག་ཟླ་གདན་དབུས༔ བཅོམ་ལྡན་རྡོར་སེམས་དུང་མདོག་སྐུས༔ རྡོར་དྲིལ་བསྣོལ་ཐབས་སྐྱིལ་ཀྲུང་བཞུགས༔ རྣལ་འབྱོར་དམར་མོ་གྲི་ཐོད་འཁྱུད༔ ལོངས་སྤྱོད་རྫོགས་སྐུའི་ན་བཟའ་བཀླུབས༔ སྣང་སྟོང་མ་འགགས་ལམ་གྱིས་གསལ༔ སྐུ་གསུང་ཐུགས་ཀྱི་ས་བོན་ལས༔ འོད་འཕྲོས་ཡེ་ཤེས་སེམས་དཔའ་ནི༔
རང་འདྲ་དབང་ལྷས་བསྐོར་བར་བྱོན༔ སྤྱི་བོར་ཞུ་ནས་སྙིང་ཁར་ཐིམ༔ ཐུགས་ཀར་ཧྲཱིཿཡིག་དཀར་པོའི་མཐར༔ སྔགས་ཕྲེང་འོད་ཟེར་དྲྭ་བ་ཅན༔ གཡས་གཡོན་བསྐོར་ནས་སྡིག་སྒྲིབ་དག༔ ཆུ་ཤེལ་དྭངས་མའི་སྒོང་ལྟར་གྱུར༔ ཨོཾ་བཛྲ་ས་ཏྭ་ཧཱུྃ༔ ཞེས་ཡིག་བརྒྱའམ་ས་ཏྭ་གང་མང་བཟླས་ཤིང་ཕྱ་ལེ་མཎྜལ་ཕུལ༔ ཧོཿ རྡོ་རྗེ་སེམས་དཔའ་རིགས་ཀྱི་གཙོ༔
བདག་ལ་དགོངས་པར་མཛད་དུ་གསོལ༔ གླིང་བཞི་རི་རབ་མཎྜལ་འབུལ༔ ལུས་ངག་ཡིད་ཀྱི་སྡིག་པ་བཤགས༔ སྐུ་གསུང་དམ་ཚིག་སྡོམ་པ་བསྲུང༔ ཡང་དག་སངས་རྒྱས་ཐོབ་པར་ཤོག༔ ཅེས་རྗེས་ཟློས་བྱ༔ དེ་ནས་མིག་དར་དང་བཅས་གྲལ་དུ་འཁོད༔ དམ་ཆུ་སྦྱིན་པ་ནི༔ ཧཱུྃ༔ འདི་ཉིད་འདའ་དཀའ་རྡོ་རྗེའི་ཆུ༔
དམ་ཚིག་གཉན་གྱིས་སྡོམ་པ་སྲུངས༔ ཉམས་ན་ན་རཀ་དམྱལ་བར་ལྟུང་༔ ཚུལ་བཞིན་ལྡན་ན་དངོས་གྲུབ་ཐོབ༔ ཨོཾ་བཛྲ་ས་མ་ཡ་ཁཾ་ཨི་དནྟེ་ན་ར་ཀན༔ ཞེས་དམ་ཆུ་སྦྱིན༔ དེ་ནས་མཎྜལ་ཐོགས་ཏེ༔ ཧོཿ དཔལ་ཆེན་རྡོ་རྗེ་སློབ་དཔོན་དང་༔ ཕྱི་ནང་གསང་བའི་དཀྱིལ་འཁོར་གཙོར༔ ལུས་ངག་ཡིད་གསུམ་མཎྜལ་འབུལ༔
བདག་ཅག་དཀྱིལ་འཁོར་འཇུག་སྨིན་སྩཽལ༔ ཨོཾ་ཀཱ་ཡ་ཙི་ཨ་བྷེ་མཎྜལ་ཧོཿ རྡོ་རྗེ་སློབ་དཔོན་གྱིས༔ ཀྱཻཿ ཁྱེད་རྣམས་སྐལ་ལྡན་ལས་འཕྲོ་ཅན༔ མི་འདའ་རྡོ་རྗེའི་དམ་ཚིག་མཆོག༔ བསྲུངས་ན་དབང་བཞི་དོན་དང་ལྡན༔ བླ་མེད་དཀྱིལ་འཁོར་འདི་འདྲ་དཀོན༔ ཨོཾ་དྷརྨ་གུ་ཧྱ་ཙཀྲ་སཏྭཾ༔ སློབ་མས༔
ཧོཿ བླ་མ་སངས་རྒྱས་ཉིད་མཆོག་འདོད༔ དམ་ཆོས་ཡེ་ཤེས་ལྔ་རུ་མྱོང་༔ དམ་ཚིག་སྙིང་གི་ཁྲག་ལྟར་བསྲུང་༔ སྐྱོན་སྤང་དག་སྣང་ལ་གནས་སོ༔ བླ་མས༔ ཧོཿ ཁྱེད་རྣམས་སྣོད་ལྡན་རིགས་ཀྱི་སྲས༔ སྐལ་ལྡན་ལས་འཕྲོ་སད་པའི་བུ༔ བླ་མེད་གསང་བའི་དལ་དུ་འཇུག༔
དཀྱིལ་འཁོར་དབང་རྫོགས་སྨིན་པར་བསྐུར༔ ཨོཾ་མ་ཧཱ་རསྨི་བྷ་ཝ་སཏྭཾ༔ དེ་ནས་ཉག་གཅིག་ཆོས་སྐུ་རིག་པ་ཡེ་ཤེས་རྡོ་རྗེ་ཐོགས་ནས༔ སློབ་མས༔ ཧོཿ ཉོན་མོངས་ནད་སེལ་ཡེ་ཤེས་སྨན༔ མ་རིག་བཅོམ་པའི་ཤེས་རབ་སྤྱན༔ ཟང་ཐལ་རྡོ་རྗེ་སློབ་དཔོན་གྱིས༔ བདག་གི་རབ་རིབ་མུན་སེལ་སྩོལ༔ སློབ་དཔོན་གྱིས༔
ཧོཿ ང་ནི་ལྟ་བའི་ཡེ་ཤེས་རྒྱལ༔ སྒྲིབ་གཡོགས་འཁྲུལ་བའི་དབྱིངས་དང་བྲལ༔ རིག་པ་ཆོས་དབྱིངས་ཐུར་མ་ཡིས༔ ཁྱོད་ཀྱི་མ་རིག་ལིང་ཏོག་བསལ༔ ཨོཾ་བཛྲ་དྷརྨ་ཙཀྵུ་པྲ་ཝེ་ཤ་ཡ་ཕཊ྄ཿ ཐུར་མས་མིག་དར་བསལ་ཏེ་མོས་པའི་སྤྲོ་བ་དང་བཅས་ནས་ཕྱག་འཚལ་ལོ༔ སློབ་མས༔ ཀྱཻཿ གསང་སྔགས་དཀྱིལ་འཁོར་རླབས་པོ་ཆེ༔
ངོ་མཚར་ཆེ་ཞིང་སྤྲོ་བ་བསྐྱེད༔ ངེད་རྣམས་མ་དག་རྨོངས་པའི་རྒྱུ༔ འདི་དོན་དཀྱིལ་འཁོར་ངོ་སྤྲོད་སྩོལ༔ སློབ་དཔོན་གྱིས༔ ཧོཿ བླ་མེད་གསང་བའི་དཀྱིལ་འཁོར་འདི༔ སྙིང་པོ་ཡེ་ཤེས་དགུ་དང་ལྡན༔ རྣམ་དག་བློ་ཡིས་བཅོས་པ་ཡིན༔ ཡེ་ནས་རང་བྱུང་ངོ་སྤྲོད་བྱ༔ ཨོཾ་སྭ་བྷཱ་ཝ་དྷརྨ་ཧཾ༔
དེ་ནས་དཀྱིལ་འཁོར་གྱི་རྣམ་བཤད་ཆེན་མོ་བྱ་བ་ནི༔ ཧོཿ འདུས་པའི་འཁོར་སྐལ་ལྡན་རྣམས་ལེགས་པར་ཉོན་ཅིག༔ དཀྱིལ་འཁོར་དབྱིངས་ནས་གྲུབ་པ་ནི༔ ཆོས་སྐུ་སྐྱེ་བ་མེད་པའི་བརྡ༔ རླུང་རྡོ་རྗེ་རྒྱ་གྲམ་སོགས་འབྱུང་བ་ལྔ་ལས་གྲུབ་པ་ནི༔ གཞི་ཡེ་ནས་སྣོད་བཅུད་དཀྱིལ་འཁོར་ཡིན་པའི་བརྡ༔ རྒྱུ་རྐྱེན་སྟོང་པའི་ཧཱུྃ་དང་བྷྲཱུྃ་ལས་གྲུབ་པ་ནི༔ དབྱིངས་རིག་གཉིས་སུ་མེད་པའི་བརྡ༔ རིན་པོ་ཆེ་སྣ་ཚོགས་ལས་གྲུབ་པའི་ཟླ་གམ་དམར་པོ་སྒོ་གཅིག་ནི༔
ཀུན་གྱི་རིག་པ་འཆར་སྒོ་གཅིག་པའི་བརྡ༔ ཕྱི་ནང་མི་སྒྲིབ་ཅིང་བཀྲ་ཤིས་རྟགས་བརྒྱད་རྒྱལ་སྲིད་སྣ་བདུན་གྱིས་སྤྲས་པ་ནི༔ ཆོས་ཀུན་ཟང་ཐལ་ལ་ལམ་བདུན་མི་རྟོག་པ་བརྒྱད་དང་ལྡན་པའི་བརྡ༔ ནང་རིམ་ཆོས་འཁོར་ཉི་ཟླའི་འོད་ཀྱི་གོང་བུ་དང་རྒྱན་དར་སྣ་ཚོགས་འཕྱང་བ་ནི༔ ས་བཅུ་གསུམ་རང་ལ་རྫོགས་ཏེ་ཙིཏྟ་ཤ་ཡི་སྒྲོན་མེའི་དཀྱིལ་ནས་རྒྱངས་ཞག་ཆུ་ཡི་འོད་ཟེར་སྣང་བ་དཀར་དམར་ལ་རིག་དང་མ་རིག་པ་སྣ་ཚོགས་བློ་འདས་སུ་འཆར་བའི་བརྡ༔ དེའི་དབུས་སུ་པདྨ་དམར་པོ་འདབ་མ་སྟོང་ལྡན་ཡོད་པ་ནི༔ ཀུན་གཞི་སྐྱོན་གྱིས་མ་གོས་པའི་བརྡ༔ དེའི་ཕྱི་རོལ་དུ་འདབ་མ་བཞི་དང་བརྒྱད་ཡོད་པ་ནི༔ ལམ་བཞི་ཤེས་པ་བརྒྱད་དག་པའི་བརྡ༔ དབུ་རུ་གནམ་ལྕགས་རྡོ་རྗེ་རྩེ་དགུ་ཧཱུྃ་སྒྲ་དང་ལྡན་པ་ནི༔
དཔལ་ཆེན་ཆེ་མཆོག་ཁྲོ་རྒྱལ་རང་བྱུང་རིག་པའི་དབྱིངས་ལ་ལྷུན་གྲུབ་ཤར་བའི་བརྡ༔ ཡེ་ཤེས་ལྔའི་ཚོམ་བུ་དང་ལྡན་པ་ནི༔ ས་བརྒྱད་རྟོགས་པ་མངོན་དུ་གྱུར་པའི་བརྡ༔ གྲུ་བཞི་སྒོ་བཞི་དང་ལྡན་པ་ནི༔ ཕྲིན་ལས་རྣམ་བཞི་ཚད་མེད་བཞིར་མཚོན་པའི་བརྡ༔ རྩིག་པ་རྣམ་པ་ལྔར་བྷནྡྷའི་ཁ་བད་དང་ལྡན་པ་ནི༔ ཡེ་ཤེས་ལྔའི་རང་བཞིན་ལས་མ་འགགས་པའི་ཆོ་འཕྲུལ་འགྱེད་པའི་བརྡ༔ ཁྲོ་ཆུའི་གཟེར་གྱིས་བསྡམས་ཤིང་རྨང་ཕ་ལམ་ལས་གྲུབ་པ་ནི༔ ཆོས་སྐུ་རྟོག་མེད་ཀྱི་གཟེར་ལ་འགྱུར་ལྡོག་མེད་པའི་བརྡ༔ ལྷ་བརྒྱད་ཀླུ་བརྒྱད་ཀྱི་ཀ་གདུང་དང་ལྡན་པ་ནི༔
རྣམ་ཤེས་ཚོགས་བརྒྱད་དག་ནས་མི་རྟོག་པའི་རིག་པ་བརྒྱད་ལྡན་པའི་བརྡ༔ རྒྱུ་སྐར་གྱི་དྲལ་ལྕམ་བཏབ་ཅིང་ཞིང་ལྤགས་ཀྱི་ཐོག་ཕུབ་པ་ནི༔ རྩ་ཁམས་ཐིག་ལེ་གྲངས་མེད་གནས་ཤིང་བེམ་ཤུན་གྱི་རྒྱན་དང་ལྡན་པའི་བརྡ༔ ཉི་ཟླའི་ཀ་ཞུ་གཡུ་འབྲུག་གིས་བརྒྱན་པ་ནི༔ ཨ་ཧཾ་ཐབས་ཤེས་ཁ་སྦྱོར་རླུང་འབྱིན་འཇུག་གི་རང་སྒྲ་དང་ལྡན་པའི་བརྡ༔ ཆུ་སྲིན་གྱི་ཀ་གདན་བྱས་ཤིང་ནང་རཀྟའི་ཞམ་ཆུ་དང་མེ་རི་འབར་བ་ནི༔ ཡེ་ནས་རླུང་སྒྲ་གཅན་གྱིས་རྣམ་ཤེས་བཟུང་ནས་གཏོང་དུ་མེད་ཅིང་ཕུང་པོ་ལྷའི་ཕོ་བྲང་སྟོད་ཆུ་དང་སྨད་མེ་ཡི་རང་བཞིན་ལས་གྲུབ་པའི་བརྡ༔ མི་ལྤགས་ཀྱི་བླ་བྲེ་དོན་སྙིང་ལྔ་ཡི་འཕན་འཕྱང་བ་ནི༔ རྣམ་ཤེས་ཆགས་པའི་རྟེན་ཉིང་ལག་བརྒྱད་ཡིན་པའི་བརྡ༔ རིན་ཆེན་ཕ་གུ་རུས་པའི་རྒྱན་དང་ལྡན་པ་ནི༔
རང་སེམས་ཡེ་ནས་འདོད་རྒུ་འབྱུང་ཞིང་ཚོགས་དྲུག་མ་འགགས་པའི་བརྡ༔ དྲྭ་བ་མུན་ནག་ལ་མེ་འབར་ཞིང་སྒྲ་སྒྲོགས་པ་ནི༔ ཡེ་ཤེས་ལྔ་ལ་གཞི་མ་རིག་པའི་དྲི་མ་བྲལ་ཏེ་འཁྲུལ་རྟོག་ཆོས་ཉིད་དུ་གྲོལ་ཞིང་གྲགས་སྟོང་གི་བརྡ༔ རྒྱུ་མ་དང་བརྒྱུས་པའི་དྲིལ་བུ་རྔ་ཡབ་འཕན་རྩེ་གསུམ་པས་བརྒྱན་པ་ནི༔ ཤེས་རིག་མ་འགགས་པའི་རང་རྩལ་སྐུ་གསུམ་འདུ་འབྲལ་མེད་པའི་བརྡ༔ མི་ཡི་དྲྭ་བ་མཁལ་མཆིན་ཕོ་རྡོ་བརྐྱངས་ཤིང་གཡེར་ཁའི་སྒྲ་སྒྲོགས་པ་ནི༔ འཁོར་འདས་ཀུན་གྱི་སྒྲ་ཐམས་ཅད་ཚིག་གི་བརྡ་དགོས་པའི་བརྡ༔ རླུང་རས་མི་ལྤགས་སྟག་ལྤགས་སྦྲུལ་སོགས་འཕྱང་བ་ནི༔ ཡེ་ཤེས་ལྔ་ཡི་རང་རྩལ་གྱིས་ཉོན་མོངས་པ་སྣ་ཚོགས་གཡེར་བའི་བརྡ༔ མདའ་ཡབ་དཀར་པོ་ཤེལ་དང་རྒྱང་གྲགས་བྱི་རུ་གཡུ་སོགས་རིན་པོ་ཆེའི་མཆོད་རྟེན་དང་ལྡན་པ་ནི༔
དབྱིངས་མ་བཅོས་ལྷུན་གྲུབ་འབྱུང་བ་རིན་པོ་ཆེའི་མཆོད་རྟེན་ཡིན་པའི་བརྡ༔ ཕྱོགས་བཞིའི་ཀ་བ་གཤིན་རྗེ་དང་གདུང་མ་ཕྱོགས་སྐྱོང་ཁྲོ་བོ་ཁྲོ་མོའི་ཞུ་ལ་ཀེང་རུས་ཀྱི་ཀ་རྒྱན་ཀླུའི་གདན་བྱས་པ་ནི༔ དབྱིངས་ཀྱི་དཀྱིལ་འཁོར་རང་བྱུང་ཁྲོ་བོའི་ཕོ་བྲང་ལོག་ལྟ་ཅན་གྱིས་མི་མཐོང་བའི་བརྡ༔ ཞིང་སྐྱོང་ཕོ་མོ་འཕྲོ་ཞིང་ཕྱོགས་བཞིའི་ཀ་རྒྱན་སེངྒེ་འབྲུག་ཆུ་སྲིན་སྟག་ལས་བྱས་པ་ནི༔ ཆེ་མཆོག་དཀྱིལ་འཁོར་ཕྱི་རོལ་དུ་ཤ་ཟ་འགྱུ་བས་དམ་མེད་རྣམས་བགྲོད་དུ་མི་བཏུབ་པའི་བརྡ༔ རྟ་བབས་བཞིར་མ་མོ་ཀེའུ་རི་མ་འཕྲོ་ཞིང་ཀློང་དགུར་ཁང་བཟང་དགུ་དང་ལྡན་པ་ལས་མ་མོ་ཀེའུ་འགྱུ་བ་ནི༔ ཚད་མེད་པའི་ངོ་བོར་བདག་འཛིན་བྲལ་ཞིང་སྒོ་དགུ་རྣམས་རྣམས་འགྱུ་ལམ་མ་བཀག་པས་རང་ཤར་དུ་གྲོལ་བའི་བརྡ༔ ཆོས་འཁོར་བཅུ་གཉིས་ལ་ཁྲོ་བོ་ཁྲོ་མོའི་རང་སྒྲ་དང་ལྡན་ཞིང་ཟ་རམ་ཨཱ་ལི་ཀཱ་ལིའི་སྒྲ་སྒྲོགས་པ་ནི༔ སྣང་སྲིད་ཆོས་ཉིད་ཀྱི་རང་སྒྲར་ཕྱི་ནང་དང་བྲལ་བའི་བརྡ༔ ཉི་ཟླ་ནོར་བུའི་ཕྱི་རོལ་དུ་ལྷ་ཡི་ཁྱེའུས་གར་བསྒྱུར་བ་ནི༔
རང་བྱུང་གི་རིག་པ་སྣ་ཚོགས་འཆར་བའི་བརྡ༔ རི་དྭགས་རྨ་བྱ་ཁྱུང་དང་མི་གཅེར་བུ་གནས་པ་ནི༔ འཁོར་འདས་གཞི་གཅིག་ལ་ལམ་སྣ་ཚོགས་འཆར་ཏེ་ངོས་བཟུང་སྟོང་ཞིང་བྲལ་བའི་བརྡ༔ གཞལ་ཡས་ཀྱི་སྟེང་ཐམས་ཅད་དུ་རྒྱལ་མཚན་སྣ་ཚོགས་ཕྱར་བ་ནི༔ དཔལ་གྱི་ཕོ་བྲང་མཚན་ཉིད་སྟོང་དང་ལྡན་པའི་བརྡ༔ ཀེང་རུས་ཀྱིས་གར་བསྒྱུར་བ་ནི༔ ཆོས་སྐུ་མཚན་མའི་གཟུགས་དང་བྲལ་བའི་བརྡ༔ ཕོ་བྲང་གི་ཕྱི་རོལ་པདྨའི་ཕྲེང་བས་བསྐོར་བ་ནི༔ ཡེ་ནས་སྣོད་ཐམས་ཅད་ཀུན་ཏུ་བཟང་མོའི་བྷ་ག་ཡངས་པའི་ཀློང་ཡིན་པའི་བརྡ༔ དུར་ཁྲོད་བརྒྱད་ཀྱིས་བསྐོར་བ་ནི༔
རྣམ་ཤེས་ཚོགས་བརྒྱད་རང་བྱུང་དུ་གྲོལ་བའི་བརྡ༔ ཟླ་ཕྱེད་རྡོ་རྗེའི་ཕྲེང་བས་བསྐོར་བ་ནི༔ རྡོ་རྗེའི་ཀློང་ལ་འཁོར་འདས་མེད་པའི་བརྡ༔ མཚོན་དང་མེ་རིའི་གུར་ཁང་ལྡན་པ་ནི༔ དཀྱིལ་འཁོར་བསྲུངས་མཚམས་མེད་པ་མི་ཤིགས་པའི་གུར་དང་ལྡན་པའི་བརྡ༔ གཏེར་བུམ་ཆེན་པོ་བརྒྱད་དང་ལྡན་པ་ནི༔ རང་བྱུང་ཡེ་ཤེས་ཀྱི་གཏེར་རྙེད་ནས་འཁོར་འདས་ཀུན་ལ་རེ་དོགས་བྲལ་བའི་བརྡ༔ དཀྱིལ་འཁོར་ཕྱི་ནང་གསུམ་དང་ལྡན་པ་ནི༔ གཞི་ལམ་འབྲས་བུ་གསུམ་ཐིག་ལེ་གཅིག་ལ་རྫོགས་པའི་བརྡ༔ དེའི་དབུས་སུ་ཆེ་མཆོག་ཧེ་རུ་ཀ་སྨུག་ནག་ཏུ་བཞུགས་པ་ནི༔
གཞི་ཆོས་ཀྱི་དབྱིངས་ལ་འགྱུར་བ་མེད་པའི་བརྡ༔ དབུ་ཉི་ཤུ་རྩ་གཅིག་ནི༔ བྱང་སེམས་ཐིག་ལེ་ཉི་ཤུ་རྩ་གཅིག་གི་མཚོན་པའི་བརྡ༔ སྤྱན་མིག་དྲུག་ཅུ་རྩ་གསུམ་འཁྱིལ་བ་ནི༔ གསང་བའི་མཁའ་འགྲོ་དྲུག་ཅུ་རྩ་བཞི་མཚོན་པའི་བརྡ༔ སྨ་ར་སྨིན་མ་ལ་མེ་འབར་ཞིང་ཤངས་ནས་རླུང་གཡོ་བ་ནི༔ མ་རིག་པའི་དྲི་མ་བསྲེགས་ཤིང་ཉོན་མོངས་པའི་བགེགས་གཏོར་བའི་བརྡ༔ དབུ་སྐྲ་སྟེང་གི་ཕྱོགས་ལ་གཟེངས་ཤིང་ཁྱུང་དང་ཐོད་སྐམ་གྱིས་བརྒྱན་པ་ནི༔ དབྱིངས་ཟང་ཐལ་ལ་དུག་ལྔའི་སྒྲིབ་གཡོགས་དང་བྲལ་བའི་བརྡ༔ དར་ནག་གི་ཅོད་པན་དང་སྦྲུལ་རིགས་ལྔས་བརྒྱན་པ་ནི༔
ཕུང་པོ་ལྔ་མ་སྤངས་ཤིང་གནས་སུ་དག་པའི་བརྡ༔ ཕྱག་གཡས་ཉི་ཤུས་གནམ་ལྕགས་རྡོ་རྗེ་གསོར་ཐབས་སུ་གདེང་བ་ནི༔ ཕོ་རྒྱུད་ཁྲོ་བོའི་དཀྱིལ་འཁོར་གཅིག་ཏུ་རྫོགས་པའི་བརྡ༔ གཡོན་པ་ཉི་ཤུས་དུང་དམར་རཀྟ་བསྣམས་པ་ནི༔ མོ་རྒྱུད་ཀུན་གྱི་སྙིང་པོ་གཅིག་ཏུ་འདུས་པའི་བརྡ༔ རྩ་ཕྱག་གིས་གྲི་ཐོད་ཐུགས་ཀར་བསྣོལ་བ་ནི༔ ཐབས་དང་ཤེས་རབ་འདུ་འབྲལ་མེད་པའི་བརྡ༔ རྡོ་རྗེ་དང་རིན་པོ་ཆེའི་སྒྲོ་གཤོག་བརྒྱངས་པ་ནི༔ ཆོས་སྐུའི་རྩལ་ལས་ལོངས་སྐུ་མ་འགགས་པར་འགྱུ་བ་སྟོན་པའི་བརྡ༔ དུར་ཁྲོད་ཆས་བརྒྱད་དཔལ་གྱི་ཆས་བཅུ་གཉིས་དང་ལྡན་པ་ནི༔
ཚོགས་བརྒྱད་གནས་སུ་དག་སྟེ་སྐྱེ་འཆི་བཅུ་གཉིས་རང་སར་དག་པའི་བརྡ༔ ཞབས་བཅོ་བརྒྱད་དོར་ཐབས་སུ་བགྲད་ཅིང་བྱོལ་སོང་གཙོ་བརྒྱད་མནན་པ་ནི༔ ས་ལམ་བཅོ་བརྒྱད་རྫོགས་ཏེ་འབྲས་བུ་ཀུན་གཞིའི་ཀློང་དུ་གྱུར་པའི་བརྡ༔ བསྐལ་པའི་མེ་རི་འབར་བའི་དབུས་སུ་བཞུགས་པ་ནི༔ ཡེ་ནས་མ་རིག་པའི་དྲི་མ་དང་བྲལ་བའི་བརྡ༔ ཡུམ་གནམ་ཞལ་གཙོ་མོ་པང་དུ་འཁྱུད་པ་ནི༔ གདོད་ནས་དབྱིངས་བདེ་སྟོང་འགྱུར་བ་མེད་པའི་བརྡ༔ ཞལ་དགུ་དང་ལྡན་པ་ནི༔ ཐེག་པ་རིམ་དགུ་ཡེ་ནས་རྫོགས་པའི་བརྡ༔ སྤྱན་རྩ་བདུན་ཤིན་ཏུ་བགྲད་པ་ནི༔
གསལ་བའི་ལམ་མཆོག་རྩ་བདུན་སྐུ་ལ་རྫོགས་པའི་བརྡ༔ རལ་པ་རྡོ་རྗེ་དང་ཐོད་སྐམ་སྦྲུལ་རིགས་ལྔ་དང་དར་གྱི་ཅོད་པན་འཕུར་བ་ནི༔ སྐུ་ལྔ་ཟང་ཐལ་ཡེ་ནས་རྫོགས་པའི་བརྡ༔ ཉི་ཟླ་ནོར་བུས་སྙན་ལ་བརྒྱན་པ་ནི༔ གསལ་སྟོང་ཟུང་དུ་འཇུག་པའི་བརྡ༔ གཡས་དགུས་གྲི་གུག་དང་གཡོན་པ་དགུས་དུང་ཁྲག་སྟོབ་པ་ནི༔ དུག་ལྔ་མ་སྤངས་དབྱིངས་སུ་དག་ཏེ་དབྱིངས་རིག་འདུ་འབྲལ་མེད་པའི་བརྡ༔ རུས་རྒྱན་དུར་ཁྲོད་ཆས་དང་ལྡན་ཞིང་གཟིག་ཤམ་དཀྲིས་པ་ནི༔ འཁོར་འདས་སྣང་སྲིད་གཅིག་ཏུ་སྟོན་པའི་བརྡ༔ ཞབས་བརྒྱད་བརྐྱང་བསྐུམ་བདེ་སྟོང་འཁྲིལ་བ་ནི༔
ཕྱི་ནང་རྟེན་འབྲེལ་དོན་དང་ལྡན་པའི་བརྡ༔ ཡབ་ཡུམ་སྤྱི་བོར་རྡོར་སེམས་ཀུན་བཟང་བཞུགས་པ་ནི༔ དམ་ཚིག་ཡེ་ཤེས་གཉིས་སུ་མེད་པའི་བརྡ༔ ཡེ་ཤེས་ཁྲག་འཐུང་རིགས་བརྒྱད་ཀྱིས་བསྐོར་བ་ནི༔ ཞི་ཁྲོ་རབ་འབྱམས་ཡེ་ནས་རྫོགས་པའི་བརྡ༔ ཀླུ་བརྒྱད་བྱོལ་སོང་གདན་ལ་འགྱིངས་པ་ནི༔ མཐའ་ཡས་སེམས་ཅན་ཐུགས་ཀྱིས་འདྲེན་པའི་བརྡ༔ སྒོ་སྲུང་དོན་གྱི་ཧེ་རུ་ཀ་བཞུགས་པ་ནི༔ ཁྲེགས་ཆོད་ལྟ་བ་རོ་གཅིག་ཤར་བའི་བརྡ༔ ཞི་བའི་ལྷ་ཚོགས་རྣམས་ཀྱིས་རབ་ཏུ་བསྐོར་བ་ནི༔
ཆོས་ཀུན་ཡེ་ནས་བུདྡྷའི་ཞིང་ཁམས་ཡིན་པའི་བརྡ༔ ཁྲོ་བོའི་ལྷ་ཚོགས་རྣམས་ཀྱིས་བསྐོར་བ་ནི༔ མ་དག་པའི་སྣང་བ་ཚར་གཅོད་ཅིང་དག་པ་ཡེ་ཤེས་སུ་སྟོན་པའི་བརྡ༔ ཤར་དུ་ཡང་དག་གི་དཀྱིལ་འཁོར་གསལ་བ་ནི༔ ཐུགས་ཀྱི་ལྷ་ཚོགས་ཐམས་ཅད་དཀྱིལ་འཁོར་གཅིག་ཏུ་འདུས་པའི་བརྡ༔ ལྷོ་རུ་འཇམ་དཔལ་གཤིན་རྗེའི་དཀྱིལ་འཁོར་གསལ་བ་ནི༔ སངས་རྒྱས་ཐམས་ཅད་ཀྱི་སྐུའི་ངོ་བོ་གཅིག་ཏུ་འདུས་པའི་བརྡ༔ ནུབ་ཏུ་དབང་ཆེན་རྟ་མགྲིན་གྱི་དཀྱིལ་འཁོར་གསལ་བ་ནི༔ གསུང་གི་ལྷ་ཚོགས་ཐམས་ཅད་གཅིག་ཏུ་འདུས་པའི་བརྡ༔ བྱང་དུ་ཕུར་པ་རྡོ་རྗེ་གཞོན་ནུའི་དཀྱིལ་འཁོར་གསལ་བ་ནི༔
སངས་རྒྱས་ཀུན་གྱི་ཕྲིན་ལས་ལྷ་ཚོགས་གཅིག་ཏུ་འདུས་པའི་བརྡ༔ ཤར་ལྷོར་མ་མོ་རྦོད་གཏོང་གི་དཀྱིལ་འཁོར་གསལ་བ་ནི༔ བླ་མེད་རྒྱུད་ཀྱི་ལྷ་ཚོགས་ཐམས་ཅད་གཅིག་ཏུ་རྫོགས་པའི་བརྡ༔ ལྷོ་ནུབ་ཏུ་རིག་འཛིན་འདུས་པའི་དཀྱིལ་འཁོར་ཐོད་ཕྲེང་རྩལ་གྱི་ལྷ་ཚོགས་གསལ་བ་ནི༔ དགོངས་བརྡ་རྟེན་འབྲེལ་འདུས་པའི་ཆོས་བཞི་གཅིག་ཏུ་རྫོགས་པའི་བརྡ༔ ནུབ་བྱང་དུ་འཇིག་རྟེན་མཆོད་བསྟོད་ཀྱི་དཀྱིལ་འཁོར་གསལ་བ་ནི༔ སངས་རྒྱས་ཀྱི་མཐུ་སྟོབས་ལྷ་ཚོགས་གཅིག་ཏུ་འདུས་པའི་བརྡ༔ བྱང་ཤར་དུ་དམོད་པ་དྲག་སྔགས་ཀྱི་དཀྱིལ་འཁོར་གསལ་བ་ནི༔ སངས་རྒྱས་ཀུན་གྱི་དྲག་སྔགས་ཀྱི་ལྷ་ཚོགས་གཅིག་ཏུ་འདུས་པའི་བརྡ༔ དཀྱིལ་འཁོར་གྱི་བར་ཁྱམས་ཕྱི་ནང་ལ་ཡེ་ཤེས་དང་འཇིག་རྟེན་གྱི་ཤ་ཟ་ཆོས་སྐྱོང་ཐམས་ཅད་རྫོགས་པ་ནི༔
སྐལ་ངན་ལོག་པར་ལྟ་བའི་རིགས་ཐམས་ཅད་ཚར་གཅོད་པའི་བརྡ༔ ཕོ་བྲང་གི་ཕྱི་ནང་ལ་འཇའ་འོད་ཀྱི་ཟེར་འཁྲིགས་པ་ནི༔ ཡེ་ཤེས་ཀྱི་ཀློང་དགུ་དང་ལྡན་པའི་བརྡ༔ ཕྱི་ཡི་དྲྭ་བ་དང་རལ་གྲིའི་རྒྱལ་མཚན་ཁ་ཊྭཱཾ་རྣམས་ནི༔ སྒྲུབ་པའི་བར་ཆད་བསྒྲལ་བའི་བརྡ༔ མདའ་གཞུ་མེ་ལོང་ཅོད་པན་འཕུར་བ་ནི༔ རྟེན་འབྲེལ་གྱི་ཆོས་བཞི་དང་ལྡན་པའི་བརྡ༔ ཉི་ཟླ་ནོར་བུ་སོགས་རྒྱན་དུ་མས་སྤྲས་པ་ནི༔ རྡོ་རྗེ་སློབ་དཔོན་ལ་དཀྱིལ་འཁོར་ཡོངས་སུ་རྫོགས་པའི་བརྡ༔ སྒོ་མ་བཞིའི་ཕྱག་མཚན་ནི༔
ཚད་མེད་པ་བཞི་དང་ལྡན་པའི་བརྡ༔ ཕྱི་ནང་གི་མཆོད་པ་སྣ་ཚོགས་ཀྱིས་མཛེས་པ་ནི༔ ཆོས་དབྱིངས་མཛོད་ལ་ཟད་པ་མེད་པའི་བརྡ༔ ས་རྒྱན་དང་གནམ་རྒྱན་ཡོལ་བ་དང་དར་དཔྱངས་ཏེ་རྣམ་པ་སྣ་ཚོགས་ཀྱིས་མཛེས་པ་ནི༔ ཞི་རྒྱས་དབང་དྲག་གི་ཕྲིན་ལས་ལྷུན་གྱིས་གྲུབ་པའི་བརྡ༔ རྡོ་རྗེ་སློབ་དཔོན་ལ་ཕྱི་ནང་ཆས་དང་ཁྲི་གདན་མཎྜལ་ཕུན་སུམ་ཚོགས་པ་ནི༔ གསང་སྔགས་བསྟན་པའི་རྒྱལ་མཚན་དར་ལ་ཡུན་རིང་དུ་གནས་པའི་བརྡ༔ ཁྱེད་རང་རྣམས་ཀྱིས་དཀྱིལ་འཁོར་ཟབ་མོ་འདི་མཇལ་བ་ནི༔ མཁའ་སྤྱོད་ཨོ་རྒྱན་སྤྲུལ་པའི་ཞིང་ཁམས་མངོན་སུམ་དུ་བགྲོད་པའི་བརྡ་ཡིན་ནོ༔ དེ་ལྟ་བུས་ཁྱེད་རང་རྣམས་དུས་དང་གནས་སྐབས་ཐམས་ཅད་དུ༔
དཀྱིལ་འཁོར་ཕོ་བྲང་དགུ་དང་ལྡན་པ་འདི་ཡིད་ལ་ཟུངས་ཤིག་ས་མ་ཡ༔ ཞེས་ལེགས་པར་ངོ་སྤྲད་ཅིང་༔ ཕྱི་ནང་གི་རྣམ་དབྱེ་ཡང་རབ་ཏུ་ཕྱེས་ཤིང་བཤད་པར་བྱའོ། ། དེ་ནས་དར་ཚོན་སྣ་ལྔ་ལ་བཅོས་པའི་མེ་ཏོག་གམ༔ ཙམ་པ་ཀའི་མེ་ཏོག་རྣམས་སློབ་མ་རྣམས་ཀྱིས་ཐོགས་ནས་ཐལ་མོ་སྦྱར་བའི་སྲིན་མཛུབ་ཀྱིས་དཀྱིལ་འཁོར་དབུས་སུ་དོར༔ ཀྱཻཿ བདག་གིས་ཚེ་རབས་འདི་བར་དུ༔ སྔོན་ནས་བསྒྲུབས་པའི་དཀྱིལ་འཁོར་དང་༔ དེང་འདིར་སྨོན་ལམ་ལྡན་པ་ཡིས༔ ཡི་དམ་ལྷ་དང་བདག་སྤྲོད་ཅིག༔
ཨོཾ་བཛྲ་པུཥྤེ་པྲ་ཏི་ཧོཿ ཞེས་དོར་ཏེ་གང་དུ་བབས་པའི་མིང་བཏགས༔ ཤར་དུ་བབས་ན་ཞི་བའི་ལྷ་ནས་མིང་བཏགས༔ ལྷོར་རྒྱས་པའི་ལྷ་ནས་མིང་བཏགས༔ ནུབ་ཏུ་དབང་གི་ལྷ་ནས་མིང་བཏགས༔ བྱང་ནས་དྲག་པོའི་ལྷ་ནས་མི་བཏགས༔ དེ་ནས་ཅོད་པན་སྤྱི་བོར་བཞག་སྟེ༔ ཧཱུྃ༔ ཅོད་པན་ཡེ་ཤེས་ལྔ་ཡི་རྟགས༔ དེང་ནས་དཀྱིལ་འཁོར་འཛིན་མཛད་ཅིང་༔
ཆེ་མཆོག་ལྷ་དང་སྐལ་བ་མཉམ༔ གསང་བ་རྡོ་རྗེའི་མིང་ཐོབ་ཤོག༔ ཨོཾ་བཛྲ་མུ་ཌ་དྷཱ་ཏི་ཏ་ཧོཿ ཧོཿ ཁྱོད་མ་འོངས་པར་སངས་རྒྱས་ལྟ་བ་མི་ཤིགས་པ་རྡོ་རྗེའི་སྙིང་པོ་ཞེས་བྱ་བར་སངས་རྒྱས༔ བླ་མས༔ ཁྱེད་ཀྱི་མིང་ཅི་ཡིན་གསུང་རྩར༔ སློབ་མས༔ ལྟ་བ་མི་ཤིགས་པ༔ རྡོ་རྗེ་སྙིང་པོ་ཞེས་བྱ་བ་ལགས་སོ༔
ཞེས་སྨྲ་བར་བྱ༔ དེ་ནས་ཕུར་པ་ལག་ཏུ་གཏད་དེ༔ ཧཱུྃ༔ དམ་ཚིག་དབང་པོ་བརྟེན་པའི་ཕྱིར༔ གསང་བ་བླ་མེད་ཕུར་པ་འཆང་༔ དེང་ནས་བསྒྲུབ་པར་སྲོག་ལྟར་བརྩོན༔ དམ་མེད་རྣམས་ལ་རེག་མི་བྱ༔ ཨོཾ་བཛྲ་ས་མ་ཡ་ཏིཥྛ་ནན་ཀཱི་ལ་ཡ་ཧཱུྃ༔ དེ་ནས་མ་དག་པའི་རྒྱུད་སྦྱངས་ཤིང་དག་པ་ཡེ་ཤེས་སུ་འཆར་བའི་ཕྱིར༔ ཕྱི་བསྐྱེད་རིམ་ལྷ་སྐུའི་རྣལ་འབྱོར་འབོག་པ་ནི༔
བསང་ཆུ་འཐོར་ཞིང་༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཅེས་སོ༔ ཨོཾ་སྭ་བྷཱ་ཝ་ཤུདྡྷོ྅་ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས་སྣོད་བཅུད་ཐམས་ཅད་མ་བཅོས་ལྷུན་གྱིས་གྲུབ་པ་ཨེའི་རང་བཞིན་ཅན༔ འབྱུང་ལྔ་བརྩེགས་ཐབས་སུ་སྤེལ་བའི་ཕོ་བྲང་ཆེན་པོ་དགུ་དང་ལྡན་པའི་དབུས་སུ༔ ཉི་ཟླ་པདྨ་བམ་དང་ལྷ་ཀླུ་བྱོལ་སོང་གཙོ་བརྒྱད་བསྣོལ་བའི་སྟེང་དུ༔ ཆེ་མཆོག་ཧེ་རུ་ཀ་ཆེན་པོ་སྐུ་མདོག་སྨུག་ནག་དབུ་ཉི་ཤུ་རྩ་གཅིག་ཁྲོ་ཞིང་ཕྱག་བཞི་བཅུ་ཞེ་གཉིས༔ རྡོ་རྗེ་དང་བྷནྡྷ་བསྣམས་པ༔
རྡོ་རྗེ་རིན་པོ་ཆེའི་སྒྲོ་གཤོག་བརྒྱངས་ཤིང་དུར་ཁྲོད་དཔལ་ཆས་རྫོགས་ལ་ཞབས་བཅོ་བརྒྱད་བརྐྱང་བསྐུམ་འགྱིང་བ༔ དེའི་པང་དུ་ཁྲོ་མོ་གནམ་ཞལ་དབྱིངས་ཕྱུག་མ་སྐུ་མདོག་མཐིང་ནག་ཞལ་དགུ་ཁྲོ་ལ་ཕྱག་བཅོ་བརྒྱད་གྲི་ཐོད་འཛིན་པས་ཡབ་ཀྱི་མགུལ་ནས་འཁྱུད་པ༔ དུར་ཁྲོད་དཔལ་ཆས་རྫོགས་ལ་ཞབས་བརྒྱད་བརྐྱང་བསྐུམ་ཡབ་ཀྱི་སྐེད་ནས་འཁྲིལ་ཞིང་༔ ཡབ་ཡུམ་མེ་རི་དམར་ནག་འཁྲིགས་པའི་ཀློང་དུ་ཐུགས་ཡིག་འབྲས་བུ་ས་བོན་སྔགས་དང་བཅས་པའི་སྤྱི་བོར་རྡོར་སེམས་ཀུན་བཟང་སེམས་དཔའ་ཁྱུང་དང་བཅས་ཏེ་ཞི་ཁྲོའི་ལྷ་ཚོགས་གསལ་བའོ༔ ཤར་དུ་པད་ཉི་རུ་ཏྲའི་གདན་ལ་ཡང་དག་ཧེ་རུ་ཀ་མཐིང་ནག་ཡུམ་ཀྲོ་ཏི་ཤྭ་རཱི་མ་དང་འཁྲིལ་ཞིང་ཐུགས་ཀྱི་ལྷ་ཚོགས་དང་བཅས་པའོ༔ ལྷོ་རུ་ཆུ་གླང་པད་ཉིའི་གདན་ལ་འཇམ་དཔལ་གཤིན་རྗེ་སེར་ནག་ཡུམ་བྷེ་ཏ་ལི་འཁྲིལ་ཞིང་སྐུའི་ལྷ་ཚོགས་དང་བཅས་པའོ༔ ནུབ་ཏུ་ཀླུ་དབང་པད་ཉིའི་གདན་ལ་དབང་ཆེན་རྟ་མགྲིན་དམར་པོས་ཡུམ་པདྨ་གཟི་ལྡན་ལ་འཁྲིལ་ཞིང་གསུང་གི་ལྷ་ཚོགས་དང་བཅས་པའོ༔ བྱང་ཏུ་གནོད་སྦྱིན་དང་པད་ཉིའི་གདན་ལ་ཕྲིན་ལས་རྡོ་རྗེ་གཞོན་ནུ་སྐུ་མདོག་མཐིང་ནག་ཡུམ་འཁོར་ལོ་རྒྱས་འདེབས་མར་འཁྲིལ་ཞིང་ཕྲིན་ལས་ཀྱི་ལྷ་ཚོགས་དང་བཅས་པའོ༔ ཤར་ལྷོར་པད་ཉི་ཟླ་གདན་ལ་བླ་མེད་ཧེ་རུ་ཀ་ལྗང་ནག་ཡུམ་ཉིད་ཞི་ཀུན་བཟང་ལ་འཁྲིལ་ཞིང་ཡོན་ཏན་གྱི་ལྷ་ཚོགས་གསལ་བའོ༔ ལྷོ་ནུབ་ཏུ་རུ་ཏྲ་པད་ཉིའི་གདན་ལ་དྲག་པོ་དམར་ནག་མེ་ཕྲེང་ཅན་ཡུམ་རྡོ་རྗེ་བདུད་འདུལ་མར་འཁྲིལ་ཞིང་བླ་མ་རིག་འཛིན་གྱི་ལྷ་ཚོགས་གསལ་བའོ༔
ནུབ་བྱང་དུ་དམ་སྲི་དང་པད་ཉིའི་གདན་ལ་དྲེགས་པ་སྟོབས་ལྡན་ཁམ་ནག་ཡུམ་སྲིད་གསུམ་སྤྱི་འདུལ་མར་འཁྲིལ་ཞིང་གཉིས་མེད་ཀྱི་ལྷ་ཚོགས་དང་བཅས་པའོ༔ བྱང་ཤར་དུ་རུ་ཏྲའི་བམ་གྱི་གདན་ལ་དམོད་པ་ཁྲག་འཐུང་ནག་པོ་ཡུམ་འབྱུང་ལྔའི་ཁྲོ་མོར་འཁྲིལ་ཞིང་དྲག་སྔགས་རྦད་པའི་ལྷ་ཚོགས་དང་བཅས་པའོ༔ དེ་རྣམས་ཁྲོ་ཤིང་གཏུམ་པ་དུར་ཁྲོད་ཆས་བརྒྱད་རྫོགས་ཤིང་ཕྱག་ན་མཚོན་ཆ་སྣ་ཚོགས་འཛིན་ཅིང་༔ སྐུ་ལ་བསྐལ་པའི་མེ་རབ་ཏུ་འབར་བའི་ཀློང་དུ་གསལ་བའོ༔ གཞན་ཡང་ཕྱི་ནང་གསང་བའི་ལྷ་ཚོགས་རྣམས་ཀྱིས་ནམ་མཁའ་ས་གཞི་བར་སྣང་ཁྱབ་ཅིང་ཆོས་ཉིད་ཀྱི་རང་སྒྲ་དང་བཅས་པར་བྱོན་ཏེ་སྐལ་ལྡན་སློབ་མ་རྣམས་ལ་ཐིམ་པར་གྱུར་པའི་མོས་པ་མཛོད༔ ཨོཾ་བཛྲ་ས་མཱ་ཡ་ཕཻཾ་ཕཻཾ་ཨ་ཝེ་ཤ་ཡ་ཛ་ཛཿ ཞེས་བྱིན་འབེབས་རྒྱས་པར་བྱ་ཞིང་རོལ་མོ་གདངས་དབྱངས་སྙན་པར་བྱ་ཞིང་དྲི་བཟང་གི་དུད་པ་ཕུལ་ཏེ་སྤྱན་དྲང་ངོ་༔ ཡེ་ཤེས་པ་ཕེབས་པའི་རྟགས་སུ་ལུས་གཡོ་ཞིང་མི་ཕྱེད་པའི་སྤྲོ་བ་སྐྱེ་བར་འབྱུང་༔ དེ་ལྟར་མ་བྱུང་བར་དུ་ཡང་ཡང་སྤྱན་དྲངས་ཤིང་བསྟིམ༔ ས་མ་ཡ༔
དེ་ནས་སློབ་མ་དང་དབྱེར་མེད་ཐིམ་པར་བྱ་ཞིང་རྡོ་རྗེ་རྒྱ་གྲམ་གནས་ལྔར་རྒྱས་གདབ་ལ༔ ཨོཾ་ཡེ་ཤེས་པ་བརྟན་པར་གྱུར་ཅིག་ཏིཥྛ་བཛྲ༔ ཞེས་རྒྱ་གྲམ་བྱ༔ དེ་ནས་གསོལ་བ་འདེབས་པ་འདིའི་རྗེས་ཟློས་མཛོད༔ ཧཱུྃ༔ ཆོས་སྐུ་བླ་མ་དབྱིངས་ནས་གཤེགས༔ ཨཱཿ རྟོག་མེད་རང་བྱུང་གདན་ལ་བཞུགས༔ ཨོཾ༔ གཉིས་མེད་སྤྲུལ་སྐུར་ཕྱག་འཚལ་ལོ༔
ཧྲཱིཿ ཕྱི་ནང་ཡིད་སྤྱོད་མཆོད་པ་འབུལ༔ ཧོཿ ལུས་ངག་ཡིད་གསུམ་སྡིག་པ་བཤགས༔ ཏྲཱྃ༔ ཆོས་འཁོར་བསྐོར་ཞིང་དབང་མཆོག་སྩོལ༔ དེ་ནས་མཎྜལ་ཕུལ་ཏེ༔ དབང་བསྐུར་བ་ལ་འཇུག་པ་ནི༔ བུམ་པ་ཐོགས་ཏེ་ངོ་སྤྲད་ཅིང་༔ ཧཱུྃ༔
སྤྲུལ་སྐུ་ཀློང་ཡངས་བུམ་པ་ཟླུམ༔ ཡི་དམ་སྐུ་དང་གཉིས་སུ་མེད༔ སྐལ་ལྡན་ཁྱོད་ཀྱི་སྤྱི་བོར་བསྐུར༔ བསྐྱེད་རིམ་སྐུ་ཡི་དབང་ཐོབ་ཤོག༔ ཨོཾ་ཧེ་རུ་ཀ་ཀཱ་ཡ་ཨ་བྷི་ཥིཉྩ་ཧཱུྃ༔ དེས་སྐུའི་དབང་ཐོབ་པ་ཡིན་པས་མཎྜལ་ཕུལ༔ དེ་ནས་བྷནྡྷ་ཐོགས་ནས༔ ཧཱུྃ༔ ལོངས་སྐུ་ཡེ་ཤེས་བྷནྡྷའི་ཞིང་༔ བདུད་རྩི་གསུང་དང་གཉིས་སུ་མེད༔
སྐལ་ལྡན་ཁྱེད་ཀྱི་མགྲིན་པར་བསྐུར༔ གྲགས་སྟོང་སྔགས་ཀྱི་དབང་ཐོབ་ཤོག༔ ཨོཾ་ཧེ་རུ་ཀ་ཝཱཀྐ་ཨ་བྷི་ཥིཉྩ་ཧཱུྃ༔ ཞཻས་མཎྜལ་ཕུལ༔ དེ་ནས་མེ་ལོང་ཐོགས་ཏེ༔ ཧཱུྃ༔ ཆོས་ཉིད་སྐྱེ་མེད་མེ་ལོང་དབྱིངས༔ ཆེ་མཆོག་ཐུགས་དང་གཉིས་སུ་མེད༔ སྐལ་ལྡན་ཁྱོད་ཀྱི་སྙིང་ཁར་བསྐུར༔ ཡང་དག་ཡེ་ཤེས་དབང་ཐོབ་ཤོག༔
ཨོཾ་བཛྲ་ཧེ་རུ་ཀ་ཙིཏྟ་ཨ་བྷི་ཥིཉྩ་ཧཱུྃ༔ དེ་ནས་གཏོར་མ་ཐོགས་ཏེ༔ ཧཱུྃ༔ འདོད་ཡོན་སྣ་ཚོགས་བཅུད་ཀྱིས་བརྒྱན༔ དམ་ཚིག་ཡེ་ཤེས་གཉིས་སུ་མེད༔ སྐལ་ལྡན་ཁྱོད་ཀྱི་ལྟེ་བར་བསྐུར༔ གཉིས་མེད་ཟུང་འཇུག་དབང་ཐོབ་ཤོག༔ ཨོཾ་བཛྲ་ཧེ་རུ་ཀ་ཧྲཱི་ཋ་ཨ་བྷི་ཥིཉྩ་ཧཱུྃ༔ དེ་ནས་སྐུ་འབག་ཐོགས་ཏེ༔ ཧཱུྃ༔
དཔལ་ཆེན་ཆེ་མཆོག་ཧེ་རུ་ཀའི༔ སྐུ་གསུང་ཐུགས་ཡོན་བླ་ན་མེད༔ སྐལ་ལྡན་ཁྱོད་ལ་དབང་བསྐུར་རོ༔ ཡོངས་རྫོགས་དབང་མཆོག་ཐོབ་པར་ཤོག༔ ཨོཾ་བཛྲ་ཧེ་རུ་ཀ་མ་མ་སིདྡྷི་ཨ་བྷི་ཥིཉྩ་ཧཱུྃ༔ དེ་ནས་ཕྱག་མཚན་གྱི་དབང་བསྐུར་བ་ནི༔ རྡོ་རྗེ་ཐོགས་ཏེ༔ ཧཱུྃ༔ ཁྲོ་རྒྱལ་གཡས་ཀྱི་ཕྱག་མཚན་ནི༔ རྡོ་རྗེ་འབར་བ་ཉི་ཤུ་གཅིག༔
ཧཱུྃ་བྷྱོ་ཕེཾ་གྱི་རང་སྒྲ་ཅན༔ བདེ་བ་ཐབས་ཀྱི་དབང་བསྐུར་ཏེ༔ ཨོཾ་བཛྲ་བ་ཤི་ཀ་དྷ་ཧ་ན་དྷ་རི་ཏ་ཨ་བྷི་ཥིཉྩ་ཧཱུྃ༔ གཡས་སུ་གཏད༔ བྷནྡྷ་ཐོགས་ནས༔ ཧཱུྃ༔ ཁྲོ་རྒྱལ་གཡོན་གྱི་ཕྱག་མཚན་ནི༔ བྷན་དམར་རཀྟ་ཆི་ལི་ལི༔ བླ་མེད་གསང་བའི་རྫས་ཆེན་པོ༔ སྟོང་པ་ཤེས་རབ་དབང་བསྐུར་རོ༔
ཨོཾ་བྷནྡྷ་རཀྟ་ཧ་ཤི་བ་ལེ་དྷ་རི་ཏ་ཨ་བྷི་ཥིཉྩ་ཧཱུྃ༔ དེ་ནས་ཐོད་སྐམ་པྲོག་ཞུ་གཏད་དེ༔ ཧཱུྃ༔ ཐོད་སྐམ་འབར་བའི་པྲོག་ཞུ་འདི༔ སྐལ་ལྡན་ཁྱོད་ཀྱི་སྤྱི་བོར་བསྐོན༔ ཡེ་ཤེས་ལྔ་ཡི་ངོ་བོ་ཉིད༔ དབུ་རྒྱན་ཅོད་པན་དབང་ཐོབ་ཤོག༔ ཨོཾ་བྷནྡྷ་པཉྩ་ཀཱ་ཡ་ཨ་བྷི་ཥིཉྩ་ཧཱུྃ༔ ཐལ་ཆེན་ཚོམ་བུ་ཐོགས་ནས༔ ཧཱུྃ༔
ཐལ་ཆེན་འབར་བའི་ཚོམ་བུ་དང་༔ ཁྲག་ཐིག་ཞག་གི་ཟོ་རིས་འདི༔ སྐལ་ལྡན་ཁྱོད་ཀྱི་ལུས་ལ་བྱུགས༔ འདོད་ཆགས་མ་སྤངས་བདེ་བར་སྤྱོད༔ ཨོཾ་བཛྲ་རཱ་ག་ཧེ་ཨ་བྷི་ཥིཉྩ་ཧཱུྃ༔ གླང་ཀོ་སྟོད་དུ་གཡོགས་ལ༔ ཧཱུྃ༔ གླང་ཀོ་སྟོབས་བཅུའི་གཡང་གཞི་འདི༔ སྐལ་ལྡན་ཁྱོད་ཀྱི་སྟོད་དུ་གཡོགས༔ ཆོས་དབྱིངས་ཡེ་ཤེས་ངོ་བོའི་དབང་༔
གཏི་མུག་མ་སྤངས་བདེ་བར་སྤྱོད༔ ཨོཾ་ཙརྻ་དྷརྨ་ཨ་བྷི་ཥིཉྩ་ཧཱུྃ༔ རྡོ་རྗེའི་གོ་ཁྲབ་ཐོགས་ཏེ༔ ཧཱུྃ༔ མི་ཤིགས་རྡོ་རྗེའི་སྙིང་པོ་ཅན༔ སྲ་བརྟན་འཇིགས་མེད་ཕ་ལམ་གོ༔ སྐལ་ལྡན་ཁྱོད་ཀྱི་ལུས་ལ་བསྐོན༔ སྐྱེ་མེད་གོ་ཆའི་དབང་ཐོབ་ཤོག༔ ཨོཾ་བཛྲ་ས་མ་དྷི་ཨ་བྷི་ཥིཉྩ་ཧཱུྃ༔ ཞིང་ལྤགས་ཐོགས་ནས༔
ཧཱུྃ༔ ཞིང་ཆེན་གཡང་གཞིའི་རྟོག་མེད་གོས༔ སྐལ་ལྡན་ཁྱོད་ཀྱི་རྒྱབ་ཏུ་གྱོན༔ གཉིས་མེད་ཡེ་ཤེས་ལྷུན་གྲུབ་དབང་༔ ང་རྒྱལ་མ་སྤངས་བདེ་བར་སྤྱོད༔ ཨོཾ་མ་ཙརྻ་ཛྙཱ་ན་ཨ་བྷི་ཥིཉྩ་ཧཱུྃ༔ ཆུ་སྲིན་སྟོད་གཡོགས་ཐོགས་ནས༔ ཧཱུྃ༔ ཆུ་སྲིན་འབར་བའི་སྟོད་གཡོགས་འདི༔ སྐལ་ལྡན་ཁྱོད་ཀྱི་ཕྲག་པར་བརྒྱན༔
ངོ་བོ་དེ་བཞིན་ཉིད་ཀྱི་དབང་༔ བཟང་ངན་བླང་དོར་བྲལ་བར་སྤྱོད༔ ཨོཾ་བྷ་ཏྲ་ཨ་སུརྩི་སྭ་བྷཱ་ཨ་བྷི་ཥིཉྩ་ཧཱུྃ༔ སྦྲུལ་ཆུན་ཐོད་ཕྲེང་ཐོགས་ནས༔ ཧཱུྃ༔ ཐོད་ཕྲེང་དུག་སྦྲུལ་ཆུན་པོ་འདི༔ ག་ཤལ་ཡན་ལག་བརྒྱན་པར་གྱིས༔ མེ་ལོང་ཡེ་ཤེས་རང་བྱུང་དབང་༔ ཞེ་སྡང་མ་སྤངས་བདེ་བར་སྤྱོད༔ ཨོཾ་མོ་ཧཱ་ཨ་དརྴ་ཨ་བྷི་ཥིཉྩ་ཧཱུྃ༔
རུས་སྦལ་གྱི་རྒྱན་ཐོགས་ནས༔ ཧཱུྃ༔ མ་བཅོས་ལྷུན་གྲུབ་རུས་སྦལ་ཕྲེང་༔ སྐལ་ལྡན་ཁྱོད་ཀྱི་སྐུ་རེག་ཆིངས༔ ལུག་འབྱུང་ལྡོག་པ་ཡེ་ཤེས་ཆེ༔ ཆགས་ལམ་ཉོན་མོངས་བདེ་བར་སྤྱོད༔ ཨོཾ་རཱ་ག་པྲ་མོ་ཏི་རི་ཨ་བྷི་ཥིཉྩ་ཧཱུྃ༔ རུས་རྒྱན་ཐོགས་ནས༔ ཧཱུྃ༔ ཕ་རོལ་ཕྱིན་དྲུག་རུས་པའི་རྒྱན༔
སྐལ་ལྡན་ཁྱོད་ཀྱི་ལུས་ལ་བརྒྱན༔ གསང་བའི་གཟུངས་མ་བདེ་སྟོང་ཡུམ༔ ཤེས་རབ་བཙུན་མོ་མ་སྤངས་ཟུངས༔ ཨོཾ་པྲཉྫཱ་པ་ཏི་དྷ་ཏི་ར་ཨ་བྷི་ཥིཉྩ་ཧཱུྃ༔ སྟག་ཤམ་ཐོགས་ནས༔ ཧཱུྃ༔ སྟག་གི་ཤམ་ཐབས་དྲག་པོའི་ཆས༔ སྐལ་ལྡན་ཁྱོད་ཀྱི་སྨད་དུ་དཀྲིས༔ བྱ་གྲུབ་ཡེ་ཤེས་ངོ་བོ་ཉིད༔ ཕྲག་དོག་མ་སྤངས་བདེ་བར་སྤྱོད༔
ཨོཾ་ཨ་ཏི་ཤ་པྲ་མོ་ཏི་རི་ཨ་བྷི་ཥིཉྩ་ཧཱུྃ༔ དེ་ནས་ཡུམ་མཆོག་ཐོགས་ནས༔ ཧཱུྃ༔ དབྱིངས་ཕྱུག་ཆེན་མོ་བདེ་ཆེན་ཡུམ༔ ཤེས་རབ་ཕར་ཕྱིན་ཀྲོ་ཏི་མ༔ སྐལ་ལྡན་ཁྱོད་ཀྱི་པང་དུ་འཁྱུད༔ གསང་སྔགས་དཀྱིལ་འཁོར་བསྒྲུབ་པར་གྱིས༔ ཨོཾ་ཀྲོ་ཏི་བྷ་ཏ་ཎི་གུ་ཧྱ་ཨ་བྷི་ཥིཉྩ་ཧཱུྃ༔ དེ་ནས་ཡུམ་གྱི་ཕྱག་མཚན་དང་དུར་ཁྲོད་ཀྱི་ཆས་ཐོགས་ནས༔ ཧཱུྃ༔
གྲི་གུག་ཐོད་ཁྲག་བདེ་སྟོང་རྒྱན༔ གཟིག་ཤམ་ལ་སོགས་དུར་ཁྲོད་ཆས༔ གསང་བ་ཉིད་ཀྱི་ཡུམ་ལ་བརྒྱན༔ མཆོག་གི་བླ་མེད་ཐོབ་པར་ཤོག༔ ཨོཾ་ཨུ་ཏ་ཨ་ནུ་ཏ་ར་ཨ་བྷི་ཥིཉྩ་ཧཱུྃ༔ མེ་དཔུང་ཐོགས་ནས༔ ཧཱུྃ༔ ཡེ་ཤེས་མེ་དཔུང་རབ་ཏུ་འབར༔ ཡབ་ཡུམ་བཞུགས་པའི་ཀློང་གུར་གྱུར༔ སྐལ་ལྡན་ཁྱོད་ཀྱི་སྲུང་འཁོར་གྱིས༔
དྲག་སྔགས་མེ་ཡི་དབང་ཐོབ་ཤོག༔ ཨོཾ་ཙཎྜ་ཨཎྜ་རྃ་ཨ་བྷི་ཥིཉྩ་ཧཱུྃ༔ དེ་ནས་ཀུན་བཟང་ཐོགས་ཏེ༔ ཧཱུྃ༔ ཆོས་སྐུ་སྐྱེ་མེད་ཕྲིན་ལས་རྫོགས༔ ཀ་དག་ཟང་ཐལ་ངོ་བོ་ཉིད༔ སངས་རྒྱས་ཀུན་གྱི་ཐུགས་དང་མཉམ༔ སྐལ་ལྡན་ཁྱོད་ལ་རིགས་བདག་བསྐུར༔ ཨོཾ་ས་མཱནྟ་བྷ་ཏྲ་སཾ་བྷ་ཨ་བྷི་ཥིཉྩ་ཧཱུྃ༔ དེ་ནས་རྡོར་སེམས་ཐོགས་ཏེ༔
ཧཱུྃ༔ ལོངས་སྤྱོད་རྫོགས་སྐུ་རིགས་ལྔའི་བདག༔ སྣ་ཚོགས་རང་སར་འགགས་མེད་པ༔ སྐལ་ལྡན་ཁྱོད་ཀྱི་སྐྱབས་ཡུལ་དུ༔ ལོངས་སྐུ་སེམས་དཔའི་དབང་བསྐུར་རོ༔ ཨོཾ་བཛྲ་ས་ཏྭ་ཧཱུྃ་ཨ་བྷི་ཥིཉྩ་ཧཱུྃ༔ དེ་ནས་བྱ་ཁྱུང་ཐོགས་ཏེ༔ ཧཱུྃ༔ ཆེ་མཆོག་ཐུགས་ལས་སྤྲུལ་པ་ཡི༔ ཡེ་ཤེས་བྱ་ཁྱུང་ག་རུ་ཌས༔
སྐལ་ལྡན་ཁྱོད་ལ་དབང་བསྐུར་རོ༔ ཀླུ་སྲིན་འབྱུང་པོའི་གཉེན་པོར་སྒོམས༔ ཨོཾ་ཛྙཱ་ན་ཀཱ་ལ་ག་རུ་ཌ་ཨ་བྷི་ཥིཉྩ་ཧཱུྃ༔ དེ་ནས་ཧེ་རུ་ཀ་ཡབ་ཡུམ་བཅུ་དྲུག་ཐོགས་ནས༔ ཧཱུྃ༔ ཡེ་ཤེས་གསལ་སྟོང་རིག་སྟོང་པ༔ བདེ་སྟོང་མངོན་བྱུང་དྲན་རིག་མཆོག༔ ལྷན་སྐྱེས་ཀུན་གྲོལ་ཁྲོ་བོ་བརྒྱད༔ ཁྲོ་མོ་དང་བཅས་དབང་བསྐུར་རོ༔ ཨོཾ་ཛྙཱ་ན་ཀྲོ་ཏ་ཀྲོ་ཏི་དཱ་ཤ་ཁ་ཌ་ཨ་བྷི་ཥིཉྩ་ཧཱུྃ༔
སྒོ་སྲུང་ཐོགས་ནས༔ ཧཱུྃ༔ ཁྲོ་ཆེན་དོན་གྱི་ཧེ་རུ་ཀཿ ཡེ་ཤེས་འཁོར་ལོའི་སྒོ་སྐྱོང་བ༔ སྐལ་ལྡན་སློབ་མར་དབང་བསྐུར་རོ༔ འཆར་སྒོ་ཡེ་ཤེས་དབང་ཐོབ་ཤོག༔ ཨོཾ་བཛྲ་དྷརྨ་གྷ་ཏེ་ཨ་བྷི་ཥིཉྩ་ཧཱུྃ༔ དེ་ནས་འཇམ་དཔལ་སྐུ་སྤྱི་བོར་བཞག་ཅིང་༔ ཧཱུྃ༔ སྐུ་ཡི་བདག་ཉིད་གཤིན་རྗེ་གཤེད༔
ཡུམ་མཆོག་བྷེ་ཏ་ཟ་བྱེད་སྦྱོར༔ སྐལ་ལྡན་ཁྱོད་ཀྱི་སྤྱི་བོར་བསྐུར༔ སྐུ་ཡི་ལྷ་ཚོགས་དབང་རྫོགས་ཤོག༔ ཨོཾ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ རྟ་མགྲིན་མགྲིན་པར་གཏད་དེ༔ ཧཱུྃ༔ ཁྲོ་རྒྱལ་རྟ་མཆོག་རོལ་པའི་སྐུས༔ པདྨ་གཟི་ལྡན་ཡུམ་དང་སྦྱོར༔ སྐལ་ལྡན་ཁྱོད་ཀྱི་མགྲིན་པར་བསྐུར༔ གསུང་གི་ལྷ་ཚོགས་དབང་ཐོབ་ཤོག༔
ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཨ་བྷི་ཥིཉྩ་ཧཱུྃ༔ ཡང་དག་སྙིང་ཁར་གཏད་ཅིང་༔ ཧཱུྃ༔ དཔལ་ཆེན་ཐུགས་ཀྱི་ཧེ་རུ་ཀར༔ ཡུམ་མཆོག་ཀྲོ་ཏི་ཤྭ་རཱིར་འཁྲིལ༔ སྐལ་ལྡན་ཁྱོད་ཀྱི་སྙིང་ཁར་བསྐུར༔ ཐུགས་ཀྱི་དཀྱིལ་འཁོར་ཡོངས་རྫོགས་ཤོག༔ ཨོཾ་ཧེ་རུ་ཀ་བཛྲ་ཨ་བྷི་ཥིཉྩ་ཧཱུྃ༔ མ་མོ་རྦོད་གཏོང་ལྟེ་བར་བཞག་ཅིང་༔ ཧཱུྃ༔
བླ་མེད་མ་མོ་ཡོངས་རྫོགས་སྐུས༔ ཡུམ་ཆེན་ཉིད་ཞི་ཀུན་བཟང་འཁྲིལ༔ སྐལ་ལྡན་ཁྱོད་ཀྱི་ལྟེ་བར་བསྐུར༔ ཡོན་ཏན་ཡོངས་རྫོགས་དབང་ཐོབ་ཤོག༔ ཨོཾ་ཧེ་རུ་ཀ་རུ་ལུ་རུ་ལུ་ཨ་བྷི་ཥིཉྩ་ཧཱུྃ༔ ཕུར་པ་ཕྲིན་ལས་གསང་བར་གཏད་ཅིང་༔ ཧཱུྃ༔ ཁྲོ་རྒྱལ་བཛྲ་ཀཱི་ལ་ཡས༔ ཡུམ་ཆེན་འཁོར་ལོ་རྒྱས་འདེབས་འཁྲིལ༔ སྐལ་ལྡན་ཁྱོད་ཀྱི་གསང་བར་བསྐུར༔
ཕྲིན་ལས་དཀྱིལ་འཁོར་ཡོངས་རྫོགས་ཤོག༔ ཨོཾ་བཛྲ་ཀཱི་ལི་ཀཱི་ལ་ཡ་ཨ་བྷི་ཥིཉྩ་ཧཱུྃ༔ དྲག་པོ་དཔུང་པ་གཡས་སུ་གཏད་དེ༔ ཧཱུྃ༔ བླ་མ་དྲག་པོ་ཐོད་ཕྲེང་རྩལ༔ ཡུམ་ཆེན་གསང་བ་ཡེ་ཤེས་འཁྲིལ༔ སྐལ་ལྡན་དཔུང་པ་གཡས་སུ་བསྐུར༔ ཡང་གསང་དཀྱིལ་འཁོར་ཡོངས་རྫོགས་ཤོག༔ ཨོཾ་ཨརྩིག་ནིརྩིག་ཐོད་ཕྲེང་རྩལ་ཨ་བྷི་ཥིཉྩ་ཧཱུྃ༔ འཇིག་རྟེན་མཆོད་བསྟོད་དཔུང་པ་གཡོན་དུ་བཞག་སྟེ༔
ཧཱུྃ༔ ཁྲོ་རྒྱལ་སྟོབས་ལྡན་ཧེ་རུ་ཀསཿ ཡུམ་མཆོག་སྲིད་གསུམ་སྤྱི་འདུལ་འཁྲིལ༔ སྐལ་ལྡན་དཔུང་པ་གཡོན་དུ་བསྐུར༔ གཉིས་མེད་དཀྱིལ་འཁོར་ཡོངས་རྫོགས་ཤོག༔ ཨོཾ་བཛྲ་དུཥྜ་ན་ལོཀྐ་ཀྲོ་ཏ་ཨ་བྷི་ཥིཉྩ་ཧཱུྃ༔ དམོད་པ་དྲག་སྔགས་བརླ་གཡས་སུ་གཏད་ཅིང་༔ ཧཱུྃ༔ དྲག་སྔགས་དམོད་པའི་ཁྲག་འཐུང་སྐུས༔ ཡུམ་ཆེན་འབྱུང་ལྔའི་བདག་མོར་འཁྲིལ༔
སྐལ་ལྡན་བརླ་གཡས་དག་ཏུ་བསྐུར༔ དྲག་སྔགས་མཐུ་སྟོབས་ཡོངས་རྫོགས་ཤོག༔ ཨོཾ་སརྦ་དུཥྜ་ན་ཨ་བྷི་ཥིཉྩ་ཧཱུྃ༔ མགོན་པོ་བྱ་རོག་བརླ་གཡོན་དུ་གཏད་ཅིང་༔ ཧཱུྃ༔ ཁྲག་འཐུང་མགོན་པོ་བྱ་རོག་གདོང་༔ ཡུམ་ཆེན་ཙཎྜི་དམར་མོར་འཁྱུད༔ སྐལ་ལྡན་ཁྱོད་ཀྱི་བརླ་གཡོན་བསྐུར༔ ཁྲག་འཐུང་གཏེར་སྲུང་དབང་ཐོབ་ཤོག༔ ཨོཾ་མ་ཧཱ་ཀཱ་ལ་ཁ་ཁ་མུ་ཁ་ཨ་བྷི་ཥིཉྩ་ཧཱུྃ༔
དེ་ནས་ཁྱུང་བརྒྱད་སྔ་མ་ལྟར་གནས་སོ་སོར་གཏུག་ཅིང་༔ ཧཱུྃ༔ ཁྲོ་ཆེན་འབར་བའི་ཐུགས་ལས་སྤྲུལ༔ མི་བཟད་བྱ་ཁྱུང་སྣ་ཚོགས་འདི༔ རིམ་བཞིན་ལྷ་ཡི་སྤྱི་བོར་བརྒྱན༔ བྱ་ཁྱུང་བརྒྱད་ཀྱི་དབང་ཐོབ་ཤོག༔ ཨོཾ་ཁྲོཾ་ག་རུ་ཌ་ཨ་བྷི་ཥིཉྩ་ཧཱུྃ༔ ཞེས་བསྐུར༔ འདིའི་མཚམས་སུ་ཙཀླི་དཀྱིལ་འཁོར་ཡོངས་རྫོགས་བསྐུར་ན་ཟུར་དུ་གསལ༔ ས་མ་ཡ༔
དེ་ནས་འཇའ་ལུས་བུམ་པའི་དབང་བསྐུར་བ་ནི༔ ཡེ་ཤེས་ལྔའི་འཇའ་གུར་དང་མེ་ལོང་ཐོགས་ཏེ༔ ཧཱུྃ༔ སྣང་ཞིང་སྟོང་ལ་གསལ་ཞིང་དྭངས༔ ནམ་མཁའི་དབྱིངས་དང་འཇའ་ཚོན་བཞིན༔ སྟོང་གཟུགས་སྒྱུ་མའི་ངང་ཚུལ་གྱིས༔ བསྐྱེད་རིམ་སྐུ་ཡི་དབང་ཐོབ་ཤོག༔ ཨོཾ་སྭ་བྷཱ་ཝ་ཀཱ་ཡ་ཨ་བྷི་ཥིཉྩ་ཧཱུྃ༔ ཧོཿ སྣང་ཞིང་ངོ་བོ་སྟོང་པའི་དབྱིངས་ལ་འཇའ་ཤར་བའམ་ཆུ་ཟླའི་དཀྱིལ་འཁོར་ལྟར་བསྐྱེད་རིམ་སྒྱུ་མ་ལྟ་བུའི་སྐུར་བསྒོམ་པ་ལ་དབང་༔
སྣང་བ་སྟོང་པའི་རང་རྩལ་གྱི་ངོ་སྤྲོད་ཐོབ་པ་ཡིན་པས༔ དེང་ཕྱིན་ཆད་དཀྱིལ་འཁོར་བསྒྲུབ་པར་བྱེད་པ་ལ་ལས་སུ་རུང་བའོ༔ དེ་ནས་མགྲིན་པར་པདྨའི་ཕྲེང་བའམ་དབྱངས་ཅན་བཞག་ལ༔ ཧཱུྃ༔ ཤེས་རབ་རང་རྩལ་སྟོང་པའི་སྒྲ༔ མ་འགགས་གྲགས་སྟོང་སྙིང་པོ་ཅན༔ གསང་བ་སྔགས་ཀྱི་སྒྲུབ་སྡེ་མོ༔ སྐལ་ལྡན་ཁྱོད་ཀྱི་མགྲིན་པར་བསྐུར༔ ཨོཾ་པྲཉྫ་མུ་ཌ་ཨཎྜ་ཨ་བྷི་ཥིཉྩ་ཧཱུྃ༔ ཧོཿ
ཤེས་རབ་ཡེ་ཤེས་ཀྱི་དབང་ཆེན་པོ་ཐོབ་པ་ཡིན་པས༔ དེང་ཕྱིན་ཆད་གསང་སྔགས་རྡོ་རྗེ་ཐེག་པའི་སྒོར་ཞུགས་ཤིང་སྔགས་བཟླས་ཐམས་ཅད་གྲགས་སྟོང་མ་འགགས་པའི་འབྱིན་འཇུག་རྡོ་རྗེའི་སྔགས་སུ་ཤེས་ཤིང་༔ བཟླས་པ་སྙིང་པོར་བསྒྲུབ་པ་ལས་སུ་རུང་བ་ཡིན་ནོ༔ དེ་ནས་ཤེལ་རྡོའམ་སྣང་སྟོང་གང་རིགས་ཐོགས་ལ༔ ཧཱུྃ༔ ཆོས་ཉིད་གསལ་སྟོང་གཡའ་དང་བྲལ༔ ཀ་དག་རང་ཤར་ཡེ་ནས་སྟོང་༔ ཁྲེགས་ཆོད་གཤིས་ལུགས་བློ་ལས་འདས༔ རང་བྱུང་ངོ་བོའི་དབང་བསྐུར་རོ༔ ཨོཾ་དྷརྨ་སྭ་བྷཱ་ཝ་ཨ་བྷི་ཥིཉྩ་ཧཱུྃ༔
ཧོཿ ཀུན་གཞི་སྐྱེ་བ་མེད་པ་ཟང་ཐལ་ཡེ་ནས་རང་བྱུང་རིག་པའི་ངོ་བོ་འོད་གསལ་དབྱིངས་གཉིས་སུ་མེད་པའི་སྙིང་པོ༔ སངས་རྒྱས་ཀྱིས་མ་བཅོས༔ སེམས་ཅན་གྱིས་མ་བསྒྱུར་བ་དེའི་རང་བཞིན་མངོན་སུམ་དུ་ངོ་སྤྲོད་ཐོབ་པ་ཡིན་པས༔ དེང་ཕྱིན་ཆད་ཨ་ཏི་བླ་མེད་ཡང་སྙིང་འདུས་པའི་གཤིས་ལུགས་སྐྱོང་དུ་རུང་ངོ་༔ དེ་ནས་ཚིག་མཚན་ཉིད་དབྱེ་བ་གཉིས་མེད་རྩལ་དབང་བསྐུར་བ་ནི༔ སྒྲོ་མདོངས་སམ་རྩ་འཁོར་ལོ་ལྔའི་དཔེའུ་རིས་ཐོགས་ནས༔ ཧཱུྃ༔ རང་བྱུང་རླུང་གི་སྙིང་པོ་ཅན༔ ཡེ་ཤེས་ངོ་བོ་འགྱུ་བ་ཡི༔
རྟ་ལ་བསྟེན་ནས་འཆར་སྒོ་རུ༔ རྩ་རླུང་ཐིག་ལེའི་དབང་ཐོབ་ཤོག༔ ཨོཾ་ཨ་ཝ་དྷཱུ་ཏི་ཀུནྡ་ཡྃ་ཨ་བྷི་ཥིཉྩ་ཧཱུྃ༔ ཧོཿ རིག་པ་སྐྱེ་བ་མེད་པ་རང་བྱུང་གི་སྙིང་པོ་མ་འགགས་པ་རླུང་གི་རྟ་དང་བཅས་ཏེ༔ དབུ་མ་དང་རོ་རྐྱང་གི་ལམ་ལ་བརྒྱུད་ནས་ཕྱི་ནང་གི་འཆར་སྒོ་ཐམས་ཅད་རང་རྩལ་ལས་གྲུབ་པ༔ དེ་ཡང་ཡེ་ཤེས་ཀྱི་རླུང་དང་མ་རིག་པའི་རླུང་གཉིས་ཟུང་འབྲེལ་དུ་རྒྱུ༔ རྩ་ཡང་སྟོང་པའི་རང་མདངས་ཅན་ཐིག་ལེ་ཡང་འོད་ཀྱི་གོང་བུ་མདངས་ལྡན་སྲོག་འཛིན་བཅུ་དྲུག་དང་བཅས་ནས་ཆགས༔ ལུགས་སུ་འབྱུང་བའི་ཚེ༔ སྲིད་པའི་འཁོར་ལོ་དང་༔
ལྡོག་པའི་ཚེ་ཡེ་ཤེས་བཞི་སྦྱོར་ལྔའི་འཁོར་ལོ༔ དེ་ཡང་རྩ་རླུང་འབྱིན་འཇུག་རྡོ་རྗེའི་ལུས་ཀྱི་རྣམ་བཤད་ཐོབ་པས་དེང་ཕྱིན་ཆད་ཕོ་ཉའི་མྱུར་ལམ་བསྒོམ་དུ་རུང་༔ ས་མ་ཡ༔ དེ་ནས་གསང་དབང་བསྐུར་བ་ནི༔ རིག་མ་མཚན་ཉིད་དང་ལྡན་པར་ཁྲུས་བྱས་ཤིང་གོས་དཀར་བསྐོན༔ བླ་མ་ལ་མཎྜལ་གྱི་ཚུལ་དུ་དབུལ་བ་ནི༔ ཀྱཻཿ དཔའ་བོ་ཐུགས་རྗེ་ཆེ་བའི་མཆོག༔ གསང་སྔགས་སྟོན་པའི་ས་མཁན་པོ༔ པདྨ་དབྱངས་ཅན་རིག་མ་འདི༔
ལམ་མཆོག་ཞུགས་ཕྱིར་མཎྜལ་ཕུལ༔ ཨོཾ་པདྨ་མུ་ཌ་མཎྜལ་ཀེཾ་ནིརྻ་ཏ་ཡ་མི༔ རྡོ་རྗེ་སློབ་དཔོན་གྱིས་རྒྱུ་འབྲས་བཅུའི་ཆོས་ལེགས་པར་བཤད་དེ་རྒྱུད་གྲོལ་བར་བྱ༔ དེ་ནས་རིགས་ལྔ་སོགས་རྒྱན་གྱིས་སྤྲས་ནས༔ འབྲུ་ཡི་པདྨ་འདབ་བརྒྱད་ཀྱི་ཁར་བཞག་སྟེ༔ བུམ་ཆུའི་བསང་སྦྱངས་གསོལ་ནས༔ ཨོཾ་ཨཱཿཧཱུྃ༔ རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས་ལྷོ་ནུབ་རྔ་ཡབ་པདྨ་འོད་ཀྱི་ཞིང་ནས༔ རིག་འཛིན་ཆེན་པོ་པདྨ་འབྱུང་གནས་ཡབ་ཡུམ་ལ༔ འཁོར་དཔའ་བོ་མཁའ་འགྲོ་འབུམ་གྱིས་བསྐོར་བ་སྐད་ཅིག་གིས་བྱོན་ནས༔
བདག་དང་གཟུངས་མའི་སྤྱི་བོར་ཞུགས༔ ཐུགས་དམ་གྱིས་རྒྱུད་བསྐུལ་ནས་བྱང་སེམས་དཀར་དམར་གྱི་སྤྲིན་འཕྲོས་ཏེ་བྷནྡྷའི་བདུད་རྩི་དཀར་དམར་ལ་ཐིམ༔ སླར་ཡང་འོད་དུ་ཞུ་སྟེ་ཡུམ་གྱི་ཚངས་བུག་ཏུ་ཐིམ༔ རིམ་བཞིན་སྙིང་ཁར་ཡེ་ཤེས་སེམས་དཔའ་ལམ་མེར་སྒོམས་ཤིག༔ ཨོཾ་བཛྲ་ས་མཱ་ཡ་ཛ་ཛཿ བཛྲ་པདྨ་རཱ་ག་ཡ་ཧོཿ རཱ་ག་ཡ་མི༔ པྲ་མོ་ཏི་རི་ཀུནྡ་ལི་རཀྟ་ཨ་མྲྀ་ཏ་ཨཱཿཧཱུྃ༔ ཞེས་བདུད་རྩི་དང་རཀྟ་ལན་གསུམ་དཀྲུགས༔ དེ་ནས་རྡོ་རྗེ་སློབ་དཔོན་ཡབ་ཡུམ་གྱིས་དམ་ཚིག་གི་ལམ་ནས་བདུད་རྩི་ཕབ་སྟེ༔
སྨན་རཀ་ལ་གཉིས་སུ་མེད་པར་བསྲེས༔ སློབ་མ་རྣམས་ཀྱིས༔ ཧོཿ གསང་བ་བླ་ན་མེད་པ་ཡི༔ ཡང་དག་རྡོ་རྗེའི་གྲོལ་ལམ་མཆོག༔ དེང་འདིར་བདག་ལ་སྩལ་དུ་གསོལ༔ དམ་ཚིག་སྲོག་གི་སྙིང་པོར་བསྲུང༔ རྡོ་རྗེ་སློབ་དཔོན་གྱིས༔ ཧོཿ ཁྱེད་ཅག་དམ་ཚིག་ལྡན་ལགས་ན༔
གསང་རྒྱུད་མཁའ་འགྲོའི་ཉེ་ལམ་བསྟེན༔ ཉམས་ན་ཤ་ཟས་སྲོག་ལུས་ཕྲལ༔ བསྲུངས་ན་ཚེ་གཅིག་སངས་རྒྱས་ཉིད༔ ཨོཾ་ས་མ་ཡ་ཧོཿ ཞེས་སིནྡྷུ་རའི་དཀྱིལ་འཁོར་རམ་བདུད་རྩི་ནང་མཆོད་བྱང་སེམས་སྦྱར་བ་ངག་ཏུ་བྱིན་ཅིང་༔ གནས་ལྔ་རུ་ཐིག་ལེ་བྱ༔ དེ་ནས་གཟུངས་མ་བཞེངས་ཏེ་རྡོ་རྗེ་སློབ་དཔོན་གྱིས་གཟུངས་མའི་ཕྱག་གཡོན་ནས་འཛིན་ཅིང་༔ སློབ་བུ་རྣམས་ལ་གཏད་པའི་ཚུལ་གྱིས་དབང་བསྐུར་བ་ནི༔ ཧཱུྃ༔ ཤེས་རབ་ཡིད་འོང་དགེ་བའི་གྲོགས༔
མཉེན་ལྕུག་འཁྲིལ་ལྡེམ་བརྡ་སྐད་སྒྲོགས༔ འདི་བསྟེན་བདེ་སྟོང་ལྷག་གིས་འཆར༔ དཀྱིལ་འཁོར་གསང་བའི་དབང་ཐོབ་ཤོག༔ ཨོཾ་མུ་ཌ་རཱ་ག་ཡ་ཧོཿ དེ་ནས་གཟུངས་མའི་ཞབས་སློབ་མ་རྣམས་ཀྱིས་སྤྱི་བོར་བླངས༔ དེ་ནས་རོལ་ཅིང་ཡེ་ཤེས་ལྔའི་ངོ་བོ་སྐྱོང་༔ ཧོཿ གསང་བ་མི་ཕྱེད་མཁའ་འགྲོ་མ༔ ཁྱེད་རྣམས་འདི་ཉིད་རྟག་ཏུ་བསྟེན༔ ཐིག་ལེ་འབེབས་ལྡོག་དགྲམ་པར་གྱིས༔
ཡེ་ཤེས་ཆེན་པོའི་ངོ་བོ་སྐྱོངས༔ དེ་ནས་ངོ་བོ་ཀ་དག་ངང་དུ་ལྷན་ནེ་བཞག༔ ཧོཿ མཁའ་འགྲོའི་སྐུ་ཡི་དམ་ཚིག་ཏུ༔ བུད་མེད་སྨད་པར་མི་བྱ་ཞིང་༔ མཁའ་འགྲོའི་གསུང་གི་དམ་ཚིག་ཏུ༔ རྟག་ཏུ་བྷ་གར་མཆོད་པར་བྱེད༔ མཁའ་འགྲོའི་ཐུགས་ཀྱི་དམ་ཚིག་ཏུ༔ གསང་སྔགས་ལམ་མཆོག་སྨད་མི་བྱ༔ དཀྱིལ་འཁོར་གསང་བའི་དམ་ཚིག་རྣམས༔
གནས་ཁང་འདི་ཡི་ཕྱི་རོལ་ཏུ༔ དམ་མེད་རྣམས་ལ་སྨྲ་མི་བྱ༔ དེ་ནས་མཎྜལ་ཕུལ་ཞིང་མེ་ཏོག་འཐོར༔ ས་མ་ཡ༔ གསང་དབང་རྒྱས་པ་ལོགས་སུ་གསལ༔ དེ་ནས་འཁོར་ལོ་རྩིབས་བརྒྱད་གཏད་དེ༔ ཧོཿ དེང་ནས་བརྩམས་ཏེ་བུ་ཁྱོད་ཀྱིས༔ དབང་བསྐུར་ཆོས་ཀྱི་འཁོར་ལོ་བསྐོར༔ སེམས་ཅན་རྒྱུད་རྣམས་སྨིན་པར་གྱིས༔
བླ་མེད་མཆོག་དང་ལྡན་པར་ཤོག༔ ཨོཾ་དྷརྨ་གྷ་ཧྲི་ཨཱཿཧཱུྃ༔ དེ་ནས་དུང་དཀར་གཏད་དེ༔ ཧོཿ སྐྱེ་མེད་གྲགས་སྟོང་ཆོས་ཀྱི་སྒྲ༔ འགྲོ་བ་ལྷ་མིའི་སྒྲ་སྐད་དུ༔ བཤད་ཅིང་སྤེལ་སྒྲུབ་འཆད་རྩོད་རྩོམ༔ སྙན་གྲགས་ཆོས་ཀྱི་དབང་ཐོབ་ཤོག༔ ཨོཾ་དྷརྨ་ཤང་ཁ་ཤབྡ་ཨཱཿཧཱུྃ༔ རྡོ་རྗེ་གཏད་དེ༔
ཧོཿ ཐབས་ཆེན་བླ་མེད་ལམ་གྱི་མཆོག༔ ཀུན་རྫོབ་ལ་བརྟེན་དོན་དམ་རྙེད༔ དམ་ཚིག་ཕྱག་རྒྱ་ལྡན་པར་གྱིས༔ ཨོཾ་བཛྲ་མུ་ཊ་ཡ་ཧོཿ དྲིལ་བུ་གཏད་ཅིང་༔ ཧོཿ ཤེས་རབ་སྙན་དབྱངས་ཐེག་པ་དགུ༔ དགྲ་བཅོམ་ཉན་ཐོས་རང་རྒྱལ་དང་༔ ཀྲྀ་ཡ་ཨུ་པ་ཡོ་ག་སྟེ༔
མ་ཧཱ་ཨ་ནུ་ཨ་ཏིའོ༔ ཨོཾ་དྷརྨ་མ་ཧཱ་ཥ་ན་ཧོཿ དེ་ནས་པོ་ཏི་གཏད་ཅིང་༔ ཧཱུྃ༔ ཆོས་ཕུང་བརྒྱད་ཁྲི་བཞི་སྟོང་གི༔ བཀའ་ཡི་འདུས་སྡེ་མ་ལུས་པའི༔ འཛིན་འཆང་གསུང་རབ་ཡན་ལག་བཅུ༔ དོན་ལྡན་ཐེག་པ་ལ་གནས་ཤོག༔ ཨོཾ་བཛྲ་དྷརྨ་དྷཱ་ར་ཧྲྀ་དྷ་ཧོཿ དེ་ནས་རྡོ་རྗེ་རྒྱ་གྲམ་ལག་ཏུ་གཏད་ཅིང་༔
ཧོཿ ཞི་རྒྱས་དབང་དྲག་ཕྲིན་ལས་བཞིའི༔ ལས་ཀྱི་རིམ་པ་མ་ལུས་པར༔ དེང་ནས་ཁྱོད་ཀྱིས་བརྩོན་པར་གྱིས༔ གང་འདུལ་དེར་སྟོན་དབང་ཐོབ་ཤོག༔ ཨོཾ་བཛྲ་ཀརྨ་ཙ་ཏུར་ཧོཿ དེ་ནས་བླུགས་གཟར་གཏད་དེ༔ ཧོཿ ཆོས་ཉིད་ཡེ་ཤེས་སྣོད་མཆོག་ཐབས༔ ཉོན་མོངས་བུད་ཤིང་ལ་སོགས་པའི༔
འཁོར་འདས་མ་རིག་བསྲེག་པར་གྱིས༔ ཧོམ་གཟར་ལ་སོགས་དབང་ཐོབ་ཤོག༔ ཨོཾ་བཛྲ་ཨ་ཧུ་ཏི་ཨཱཿཧཱུྃ༔ དེ་ནས་གཏོར་མ་གཏད་ཅིང་༔ ཧོཿ ཆེ་མཆོག་རྒྱལ་བའི་དཀྱིལ་འཁོར་ལ༔ བསྙེན་སྒྲུབ་ཚོགས་དང་སྐོང་བཤགས་དང་༔ དུས་མཆོད་རྒྱུན་གཏོར་བརྩོན་པར་གྱིས༔ བསོད་ནམས་ཚོགས་ཆེན་དབང་དང་ལྡན༔ ཨོཾ་བྷ་ལིངྟ་གྷ་ན་ཙཀྲ་ཧོཿ
དེ་ནས་རྡོ་རྗེ་གཏད་ཅིང་༔ ཧཱུྃ༔ ཁྲོ་རྒྱལ་ལས་ཀྱི་ཕྱག་མཚན་འདི༔ དེ་རིང་སྐལ་ལྡན་ཁྱོད་ལ་གཏད༔ ཏིང་འཛིན་ལོངས་སྤྱོད་འགྲུབ་པར་གྱིས༔ ཟིལ་གནོན་རང་བཞིན་དབང་ཐོབ་ཤོག༔ ཨོཾ་བཛྲ་ས་མ་ཡ་ཏི་ཧོཿ དེ་ནས་ཕུར་པ་གཏད་དེ༔ ཧཱུྃ༔ ཁྲོ་རྒྱལ་ལས་ཀྱི་བརྟུལ་ཞུགས་མཚོན༔
དེང་འདིར་སྐལ་ལྡན་ཁྱོད་ལ་གཏད༔ བསྟན་དགྲ་སྒོས་དགྲ་ཉོན་མོངས་སྒྲོལ༔ མ་རིག་བསྒྲལ་བའི་དབང་ཐོབ་ཤོག༔ ཨོཾ་བཛྲ་ཀཱི་ལ་ཡ་ཧཱུྃ་ཕཊ྄ཿ དེ་ནས་རཀྴའི་ཕྲེང་བ་གཏད་ནས༔ ཧཱུྃ༔ ཏིང་འཛིན་སྐྱེ་མེད་ངང་ཉིད་ལས༔ གསང་བ་དམོད་པའི་སྔགས་ཕྲེང་འདི༔ དེ་རིང་སྐལ་ལྡན་ཁྱོད་ལ་གཏད༔ སྙིང་པོ་གཟུངས་དང་དྲག་སྔགས་སྒྲོགས༔
ཨོཾ་རཀྴ་བྷནྡྷ་མ་ལི་ཏ་ཧཱུྃ༔ ཐུན་སྣོད་གཏད་ཅིང་༔ ཧཱུྃ༔ ཆུ་གནས་དམར་པོ་ཐུན་གྱི་སྣོད༔ འཛིན་ཤེས་གཏོང་ཡང་མི་ནུས་ཏེ༔ དྲག་སྔགས་དམོད་པའི་ཕོ་བྲང་ཉིད༔ རྦད་པའི་སྔགས་ཐུན་འཛིན་པར་གྱིས༔ ཨོཾ་ཨཎ་ཌ་དྷ་ར་ཧོཿ དེ་ནས་ཕོད་ཁ་དང་སྔགས་ཞྭ་གཏད་ཅིང་༔ ཧཱུྃ༔
དམོད་པ་དྲག་སྔགས་ནག་པོའི་ཞྭ༔ ཁམས་གསུམ་ཟིལ་གནོན་བཀླུབས་པའི་གོས༔ རྟག་ཏུ་ངན་སྔགས་ཞྭ་གོས་འཆང་༔ བདུད་བཞི་ཟིལ་གནོན་དབང་ཐོབ་ཤོག༔ ཨོཾ་བཛྲ་དུ་ཁ་ན་ཡ་ཧོཿ སྲུང་འཁོར་གཏད་ཅིང་༔ ཧཱུྃ༔ སྟོང་ཉིད་ཆོས་དབྱིངས་སྲུང་བའི་གུར༔ མཚོན་ཆ་མི་ཤིགས་དྲྭ་བའི་གུར༔ ཕྱི་ནང་གདོན་བགེགས་སྲུང་བའི་མཆོག༔
སྲུང་འཁོར་གུར་ཁང་དབང་ཐོབ་ཤོག༔ ཨོཾ་བཛྲ་ཙཀྲ་རཀྵ་ཧོཿ ལིངྒ་འགུགས་ཤིང་༔ ཧཱུྃ༔ ཆེ་མཆོག་ཐུགས་ལས་སྤྲུལ་པ་ཡི༔ སྲས་ཉིད་རྡོ་རྗེ་ཁྲག་འཐུང་སྐུས༔ ཁྲོ་རྒྱལ་འདྲིལ་ཞིང་འདེབས་པའི་མཚོན༔ ཕྱི་ནང་བར་ཆད་དབྱིངས་སུ་སྒྲོལ༔ ཨོཾ་བཛྲ་ཀཱི་ལ་ཡ༔ གནོད་བྱེད་མཱ་ར་ཡ་རྦད་ཡ༔
ཐམས་ཅད་ཀྱིས་བསྒྲལ༔ དེ་ནས་གཏུབ་ཅིང་རོལ་ལ༔ ཧཱུྃ༔ ཁྲོ་རྒྱལ་ཆེན་པོའི་དམ་ཚིག་ཏུ༔ སྦྱོར་སྒྲོལ་སྤྱོད་པ་མི་འབྲལ་བྱ༔ རྟག་ཏུ་དུག་ལྔའི་ཤ་ཁྲག་རོལ༔ སྒྲོལ་བ་ལས་ཀྱི་དབང་ཐོབ་ཤོག༔ ཨོཾ་བཛྲ་ས་མ་ཡ་མ་ཧཱ་མཱཾ་ས་རཀྟ་ཁཱ་ཧི༔ ལིངྒ་དུམ་བུ་ཞིག་ཧོམ་དུ་སྦར་ལ༔ ཧཱུྃ༔
སྣང་སྲིད་སྣོད་ཀྱི་མེ་ཧོམ་དབུས༔ ཉོན་མོངས་དུག་ལྔའི་དགྲ་བགེགས་བསྒྲལ༔ དེང་ཕྱིན་སྦྱིན་སྲེག་བརྩོན་པར་གྱིས༔ སྲེག་པ་ལས་བཞིའི་དབང་ཐོབ་ཤོག༔ ཨོཾ་བཛྲ་ཛྭ་ལ་རྃ་ཧོཿ དེ་ནས་རྡོ་གཡམ་ལ་ཡི་གེ་ཏྲི་རེ་རེ་བྲིས་ནས་རང་མལ་དེ་རུ་མནན་ནམ་སྒོ་དྲུང་དུ་མནན་ལ༔ ཧཱུྃ༔ མདུན་དུ་ཏྲི་ལས་དགྲ་བོ་ཁུག༔ རིམ་དགུ་ས་ཡི་འོག་ཏུ་ནོན༔ དམ་སྲི་སྒབ་འདྲེ་གནོན་པར་གྱིས༔
འགུགས་དང་མནན་གཏད་ལས་ཐོབ་ཤོག༔ ཨོཾ་ཏྲི་དམ་སྲི་མཱ་ར་ཡ་ནན༔ དེ་ནས་བཟློག་པ་ནི༔ དཔལ་གཏོར་རྩང་གིས་བརྒྱན་པ་གཡས་སུ་ཐོགས་ལ། ཧཱུྃ༔ སྲིད་པའི་དྲེགས་ཆེན་རྔམ་པའི་སྣོད༔ དམར་ནག་གཏོར་ཆེན་རྩང་གིས་བརྒྱན༔ བསྐུལ་བས་ཕྱི་ནང་རྐྱེན་ངན་བཟློག༔ བཟློག་བསྐུལ་དྲག་པོའི་ལས་ཐོབ་ཤོག༔ ཨོཾ་བཛྲ་རུ་ཏྲ་མཱ་ར་ཡ་ཟློག་ཡ༔
དེ་ནས་དགྲ་ཕྱོགས་སུ་འབེབས༔ དེ་ནས་དྲག་པོའི་ས་ཟོར་ཐོགས་ནས༔ ཧཱུྃ༔ ཕོ་ཉ་རྦད་པའི་ཟོར་གྱི་བདག༔ བཟློག་མེད་ཐུན་དང་མཚོན་གྱིས་བརྒྱན༔ དམ་ཉམས་དགྲ་ལ་གཏོར་ཟོར་ཡ༔ ལས་མཐའ་ཡོངས་རྫོགས་དབང་ཐོབ་ཤོག༔ ཨོཾ་བཛྲ་ཐུན་བྷྱོ་རྦད་བྷྱོ་དགྲ་ལ་བཟློག་བྷྱོཿ ཞེས་ཟོར་དགྲ་ཡུལ་དུ་ལོག་ན་བསྐྱལ་ཏེ་འཕེན༔ དེ་ནས་མདའ་དར་ཐོགས་ཏེ༔
ཧཱུྃ༔ ཕྱི་ནང་གསང་བའི་དཀྱིལ་འཁོར་ལྷ༔ སྒོ་སྐྱོང་མགྱོགས་མ་ཕོ་ཉ་འབུམ༔ སྣང་སྲིད་ཚེ་ཡི་བཅུད་བསྡུས་ལ༔ མདའ་དར་གཡབ་ཅིང་དེང་འདིར་སྩོལ༔ ཨོཾ་བཛྲ་ཨཱ་ཡུརྫྙཱ་ན་སིདྡྷི་ཧཱུྃ༔ དེ་ནས་ཚེ་རིལ་ཐོགས་ཏེ༔ ཧཱུྃ༔ དགོས་འདོད་ཀུན་འབྱུང་བླ་མེད་རྫས༔ དཀྱིལ་འཁོར་ལྷ་ཚོགས་དངོས་གྲུབ་ཉིད༔
དེང་འདིར་སྐལ་ལྡན་ཁྱོད་ལ་སྦྱིན༔ རྟག་ཏུ་དངོས་གྲུབ་མཆོག་ཐོབ་ཤོག༔ ཨོཾ་གྷ་ན་ལ་ཨཱ་ཡུརྫྙཱ་ན་སིདྡྷི་ཧོཿ དེ་ནས་ཚེ་ཆང་ཐོགས་ལ༔ ཧཱུྃ༔ དམ་ཚིག་བདུད་རྩི་འཆི་མེད་རྫས༔ ཉམས་རྟོགས་འཕེལ་ཞིང་བདེ་དྲོད་སྐྱེད༔ བཅུད་དང་རྩ་རླུང་ཡར་ལྡན་པ༔ བྱིན་རླབས་ཆུ་རྒྱུན་གཏེར་འབྱུང་ཤོག༔ ཨོཾ་ཨ་མྲྀ་ཏ་ཁཱ་ཧི༔
དེ་ནས་རིགས་ལྔ་མགོར་བཞག་སྟེ༔ ཧཱུྃ༔ དུས་རྣམས་ཀུན་ཏུ་དཀྱིལ་འཁོར་བདག༔ རིགས་ལ་དབང་ཞིང་རྒྱན་དུ་འཆང་༔ དབང་ཆེན་ལ་སོགས་འཆད་པར་གྱིས༔ འདུས་པར་རིགས་བདག་དབང་ཐོབ་ཤོག༔ ཨོཾ་བུདྡྷ་དྷརྨ་ཨ་བྷི་ཥིཉྩ་ཧཱུྃ༔ དེ་ནས་བཀྲ་ཤིས་རྟགས་བརྒྱད་རྒྱལ་སྲིད་སྣ་བདུན་གཏད༔ ཧཱུྃ༔ བཀྲ་ཤིས་རྫས་རྟགས་རྒྱལ་སྲིད་བདུན༔
དེ་རིང་སྐལ་ལྡན་ཁྱོད་ལ་གཏད༔ རྡོ་རྗེ་སློབ་དཔོན་དཀྱིལ་འཁོར་ལ༔ བསྙེན་བཀུར་མཎྜལ་འབུལ་བར་གྱིས༔ ཨོཾ་མངྒ་ལཾ་ཨཥྚ་རཱ་ཛ་དྷི་སྭ་བྷཱ་ཧོཿ དེ་ནས་དཀྱིལ་འཁོར་གྱི་རྡོ་རྗེའི་གཟུངས་ཐག་གཏད་ཅིང་༔ ཧཱུྃ༔ གསང་བ་ཟིལ་གནོན་དཀྱིལ་འཁོར་གྱི༔ ཕྱི་ནང་བསྐྱེད་རྫོགས་ལས་མཐའ་སོགས༔ ཡོངས་རྫོགས་དེང་འདིར་ཁྱོད་ལ་གཏད༔ ཚེ་རབས་ཀུན་ཏུ་བརྟན་པར་ཟུངས༔
ཨོཾ་བཛྲ་ཨཥྜ་ཙཀྲ་དྷ་ཏི་ཏ་སིདྡྷི་ཧོཿ ཞེས་དཀྱིལ་འཁོར་གཏད་དེ་རབ་ཏུ་གནས་པར་བྱ༔ དེ་ནས་རྡོ་རྗེ་ཐོགས་ཏེ༔ ཧོཿ བརྟན་པར་གྱུར་ཅིག་དཀྱིལ་འཁོར་ཚོགས༔ རྒྱས་པར་གྱུར་ཅིག་སྙན་གྲགས་ཆོས༔ འཕེལ་བར་གྱུར་ཅིག་དགེ་བའི་སྟོབས༔ འགྲུབ་པར་གྱུར་ཅིག་བདེན་པའི་ཚིག༔ ཨོཾ་ཏིཥྛ་བཛྲ་ས་མ་ཡ་ཧོཿ ས་མ་ཡ་སཏྭཾ༔
བཛྲ་བི་ཤྭ་ཧོཿ དེ་ནས་སློབ་མ་རྣམས་ཀྱིས༔ དཀྱིལ་འཁོར་གྱི་ཕྱོགས་བཞི་ནས་སྨོན་ལམ་བཏབ་ཅིང་༔ བསྐོར་བ་གསུམ་ཕྱག་གསུམ་བྱ༔ སློབ་དཔོན་གྱིས་དམ་ཚིག་བསྟན་པ་ནི༔ ཧོཿ དཀྱིལ་འཁོར་གསང་བའི་དབང་དང་བཀའ་གཏད་ལུང་འབོག་ཐོབ་པ་ཡིན་པས༔ དཀྱིལ་འཁོར་སྒོམ་པ་དང་སྒྲུབ་པ་སྤེལ་བ་འཛིན་པ་སོགས་བྱ་ཞིང་༔ སྐུ་ཡི་དམ་ཚིག་ཏུ་རྡོ་རྗེ་སློབ་དཔོན་ལ་མི་སྨད་ཅིང་ཐ་ན་ཁ་ཙམ་ཀུ་རེ་བཞད་གད་ཙམ་ལ་ཡང་མི་སྤང་མི་སྨད༔ སློབ་དཔོན་གྱི་ལྕམ་དང་གཟུངས་མ་སོགས་ལ་ཡང་སྐྱོན་སྤང་ཞིང་༔
དབང་གི་གྲལ་དུ་འཁོད་པ་རྣམས་དམ་ཚིག་རྡོ་རྗེའི་སྤུན་གྲོགས་ཡིན་པས༔ འཆི་བ་སྲོག་ལ་བབ་ཀྱང་༔ ངན་སྐུར་གྱི་སྐྱོན་སྤངས་ཤིང་ལེགས་པའི་ཡོན་ཏན་དུ་བལྟ༔ བླ་མར་རྒྱུའི་ཞེན་འཛིན་སྲིད་པ་དང་བྲལ་ཡང་བསོད་ནམས་ཀྱི་ཚོགས་ཆེན་རྫོགས་པའི་ཕྱིར་ཡོན་དང་མཎྜལ་རྒྱས་པར་བྱ༔ ཞབས་སྤྱི་བོར་ལེན་ཅིང་སྨོན་ལམ་གདབ༔ ཅི་ཕྱིར་དུས་གསུམ་སངས་རྒྱས་ལ་མཆོད་པ་བས༔ བླ་མའི་བ་སྤུའི་ཁུང་བུ་གཅིག་མཆོད་པ་དགའ༔ ལུས་དང་ལོངས་སྤྱོད་ཆུང་མ་དང་༔ རྒྱུ་དང་ཞིང་ཁང་ནོར་རྫས་རྣམས༔ བསོད་ནམས་ཚོགས་ཆེན་རྫོགས་པ་ཡི༔
བླ་མ་མཉེས་པའི་ཡོན་དུ་འབུལ༔ དམ་ཚིག་མིག་གི་འབྲས་ལྟར་བསྲུང་༔ དཀྱིལ་འཁོར་སྙིང་གི་ཁྲག་ལྟར་འཆང་༔ གནས་ཁང་འདི་ཡི་ཕྱི་རོལ་དུ༔ དམ་མེད་རྣམས་ལ་སྨྲ་མི་བྱ༔ རྒྱུད་དང་དབང་བཞི་ལས་མཐའ་རྣམས༔ དབང་ལུང་མེད་ལ་བསྟན་མི་བྱ༔ ཞེས་པ་ལྟར་འཛིན་ཅིང་གསང་བར་བགྱིའོ༔ གཙོ་བོས་ཇི་ལྟར་བཀའ་སྩལ་པ༔ དེ་དག་ཐམས་ཅད་བདག་གིས་བགྱི༔
མཎྜལ་འབུལ༔ བཀྲ་ཤིས་པའི་ཚིག་དང་མེ་ཏོག་འཐོར༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ ཕྱི་རབས་རྗེས་འཇུག་བུ་ཡི་དོན༔ དབང་རྫོགས་ཀུན་མཁྱེན་སྙིང་པོ་བཞག༔ ཚིག་ཉུང་དོན་ཆེ་བཅའ་གཞི་ཚང་༔ གོ་བདེ་བསྙེན་སླ་ཆ་ལག་འགྲིགས༔ བྱིན་ཆེ་རྒྱུད་སྨིན་ཁུངས་ཡང་བཙུན༔ འཁྲུགས་མེད་གཞུང་གསལ་ཉམས་ལེན་བདེ༔
ཀུན་ལ་མ་བསྟན་སྙིང་གི་ཆོས༔ ཡང་གསང་ཤོག་དྲིལ་མགུལ་ཁུག་མ༔ བཀའ་བརྒྱད་ཆོས་བཀའ་མང་སྦས་ཀྱང་༔ ཡང་གསང་འདི་འདྲ་སྦས་པ་དཀོན༔ མ་འོངས་ཡང་མཐའ་དུས་ཀྱི་ཆོས༔ འདི་དང་སུ་འཕྲད་མངོན་འཚང་རྒྱ༔ དབང་དང་གདམས་པས་འཇའ་ལུས་འགྲུབ༔ དཀྱིལ་འཁོར་ཡོངས་རྫོགས་སྦོབས་པ་དང་༔ འདི་ཡི་དམ་རྫས་མྱོང་གྱུར་ན༔ སྡིག་པོ་ཆེ་ཡང་མངོན་འཚང་རྒྱ༔
སྐལ་ལྡན་རྣམས་ནི་ཇི་ལྟར་སྨོས༔ དེ་ཕྱིར་ཀུན་གྱི་ཡང་སྙིང་མཆོག༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ མཁའ་འགྲོ་བརྡ་ཡི་ཡི་གེར་ཐོབ༔ རིན་ཆེན་གསང་བའི་གཏེར་དུ་སྦོས༔ ལྔ་བརྒྱ་དུས་ཀྱི་ཐ་མ་ལ༔ པདྨ་གཏེར་བདག་གླིང་ལ་སྤྲོད༔ ཡེ་ཤེས་མགོན་པོ་བྱ་རོག་གདོང་༔ བཀའ་ཡི་རྒྱ་འདི་ཐུབ་པར་སྲུངས༔

ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་གཏེར་བདག་གླིང་པས། སྦས་ཡུལ་པདྨ་བཀོད་ཀྱི་བྱང་སྒོ། གངས་རི་ལྷ་བཙན་རྔམ་འདྲའི་མདུན་ཞོལ། མཚོ་འཁོར་རྦ་ཀློང་འཁྲུགས་པའི་དཀྱིལ།
ཀླུ་མོ་པདྨ་གཟི་ལྡན་གྱི་ཕྱག་ནས་ཁྲོམ་གཏེར་དུ་སྤྱན་དྲངས་ཤིང་༔ པདྨ་ཆོས་འཁོར་གླིང་དུ་ཤོག་སེར་ནས་བོད་ཡིག་ཏུ་ཞལ་བསྒྱུར་བའོ། ། ཇོ་བོ་གཟེ་རྒྱལ་གྱིས་གངས་ཁྲོད་དུ་དག་གཏེར་བགྱིས་པའོ།། །། ག༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྔགས་ཆས་ཀྱི་པྲ་ཁྲིད་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ རྡོ་རྗེ་ཐེག་པའི་རྣལ་འབྱོར་གྱི༔ ཞྭ་རྒྱན་གོས་ཀྱི་རྣམ་དབྱེ་དང་༔ སྤྱོད་པའི་དུས་ཀྱི་རྣམ་དབྱེ་བཤད༔
དང་པོ་ལུས་ཀྱི་རྣམ་དབྱེ་ལ༔ ཨ་ཏི་ཡེ་གྲོལ་ཡིན་པའི་ཕྱིར༔ སྲུང་སྡོམ་འགོག་བྱའི་དམ་ཚིག་ཟད༔ རྒྱུད་པ་ཀུན་བཟང་འཛིན་པའི་ཕྱིར༔ སྤོབས་པ་བརྟུལ་ཞུགས་མཐོ་བར་བྱ༔ འོད་གསལ་གཞུང་ཤིང་འཛིན་པའི་ཕྱིར༔ ལྟ་བ་ཟང་ཐལ་ངང་ལ་སྤྱོད༔ རེ་དོགས་གཡང་ས་ཆོད་པའི་ཕྱིར༔ བཟང་ངན་ཐུག་ཕྲད་རོ་སྙོམས་བྱ༔ རྫོགས་ཆེན་བྱར་མེད་ཡིན་པའི་ཕྱིར༔
གཏད་སོ་ཕྱོགས་རིས་མེད་པར་བྱ༔ དུག་ལྔ་ཡེ་ཤེས་ཡིན་པའི་ཕྱིར༔ མི་སྤང་དང་དུ་ལེན་པར་བྱ༔ རྣམ་རྟོག་གོལ་ས་ཡིན་པའི་ཕྱིར༔ འཁོར་འདས་འབྲས་བུ་གཅིག་ཏུ་མྱོང་༔ ངོ་སྲུང་ཟོལ་ཟོག་ཡིན་པའི་ཕྱིར༔ བཟང་ངན་ཐག་ཆོད་གདོང་ལ་སྨྲ༔ འདི་ཕྱིའི་རྒྱུ་འབྲས་གཅིག་པའི་ཕྱིར༔ ངོས་ལྐོག་བྲལ་བའི་དམ་ཚིག་འཆང་༔ རང་བྱུང་སྤང་བླང་བྲལ་བའི་ཕྱིར༔
སྤྱི་བོར་རལ་པ་ཐོད་དུ་བཅིང་༔ དབྱིངས་ཕྱུག་དཀྱིལ་འཁོར་འཛིན་པའི་ཕྱིར༔ ཤེས་རབ་བཙུན་མོ་ཕྱག་རྒྱར་བསྟེན༔ བསྐྱེད་རྫོགས་ཟུང་དུ་འཇུག་པའི་ཕྱིར༔ མཁའ་དབྱིངས་པདྨའི་འཁྲུལ་འཁོར་བཟུང་༔ སྐད་ཅིག་བྱེ་བྲག་སངས་རྒྱས་ཕྱིར༔ ལུགས་ལྡོག་ཆོས་ཀྱི་འཁོར་ལོ་བསྐོར༔ ཕྱོགས་འཛིན་རྣམ་རྟོག་གཞོམ་པའི་ཕྱིར༔ རླུང་སེམས་འཇའ་ལུས་རྩལ་ཀྱང་སྟོན༔ ཐ་སྙད་གྲུབ་མཐའ་གཅོད་པའི་ཕྱིར༔
འཁོར་འདས་བླང་དོར་འཚོ་སྐྱོང་བོར༔ ཀུན་གཞི་འབྱུང་ས་མེད་པའི་ཕྱིར༔ དཀར་སྔོན་ནག་པོའི་ཕོད་ཁ་གྱོན༔ ཐེག་པ་རིམ་དགུ་བདོག་པའི་ཕྱིར༔ ཆོས་གོས་ལེའུ་དགུ་མ་འཆང་༔ སྣང་སྲིད་དབང་སྡུད་གཙོ་བོའི་ཕྱིར༔ སྨུག་ནག་གཟི་བྱིན་བེར་ཆེན་བཀླུབས༔ སྐྱོན་བྲལ་ཡོན་ཏན་རྫོགས་པའི་ཕྱིར༔ དབུ་ལ་པདྨའི་ཞྭ་ཆེན་གསོལ༔ ཀུན་གྱི་རིགས་བདག་ཡིན་པའི་ཕྱིར༔
རྡོ་རྗེ་རྩེ་ལྔའི་ཏོག་ཀྱང་བཙུགས༔ སྲིད་གསུམ་དབྱིངས་ལ་ཐོགས་མེད་ཕྱིར༔ རྫུ་འཕྲུལ་རྩལ་སྒྲོའི་ཕོད་ཁ་གྱོན༔ ཐུགས་རྗེར་ཕྱོགས་རིས་བྲལ་བའི་ཕྱིར༔ ཉི་ཟླ་ནོར་བུའི་རྒྱན་གྱིས་སྤྲས༔ ཐེག་དམན་ཉན་རང་ཟིལ་གནོན་ཕྱིར༔ རྡོ་རྗེར་རྒོད་སྒྲོའི་རྒྱན་ཡང་བཏགས༔ ཚད་མེད་བཞི་དང་ལྡན་པའི་ཕྱིར༔ འདབ་བཞིར་ཁྱུང་རུ་རྔམ་ཞིང་མཛེས༔ ཆོས་སྐུའི་རང་རྩལ་མ་འགགས་ཕྱིར༔
སྣ་ཚོགས་རྒྱན་དང་ཅོད་པན་འཕུར༔ རྫུ་འཕྲུལ་དྲྭ་བའི་ཟློས་གར་ཕྱིར༔ སྙན་རྒྱན་མགུལ་རྒྱན་གདུ་བུ་འཁྲོལ༔ ཀུན་འབྱུང་ནོར་བུ་ཡིན་པའི་ཕྱིར༔ མུ་ཏིག་ཆུན་པོའི་གོང་ལག་སྤྲས༔ ཀུན་གཞི་སྲིད་པས་མ་བཅིངས་ཕྱིར༔ ཟ་འོག་མཛེས་ལྡན་མུ་རན་བརྒྱན༔ མ་སྲིང་མཁའ་འགྲོ་འདུ་བའི་ཕྱིར༔ སྔོན་པོ་སྒྱུ་མའི་སྐུ་རགས་བཅིང་༔ རང་སེམས་མངོན་གྱུར་རྒྱལ་ཚབ་ཕྱིར༔
རྐང་ལ་རྒྱ་ལྷམ་སྭག་ཆེན་གསོལ༔ དཀྱིལ་འཁོར་ཀུན་གྱི་གཙོ་བོའི་ཕྱིར༔ ཐེག་དམན་རྣམས་ལ་ཞེ་ས་སྤང་༔ རྫོགས་ཆེན་བདལ་ཁྱབ་ཡིན་པའི་ཕྱིར༔ མཐོ་ཞིང་བརྗིད་པའི་ཁྲི་གདན་བཟུང་༔ འཁོར་འདས་དགེ་སྡིག་བྲལ་བའི་ཕྱིར༔ རང་རྐྱང་དཀའ་ཐུབ་སྡུག་སྒུར་བསྐྱུར༔ ཡེ་ནས་རང་ལུས་དཀྱིལ་འཁོར་ཕྱིར༔ ཀུན་བཟང་ལྷ་ལ་ཕྱག་མི་འཚལ༔ ཆོས་ཕུང་བརྒྱད་ཁྲིའི་འབྱུང་གནས་ཕྱིར༔
སྨྲ་བཅད་ལྐུགས་པའི་བརྟུལ་ཞུགས་སྤང་༔ ཐ་མལ་བསྙེན་བཀུར་མི་བྱ་ཕྱིར༔ མུ་སྟེགས་རྣམས་ལ་མགོ་མི་སྒུར༔ དགྲ་བཅོམ་གྲུབ་ཐོབ་ལོ་ཙཱ་སོགས༔ འཇིག་རྟེན་གཏམ་ལ་ཁ་མི་འཛིན༔ བདུད་འདུལ་ཀུན་གྱི་དབང་ཕྱུག་ཕྱིར༔ འཇིག་རྟེན་ལྷ་ལ་སྐྱབས་མི་འཚལ༔ མི་ཟད་གཏེར་གྱི་བདག་པོའི་ཕྱིར༔ བསྒྲུབ་པའི་ནོར་ལྷ་གཞན་མི་བསྟེན༔ ཐེག་ཆེན་ལྟ་བ་འཛིན་པའི་ཕྱིར༔
དམར་སེར་གོས་ལ་བློ་མི་བསྟེན༔ མི་ཆོས་མགོ་བསྐོར་སྤང་བའི་ཕྱིར༔ ནོར་འདོད་དཀོར་སྡུད་ཆོས་མི་བསྟེན༔ ཆོས་སྐུ་མཉམ་པ་ཉིད་ཀྱི་ཕྱིར༔ སྣོད་ལྡན་མཐོ་དམན་མེད་པར་སྤེལ༔ ཞི་བའི་སྔགས་ཆས་བསྡུས་པའོ༔ ས་མ་ཡ༔ དྲག་པོ་དམོད་པའི་སྔགས་ཆས་ནི༔ ཁྲག་འཐུང་གཙོ་བོ་ཡིན་པའི་ཕྱིར༔ མ་བཅོས་རལ་པ་བསྒྲེངས་ཤིང་བསྡམ༔
སྣང་སྲིད་ལྷ་སྲིན་འདུལ་བའི་ཕྱིར༔ གདོང་ལ་ཁྲག་ཞག་ཐིག་ལེ་བྱུགས༔ རྫུ་འཕྲུལ་གྱད་དང་ལྡན་པའི་ཕྱིར༔ མཐིང་ནག་མུན་པའི་ཕོད་ཁ་གསོལ༔ སྲིད་གསུམ་ཟིལ་གྱིས་གནོན་པའི་ཕྱིར༔ སྔགས་ཞྭ་ནག་པོ་རྒྱན་ལྡན་བྱ༔ རྡོ་རྗེ་འཆང་གིས་མངའ་གསོལ་ཕྱིར༔ གནམ་ལྕགས་ར་གདེང་རྡོ་རྗེ་གདེངས༔ ཡེ་ཤེས་ལྔ་ཡི་དབང་རྟགས་ཕྱིར༔ ཐོད་སྐམ་ཕྲེང་བ་ཀེང་རུས་འཁྲོལ༔
ཡེ་ཤེས་མེ་དཔུང་འཁྲིགས་པའི་ཕྱིར༔ རྟ་དྲེལ་རྐྱང་གི་རྔོག་ཕོད་བཙུག༔ གཟའ་ཀླུ་འབྱུང་པོ་འདུལ་བའི་ཕྱིར༔ བྱ་ཁྱུང་མཐིང་ནག་མེ་གཤོག་བརྒྱན༔ ཁྲོ་རྒྱལ་རྩལ་བཅུ་རྫོགས་པའི་ཕྱིར༔ རྔམ་བྱང་དམར་པོའི་མེ་ཁྲབ་གྱོན༔ སྟོང་གསུམ་འོད་ཀྱིས་འགེང་བའི་ཕྱིར༔ ཁྲོ་ཆུ་ཞུན་མའི་མེ་ལོང་བརྒྱན༔ ཡེ་ཤེས་འཇིག་རྟེན་མཉམ་བརྡལ་ཕྱིར༔ འབྲོང་བུ་རུ་སྔོན་རྔ་ཞོལ་བཏགས༔
ཆོས་སྐུ་མི་འགྱུར་བརྟན་པའི་ཕྱིར༔ སྟེང་དུ་ཆོས་འབྱུང་བཅུ་དྲུག་བརྩེགས༔ མ་དང་མཁའ་འགྲོ་དབང་སྡུད་ཕྱིར༔ འོག་ཏུ་ཆོས་འབྱུང་རྩིབས་བརྒྱད་བསྣོལ༔ བདེན་གཉིས་སྟོབས་ཀྱི་རྩལ་འབྱིན་ཕྱིར༔ དམར་ནག་སྦྲེལ་བའི་ཞྭ་སྒྲོག་བསྡམ༔ ཆེ་མཆོག་ཀུན་གྱིས་མངའ་གསོལ་ཕྱིར༔ སྣ་ཚོགས་དར་གྱི་ཅོད་པན་འཆང་༔ ཁྲོ་རྒྱལ་ཀུན་གྱི་དེད་དཔོན་ཕྱིར༔ རུས་པའི་རྒྱན་དྲུག་གཡེར་ཁ་འཁྲོལ༔
དཀྱིལ་འཁོར་གཙོ་ལ་དབང་བསྐུར་ཕྱིར༔ སྐུ་ཡི་རྒྱ་རྟགས་རྡོ་རྗེ་འཆང་༔ ལས་བཞིའི་ཕྲིན་ལས་ཐོགས་མེད་ཕྱིར༔ གནམ་ལྕགས་དབལ་གྱི་ཕུར་པ་བསྟེན༔ མ་རྒྱུད་གཏན་དུ་འཁོར་བའི་ཕྱིར༔ གཟུངས་སྔགས་དངུལ་དཀར་མེ་ལོང་འཆང་༔ རྒྱལ་བསེན་དམ་སྲི་གཞོམ་པའི་ཕྱིར༔ རུས་སྦལ་ཕག་རྒོད་མཆེ་བ་བསྡམ༔ རྦད་བསད་དམོད་པ་གདབ་པའི་ཕྱིར༔ དྲག་སྔགས་རྫས་ཀྱིས་ཐུན་རྭ་བརྒྱན༔
དུར་ཁྲོད་ཤ་ལ་དགྱེས་པའི་ཕྱིར༔ རྒྱུ་མའི་ཞགས་པ་གྲུ་ལ་བསྐོན༔ ཤེས་རབ་ཡུམ་མཆོག་བསྟེན་པའི་ཕྱིར༔ ཁ་ཊྭཱཾ་རྩེ་གསུམ་ཕྱག་ཏུ་ཐོགས༔ དུར་ཁྲོད་དཔལ་ཆས་རྫོགས་པའི་ཕྱིར༔ ག་ཤ་རྒྱན་འཕྱང་སྣ་ཚོགས་འཕུར༔ བདུད་སྲིན་མ་མོ་འདུལ་བའི་ཕྱིར༔ གཟའ་བདུད་ནག་པོའི་ལྟོ་ཞལ་བརྒྱན༔ དམ་སྲི་འདྲེ་རྒོད་འདུལ་བའི་ཕྱིར༔ རྒྱ་སྟག་པགས་པའི་སྭག་ལྷམ་གསོལ༔
དུག་ལྔ་དབྱིངས་སུ་བསྒྲལ་བའི་ཕྱིར༔ བཟང་ངན་རོ་གཅིག་ཐོག་བརྫིས་བྱེད༔ རྣམ་རྟོག་གབ་ཁུང་འཕུད་པའི་ཕྱིར༔ དུས་ཚོད་ཚེས་གྲངས་རྩིས་འདེབས་སྤང་༔ ལེགས་ཉེས་ངོ་བོ་གཅིག་པའི་ཕྱིར༔ ཕྱི་ནང་རོ་གཅིག་ངང་དུ་བསྒྲལ༔ ལྟ་བ་ཐག་གཅོད་ལྡན་པའི་ཕྱིར༔ ཡིན་མིན་དེ་ཐོག་ཡོ་ལང་སྦྱོར༔ འདི་ཕྱི་སྣང་བའི་བྱེ་བྲག་ཕྱིར༔ བསྟན་དགྲ་སྒོས་དགྲ་ཚར་བར་གཅོད༔
བསྟན་པའི་སྲོག་འཛིན་ཡིན་པའི་ཕྱིར༔ བཀའ་བབ་བློ་ཐག་ཆོད་པར་བྱ༔ ཆོས་ཀུན་རྟེན་འབྲེལ་རྨི་ལམ་ཕྱིར༔ གཏོང་ལེན་ཕམ་རྒྱལ་རོ་གཅིག་བསྲེ༔ སྣོད་བཅུད་སྟོང་གཟུགས་ཡིན་པའི་ཕྱིར༔ འཁོར་འདས་གཉིས་མེད་ཕྱལ་གྱིས་སྤྱོད༔ བླང་དོར་དགགས་སྒྲུབ་བྲལ་བའི་ཕྱིར༔ དུག་ལྔ་ཡེ་ཤེས་ངང་དུ་རོལ༔ ལུས་ལ་བདུད་འདུལ་ཆས་དགུས་མཛེས༔ དམ་ཆོས་ཐེག་པ་རིམ་དགུས་མཐོ༔
དམ་ཚིག་སྒོ་དགུའི་བཤང་ལམ་གཙང་༔ སྤྱོད་པ་ངན་དགུ་རོ་སྙོམས་ཁེབས༔ མཁའ་འགྲོའི་སྙན་བརྒྱུད་གསང་དགུ་གཉན༔ མ་སྤངས་ཞིམ་རྒུའི་ལོངས་སྤྱོད་ཚོགས༔ ལྟ་སྒོམ་རྫོགས་ཆེན་རྒྱུད་དགུ་ཟབ༔ དྲག་པོའི་རྒྱན་བཀོད་བསྡུས་པའོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
གསང་རྒྱ༔ ཟབ་རྒྱ༔ གཏད་རྒྱ༔ ཁོ་བོ་གཏེར་བདག་གླིང་པས་ལྕགས་བྱི་ལོར་སྦས་ཚལ་ནས་གདན་དྲངས་ཤིང༌། པདྨ་ཆོས་འབྱུང་གླིང་དུ་ཤོག་སེར་ལས་ཞལ་བཤུས་སོ།། །། ང༽ ༁ྂ༔ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བཟླས་པ་སྔགས་ཀྱི་པྲ་ཁྲིད་བཞུགས༔ ༁ྃ༔
གསང་བ་ཟིལ་གནོན་ལྷ་ལ་འདུད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ སྙིང་པོ་སྔགས་ཕྲེང་རྣམ་དབྱེ་བཤད༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ རིག་ཆེན་གསང་བའི་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
ཕྱི་ནང་བསྐྱེད་རྫོགས་ཀྱི་རྣམ་དབྱེ་མང་ཡང་༔ གཞི་ཆོས་དབྱིངས་དང་ལམ་སྤྲོ་བསྡུའོ༔ དང་པོ་གཞི་ཆོས་དབྱིངས་དང་ལམ་སྤྲོ་བསྡུ་ནི༔ འཁོར་འདས་ཀྱི་བྱེད་པོ་རང་སེམས་གཅིག་གི་རྩལ་ལས་སྣ་ཚོགས་གྲུབ་ཅིང་༔ མཐའ་དབུས་བྲལ་བས་ཁྱབ་བརྡལ༔ མ་འགགས་པས་ཟང་ཐལ༔ དངོས་མ་གྲུབ་པས་སྟོང་པ༔ སྣ་ཚོགས་འཆར་བས་རྒྱ་ཡན༔ འཁོར་འདས་མཉམ་པས་རོ་གཅིག༔ དབྱེ་བ་མི་ཕྱེད་པས་ཟུང་འཇུག༔
སྒྲིབ་པ་མེད་པས་ཀ་དག༔ ཀུན་ཏུ་རིག་པས་ཁྲེགས་ཆོད༔ དེ་ཕྱིར་གཞིའི་རིག་པ༔ ཨ་ཏི་བྱ་བྲལ་གྱི་ངང་དུ་གནས་པས༔ རྣལ་འབྱོར་ལྟ་བ་མངོན་གྱུར༔ བསྒོམ་པ་མཐར་ཕྱིན༔ སྤྱོད་པ་འཛིན་གཞི་བྲལ༔ འབྲས་བུ་གདེང་དང་ལྡན་ཏེ༔ འཁོར་འདས་རིས་མེད་རྣམས་ལ༔ ལམ་བསྐྱེད་རིམ་མི་དགོས་ཀྱང་༔
འབྲིང་ས་མཚམས་པ༔ ནམ་ཟླ་སྟོན་ཀའི་སོ་ནམ་འདྲ་བ་རྣམས༔ བསྙེན་སྒྲུབ་དང་བསྐྱེད་རིམ་གཙོ་ཆེ་སྟེ༔ དེ་ཡང་རྫོགས་རིམ་བྲལ་བས་བསྐྱེད་རིམ་ཁོ་ནའི་རྒྱུར་གྱུར་ན༔ ཆུ་རྡོ་དར་གྱིས་བཏུམས་པ་ལྟ་བུའམ༔ བྱེ་མ་ལ་སོ་ནམ་དུ་རེ་བ༔ དབྱར་གྱི་རྩི་ཤིང་ཕུབ་གཡོགས་ཀྱིས་གཏུམས་པ་ལྟ་བུའོ༔ ཅིའི་ཕྱིར་ཞེ་ན་གཞི་མི་གཡོ་བའི་ཏིང་ངེ་འཛིན༔ ལམ་བཟོད་པ་གསུམ་གྱི་གོ་ཆ༔ གྲོགས་བརྩོན་འགྲུས་ཅན་གྱི་ཉམས་ལེན་གཅིག་དགོས༔
དེ་ལ་གཞི་ཏིང་ངེ་འཛིན་ལམ་བསྐྱེད་རིམ༔ འབྲས་བུ་རྫོགས་པའི་རིམ་པ་གསུམ་དང་ལྡན་པར་བྱའོ༔ དེ་ཡང་ཕྱི་ནང་རྟེན་འབྲེལ་དང་ལྡན་པའི་རྣལ་འབྱོར་པས༔ ཡི་དམ་ལྷའི་བསྐྱེད་རྫོགས་སྒྲུབ་པ་ཉམས་སུ་ལེན་པའི་ཚེ་ལུས་ཡི་དམ་ལྷ་ཡི་རྣལ་འབྱོར་ནི༔ ༈ སྐད་ཅིག་སྟོང་པའི་ངང་ལས་ལྷ་གང་རུང་གསལ་གདབ་ཚེ༔ དེ་ཡང་སྟོང་པ་ཆུ་ཟླའམ༔ འཇའ་ཚོན་ལྟ་བུར་སྣང་ལ་རང་བཞིན་དང་བྲལ་བ་ཕྱི་ནང་ཟང་ཐལ་ཅན༔ ཞལ་ཕྱག་དང་རྒྱན་རྫོགས་པ༔ ཞི་དྲག་གང་ལྟར་བསྒོམས་ཀྱང་སྙིང་ཁར་ཙིཏྟ་རང་བྱུང་གསལ་བའི་སྒྲོན་མེའི་ནང་དུ་ཞི་བར་གདན་སྐྱོན་གྱིས་མ་གོས་པདྨ་༔ དྲག་པོ་ལ་ཉི་ཟླ་ཁ་སྦྱོར༔
ཞི་མ་ཁྲོ་ལ་སུམ་བརྩེགས༔ དེའི་སྟེང་དུ་ལྷ་ཞི་བ་རྣམས་ལ་ཧྲཱི་མ་ཧཱུྃ༔ ཁྲོ་བོ་ལ་ཧཱུྃ༔ ཁྲོ་མོ་ལ་བྷྱོཿ དེ་ཡང་སྟ་གོན་ལྷའི་རྒྱུད་དང་བསྟུན༔ སྲོག་ཡི་གེ་མདུན་རྩའི་གདོང་ལ་གཏད༔ དྲང་པོ་མ་ཡོ་བར་འགྲེངས་ཐབས་ཀྱིས་བསྒོམས༔ ཁྱད་པར་ནི༔ ཕྲ་ཞིང་ཕྲ་བ་བ་སྤུས་བྲིས་པ་ཙམ༔ རེས་འགའ་སྤྲོ་བའི་ཚེ༔
སྣོད་བཅུད་ཁྱབ་པའི་སྟོང་གཟུགས༔ རེས་འགའ་ལུས་ཚད་དང་སྤུས་བྲིས་པ་ཙམ༔ དབྱིབས་ནི་རང་གཞུང་ལྟ་བུའི་སྐུ་མདོག་ལ༔ ཞི་བ་རྣམས་འོད་ཟེར་འཕྲོ་ཞིང་མདངས་དང་ལྡན་པ༔ དྲག་པོ་རྣམས་ཚ་ཚྭ་མེ་རི་འབར་ཞིང་ཕེཾ་སྒྲ་དང་ལྡན་པ༔ མཁའ་འགྲོ་རྣམས་འཇམ་མཉེན་འཁྱུགས་པ་ལ་དྭངས་ཆ་ཆེ་བ་འོད་ཟེར་གྱི་རྣམ་པ་ལྟ་བུ་གསལ་གདབ༔ གཉིས་པ་སྔགས་ཕྲེང་ནི༔ ལྷ་ཞི་བའི་སྔགས་དལ་ཞིང་ལྷོད་པ༔ གངྒཱ་དལ་འབབ་ལྟར་འཁོར༔ དྲག་པོའི་རིགས་རྣམས་གཅོང་རོང་ཟབ་མོའི་ཆུ་ལྟར་སི་ལི་ལི་འཁོར་བ༔
མཁའ་འགྲོ་རྣམས་ཁ་སོའི་ཆུ་འགུལ་བ་ལྟར་མྱུར་ལ་འཇམ་པར་འཁོར༔ སྲོག་ཡིག་ཡབ་ཀྱི་མདངས་དང་༔ སྔགས་ཕྲེང་ཡུམ་གྱི་མདངས༔ ཕོ་རྒྱུད་གཡས་སུ་འཁོར༔ མོ་རྒྱུད་གཡོན་དུ་འཁོར༔ སྔགས་ཕྲེང་ལུག་རྒྱུད་བར་མ་ཆད་པ་ལྟར་རམ༔ སྔགས་ཕྲེང་བའི་རྣམ་པ་འོད་ཟེར་ཕྲེང་ཐག་གི་རྣམ་པ༔ འོད་ཟེར་ཡང་ཕལ་ཆེར་དམར་སྔོ་དཀར་ལྗང་ངོ་༔ བྲོས་དེད་ཀྱི་ཚུལ་ལམ༔ གདན་ལ་ཁབ་འཛུགས་པ་ལྟར་འཁོར༔
ཡབ་ཡུམ་སྤྲོ་བསྡུའི་སྔགས་ནི༔ ཡབ་ཀྱི་ཞལ་ནས་ཡུམ་གྱི་ཞལ་དུ་ཞུགས༔ དབུ་མའི་ལམ་རྒྱུད་ནས༔ གསང་བའི་གནས་ནས་མར་དྲངས་ཏེ་འགལ་མེ་འཁོར་བ་ལྟར་འཁོར་བར་བསྒོམ༔ དེ་ཡང་སྲོག་ཡིག་མི་འགུལ་ཞིང་སྔགས་ཕྲེང་འཁོར་བར་བྱ༔ ཅིའི་ཕྱིར་ཞེ་ན་མིག་འབྲས་འགུལ་ཚེ་ལུག་རྒྱུད་བྱེར་བ་ལྟར་འགྱུར་རོ༔ དེ་བཞིན་དུ་ལྟ་སྟངས་ལུས་གནད་གསུམ་ཡང་བྱ༔ ལྟ་སྟངས་ནི༔ མིག་སྣ་རྩེར་ཕབ་སྟེ་ལུག་གུ་རྒྱུད་མི་འགུལ་བར་བཞག༔ ལུས་གནད་དྲང་ཞིང་བློ་ལྷོད་པར་བྱ༔
རླུང་སེམས་གཅིག་ཏུ་དྲིལ་ལ༔ མ་ཡེངས་པའི་དྲན་རྫི་དང་བཅས་ནས་བཞག༔ སྔགས་ཀྱི་སྐྱོན་བདུན་ནི༔ ཡེངས་ན་བྱིང་བའི་སྐྱོན༔ རྨུགས་ན་མི་གསལ་བའི་སྐྱོན༔ བྲེལ་ན་མ་དག་པའི་སྐྱོན༔ ཐང་ལྷོད་ལེ་ལོའི་སྐྱོན༔ འཆལ་གཏམ་ཚིག་འབྲེལ་བར་ཆད་ཀྱི་སྐྱོན༔ དེ་ལྟར་སྐྱོན་བདུན་གྱིས་མི་གོས་པར་བྱ༔ སྔགས་གཙང་བ་དག་པ་སྒྲ་རིང་ཐུང་སྙོམས་པ་གསལ་བ་ཕལ་ཆེར་གྲོགས་ཀྱིས་གོ་ཙམ་བཟླ༔
རྦད་བསྐུལ་དམོད་པའི་སྔགས་ནི༔ ལྕགས་ཞུན་གྱི་ཚ་ཚྭ་ཁོལ་བ་ལྟར་ཐོ་རོ་རོ་བཟླ༔ ཕྲིན་ལས་བཞི་ཡི་སྔགས་ནི༔ ཞི་བའི་སྔགས་འཇམ་ལ་རིང་བ༔ རྒྱས་པ་བརྗིད་ལ་རྔམ་པ༔ དབང་མྱུར་ལ་གཙང་བ༔ དྲག་པོ་རྣོ་ལ་མྱུར་བའོ༔ སྔགས་སྒྲ་ཡང་བུང་བ་རྩིས་མྱོས་པའི་སྒྲ་ལྟར་སྙན་པ་རང་སྒྲ་ཅན་དུ་བཟླའོ༔ གསུམ་པ་སྤྲོ་བསྡུ་ནི༔ སྔགས་བཟླས་པའི་ཚེ༔
གཅིག་ལས་གཉིས་མཆེད་ཀྱི་ཚུལ་དུ་གྱུར་ནས་ལུས་ཀྱི་ནང་ཐམས་ཅད་གང་༔ རིམ་བཞིན་བ་སྤུའི་བུ་ག་ནས་འཕྲོས་པས་སྣོད་བཅུད་ཐམས་ཅད་སྔགས་ཀྱི་རང་སྒྲ་དི་རི་རི་སྒྲོག་པར་བསམ༔ སྔགས་སྒྲ་ལས་སྤྲོས་པའི་ལྷ་མོ་མཆོད་རྫས་འཛིན་མ་དཔག་ཏུ་མེད་པ་སྤྲོས་ནས་ཕྱོགས་བཅུའི་སངས་རྒྱས་བྱང་སེམས་ཐམས་ཅད་ལ་མཉེས་པའི་མཆོད་པ་ཕུལ༔ ཚུར་བསྡུས་པས་སངས་རྒྱས་བྱང་སེམས་ཀྱི་བྱིན་རླབས་ཐམས་ཅད་འུབས་ཀྱིས་བསྡུས་ནས་རང་ལ་ཐིམ་པར་བསམ༔ ཟིལ་གྱིས་གནོན་པའི་སྔགས་ཕྲེང་སྔར་ལྟར་འཕྲོས་པ་ལས་རང་འདྲ་བའི་ཁྲོ་བོའམ་ཞི་བ་དཔག་ཏུ་མེད་པར་གྱུར་ལ༔ ཕ་རོལ་གྱི་གཟི་བརྗིད་ཐམས་ཅད་ཟིལ་གྱིས་མནན་པས་ཕ་རོལ་ཞུམ་སྟེ་དབང་དུ་འདུས་པར་བསམ༔ དབང་དུ་སྡུད་པ་ནི༔ རང་གི་ཐུགས་ཀ་ནས་སྔགས་ཕྲེང་སྤྲོས་པ་ལས་རང་འདྲ་བའི་ཁྲོ་བོ་དང་མཁའ་འགྲོ་ལས་བཞིའི་ཕྲིན་ལས་ཕྱག་མཚན་དཔག་ཏུ་མེད་པ་འཕྲོས་ནས་ཕ་རོལ་གྱི་སྟོབས་བསོད་ནམས་ཐམས་ཅད་ཤོག་སྐྱ་རླུང་གིས་བསྐྱོད་པ་ལྟར་བསྡུས་ནས་རང་ལ་ཐིམ༔ གཞན་ཡང་ཕྱི་སྣོད་ཀྱི་བཅུད་ཐམས་ཅད་རང་ལ་ཐིམ་པས་གཟི་བརྗིད་བཀྲག་མདངས་རྒྱས་ཏེ་ཀུན་གྱིས་ཕྱག་འཚལ་ཞིང་མཆོད་བསྟོད་ཕུལ་བར་བསམ༔ སྒྲིབ་སྦྱོང་ནི༔
རང་ཉིད་ལྷར་གསལ་བའི་སྤྱི་བོར་ཡེ་ཤེས་སེམས་དཔའ་རིགས་བདག་གི་རྣམ་པར་བཞུགས་པའི༔ སྐུ་ལས་བདུད་རྩིའི་རྒྱུན་བབས་ལུས་གང་ནད་གདོན་སྡིག་སྒྲིབ་ཐམས་ཅད་དུད་ཁུ་སོལ་ཁུའི་རྣམ་པར་འོག་སྒོ་ནས་ཐོན་ཏེ༔ ས་རིམ་པ་དགུའི་འོག༔ འཆི་བདག་ལས་ཀྱི་གཤིན་རྗེའི་ཁར་སོང་བས་ངོམས་ཤིང་ཚིམས་ཏེ་བླ་མེད་བྱང་ཆུབ་ཐོབ་པར་བསམ༔ ཚར་གཅོད་པའི་སྔགས་ཕྲེང་ནི༔ སྔར་ལྟར་དྲག་ཏུ་འཁོར་བས༔ སྔགས་ཕྲེང་ལས་རང་འདྲ་བའི་ཁྲོ་བོ་དང་ཕྱག་མཚན་རྡུལ་ལྟར་འཁྲིགས་ནས་ཕ་རོལ་གནོད་བྱེད་ཐམས་ཅད་དུམ་བུར་གཏུབ་ཅིང་རབ་ཏུ་བསྲེགས་ནས་མིང་ཡང་མེད་པར་བསམ༔ འགུགས་པའི་སྔགས་ཕྲེང་ནི༔ སྔགས་ཕྲེང་འཁོར་བས་སྔགས་ལ་འགུགས་བྱེད་ཀྱི་ལས་མཁན་དཔག་ཏུ་མེད་པར་འཕྲོས་དགྲ་བོའི་བླ་སྲོག་རྣམ་པར་ཤེས་པ་བྱིའུ་ཆུང་ཁྲས་ཁྱེར་བ་ལྟར་བཀུག་ནས་གཟུགས་བྱང་ལ་གཉིས་སུ་མེད་པར་བསམ༔ བདག་མདུན་ཡོད་ན་བདག་བསྐྱེད་ཀྱི་སྔགས་ཕྲེང་འཁོར་བ་ལས་འོད་ཟེར་མང་དུ་སྤྲོས་པ་མདུན་བསྐྱེད་ལ་ཕོག་ནས༔
མདུན་བསྐྱེད་ཀྱི་ལྷ་ཐམས་ཅད་ཀྱི་ཐུགས་རྒྱུད་བསྐུལ་བ་ལྟར་གྱུར་ནས་དགྲ་བོ་བཀུག་ཅིང་བསྒྲལ་བས་ཤ་ཁྲག་གིས་ཡི་དམ་ལྷ་ཚོགས་དགྱེས་པར་བསམ༔ ཡང་བདག་མདུན་ཞི་བ་ཡིན་ན༔ སྔགས་འགལ་མེ་ལྟར་འཁོར་ཀྱང་རུང་ངོ༔ ཡང་ཕ་རོལ་མནན་པ་ནི༔ ས་རིམ་པ་གསུམ་གྱི་མཚམས་ལྕགས་ཀྱི་ཁང་སྒྲོམ་ནག་པོ་རྔམ་ལ་འཐུག་པ་ཞིག་གསལ་གདབ༔ སྔགས་ཕྲེང་ལས་སྤྲོས་པའི་ཕོ་ཉ་རྣམས་ཀྱིས་དེའི་སྟེང་དུ་གནམ་ལྕགས་གི་མཆོད་རྟེན་ནག་པོ་བང་རིམ་དགུ་དང་ལྡན་པ་དེ་ལས་མཆོད་རྟེན་བྱེ་བ་ས་ཡ་སྤྲོས་པས་མནན་ཏེ༔ བསྐལ་པ་སྟོང་དུ་ཡང་མི་ཐར་བར་བསྒོམ༔ གཏད་པ་ནི༔ གང་ལ་བཅོལ་བའི་ཡུལ་ལྷ་སྲིན་སྡེ་བརྒྱད་དེའི་རང་གཟུགས༔ ས་ཡིན་ན་ས་རིམ་པ་དགུའི་མཚམས་སུ་ཡོད་པའི་ཁར་གཏད་པས༔
ཁ་བསྡམས་པ་དང་ནམ་ཡང་འབྲོས་ས་མེད་པར་བསྒོམ༔ ཆུ་ཡིན་ན་ཀླུར་སྔར་ལྟར་གཏད༔ སྒབ་འདྲེ་དམ་སྲི་སོགས་སྤྱི་ལ༔ ས་རིམ་པ་གསུམ་གྱི་མཚམས་སུ་ལས་ཀྱི་ཆུ་སྲིན་གྱི་ཁར་གཏད༔ བཟློག་པ་དང་ཟོར་དམིགས་ལ༔ སྔགས་བཟླས་པའི་ཚེ༔ མདུན་བསྐྱེད་དང་ཆོས་སྐྱོང་ལ་ཕོག་པས་དེ་རྣམས་ཀྱི་ལྷ་རང་རང་གི་ཕྱག་མཚན་རྣམས་མེ་དཔུང་གནམ་ལྕགས་ཀྱི་སྒྱོགས་ཐོགས་ནས༔ སྔགས་དྲག་ཏུ་འཁོར་བའི་ཚེ་འཕང་པས་དགྲ་ཡུལ་ཕྱེ་མར་བཤིག་པར་བསམ༔ སྲུང་བའི་སྔགས་ཕྲེང་རྣམས་ནི་སྔགས་འཁོར་བས་ཕྱིའི་ལྷ་ཐམས་ཅད་ཞལ་ནང་དུ་གྱུ་ནས་བསྲུང་བར་བསྒོམ༔ བཟློག་པའི་སྔགས་བཟླས་པའི་ཚེ༔
ཁྲོ་བོ་རྣམས་ཀྱིས་ཕྱི་ལ་གཟིགས་ཏེ་བཟློག་པའི་ལས་མཛད་པར་བསམ༔ ལྷ་དཔའ་གཅིག་ཡིན་ན་སྔར་ལྟར་བསྒོམ༔ འཁོར་མང་ཡིན་ན་སྔགས་བཟླས་ཚེ་གཞན་རྣམས་ཀྱང་འཁོར་རྣམས་ཀྱི་རང་མདོག་སྔགས་ཕྲེང་འཁོར་བར་བསམ༔ མཐུ་གཏད་སྨད་ལས་ཀྱི་སྔགས་བཟླས་ཚེ་རང་གི་ཐུགས་ཀར་ཡི་དམ་སྔགས༔ ཕོ་ཉའི་ཐུགས་ཀར་ཁོ་རང་སྲོག་སྔགས༔ རྦད་སྔགས་རྣམས་འགུགས་འདྲེན་གྱི་ཚུལ་དུ་འཕྲོས༔ བསད་སྔགས་རྣམས་ཐུན་ཁང་ཕྱི་ནང་ལ་རང་སྒྲ་གྲགས་པར་བསམ༔ གཞན་ཡང་ཡི་དམ་ཆེ་རྒྱུད་མ་གཏོགས་དྲག་པོའི་སྔགས་རང་གི་སྙིང་ཁར་མི་འཁོར༔ མདུན་བསྐྱེད་རང་ལ་འཁོར༔ རང་ཉིད་ཡི་དམ་རྩ་སྔགས་སྲོག་ཡིག་མ་བྲལ་བར་བྱ༔
ཕྲིན་ལས་བཞིའི་སྔགས་ཕྲེང་ལྟར་ཡིག་འབྲུ་མི་བསྒོམ་ན་སྒྲ་སྟོང་ཉིད་རང་བྱུང་དུ་ཤེས་པ་རྩོལ་བྲལ་ཨ་ཏིའི་རྣལ་འབྱོར་བྱ༔ དེའི་ཚེ་ཡིག་འབྲུ་དང་སྔགས་ཕྲེང་མི་བསྒོམ་སྟེ༔ སྒྲ་གྲགས་པ་ཡང་སྟོང་པ༔ གནས་པ་ཡང་སྟོང་པ༔ འགགས་པ་ཡང་སྟོང་པ་དཔེར་ན་རྔའི་སྒྲ་ཡང་མིའི་ལག་པའི་འཁྲུལ་འཁོར་ལྟར་ཤེས་པར་བྱའོ༔ སྤྲོ་བ་ཡང་རང་སེམས་ནས་སྤྲོ༔ བསྡུ་བ་ཡང་རང་སེམས་སུ་བསྡུ་ཞིང་བསྐྱེད་རིམ་སྒྱུ་མའི་རྣལ་འབྱོར་བྱའོ༔ རྫོགས་རིམ་ཡང་སྒྱུ་མ་འཁོར་འདས་སྒྱུ་མའི་རང་བཞིན་ཐམས་ཅད་སྒྱུ་མ་ལས་མ་འདས་པས་རྫོགས་རིམ་སྒྱུ་མ་ལྟ་བུའོ༔ རྨི་ལམ་ལྟར་གསལ་བའི་ལྷ་རྣམས་ཀྱང་གཅིག་ལས་གཉིས་སུ་གྱུར་ནས་བདག་སྒྱུ་མའི་རང་བཞིན༔ གཞིའི་སྒྱུ་རྩལ་དེ་ལྟར་རྟོགས་ན་ཡི་དམ་གྱི་ལྷ་མ་བསྒྲུབ་ཀྱང་དགྱེས་ཞལ་མཇལ༔
རྗེས་སུ་དབང་བཞིའི་ངང་བསྲེ་བ་ནི༔ བདག་མདུན་གཉིས་ཡིན་ན༔ མདུན་བསྐྱེད་ཀྱི་དཔྲལ་བ་ནས་ཨོཾ་དཀར་པོའི་རང་བཞིན་སྤྲོས་ནས་རང་གི་སྤྱི་བོར་ཐིམ་པས་ལུས་བདུད་རྩི་དཀར་པོས་གང་དེས་སྐུའི་དབང་ཐོབ༔ མགྲིན་པ་ནས་ཨཱཿདམར་པོ་སྤྲོས་པ་རང་གི་ལྕེ་ལ་ཐིམ་པས་བདུད་རྩིས་ལོངས་སྤྱོད་ཀྱི་འཁོར་ལོ་ལྟེམ་གྱིས་གང་༔ དེས་གསུང་གི་དབང་ཐོབ༔ ཐུགས་ཀ་ནས་ཡི་གེ་ཧཱུྃ་སྔོན་པོ་འཕྲོས༔ རང་གི་ཐུགས་ཀར་ཐིམ༔ བདུད་རྩི་མཐིང་གས་ལྟེམ་གྱིས་གང་༔ དེས་ཐུགས་ཀྱི་དབང་ཐོབ༔ ལྟེ་བ་ནས་སྭཱ་སེར་པོ་འཕྲོས་པ་རང་གི་ལྟེ་བར་ཐིམ༔
བདུད་རྩི་དམར་སེར་གྱིས་སྤྲུལ་པའི་འཁོར་ལོ་གང་༔ དེས་ཡོན་ཏན་གྱི་དབང་ཐོབ༔ གསང་བ་ནས་ཡི་གེ་ཧཱ་ལྗང་གུ་འཕྲོས་པ་རང་གི་གསང་བར་ཐིམ༔ བདུད་རྩི་ལྗང་སྔོན་གྱིས་བདེ་སྐྱོང་འཁོར་ལོ་ལྟེམ་གྱིས་གང་༔ དེས་ཕྲིན་ལས་ཀྱི་དབང་ཐོབ༔ དེ་ནས་མདུན་བསྐྱེད་འོད་དུ་ཞུ་ནས་རང་ལ་ཐིམ་རང་ཡང་རིམ་བཞིན་མི་དམིགས་ཧཱུྃ་ནས་སྤྱི་བོར་བསྡུ་བར་བྱ༔ ཡབ་ཡུམ་ཡིན་ན་ཡབ་ཡུམ་གྱི་གནས་ལྔ་ནས་སྔར་ལྟར་དབང་བླངས་ཡབ་ཡུམ་ཀྱང་རང་ལ་བསྡུ༔ ཉིན་རེ་བཞིན་རིམ་གྱིས་དམིགས་པ་སྤྲོ་བསྡུ་བྱ༔ རྗེས་ཀྱི་རྟགས་ཚད་གྲུབ་རྟགས་ནི༔ དངོས་སུ་ཡི་དམ་ལྷ་མཇལ་བ་དང་༔
ལུང་སྟོན་པ་དང་ཆོས་འཆད་པ་སོགས་དང་ཉམས་འབར་ཞིང་བསྐྱེད་རིམ་སྤྲོ་བ༔ ལུས་བདེ་ཞིང་ཡངས་པ་ནད་ཞི་བ་བཀྲག་མདངས་དང་ལྡན་པ༔ ལོངས་སྤྱོད་འདུ་བ་གཞན་གྱིས་བྱམས་པ་བཀྲ་ཤིས་པའི་རྟགས་འབྱུང་༔ རྨི་ལམ་དུ་ཉི་མ་ཤར་བ་ཆོས་འཆད་པ་དུང་འབུད་པ་རྔ་བརྡུང་བ་དང་༔ གཞན་ཡང་རོལ་མོ་སྣ་ཚོགས་འཁྲོལ་ཞིང་སྒྲ་སྐད་ཆེར་གཡོས་པ༔ གཞན་གྱིས་ཟས་དང་ལོངས་སྤྱོད་སྟེར་བ་ལུས་ལ་འཇའ་ཤར་བ་ཁྲུས་བྱ་ཞིང་གོས་དཀར་གྱོན་པ༔ རྒྱན་གོས་གསར་བུ་ཕུན་སུམ་ཚོགས་པས་བརྒྱན་པ་ཁྲིའི་ཁར་བསྡད་པ༔ དབང་བསྐུར་བ་ཐམས་ཅད་རང་ལ་དད་ཅིང་གུས་པ༔ རྟ་ནོར་ལུག་སོགས་མང་བ་དང་ལོ་ཐོག་ཕུན་ཚོགས་སྐྱེ་བ་ཞིང་བཟོ་བ་ཆུ་འགྱེད་པ་ས་བོན་བཏབ་པ༔ ཀླུ་རྒྱལ་མེ་ཏོག་གླིང་ལ་སླེབས་པ༔
ལྷའི་སྐུ་མདོག་ལྟར་གྱི་མེ་ཏོག་ཐུ་བ་དང་༔ དཀར་གསུམ་གྱི་ཟས་རོ་མྱོང་པ་གྱེན་ལ་འཛེགས་པ༔ ལུས་ཆེ་ཞིང་སྟོང་གསུམ་ཁྱབ་པ༔ རྐང་པ་ཕྱེད་སྐྱིལ་ལམ་དོར་ཐབས་ཀྱིས་གླིང་བཞི་བརྫིས་པ་སྟོང་གསུམ་ལ་ཧཱུྃ་སྒྲ་སྒྲོགས་པ༔ རི་ཉིལ་བ་མཚོ་དཀྲུགས་པ་བྲག་གཤིག་པ་ཆུ་བརྒལ་བ༔ ཟམ་འཛུགས་པ་ཁྱབ་འབངས་མང་པོའི་དཔོན་བྱས་པ་ཁང་པ༔ བརྩེགས་པ་ཚོགས་ཀྱི་འཁོར་ལོ་བསྐོར་བ་བུད་མེད་རྒྱན་ཅན་མང་པོས་དགའ་བའི་ཚུལ་གྱིས་ཟས་སྟེར་བ༔ རིན་ཆེན་སྣ་ཚོགས་རྙེད་པ་སོགས་ནི་གྲུབ་པའི་རྟགས༔ ཁྱད་པར་དྲག་པོའི་གཏོར་ཟོར་རྦད་བསད་དུས་སུ་རལ་གྲིའི་ཁང་ཁྱིམ་ལ་སླེབས་པ༔ ལུས་ལ་གོ་ཆས་བརྒྱན་པ༔
དགྲ་ལ་དམག་དྲངས་ཤིང་ཐུབ་པ༔ གཞན་གྱི་མགོ་སྙིང་ནང་རོལ་གཏོར་བ༔ རྔོན་བཀྱེ་བ༔ ཤ་ཁྲག་འགྱེད་པ༔ གིང་དམར་ནག་གིས་འོ་དོད་འབོད་པ༔ གཅན་གཟན་སྣ་ཚོགས་ཀྱིས་རོ་ཟ་བ༔ ཕ་རོལ་བཙོན་པར་འགུགས་པ༔ གཞན་ལ་མཚོན་བཏབ་པ་ཟོར་འཕང་བ་རི་བོ་མགོ་མཇུག་ལྡོག་པ་ལུས་ལ་མེ་འབར་བ༔ རི་ལ་མེ་བཏང་བ་དྲག་པོའི་ཐུན་བརྡེག་པ་སོགས་རྨིས་པ་ནི་དྲག་པོ་བསྒྲུབས་པས་མངོན་སྤྱོད་གྱིས་ལས་གྲུབ་པའི་རྟགས་ཡིན༔ གཞན་ཡང་འཁྲུལ་ཞིང་རང་ཉིད་ཐུགས་དམ་མི་ལྡན་ན༔
ཕ་རོལ་དམག་དྲངས་ཤིང་རང་ཕམ་པ་གཞན་གྱི་མཚོན་དང་རྡོ་རྦབ་ཀྱིས་དེད་པ༔ གཡང་ལ་ལྷུང་བ་ཆུར་བྱིང་བ༔ མགོ་ལ་མེ་འབར་བ་སྐྲ་ཚིག་པ་སྐྲ་བྲེགས་པ་གོས་ཧྲུལ་པོ་གྱོན་པ༔ ཁྲག་དང་དུག་སོགས་བཤང་ལྕི་འཐུང་བ༔ ཤ་ཁྲག་ངན་པའི་གླིང་དུ་སླེབས་པ༔ སྦྲ་ནག་དང་རླུང་གིས་གཡོག་པ༔ སྒྲུབ་ཁང་ཞིག་ཅིང་བགྲང་ཕྲེང་འཐོར་བ༔ རང་གི་སྤྱད་ཆ་ཆག་ཡལ་གྲུག་པོར་སོང་བ༔ བྲང་རྡུང་ཞིང་ངུ་འབོད་ལྡིར་བ༔ གཏོར་མ་དང་མཆོད་རྫས་ཞིག་ཅིང་ལོག་པ༔
བུད་མེད་ངུ་བ་མཐུར་དུ་འགྲོ་བ༔ མུན་རུབ་པ་ཉི་ཟླ་ཟད་པ༔ སེར་བས་བརྡུང་བ་གཅན་གཟན་སྣ་ཚོགས་ཀྱིས་དེད་པ༔ འགོང་པོ་སེར་སྐྱ་ལ་དབང་ཞུས་པ་རང་གི་སྲིང་མཆེད་དང་ལྕམ་དྲལ་འཁུ་བ་ཀུན་གྱིས་སྡང་བར་བྱེད་པ༔ ཁང་པའི་ཏོག་དང་རྒྱལ་མཚན་ཞིག་པ༔ ཐོག་བབས་པ༔ བནྡེ༔ བུད་མེད༔ ཨ་ཙ་རས་དེད་པ༔ ལུས་ལ་འབུ་སྲིན་ཞུགས་པ་སོགས་རྨིས་ན་ཡི་དམ་ཆོས་སྐྱོང་འཁུ་བ་དང་ཕ་རོལ་གྱི་བྱད་ལྟས་ཡིན༔
སྐོང་བཤགས་ཚོགས་བརྒྱ་འབུངས་དགོས༔ སྤྱིར་ཡང་སྒྲུབ་པ་ལ་སྙིང་རུས་བརྩོན་དགོས་པའི་རྟགས་ཡིན༔ གཞན་ཡང་ཡི་དམ་གྱི་ལྷ་ཕྱི་ནང་གསང་གསུམ་གང་སྒྲུབ་ཀྱང་གཙོ་བོ་ཏིང་ངེ་འཛིན་ལ་རག་ལས་ཤིང་༔ རྟེན་འབྲེལ་འགྲིགས་པ་དམིགས་པ་དམ་ཚིག་གཙང་དགོས༔ སྒྲུབ་པའི་ཚེ་གདོང་མི་ལ་མི་བསྟན༔ རབ་ན་མཚམས་གཡོག་པས་མི་མཐོང་བར་བྱ༔ ཕྱི་ལ་ལྷ་འདི་སྒྲུབ་པ་ཡིན་ཞེས་གཏམ་མི་སྨྲ༔ སྒྲུབ་པ་མ་གྲོལ་གྱི་བར་དུ་གཞན་ལ་གོས་དང་ཁ་ཕོར་མི་བསྲེ༔ རིག་ལྡན་མ་ཡིན་པའི་བུད་མེད་མཚམས་གཡོག་མི་བྱེད༔ དམ་མེད་ལ་དཀྱིལ་འཁོར་མགོ་གྱི་ཙམ་ཡང་མི་བསྟན༔
གཏོར་མ་བྱ་ཁྱི་དང་དབུལ་པོས་མཐོང་སར་མི་དོར༔ མི་གྲི་བོ་དང་སློབ་མ་ཉམས་གྲིབ་ཅན་སྒྲུབ་ཁང་དུ་མི་བཞག༔ མཚམས་གཡོག་མི་བརྗེ༔ གཞན་ཡང་ཟས་གྲིབ་ཅན་མི་བཟའ༔ ཚ་དང་ལ་ཕུག་སྒོག་སྐྱ་གསུམ་ལ་སྔགས་ཀྱི་ནུས་པ་ཉམས་པའི་སྐྱོན་ཡོད་པས་སྤང་༔ སྒྲུབ་ཁང་གི་ཕྱི་རུ་ཀུ་ཅོ་དང་གཏམ་མི་སྨྲ༔ ནང་དུ་འཐབ་འཁོན་མི་བྱ༔ མི་གཙང་བའི་རིགས་ཞག་གསུམ་མ་སོང་བར་ནང་དུ་མི་བླང་༔ དམ་ཚིག་མི་གཙང་བའི་མི་ལ་ཆས་ལག་ལེན་མི་བཅུག༔ རྟེན་འབྲེལ་ངན་པའི་གཏམ་མི་སྨྲ༔
སྒྲུབ་པ་མ་གྲོལ་བའི་བར་ལ༔ རྒྱལ་ཐོ་བརྒལ་ནས་གཏོར་མ་མི་འབུལ༔ ནང་གི་སྒྲུབ་པ་གྲོལ་ནས་ཞག་གསུམ་མ་སོང་བར་དུ་མི་གྲིབ་ཅན་ལ་མི་འཕྲད༔ སྒྲུབ་པ་ལ་ཞུགས་ནས་བཟུང་༔ ཁྱིམ་དུ་གད་མི་གཏོང་༔ མལ་ས་མི་སྤོ༔ གདན་མི་སྤྲུགས༔ ནང་ཆས་རི་ལ་མི་བསྐྱེལ༔ གོས་ཕྱི་ནང་བསློགས་ཤིང་མི་བརྗེ༔ ཕ་མ་སྤུན་ཟླ་དང་བྲལ་ཡང་༔
དམ་བཅའ་མ་གྲོལ་བར་དུ་མི་འཕྲད༔ སྟེང་ནས་རི་ཉིལ༔ འོག་ནས་མཚོ་ལུད་ཀྱང་ན་ཤོག་ཤི་ཤོག་མ་གཏོགས༔ ཡང་ཡང་འགྲོ་བ་དང་༔ གྲོལ་བ་སོགས་མི་བྱ༔ ཅི་ཙམ་སྒྲུབ་པ་ཆོས་སྐྱོང་ལ༔ དམོད་པ་དང་དམ་བཞག་བྱས་ནས་བསྡད༔ དཀྱིལ་འཁོར་ལ་ཁ་སྤྲོད་ཚུལ་དུ་མལ་ས་བཅའ༔ ནང་གི་དབང་བཞིའི་དངོས་གྲུབ་ལེན་ཆོག་མ་ཟིན་བར་གཞན་ལ་དབང་མི་བསྐུར༔ གཏོར་འབུལ་དང་རྗེས་ཀྱི་བྱ་བ་མ་རྫོགས་བར༔
ནང་གི་རྒྱལ་ཐོ་དང་སྲུང་འཁོར་མི་བསྡུ༔ སྣོད་མིན་ལ་རྡུལ་ཚོན་དང་བྱིན་རླབས་མི་སྦྱིན༔ སྒྲུབ་པའི་ཚེ་ཕ་རོལ་ནད་པ་སོགས་ལ་བཀའ་བསྒོ་དང་དམིགས་པ་མི་བྱ༔ ཐུགས་དམ་བརྟགས་པ་མི་གནང་༔ མངོན་མཁྱེན་ལྔ་ལྡན་དུ་ཤར་ཡང་༔ གཞན་ལ་ལུང་མི་སྟོན༔ རང་ཉིད་ཡི་དམ་གྱི་ལྷ་དངོས་སུ་གྱུར་ཀྱང་༔ གྲུབ་རྟགས་མི་ལ་མི་བཤད༔ སྒྲུབ་པའི་དམ་བཅའ་རིང་ཐུང་གང་ཡང་ཕ་རོལ་ལ་དུས་མི་བགོ༔ ཕྱི་ནང་གི་ལྷོང་ཚད་དང་ཚར་ཚད་གྲུབ་རྟགས་རྐྱེན་ངན་གང་བྱུང་ཡང་༔
ཐམས་ཅད་རང་སེམས་གཅིག་པོའི་ཆོ་འཕྲུལ་ཡིན་པར་ཤེས་པའི་ངང་ལ་དགའ་སྡུག་རེ་དོགས་གང་ཡང་མེད་པར་བྱ༔ ན་བ་ཡོན་ཏན་ཡིན༔ ཤི་བ་དངོས་གྲུབ་ཡིན་བསམས་ཏེ་རྟེན་འབྲེལ་ལེགས་ཉེས་གང་ལ་ཡང་འཛིན་པ་མེད་པར་བྱ༔ སྤྱིར་སྒྲུབ་པ་གང་ལ་ཡང་མགོ་མ་གྲིམ་པར་མཇུག་མ་སློད་པར་སྔོན་སྐྱབས་ཡུལ་ནས་བཟུང་༔ རྗེས་མི་དམིགས་པས་དཀྱིལ་འཁོར་མ་བསྡུས་བར་ཤི་བ་སྲོག་ལ་བབ་ཀྱང་མཇུག་མི་བཞག་པར་ཁ་ཚང་ལ་རྟིང་གྲིམ་པར་བྱ༔ བོགས་སྐྱེད་མེད་པར་ཞག་མང་ཞིག་སྒྲུབ་པ་ལས༔ ཏིང་འཛིན་གསལ་ལ་དུས་ཐུང་བ་ཡོན་ཏན་ཆེ༔ ལུས་ངག་རྒྱ་ཡན་བག་མེད་ཅན་གྱིས་བསྐལ་པ་སྟོང་དུ་བཟླས་ཀྱང་མཆོག་ཐུན་གྱི་འབྲས་བུ་མི་འགྲུབ༔ སྙིང་རྗེ་ཕན་སེམས་མེད་པ་རྣམས་ཀྱིས༔ ལྷ་དྲག་པོ་སྒྲུབ་ན་སྐྱེ་བ་བདུན་ཕྲག་ལ་སྲིན་པོ་དང་ཤན་པའི་ལུས་སུ་སྐྱེ༔
སྤྱིར་ཡང་ཞེ་སྡང་ཅན་གྱི་བན་བོན་སྔགས་པ་རྣམས་ཀྱིས་འཇིག་རྟེན་ལྷ་དྲག་པོ་སྒྲུབ་པ་ན༔ འགྲོ་བ་ཀུན་ལ་གནོད་པའི་གདུག་འདྲེར་སྐྱེ༔ དེ་བཞིན་སྒྲུབ་པ་ཚུལ་བཞིན་ཉམས་སུ་ལེན་ཅིང་༔ འདི་ཕྱི་སྒྲུབ་པ་རྣམས་ཕྱི་ནང་བསྐྱེད་རྫོགས་སྨོན་ལམ་བཟང་པོ་དང་ལྡན་པར་བྱ༔ ཕྱི་རྒྱུད་གཞི་བདག་སོགས་བསྒྲུབ་ན་འཕྲལ་དུ་ལོངས་སྤྱོད་ཆེ་ཡང་ཕུག་ལ་ཡི་དམ་གྱི་ལྷ་གོ་ལོག་པ་ཡིན་པས་གཏན་གྱི་འདུན་མ་རྣམ་གཡེང་བདུད་ཀྱིས་བཅོམ་ན༔ ལྷ་བུ་བདུད་དབང་དུ་འགྲོ་བར་འགྱུར༔ དེ་ཕྱིར་ཡི་དམ་ལྷ་བསྒྲུབས་ཏེ་སྐྱིད་སྡུག་བཟང་ངན་གང་བྱུང་ཡང་ཁྱེད་ཤེས་ཀྱི་བློ་དང་ལྡན་པར་བྱ༔ ཚེ་རབས་གཏན་གྱི་ས་མཚམས་ད་ལྟ་ཡིན་པས་རང་ཚོ་ཐུབ་པ་སེངྒེ་ལྟ་བུར་སྒྲུབ་ཚུགས་བཟུང་༔ སྐྱེ་བ་འདི་ལ་ལྟ་བ་རང་རིག་གི་ལྷ་ཞལ་མཇལ་ལོ༔ ཕྱི་མ་བདེ་བར་སྙོན་པ་ཟད་པའི་བློ་རྒྱ་བསྐྱེད༔
ཁས་དྲག་དང་མཐུ་ནུས་སོགས་བྱུང་ནས་ཀུན་གྱིས་བསྟོད་ཀྱང་བདེ་འགྲོ་མཐོ་རིས་འགོག་པའྀ་སྒོ་མོ་ཡིན་པས་ཤིན་ཏུ་སྤང་༔ པད་འབྱུང་བསླུ་མེད་ཀྱི་ཟབ་ཆོས་ཉམས་སུ་ལེན་པ་རྣམས༔ ཕྱི་ནང་སློབ་དཔོན་བཟང་པོའི་ཞལ་ཁྲིད་དང་མ་ལྡན་ན་འཚོ་བྱེད་ཀྱིས་ཟས་བཙལ་བས་རེག་ཕུང་གི་དུག་དང་འཕྲད་པ་ལྟ་བུ་ཤིན་ཏུ་ཉེན་ཆེ༔ རྟེན་འབྲེལ་ཕྱི་ནང་གི་མཚན་ཉིད་དང་ལྡན་པའི་སློབ་དཔོན་བསྟེན་ལ༔ ལག་ཁྲིད་ཕྲ་ཞིབ་ཀྱིས་རྒྱས་བཏབ༔ བསྙེན་སྒྲུབ་བཟང་པོས་མཚམས་སྦྱར༔ ཡི་དམ་གྱི་ལྷ་མཉེས་པར་མཛོད་ཅིག༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔
སྤྱི་ཆིངས་ཞལ་ཤེས་གདམས་པ་མཆོག༔ པྲ་ཁྲིད་གསལ་བའི་མེ་ལོང་བཞག༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཁོ་བོ་གཏེར་བདག་གླིང་པས་ལྕགས་བྱི་ལོར་སྦས་ཚལ་ནས་གདན་དྲངས་ཤིང་གསང་སྔགས་ཆོས་གླིང་དུ་ཤོག་སེར་ལས་ཞལ་བཤུས་སོ། ། མངྒ་ལཾ།། །། ཅ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྒྲུབ་ཁོག་ཀུན་དང་སྦྱར་རུང་བའི་པྲ་ཁྲིད་ཤེས་རབ་དྲྭ་བ་ངོ་མཚར་རིན་པོ་ཆེའི་ཕྲེང་བ་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ དཀྱིལ་འཁོར་ཕྱི་ནང་ཆེ་ཕྲའི་རིགས༔ ཀུན་གྱི་ཐུན་མོང་བློ་གསལ་མཆོག༔
ངོ་མཚར་རིན་ཆེན་ཕྲེང་བ་བསྟན༔ དབྱངས་ཅན་མཁའ་འགྲོ་མཚོ་རྒྱལ་མ༔ མི་བརྗེད་རི་མོ་གཟུངས་ཀྱིས་ཟུང་༔ ཟབ་མོ་གསང་བའི་གཏེར་དུ་སྦོས༔ སྐལ་ལྡན་ཤེས་རབ་ལས་འཕྲོ་ཅན༔ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཨེ་མཿ ཕྱི་རབས་རིག་འཛིན་རྗེས་འཇུག་གིས༔
དཀྱིལ་འཁོར་སྒོམ་སྒྲུབ་བརྩོན་པའི་ཚེ༔ མི་མཐུན་རྐྱེན་གྱི་རིགས་དག་ནི༔ དགྲ་དང་མི་རྒོད་གཅན་སྤྱང་ཇག༔ ཉིལ་ལ་ཁད་ཀྱི་བྲག་རྡོ་དང་༔ འགྱེལ་ལ་ཁད་ཀྱི་ཁང་པ་ཤིང་༔ མེར་ལ་ཁད་ཀྱི་མཚོ་དང་གངས༔ ཡལ་ལ་ཁད་ཀྱི་གཡང་དང་གད༔ གཉིས་འཛིན་དགོས་པའི་མི་དང་ཡུལ༔ ཞེ་བློ་མི་མཐུན་གཡོག་དང་བྲན༔ མང་པོ་འགྲིམ་པའི་ལམ་དང་རླུང་༔
ཚིག་སྒྲ་ཆེ་བའི་གནས་དང་ཕུག༔ འདུ་འཛི་གཡེང་བའི་ལས་སྤྱོད་དང་༔ ཉམས་གྲིབ་ཆེ་བའི་ཟས་དང་གོས༔ དམ་ཚིག་བྲལ་བའི་གཟུགས་དང་དམ༔ ཀུན་སློང་ཆེ་བའི་སྡེ་དང་དགོན༔ ཉམས་རྟོགས་མི་འཕེལ་གཞི་དང་གནས༔ ཡིད་བློ་འཕྲོག་པའི་གཟུགས་སྒྲ་ཡི༔ སོས་དལ་བག་མེད་གཡེང་དང་གཉིད༔ འོས་མཆོག་ཚོད་ཀྱི་གྲངས་དང་རྟགས༔ ཕངས་སེམས་བསྐྱེད་པའི་མཆོད་རྫས་ཕུད༔
རང་ཕུང་ཁུངས་མེད་དཔེ་དང་ལུང་༔ མི་མགོ་བསྐོར་བའི་ཁ་རྒྱངས་གཏམ༔ མི་འོང་དམ་བཅའ་མི་འགྲུབ་བློ༔ དབང་ཁྲིད་ཐོབ་ལ་སྒྲུབ་པ་བཅད༔ དེ་སོགས་རྣམ་གཡེང་མི་མཐུན་བྱུར༔ དེ་དག་སྤང་ཞིང་དབེན་ཡུལ་ན༔ དུར་ཁྲོད་གནས་སམ་ཤིང་གཅིག་དྲུང་༔ བྲག་ཕུག་ཉམས་དགའ་དབེན་པའི་རི༔ ཡང་ན་བདེ་ཞིང་དལ་བའི་ཐང་༔ ནགས་མ་མཚོ་འཁྱིལ་གངས་ཀྱི་ཁྲོད༔
ཡིད་སྤྲོ་བཀྲ་ཤིས་དགེ་བའི་ཡུལ༔ མཐོ་ཞིང་དྭངས་པ་རབ་ཀྱི་གནས༔ ཉི་ཟླ་ཤར་སྔ་འགྲིབ་ཕྱི་བ༔ ཡུལ་ནི་ནུབ་བྱང་གང་གྱུ་བ༔ སྒྲུབ་པའི་ལྷ་དང་ཕྲིན་ལས་གཙོ༔ ཞི་རྒྱས་དབང་དྲག་དབྱིབས་དང་བསྟུན༔ བྱང་སེམས་འཕགས་པས་ལུང་བསྟན་ཞིང་༔ ཕུན་སུམ་ཚོགས་པའི་གནས་མཆོག་ཏུ༔ དཀྱིལ་འཁོར་རྫས་ནི་གཞུང་བཞིན་དང་༔ འཁོར་དང་སྤྱད་ཆ་གང་དགོས་བསགས༔
འདུ་འཛི་སེམས་ཁུར་ཆུང་བར་བྱ༔ དང་པོ་དཀྱིལ་འཁོར་སྒྲུབ་པ་ནི༔ རྫས་དང་སྤྱད་ཁ་བསགས་པའི་ཚེ༔ ཐམས་ཅད་ཆ་ཚང་འཕྲལ་འགྲིགས་ཤིང་༔ འཛིང་དང་འཐབ་སོགས་མ་བྱུང་ན༔ བཀྲ་ཤིས་ལྷོང་ཚད་ཆུང་བའི་རྟགས༔ དབང་ལུང་གདམས་པ་ཞུ་བའི་ཚེ༔ བཀྲ་ཤིས་འཕྲོད་སྦྱོར་མ་ཆད་ན༔ ཕྱིས་རྒྱུད་བསྒྲུབ་ལ་བར་ཆད་མེད༔ དབང་ཆས་ལ་འཁོན་པ་དང་༔
དགྲ་སོགས་གློ་བུར་བྱུང་བ་ན༔ དེ་དག་ལྷོང་གི་བྱེ་བྲག་ཡིན༔ སྒྲུབ་ཚེ་གཡེང་བ་མི་རུང་བཟླ༔ གནས་ནི་རྒྱུས་ཡོད་མེད་པ་ན༔ སྔོན་དུ་བཙལ་བར་ཆས་པའི་ཚེ༔ ཆུ་དང་ཤིང་དང་འབྲུ་སྣ་སྤྱད༔ རྟ་ཁལ་འགེལ་སོགས་མང་པོ་ལ༔ འཕྲད་ན་ཡི་དམ་དངོས་གྲུབ་བརྙེས༔ གྲི་དང་མཚོན་ཆ་ཐོགས་པ་དང་༔ གོ་ཁྲབ་དྲག་ཆས་འཕྲད་པ་ན༔
ཆོས་སྐྱོང་དམ་ཅན་འགྲུབ་པའི་རྟགས༔ ཕྱུགས་རྫི་བུད་མེད་ཁྱེའུ་ཡིས༔ གནས་དང་ས་རྟགས་ལུང་བསྟན་ན༔ བཀའ་སྲུང་བྲན་དུ་ཁོལ་བའི་རྟགས༔ བནྡེ་བོན་སོགས་མང་པོ་དང་༔ སྐྱ་སེར་འདྲེས་པ་མང་འཕྲད་ཅིང་༔ སྡང་བ་ཞེ་ས་མི་འདུག་ན༔ རྒྱལ་པོས་གནས་དེ་སྒྲིབ་པའི་བརྡ༔ རྒས་པ་མགོ་དཀར་འཕྲད་པ་དང་༔ ལུང་བསྟན་རྟེན་འབྲེལ་ཡོད་ཟེར་ན༔
གནས་བདག་རོགས་དན་སྒྲུབ་པའི་བརྡ༔ བླ་མ་སྡེ་དཔོན་དྲག་རྩལ་འཕྲད༔ ཞེ་ས་དྭང་བ་མེད་པ་ན༔ ཡུལ་དེར་ཕྱིན་ཡང་དོན་མི་འབྱུང་༔ སྐྱེས་པ་བུད་མེད་བྱིས་པ་དང་༔ ཆས་སྡུག་ལུས་ཉམས་ཁལ་སྟོང་དེད༔ ཁ་ནས་མི་བཟང་གཏམ་བཤད་ན༔ ཡུལ་དེ་བསེ་རག་གླིང་ཡིན་པས༔ སྒྲུབ་ཀྱང་ཐུན་མོང་དངོས་གྲུབ་མེད༔ རྟ་ཁལ་འགྲོགས་དང་ཆས་ཀ་བཅག༔
སེམས་ཅན་ཁོང་ཁྲོ་ལངས་གྱུར་ན༔ འགོང་པོས་བར་ཆད་ཡོད་པའི་རྟགས༔ དང་པོ་ཕྱི་ལ་འགྲོ་བའི་ཚེ༔ ཕོ་མོ་གང་ཞིག་སུ་འཕྲད་ལ༔ ཡུལ་དེར་རྟེན་འབྲེལ་ཨེ་འོང་ཅེས༔ ཡོང་ངོ་ཟེར་ན་འགྲོ་བར་རིགས༔ མིང་ལ་ཅི་སྐད་དྲིས་པའི་ཚེ༔ ཚེ་དང་ལྷ་དང་རྒྱལ་དང་གྲགས༔ བསོད་ནམས་ཚེ་དང་དབང་སོགས་རྣམས༔ རྟེན་འབྲེལ་འབྱུང་བར་འགྱུར་བའི་རྟགས༔
གང་ཞིག་ཡིན་མིན་ཟེར་བ་དང་༔ ཡོད་དམ་མེད་དམ་འདྲི་བའི་ཚེ༔ ཡོང་ངོ་ཡོད་དོ་ཟེར་བ་རབ༔ མེད་དང་མི་འོང་འགག་པ་དང་༔ རྐྱེན་དང་མིང་ངན་ཁ་སྡུག་ན༔ གནས་ནི་དེ་རུ་མི་འགྲོའོ༔ གང་ཞིག་མཐུ་དང་གྲགས་པ་སྒྲུབ༔ མངོན་པ་མང་དང་འཕྲད་གྱུར་ན༔ དྲག་པོའི་ཕྲིན་ལས་འགྲུབ་པའི་རྟགས༔ ཚེ་སྒྲུབ་སོགས་ལ་དེ་དག་སྤང་༔
ཕྱུགས་ལུག་གནག་མང་འཕྲད་པ་ན༔ ལོངས་སྤྱོད་འབྱུང་ཞིང་མི་ཁ་བྱམས༔ ཁ་ཆར་དྲག་འཚུབ་བྱ་རིགས་ཀྱི༔ མི་སྙན་སྒྲ་སྐད་སྒྲོག་གྱུར་ན༔ མི་ཁ་བཤད་སྐུར་མང་བའི་རྟགས༔ གང་ཕྱིར་ཚིག་བཟང་སྣང་བ་དགའ༔ ཉི་དྲོ་སྤྲིན་དང་བློ་བདེ་ན༔ གནས་དང་དབེན་རི་རྙེད་པའི་བརྡ༔ དང་པོ་གནས་རི་བཙལ་བའི་ཚེ༔ བྲག་རྔམ་རང་བྱོན་རིང་བསྲེལ་དང་༔
སྒྲུབ་ཕུག་ཉམས་དགའ་རྙེད་གྱུར་ན༔ དྲག་པོ་སྔོན་དུ་སྒྲུབ་པར་བྱ༔ མཚོ་ནགས་གངས་རི་སྤང་ལྗོངས་སྐྱེད༔ རྙེད་ཚེ་སྔོན་དུ་ཞི་བ་སྒྲུབ༔ ཤིང་ནགས་འཚུབ་རྒྱས་རི་ཡང་དམར༔ འོ་ན་ཞི་དྲག་དཀར་ནག་རིགས༔ མང་དུ་འདུས་ན་གང་ཡང་རུང་༔ གཡའ་སྤང་གངས་རི་ཀླུ་ཡི་ལྗོན༔ བྱ་རིགས་སྐད་འགྱུར་སྙན་བདེ་ན༔ ལྷ་མོའི་རིགས་ནི་སྔོན་དུ་བསྒྲུབ༔
རི་རྣམས་ལྷུན་ཐུབ་དེའུ་ནི༔ སྦྲུམ་མའི་ལུས་འདྲ་ནོར་ལྷ་སྔོན༔ རྩི་ཤིང་རལ་བསིགས་གཅན་གཟན་ངར༔ ཆུ་སྒྲ་རླུང་འུར་ཆེ་བ་ན༔ སྔོན་དུ་མགོན་རིགས་ཆོས་སྐྱོང་སྒྲུབ༔ དུར་ཁྲོད་རོ་དང་ཀེང་རུས་གར༔ བྱ་རྒོད་ཚོགས་ཤིང་གཅན་གཟན་འགྱུ༔ སྔོན་དུ་ཡི་དམ་སྒྲུབ་པར་བྱ༔ གང་དུ་དང་པོའི་གནས་རྙེད་པར༔ ཚོགས་དང་རྟེན་འབྲེལ་ཤེས་པར་བྱ༔
གསར་པ་འཚོལ་དུ་མི་དགོས་ན༔ སྤྱད་ཁ་འཚོལ་དང་སྒོ་རུ་དོན༔ དེ་དུས་རྟེན་འབྲེལ་གང་འགྲིགས་བརྟག༔ ས་མ་ཡ༔ ད་ནི་དཀྱིལ་འཁོར་འདེབས་པ་ལ༔ ས་དཔྱད་རི་ཡི་ཆགས་ཚུལ་བསྟན༔ རྒྱབ་རི་མཐོ་ལ་རྔམ་པ་དེ༔ རང་མཐོ་མི་འོག་མི་འཆོར་ས༔ སྒྲུབ་གནས་མཐོང་ཞིང་དྭངས་པ་དེ༔ ཉམས་རྟོགས་ཏིང་འཛིན་སྐྱེ་བའི་ས༔
མདུན་རི་རྣམས་ཀྱང་དམའ་བ་དང་༔ ཐམས་ཅད་ཚུར་ལ་མགོ་སྒུ་ན༔ སྣང་བ་དབང་དུ་འདུས་པའི་ས༔ གཡས་གཡོན་བྲག་ལ་ཤིང་རིགས་ནི༔ དགྲ་སཏྭ་ཕྱར་དང་རལ་གྲི་ཕྱར༔ མདའ་མདུང་གཟེང་དང་འདྲ་གྱུར་ན༔ དྲག་པོའི་ཕྲིན་ལས་འགྲུབ་པའི་ས༔ ཤར་དུ་ལམ་དང་ལྷོ་རུ་ཆུ༔ ནུབ་ཏུ་བྲག་དམར་བྱང་དུ་རྫ༔ སྲུང་བཞི་འདྲ་ན་ཐམས་ཅད་འགྲུབ༔
མདུན་དུ་ནོར་བུ་འདྲ་བ་དང་༔ བུད་མེད་སྦྲུམ་མའི་ལྟོ་བ་དང་༔ ཕག་ལྟོ་ལྟ་བུར་འབུར་བ་ན༔ ལོངས་སྤྱོད་ཕྱྭ་གཡང་འབྱུང་བའི་ས༔ གཡས་སུ་ཆུ་དང་ཕྱུག་པའི་ཤིང་༔ ན་ཁ་མེ་ཏོག་རྒྱས་པ་ན༔ ཆོས་དང་དཀྱིལ་འཁོར་འཛིན་པའི་ས༔ གཡོན་དུ་རི་འབུར་ཆུ་དང་ནགས༔ འབྲས་སྤུངས་འདྲའམ་བྷནྡྷ་འདྲ༔ གདམས་པ་སྤྱི་རྒྱུད་མི་འཆད་པ༔
འོག་ཏུ་ཆུ་དང་སྤང་ལྗོངས་ཀླུ༔ གསེར་གཞོང་འདྲ་ན་ཆོས་ནོར་འཛོམས༔ མདུན་དུ་མཚོ་དང་རི་འབུར་དང་༔ གངས་དང་ནགས་ཚལ་མེ་ཏོག་རྒྱས༔ ཕུན་ཚོགས་འདྲ་ན་ཀུན་ཀྱང་འགྲུབ༔ ཡང་ན་རི་རྣམས་ཤིན་ཏུ་གྲགས༔ ཆུ་སྒྲ་ཆེ་ཞིང་བྲག་རྣམས་གཟེང་༔ དཔའ་བོ་གཡུལ་དུ་ཞུགས་འདྲ་ན༔ དྲག་པོའི་ས་རུ་ཤེས་པར་བྱ༔ སྤྱིར་ཡང་མདུན་དུ་ཆུ་ཤིང་ལམ༔
འཁྱིལ་ཞིང་ཕུན་སུམ་འཚོགས་པ་དང་༔ ཤར་ཕྱོགས་ཕྱེས་ལ་ལྷོ་ཕྱོགས་སྒྲིབ༔ ནུབ་ཕྱོགས་སྤུངས་ལ་བྱང་ཕྱོགས་གཡོར༔ དེ་ནི་ཕྲིན་ལས་ཀུན་དང་ལྡན༔ ཞི་རྒྱས་དབང་དྲག་རང་གཞུང་ལ༔ ཁ་ཡི་གྱུ་ཕྱོགས་གཞུང་དུ་གསལ༔ ཡང་ན་བདེ་ཞིང་ཡངས་པ་དང་༔ གནམ་ཡང་འཁོར་ལོ་རྩིབས་བཞིན་དུ༔ ས་ཡང་པདྨ་འདབ་ཕྱེས་འདྲ༔ དེ་ཡང་རྒྱུད་དང་མཐུན་པའི་ས༔
གནམ་ས་ཆོས་འབྱུང་འདྲ་བ་དང་༔ ཞིང་ལྤགས་བཀྲམ་པ་འདྲ་བ་ན༔ མ་མོ་མཁའ་འགྲོ་འདུ་བའི་ས༔ གླང་ཆེན་ཆུ་ལ་སྙོག་པ་དང་༔ སེངྒེ་གནམ་དུ་མཆོང་འདྲ་དང་༔ དུག་སྦྲུལ་མཐུར་དུ་འགྱུ་འདྲ་རྣམས༔ ཤིན་ཏུ་གཉན་ཅིང་ཆོས་སྐྱོང་འདུ༔ རྒྱབ་རི་ཡབ་ཡུམ་སྦྱོར་འདྲ་དང་༔ རིག་འཛིན་གྲལ་དུ་བསྒྲིགས་འདྲ་ན༔ དཀྱིལ་འཁོར་འཛིན་པའི་ས་ལ་བཟང་༔
མདུན་དང་གཡས་གཡོན་ཆགས་པའི་གནས༔ ཁྲ་ཞིང་བུད་མེད་འདྲ་བ་དང་༔ གསང་གནས་འདྲ་དང་ལྟེ་བ་འདྲ༔ འཁོར་ལོ་འདྲ་དང་རུས་སྦལ་འདྲ༔ དེ་ཡང་དཀྱིལ་འཁོར་འཛིན་པའི་ས༔ ཆོས་འབྱུང་བསྣོལ་དང་པོ་ཏི་འདྲ༔ དེ་ཡང་དཀྱིལ་འཁོར་འཛིན་པའི་ས༔ གྲལ་དུ་འགྲིག་དང་དབང་བསྐུར་འདྲ༔ དེ་ཡང་དཀྱིལ་འཁོར་འཛིན་པའི་ས༔ བྱང་ཆུབ་ཆུ་རྒྱུན་མི་འཆད་དང་༔
རི་རྣམས་དམར་སྨུག་སྣུམ་པ་དང་༔ ནག་སྔོ་ལྷུན་ལ་ཆགས་པ་དང་༔ དེ་ཡང་དཀྱིལ་འཁོར་འཛིན་པའི་ས༔ བྲག་ལ་ཆུ་འབབ་ཐང་ལ་འཁྱིལ༔ རྩེ་ལ་གངས་དང་སྐེད་ལ་ཆུ༔ སྙིང་ལ་མཚོ་དང་མཐའ་ལ་ཆུ༔ ལུང་པ་མང་པོའི་མདོ་རྒྱས་རྣམས༔ དེ་ཡང་དཀྱིལ་འཁོར་འཛིན་པའི་ས༔ མེ་ལོང་འདྲ་དང་དཀྱིལ་འཁོར་འདྲ༔ དུར་ཁྲོད་བཀོད་འདྲ་དབེན་པའི་གནས༔
དེ་ཡང་དཀྱིལ་འཁོར་འདེབས་པའི་ས༔ སྤྱིར་ཡང་མཐོ་ལ་རྒྱས་པ་དང་༔ མིང་ཡང་རྟེན་འབྲེལ་ཆེ་འགྱུར་ན༔ ས་བཟུང་མཐོ་བའི་རྟེན་འབྲེལ་ཡོད༔ ས་མ་ཡ༔ ད་ནི་མི་འདོད་ས་བསྟན་པ༔ དབྱིབས་ཀྱང་སྐྱ་ཞིང་བསེ་རག་རི༔ ཤིང་སྐམ་མང་ཞིང་ས་ཆད་ཆེ༔ རྔོ་དང་མཛེ་རིགས་འདྲ་བ་དང་༔ ཉི་མ་སྐྱེ་འཆི་བསྡོང་བ་དང་༔
མདུན་དུ་དགྲ་འབོད་འདྲ་བའི་ཤིང་༔ གཡས་གཡོན་ལུང་སྐམ་ཆུ་མེད་གླིང་༔ མེ་ཏོག་འབྲས་བུ་དབེན་པའི་ཡུལ༔ འོག་ནས་ཤིང་སྐམ་མདུང་འདྲ་མང་༔ བྲག་དམར་རལ་གྲི་འདྲ་བའི་གདོང་༔ གནམ་མཆེད་ས་མཆེད་འགྲིགས་པའི་དབྱིབས༔ གདུག་ན་དེ་འདྲ་མཛེམས་པར་བྱ༔ མདུན་ནས་ལུང་སྟོང་མང་གཟུགས་དང་༔ ལམ་ཆད་ཆུ་ཆད་འཕྲང་ཆད་དང་༔ གཅན་གཟན་རོ་ལ་འཇབ་འདྲ་དང་༔
ཕྱེད་ཞིག་རལ་བའི་ཁང་རུལ་དང་༔ གནམ་ས་ཡོ་ཞིང་གྲོགས་མེད་འདྲ༔ དེ་ཡང་སྤང་བའི་ས་དག་གོ༔ མདུན་ན་མོ་མཚན་འདྲ་བ་དང་༔ རྒྱབ་ན་ཡབ་ཡུམ་འདྲ་བ་དང་༔ བུག་པ་མང་བའི་ས་བདག་ནི༔ རབ་བྱུང་དཀྱིལ་འཁོར་མི་འཛིན་པ༔ དེ་དག་ཤིན་ཏུ་བརྟག་པ་གཅེས༔ འདིའི་མན་མ་དཔེར་མ་ཚང་པས་ཕྱིན་ཆད་རྙེད་པར་གྱུར་ན་འདིར་འཛུད་པར་འཚལ༌།། །། ཆ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
པྲ་ཁྲིད་གསལ་བའི་མེ་ལོང་གི་ས་འདུལ་བདུད་བཞི་ཚར་གཅོད་བཞུགས༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ པྲ་ཁྲིད་གསལ་བའི་མེ་ལོང་བསྟན༔ ལས་འཕྲོ་ཅན་དང་འཕྲད་པར་ཤོག༔ བསྙེན་སྒྲུབ་བརྩོན་པའི་རྣལ་འབྱོར་པས༔ ས་གཞི་བཀྲ་ཤིས་རྒྱུ་མཐུན་པར༔ དུས་བཟང་ཡར་ངོའི་ཚེས་དག་ལ༔ ཐོ་རངས་ཁྲུས་བྱས་ཞོགས་བསང་གཏོང་༔
ཉི་ཤར་ཧེ་རུ་ཀ་པའི་ཆས༔ ཡང་ན་སྔགས་ཆས་རྔམ་པའི་གཟུགས༔ རྡོ་རྗེ་སློབ་དཔོན་གཙོས་བྱས་པ༔ དཔལ་ཆས་བརྒྱན་པ་རབ་ལ་བརྒྱ༔ འབྲིང་པོ་ཉི་ཤུ་ཐ་ན་བདུན༔ རྡོ་རྗེ་ཕུར་པ་ཕྱག་ཏུ་ཐོགས༔ གིང་གི་དམག་དང་བཅས་རྣམས་ཀྱིས༔ ས་གཞི་གང་ཡིན་མཐའ་བསྐོར་ནས༔ རྡོ་རྗེ་སློབ་དཔོན་དཀྱིལ་འཁོར་གྱིས༔ རང་གཞུང་བཞིན་དུ་ཕྱོགས་ལ་འགྱུ༔
རང་ཉིད་དྲག་པོ་ཆེ་མཆོག་གི༔ ང་རྒྱལ་བསྐྱེད་ཅིང་རྔམ་ཚུལ་དང་༔ མི་ཤིགས་གདེང་དང་ལྡན་པར་བྱ༔ འདི་ནི་ས་འདུལ་ཆེན་མོ་སྟེ༔ དཀྱིལ་འཁོར་བཞེངས་དང་གཙུག་ལག་སོགས༔ ས་སྐྱོན་ཆེ་ཞིང་དམ་སྲི་ཞུགས༔ དེ་ལ་འདི་ཉིད་ཤིན་ཏུ་ཟབ༔ གསེར་སྐྱེམས་དཀར་གཏོར་དང་བཅས་ནས༔ ཕོ་བྲང་གང་དུ་འདེབས་པ་ཡི༔ དབུས་སུ་བསལ་ཞིང་བྱིན་བརླབས་ཏེ༔
དང་པོ་སྟེང་ཕྱོགས་ལྷ་ཡི་ས༔ འདུལ་བར་བྱ་བའི་རིམ་པ་ནི༔ ཐམས་ཅད་མཐའ་བསྐོར་རྡོ་རྗེའི་འགྲོས༔ གསེར་སྐྱེམས་བྱ་ཞིང་འཆམ་པར་བྱ༔ ཧོཿ དེ་རིང་བཀྲ་ཤིས་དུས་ཚེས་བཟང་༔ རྟེན་འབྲེལ་ཀུན་གྱི་མགོ་ཡང་ལེགས༔ གནས་བདག་ཡུལ་འཛིན་ཕུན་སུམ་ཚོགས༔ མི་ཤིགས་ཕོ་བྲང་ས་འདུལ་ལོ༔ དེ་ནས་དཀར་གཏོར་བཏེགས་ཤིང་དཀྱིལ་འཁོར་གང་ཡིན་གྱི་ཕྲིན་ལས་ཕྱོགས་སུ་འབུལ༔
ཧཱུྃ༔ ང་ནི་ཆེ་མཆོག་ཁྲོ་བོའི་རྒྱལ༔ ང་ནི་སྣང་སྲིད་ཀུན་གྱི་གཙོ༔ ཡེ་ཤེས་འཇིག་རྟེན་ཟིལ་གྱིས་གནོན༔ ལོག་འདྲེན་དམ་སྲི་དམ་ལ་བཏགས༔ ཧཱུྃ༔ ཉོན་ཅིག་སྟེང་ཕྱོགས་ལ་གནས་པའི༔ སུམ་ཅུ་རྩ་གསུམ་མན་ཆད་ནས༔ ན་རག་དམྱལ་ཁམས་ཡན་ཆད་ཀྱི༔ ལྷ་སྲིན་གཞི་བདག་གནས་བདག་དང་༔
ས་འདི་འཛིན་ནས་སྲུང་བའི་ཚོགས༔ འབྱུང་པོ་ཕྲ་མོ་ཡན་ཆད་ལ༔ རིན་ཆེན་གསེར་སྐྱེམས་གཉན་པོ་དང་༔ འདོད་ཡོན་ལོངས་སྤྱོད་གཏོར་མ་འབུལ༔ མཉེས་ནས་བྱང་ཆུབ་སེམས་ལྡན་མཛོད༔ དེ་རིང་ཕོ་བྲང་ས་འདི་སྩོལ༔ ཁྱོད་རྣམས་ཀོ་ལོང་གདུག་སེམས་དང་༔ ལོག་སྦྱོར་འཚེ་བའི་བསམ་པ་སྤོངས༔ ཅི་སྟེ་སྡང་སེམས་ལྡན་གྱུར་ན༔ དུས་གསུམ་རྒྱལ་བའི་བཀའ་ཡང་བཅག༔
རྡོ་རྗེ་འཛིན་པའི་དམ་ཡང་བཀྲལ༔ ན་རག་ཆེན་པོའི་དམྱལ་བར་ལྟུང་༔ དེ་བས་སྔོན་གྱི་དམ་ཚིག་སྲུངས༔ སྒྲུབ་པའི་སྡོངས་གྲོགས་ཕྲིན་ལས་མཛོད༔ ཨོཾ་བཛྲ་བྷཱུ་མི་པ་ཏི་ཛ་ཨི་དཾ་བྷ་ལིཾ་ཏ་ཁ་ཁ་ཁཱ་ཧི༔ དེ་ནས་བསྟན་མ་དང་ས་བདག་ལྟོ་འཕྱེ་ལ་སློང་བ་ནི༔ གསེར་སྐྱེམས་དང་བྷ་ལིང་བཅས་བསྔོ་ཞིང་༔ ཨོཾ་ཨཱཿཧཱུྃ༔ ཧཱུྃ༔ ང་ནི་འཇིགས་བྱེད་ཧེ་རུ་ཀར༔
ཉོན་ཅིག་བསྟན་མ་ས་བདག་ཚོགས༔ དེ་རིང་ས་འདུལ་ཆེན་མོ་སྟེ༔ ཁྱོད་རྣམས་གསེར་སྐྱེམས་འདི་བཞེས་ལ༔ ཕོ་བྲང་འབར་བའི་ས་སྩོལ་ཅིག༔ དཀྱིལ་འཁོར་ས་འདི་ཕུལ་བའི་མཐུས༔ ཁྱོད་ཀྱང་བྱང་ཆུབ་ལམ་དུ་འགོད༔ ལྟོ་འཕྱེ་ས་འཛིན་ཆེན་པོ་ཡང་༔ སྡང་སེམས་འཚེ་བ་ཞི་གྱུར་ཅིག༔ ཅི་སྟེ་དམ་ལ་མི་གནས་ཤིང་༔ ཕོ་བྲང་འདེབས་ལ་བར་ཆོད་ན༔
ཏིང་འཛིན་ཁྲོ་རྒྱལ་ཐུགས་ཁྲོས་ཏེ༔ རྡོ་རྗེ་གནམ་ལྕགས་བྱ་ཁྱུང་འབེབས༔ དེ་བས་དམ་ལས་མ་འདའ་བར༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་བྷཱུ་མི་པ་ཏི་ལོཀྐཱ་པཱ་ལ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་ཕུལ༔ དེ་ནས་ས་འདུལ་ཆེན་མོ་ནི༔ རྡོ་རྗེ་རྒྱ་གྲམ་འགྲོས་ཀྱིས་བླངས་ཏེ༔ ཧཱུྃ༔ སྔོན་ཚེ་ས་འདུལ་གང་ནས་འདུལ༔
འོག་མིན་རྡོ་རྗེའི་ཕོ་བྲང་དུ༔ ཐོག་མའི་མགོན་པོ་ཀུན་བཟང་གིས༔ ཏིང་འཛིན་རྡོ་རྗེའི་རྔམ་སྟབས་ཀྱིས༔ དྲག་སྔགས་མེ་ཡིས་སྟོང་གསུམ་ཁེངས༔ མ་རིག་ཉོན་མོངས་ས་སྲི་བཏུལ༔ དབྱིངས་ཕྱུག་མི་འགྱུར་ས་ཡང་བླངས༔ དེ་རིང་གནས་འདིར་ས་འཛིན་ནོ༔ དེ་ནས་ས་འདུལ་གང་ནས་འདུལ༔ ཆེ་མཆོག་ཁྲག་འཐུང་ཁྲོ་རྒྱལ་གྱིས༔ བདུད་པོ་མགོ་གསུམ་འདུལ་བའི་ཚེ༔
དྲག་སྔགས་རྡོ་རྗེའི་ཆར་ཆེན་ཕབ༔ བར་གྱི་འཇིག་རྟེན་ས་སྲི་བཏུལ༔ གསང་ཆེན་རྨང་བཏིང་ས་ཡང་བླངས༔ དེ་རིང་ཕོ་བྲང་ས་འཛིན་ནོ༔ དེ་ནས་ས་འདུལ་གང་ནས་འདུལ༔ ཀླུ་སྲིན་ས་བདག་ཁ་རླངས་ལས༔ ནད་རིགས་ས་སྲི་དར་བའི་ཚེ༔ སྤྲུལ་པའི་བྱ་ཁྱུང་མེ་གཤོག་གིས༔ ཀླུ་སྲིན་མ་རུངས་ས་བདག་འཇོམས༔ འོག་མིན་མ་རུངས་ས་སྲི་བཏུལ༔
རླུང་རི་རྡོ་རྗེའི་ས་ཡང་བླངས༔ དེ་རིང་དཀྱིལ་འཁོར་ས་འཛིན་ནོ༔ དེ་ནས་ས་འདུལ་གང་ནས་འདུལ༔ སློབ་དཔོན་པདྨ་འབྱུང་གནས་ཀྱིས༔ མཆིམས་ཕུ་དཔལ་གྱི་བསམ་ཡས་སུ༔ ལྷ་འདྲེ་མ་རུངས་དམ་ལ་བཏགས༔ བོད་ཁམས་གླིང་བཞིའི་ས་སྲི་བཏུལ༔ གསང་སྔགས་བསྟན་པའི་རྨང་གཞི་བཙུག༔ དེ་རིང་གསང་བའི་ས་འཛིན་ནོ༔ ཧཱུྃ༔
འཇམ་དཔལ་སྐུ་ཡི་འགྲོས་སྟབས་ཀྱིས༔ ཤར་གྱི་ས་སྲི་དམ་ལ་བཏགས༔ ཤར་ཕྱོགས་ཞི་བའི་ཕོ་བྲང་འདེབས༔ འབྱུང་བ་ཤིང་གི་སྐུ་མཁར་ཚུགས༔ ཤར་གྱི་ས་དགྲ་མ་ལྡང་ཞིག༔ ཧཱུྃ༔ པདྨ་གསུང་གི་འགྲོས་སྟབས་ཀྱིས༔ ལྷོ་ཡི་ས་སྲི་དམ་ལ་བཏགས༔ ལྷོ་ཕྱོགས་རྒྱས་པའི་ཕོ་བྲང་འདེབས༔ འབྱུང་བ་མེ་ཡི་གསུང་མཁར་ཚུགས༔
ལྷོ་ཡི་ས་དགྲ་མ་ལྡང་ཞིག༔ ཧཱུྃ༔ ཡོན་ཏན་མ་མོའི་འགྲོས་སྟབས་ཀྱིས༔ ནུབ་ཀྱི་ས་སྲི་དམ་ལ་བཏགས༔ ནུབ་ཕྱོགས་དབང་གི་ཕོ་བྲང་འདེབས༔ འབྱུང་བ་ཆུ་ཡི་ཡོན་ཏན་མཁར༔ ནུབ་ཀྱི་ས་དགྲ་མ་ལྡང་ཞིག༔ ཧཱུྃ༔ རྡོ་རྗེ་ཕུར་པའི་འགྲོས་སྟབས་ཀྱིས༔ བྱང་གི་ས་སྲི་དམ་ལ་བཏགས༔
བྱང་ཕྱོགས་དྲག་པོའི་ཕོ་བྲང་འདེབས༔ འབྱུང་བ་ལྕགས་ཀྱི་ཕྲིན་ལས་མཁར༔ བྱང་གི་ས་དགྲ་མ་ལྡང་ཞིག༔ ཧཱུྃ༔ ཡང་དག་ཁྲག་འཐུང་འགྲོས་སྟབས་ཀྱིས༔ དབུས་ཀྱི་ས་སྲི་དམ་ལ་བཏགས༔ དབུས་ཕྱོགས་ཆེ་མཆོག་ཕོ་བྲང་འདེབས༔ འབྱུང་བ་རླུང་གི་ཐུགས་མཁར་ཚུགས༔ དབུས་ཀྱིས་དགྲ་མ་ལྡང་ཞིག༔ ཧཱུྃ༔
སྟེང་དུ་ནམ་མཁའི་འཁོར་ལོ་ཕུབ༔ འོག་ཏུ་རྡོ་རྗེའི་རྒྱ་གྲམ་གདིང་༔ ཧཱུྃ་ཧཱུྃ་ཧཱུྃ༔ བྷྱོ་བྷྱོ་བྷྱོཿ ཕཻཾ་ཕཻཾ་ཕཻཾ༔ ཕཊ྄་ཕཊ྄་ཕཊ྄ཿ ཅེས་རྡོ་རྗེ་རྒྱ་གྲམ་འགྲོས་ཀྱིས་ས་གཞི་བཅག༔ དེ་ནས་ལས་ཀྱི་རུ་ཏྲ་བསྒྲལ་ཞིང་སྙིང་ཁར་ཕོ་བྲང་གདབ་པར་བསམ༔ རུ་ཏྲ་བསྒྲལ་ཞིང་མགོ་བོ་ཡན་ལག་རྣམས་ཕྱོགས་བཞི་མཚམས་བརྒྱད་དུ་རང་ཕྱོགས་ལ་བཞག་པར་བྱ༔ དེ་ནས་དཀྱིལ་འཁོར་གང་དུ་འདེབས་པའི་དབུས་སུ་བཞག༔
ལན་གསུམ་བཀུག་སྟེ་ཕུར་བུའི་འགྲོས་ཀྱིས་བསྒྲལ༔ ཧཱུྃ༔ བདག་ཉིད་ཆེ་མཆོག་ཁྲོ་བོའི་རྒྱལ༔ རྡོ་རྗེ་ཕུར་པ་ཕྱག་ན་འདྲིལ༔ སྐུ་ལ་མེ་འོད་མཚོན་ཆ་འཕྲོ༔ རུ་ཏྲ་བསྒྲལ་བའི་གཉེན་པོར་གསལ༔ ཨོཾ་ཧེ་རུ་ཀ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཧོཿ མདུན་དུ་གཟུགས་ཀྱི་ལིངྒ་ལ༔ སྟོང་གསུམ་རུ་ཏྲ་འབྱུང་པོ་དང་༔
མ་དག་ལོག་པར་འདྲེན་པ་ཡི༔ ཉོན་མོངས་བདུད་བཞིའི་རུ་ཏྲ་ཁུག༔ ཨོཾ་བཛྲ་ཨངྐུ་ཤ་ཡ་རུ་ཏྲ་ཛཿ དེ་ནས་རྡོ་རྗེ་ཕུར་པ་གདེང་ཞིང་༔ ཧཱུྃ༔ ང་ནི་སྟོབས་བཅུ་ཁྲོ་བོའི་རྒྱལ༔ ཕྱག་ན་རི་རབ་ཕུར་བུ་བསྒྲིལ༔ ལས་ཀྱི་རུ་ཏྲའི་སྙིང་ལ་ཡ༔ དཀྱིལ་འཁོར་བསྒྲུབ་པའི་བར་ཆད་སྒྲོལ༔ ཨོཾ་བཛྲ་ཀཱི་ལི་ཀཱི་ལ་ཡ་རྃ་རྃ་ཛྭ་ལ་རྃ་རུ་ཏྲའི་ཙིཏྟ་རྃ་རྦད་བྷྱོ་ཚལ་པ་ཡ་ཤིག་ཤིག༔
ཅེས་ཕུར་པས་བསྒྲལ༔ སྙིང་ཁྲག་ཡི་དམ་ཆོས་སྐྱོང་གིས་གསོལ་བར་བསམ༔ ཧཱུྃ༔ བླ་མ་ཡི་དམ་མཁའ་འགྲོ་དང་༔ དམ་ཅན་ཆོས་སྐྱོང་སྲུང་མ་རྣམས༔ རུ་ཏྲའི་སྙིང་ཁྲག་སྐོམ་དུ་བཞེས༔ བླ་མེད་མཆོད་པས་དགྱེས་གྱུར་ཅིག༔ ཨོཾ་ཨཱཿཧཱུྃ༔ ཞེས་ནམ་མཁར་མཆོད༔ དེ་ནས་འདོན་ཆ་དང་བསྟུན་ཏེ༔
རུ་ཏྲའི་ཡན་ལག་དང་ཉིང་ལག་ཕྱོགས་སུ་བཞག༔ ཧཱུྃ༔ སྟོང་ཁམས་གདུག་པའི་རུ་ཏྲ་བསྒྲལ་བྱས་ཏེ༔ སྙིང་ཁར་ཆེ་མཆོག་སྤྲུལ་པའི་ཕོ་བྲང་འདེབས༔ དབུས་ཕྱོགས་མ་ལ་ཡ་ཡི་དུར་ཁྲོད་གསལ༔ རྩིབ་གཡས་བསིལ་བ་ཚལ་གྱི་དུར་ཁྲོད་གྱུར༔ ཡང་དག་ལྷ་ཚོགས་སྒྲུབ་པའི་ཕོ་བྲང་འདེབས༔ མགོ་བོ་སྐུ་ལ་རྫོགས་པའི་དུར་ཁྲོད་གྱུར༔ འཇམ་དཔལ་གཤིན་རྗེ་བསྒྲུབ་པའི་ཕོ་བྲང་འདེབས༔ རྩིབ་གཡོན་ལངྐ་བརྩེགས་པའི་དུར་ཁྲོད་གྱུར༔
དབང་ཆེན་རྟ་མགྲིན་བསྒྲུབ་པའི་ཕོ་བྲང་འདེབས༔ གསང་གནས་པདྨ་བརྩེགས་པའི་དུར་ཁྲོད་གྱུར༔ ཕྲིན་ལས་ཕུར་པ་བསྒྲུབ་པའི་ཕོ་བྲང་འདེབས༔ ལག་གཡས་ལྷུན་གྲུབ་གཏེར་གྱི་དུར་ཁྲོད་གྱུར༔ དྲག་པོ་ཐོད་ཕྲེང་བསྒྲུབ་པའི་ཕོ་བྲང་འདེབས༔ ལག་གཡོན་གསང་ཆེན་རོལ་པའི་དུར་ཁྲོད་གྱུར༔ མ་མོ་རྦོད་གཏོང་བསྒྲུབ་པའི་ཕོ་བྲང་འདེབས༔ རྐང་གཡོན་ཧེ་ཆེན་བརྡལ་བའི་དུར་ཁྲོད་གྱུར༔ འཇིག་རྟེན་མཆོད་བསྟོད་བསྒྲུབ་པའི་ཕོ་བྲང་འདེབས༔ རྐང་གཡས་འཇིག་རྟེན་བརྩེགས་པའི་དུར་ཁྲོད་གྱུར༔
དམོད་པ་དྲག་སྔགས་བསྒྲུབ་པའི་ཕོ་བྲང་འདེབས༔ ཕྱི་ནང་ཤ་ཁྲག་ནང་རོལ་དབང་པོའི་ཚོགས༔ དཀྱིལ་འཁོར་གསང་བའི་རྫས་སུ་བྱིན་གྱིས་རློབས༔ ཨོཾ་བཛྲ་དྷརྨ་ཨཥྚ་ན་སྭ་བྷཱ་ཝ་ཧཾ༔ ཞེས་ཡན་ལག་རྣམས་སོ་སོར་ཕྲལ་ཞིང་བཞག༔ དེ་ནས་རིག་མ་མཚན་དང་ལྡན་པས༔ རྒྱན་ཆས་སྤྲས་ཏེ་རིན་པོ་ཆེའི་སྣོད་ཀྱི་ནང་དུ་འབྲུ་སྣ་བླུགས༔ ལག་ཏུ་མདའ་དར་ཐོགས་ནས༔ དུས་མཚན་མ་མི་རྒྱུ་བའི་ཕྱོགས་སུ་ཁ་གཏད་ནས་འགྲོ་བ་གཅེས་སོ༔ ཞི་བ་ཡིན་ན་ཤར་དུ་ཕྱིན་ལ༔
རིན་པོ་ཆེའི་འབྲུ་སྣ་གཏོར་ཞིང་བཀྲ་ཤིས་སྨོན་ལམ་བཏབ༔ ས་ཡང་དཀར་ལ་འཇམ་པར་བླངས་ཤིང་༔ རིན་པོ་ཆེའི་སྣོད་འཁྱེར་བླང་བར་བྱ༔ རྒྱས་པའི་དཀྱིལ་འཁོར་ཡིན་ན༔ ལྷོ་ཕྱོགས་ལ་ཁ་གཏད་དེ་སེར་ལ་འབོལ་བའི་ས་བླང་ངོ་༔ དབང་གི་དཀྱིལ་འཁོར་ཡིན་ན་ནུབ་ཏུ་ཕྱིན་ཏེ་དམར་ལ་སྣུམ་པའི་ས་བླང་ངོ་༔ དྲག་པོའི་དཀྱིལ་འཁོར་ཡིན་ན་ནག་ལ་ཁམ་པའི་ས་བླང་ངོ་༔ གཙོ་བོ་སྤྱི་འདུས་ཡིན་ན་སྔོ་ལ་དྭངས་པའི་ས་བླང་ངོ་༔ ས་རྣམས་ས་བཞི་ལྟར་མ་རྙེད་ན༔ གང་རུང་འཇམ་པ་རྡོ་མེད་པ་གཙང་བར་བྱས༔
སྐྱ་འབོལ་འདྲ་བའི་ས་བསེ་རག་མ་ཡིན་ན་བཟང་༔ གང་གི་བྱེ་མ་ཡིན་ན་རུང་༔ དེ་བཞིན་དུ་བླངས་ཤིང་ས་དེ་དཀྱིལ་འཁོར་བཞེངས་པའི་ཚད་ཀྱི་དབུས་སུ་བླུག་གོ༔ དེ་ནས་ལས་བྱང་ཉུང་ངུ་ཞིག་གཏོང་ཞིང་བུམ་པ་བསྒྲུབ༔ དེ་ཡང་སྔར་ལྟར་རིག་མས་ཆུ་མགོ་ལས་ཆུ་རིམ་ལྟར་ནས་བླངས་ཏེ༔ བུམ་ཆུ་བྱས༔ བུམ་རྫས་དྲི་བཟང་བཏབ༔ རྡོ་རྗེ་སློབ་དཔོན་ཤར་དུ་ཞལ་གྱུ་ཞིང་༔ བུམ་ཆུས་ས་དེ་ཅུང་ཞིག་འབོལ་བར་བྱ༔ དེ་ཡང་སླས་མ་དྲག་པ༔
གང་མ་དྲག་པར་བྱས་ཏེ༔ རིག་མས་ས་བཅག་ཅིང་དབུས་མཐོ་བ་འཇམ་པར་བྱ་ཞིང་བརྡུང་༔ ཧཱུྃ༔ དམ་ཚིག་རྡོ་རྗེ་ཡེ་ཤེས་གསང་བའི་ཆུ༔ རྣམ་དག་ཡོན་ཏན་དྲི་མ་མེད་པའི་རྫས༔ སྨོན་ལམ་དབང་གིས་བྱང་ཆུབ་སེམས་བསྐྱེད་མཆོག༔ དེང་འདིར་དཀྱིལ་འཁོར་ས་གཞིར་ཆག་ཆག་འདེབས༔ ཨོཾ་བཛྲ་ས་མ་ཡ་གངྒཱ་ཨ་མྲྀ་ཏ་ཨཱཿཧཱུྃ༔ ཧཱུྃ༔ ཀུན་རྒྱུ་རྡོ་རྗེའི་ས་གཞི་ལ༔
རང་བྱུང་རྟེན་འབྲེལ་འཆར་བའི་རྟོགས༔ གསང་བ་ཌཱཀྐིའི་དལ་བཅག་སྟེ༔ དབང་ཆེན་མཁའ་ཀློང་ཡངས་པར་གསལ༔ ཨོཾ་སརྦ་དྷརྨ་བྷྲཱུྃ་མི་ཧཾ༔ དེ་ནས་ཐིག་སྐུད་དལ་གྱི་ཉིས་འགྱུར་ལས་མ་ཐུང་བར་དར་ཚོན་སྣ་ལྔས་བསྒྲིལ༔ དལ་ཤེས་རབ་ཡིན་པས་དམར་པོ་བྱ༔ ཐིག་ཐབས་ཡིན་པས་དཀར་པོ་བྱ༔ རྡོ་རྗེ་སློབ་དཔོན་ནུབ་ན་བཞུགས༔ གཟུངས་མ་ཤར་དུ་བསྡད་དེ༔ དང་པོ་ཡེ་ཤེས་ཀྱི་ཐིག་མཁའ་ལ་གདབ་པ་ནི༔
ཐིག་སྣེ་རིག་མའི་སྤྱི་བོར་བཟུང་ལ༔ ཧཱུྃ༔ ཀུན་གཞི་ཀ་དག་དབྱིངས་ཀྱི་ཀློང་༔ རང་བྱུང་རིག་པའི་རྩལ་ཤར་ཏེ༔ མི་འགྱུར་རྡོ་རྗེ་སྤྲོ་བའི་ལམ༔ གསང་བ་དབྱིངས་ཀྱི་ཀློང་དུ་ཐོབ༔ ཨོཾ་བཛྲ་སཾ་ཏྲི་ཏ་གུ་ཧྱ་དྷརྨ་ཧོཿ དེ་ནས་ལོངས་སྐུའི་ཐིག་མགྲིན་པར་གཏད་དེ༔ ཧཱུྃ༔ སྒྱུ་རྩལ་མ་འགག་ལམ་གྱིས་ཤར༔
གསལ་སྟོང་སྙིང་པོའི་ཐབས་ཀྱི་ཆོས༔ ཤེས་རབ་དྲྭ་བའི་དབྱིངས་སུ་སྤྲོ༔ ལོངས་སྐུས་དེ་བཞིན་ཐིག་ཐོབ་ཅིག༔ ཨོཾ་བཛྲ་གི་ཝཾ་ཏི་ཧཱུྃ་ཨཱཿ སྙིང་ཁར་ཚད་ཅིང་སྤྲུལ་སྐུའི་འཁོར་ལོ་གདབ་པར་བྱ་ལ༔ ཧཱུྃ༔ ལྷུན་གྲུབ་རང་བྱུང་དེ་བཞིན་དབྱིངས༔ འཁོར་ལོ་ལྔ་ལྡན་དཀྱིལ་འཁོར་གཙོ༔ རང་བྱུང་བདེ་ཆེན་ཀུནྡའི་རྒྱུད༔ ཤེས་རབ་སྟོང་པའི་འཁོར་ལོ་གདབ༔
ཨོཾ་བཛྲ་དྷརྨ་དྷཱ་ཏུ་བྷྱ༔ དེ་ནས་རྒྱུ་འབྱུང་སྤྲུལ་པའི་དཀྱིལ་འཁོར་ལ་ཐིག་གདབ་པ་ནི༔ ཧཱུྃ༔ བཀྲ་ཤིས་མཛེས་ལྡན་དགེ་བའི་གྲོགས༔ གསང་བའི་བརྡ་སྐད་འབྱིན་པའི་དབྱངས༔ གར་བསྒྱུར་བསྐྱེད་མཛད་བདེ་འབྱིན་མས༔ རྣམ་དག་རྡོ་རྗེའི་ཐིག་ཐོབ་ཅིག༔ ཨོཾ་སྭ་བྷཱ་ཝ་ཨཱཏྨ་ཀོ྅་དྷཱ་ཏུ་གྷརྦྷེ་ཨ༔ ཞེས་ཚངས་ཐིག་དྲང་པོར་གདབ་བོ༔ དེ་ནས་རིམ་བཞིན་བཅུ་དྲུག་བཞི་པ་གདབ༔
ཚོན་རྩི་རྣམས་ཞིབ་ལ་མདངས་ཆེ་བར་བྱ་ཞིང་༔ དང་པོ་འབྱུང་བ་རིམ་བརྩེགས་ཕྱིར༔ དབུས་སུ་ལྗང་ཁུ་འོག་ཏུ་བཞག༔ ཏཱྃ་ཞེས་པ་བྲི༔ དེའི་སྟེང་དམར་པོ་བཞག༔ པཱྃ་ཞེས་བྲི༔ དེའི་སྟེང་དུ་དཀར་པོ་བཞག༔ མཱྃ་ཞེས་བྲི༔ དེའི་སྟེང་སེར་པོ་བཞག༔ ལཱྃ་ཞེས་བྲི༔
དེའི་སྟེང་སྔོན་པོ་བཞག༔ མཱུྃ་ཞེས་བྲི༔ ཧོཿ འབྱུང་ལྔ་རང་བྱུང་བསྣོལ་བརྩེགས་ཐབས༔ གསང་བ་དབྱིངས་ཀྱི་མཁའ་འགྲོ་མ༔ རང་བྱུང་རང་ཤར་དེ་བཞིན་ངང་༔ འབྱུང་ལྔའི་བཅུད་བསྡུས་དེ་ལྟར་བསྟིམ༔ ཨོཾ་ཡྃ་རྃ་ཁྃ་སུྃ་བྷྲཱུྃ༔ དེ་ནས་སོ་སོར་བླངས་ཏེ༔ ཕྱོགས་མདོག་ཏུ་བཞག་ནས༔
ཨོཾ་ཏྲཱྃ་ཨ་ཧྲཱི་ཧཱུྃ༔ ཞེས་བྲི༔ ཧཱུྃ༔ ཞེ་སྡང་ང་རྒྱལ་འདོད་ཆགས་དང་༔ གཏི་མུག་མ་སྤངས་དབྱིངས་སུ་དག༔ ཡེ་ཤེས་ལྔ་རུ་ལམ་གྱིས་ཤར༔ ཀུན་རྒྱུ་གནས་འགྱུར་ས་བོན་བྷྲཱུྃ༔ ཨོཾ་བྷྲཱུྃ་བི་ཤྭ་བི་ཤུདྡྷེ་ཧཾ༔ ཞེས་པས་ཚོན་བྱིན་གྱིས་བརླབས༔ དེ་ནས་ལྷ་རང་མདོག་སྔོན་དུ་བཏང་ལ་འབྱུང་བ་རིམ་བརྩེགས་བྱ༔
དེ་ནས་དཀྱིལ་འཁོར་གྲུབ་པ་དང་༔ ཧཱུྃ༔ སྣོད་བཅུད་སྟོང་གསལ་ཟང་ཐལ་ཀློང་༔ ཨཱཿསྐྱེ་མེད་ངོ་བོ་རྩལ་སྣང་ཤར༔ ཨོཾ་གཉིས་བསྡུས་སྤྲུལ་པའི་ཁ་དོག་གྲུབ༔ བྷྲཱུྃ་དུར་ཁྲོད་ཕོ་བྲང་ཝལ་གྱིས་གསལ༔ ཨོཾ་ཨཱཿཧཱུྃ༔ དྷརྨ་དྷཱ་ཏུ་བྷྱཿ ཞེས་ཕོ་བྲང་གསལ༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་སྦས་ཚལ་པདྨ་བཀོད་ནས་གདན་དྲངས་ཤིང་པདྨ་ཆོས་གླིང་དུ་ཤོག་སེར་ནས་ཕབ་པའོ།། །།
ཇ༽ ༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བླ་མ་རྒྱངས་འབོད་ཐུགས་རྗེའི་ལྕགས་ཀྱུ་བཞུགས་སོ༔ གསང་བ་ཟིལ་གནོན་ལྷ་ལ་འདུད༔
ས་མ་ཡ༔ ཨེ་མ༔ བདག་འདྲ་ཡེ་ཤེས་མཚོ་རྒྱལ་གྱིས༔ བླ་མའི་གསོལ་འདེབས་རིམ་པ་ནི༔ གསུང་དབྱངས་ཐུགས་རྗེའི་ལྕགས་བསྟན༔ ཡེ་ཤེས་བུ་རང་ཡིད་ལ་ཟུངས༔ ཡི་གེར་ཐོབ་ལ་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ དེ་ཡང་བྱིན་རླབས་བླ་མའི་གདུང་དབྱངས་ལ་གཉིས་ཏེ།
ཕྱོགས་མེད་རི་ཁྲོད་འགྲིབ་པའི་ཚེ༔ བླ་མའི་ཉམས་དབྱངས་འབོད་པ་གཅེས༔ རྐྱེན་ངན་གློ་བུར་ཤར་བའི་ཚེ༔ བླ་མའི་ཉམས་དབྱངས་འབོད་པ་གཅེས༔ ཁྱད་པར་ཐུན་དྲུག་ཐམས་ཅད་དུ༔ ཉམས་དབྱངས་བླ་མ་འབོད་པ་གཅེས༔ དེ་ནི་རང་དོན་རིམ་པའོ༔ སྒོ་གསུམ་རྒྱ་ཡན་ཤོར་བའི་ཚེ༔ བླ་མའི་ཐུགས་དང་དབྱེར་མེད་བསྲེ༔ ལམ་བཞིའི་ཤེས་པ་འགགས་པའི་ཚེ༔
བླ་མའི་ཐུགས་དང་དབྱེར་མེད་བསྲེ༔ གནས་དྲུག་དུཿཁས་གཡེང་བའི་ཚེ༔ བླ་མའི་ཐུགས་དང་དབྱེར་མེད་བསྲེ༔ དེ་ནི་ངེས་དོན་རིམ་པའོ༔ ད་ནི་བླ་མ་འབོད་པ་སྟེ༔ མི་ཕྱེད་གདུང་བའི་དབྱངས་ཀྱི་ངང་༔ རྩེ་གཅིག་གསོལ་བ་འདི་ལྟར་གདབ༔ ན་མོ་གུ་རུ༔ བདག་ཉིད་ཐ་མལ་ཤེས་པ་རྣམ་དག་པའི༔ སྤྱི་བོ་དུང་ཁང་སྟེང་གི་ནམ་མཁའ་ལ༔
ཡེ་ཤེས་ལྔ་ལྡན་འཇའ་འོད་གཏིབས་པའི་ཀློང་༔ སྒྱུ་མའི་སྣང་ཚུལ་ངང་ལས་གྲུབ་པའི་སྐུ༔ གཏན་གྱི་སྐྱབས་གནས་བླ་མ་གུ་རུ་རྗེ༔ སྐུ་མདོག་དཀར་དམར་མཛེས་འཛུམ་གཞོན་ཚུལ་ཅན༔ པད་ཞྭ་ཟབ་བེར་ཆོས་གོས་རྣམ་གསུམ་གསོལ༔ རྡོ་རྗེ་བྷནྡྷ་ཚེ་བུམ་ཁ་ཊྭཱཾ་བརྟེན༔ ཞབས་གཉིས་བརྐྱང་བསྐུམ་ཡེ་ཤེས་རོལ་པའི་ཚུལ༔ གཡས་གཡོན་ཞི་བ་ལས་ཀྱི་མཁའ་འགྲོ་མ༔ དཀར་སེར་དམར་ལྗང་ཆགས་པའི་གར་སྟབས་ཅན༔ གཅེར་མོ་བྷ་ག་ནུ་མ་རབ་ཏུ་རྒྱས༔
བདེ་བ་མི་བཟོད་གར་གྱི་འཁྲུལ་འཁོར་བསྒྱུར༔ དེ་ལྟར་རང་འདྲས་མཁའ་ལམ་བུན་གྱིས་གང་༔ རྩ་བའི་བླ་མ་སྐྱབས་ཡུལ་ཀུན་འདུས་ཉིད༔ ཡེ་ཤེས་མཁའ་འགྲོ་གསང་བ་འབུམ་གྱིས་བསྐོར༔ ཐབས་ཤེས་ཟུང་འཇུག་བདེ་སྟོང་སྐུ་ཉིད་ལ༔ མི་ཕྱེད་གདུང་བས་གསོལ་བ་སྙིང་ནས་འདེབས༔ སྣང་སྟོང་སྐུ་ལ་གྲགས་སྟོང་གསུངས༔ བདེ་སྟོང་ཐུགས་མཆོག་ཡེ་ཤེས་དབྱིངས༔ སྐྱབས་ཡུལ་ངོ་བོ་པདྨ་འབྱུང་༔ མ་སྲིང་མཁའ་འགྲོའི་ཚོགས་བཅས་ལ༔
རྩེ་གཅིག་གདུང་བས་གསོལ་བ་འདེབས༔ ཁྱེད་ཉིད་ལྟ་བུར་བྱིན་གྱིས་རློབས༔ བླ་མ་མཁྱེན་ནོ༔ བླ་མ་མཁྱེན་ནོ༔ བླ་མ་མཁྱེན་ནོ༔ ཀྱེ་མ་ཀྱི་ཧུད༔ མཚུངས་མེད་སྐྱབས་གཅིག་གི་ངོ་བོ༔ ཐུགས་རྗེ་བྱིན་རླབས་ཀྱི་གཏེར་ཆེན༔ ཐབས་མཆོག་གསང་སྔགས་ཀྱི་སྡོང་པོ༔ དྲིན་ཆེན་པདྨ་དེ་འབྱུང་གནས༔
ཤེས་རབ་ཟབ་ཡངས་ཀྱི་གསང་མཛོད༔ མ་སྲིང་མཁའ་འགྲོ་ནི་རྒྱ་མཚོས༔ གསོལ་འདེབས་བྱེད་པོ་ལ་གཟིགས་དང་༔ ཐར་ལམ་ཐེམ་སྐས་ལ་འགྲོ་བའི༔ ལམ་སྟོན་ལྕགས་ཀྱུ་ཞིག་གནོངས་དང་༔ དུས་ངན་མར་འགྲིབ་ཀྱི་བསྐལ་པ༔ རྩོད་ལྡན་སྙིགས་མ་ཡི་དུས་འདིར༔ ཅི་བྱས་ལོག་པ་རུ་སྐྱེས་པའི༔ དྲེད་པོ་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
སྐྲ་བྲེགས་ངུར་སྨྲིག་འདྲ་གྱོན་ཡང་༔ སྡོམ་གསུམ་གཡང་ས་རུ་དོར་ཏེ༔ ཉོན་མོངས་འབའ་ཞིག་ལ་སྤྱོད་པའི༔ ལས་ངན་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ སོ་ཐར་ཁས་ལེན་འདྲ་ཞུས་ཀྱང་༔ དམ་ཚིག་ངོས་ལྐོག་ལ་ཤོར་ཞིང་༔ དུག་ལྔ་མི་ཆོས་ལ་འབྱམས་པའི༔ སྙིང་མེད་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
ལུས་ཚུལ་དགེ་སློང་དུ་འཛིན་ཡང་༔ སྤྱོད་པ་འཇིག་རྟེན་དུ་ཤོར་ཏེ༔ ཁྱིམ་འཛིན་ཕལ་པ་ལས་སྡུག་པའི༔ ཁྲེལ་མེད་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ བསླབ་སྦྱང་ཁ་བཤད་ལ་མཁས་ཀྱང་༔ སྙིང་པོའི་ཉམས་ལེན་དེ་བོར་ནས༔ བྱང་སེམས་ཕམ་ལྟུང་དུ་ཤོར་བའི༔ ཁེང་ལྡན་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
དགེ་འདུན་ཚོགས་གྲལ་ལ་འགྲིམས་ཀྱང་༔ དག་སྣང་གྲུབ་མཐའ་ཡིས་བཅིངས་ནས༔ ཆགས་སྡང་མི་ནག་ལས་སྡུག་པའི༔ སྐལ་ངན་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ སྨོན་ལམ་ཡར་འདྲེན་ལ་རེ་ནས༔ ཤི་གསོན་སྔས་ཁ་ལ་འགྲིམས་ཀྱང་༔ སྤྱོད་པ་ལས་ངན་རང་བསགས་པའི༔ རྣམ་སྨིན་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
གཞིས་དགོན་ཆགས་སྡང་གིས་བཟུང་ནས༔ བསྙེན་སྒྲུབ་ཁེ་ཚོང་ལ་གཡེང་སྟེ༔ རྣམ་སྨིན་རང་ཤུགས་སུ་འཁོར་བའིཿ ཉེས་ཅན་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ འདུལ་བ་བྱ་བཏང་ཆས་འཛིན་ཡང་༔ སེར་སྣ་ཞེན་ཆགས་ཀྱིས་བཅིངས་ནས༔ ཡི་དྭགས་འཇིག་རྟེན་གྱི་སེར་གཟུགས༔ བསེ་རག་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
བླ་མས་ཐུགས་རྗེས་རང་སྐྱོབས་ཤིག༔ ལས་ངན་རྣམ་སྨིན་ལས་སྒྲོལ་ཅིག༔ ཀྱེ་མ་ཀྱི་ཧུད༔ དཀྱིལ་འཁོར་རྒྱ་མཚོའི་གཙོ་བོ་གུ་རུ༔ རིགས་ཀུན་ཁྱབ་བདག་ངོ་བོ་པད་འབྱུང་༔ འཁོར་བའི་རྒྱ་མཚོ་སྒྲོལ་བའི་དེད་དཔོན༔ དུག་ལྔའི་དམག་ཚོགས་བཟློག་པའི་ཡེ་ཤེས༔ བཀའ་དྲིན་འཁོར་མེད་བླ་མ་གུ་རུ༔ དབྱིངས་ཕྱུག་ཌཱཀྐིའི་ཚོགས་དང་བཅས་ལ༔ རྩེ་གཅིག་གསོལ་བ་སྙིང་ནས་འདེབས་སོ༔
ཐུགས་རྗེས་ཡལ་བ་རུ་མ་དོར༔ ཐེག་ཆེན་ས་མཁན་རང་མཛོད་དང་༔ སྐྱབས་མཆོག་ཡིད་བཞིན་གྱི་ནོར་བུ༔ བླ་མ་མཁྱེན་ནོ༔ བླ་མ་མཁྱེན་ནོ༔ བླ་མ་མཁྱེན་ནོ༔ ཡང་མཐའ་ཉི་ཤུ་ཡི་ས་རྟགས༔ འཕོ་འཆུག་དྲག་པོ་ཡི་དབང་གིས༔ དམག་འཁྲུག་མཚོན་ཆ་ལ་འཐབས་པའི༔ ཞེ་སྡང་བདག་འདྲ་ལ་གཟིགས་དང་༔
མཐའ་མེད་སེམས་ཅན་རྣམས་སྐྱོབས་ཤིག༔ གསང་སྔགས་ཐེག་ཆེན་ལ་ཞུགས་ཀྱང་༔ ཉམས་ལེན་འཁྲི་བ་ཡིས་བཅིངས་ནས༔ ཨ་འཐས་གོལ་ས་རུ་ཤོར་བའི༔ ལེ་ལོ་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ བསྐྱེད་རིམ་དཀྱིལ་འཁོར་ལ་ཞུགས་ཀྱང་༔ དམ་ཚིག་བསྙེན་སྒྲུབ་ཀུན་ཡལ་ནས༔ རྒྱུད་སྡེའི་ཁས་བླངས་ཀུན་ཉམས་པའི༔ བནྡེ་བདག་འདྲ་ལ་གཟིགས་དང་༔
མཐའ་མེད་སེམས་ཅན་རྣམས་སྐྱོབས་ཤིག༔ ཨ་ཏི་སྙིང་པོ་འདྲ་ཞུས་ཀྱང་༔ གནས་ལུགས་འཛིན་པ་ཡིས་བཅིངས་ནས༔ ཚོགས་དྲུག་འགོག་ལམ་དུ་ཤོར་བའི༔ ཨ་འཐས་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ སྔགས་ལུགས་ཕོ་ཉ་ལ་བསྟེན་རློམ༔ ངོ་ཚ་གསང་ཁྲེལ་འདྲ་མེད་ཅིང་༔ བྱང་སེམས་འཕོ་བསྡམ་ལས་ཉམས་པའི༔ འདོད་སྲེད་བདག་འདྲ་ལ་གཟིགས་དང་༔
མཐའ་མེད་སེམས་ཅན་རྣམས་སྐྱོབས་ཤིག༔ ཆ་ལུགས་བཙུན་ཆས་ཙམ་འཛིན་ཡང་༔ སྤྱོད་འགྲོས་བུད་མེད་དང་བསྡོངས་ནས༔ བྱི་ཕྲུག་ཐོར་པོ་རང་སློག་པའི༔ ཡ་ཕོ་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ བསྐྱེད་རྫོགས་ཡིན་ལོ་ཙམ་ཞུས་ནས༔ གྲོང་ནག་དཀོར་སྡུད་ལ་འབྱམས་ཏེ༔ མོ་རྐུ་ཆང་འཐུང་རང་རྒྱབ་པའི༔ གཏེ་ཕོ་བདག་འདྲ་ལ་གཟིགས་དང་༔
མཐའ་མེད་སེམས་ཅན་རྣམས་སྐྱོབས་ཤིག༔ དབང་ཡོད་སེར་གཟུགས་འདྲ་ཡིན་སེམས༔ བསྙེན་སྒྲུབ་ཁ་མཆུ་ལ་སྦྱངས་ནས༔ མི་ལུས་སྟོང་ལོག་ལ་བསྒྲུབས་པའི༔ ལྕགས་མགོ་བདག་འདྲ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ མཚན་ལྡན་བླ་མ་འདྲ་མཇལ་ཡང་༔ ངེས་ཤེས་དག་སྣང་ཀུན་འགྲིབ་ཅིང་༔ ཅི་བྱེད་ལོག་ལྟ་ལ་སྦྱངས་པའི༔ མུན་གཟུགས་བདག་འདྲ་ལ་གཟིགས་དང་༔
མཐའ་མེད་སེམས་ཅན་རྣམས་སྐྱོབས་ཤིག༔ བླ་མས་ཐུགས་རྗེས་རང་གཟིགས་དང་༔ བག་ཆགས་འཐིབ་པོ་འདི་སོལ་ཅིག༔ ཀྱེ་མ་ཀྱི་ཧུད༔ ཐུགས་རྗེ་བྱིན་རླབས་ཀྱི་ཉི་འོད༔ མུན་པ་སེལ་བ་ཡི་སྒྲོན་མེ༔ ཐར་ལམ་མྱུར་བགྲོད་ཀྱི་རྟ་མཆོག༔ ཉོན་མོངས་ཚད་འཇོམས་ཀྱི་སྨན་པ༔ བཀྲེས་སྐོམ་སྒྲིབ་སེལ་གྱི་ཆུ་རྒྱུན༔ དབུལ་བ་གདུང་སེལ་གྱི་མཛོད་གླིང་༔
འདྲེན་མཆོག་པདྨ་དེ་འབྱུང་གནས༔ ཐར་ལམ་ས་མཁན་གྱི་འགྲོ་མགོན༔ རིག་འཛིན་ཡབ་ཡུམ་གྱི་ཚོགས་ལ༔ གདུང་བས་གསོལ་བ་རང་འདེབས་སོ༔ ཐུགས་རྗེས་ད་ལྟ་རང་གཟིགས་ཤིག༔ མི་འདོད་སྡུག་བསྔལ་གྱི་གླིང་འདིར༔ ཡུན་རིང་ཐ་མལ་དུ་འཁྱམས་ནས༔ ཐར་ལམ་འཇུ་ཐག་རང་ཆད་པའི༔ སྐྱེ་བོ་ལས་ངན་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
མི་ལུས་ཀུན་ཚང་འདྲ་ཐོབ་ཀྱང་༔ དོན་མེད་གཡེང་བ་ལ་ཟད་ཅིང་༔ ཆགས་སྡང་བཙོན་ར་རུ་ཚུད་པའི༔ སྐྱེ་བོ་ལས་ངན་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ ཁྱིམ་ཐབས་ས་བཟུང་ལ་སྦྱངས་ཤིང༔ མི་ཚེ་འཐབ་རྩོད་ལ་ཕུད་ནས༔ མྱ་ངན་ཟད་མཐའ་རང་མེད་པའི༔ སྐྱེ་བོ་ལས་ངན་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
བསོད་ནམས་དབུལ་བ་ཡི་ཤུགས་ཀྱི༔ ཁ་ཟས་རྒྱབ་གོས་ལ་བརྟེན་ནས༔ བསད་བཅད་རྡུང་རྡེག་དང་བཙོགས་པའི༔ སྡིག་ཅན་སྐྱེ་བོ་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔ ཁས་གྲགས་ཀུན་བཀུར་གྱི་ཆེད་དུ༔ སྨོན་ལམ་ལོག་པ་རུ་འབྲེལ་ཞིང་༔ གནོད་འཚེ་མི་དགེ་ལྔ་སྤྱོད་པའི༔ སྐྱེ་བོ་ལས་ངན་ལ་གཟིགས་དང་༔ མཐའ་མེད་སེམས་ཅན་རྣམས་སྐྱོབས་ཤིག༔
བླ་མས་ཐུགས་རྗེས་རང་གཟིགས་ཤིག༔ ཁས་ལེན་བླ་མ་ལ་ཞུས་ཀྱང་༔ ཉམས་ལེན་བག་མེད་ལ་སྤྱོད་དེ༔ མི་ཚེ་འཁོར་བ་ཡི་གཡོག་མོ༔ བཙུན་མ་ཆོས་མེད་ལ་གཟིགས་དང་༔ ལས་ངན་སེམས་ཅན་རྣམས་སྐྱོབས་ཤིག༔ ཆ་ལུགས་སེར་གཟུགས་ཙམ་འཛིན་ཡང་༔ ཉོན་མོངས་ཚད་གདུང་གིས་དེད་ནས༔ དུང་དུང་མུན་ནག་ཀུན་བསྙགས་པའི༔ བཙུན་མ་ཆོས་མེད་ལ་གཟིགས་དང་༔
ལས་ངན་སེམས་ཅན་རྣམས་སྐྱོབས་ཤིག༔ མི་ཁ་སྒྲོ་སྐུར་ལ་འཇིགས་ནས༔ བྱི་ཕྲུག་ས་དོང་ལ་སྦས་ཤིང་༔ འདི་ཕྱི་གཉིས་ཕུང་རང་ཐོན་པའི༔ བཙུན་མ་ཆོས་མེད་ལ་གཟིགས་དང་༔ ལས་ངན་སེམས་ཅན་རྣམས་སྐྱོབས་ཤིག༔ སྣང་བ་རྒྱ་ཡན་དུ་འགྲོ་ནས༔ ཆང་འཐུང་ཁྱོ་ཕོ་ཀུན་འཚོགས་སར༔ བྲེད་གདུང་འདོད་ཆགས་ཀྱིས་གཟིར་བའི༔ བཙུན་མ་ཆོས་མེད་ལ་གཟིགས་དང་༔
ལས་ངན་སེམས་ཅན་རྣམས་སྐྱོབས་ཤིག༔ དབེན་རི་ཟླ་ཤས་ཙམ་འཛིན་ཡང་༔ བསྙེན་སྒྲུབ་ཐག་ལས་ལ་བརྩོན་སྟེ༔ མགོ་བསྐོར་མི་ཁ་ཡི་མཚམས་པ༔ བཙུན་མ་ཆོས་མེད་ལ་གཟིགས་དང་༔ ལས་ངན་སེམས་ཅན་རྣམས་སྐྱོབས་ཤིག༔ ནམ་ཞིག་འབྱུང་བ་རང་འཐོར་ཚེ༔ བ་ཉལ་གླང་ཉལ་གྱི་འཆི་སྟངས༔ སྣང་བ་གར་འགྲོ་ཙམ་མེད་པའི༔ བཙུན་མ་ཆོས་མེད་ལ་གཟིགས་དང་༔
ལས་ངན་སེམས་ཅན་རྣམས་སྐྱོབས་ཤིག༔ བླ་མས་ཐུགས་རྗེས་རང་གཟིགས་ཤིག༔ ཉིན་མོ་ལས་དཀའ་ལ་གཡེང་ཞིང་༔ བར་སྐབས་ཆགས་སྡང་གི་མིག་སེར༔ མཚན་མོ་གཏི་མུག་ཏུ་འཁྱམས་པའི༔ ནག་མོ་ཆོས་མེད་ལ་གཟིགས་དང་༔ ལས་ངན་རྣམ་སྨིན་ལས་སྐྱོབས་ཤིག༔ ཁྱིམ་འཛིན་དབང་ཆེན་ཡིན་བསམས་པས༔ བྲན་གཡོག་སྡུག་བསྔལ་གྱིས་སྐྱོང་སྟེ༔ ལྟོ་མེད་གོས་མེད་ཀྱི་ཡི་དྭགས༔
ནག་མོ་ཆོས་མེད་ལ་གཟིགས་དང་༔ ལས་ངན་སེམས་ཅན་རྣམས་སྐྱོབས་ཤིག༔ མི་ལུས་བུད་མེད་དུ་ཡིན་ཡང་༔ སྡིག་རྔམ་སྲིན་མོ་ལས་ཆེ་བའི༔ སྲོག་གཅོད་དབུགས་ལེན་གྱི་གཙོ་མོ༔ ནག་མོ་ཆོས་མེད་ལ་གཟིགས་དང་༔ སྡུག་བསྔལ་སེམས་ཅན་རྣམས་སྐྱོབས་ཤིག༔ ཚེ་འདིར་སྡོད་རོགས་ཀྱི་ཁྱོ་ཕོ༔ ངོ་ནག་སྙིང་རྩུབ་ཀྱིས་སྐྱོང་སྟེ༔ ཆགས་སྡང་བྱི་ཕོ་རང་བསམ་པའི༔
ནག་མོ་ཆོས་མེད་ལ་གཟིགས་དང་༔ སྡུག་བསྔལ་སེམས་ཅན་རྣམས་སྐྱོབས་ཤིག༔ མི་ཚེ་ཉོན་མོངས་ལ་ཤོར་བའི༔ ཕོ་གྱོད་ཤ་རྩ་རུ་གཏུགས་ཏེ༔ རྣམ་སྨིན་དམྱལ་བ་ཡི་ས་བོན༔ ནག་མོ་ཆོས་མེད་ལ་གཟིགས་དང་༔ སྡུག་བསྔལ་སེམས་ཅན་རྣམས་སྐྱོབས་ཤིག༔ བླ་མས་ཐུགས་རྗེས་རང་གཟིགས་ཤིག༔ ལོ་ཚད་སྨིན་གྲལ་དུ་མེད་ཀྱང་༔ ཉོན་མོངས་ཨ་རོགས་ལས་ཆེ་བའི༔
མཛེ་ཕོ་མན་ཙམ་ཀུན་བསྡུས་པའི༔ བུ་མོ་ཆོས་མེད་ལ་གཟིགས་དང་༔ སྡུག་བསྔལ་སེམས་ཅན་རྣམས་སྐྱོབས་ཤིག༔ ཁྲེལ་དང་མི་ཚུལ་དུ་བྲལ་ནས༔ བྲན་གཡོག་སྡུག་སྨིན་ལ་སྦྱར་ཏེ༔ ཆུ་སྣོད་ཐོར་ཟས་ཡན་བསྡུ་བའི༔ བུ་མོ་ཆོས་མེད་ལ་གཟིགས་དང་༔ སྡུག་བསྔལ་སེམས་ཅན་རྣམས་སྐྱོབས་ཤིག༔ མི་ཚེ་ལས་ངན་ལ་ཟད་ནས༔ ཁ་གཏད་མི་ཁྱིམ་དུ་བསྐོས་པའི༔
མནར་མེད་ཁྲིད་པ་ཡི་གཏིང་རྡོ༔ བུ་མོ་ཆོས་མེད་ལ་གཟིགས་དང་༔ སྡུག་བསྔལ་སེམས་ཅན་རྣམས་སྐྱོབས་ཤིག༔ བླ་མས་ཐུགས་རྗེས་རང་གཟིགས་ཤིག༔ འཁོར་བའི་རྒྱ་མཚོ་འདི་སྐོམས་ཤིག༔ མཐའ་མེད་སེམས་ཅན་རྣམས་དྲོངས་ཤིག༔ རིགས་དྲུག་ས་བོན་རྣམས་སྲེགས་ཤིག༔ ལས་ངན་རྣམ་སྨིན་རྣམས་ཕྲོལ་ཅིག༔ ཚེ་གཅིག་སངས་རྒྱས་ལམ་སྟོན་ཅིག༔ བླ་མ་མཁྱེན་ནོ༔
བླ་མ་མཁྱེན་ནོ༔ བླ་མ་མཁྱེན་ནོ༔ མཚུངས་མེད་པདྨ་འབྱུང་གནས༔ དབྱེར་མེད་རྩ་བའི་བླ་མ༔ ༈ གར་དབང་གནམ་ལྕགས་རྡོ་རྗེ། དྲིན་ཆེན་རྩ་གསུམ་གླིང་པ། རིག་འཛིན་རྡོ་རྗེ་བདུད་འདུལ། པདྨ་གཏེར་བདག་གླིང་པ། སྔགས་འཆང་ཧཱུྃ་ནག་དྲག་རྩལ། ཀརྨ་ལས་འབྲེལ་གླིང་པ། ་་་་་
གནམ་ལྕགས་རྡོ་རྗེ་མན་ནས་འདི་ཡན་མཆན་བུ་ཡིན་པར་སྣང༌། རྗེ་བཙུན་ཁྱེད་རང་མཁྱེན་ནོ༔ ཐུགས་རྗེས་ད་ལྟ་རང་གཟིགས་ཤིག༔ ན་མོཿ བཀའ་དྲིན་ཅན་གྱི་བླ་མ༔ སྐུ་དྲིན་ཅན་གྱི་བླ་མ༔ གསུང་དྲིན་ཅན་གྱི་བླ་མ༔ ཐུགས་དྲིན་ཅན་གྱི་བླ་མ༔ གུ་རུ་ཁྱེད་རང་ལྟ་བུར་བྱིན་གྱིས་རློབས་ཤིག༔ ད་ལྟ་ཉིད་དུ་བྱིན་གྱིས་རློབས་ཤིག༔
མྱུར་བ་ཉིད་དུ་བྱིན་གྱིས་རློབས་ཤིག༔ འདུག་ས་འདི་ཉིད་དུ་བྱིན་གྱིས་རློབས་ཤིག༔ གནས་ཁང་འདི་ཉིད་དུ་བྱིན་གྱིས་རློབས་ཤིག༔ མལ་ས་འདི་ཉིད་དུ་བྱིན་གྱིས་རློབས་ཤིག༔ ཐུན་མཚམས་འདི་ཉིད་དུ་བྱིན་གྱིས་རློབས་ཤིག༔ འབྲལ་བ་མེད་པར་བྱིན་གྱིས་རློབས་ཤིག༔ བརྩེ་བ་ཆེན་པོས་བྱིན་གྱིས་རློབས་ཤིག༔ སྐུ་མཉམ་པར་བྱིན་གྱིས་རློབས་ཤིག༔ གསུང་མཉམ་པར་བྱིན་གྱིས་རློབས་ཤིག༔ ཐུགས་མཉམ་པར་བྱིན་གྱིས་རློབས་ཤིག༔
མཛད་པ་མཉམ་པར་བྱིན་གྱིས་རློབས་ཤིག༔ ནུས་མཐུ་མཉམ་པར་བྱིན་གྱིས་རློབས་ཤིག༔ འདུལ་བྱ་མཉམ་པར་བྱིན་གྱིས་རློབས་ཤིག༔ ཐུགས་རྗེ་མཉམ་པར་བྱིན་གྱིས་རློབས་ཤིག༔ སྨོན་ལམ་མཉམ་པར་བྱིན་གྱིས་རློབས་ཤིག༔ བླ་མ་མཁྱེན་ནོ༔ ཞེས་བརྒྱའམ་སྟོང་བརྗོད༔ ས་མ་ཡ༔ ཨེ་མ༔ བདག་འདྲ་ཡེ་ཤེས་མཚོ་རྒྱལ་གྱིས༔
ཉམས་ལེན་བླ་མ་རྒྱང་འབོད་འདི༔ རིགས་དྲུག་འདྲེན་པའི་ལྕགས་ཀྱུར་བཞག༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་པདྨ་གཏེར་བདག་གླིང་པས༔
ལྕགས་བྱི་ལོར་སྦས་ཚལ་ནས་གདན་དྲངས་ཤིང་ཤོག་སེར་ནས་ཞལ་བསྒྱུར་བའོ། ཞལ་གྲོ་བར་ཤོག༔ སརྦ་མངྒ་ལཾ༔ ཉ༽བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྔོན་འགྲོ་ཐེག་ཆེན་དགུ་ལྡན་བཞུགས་སོ༔ བཀའ་བརྒྱད་གསང་བ་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་ཁོ་མོ་ཡེ་ཤེས་མཚོ་རྒྱལ་གྱིས༔ གུ་རུ་རྗེ་ལ་བཀའ་གནང་ལེགས་ཞུས་ཏེ༔ སྔོན་འགྲོ་སྐྱབས་ཡུལ་ཐིག་ཆེན་རིམ་དགུ་བརྩམས༔
ས་མ་ཡ༔ དང་པོ་རང་ཉིད་སྣང་སྣང་ལྡན་པའི་ལུས་ཟུངས་དང་༔ དང་པོ་སེམས་བསྐྱེད་པ་ནི། ཧོཿ མཐའ་ཡས་སེམས་ཅན་བདེ་དང་ལྡན༔ སྡུག་བསྔལ་སྲིད་པའི་མཚོ་ལས་སྒྲོལ༔ དོན་གཉིས་བདེ་དང་མི་འབྲལ་ཞིང་༔ རྟག་པར་ཆོས་འཁོར་བསྐོར་དུ་གསོལ༔ གཉིས་པ་སྐྱབས་ཡུལ་གསལ་གདབ་པ་ནི༔ ན་མོ་ཧཱུྃ༔
སྣང་སྲིད་སྣོད་བཅུད་ཡེ་ནས་ཟང་ཐལ་ངང་༔ རང་ལུས་རྣམ་དག་མ་བཅོས་སྟོང་པའི་དབྱིངས༔ དབུ་མ་བདེ་ཆེན་འཁོར་ལོའི་སྤྱི་གཙུག་དབུས༔ པདྨ་ཉི་ཟླ་ཐབས་ཤེས་སྤེལ་བའི་སྟེང་༔ རྩ་བའི་བླ་མ་རིག་འཛིན་ཐོད་ཕྲེང་རྩལ༔ དཀར་དམར་མདངས་ལྡན་ལྷ་ལྕམ་ཟུང་འཇུག་འཁྲིལ༔ དེ་ཡི་སྤྱི་བོར་རིགས་བདག་རྡོ་རྗེ་སེམས༔ དཀར་གསལ་མདངས་ལྡན་རྡོར་དྲིལ་ཡུམ་འཁྱུད་བསྣོལ༔ དེ་ཡི་སྤྱི་བོར་ཀ་དག་ཀུན་ཏུ་བཟང་༔ མཐིང་འོད་མཉམ་བཞག་བཟང་མོ་བདེ་སྟོང་འཁྲིལ༔
སྐྱབས་ཡུལ་རྣམ་གསུམ་ལོངས་སྤྱོད་རྫོགས་པའི་སྐུ༔ དཀྱིལ་འཁོར་གཙོ་བོ་རང་རང་ཕྱག་མཚན་ལྡན༔ གཡས་སུ་རིན་ཆེན་པདྨ་ཉི་ཟླའི་སྟེང་༔ དགོངས་བརྒྱུད་གཙོ་བོ་དྲུག་པ་རྡོ་རྗེ་འཆང་༔ མཐིང་ནག་རྡོར་དྲིལ་བསྣོལ་ཐབས་སྐྱིལ་ཀྲུང་བཞུགས༔ སྟོན་པ་སངས་རྒྱས་བྱང་སེམས་ཚོགས་ཀྱིས་བསྐོར༔ རྒྱབ་ཏུ་པདྨ་ཉི་ཟླའི་ཁྲི་འཕང་སྟེང་༔ ལས་དབང་མཁའ་འགྲོ་མཐིང་ཀ་ཐབས་ཤེས་ཕྱག༔ བརྡ་བརྒྱུད་སློབ་དཔོན་མཁའ་འགྲོ་འབུམ་གྱིས་བསྐོར༔ གཡོན་དུ་རིན་ཆེན་ཁྲི་འཕང་དར་འབོལ་སྟེང་༔
སངས་རྒྱས་ཡེ་ཤེས་ཧེ་རུ་ཀ་པའི་ཆས༔ དམར་སྨུག་རྡོ་རྗེ་ཕུར་པ་འདྲིལ་ཐབས་གདེང་༔ སྙན་བརྒྱུད་གྲུབ་ཐོབ་རྗེ་འབངས་འབུམ་གྱིས་བསྐོར༔ མདུན་དུ་སྣ་ཚོགས་པདྨ་བྱོལ་སོང་ཁྲིར༔ ཆེ་མཆོག་སྨུག་ནག་གནམ་ཞལ་དབྱིངས་ཕྱུག་འཁྲིལ༔ རྡོ་རྗེ་དུང་དམར་འཛིན་ཅིང་བཀའ་བརྒྱད་ལྷ༔ དེ་ཡི་ཕྱི་རིམ་ཕྱོགས་བཅུའི་སངས་རྒྱས་དང་༔ བྱང་སེམས་རིག་འཛིན་བརྒྱུད་བཅས་འབུམ་གྱིས་བསྐོར༔ མཁའ་ལ་ཤར་བའི་ནམ་མཁའི་དཀྱིལ་འཁོར་ལྟར༔ དྲན་རྫོགས་རྩེ་གཅིག་སྣང་སྟོང་ལམ་གྱིས་གསལ༔
དེ་ཡི་སྤྱན་སྔར་བདག་དང་མཐའ་ཡས་རྣམས༔ མོས་གུས་གདུང་ཤུགས་གསོལ་བ་འདེབས་པ་ཡིས༔ བྱིན་རླབས་འབད་མེད་ཐུགས་རྗེས་རླབས་ཆེན་སྤྱོད༔ དཀྱིལ་འཁོར་གཙོ་བོ་གཅིག་དྲིལ་དེང་འདིར་བསྒྲུབ༔ ཅེས་མོས་གུས་གདུང་བའི་དབྱངས་ཀྱིས༔ དང་པོ་བླ་མ་ཆོས་སྐུའི་གསོལ་འདེབས་ནི༔ ན་མོ་ཧཱུྃ༔ ཨེ་མ་ཧོཿ ཆོས་དབྱིངས་ཀ་དག་ལྷུན་གྲུབ་ཕོ་བྲང་ནས༔ ཀུན་བཟང་ཐོག་མའི་མགོན་པོར་སྐྱབས་སུ་མཆི༔
ཡེ་ཤེས་ལྔ་ལྡན་མ་འགགས་ཕོ་བྲང་ནས༔ རྡོར་སེམས་ལོངས་སྤྱོད་རྫོགས་ལ་སྐྱབས་སུ་མཆི༔ སྣ་ཚོགས་རང་ཤར་རྫུ་འཕྲུལ་ཕོ་བྲང་ནས༔ སྤྲུལ་སྐུ་ཐོད་ཕྲེང་རྩལ་ལ་སྐྱབས་སུ་མཆི༔ གཅིག་ཤེས་ཀུན་གྲོལ་ལྟ་བའི་ཕོ་བྲང་ནས༔ བརྡ་བརྒྱུད་མཚོ་རྒྱལ་སྐུ་ལ? བསིལ་བ་ཚལ་གྱི་དུར་ཁྲོད་ཆེན་པོ་རུ༔ པདྨ་སཾ་བྷའི་སྐུ་ལ? ར་ག་ར་ཏིའི་གསང་བའི་གནས་མཆོག་ཏུ༔ བློ་ལྡན་མཆོག་སྲེད་སྐུ་ལ? བསིལ་བ་ཚལ་གྱི་དུར་ཁྲོད་ཆེན་པོ་རུ༔ པདྨ་རྒྱལ་པོའི་སྐུ་ལ? དུར་ཁྲོད་སོ་ས་གླིང་གི་གནས་མཆོག་ཏུ༔ ཉི་མ་འོད་ཟེར་སྐུ་ལ? ཟ་ཧོར་སིཾ་ཧ་གསང་བའི་བྲག་ཕུག་ནས༔
ཤཱཀྱ་སེངྒེའི་སྐུ་ལ? རྡོ་རྗེ་གདན་གྱི་གནས་མཆོག་དམ་པ་རུ༔ སེངྒེ་སྒྲ་སྒྲོགས་སྐུ་ལ? སྟག་ཚང་སེངྒེ་བསམ་འགྲུབ་གནས་མཆོག་ཏུ༔ རྡོ་རྗེ་གྲོ་ལོད་རྩལ་ལ? ཆོས་སྐུ་ལོངས་སྐུ་སྤྲུལ་སྐུ་ཡང་སྤྲུལ་ལ༔ སྐྱབས་སུ་མཆིའོ་ཐུགས་རྗེ་སྤྱན་གྱིས་གཟིགས༔ འཇའ་ལུས་ཆོས་སྐུ་འགྲུབ་པར་བྱིན་གྱིས་རློབས༔ དེ་ནས་རྒྱལ་བ་དགོངས་བརྒྱུད་ཀྱི་གསོལ་འདེབས་ནི༔ དབྱངས་སྙན་པོའི་འདི་ལྟར་གདབ༔ ན་མོ་ཧཱུྃ༔ བསྐལ་པ་དཔག་མེད་བཀོད་པ་ནམ་མཁའི་ཁྱོན༔ ཡེ་ཤེས་རྡོ་རྗེ་རིག་པའི་ཁྱེའུ་ཆུང་༔
མངོན་རྫོགས་སྟོན་པ་དེ་ལ་སྐྱབས་སུ་མཆི༔ ཚེ་ལོ་བྱེ་བ་མི་མཇེད་འཇིག་རྟེན་ཁམས༔

སྟོན་པ་མི་འཁྲུགས་པ་ལ? ཚེ་ལོ་འབུམ་ཕྲག་དྲོད་གཤེར་འཇིག་རྟེན་དུ༔ སྟོན་པ་འཇིགས་པ་སྐྱོབ་ལ? ཚེ་ལོ་བརྒྱད་ཁྲི་མངལ་སྐྱེས་གནས་མཆོག་ཏུ༔ གཞོན་ནུ་རྣམ་པར་རོལ་ལ? ཚེ་ལོ་བདུན་ཁྲི་སུམ་ཅུ་རྩ་གསུམ་ན༔ སྟོན་པ་རྡོར་འཆང་སྐུ་ལ? ཚེ་ལོ་དྲུག་ཁྲི་གསང་ཆེན་མེ་རི་འབར༔ གཞོན་ནུ་སྟོབས་ལྡན་སྟོན་པར? ཚེ་ལོ་ཁྲི་ཕྲག་སྲིན་ཡུལ་རུ་ལུའི་གླིང་༔ དྲང་སྲོང་ཁྲོ་རྒྱལ་སྟོན་པར? ཚེ་ལོ་ལྔ་སྟོང་རྡོ་རྗེ་ཡངས་པ་ཅན༔ སྟོན་པ་གསེར་འོད་དམ་པར་སྐྱབས་སུ་མཆི༔ ཚེ་ལོ་སྟོང་ཕྲག་སོག་པོ་གཡུ་སྨིན་ཡུལ༔ སྟོན་པ་བློ་གྲོས་རྒྱལ་བར? ཚེ་ལོ་ལྔ་བརྒྱ་བྱ་རྒོད་ཕུང་རི་རུ༔ སྟོན་པ་འོད་སྲུང་དེ་ལ? ཚེ་ལོ་སུམ་བརྒྱ་རྡོ་རྗེ་གདན་དྲུང་དུ༔ མངོན་རྫོགས་སངས་རྒྱས་དེ་ལ? ཚེ་ལོ་བརྒྱ་ཕྲག་ཝཱ་རཱ་ཎ་སཱི་རུ༔
སྟོན་པ་ཤཱཀྱ་ཐུབ་པར? མ་ལ་རི་བོ་གསང་བའི་གནས་མཆོག་ཏུ༔ སྟོན་པ་རྡོ་རྗེ་ཆོས་ལ? དཀར་མེ་གཅིག་ལ་གཉིས་མཆེད་སྣང་ཚུལ་བཞིན༔ སྒྲོལ་མ་བརྒྱ་རྩ་བརྒྱད་ལ? བྱང་ཆུབ་སེམས་དཔའ་འགྲོ་བའི་བླ་མ་མཆོག༔ ཉེ་བའི་སྲས་ཆེན་བརྒྱད་ལ? དགོངས་པ་ཟབ་མོ་ཀློང་ཡངས་ནམ་མཁའི་ཁྱོན༔ ས་བཅུ་ལམ་ལྔ་ཐོགས་མེད་བགྲོད་པར་ཤོག༔ དེ་ནས་རིག་འཛིན་བརྡའི་བརྒྱུད་པ་རྣམས་ལ་གསོལ་བ་འདེབས་པ་ནི༔ ན་མོ་ཧཱུྃ༔ ཀུན་གཞི་མ་བཅོས་རང་གསལ་སྐྱེ་མེད་ཀློང་༔ སྣ་ཚོགས་གར་མཁན་བྱེད་ལས་རྣམ་སྤྲུལ་པ༔ ལས་ཀྱི་དབང་མོའི་སྐུ་ལ? དུར་ཁྲོད་བསིལ་བ་ཚལ་གྱི་གནས་མཆོག་ཏུ༔
སློབ་དཔོན་ཧཱུྃ་ཆེན་སྐུ་ལ? སྐུ་ལ་རྫོགས་པའི་དུར་ཁྲོད་ཆེན་པོ་རུ༔ མཉྫུ་ཤྲཱིའི་སྐུ་ལ? དུར་ཁྲོད་ལངྐ་བརྩེགས་པའི་གནས་མཆོག་ཏུ༔ ནཱ་གརྫུ་ནི་སྐུ་ལ? པདྨ་བརྩེགས་པའི་དུར་ཁྲོད་ཆེན་པོ་རུ༔ པྲ་བྷ་ཧསྟཱིའི་སྐུ་ལ? ལྷུན་གྲུབ་གཏེར་གྱི་དུར་ཁྲོད་གནས་མཆོག་ཏུ༔ བི་མ་མི་ཏྲའི་སྐུ་ལ? གསང་ཆེན་རོལ་པའི་དུར་ཁྲོད་གནས་མཆོག་ཏུ༔ དྷ་ན་སཾ་སྐྲྀའི་སྐུ་ལ? ཧེ་ཆེན་བརྡལ་བའི་དུར་ཁྲོད་གནས་མཆོག་ཏུ༔ རོམྦུ་གུ་ཧྱའི་སྐུ་ལ? དུར་ཁྲོད་འཇིག་རྟེན་བརྩེགས་པའི་གནས་མཆོག་ཏུ༔ ཤཱནྟིཾ་གརྦྷའི་སྐུ་ལ? སྣང་སྲིད་ཀློང་ཡངས་ཡེ་ཤེས་གཅིག་ཏུ་ཤར༔ དགོངས་བརྒྱུད་རྡོ་རྗེ་སེམས་དཔར? མཚོན་བྱེད་རི་མོ་སྣང་བའི་གྲྭ་ཟུར་ཙམ༔ བརྡ་བརྒྱུད་དགའ་རབ་རྡོ་རྗེར? ཉི་མ་གཅིག་ལ་མཆེད་པའི་འབུམ་ཕྲག་དབྱིབས༔
སྙན་བརྒྱུད་མཉྫུ་ཤྲཱིར? བརྡ་བཞི་དགོངས་པ་བཀའ་བབ་རྟེན་འབྲེལ་སྣོད༔ ཚིག་བརྒྱུད་ཤྲཱི་སིངྷར? སྨིན་གྲོལ་དབང་བཞི་གསང་བ་ཤོག་སེར་མཛོད༔ གོ་བྱི་དེ་མའི་སྐུ་ལ? རྒྱུད་ལུང་དགོངས་པ་གཅིག་ཤེས་ཀུན་དུ་གྲོལ༔ ལས་ཀྱི་སློབ་དཔོན་སྐུ་ལ? བྱིན་རླབས་ནུས་པའི་སྤྲིན་ཕུང་ཆེར་གཡོས་ནས༔ དབང་བཞི་གྲོལ་ལམ་ཐོབ་པར་བྱིན་གྱིས་རློབས༔ དེ་ནས་གང་ཟག་སྙན་བརྒྱུད་ཀྱི་གསོལ་འདེབས་ནི༔ ན་མོ་ཧཱུྃ༔ ཀུན་ཚང་ལྷུན་གྲུབ་སྣང་སྲིད་བདེན་གཉིས་དབྱིངས༔ རྒྱལ་སྲས་ཚུལ་བྱོན་རིག་འཛིན་པདྨ་འབྱུང་༔ བརྡ་ཡི་གསང་མཛོད་ཡེ་ཤེས་མཚོ་རྒྱལ་ལྕམ༔
ཐུན་མོང་མ་ཡིན་སྙིང་ནས? སངས་རྒྱས་ཡེ་ཤེས་བྲག་ལ་ཕུར་པ་བཏབ༔ ནམ་མཁའི་སྙིང་པོ་ཉི་མའི་ཟེར་ལ་ཆིབས༔ རྒྱལ་བ་མཆོག་དབྱངས་རྟ་སྐད་ཕྱོགས་བཅུར་སྒྲོགས༔ བླ་མེད་རྣལ་འབྱོར་གསུམ་ལ? དཔལ་གྱི་ཡེ་ཤེས་མ་མོ་བྲན་དུ་ཁོལ༔ དཔལ་གྱི་སེངྒེས་ལྷ་སྲིན་དམ་ལ་བཏགས༔ བཻ་རོ་ཙ་ན་སྒྲ་ཚད་མཐའ་རུ་ཕྱིན༔ ལྟ་བ་མཐར་ཕྱིན་གསུམ་ལ? ཁྲི་སྲོང་ལྡེའུ་བཙན་མི་གཡོ་ཏིང་འཛིན་རྙེད༔ གཡུ་སྒྲ་སྙིང་པོ་རྟོགས་པ་མངོན་དུ་གྱུར༔ ཛྙཱ་ན་ཀུ་མཱས་བྲག་ལ་བདུད་རྩི་འབྱིན༔ སྒོམ་པ་མཐར་ཕྱིན་གསུམ་ལ? རྡོ་རྗེ་བདུད་འཇོམས་དྲག་སྔགས་མཐའ་རུ་ཕྱིན༔
ཡེ་ཤེས་དབྱིངས་ནི་མཁའ་སྤྱོད་གནས་སུ་འཕུར༔ སོག་པོ་ལྷ་དཔལ་གདུག་པའི་གཅན་གཟན་འཛིན༔ སྤྱོད་པ་མཐར་ཕྱིན་གསུམ་ལ? སྣ་ནམ་ཡེ་ཤེས་བྱ་ལྟར་ཐོགས་མེད་ལྡིང་༔ དཔལ་གྱི་དབང་ཕྱུག་ཕུར་པ་གདེང་ཚད་གུམ༔ ལྡན་མ་རྩེ་མང་མི་བརྗེད་གཟུངས་རྣམས་ཐོབ༔ འབྲས་བུ་ཀློང་གྱུར་གསུམ་ལ? སྐ་བ་དཔལ་བརྩེགས་གཞན་གྱི་ཤེས་རྒྱུད་མཐོང་༔ ཤུད་བུ་དཔལ་སེང་ཆུ་བོ་གྱེན་དུ་བཟློག༔ རྒྱལ་བའི་བློ་གྲོས་རོ་ལངས་གསེར་དུ་བསྒྱུར༔ གཞི་ཡི་ཀློང་གྱུར་གསུམ་ལ? ཁྱེའུ་ཆུང་ལོ་ཙཱས་ནམ་མཁའི་བྱ་རྣམས་འཛིན༔ དྲན་པ་ནམ་མཁས་བྱང་གཡག་དབུས་སུ་འགུགས༔
འོ་བྲན་དབང་ཕྱུག་ཆུ་ལ་ཉ་ལྟར་འཛུལ༔ ལམ་མཆོག་མཐར་ཕྱིན་གསུམ་ལ? རྨ་ཐོག་རིན་ཆེན་ཕ་ཝང་ཟན་ལྟར་རོལ༔ དཔལ་གྱི་རྡོ་རྗེ་རི་བྲག་ཐོགས་མེད་བགྲོད༔ རྒྱལ་བ་བྱང་ཆུབ་ནམ་མཁར་སྐྱིལ་ཀྲུང་བཞུགས༔ ལང་འགྲོ་དཀོན་མཆོག་ནམ་མཁའི་ཐོག་རྒོད་འཕེན༔ རྟོགས་པ་མངོན་གྱུར་བཞི་ལ? རིག་འཛིན་འདུས་པ་དཀྱིལ་འཁོར་གསང་བའི་མཛོད༔ སྙན་བརྒྱུད་འབྲས་བུ་མི་བརྗེད་དྲན་པ་ཐོབ༔ ཐུགས་རྗེ་ནུས་རྩལ་ཕྲིན་ལས་སྟོབས་ཀྱིས་ཕྱུག༔ སྙན་བརྒྱུད་རྗེ་འབངས་རྣམས་ལ? བརྡ་བཞི་ཀློང་དུ་འགྱུར་བར་བྱིན་གྱིས་རློབས༔ དེ་ནས་ཚིག་བརྒྱུད་ཤོག་སེར་བརྒྱུད་པའི་དཀྱིལ་འཁོར་གསང་བའི་གསོལ་བ་འདེབས་པ་ནི༔
ན་མོ་ཧཱུྃ༔ འོག་མིན་ཆོས་དབྱིངས་ལྷུན་གྲུབ་ཕོ་བྲང་ནས༔ ཆེ་མཆོག་ཞི་ཁྲོའི་སྐུ་ལ་སྐྱབས་སུ་མཆི༔ མེ་ལོང་ཡེ་ཤེས་ཨེ་ཡི་ཕོ་བྲང་ནས༔ ཡང་དག་ཐུགས་ཀྱི་ལྷ་ལ? མཉམ་ཉིད་ཡེ་ཤེས་ཨེ་ཡི་ཕོ་བྲང་ནས༔ འཇམ་དཔལ་སྐུ་ཡི་ལྷ་ལ? སོར་རྟོག་ཡེ་ཤེས་ཨེ་ཡི་ཕོ་བྲང་ནས༔ པདྨ་གསུང་གི་ལྷ་ལ? བྱ་གྲུབ་ཡེ་ཤེས་ཨེ་ཡི་ཕོ་བྲང་ནས༔ ཕྲིན་ལས་ཕུར་པའི་ལྷ་ལ? སྣང་སྟོང་ལྷུན་གྲུབ་ཨེ་ཡི་ཕོ་བྲང་ནས༔ མ་མོ་རྦོད་གཏོང་ལྷ་ལ? གྲགས་སྟོང་ཡེ་ཤེས་ཨེ་ཡི་ཕོ་བྲང་ནས༔ བླ་མ་རིག་འཛིན་ཚོགས་ལ་སྐྱབས་སུ་མཆི༔
གསལ་སྟོང་ཡེ་ཤེས་ཨེ་ཡི་ཕོ་བྲང་ནས༔ འཇིག་རྟེན་མཆོད་བསྟོད་ལྷ་ལ? བདེ་སྟོང་ཡེ་ཤེས་ཨེ་ཡི་ཕོ་བྲང་ནས༔ དམོད་པ་དྲག་སྔགས་ལྷ་ལ? རྫུ་འཕྲུལ་ཤུགས་འཆང་བསྟན་པའི་བྱ་ར་བ༔ དཀྱིལ་འཁོར་ཡོངས་རྫོགས་སྐུ་ལ? དཀྱིལ་འཁོར་གསང་བ་གདམས་པའི་སྲོག་འཛིན་པ༔ རྩ་བརྒྱུད་བླ་མའི་སྐུ་ལ? སྨོན་ལམ་དབང་ཆེན་མི་བརྗེད་གཟུངས་བཞི་ཐོབ༔ རྡོ་རྗེ་བདུད་འདུལ་རྩལ་ལ? འབྲེལ་ཚད་དོན་ལྡན་ཚོགས་གཉིས་མཐའ་རུ་ཕྱིན༔ ཚིག་བརྒྱུད་ཤོག་སེར་བརྒྱུད་པར? དོན་གཉིས་ལྷུན་གྱིས་འགྲུབ་པར་བྱིན་གྱིས་རློབས༔ དེ་ནས་དབང་ལུང་ཁྲིད་ཀྱི་བརྒྱུད་པའི་གསོལ་བ་འདེབས་པ་ནི༔ ན་མོ་ཧཱུྃ༔ འཁོར་འདས་སྣོད་བཅུད་དག་པ་ལྷ་ཡི་ཞིང་༔
གཟུགས་རྣམས་ཡི་དམ་སྒྲ་གྲགས་ཆོས་དབྱིངས་གདངས༔ དྲན་རིག་འོད་གསལ་སྟོང་ཉིད་ལྷག་གེ་བ༔ དབང་བཞི་ཐེག་པའི་རིམ་པར་གསོལ་བ་འདེབས༔ སངས་རྒྱས་ཆོས་དང་དགེ་འདུན་ཚོགས་ཀྱི་མཆོག༔ ཕྱི་ཡི་སྐྱབས་ཡུལ་རྣམས་ལ? བླ་མ་རྣམས་དང་ཡི་དམ་མཁའ་འགྲོ་སྟེ༔ ནང་གི་སྐྱབས་ཡུལ་རྣམས་ལ? ཆོས་སྐུ་ལོངས་སྐུ་སྤྲུལ་སྐུ་རྣམ་པ་གསུམ༔ གསང་བའི་སྐྱབས་ཡུལ་རྣམས་ལ? རྩ་དང་རླུང་དང་བདེ་ཆེན་ཐིག་ལེ་གསུམ༔ དོན་གྱི་སྐྱབས་ཡུལ་རྣམས་ལ? ལྟ་བ་དང་ནི་སྒོམ་པ་སྤྱོད་པ་གསུམ༔ ལམ་གྱི་སྐྱབས་ཡུལ་རྣམས་ལ? གཞི་དང་ལམ་དང་འབྲས་བུ་རྣམ་པ་གསུམ༔ གྲོགས་ཀྱི་སྐྱབས་ཡུལ་རྣམས་ལ? ངོ་བོ་དང་ནི་རང་བཞིན་ཐུགས་རྗེ་གསུམ༔
གཞི་ཡི་སྐྱབས་ཡུལ་རྣམས་ལ? བདེ་དང་གསལ་དང་ཏིང་འཛིན་མི་རྟོག་གསུམ༔ ཁྲེགས་ཆོད་སྐྱབས་ཡུལ་རྣམས་ལ? དེ་ལྟར་སྐྱབས་མཆིས་གསོལ་བཏབ་གདུང་བའི་མོད༔ ཕྱོགས་བཅུའི་རྒྱལ་སྲས་བརྒྱུད་བཅས་མ་ལུས་པ༔ སྐྱབས་ཡུལ་ལྔ་ཚོམ་སྐུ་ལ་རིམ་པར་ཐིམ༔ ལྔ་ལྡན་རྣམས་ཀྱང་གཙོ་བོ་གུ་རུར་ཐིམ༔ འོད་དུ་ཞུ་ནས་སྐུ་གསུང་ཐུགས་ཡོན་ཏན༔ བྱིན་རླབས་ཡི་གེ་འབྲུ་ལྔ་སྤྱི་བོར་ཐིམ༔ ཚངས་བུག་ནས་ཞུགས་ལུས་ཀུན་ལྟེམ་གྱིས་གང་༔ ཀ་དག་ཟང་ཐལ་གསལ་སྟོང་འོད་ལྔ་ཡི༔ རང་བཞིན་འབར་བ་འོད་གསལ་སྙིང་པོར་གྱུར༔
ཀཱ་ཡ་སིདྡྷི་ཨོྃ༔ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔ ས་མ་ཡ་ཨ་ཝེ་ཤ་ཡ་ཨ་ཨཱཿ ཞེས་དམིགས་པ་རྣམས་གཞུང་གི་ཚིག་ལྟར་བྱ༔ དབང་བཞི་བླང་༔ ཐ་མ་སྤྲོས་བྲལ་འོད་ཀྱི་གོང་བུ་ཅན་གྱི་རང་བཞིན་དུ་བཞག་གོ༔ ས་མ་ཡ༔ སྱཾ༣ བདག་འདྲ་ཡེ་ཤེས་མཚོ་རྒྱལ་གྱིས༔ དཀྱིལ་འཁོར་ཀུན་གྱི་སྔོན་འགྲོའི་ཕྱིར༔
སྐྱབས་ཡུལ་རིམ་པ་ཨེ་མ་ཧོཿ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དབྱཻར་ཆཻཻ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཁོ་བོ་པདྨ་གཏེར་བདག་གླིང་པས་སྦས་ཡུལ་པདྨ་རོང་ནས་གདན་དྲངས་ཤིང་ཤོག་སེར་ནས་བོད་ཡིག་ཏུ་བསྒྱུར་བའོ༔ དགེའོ།། །། ཏ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ འོད་དཔག་མེད་ཀྱི་ཡེ་ཤེས་སྙིང་པོའི་སྒྲུབ་ཐབས་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ རྒྱ་རྒྱ་རྒྱ༔ འོད་དཔག་མེད་ཀྱི་སྒྲུབ་ཐབས་ནི༔ སྤྲོས་མེད་ལྟ་བུ་བསྟན་པར་བྱ༔ དང་པོ་སྐྱབས་འགྲོ་ནི།
ཧཱུྃ༔ སྐུ་གསུམ་དཀོན་མཆོག་རྣམ་གསུམ་རྩ་བ་གསུམ༔ གཞི་ལམ་འབྲས་བུ་ངོ་བོ་རང་བཞིན་མཆོག༔ བདེ་གསལ་མི་རྟོག་ཐུགས་ལ་སྐྱབས་སུ་མཆི༔ གཉིས་པ་སེམས་བསྐྱེད་ནི། ཧཱུྃ༔ སེམས་ཅན་བདེ་ལྡན་སྡུག་བསྔལ་ཀུན་གྲོལ་ཞིང་༔ ཚད་མེད་རྣམ་བཞིའི་བྱང་ཆུབ་ལམ་འབྱོངས་ཏེ༔ མ་གྱུར་འགྲོ་བ་སྨོན་ལམ་དཔལ་ཞིང་རྣམས༔ ཀུན་ཀྱང་བླ་མེད་འབྲས་བུ་ཐོབ་པར་བགྱི༔
གསུམ་པ་དངོས་གཞི་ནི། རང་རིག་མ་བཅོས་ངང་ཉིད་ལས༔ དྲན་རིག་ཡེ་ཤེས་ལྷ་སྐུ་ཡིས༔ གཏད་མེད་ཤེས་པའི་ངོ་བོ་བཟུང་༔ མ་བཅོས་སྣང་སྟོང་འདི་ལྟར་བསྒོམ༔ ཧཱུྃ༔ ཆོས་དབྱིངས་ཀ་དག་རང་བྱུང་ཀློང་༔ མ་བཅོས་ཟང་ཐལ་ཕོ་བྲང་དབུས༔ རང་རིག་ཧྲཱིཿལས་འོད་དཔག་མེད༔ ཨ་མི་དྷེ་ཝ་སྐུ་མདོག་དམར༔
ཞལ་གཅིག་ཕྱག་གཉིས་གསལ་སྟོང་ངང་༔ ཞི་འཛུམ་མདངས་ལྡན་མཚན་དཔེས་བརྒྱན༔ ཐུགས་རྗེའི་སྤྱན་གྱིས་ཕྱོགས་བཅུར་གཟིགས༔ ཕྱག་གཉིས་མཉམ་བཞག་བདེ་སྟོང་ངང་༔ ཞབས་གཉིས་སྐྱིལ་ཀྲུང་ལྷམ་མེ་བ༔ འཁོར་འདས་བྲལ་བ་ཆོས་ཀྱི་སྐུ༔ ཐུགས་ཀར་ཧྲཱིཿཡིག་དམར་པོའི་མཐར༔ ཨ་མི་དྷེ་ཝ་གཡས་སུ་འཁོར༔ སྤྲོ་བསྡུ་ཟང་ཐལ་སྟོང་པའི་དབྱིངས༔ མ་འགགས་ཐུགས་རྗེས་འགྲོ་ཀུན་སྐྱོབ༔
སྣང་བ་སྟོང་གཟུགས་སྒྱུ་མའི་ངང་༔ སྒྲ་གྲགས་ངོ་བོ་བྲག་ཆའི་དབྱངས༔ འགྱུ་བ་དྲན་རིག་བློ་བྲལ་ཆོས༔ ཕྱི་ནང་འོད་དཔུང་འཇའ་ལུས་བསྒོམ༔ འཁོར་བ་མྱང་འདས་འགྲོ་དྲུག་ཚོགས༔ ཐོག་མའི་སངས་རྒྱས་དོན་རྟོགས་ཤོག༔ ཨོཾ་ཨ་མི་དྷེ་ཝ་ཧྲཱིཿ ཨོཾ་བུདྡྷ་ཨཱ་ཡུརྫྙཱ་ན་ཧྲཱིཿ ཞེས་སྔགས་ཕྲེང་འཛིན་མེད་སྟོང་པའི་རང་མདངས་ལས༔ གྲགས་སྟོང་དྲན་སྟོང་ཟུང་འཇུག་ངང་ལ་བཟླ༔
ས་མ་ཡ༔ རྒྱ་རྒྱ་རྒྱ༔ ཁོ་མོ་མཚོ་རྒྱལ་བདག་གིས་བྲིས༔ ཚེ་གཅིག་སངས་རྒྱས་བགྲོད་པའི་ལམ༔ ཡང་ཟབ་ཆོས་སྐུའི་སྒྲུབ་པ་ཉིད༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་པདྨ་གཏེར་བདག་གླིང་པས་སྦས་ཚལ་ནས་གདན་དྲངས་ཤིང༌། ཆོས་གླིང་དུ་ཤོག་སེར་ལས་ཞལ་བཤུས་སོ། ། སརྦ་མངྒ་ལཾ།། །། ཐ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྤྱན་རས་གཟིགས་ཀྱི་ཡི་གེ་དྲུག་མའི་སྒྲུབ་ཐབས་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔
རྒྱ་རྒྱ་རྒྱ༔ ཡི་གེ་དྲུག་མའི་སྒྲུབ་ཐབས་ནི༔ འདི་ཉིད་སྤྲོས་མེད་ལུགས་སུ་འདོད༔ རྣམ་སྣང་ལྡན་པའི་ལུས་ཀྱི་ངང་༔ རང་ཉིད་སྐད་ཅིག་དྲན་རྫོགས་སུ༔ སྣང་སྟོང་མ་བཅོས་འདི་ལྟར་བསྒོམ༔ ཧཱུྃ༔ སྐད་ཅིག་དྲན་རྫོགས་ཆོས་དབྱིངས་ཕོ་བྲང་དབུས༔ རིན་ཆེན་སྣ་ཚོགས་པད་ཟླའི་གདན་ཁྲིའི་སྟེང་༔ རང་རིག་ཧྲཱིཿལས་འཕགས་མཆོག་སྤྱན་རས་གཟིགས༔
སྐུ་མདོག་དཀར་པོ་ཞི་འཛུམ་ཤེལ་གྱི་མདངས༔ ཞལ་གཅིག་ཕྱག་བཞི་མཚན་དཔེ་གཟི་བརྗིད་འབར༔ རིན་ཆེན་སྣ་ཚོགས་དབུ་རྒྱན་ཅོད་པན་འཕུར༔ སྙན་ཆ་མགུལ་རྒྱན་རིན་ཆེན་སེ་མོ་དོ༔ གཡས་གཡོན་དང་པོ་ཤེལ་ཕྲེང་པད་དཀར་འཛིན༔ ནོར་བུ་ཕྱག་རྒྱ་ཐུགས་ཀར་ཐལ་མོ་སྦྱར༔ ལྷ་རྫས་དར་གྱི་སྟོད་གཡོགས་སྨད་དཀྲིས་མཛེས༔ རྡོ་རྗེ་སྐྱིལ་ཀྲུང་ཐུགས་རྗེས་འགྲོ་ལ་གཟིགས༔ འཇའ་ལུས་འོད་གསལ་སྣང་སྟོང་ལྷང་ངེ་བ༔ ཕྱི་ནང་སྒྲིབ་མེད་ཟང་ཐལ་ངང་ལ་བསྒོམ༔
ཐུགས་ཀར་ཧྲཱིཿམཐར་སྔགས་ཕྲེང་གཡས་སུ་འཁོར༔ ཉོན་མོངས་ལས་སྒྲིབ་བག་ཆགས་ཀུན་དག་ནས༔ རང་ལུས་ཤེལ་སྒོང་དྲི་མེད་ལྟ་བུར་གྱུར༔ སླར་ཡང་ཐུགས་ནས་འོད་ཟེར་ཕྱོགས་བཅུར་འཕྲོས༔ སྣང་གཟུགས་ཐམས་ཅད་འཕགས་མཆོག་སྤྱན་རས་གཟིགས༔ སྒྲ་རྣམས་ཐམས་ཅད་གྲགས་སྟོང་ཡིག་དྲུག་དང་༔ དྲན་རིག་འགྱུ་བ་ཐུགས་རྗེ་ཆེན་པོའི་ཀློང་༔ མཐའ་ཡས་སེམས་ཅན་འགྲོ་ཀུན་རིགས་དྲུག་རྣམས༔ འཇིག་རྟེན་དབང་ཕྱུག་གོ་འཕང་ཐོབ་གྱུར་ཅིག༔ ཨོཾ་མ་ཎི་པདྨེ་ཧཱུྃ་ཧྲཱིཿ
ཨོཾ་ཨཱརྻ་ལོ་ཀི་ཤྭ་ར་ཧཱུྃ༔ ཞེས་ཐུགས་རྗེ་ཆེན་པོ་བསྒོམས༔ གཟུགས་སྒྲ་རིག་གསུམ་མ་བཅོས་གནས་ལུགས་ངང་ལ་བཞག༔ ས་མ་ཡ༔ ཨེ་མཿ མྱུར་ཟབ་སྤྲོས་མེད་སྒྲུབ་པ་འདི༔ ཁོ་མོ་མཚོ་རྒྱལ་བདག་གིས་བྲིས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་སྦས་གནས་ནས་གདན་དྲངས་པའོ།། །། ད༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྤྲུལ་སྐུ་པད་འབྱུང་གི་སྒྲུབ་ཐབས་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ རྒྱ་རྒྱ་རྒྱ༔ སྤྲུལ་སྐུ་རིག་འཛིན་སྒྲུབ་ཐབས་ནི༔
འདི་ཉིད་སྤྲོས་མེད་ལུགས་སུ་འདོད༔ མ་བཅོས་སྣང་སྟོང་འདི་ལྟར་བསྒོམ༔ ཧཱུྃ༔ སྐད་ཅིག་དྲན་རྫོགས་མ་བཅོས་ལྷུན་གྲུབ་ཞིང་༔ ཡེ་ཤེས་སྣ་ཚོགས་འཁྲིགས་པའི་ཕོ་བྲང་དབུས༔ པདྨ་ཉི་ཟླ་སེང་ཁྲིའི་གདན་སྟེང་དུ༔ རང་རིག་ཧཱུྃ་ལས་པདྨ་འབྱུང་གནས་སྐུ༔ དཀར་དམར་མདངས་ལྡན་གཟི་བརྗིད་འོད་སྟོང་འབར༔ ཁྲོ་འཛུམ་སྤྱན་གྱི་ཐུགས་རྗེས་དབྱིངས་སུ་གཟིགས༔ པད་ཞྭ་སྒྲོ་དར་རིན་ཆེན་རྒྱན་གྱིས་སྤྲས༔
ཕོད་ཁ་ཆོས་གོས་ཟ་འོག་བེར་ཆེན་གསོལ༔ ཕྱག་གཡས་རྡོ་རྗེ་གཡོན་པས་ཀ་པཱ་ལ༔ ཚེ་བུམ་དང་བཅས་གྲུ་མོར་ཁ་ཊྭཱཾ་བརྟེན༔ གཡས་བསྐུམ་གཡོན་བརྐྱང་རྒྱལ་པོ་རོལ་སྟབས་ཀྱིས༔ མུ་སྟེགས་བདུད་དང་དམ་སྲི་ཟིལ་གནོན་ཚུལ༔ མཚན་དཔེས་རབ་རྒྱན་བདེ་ཆེན་གཟི་འབར་བསྒོམ༔ ཐུགས་ཀའི་ཧཱུྃ་མཐར་བཛྲ་གུ་རུ་འཁོར༔ ཕྱི་ནང་བར་ཆད་རྐྱེན་ངན་དབྱིངས་སུ་སྒྲོལ༔ སྤྲོ་བསྡུ་སྔགས་ཕྲེང་འོད་ཟེར་ཕྱོགས་བཅུར་འཕྲོས༔ དྲག་པོའི་མཐུ་སྟོབས་འགྲོ་བའི་བསོད་ནམས་ཀུན༔
འུབ་ཀྱིས་བསྡུས་ནས་རྣལ་འབྱོར་བདག་ལ་ཐིམ༔ འཆི་མེད་རིག་འཛིན་འཇའ་ལུས་སྲོག་བསྒྲུབས་ནས༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ ཨོཾ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ ཨོཾ་ཨཱཿཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་ཛ་སིདྡྷི་ཕ་ལ་ཧཱུྃ་ཨཱཿ ཞེས་སྔགས་ཕྲེང་སྤྲོ་བསྡུ་ཟུང་འཇུག་ཡེ་ཤེས་ལྔའི་རྣལ་འབྱོར་དུ་བཟླའོ༔ ས་མ་ཡ༔ རྒྱ་རྒྱ་རྒྱ༔
ཁོ་མོ་མཚོ་རྒྱལ་བདག་གིས་བྲིས༔ བྱིན་རླབས་བླ་མེད་གསང་བ་ཉིད༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པས་སྦས་ཚལ་ནས་གདན་དྲངས་པའོ།། །།
ན༽ ༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བླ་མ་རིག་འཛིན་འདུས་པའི་ལས་བྱང་འཇའ་ཚོན་དྲྭ་བ་བཞུགས་སོ༔ བླ་མ་རིག་འཛིན་རྒྱལ་བ་རྒྱ་མཚོ་འདུས་པའི་ལྷ་ལ་ཕྱག་འཚལ་ལོ༔ ས་མ་ཡ༔ ཨེ་མ་ཧོཿ རྒྱལ་དབང་མགོན་གྱུར་འགྲོ་བའི་བླ་མ་ཉིད༔ ཁོ་བོ་མཁས་མཆོག་རྒྱ་གར་པད་འབྱུང་ངས༔ བྱིན་རླབས་མཁྱེན་བརྩེའི་ཏི་ཀ་དམར་པོ་ནས༔ མི་ཟད་རྒྱུན་གྱི་དབང་ཕྱུག་ཐུགས་རྗེ་ཡི༔
འོད་ཟེར་ནར་མས་སྨིན་གྲོལ་ལམ་སྟོན་ཕྱིར༔ ལུགས་གཉིས་མངའ་སྒྱུར་རིག་འཛིན་གསང་འདུས་ཀྱི༔ སྙིང་པོའི་བཅུད་དྲིལ་ཡང་ཟབ་བཅུད་ཀྱི་མཆོག༔ གང་གིས་རེག་ན་ཡང་དག་དོན་ལྡན་པ༔ རིག་འཛིན་བླ་མ་ཀུན་འདུས་ལས་བྱང་བསྟན༔ དབྱངས་ཅན་བདེ་བའི་གར་མོས་རིག་པས་ཟུངས༔ བརྡ་དགུ་མན་ངག་ཐིག་ལེའི་ཡི་གེར་གཟུགས༔ ཟབ་རྒྱ་ནོར་བུ་གདེངས་ཀའི་སྒྲོམ་དུ་བཞུགས༔ ཀློང་ལྔའི་རང་བཞིན་ཁྱོན་ཡངས་རྒྱ་མཚོར་སྦས༔ རྨོངས་ཚོགས་གཞོམ་པའི་ཤེས་རབ་ཀླུ་ལ་བཅོལ༔
མ་འོངས་ཡིད་ཀྱི་དབང་ཕྱུག་ལོཙྪ་བ༔ སངས་རྒྱས་ཡེ་ཤེས་རྒྱལ་དབང་གར་གྱི་རྩལ༔ རྩ་གསུམ་གླིང་པ་རཏྣའི་ཁྱོན་རྩེ་མདངས༔ རིག་འཛིན་ཐུགས་སྲས་དེ་ལ་སྤྲོད་དོ་རྒྱ༔ ཁྱབ་བྱེད་འཁྱིལ་བའི་ཐ་དད་ནཱ་ག་འདོད༔ རྟགས་སམ་འདས་པའི་དངོས་མིང་ཨ་ཐཾ་རྒྱ༔ དམ་ཚིག་ལས་ཀྱི་སྲུང་མ་དེས་སྲུངས་ཤིག༔ ས་མ་ཡ༔ རྒྱ་རྒྱ་རྒྱ༔ དང་པོ་ཟབ་གནད་ཉམས་ལེན་རྒྱུན་ཁྱེར་གྱི༔
བྱིན་རླབས་བླ་མ་སྒྲུབ་པའི་ལས་རིམ་ནི༔ སྤྲོས་བཅས་སྤྲོས་མེད་ཤིན་ཏུ་སྤྲོས་མེད་དང་༔ ཕྱི་སྒྲུབ་ནང་སྒྲུབ་གསང་སྒྲུབ་ཡང་གསང་སྒྲུབ༔ ཁོ་ན་དེ་ཉིད་མཆོག་གི་བསྒྲུབ་པ་དང་༔ བསྐྱེད་དང་རྫོགས་དང་སྤྲོ་བསྡུ་ལམ་ཁྱེར་སོགས༔ ཐ་དད་མོས་པའི་བྱེ་བྲག་སྣ་ཚོགས་ཡང་༔ འདི་ཉིད་ཟུང་འཇུག་དོན་ལ་གཞུང་འཛིན་པའི༔ ངེས་དོན་བསྒྲུབ་པ་ཀུན་གྱི་མཐར་ཐུག་སྟེ༔ བྱིན་རླབས་བླ་མའི་ལས་བྱང་གཏོང་བ་ནི༔ བཀྲ་ཤིས་བྱིན་ཆགས་རྟེན་འབྲེལ་འཕྲོ་བཟང་བར༔
རྒྱལ་བས་ལུང་བསྟན་འཕགས་པའི་གངས་ཅན་གནས༔ དབེན་པའི་རིགས་མཐུན་ཀེའུ་ཚང་གང་རུང་དུ༔ སྐུ་རྟེན་སྲུང་འཁོར་ཐུགས་ཀྱི་དགོངས་གནད་རྫས༔ ཕྱི་ནང་མཆོད་ཚོགས་སྤྱན་གཟིགས་ལ་སོགས་པ༔ མ་ཚང་མེད་པ་ཚང་ཞིང་ཡིད་དྭང་བས༔ སྤྱི་ལུང་རྒྱུད་སྡེ་ཀུན་ལ་མཐུན་པ་ནི༔ དཀྱིལ་འཁོར་ལས་རིམ་གསལ་མདངས་ལམ་མེར་དགྲམ༔ རང་ཉིད་བསྐྱེད་རྫོགས་ཟུང་ལྡན་བག་དྲོའི་ངང་༔ ལྷུན་ཆགས་དགྱེས་པའི་ཤུགས་ལས་བརྩམ་པར་བྱ༔ ས་མ་ཡ༔
དང་པོ་སྔོན་འགྲོ་སེམས་བསྐྱེད་ནི༔ ན་མོ༔ ཆོས་རྣམས་མི་དམིགས་སྟོང་པའི་ངང་ཉིད་ལས༔ འཁོར་འདས་ཐམས་ཅད་བྱང་སེམས་སྙིང་རྗེའི་རྩལ༔ འབད་རྩོལ་བྲལ་བའི་སྨིན་གྲོལ་ལམ་འགོད་ཕྱིར༔ ཡེ་ནས་ཤེས་བཞིན་བག་ཡོད་སེམས་བསྐྱེད་དོ༔ གཉིས་པ་བྱིན་རླབས་འཇུག་པའི་སྐྱབས་ཡུལ་ནི༔ ཨོྃ་ཨཱཿཧཱུྃ༔ དྲན་རིག་སྐུ་ལྔའི་ཀློང་ཡངས་གདོད་ནས་དག༔ རང་བྱུང་ཡེ་ཤེས་རྒྱལ་བ་ཀུན་གྱི་ཐུགས༔
དེ་སྲས་རོལ་པ་རིག་འཛིན་འདུས་པའི་ཚོགས༔ མཆོག་གསུམ་འདུ་འབྲལ་མེད་ལ་སྐྱབས་སུ་གསོལ༔ གསུམ་པ་ང་བདག་ཚར་གཅོད་བགེགས་བསྐྲད་ནི༔ ཨོྃ་ཨཱཿཧཱུྃ༔ ལན་གསུམ༔ རང་ཉིད་ཡེ་ཤེས་རོལ་པའི་ཆོ་འཕྲུལ་ལས༔ རིག་ཅིང་རྩལ་སྟོན་དཔལ་ཆེན་ཧེ་རུ་ཀའི༔ ཐུགས་ལས་སྤྲོས་པའི་སྙིང་རྗེའི་ས་བོན་ནི༔ བར་མེད་ཁྱབ་པར་ཕྱོགས་བཅུ་ཀུན་ཏུ་འཕྲོས༔ ཤུགས་ཀྱིས་མ་རིག་བགེགས་ཚོགས་ཀུན་བསྡུས་ནས༔
གཏོར་མ་ལེན་ཕྱིར་ཡུད་ཀྱིས་འདི་རུ་མཆིས༔ ཨོྃ་བཛྲ་བྷཱུ་ཏ་གརྦྷ་ཧེ་རུ་ཀ་ཧཱུྃ་ཕཊ྄ཿ མི་མཐུན་བགེགས་ཚོགས་ཨ་ཀརྵ་ཡ་ཛ་ཛཿ ཧཱུྃ༔ ང་ནི་བདག་མེད་དཔལ་ཆེན་ཧེ་རུ་ཀའིཿ སྐྱེ་མེད་ཚིག་ལ་གཉིས་འཛིན་གདོན་གྱིས་ཉོན༔ རོ་གཅིག་རྟོགས་ཕྱིར་མཆོད་སྦྱིན་འདི་བཞེས་ལ༔ ཐ་དད་མོས་པའི་སྣང་ངོར་གཞན་དུ་དེངས༔ ཅི་སྟེ་མི་འགྲོ་བག་ཆགས་ཨ་འཐས་པའི༔ བདག་འཛིན་མུན་པའི་གླིང་དུ་གཏན་འཁྱམས་ན༔
བག་ཡོད་ཤེས་རབ་ལྟ་བའི་རལ་གྲི་ཡིས༔ ཉོན་མོངས་མ་རིག་གདོན་ཚོགས་དུམ་བུར་གཏུབ༔ དེ་བས་སྐྱེ་མེད་ཀློང་དུ་དེངས་ཐིམས་ཤིག༔ ཨོྃ་བཛྲ་ཀྲོ་ཏ་ཛྙཱ་ན་ཧཱ་ས་པྲཛྙཱ་ཡ་ཧཱུྃ་ཕཊ྄ཿ མཚན་འཛིན་བགེགས་ཚོགས་ཨུ་ཙ་ཏ་ཡ་ཕཊ྄ཿ བཞི་པ་རང་བཞིན་སྲུང་བའི་གུར་ཁང་ནི༔ ཧཱུྃ༔ ཡེ་ནས་སྣང་སྲིད་ལྷུན་གྲུབ་གཞལ་ཡས་ཁང་༔ སྣོད་བཅུད་གཟུགས་སྣང་སྒྱུ་མའི་ཡེ་ཤེས་ལྷ༔ དེ་དོན་མ་རྟོགས་ཤེས་སྒྲིབ་མཚམས་གཅོད་པའི༔
བག་ཡོད་རང་གསལ་ལྟ་བའི་གུར་ཁང་ཤར༔ ནམ་ཡང་འཁོར་ལོ་ཁྱབ་བརྡལ་སྲུང་འཁོར་གྱུར༔ ཨོྃ་བཛྲ་ཛྙཱ་ན་ཝརྟི་དྷརྨ་དྷཱ་ཏུ་ཙཀྲ་ཧཱུྃ་བྷྲཱུྃ་རཀྵ་ཡེ་སྭཱ་ཧཱ༔ དང་པོ་ཕྱིའི་མཆོད་པ་བྱིན་གྱིས་བརླབ་པ་ནི༔ ཧཱུྃ༔ སྣང་སྲིད་ཀློང་ལྟར་ཡངས་པའི་ཞིང་ཁམས་ནས༔ སྣོད་བཅུད་གཟུགས་སུ་སྒྱུ་མར་སྤྲུལ་པའི་སྐུ༔ མཆོད་པའི་ལས་འཛིན་གར་མོ་ཡིད་འཕྲོག་མ༔ བློ་ལས་འདས་པ་དཔག་ཡས་སྤྲིན་ལྟར་གཏིབས༔ བཀྲམ་པའི་སྤྱན་གཟིགས་ཕྱི་མཆོད་སྣ་ཚོགས་འདི༔
ཏིང་འཛིན་བླ་མེད་རྫས་སུ་བྱིན་བརླབས་ནས༔ རིག་འཛིན་རྒྱལ་བ་མཉེས་པའི་རྟེན་དུ་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོྃ་བཛྲ་ལཱ་སྱེ་མཱ་ལྱེ་གཱིརྟི་ནཱིརྟི་སྭ་ར་སྭ་ཏྀ་ཝཾ་སེ་པཱུ་ཛ་མེ་གྷ་ཨཱཿཧཱུྃ༔ གཉིས་པ་བདུད་རྩི་བྱིན་གྱིས་བརླབ་པ་ནི༔ ཧཱུྃ༔ རབ་ཏུ་ཡངས་པ་ཆོས་དབྱིངས་བྷནྡྷའི་སྣོད༔ ཟླུམ་ཞི་དབྱིངས་ཀྱི་མཁའ་ལྟར་འཁྱིལ་བའི་ནང་༔ ཟུང་འཇུག་བདེ་ཆེན་ཀུན་ད་ཡེ་ཤེས་ལྔ༔
དུག་ལྔ་རྣམ་དག་ཤ་ཆེན་རྫས་ཀྱི་མཆོག༔ དྲི་བཟང་མདངས་ལྡན་དུག་ལྔ་སེལ་བའི་སྨན༔ འབྲས་བུ་སྣ་ཚོགས་སྦྱར་བའི་ཛ་གད་ཆང་༔ དཀར་མངར་རོ་བཅུད་ཀུན་ལྡན་ལ་སོགས་པ༔ དམ་ཚིག་ཕྱག་རྒྱས་བསྐྱེད་ཅིང་སྤེལ་བ་འདི༔ རིག་འཛིན་རྒྱལ་བ་མཉེས་པའི་རྟེན་དུ་གྱུར༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོྃ་ཨཱཿཧཱུྃ༔ ལན་གསུམ་བརྗོད༔ གསུམ་པ་གཏོར་མཆོད་བྱིན་གྱིས་བརླབ་པ་ནི༔
ཧཱུྃ༔ ཐབས་ཤེས་ལས་གྲུབ་ཉི་ཟླ་འབར་བའི་སྣོད༔ སྲིད་པའི་ཁྱོན་ལྟར་རྒྱས་པའི་དབུས་ཉིད་དུ༔ བརྗིད་ཆགས་བདེ་སྟོང་རོལ་པའི་དཔལ་བཤོས་བཙུགས༔ སྣང་སྲིད་བཅུད་བསྡུས་འབྱུང་ལྔའི་གཏོར་ཀྱུས་བསྐོར༔ ཕུང་ཁམས་རྣམ་དག་དབང་པོའི་རྒྱན་གྱིས་སྤྲས༔ མཛེས་ཤིང་བརྗིད་ཆགས་རི་རབ་ལྷུན་པོ་ལྟར༔ ལེགས་པར་སྤུངས་པའི་ཚོགས་གཏོར་རྒྱ་མཚོ་འདི༔ རིག་འཛིན་རྒྱལ་བ་མཉེས་པའི་རྟེན་དུ་གྱུར༔ ཨོྃ་སརྦ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཨོྃ་ཨཱཿཧཱུྃ༔
བཞི་པ་རཀྟ་བྱིན་གྱིས་བརླབ་པ་ནི༔ ཧཱུྃ༔ ལྕང་ལོ་སིལ་བུར་འཕྱང་བའི་ཀ་པཱ་ལ༔ ཕྱི་དཀར་ནང་དམར་མཚན་ལྡན་རྒྱ་ཆེའི་དབུས༔ ཤེས་རབ་མཁའ་དབྱིངས་ཀློང་ཡངས་ཆོས་འབྱུང་དུ༔ ཐབས་མཆོག་རྡོ་རྗེས་རོལ་ཏེ་བསྲུབས་པ་ཡིས༔ མུ་ཁ་འདར་མ་ཕུག་པའི་རྒྱུན་ལམ་ནས༔ བོ་དྷི་སུ་ཁཾ་རཀྟའི་རྒྱུན་ཆེན་བབས༔ དམ་ཚིག་སྣོད་དུ་དམར་ཆེན་མཚོ་ལྟར་འཁྱིལ༔ སྣ་ཚོགས་སྦྱོར་བའི་རྨད་བྱུང་རཀྟ་འདི༔
རང་བྱུང་རླུང་གཡོས་རླབས་ཆེན་རྦ་འཁྲུག་ཁོལ༔ སྦྱངས་ཤིང་སྤེལ་བའི་ཡེ་ཤེས་བདུད་རྩི་འདི༔ རིག་འཛིན་རྒྱལ་བ་མཉེས་པའི་རྟེན་དུ་གྱུར༔ ཨོྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོྃ་ཨཱཿཧཱུྃ༔ ལྔ་པ་བྱིན་དབབ་པ་ནི༔ ཧཱུྃ༔ འོག་མིན་ལྷུན་གྲུབ་བདེ་ཆེན་ཕོ་བྲང་ནས༔ ཀུན་བཟང་ཆོས་སྐུའི་ལྷ་ཚོགས་བྱིན་ཕོབ་ཅིག༔ མ་འགགས་དབྱིངས་རིག་རང་བྱུང་ཕོ་བྲང་ནས༔
ལོངས་སྐུ་རྡོར་སེམས་ལྷ་ཚོགས་བྱིན་ཕོབ་ཅིག༔ མ་བཅོས་སྐུ་ལྔ་རང་བྱུང་ཕོ་བྲང་ནས༔ སྤྲུལ་སྐུ་དགའ་རབ་རྡོ་རྗེས་བྱིན་ཕོབ་ཅིག༔ གང་འདུལ་ཐུགས་རྗེ་མངོན་ཤར་ཕོ་བྲང་ནས༔ རིག་འཛིན་རྒྱལ་བ་ཀུན་འདུས་བྱིན་ཕོབ་ཅིག༔ ལས་བཞིའི་དམ་ཚིག་གཉན་པོའི་ཕོ་བྲང་ནས༔ ཡོངས་རྫོགས་འདུས་པའི་ལྷ་ཚོགས་བྱིན་ཕོབ་ཅིག༔ ཆོས་སྐུའི་བྱིན་འབེབས་ཐུགས་རྗེ་ཤ་ར་ར༔ ལོངས་སྐུའི་བྱིན་འབེབས་བཀྲག་མདངས་ཏ་ལ་ལ༔ སྤྲུལ་སྐུའི་བྱིན་འབེབས་བག་དྲོ་མེ་རེ་རེ༔
རིག་འཛིན་བྱིན་འབེབས་གཟི་བརྗིད་སྤུངས་སེ་སྤུང་༔ དཀྱིལ་འཁོར་བྱིན་འབེབས་དཔལ་འབར་ལམས་སེ་ལམ༔ གནས་འདིར་བྱིན་ཆེན་ཕོབ་ལ་དབང་མཆོག་བསྐུར༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ གུ་རུ་དྷེ་ཝ་ཌཱཀྐི་ནཱི་སརྦ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་ཨ་ཨཱཿ དང་པོ་བརྡ་སྒོ་དབྱེ་བ་ནི༔ ཧཱུྃ༔ སྔོན་ཚེ་ཀུན་གཞི་ལྷ་དང་གཉིས་སུ་མེད༔
བར་དུ་བདག་འཛིན་རབ་རིབ་མུན་པས་བསྒྲིབས༔ ད་ནི་ཉོན་མོངས་འཐིབ་པོའི་སྒོ་བཅད་དེ༔ གནས་ལུགས་རྟོགས་ཕྱིར་ལྟ་བའི་བརྡ་སྒོ་ཕྱེས༔ ཨོྃ་བྷྲཱུྃ་བཛྲ་པྲ་བེ་ཤ་ཡ་ཕཊ྄ཿ གཉིས་པ་བརྡ་བཤགས་བརྡ་བཟུང་ནི༔ ཧཱུྃ༔ མ་རྟོགས་གཟུང་འཛིན་བག་ཆགས་བརྡས་བཤགས་ནས༔ སྣང་སྲིད་ཕྱག་རྒྱ་བརྡ་ཡི་དཀྱིལ་འཁོར་ཆེ༔ ཀུན་ནས་ཀློང་ཡངས་འོད་གསལ་མཆོད་བསྟོད་ནས༔ རྟག་ཏུ་ཤེས་རིག་སོ་མར་གནས་བགྱིད་དོ༔
ཨོྃ་ས་མ་ཡ་བཛྲ་ཤུདྡྷེ་དྷརྨ་ཛྙཱ་ན་ཤྲཱི་གྷརྦ་སཏྭཾ༔ གསུམ་པ་དཀྱིལ་འཁོར་དམ་བཅའ་བཟུང་བ་ནི༔ ཧཱུྃ༔ ཀ་དག་བདེ་ཆེན་རང་བཞིན་དཀྱིལ་འཁོར་ལྷ༔ དབྱིངས་རིག་འབྲལ་མེད་ཡིད་ཀྱི་ལྕགས་ཀྱུ་ཡིས༔ གཤིས་ལུགས་གདོད་ནས་རང་གསལ་ཅི་བཞིན་དུ༔ རིག་འཛིན་རྒྱལ་བའི་དཀྱིལ་འཁོར་སྲོག་ལྟར་བཟུང་༔ ཨོྃ་བཛྲ་ཧཱུྃ་ཛྙཱ་ན་ཙིཏྟ་ཛ་ཡ་ཝ་ཏི་མ་ལ་གྷརྦ་ས་མ་ཡ་ཧཱུྃ༔ དང་པོ་དེ་བཞིན་ཉིད་ཀྱི་ཏིང་འཛིན་ནི༔ ཧཱུྃ༔
ཆོས་རྣམས་དམིགས་མེད་ཀློང་ཡངས་མཐའ་དབུས་བྲལ༔ རྒྱ་ཁྱོན་མུ་མཐའ་གཞལ་མེད་སྟོང་པའི་དབྱིངས༔ གསལ་སྟོང་སྐྱོན་བྲལ་བརྗོད་པའི་བློ་ལས་འདས༔ དགོངས་བརྒྱུད་དགའ་རབ་རྡོ་རྗེས་དེ་ལྟར་སྨྲས༔ ཨོྃ་བཛྲ་དྷརྨ་པྲ་ཀྲི་ཏི་སྭ་བྷཱ་ཙིཏྟ་ཨཱཏྨ་ཀོ྅་ཧཾ༔ གཉིས་པ་ཀུན་ཏུ་སྣང་བའི་ཏིང་འཛིན་ནི༔ ཨཱཿ ཀུན་གཞི་ཀ་དག་གཉུག་མ་དེ་བཞིན་ལས༔ དབྱིངས་རིག་ཟང་ཐལ་རོལ་པའི་རྩལ་ཆེན་ངང་༔ དམིགས་མེད་ཐིག་ལེ་སྣ་ཚོགས་སོ་སོར་ཤར༔
བརྡ་རྟགས་ཤྲཱི་སིངྷས་དེ་ལྟར་སྨྲས༔ ཨོྃ་བཛྲ་དྷརྨ་ཝཱ་གཱི་དྷཱ་ཏུ་ཙིཏྟ་ཝརྟི་ཧཱུྃ༔ གསུམ་པ་བདག་མེད་སྒྱུ་མའི་ཏིང་འཛིན་ནི༔ ཨོྃ༔ བདེན་གཉིས་ཟུང་འཇུག་སྣང་སྲིད་སྒྱུ་མའི་ངང་༔ ཡེ་ཤེས་ལྔ་ལྡན་གནས་ལུགས་ཡི་གེ་ཧཱུྃ༔ ཐམས་ཅད་བསྐྱེད་པའི་ས་བོན་ཀློང་ལས་ཤར༔ སྙན་བརྒྱུད་མ་ཧཱ་གུ་རུས་དེ་ལྟར་སྨྲས༔ ཨོྃ་བཛྲ་དྷརྨ་ཛྙཱ་ན་མ་ཧཱ་གུ་རུ་ཤྲཱི་སརྦ་སཏྭཾ༔ བཞི་པ་འབྱུང་བ་རིམ་བརྩེགས་ནི༔
ཧཱུྃ༔ ཞིང་རྡུལ་བརྩེགས་པའི་བསྐལ་པའི་སྲིད་པ་སྟོང་༔ རླུང་མེ་ཆུ་ས་དབང་ཆེན་གཞི་རིམ་ནི༔ ཁྱབ་ཅིང་གཡོ་བའི་རང་བཞིན་བསྣོལ་བརྩེགས་ཐབས༔ དེ་ལས་ས་བོན་ཡི་གེ་སོ་སོར་ཤར༔ ཧཱུྃ་ཨོྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ པཾ་པདྨ་མཎྜ་ལ༔ ཨ་ཙནྡྲ་མཎྜ་ལ༔ མ་སཱུརྻ་མཎྜ་ལ༔ ཧཱུྃ་བཛྲ་གུ་རུ་ཛྙཱ་ན་ཏིཥྛ་སཏྭཾ༔
ལྔ་པ་གཞལ་ཡས་ཁང་བསྐྱེད་པ་ནི༔ ཧཱུྃ༔ ཨེ་ལས་ནམ་མཁའི་དབྱིངས་ཕྱུག་ཡུམ་ཆེན་མཁའ༔ ཡྃ་ལས་གཡོ་བའི་དམ་ཚིག་སྒྲོལ་མའི་མཁར༔ རྃ་ལས་སྲེག་བྱེད་ན་བཟའ་དཀར་མོའི་མཁའ༔ ཁྃ་ལས་བསིལ་བྱེད་མཱ་མ་ཀཱི་ཡི་མཁའ༔ སུྃ་ལས་བརྡལ་ཁྱབ་སངས་རྒྱས་སྤྱན་མའི་མཁའ༔ ཀེཾ་ལས་རི་རབ་རྡོ་རྗེའི་རྨང་གཞི་བརྟན༔ བྷྲཱུྃ་ལས་ལྷུན་གྲུབ་རང་བྱུང་གཞལ་ཡས་ཁང་༔ པདྨ་སཱུརྻ་ཙནྡྲའི་གདན་གྱི་སྟེང་༔
རྡོ་རྗེ་ཧཱུྃ་ལས་རིག་འཛིན་ཡབ་ཡུམ་ཚོགས༔ གུ་རུ་ཛྙཱ་ན་མ་བཅོས་ལམ་གྱིས་གསལ༔ ཨོྃ་བཛྲ་ཛྙཱ་ན་སརྦ་རཱ་ག་ཡ་ཧོཿ རཱ་ག་ཡ་མི༔ ཛྙཱ་ན་ས་མ་ཡ་ཧོཿ ས་མ་ཡ་ཏི༔ ཛཿཧཱུྃ་བཾ་ཧོཿ ཨ་བེ་ཤ་ཡ་ཨ་ཨཱཿ ཨོྃ་སརྦ་དྷརྨ་དྷཱ་ཏུ་ཨཱཏྨ་ཀོ྅་ཧཾ༔ ཧཱུྃ༔
གདོད་ནས་རང་ཤར་དེ་བཞིན་ངང་ཉིད་དུ༔ འབྱུང་ལྔ་ལྷུན་གྲུབ་བརྡལ་ཁྱབ་རི་རབ་སྟེང་༔ སྣ་ཚོགས་རྡོ་རྗེ་སྲ་བརྟན་ལྟེ་བ་རུ༔ ཡེ་ཤེས་ལྔ་ལྡན་འོད་ཟེར་གཞལ་ཡས་ཁང་༔ གྲུ་བཞི་སྒོ་བཞི་སྣ་ལྔ་བརྩེགས་པ་སྟེ༔ འདོད་སྣམ་གར་མོ་མཆོད་འཛིན་སྤྲིན་ཕུང་གཏིབས༔ གསེར་གྱི་ཕ་གུ་དྲྭ་བ་དྲྭ་ཕྱེད་བརྒྱན༔ ཤར་བུ་བསྐྱོད་ཅིང་མདའ་ཡབ་པུ་ཤུ་ལྡན༔ ཀ་གདུང་དྲལ་ལྕམ་མུ་ཏིག་ཆུན་པོ་བྲེས༔ ནང་རྣམས་ཐམས་ཅད་འཇའ་ཚོན་བླ་བྲེ་ལ༔
ལུ་གུ་རྒྱུད་ཀྱི་ཟེར་ཐག་ཁོར་ཡུག་མཆེད༔ སྒོ་བཞི་རྟ་བབས་ཆོས་འཁོར་ཉི་ཟླའི་ཏོག༔ དབུས་སུ་བྱ་འདབ་རིན་ཆེན་འབར་བས་བརྒྱན༔ འཁོར་ལོ་ལ་སོགས་ཡེ་ཤེས་དྲྭ་བའི་ཏོག༔ རིག་པའི་ཁྱེའུའི་རི་དྭགས་ཆོས་སྒྲ་ཉན༔ ཐོག་སྟེང་རྒྱལ་མཚན་འཕན་དར་པུ་རུ་རུ༔ རིན་ཆེན་གདུགས་མཆོག་གསེར་གྱི་ཡུ་བ་ཅན༔ ཐམས་ཅད་བརྒྱད་དེ་བཅུ་དྲུག་མདངས་དང་ལྡན༔ ཕྱི་རོལ་པད་ཕྲེང་དུར་ཁྲོད་རྡོ་རྭ་དང་༔ སྲུང་བའི་གུར་ཁང་མེ་དཔུང་ཕྱོགས་བཅུར་འཁྲིགས༔
ཕྱོགས་བཞིར་ཟད་མེད་རིན་ཆེན་གཏེར་བུམ་བཞི༔ ཡ་མཚན་བཀོད་པ་ཕུན་ཚོགས་ལྡན་པ་ཡི༔ ལྷུན་གྲུབ་གཞལ་ཡས་མ་བཅོས་ལམ་གྱིས་གསལ༔ ཨོྃ་བཛྲ་བྷྲཱུྃ་ཛྙཱ་ན་སྭ་བྷཱ་དྷརྨ་མཎྜ་ལ་ཙཀྲ་ཏིཥྛ་ཧཱུྃ༔ དྲུག་པ་ལྷ་བསྐྱེད་པ་ནི༔ ཧཱུྃ༔ གཞལ་ཡས་ཆེན་པོ་དེ་ཡི་དབུས་ཉིད་དུ༔ རིན་ཆེན་ཁྲི་རྐང་པདྨ་ཉི་ཟླའི་སྟེང་༔ གསེར་གྱི་རྡོ་རྗེའི་ལྟེ་བ་ཧཱུྃ་གིས་མཚན༔ དྲན་རྫོགས་སྐད་ཅིག་པདྨ་འབྱུང་གནས་སྐུ༔
སྣང་སྲིད་ཟིལ་གནོན་དབང་སྡུད་རྒྱལ་པོའི་ཆས༔ སྐུ་མདོག་དམར་སྨུག་ཁྲོ་འཛུམ་མཛེས་པའི་མདངས༔ དབུ་སྐྲ་ལྕང་ལོ་ཐོར་ཚུགས་པྲོག་ཞུ་ལ༔ ཐོད་ཕྲེང་རིགས་ལྔ་ཉི་ཟླ་རྡོ་རྗེའི་ཏོག༔ སྣ་ལྔའི་དར་དཔྱངས་ཅོད་པན་ལ་སོགས་འཕུར༔ ཕྱག་གཡས་རྡོ་རྗེ་རྩེ་ལྔ་ཐུགས་ཀར་འཛིན༔ གཡོན་པས་མཉམ་བཞག་བྷནྡྷ་ཚེ་བུམ་བསྣམས༔ གཡེར་ཁའི་སྒྲ་ལྡན་ཁ་ཊྭཱཾ་གྲུ་མོར་བརྟེན༔ སྙན་ཆ་མགུལ་རྒྱན་རིན་ཆེན་གདུབ་བུ་འཁྲོལ༔ ཕོད་ཁ་ཆོས་གོས་ཟ་འོག་བེར་ཆེན་བཀླུབས༔
ཞབས་གཉིས་བརྐྱང་བསྐུམ་དར་ཆེན་རྒྱ་ལྷམ་གསོལ༔ གསུས་པ་ཆེ་ཞིང་སྐུ་ཆེ་ཡན་ལག་རགས༔ སྒེག་ཅིང་དཔའ་བའི་ཤུགས་འཆང་རོལ་སྟབས་ཅན༔ ཉི་མ་འབུམ་གྱི་གཟི་བརྗིད་མདངས་ལྡན་བསྒོམ༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་བཛྲ་གུ་རུ་པདྨ་ཀཱ་ར་ཛྙཱ་ན་རཱ་ཛ་སིདྡྷི་ཧཱུྃ༔ ཧཱུྃ༔ རང་རིག་པད་འབྱུང་གསལ་བའི་ཐུགས་ཀ་རུ༔ ཉི་ཟླའི་གྭའུ་ཁ་སྦྱོར་གདན་གྱི་སྟེང་༔ རྡོ་རྗེ་སེམས་དཔའ་དཀར་གསལ་ཤེལ་གྱི་མདོག༔
རྡོར་དྲིལ་བསྣོལ་ཐབས་སྙེམས་མ་ཡུམ་དང་སྦྱོར༔ སྲོག་ཡིག་སྔགས་ཕྲེང་དང་ལྡན་སྐྱིལ་ཀྲུང་གསལ༔ ཨོྃ་བཛྲ་ས་ཏྭ་མུཾ་ཤྲཱི་ཧཱུྃ༔ ཧཱུྃ༔ སེམས་དཔའ་རྡོ་རྗེ་གསལ་བའི་ཐུགས་ཀ་རུ༔ ལྔ་ལྡན་ཡེ་ཤེས་རང་བྱུང་གདན་གྱི་དབུས༔ ཐོག་མའི་སངས་རྒྱས་ཀུན་བཟང་ཨིནྜའི་མདོག༔ མཉམ་བཞག་སྐྱིལ་ཀྲུང་དབྱིངས་ཕྱུག་བདེ་སྟོང་ངང་༔ ཐུགས་ཀར་ཀ་དག་ཐིག་ལེ་དང་བཅས་གསལ༔ ཨོྃ་ཛྙཱ་ན་ས་མནྟ་བྷ་ཏྲ་བྷི་དྷོ་མུཾ་ཧཱུྃ་ཧྲཱི༔
ཧཱུྃ༔ རང་ཉིད་པདྨ་འབྱུང་གནས་གསལ་བ་ཡི༔ དཔྲལ་བ་མགྲིན་པ་ལྟེ་བ་གསང་གནས་སུ༔ སྣ་ཚོགས་པདྨས་མཛེས་པའི་གདན་གྱི་སྟེང་༔ སར་གནས་རིག་འཛིན་ཚེ་དབང་རིག་འཛིན་དང་༔ ཕྱག་རྒྱ་རིག་འཛིན་ལྷུན་གྲུབ་རིག་འཛིན་བཞི༔ དཀར་སེར་དམར་ལྗང་ཁྲོ་འཛུམ་མདངས་དང་ལྡན༔ ཐོར་ཚུགས་རུས་རྒྱན་རྡོ་རྗེ་བྷནྡྷ་བསྣམས༔ ཕྱེད་སྐྱིལ་པང་དུ་འབྱུང་བཞིའི་རིག་མ་འཁྱུད༔ རང་འདྲ་ཕྱག་མཚན་རྒྱན་ལྡན་བདེ་སྟོང་ངང་༔
གསལ་སྣང་མ་འདྲེས་ཆུ་ཟླ་ལྟ་བུར་བསྒོམ༔ ཨོྃ་བཛྲ་བྷི་དྷོ་དྷ་ར་མ་ཧཱ་ཙ་ཏུར་མུཾ་ཧཱུྃ༔ ཧཱུྃ༔ རང་རིག་པད་འབྱུང་སྤྱི་བོར་འཇའ་ཟེར་ཀློང་༔ ཡེ་ཤེས་ལྔ་ལྡན་ལུག་རྒྱུད་གཏིབས་པའི་དབུས༔ ཤྲཱི་སིངྷ་ཧེ་རུ་ཀ་པའི་ཆས༔ ཁྲོ་འཛུམ་མདངས་ལྡན་ཐོར་ཚུགས་ལྕང་ལོ་འཕྱངས༔ པྲོག་ཞུ་རིགས་ལྔ་སྙན་རྒྱན་གདུབ་བུ་འཁྲོལ༔ རུས་པའི་རྒྱན་ཆ་སྟག་ལྤགས་ཤམ་ཐབས་ཅན༔ རྡོ་རྗེ་ཐོད་པ་འཛིན་ཅིང་སྐྱིལ་ཀྲུང་ཚུལ༔
རང་འདྲའི་ཡུམ་ཆེན་རྡོ་རྗེ་མཁའ་འགྲོ་འཁྲིལ༔ དམར་སྨུག་དབང་གི་ལོངས་སྤྱོད་རྫོགས་པར་བསྒོམ༔ ཨོྃ་བཛྲ་སིངྷ་མ་ཧཱ་ཛྙཱ་ན་མུཾ་ཧཱུྃ༔ ཧཱུྃ༔ དེ་ཡི་སྤྱི་གཙུག་འཇའ་འོད་ཚོམ་བུའི་དབུས༔ དགའ་རབ་རྡོ་རྗེ་ཀ་དག་སྙིང་པོའི་ཐུགས༔ མཐིང་ཀ་ཞི་འཛུམ་ཐོར་ཚུགས་དར་དཔྱངས་འཕུར༔ རྡོ་རྗེ་ཧཱུྃ་མཛད་དྲིལ་བུ་དཀུ་ལ་བརྟེན༔ སྐྱིལ་ཀྲུང་བདེ་སྟོང་ལས་ཀྱི་ཡུམ་ཆེན་འཁྱུད༔ ཆོས་སྐུའི་རང་མདངས་དྲི་མེད་འོད་གསལ་བསྒོམ༔
ཨོྃ་བཛྲ་ཛྙཱ་ན་ཨུ་ཏ་པྲ་མོ་ཏི་མུཾ་ཧཱུྃ༔ ཧཱུྃ༔ གཙོ་བོའི་ཕྱོགས་ལྔའི་པད་འདབ་མཛེས་པའི་སྟེང་༔ མནྡ་ར་བ་ཡེ་ཤེས་མཚོ་རྒྱལ་དང་༔ ཀཱ་ལ་སིདྡྷི་ཤཱཀྱ་དྷེ་ཝི་མ༔ བཀྲ་ཤིས་ཁྱེའུ་འདྲེན་ལ་སོགས་མཁའ་འགྲོ་ལྔ༔ དཀར་སེར་དམར་ལྗང་མཛེས་མཐིང་འཛུམ་བཞད་ཅན༔ ཐོར་ཚུགས་རིགས་ལྔ་རིན་ཆེན་རྒྱན་ཆ་འཁྲོལ༔ ཕྱག་གཡས་མདའ་དར་གཡོན་པས་ཚེ་བུམ་བསྣམས༔ རུས་པའི་རྒྱན་ལྡན་ཞབས་གཉིས་ཕྱེད་སྐྱིལ་བཞུགས༔
གཙོ་བོར་ཆགས་པའི་ཚུལ་གྱིས་གསལ་བར་བསྐྱེད༔ ཨོྃ་མ་ཧཱ་ཛྙཱ་ན་ཤྲཱི་ཌཱཀྐི་ཧ་རི་ནི་ས་མུཾ་ཧཱུྃ༔ ཧཱུྃ༔ དེ་ཡི་ཕྱི་རོལ་པད་འདབ་བརྒྱད་རྣམས་སུ༔ ཐབས་ཤེས་ཉི་ཟླ་མཛེས་ལྡན་གདན་ཁྲིའི་སྟེང་༔ ཧཱུྃ་ཀ་ར་དང་འཇམ་དཔལ་བཤེས་གཉེན་དང་༔ ཀླུ་སྒྲུབ་དང་ནི་པྲ་བྷ་ཧསྟཱི་དང་༔ བི་མ་མི་ཏྲ་དྷ་ན་སཾ་སྐྲྀ་དང་༔ རོམྦུ་གུ་ཧྱ་ཤཱནྟིཾ་གརྦྷ་སོགས༔ གྲུབ་པ་ཐོབ་པའི་རིག་འཛིན་རྣམ་བརྒྱད་ནི༔
དཀར་སེར་དམར་ལྗང་མཐིང་སྨུག་དུད་ཁ་ནག༔ ཐམས་ཅད་བྲམ་གཟུགས་ཧེ་རུ་ཀ་པའི་ཆས༔ ཐོར་ཚུགས་ལྕང་ལོ་དཔའ་བོའི་ཐོད་ཆིངས་ཅན༔ མི་མགོའི་ཕྲེང་དང་ཅོད་པན་དུ་མ་འཕུར༔ རིན་ཆེན་སྙན་རྒྱན་ཕྱག་གདུབ་དོ་ཤལ་འཕྱངས༔ རུས་པའི་རྒྱན་ལྡན་སྟག་གི་ཤམ་ཐབས་ཅན༔ ཕྱག་གཡས་རྡོ་རྗེ་གཡོན་པས་བྷནྡྷ་བསྣམས༔ ཕྱེད་སྐྱིལ་ཕྱག་རྒྱའི་འཁྲུལ་འཁོར་བསྒྱུར་ཐབས་བཞུགས༔ གཟི་བརྗིད་མདངས་ལྡན་གསལ་འཚེར་ལམ་མེར་བསྒོམ༔ ཨོྃ་བཛྲ་ཧཱུྃ་ཀ་ར་མཉྫུ་ཤྲཱི་ནཱ་གརྫུ་ན་པྲ་བྷ་ཧསྟཱི་བི་མ་མི་ཏྲ་དྷ་ན་སཾ་སྐྲྀ་རོམྦུ་གུ་ཧྱ་ཤཱནྟིཾ་གརྦྷ་ཡ་ཛྙཱ་ན་བྷཱི་དྷ་དྷཱ་ར་ཨཥྚ་གུ་རུ་སིདྡྷི་ཧཱུྃ༔
ཧཱུྃ༔ དེ་ཡི་མཚམས་ཀྱི་པད་ཚབ་རིམ་པ་བཞིན༔ གཙོ་བོ་རྣམས་ཀྱི་གསང་བའི་ཡུམ་ཆེན་བརྒྱད༔ མཉེན་ལྕུག་འཁྲིལ་ལྡེམ་མཛེས་པའི་ལང་ཚོ་ལྡན༔ རང་འདྲའི་རིགས་མཐུན་རྡོ་རྗེ་ཚེ་བུམ་ཐོགས༔ རིགས་ལྔའི་རྒྱན་དང་རིན་ཆེན་དུ་མས་སྤྲས༔ ཞབས་གཉིས་ཕྱེད་སྐྱིལ་བདེ་ཆེན་རྒྱས་པར་བསྒོམ༔ ཨོྃ་བཛྲ་ཛྙཱ་ན་ཌཱཀྐི་ཧ་རི་ནི་ས་ས་མ་ཡ་གུ་ཧྱ་ཨཥྚ་དྷཱ་ར་ཧཱུྃ༔ དེ་ཡི་ཕྱི་རོལ་པད་འདབ་བཅུ་དྲུག་ལ༔ རིག་འཛིན་འདུས་པའི་དཀྱིལ་འཁོར་མཉེས་བྱེད་མ༔
གསང་བའི་བདེ་ཆེན་རིག་མ་བཅུ་དྲུག་ནི༔ མཛེས་པའི་གར་ལྡན་སྣ་ཚོགས་མཆོད་པ་ཐོགས༔ བདེ་བའི་གར་སྒྱུར་ཆགས་པའི་འཛུམ་མདངས་སྟོན༔ དགྱེས་པའི་དཔའ་མོ་བཅུ་དྲུག་ལམ་གྱིས་གསལ༔ ཨོྃ་བཛྲ་པུཥྤེ་དྷཱུ་པེ་ཨ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ལཱ་སྱེ་མཱ་ལྱེ་གཱིརྟི་ནཱིརྟི་ཝཾ་སེ་སྭ་ར་སྭ་ཏྀ་གུ་ཧྱ་ཌཱཀྐི་དྭ་ཤ་ཥ་ཊ་མུཾ་ཧཱུྃ༔ ཧཱུྃ༔ ཕྱོགས་བཞིར་ཕྲིན་ལས་རྣམ་བཞིའི་སྒོ་སྐྱོང་བ༔ རྡོ་རྗེ་རིན་ཆེན་པདྨ་ལས་ཀྱི་རིགས༔ སྤྲུལ་པའི་གིང་ཆེན་ཡབ་ཡུམ་བརྒྱད་རྣམས་ནི༔ རང་རྟགས་ཕྱག་མཚན་རིན་ཆེན་རུས་རྒྱན་ཅན༔
ཞབས་གཉིས་བརྐྱང་བསྐུམ་རོལ་པའི་འགྱིང་སྟབས་གར༔ ཕྱི་ནང་བགེགས་ཚོགས་མཚམས་གཅོད་བསྲུང་བར་བསྒོམ༔ ཨོྃ་བཛྲ་རཏྣ་པདྨ་ཀརྨ་གྷྲྀ་ཝ་གིང་ཀཱ་ར་ཌཱཀྐི་ནཱི་སརྦ་ས་མཱ་ཡ་ཛཿཧཱུྃ་བཾ་ཧོཿ ཧཱུྃ༔ གཞན་ཡང་བར་ཁྱམས་འཁོར་ཡུག་ལ་གནས་པའི༔ ཞིང་སྐྱོང་ལངྐ་དབང་ཕྱུག་ཕྲ་མེན་མ༔ མུ་རན་སྐྱོང་སོགས་ལས་ཀྱི་དམ་ཚིག་ཅན༔ རིག་འཛིན་གསང་འདུས་ཚེ་ཡི་ལྷ་ཚོགས་རྣམས༔ མ་འདྲེས་དབྱིངས་ལ་འཇའ་ཚོན་ལྷགས་པ་བཞིན༔ སྣང་སྟོང་ཟུང་འཇུག་སྒྱུ་མའི་སྐུར་བཞེངས་ནས༔
འཛིན་མེད་དྲན་རྫོགས་ཝལ་གྱིས་ལམ་མེར་གསལ༔ ཨོྃ་སརྦ་ཛ་ཡ་བྷི་དྷྭ་དྷ་ར་པ་ཤཾ་པ་རི་ཝཱ་ར་ཡེ༔ གུ་རུ་ཛྙཱ་ན་ཧེ་སིདྡྷི་རི་དྷི་སརྦ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨ་ཨཱཿ དབང་བསྐུར་བ་བདུན་པ་ནི༔ ཧཱུྃ༔ ཕྱོགས་བཅུའི་སངས་རྒྱས་འདུས་པའི་གཙོ༔ བདེ་གཤེགས་རྒྱལ་བ་རིགས་ལྔའི་ཚོགས༔ དེང་འདིར་དབང་བསྐུར་སྩོལ་ནས་སུ༔ ཡེ་ཤེས་ལྔ་རུ་བྱིན་བརླབས་ཏེ༔
རིག་འཛིན་འདུས་པར་བདག་གྱུར་ཅིག༔ ཨོྃ་ཛྙཱ་ན་པཉྩ་ཨ་བྷི་ཥིཉྩ་ཧཱུྃ༔ ཧཱུྃ༔ དབང་བསྐུར་དེ་བཞིན་ཁྲུས་གསོལ་གྱིས༔ ཀུན་ནས་བསླང་བའི་བག་ཆགས་དག༔ ལྷག་མ་སྤྱི་བོར་ལུད་པ་ཡིས༔ ཀུན་བཟང་རིགས་འདུས་དབུ་རྒྱན་གྱུར༔ ཨོྃ་ན་མ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ དང་པོ་ལྷ་ཚོགས་སྤྱན་འདྲེན་པ་ནི༔ ཧཱུྃ་ཧྲཱིཿ
འོག་མིན་ཆོས་དབྱིངས་ལྷུན་གྲུབ་ཕོ་བྲང་ནས༔ ཀུན་བཟང་རྒྱལ་བ་དགོངས་བརྒྱུད་གཤེགས་སུ་གསོལ༔ རྣམ་དག་ཡེ་ཤེས་ལྔ་ལྡན་ཕོ་བྲང་ནས༔ དགའ་རབ་རིག་འཛིན་བརྡ་བརྒྱུད་གཤེགས་སུ་གསོལ༔ རྔ་ཡབ་དཔལ་རི་འོད་ཀྱི་ཕོ་བྲང་ནས༔ པད་འབྱུང་སྙན་བརྒྱུད་བླ་མ་གཤེགས་སུ་གསོལ༔ སྣ་ཚོགས་ཟབ་ཡངས་ནམ་མཁའི་ཕོ་བྲང་ནས༔ རིག་འཛིན་འདུས་པའི་ལྷ་ཚོགས་གཤེགས་སུ་གསོལ༔ གསང་བ་བདེ་ཆེན་དབྱིངས་ཀྱི་ཕོ་བྲང་ནས༔ མ་སྲིང་ཌཱཀྐི་རྒྱ་མཚོ་གཤེགས་སུ་གསོལ༔
ཕྲིན་ལས་རྣམ་བཞི་ལྷུན་གྲུབ་ཕོ་བྲང་ནས༔ སྒོ་སྐྱོང་དཔའ་བོ་ཡབ་ཡུམ་གཤེགས་སུ་གསོལ༔ བཀའ་བཞིན་དཀྱིལ་འཁོར་སྐྱོང་བའི་ཕོ་བྲང་ནས༔ ཕྱི་ནང་འདུས་པའི་ལྷ་ཚོགས་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཛཿཧཱུྃ་བཾ་ཧོཿ གཉིས་པ་བཞུགས་སུ་གསོལ་བ་ནི༔ ཧཱུྃ༔ ཆགས་མེད་རྟོག་བྲལ་པདྨ་ཉི་ཟླའི་སྟེང་༔ རིག་འཛིན་རྒྱལ་བ་འདུས་པའི་ལྷ་ཚོགས་རྣམས༔
ཐུགས་རྗེའི་གཟི་མདངས་བདག་ལ་བསྐྱེད་པའི་ཕྱིར༔ མི་གཡོ་དགྱེས་ཤིང་བརྟན་པར་བཞུགས་སུ་གསོལ༔ ཨོྃ་བཛྲ་ས་མ་ཡ་ཏིཥྛ་ལྷན༔ གསུམ་པ་ཕྱག་འཚལ་བ་ནི༔ ཧཱུྃ༔ ཀུན་གཞི་མ་བཅོས་སེམས་ཉིད་སྟོང་པའི་མཁར༔ གདོད་ནས་རང་ཤར་རིག་འཛིན་སྒྲུབ་པའི་གཙོ༔ གསང་བ་ཀུན་འདུས་རྒྱལ་བའི་ལྷ་ཚོགས་ལ༔ མོས་གུས་གདུང་བའི་ཡིད་ཀྱིས་ཕྱག་འཚལ་ལོ༔ ཨོྃ་ན་མོ་པུ་རཱུ་ཤ་ཡ་ཧོཿ
བཞི་པ་ཕྱག་རྒྱ་གར་མཆོད་ནི༔ ཧཱུྃ༔ རྒྱལ་བ་རྒྱ་མཚོ་རིག་འཛིན་འདུས་པའི་ཡབ༔ བདེ་སྟོང་གསང་བའི་ཡུམ་མཆོག་སྐུ་ལ་འཁྲིལ༔ ཟུང་འཇུག་ཕྱག་རྒྱ་དྲུག་གི་འཁྲུལ་འཁོར་གྱིས༔ དགའ་བཞི་བླ་མེད་མཆོད་པ་བཞེས་སུ་གསོལ༔ ཨོྃ་བཛྲ་རཱ་ག་ཡ་ཧཱུྃ༔ པྲ་མོ་ཏི་རི་ཨཱཿཧཱུྃ༔ ལྔ་པ་གླུ་དབྱངས་སྙན་མཆོད་ནི༔ ཧཱུྃ༔
སྒེག་མོ་གར་མོ་གླུ་དབྱངས་བཞད་པ་མོ༔ མཛེས་པའི་རྒྱན་ལྡན་སྙན་པའི་སྒྲ་སྐད་སྒྲོག༔ ཡིད་འཕྲོག་དགའ་བའི་ལྷ་མོ་ཚུལ་བཟང་ཚོགས༔ གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་ལཱ་སྱེ་མཱ་ལྱེ་གཱིརྟི་ནཱིརྟི་སྭ་ར་སྭ་ཏི་ས་མ་ཡ་པཱུ་ཛ་ཨཱཿཧཱུྃ༔ དྲུག་པ་ཕྱིའི་མཆོད་པ་འབུལ་བ་ནི༔ ཧཱུྃ༔ ཕྱི་ཡུལ་ཚོགས་དྲུག་དབང་པོའི་གཟུང་འཛིན་མར༔ མཆོད་སྤྲིན་ཐོགས་པའི་ལྷ་མོ་མཛེས་མ་འཕྲོ༔ ཡིད་འོང་ནམ་མཁའི་ཁྱོན་ལྟར་གང་བ་འདིས༔
གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ བདུན་པ་ནང་གི་མཆོད་པ་འབུལ་བ་ནི༔ ཧཱུྃ༔ ཤ་ལྔ་བདུད་རྩི་པཉྩ་ཨ་མྲྀ་ཏ༔ སྐུ་ལྔ་ལྷུན་གྲུབ་ཁམས་ལྔ་རྣམ་པར་དག༔ གཤིས་ལུགས་མཆོད་པ་དེ་བཞིན་ཁོ་ན་ཉིད༔ གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་སརྦ་པཉྩ་ཨ་མྲྀ་ཏ་པཱུ་ཛ་ཨཱཿཧཱུྃ༔ བརྒྱད་པ་གསང་མཆོད་འབུལ་བ་ནི༔
ཧཱུྃ༔ མཁའ་ཡི་དབང་མོ་ཤེས་རབ་མུ་ཁའི་བརྩེགས༔ ནོར་བུ་མྱོས་བྱེད་སྤྱོད་པའི་རླུང་བསྲུབས་པས༔ བབས་པའི་དགའ་ཆེན་ཟག་མེད་དཀར་དམར་འདི༔ གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་སརྦ་ཨ་ཧཾ་པཉྩ་པཱུ་ཛ་ཨཱཿཧཱུྃ༔ དགུ་པ་སྨན་མཆོད་འབུལ་བ་ནི༔ ཧཱུྃ༔ ཨ་གར་ཛཱ་ཏི་ལི་ཤི་ཀ་ཀོ་ལ༔ གི་ཝཾ་དབང་པོ་སྲོག་འཛིན་རིལ་བུ་སོགས༔
དུག་ལྔ་སེལ་བའི་སྨན་མཆོད་བདུད་རྩི་འདི༔ གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་སརྦ་པཉྩ་ཨུཎ་ཎོ་བྷ་ཡེ་ཤ་རན་ཛ་ཨ་མྲྀ་ཏ་འདྲ་ཨཎྱཽ་བྷྱོ་ཤྲཉྫ་ཨ་མྲྀ་ཏ་ཨཱཿཧཱུྃ༔ བཅུ་པ་རཀྟའི་མཆོད་པ་འབུལ་བ་ནི༔ ཧཱུྃ༔ འཁོར་བཅས་ཉོན་མོངས་རྟོག་པ་བསྒྲལ་བ་ཡིས༔ ཆགས་མེད་མདངས་ལྡན་དམར་ཆེན་ས་བཅུད་འཁྱིལ༔ འོད་ཟེར་འབར་བ་རཀྟའི་མཆོད་པ་འདི༔ གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་སརྦ་རཀྟ་ཛྭ་ལ་རཱ་ག་པཱུ་ཛ་ཨཱཿཧཱུྃ༔
བཅུ་གཅིག་པ་གཏོར་མའི་མཆོད་པ་འབུལ་བ་ནི༔ ཧཱུྃ༔ བྷནྡྷ་ལྕང་ལོ་འཁྱིལ་བའི་སྣོད་ཡངས་དབུས༔ འདོད་ཡོན་བཅུད་ཀྱི་རྨད་བྱུང་གཏོར་མ་བཤམས༔ ཚོགས་བརྒྱད་དབང་པོའི་འབྲས་བུས་བརྒྱན་པ་འདི༔ གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ བཅུ་གཉིས་པ་རང་བྱུང་ཡེ་ཤེས་ཀྱི་མཆོད་པ་ནི༔ ཧཱུྃ༔ ཉོན་མོངས་དུག་ལྔ་ཡེ་ནས་རང་གྲོལ་ཏེ༔
གཤིས་ལུགས་གཉུག་མར་མཚན་འཛིན་སྤང་བླང་བྲལ༔ ལྷན་སྐྱེས་གདོད་ནས་ལྷུན་གྲུབ་མཆོད་པ་འདི༔ གསང་འདུས་རྒྱལ་བ་རིག་འཛིན་ལྷ་ལ་འབུལ༔ ཨོྃ་བཛྲ་ཛྙཱ་ན་པཉྩ་ཤཱུ་ནྱ་ཏ་ཧཾ་པཱུ་ཛ་ཨཱཿཧཱུྃ༔ བཅུ་གསུམ་པ་བདུད་རྩིའི་ལག་མཆོད་འབུལ་བ་ནི༔ ཧཱུྃ༔ ཀ་ནི་རང་བཞིན་མ་སྐྱེས་སྟོང་པའི་དབྱིངས༔ པཱ་ནི་འཁོར་འདས་གཉིས་མེད་ཡེ་ཤེས་ངང་༔ ལ་ནི་བདེ་སྟོང་དགའ་བཞི་ཟུང་དུ་འཇུག༔ དོན་གསུམ་ལྡན་པའི་སྣོད་དུ་བདུད་རྩིས་བཀང་༔
སོར་བཅུ་རིགས་ལྔ་ཡབ་ཡུམ་ཕྱག་རྒྱ་ཡིས༔ སྦྱངས་སྤེལ་གཡས་ཀྱིས་བཟུང་ནས་གཡོན་གྱིས་མཆོད༔ ཕྱོགས་དུས་བདེ་གཤེགས་རྒྱལ་ཀུན་ངོ་བོ་ཉིད༔ གསང་འདུས་ཁྱབ་བདག་རིག་འཛིན་ལྷ་ཚོགས་ལ༔ འབུལ་ལོ་མཆོག་དང་ཐུན་མོང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཐོག་མའི་སངས་རྒྱས་ཀུན་བཟང་ཡབ་ཡུམ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔
ལོངས་སྐུའི་མཆོག་གྱུར་རྡོར་སེམས་ཡབ་ཡུམ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ས་ལ་གནས་པའི་ལྷ་ཡི་རིག་འཛིན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཕྱག་རྒྱ་ཆེན་པོའི་མི་ཡི་རིག་འཛིན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔
ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཚེ་ལ་དབང་བ་གྲུབ་པའི་རིག་འཛིན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ལྷུན་གྱིས་གྲུབ་པའི་ཀླུ་ཡི་རིག་འཛིན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔
དགོངས་བརྒྱུད་རིག་འཛིན་དགའ་རབ་རྡོ་རྗེ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ བརྡ་བརྒྱུད་རིག་འཛིན་ཤྲཱི་སིངྷ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ སྙན་བརྒྱུད་རིག་འཛིན་པདྨ་འབྱུང་གནས་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔
ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ མནྡ་ར་བ་ཚེ་ཡི་རིག་མ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཡེ་ཤེས་མཚོ་རྒྱལ་ལས་ཀྱི་རིག་མ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔
ཀཱ་ལ་སིདྡྷི་གེགས་སེལ་རིག་མ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཤཱཀྱ་དྷེ་མ་རྟེན་འབྲེལ་རིག་མ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ བཀྲ་ཤིས་ཁྱེའུ་འདྲེན་སྨོན་ལམ་རིག་མ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔
ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ སྐུ་ཡི་རིག་འཛིན་འཇམ་དཔལ་བཤེས་གཉེན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ གསུང་གི་རིག་འཛིན་འཕགས་པ་ཀླུ་སྒྲུབ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔
ཐུགས་ཀྱི་རིག་འཛིན་ཧཱུྃ་ཆེན་ཀ་ར་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཡོན་ཏན་རིག་འཛིན་དྷ་ན་སཾ་སྐྲྀ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཕྲིན་ལས་རིག་འཛིན་པྲ་བྷ་ཧསྟཱི་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔
ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཀུན་འདུས་རིག་འཛིན་བི་མ་མི་ཏྲ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ གཉིས་མེད་རིག་འཛིན་རོམྦུ་གུ་ཧྱ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔
ལས་ཀྱི་རང་བཞིན་ཤཱནྟིཾ་གརྦྷ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ གསང་བ་རིགས་ལྔའི་ཌཱཀྐི་རྣམ་བརྒྱད་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ དགོངས་བརྡ་བརྒྱུད་ཀྱི་སློབ་དཔོན་ཆེན་པོ་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔
ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ སྙན་བརྒྱུད་རིག་འཛིན་དབང་གི་སློབ་དཔོན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ མན་ངག་ལུང་དང་ཤེས་རབ་སློབ་དཔོན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔
ཉམས་ཆག་བསྐང་དང་རྩ་བའི་སློབ་དཔོན་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ མདོ་སྔགས་རྒྱ་མཚོའི་སློབ་དཔོན་ཐམས་ཅད་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ ཁྱད་པར་དྭགས་པོ་འབྲི་སྟག་ཀར་འབྲུག་དང་༔ ལུང་ཟིན་སྐྱེས་ཆེན་བླ་མ་ཐམས་ཅད་ལ༔
རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ བདེ་ཆེན་གསང་བའི་རིག་མ་བཅུ་དྲུག་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ སྒོ་སྐྱོང་ཡབ་ཡུམ་གིང་ཆེན་འཁོར་བཅས་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔
ཨོྃ་ཨཱཿཧཱུྃ༔ ཆོས་སྐྱོང་དམ་ཅན་གཏེར་སྲུང་ཐམས་ཅད་ལ༔ རྣམ་དག་བདུད་རྩི་མཆོག་གི་མཉེས་མཆོད་འབུལ༔ ཐུགས་རྗེས་བརྩེར་དགོངས་དབང་དང་དངོས་གྲུབ་སྩོལ༔ ཨོྃ་ཨཱཿཧཱུྃ༔ འབྲུ་གསུམ་ས་བོན་བདུད་རྩིའི་ངོ་བོ་ཉིད༔ ཡེ་ཤེས་ལྔ་ཡི་འོད་ཟེར་རྣམ་པ་རུ༔ གནས་གསུམ་ཐིམ་པས་དབང་བཞི་ཡོངས་སུ་རྫོགས༔ མཆོག་ཐུན་དངོས་གྲུབ་དམ་པ་དེར་ཐོབ་གྱུར༔ ཨོྃ་ཨཱཿཧཱུྃ༔
ཨོྃ་ཀཱ་ཡ་སིདྡྷི༔ ཝཱཀྐ་སིདྡྷི༔ ཙིཏྟ་སིདྡྷི༔ ཨ་བྷི་ཥིཉྩ་ཧཱུྃ༔ ཞེས་བདུད་རྩིས་གནས་གསུམ་དུ་ཐིག་ལེ་བྱ་ཞིང་ལྕེ་རུ་མྱོང་༔ མཆོག་ཐུན་མོང་གི་དངོས་གྲུབ་ཐམས་ཅད་བདེ་བླག་ཉིད་དུ་ཐོབ་པར་བསམ༔ བཅུ་བཞི་པ་དེ་ཁོ་ན་ཉིད་ཀྱི་བསྟོད་པ་བྱ་བ་ནི༔ ཧཱུྃ༔ ཆོས་དབྱིངས་ངོ་བོ་སྒྱུ་མའི་ཆོ་འཕྲུལ་ལས༔ མ་འགགས་ཡེ་ཤེས་སྙིང་པོའི་རང་རྩལ་ཉིད༔
གདོད་མའི་ཀློང་ནས་འཇའ་ལྟར་ཤར་བའི་སྐུ༔ ཨིནྜ་ནཱི་ལའི་མདངས་བཟང་རབ་རྒྱས་པ༔ ཐུགས་རྗེའི་རང་རྩལ་མི་གཡོ་དཔལ་འབར་བ༔ མཉམ་བཞག་རྡོ་རྗེ་སྐྱིལ་ཀྲུང་རྫོགས་སངས་རྒྱས༔ གསང་བའི་དབང་ཕྱུག་བདེ་སྟོང་དགྱེས་མཛད་འཁྲིལ༔ ཟུང་འཇུག་སྣང་མཐའ་མགོན་པོ་འོད་མི་འགྱུར༔ ཀུན་བཟང་ཆོས་ཀྱི་སྐུ་ལ་ཕྱག་འཚལ་བསྟོད༔ ཧཱུྃ༔ དབྱིངས་རིག་མཁའ་ལ་དྲྭ་བའི་ཀློང་ཆེན་ཤར༔ མ་འགགས་ཟང་ཐལ་ལོངས་སྤྱོད་རྫོགས་པའི་སྐུ༔
ཆུ་ཤེལ་མདངས་ལྡན་ཐབས་ཤེས་རྡོར་དྲིལ་བསྣོལ༔ ཞབས་གཉིས་སྐྱིལ་ཀྲུང་སྙེམས་མ་ཟུང་འཇུག་འཁྲིལ༔ རྡོར་སེམས་ལོངས་སྤྱོད་རྫོགས་ལ་ཕྱག་འཚལ་བསྟོད༔ ཧཱུྃ༔ རྣལ་འབྱོར་དཀར་འཛུམ་ཞི་བའི་རིག་འཛིན་ནི༔ རུ་བྱའི་མདངས་ལྡན་ཧེ་རུ་ཀ་པའི་ཆས༔ བདེ་སྟོང་གསང་བའི་ཡུམ་ཆེན་སྐུ་ལ་འཁྲིལ༔ ས་ལ་གནས་པའི་རིག་འཛིན་ལ་ཕྱག་འཚལ༔ ཧཱུྃ༔ རྣལ་འབྱོར་སེར་པོ་རྒྱས་པའི་རིག་འཛིན་ནི༔
སྭ་ནའི་མདངས་ལྡན་ཧེ་རུ་ཀ་པའི་ཆས༔ བདེ་སྟོང་གསང་བའི་ཡུམ་ཆེན་སྐུ་ལ་འཁྲིལ༔ ཚེ་དབང་རིག་འཛིན་སྐུ་ལ་ཕྱག་འཚལ་བསྟོད༔ ཧཱུྃ༔ རྣལ་འབྱོར་དམར་གསལ་དབང་གི་རིག་འཛིན་ནི༔ གྲུས་མའི་མདངས་ལྡན་ཧེ་རུ་ཀ་པའི་ཆས༔ བདེ་སྟོང་གསང་བའི་ཡུམ་ཆེན་སྐུ་ལ་འཁྲིལ༔ ཕྱག་རྒྱ་རིག་འཛིན་སྐུ་ལ་ཕྱག་འཚལ་བསྟོད༔ ཧཱུྃ༔ རྣལ་འབྱོར་དམར་ལྗང་དྲག་པོའི་རིག་འཛིན་ནི༔
མར་གད་མདངས་ལྡན་ཧེ་རུ་ཀ་པའི་ཆས༔ བདེ་སྟོང་གསང་བའི་ཡུམ་ཆེན་སྐུ་ལ་འཁྲིལ༔ ལྷུན་གྲུབ་རིག་འཛིན་སྐུ་ལ་ཕྱག་འཚལ་བསྟོད༔ ཧཱུྃ༔ ཀ་དག་དབྱིངས་ལ་རྒྱུད་སྡེའི་དཀྱིལ་འཁོར་རྒྱས༔ ཟབ་ཞི་སྤྲོས་བྲལ་འདུས་མ་བྱས་པ་ཡི༔ བཻཌཱུརྻ་ཡི་མདངས་ལྡན་སྤྲུལ་པའི་སྐུ༔ རྡོ་རྗེ་དྲིལ་བུ་ཧཱུྃ་མཛད་དཀུར་བརྟེན་ནས༔ སྐྱིལ་ཀྲུང་བདེ་སྟོང་ལས་ཀྱི་ཡུམ་ཆེན་འཁྱུད༔ དགའ་རབ་སྤྲུལ་པའི་སྐུ་ལ་ཕྱག་འཚལ་བསྟོད༔
ཧཱུྃ༔ ཡེ་ཤེས་རོལ་པའི་ངོ་བོ་ལྷུན་གྲུབ་ལ༔ ནམ་མཁའི་མཐའ་ཡས་ཐུགས་རྗེས་དཔག་དཀའི་གཏེར༔ ལེགས་པར་འབྱིན་མཛད་པདྨ་རཱ་གའི་མདངས༔ རྡོ་རྗེ་ཐོད་པ་སྣང་སྟོང་ཕྱག་རྒྱ་ལྡན༔ རོལ་སྟབས་དགའ་བཞིས་རྣལ་འབྱོར་དམར་མོར་འཁྲིལ༔ ཤྲཱི་སིངྷའི་སྐུ་ལ་ཕྱག་འཚལ་བསྟོད༔ ཧཱུྃ༔ ཐུགས་རྗེའི་ཉི་འོད་ཕྱོགས་བཅུར་རབ་འཁྱིལ་བ༔ བསྟན་གཉིས་གཙོ་བོ་བླ་མེད་ཟབ་རྒྱའི་མཛོད༔
ཐབས་ཤེས་མདངས་ལྡན་དབང་གི་ལོངས་སྤྱོད་རྫོགས༔ སྣང་སྲིད་ཟིལ་གནོན་རྒྱལ་པོ་རོལ་སྟབས་ཅན༔ རྡོ་རྗེ་ཁ་ཊྭཱཾ་བྷནྡྷ་ཚེ་བུམ་བསྣམས༔ མཚུངས་མེད་འགྲོ་མགོན་པད་འབྱུང་རྗེ་ལ་བསྟོད༔ ཧཱུྃ༔ དབང་གི་མདངས་ལྡན་མཛེས་བྱེད་ལྷ་ཡི་ལྕམ༔ ཤེལ་དཀར་འོད་འཁྱུག་འཇོ་སྒེག་མཚོ་རྒྱལ་མ༔ ནཱི་ལམ་ཟེར་འགྱེད་ཀཱ་ལ་སིདྡྷི་མ༔ ས་སྙིང་ཨུཏྤལ་བཞད་པའི་ཤཱཀྱ་དྷེ༔ མར་གད་གཟི་མདངས་བཀྲ་ཤིས་ཁྱེའུ་འདྲེན་མ༔
མདའ་དར་ཚེ་འཛིན་ཕྱེད་སྐྱིལ་དགའ་བཞིའི་མདངས༔ ཡིད་འཕྲོག་གསང་ཡེ་རིག་མ་ལྔ་ལ་བསྟོད༔ ཧཱུྃ༔ ཤར་ཕྱོགས་བསིལ་བ་ཚལ་གྱི་གནས་མཆོག་ཏུ༔ ཡང་དག་སྙིང་པོའི་བཀའ་བབ་དངོས་གྲུབ་བརྙེས༔ ཀློང་ཆེན་ནམ་མཁའི་རྣལ་འབྱོར་ཧེ་རུ་ཀཿ སློབ་དཔོན་ཧཱུྃ་ཆེན་ཀ་རར་ཕྱག་འཚལ་བསྟོད༔ ཧཱུྃ༔ ལྷོ་ཕྱོགས་སྐུ་ལ་རྫོགས་པའི་གནས་མཆོག་ཏུ༔ འཇམ་དཔལ་གཤིན་རྗེའི་བཀའ་བབ་དངོས་གྲུབ་བརྙེས༔
གར་དགུས་ས་བཅུ་གནོན་མཛད་ཧེ་རུ་ཀཿ སློབ་དཔོན་འཇམ་དཔལ་བཤེས་གཉེན་ཕྱག་འཚལ་བསྟོད༔ ཧཱུྃ༔ ནུབ་ཕྱོགས་ལངྐ་བརྩེགས་པའི་གནས་མཆོག་ཏུ༔ པདྨ་གསུང་གི་བཀའ་བབ་དངོས་གྲུབ་བརྙེས༔ ཚངས་དབྱངས་དྲུག་ཅུ་འབྲུག་སྒྲ་ཧེ་རུ་ཀཿ སློབ་དཔོན་ཀླུ་སྒྲུབ་སྐུ་ལ་ཕྱག་འཚལ་བསྟོད༔ ཧཱུྃ༔ བྱང་ཕྱོགས་པདྨ་བརྩེགས་པའི་གནས་མཆོག་ཏུ༔ ཕྲིན་ལས་ཕུར་པའི་བཀའ་བབ་དངོས་གྲུབ་བརྙེས༔
དགྱེས་པས་སྟོབས་བཅུའི་རྩལ་འབྱིན་ཧེ་རུ་ཀཿ སློབ་དཔོན་པྲ་བྷ་ཧསྟཱིར་ཕྱག་འཚལ་བསྟོད༔ ཧཱུྃ༔ ཤར་ལྷོ་ལྷུན་གྲུབ་གཏེར་གྱི་གནས་མཆོག་ཏུ༔ ཡོན་ཏན་བདུད་རྩིའི་བཀའ་བབ་དངོས་གྲུབ་བརྙེས༔ སྒེག་པས་སྲིད་རྩེ་གཡོ་བའྀ་ཧེ་རུ་ཀཿ བི་མ་མི་ཏྲའི་སྐུ་ལ་ཕྱག་འཚལ་བསྟོད༔ ཧཱུྃ༔ ལྷོ་ནུབ་གསང་ཆེན་རོལ་པའི་གནས་མཆོག་ཏུ༔ རྦོད་གཏོང་མ་མོའི་བཀའ་བབ་དངོས་གྲུབ་བརྙེས༔
སྣང་སྲིད་དབང་སྡུད་དཔལ་འབར་ཧེ་རུ་ཀཿ སློབ་དཔོན་དྷ་ན་སཾ་སྐྲྀར་ཕྱག་འཚལ་བསྟོད༔ ཧཱུྃ༔ ནུབ་བྱང་ཧེ་ཆེན་བརྡལ་བའི་གནས་མཆོག་ཏུ༔ འཇིག་རྟེན་མཆོད་བསྟོད་བཀའ་བབ་དངོས་གྲུབ་བརྙེས༔ དྲག་སྔགས་སྤུ་གྲིའི་རྩལ་འབྱིན་ཧེ་རུ་ཀཿ སློབ་དཔོན་རོམྦུ་གུ་ཧྱར་ཕྱག་འཚལ་བསྟོད༔ ཧཱུྃ༔ བྱང་ཤར་འཇིག་རྟེན་བརྩེགས་པའི་གནས་མཆོག་ཏུ༔ དྲག་སྔགས་དམོད་པའི་བཀའ་བབ་དངོས་གྲུབ་བརྙེས༔
བསད་པའི་ལས་ཀུན་གདེང་མཆོག་ཧེ་རུ་ཀཿ ཤཱནྟིཾ་གརྦྷའི་སྐུ་ལ་ཕྱག་འཚལ་བསྟོད༔ ཧཱུྃ༔ བདེ་ཆེན་རིགས་ཀྱི་རྣལ་འབྱོར་དབང་ཕྱུག་མ༔ དགའ་བཞིའི་འཁོར་ལོ་རྒྱས་འདེབས་འཁྲུལ་འཁོར་བསྒྱུར༔ མཐོང་ན་མི་བཟོད་བརྡ་འབྱིན་རྩ་འཇིབ་མ༔ ལང་ཚོ་ཀུན་གྱི་ཆ་ཤས་རབ་རྫོགས་པའི༔ གསང་བའི་མ་སྲིང་རིག་མ་བརྒྱད་ལ་བསྟོད༔ ཧཱུྃ༔ ཚོགས་དྲུག་དགྱེས་བྱེད་དབང་པོའི་བཅུད་གཡོ་མ༔
རིག་མ་མཆོག་དགའི་འཁྲུལ་འཁོར་རྒྱས་པ་ཡི༔ མཉེན་ལྕུག་མཛེས་ལྡན་གར་མོ་ཡིད་འཛིན་གཟུགས༔ སྣ་ཚོགས་མཆོད་པས་ཟག་མེད་བདེ་སྟོང་བསྐྱེད༔ གསང་བའི་རིག་མ་བཅུ་དྲུག་ཕྱག་འཚལ་བསྟོད༔ ཧཱུྃ༔ ཚད་མེད་རྣམ་བཞིའི་འགྲོ་དོན་མཐར་ཕྱིན་པ༔ དགྱེས་པའི་གར་ལྡན་སྒེག་པའི་ཆ་ལུགས་རྫོགས༔ རང་རྟགས་ཕྱག་མཚན་ལས་བཞི་སོ་སོར་སྒྲུབ༔ བདེ་སྟོང་དགའ་བའི་དབྱངས་ཅན་ཟུང་འཇུག་འཁྲིལ༔ སྒོ་སྐྱོང་རིགས་བཞིའི་ཚོགས་ལ་ཕྱག་འཚལ་བསྟོད༔
ཧཱུྃ༔ གཞན་ཡང་ཡེ་ཤེས་དང་ནི་ལས་གྲུབ་པའི༔ ཞིང་སྐྱོང་ལངྐ་དབང་ཕྱུག་གནས་ཉུལ་སོགས༔ བཀའ་ཡི་དམ་ཅན་སྲུང་མ་གཏེར་གྱི་བདག༔ ཕྱི་ནང་དཀྱིལ་འཁོར་སྐྱོང་ལ་བདག་བསྟོད་དོ༔ ཧཱུྃ༔ དེ་ལྟར་རབ་གུས་གདུང་བའི་ཚངས་དབྱངས་ཀྱིས༔ མི་ཤིགས་བློ་ཡིས་སྒྱུ་མ་ལྟར་བསྟོད་ནས༔ ལྷུན་གྲུབ་སྐུ་ལྔའི་རིག་འཛིན་དཀྱིལ་འཁོར་གྱི༔ ཚོམ་བུ་འདུས་པའི་ལྷ་ཚོགས་འཁོར་བཅས་རྣམས༔
བྱམས་གདུང་མ་བུར་བརྩེ་བའི་ཐུགས་བཞིན་དུ༔ སྒྲུབ་པའི་རིག་འཛིན་མོས་གུས་བདག་ཅག་ལ༔ ཞལ་འཛུམ་ལྟ་བས་ཆོག་མི་ཤེས་པ་ཡི༔ དགྱེས་པའི་མདངས་བཟང་དངོས་འདིར་བསྟན་ནས་སུ༔ སྐུ་གསུང་ཐུགས་ཀྱི་དབང་བསྐུར་བྱིན་གྱིས་རློབས༔ ཐུགས་རྗེ་མངའ་བ་ཉིད་ལྟར་བདག་གྱུར་ནས༔ དོན་གཉིས་བླ་མེད་འབྲས་བུ་ཐོབ་གྱུར་ཅིག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མ་ཡ་སིདྡྷི་ཕ་ལ་ཧཱུྃ་ཨཱཿ རིག་འཛིན་སྤྱི་འདུས་ཀྱི་སྔགས་ནི༔
ཨོྃ་གུ་རུ་བྷི་དྷྭ་དྷཱ་ར་ཌཱཀྐི་ཧ་རི་ནི་ས་པ་ཤཾ་སརྦ་སིདྡྷི་ཧཱུྃ༔ རིག་འཛིན་ཚེ་སྒྲུབ་ཀྱི་སྔགས་ནི༔ ཨོྃ་སརྦ་ཛྙཱ་ན་བཛྲ་གུ་རུ་ཨཱ་ཡུར་ཌཱཀྐི་ནཱི་སིདྡྷི་ཧཱུྃ༔ ཞེས་པའི་སྔགས་འདི་ཁྲི་འབུམ་བཟླས་པ་ཡིས༔ བླ་མེད་རིག་འཛིན་མཆོག་གི་སྲས་གྱུར་ནས༔ སྐྱེ་བ་ཀུན་ཏུ་རྒྱལ་བས་རྗེས་བཟུང་འགྱུར༔ དེ་བས་རིག་འཛིན་བསྒྲུབ་པ་འདི་ཉིད་ཟབ༔ བྱིན་རླབས་རྒྱ་མཚོའི་གཏེར་འབྱུང་བླ་མ་ལ༔ གདུང་བས་གསོལ་འདེབས་འབད་པ་འདི་ཉིད་གཅེས༔ སྐལ་ལྡན་ལས་འཕྲོ་ཅན་གྱིས་ཉམས་སུ་ལོངས༔
སོ་སོར་ལྷ་ཚོགས་སྒོས་སུ་བསྒྲུབ་མོས་ན༔ བདག་བསྐྱེད་མཇུག་གི་སྔགས་རྣམས་བཟླས་པས་ཆོག༔ ཆེད་དུ་སྤྲོས་བཅས་མཆོད་པ་མེད་ན་ཡང་༔ རྒྱུན་ཁྱེར་ལས་བྱང་ཆག་མེད་གཏོང་དུ་རུང་༔ ཁྱད་པར་ལས་བྱང་བསྒྲུབ་པ་འདི་ཉིད་ནི༔ བླ་མ་མཉེས་པའི་མཆོད་པ་ཁོ་ན་སྟེ༔ འདི་ཕྱི་ཀུན་ཏུ་འདི་ཉིད་ཕན་ཡོན་ཆེ༔ ལྷག་པར་གཞན་དོན་གཤིན་ཆོག་ལ་སོགས་པ༔ བླ་མ་མཆོད་པ་འདི་ཉིད་ཤིན་ཏུ་ཟབ༔ སྤྱིར་ཡང་བསྒྲུབ་པ་མཐའ་དག་སྔོན་འགྲོ་ལ༔
རིག་འཛིན་བླ་མའི་ལས་བྱང་འདི་ཐོན་ན༔ བསྙེན་སྒྲུབ་ཉུང་ཡང་ཆོས་སྐྱོང་བྲན་བཞིན་འཁོར༔ འདི་ཕྱི་བླ་མ་སངས་རྒྱས་ཀུན་འདུས་ལ༔ བཀའ་བསྟན་སྐྱོང་བ་ཞལ་བཞེས་ཐ་ཚིག་བཞིན༔ དེ་ཕྱིར་བླ་མའི་བསྒྲུབ་པ་ཁོ་ན་གཙོ༔ ཡང་གསང་འདི་ནི་རྡོ་རྗེ་ཐེག་ཆེན་གྱི༔ བླ་མ་རིག་འཛིན་ཀུན་འདུས་ཡིན་ལགས་པས༔ བཅུད་ཀྱི་ཡང་སྙིང་འདི་ཉིད་ཟབ་པའོ༔ ས་མ་ཡ༔ བླ་མ་རིག་འཛིན་ཐུན་གཏོར༔
ཧཱུྃ༔ རིག་འཛིན་རོལ་པའི་དཀྱིལ་འཁོར་ཆེན་པོ་ནས༔ ཡོན་ཏན་ལྷ་ཚོགས་ཕྱི་ནང་བཀའ་སྡོད་རྣམས༔ དབྱིངས་ནས་སྐུར་བཞེངས་ཐོགས་མེད་གནས་འདིར་གཤེགས༔ དུག་ལྔ་དུག་གསུམ་བསྒྲལ་བའི་ཤ་ཁྲག་འབུལ༔ དཀྱིལ་འཁོར་ཟབ་མོའི་ཆོ་གའི་ཡན་ལག་དང་༔ སྒྲ་ཆད་ཟུར་ཉམས་མ་ཚང་མཐོལ་ལོ་བཤགས༔ བླ་མེད་མཆོག་གི་དངོས་གྲུབ་བདག་ལ་སྩོལ༔ ཨོྃ་སརྦ་པཉྩ་བྷ་ལིངྟ་མ་ཧཱ་རཀྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ དེ་ནས་ཚོགས་མཆོད་བྱ་བའི་རིམ་པ་ནི༔
ཀུན་ཚང་ཕུན་སུམ་ཚོགས་པའི་མཆོད་རྫས་བཤམ༔ མཛེས་པའི་རིག་མ་བཅུ་དྲུག་རྒྱན་གྱིས་སྤྲས༔ ཌཱ་དྲིལ་ཐོགས་སམ་རང་རང་ཕྱག་མཚན་འཛིན༔ ཚོགས་གཞི་དལ་གྱི་མཐའ་ཀུན་བསྐོར་ཞིང་འཆམ༔ སྐབས་སུ་བྱིན་འབེབས་ལ་སོགས་རྒྱས་པར་བྱ༔ དབྱངས་སྙན་གདངས་དང་རོལ་མོ་སྣ་ཚོགས་བཏང་༔ མཐུན་རྫས་བྱེ་བྲག་སྤྱན་གཟིགས་དུ་མ་བསྣམས༔ བག་དྲོ་ལྷུན་ཆགས་ངང་ནས་འདི་སྐད་དོ༔ ཧཱུྃ༔ ཆོས་སྐུ་སྒྱུ་མ་ལྟ་བུའི་ཏིང་འཛིན་ལས༔
མ་གཡོས་ཁྱབ་བརྡལ་རོལ་པའི་ཆོ་འཕྲུལ་ཤར༔ ཀུན་ནས་རོ་གཅིག་སྤང་བླང་བྲལ་བའི་ཕྱིར༔ དེ་དོན་ལྟ་བའི་གཤིས་ལུགས་ཅི་བཞིན་སྤེལ༔ ཨོྃ་བཛྲ་དྷརྨ་གུ་ཡ་ཛྙཱ་ན་པཉྩ་ཀ་ཧཱུྃ༔ གཉིས་པ་ཚོགས་སྦྱང་བ་ནི༔ ཧཱུྃ༔ དུག་གསུམ་བག་ཆགས་བསྲེགས་གཏོར་སྦྱང་བའི་ཕྱིར༔ དག་བྱེད་ཡིག་འབྲུ་རྃ་ཡྃ་ཁྃ་གསུམ་འཕྲོས༔ ཚོགས་ལ་ཕོག་པས་དངོས་འཛིན་རྣམ་རྟོག་སྦྱངས༔ གཙང་བཙོག་སྨེ་བར་འཛིན་པ་གདོད་ནས་དག༔
རྃ་ཡྃ་ཁྃ༔ ལན་གསུམ་གྱིས༔ གསུམ་པ་བྱིན་གྱིས་བརླབ་པ་ནི༔ ཧཱུྃ༔ བདག་ཉིད་རིགས་འདུས་རྒྱལ་བའི་ཐུགས་ཀ་ནས༔ སྐུ་གསུམ་ཡེ་ཤེས་ལྔ་ཡི་ས་བོན་འཕྲོས༔ ཏིང་འཛིན་ལོངས་སྤྱོད་ཚོགས་ལ་ཕོག་པ་ཡིས༔ ཡེ་ནས་རྨད་བྱུང་རྫས་མཆོག་བདུད་རྩི་གསལ༔ ཨོྃ་ཨཱཿཧཱུྃ་ག་ཎ་ཙཀྲ་སརྦ་ཛྙཱ་ན་ཨ་མྲྀ་ཏ་དྷརྨ་ཀོ྅་ཧཾ༔ བཞི་པ་སྤྱན་འདྲེན་པ་ནི༔
ཧཱུྃ༔ ཀ་དག་འོག་མིན་ལྷུན་རྫོགས་ཕོ་བྲང་ནས༔ ཀུན་བཟང་ཐོག་མའི་མགོན་པོ་འོད་མི་འགྱུར༔ རིགས་ལྔ་བདེ་གཤེགས་རྒྱལ་བའི་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ༔ དབྱིངས་རིག་གཉུག་མ་ལྷན་སྐྱེས་ཕོ་བྲང་ནས༔ ཁྱབ་བརྡལ་ལོངས་སྐུའི་སྟོན་པ་རྡོ་རྗེ་སེམས༔ ཞི་ཁྲོ་རབ་འབྱམས་རྩ་ཆེན་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔
རང་སྣང་གནས་ཡུལ་དག་པའི་ཕོ་བྲང་ནས༔ ཡེ་ཤེས་རང་བྱུང་རིག་འཛིན་ཡབ་ཡུམ་བརྒྱད༔ གནས་གཞིར་ཁྱབ་པའི་དཔའ་བོ་མཁའ་འགྲོ་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ རྒྱུད་ལུང་ཉི་འོད་རྒྱ་མཚོའི་ཕོ་བྲང་ནས༔ ཀློང་ཆེན་དབང་ཕྱུག་དགའ་རབ་རྡོ་རྗེའི་ཐུགས༔ དགོངས་པ་རྒྱུད་སྡེ་རྒྱ་མཚོའི་ལྷ་ཚོགས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཟབ་ཡངས་ནམ་མཁའ་མཁྱེན་བརྩེའི་ཕོ་བྲང་ནས༔ ལྷུན་གྲུབ་ཡོན་ཏན་རྒྱ་མཚོ་ཤྲཱི་སིང་༔
མན་ངག་ལུང་འཛིན་གྲུབ་ཐོབ་བརྡ་བརྒྱུད་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཞིང་ཁམས་མཆོག་གྱུར་དཔལ་རིའི་ཕོ་བྲང་ནས༔ བསྟན་གཉིས་གཙོ་བོ་འགྲོ་མགོན་པདྨ་འབྱུང་༔ སྙན་བརྒྱུད་གྲུབ་ཐོབ་རིག་འཛིན་ཚོགས་བཅས་རྣམས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ སྐུ་ལྔ་འཁོར་བཅས་གསང་བའི་ལས་འཛིན་མ༔ ཕྱག་རྒྱ་ཡེ་ཤེས་སྤེལ་བའི་རིག་མ་ལྔ༔ དམ་ཚིག་འདུ་འབྲལ་མེད་པའི་མ་སྲིང་ཚོགས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔
བཀའ་བབ་རྒྱུད་ལུང་ཟབ་མོའི་ཕོ་བྲང་ནས༔ དོན་གཉིས་བདེན་ཚིག་གྲུབ་པའི་རིག་འཛིན་བརྒྱད༔ གར་མོ་འཁོར་ལོ་རྒྱས་འདེབས་སྡེ་ཚོགས་བཅས༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཟག་མེད་བདེ་ཆེན་ལས་སྐྱོང་ཕོ་བྲང་ནས༔ མཆོད་སྤྲིན་ལྷ་མོ་བཅུ་དྲུག་གར་གྱིས་ཕྱུག༔ སྒོ་སྐྱོང་ལ་སོགས་དཀྱིལ་འཁོར་ཡོངས་རྫོགས་ལྷ༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ༔ ཆོས་སྐུའི་ལྷ་ཚོགས་སྐྱེ་མེད་མདངས་དང་ལྡན༔
ལོངས་སྐུའི་ལྷ་ཚོགས་གཟི་བྱིན་ཏ་ལ་ལ༔ སྤྲུལ་སྐུའི་ལྷ་ཚོགས་ཐུགས་རྗེ་ཤ་ར་ར༔ རིག་འཛིན་ལྷ་ཚོགས་བཀྲག་མདངས་ཀྱི་ལི་ལི༔ མ་སྲིང་རྒྱ་མཚོས་གླུ་ལེན་ཀྱུ་རུ་རུ༔ གིང་ཆེན་དཔའ་བོས་བྲོ་རྡུང་ཁྲབས་སེ་ཁྲབ༔ ཆོས་སྐྱོང་སྲུང་མ་བྲན་ལྟར་ཀྱི་ལི་ལི༔ མཆོད་རྫས་རྒྱ་མཚོའི་བཅུད་མཆོག་མེ་རེ་རེ༔ དཀྱིལ་འཁོར་གནས་ཁང་བག་དྲོ་ཆི་ལི་ལི༔ འདིར་འཚོགས་ཕོ་མོ་དགའ་བྲོ་ཡ་ལ་ལ༔ གནས་འདིར་བྱིན་ཆེན་ཕོབ་ལ་དབང་ཆེན་བསྐུར༔
མཆོག་དང་ཐུན་མོང་དངོས་གྲུབ་སྩལ་དུ་གསོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་བཛྲ་ས་མཱ་ཡ་ཛ་ཛཿ ལྔ་པ་ཚོགས་ཕུད་འབུལ་བ་ནི༔ ཧཱུྃ༔ བླ་མ་རྒྱལ་བ་རྒྱ་མཚོའི་དཀྱིལ་འཁོར་དང་༔ རིག་འཛིན་ཀུན་འདུས་གསང་བའི་ལྷ་ཚོགས་ལ༔ མཉེས་པའི་བདེ་ཆེན་མཆོད་པ་འབུལ་བ་ནི༔ གཟུགས་མཛེས་གར་མོ་ཤེས་རབ་ལང་ཚོ་ཅན༔ ལྷ་ཡི་ཁྱེའུ་ཡིད་དགར་འཚོགས་འདྲ་བ༔ ཀ་ལ་པིངྐ་དྲི་ཟའི་དབྱངས་རིང་ལེན༔
ལྟ་ན་ཡིད་སྡུག་ཆོག་ཤེས་མི་ལོང་ཞིང་༔ གཟི་འོད་མདངས་ལྡན་སྒྲོན་མར་བསྣུན་འདྲའི་དབྱིབས༔ གཟུང་འཛིན་ཟིན་བུར་མཐོང་དབང་མི་སྐྱེ་བའི༔ རྟ་ཆེན་འབུམ་ཕྲག་དབང་འཁྱུད་ལེགས་འཛིན་ལ༔ འདོད་འབྱུང་ལ་སོགས་ཐབས་ཤེས་གཞོང་ཐོགས་ནས༔ རོ་བརྒྱ་སྲེད་པའི་ཞེན་བཅོམ་རྨད་བྱུང་སྤུངས༔ རིག་པའི་གྲུ་འཛིན་ཁྱོན་ལྟར་མཐོ་བའི་ཚོགས༔ ཀུན་ཚང་དབང་པོ་དགྱེས་པ་སྐྱེད་བྱེད་ལ༔ མི་བཟད་སྣ་ཚོགས་དགྱེས་གར་བསྒྱུར་ཏེ་འབུལ༔ དཔག་མེད་བློས་བླངས་འབུལ་དེས་མཉེས་པའི་མོད༔
ཡིད་ལ་དགའ་བཞི་དོན་གཉིས་མཆོག་གསུམ་སྩོལ༔ ཨོྃ་ཨཱཿཧཱུྃ༔ གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་ཁཱ་ཧི༔ དྲུག་པ་ཚོགས་བསྐང་བ་ནི༔ ཧཱུྃ༔ རྟེན་རྫས་སྒྲུབ་རྫས་མཆོད་རྫས་བསྐང་བའི་རྫས༔ ཀུན་ནས་མ་ཚང་མེད་པའི་མཐུན་རྫས་འདིས༔ ཆོས་སྐུ་ཀུན་བཟང་ཡབ་ཡུམ་ཐུགས་དམ་བསྐང་༔ ལོངས་སྐུ་རྡོར་སེམས་ཡབ་ཡུམ་ཐུགས་དམ་བསྐང་༔ སྤྲུལ་སྐུ་རིག་འཛིན་སྡེ་བཞིའི་ཐུགས་དམ་བསྐང་༔
དགོངས་བརྒྱུད་དགའ་རབ་རྡོ་རྗེའི་ཐུགས་དམ་བསྐང་༔ བརྡ་བརྒྱུད་ཤྲཱི་སིངྷའི་ཐུགས་དམ་བསྐང་༔ སྙན་བརྒྱུད་མ་ཧཱ་གུ་རུའི་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ མཆོག་གི་རིག་འཛིན་རྣམ་བརྒྱད་ཐུགས་དམ་བསྐང་༔ རིག་མ་གསང་ཡེའི་ཚོགས་ཀྱི་ཐུགས་དམ་བསྐང་༔ སྒོ་སྐྱོང་དཔའ་བོ་ཡབ་ཡུམ་ཐུགས་དམ་བསྐང་༔ ཡོངས་རྫོགས་དཀྱིལ་འཁོར་ལྷ་ཚོགས་ཐུགས་དམ་བསྐང་༔ བསྐངས་གྱུར་དབང་དང་དངོས་གྲུབ་སྩལ་དུ་གསོལ༔ བརྒྱད་པ་བསྒྲལ་བ་ནི༔
ཧཱུྃ༔ རྩ་བརྒྱུད་བླ་མ་རིག་འཛིན་མཆོག་གསུམ་འདུས༔ རྒྱལ་བ་བརྒྱུད་བཅས་ཆོས་སྲུང་བདེན་པའི་མཐུས༔ བདག་གིས་དགེ་བཅུ་སྒྲུབ་ལ་འཚེ་བ་རྣམས༔ ཚོགས་ཀྱི་ཐ་མ་གཟུགས་ལིང་འདི་ལ་ཁུག༔ ཨོྃ་བཛྲ་ཀྲོ་ཏ་ཛྭ་ལ་སརྦ་ཧཱུྃ༔ གནོད་བྱེད་བགེགས་ཚོགས་ཨ་ཀརྵ་ཡ་ཛཿ དགུ་པ་ཕུར་སྐོར་བྱ་བ་ནི༔ ཧཱུྃ༔ དཔལ་ཆེན་སྨོད་པའི་ལས་བྱེད་ཀཱི་ལ་ཡའི༔
སྲས་མཆོག་གྱད་ཀྱི་ཕུར་བུ་འདྲིལ་ཐབས་གདེང་༔ གཟིར་ཞིང་བསྣུན་ནོ་དགྲ་བགེགས་སྲོག་རྩ་ཆོད༔ ཕྱེ་མར་གཏུབ་ཅིང་མིང་ཡང་མེད་པར་མཛོད༔ ཨོྃ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ བྱད་མ་ནྲྀ་ཏྲི་ཏྲིག་ནན་མ་རཱ་ཡ་མྱོག་ཐུམ༔ ཧ་ལ་ཧ་ལ་ལོཀྟྲི་ཡ་མ་རཾ་ཧར་ལིང་ཤག་བཾ་བྷྱོཿ མཱ་ར་ཡ་ནན༔ བཅུ་པ་གཏུབས་ནས་ཞལ་དུ་བསྟབ་པ་ནི༔ ཧཱུྃ༔ བླ་མ་རིག་འཛིན་འདུས་པའི་ལྷ་ཚོགས་རྣམས༔
དུག་ལྔ་གཞོམ་ཕྱིར་སྐྱེ་མེད་དགྱེས་ཞལ་ཕྱེས༔ མཚན་འཛིན་ཉོན་མོངས་རུ་ཏྲ་བསྒྲལ་བ་ཡི༔ ཤ་ཁྲག་འབུལ་ལོ་ལྷག་མེད་བཞེས་སུ་གསོལ༔ ཨོྃ་ཨཱ་ཧཱུྃ༔ གུ་རུ་དྷེ་ཝ་ཌཱཀྐི་ནཱི་ས་མ་ཡ་དགྲ་བགེགས་ཀྱི་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཁ་ཁ་ཁཱ་ཧི༔ བཅུ་གཅིག་པ་ལྷག་མ་གཏོང་བ་ནི༔ ཧཱུྃ༔ རྒྱལ་བའི་སྤྱན་སྔར་ཁས་བླངས་དྲེགས་པའི་ཚོགས༔ དབང་ཕྱུག་མ་མོ་གིང་དང་ཞིང་སྐྱོང་དང་༔ ལས་ཀྱི་མཐའ་སྡུད་གནས་ཉུལ་ཤུགས་འགྲོ་མ༔
སྲིན་མོ་ཤ་ཟ་མཚན་མོ་དུར་ཁྲོད་དུ༔ སྲོད་ཀྱི་མུན་ལ་གློག་ལྟར་ལམ་ལམ་འགྱུ༔ བག་ཚ་སྤུ་གཟེངས་སྔངས་སྐྲག་གཏོང་བའི་ཚོགས༔ དཀྱིལ་འཁོར་མཐའ་ནས་ཀེཾ་ཀེཾ་རབ་ཏུ་ཉུལ༔ ལ་ལས་གྱད་འགྲོས་ཚད་ཀྱིས་སྟོང་ཁམས་གཡེང་༔ ལ་ལས་མཚན་མོར་རབ་ཏུ་དུར་ཁྲོད་འགྲིམ༔ ལ་ལས་ཡེ་ཤེས་ལ་ལས་འཇིག་རྟེན་ཉུལ༔ ལ་ལ་རྒས་དང་ལ་ལ་གཞོན་པ་དང་༔ ལ་ལ་ནག་མོ་ཁྱོ་མེད་མཚན་མ་བསྒྲད༔ ལ་ལས་གཡང་གཞི་གྱོན་ཅིང་ཁྲམ་བམ་ཐོགས༔
ལ་ལས་རྒྱུ་མ་འདྲེན་ཅིང་རཀྟ་འཐུང་༔ ལ་ལས་གློ་སྙིང་ཐོགས་ནས་རྐང་མགོ་ཕྱར༔ ལ་ལས་སྐྲ་དམར་རལ་བསིགས་ཀུ་སྒྲ་འདེབས༔ ལ་ལ་གཅེར་མོས་བྲོ་རྡུང་བཤུགས་རིང་འཐེན༔ ལ་ལས་འཇིག་རྟེན་དམ་ཉམས་བླ་ཚེ་སྡུད༔ ལ་ལས་སྒྲུབ་ལ་མེལ་ཚེ་རོགས་དན་སྒྲུབ༔ ལ་ལས་བསྟན་པའི་བྱ་ར་དབྱིངས་ནས་འདེབས༔ ལ་ལས་སྣང་སྲིད་དབང་སྡུད་འཛམ་གླིང་ཉུལ༔ ལ་ལས་མཛེས་འཕྲོག་སྐྱེ་འགྲོའི་སྣང་བ་བསླུ༔ དོན་ལ་ཐམས་ཅད་དབྱིངས་ཕྱུག་རྣམ་སྤྲུལ་ཏེ༔
སྒྱུ་མའི་སྣང་ངོར་ཆོ་འཕྲུལ་ཅིར་ཡང་སྟོན༔ དམ་ཚིག་བྱ་ར་ལས་ཀྱི་ལྷག་ཉུལ་ཚོགས༔ མཉེན་བྱེད་ཚོགས་ཀྱི་ལྷག་མ་འདི་བཞེས་ལ༔ བཀའ་བཞིན་སྒྲུབ་ལ་གསང་སྔགས་མེལ་ཚེ་རུ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་སརྦ་མ་ཏྲི་མ་དུ་པྲ་མོ་ལི་ཧ་ས་བ་ཏི་ཀྲ་ཏྲ་ཏི་ཨི་དཾ་བྷ་ལིངྟ་ཁ་ཁ་ཁཱ་ཧི༔ དང་པོ་ཐུགས་དམ་བསྐུལ་བ་ནི༔ ཧཱུྃ༔ ཡེ་ཤེས་དབྱིངས་ཀྱི་རང་བཞིན་དཀྱིལ་འཁོར་ནས༔ བླ་མ་རིག་འཛིན་རྒྱལ་བ་འདུས་པའི་ཚོགས༔
མི་མངོན་ཐུགས་རྗེའི་ཀློང་ནས་སྐུར་བཞེངས་ཤིག༔ བྱིན་རླབས་ནུས་པའི་གཟི་བྱིན་དུས་འདིར་བསྐྱེད༔ བསྒྲུབ་པའི་སྐལ་ལྡན་སྨོན་ལམ་བསྐྱེད་པ་བདག༔ བརྩེ་བས་གཟིགས་ཤིང་ནུས་པའི་ཤུགས་ཀྱང་སྟོན༔ སྟོན་ཀའི་ཟླ་རྒྱས་ཡུན་རིང་ལེགས་ཕྱེས་བཞིན༔ འཛུམ་པའི་བཞིན་མདངས་བུ་ཡི་གདོང་ལ་གཟིགས༔ ཤེས་རབ་ལྷ་མོས་དབྱངས་སྙན་སྒྲོགས་པའི་གདངས༔ ཇི་ལྟའི་གསུང་གིས་བུ་ལ་ལུང་བསྟན་སྩོལ༔ དྭངས་པའི་མཁའ་ལ་འོད་ཁྱིམ་ངང་མོ་བཞིན༔ གནས་ལུགས་སྐྱེ་མེད་ངོ་སྤྲོད་བུ་ལ་སྟོན༔
ཕྲིན་ལས་བཞི་ལྡན་དཔུང་ཚོགས་རྒྱུ་སྐར་བཀྲ༔ རྒྱས་ཤིང་མཐའ་བསྟན་ཀུན་འབྱུང་བུ་ལ་སྩོལ༔ ཧཱུྃ༔ བཞེངས་ཤིག་བཞེངས་ཤིག་ཆོས་ཀྱི་དབྱིངས་ནས་བཞེངས༔ བསྐུལ་ལོ་མཛོད་ཅིག་འགྲོ་ལ་སྙིང་རྗེས་སྐྱོང་༔ ད་ལྟ་སྙིགས་མ་ལྔ་བརྒྱའི་དུས་མཐའ་འདིར༔ ཆོས་འདོད་བདུད་དབང་རྐྱེན་གྱིས་བསྒྱུར་ལགས་པས༔ དམུ་རྒོད་སེམས་ཅན་འདུལ་བའི་དུས་ལ་བབ༔ སྡུག་བསྔལ་རྒྱ་མཚོ་སྐེམ་པའི་དུས་ལ་བབ༔ གསང་སྔགས་བསྟན་པ་སྤེལ་བའི་དུས་ལ་བབ༔
བསྟན་དགྲར་བཀའ་ཆད་འབེབས་པའི་དུས་ལ་བབ༔ སྒྲུབ་ལ་དངོས་གྲུབ་སྩོལ་བའི་དུས་ལ་བབ༔ ཧཱུྃ༔ དགོངས་ཤིག་དུས་གསུམ་སངས་རྒྱས་དབྱིངས་ནས་དགོངས༔ ཀུན་བཟང་རྡོར་སེམས་དག་པ་རིག་འཛིན་བཞི༔ དགའ་རབ་ཤྲཱི་སིང་གུ་རུ་པདྨ་འབྱུང་༔ གསང་བ་ཡེ་ཤེས་དབྱིངས་ཀྱི་མཁའ་འགྲོ་འབུམ༔ ཧཱུྃ་ཀར་འཇམ་དཔལ་ཀླུ་སྒྲུབ་པྲ་བྷ་ཏི༔ བི་མ་སཾ་སྐྲྀ་རོམྦུ་ཤཱནྟིཾ་གར༔ གསང་བའི་ལྷ་མོ་མ་སྲིང་སྒོ་སྐྱོང་བཅས༔
མཐུ་ལྡན་བཀའ་ཡི་སྲུང་མ་མ་ལུས་ཀུན༔ མཐུན་རྫས་མཉེས་པའི་མཆོད་གཏོར་འདི་བཞེས་ལ༔ སྒྲུབ་ལ་འཆི་མེད་མཆོག་ཐུན་དངོས་གྲུབ་སྩོལ༔ བདག་སོགས་ཁྱེད་ཉིད་སྒྲུབ་པའི་གནས་ཡུལ་ཀུན༔ བཀྲ་ཤིས་ལོ་ལེགས་དམག་འཁྲུག་ནད་ཡམས་ཞི༔ འདོད་དོན་མཐུན་རྐྱེན་ཕུན་སུམ་ཚོགས་པའི་གནས༔ ཡིད་ལ་གང་སྨོན་བདེན་ཚིག་འདི་ཉིད་ཀྱིས༔ འགྲུབ་པར་གྱུར་ཅིག་རིག་འཛིན་འདུས་པའི་གཙོ༔ དཔང་དུ་བཙུགས་སོ་སྨོན་ལམ་དངོས་འགྲུབ་མཛོད༔ ཨོྃ་གུ་རུ་བྷི་དྷོ་དྷཱ་ར་སརྦ་པ་ཤཾ་ཌཱཀྐི་ཧ་རི་ནི་ས་ཀྲི་ཏ་ཡ་བྷ་ལིངྟ་པཱུ་ཛ་མ་ཧཱ་མེ་གྷ་ཁ་ཁ་ཁཱ་ཧི༔
གཉིས་པ་ཆད་མདོ་བྱ་བ་ནི༔ ཧཱུྃ༔ སྔོན་ཚེ་འོག་མིན་ཆོས་དབྱིངས་ཕོ་བྲང་ནས༔ ཐོག་མའི་སངས་རྒྱས་ཀུན་ཏུ་བཟང་པོ་དང་༔ རྡོར་སེམས་ལོངས་སྐུ་རིགས་ལྔ་སངས་རྒྱས་སྟོང་༔ སྤྲུལ་སྐུ་དག་པ་རིག་འཛིན་ས་ཡ་ཁྲི༔ དབྱིངས་ཀྱི་མ་སྲིང་བྱེ་བ་འབུམ་ཕྲག་སོགས༔ སྐུ་གསུམ་ཞིང་དུ་འཁོད་པའི་ལྷ་ཚོགས་ཀྱིས༔ རང་རྩལ་ཡེ་ཤེས་ཆོ་འཕྲུལ་འགྱེད་པའི་ཚེ༔ གནས་ལུགས་ཀློང་དགུའི་རྒྱུད་སྡེའི་ལྷ་ཚོགས་ཀྱི༔
སོ་སོའི་གཤིས་ལུགས་ཅི་བཞིན་བསྟན་ནས་སུ༔ བག་ཡོད་ཁས་བླངས་དྲན་ཤེས་ཐ་ཚིག་བཞིན༔ ཀུན་ཏུ་རོ་གཅིག་མཆོད་གཏོར་འདི་བཞེས་ལ༔ ཀ་དག་ཡེ་གྲོལ་བཞིན་དུ་ཕྲིན་ལས་མཛོད༔ ཧཱུྃ༔ དེ་འོག་ས་བཅུར་སྙེག་པའི་རི་བོ་མཆོག༔ མ་ལ་ཡ་ཞེས་ཙཎྜའི་བམ་རིའི་གནས༔ དགའ་རབ་རྡོ་རྗེ་ཤྲཱི་སིངྷ་དང་༔ པདྨ་འབྱུང་གནས་ཌཱཀྐི་ཙཎྜི་ཚོགས༔ གྲུབ་ཐོབ་ཆེན་པོ་རིག་འཛིན་བརྒྱད་རྣམས་ཀྱིས༔
དགོངས་པ་རྒྱུད་སྡེ་ནམ་མཁའ་རྒྱ་མཚོ་ཡི༔ བཀའ་བབ་ལུང་གིས་མན་ངག་བཀྲལ་བའི་ཚེ༔ ཡེ་ཤེས་ལས་ཀྱི་མ་སྲིང་རྒྱ་མཚོ་ཡིས༔ གསང་མཛོད་ཞལ་ཕྱེས་བདེན་གཉིས་ཐ་ཚིག་བཞིན༔ འཁོར་འདས་ཟུང་འཇུག་མཆོད་གཏོར་འདི་བཞེས་ལ༔ ཀུན་གཞི་མཁའ་ལྟར་སྒྲིབ་མེད་རྒྱས་པར་མཛོད༔ ཧཱུྃ༔ དེ་འོག་བོད་ཡུལ་གངས་ཅན་རྡོ་རྗེ་གདན༔ བྲག་དམར་མཆིམས་ཕུ་དཔལ་གྱི་བསམ་ཡས་སུ༔ འགྲོ་མགོན་རིག་འཛིན་པདྨ་འབྱུང་གནས་དང་༔
ཡེ་ཤེས་མཚོ་རྒྱལ་སངས་རྒྱས་ཡེ་ཤེས་སོགས༔ སྤྲུལ་པའི་སྐྱཻས་མཆོག་རྗེ་འབངས་གྲོགས་རྣམས་ཀྱིས༔ རིག་འཛིན་ཀུན་འདུས་དཀྱིལ་འཁོར་ཞལ་ཕྱེས་ཚེ༔ དབང་ཕྱུག་ལངྐ་ཞིང་སྐྱོང་ལ་སོགས་ཀྱིས༔ སོ་སོའི་གཟུགས་བསྟན་བསྟན་སྐྱོང་ཁས་བླངས་ནས༔ ཐ་ཚིག་སྲོག་གི་སྙིང་པོ་ཕུལ་བ་བཞིན༔ མཐུན་རྫས་བཀའ་ཡི་གཏོར་མ་འདི་བཞེས་ལ༔ སྔགས་བསྟན་ཡུན་རིང་ཕྱོགས་བཅུར་རྒྱས་པར་མཛོད༔ ཧཱུྃ༔ དེ་འོག་ལྔ་བརྒྱ་དུས་ཀྱི་ཐ་མ་ལ༔
སྦས་ཡུལ་ཆེན་པོ་པདྨ་བཀོད་པ་ཡི༔ བལ་ཡུལ་ཡང་ལེ་འབྲོག་གི་རྒྱ་མཚོ་ནས༔ རྩ་གསུམ་གླིང་པ་ཆོས་ཀྱི་རྒྱ་མཚོ་ཡིས༔ གཏེར་སྒྲོམ་མཐོང་བ་དོན་ལྡན་སྤྱན་དྲངས་ཚེ༔ ལས་ཀྱི་མགོན་པོ་བྱ་རོག་གདོང་ཅན་དང་༔ བཀའ་ཡི་སྲུང་མ་མ་ལུས་ཐམས་ཅད་ཀྱིས༔ སོ་སོའི་གཟུགས་མཆོག་དམ་པ་བསྟན་ནས་ཀྱང་༔ གཡར་དམ་ཅན་ལ་དངོས་གྲུབ་སྩོལ་བ་ཡི༔ ཐ་ཚིག་ལས་ཀྱི་དམ་བཅས་དེ་བཞིན་དུ༔ སྒྲུབ་པའི་བར་ཆད་སེལ་བར་མ་ཆད་དམ༔
མཆོག་ཐུན་དངོས་གྲུབ་སྩོལ་བར་མ་ཆད་དམ༔ བཀའ་ཡི་གཏོར་མ་ལེན་པར་མ་ཆད་དམ༔ གསང་སྔགས་གཉན་གྱི་མེལ་ཚེ་མ་ཆད་དམ༔ བཅོལ་བའི་ཕྲིན་ལས་བསྒྲུབ་པར་མ་ཆད་དམ༔ དུས་གསུམ་རྒྱལ་བའི་སྤྱན་སྔར་ཞལ་བཞེས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་བཅས་བཞིན་དུ་བཅོལ་བའི་ཕྲིན་ལས་མཛོད༔ ཨོྃ་སརྦ་མ་ཧཱ་ཀཱ་ལ་ཁཱ་ཁ་མུ་ཁ་ཡ་ཀྵེ་ཊ་པཱ་ལ་ས་པ་རི་ཝཱ་ར་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ གསུམ་པ་བརྟན་མ་སྐྱོང་བ་ནི༔ ཧཱུྃ༔
བོད་ཁམས་སྐྱོང་མཛད་མ་སྲིང་མཐུ་ཆེན་ཚོགས༔ བདུད་མོ་མ་བཞི་གནོད་སྦྱིན་མ་བཞི་དང་༔ སྨན་མོ་བཞི་དང་ཡང་འཁོར་བྱེ་བ་འབུམ༔ ལྷབ་ལྷུབ་དར་གྱི་ན་བཟའ་སྐུ་ལ་གསོལ༔ མཛེས་པའི་རྒྱན་ཆ་མང་པོ་ཁྲོ་ལོ་ལོ༔ དར་དཔྱངས་གཡེར་ཁ་དྲིལ་བུ་སི་ལི་ལི༔ གླུ་ལེན་བྲོ་བརྡུང་བཤུགས་སྒྲ་དི་རི་རི༔ གནས་ཀུན་ཉུལ་ཞིང་དམ་ཚིག་ཚོགས་ཁང་འགྲིམས༔ བསྟན་པའི་བྱ་ར་མ་མོ་བྱེ་བའི་ཚོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔
ཟབ་ཆོས་རྒྱ་མཚོ་སྙིང་གི་ཐིག་ལེ་འདི༔ ཕྱོགས་བཅུར་སྤེལ་ཞིང་རྒྱས་པའི་ཕྲིན་ལས་མཛོད༔ ཨོྃ་ས་མ་ཡ་དྷེ་ཝི་མ་ཏྲི་དུ་པྲ་ཎི་ཙ་ཏུར་ཡཀྴ་རེ་མ་ཏི་ཙ་ཏུར་མ་མོ་ཏིང་ཏིང་ཤག་ཤག་ལི་ལི་ཙ་ཏུར་ཌཱཀྐི་ཡེ་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ བཞི་པ་རྟ་བྲོ་བརྡུང་བ་ནི༔ ཧཱུྃ་ཧཱུྃ་ཧཱུྃ༔ མཁའ་ལྟར་ཀུན་ལ་ཁྱབ་པའི་ཀློང་ཡངས་སུ༔ ཀུན་ཁྱབ་དྲན་རིག་ལྟ་བའི་སློབ་དཔོན་གྱིས༔ གཅིག་ཤེས་ཀུན་གྲོལ་གནས་ལུགས་བྲོ་བརྡུངས་པས༔ མ་རིག་གཉིད་སློང་ཉོན་མོངས་རང་སར་གྲོལ༔ ཧཱུྃ༔
རྒྱལ་བ་རིག་འཛིན་འདུས་པའི་དཀྱིལ་འཁོར་དུ༔ གསང་སྔགས་ཐེག་ཆེན་སློབ་དཔོན་འདུས་པ་ཡིས༔ རྟེན་འབྲེལ་ཡེ་ཤེས་ལྔ་ཡིས་བྲོ་བརྡུངས་པས༔ བདག་འཛིན་རུ་ཏྲའི་ཚོགས་རྣམས་ཕྱེ་མར་རློག༔ ཧཱུྃ༔ ལས་མཐའ་ཕྲིན་ལས་རྣམ་བཞིའི་དཀྱིལ་འཁོར་དུ༔ བཀའ་སྡོད་དམ་ཅན་གཏེར་བདག་འདུས་པ་ཡིས༔ དགྱེས་བྱེད་རྔམ་པའི་འགྲོས་ཀྱིས་བྲོ་བརྡུངས་པས༔ བསྟན་དགྲ་སྒོས་དགྲའི་ཚོགས་རྣམས་མིང་མེད་བཅོམ༔

ཧཱུྃ༔ བྲོ་ནི་བདེ་སྟོང་ཡེ་ཤེས་ཆེན་པོའི་བྲོ༔ གླུ་ནི་གྲགས་སྟོང་འགགས་མེད་ཚངས་པའི་དབྱངས༔ གར་ནི་ཕྱག་རྒྱ་ལྟ་བའི་གྱད་ཀྱི་འགྲོས༔ རིག་འཛིན་འདུས་ཚོགས་གླུ་བླངས་བྲོ་བརྡུངས་པས༔ མ་རིག་མཚན་འཛིན་ཕུང་པོ་ཀ་ནས་དག༔ གནས་ལུགས་ཡེ་གྲོལ་ངང་ལ་རྒྱས་གདབ་བོ༔ ཨོྃ་ཨཱཿནན༔ ཧཱུྃ་ནན༔ མཱ་ར་ཡ་ནན༔ སཏྭཾ་བྷ་ཡ་ནན༔
ཧཱུྃ་ཛྙཱ་ན་གུ་ཏི་ས་མ་ཡ་ནན༔ ལྔ་པ་དངོས་གྲུབ་བླང་བ་ནི༔ ཧཱུྃ༔ ཆོས་དབྱིངས་ལྷུན་གྲུབ་བདེ་ཆེན་ཀློང་ཡངས་ནས༔ བྱིན་རླབས་རྒྱ་མཚོ་འབྱིན་པའི་གཏེར་ཆེན་པོ༔ རིག་འཛིན་རྒྱལ་བ་འདུས་པའི་ལྷ་ཚོགས་རྣམས༔ ཐུགས་རྗེའི་ནུས་རྩལ་དཔལ་ཡོན་ཤུགས་ཕྱུངས་ལ༔ ཚེ་ཆོས་ཟས་ནོར་མངའ་ཐང་ལོངས་སྤྱོད་ཀུན༔ དེང་འདིར་སྐལ་ལྡན་བདག་ལ་སྩལ་དུ་གསོལ༔ ཨོྃ་མ་ཧཱ་གུ་རུ་སརྦ་སིདྡྷི་ཨ་བྷི་ཤིཉྩ་ཧཱུྃ༔
དྲུག་པ་བཀྲ་ཤིས་བརྗོད་པ་ནི༔ ཧཱུྃ༔ ཆོས་དབྱིངས་ཀློང་ནས་རང་བྱུང་སྤྲུལ་པའི་སྐུ༔ ཐོག་མའི་བརྒྱུད་པ་རྣམ་གསུམ་བཀྲ་ཤིས་ཤོག༔ ཀ་དག་དགོངས་པར་མཁྱེན་གཉིས་ཉི་ཟླ་རྒྱས༔ གསང་མཛོད་སློབ་དཔོན་རྣམ་གསུམ་བཀྲ་ཤིས་ཤོག༔ ཐུགས་རྗེའི་ཟློས་གར་གཏེར་ཆེན་ལེགས་ཕྱེས་པ༔ རིག་འཛིན་འདུས་པ་རྒྱ་མཚོའི་བཀྲ་ཤིས་ཤོག༔ ཟབ་རྒྱའི་གཉེར་གཏད་མཐུ་རྩལ་ཟེར་ཆེན་འཁྲིགས༔ དམ་ཅན་གཏེར་སྲུང་རྣམས་ཀྱི་བཀྲ་ཤིས་ཤོག༔
ནམ་མཁའ་ལྟ་བུའི་རབ་འབྱམས་མཁྱེན་བརྩེ་རྒྱས༔ འདུས་པའི་དཀྱིལ་འཁོར་ཡོངས་རྫོགས་བཀྲ་ཤིས་ཤོག༔ བདུན་པ་དཀྱིལ་འཁོར་བསྡུ་བ་ནི༔ ཧཱུྃ༔ རིག་པ་འཛིན་པའི་དཀྱིལ་འཁོར་ལྷ་ཚོགས་རྣམས༔ དགོངས་པ་མི་དམིགས་ལྟ་བའི་ཀློང་ཡངས་སུ༔ སྣང་སྟོང་ནམ་མཁའི་འཇའ་ཚོན་ཡལ་བ་བཞིན༔ དྲན་རིག་གཉུག་མའི་སྦུབས་སུ་སྐྱེ་མེད་ཨཱཿ ཨ་ཨ་ཨཱཿ ཞེས་འཁོར་གསུམ་ཡོངས་དག་ངང་ལ་བཞག༔
བརྒྱད་པ་བསྔོ་བས་མཚམས་སྦྱར་ནི༔ ཧོཿ དགེ་ཚོགས་རྒྱ་མཚོ་གཅིག་ཏུ་བསྡུས་པ་ཡི༔ སེམས་བསྐྱེད་ཞིང་གི་རྡུལ་སྙེད་ཅི་མཆིས་པ༔ བདག་གི་བློས་བླངས་ཕྱོགས་གཅིག་སྤྱོད་པ་ཉིད༔ མ་གྱུར་མཐའ་ཡས་འགྲོ་ལ་བརྩེ་ཕྱིར་བསྔོ༔ དགུ་པ་སྨོན་ལམ་གྱིས་རྒྱས་འདེབས་པ་ནི༔ ཧོཿ དེང་འདིར་རྒྱལ་ཀུན་འདུས་པའི་ངོ་བོ་ཉིད༔ རིག་འཛིན་འཁོར་ལོ་གཅིག་ཏུ་བསྒྲུབས་པའི་མཐུས༔
ཚེ་རབས་འདི་དང་ཚེ་རྒྱུད་ཐམས་ཅད་དུ༔ མི་འབྲལ་འགྲོགས་པའི་ཏིང་འཛིན་རྩེ་གཅིག་གིས༔ མ་འོངས་འདི་ནས་རྔ་ཡབ་དཔལ་རི་རུ༔ འཚོགས་ཤིང་རྒྱལ་བའི་སྲས་སུ་སྐྱེ་བར་ཤོག༔ ཅེས་སོགས་བསྔོ་སྨོན་གྱིས་ལེགས་པར་རྒྱས་གདབ༔ ས་མ་ཡ༔ ཨེ་མ༔ ཟབ་པའི་ཡང་སྙིང་རིག་འཛིན་ཀུན་འདུས་པའི༔ ཆོ་གའི་འདོན་བསྒྲིགས་ཆ་ཚང་ལག་ལེན་བཞག༔ མ་འོངས་ཡང་མཐའ་དུས་ཀྱི་ཐ་མ་རུ༔
ལོ་ཙཱའི་མཆོག་ཉིད་སངས་རྒྱས་ཡེ་ཤེས་ཀྱི༔ རྣམ་སྤྲུལ་གར་གྱི་དབང་ཕྱུག་རྡོ་རྗེའི་མཚན༔ རྩ་གསུམ་གླིང་པ་ཆོས་ཀྱི་རྒྱ་མཚོ་ཞེས༔ པདྨའི་ཡང་སྤྲུལ་དེ་དང་འཕྲད་པར་ཤོག༔ བཀའ་ཡི་རྒྱ་འདི་ལེགས་ལྡན་མགོན་པོས་སྲུངས༔ དམ་སྲི་བདུད་སྤྲུལ་ལག་ཏུ་མ་ཤོར་བར༔ སྐལ་ལྡན་སྨོན་ལམ་དམ་ཚིག་ཅན་དང་སྤྲོད༔ བལ་ཡུལ་ཡར་འབྲོག་གཡུ་མཚོར་ཨ་ཐཾ་རྒྱ༔ ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ མཆོག་གསུམ་མཁྱེན་རྩེའི་ཡང་སྤྲུལ་པ༔ གར་དབང་རིག་འཛིན་ཆེན་པོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་རང་བྱུང་བཅུ་གཉིས་པའི་ལྕགས་བྱི་ལོར། སྦས་ཡུལ་པདྨ་བཀོད་ཀྱི་བྱང་སྒོ་བལ་ཡུལ་ཡར་འབྲོག་མཚོ་ནས། ལས་ཅན་གྱི་ཁྲོམ་མང་པོ་དང་བཅས་ཏེ། ཁྲོམ་གཏེར་ནས་གདན་དྲངས་ཤིང་སླར་ཆུ་ཕོ་སྟག་གི་ལོར་ཀཿནམས་ས་བདག་རྒྱལ་པོའི་ཕོ་བྲང་དུ་ཤོག་སེར་ནས་ཞལ་བསྒྱུར་བའོ། སརྦ་མངྒ་ལཾ།། །།
ཧཱུྃ། སྐྱེ་འགགས་འགྱུར་མེད་ཕྲིན་ལས་རྫོགས། ། རང་བྱུང་ཐུགས་རྗེས་འགྲོ་དྲུག་སྒྲོལ་བར་མཛད། ཡིད་བཞིན་ནོར་དང་དངོས་གྲུབ་ཆར་ལྟར་འབེབས། ། རིག་འཛིན་འདུས་པའི་ཚོགས་ལ་ཕྱག་འཚལ་བསྟོད།
༁ྂ༔ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ༼པ༽བླ་མ་རིག་འཛིན་འདུས་པའི་བསྐང་བ་ཡིད་བཞིན་ནོར་མཆོག་བཞུགས་སོ༔ བླ་མ་རིག་འཛིན་རྒྱལ་བ་རྒྱ་མཚོ་འདུས་པའི་ལྷ་ལ་ཕྱག་འཚལ་ལོ༔ ཨེ་མཿ
རྒྱལ་མཁས་སྐྱོན་བྲལ་དབང་གི་མགོན་མཆོག་ཉིད༔ རྩོད་མེད་བསྟན་གཉིས་མངའ་བདག་རྒྱ་གར་པ༔ རིགས་ཀྱི་འཁོར་ལོས་བསྒྱུར་མཛད་པད་འབྱུང་ངས༔ ཡང་ཟབ་མཁྱེན་བརྩེ་དཔག་དཀའི་བློའི་དབྱིངས་ནས༔ མི་ཟད་གསང་གསུམ་རྒྱ་མཚོའི་སྤྱོད་ཡུལ་བ༔ གྲུབ་པའི་རེ་སྐོང་ཡིད་བཞིན་ནོར་མཆོག་གི༔ སྤྱི་འདུས་བསྐང་མཆོག་ཉི་འོད་རབ་གསལ་བསྟན༔ ཡིད་འཇོའི་སྙེམས་མ་མཚོ་རྒྱལ་སྒེག་མོས་ཟུངས༔ ཤེས་རབ་གཞོན་ནུའི་དབྱིངས་རིག་བརྡ་རུ་ཐོབ༔ འཕྲུལ་གྱི་གདེངས་ཁང་ཀློང་སྒྲོམ་དྲྭ་བའི་དཀྱིལ༔
ཀུན་བྱེད་ཁྱབ་པའི་དབང་ཕྱུག་ནག་པོར་བཅོལ༔ རང་རིག་ལུང་ཆེན་འཛིན་པ་ང་ཡི་སྤྲུལ༔ འབྲུག་སྒྲའི་སྙན་དབྱངས་བཞིན་རྒྱལ་ལོ་ཙཱའི་མདངས༔ ཐོགས་མེད་སངས་རྒྱས་ཡེ་ཤེས་པཎྜི་ཏས༔ ངང་བརྒྱན་བསྲིང་བའི་འཁྲུ་བ་རྣམ་རོལ་ཉིད༔ རྩ་གསུམ་གླིང་པར་ལུང་བསྟན་འཕགས་པའི་གདུང་༔ ཆེ་བཞིའི་འགྲོ་དོན་སྐྱོང་བར་བསྔགས་དེ་ལ༔ མཁའ་ཡི་རྡོ་རྗེས་བརྒྱན་ལྟར་གེགས་མེད་སྤྲོད༔ ཅི་བཞིན་ལུང་བསྟན་དུས་སུ་མ་བོར་རྒྱ༔ ཉམས་པའི་ཚེ་སྲོག་རྒོལ་བ་ཆོམས་ཤིག་གཏད༔
ལུང་མ་བསྟན་རྣམས་ཤེས་རབ་སྤྱོད་ལྡན་ཤོག༔ དེ་ཡང་བསྐང་བའི་བསྒྲིག་ཆོག་བསྟན་པ་ནི༔ ཐོག་མཐའ་བར་དང་ཐ་མར་དགེ་བའི་ཚེ༔ སྔོན་འགྲོ་དངོས་གཞི་རྗེས་ཀྱི་རིམ་པ་ལ༔ ཁོག་ཕུབ་གཞི་འདིང་རྒྱན་བཏགས་དོན་ཡང་བསྡུས༔ ཕྱི་ནང་གསང་དང་ཡང་གསང་ཁོ་ན་ཉིད༔ མཆོག་གི་དོན་སོགས་རྣམ་རིམ་མེད་ཙམ་ལས༔ ཐོག་མར་དགེ་བ་བཀྲ་ཤིས་དབེན་པའི་གནས༔ བར་དུ་དགེ་བ་བཀྲ་ཤིས་བཅའ་གཞི་ཚངས༔ དངོས་གཞི་དག་པ་བསྐྱེད་རྫོགས་ལག་ལེན་ལྡན༔
ཐ་མར་དགེ་བ་བསྔོ་སྨོན་རྒྱས་ཚིག་ཐེབས༔ དེ་ནི་དཀྱིལ་འཁོར་རང་གཞུང་དགེ་བའོ༔ དེ་ནས་སྔོན་འགྲོ་དངོས་གཞི་རྗེས་གསུམ་ལས༔ ཐོག་མར་བྱིན་འབེབས་སྤྱན་འདྲེན་བཞུགས་གསོལ་དང་༔ དངོས་གཞི་དམ་ཚིག་གཡེལ་དང་ཉམས་ཆག་བསྐང་༔ རྗེས་སུ་བཤགས་ཤིང་མི་དམིགས་ཀློང་དུ་བཞག༔ དེ་བཞིན་སྤྱན་འདྲེན་བྱེད་ཚུལ་བསྒྲིག་ཆོག་གོ༔ དེ་ནས་ཁོག་ཕུབ་གཞི་འདེང་དོན་བསྡུས་ཞེས༔ ཐོག་མར་ཡི་དམ་གང་ཡིན་རང་གཞུང་ཁོག༔ བར་དུ་སྲོག་ཡིག་དམིགས་གཞི་བསྐྱེད་པ་དང་༔
སྤྲོ་བསྡུ་རྒྱན་མང་མཚོན་བྱེད་སྣ་ཚོགས་བཏགས༔ ཐ་མར་སྒྲོག་ནི་རིག་པ་གཞི་ལ་བསྡུ༔ ད་ནི་ཕྱི་ནང་གསང་བ་ཁོ་ན་ལས༔ ཕྱི་ལྟར་བསོད་ནམས་འབྱོར་ལྡན་རྫས་ཀྱིས་བསྐང་༔ ནང་ལྟར་ཡེ་ཤེས་རང་བྱུང་རྫས་ཀྱིས་བསྐང་༔ གསང་བ་བསྐྱེད་རྫོགས་ཟུང་འཇུག་ངང་གིས་བསྐང་༔ ཁོ་ན་དེ་ཉིད་བསྐང་བྱ་བྲལ་བའོ༔ དེ་བཞིན་ལས་རིམ་སྤྱི་ལྟར་ལང་བར་བཤགས༔ བྱེ་བྲག་ལ་ཡང་རང་གཞུང་ཁྱད་ཆོས་མང་༔ དེ་ཡང་མཚོན་བྱེད་ཚིག་གིས་སྨྲས་སུ་བཅད༔
ས་མ་ཡ༔ རྒྱ་རྒྱ་རྒྱ༔ ད་ནི་ཀ་དག་སྙིང་པོའི་རང་སྒྲ་ཡིས༔ ཡང་ཟབ་རིག་འཛིན་ཀུན་འདུས་བསྐང་བ་བསྟན༔ ཐོག་མར་བསྐང་རྫས་ཕུན་སུམ་ཚོགས་པ་ཡི༔ མཉེས་བྱེད་མཆོད་སྤྲིན་ཀུན་ཚོགས་སྤྲིན་ལྟར་བཤམ༔ སྤྱན་གཟིགས་མཐུན་པའི་ཚོགས་ཀྱང་ཀུན་བཀྲམ་ནས༔ རིག་འཛིན་བླ་མ་མཉེས་ཕྱིར་འཇུག་པར་བརྩམ༔ ས་མ་ཡ༔ ཐོག་མར་བསྐང་མཆོད་བྱིན་རླབས་བྱ་བ་ནི༔
བདུད་རྩི་སྨན་རཀ་ཕུད་ཀྱིས་བསྐང་རྫས་བྲན༔ ཨོྃ་ཨཱཿཧཱུྃ༔ ལན་གསུམ་བརྗོད༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱ་ཧཱུྃ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ གཉིས་པ་དྲི་བཟང་གི་དུད་པ་གཏོང་ཞིང་རོལ་མོ་དབྱངས་དང་བཅས་པས་ཐུགས་དམ་བསྐང་ཕྱིར་སྤྱན་དྲངས་པའོ༔ ཧཱུྃ༔
ཀ་དག་ལྷུན་གྲུབ་དབྱིངས་རིག་ལྟ་བའི་ཀློང་༔ མ་འགགས་བདེ་ཆེན་རང་བྱུང་ཕོ་བྲང་ནས༔ རིག་འཛིན་མཆོག་གསུམ་རྒྱལ་བ་འདུས་པའི་ཚོགས༔ བྱིན་རླབས་སྨིན་གྲོལ་ཐུགས་རྗེའི་ཤུགས་ལས་བཞེངས༔ གདུང་བས་སྤྱན་འདྲེན་ཐུགས་དམ་བསྐང་བའི་ཕྱིར༔ གསང་སྔགས་དཀྱིལ་འཁོར་གནས་འདིར་གཤེགས་སུ་གསོལ༔ ཆགས་མེད་སྐྱོན་བྲལ་པད་ཟླའི་གདན་ལ་བཞུགས༔ རྩེ་གཅིག་གདུང་བའི་ཡིད་ཀྱིས་ཕྱག་འཚལ་ཞིང་༔ ཕྱི་ནང་གསང་བའི་མཆོད་སྤྲིན་རྒྱ་མཚོ་འབུལ༔ མཉེས་ཤིང་དགྱེས་ནས་ཐུགས་དམ་རབ་བསྐངས་ཏེ༔
གཡར་དམ་སོར་ཆུད་མཆོག་ཐུན་དངོས་གྲུབ་སྩོལ༔ གསུམ་པ་ཐུགས་དམ་བསྐང་བ་ནི༔ ཧཱུྃ༔ ཀ་དག་དབྱིངས་རིག་ངོ་བོ་བརྡལ་ཁྱབ་ལས༔ རོལ་རྩལ་མཚན་དཔེའི་ཡོན་ཏན་ཀུན་རྫོགས་པ༔ ཆོ་འཕྲུལ་སྒྱུ་མ་རྩལ་དུ་སྣང་བ་ལས༔ ཐོག་མའི་སངས་རྒྱས་ཆོས་སྐུ་ཀུན་ཏུ་བཟང་༔ ཡེ་བཞུགས་གདོད་མའི་མགོན་པོའི་ཐུགས་དམ་བསྐང་༔ ངང་གིས་མ་འགགས་ཤུགས་ལས་རྡོལ་བའི་སྐུ༔ ལོངས་སྐུ་རྡོར་སེམས་ཡབ་ཡུམ་ཐུགས་དམ་བསྐང་༔
ཞི་བའི་རྣམ་འཕྲུལ་བཛྲ་ཐོད་ཕྲེང་རྩལ༔ སར་གནས་རིག་འཛིན་ཡབ་ཡུམ་ཐུགས་དམ་བསྐང་༔ རྒྱས་པའི་རྣམ་སྤྲུལ་རཏྣ་ཐོད་ཕྲེང་རྩལ༔ ཚེ་དབང་རིག་འཛིན་ཡབ་ཡུམ་ཐུགས་དམ་བསྐང་༔ དབང་གི་རྣམ་སྤྲུལ་པདྨ་ཐོད་ཕྲེང་རྩལ༔ ཕྱག་རྒྱའི་རིག་འཛིན་ཡབ་ཡུམ་ཐུགས་དམ་བསྐང་༔ དྲག་པོའི་རྣམ་སྤྲུལ་ཀརྨ་ཐོད་ཕྲེང་རྩལ༔ ལྷུན་གྲུབ་རིག་འཛིན་ཡབ་ཡུམ་ཐུགས་དམ་བསྐང་༔ ཧཱུྃ༔ དགོངས་པ་ཀློང་ཡངས་ནམ་མཁའི་ཟློས་གར་མཁན༔
དགའ་རབ་རྡོ་རྗེ་ཡབ་ཡུམ་ཐུགས་དམ་བསྐང་༔ བརྡ་རྟགས་ལུང་གི་གསང་མཛོད་རྒྱུད་སྡེས་ཕྱུག༔ ཤྲཱི་སིངྷ་ཡབ་ཡུམ་ཐུགས་དམ་བསྐང་༔ བསྟན་གཉིས་ཁྱབ་བདག་འཁོར་ལོའི་མངའ་དབང་བསྒྱུར༔ གུ་རུ་པདྨ་འབྱུང་གནས་ཐུགས་དམ་བསྐང་༔ ཧཱུྃ༔ རྡོ་རྗེ་མཁའ་འགྲོ་སྐུ་ཡི་རིག་མ་མཆོག༔ མཁར་ཆེན་ཡེ་ཤེས་མཚོ་རྒྱལ་ཐུགས་དམ་བསྐང་༔ པདྨ་མཁའ་འགྲོ་གསུང་གི་རིག་མ་མཆོག༔ ལྷ་ལྕམ་མནྡ་ར་བའི་ཐུགས་དམ་བསྐང་༔
བུདྡྷ་མཁའ་འགྲོ་ཐུགས་ཀྱི་རིག་མ་མཆོག༔ བལ་འབངས་ཀཱ་ལ་སིདྡྷིའི་ཐུགས་དམ་བསྐང་༔ རིན་ཆེན་མཁའ་འགྲོ་ཡོན་ཏན་རིག་མ་མཆོག༔ བལ་མོ་ཤཱཀྱ་དྷེ་ཝའི་ཐུགས་དམ་བསྐང་༔ ལས་ཀྱི་མཁའ་འགྲོ་ཕྲིན་ལས་རིག་མ་མཆོག༔ མོན་མོ་བཀྲ་ཤིས་ཁྱེའུ་འདྲེན་ཐུགས་དམ་བསྐང་༔ ཧཱུྃ༔ འཇམ་དཔལ་སྐུ་ཡི་བདག་ཉིད་ཧེ་རུ་ཀཿ མཉྫུ་ཤྲཱི་ཡབ་ཡུམ་ཐུགས་དམ་བསྐང་༔ པདྨ་གསུང་གི་བདག་ཉིད་ཧེ་རུ་ཀཿ
འཕགས་པ་ཀླུ་སྒྲུབ་ཡབ་ཡུམ་ཐུགས་དམ་བསྐང་༔ ཡང་དག་ཐུགས་ཀྱི་བདག་ཉིད་ཧེ་རུ་ཀཿ ཧཱུྃ་ཆེན་ཀ་ར་ཡབ་ཡུམ་ཐུགས་དམ་བསྐང་༔ བདུད་རྩི་ཡོན་ཏན་བདག་ཉིད་ཧེ་རུ་ཀཿ བི་མ་མི་ཏྲ་ཡབ་ཡུམ་ཐུགས་དམ་བསྐང་༔ ཕུར་པ་ཕྲིན་ལས་བདག་ཉིད་ཧེ་རུ་ཀཿ པྲ་བྷ་ཧསྟཱི་ཡབ་ཡུམ་ཐུགས་དམ་བསྐང་༔ གཉིས་མེད་མ་མོའི་བདག་ཉིད་ཧེ་རུ་ཀཿ དྷ་ན་སཾ་སྐྲྀ་ཡབ་ཡུམ་ཐུགས་དམ་བསྐང་༔ འཇིག་རྟེན་རྦད་པའི་བདག་ཉིད་ཧེ་རུ་ཀཿ
རོམྦུ་གུ་ཧྱ་ཡབ་ཡུམ་ཐུགས་དམ་བསྐང་༔ དྲག་སྔགས་དམོད་པའི་བདག་ཉིད་ཧེ་རུ་ཀཿ ཤཱནྟིཾ་གརྦྷ་ཡབ་ཡུམ་ཐུགས་དམ་བསྐང་༔ ཧཱུྃ༔ བདེ་ཆེན་བཅུ་དྲུག་རྒྱས་པའི་དཔའ་མོ་ཆེ༔ སྣང་བའི་ཚོགས་དྲུག་དགྱེས་པ་སྐྱེད་བྱེད་མ༔ ཕྱི་ཡི་ལྷ་མོ་བཞི་ཡི་ཐུགས་དམ་བསྐང་༔ གནས་ལུགས་རིག་པའི་རྩལ་སྟོན་མདངས་སྐྱེད་མ༔ ནང་གི་ལྷ་མོ་བཞི་ཡི་ཐུགས་དམ་བསྐང་༔ སངས་རྒྱས་ཀུན་གྱི་བདེ་སྟོང་ལྷག་གིས་བསྟན༔
གསང་བའི་ལྷ་མོ་བཞི་ཡི་ཐུགས་དམ་བསྐང་༔ རྩ་ཁམས་རྒྱས་འདེབས་དྭངས་མའི་བཅུད་གཡོ་སྤེལ༔ གཉིས་མེད་ལྷ་མོ་བཞི་ཡི་ཐུགས་དམ་བསྐང་༔ ཧཱུྃ༔ བྱམས་པ་ཚད་མེད་ཞི་བའི་ཕྲིན་ལས་སྒྲུབ༔ རྡོ་རྗེ་གིང་ཆེན་ཡབ་ཡུམ་ཐུགས་དམ་བསྐང་༔ སྙིང་རྗེ་ཚད་མེད་རྒྱས་པའི་ཕྲིན་ལས་སྒྲུབ༔ རཏྣ་གིང་ཆེན་ཡབ་ཡུམ་ཐུགས་དམ་བསྐང་༔ དགའ་བ་ཚད་མེད་དབང་གི་ཕྲིན་ལས་སྒྲུབ༔ པདྨ་གིང་ཆེན་ཡབ་ཡུམ་ཐུགས་དམ་བསྐང་༔
བཏང་སྙོམས་ཚད་མེད་དྲག་པོའི་ཕྲིན་ལས་སྒྲུབ༔ ལས་ཀྱི་གིང་ཆེན་ཡབ་ཡུམ་ཐུགས་དམ་བསྐང་༔ བར་ཁྱམས་འཁོར་ཡུག་མུ་རན་ལ་གནས་པའི༔ དཀྱིལ་འཁོར་ཡོངས་རྫོགས་འཁོར་བཅས་ཐུགས་དམ་བསྐང་༔ ཧཱུྃ༔ གཞན་ཡང་ཐུགས་དམ་བསྐང་བའི་དམ་རྫས་ནི༔ མེ་ཏོག་བདུག་སྤོས་མར་མེ་དྲི་ཆབ་དང་༔ ཞལ་ཟས་རོལ་མོ་ལ་སོགས་སྤྱན་གཟིགས་དང་༔ གླུ་གར་འབུམ་དང་ཕྱག་རྒྱ་དགྱེས་པའི་ཚོགས༔ སྨན་གཏོར་རཀྟ་སྦྱོར་སྒྲོལ་རྨད་དུ་བྱུང་༔
ཚོགས་མཆོད་རྨད་བྱུང་ཛ་གད་དཀར་མངར་སྐྱེམས༔ མ་དཱ་ལ་སོགས་སུ་ར་ཆང་གི་བཅུད༔ སྨན་མཆོད་སྣ་ཚོགས་ཤིང་ཐོག་མང་པོ་དང་༔ འབྲས་བུ་སྣ་ཚོགས་ཐུག་པའི་བྱེ་བྲག་དང་༔ ཟླ་རྒྱས་ཟླ་ཕྲོམ་རྩི་ཆེན་གོ་སྙོད་དང་༔ རི་སྒོག་རླུང་སྒོག་ཤ་མོང་སྣ་ཚོགས་དང་༔ སྤོད་ཀྱི་བྱེ་བྲག་སྣ་ཚོགས་ཀུན་ཚང་བ༔ རྒྱས་ཤིང་ལྷུན་པོའི་གཟེངས་ལྟར་མཐོ་བའི་ཚོགས༔ དངོས་འབྱོར་ཡིད་སྤྲུལ་བློ་ཡིས་ལེགས་བཟུང་སྟེ༔ མཆོད་པས་དགྱེས་པ་རབ་བསྐྱེད་རྫས་ཆེན་འདིས༔
ཐོག་མའི་སངས་རྒྱས་ཡབ་ཡུམ་ཐུགས་དམ་བསྐང་༔ ལོངས་སྐུ་རྡོར་སེམས་ཡབ་ཡུམ་ཐུགས་དམ་བསྐང་༔ རིག་འཛིན་སྡེ་བཞི་ཡབ་ཡུམ་ཐུགས་དམ་བསྐང་༔ དགའ་རབ་ཀློང་ཆེན་ཡབ་ཡུམ་ཐུགས་དམ་བསྐང་༔ མཁས་མཆོག་ཤྲཱི་སིང་ཡབ་ཡུམ་ཐུགས་དམ་བསྐང་༔ པད་འབྱུང་འགྲོ་བའི་མགོན་མཆོག་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ མཆོག་གི་རིག་འཛིན་བརྒྱད་ཀྱི་ཐུགས་དམ་བསྐང་༔ ཡུམ་ཆེན་ཌཱཀྐི་བརྒྱད་ཀྱི་ཐུགས་དམ་བསྐང་༔ དགོངས་བརྒྱུད་སློབ་དཔོན་ཐམས་ཅད་ཐུགས་དམ་བསྐང་༔
བརྡ་བརྒྱུད་སློབ་དཔོན་ཐམས་ཅད་ཐུགས་དམ་བསྐང་༔ སྙན་བརྒྱུད་སློབ་དཔོན་ཐམས་ཅད་ཐུགས་དམ་བསྐང་༔ དམ་རྫས་ཤོག་སེར་བརྒྱུད་པའི་ཐུགས་དམ་བསྐང་༔ མན་ངག་ལུང་གི་སློབ་དཔོན་ཐུགས་དམ་བསྐང་༔ ཤེས་རབ་བརྒྱུད་པའི་སློབ་དཔོན་ཐུགས་དམ་བསྐང་༔ ཉམས་ཆག་བསྐང་བའི་སློབ་དཔོན་ཐུགས་དམ་བསྐང་༔ རྩ་བ་བརྒྱུད་པའི་སློབ་དཔོན་ཐུགས་དམ་བསྐང་༔ བདེ་ཆེན་ལྷ་མོ་བཅུ་དྲུག་ཐུགས་དམ་བསྐང་༔ སྒོ་སྐྱོང་རིགས་བཞི་ཡབ་ཡུམ་ཐུགས་དམ་བསྐང་༔ དམ་ཅན་གཏེར་སྲུང་རྣམས་ཀྱི་ཐུགས་དམ་བསྐང་༔
གསང་བའི་དཀྱིལ་འཁོར་ཡོངས་རྫོགས་ཐུགས་དམ་བསྐང་༔ བསྐངས་གྱུར་དབང་དང་དངོས་གྲུབ་སྩལ་དུ་གསོལ༔ ཧཱུྃ༔ བསྐང་དུ་མེད་དེ་སྐྱེད་མེད་ངང་གིས་བསྐང་༔ མཆོད་དུ་མེད་དེ་གཉིས་མེད་རོལ་པས་མཆོད༔ སྦྱོར་དུ་མེད་དེ་བདེ་སྟོང་ཟུང་འཇུག་སྦྱོར༔ བསྒྲལ་དུ་མེད་དེ་ཡེ་ཤེས་ཆེན་པོར་སྒྲོལ༔ བཤགས་སུ་མེད་དེ་ཏིང་འཛིན་ལྟ་བས་བཤགས༔ ཡེ་ནས་རང་བྱུང་མཆོད་པ་ཆེན་པོས་བསྐང་༔ ལྟ་བ་ནམ་མཁའ་ཀ་དག་དབྱིངས་སུ་བསྐང་༔
སྒོམ་པ་འཛིན་མེད་རྒྱ་ཡན་ལྷུག་པར་བསྐང་༔ སྤྱོད་པ་བཟོ་མེད་རོ་གཅིག་ཀློང་དུ་བསྐང་༔ ཀུན་གཞི་ཁྲེགས་ཆོད་སྐྱེ་བ་མེད་པར་བསྐང་༔ ས་ལམ་ཡེ་རྫོགས་བྱ་རྩོལ་བྲལ་བར་བསྐང་༔ འབྲས་བུ་བདག་མེད་གདོད་ནས་དག་པར་བསྐང་༔ ངོ་བོས་སྟོང་ཞིང་བརྗོད་བྲལ་རྒྱུ་ཡི་བསྐང་༔ རང་བཞིན་གསལ་བ་ཟང་ཐལ་འགགས་མེད་བསྐང་༔ ཐུགས་རྗེ་འཁོར་འདས་དབྱེར་མེད་ཆེན་པོར་བསྐང་༔ བདེ་བ་ཡེ་ཤེས་སྡུག་བསྔལ་གཞི་བྲལ་བསྐང་༔ གསལ་བ་དབྱིངས་ཀློང་འདུ་འབྲལ་མེད་པས་བསྐང་༔
རྟོག་མེད་ཆེན་པོ་འོད་གསལ་བརྡ་ཡིས་བསྐང་༔ ཀུན་གཞིའི་དབྱིངས་རིག་མཐའ་དབུས་བྲལ་བར་བསྐང་༔ སྒྱུ་མའི་རོལ་རྩལ་ཅི་སྣང་དེར་སྟོན་བསྐང་༔ འཁོར་གསུམ་ཡོངས་དག་རྫོགས་པ་ཆེན་པོར་བསྐང་༔ ཨ་ཏི་བསྒོམ་མེད་བྱ་རྩོལ་བྲལ་བར་བསྐངས༔ རིག་འཛིན་འདུས་པའི་ཐུགས་མཆོག་དེར་རྫོགས་ཤོག༔ བདུན་པ་བཤགས་པ་བྱ་བ་ནི༔ ཧཱུྃ༔ ཤེས་བྱ་སྒྱུ་མའི་འཁྲུལ་ངོར་འབྱམས་ཀླས་ནས༔ བག་མེད་ལེ་ལོས་རྨོངས་གྱུར་རྣམ་གཡེང་དབང་༔
དམ་འགལ་ཅི་མཆིས་མཐོལ་བཤགས་བཟོད་གསོལ་བཞེས༔ མི་སྒྲིབ་ཚངས་པའི་དངོས་གྲུབ་སྩལ་དུ་གསོལ༔ ཨོྃ་དྷརྨ་ས་ཏྭ་ཧཱུྃ༔ ཨོྃ་བཛྲ་ས་ཏྭ་ཧཱུྃ༔ ཨོྃ་གུ་རུ་ས་ཏྭ་ཧཱུྃ༔ ཨོྃ་བཛྲ་ས་ཏྭ་ས་མ་ཡ༔ མ་ནུ་པ་ལ་སོགས་ཡིག་བརྒྱ་བརྗོད༔ བཞི་པ་བཤགས་པ་བྱ་བ་ནི༔ མཉམ་བཞག་དང་རྗེས་ཐོབ་མེད་པར་ཐུན་མཚམས་བློའི་འདུན་པ་ཞིག་པའི་ངང་ནས་བརྗོད་པར་བྱའོ༔ ཧཱུྃ༔
དགོངས་སུ་གསོལ་ལོ་གདོད་མའི་ལྷ༔ རིག་འཛིན་རྒྱལ་བ་འདུས་པའི་ཚོགས༔ མཁྱེན་ཡངས་ཐུགས་རྗེའི་ཀློང་ནས་གཟིགས༔ ཡེ་ནས་སྣང་སྲིད་རང་གྲོལ་ལ༔ སྤང་བླང་འགྱོད་པ་མཐོལ་ལོ་བཤགས༔ སྣོད་བཅུད་གཟུགས་ཚོགས་སྣང་སྟོང་ལ༔ མཚན་མར་ལྟ་བ་མཐོལ་ལོ་བཤགས༔ སྒྲ་རྣམས་སྒྱུ་མར་དག་པ་ལ༔ ཚིགས་སུ་བཅད་པ་མཐོལ་ལོ་བཤགས༔ ཡེ་ནས་གཤིས་ལུགས་རྫོགས་ཆེན་ལ༔
འཕྲལ་གྱི་ཟང་ཟིང་མཐོལ་ལོ་བཤགས༔ བདེ་སྟོང་གདོད་ནས་ཟུང་འཇུག་ལ༔ སྦྱོར་ལམ་སྨོན་པ་མཐོལ་ལོ་བཤགས༔ ས་ལམ་ཡེ་རྫོགས་ཡིན་པ་ལ༔ རིམ་གྱིས་བགྲོད་པ་མཐོལ་ལོ་བཤགས༔ གནས་ལུགས་བསྒོམ་བྱ་བྲལ་བ་ལ༔ དམིགས་གཏད་བཟོ་བཅོས་བྱས་པ་བཤགས༔ བསྒྲལ་བྱ་སྒྲོལ་བྱེད་མེད་པ་ལ༔ རེ་དོགས་མཚན་འཛིན་མཐོལ་ལོ་བཤགས༔ ཀུན་བཟང་གཙང་སྨེ་བྲལ་བ་ལ༔
བླང་དོར་བགྱིད་པ་མཐོལ་ལོ་བཤགས༔ ངེས་དོན་རང་བཞིན་བརྗོད་མེད་ལ༔ རེ་དོགས་ཚིག་གོལ་མཐོལ་ལོ་བཤགས༔ ཕྲག་དོག་འཁོན་ཤོར་ལོང་གཏམ་ལ༔ བདེན་རྫུན་བགྱིད་པ་མཐོལ་ལོ་བཤགས༔ འཁོར་འདས་མཉམ་ཉིད་རྟོག་མེད་ལ༔ རྟོག་པས་ཐ་དད་བཟུང་བ་བཤགས༔ ཡེ་རྫོགས་རང་རིག་དཀྱིལ་འཁོར་ལ༔ མཚན་མའི་སྒོམ་སྒྲུབ་མཐོལ་ལོ་བཤགས༔ ཨ་ཏི་བསྲུང་བསྒོམ་མེད་པ་ལ༔
བསླབ་པའི་ཁས་བླངས་མཐོལ་ལོ་བཤགས༔ དྲན་རིག་གསལ་སྟོང་རང་ཤར་ལ༔ གནས་འགྱུ་སྲུང་བ་མཐོལ་ལོ་བཤགས༔ རྩ་ཁམས་དཔའ་བོ་མཁའ་འགྲོ་ལ༔ དཀའ་ཐུབ་བརྙས་སྨོད་སྤྱད་པ་བཤགས༔ འཁོར་འདས་རིས་སུ་མེད་པ་ལ༔ སངས་རྒྱས་སེམས་ཅན་ལྟ་བ་བཤགས༔ སྒྲ་དོན་མ་བཅོས་རང་བྱུང་ལ༔ སྡེབ་སྦྱོར་ཚིག་ལ་ཞེན་པ་བཤགས༔ སངས་རྒྱས་རང་ཤེས་རིག་པ་ལ༔
རྡོ་འཆང་གཞན་ལ་སྨོན་པ་བཤགས༔ གནས་ལུགས་རྩལ་རྫོགས་བྱང་སེམས་ལ༔ བླ་མར་གཞན་དུ་སྨོན་པ་བཤགས༔ མཁས་པའི་རྩ་རླུང་བྱེ་བྲག་ལ༔ པཎྜི་ཏ་ལ་སྨོན་པ་བཤགས༔ སྲུང་སྡོམ་འགོག་པའི་རྣམ་རྟོག་ལ༔ དགེ་སློང་ལུས་ལ་སྨོན་པ་བཤགས༔ རྩ་རླུང་ཆོས་སྐུའི་ལམ་གྲོགས་ལ༔ བུད་མེད་སྤངས་པ་མཐོལ་ལོ་བཤགས༔ མི་རྒྱུད་ཤ་གཟུགས་སངས་རྒྱས་ལ༔
རབས་ཆད་སྨོན་པ་མཐོལ་ལོ་བཤགས༔ རིགས་དྲུག་སྣང་བའི་ཆོ་འཕྲུལ་ལ༔ དམྱལ་བ་སྤངས་པ་མཐོལ་ལོ་བཤགས༔ ཡེ་ནས་རང་རིག་ཡེ་ཤེས་ལ༔ དུད་འགྲོ་སྤངས་པ་མཐོལ་ལོ་བཤགས༔ ཀུན་ཏུ་ཤེས་པ་བྲལ་བ་ལ༔ ཡི་དྭགས་སྤངས་པ་མཐོལ་ལོ་བཤགས༔ སྐྱེ་འཆི་འཐབ་རྩོད་བྲལ་བ་ལ༔ ལྷ་མིན་སྤངས་པ་མཐོལ་ལོ་བཤགས༔ ཕམ་རྒྱལ་འགྲོ་འོང་མེད་པ་ལ༔
ལྷ་གནས་སྤངས་པ་མཐོལ་ལོ་བཤགས༔ ཡེ་ནས་ཆགས་འཛིན་ཟད་པ་ལ༔ མི་ལུས་སྤངས་པ་མཐོལ་ལོ་བཤགས༔ ལོངས་སྐུ་སེམས་ཀྱི་ཆོ་འཕྲུལ་ལ༔ ཞིང་ཁམས་སྨོན་པ་མཐོལ་ལོ་བཤགས༔ རང་ལུས་དཀྱིལ་འཁོར་སྤང་བའི་ལས༔ གནས་སྐོར་ས་མཐའ་འགྲིམས་པ་བཤགས༔ རིག་པ་ཕྱི་ནང་མེད་པ་ལ༔ མགྲོན་འཛེམས་མཚམས་སྒོ་གཅོད་པ་བཤགས༔ འབྱུང་བ་མཐའ་དབུས་མེད་པ་ལ༔
ལྷ་དང་འདྲེ་རུ་ལྟ་བ་བཤགས༔ འབྱུང་ལྔ་རང་སར་ཐིམ་པ་ལ༔ སྲོག་གཅོད་འདྲེ་ལ་ལྟ་བ་བཤགས༔ རང་སེམས་མ་གཏོགས་བདུད་མེད་ལ༔ སྡེ་བརྒྱད་གཟུགས་སུ་ལྟ་བ་བཤགས༔ ཧཱུྃ༔ ཆོས་བརྒྱད་ཟོག་པོ་གཡོ་ཅན་ལ༔ བློ་གཏད་བགྱིས་པ་མཐོལ་ལོ་བཤགས༔ སྡེ་དཔོན་སྡིག་པའི་ཕ་རྒན་ལ༔ དམ་ཚིག་འབྲེལ་བ་མཐོལ་ལོ་བཤགས༔
གཉོམ་ཆུང་སྙིང་རྗེའི་ཕ་མ་ལ༔ རེ་བློ་མ་སྐོང་མཐོལ་ལོ་བཤགས༔ ཁས་དྲག་ཞེ་སྡང་སྤུ་གྲི་ལ༔ ངོ་སྲུང་བགྱིས་པ་མཐོལ་ལོ་བཤགས༔ རང་མགོ་མི་ཐོན་ཆོས་པ་ལ༔ སྐྱབས་གནས་རེ་བ་མཐོལ་ལོ་བཤགས༔ སྡིག་ཅན་ཟས་ནོར་སྡིག་ཏོ་ལ༔ འབྲེལ་བ་ཐོགས་པ་མཐོལ་ལོ་བཤགས༔ སེར་སྣ་ཟས་ནོར་བསེ་རག་ལ༔ འཛིན་ཆགས་བགྱིས་པ་མཐོལ་ལོ་བཤགས༔
ཟས་ནོར་གསོག་འཇོག་འགོང་པོ་ལ༔ བློ་གཏད་བགྱིས་པ་མཐོལ་ལོ་བཤགས༔ ཕྱུག་འདོད་ཡི་དྭགས་གཏེར་སྲུང་ལ༔ མུ་གེ་ཕུག་བཙུད་མཐོལ་ལོ་བཤགས༔ འཁོར་འདས་ཀུན་ཀྱང་མཉམ་ཉིད་ལ༔ རང་མཐོ་བསྒྲུབས་པ་མཐོལ་ལོ་བཤགས༔ ཕྱོགས་མེད་དག་སྣང་ཆོས་དབྱིངས་ལ༔ རང་གི་གྲུབ་མཐར་བསྟོད་པ་བཤགས༔ སྦས་ཚུལ་རྣལ་འབྱོར་ངེས་མེད་ལ༔ ཐོ་ཅོ་ལྟ་བ་མཐོལ་ལོ་བཤགས༔
ཀུན་ཀྱང་སྒྱུ་མའི་ཁྱབ་བརྡལ་ལ༔ རིས་སུ་ཕྱེས་པ་མཐོལ་ལོ་བཤགས༔ མཐོལ་བཤགས་རྟག་པ་མེད་པར་གྲོལ༔ མ་བཤགས་ཆད་པ་མེད་པར་གྲོལ༔ སྟོང་ལྟ་ཨ་འཐས་མིན་པར་གྲོལ༔ མཚན་འཛིན་ཁ་ལས་འདས་པར་གྲོལ༔ བཤགས་དང་བཤགས་བྱ་མི་དམིགས་ཀྱང་༔ ཀུན་རྫོབ་ཙམ་དུ་ཚངས་པར་སྩོལ༔ དེ་ཕྱིན་ཡེ་གྲོལ་དེར་གནས་ཤོག༔ ཅེས་ཡི་གེ་བརྒྱ་པས་ལྷག་ཆད་ཁ་བཀང་༔
ཞེས་རྒྱུད་ལུང་སྤྱིའི་ལུང་ངོ་༔ འདི་ཉིད་སངས་རྒྱས་ཀུན་འདུས་ཀྱི་དཀྱིལ་འཁོར་གཅིག་སྒྲུབ་ཀྱི་གདམས་པ༔ གཞན་ལས་ཁྱད་པར་དུ་འཕགས་པ༔ ཚིག་ཉུང་ལ་དོན་འདུས་པ༔ ཀུན་རྫོབ་ཨ་འཐས་ཀྱི་ཆོས་མ་ཡིན་པ༔ ཐོག་མཐའ་བར་གསུམ་དུ་འོད་གསལ་རྡོ་རྗེའི་ཚིག་རྐང་ཟམ་མ་ཆད་པ༔ སྒྲ་དག་ལ་ཟུར་བརྒྱན་པ༔ དངོས་པོ་གཙང་མ་ཡིད་བཞིན་གྱི་ནོར་བུ་དང་འདྲ་བ༔ རྒྱུད་སྨིན་པར་བྱེད་པ༔ བྱང་ཆུབ་ཀྱི་ཆུ་རྒྱུན་དང་འདྲ་བ༔
ཁ་གསལ་ཞིང་དོན་དྲིལ་བ༔ ཉིན་མོའི་མགོན་པོ་དང་མཚུངས་པ༔ ཁུངས་བཙུན་ཞིང་ཡིད་ཆེས་པ༔ ཀུན་ཏུ་བཟང་པོའི་དགོངས་པ་དང་མཉམ་པ་སྟེ༔ ཆོས་ཉིད་ལ་དགོངས་པ་རྒྱུད་སྡེའི་ཀློང་བཞི་ཚང་བ་ཡིན་པས༔ ཐུན་མོང་མ་ཡིན་པའི་ཟབ་ཁྱད་དང་ལྡན་ཏེ༔ འབྲེལ་ཚད་སྨིན་གྲོལ་དམ་པ་ཉིད་ལ་འགོད་པ་ལུང་ལས་གསལ༔ དེས་ན་སྐལ་ལྡན་ལས་འཕྲོ་ཅན་གྱིས་ཉམས་སུ་ལོངས༔ སྐལ་མེད་གྲུབ་མཐའ་བརྩི་བའི་རྟོག་གེ་བ༔ ཝ་སྤྱང་ལྟ་བུའི་སེར་གཟུགས་ཀྱིས༔
འདི་ལ་སྤྱོད་ཡུལ་མ་མཆིས་སོ༔ ཅིའི་ཕྱིར་ཞེ་ན༔ རྣམ་རྟོག་མཛེ་ཡིས་ཟིན་པ་དང་༔ ཉམས་རྟོགས་བསེ་རག་མུ་སྟེགས་ཕོག༔ བསྙེན་སྒྲུབ་རླུང་གིས་ཁྱེར་བ་ཡི༔ དྲེད་པོ་ཝ་བཤད་ལྕགས་མགོ་ཅན༔ ཆོས་བརྒྱད་མི་མགོ་བསྐོར་བ་ཡི༔ སྐལ་མེད་དེ་ལ་མི་བསྟན་ཏེ༔ བླ་མེད་རྒྱུད་ལས་གསུངས་པ་ཡིན༔ དེ་བཞིན་ལས་འཕྲོ་ཅན་གྱི་སྤྱོད་ཡུལ་ལོ༔
གཏེར་རྒྱ༔ ཨེ་མ༔ ཟབ་པའི་བཅུད་ཀྱི་མན་ངག་ཐིག་ལེ་ལས༔ རྒྱུད་བསྐང་ཡིད་བཞིན་ནོར་བུ་མཆོག་བརྒྱན་ཉིད༔ སྐལ་ལྡན་ལས་འཕྲོ་ཅན་གྱི་དོན་དུ་བཞག༔ སྨོན་ལམ་འབྲེལ་ཚད་སངས་རྒྱས་ལམ་ཞུགས་ཕྱིར༔ ཕྱིར་མི་ལོག་པའི་ས་བཅུའི་གོ་འཕང་འགྲུབ༔ རིག་འཛིན་རྒྱལ་བའི་སྲས་འགྱུར་ཐེ་ཚོམ་མེད༔ ཤེས་རབ་བློ་ལྡན་སྙིང་རྗེ་ཅན་དང་སྤྲོད༔ བཀའ་ཡི་རྒྱ་འདི་ལེགས་ལྡན་མགོན་པོས་སྲུངས༔
དམ་སྲི་བདུད་སྤྲུལ་ལག་ཏུ་མ་ཤོར་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་བྱི་ལོར་བལ་ཡུལ་ཡར་འབྲོག་གི་མཚོ་ནས་གདན་དྲངས་ཤིང་ཤོག་སེར་ནས་བསྒྱུར་ཏེ་གཏན་ལ་ཕབ་པའོ།། སརྦ་མངྒ་ལཾ།། །། ཕ༽ བཀའ་བརྒྱད་ཕྲིན་ལས་བསྡུས་པའི་གསོལ་འདེབས་བྱིན་རླབས་སྤྲིན་ཕུང་བཞུགས་སོ། ཨོཾ་ཨཱཿཧཱུྃ།
ཆོས་སྐུ་ཀུན་བཟང་སྟོན་པ་རྡོ་རྗེ་སེམས། ། དགའ་རབ་རྡོ་རྗེ་མཁའ་འགྲོ་ལས་ཀྱི་དབང༌། ། འཕགས་ཡུལ་གྲུབ་པའི་རིག་འཛིན་བརྒྱད་རྣམས་ལ། ། གསོལ་བ་འདེབས་སོ་བྱིན་རླབས་དབང་ཆེན་བསྐུར། ། ཡོངས་རྫོགས་སྒྲུབ་སྡེའི་བཀའ་བབས་པདྨ་འབྱུང༌༑ ༑ གསང་བ་རྒྱ་མཚོའི་མཛོད་འཛིན་མཁར་ཆེན་བཟའ། ། རྒྱུད་འཛིན་རྗེ་འབངས་སྙིང་གི་བུ་དགུ་ལ། ། གསོལ་བ་འདེབས་སོ་རྡོ་རྗེའི་ཡེ་ཤེས་བསྐྱེད། ། མཐུ་རྩལ་ནུས་པའི་མངའ་བདག་གནུབས་ཆེན་རྗེ། ། ཟབ་མོའི་གཏེར་ལ་དབང་བསྒྱུར་རྩ་གསུམ་གླིང༌། །
ཆོས་བདག་ལུང་ཟིན་རྩ་བརྒྱུད་བླ་མ་ལ། ། གསོལ་བ་འདེབས་སོ་སྨིན་གྲོལ་ཉམས་རྟོགས་སྤོར༑ ཁྲོ་བོ་ཀུན་འདུས་སྤྱི་དཔལ་ཆེ་བའི་མཆོག ། སྐུ་གསུང་ཐུགས་ཡོན་ཕྲིན་ལས་རྦོད་གཏོང་དང༌། ། དྲག་སྔགས་དྲེགས་འདུལ་ལ་སོགས་བཀའ་བརྒྱད་ལྷར། ། གསོལ་བ་འདེབས་སོ་མཆོག་ཐུན་དངོས་གྲུབ་སྩོལ། ། གནས་ཡུལ་དཔའ་བོ་མཁའ་འགྲོ་ཆོས་སྐྱོང་དང༌། ཁྱད་པར་བཀའ་སྲུང་མགོན་ཆེན་སྡེ་ལྔ་སོགས། ། བདུན་བརྒྱ་ཉེར་ལྔའི་དཀྱིལ་འཁོར་ལྷ་ཚོགས་ལ། ། གསོལ་བ་འདེབས་སོ་ཕྱི་ནང་བར་ཆད་སོལ། །
སྣང་སྲིད་གཞིར་བཞེངས་ལྷ་ཡི་ཕྱག་རྒྱར་རྫོགས། ། འབྱིན་འཇུག་བདེ་ཆེན་རྡོ་རྗེའི་སྔགས་སུ་དག ། དྲན་རྟོག་འོད་གསལ་ཆོས་སྐུར་སྨིན་བྱས་ནས། ། ཚེ་འདིར་རྡོ་རྗེའི་ལམ་མཆོག་མཐར་ཕྱིན་ཤོག ། ཅེས་པའང་སྒྲུབ་སྡེའི་ཉམས་བཞེས་ལ་དགོས་མཁོའི་ཆེད་ཨཽ་ཌཱིས་ནན་བསྐུལ་ངོར་གུ་ཧྱས་སོ།། །། བ༽ ༄༅། །བཀའ་བརྒྱད་ཆེན་མོ་གསང་བ་ཟིལ་གནོན་གྱི་རྒྱུན་ཁྱེར་སྙིང་པོའི་དོན་བསྡུས་བཞུགས་སོ།། བླ་མ་རིག་འཛིན་སྒྲུབ་སྡེ་བརྒྱད་ཀྱི་ལྷ་ལ་ཕྱག་འཚལ་ལོ། དེའང་བཀའ་བརྒྱད་གསང་བ་ཟིལ་གནོན་གྱི་རྒྱུན་གྱི་རྣལ་འབྱོར་ཉམས་སུ་ལེན་པར་འདོད་པའི་གང་ཟག་གིས། ཐོག་མར་དབང་གི་རྒྱུད་སྨིན་པར་བྱས་ཤིང༌།
དམ་ཚིག་གི་སྲོག་དང་མ་བྲལ་བར་སྒྲུབ་པ་ཉམས་སུ་ལེན་པ་ལ། གནས་མཚན་ཉིད་དང་ལྡན་པར་དམ་ཚིག་གི་བྲིས་སྐུ་སོགས་རྟེན་བཀྲམ་པའི་མདུན་དུ་སྟེགས་བུ་གཙོང་མར། རས་བྲིས་སམ་འབྲུ་ཚོམ་བཀོད་པའི་ཁར། སྒྲུབ་རྟེན་གཏོར་མ་དང་སྨན་རག་སྲུང་མའི་མཆོད་གཏོར་ཚོགས་ཀྱི་ཡོ་བྱད་མཆོད་པའི་དངོས་པོ་རྣམས་འདུ་བྱ་ལ། རང་ཉིད་སྟན་དུ་བདེ་བར་འཁོད་པའི་མདུན་ནང་མཆོད་ཌཱ་དྲིལ་འཐོར་ནས་བསང་བུམ་སོགས་ཉེར་མཁོ་རྣམས་ཚགས་སུ་ཚུད་པར་བྱའོ། གཉིས་པ་ཕྲིན་ལས་དངོས་ལ་སྔོན་འགྲོ་དངོས་གཞི་རྗེས་ཀྱི་རིམ་པའོ། དང་པོ་ཚོགས་ཞིང་གསལ་གདབ་པ་ནི། རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་བླ་མ་རིག་འཛིན་དཔལ་ཆེན་གཙོ་དགུའི་དཀྱིལ་འཁོར་གྱི་ལྷ་ཚོགས་བཛྲ་ས་མཱ་ཛཿས་སད་པར་བྱས་ལ་སྐྱབས་སེམས་ནི། བླ་མ་སངས་རྒྱས་འཁོར་དང་བཅས༔ ཀུན་ནས་བདག་ལ་དགོངས་སུ་གསོལ༔
བླ་མ་དཀོན་མཆོག་གསུམ་པོ་ལཿ བྱང་ཆུབ་མ་ཐོབ་བར་དུ་ནི༔ སྐྱབས་ཀྱི་མཆོག་ཏུ་བཟུང་བར་བགྱི༔ སྔོན་ནས་བསགས་པའི་སྡིག་སྒྲིབ་བཤགས༔ འགྲོ་དོན་སངས་རྒྱས་འཐོབ་བྱའི་ཕྱིར༔ སྨོན་འཇུག་བྱང་ཆུབ་སེམས་བསྐྱེད་དོ༔ སེམས་ཅན་ཡོངས་སུ་སྨིན་བྱའི་ཕྱིར༔ གསང་སྔགས་སྤྱོད་པ་རླབས་ཆེན་སྤྱོད༔ དོན་དམ་སྤྲོས་བྲལ་བྱང་ཆུབ་སེམས༔ རང་བྱུང་མཐའ་བྲལ་གསལ་སྟོང་བསྒོམ༔
གཉིས་པ་ཡན་ལག་བདུན་པ་ནི། རྡོ་རྗེ་སློབ་དཔོན་སངས་རྒྱས་དཔལ། ། དུས་གསུམ་བཞུགས་ལ་ཕྱག་འཚལ་ལོ། ། མཆོག་གསུམ་བསྟན་པའི་ཞིང་གྱུར་ལ། ། གཉིས་མེད་ཡིད་ཀྱིས་སྐྱབས་སུ་མཆི། ། དངོས་འབྱོར་ཡིད་ཀྱིས་རྣམ་སྤྲུལ་པའི། ། དག་པའི་མཆོད་པ་བཞེས་སུ་གསོལ། ། དངོས་གྲུབ་ཆུ་བོ་གཅོད་པའི་བགེགས། ། ཉེས་བྱས་མ་ལུས་བཤགས་པར་བགྱི། ། ཕྱོགས་བཅུའི་འཁོར་གསུམ་དག་པའི་ཆོས། །
མ་ཆགས་སྤྱོད་ལ་རྗེས་ཡི་རང༌། ། དག་པ་མཐའ་བཞི་དྲི་མ་མེད། ། རྫོགས་པའི་བྱང་ཆུབ་སེམས་བསྐྱེད་དོ། བདེ་གཤེགས་བྱང་ཆུབ་སེམས་དཔའ་ལ། ། དག་པ་གསུམ་གྱི་ལུས་འབུལ་ལོ། ། ཚེ་རབས་བགྲངས་པའི་དགེ་བ་རྣམས། ། བསྡུས་ཏེ་བྱང་ཆུབ་ཆེན་པོར་བསྔོ། ཛཿཧཱུྃ་བཾ་ཧོཿ ཚོགས་ཞིང་རྣམས་འོད་ཞུ་རང་ལ་ཐིམ་པར་གྱུར། གསུམ་པ་འབྱུང་པོ་ལ་གཏོར་མ་བསྔོ་བ་ནི།
ཨོཾ་ཨཱཿཧཱུྃ་གིས་བརླབས་ལ། སརྦ་བྷུ་ཏ་ཨ་ཀརྵ་ཡ་ཛཿས་མགྲོན་དགུག ། དེ་ནས་བགེགས་བསྐྲད་པ་ནི། ཧཱུྃ༔ ང་ནི་གསལ་སྟོང་ཧེ་རུ་ཀཿ བདག་གཞན་ཕྱེ་བའི་རྣམ་རྟོག་བགེགས༔ རོ་གཅིག་གཏོར་མ་འདི་བཞེས་ལ༔ ཕྱོགས་མེད་ཆོས་སྐུའི་ཀློང་དུ་དེངས༔ ཅི་སྟེ་མི་འགྲོ་ཨ་འཐས་ན༔ ཀུན་རྒྱུ་ཁྲོ་མོས་རིག་རྩལ་བསྐྱེད༔
ཁྲེགས་ཆོད་རྡོ་རྗེའི་མཚོན་ཆར་འབེབས༔ ང་བདག་འགོང་པོ་རྡུལ་ཕྲན་གཏོར༔ དེ་བས་གཉིས་འཛིན་ཕྱིར་དེངས་ཤིག༔ ཨོྃ་ཧེ་རུ་ཀ་ཛྙཱ་ན་བཛྲ་ཧཱུྃ་ཧཱུྃ་ཕཊ྄་ཕཊ྄ཿ གནོད་བྱེད་ཨུ་ཙ་ཏ་ཡ་ཕཊ྄ཿ བཞི་པ་རང་བྱུང་ལྟ་བའི་མཚམས་གཅོད་ནི། ཧཱུྃ༔ ང་ཉིད་ཡེ་ནས་དཔལ་ཆེན་ཧེ་རུ་ཀཿ མཁའ་ལྟར་ཁྱབ་པ་འོད་གསལ་རྡོ་རྗེའི་ཐུགས༔ ཡེ་ཤེས་ལྔ་རུ་ནམ་ཡང་འབྲལ་བརླག་མེད༔
རྣམ་རྟོག་རུ་ཏྲ་གཉིས་འཛིན་ཀ་ནས་དག༔ ཆོས་དབྱིངས་བརྡལ་ཁྱབ་བསྲུངས་མཚམས་མེད་པར་གསལ༔ ཨོཾ་ཧེ་རུ་ཀ་ཛྙཱ་ན་ཧཱུྃ་ཕཊ྄ཿ ང་བདག་རུ་ཏྲ་པྲ་ཝེ་ཤ་ཡ་ཕཊ྄ཿ ཨོཾ་དྷརྨ་ཛྙཱ་ན་བཛྲ་ཙཀྲ་སཏྭཾ༔ ལྔ་པ་རང་བྱུང་མཆོད་རྫས་བྱིན་གྱིས་བརླབ་པ་ནི། ཧཱུྃ༔ འཁོར་ལོ་རྣམ་དག་རང་བྱུང་བྷནྡྷའི་སྣོད༔ བློ་ཡི་ཁྱོན་རྩེ་ཡངས་ཤིང་རྒྱ་ཆེའི་ནང་༔ ཕྱི་མཆོད་མེ་ཏོག་བདུག་སྤོས་མར་མེ་དྲི༔
ཞལ་ཟས་རོལ་མོ་སིལ་སྙན་གདུང་བའི་དབྱངས༔ གཟུགས་སྒྲ་དྲི་རོ་རེག་བྱ་དབང་པོ་ལྔ༔ གཟུགས་མཛེས་གླུ་དབྱངས་གར་མོ་ཕྱག་རྒྱ་ཅན༔ ནང་མཆོད་དུག་ལྔ་ཡེ་ཤེས་སྨན་རཀ་གཏོར༔ གསང་མཆོད་བདེ་སྟོང་སྦྱར་བའི་བདུད་རྩི་ལྔ༔ སྒྲོལ་མཆོད་ལ་སོགས་སྤྱན་གཟིགས་མཐུན་པའི་རྫས༔ མ་ཚང་མེད་པ་ཡེ་ནས་བདུད་རྩིར་གྱུར༔ ཨོཾ་ཨཱཿཧཱུྃ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་ཛྙཱ་ན་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ
ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ལན་གསུམ་གསུམ་བརྗོད། དེ་ནས་དངོས་གཞི་ལ། དང་པོ་དེ་བཞིན་ཉིད་ཀྱི་ཏིང་འཛིན་ནི༑ ཧཱུྃ༔ སྨྲ་བརྗོད་བྲལ་བ་སྟོང་པའི་གཞི༔ ཁྱབ་བརྡལ་ངང་ལ་ལྷུན་གྱིས་གནས༔ རྒྱ་ཆད་ཕྱོགས་ལྷུང་སྤུ་རིས་བྲལ༔ ཨོཾ་དྷརྨ་ཛྙཱ་ན་ཙིཏྟ་ཧཱུྃ༔
གཉིས་པ་ཀུན་ཏུ་སྣང་བའི་ཏིང་འཛིན་ནི༑ ཨཱཿ ཡིད་ཀྱི་རྟོག་པ་ཕྲ་མོ་ལ༔ མ་འགགས་རྩལ་སྣང་ལམ་གྱིས་ཤར༔ གཉིས་རྟོག་རླུང་གི་རང་བཞིན་བསྐྱེད༔ ཨོཾ་བཛྲ་དྷརྨ་ཧྲཱི་ཏ་ཨཱཿ གསུམ་པ་རྒྱུ་ཡི་ཏིང་ངེ་འཛིན་ནི༑ ཨོཾ༔ ཀུན་སྣང་འཛིན་པའི་ས་བོན་ལས༔ རྟེན་འབྲེལ་ཧཱུྃ་ཡིག་རྡོ་རྗེ་ཤར༔
གནས་འགྱུ་ལྷ་དང་གཞལ་ཡས་གསལ༔ ཨོཾ་དྷརྨ་བྷྲཱུྃ་ཛྙཱ་ན་ཧཱུྃ༔ བཞི་པ་རྟེན་གཞལ་ཡས་ཁང་བསྐྱེད་པ་ནི༑ ཧཱུྃ༔ ཨེ་ཡྃ་རྃ་སུྃ་ཀེཾ་བྷྲཱུྃ༔ འབྱུང་ལྔ་བསྣོལ་བརྩེགས་བརྟན་པའི་སྟེང་༔ རྡོ་རྗེའི་འོད་ཟེར་གཞལ་ཡས་ཁང་༔ དཀྱིལ་འཁོར་ཕྱི་ནང་མཚན་ཉིད་རྫོགས༔ ཡེ་ཤེས་ལུགས་སུ་འབྱུང་བར་བསྒོམ༔ ཨོཾ་བཛྲ་བྷྲཱུྃ་ས་མ་ཡ་ཧཱུྃ༔
ཨོཾ་པདྨ་མཎྜ་ལ༔ སཱུརྻ་མཎྜ་ལ༔ ཙནྡྲ་མཎྜ་ལ༔ རུ་ཏྲ་ཏི་ར་བཾ༔ སྥ་ར་ཎ་ཕཊ྄ཿ སཾ་ཧ་ར་ཎ་ཧཱུྃ༔ ཨོཾ་སརྦ་ཤཱུ་ནྱ་ཏ་བཛྲ་ཨཱཏྨ་ཀོ྅་ཧཾ༔ ལྔ་པ་བརྟེན་པ་ལྷ་བསྐྱེད་པ་ནི། ཧཱུྃ༔ དེ་དབུས་ཟླ་གམ་སྒོ་གཅིག་པ༔
པད་ཉི་བྱོལ་སོང་གཙོ་བརྒྱད་སྟེང་༔ བདག་ཉིད་ཆེ་མཆོག་ཧེ་རུ་ཀཿ སྨུག་ནག་དབུ་དགུ་ཤིན་ཏུ་ཁྲོ༔ གཡས་དགུ་གནམ་ལྕགས་རྡོ་རྗེ་གདེངས༔ གཡོན་དགུ་བྷནྡྷ་དམར་གྱིས་བཀང་༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ ཞབས་བརྒྱད་བརྐྱང་བསྐུམ་གླིང་བཞིར་བརྗིད༔ ཐུགས་ཀར་སེམས་དཔའ་ས་བོན་ཧཱུྃ༔ གནམ་ཞལ་དབྱིངས་ཕྱུག་སྐུ་ལ་འཁྲིལ༔ ཕྱག་དྲུག་གྲི་ཐོད་མགུལ་ནས་འཁྱུད༔
སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་བཛྲ་མ་ཧཱ་ཀྲོ་ཏ་ཤྲཱི་ཧེ་རུ་ཀ་ཧཱུྃ་ཕཊ྄ཿ མ་ཧཱ་ཀྲོ་ཏི་ཤྭ་རཱི་སཏྭཾ༔ ཧཱུྃ༔ ཤར་ཕྱོགས་ཕོ་བྲང་ཟླ་གམ་དབུས༔ དྲི་ཟ་ཕོ་མོ་བསྣོལ་བའི་སྟེང་༔ ཐུགས་མཆོག་བཛྲ་ཧེ་རུ་ཀཿ མཐིང་ནག་དཀར་དམར་ཞལ་གསུམ་ཁྲོ༔ གཡས་གསུམ་རྡོ་རྗེ་ཁ་ཊྭཱཾ་རྔ༔ གཡོན་གསུམ་དྲིལ་བུ་བྷན་དམར་ཞགས༔
དུར་ཁྲོད་ཆས་ལྡན་སྒྲོ་གཤོག་བརྒྱངས༔ ཀྲོ་ཏི་ཤྭ་རཱི་ཡུམ་དང་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་བཛྲ་རུ་ལུ་རུ་ལུ་ཧཱུྃ་བྷྱོ་ཕཊ྄ཿ ཧཱུྃ༔ ལྷོ་ཕྱོགས་ཕོ་བྲང་ཟླ་གམ་དབུས༔ གཤིན་རྗེ་ཕོ་མོ་བསྣོལ་བའི་སྟེང་༔ སྐུ་ཡི་བདག་ཉིད་གཤིན་རྗེའི་གཤེད༔ སེར་ནག་དཀར་དམར་ཁྲོ་ཞིང་གཏུམ༔ བེ་ཅོན་རལ་གྲི་དགྲ་སཏྭ་གཡས༔
བྷན་དམར་སྡིགས་མཛུབ་མདུང་ཐུང་གཡོན༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ བྷེ་ཏ་ཟ་བྱེད་ཡུམ་དང་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་ཡ་མཱནྟ་ཀ་ཧཱུྃ་ཕཊ྄ཿ ཧཱུྃ༔ ནུབ་ཕྱོགས་ཕོ་བྲང་ཟླ་གམ་དབུས༔ ཀླུ་དབང་ཕོ་མོ་བསྣོལ་བའི་སྟེང་༔ གསུང་མཆོག་པདྨ་ཧེ་རུ་ཀཿ དཀར་དམར་མཐིང་ཞལ་ཁྲོ་ལ་གཏུམ༔
གཡས་གསུམ་རྡོ་རྗེ་ཁ་ཊྭཱཾ་སྦྲུལ༔ དྲིལ་བུ་བྷན་དམར་ལྕགས་སྒྲོག་གཡོན༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ པདྨ་གཟི་ལྡན་ཡུམ་དང་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་བཛྲ་ཀྲོ་ཏ་ཧྱ་གྷྲྀ་ཝ་ཧུ་ལུ་ཧུ་ལུ་ཧཱུྃ་ཕཊ྄ཿ ཧཱུྃ༔ བྱང་ཕྱོགས་ཕོ་བྲང་ཟླ་གམ་དབུས༔ གནོད་སྦྱིན་ཕོ་མོ་བསྣོལ་བའི་སྟེང་༔ ཕྲིན་ལས་རྡོ་རྗེ་གཞོན་ནུའི་སྐུ༔
མཐིང་ཀ་དཀར་དམར་ཁྲོ་ལ་གཏུམ༔ རྡོ་རྗེ་རྩེ་དགུ་རྩེ་ལྔ་གཡས༔ གཡོན་གཉིས་མེ་དཔུང་ཁ་ཊྭཱཾ་ཐོགས༔ མཐའ་གཉིས་རི་རབ་ཕུར་བུ་བསྒྲིལ༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ འཁོར་ལོ་རྒྱས་འདེབས་ཡུམ་དང་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བྃ་ཧཱུྃ་ཕཊ྄ཿ ཧཱུྃ༔ ཤར་ལྷོ་ཕོ་བྲང་ཟླ་གམ་དབུས༔
མེ་ལྷ་ཕོ་མོ་བསྣོལ་བའི་སྟེང་༔ ཡོན་ཏན་རྦོད་གཏོང་ཧེ་རུ་ཀཿ ལྗང་དཀར་དམར་ལ་ཁྲོ་ཞིང་གཏུམ༔ གཡས་གསུམ་རྡོ་རྗེ་ཁྱུང་དང་སྦྲུལ༔ བྷན་དམར་ཞིང་དབྱུག་གྭའུ་གཡོན༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ ཉིད་ཞི་ཡུམ་དང་གཉིས་མེད་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་གྷུ་ན་ཛྙཱ་ན་ཤྲཱི་ཧེ་རུ་ཀ་ཀྲོ་ཏི་ཧཱུྃ་ཕཊ྄ཿ ཧཱུྃ༔
ལྷོ་ནུབ་ཕོ་བྲང་ཟླ་གམ་དབུས༔ ཆེ་མཆོག་དྲག་པོ་ཐོད་ཕྲེང་རྩལ༔ དམར་དཀར་སྔོ་ལ་ཁྲོ་ཞིང་གཏུམ༔ གྲི་གུག་རྡོ་རྗེ་རལ་གྲི་གཡས༔ ཐོད་ཁྲག་ཁ་ཊྭཱཾ་ལྕགས་སྡིག་གཡོན༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ རྡོ་རྗེ་གཏུམ་མོ་ཡུམ་དང་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄་ཨཱཿཧཱུྃ༔ ཧཱུྃ༔
ནུབ་བྱང་ཕོ་བྲང་ཟླ་གམ་དབུས༔ འཇིག་རྟེན་ཁྲོ་བོ་ཧེ་རུ་ཀཿ དུད་ཁ་དཀར་དམར་ཁྲོ་ཞིང་གཏུམ༔ རྡོ་རྗེ་ལྷ་བརྒྱད་མགོ་བོ་གཡས༔ བྷན་དམར་ཀླུ་བརྒྱད་མགོ་བོ་གཡོན༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ འབྱུང་བཞི་བདག་མོ་ཡུམ་དང་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་བཛྲ་ཙཎྜ་སརྦ་དུཥྚཱཾ་ཧཱུྃ་ཕཊ྄ཿ ཧཱུྃ༔
བྱང་ཤར་ཕོ་བྲང་ཟླ་གམ་དབུས༔ ཁྲག་འཐུང་ཁྲོ་རྒྱལ་དམོད་པའི་སྐུ༔ ནག་དཀར་དམར་ལ་ཁྲོ་གཏུམ་བརྗིད༔ གྲི་གུག་ལྷ་བརྒྱད་ཙིཏྟ་གཡས༔ དུང་དམར་ཀླུ་བརྒྱད་ཙིཏྟ་གཡོན༔ དུར་ཁྲོད་ཆས་ལྡན་སྒྲོ་གཤོག་བརྒྱངས༔ སྲིད་པ་སྤྱི་འདུལ་ཡུམ་དང་སྦྱོར༔ སྲས་བཞི་ཡབ་ཡུམ་སྤྲུལ་འཁོར་གསལ༔ ཨོཾ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཧཱུྃ༔
ཕོ་བྲང་སྐྱོང་བའི་རིམ་པ་བཞིན༔ རང་མདོག་ཕྱག་མཚན་རྒྱན་གྱིས་སྤྲས༔ ཁྲོ་ཉེར་གར་གྱི་ཉམས་དགུ་ལྡན༔ ཟིལ་གནོན་དཀྱིལ་འཁོར་ལྷ་ཡི་ཚོགས༔ མ་ཡེངས་ཏིང་འཛིན་གསལ་བར་བསྐྱེད༔ ཨོཾ་བཛྲ་ཨངྐུ་ཤ་ཡ་ཛཿ ཨོཾ་བཛྲ་པཱ་ཤ་ཧཱུྃ༔ ཨོཾ་བཛྲ་སྥོ་ཊ་ཧཱུྃ༔ ཨོཾ་བཛྲ་གཎྜེ་ཧོཿ དྲུག་པ་ཡེ་ཤེས་པ་སྤྱན་འདྲེན་པ་ནི།
ཧཱུྃ༔ ཆོས་དབྱིངས་རང་བྱུང་ཨེ་ཡི་ཀློང་༔ སྐུ་གསུང་ཐུགས་ཡོན་གནས་མཆོག་ནས༔ ཆེ་མཆོག་ལྷ་ཚོགས་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ བདུན་པ་བཞུགས་སུ་གསོལ་ཞིང་ཕྱག་འཚལ་བ་ནི། ཧཱུྃ༔ ཆེ་མཆོག་ཟིལ་གནོན་ལྷ་ཡི་ཚོགས༔ རྟོག་མེད་ཤེས་པའི་གདན་ལ་བཞུགས༔
ཡེ་གྲོལ་ཆེན་པོའི་དཀྱིལ་འཁོར་ལ༔ རང་བྱུང་དེ་བཞིན་བདག་ཕྱག་འཚལ༔ ཨོཾ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ བརྒྱད་པ་མཆོད་པ་འབུལ་བ་ནི། ཧཱུྃ༔ ཟིལ་གནོན་དཔལ་ཆེན་དཀྱིལ་འཁོར་ལ༔ འདོད་ཡོན་ལྷ་མོ་ཕྱི་མཆོད་འབུལ༔ གཟུགས་སྒྲ་དྲི་རོ་རེག་མཆོད་འབུལ༔ དུག་ལྔ་ཡེ་ཤེས་ནང་མཆོད་འབུལ༔
བདེ་སྟོང་དགའ་བཞིའི་གསང་མཆོད་འབུལ༔ ཕྱག་རྒྱ་ཟུང་འཇུག་གར་མཆོད་འབུལ༔ བརྡ་སྐད་གླུ་དབྱངས་སྙན་མཆོད་འབུལ༔ ཤ་ལྔ་བདུད་རྩིའི་རྫས་མཆོད་འབུལ༔ དྲི་ལྔ་རོ་བརྒྱའི་སྨན་མཆོད་འབུལ༔ མཁའ་དབྱིངས་པདྨའི་རཀྟ་འབུལ༔ བཅུད་ལྡན་ལོངས་སྤྱོད་གཏོར་མཆོད་འབུལ༔ སྒྲོལ་བའི་ཤ་ཁྲག་དམར་མཆོད་འབུལ༔ ཛ་གད་བདུད་རྩིའི་ཕུད་མཆོད་འབུལ༔ རྨད་བྱུང་གྷ་ནའི་ཚོགས་མཆོད་འབུལ༔
སྤྱན་གཟིགས་མཉེས་པའི་རྒྱན་མཆོད་འབུལ༔ མཆོག་གི་ཏིང་འཛིན་དོན་མཆོད་འབུལ༔ བླ་མེད་མཉེས་པའི་མཆོད་པ་འདི༔ ཞི་ཁྲོ་རབ་འབྱམས་ཐུགས་དམ་བསྐང་༔ བསྐངས་གྱུར་དབང་དང་དངོས་གྲུབ་སྩོལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲི་ཏ་མ་ཧཱ་རཀྟ་བྷ་ལིངྟ་ག་ཎ་ཙཀྲ་ཏ་ན་ག་ཎ་དྷརྨ་དྷཱ་ཏུ་གུ་ཧྱ་པཱུ་ཛ་ཧོཿ དགུ་པ་བསྟོད་པ་བྱ་བ་ནི༑ ཧཱུྃ༔
བསྐལ་པའི་མེ་ལྟར་འབར་བའི་ཀློང་༔ བྱོལ་སོང་གཙོ་བརྒྱད་ཕྱོགས་སྐྱོང་བཅུ༔ བྃ་དང་པད་ཉི་ཟླ་གདན་སྟེང་༔ ཞི་བ་སྒེག་བཞད་གསལ་འཚེར་འབར༔ མཉེན་ལྕུག་འཁྲིལ་ཞིང་དགྱེས་གར་ལྡན༔ ཁྲོ་ཚོགས་དགོད་གཤེ་རྔམ་གཏུམ་འཇིགས༔ འབར་ཞིང་དྲག་རྩལ་མཐུ་སྟོབས་འབྱིན༔ ཞི་དང་ཁྲོ་གར་དགྱེས་པའི་ལྷ༔ གསང་བ་ཟིལ་གནོན་ཚོགས་ལ་བསྟོད༔ བཅུ་པ་ཛཔ྄་བཟླས་ལ་ལྔ།
དང་པོ་ཛཔ྄་བསྐུལ་ནི། ཧཱུྃ༔ གསང་བ་ཟིལ་གནོན་དཀྱིལ་འཁོར་ལྷ་ཡི་ཚོགས༔ བསྒྲུབ་པའི་ཐུགས་དམ་གཉན་པོ་དབྱིངས་ནས་བསྐུལ༔ ཆོས་དབྱིངས་དྲག་སྔགས་རང་སྒྲ་འབྲུག་ལྟར་ལྡིར༔ དབང་བཞི་སྩོལ་ཞིང་དམ་ཚིག་དུས་ལ་བབ༔ མཆོག་དང་ཐུན་མོང་དངོས་གྲུབ་དེང་སྩོལ་ཅིག ། གཉིས་པ་བཟླས་པ་དངོས་ལ་བཞི། ཞི་བར་བསྙེན་པ། ཁྲོ་བོར་སྒྲུབ་པ།
བསྙེན་སྒྲུབ་དབྱེར་མེད་དུ་བཟླས་པ། ལས་སྦྱོར་བཅས་སོ། དང་པོ་ཞི་བར་བསྙེན་པ་ནི། དཀྱིལ་འཁོར་གཙོ་དགུའི་ལྷ་རྣམས་ཀྱི་དབུ་གཙུག་ཏུ་རིགས་བདག་ཀུན་བཟང་ཡབ་ཡུམ། སྤྱི་བོའི་གནས་ལྔར་རང་མཐུན་རིགས་ལྔ་འཁོར་དང་བཅས་པ་བཞུགས་པའི་གནས་གསུམ་འབྲུ་གསུམ་དང་ཐུགས་སྲོག་ས་བོན་སྔགས་ཕྲེང་གིས་བསྐོར་བ། ལྷ་ཐམས་ཅད་ཀྱི་ཞལ་ནས་སྔགས་བཟླས་པས་ཐུགས་རྒྱུད་བསྐུལ། སྔགས་ཕྲེང་ལས་འོད་ཟེར་འཕྲོས་པས་སྟོང་གསུམ་ཐམས་ཅད་ཞི་བའི་ལྷ་དང་སྔགས་སྒྲས་གང༌༑ ཕྱོགས་བཅུའི་རྒྱལ་བ་སྲས་བཅས་ཀྱི་བྱིན་རླབས་ཚུར་བསྡུས་ནས་ཐིམ་པར་གྱུར། དམ་པ་རིགས་བརྒྱའི་རྩ་སྔགས་ནི། ཨོྃ་ཨཱ་ལི་ཀཱ་ལི་ཛྙཱ་ན་པཉྩ་ས་ཏྭ་ཀྲོ་ཏ་མུ་ནེ་ཡེ་སྭཱ་ཧཱ༔
ཞི་བ་ཞེ་གཉིས་ཀྱི་རྩ་སྔགས་ནི། ཨོྃ་བོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ རིགས་ལྔ་ཡབ་ཡུམ་གྱི་སྙིང་པོ་ནི། ཨོྃ་ཧཱུྃ་ཏྲཱྃ་ཧྲཱི་ཨཱཿ མཱུྃ་ལཱྃ་མཱྃ་པཱྃ་ཏཱྃ༔ ཞེས་ཞི་བའི་སྔགས་རྣམས་སྒྲ་དལ་ཞིང་འཇམ་ལ་རིང་བར་བཟླས༔ གཉིས་པ་ཁྲོ་བོར་སྒྲུབ་པ་ལ། དཔལ་ཆེན་པོ་རྣམས་ཀྱི་ཐུགས་ཀར་ཉི་མའི་དཀྱིལ་འཁོར་ལ་ཡེ་ཤེས་སེམས་དཔའ་རྡོར་སེམས་དཀར་པོའི་རྣམ་པར་བཞུགས་པའི་ཐུགས་དཀྱིལ་རིན་ཆེན་ཟུར་བརྒྱད་ནང་དུ་ཉི་གདན་ལ་ཏིང་འཛིན་སེམས་དཔའ་རྡོ་རྗེ་སྔོན་པོ་ནས་འབྲུ་ཙམ་གྱི་ལྟེ་བར་ཧཱུྃ་མཐིང་ནག་སྤུས་བྲིས་པ་ཙམ་གྱི་མཐར་སྔགས་ཕྲེང་གིས་བསྐོར་བ། བཟླས་པའི་རྐྱེན་གྱིས་སྔགས་ཕྲེང་གཡས་སུ་འཁོར་བའི་འོད་ཟེར་གྱེན་དུ་སོང་ལྗགས་སྟེང་ཨཱཿལ་བསྐོར་ཏེ་ཤངས་བུག་གཡས་ནས་ཡུམ་གྱི་ཤངས་བུག་གཡོན་དུ་བརྒྱུད་སྤྱི་བོའི་ཨོཾ་ལ་བསྐོར་ནས་ཐུགས་ཀ་ནས་ཡུམ་གྱི་མཁའ་ལ་བབ་པ་ལས་འོད་འཕྲོས། བདེ་གཤེགས་ཐམས་ཅད་མཆོད་པས་མཉེས།
འོད་ཟེར་སླར་འདུས་པ་དངོས་གྲུབ་རྣམ་གཉིས་ཀྱི་རང་བཞིན་ཡུམ་མཁར་འཁྱིལ་བ་ཡབ་ཀྱི་གསང་བས་རྔུབ་སྟེ་ཐུགས་ཀའི་ཧཱུྃ་ལ་ཐིམ་པར་གྱུར། ཅེས་གསལ་བཏབ་ལ་བཟླའོ། ཨོྃ་བཛྲ་ཀྲོ་ཏ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ྄ཿ ཨོྃ་མ་ཧཱ་ཀྲོ་ཏི་ཤྭ་རི་སཏྭཾ༔ ཛཿཧཱུྃ་བཾ་ཧོཿ ཁྲོ་བོ་སྤྱིའི་སྔགས་ནི། ཨོྃ་རུ་ལུ་རུ་ལུ་ཧཱུྃ་བྷྱོཿ གསུམ་པ་སྤྱི་དྲིལ། ལྷ་ཚོགས་བདུན་བརྒྱ་ཉེར་ལྔའི་ཞལ་ནས་དྲག་སྔགས་འབྲུག་སྒྲ་སྟོང་གསུམ་གང་བར་བསྒྲགས་པས་ཁམས་གསུམ་ཆོས་ཉིད་དུ་བསྒྲལ། བ་སྤུའི་བུ་ག་ཚུན་ཆད་ནས་ཡེ་ཤེས་ཀྱི་མེ་མགར་གྱི་ཚྭ་ཚྭ་ལྟ་བུར་འཕྲོས་པས་སྣང་སྲིད་མེ་ཕུང་གིས་གང༌།
ཕྱི་སེམས་ཅན་གྱི་ལས་ཉོན་ཕུང་པོ༑ ནང་སྒྲུབ་པ་པོའི་རྣམ་རྟོག་འཁྲུལ་འཛིན། བར་གདོན་བགེགས་ཐམས་ཅད་གཞོབ་ཏུ་བསྲེགས་ནས་སྐྱེ་མེད་དབྱིངས་སུ་ཐིམ་པར་གྱུར། ཅེས་མོས་ལ། བསྙེན་སྒྲུབ་སྤྱི་དྲིལ་སྔགས་ནི། ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ ཅེས་གནམ་ལྕགས་ཀྱི་ཐོག་རྒོད་ལྟར་བཟླ། བཞི་པ་ལས་སྦྱོར་ནི། བསྙེན་སྒྲུབ་སྔགས་ཀྱི་ཤམ་བུ་གང་དགོས་ཞི་རྒྱས་དབང་དྲག་གི་ཁ་བསྒྱུར་བྱ་བ་ནི། འཇིགས་པ་བརྒྱད་ལ་སོགས་པ་སྡིག་སྒྲིབ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔
ཚེ་དང་བསོད་ནམས་དཔལ་དང་འབྱོར་པ་དྲུག་པུཥྚིཾ་ཀུ་རུ་ཡེ་སྭཱ་ཧཱ༔ ཁམས་གསུམ་སྲིད་གསུམ་གྱི་ཡོན་ཏན་དང་སྣང་བ་ཐམས་ཅད་དབང་དུ་འདུས་པར་གྱུར་ཅིག་པ་ཤཾ་ཀུ་རུ་ཡེ་སྭཱ་ཧཱ༔ དགྲ་བགེགས་དང་གནོད་བྱེད་དུག་ལྔ་ཐམས་ཅད་ཚར་བཅད་པར་གྱུར་ཅིག་ཧཱུྃ་མཱ་ར་ཡ་ཕཊ྄ཿ ཐུན་མཐར་དབྱངས་གསལ་ཡིག་བརྒྱ་རྟེན་སྙིང་སྔོན་དུ་འགྲོ་བས་མཆོད་བསྟོད་ནི། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་གྷ་ན་ཙཀྲ་པཱུ་ཛ་ཨཱཿཧཱུྃ༔ ཧཱུྃ༔ མེ་དཔུང་རབ་འཁྲིགས་བྱོལ་སོང་གཙོ་བརྒྱད་སྟེང་༔ ཆེ་མཆོག་དཔལ་དགུ་མི་བཟད་གར་དང་ལྡན༔ འབར་བའི་ཕྱག་མཚན་དུར་ཁྲོད་དཔལ་ཆས་རྔམ༔
ཞི་ཁྲོའི་གཙོ་འཁོར་ཡོངས་རྫོགས་ལྷ་ལ་བསྟོད༔ ཅེས་བསྟོད། དེ་ནས་ཐུན་གཏོར་འབུལ་བ་ནི། ཧཱུྃ༔ གསང་བ་ཟིལ་གནོན་དཀྱིལ་འཁོར་གྱི༔ ཆེ་མཆོག་ཁྲོ་རོལ་ལྷ་ཚོགས་རྣམས༔ བསྐུལ་ལོ་ཐུགས་དམ་དུས་ལ་བབ༔ སྐྱེ་མེད་ཡེ་ཤེས་ཀློང་ཡངས་ནས༔ སྙིང་པོ་སྔགས་ཀྱི་རང་སྒྲ་སྒྲོགས༔ སྤྲོ་བསྡུའི་དངོས་གྲུབ་འབྱུང་བའི་ཕྱིར༔
དུག་གསུམ་བསྒྲལ་བའི་ཤ་ཁྲག་འབུལ༔ བདུད་བཞི་དགྲ་བགེགས་དཔུང་གཞོམ་ནས༔ ཕྲིན་ལས་སྣ་ཚོགས་འགྲུབ་གྱུར་ཅིག༔ ཨོཾ་སརྦ་བྷ་ལིངྟ་ཁ་ཁ་ཁཱ་ཧི༔ ཞེས་པས་ཐུན་གཏོར་འབུལ་ཞིང་ཚོགས་མི་བྱ་ན་རྗེས་ཆོག་མཆོད་བསྟོད་མན་གཤམ་ལྟར་བྱས་ལ་རྫོགས་རིམ་བསྡུ་བའི་དམིགས་པ་དང་བཅས་མཐར་བསྔོ་སྨོན་སོགས་ལས་ཀྱི་མཐའ་བསྡུ་བར་བྱའོ། ཡང་སྐབས་འགར་ཐུན་རྗེས་མ་རྣམས་སུ་སྤྲོས་པ་བསྡུ་བར་མོས་ན་རྒྱུན་ཁྱེར་ཤིན་ཏུ་བསྡུས་པ་ནི། ཐོག་མར་ཚོགས་ཞིང་གསལ་གདབ་པ་དང༌། སྐྱབས་སེམས་ཡན་ལག་བདུན་པ་ནི། སྐད་ཅིག་གིས་དཔལ་ཆེན་ཁྲོ་བོ་རོལ་པའི་དཀྱིལ་འཁོར་མཁའ་ཁྱབ་ཏུ་སད་པར་མོས་ལ། རྡོ་རྗེ་སློབ་དཔོན་སངས་རྒྱས་དཔལ། །
དུས་གསུམ་བཞུགས་ལ་ཕྱག་འཚལ་ལོ། ། མཆོག་གསུམ་བསྟན་པའི་ཞིང་གྱུར་ལ། ། གཉིས་མེད་ཡིད་ཀྱིས་སྐྱབས་སུ་མཆི། ། དངོས་འབྱོར་ཡིད་ཀྱིས་རྣམ་སྤྲུལ་པའི། ། དག་པའི་མཆོད་པ་བཞེས་སུ་གསོལ། ། དངོས་གྲུབ་ཆུ་བོ་གཅོད་པའི་བགེགས། ། ཉེས་བྱས་མ་ལུས་བཤགས་པར་བགྱི། ། ཕྱོགས་བཅུའི་འཁོར་གསུམ་དག་པའི་ཆོས། ། མ་ཆགས་སྤྱོད་ལ་རྗེས་ཡི་རང༌། ། དག་པ་མཐའ་བཞི་དྲི་མ་མེད། །
རྫོགས་པའི་བྱང་ཆུབ་སེམས་བསྐྱེད་དོ། ། བདེ་གཤེགས་བྱང་ཆུབ་སེམས་དཔའ་ལ༑ ༑ དག་པ་གསུམ་གྱི་ལུས་འབུལ་ལོ། ། ཚེ་རབས་བགྲངས་པའི་དགེ་བ་རྣམས། ། བསྡུས་ཏེ་བྱང་ཆུབ་ཆེན་པོར་བསྔོ། ཛཿཧཱུྃ་བཾ་ཧོཿ ཚོགས་ཞིང་རྣམས་འོད་ཞུ་རང་ལ་ཐིམ་པར་གྱུར༔ དེ་ནས་དངོས་གཞི་ཏིང་འཛིན་རྣམ་གསུམ་ནི། ཧཱུྃ༔ ཀུན་གཞི་སྐྱེ་མེད་གསལ་སྟོང་ངང་༔
མ་འགགས་སྣ་ཚོགས་འཕྲོ་འདུ་ལས༔ སྤྲོ་བསྒྱུར་འགྱེད་པའི་ས་བོན་གསལ༔ ཨོཾ་བྷྲཱུྃ་ཧཱུྃ༔ རྟེན་དང་རྟེན་པའི་དཀྱིལ་འཁོར་བསྐྱེད་པ་ནི། ཨོཾ་ཨཱཿཧཱུྃ༔ ཧཱུྃ༔ རྡོ་རྗེ་བྷྲཱུྃ་གྱུར་གཞལ་ཡས་ལྟེ་བའི་དབུས༔ བྱོལ་སོང་གཙོ་བརྒྱད་པད་ཉི་རོ་ཡི་སྟེང་༔ ཧཱུྃ་ལས་ཆེ་མཆོག་དབུ་དགུ་ཕྱག་བཅོ་བརྒྱད༔ རྡོ་རྗེ་ཐོད་པ་འཛིན་ཅིང་ཞབས་བརྒྱད་འགྱིངས༔
དབྱིངས་ཕྱུག་ཡུམ་འཁྱུད་ཕྱག་གཉིས་གྲི་ཐོད་འཁྱུད༔ གཟི་བརྗིད་གར་དགུ་ལྡན་པ་གཙོ་བོ་ཡི༔ གནས་ལྔ་ཡན་ལག་བཞི་རུ་རིམ་པ་བཞིན༔ གཤིན་རྗེ་རྟ་མགྲིན་ཡང་དག་མ་མོ་ཕུར༔ དྲག་པོ་འཇིག་རྟེན་དམོད་པ་བྱ་རོག་གདོང་༔ རང་འདྲའི་ཡུམ་འཁྱུད་གཙོ་འཁོར་དུར་ཁྲོད་ཆས༔ རང་རང་ཕྱག་མཚན་ས་བོན་འཁོར་བཅས་གསལ༔ མེ་དཔུང་ཀློང་བཞུགས་དཔའ་རྔམ་བརྗིད་པར་བསྒོམ༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ ཡེ་ཤེས་དབབ་ཅིང་ཕྱག་མཆོད་འབུལ་བ་ནི།
ཡེ་ཤེས་སྤྱན་དྲངས་དམ་ཚིག་བདག་ལ་ཐིམ༔ གནས་དང་ཕྱག་བགྱིད་མཆོད་སྤྲིན་སྣ་ཚོགས་འབུལ༔ ཛཿཧཱུྃ་བཾ་ཧོཿ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་གྷ་ན་ཙཀྲ་པཱུ་ཛ་ཨཱཿཧཱུྃ༔ བསྟོད་པ་ནི། ཧཱུྃ༔ མེ་དཔུང་རབ་འཁྲིགས་བྱོལ་སོང་གཙོ་བརྒྱད་སྟེང་༔ ཆེ་མཆོག་དཔལ་དགུ་མི་བཟད་གར་དང་ལྡན༔ འབར་བའི་ཕྱག་མཚན་དུར་ཁྲོད་དཔལ་ཆས་རྔམ༔
ཞི་ཁྲོའི་གཙོ་འཁོར་ཡོངས་རྫོགས་ལྷ་ལ་བསྟོད༔ བསྙེན་སྒྲུབ་བཟླས་པ་ནི། ཐུགས་ཀར་ཡེ་ཤེས་སེམས་དཔའ་རྡོར་སེམས་ཀྱི་ཐུགས་ཀར་རྡོ་རྗེ་སྔོན་པོ་ཧཱུྃ་གིས་མཚན་པའི་མཐར་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས་དོན་གཉིས་བྱས། སྣང་གྲགས་སྣོད་བཅུད་ཐམས་ཅད་དཔལ་ཆེན་པོའི་སྐུ་གསུང་ཐུགས་ལྷ་སྔགས་ཡེ་ཤེས་ཀྱི་རོལ་པར་གྱུར། ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ ཅི་ནུས་བཟླའོ། སྤྲོས་པ་བསྡུ་ན། ཧཱུྃ་མཱུཾ་ཀྲོ་ཏ་ཀྲོ་ཏི་ཝ་ན་ཧཱུྃ་ཕཊ྄ཿ ཙམ་གྱིས་ཆོག ། ཤིན་ཏུ་སྤྲོས་མེད་ཧཱུྃ་ཁོ་ན་ལ་ཚང༌།
རྗེས་ཆོག་སོགས་གོང་གསལ་ལྟར་རམ་རྒྱས་བསྡུས་བློ་དང་འཚམས་པར་བྱའོ། དེ་དག་ནི་ཐུན་ཕྱི་མ་རྣམས་ལ་ཉེ་བར་མཁོ་བའི་རྒྱུན་ཁྱེར་བསྡུས་པའི་ལུགས་སོ། ༈ སྤྱི་དོན་གཉིས་པ་རྗེས་ཀྱི་བྱ་བ་ཚོགས་མཆོད་མདོར་བསྡུས་བྱ་བར་སྤྲོ་ནི༑ དང་པོ་བྱིན་གྱིས་བརླབ་པ་ནི། རྃ་ཡྃ་ཁྃ༔ གྱིས་ལན་གསུམ་སྦྱངས༔ ཨོྃ་ཨཱཿཧཱུྃ༔ གིས་རྒྱས་པར་སྤེལ༔ ཧཱུྃ༔ སྟོང་གསུམ་ཁྱོན་ལྟར་ཡངས་པའི་བྷནྡྷ་རུ༔
སྣོད་བཅུད་སྲིད་པའི་གཟུགས་སྣང་ཚོགས་སུ་བཤམས༔ འཁོར་འདས་མི་དམིགས་ཡིག་འབྲུས་བྱིན་གྱིས་རློབས༔ བདེ་སྟོང་བླ་མེད་ཡེ་ཤེས་ཆེན་པོར་གྱུར༔ ཨོྃ་ཨཱཿཧཱུྃ༔ ལན་གསུམ་གྱིས་སྦྱངས། གཉིས་པ་ཚོགས་སྤྱན་འདྲེན་པ་ནི། ཧཱུྃ། ཆོས་དབྱིངས་སྐྱེ་འགག་བྲལ་བའི་ཕོ་བྲང་ནས། ། ཀུན་བཟང་ཆེ་མཆོག་ཞི་ཁྲོ་རབ་འབྱམས་ལྷ། ། བཀའ་སྡོད་གཏེར་སྲུང་དམ་ཅན་རྒྱ་མཚོ་རྣམས། །
ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། ཧཱུྃ༔ ཞི་བའི་ལྷ་ཚོགས་གཟི་བརྗིད་སྤུངས་སེ་སྤུང་༔ ཁྲོ་བོའི་ལྷ་ཚོགས་གད་མོ་ཡ་ལ་ལ༔ མ་སྲིང་མཁའ་འགྲོ་གླུ་གར་ཁྱུགས་སེ་ཁྱུག༔ ཆོས་སྐྱོང་དམ་ཅན་ལས་བྱེད་ཤ་ར་ར༔ གནས་འདིར་གཤེགས་ལ་དབང་བསྐུར་བྱིན་ཆེན་ཕོབ༔ དམ་རྫས་ཚོགས་ལ་ཏིང་འཛིན་བཅུད་མཆོག་སྤེལ༔ འདིར་འདུས་དཔའ་བོ་མཁའ་འགྲོར་བྱིན་གྱིས་རློབས༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔
ཨོྃ་གུ་རུ་དྷེ་ཝ་ཌཱཀྐི་ནཱི་བཛྲ་ས་མཱ་ཡ་ཛ་ཛཿ གསུམ་པ་ཚོགས་མཆོད་འབུལ་བ་ནི། ཧཱུྃ༔ དབྱིངས་ལས་འཕྲོས་པའི་མཁའ་འགྲོ་མཛེས་མ་འཕྱོ༔ ཕྱག་ན་ཉི་ཟླ་བྷནྡྷ་ཡངས་པའི་སྣོད༔ འདོད་ཡོན་ཚོགས་མཆོད་ལྷུན་པོ་ལྟར་བཀོད་ནས༔ ཕྱག་རྒྱ་བརྡ་སྐད་གླུ་གར་རྩེ་ཞིང་མཆོད༔ དཀྱིལ་འཁོར་རྒྱ་མཚོའི་ཚོགས་ལ་མཉེས་གྱུར་ཅིག༔ ཨོྃ་ཨཱཿཧཱུྃ་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི༔ བཞི་པ་བསྐང་བ་ནི།
ཧཱུྃ༔ གླིང་བཞི་གླིང་ཕྲན་ཉི་ཟླ་བྱེ་བ་བརྒྱ༔ བརྗིད་ཆགས་མཛེས་ལྡན་ལྟ་བས་མི་ངོམས་ཤིང་༔ རང་བཞིན་ཁེང་བའི་ཕྱི་ནང་མཆོད་རྫས་ཀྱིས༔ མཉེས་པའི་མཆོད་རྫས་ཕུང་པོ་དཔག་མེད་བཀོད༔ ཞི་ཁྲོ་འདུས་པའི་དཀྱིལ་འཁོར་ཐུགས་དམ་བསྐང་༔ གསང་བ་ཟིལ་གནོན་ལྷ་ཚོགས་ཐུགས་དམ་བསྐང་༔ སྒྲུབ་ཆེན་བཀའ་བརྒྱད་ཐུགས་དམ་བསྐངས་གྱུར་ནས༔ བར་ཆད་བསལ་ཞིང་དངོས་གྲུབ་སྩལ་དུ་གསོལ༔ ལྔ་པ་བཤགས་པ་ནི།
ཧཱུྃ༔ དཀྱིལ་འཁོར་གཉན་གྱི་ཕྱི་ནང་མཆོད་པ་ལ༔ ཕུད་ཉམས་ལྷག་ཕྲི་ཚིག་ལ་ཆད་ཅིང་ལྷག༔ ཉེས་སྒྲིབ་སྐྱོན་ཅན་རང་གནོང་འགྱོད་པས་བཤགས༔ མི་སྒྲིབ་ཚངས་པ་འཕྲུལ་གྱི་དངོས་གྲུབ་སྩོལ༔ ཨོྃ་བཛྲ་ས་ཏྭ་ས་མ་ཡ༔ སོགས་ས་མ་ཡ་ས་ཏྭ་ཨཱཿ ཞེས་བཟླས་ཤིང་ལྷག་ཆད་བཀང༌། དྲུག་པ་བསྒྲལ་བ་ནི༑ ཧཱུྃ༔
ང་ནི་རིག་པ་ཧེ་རུ་ཀ༔ རོ་གཅིག་ལྟ་བ་ཁྲོས་པའི་སྐུ༔ ཕྱག་གཡས་ཐབས་ཀྱི་རྡོ་རྗེ་གསོར༔ གཡོན་པས་ཤེས་རབ་ཕུར་པ་བསྒྲིལ༔ མ་རིག་གཉིས་འཛིན་དགྲ་བོ་རྣམས༔ སྙིང་རྗེའི་ཕུར་བུ་འདེབས་ཤིང་བསྒྲལ༔ ཀ་དག་མངོན་རྫོགས་སངས་རྒྱས་ཤོག༔ ཨོྃ་བཛྲ་དྷརྨ་ཀཱི་ལ་ཡ་ཧཱུྃ་ཕཊ྄ཿ ཅེས་བསྒྲལ་ལོ། བདུན་པ་བསྟབ་ཅིང་འབུལ་བ་ནི།
ཧཱུྃ༔ བཅོམ་ལྡན་ཀུན་བཟང་ཞི་ཁྲོའི་ལྷ་ཚོགས་རྣམས༔ ཆོས་ཉིད་ཀློང་ཡངས་དགྱེས་པའི་ཞལ་ཕྱེས་ཤིག༔ དུག་ལྔ་མ་རིག་བསྒྲལ་བའི་ཤ་ཁྲག་འབུལ༔ རང་གྲོལ་བདེ་བ་ཆེན་པོར་དགྱེས་གྱུར་ཅིག༔ ཨོྃ་ཨཱཿཧཱུྃ་དགྲ་བགེགས་ཀྱི་མཱཾ་ས་རཀྟ་ཙིཏྟ་གོ་རོ་ཙ་ན་ཁཱ་ཧི༔ དེ་ནས་ཚོགས་ལ་རོལ་ཞིང་མཆོག་ཐུན་གྱི་དངོས་གྲུབ་ཐོབ་པར་བསམ། བརྒྱད་པ་ལྷག་མ་འབུལ་བ་ནི། ཧཱུྃ་བྷྱོཿ དཔལ་གྱི་བཀའ་ཉན་རོལ་པའི་ལྷག་སྡུད་མ༔
དབང་ཕྱུག་གིང་དང་ལངྐ་ཕོ་ཉའི་ཚོགས༔ གནས་བཟང་དུར་ཁྲོད་འགྲིམ་ཞིང་ཚོགས་ཁང་ཉུལ༔ གོས་བཟང་གཡང་གཞི་གྱོན་ཞིང་བྷནྡྷ་ཐོགས༔ སྐྱེམས་བཟང་རཀྟ་འཐུང་ཞིང་རོ་ལ་འདྲེན༔ ཉམས་པའི་ཤ་ལ་ཟ་ཞིང་ཚོགས་ལྷག་སྡུད༔ སྐུ་མདོག་གཅེར་བུ་སྐྲ་དམར་ས་ལ་གཞོལ༔ ལྷག་མ་འདི་བཞེས་བསྟན་པའི་མེལ་ཚེ་མཛོད༔ ཨོྃ་ཨུཙྪིཥྚ་བ་ལིཾ་ཏ་ཁཱ་ཧི༔ དགུ་པ་ཐུགས་དམ་བསྐུལ་བ་ནི། ཧཱུྃ༔
མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ གསང་བ་ཟིལ་གནོན་སྒྲུབ་ཆེན་བཀའ་བརྒྱད་ཀྱི༔ བདུན་བརྒྱ་ཉེར་ལྔའི་ལྷ་ཚོགས་མ་ལུས་པ༔ ཐུགས་རྗེ་ཕྲིན་ལས་མཛད་ཕྱིར་དེང་འདིར་བསྐུལ༔ མཐུ་སྟོབས་དཔའ་བའི་གཟི་བརྗིད་བདག་ལ་སྩོལ༔ ད་ལྟ་དུས་ངན་སྙིགས་མ་ལྔ་བདོའི་སྐབས༔ གསང་སྔགས་གཉན་གྱི་བསྟན་པ་ནུབ་ལ་ཉེ༔ དམ་སྲི་ལོག་འདྲེན་འབྱུང་པོ་ཁ་དར་ནས༔ ཁྲོ་ཆེན་རྒྱ་མཚོ་མངོན་སྤྱོད་དུས་ལ་བབ༔ རིག་འཛིན་རྣལ་འབྱོར་བདག་གི་རྒྱབ་རྟེན་མཛོད༔
ཞིང་བཅུ་ཉམས་པའི་དགྲ་བོ་རྩད་ནས་ཆོད༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་ལས་བཞིའི་ཕྲིན་ལས་འགྲུབ་པ་མཛོད༔ ཅེས་གཏོར་མ་འབུལ་ཞིང་ཕྲིན་ལས་བཅོལ། བཅུ་པ་ཆད་མདོ་བྱ་བ་ནི། ཧཱུྃ༔ སྔོན་ཚེ་བར་དང་ཐ་མའི་བསྐལ་པ་ལ། ། འོག་མིན་བདེ་བྱེད་བརྩེགས་དང་མཆིམས་ཕུ་རུ༑ ༑ ཀུན་བཟང་ཡབ་ཡུམ་རིག་འཛིན་བརྒྱད་རྣམས་དང༌། ། སློབ་དཔོན་ཆེན་པོ་པདྨ་ཐོད་ཕྲེང་གིས། །
བརྒྱུད་གསུམ་དཀྱིལ་འཁོར་གཏད་ཅིང་བསྟན་པའི་ཚེ། ། དབྱིངས་ཀྱི་མཁའ་འགྲོ་ཆོས་སྐྱོང་གཏེར་སྲུང་སོགས། ། སོ་སོའི་སྲོག་སྙིང་ཕུལ་ནས་ཁས་བླངས་བཞིན། ། གཏོར་མ་བཞེས་ལ་ཐ་ཚིག་དྲན་པར་མཛོད། ཨོྃ་བཛྲ་ཀྲོ་ཏི་ཤྭ་རཱི་ས་མ་ཡ་བྷཀྵ་སི་བྷ་ལིངྟ་ཁ་ཁ་ཁཱ་ཧི༔ བཅུ་གཅིག་བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་བའི་བརྟན་མ་བཅུ་གཉིས་ནི༔ བདུད་མོ་གནོད་སྦྱིན་སྨན་མོ་བཞི་བཞི་ནི༔ ལྷབ་ལྷུབ་རྒྱན་དང་དར་དཔྱངས་ཅོད་པན་འཕུར༔
གླུ་ལེན་བྲོ་རྡུང་གཡེར་ཁ་སི་ལི་ལི༔ འདིར་གཤེགས་བརྒྱན་པའི་གཏོར་མ་འདི་བཞེས་ལ༔ གསང་སྔགས་གཉན་གྱི་མེལ་ཚེ་མཛད་དུ་གསོལ༔ ཨོྃ་བཛྲ་པྲ་མོ་ཧ་ནི་ཧྲིཾ་ཧྲིཾ་ཛ་ཛཿ ཨི་དཾ་བྷ་ལིངྟ་ཁ་ཁ་ཁཱ་ཧི༔ བཅུ་གཉིས་པ་རྟ་བྲོ་ནི། དེ་ནས་གཏོར་གཞོང་འོག་ཏུ་དགྲ་སྲི་བཀུག་ཅིང༌། ཧཱུྃ༔ ཆེ་མཆོག་བུདྡྷ་ཐོད་ཕྲེང་རྩལ༔ ཞི་ཁྲོ་གསང་བའི་དཀྱིལ་འཁོར་ལྷ༔
ཡོངས་རྫོགས་འདུས་པའི་བྲོ་བརྡུངས་ཏེ༔ ཚད་མེད་བཞི་ཡི་ཕུར་བུ་བསྒྲུབས༔ བཏབ་པས་དུག་ལྔ་དབྱིངས་སུ་སྒྲོལ༔ མནན་ནོ་རུ་ཏྲ་མ་ལྡང་ཅིག༔ ཨོྃ་ཨཱཿནན༔ ཧཱུྃ་ནན༔ སཏྭཾ་བྷ་ཡ་ནན༔ དེ་ནས་གཏོར་གཞོང་ཡར་བསླངས་ལ་མེ་ཏོག་འཐོར། བཅུ་གསུམ་པ་དབང་བཞི་ལེན་པ་ནི། ཧཱུྃ༔
བདེ་ཆེན་འཁོར་ལོ་ཀཱ་ཡ་བཛྲ་ཨོཾ༔ ལོངས་སྤྱོད་འཁོར་ལོ་ཝཱཀྐ་བཛྲ་ཨཱཿ ཆོས་ཀྱི་འཁོར་ལོ་ཙིཏྟ་བཛྲ་ཧཱུྃ༔ སྤྲུལ་པའི་འཁོར་ལོ་གུ་ཎ་བཛྲ་ཏྲཱྃ༔ བདེ་སྤྱོད་འཁོར་ལོ་གུ་ཧྱ་བཛྲ་ཧྲཱིཿ དབང་བསྐུར་ཡོངས་རྫོགས་ཡི་དམ་ལྷར་གྱུར་ནས༔ སྔགས་དང་ཏིང་འཛིན་རབ་ཏུ་གནས་གྱུར་ཅིག༔ ཨོཾ་ཨཱཿཧཱུྃ་ཏྲཱྃ་ཧྲཱི་ཨ་བྷི་ཥིཉྩ་ཧཱུྃ༔ ཞེས་པས་རང་ཉིད་ཡེ་ནས་ཡི་དམ་ལྷ་ཡིན་བཞིན་ཏིང་ངེ་འཛིན་ལ་གནས་པར་བྱ། རྗེས་ཆོག་ལ།
དང་པོ་མཆོད་བསྟོད་ནི། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་གྷ་ན་ཙཀྲ་པཱུ་ཛ་ཨཱཿཧཱུྃ༔ ཧཱུྃ༔ མེ་དཔུང་རབ་འཁྲིགས་བྱོལ་སོང་གཙོ་བརྒྱད་སྟེང་༔ ཆེ་མཆོག་དཔལ་དགུ་མི་བཟད་གར་དང་ལྡན༔ འབར་བའི་ཕྱག་མཚན་དུར་ཁྲོད་དཔལ་ཆས་རྔམ༔ ཞི་ཁྲོའི་གཙོ་འཁོར་ཡོངས་རྫོགས་ལྷ་ལ་བསྟོད༔ ཅེས་བསྟོད། གཉིས་པ་བཟོད་པར་གསོལ་བ་ནི༑
ཧཱུྃ༔ གསང་བ་ཟིལ་གནོན་དཀྱིལ་འཁོར་ལྷ་ཚོགས་ཀྱི༔ ཕྱི་ནང་གསང་བའི་དམ་ཚིག་འགལ་བ་དང་༔ མ་འབྱོར་ཉམས་དང་ལྷག་ཆད་འཁྲུལ་པའི་ཚོགས༔ མཐོལ་ཞིང་བཤགས་ལ་མི་སྒྲིབ་ཚངས་པར་སྩོལ༔ ཨོྃ་བཛྲ་ས་ཏྭ་ཧཱུྃ༔ ཞེས་ཡིག་བརྒྱ་བཟླས་ཤིང་བཟོད་གསོལ་བྱ། ཆད་ལྷག་བཀང༌། བརྟན་བཞུགས་སྤྱི་ལྟར་བྱ། གསུམ་པ་བསྡུ་ལྡང་ནི།
ཧོཿ སྣོད་བཅུད་གཟུགས་སྣང་དྲན་རིག་རོལ་པའི་རྩལ༔ རང་བྱུང་གཉུག་མའི་ཡེ་ཤེས་ལྷ་ཡི་ཚོགས༔ བསྐྱེད་པ་སྤྲུལ་བསྒྱུར་རྫོགས་པ་ཀུན་གཞིའི་དབྱིངས༔ ཀ་དག་དྲན་རིག་སྦུབས་སུ་མི་རྟོག་ཨཱཿ ལྷར་སྣང་དབྱིངས་སུ་བསྡུས་པས་རྟག་མཐའ་བྲལ། ཨ་ཨ་ཨཱཿས་མཉམ་པར་བཞག ། ཕཊ྄་ཕཊ྄་ཕཊ྄ཿ ཀྱིས་ལྷར་ལྡང་གསང་བ་གསུམ་གྱིས་ཆད་མཐའ་སྤང༌། ཨོཾ་ཨཱཿཧཱུྃ་མ་མ་ཀ་ཝ་ཙི་རཀྵ་མཾ།
ཞེས་གོ་བགོ་ཞིང༌། རྒྱུན་གྱི་སྤྱོད་ལམ་ལ་འཇུག བཞི་པ་བསྔོ་བ་ནི། ཧོཿ བསྔོ་བྱ་ཀ་དག་བསྔོ་བྱེད་ཡེ་ནས་སྟོང་༔ བསྔོ་ཡུལ་སངས་རྒྱས་སེམས་ཅན་ཀུན་རྒྱུ་གཅིག༔ བསྔོ་བའི་དངོས་པོ་སྨྲ་བསམ་བརྗོད་ལས་འདས༔ མཐའ་ཡས་སེམས་ཅན་རང་ངོ་ཤེས་ཕྱིར་བསྔོ༔ ལྔ་པ་སྨོན་ལམ་ནི། ཧོཿ
དཀྱིལ་འཁོར་ཟབ་མོ་གཉན་གྱི་དལ་བཟུང་ནས༔ ཚེ་རབས་འབྲལ་མེད་ཡི་དམ་ལྷར་འབྱུང་ཞིང་༔ རིག་འཛིན་འདུས་པའི་གོ་འཕང་མྱུར་ཐོབ་སྟེ༔ པད་འབྱུང་རྒྱལ་བའི་སྲས་སུ་སྐྱེ་བར་ཤོག༔ ཅེས་དམིགས་མེད་གསལ་སྟོང་ངང་དུ་ཐུན་ཅིག་བཞག ། དྲུག་པ་བཀྲ་ཤིས་བརྗོད་པ་ནི། ཧཱུྃ༔ ཆོས་ལོངས་སྤྲུལ་གསུམ་ཞི་ཁྲོ་འདུས་པ་ཡི༔ དཀྱིལ་འཁོར་གཉན་དང་ནམ་ཡང་མི་འབྲལ་ཞིང་༔ ཚོགས་གཉིས་མཐར་ཕྱིན་དོན་གཉིས་ལྷུན་གྲུབ་ནས༔
ཕུན་ཚོགས་ཡར་ཟླ་ལྟར་རྒྱས་བཀྲ་ཤིས་ཤོག༔ ཅེས་མེ་ཏོག་འཐོར་ཞིང་བདེན་ཚིག་བརྗོད། ཞེས་བཀའ་བརྒྱད་ཆེན་མོ་གསང་བ་ཟིལ་གནོན་གྱི་རྒྱུན་ཁྱེར་སྙིང་པོའི་དོན་བསྡུས་བསྒྲིགས་ཆགས་སུ་བཀོད་པ་འདིའང་རྩ་བ་གཏེར་ཆེན་ཉིད་ཀྱིས་གཏེར་གཞུང་ལ་ལྗགས་བསྒྲིགས་མཛད་པའི་ཕྲིན་ལས་བསྡུས་པ་སོར་བཞག་ལ་གསོལ་འདེབས་དང་གསལ་བྱེད་ཕྲན་བུ་གསར་དུ་བགྱིས་ལ་ཁ་འགེང་དགོས་པ་རྣམས་བཀའ་བརྒྱད་རང་གཞུང་སོགས་རིགས་མཐུན་གཞན་ལས་བསྣན་སྟེ་རང་ལུགས་ལོ་གསུམ་ཕྱོགས་གསུམ་གྱི་སྒྲུབ་སྡེའི་རྩ་གསུམ་ཡོངས་རྫོགས་བསྙེན་སྒྲུབ་ཉམས་ལེན་པ་རྣམས་ལ་ཉེར་མཁོར་དམིགས་ཏེ་སྒྲུབ་བརྩོན་ཨཽ་ཌི་སོགས་ཀྱིས་ཐུགས་བཞེད་བཞིན་བདུད་འདུལ་ཕྲིན་ལས་རོལ་པ་རྩལ་གྱིས་རབ་བྱུང་བཅུ་བདུན་པའི་ཆུ་ལུག་ཟླ་བ་གཉིས་པའི་ཡར་ཚེས་སུ་གྲུབ་པར་བགྱིས་པའོ།། །། མ༽ བཀའ་བརྒྱད་རྒྱུན་ཁྱེར་ནི། རང་ཉིད་ཏིང་འཛིན་རྣམ་གསུམ་དྲན་རྫོགས་སུ༔ ཨོཾ་ཨཱཿཧཱུྃ༔ ཧཱུྃ༔ རྡོ་རྗེ་བྷྲཱུྃ་གྱུར་གཞལ་ཡས་ལྟེ་བའི་དབུས༔ བྱོལ་སོང་གཙོ་བརྒྱད་པད་ཉི་རོ་ཡི་སྟེང་༔ ཧཱུྃ་ལས་ཆེ་མཆོག་དབུ་དགུ་ཕྱག་བཅོ་བརྒྱད༔
རྡོ་རྗེ་ཐོད་པ་འཛིན་ཅིང་ཞབས་བརྒྱད་འགྱིང་༔ དབྱིངས་ཕྱུག་ཡུམ་འཁྱུད་གྲི་གུག་ཐོད་ཁྲག་འཛིན༔ གཟི་བརྗིད་གར་དགུ་ལྡན་པ་གཙོ་བོའི་གནས༔ ལྔ་དང་ཡན་ལག་བཞི་རུ་རིམ་པ་བཞིན༔ གཤིན་རྗེ་རྟ་མགྲིན་ཡང་དག་མ་མོ་ཕུར༔ དྲག་པོ་འཇིག་རྟེན་དམོད་པ་བྱ་རོག་གདོང་༔ རང་འདྲའི་ཡུམ་འཁྱུད་གཙོ་འཁོར་དུར་ཁྲོད་ཆས༔ རང་རང་ཕྱག་མཚན་ས་བོན་འཁོར་བཅས་གསལ༔ མེ་དཔུང་ཀློང་བཞུགས་དཔལ་རྔམ་བརྗིད་པར་གསལ༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྴ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རཾ་ཧཱུྃ་ཕཊ྄ཿ
ཡེ་ཤེས་སྤྱན་དྲངས་དམ་ཚིག་བདག་ལ་བསྟིམ༔ གནས་དང་ཕྱག་བགྱིས་མཆོད་སྤྲིན་སྣ་ཚོགས་འབུལ༔ ཛཿཧཱུྃ་བཾ་ཧོཿ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིངྟ་ག་ཎ་ཙཀྲ་པཱུ་ཛ་ཨཱཿཧཱུྃ༔ མེ་དཔུང་རབ་འཁྲིགས་བྱོལ་སོང་གཙོ་བརྒྱད་སྟེང་༔ ཆེ་མཆོག་དཔལ་དགུ་མི་བཟད་གར་དགུ་ལྡན༔ འབར་བའི་ཕྱག་མཚན་དུར་ཁྲོད་དཔལ་ཆས་རྔམ༔ ཞི་ཁྲོ་གཙོ་འཁོར་ཡོངས་རྫོགས་ལྷ་ལ་བསྟོད༔ ཅེས་བསྟོད་ཅིང་བསྙེན་སྒྲུབ་བྱ།
དེ་ཙམ་སྤྲོས་པ་འདི་ལྟར་རོ༔ འདི་ལྟར་ཉམས་སུ་བླང་བར་བྱ༔ ཧཱུྃ༔ དྲན་རྫོགས་ཝལ་གྱིས་ཆེ་མཆོག་ཡབ་ཡུམ་གནས༔ དཔལ་ཆེན་གཙོ་བརྒྱད་ཡུམ་སྦྱོར་གར་དགུ་ལྡན༔ ཕྱག་མཚན་ས་བོན་ལ་སོགས་མ་འདྲེས་གསལ༔ ཨོྃ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རཾ་ཧཱུྃ་ཕཊ྄ཿ ཅེས་པའི་སྔགས་ཕྲེང་ཤམ་བུར་ཁཱ་ཧི་ཙམ་སྦྱར་ཀྱང་ཆོག ། མེད་ཀྱང་མི་དགོས། སྤྲོས་པ་དེ་ཙམ་མ་ལྕོགས་ན།
ཧཱུྃ་མཱུྃ༔ ཧཱུྃ་ཧཱུྃ་ཧཱུྃ༔ ཧཱུྃ་ཧཱུྃ་ཧཱུྃྃ༔ ཧཱུྃ༔ བྷྱོ་བྷྱོ་བྷྱོཿ བྷྱོ་བྷྱོ་བྷྱོཿ བྷྱོཿ ཨོཾ་བཛྲ་མ་ཧཱ་ཀྲོ་ཏ་ཀྲོ་ཏི་ཨཥྚ་བཾ་བྷྱོ་ཧཱུྃ་ཕཊ྄ཿ སྤྲོས་པ་དེ་ཙམ་མི་ལྕོགས་ན་ཧཱུྃ་མཱུཾ༔ ཀྲོ་ཏ་ཀྲོ་ཏི་ཝ་ན་ཧཱུྃ་ཕཊ྄ཿ
དེ་ཙམ་མ་ལྕོགས་ན། ཧཱུྃ༔ རང་ལ་ཚང་༔ རྒྱུད་ལས་ཀྱང་༔ སྐྱེ་མེད་རྡོ་རྗེ་ངོ་བོ་ཉིད༔ རྡོ་རྗེ་ཧཱུྃ་སྟེ་ཧཱུྃ་སྒྲ་ཅན༔ རྡོ་རྗེ་རྣོན་པོ་རལ་གྲི་ཅན༔ རྡོ་རྗེ་སྐུ་སྟེ་རང་བྱུང་བ༔ རྡོ་རྗེ་སྙིང་པོ་སྐྱེ་མེད་ཀློང་༔ ངོ་བོ་ཧཱུྃ་དང་རྡོ་རྗེའོ༔
ཞེས་གསུངས་པ་ལྟར༔ ཧཱུྃ་ཙམ་མི་ལྕོགས་ན༔ རྒྱུད་ལས༔ ཨེ་མ་སྤྲུལ་པའི་འཁོར་རྣམས་ཉོན༔ དང་པོ་རང་བྱུང་ཆེན་པོའི་དབུས༔ མ་འགགས་སྟོང་པའི་རང་བཞིན་ཉིད༔ བསྡུ་བྱ་སྣང་བའི་ཡུལ་ལས་འདས༔ གཉིས་མེད་ངོ་བོ་དེ་ཁོ་ན༔ ཞེས་གསུངས་པ་ལྟར་ཉམས་སུ་བླང་བར་བྱའོ༔ ྀཨཚ༔
ཁོ་བོ་ཨོ་རྒྱན་རྩ་གསུམ་གླིང་པས་པདྨ་སྦས་ཚལ་རོང་ནས་གདན་དྲངས་ཤིང་གསང་སྔགས་ཆོས་གླིང་དུ་ཤོག་སེར་ནས་ཞལ་བཤུས་སོ།། །། མ༽ བཀའ་བརྒྱད་རྒྱུན་ཁྱེར་ནི། རང་ཉིད་ཏིང་འཛིན་རྣམ་གསུམ་དྲན་རྫོགས་སུ༔ ཨོཾ་ཨཱཿཧཱུྃ༔ ཧཱུྃ༔ རྡོ་རྗེ་བྷྲཱུྃ་གྱུར་གཞལ་ཡས་ལྟེ་བའི་དབུས༔ བྱོལ་སོང་གཙོ་བརྒྱད་པད་ཉི་རོ་ཡི་སྟེང་༔ ཧཱུྃ་ལས་ཆེ་མཆོག་དབུ་དགུ་ཕྱག་བཅོ་བརྒྱད༔ རྡོ་རྗེ་ཐོད་པ་འཛིན་ཅིང་ཞབས་བརྒྱད་འགྱིང་༔ དབྱིངས་ཕྱུག་ཡུམ་འཁྱུད་གྲི་གུག་ཐོད་ཁྲག་འཛིན༔
གཟི་བརྗིད་གར་དགུ་ལྡན་པ་གཙོ་བོའི་གནས༔ ལྔ་དང་ཡན་ལག་བཞི་རུ་རིམ་པ་བཞིན༔ གཤིན་རྗེ་རྟ་མགྲིན་ཡང་དག་མ་མོ་ཕུར༔ དྲག་པོ་འཇིག་རྟེན་དམོད་པ་བྱ་རོག་གདོང་༔ རང་འདྲའི་ཡུམ་འཁྱུད་གཙོ་འཁོར་དུར་ཁྲོད་ཆས༔ རང་རང་ཕྱག་མཚན་ས་བོན་འཁོར་བཅས་གསལ༔ མེ་དཔུང་ཀློང་བཞུགས་དཔལ་རྔམ་བརྗིད་པར་གསལ༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྴ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རཾ་ཧཱུྃ་ཕཊ྄ཿ ཡེ་ཤེས་སྤྱན་དྲངས་དམ་ཚིག་བདག་ལ་བསྟིམ༔ གནས་དང་ཕྱག་བགྱིས་མཆོད་སྤྲིན་སྣ་ཚོགས་འབུལ༔
ཛཿཧཱུྃ་བཾ་ཧོཿ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིངྟ་ག་ཎ་ཙཀྲ་པཱུ་ཛ་ཨཱཿཧཱུྃ༔ མེ་དཔུང་རབ་འཁྲིགས་བྱོལ་སོང་གཙོ་བརྒྱད་སྟེང་༔ ཆེ་མཆོག་དཔལ་དགུ་མི་བཟད་གར་དགུ་ལྡན༔ འབར་བའི་ཕྱག་མཚན་དུར་ཁྲོད་དཔལ་ཆས་རྔམ༔ ཞི་ཁྲོ་གཙོ་འཁོར་ཡོངས་རྫོགས་ལྷ་ལ་བསྟོད༔ ཅེས་བསྟོད་ཅིང་བསྙེན་སྒྲུབ་བྱ། དེ་ཙམ་སྤྲོས་པ་འདི་ལྟར་རོ༔ འདི་ལྟར་ཉམས་སུ་བླང་བར་བྱ༔
ཧཱུྃ༔ དྲན་རྫོགས་ཝལ་གྱིས་ཆེ་མཆོག་ཡབ་ཡུམ་གནས༔ དཔལ་ཆེན་གཙོ་བརྒྱད་ཡུམ་སྦྱོར་གར་དགུ་ལྡན༔ ཕྱག་མཚན་ས་བོན་ལ་སོགས་མ་འདྲེས་གསལ༔ ཨོྃ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རཾ་ཧཱུྃ་ཕཊ྄ཿ ཅེས་པའི་སྔགས་ཕྲེང་ཤམ་བུར་ཁཱ་ཧི་ཙམ་སྦྱར་ཀྱང་ཆོག ། མེད་ཀྱང་མི་དགོས། སྤྲོས་པ་དེ་ཙམ་མ་ལྕོགས་ན། ཧཱུྃ་མཱུྃ༔ ཧཱུྃ་ཧཱུྃ་ཧཱུྃ༔
ཧཱུྃ་ཧཱུྃ་ཧཱུྃྃ༔ ཧཱུྃ༔ བྷྱོ་བྷྱོ་བྷྱོཿ བྷྱོ་བྷྱོ་བྷྱོཿ བྷྱོཿ ཨོཾ་བཛྲ་མ་ཧཱ་ཀྲོ་ཏ་ཀྲོ་ཏི་ཨཥྚ་བཾ་བྷྱོ་ཧཱུྃ་ཕཊ྄ཿ སྤྲོས་པ་དེ་ཙམ་མི་ལྕོགས་ན་ཧཱུྃ་མཱུཾ༔ ཀྲོ་ཏ་ཀྲོ་ཏི་ཝ་ན་ཧཱུྃ་ཕཊ྄ཿ དེ་ཙམ་མ་ལྕོགས་ན། ཧཱུྃ༔
རང་ལ་ཚང་༔ རྒྱུད་ལས་ཀྱང་༔ སྐྱེ་མེད་རྡོ་རྗེ་ངོ་བོ་ཉིད༔ རྡོ་རྗེ་ཧཱུྃ་སྟེ་ཧཱུྃ་སྒྲ་ཅན༔ རྡོ་རྗེ་རྣོན་པོ་རལ་གྲི་ཅན༔ རྡོ་རྗེ་སྐུ་སྟེ་རང་བྱུང་བ༔ རྡོ་རྗེ་སྙིང་པོ་སྐྱེ་མེད་ཀློང་༔ ངོ་བོ་ཧཱུྃ་དང་རྡོ་རྗེའོ༔ ཞེས་གསུངས་པ་ལྟར༔ ཧཱུྃ་ཙམ་མི་ལྕོགས་ན༔
རྒྱུད་ལས༔ ཨེ་མ་སྤྲུལ་པའི་འཁོར་རྣམས་ཉོན༔ དང་པོ་རང་བྱུང་ཆེན་པོའི་དབུས༔ མ་འགགས་སྟོང་པའི་རང་བཞིན་ཉིད༔ བསྡུ་བྱ་སྣང་བའི་ཡུལ་ལས་འདས༔ གཉིས་མེད་ངོ་བོ་དེ་ཁོ་ན༔ ཞེས་གསུངས་པ་ལྟར་ཉམས་སུ་བླང་བར་བྱའོ༔ ྀཨཚ༔ ཁོ་བོ་ཨོ་རྒྱན་རྩ་གསུམ་གླིང་པས་པདྨ་སྦས་ཚལ་རོང་ནས་གདན་དྲངས་ཤིང་གསང་སྔགས་ཆོས་གླིང་དུ་ཤོག་སེར་ནས་ཞལ་བཤུས་སོ།། །། ཙ༽
༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ བསངས་བརྔན་འདོད་རྒུ་ཆར་འབེབས་བཞུགས་སོ༔ ཀྱཻ་ཡེ་ཤེས་དབྱིངས་ལྷ་ལ་འདུད༔ ས་མ་ཡ༔ རྒྱ་རྒྱ་རྒྱ༔ ཨེ་མཿ བདག་འདྲ་པདྨ་འབྱུང་གནས་ཀྱིས༔ ཕྱི་རབས་སྐལ་ལྡན་དོན་སླད་དུ༔ རྟེན་འབྲེལ་དགེ་ལེགས་འབྱུང་བའི་ཆེད༔ བསང་བརྔན་འདོད་རྒུ་ཆར་འབེབས་བསྟན༔
འདི་ཡི་ཡོན་ཏན་བསམ་མི་ཁྱབ༔ ཚེ་རབས་ལས་ཀྱི་སྒྲིབ་པ་བྱ༔ སྦྱིན་སྨིན་བསོད་ནམས་ཚོགས་ཆེན་རྫོགས༔ ཡི་དམལྷ་ཡི་བཀའ་ཆད་ནི༔ དཀྱིལ་འཁོར་གཉན་གྱི་དམ་ཚིག་གསོ༔ ཆོས་སྐྱོང་རྣམས་ཀྱི་འཁུ་ལྡོག་སེལ༔ ལྷ་སྲིན་སྡེ་བརྒྱད་གདུག་རྩུབ་ཞི༔ སྔོན་ལས་འཕྲལ་རྐྱེན་ཤ་འཁོན་བྱང་༔ དུས་མིན་འཆི་བའི་བདུད་ལས་གྲོལ༔ ཕྱི་ཡུལ་སྐག་རྐྱེན་དགྲ་ལ་བཟློག༔
ནང་གི་མངའ་ཐང་སྲིད་ཀྱང་བསྐྱེད༔ ཆེ་བཙན་གཟི་བྱིན་མཐུ་དང་ལྡན༔ བཀའ་གཏེར་སྲུང་མས་བུ་བཞིན་སྐྱོང་༔ གཞི་ལམ་བྱེས་སུ་ཁ་འཛིན་མྱུར༔ ལོ་ཉེས་སད་སེར་ནད་ཡམས་ཞི༔ ཡུལ་བཟུང་ས་བཅུད་རྣམས་ཀྱང་དགེ༔ བཀྲ་ཤིས་ཕུན་སུམ་ཚོགས་པའི་རྟེན༔ ལྷ་བསང་འདི་ལ་རག་ལས་པས༔ རྟེན་འབྲེལ་མཆོག་ལ་འདི་ཉིད་བཟུང་༔ མཚོ་རྒྱལ་བརྡ་ཡི་ཡི་གེར་ཐོབ༔
ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དཔལ་བཀྲ་ཤིས་དགེ་བའི་དུས་ཚེས་མགོར༔ ཐབས་རྟེན་འབྲེལ་བསང་མཆོད་བརྩམ་པ་ནི༔ རྒྱུ་བསོད་ནམས་ཕུན་ཚོགས་མཆོད་རྫས་བསགས༔ དོན་བདེན་གཉིས་ངང་ལ་གཞུང་བསྲང་ངོ་༔ ས་མ་ཡ༔ དང་པོ་བཀྲ་ཤིས་དགེ་བའི་ཡར་ཚེས་བཟང་པོ་ལ༔ གཞི་གཙང་དཀར་བ་ཡིད་དུ་འོང་བར་བཟོ༔
དེ་ཡི་སྟེང་དུ་འབྲུ་ཡི་ཚོམ་བུ་རབ་ལྷ་གྲངས༔ འབྲིང་པདྨ་འདབ་བརྒྱད༔ ཐ་མ་གང་འབྱོར་བཤམ༔ དེ་ཡང་བཀྲ་ཤིས་དགེ་ལེགས་འབྱུང་བའི་གནད་རྫས་ལ༔ ཚང་ཞིང་འབྱོར་ལྡན་ཆེར་དགོས་སོ༔ གཉིས་པ་གཏོར་མའི་རྣམ་དབྱེ་ནི༔ པད་གཞོང་ལྕགས་མིན་པའི་སྣོད་གཙང་མའི་ནང་༔ གཞི་རི་རབ་གྲུ་བཞི་སུམ་བརྩེགས་སམ༔ ཡང་ན་ལྔ་བརྩཻགས་བྱ༔ དེ་ཡང་སྲིད་པ་གསུམ་འབྱུང་བ་ལྔ་མཚོན་པ་ཡིན༔
དེ་ཡི་སྟེང་དུ་པདྨ་མཐིལ་སྤྲོད་བྱ༔ དེ་ཡི་སྟེང་དུ་བླ་མ་རྩ་གསུམ་གཏོར་མ༔ དེ་ལ་འཁོར་གཏོར་ཟུར་བརྒྱད་ཀྱིས་བསྐོར༔ པད་འདབ་ལ་སོགས་སྤྱི་དང་མཐུན༔ འབྲིང་པོ་ཞི་གཏོར་ཟླུམ་པོ་བཞག༔ བསྡུ་ན་དཀར་གཏོར་གཅིག་ཀྱང་བྱ༔ རི་རབ་བང་རིམ་དག་ལ་ནི༔ དང་པོ་དཔལ་གཏོར་སུམ་ཅུས་བསྐོར༔ མདུན་དུ་གཡག་ལུག་ར་གསུམ་བཞག༔ ཕྱོགས་བཞིར་མཚམས་བརྒྱད་དཀར་གཏོར་བརྒྱད༔
དེ་ཡི་ཕྱི་རོལ་སྤྱན་གཟིགས་དང་༔ མཆོད་རྫས་བསྐང་རྫས་རྣམས་ཀྱིས་བསྐོར༔ དེ་ཡི་ཕྱི་རོལ་གཟུགས་འགྲོས་ཚོགས༔ དེ་ཡི་ཕྱི་རོལ་འདབ་ཆགས་ཚོགས༔ དེ་ཡི་ཕྱི་རོལ་ཆངས་བུ་བྱ༔ རྩེ་མོར་ཉི་ཟླ་ནོར་བུ་བྱ༔ དཀར་དམར་རྒྱན་ཚོགས་ཕྲ་བར་བཅོས༔ རིན་ཆེན་སྣ་ཚོགས་དར་ཟབ་རིགས༔ རྒྱན་དང་ཕྱེ་མ་གཅལ་དུ་བཀྲམ༔ འབྲིང་པོ་གཟུགས་འགྲོས་མི་བྱ་ན༔
དཔལ་གཏོར་སུམ་ཅུ་གཡག་ལུག་ར༔ དཀར་གཏོར་བརྒྱད་དང་ཆངས་བུས་བསྐོར༔ ཤེལ་ཚིག་ཁྲི་དཀར་སྟོང་ནག་སྤུང་༔ དེས་ཀྱང་འབྲིང་པོའི་ལུགས་ཤིག་ཚང་༔ གཞན་ཡང་ཕྱི་ནང་མཆོད་རྫས་འབུལ༔ ཕྱེ་མར་འོ་སྐོལ་ཞལ་ཟས་དང་༔ འབྲུ་སྨན་སྣ་ཚོགས་རྣམས་ཀྱང་བཀྲམ༔ སྤྱན་གཟིགས་གོ་ཁྲབ་ལྷ་རྟེན་གཟུགས༔ ཕྱི་ནང་མཆོད་རྫས་ཚང་བར་བྱ༔ དེ་ནས་དགྲ་ལྷའི་གཏོར་མ་ནི༔
གཡས་སུ་སྣོད་གཙང་དག་གི་ནང་༔ རི་རབ་གྲུ་བཞི་སུམ་བརྩེགས་སྟེང་༔ མཁར་ཐབ་ཏོག་བཅས་ཚང་བ་ལ༔ བཤོས་བུ་རྩེ་གསུམ་དགུ་ཡིས་བསྐོར༔ དེ་ཡི་ཕྱི་རོལ་དཀར་གཏོར་བཞི༔ དེ་དག་དཀར་དམར་རྒྱན་གྱིས་སྤྲས༔ གཡོན་དུ་པད་གཞོང་ཡངས་པའི་ནང་༔ བུམ་པའི་སྟེང་དུ་སྨན་བཤོས་བཞག༔ དེ་ལ་བརྟན་མ་བཅུ་གཉིས་བསྐོར༔ སྨན་ལེབ་བཅུ་གཉིས་ཤ་སོགས་བརྒྱན༔
གཞན་ཡང་གཞི་ཟུར་འཚམས་པ་རུ༔ ལྕགས་ཟངས་བྷནྡྷའི་སྣོད་དག་ཏུ༔ ཆོས་འབྱུང་བསྣོལ་མ་དེ་ཡི་སྟེང་༔ དམར་གཏོར་དབལ་བཅས་ཚང་བ་ལ༔ དཔལ་གཏོར་སུམ་ཅུས་བསྐོར་བར་བྱ༔ བསྡུ་ན་དགུའམ་བཅུ་གསུམ་བྱ༔ ཤ་ཁྲག་དམར་གྱིས་རབ་ཏུ་བརྒྱན༔ ཕྱེ་མར་མར་གྱིས་བརྒྱན་པ་བཤམ༔ དེ་ནས་བསང་ཤུག་རིམ་པ་ནི༔ རབ་ལྟར་ཙནྡན་ཨ་ག་རུ༔
ལྷ་ཤུག་བ་ལུ་མཁན་པ་དཀར༔ འབྲིང་ནི་སྟབ་ཤིང་མདུང་ཤིང་དང་༔ ལོ་མ་ཕྱུག་པའི་ཤིང་ལོའོ༔ ཐ་མར་དུག་ཤིང་ཆུ་ཤིང་དང་༔ ཤེལ་ཤིང་ཨག་ཤིང་བསེ་ཤིང་དང་༔ ལྕང་མ་གླང་མ་མ་ལགས་པའི༔ ཤིང་སྣ་གང་ལ་བྱས་ཀྱང་རུང་༔ སྣ་ཚོགས་བསྡུ་ན་གང་ཡང་གནས༔ རབ་ནི་བསང་ཁང་གསུམ་ཙམ་ཕུབ༔ དབུས་སུ་ཞི་བའི་ལྷ་བསང་ལ༔
གཡས་སུ་དགྲ་ལྷའི་ལྷ་བསང་སྟེ༔ གཡོན་དུ་དྲག་པོའི་ལྷ་བསང་ངོ་༔ ཞི་བའི་སྦྱིན་སྲེག་ལྟར་བྱ་ན༔ དབུས་སུ་པདྨ་འདབ་བརྒྱད་བྲི༔ ཕྱི་རིམ་ཟླ་ཕྱེད་རྡོ་རྗེ་དང་༔ རིགས་བཞིའི་ཕྱག་མཚན་མེ་རིའི་བསྐོར༔ ནད་གཅོད་ལ་སོགས་ཁག་ཆེ་ན༔ བསང་གཞིའི་འོག་ཏུ་གཡང་གཞི་བཀོད༔ དེ་སྟེང་ས་སྟེགས་བཞག་པར་བྱ༔ གནད་འགག་མེད་ན་མི་བྱའོ༔
དེ་ནས་དཀྱིལ་འཁོར་ཆ་ཚང་ནས༔ བསང་བརྔན་ཆོ་གར་འཇུག་པ་ནི༔ བདེ་བའི་གདན་ལ་སྐྱིལ་ཀྲུང་བཞུགས༔ ཕྱི་ནང་བསྐྱེད་རྫོགས་ལྡན་པའི་ངང་༔ དང་པོ་སྐྱབས་ཡུལ་རྒྱས་པ་གཞུང་ལྟར་བྱ༔ ཧཱུྃ༔ ཆོས་དབྱིངས་ལྷུན་གྲུབ་བདེ་ཆེན་ངང་ཉིད་ལས༔ མདུན་གྱི་ནམ་མཁར་སེང་ཁྲི་པད་ཟླའི་གདན༔ པདྨ་འབྱུང་གནས་སྣང་སྲིད་ཟིལ་གནོན་སྐུ༔ དཀར་དམར་མདངས་ལྡན་པད་ཞྭ་མཐོང་གྲོལ་གསོལ༔
རྡོ་རྗེ་བྷནྡྷ་ཚེ་བུམ་ཁ་ཊྭཱཾ་བསྣམས༔ ཆོས་གོས་དམར་པོ་ཟ་བེར་སྨུག་ནག་གསོལ༔ གཡས་བརྐྱང་གཡོན་བསྐུམ་རྒྱལ་པོ་རོལ་སྟབས་བཞུགས༔ བག་དྲོ་ལྷུན་ཆགས་གཟི་བརྗིད་ལྡན་པར་བསྒོམ༔ གཡས་སུ་སེང་ཁྲི་དར་འབོལ་གདན་སྟེང་དུ༔ སངས་རྒྱས་ཀུན་འདུས་སྤྲུལ་སྐུ་ཤཱཀྱ་ཐུབ༔ བཙོ་མའི་གཟི་འབར་ས་ནོན་མཉམ་བཞག་བཞུགས༔ གཡོན་དུ་པདྨ་ཉི་ཟླའི་གདན་སྟེང་དུ༔ དགེ་འདུན་ཀུན་འདུས་གསང་བདག་རྡོ་རྗེ་གཏུམ༔ མཐིང་ནག་རྡོ་རྗེ་སྡིགས་མཛུབ་མཁའ་ལ་གཏད༔
རྒྱབ་ཏུ་མདངས་ལྡན་པད་ཉིའི་གདན་སྟེང་དུ༔ དམ་ཆོས་འབྱུང་གནས་དབྱིངས་ཕྱུག་ཡུམ་ཆེན་མོ༔ མཐིང་ཀ་ཕྱག་གཉིས་རལ་གྲི་པུ་ཏི་འཛིན༔ མདུན་དུ་པདྨ་ཉི་ཟླ་བམ་རོའི་གདན༔ ཆེ་མཆོག་སྨུག་ནག་རྡོ་རྗེ་བྷནྡྷ་བསྣམས༔ སྐྱབས་ཡུལ་ཕྱི་ནང་དཀྱིལ་འཁོར་ལྷ་ཡི་ཚོགས༔ མ་བཅོས་སྟོང་པའི་དབྱིངས་སུ་འཇའ་ལྟར་བསྒོམ༔ ན་མོ༔ དཀྱིལ་འཁོར་གཙོ་བོ་བླ་མ་ཐོད་པ་རྩལ༔ གསོལ་འདེབས་སྐྱབས་མཆི་ཕྱི་ནང་བར་ཆད་སོལ༔
མཉམ་མེད་བཅོམ་ལྡན་སངས་རྒྱས་ཀུན་འདུས་ལ༔ གསོལ་འདེབས་སྐྱབས་མཆི་ཕྱི་ནང་བར་ཆད་སོལ༔ གསང་བདག་ཐུགས་མཆོག་དགེ་འདུན་ཀུན་འདུས་ལ༔ གསོལ་འདེབས་སྐྱབས་མཆི་ཕྱི་ནང་བར་ཆད་སོལ༔ དམ་ཆོས་གསང་མཛོད་དབྱིངས་ཕྱུག་མཁའ་འགྲོ་ལ༔ གསོལ་འདེབས་སྐྱབས་མཆི་ཕྱི་ནང་བར་ཆད་སོལ༔ ཡི་དམ་རྩ་གསུམ་ཆེ་མཆོག་ཧེ་རུ་ཀར༔ གསོལ་འདེབས་སྐྱབས་མཆི་ཕྱི་ནང་བར་ཆད་སོལ༔ སྐྱབས་ཡུལ་མཆོག་གསུམ་ཐུགས་རྗེ་ཀུན་འདུས་ལ༔ བདག་དང་མཁའ་མཉམ་སེམས་ཅན་བསྐྱབ་ཏུ་གསོལ༔
མི་འབྲལ་རྟག་ཏུ་སྤྱི་གཙུག་དབྱིངས་ལ་བཞུགས༔ ལུས་ངག་ཡིད་གསུམ་དྭང་བས་ཕྱག་འཚལ་བསྟོད༔ རྩེ་གཅིག་འདུན་པའི་མཆོད་སྤྲིན་བླ་མེད་མཆོད༔ དབང་པོ་གླིང་བཞི་རི་རབ་མཎྜལ་འབུལ༔ ཚེ་རབས་སྒོ་གསུམ་སྒྲིབ་གཉིས་མཐོལ་ལོ་བཤགས༔ འགྲོ་མགོན་ཐུགས་རྗེའི་མངའ་བདག་ཆེ་ལ་བསྟོད༔ མྱ་ངན་མི་འདའ་འགྲོ་བའི་དཔལ་གྱུར་བཞུགས༔ ཐེག་ཆེན་བླ་མེད་ཆོས་འཁོར་བསྐོར་དུ་གསོལ༔ མཐའ་ཡས་འགྲོ་ཀུན་བྱང་ཆུབ་ལམ་འགོད་བསྔོ༔ ལས་ངན་གདུང་བའི་ཚད་ལས་རབ་སྒྲོལ་ཤོག༔
དེ་ནས་མཆོད་པ་བྱིན་རླབས་ནི༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཅེས་སྐབས་འདིར་སྤྲོ་ན་སྔགས་དྲུག་གིས་བྱིན་གྱིས་བརླབ་པ་ནི༔ ལག་པ་ཐལ་མོ་ཁང་སྟོང་སྦྱར་བ་མཐེབ་སོར་རྣམས་རྩེ་སྤྲད་པ་ཆོས་ཉིད་རྣམ་དག་གི་ཕྱག་རྒྱ་དང་སྔགས་ནི༔ ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅ཧཾ། གཏོར་མ་དང་མཆོད་རྫས་རྣམས་ཀྱི་འབག་པ་དང་མི་གཙང་བ་སོགས་མ་དག་པའི་སྣང་བ་ཐམས་ཅད་སྟོང་པར་གྱུར། ལག་པ་གཉིས་མཉམ་པའི་ཐལ་མོ་དབུས་མ་གསུམ་གྱི་ཚིགས་བར་མ་རྣམ་བཅགས་ནས་ནམ་མཁའ་མཛོད་ཀྱི་ཕྱག་རྒྱ་དང་སྔགས་ནི༔ ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཥེ་བྷྱཿ
སརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཨི་མཾ་ག་ག་ན་ཁཾ་སྭཱ་ཧཱ༔ གཏོར་མ་དང་མཆོད་རྫས་རྣམས་རིན་པོ་ཆེའི་སྣོད་ཡངས་ཤིང་རྒྱ་ཆེ་བར་ཟག་པ་མེད་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོ་རྒྱུན་མི་འཆད་པར་གྱུར་ཅིག༔ ལག་གཉིས་ཐལ་མོ་སྦྱར་བ་ལས་མཛུབ་མོ་གཉིས་གུང་མོའི་རྒྱབ་ཏུ་ཁ་ཕྱེ་ལ་སྦྱར༔ མཐེ་བོང་གཉིས་བསྣོལ་བ་བདུད་རྩི་འཁྱིལ་པའི་ཕྱག་རྒྱ་དང་སྔགས་ནི༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄། གཏོར་མ་དང་མཆོད་རྫས་རྣམས་འདོད་པའི་ཡོན་ཏན་ལྔའི་རང་བཞིན་དུ་གྱུར་པ་ཐམས་ཅད་མགྲོན་སོ་སོའི་ཐོབ་པ་ལ་བགེགས་དང་ཉེར་འཚེ་མེད་པར་གྱུར་ཅིག ། ལག་པ་གཡས་པ་པུས་མོ་གཡས་ཀྱི་སྟེང་དུ་མཆོད་སྦྱིན་དང་མཉམ་བཞག་བྱས་པ་རྒྱ་ཆེ་ཤུགས་ལྡན་གྱི་ཕྱག་རྒྱ་དང་སྔགས་ནི༔ ཨོཾ་ཨཱ་ཀཱ་རོ་མུ་ཁཾ་སརྦ་དྷརྨ་ནཾ་ཨ་དྱ་ནུཏྤནྣ་ཏྭཏ་ཨོཾ་ཨཱཿཧཱུྃ་ཕཊ྄་སྭཱ་ཧཱ། གཏོར་མགྲོན་སོ་སོས་གང་ལ་གང་འདོད་ཀྱི་དངོས་པོ་རྣམས་ཡིད་བཞིན་དུ་འབྱུང་བར་གྱུར་ཅིག ། ལག་གཡོན་ཁུ་ཚུར་བཅངས་ལ་པང་དུ་བཞག་པས་རྡོ་རྗེ་ཁུ་ཚུར་གྱི་མཛུབ་མོ་བསྒྲེངས་ནས་སྡིགས་མཛུབ་བསྟན་པ་ཡེ་ཤེས་སྐར་མདའི་ཕྱག་རྒྱ་སྔགས་ནི།
ཨོཾ་ཛྙཱ་ན་ཨཱ་ཝ་ལོ་ཀི་ཏེ་ན་མཿས་མནྟ་སྥ་ར་ཎ་རསྨི་བྷ་ཝ་མ་ཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལ་ནི་སྭཱ་ཧཱ། གཏོར་མགྲོན་རྣམས་དྲག་ཞན་ཆེ་ཆུང་མེད་པར་སོ་སོའི་ཡིད་བཞིན་དུ་ཚིམ་ཞིང་རང་དབང་དུ་ལོངས་སྤྱོད་པར་གྱུར་ཅིག ། དྲུག་པ་ལག་པ་གཉིས་རྡོ་རྗེ་ནང་དུ་བསྡམས་པ་སྤྱི་བོའི་ཐད་ཀར་བསྐོར་བ་དབང་སྒྱུར་འཁོར་ལོའི་ཕྱག་རྒྱ་དང་སྔགས་ནི། ན་མཿས་མནྟ་བུདྡྷ་ནཾ་གྲ་ཧེ་ཤྭ་རི་བྷཉྫ་ན་མ་ཧཱ་ས་མ་ཡེ་ཧཱུྃ་ཕཊ྄། གཏོར་མ་དང་མཆོད་རྫས་རྣམས་བསྐལ་པ་ཇི་སྲིད་གནས་ཀྱི་བར་དུ་ཟག་པ་མེད་ཅིང་མགྲོན་རྣམས་མཉེས་པའི་མཐུ་དང་ལྡན་པར་གྱུར་ཅིག ། བརྗོད་ཀྱང་ཆོག ། མ་འབྱོར་ན་གསང་སྔགས་རྡོ་རྗེ་ཐེག་ཆེན་ལུགས་ལ། ཨོཾ་ཨཱཿཧཱུྃ་ལ་ཚང་༔

ཨོཾ་སྭ་བྷཱ་ཝ་ཤུདྡྷཿསརྦ་དྷརྨ་སྭ་བྷཱ་ཝ་ཤུདྡྷོ྅ཧཾཿ སྟོང་པ་ཉིད་དུ་གྱུར༔ སྟོང་པའི་ངང་ལས་བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་སྣོད་གླིང་བཞི་རི་རབ་བཀོད་པ་ཡོངས་སུ་རྫོགས་པའི་དབུས་སུ༔ བླ་མ་ཡི་དམ་མཁའ་འགྲོ་དམ་ཅན་ཆོས་སྐྱོང་ནོར་ལྷ་གཏེར་བདག་རྒྱུད་སྲུང་༔ གཞན་ཡང་ལྷ་སྲིན་སྡེ་བརྒྱད་དྲེགས་པའི་སྡེ་དཔོན་སུམ་ཅུ༔ ཡང་འཁོར་སྤྲུལ་པའི་རུ་འདྲེན༔ སངས་རྒྱས་བསྟན་པའི་བྱ་ར་བ་འབུམ༔ ཁྱད་པར་གཞི་བདག་དྲག་རྩལ་དང་ལྡན་པ༔ ཡུལ་རི་ས་བརྟན་གཉན་པོ་སྲུང་བ༔ སྟོང་གསུམ་སྟོང་གི་བདག་པོ༔ འཛམ་བུ་གླིང་གི་ཟོ་དོར༔
རྫུ་འཕྲུལ་དགྲ་ལྷའི་དམག་དཔུང་༔ བོད་སྐྱོང་བརྟན་མ་བཅུ་གཉིས༔ སྦས་གནས་གངས་ཅན་སྲུང་མ༔ ལོ་ཟླ་ཞག་དུས་མཚམས་འཛིན༔ རྟེན་འབྲེལ་ཆེན་པོ་ལ་དབང་བ་རྣམས་ལ་མཉེས་པའི་རྫས་མཆོག༔ སྤྱན་གཟིགས་དར་མཚོན་རྒྱན་གྱིས་ནམ་མཁའ་ས་གཞི་ཁྱབ་པ༔ སྲ་བརྟན་གོ་ཁྲབ་མཚོན་ཆ་རྣོ་ལ་གཟེང་བ༔ སྐུ་འབག་བླ་འཁོར་སྲོག་རྟེན་རི་ལྟར་བརྗིད་པ༔ རྐང་བཞི་གཟུགས་འགྲོས་སྣ་ཚོགས་གར་རྩེད་བསྒྱུར་བ༔ འདབ་ཆགས་སྐད་སྙན་སྣ་ཚོགས་འཕུར་འཇུམས་ལྡིང་བ༔
གསེར་དངུལ་རིན་ཆེན་སྣ་ཚོགས་གཅལ་དུ་བཀྲམ་པ༔ བཀྲ་ཤིས་རྫས་རྟགས་སྣ་ཚོགས་ཕུན་སུམ་ཚོགས་པ༔ འབྲུ་བཅུད་འབྲས་བུ་སྣ་ཚོགས་རི་ལྟར་སྤུངས་པ༔ དཀར་མངར་བདུད་རྩིའི་ཕུད་མཆོད་མཚོ་ལྟར་འཁྱིལ་བ༔ ཕྱེ་མར་སྨན་དང་དྲི་ཞིམ་གངས་ལྟར་རྒྱས་པ༔ བྷ་ལིང་རྟེན་གཏོར་སྒྲུབ་རྫས་དབྱིངས་དང་མཉམ་པ༔ དྲི་ཞིམ་བསང་གི་དུད་པ་ཕྱོགས་བཅུར་ཁྱབ་པ༔ སྣ་ཚོགས་སྒྲ་སྙན་རོལ་མོ་འབྲུག་ལྟར་ལྡིར་བ༔ གཞན་ཡང་ཕྱི་ནང་གསང་བའི་མཆོད་རྫས་ནམ་མཁའི་མཐའ་དང་མཉམ་པར་གྱུར༔ ཨོཾ་ཨཱཿཧཱུྃ༔
ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོཾ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོཾ་བཛྲ་ཨརྒྷཾ་ཨཱཿཧཱུྃ༔ ཨོཾ་བཛྲ་པཱ་དྱཾ་ཨཱཿཧྃའུ༔ ཨོཾ་བཛྲ་པུཥྤེ་ཨཱཿཧཱུྃ༔ ཨོཾ་བཛྲ་དྷཱུ་པེ་ཨཱཿཧཱུྃ༔ ཨོཾ་བཛྲ་ཨཱ་ལོ་ཀེ་ཨཱཿཧཱུྃ༔ ཨོཾ་བཛྲ་གནྡྷེ་ཨཱཿཧྃའུ༔ ཨོཾ་བཛྲ་ནཻ་ཝི་དྱེ་ཨཱཿཧཱུྃ༔
ཨོཾ་བཛྲ་ཤབྡ་ཨཱཿཧྃའུ༔ ཨོཾ་བཛྲ་རཱུ་པ་ཨཱཿཧཱུྃ༔ ཨོཾ་བཛྲ་ཤབྡ་ཨཱཿཧཱུྃ༔ ཨོཾ་བཛྲ་གནྡྷེ་ཨཱཿཧཱུྃ༔ ཨོཾ་བཛྲ་རཱ་ས་ཨཱཿཧཱུྃ༔ ཨོཾ་བཛྲ་སྤརྴེ་ཨཱ་ཧཱུྃ༔ ཨོཾ་བཛྲ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཞེས་རོལ་མོ་སྣ་ཚོགས་དྲག་ཏུ་བརྡུངས་ཤིང་དྲི་ཞིམ་གྱི་དུད་པ་བདུག༔ དེ་ནས་རང་ཉིད་བདག་བསྐྱེད་ནི༔ ཧཱུྃ༔
རང་ཉིད་དྲན་རྫོགས་པདྨ་འབྱུང་གནས་གསལ༔ དཀར་དམར་མདང་ལྡན་གཟི་བརྗིད་དཔལ་དུ་འབར༔ ཞལ་འཛུམ་མདངས་མངའ་སྤྱན་རྩ་ཕྱོགས་བཅུར་འཁྱིལ༔ པད་ཞྭ་མཐོང་གྲོལ་དར་དཔྱངས་ཅོད་པན་འཕུར༔ སྙན་ཆ་མགུལ་རྒྱན་རིན་ཆེན་སེ་མོ་དོ༔ ཕོད་ཁ་ཆོས་གོས་ལྷབ་ལྷུབ་བེར་ཆེན་གསོལ༔ ཕྱག་གཡས་རྡོ་རྗེ་རྩེ་ལྔ་ཐུགས་ཀར་གདེངས༔ གཡོན་པས་བྷནྡྷ་འཆི་མེད་ཚེ་བུམ་བསྣམས༔ ཉོན་མོངས་རྩད་གཅོད་ཁ་ཊྭཱཾ་རྒྱ་རྟགས་འཆང་༔ གཡས་བརྐྱང་གཡོན་བསྐུམ་སྣང་སྲིད་ཟིལ་གནོན་ཚུལ༔
གཡས་སུ་ལྷ་ལྕམ་མདའ་དར་ཚེ་བུམ་འཛིན༔ གཡོན་དུ་མཚོ་རྒྱལ་བྷནྡྷ་བདུད་རྩི་མཆོད༔ གཉིས་ཀ་ཞི་འཛུམ་མཉེན་ལྕུག་འཁྲིལ་ལྡེམ་ལ༔ ཡབ་ཡུམ་བདེ་ཆེན་ཡེ་ཤེས་ངང་ཉིད་ལས༔ མ་བཅོས་ལྷུན་གྲུབ་རང་བྱུང་དེ་ལྟར་གསལ༔ གནས་ལྔར་འོད་འཕྲོས་རྔ་ཡབ་དཔལ་རི་ནས༔ རིག་འཛིན་རྒྱལ་བ་སྲས་བཅས་སྤྱན་དྲངས་གྱུར༔ ཨོཾ་བཛྲ་ས་མ་ཡ་ཕཻཾ་ཕཻཾ་ཛ་ཛཿ སྤྱན་འདྲེན་པ་ནི༔ ཧཱུྃ་ཧྲཱིཿ
སྔོན་གྱི་བསྐལ་པའི་དང་པོ་ལ༔ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔ འཁོར་དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་བསྒྲུབ་ཀྱི༔ བྱིན་གྱིས་བརླབ་ཕྱིར་གཤེགས་སུ་གསོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་བསྐུར༔
བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ༔ བཛྲ་ས་མཱ་ཡ་ཛཿསིདྡྷི་ཕ་ལ་ཧཱུྃ་ཨཱཿ བཞུགས་གསོལ་མཆོད་པ་ནི༔ ཧཱུྃ༔ མ་ཆགས་སྐྱོན་བྲལ་པདྨ་ཉི་ཟླའི་གདན༔ དྲན་རིག་འདུ་འབྲལ་མེད་པའི་པད་འབྱུང་ལྷ༔ སྐུ་གསུམ་ཡེ་ཤེས་ངང་ལ་དགྱེས་པར་བཞུགས༔ ཟུང་འཇུག་བདེ་སྟོང་དབྱིངས་སུ་ཕྱག་འཚལ་ནས༔
སྣ་ཚོགས་དབང་པོ་རྩོལ་བྲལ་མཉེས་མཆོད་འབུལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ བསྟོད་པ་ནི༔ ཧཱུྃ༔ ངོ་མཚར་རྨད་བྱུང་པདྨ་ཐོད་ཕྲེང་རྩལ༔ མཚན་དཔེ་ཡོན་ཏན་ཀུན་རྫོགས་དཔལ་འབར་བ༔ འོ་མའི་མཚོ་ལས་སྐྱེས་པ་རྡོ་རྗེའི་སྐུ༔ ཟ་ཧོར་རྒྱལ་སྲས་རིག་འཛིན་པདྨ་འབྱུང་༔ སྐྱེ་འཆི་འཇིགས་བྲལ་མདོ་སྔགས་སྒྲོན་མེ་སྦར༔ གངས་ཅན་བོད་དུ་སྒྲུབ་པའི་རྒྱལ་མཚན་བཙུགས༔
ལྷོ་ནུབ་གདོང་དམར་སྲིན་པོ་ཐབས་ཀྱིས་འདུལ༔ བསྟན་པའི་མངའ་བདག་མཚུངས་མེད་ཨུ་རྒྱན་རྗེ༔ ཡ་མཚན་མངོན་གྱུར་སྐུ་ལ་ཕྱག་འཚལ་བསྟོད༔ ཁྱེད་ལ་གདུང་ཤུགས་གསོལ་བཏབ་བསྟོད་པའི་མཐུས༔ ཐུགས་རྗེའི་ཀློང་ནས་བྱིན་རླབས་ཆར་ཆེན་ཕོབ༔ ཚེ་རབས་གཏན་གྱི་སྐྱབས་སུ་མངའ་གསོལ་ཞིང་༔ སྐུ་ལྔ་ཏིང་འཛིན་མཆོག་གསུམ་དེང་འདིར་སྩོལ༔ ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོཾ་ཌཱཀྐི་ཧ་རི་ནི་ས་སརྦ་སིདྡྷི་ཛཿ ཞེས་རྩ་སྔགས་བཟླས་ཤིང་རང་ཉིད་པད་འབྱུང་དུ་གསལ་གདབ༔
དེ་ནས་མདུན་བསྐྱེད་མེ་ལྷ་སྤྱན་འདྲེན་པ་ནི༔ ཧཱུྃ༔ མདུན་དུ་བྷྲཱུྃ་གྱུར་འབྱུང་ལྔ་ཡངས་པའི་དཔལ༔ མེ་ཐབ་དཀར་པོ་གྲུ་གསུམ་རཾ་གྱིས་མཚན༔ ཟླ་ཕྱེད་རྡོ་རྗེ་ཁ་ཁྱེར་མུ་རན་བཅས༔ ཡེ་ཤེས་མེ་དཔུང་སྣ་ལྔ་འབར་བའི་དབུས༔ ཏིང་འཛིན་སྣོད་ཀྱི་མེ་ལྷ་ཨགྣེ་རྒྱལ༔ ཞི་རྒྱས་མདངས་ལྡན་སྐུ་མདོག་དམར་སེར་བཅས༔ གཡས་གཡོན་ཕྱག་ན་རིལ་བ་སྤྱི་བླུགས་འཛིན༔ རྫུ་འཕྲུལ་ཤུགས་ལྡན་ར་སྐྱེས་ཁམས་པ་ཆིབས༔
ཉོན་མོངས་བདུད་བཞི་སྲེག་བྱེད་ཚ་ཟེར་འཕྲོ༔ འཁོར་དུ་ཡེ་ཤེས་མེ་ལྷ་འབུམ་གྱིས་བསྐོར༔ རང་བཞིན་གནས་ནས་སྐད་ཅིག་སྤྱན་དྲངས་གྱུར༔ ཨོཾ་ཨགྣེ་ཡེ་བཛྲ་ས་མཱ་ཡ་ཛཿ དེ་ནས་སྤྱན་འདྲེན་པ་ནི༔ ཧཱུྃ༔ ཆོས་དབྱིངས་རང་བྱུང་ངང་ལས་སྤྲུལ་པའི་ལྷ༔ ཉོན་མོངས་བུད་ཤིང་སྲེག་མཛད་མེ་ལྷའི་ཚོགས༔ སྣོད་ཀྱི་འཇིག་རྟེན་གསོ་མཛད་གཤེགས་སུ་གསོལ༔ ཨ་རཾ་མེ་འཕྲུལ་ཚྭ་ཚྭའི་ཁྲི་ལ་བཞུགས༔
ཨོཾ་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཏིཥྛ་ལྷན༔ དེ་ནས་མཆོད་པ་འབུལ་བ་ནི༔ ཧཱུྃ༔ འཇིགས་བྱེད་མེ་ལྷ་འཁོར་དང་བཅས་པ་ལ༔ ཕྱི་ནང་མཉེས་མཆོད་དགྱེས་པའི་བསྲེག་རྫས་འབུལ༔ རྣལ་འབྱོར་བདག་ཅག་དཔོན་སློབ་འཁོར་བཅས་ཀྱིས༔ ཇི་ལྟར་བཅོལ་བའི་ཕྲིན་ལས་སྒྲུབ་ཏུ་གསོལ༔ ཨཽཽཽཾ་བཛྲ་ཨགྣེ་ཡེ་རྃ་ས་པ་རི་ཝཱ་ར༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཞེས་མཆོད་པ་སྣ་ཚོགས་འབུལ༔ དེ་ཡང་ཁག་ཆེ་ན་མགྲོན་རྣམས་མེ་ལྷའི་ལྟོ་བར་བསྐྱེད༔ དོ་གལ་ཆུང་ན་ཕྱི་རོལ་ཏུ་བསྐྱེད༔ འབྱུང་པོ་ཕྲ་མོ་རྣམས་མེ་ལ་བསྔངས་ནས་མི་ཚུགས་པས་ཕྱི་རོལ་ཏུ་བསྐྱེད་ཀྱང་རུང་༔ དེ་ནས་མགྲོན་བསྐྱེད་པ་ནི༔ ཨོཾ་སྭ་བྷཱ་ཝ་ཤུདྡྷཿསརྦ་དྷརྨ་སྭ་བྷཱ་ཝ་ཤུདྡྷོ྅ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས༔ དབང་ཆེན་གསེར་གྱི་ས་གཞི་རི་རབ་དང་བཅས་པ༔
དེ་ཡི་སྟེང་དུ་བྷྲཱུྃ་སེར་པོ་ཡོངས་སུ་གྱུར་པ་ལས༔ ཕོ་བྲང་གྲུ་བཞི་སྒོ་བཞི་མཚན་ཉིད་རྫོགས་པ༔ སྟོང་གསུམ་འཁོར་ལོའི་ཁྱོན་དང་མཉམ་པ་ཡེ་ཤེས་འཁོར་ལོའི་རང་བཞིན་འཇའ་འོད་ཟེར་ཐག་འཁྲིགས་པའི་གཞལ་ཡས་སུ་གྱུར༔ དེ་ཡི་དབུས་སུ་སྟོད་ཀྱི་ཆ་ལ༔ སེངྒེ་གྱད་དང་པདྨ་ཉི་ཟླ་བརྩེགས་པའི་སྟེང་དུ༔ ཆོས་སྐུ་ཀུན་ཏུ་བཟང་པོ་ཡབ་ཡུམ་ལ་གསང་བ་རིགས་ལྔ་ཡེ་ཤེས་མཁའ་འགྲོ་འབུམ་གྱིས་བསྐོར་བ༔ གཡས་སུ་སེང་ཁྲི་པད་ཟླའི་སྟེང་དུ༔ བཅོམ་ལྡན་འདས་ཐུབ་པའི་དབང་པོ་ལ༔ དགོངས་བརྒྱུད་སངས་རྒྱས་བྱང་སེམས་འབུམ་གྱིས་བསྐོར་བ༔ རྒྱབ་ཏུ་པདྨ་ཉི་ཟླའི་སྟེང་དུ༔
དབྱིངས་ཕྱུག་ཡུམ་ཆེན་མོ་ཕ་རོལ་ཏུ་ཕྱིན་མ་ལ༔ གསང་མཛོད་བརྡ་བརྒྱུད་བཀའ་ཡི་རྒྱུད་སྡེས་བསྐཽར་བ༔ གཡོན་དུ་པདྨ་ཉི་ཟླའི་སྟེང་དུ༔ བྱང་སེམས་ཕྱག་ན་རྡོ་རྗེ་ལ༔ སྙན་བརྒྱུད་དགེ་འདུན་ཚོགས་ཀྱིས་བསྐོར་བ༔ མདུན་དུ་པདྨ་ཉི་ཟླའི་སྟེང་དུ༔ གུ་རུ་རིན་པོ་ཆེ་དུས་གསུམ་གྱི་སངས་རྒྱས་ལ༔ གཏེར་བརྒྱུད་བཀའ་བབ་རིག་འཛིན་ཚོགས་ཀྱིས་བསྐོར་བ༔ བར་གྱི་ཆ་ལ་པདྨ་ཉི་ཟླ་བཾ་རོའི་སྟེང་དུ༔ དཔལ་ཆེན་ཆེ་མཆོག་ཧེ་རུ་ཀ་ལ༔
རྒྱུད་སྡེ་བཞི་ཡི་ཡི་དམ་ལྷ་ཚོགས་རྣམས་ཀྱིས་བསྐོར་བ༔ གཡས་སུ་པདྨ་ཉི་ཟླ་རོ་ཡི་སྟེང་དུ༔ ཁྲག་འཐུང་ལེགས་ལྡན་ནག་པོ་ལ་ཆོས་སྐྱོང་ཕོ་རྒྱུད་ཀྱིས་བསྐོར་བ༔ གཡོན་དུ་པདྨ་ཉི་ཟླ་རོ་ཡི་སྟེང་དུ༔ སྔགས་སྲུང་ཨེ་ཀ་ཛཱ་ཊི་ལ༔ ཆོས་སྐྱོང་མོ་རྒྱུད་ཀྱིས་བསྐོར་བ༔ རྒྱབ་ཏུ་རིན་ཆེན་པདྨ་ཉི་ཟླའི་སྟེང་དུ༔ རྒྱལ་ཆེན་ཛམ་ལྷ་དམར་པོ་ལ༔ ནོར་ལྷ་དབང་སྡུད་འབུམ་གྱིས་བསྐོར་བ༔ མདུན་དུ་པདྨ་ཉི་ཟླ་རོ་ཡི་སྟེང་དུ༔
ཞིང་སྐྱོང་དཔལ་འབར་སྟོབས་ལྡན་ལ༔ གཏེར་བདག་གཏེར་སྲུང་ཕོ་ཉས་བསྐོར་བ༔ འོག་གི་ཆ་ལ་ལྷ་སྲིན་སྡེ་བརྒྱད་སྡེ་དཔོན་དགུ་ལ༔ སྣང་ཞིང་སྲིད་པའི་ལྷ་འདྲེའི་ཚོགས་ཀྱིས་བསྐོར་བ༔ དེ་ཡི་ཕྱི་རོལ་དུ་རིགས་དྲུག་སྙིང་རྗེའི་མགྲོན་གྱིས་བསྐོར་བ༔ དེ་ཡི་ཕྱི་རོལ་དུ་ལན་ཆགས་བགེགས་རིགས་མགྲོན་གྱིས་བསྐོར་བ༔ དེ་ཡི་ཕྱི་རོལ་དུ་ཁས་ཞན་དབང་ཆུང་མིང་ནས་མ་སྨོས་པ་རྣམས་ཀྱིས་བསྐོར་བར་གྱུར༔ དེ་ལྟར་གསལ་བའི་རང་རང་གི་གནས་ལྔ་ནས་འོད་ཟེར་འཕྲོས་པས༔ བསང་མགྲོན་རྣམས་སྤྱན་དྲངས་བཛྲ་ས་མཱ་ཡ་ཛ་ཛཿ རོལ་མོ་བྱ་ཞིང་དབྱངས་སྙན་པོ་དང་བཅས་པས༔
ཧཱུྃ༔ འོག་མིན་ལྷུན་གྲུབ་བདེ་ཆེན་ཕོ་བྲང་ནས༔ ཀུན་བཟང་ཆོས་སྐུའི་ལྷ་ཚོགས་གཤེགས་སུ་གསོལ༔ སྣ་ཚོགས་སྒྱུ་མའི་ཆོ་རོལ་ཕོ་བྲང་ནས༔ སངས་རྒྱས་བྱང་སེམས་ཚོགས་བཅས་གཤེགས་སུ་གསོལ༔ མ་འགགས་དབྱིངས་རིག་ཟང་ཐལ་ཕོ་བྲང་ནས༔ ཡུམ་ཆེན་ཕར་ཕྱིན་ཚོགས་བཅས་གཤེགས་སུ་གསོལ༔ མོས་བློས་དགའ་ཚལ་དེར་སྟོན་ཕོ་བྲང་ནས༔ དགེ་འདུན་འཕགས་མཆོག་འདུས་སྡེ་གཤེགས་སུ་གསོལ༔ མཁའ་དབྱིངས་པདྨ་བརྩེགས་པའི་ཕོ་བྲང་ནས༔
སྐུ་གསུམ་རིག་འཛིན་ལྷ་ཚོགས་གཤེགས་སུ་གསོལ༔ དྲག་པོ་མཐིང་ནག་ཨེ་ཡི་ཕོ་བྲང་ནས༔ ཡི་དམ་རྒྱུད་སྡེའི་ལྷ་ཚོགས་གཤེགས་སུ་གསོལ༔ ཆེ་བཙན་སྟོབས་བཅུ་ལྡན་པའི་ཕོ་བྲང་ནས༔ ཕོ་རྒྱུད་ཆོས་སྐྱོང་ལྷ་ཚོགས་གཤེགས་སུ་གསོལ༔ སྣང་སྲིད་ལས་ལ་འགྱེད་པའི་ཕོ་བྲང་ནས༔ མོ་རྒྱུད་མཁའ་འགྲོའི་ལྷ་ཚོགས་གཤེགས་སུ་གསོལ༔ ལོངས་སྤྱོད་ཡིད་འོང་གཏེར་གྱི་ཕོ་བྲང་ནས༔ ནོར་བདག་ཛམ་ལྷ་འཁོར་བཅས་གཤེགས་སུ་གསོལ༔ ཁྲག་ཞག་རྒྱ་མཚོ་འཁྲུགས་པའི་ཕོ་བྲང་ནས༔
དམ་ཅན་གཏེར་བདག་ཕོ་ཉ་གཤེགས་སུ་གསོལ༔ གླིང་བཞི་སྟོང་གསུམ་ཡངས་པའི་ཕོ་བྲང་ནས༔ དྲེགས་སྡེ་ཡུལ་ལྷ་གཞི་བདག་གཤེགས་སུ་གསོལ༔ འཁོར་འདས་རོ་གཅིག་སྙིང་རྗེའི་ཕོ་བྲང་ནས༔ རིགས་དྲུག་བགེགས་རིགས་ལན་ཆགས་གཤེགས་སུ་གསོལ༔ སྣོད་བཅུད་ཕྱི་ནང་བྲལ་བའི་ཕོ་བྲང་ནས༔ གདུལ་བྱ་སྲིད་པར་གྲུབ་རྣམས་གཤེགས་སུ་གསོལ༔ བཛྲ་ས་མཱ་ཡ་ཛ་ཛཿ ཞེས་རོལ་མོ་བྱ༔ དེ་ནས་བཞུགས་སུ་གསོལ་བ་ནི༔
ཧཱུྃ༔ སེང་ཁྲི་པདྨ་ཉི་ཟླའི་གདན་སྟེང་དུ༔ མཆོག་གསུམ་སྐུ་གསུམ་ལྷ་ཚོགས་བཞུགས་སུ་གསོལ༔ པདྨ་ཉི་ཟླ་བཾ་རོའི་གདན་སྟེང་དུ༔ རྩ་གསུམ་བཀའ་སྲུང་ལྷ་ཚོགས་བཞུགས་སུ་གསོལ༔ སྣ་ཚོགས་རང་རང་ཡིད་འོང་མཛེས་པའི་གདན༔ སྲིད་པ་ཆགས་པའི་མགྲོན་རྣམས་བཞུགས་སུ་གསོལ༔ ཨོཾ་བཛྲ་ས་མ་ཡ་ཏིཥྛ་ལྷན༔ དེ་ནས་མཆོད་པ་འབུལ་བ་ནི༔ ཕྱི་ནང་གི་རྫས་མཆོད་བསང་ནང་དུ་མཆོད་ཅིང་༔
ཧཱུྃ༔ མཆོག་གསུམ་དཀོན་མཆོག་རིན་ཆེན་ལ༔ འདོད་ཡོན་བསང་མཆོད་སྣ་ཚོགས་འབུལ༔ སྐུ་གསུམ་དམ་ཚིག་ཉམས་པ་བཤགས༔ རྩ་གསུམ་དཀྱིལ་འཁོར་ལྷ་ཚོགས་ལ༔ འདོད་ཡོན་བསང་མཆོད་སྣ་ཚོགས་འབུལ༔ སྒོ་གསུམ་བག་མེད་དམ་འགལ་བཤགས༔ སྲིད་གསུམ་སྟོང་གི་དྲེགས་སྡེ་ལ༔ འདོད་ཡོན་བསང་མཆོད་སྣ་ཚོགས་འབུལ༔ ཕྱི་ནང་བར་ཆད་བཟློག་ཏུ་གསོལ༔
འབྱུང་འཇུག་སྣོད་ཀྱི་གཞི་བདག་ལ༔ འདོད་ཡོན་བསང་མཆོད་སྣ་ཚོགས་འབུལ༔ ཕོག་ཐུག་འགྲམ་འཁྲུག་ཞི་བར་མཛོད༔ ཕ་མ་རིགས་དྲུག་བགེགས་རིགས་ལ༔ འདོད་ཡོན་བསང་མཆོད་སྣ་ཚོགས་འབུལ༔ ཚེ་རབས་ལན་ཆགས་འཁོར་གྱུར་ཅིག༔ དབང་ཆུང་ཁས་ཞན་མགྲོན་རིགས་ལ༔ འདོད་ཡོན་བསང་མཆོད་སྣ་ཚོགས་འབུལ༔ ལོངས་སྤྱོད་ནམ་མཁའི་མཛོད་ལྡན་ཤོག༔ ཨོཾ་བཛྲ་ཨརྒྷཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔
ཨོཾ་བཛྲ་པཱ་དྱཾ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོཾ་བཛྲ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོཾ་བཛྲ་དྷཱུ་པེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོཾ་བཛྲ་ཨཱ་ལོ་ཀེ་པཱུ་ཛ་མེ་གྷ་ས་མུ་དྲ་ས་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོཾ་བཛྲ་གནྡྷེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོཾ་བཛྲ་ནཻ་ཝི་དྱེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོྃ་བཛྲ་ཤབྡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོྃ་བཛྲ་རཱུ་པ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོྃ་བཛྲ་ཤབྡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོྃ་བཛྲ་གནྡྷཻ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔
ཨོཾ་བཛྲ་རཱ་ས་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོྃ་བཛྲ་སྤརྴེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཞེས་རོལ་མོ་དང་བཅས་མཆོད༔ དེ་ནས་བསྟོད་པ་བྱ་བ་ནི༔ ཧཱུྃ༔ ཆོས་དབྱིངས་སྒྱུ་མའི་ངང་ཚུལ་ཅན༔ ཀུན་བཟང་ཞི་ཁྲོའི་ལྷ་ལ་བསྟོད༔ མ་འགགས་ཐུགས་རྗེའི་ལྕགས་ཀྱུ་ཅན༔ མཆོག་གསུམ་བརྒྱུད་པའི་ཚོགས་ལ་བསྟོད༔ ཕྲིན་ལས་གཟི་བྱིན་རྫུ་འཕྲུལ་ཅན༔
རྩ་གསུམ་དཀྱིལ་འཁོར་ཚོགས་ལ་བསྟོད༔ སྣོད་བཅུད་སྟོང་འཛིན་དབང་བསྒྱུར་བ༔ དྲེགས་སྡེ་སྐྱོང་བའི་ཚོགས་ལ་བསྟོད༔ འཁོར་འདས་སྙིང་རྗེས་སྐྱོང་ཕྱིར་དུ༔ ཕ་མ་རིགས་དྲུག་ཀུན་ལ་བསྟོད༔ ཅེས་བསྟོད་ཅིང་ཐམས་ཅད་དགྱེས་པར་བསམ༔ དེ་ནས་སྲེག་མཆོད་བསང་སྦྱང་གི་འབྱུང་ཁུངས་བསྟན་པ་ནི༔ ཀྱཻཿ བསང་གི་རྒྱུ་བྱུང་གང་ནས་བྱུང་༔ བསང་བྱུང་སྟོང་ཉིད་མཁའ་ནས་བྱུང་༔
མ་རིག་ཉོན་མོངས་སེམས་ཅན་ལ༔ དུག་ལྔའི་འཛིན་པས་བཅིངས་པའི་ཚེ༔ ཐོག་མའི་ཆོས་སྐུ་ཀུན་བཟང་གིས༔ སྟོང་ཉིད་ཨེ་ཡི་མེ་ཧོམ་དུ༔ རོ་གཅིག་ལྟ་བའི་བསང་ཤིང་བརྩེགས༔ ཡེ་ཤེས་ལྔ་ཡི་རང་མེ་སྦར༔ ཐབས་ཤེས་བདཻ་སྟོང་མཆོད་པ་བསྲེགས༔ ཚོགས་དྲུག་རང་ཤར་མགྲོན་ལ་སྦྱིན༔ བཟང་ངན་འཛིན་པའི་དྲི་ཟ་ཚིམས༔ སྟོང་ཉིད་བཅུ་དྲུག་བསང་དུད་ཀྱིས༔
གཉིས་འཛིན་ཉོན་མོངས་ཀ་ནས་དག༔ ཟང་ཐལ་ཆོས་དབྱིངས་ངང་ལ་གྲོལ༔ དེ་བཞིན་དེ་རིང་བསང་གིས་མཆོད༔ ཀྱཻཿ དེ་ནས་བསང་བྱུང་གང་ནས་བྱུང་༔ བསང་བྱུང་ཁྲག་འཐུང་དབྱིངས་ནས་བྱུང་༔ ལྷ་དང་ལྷ་མིན་འཐབ་པའི་ཚེ༔ འཁོན་གྲིབ་དམེ་བའི་བག་ཆགས་འཕྲོས༔ ཡེ་ཤེས་འཇིག་རྟེན་ཉམས་པའི་ཚེ༔ ཆེ་མཆོག་ཁྲག་འཐུང་ཧེ་རུ་ཀས༔
རང་གསལ་ཆོས་འབྱུང་མེ་ཧོམ་དུ༔ ཁྲེགས་ཆོད་གཤིས་ལུགས་བསང་ཤིང་བརྩེགས༔ ཤེས་རབ་རང་གསལ་སྒྲོན་མེ་སྦར༔ ཟུང་འཇུག་བདེན་གཉིས་རྫས་བསྲེགས་ནས༔ སྣ་ཚོགས་སྒྱུ་མའི་མགྲོན་ལ་སྦྱིན༔ འཁོར་འདས་ཕྱེ་བའི་སྟོང་གཟུགས་ཚིམས༔ དབྱིངས་རིག་རྫུ་འཕྲུལ་བསང་དུད་ཀྱིས༔ ཕྱི་ནང་བག་སྒྲིབ་ཡེ་ནས་གྲོལ༔ མཆོད་ཡུལ་སྦྱིན་མཁན་ཡེ་ནས་སྟོང་༔ དེ་བཞིན་དེ་རིང་བསང་གིས་མཆོད༔
ཀྱཻཿ དེ་ནས་བསང་བྱུང་གང་ནས་བྱུང་༔ བསང་བྱུང་རྟེན་འབྲེལ་རྒྱུ་ལས་བྱུང་༔ སྲིད་པ་དང་པོ་མིང་སྲིང་གཉིས༔ རིམ་གྱིས་བག་ཆགས་བརྩེགས་པ་ལས༔ ལུས་ཉམས་མ་རྨོས་ལོ་ཏོག་རྙིང་༔ བཟང་ངན་ལས་ཀྱི་ལྷ་འདྲེ་འཁྲུགས༔ མུན་གླིང་གྱུར་ཅིང་སྡུག་བསྔལ་ཚེ༔ མང་བཀུར་ཆོས་ཀྱི་རྒྱལ་པོ་ཡིས༔ རྟེན་འབྲེལ་ཐབས་ཀྱི་དཀྱིལ་འཁོར་བྲིས༔
དཔག་བསམ་ཤིང་གི་ལོ་མ་བརྩེགས༔ རྫས་སྦྱོར་སྲིད་པའི་མེ་སྦར་ནས༔ འདོད་ཡོན་སྣ་ཚོགས་མཆོད་པ་བསྲེགས༔ བཟང་ངན་ལྷ་འདྲེའི་མགྲོན་ལ་སྦྱིན༔ སྲིད་པར་བསྡུས་པའི་དྲེགས་པ་ཚིམས༔ དཔག་བསམ་བྱང་ཆུབ་བསང་དུད་ཀྱིས༔ མིང་སྲིང་འཁྲིག་པའི་མནོལ་གྲིབ་བསངས༔ འབྲུ་བཅུད་རྒྱས་ཤིང་ཉི་ཟླ་གསལ༔ དེ་བཞིན་དེ་རིང་བསང་གིས་མཆོད༔ ཀྱཻཿ
དེ་ནས་བསང་བྱུང་གང་ནས་བྱུང་༔ བསང་བྱུང་རྒྱ་གར་ཡུལ་ནས་བྱུང་༔ རྒྱ་གར་ཆོས་ནུབ་མུ་སྟེགས་ཆགས༔ མཐའ་འཁོབ་བྱེ་མའི་གླིང་དུ་གྱུར༔ དབྱིངས་བཞུགས་སངས་རྒྱས་ཐུགས་ཡང་སྐྱོ༔ མི་རྣམས་ཕལ་ཆེར་སྲིན་པོར་གྱུར༔ བདུད་དབང་རྐྱེན་སྟོབས་ཆེ་བའི་ཚེ༔ བསྟན་གཉིས་གཙོ་བོ་ཤཱཀ་ཐུབ་ཀྱིས༔ ས་སྣ་དགུ་ཡི་དཀྱིལ་འཁོར་བྲིས༔ ཙནྡན་དཀར་དམར་ལོ་མ་བརྩེགས༔
རྟེན་འབྲེལ་ཐབས་ཤེས་མེ་སྦར་ཏེ༔ སྨན་སྤོས་དྲི་ཞིམ་དཀར་གསུམ་བསྲེགས༔ སྨོན་ལམ་ལས་གྲུབ་ལྷ་འདྲེར་སྦྱིན༔ ལས་སྟོབས་བསྒྱུར་བའི་འབྱུང་པོ་ཚིམས༔ ཙནྡན་དྲི་ཞིམ་བསང་དུད་ཀྱིས༔ མ་རུངས་བདུད་ཀྱི་ལས་སྟོབས་ཞི༔ མདོ་སྔགས་ཆོས་ཀྱི་སྒྲོན་མེ་སྦར༔ དེ་བཞིན་དེ་རིང་བསང་གིས་མཆོད༔ ཀྱཻཿ དེ་ནས་བསང་བྱུང་གང་ནས་བྱུང་༔
བསང་བྱུང་བོད་ཀྱི་ཡུལ་ནས་བྱུང་༔ བཙན་པོ་ཁྲི་སྲོང་ལྡེའུ་བཙན་གྱིས༔ བསམ་ཡས་ལྷ་ཁང་བཞེངས་པའི་ཚེ༔ བདུད་བློན་རྣམས་ཀྱིས་བསམ་ངན་འཆང་༔ ལྷ་འདྲེ་འབྱུང་པོས་ཆོ་འཕྲུལ་བཏང་༔ རྩིག་པ་ཉིན་བརྩེགས་མཚན་མོར་བཤིག༔ གཙུག་ལག་བཤོལ་དུ་ཐུག་པའི་ཚེ༔ རིག་འཛིན་པདྨ་འབྱུང་གནས་ཀྱིས༔ རིན་ཆེན་ཕྱེ་མས་དཀྱིལ་འཁོར་གདབ༔ ཤིང་སྣ་དགུ་ཡི་ལོ་མ་བརྩེགས༔
མཐུ་སྟོབས་རྫུ་འཕྲུལ་རང་མེ་སྦར༔ རོ་མཆོག་འདོད་ཡོན་སྣ་ཚོགས་བསྲེགས༔ ཡེ་ཤེས་འཇིག་རྟེན་མགྲོན་ལ་སྦྱིན༔ འབྱུང་པོ་ལྷ་འདྲེའི་ཆོ་འཕྲུལ་རྣམས༔ བརྔན་དང་དྲི་ཞིམ་བསང་དུད་ཀྱིས༔ མགྲོན་རྣམས་དགྱེས་ཤིང་བདུད་བློན་ཞི༔ བསམ་ཡས་ལྷུན་གྲུབ་ཆོས་འཁོར་བསྐོར༔ དེ་བཞིན་དེ་རིང་བསང་གིས་མཆོད༔ བརྔན་ནོ་ཡེ་ཤེས་འཇིག་རྟེན་བརྔན༔ སྔོན་ཚེ་རྟེན་འབྲེལ་ཕུན་ཚོགས་བཞིན༔
དེ་རིང་རྣལ་འབྱོར་བདག་ཅག་གིས༔ བཀྲ་ཤིས་དགེ་ལེགས་སྒྲུབ་པ་ལ༔ བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་བསང་གཞུང་གཏོང་བ་ནི༔ རོལ་མོ་གདངས་དབྱངས་སྙན་པོ་དང་བཅས་ནས༔ ཧཱུྃ་ཧྲཱིཿ འཆི་མེད་བདུད་རྩི་ཡིད་འོང་ལྷ་ཡི་བསང་༔ དྲི་ཞིམ་ངད་པ་མདངས་ལྡན་ཀྱི་ལི་ལི༔ འདོད་ཡོན་རོ་མཆོག་གསུར་དུད་ཐུ་ལུ་ལུ༔ གཡུ་དུད་སྔོན་པོ་སྤྲིན་ལྟར་ཐིབས་སེ་ཐིབ༔
ཉོན་མོངས་བསྲེགས་པའི་མེ་ཞགས་འུ་རུ་རུ༔ མེ་དུད་མདངས་ལྡན་འོད་ཟེར་རེ་རེ་ལ༔ མཆོད་སྤྲིན་ལྷ་མོ་གྲངས་མེད་ཟློས་གར་རྩེ༔ མཆོད་བྱེད་སྒེག་མོ་ལང་ལིང་བར་སྣང་གང་༔ སྟེང་ན་ཕྱོགས་བཅུའི་སངས་རྒྱས་སྤུངས་སེ་སྤུང་༔ བར་སྣང་བླ་མ་རིག་འཛིན་ཐིབས་སེ་ཐིབ༔ ཡི་དམ་རྒྱུད་སྡེའི་ལྷ་ཚོགས་ཡ་ལ་ལ༔ མ་སྲིང་མཁའ་འགྲོས་གར་བྱེད་ཤིགས་སེ་ཤིག༔ ཆོས་སྐྱོང་དམ་ཅན་ཕོ་ཉ་ཤ་ར་ར༔ ནོར་ལྷ་གཏེར་བདག་ལོངས་སྤྱོད་ཀྱི་ལི་ལི༔
ཡུལ་ལྷ་གཞི་བདག་བཞད་གད་ལྷངས་སེ་ལྷང་༔ རིགས་དྲུག་བགེགས་རིགས་དགའ་བྲོ་ཡ་ལ་ལ༔ ཕྱི་ནང་མགྲོན་ཀུན་མཉེས་ཚིམ་དགྱེས་པའི་རྫས༔ འདོད་རྒུ་ཕུན་ཚོགས་སྤྲིན་ཕུང་བསང་མཆོད་ཀྱིས༔ ཡེ་ཤེས་འཇིག་རྟེན་མགྲོན་རྣམས་བསང་བར་བགྱི༔ དགེ་ལེགས་བཀྲ་ཤིས་ཕུན་ཚོགས་སྩལ་དུ་གསོལ༔ ཧཱུྃ༔ ཆོས་སྐུ་ཀུན་ཏུ་བཟང་པོ་བསངས༔ སྣང་མཐའ་འོད་མི་འགྱུར་བ་བསངས༔ ཐོག་མའི་སངས་རྒྱས་རིགས་ལྔ་བསངས༔
དྲུག་པ་རྡོ་རྗེ་འཆང་ཆེན་བསངས༔ སྟོན་པ་རྡོ་རྗེ་སེམས་དཔའ་བསངས༔ བསྐལ་བཟང་སངས་རྒྱས་སྟོང་རྩ་བསངས༔ སྟོན་པ་ཕྱག་ན་རྡོ་རྗེ་བསངས༔ བྱང་ཆུབ་སེམས་དཔའ་ཐམས་ཅད་བསངས༔ དགོངས་བརྒྱུད་རིག་འཛིན་རྣམ་གསུམ་བསངས༔ བརྡ་བརྒྱུད་ཐེག་པ་རིམ་དགུ་བསངས༔ ཡུམ་ཆེན་ཤེས་རབ་ཕར་ཕྱིན་བསངས༔ བྱ་སྤྱོད་རྣལ་འབྱོར་བླ་མེད་བསངས༔ རིག་འཛིན་པདྨ་འབྱུང་གནས་བསངས༔
བཀའ་བརྒྱད་རིག་འཛིན་བརྒྱད་རྣམས་བསངས༔ རྗེ་འབངས་ཉི་ཤུ་རྩ་ལྔ་བསངས༔ ཚིག་བརྒྱུད་ཤོག་སེར་གཏེར་བརྒྱུད་བསངས༔ རྩ་བརྒྱུད་བླ་མ་ཐམས་ཅད་བསངས༔ ཧཱུྃ༔ ཆེ་མཆོག་ཧེ་རུ་ཀ་པ་བསངས༔ ཞི་བ་བཞི་བཅུ་རྩ་གཉིས་བསངས༔ འབར་བ་ཁྲག་འཐུང་ལྔ་བཅུ་བསངས༔ བཛྲ་ཧེ་རུ་ཀ་པ་བསངས༔ ཡང་དག་ཐུགས་ཀྱི་ལྷ་ཚོགས་བསངས༔
བཅོམ་ལྡན་ཁྲོ་རྒྱལ་གཤིན་རྗེ་བསངས༔ འཇམ་དཔལ་སྐུ་ཡི་ལྷ་ཚོགས་བསངས༔ དབང་ཆེན་ཁྲོ་རྒྱལ་རྟ་མགྲིན་བསངས༔ པདྨ་གསུང་གི་ལྷ་ཚོགས་བསངས༔ སྲས་མཆོག་རྡོ་རྗེ་གཞོན་ནུ་བསངས༔ ཕྲིན་ལས་ཕུར་པའི་ལྷ་ཚོགས་བསངས༔ བླ་མེད་ཧེ་རུ་ཀ་པ་བསངས༔ མ་མོ་རྦོད་གཏོང་ལྷ་ཚོགས་བསངས༔ ཡི་དམ་གུ་རུ་དྲག་པོ་བསངས༔ གོ་ཆ་ཁྲོ་བཅུའི་ལྷ་ཚོགས་བསངས༔
བཅོམ་ལྡན་དྲེགས་པ་ཀུན་འདུལ་བསངས༔ འཇིག་རྟེན་མཆོད་བསྟོད་ལྷ་ཚོགས་བསངས༔ ཁྲག་འཐུང་སྟོབས་ལྡན་ནག་པོ་བསངས༔ དམོད་པ་དྲག་སྔགས་ལྷ་ཚོགས་བསངས༔ ལེགས་ལྡན་མ་ཧཱ་ཀཱ་ལ་བསངས༔ ཆོས་སྐྱོང་ཕོ་རྒྱུད་ཐམས་ཅད་བསངས༔ མཁའ་འགྲོ་སེངྒེའི་གདོང་ཅན་བསངས༔ མ་སྲིང་བྱེ་བ་འབུམ་ཕྲག་བསངས༔ སྔགས་སྲུང་ཨེ་ཀ་ཛཱ་ཊི་བསངས༔ ཆོས་སྐྱོང་མོ་རྒྱུད་ཐམས་ཅད་བསངས༔
དབང་སྡུད་ཛམ་ལྷ་དམར་པོ་བསངས༔ ལོངས་སྤྱོད་ནོར་ལྷ་ཐམས་ཅད་བསངས༔ ཞིང་སྐྱོང་དཔལ་འབར་སྟོབས་ལྡན་བསངས༔ ལས་མགོན་བྱ་རོག་གདོང་ཅན་བསངས༔ ཁྱབ་མཇུག་གཟའ་མཆོག་མགོ་དགུ་བསངས༔ བཙན་རྒོད་རྡོ་རྗེ་ལེགས་པ་བསངས༔ སྙིང་སྲུང་མཁའ་འགྲོ་སྡེ་ལྔ་བསངས༔ གཏེར་སྲུང་མྱུར་མགྱོགས་ཐམས་ཅད་བསངས༔ སྡེ་བརྒྱད་དམ་ལ་གནས་པ་བསངས༔ སྔགས་བདག་དྲེགས་ཆེན་བཅོ་བརྒྱད་བསངས༔
དྲེགས་པའི་སྡེ་དཔོན་སུམ་ཅུ་བསངས༔ བཀའ་གཏེར་སྲུང་མ་ཡོངས་རྫོགས་བསངས༔ ཧཱུྃ༔ ཆོས་དབྱིངས་ཀློང་གིས་ཁྱབ་པ་བསངས༔ ལོངས་སྐུ་རྩལ་ལས་འགྱུ་བ་བསངས༔ སྤྲུལ་སྐུ་སྣ་ཚོགས་ཆོ་འཕྲུལ་བསངས༔ ཞིང་སྐྱེས་དཔའ་བོ་མཁའ་འགྲོ་བསངས༔ སྔགས་སྐྱེས་དཔའ་བོ་མཁའ་འགྲོ་བསངས༔ མངལ་སྐྱེས་དཔའ་བོ་མཁའ་འགྲོ་བསངས༔ ལྷན་སྐྱེས་དཔའ་བོ་མཁའ་འགྲོ་བསངས༔
ཉེ་ཞིང་དཔའ་བོ་མཁའ་འགྲོ་བསངས༔ གནས་ཆེན་དཔའ་བོ་མཁའ་འགྲོ་བསངས༔ ཉེ་གནས་དཔའ་བོ་མཁའ་འགྲོ་བསངས༔ ཡུལ་ཆེན་དཔའ་བོ་མཁའ་འགྲོ་བསངས༔ ཉེ་ཡུལ་དཔའ་བོ་མཁའ་འགྲོ་བསངས༔ འཐུང་སྤྱོད་དཔའ་བོ་མཁའ་འགྲོ་བསངས༔ འདུ་བའི་དཔའ་བོ་མཁའ་འགྲོ་བསངས༔ ཚནྡྷོའི་དཔའ་བོ་མཁའ་འགྲོ་བསངས༔ ཉེ་ཚན་དཔའ་བོ་མཁའ་འགྲོ་བསངས༔ ར་ལའི་དཔའ་བོ་མཁའ་འགྲོ་བསངས༔
ཉེ་བའི་དཔའ་བོ་མཁའ་འགྲོ་བསངས༔ གནས་ཡུལ་ཞིང་སྐྱོང་མཁའ་འགྲོ་བསངས༔ མ་གཅིག་རྡོ་རྗེ་ཕག་མོ་བསངས༔ ཁྲག་འཐུང་མཁའ་འགྲོ་སྡེ་ལྔ་བསངས༔ ཤ་ཟ་ཌཱཀྐི་འབུམ་ཕྲག་བསངས༔ ལས་བྱེད་སྨན་མོ་འབུམ་ཕྲག་བསངས༔ ཧཱུྃ༔ ལྷ་ཆེན་བརྒྱད་པོ་འཁོར་བཅས་བསངས༔ ཀླུ་ཆེན་བརྒྱད་པོ་འཁོར་བཅས་བསངས༔ གཟའ་ཆེན་བརྒྱད་པོ་འཁོར་བཅས་བསངས༔
རྒྱུ་སྐར་ཉི་ཤུ་རྩ་བརྒྱད་བསངས༔ གདོང་མོ་བརྒྱད་པོ་འཁོར་བཅས་བསངས༔ འགྱུ་བ་བཅུ་གཉིས་འཁོར་བཅས་བསངས༔ ཕྱོགས་སྐྱོང་བཅུ་པོ་འཁོར་བཅས་བསངས༔ རྒྱལ་ཆེན་སྡེ་བཞི་འཁོར་བཅས་བསངས༔ སྡེ་དཔོན་བརྒྱད་པོ་འཁོར་བཅས་བསངས༔ ས་བདག་རྩ་གཉིས་འཁོར་བཅས་བསངས༔ ལོ་ཟླ་ཞག་དུས་འཁོར་བཅས་བསངས༔ ཕྱི་ནང་ལྷ་སྲིན་སྡེ་བརྒྱད་བསངས༔ རྟག་ཆགས་ཡུལ་སྐྱོང་སྡེ་བརྒྱད་བསངས༔
ཡང་གསང་དྲག་སྔགས་སྡེ་བརྒྱད་བསངས༔ བོད་ཁམས་བརྟན་མ་བཅུ་གཉིས་བསངས༔ སྐྱོང་མ་ཡ་མ་བཅུ་གཉིས་བསངས༔ སྲིད་པ་ཆགས་པའི་ལྷ་དགུ་བསངས༔ རྗེ་ཡི་མགུལ་ལྷ་བཅུ་གསུམ་བསངས༔ འབངས་ཀྱི་སྲོག་ལྷ་བཅུ་གསུམ་བསངས༔ སྐྱེས་ལྷ་ཆེ་བཙན་བཅུ་གསུམ་བསངས༔ ཡུལ་ལྷ་ཟོ་དོར་ཐམས་ཅད་བསངས༔ གངས་གཉན་ཉི་ཤུ་རྩ་གཅིག་བསངས༔ སྦས་པའི་གཡུ་མཚོ་རྩ་བདུན་བསངས༔
སྒྲུབ་གནས་ཆེན་པོ་བརྒྱ་རྩ་བསངས༔ དབེན་རི་སྦས་གནས་གཞི་བདག་བསངས༔ གཏེར་གནས་སྒྲུབ་གནས་གཞི་བདག་བསངས༔ གཞི་ལམ་བྱེས་གསུམ་གཞི་བདག་བསངས༔ གཡའ་གངས་ཚལ་གྱི་གཞི་བདག་བསངས༔ ཆུ་བྲག་ཤིང་སྤང་གཞི་བདག་བསངས༔ ཡུལ་འདིའི་གཞི་བདག་ཟོ་དོར་བསངས༔ མདུན་རྒྱབ་གཡས་གཡོན་གཞི་བདག་བསངས༔ སྟོང་གསུམ་སྣོད་ཀྱི་གཞི་བདག་བསངས༔ འཛམ་བུ་གླིང་གི་ཟོ་དོར་བསངས༔
ཀྱཻཿ རྒྱ་གར་གླིང་བཞིའི་གཞི་བདག་བསངས༔ ལི་བལ་ཁ་ཆེའི་གཞི་བདག་བསངས༔ ཐོ་གར་ཞང་ཞུང་གཞི་བདག་བསངས༔ དུར་ཁྲོད་བརྒྱད་ཀྱི་གཞི་བདག་བསངས༔ དབུས་གཙང་རུ་བཞིའི་གཞི་བདག་བསངས༔ མདོ་ཁམས་སྒང་དྲུག་གཞི་བདག་བསངས༔ རྒྱ་ནག་ཡུལ་བཅུའི་གཞི་བདག་བསངས༔ ལྷོ་རྒྱལ་བོད་ཀྱི་གཞི་བདག་བསངས༔ ཆུང་ངུ་མིང་ནས་མ་སྨོས་པའི༔
ཁས་ཞན་དབང་ཆུང་གཞི་བདག་བསངས༔ རིགས་དྲུག་ལན་ཆགས་བགེགས་རིགས་བསངས༔ སྲིད་རྩེ་མནར་མེད་ཡན་ཆད་རྣམས༔ ཐམས་ཅད་ཆོས་ཉིད་ངང་དུ་བསངས༔ རྣམ་རྟོག་ཆོས་སྐུའི་ངང་དུ་བསངས༔ འཁོར་བ་མྱ་ངན་འདས་པར་བསངས༔ སེམས་ཅན་སངས་རྒྱས་ངང་དུ་བསངས༔ དུག་ལྔ་ཡེ་ཤེས་ལྔ་རུ་བསངས༔ གང་ཤར་འཛིན་མེད་ཀློང་དུ་བསངས༔ ལྷ་འདྲེ་སེམས་ཀྱི་ཆོ་འཕྲུལ་བསངས༔
རེ་དོགས་སྣང་བའི་བག་ཆགས་བསངས༔ རྒྱུ་འབྲས་བློ་ཡི་བྱེ་བྲག་བསངས༔ ཧཱུྃ༔ རང་རིག་སངས་རྒྱས་སྟོང་རྩ་བསངས༔ གྲགས་སྟོང་ཆོས་ཀྱི་རང་མདངས་བསངས༔ མ་ཡེངས་དྲན་པའི་དགེ་འདུན་བསངས༔ ལྟ་བ་གཏད་མེད་ཡེ་གྲོལ་བསངས༔ སྒོམ་པ་རང་ཤར་བཟོ་མེད་བསངས༔ སྤྱོད་པ་རྒྱ་ཡན་ལྷུག་བཞག་བསངས༔ ཀུན་གཞི་འཁོར་འདས་རོ་གཅིག་བསངས༔
ལམ་མཆོག་མ་འགགས་ཟང་ཐལ་བསངས༔ འབྲས་བུ་ཁྲེགས་ཆོད་ཀ་དག་བསངས༔ དབུ་མ་རྩ་ཡི་སྒྲོན་མེ་བསངས༔ སྒྲ་གཅན་རླུང་གི་འཁོར་ལོ་བསངས༔ སྲོག་འཛིན་སེམས་ཀྱི་ཐིག་ལེ་བསངས༔ ཀུན་གཞི་མ་བཅོས་ལྷུན་གྲུབ་བསངས༔ སྟོང་པ་ཡེ་ནས་སངས་རྒྱས་བསངས༔ རྒྱུ་འབྲས་བདེན་མེད་ཤེས་པ་བསངས༔ ངོ་བོ་གསལ་ལ་འཛིན་མེད་བསངས༔ རང་བཞིན་སྟོང་ལ་མ་འགགས་བསངས༔
ཐུགས་རྗེ་འཛིན་མེད་སྤྲུལ་སྐུ་བསངས༔ གང་འདུལ་དེར་སྟོན་ངང་ལ་བསངས༔ བླ་མེད་བསང་མཆོད་འདི་བགྱིས་པས༔ ཐམས་ཅད་ཆོས་ཉིད་ཀློང་དུ་གྲོལ༔ ཀུན་ཀྱང་ཡེ་ཤེས་རེག་གྱུར་ཅིག༔ སྐབས་འདིར་འཛམ་གླིང་སྤྱི་བསང་འཛུད་ཀྱང་རུང་༔ དེ་ནས་དགྲ་ལྷའི་དཔང་བསྟོད་བྱ་བ་ནི་གོ་མཚོན་སྣ་ཚོགས་བསྒྲེངས་ཤིང་༔ ཧཱུྃ༔ དང་པོ་དགྲ་ལྷ་གང་ནས་བྱུང་༔ སྔོན་ཚེ་བསྐལ་པའི་དང་པོ་ལ༔
སྲིད་པ་ཡེ་ཐོག་ཆགས་པའི་ཚེ༔ ཐབས་ཤེས་སྒོང་བུ་དཀར་དམར་སྲིད༔ རྒྱས་པ་རི་རབ་རྩེ་རུ་བཞག༔ དབང་ཆེན་ཁྲོ་རྒྱལ་རྟ་མགྲིན་གྱིས༔ དྲག་པོའི་ངང་ལ་བཅག་པའི་ཚེ༔ དགྲ་ལྷ་མ་སང་མཆེད་དགུ་བྱུང་༔ རྩལ་ལྡན་གོ་ཁྲབ་ལུས་ལ་རྫོགས༔ རྣོ་བའི་མཚོན་ཆ་ལག་ན་ཐོགས༔ མགྱོགས་པའི་རླུང་གཤོག་འོག་ན་ཆིབས༔ མ་ཐོགས་གནས་འདིར་སྤྱན་འདྲེན་ནོ༔
ཧཱུྃ༔ དཀར་པོ་དུང་ཁྲབ་གྱོན་པ་འབུམ༔ ཞི་བ་ལྷ་ཡི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ སེར་པོ་གསེར་ཁྲབ་གྱོན་པ་འབུམ༔ རྒྱས་པ་གཉན་གྱི་དགྲ་ལྷ་ཡིན༔
དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ དམར་པོ་བསྭེ་ཁྲབ་གྱོན་པ་འབུམ༔ དྲག་པོ་བཙན་གྱི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔
གསོལ་ལོ་གསོལ་གསོལ་ལྷ་གསོལ་ལོ༔ ཧཱུྃ༔ ལྗང་ཁུ་གཡུ་ཁྲབ་གྱོན་པ་འབུམ༔ ཀི་ཀང་བཟའ་བདུད་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ སྔོན་པོ་མཐིང་ཁྲབ་གྱོན་པ་འབུམ༔
གླེན་པ་ཀླུ་ཡི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ སྨུག་པོ་མཆོང་ཁྲབ་གྱོན་པ་འབུམ༔ དམུ་བདུད་སྲིད་པའི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔
ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ འོད་ལྡན་ཟངས་ཁྲབ་གྱོན་པ་འབུམ༔ བཤན་པ་ཕོ་ཉའི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔
ནག་པོ་ལྕགས་ཁྲབ་གྱོན་པ་འབུམ༔ རྔམ་པ་བདུད་ཀྱི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ གནམ་ལྕགས་གོ་ཁྲབ་གྱོན་པ་འབུམ༔ ལུས་ལ་འཁོར་བའི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔
སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ རྡོ་རྗེའི་གོ་ཁྲབ་གྱོན་པ་འབུམ༔ སྲོག་སྐྱོབ་བརྟན་པའི་དགྲ་ལྷ་ཡིན༔ དེ་རིང་དགྲ་ལྷ་རྟེན་ལ་བྱོན༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔
ཧཱུྃ༔ བླ་མ་ཡི་དམ་མཁའ་འགྲོ་དང་༔ ཆོས་སྐྱོང་དམ་ཅན་གཏེར་གྱི་བདག༔ སྡེ་བརྒྱད་དགྲ་ལྷའི་ཚོགས་བཅས་པ༔ བསང་མཆོད་གསེར་སྐྱེམས་འདི་འབུལ་ལོ༔ དེ་རིང་གོ་ཆའི་རྟེན་བཙུགས་བཞིན༔ དགྲ་ལྷ་མི་དང་མ་འབྲལ་ཅིག༔ བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་དགྲ་ལྷ་བསྟོད་ཅིང་བསྔགས་པ་ནི༔ ཧཱུྃ༔
དགྲ་ལྷའི་རྟེན་མཁར་གང་ནས་བྱུང་༔ དགྲ་ལྷའི་རྟེན་མཁར་དབྱིངས་ནས་བྱུང་༔ མ་སང་རྡོ་རྗེ་ལེགས་པ་དང་༔ ཀི་ཀང་ཁྱབ་འཇུག་ནག་པོ་ཡིས༔ ནམ་མཁའི་དབྱིངས་ནས་མགར་བཟོ་བརྒྱབ༔ རང་བྱུང་རྡོ་རྗེའི་གོ་ཁྲབ་བརྡུངས༔ སྔགས་བདག་མ་མོའི་བྱིན་གྱིས་བརླབས༔ སློབ་དཔོན་ཕྱག་ཏུ་ཕུལ་བ་ལས༔ སྲིད་པ་རྡོ་རྗེའི་གོ་ཁྲབ་གྱུར༔ ཆོས་སྐྱོང་ཕོ་ཉའི་རྟེན་དུ་བཀོད༔
དགྲ་ལྷ་བཀོད་ཅིང་རྫུ་འཕྲུལ་འགྱེད༔ ཕ་རོལ་དགྲ་བོ་ཆམ་ལ་ཕོབ༔ སྔོན་ཚེ་གོ་ཁྲབ་དེ་བཞིན་དུ༔ དེ་རིང་དགྲ་ལྷ་འདི་ལྟར་བཀོད༔ ཧཱུྃ༔ རྨོག་ལ་དགྲ་ལྷ་བཀོད་པ་ནི༔ རྨོག་མོ་ཤར་གྱི་བྱང་བུ་ལ༔ ཞི་བ་ཆོས་སྐུའི་དགྲ་ལྷ་བཀོད༔ རྨོག་མོ་ལྷོ་ཡི་བྱང་བུ་ལ༔ རྒྱས་པ་ལོངས་སྐུའི་དགྲ་ལྷ་བཀོད༔
རྨོག་མོ་ནུབ་ཀྱི་བྱང་བུ་ལ༔ སྤྲུལ་སྐུ་དབང་གི་དགྲ་ལྷ་བཀོད༔ རྨོག་མོ་བྱང་གི་བྱང་བུ་ལ༔ སྐུ་གསུམ་དྲག་པོའི་དགྲ་ལྷ་བཀོད༔ རུ་དར་ཕྲིན་ལས་ལྔ་ལྡན་ལ༔ བླ་མ་ཡི་དམ་དགྲ་ལྷ་བཀོད༔ བྱ་སྒྲོ་ཁྱུང་རུ་རྔམ་ཆེན་ལ༔ མཁའ་འགྲོ་དམ་ཅན་དགྲ་ལྷ་བཀོད༔ རྨོག་དཀྲིས་འོད་ཟེར་སྣ་ལྔ་ལ༔ རྒྱལ་བ་རིགས་ལྔའི་དགྲ་ལྷ་བཀོད༔
རྨོག་ཞོལ་དཀར་མོ་ལེབ་ཆེན་ལ༔ ཆོས་སྐྱོང་གཏེར་སྲུང་དགྲ་ལྷ་བཀོད༔ རྨོག་རྒྱན་རྡོ་རྗེའི་ཁེབ་ཆེན་ལ༔ ཕ་རོལ་རྒོལ་འཇོམས་དགྲ་ལྷ་བཀོད༔ དེ་ལྟར་དགྲ་ལྷ་རྟེན་བཙུགས་བཞིན༔ དེ་རིང་རྨོག་གི་ཁ་ལ་བཞུགས༔ དགྲ་ལྷ་གཉན་པོ་དཔའ་མཁར་བསྟོད༔ སྲོག་སྐྱོབ་རྫོང་བཙན་མངའ་གསོལ་ལོ༔ བསང་མཆོད་གསེར་སྐྱེམས་འདི་བཞེས་ལ༔ དགྲ་ལྷ་བདག་དང་མ་འབྲལ་ཅིག༔
སང་ནས་དགྲ་ལྷ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ ཁྲབ་ལ་དགྲ་ལྷ་བཀོད་པ་ནི༔ སྟོད་ཁེབ་དཀར་མོ་འཁྱིལ་ཆེན་ལ༔ ཕོ་ལྷ་གཉན་གྱི་དགྲ་ལྷ་བཀོད༔ ལག་མདུང་མུ་ཏིག་འཛུམ་ཡག་ལ༔ སྐྱེས་ལྷ་གཉན་གྱི་དགྲ་ལྷ་བཀོད༔ སེན་ཁེབ་སྔོན་མོ་ལག་རིང་ལ༔
ཡུལ་ལྷ་གཉན་གྱི་དགྲ་ལྷ་བཀོད༔ མདུན་ཤམ་རྡོ་རྗེ་འོད་ལྡན་ལ༔ དཔའ་རྩལ་གྱད་ཀྱི་དགྲ་ལྷ་བཀོད༔ རྒྱབ་ཤམ་དཀར་མོ་བྱང་རིང་ལ༔ ཞང་ལྷ་གཉན་གྱི་དགྲ་ལྷ་བཀོད༔ ཤམ་བུ་སྣ་ཚོགས་མཛེས་རྒྱན་ལ༔ མྱུར་མགྱོགས་རྩལ་གྱི་དགྲ་ལྷ་བཀོད༔ དཀར་ཤམ་སྲ་མཁྲེགས་ཕ་ལམ་ལ༔ ལམ་ལྷ་གཉན་གྱི་དགྲ་ལྷ་བཀོད༔ དེ་ལྟར་དགྲ་ལྷ་རྟེན་བཙུགས་བཞིན༔
དེ་རིང་ཁྲབ་ཀྱི་མཁའ་ལ་བཞུགས༔ དགྲ་ལྷ་གཉན་པོ་དཔའ་མཁར་བསྟོད༔ སྲོག་སྐྱོབ་རྫོང་ཆེན་མངའ་གསོལ་ལོ༔ བསང་མཆོད་གསེར་སྐྱེམས་འདི་བཞེས་ལ༔ དགྲ་ལྷ་བདག་དང་མ་འབྲལ་ཅིག༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ མཚོན་ལ་དགྲ་ལྷ་བཀོད་པ་ནི༔
གཡས་ཤག་གསལ་བ་འོད་ལྡན་ལ༔ མྱུར་མགྱོགས་བཙན་གྱི་དགྲ་ལྷ་བཀོད༔ རལ་གྲི་དགྲ་སྲོག་གཅོད་བྱེད་ལ༔ དྲག་རྩལ་བདུད་ཀྱི་དགྲ་ལྷ་བཀོད༔ མདུང་རིང་ཐོག་རྒོད་འཁྱུགས་ཡག་ལ༔ ཁྲམ་ཐོགས་གཤིན་རྗེའི་དགྲ་ལྷ་བཀོད༔ རྩེ་མོ་ཕུར་བུ་འདྲིལ་འདེབས་ལ༔ ཤན་པ་དམར་ནག་དགྲ་ལྷ་བཀོད༔ མདའ་མོ་སྒྲ་གཅན་འགྱུ་བྱེད་ལ༔ ཀི་ཀང་གཟའ་བདུད་དགྲ་ལྷ་བཀོད༔
གཞུ་མོ་རྡོ་རྗེའི་འཆང་ལྡན་ལ༔ དམ་ཅན་ལེགས་རྩལ་དགྲ་ལྷ་བཀོད༔ གཞུ་བྲེང་འཁྱུག་མཽ་དྲིལ་ཆེན་ལ༔ སྔགས་སྲུང་མ་མོའི་དགྲ་ལྷ་བཀོད༔ དེ་ལྟར་དགྲ་ལྷའི་རྟེན་བཙུགས་བཞིན༔ དེ་རིང་མཚོན་ཆའི་མཁའ་ལ་བཞུགས༔ དགྲ་ལྷ་གཉན་པོ་དཔའ་མཁར་བསྟོད༔ དགྲ་སྲོག་གཅོད་པར་མངའ་གསོལ་ལོ༔ བསང་མཆོད་གསེར་སྐྱེམས་འདི་བཞེས་ལ༔ དགྲ་ལྷ་བདག་དང་མ་འབྲལ་ཅིག༔
སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ ཕུབ་ལ་དགྲ་ལྷ་བཀོད་པ་ནི༔ ཕུབ་མོ་ཤར་གྱི་གླིང་ཁམས་ལ༔ དཀར་པོ་ལྷ་ཡི་དགྲ་ལྷ་བཀོད༔ ཕུབ་མོ་ལྷོ་ཡི་གླིང་ཁམས་ལ༔ ཤེལ་གིང་དཀར་པོའི་དགྲ་ལྷ་བཀོད༔ ཕུབ་མོ་ནུབ་ཀྱི་གླིང་ཁམས་ལ༔
ཡཀྴ་གནོད་སྦྱིན་དགྲ་ལྷ་བཀོད༔ ཕུབ་མོ་བྱང་གི་གླིང་ཁམས་ལ༔ སྔོན་པོ་ཀླུ་ཡི་དགྲ་ལྷ་བཀོད༔ ཕུབ་མོ་དབུས་ཀྱི་གླིང་ཁམས་ལ༔ དྲག་རྩལ་སྐྱོབ་པའི་དགྲ་ལྷ་བཀོད༔ དྲག་པོའི་རྔ་ཞོལ་དམར་ནག་ལ༔ སྲོག་སྐྱོབ་སྲུང་བའི་དགྲ་ལྷ་བཀོད༔ དེ་ལྟར་དགྲ་ལྷ་རྟེན་བཙུགས་བཞིན༔ དེ་རིང་ཕུབ་ཀྱི་མཁའ་ལ་བཞུགས༔ དགྲ་ལྷ་གཉན་པོ་དཔའ་མཁར་བསྟོད༔
སྲོག་སྐྱོབ་རྫོང་ཆེན་མངའ་གསོལ་ལོ༔ བསང་མཆོད་གསེར་སྐྱེམས་འདི་བཞེས་ལ༔ དགྲ་ལྷ་བདག་དང་མ་འབྲལ་ཅིག༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ མི་ལ་དགྲ་ལྷ་བཀོད་པ་ནི༔ སྤྱི་བོ་བདེ་ཆེན་ཕོ་བྲང་ན༔ འཇམ་དཔལ་སྐུ་ཡི་དགྲ་ལྷ་བཀོད༔
མགྲིན་པ་ལོངས་སྤྱོད་ཕོ་བྲང་ན༔ པདྨ་གསུང་གི་དགྲ་ལྷ་བཀོད༔ སྙིང་ཁ་ཆོས་ཀྱི་ཕོ་བྲང་ན༔ ཕྱག་རྡོར་ཐུགས་ཀྱི་དགྲ་ལྷ་བཀོད༔ ལྟེ་བ་སྤྲུལ་པའི་ཕོ་བྲང་ན༔ ཡོན་ཏན་ཁྲོ་མོའི་དགྲ་ལྷ་བཀོད༔ གསང་གནས་བདེ་སྐྱོང་ཕོ་བྲང་ན༔ ཕྲིན་ལས་ཕུར་པའི་དགྲ་ལྷ་བཀོད༔ གཡས་པ་ཐབས་ཀྱི་ལག་པ་ལ༔ ཟ་བྱེད་ཕ་བཅུའི་དགྲ་ལྷ་བཀོད༔
གཡོན་པ་ཤེས་རབ་ལག་པ་ལ༔ གསོད་བྱེད་མ་བཅུའི་དགྲ་ལྷ་བཀོད༔ རྐང་གཡས་རྫུ་འཕྲུལ་གྱད་ཆེན་ལ༔ ལས་མཁན་ཕོ་རྒྱུད་དགྲ་ལྷ་བཀོད༔ རྐང་གཡོན་མྱུར་མགྱོགས་ཤུགས་ལྡན་ལ༔ ཕོ་ཉ་མོ་རྒྱུད་དགྲ་ལྷ་བཀོད༔ ཕྱི་ནང་གཟུགས་ཀྱི་ཆ་གནས་སུ༔ ཞི་ཁྲོའི་ལྷ་ཚོགས་བྱེ་བ་བཀོད༔ དེ་ལྟར་དགྲ་ལྷ་རྟེན་བཙུགས་བཞིན༔ དེ་རིང་རྣལ་འབྱོར་ལུས་ལ་བཞུགས༔
དགྲ་ལྷ་གཉན་པོ་དཔའ་མཁར་བསྟོད༔ སྲོག་ལྷ་བདག་སྐྱོབ་མངའ་གསོལ་ལོ༔ བསང་མཆོད་གསེར་སྐྱེམས་འདི་བཞེས་ལ༔ དགྲ་ལྷ་བདག་དང་མ་འབྲལ་ཅིག༔ སང་ནས་དགྲ་ལ་དམག་འདྲེན་ནོ༔ ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ རྟ་ལ་དགྲ་ལྷ་བཀོད་པ་ནི༔ མགོ་བོ་གཡུ་འབྲུག་རྔམ་ཡག་ལ༔
དབུ་འཕང་མཐོ་བའི་དགྲ་ལྷ་བཀོད༔ རྔོག་གཞོལ་ལེ་བརྒན་འབར་བ་ལ༔ སེང་སྟག་འབྲུག་གི་དགྲ་ལྷ་བཀོད༔ སྒལ་རྒྱུད་རིན་ཆེན་ཕྲེང་བ་ལ༔ སྲ་མཁྲེགས་རྡོ་རྗེའི་དགྲ་ལྷ་བཀོད༔ མཇུག་མ་དུག་སྦྲུལ་འཁྱུག་ཆེན་ལ༔ སྒབ་འདྲེ་ཚར་གཅོད་དགྲ་ལྷ་བཀོད༔ རྐང་བཞི་རྔམ་པ་ལིང་ཆེན་ལ༔ རྩལ་ལྡན་མྱུར་མགྱོགས་དགྲ་ལྷ་བཀོད༔ སྒ་སྟན་ཉི་ཟླ་འཇའ་རིས་ལ༔
རྟེན་འབྲེལ་རྫས་ཀྱི་དགྲ་ལྷ་བཀོད༔ རྟ་མགོ་རྡོ་རྗེའི་གོ་ཁྲབ་ལ༔ སྲོག་སྐྱོབ་མི་ཤིགས་དགྲ་ལྷ་བཀོད༔ དེ་ལྟར་དགྲ་ལྷ་རྟེན་བཙུགས་བཞིན༔ དེ་རིང་རྟ་ཡི་སྲུང་ལ་བཞུགས༔ དགྲ་ལྷ་གཉན་པོའི་དཔའ་མཁར་བསྟོད༔ མྱུར་མགྱོགས་ཤུགས་ལྡན་མངའ་གསོལ་ལོ༔ བསང་མཆོད་གསེར་སྐྱེམས་འདི་བཞེས་ལ༔ དགྲ་ལྷ་བདག་དང་མ་འབྲལ་ཅིག༔ སང་ནས་དགྲ་ལ་དམག་འདྲེན་ནོ༔
ཉེས་ཅན་དགྲ་བོ་ཆམ་ལ་ཕོབ༔ གསོལ་ལོ་གསོལ་ལོ་ལྷ་གསོལ་ལོ༔ ཧཱུྃ༔ འབྲུ་རིགས་སྲིད་པའི་དགྲ་ལྷ་བསངས༔ གདོང་རིགས་སྲིད་པའི་དགྲ་ལྷ་བསངས༔ སྒ་རིགས་སྲིད་པའི་དགྲ་ལྷ་བསངས༔ དབྲ་རིགས་སྲིད་པའི་དགྲ་ལྷ་བསངས༔ ཕ་ལྷ་གཉེན་གྱི་དགྲ་ལྷ་བསངས༔ མ་ལྷ་གཉེན་གྱི་དགྲ་ལྷ་བསངས༔ འཕྲག་ལྷ་གཉེན་གྱི་དགྲ་ལྷ་བསངས༔
ཡུལ་ལྷ་གཉེན་གྱི་དགྲ་ལྷ་བསངས༔ སྐྱེས་ལྷ་གཉེན་གྱི་དགྲ་ལྷ་བསངས༔ སྲོག་ལྷ་གཉེན་གྱི་དགྲ་ལྷ་བསངས༔ བྱེས་ལམ་གཞི་ཡི་དགྲ་ལྷ་བསངས༔ བསང་ངོ་གསོལ་ལོ་ཕྲིན་ལས་མཛོད༔ དེ་ནས་དགྲ་ལྷའི་གཏོར་མ་བསང་ནང་དུ་འབུལ་ལམ་གཙང་སར་བསྐྱལ༔ ཧཱུྃ༔ དགྲ་ལྷ་ཆེན་པོ་མཐུ་སྟོབས་དབང་༔ གཟི་བྱིན་སྟོབས་ཀྱི་བདག་པོ་རྣམས༔ མཆོད་བསྟོད་གསེར་སྐྱེམས་འདི་བཞེས་ལ༔
རྣལ་འབྱོར་བདག་ཅག་འཁོར་བཅས་ལ༔ ལུས་དང་གྲིབ་མ་བཞིན་དུ་འགྲོགས༔ ཁ་འཛིན་སྡོངས་གྲོགས་རྒྱབ་རྟེན་མཛོད༔ དཔུང་གཉེན་བཅོལ་བའི་ཕྲིན་ལས་མཛོད༔ ཅེས་གཏོར་མ་འབུལ་ཞིང་ཕྲིན་ལས་བཅོལ༔ དམག་འདྲེན་དུས་ཡིན་ན༔ གོ་ཁྲབ་ལ་བསྟིམས་ཏེ་གཤེགས་གསོལ་མི་བྱ༔ ཁ་རོག་བདེ་གསོལ་དལ་སྐབས་དཔའ་མཁར་བསྟོད་པ་ཡིན་ན་བསང་གི་ཆོ་ག་བསྡུས་ཏེ་རང་སར་བསྡུ༔ དེ་ནས་བརྔན་བྱ་བ་ནི༔ གསེར་སྐྱེམས་མཆོད་ཅིང་ཤེལ་ཚིག་ཁྲི་དཀར་ཡང་གཏོར༔
ཧཱུྃ༔ ང་ནི་རིག་འཛིན་ཐོད་ཕྲེང་རྩལ༔ ཡེ་ཤེས་འཇིག་རྟེན་མགྲོན་གྱི་ཚོགས༔ དགའ་མགུ་ལེགས་པའི་ཡིད་ཀྱིས་ཉོན༔ བཀྲ་ཤིས་དགེ་ལེགས་སྩོལ་བའི་ཕྱིར༔ རྟེན་འབྲེལ་ལོངས་སྤྱོད་རྒྱན་གྱིས་བརྔན༔ སོ་སོའི་ཡིད་འཐད་སྣ་ཚོགས་འབུལ༔ ཧཱུྃ༔ ཆོས་སྐུ་ཀུན་ཏུ་བཟང་པོ་ལ༔ ཕྱག་འཚལ་ཏིང་འཛིན་ལྟ་བས་བརྔན༔
འདོད་ཡོན་མཆོད་པ་སྣ་ཚོགས་འབུལ༔ རིགས་ལྔའི་སངས་རྒྱས་སྟོང་ཕྲག་ལ༔ རང་བྱུང་ཡེ་ཤེས་ལྔ་ཡིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཡུམ་ཆེན་རྒྱུད་སྡེའི་མངའ་བདག་ལ༔ ལྟ་བ་ཀློང་ཡངས་ཤུགས་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ དགའ་རབ་རིག་འཛིན་རྣམ་གསུམ་ལ༔ མ་འགགས་སྣ་ཚོགས་ཟེར་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
ཤཱཀ་ཐུབ་བྱང་སེམས་གནས་བཅུ་ལ༔ སྟོང་ཉིད་བཅུ་དྲུག་ལྡན་པས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ པད་འབྱུང་རིག་འཛིན་རྣམ་དགུ་ལ༔ རང་རིག་མངོན་གྱུར་ཤེས་པས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཆེ་མཆོག་ཞི་ཁྲོ་རབ་འབྱམས་ལ༔ སྣ་ཚོགས་སྒྱུ་མའི་རྩལ་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ འཇམ་དཔལ་སྐུ་ཡི་ལྷ་ཚོགས་ལ༔
བསྐྱེད་རིམ་སྣང་སྟོང་གཟུགས་ཀྱིས་བརྔན༔ འདོད་ཡོན་བསང་མཆོད་སྣ་ཚོགས་འབུལ༔ པདྨ་གསུང་གི་ལྷ་ཚོགས་ལ༔ གྲགས་སྟོང་སྔགས་ཀྱི་བཟླས་པས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཡང་དག་ཐུགས་ཀྱི་ལྷ་ཚོགས་ལ༔ ཏིང་འཛིན་མ་འགགས་རྩལ་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཕུར་པ་ཕྲིན་ལས་ལྷ་ཚོགས་ལ༔ ལས་བཞི་ལྷུན་གྲུབ་རྫས་ཀྱིས་བརྔན༔
འདོད་ཡོན་མཆོད་པ་སྣ་ཚོགས་འབུལ༔ མ་མོ་རྦོད་གཏོང་ལྷ་ཚོགས་ལ༔ དཀྱིལ་འཁོར་རང་བྱུང་རྫས་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ འཇིག་རྟེན་མཆོད་བསྟོད་ལྷ་ཚོགས་ལ༔ རང་བྱུང་བསོད་ནམས་ཚོགས་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ དམོད་པ་དྲག་སྔགས་ལྷ་ཚོགས་ལ༔ དུག་ལྔ་བསྒྲལ་བའི་མཆོད་པས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
ཡི་དམ་དམར་ནག་མེ་ཕྲེང་ལ༔ རྩེ་གཅིག་སྒྲུབ་པའི་དམ་བཅས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཁྲག་འཐུང་ལེགས་ལྡན་ནག་པོ་ལ༔ བྱ་ནག་གཡག་ནག་ལུག་གིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཆོས་སྐྱོང་ཕོ་རྒྱུད་ཐམས་ཅད་ལ༔ དགྲ་བགེགས་ཀླད་ཁྲག་ཤ་ཡིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ སྔགས་བདག་མ་མོ་རལ་གཅིག་ལ༔
དགྲ་བོའི་དོན་སྙིང་དབང་པོས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཆོས་སྐྱོང་མོ་རྒྱུད་ཐམས་ཅད་ལ༔ ཤ་ཁྲག་བ་ལིཾ་བརྒྱན་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ གནོད་སྦྱིན་ཛམ་ལྷ་དམར་པོ་ལ༔ རྒྱལ་སྲིད་རིན་ཆེན་བདུན་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ དཔལ་འབར་ཞིང་སྐྱོང་མགོན་པོ་ལ༔ གྲི་རྒོད་སྙིང་དང་གཏོར་མས་བརྔན༔
འདོད་ཡོན་མཆོད་པ་སྣ་ཚོགས་འབུལ༔ སྲོག་བདག་བྱ་རོག་མིང་ཅན་ལ༔ འབྲུ་ནག་བཤོས་བུ་ཤ་ཡིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ གཏེར་སྲུང་དམ་ཅན་ཡོངས་རྫོགས་ལ༔ དགྲ་ཤ་ཁྲག་མཆོད་ཕུད་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ བླ་མེད་དཀྱིལ་འཁོར་ལྷ་ཚོགས་ལ༔ སྤྱན་གཟིགས་རྫས་དང་རོལ་མོས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
བསྐང་རྫས་མཆོད་རྫས་སྒྲུབ་རྫས་ཀྱི༔ བརྔན་མཆོད་འབུལ་ཞིང་ཐུགས་དམ་བསྐང་༔ དམ་ཚིག་ཉམས་པ་བསལ་དུ་གསོལ༔ ཧཱུྃ༔ ཚངས་པ་གསེར་གྱི་འཁོར་ལོས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ལྷ་མིན་གོ་ཁྲབ་གྲི་ཡིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ གཟའ་རྣམས་སྙིང་དང་གཏོར་མས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
གཤིན་རྗེ་ཤྭ་ཁྲམ་རྒྱན་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ མ་མོ་མེ་ལོང་དར་སྣས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ བདུད་རྣམས་རྟ་ནག་ཁྱི་ཡིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ བཙན་རྣམས་གློ་སྙིང་ཁྲག་གིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ རྒྱལ་པོ་ཟ་འོག་གོས་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
གནོད་སྦྱིན་གཡག་ནག་སྟག་གིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཀླུ་བདུད་སྦལ་སྦྲུལ་སྨན་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ དྲི་ཟ་དྲི་དང་གསུར་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ གྲུལ་བུམ་ནམ་མཁའ་རྒྱང་བུས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ མེ་ལྷ་འབྲུ་མར་ཏིལ་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
སྲིན་པོ་ཤ་ཁྲག་གཏོར་མས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ རླུང་ལྷ་བ་དན་མདུང་གིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ དབང་ལྡན་ཆུ་གླང་མ་ཧེས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ བགེགས་རྒྱལ་ཆངས་བུ་གླུད་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ འབྱུང་པོ་སྣ་ཚོགས་དུད་པས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
ས་བདག་གསེར་དངུལ་ཕྱེ་མས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ བརྟན་མ་བུམ་པ་གཏོར་མས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ དམུ་རྣམས་གཅན་གཟན་ཚོགས་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ མ་སང་གོ་ཁྲབ་རྒྱན་གྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ སྨན་མོ་ཤྭ་བ་རི་དྭགས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
མགུལ་ལྷ་སྣ་ཚོགས་མཆོད་པས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཟོ་དོར་ཡིད་མཐུན་གཏོར་མས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཡུལ་ལྷ་དཀར་གཏོར་ཕུད་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ མཁར་ལྷ་རྒྱལ་མཚན་ཏོག་གིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཁྱིམ་ལྷ་འབྲུ་བཅུད་གཏོར་མས་བརྔན༔ འདོད་ཡོན་མཆོད་པ་སྣ་ཚོགས་འབུལ༔
མེ་ལྷ་མདའ་དར་ཕུད་ཀྱིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཡུལ་སྐྱོང་གསེར་མཁར་བསང་གིས་བརྔན༔ འདོད་ཡོན་མཆོད་པ་སྣ་ཚོགས་འབུལ༔ ཧཱུྃ༔ སྟོང་གསུམ་གཞི་བདག་ཐམས་ཅད་ཀུན༔ རང་རང་འདོད་པའི་རྫས་ཀྱིས་བརྔན༔ རིགས་དྲུག་ལན་ཆགས་བགེགས་རིགས་རྣམས༔ སྦྱིན་སྲེག་འདོད་ཡོན་རྫས་ཀྱིས་བརྔན༔ རྒྱལ་བརྔན་མཆོད་པས་དགྱེས་གྱུར་ནས༔
ཕྱི་ནང་འགལ་རྐྱེན་བར་ཆད་སོལ༔ བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་བརྟན་མའི་གཏོར་མ་བསང་ནང་དུ་འབུལ༔ གཞི་མཚམས་སུ་འབུལ་ན་ལྷ་བསྭོ་བྱ༔ ཧཱུྃ༔ ཡུལ་ནི་གངས་ཅན་བོད་ཀྱི་ཡུལ༔ གཞོ་སྟོད་ཏི་སྒྲོའི་གནས་མཆོག་ནས༔ གཙོ་མོ་བཀྲ་ཤིས་ཚེ་རིང་མ༔ འཁོར་ནི་ཡེ་ཤེས་མཁའ་འགྲོ་བཞི༔ གསེར་སྐྱེམས་ཕུད་དང་གཏོར་མས་བརྔན༔
སངས་རྒྱས་བསྟན་པའི་བྱ་ར་མཛོད༔ ཧཱུྃ༔ ཡུལ་ནི་ཀོང་ཡུལ་མཐིང་བྲག་ནས༔ སྲིང་གཅིག་རྡོ་རྗེ་བོད་ཁམས་སྐྱོང་༔ གསེར་སྐྱེམས་ཕུད་དང་གཏོར་མས་བརྔན༔ དུས་འཁྲུག་ཞི་བའི་ཕྲིན་ལས་མཛོད༔ ཧཱུྃ༔ ཡུལ་ནི་མ་ཕམ་གཡུ་མཚོའི་གནས༔ སྲིང་གཅིག་རྡོ་རྗེ་གཡའ་མ་སྐྱོང་༔ གསེར་སྐྱེམས་ཕུད་དང་གཏོར་མས་བརྔན༔
ནད་ཡམས་ཞི་བའི་ཕྲིན་ལས་མཛོད༔ ཧཱུྃ༔ ཡུལ་ནི་བལ་བོད་མཚམས་ཀྱི་གནས༔ སྲིང་གཅིག་གངས་དཀར་ཤ་མེད་མ༔ གསེར་སྐྱེམས་ཕུད་དང་གཏོར་མ་བརྔན༔ སད་སེར་ཞི་བའི་ཕྲིན་ལས་མཛོད༔ ཧཱུྃ༔ ཡུལ་ནི་གནམ་མཚོ་ཕྱུག་མོ་རུ༔ སྲིང་གཅིག་འབྲོག་ཆེན་འཁོར་འདུས་མ༔ གསེར་སྐྱེམས་ཕུད་དང་གཏོར་མས་བརྔན༔
ནོར་གྱི་གཡང་ཉམས་ཞི་བར་མཛོད༔ ཧཱུྃ༔ ཡུལ་ནི་བྲག་དམར་མཆིམས་ཕུ་རུ༔ སྲིང་གཅིག་རྡོ་རྗེ་གཡུ་བུན་མ༔ གསེར་སྐྱེམས་ཕུད་དང་གཏོར་མས་བརྔན༔ བོད་ཁམས་བདེ་བའི་ཕྲིན་ལས་མཛོད༔ ཧཱུྃ༔ ཡུལ་ནི་སྦས་ལུང་ཡར་འབྲོག་མཚོ༔ སྲིང་གཅིག་ཁ་རག་ཁྱུང་བཙུན་མ༔ གསེར་སྐྱེམས་ཕུད་དང་གཏོར་མས་བརྔན༔
ཟབ་ཆོས་རྒྱས་པའི་ཕྲིན་ལས་མཛོད༔ ཧཱུྃ༔ ཡུལ་ནི་ཚ་ཤོད་རོང་བཞི་རུ༔ སྲིང་གཅིག་རྡོ་རྗེ་ཀླུ་མོ་རྒྱལ༔ གསེར་སྐྱེམས་ཕུད་དང་གཏོར་མས་བརྔན༔ གངས་ཅན་སྲུང་བའི་ཕྲིན་ལས་མཛོད༔ ཧཱུྃ༔ ཡུལ་ནི་བལ་ཡུལ་ཤེལ་ཕུག་ཏུ༔ སྲིང་གཅིག་རྡོ་རྗེ་དྲག་མོ་རྒྱལ༔ གསེར་སྐྱེམས་ཕུད་དང་གཏོར་མས་བརྔན༔
རིན་ཆེན་གཏེར་གྱི་སྲུང་མ་མཛོད༔ ཧཱུྃ༔ ཡུལ་ནི་རི་བོ་མ་ལའི་ཤར༔ སྲིང་གཅིག་བཙན་གྱི་སྨན་གཅིག་མ༔ གསེར་སྐྱེམས་ཕུད་དང་གཏོར་མས་བརྔན༔ ཕྱི་ནང་བར་ཆད་ཞི་བར་མཛོད༔ ཧཱུྃ༔ ཡུལ་ནི་ན་ལེན་ཤིང་གཅིག་དྲུང་༔ སྲིང་གཅིག་ཨུག་ཆོས་གཡར་མོ་སིལ༔ གསེར་སྐྱེམས་ཕུད་དང་གཏོར་མས་བརྔན༔
དགྲ་བགེགས་ཚར་གཅོད་ཕྲིན་ལས་མཛོད༔ ཧཱུྃ༔ ཡུལ་ནི་རྡོ་རྗེ་བྲག་དམར་ན༔ སྲིང་གཅིག་དྲིལ་བུ་སི་ལེ་མ༔ གསེར་སྐྱེམས་ཕུད་དང་གཏོར་མས་བརྔན༔ ཁམས་སུམ་དབང་སྡུད་ཕྲིན་ལས་མཛོད༔ ཧཱུྃ༔ སྐྱེ་མཆེད་བཅུ་གཉིས་གནས་འཛིན་མ༔ ལོ་སྐོར་བཅུ་གཉིས་སྐྱོང་མཛད་མ༔ དུས་ཚོད་བཅུ་གཉིས་མངའ་སྒྱུར་མ༔
དོན་ལ་རྣལ་འབྱོར་བཅུ་གཉིས་ཏེ༔ དམ་ཚིག་ཅན་གྱི་ཚོགས་ཁང་ཉུལ༔ དུས་དྲུག་ཉུལ་ལེ་བཅུ་གཉིས་མ༔ གསེར་སྐྱེམས་ཕུད་དང་གཏོར་མས་བརྔན༔ ཕྱི་ཡི་སྣང་བ་དབང་དུ་སྡུད༔ ནང་གི་རྩ་རླུང་ལྗོན་ཤིང་སྐྱེད༔ བཀྲ་ཤིས་བདེ་ལེགས་ཕུན་ཚོགས་སྤེལ༔ བཅོལ་བའི་ཕྲིན་ལས་འགྲུབ་པར་མཛོད༔ ཅེས་གསེར་སྐྱེམས་འབུལ་ཞིང་ཕྲིན་ལས་བཅོལ༔ དེ་ནས་བརྔན་འབུལ་བ་ནི༔
གསེར་སྐྱེམས་དང་བཅས་གཙང་མའི་རི་ཞིག་ཏུ་བསྐྱལ་ལོ༔ ཧཱུྃ༔ ང་ནི་རིག་འཛིན་པདྨ་འབྱུང་༔ ང་ནི་དཀྱིལ་འཁོར་ཀུན་གྱི་གཙོ༔ ང་ནི་མཁའ་འགྲོ་ཀུན་གྱི་ཡབ༔ ང་ནི་དཔའ་བོ་ཀུན་གྱི་རྗེ༔ མཆོག་གསུམ་རྩ་གསུམ་འདུས་པའི་གཙོ༔ ཡེ་ཤེས་འཇིག་རྟེན་མགྲོན་རྣམས་ཀུན༔ བདེན་གཉིས་དཀོན་མཆོག་བཀའ་ལ་ཉོན༔ དེ་རིང་སྣ་ཚོགས་བརྔན་གྱིས་མཆོད༔
ཀུན་ཚང་ཡ་མཚན་འདི་ལྟར་རོ༔ ཧཱུྃ༔ དར་ཚོན་འཇའ་གུར་ཀྱི་ལི་ལི༔ མཆོག་གསུམ་ལྷ་ཚོགས་མཉེས་ཕྱིར་འབུལ༔ དཀར་རྒྱན་གཟི་འབར་ཏ་ལ་ལ༔ རྩ་གསུམ་ལྷ་ཚོགས་མཉེས་ཕྱིར་འབུལ༔ བ་ལིཾ་བརྗིད་ཆགས་ཡེ་རེ་རེ༔ དཀྱིལ་འཁོར་ལྷ་ཚོགས་མཉེས་ཕྱིར་འབུལ༔ དཔལ་གཏོར་བཤོས་བུ་ཧྲངས་སེ་ཧྲང་༔ འཇིག་རྟེན་དྲེགས་སྡེ་མཉེས་ཕྱིར་འབུལ༔
དཀར་མངར་སྨན་སྣ་ཆི་ལི་ལི༔ ཕྱི་རྒྱུད་དཀར་ཕྱོགས་མཉེས་ཕྱིར་འབུལ༔ ཤ་ཁྲག་རྒྱ་མཚོ་མེ་རེ་རེ༔ ནག་ཕྱོགས་དྲེགས་པ་མཉེས་ཕྱིར་འབུལ༔ གོ་མཚོན་རུ་དར་ལྷབས་སེ་ལྷབ༔ ཆོས་སྐྱོང་དགྲ་ལྷ་མཉེས་ཕྱིར་འབུལ༔ བཀྲ་ཤིས་རྫས་རྟགས་སྤུངས་སེ་སྤུང་༔ ནོར་ལྷ་གཏེར་བདག་མཉེས་ཕྱིར་འབུལ༔ འདབ་ཆགས་གཤོག་འགྱུར་ལིངས་སེ་ལིང་༔ ཕྱི་རྒྱུད་གཞི་བདག་མཉེས་ཕྱིར་འབུལ༔
གཡག་ནག་ངར་སྒྲ་ཁྲ་ལ་ལ༔ ཕོ་རྒྱུད་ཆོས་སྐྱོང་དགྱེས་ཕྱིར་འབུལ༔ ལུག་དཀར་འབའ་སྒྲ་དི་རི་རི༔ ཡུལ་ལྷ་ས་སྲུང་ཚོགས་ལ་འབུལ༔ ར་སྐྱེས་སྦྲིད་པ་ཤ་ར་ར༔ ཐེའུ་རང་དམ་ཅན་ཚོགས་ལ་འབུལ༔ གྱི་ལིང་རྟ་སྐད་ཙེ་རེ་རེ༔ མ་སང་གཡའ་སྤང་ཚོགས་ལ་འབུལ༔ རི་དྭགས་གར་རྩེད་ཁྱུགས་སེ་ཁྱུག༔ ཟོ་དོར་གཉན་པོའི་ཚོགས་ལ་འབུལ༔
གཅན་སྤྱང་ངར་སྐད་འུ་རུ་རུ༔ འཇིག་རྟེན་དྲེགས་པའི་ཚོགས་ལ་འབུལ༔ ཆངས་བུ་གཏོར་མ་ཉི་ལི་ལི༔ རིགས་དྲུག་ལན་ཆགས་བགེགས་ལ་འབུལ༔ ཧཱུྃ༔ ཕྱི་ནང་མཆོད་པ་སྣ་ཚོགས་དང་༔ སྤྱན་གཟིགས་བརྔན་མཆོད་དཔག་མེད་འདིས༔ ཡེ་ཤེས་འཇིག་རྟེན་ལ་སོགས་པ༔ སྲིད་པའི་རྩེ་མོ་མན་ཆོད་དང་༔ ན་རག་དམྱལ་ཁམས་ཡན་ཆོད་ཀྱི༔
སྲིད་པར་ཆགས་པའི་ལྷ་འདྲེར་འབུལ༔ སོ་སོའི་མཉེས་པའི་འདོད་ཡོན་ཚོགས༔ ཟད་མེད་ནམ་མཁའི་མཐའ་དང་མཉམ༔ ཡིད་མཐུན་མཆོད་པ་སྣ་ཚོགས་ཀྱིས༔ སྟོང་གསུམ་འཛམ་གླིང་ས་བདག་བརྔན༔ མཐུན་རྫས་འདོད་རྒུ་འདི་འབུལ་གྱིས༔ རྟེན་འབྲེལ་ལེགས་པའི་ཡོན་ཏན་སྤེལ༔ ཤི་བ་ཡོད་ན་བསླང་དུ་གསོལ༔ ན་བ་ཡོད་ན་གསོ་བར་མཛོད༔ གས་པ་ཡོད་ན་སྲུབ་ཏུ་སྦྱོར༔
ཆད་པ་ཡོད་ན་མཐུད་དུ་གསོལ༔ བླ་མེད་དཀྱིལ་འཁོར་དམ་ཚིག་བསྐང་༔ ཡི་དམ་རྒྱུད་སྡེའི་བཀའ་ཆད་བཤགས༔ ཆོས་སྐྱོང་རྣམས་ཀྱི་འཁུ་ལྡོག་ཁྲོལ༔ ཡུལ་ལྷ་གཞི་བདག་ཕོག་ཐུག་ཞི༔ རིགས་དྲུག་ལན་ཆགས་བུ་ལོན་འཁོར༔ ཚེ་རབས་མི་དགེའི་ཤ་འཁོན་བྱང་༔ དུས་འཁྲུག་མཚོན་ཆའི་བསྐལ་པ་ཉམས༔ ནད་རིམས་དལ་ཡམས་ངན་པ་ཆོད༔ ཡུལ་འདིར་བཀྲ་ཤིས་ཕུན་སུམ་ཚོགས༔
འཇིག་རྟེན་ལོ་ཕྱུག་རྟག་ཏུ་ལེགས༔ ཆར་ཆུ་དུས་འབེབས་བསྐལ་པ་བཟང་༔ ཧཱུྃ༔ ལྷ་དང་ཕྱི་རྒྱུད་སྲུང་མ་ཀུན༔ དགྱེས་པའི་མཆོད་གཏོར་འདི་བཞེས་ལ༔ ཕྱི་ནང་བར་ཆད་ཞི་བ་དང་༔ རྣལ་འབྱོར་བདག་གི་ཁ་འཛིན་མཛོད༔ ཉིན་གསུམ་ཉིན་གྱི་བྱ་ར་དང་༔ མཚན་གསུམ་མཚན་གྱི་མེལ་ཚེ་གྱིས༔ ལུས་དང་གྲིབ་མ་བཞིན་དུ་འགྲོགས༔
སྔོན་ཚེ་ཀུན་བཟང་ཆེ་མཆོག་བཀའ༔ བར་དུ་ཁྲོ་རྒྱལ་འདུས་པའི་ལུང་༔ རིག་འཛིན་པདྨ་འབྱུང་གནས་ལ༔ བསམ་ཡས་མཆིམས་ཕུའི་ཀེའུ་ཚང་དུ༔ ཁྱེད་རྣམས་སྲོག་སྙིང་ཕུལ་བ་བཞིན༔ ཐ་ཚིག་གཉན་པོ་དྲན་པར་གྱིས༔ ཁས་བླངས་དམ་བཅའ་མ་འདའ་བར༔ སངས་རྒྱས་བསྟན་པ་གཉན་པོ་སྲུང་༔ རིག་འཛིན་བདག་གི་གྲོགས་དན་སྒྲུབས༔ ཟབ་ཆོས་སྙིང་གི་ཐིག་ལེ་འདི༔
ཕྱོགས་བཅུར་སྤེལ་བའི་སྡོང་གྲོགས་མཛོད༔ རྣལ་འབྱོར་བདག་གི་བཅོལ་བའི་ལས༔ དེང་འདིར་འགྲུབ་པའི་ཕྲིན་ལས་མཛོད༔ ཨོཾ་སརྦ་དྷརྨཱ་སྭ་བྷཱ་ཧེ་ཁ་ཁ་ཁཱ་ཧི༔ ཨོཾ་སརྦ་ནཱ་ཐ་སྭ་བྷཱ་ཧེ་ཁ་ཁ་ཁཱ་ཧི༔ ཨོཾ་སརྦ་ལོ་ཀ་སྭ་བྷཱ་ཧེ་ཁ་ཁ་ཁཱ་ཧི༔ ཨོཾ་སརྦ་དྷརྨ་པཱ་ལ་ཡ་ཁ་ཁ་ཁཱ་ཧི༔ ཨོཾ་སརྦ་ཀྵེ་ཊ་པཱ་ལ་ཡ་ཁ་ཁ་ཁཱ་ཧི༔ ཨོཾ་སརྦ་ལོ་ཀ་པཱ་ལ་ཏ་ཡ་ཁ་ཁ་ཁཱ་ཧི༔ ཨོཾ་བྷཱུ་མི་པ་ཏི་ཡ་ཁ་ཁ་ཁཱ་ཧི༔
ཨོཾ་སརྦ་ལཽ་ཀ་པཱ་ལ་ཡ་ཁ་ཁ་ཁཱ་ཧི༔ ཨོཾ་ཨཱཿཧཱུྃ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཁ་ཁ་ཁཱ་ཧི༔ ཞེས་ཕུལ༔ དེ་ནས་ཆོས་སྐྱོང་སྤྱི་ཡི་གཏོར་མ་ནི༔ བྱིན་གྱིས་བརླབས་ལ་ཁ་བསྔོ་བྱ༔ དེ་ནས་འབུལ་བ་ནི༔ ཧཱུྃ༔ བསྐལ་པ་མེ་ལྟར་འབར་བའི་ཀློང་༔ གྲུ་གསུམ་ཨེ་ཡི་ཀློང་དཀྱིལ་ནས༔ ལེགས་ལྡན་ནག་པོ་ཕྱག་བཞི་པ༔
རྫུ་འཕྲུལ་དབྱིངས་ནས་སྐུར་བཞེངས་ཤིག༔ དམར་གྱི་གཏོར་མ་འདི་བཞེས་ལ༔ སངས་རྒྱས་བསྟན་པ་བསྲུང་དུ་གསོལ༔ རྣལ་འབྱོར་བདག་གི་དཔུང་གཉེན་མཛོད༔ བསྟན་དགྲ་དམ་ཉམས་ཆམ་ལ་ཕོབ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ཤྲཱི་མ་ཧཱ་ཀཱ་ལ་ཀ་ར་ཙ་ཏུར་ཡ་ཀཱ་ལི་དྷེ་ཝི་ས་པ་རི་ཝཱ་ར་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཧཱུྃ༔ འཇིགས་སུ་རུང་བའི་གནས་མཆོག་ནས༔ སྲོག་བདག་ལས་མགོན་བྱ་རོག་གདོང་༔
རྫུ་འཕྲུལ་ནམ་མཁའི་དབྱིངས་ནས་བཞེངས༔ དམར་གྱི་གཏོར་མ་འདི་བཞེས་ལ༔ ཟབ་གཏེར་གཉན་གྱི་མེལ་ཚེ་མཛོད༔ སྔོན་གྱི་ཐ་ཚིག་དྲན་པར་གྱིས༔ བརྣག་པའི་དམ་ཉམས་དགྲ་བོ་ཡི༔ མགོ་སྙིང་སྲོག་རྩ་ཕྲོལ་ལ་ཤོག༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་ཧཱ་ཀཱ་ལ་ཧེ་རུ་ཀ་ཁཱ་ཁ་མུ་ཁ་ཀྲོ་ཏི་ཙཎྜི་ཡ་བྷ་ལིངྟ་ཁ་ཁ་ཁཱ་ཧི༔ ཧཱུྃ༔ རྔམ་ཆེན་གངས་དཀར་སྦས་ཡུལ་ནས༔
སྟོབས་ལྡན་ཞིང་སྐྱོང་སེངྒེའི་གདོང་༔ དྲག་རྩལ་མེ་རླུང་དབུས་ནས་བཞེངས༔ དམར་གྱི་གཏོར་མ་འདི་བཞེས་ལ༔ ཀ་ཆ་དཀོར་ནོར་གཉེར་དུ་བསྐོས༔ དུས་དྲུག་སྲུང་བའི་མེལ་ཚེ་གྱིས༔ ཕ་རོལ་གདུག་པས་སྡང་གྱུར་ན༔ སྙིང་ཁྲག་དྲོང་ཞིང་དོན་སྙིང་བཞེས༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་ཧཱ་ཀཱ་ལ་སིངྷ་མུ་ཁ་སི་ཎ་ར་མ་ཀྲོ་ཏི་སིངྷ་མུ་ཁ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཧཱུྃ༔
ཁྲག་ཞག་འཁྲུགས་པའི་རྦ་ཀློང་ནས༔ མ་གཟའ་རྡོར་ལེགས་ཤན་པ་འབུམ༔ མངོན་སྤྱོད་ཕྲིན་ལས་མཛད་ཕྱིར་བཞེངས༔ ཤ་ཁྲག་གཏོར་མ་འདི་བཞེས་ལ༔ རྣལ་འབྱོར་བདག་ལ་དགྲ་བྱུང་ན༔ གཉེན་འདུན་ཡིན་ཡང་མྱུར་དུ་སྒྲོལ༔ བརྣག་པའི་དགྲ་བོ་ཤོར་ར་རེ༔ བྱད་མའི་ཡུལ་ཞིང་རྟེན་དང་ཕྲོལ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་ཏྲི་ཨེ་ཀ་ཛཱ་ཊི་ཀི་ཀང་རཱ་ཧུ་ལ་བཛྲ་ས་དྷུ་ཡ་བྷ་ལིངྟ་ཁ་ཁ་ཁཱ་ཧི༔
ཧཱུྃ༔ ཟངས་རི་ཁྲག་མཚོའི་དུར་ཁྲོད་ནས༔ བཙན་རྒོད་རོལ་པ་སྐྱ་བདུན་རྣམས༔ མྱུར་མགྱོགས་ལས་ལ་བསྐུལ་ཕྱིར་བཞེངས༔ དགྲ་ཤ་ཁྲག་མཆོད་འདི་བཞེས་ལ༔ བཙན་དམར་དམག-དཔུང་དགྲ་ལ་དྲོངས༔ ཀ་ཆ་དཀོར་ནོར་འཕྲོག་བྱེད་པའི༔ དམ་ཉམས་དགྲ་ཡི་ཡུལ་དུ་ཆོས༔ གྲི་ཐོགས་ཤན་པའི་དམག་དཔུང་སྐྱེད༔ དགྲ་བོ་མི་ནོར་ཕྱགས་མས་ཐོབ༔
རེག་ཕུང་དུག་མདའི་གཟེར་བུ་རྒྱོབ༔ སྔོན་ཚེ་པད་འབྱུང་བཀའ་མ་བཅག༔ ད་ལྟ་རིག་འཛིན་དམ་མ་བཀྲལ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ཙ་ཏྲི་ཤུ་ལ་ཙཎྜ་སྭ་བྷཱ་ཝ་ཡ་བྷ་ལིངྟ་ཁ་ཁ་ཁཱ་ཧི༔ ཧཱུྃ༔ བཀའ་གཏེར་དཀྱིལ་འཁོར་ཡོངས་རྫོགས་ཀྱི༔ སྲུང་མ་དམ་ཅན་གཏེར་བདག་རྣམས༔ རང་རང་མངོན་རྟོགས་བསྟན་ཕྱིར་དུ༔ དགྲ་ཤ་ཁྲག་མཆོད་འདི་བཞེས་ལ༔
བོས་པའི་ཚེ་ན་སྙན་མ་སྲ༔ གཡབ་པའི་ཚེ་ན་སྤྱན་མ་རྟུལ༔ རྦད་པའི་ཚེ་ན་མཐུ་མ་ཆུང་༔ མངག་པའི་ཚེ་ན་བང་མ་བུལ༔ རིག་འཛིན་བདག་གིས་བསྐུལ་བའི་ཚེ༔ བསྟན་དགྲ་སྒོས་དགྲ་རྩད་ནས་ཆོད༔ དམིགས་པའི་དགྲ་བོ་ཤོར་ར་རེ༔ གདུག་པའི་རུ་ཏྲ་མྱུར་དུ་སྒྲོལ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་སརྦ་དྷརྨ་པཱ་ལ་ཡ་ས་པ་རི་ཝཱ་ར་ཨི་དཾ་བྷ་ལིངྟ་ཁ་ཁ་ཁཱ་ཧི༔
ཞེས་ཕྲིན་ལས་བཅོལ་ཞིང་སྐབས་འདིར་རང་ལུགས་ཆོས་སྐྱོང་གཞན་རྣམས་ཀྱི་གསོལ་ཀ་རྒྱས་བསྡུས་གང་རུང་འདིར་འཛུད་ཀྱང་ཆོག ། དགྲ་ལྷའི་གཏོར་འབུལ་དང་བརྟན་མའི་གཏོར་འབུལ་མཐར་རིག་འཛིན་བརྒྱུད་པའི་སོགས་སྤྱི་ལྟར་རོ། དེ་ནས་མདའ་དར་དང་ཕྱེ་མར་ཐོགས་ལ་གཡང་འགུགས་པ་ནི༔ ཧཱུྃ༔ ཆོས་དབྱིངས་བདེ་ཆེན་ཕོ་བྲང་ནས༔ ཀུན་བཟང་ཆེ་མཆོག་ཡབ་ཡུམ་གྱི༔ ཐུགས་རྗེ་རང་རྒྱུད་སྨིན་མཛད་པ༔ དེ་རིང་འོད་གསལ་གཡང་འགུག་གོ༔ བདེ་ཆེན་ལྷུན་གྲུབ་ཞིང་ཁམས་ནས༔ ཡི་དམ་རྩ་གསུམ་འདུས་པ་ཡི༔
བྱིན་རླབས་དངོས་གྲུབ་སྟེར་མཛད་པ༔ བསྐྱེད་རྫོགས་རྟེན་འབྲེལ་གཡང་འགུག་གོ༔ ཀློང་ལྔ་ཟེར་ཕྲེང་ཕོ་བྲང་ནས༔ པད་འབྱུང་རིག་འཛིན་འདུས་པའི་ཚོགས༔ ཟབ་ཆོས་གཏེར་གྱི་མཛོད་གླིང་རྣམས༔ མྱུར་དུ་འགྱེད་པའི་གཡང་འགུག་གོ༔ མཐའ་ཡས་གང་འདུལ་ཕོ་བྲང་ནས༔ གྲུབ་ཐོབ་རྗེས་འབྲང་འཚོགས་པའི་མཆོག༔ བཀའ་བབ་གཏེར་ལ་སྤྱོད་མཛད་པའི༔ ཀུན་འབྱུང་ནོར་བུའི་གཡང་འགུག་གོ༔
གཟི་ལྡན་མེ་ཡི་ཕོ་བྲང་ནས༔ ཆོས་སྐྱོང་དམ་ཅན་གཏེར་གྱི་བདག༔ མཐུ་སྟོབས་ཆེ་བཙན་མྱུར་མགྱོགས་པ༔ དྲག་རྩལ་མཐུ་སྟོབས་གཡང་འགུག་གོ༔ ཡིད་འོང་འདོད་རྒུའི་ཕོ་བྲང་ནས༔ ཛམ་ལྷ་དབང་སྡུད་ནོར་བདག་འབུམ༔ སྙན་གྲགས་ཚེ་ཆོས་བཀྲག་དང་མདངས༔ ལོངས་སྤྱོད་སྲིད་ཀྱི་གཡང་འགུག་གོ༔ ཕྱི་རྒྱུད་རང་རང་གནས་མཆོག་ནས༔ སྲིད་པའི་ལྷ་འདྲེ་མགྲོན་གྱི་ཚོགས༔
ལོ་ལེགས་བཀྲ་ཤིས་འབྲུ་སྤེལ་བ༔ འདོད་རྒུ་ཐུན་མོང་གཡང་འགུག་གོ༔ རྒྱུན་བསང་སྐབས་འདི་ནས་འོག་གི་ཧཱུྃ་ཡེ་ཤེས་འཇིག་རྟེན་ལ་སོགས་པའི༔ སོགས་ཁོ་ནར་མཛད་སྲོལ་འདུག ་་་་་ མཆན། ཧཱུྃ༔ བརྟན་པ་མཐོ་བ་ནམ་མཁའི་གཡང་༔ དེ་རིང་གནས་འདིར་གཡང་དུ་ལེན༔ རྒྱུད་འཛིན་གསལ་བ་ཉི་ཟླའི་གཡང་༔ དེ་རིང་གནས་འདིར་གཡང་དུ་ལེན༔
སྲིད་འཕེལ་གྲངས་མང་གཟའ་སྐར་གཡང་༔ དེ་རིང་གནས་འདིར་གཡང་དུ་ལེན༔ སྙན་གྲགས་ཀུན་ཁྱབ་གཡུ་འབྲུག་སྐད༔ དེ་རིང་གནས་འདིར་གཡང་དུ་ལེན༔ དགྲ་ལྷ་མྱུར་མགྱོགས་གློག་ཞགས་གཡང་༔ དེ་རིང་གནས་འདིར་གཡང་དུ་ལེན༔ མཐུ་རྩལ་སྟོབས་ལྡན་ཐོག་རྒོད་གཡང་༔ དེ་རིང་གནས་འདིར་གཡང་དུ་ལེན༔ མཛེས་རྒྱན་བཀྲག་མདངས་འཇའ་ཚོན་གཡང་༔ དེ་རིང་གནས་འདིར་གཡང་དུ་ལེན༔
སྣ་ཚོགས་འཛིན་མེད་ཆུ་འཛིན་གཡང་༔ དེ་རིང་གནས་འདིར་གཡང་དུ་ལེན༔ ཟབ་ཆོས་མཐའ་རྒྱས་བར་སྣང་གཡང་༔ དེ་རིང་གནས་འདིར་གཡང་དུ་ལེན༔ སྟོབས་བསྐྱེད་འཇའ་ལུས་རླུང་གི་གཡང་༔ དེ་རིང་གནས་འདིར་གཡང་དུ་ལེན༔ ལོངས་སྤྱོད་རྒྱ་ཆེན་ས་ཡི་གཡང་༔ དེ་རིང་གནས་འདིར་གཡང་དུ་ལེན༔ མི་ཟད་ཀུན་འབྱུང་ཆུ་ཡི་གཡང་༔ དེ་རིང་གནས་འདིར་གཡང་དུ་ལེན༔
རྩལ་ཆེན་འབར་བ་མེ་ཡི་གཡང་༔ དེ་རིང་གནས་འདིར་གཡང་དུ་ལེན༔ མི་རྒྱུད་གྲངས་མང་རྩི་ཤིང་གཡང་༔ དེ་རིང་གནས་འདིར་གཡང་དུ་ལེན༔ སྲ་མཁྲེགས་རྫོང་བཙན་ལྕགས་ཀྱི་གཡང་༔ དེ་རིང་གནས་འདིར་གཡང་དུ་ལེན༔ རྟ་དྲེལ་ནོར་ལུག་ཕྱུགས་ཀྱི་གཡང་༔ དེ་རིང་གནས་འདིར་གཡང་དུ་ལེན༔ བང་བ་བཅུད་རྒྱས་འབྲུ་ཡི་གཡང་༔ དེ་རིང་གནས་འདིར་གཡང་དུ་ལེན༔
ཡུལ་བཟུང་ས་འཛིན་རྟེན་འབྲེལ་གཡང་༔ དེ་རིང་གནས་འདིར་གཡང་དུ་ལེན༔ ཧཱུྃ༔ བླ་མའི་ཆོས་གཡང་འདིར་འགུག་གོ༔ སྡེ་དཔོན་ཁྲིམས་གཡང་འདིར་འགུག་གོ༔ ཕྱུག་པོའི་ཕྱུགས་གཡང་འདིར་འགུག་གོ༔ འཕན་པོའི་འཕན་གཡང་འདིར་འགུག་གོ༔ ཞིང་བཟང་ས་གཡང་འདིར་འགུག་གོ༔ དཔའ་བོའི་རྩལ་གཡང་འདིར་འགུག་གོ༔ བུ་འཕེལ་སྲིད་གཡང་འདིར་འགུག་གོ༔
ཕ་སྤུན་གཉེན་གྱི་གཡང་འགུག་གོ༔ ཚ་བོ་མག་པའི་གཡང་འགུག་གོ༔ མནའ་མ་ཚུར་འོང་གཡང་འགུག་གོ༔ བུ་མོ་ཕར་འགྲོའི་གཡང་འགུག་གོ༔ དཀོར་བདག་ཆས་ཀྱི་གཡང་འགུག་གོ༔ དུ་བ་རྩེ་སྤྲོད་གཡང་འགུག་གོ༔ གངྒཱ་ཆུ་འདུས་གཡང་འགུག་གོ༔ འགྱུ་བ་རླུང་ཁྱབ་གཡང་འགུག་གོ༔ ཁྱིམ་མཚེས་གྲོང་གི་གཡང་འགུག་གོ༔ ས་ཡུལ་ལུང་པའི་གཡང་འགུག་གོ༔
སྣང་སྲིད་ཀུན་གྱི་གཡང་འགུག་གོ༔ ཧཱུྃ༔ ཡེ་ཤེས་འཇིག་རྟེན་ལ་སོགས་པའི༔ སྲིད་པ་ཆགས་པའི་ལྷ་འདྲེ་ཀུན༔ གསེར་སྐྱེམས་ཕུད་མཆོད་འདི་བཞེས་ལ༔ ཕྱྭ་གཡང་འགུགས་པའི་ཕོ་ཉར་རྦད༔ འཛམ་གླིང་སྲིད་པའི་གཡང་སྡུད་ལ༔ རིག་འཛིན་སྒྲུབ་པའི་ལུས་ལ་སྟིམས༔ སྔོན་གྱི་ཐ་ཚིག་མ་ནོར་བར༔ ཕྱྭ་གཡང་འགུགས་པའི་ཕྲིན་ལས་མཛོད༔
ཧཱུྃ༔ གཡང་སྐོར་དེ་ནི་ཀྱི་ལི་ལི༔ ཕྱྭ་སྐོར་དེ་ནི་མེ་རེ་རེ༔ སྲིད་སྐོར་དེ་ནི་སྤུངས་སེ་སྤུང་༔ ཕྱྭ་གཡང་ཆར་ཆེན་ཚུབས་སེ་ཚུབ༔ གནས་འདིར་གཡང་རྟེན་འཛུགས་སུ་གསོལ༔ བརྟན་པར་བཞུགས་ཤིག་ཏིཥྛ་ལྷན༔ དེ་ནས་ཕྱེ་མར་གྱི་སྲུང་འཛུགས་ཤིང་བཀྲ་ཤིས་པའི་ཚིག་ཀྱང་བརྗོད༔ མཆོད་བསྟོད་ནི། ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པྲ་ཏཱིཙྪ་སྭཱ་ཧཱ།
ཧཱུྃ༔ ཆོས་དབྱིངས་སྒྱུ་མའི་ངང་ཚུལ་ཅན༔ ཀུན་བཟང་ཞི་ཁྲོའི་ལྷ་ལ་བསྟོད༔ མ་འགགས་ཐུགས་རྗེའི་ལྕགས་ཀྱུ་ཅན༔ མཆོག་གསུམ་བརྒྱུད་པའི་ཚོགས་ལ་བསྟོད༔ ཕྲིན་ལས་གཟི་བྱིན་རྫུ་འཕྲུལ་ཅན༔ རྩ་གསུམ་དཀྱིལ་འཁོར་ཚོགས་ལ་བསྟོད༔ སྣོད་བཅུད་སྟོང་འཛིན་དབང་བསྒྱུར་བ༔ དྲེགས་སྡེ་སྐྱོང་བའི་ཚོགས་ལ་བསྟོད༔ འཁོར་འདས་སྙིང་རྗེས་སྐྱོང་ཕྱིར་དུ༔
ཕ་མ་རིགས་དྲུག་ཀུན་ལ་བསྟོད༔ བཟོད་པར་གསོལ་བ་ནི༔ ཧཱུྃ༔ བླ་མ་ཡི་དམ་མཁའ་འགྲོ་དམ་ཅན་དང་༔ ཆོས་སྐྱོང་གཏེར་བདག་གཞི་བདག་མགྲོན་རིགས་རྣམས༔ སྙིང་རྗེ་བརྩེ་བའི་ཐུགས་ཀྱིས་དགོངས་སུ་གསོལ༔ བཀྲ་ཤིས་བསང་མཆོད་ཆོ་གའི་རིམ་པ་ལ༔ ཆད་ལྷག་ནོར་འཁྲུལ་འགལ་ཚབ་མཆིས་པ་དང་༔ རྒྱུ་ཆུང་ཕུད་ཉམས་ལྷག་མ་ཕྲི་བ་སོགས༔ དམ་ཚིག་ཉམས་དང་ཕོག་ཐུག་འགྲམ་པ་བཤགས༔
བཟོད་པར་གསོལ་ལ་ཚངས་པར་སྩལ་དུ་གསོལ༔ ཨོཾ་བཛྲ་ས་ཏྭ་ས་མ་ཡ་སོགས་ཡི་གེ་བརྒྱ་པས་ལྷག་ཆད་བཀང་༔ དེ་ནས་དཀྱིལ་འཁོར་བསྡུ་བ་ནི༔ ཨོཾ༔ ཁྱེད་ཀྱི་སེམས་ཅན་དོན་ཀུན་མཛད༔ ཨཱཿ རྗེས་སུ་མཐུན་པའི་དངོས་གྲུབ་སྩོལ༔ ཧཱུྃ༔ སངས་རྒྱས་ཡུལ་དུ་གཤེགས་ནས་ཀྱང་༔ ཏྲཱྃ༔
སེམས་ཅན་རྣམས་ཀྱི་དོན་སླད་དུ༔ ཧྲཱིཿ སླར་ཡང་འབྱོན་པར་མཛད་དུ་གསོལ༔ ཨོཾ་བཛྲ་མུཿ བསང་མགྲོན་འཇིག་རྟེན་པ་རྣམས་རང་རང་སོ་སོའི་གནས་སུ་གཤེགས༔ ཞེས་ནས་མེ་ལྷའི་དལ་དུ་བསང་རྫས་མཆོད༔ ཧཱུྃ༔ ཡེ་ཤེས་དཀྱིལ་འཁོར་ལྷ་ཚོགས་དང་༔ འཛིན་བྱེད་མེ་ལྷ་འཁོར་བཅས་ལ༔ སྣ་ཚོགས་མཆོད་པ་འབུལ་གྱིས་བཞེས༔
ཕྱི་ནང་རྟེན་འབྲེལ་སྤེལ་ལ་བསྟོད༔ ལྷུན་གྲུབ་ངང་དུ་དགྱེས་པར་སྩོལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་ཨགྣེ་རཾ་ཛྭ་ལ་པཱུ་ཛ་ཧཱུྃ༔ ཞེས་རོལ་མོ་དང་བཅས་ཏེ་བསྟོད༔ ནང་གི་དཀྱིལ་འཁོར་ཡེ་ཤེས་པ་དང་མེ་ལྷ་བསྡུ་བ་ནི༔ ཧོཿ རང་བྱུང་མེ་ཡི་དཀྱིལ་འཁོར་ལྷ་ཚོགས་རྣམས༔ དམིགས་མེད་ཆོས་དབྱིངས་སྟོང་པའི་ངང་ལ་བསྡུ༔ སྣ་ཚོགས་སྤྲོ་བསྡུ་རང་བྱུང་ཡེ་ཤེས་རྩལ༔
སྐྱེ་མེད་ཀ་དག་ངང་དུ་ཨཱཿལ་ལྡང་༔ ཨ་ཨ་ཨཱཿ ཞེས་བསྡུའོ༔ བསྔོ་བ་སྨོན་ལམ་བྱ་བ་ནི༔ ཧོཿ བདག་གི་བླ་མེད་བསང་མཆོད་བགྱིས་པ་ཡི༔ སྦྱིན་ཚོགས་དཔག་དཀའི་ཟག་མེད་དགེ་བ་བསྔོ༔ མཐའ་ཡས་འགྲོ་ཀུན་བྱང་ཆུབ་མཆོག་རེག་ནས༔ སྐྱེ་དང་ཚེ་རབས་པད་འབྱུང་འགྲུབ་གྱུར་ཅིག༔ ཅེས་བསྔོ་བ་སྨོན་ལམ་རྒྱས་པ་ཅི་རིགས་བྱའོ༔
དེ་ནས་བཀྲ་ཤིས་བྱ་བ་ནི༔ ཧཱུྃ༔ ཆོས་སྐུའི་བཀྲ་ཤིས་ཀུན་བཟང་ཐོག་མའི་མགོན༔ རང་རིག་མངོན་དུ་འགྱུར་བའི་བཀྲ་ཤིས་ཤོག༔ ལོངས་སྐུའི་བཀྲ་ཤིས་རྡོར་སེམས་རིགས་ལྔའི་གཙོ༔ སྤྲུལ་པས་འགྲོ་བ་འདྲེན་པའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་རིག་འཛིན་པདྨ་འབྱུང་༔ གསང་སྔགས་བསྟན་པ་རྒྱས་པའི་བཀྲ་ཤིས་ཤོག༔ ཡི་དམ་བཀྲ་ཤིས་ཆེ་མཆོག་ཧེ་རུ་ཀཿ མི་འབྲལ་དཀྱིལ་འཁོར་འཛིན་པའི་བཀྲ་ཤིས་ཤོག༔
མཁའ་འགྲོའི་བཀྲ་ཤིས་སྔགས་བདག་དཔལ་འབར་མ༔ བརྒྱུད་འཛིན་གཏེར་ལ་སྤྱོད་པའི་བཀྲ་ཤིས་ཤོག༔ ཆོས་སྐྱོང་བཀྲ་ཤིས་ལས་མགོན་སེངྒེའི་གདོང་༔ བསྟན་དགྲ་བགེགས་སྲིན་ཚར་གཅོད་བཀྲ་ཤིས་ཤོག༔ དམ་ཅན་བཀྲ་ཤིས་སྔགས་སྲུང་རྡོ་རྗེ་ལེགས༔ དམ་ཉམས་བདུད་དགྲ་བཅོམ་པའི་བཀྲ་ཤིས་ཤོག༔ གཏེར་སྲུང་བཀྲ་ཤིས་ལས་མགོན་བྱ་རོག་གདོང་༔ ཟབ་ཆོས་མཁའ་ལྟར་རྒྱས་པའི་བཀྲ་ཤིས་ཤོག༔ གཏེར་གནས་བཀྲ་ཤིས་མཚོ་སྨན་ཁྱུང་བཙུན་མ༔ མ་ཡེངས་བྱ་ར་བྱེད་པའི་བཀྲ་ཤིས་ཤོག༔
གནས་མཆོག་བཀྲ་ཤིས་ཡར་འབྲོག་གངས་ཀྱི་རི༔ རྟེན་འབྲེལ་ལེགས་ཚོགས་འཕེལ་བའི་བཀྲ་ཤིས་ཤོག༔ ཡུལ་ལྷའི་བཀྲ་ཤིས་སྦས་ཡུལ་གཞི་བདག་གཉན༔ ས་སྟེང་གཡུལ་འཁྲུག་ཞི་བའི་བཀྲ་ཤིས་ཤོག༔ སྦྱིན་བདག་བཀྲ་ཤིས་བདེ་སྐྱིད་ཕུན་སུམ་ཚོགས༔ གང་བསམ་ཐོགས་མེད་འགྲུབ་པའི་བཀྲ་ཤིས་ཤོག༔ ཅེས་བཀྲ་ཤིས་རྒྱས་བསྡུས་གང་རུང་བརྗོད༔ བཀྲ་ཤིས་ལེགས་ཚོགས་གོང་འཕེལ་སྒྲུབ༔ ས་མ་ཡ༔ རྒྱ་རྒྱ་རྒྱ༔
ཨེ་མཿ བདག་འདྲ་པདྨ་འབྱུང་གནས་ཀྱིས༔ བཀྲ་ཤིས་དགེ་ལེགས་ལྷ་བསང་བཞག༔ བཀའ་བརྒྱད་གསང་བ་ཟིལ་གནོན་གྱི༔ བསང་མཆོད་བགྱིས་པའི་སྐལ་ལྡན་རྣམས༔ རང་བྱུང་ཡེ་ཤེས་ཆོས་སྐུར་འཆར༔ ཕྱི་ནང་འགལ་རྐྱེན་བར་ཆད་ཞི༔ བསོད་ནམས་ཡེ་ཤེས་ཚོགས་ཆེན་རྫོགས༔ ཡུལ་གྲུ་བཀྲ་ཤིས་ནད་ཡམས་ཞི༔ ལོ་འབྲས་ཕུན་ཚོགས་མཚོན་བསྐལ་ཉམས༔
ཚེ་རིང་ནད་མེད་བདེ་སྐྱིད་ལྡན༔ ཡི་དམ་ཆོས་སྐྱོང་དངོས་གྲུབ་འབྱུང་༔ ཡུལ་ལྷ་གཞི་བདག་འགྲམ་འཁྲུགས་གསོ༔ དགེ་ལེགས་འབྲས་བུ་སྣ་ཚོགས་འགྲུབ༔ ཡེ་ཤེས་མཚོ་རྒྱས་བསྐུལ་ཕྱིར་བཞག༔ མ་འོངས་དུས་ཀྱི་ཐ་མ་ལ༔ ལོ་ཙཱ་སངས་རྒྱས་ཡེ་ཤེས་ཀྱི༔ སྐྱེ་བ་ཨོ་རྒྱན་གཏེར་བདག་གླིང་༔ ཐུགས་སྲས་དེ་དང་འཕྲད་པར་ཤོག༔ ལེགས་ལྡན་མགོན་པོ་བྱ་རོག་གདོང་༔
ཟབ་ཆོས་འདི་ཡི་མེལ་ཚེ་གྱིས༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་པདྨ་གཏེར་བདག་གླིང་པས་ལྕགས་བྱི་ལོར་པདྨ་སྦས་ཚལ་ཡར་འབྲོག་ལྷ་ཡི་མཚོ་ཆེན་ནས་གདན་དྲངས་ཏེ་པདྨ་ཆོས་འཁོར་གླིང་དུ་ཤོག་སེར་ནས་བོད་ཡིག་ཏུ་ཞལ་བསྒྱུར་བའོ། ཟབ་ཆོས་ནམ་མཁའི་མཐར་ཁྱབ་བཀྲ་ཤིས་ཤོག། །། ཚ༽ བཀའ་བརྒྱད་ཆེན་པོ་གསང་བ་ཟིལ་གནོན་ལས༔ གསུར་མཆོད་ལྷ་ཡི་ལོངས་སྤྱོད་མཛོད་བུམ་བཞུགས་སོ༔
གསང་བ་ཟིལ་གནོན་ལྷ་ལ་འདུད༔ ས་མ་ཡ༔ སྦྱིན་སྲེག་མེ་ཡི་མཆོད་པ་ནི༔ དྲི་སྤོས་སྨན་དང་ལོངས་སྤྱོད་ཟས༔ བསྲེག་རྫས་འོས་པ་ཐམས་ཅད་བསྡུས༔ ཞིབ་འཐག་འབྲི་མར་རྒྱུན་ཀྱང་བྱས༔ མེ་གསུར་བཏང་བའི་དུས་སྐབས་ནི༔ ཐོ་རངས་སྔ་གོང་དག་ཏུ་བྱ༔ མེ་ཧོམ་ཆུང་ངུའི་ནང་དུ་བསྲེག༔ ཆུ་གཙང་བྲན་ཞིང་འབྲུ་གསུམ་བརྗོད༔
སྐུ་གསུང་ཐུགས་ཡིག་གསུམ་གྱིས་སྤེལ༔ བྱང་སེམས་སྙིང་རྗེ་ཚད་མེད་བསྒོམ༔ མགྲོན་རྣམས་བྱ་རྐང་གླིང་བུའི་འབོད༔ འཇིག་རྟེན་འདས་དང་མ་འདས་ཀྱི༔ མགྲོན་རྣམས་ཚིམ་ཕྱིར་སྦྱིན་པར་བྱ༔ ས་མ་ཡ༔ དང་པོ༔ ཧཱུྃ༔ སྐུ་གསུམ་དཀོན་མཆོག་རྣམ་གསུམ་རྩ་བ་གསུམ༔ གཞི་ལམ་འབྲས་བུ་ངོ་བོ་རང་བཞིན་མཆོག༔
བདེ་གསལ་མི་རྟོག་ཐུགས་ལ་སྐྱབས་སུ་མཆི༔ གཉིས་པ༔ ཧཱུྃ༔ སེམས་ཅན་བདེ་ལྡན་སྡུག་བསྔལ་ཀུན་གྲོལ་ཞིང་༔ ཚད་མེད་རྣམ་བཞིའི་བྱང་ཆུབ་ལམ་འབྱོངས་ཏེ༔ མ་གྱུར་འགྲོ་བ་སྨོན་ལམ་དཔལ་ཞིང་རྣམས༔ ཀུན་ཀྱང་བླ་མེད་འབྲས་བུ་ཐོབ་གྱུར་ཅིག༔ གསུམ་པ༔ ཧཱུྃ༔ རང་ཉིད་སྣང་སྟོང་ཀུན་ཏུ་བཟང་པོའི་སྐུ༔
མཐིང་ཁ་མཉམ་བཞག་ཆོས་སྐུ་འགྱུར་བ་མེད༔ བཟང་མོ་ཡུམ་འཁྱུད་ཐབས་ཤེས་བདེ་ཆེན་ངང་༔ སྙིང་རྗེའི་ཟེར་འགྱེད་འགྲོ་བའི་དཔལ་དུ་ཤར༔ ཨོཾ་ས་མནྟ་བྷ་དྲ་མཱུྃ་ཧྲཱིཿསྭཱ་ཧཱ༔ བཞི་པ༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ ཨོཾ་སརྦ་བི་པཱུ་ར་པཱུ་ར་སུ་ར་སུ་ར་ཨཱ་བརྟཱ་ཡ་ཨཱ་བརྟཱ་ཡ་ཧོ་ཨ་ཧུ་ཏི་སྥ་ར་ཎ་ཁཾ་སྭཱ་ཧཱ༔ སྟོང་པའི་ངང་ལས་རང་བྱུང་མེ་ཐབ་ནི༔ ཁ་ཁྱེར་མུ་རན་དང་བཅས་གསལ་བའི་དབུས༔
སྲེག་རྫས་འདོད་ཡོན་ཟག་མེད་མཆོད་པ་ཡིས༔ ཀུན་བཟང་ལྷ་ཡི་ལོངས་སྤྱོད་ལྟ་བུར་གྱུར༔ ཨོཾ་ཨཱཿཧཱུྃ༔ ཨོཾ་ཧཱ་ས་བྷ་དྲ་སུ་རུ་བྷཱུ་པ་ཡེ་སྭཱ་ཧཱ༔ ལྔ་པ༔ རང་ཉིད་ཀུན་བཟང་ཐུགས་ཀའི་འོད་ཟེར་གྱིས༔ ཡེ་ཤེས་འཇིག་རྟེན་མགྲོན་རྣམས་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛ་ཛཿ པདྨ་ཀ་མ་ལ་ཡེ་སཏྭཾ༔ དྲུག་པ༔
ཧཱུྃ༔ ཡེ་ཤེས་ལྔ་ཡིས་བྱིན་གྱིས་བརླབས་པ་ཡིས༔ ཀུན་བཟང་ཐུགས་ཀྱི་སྤྲིན་ལས་སྤྲོས་པ་འདི༔ ཆོས་ལོངས་སྤྲུལ་སྐུ་སངས་རྒྱས་བྱང་སེམས་དང་༔ བླ་མ་ཡི་དམ་མཁའ་འགྲོ་ཆོས་སྐྱོང་དང་༔ དམ་ཅན་ནོར་ལྷ་གཏེར་བདག་འཁོར་བཅས་ལ༔ འབུལ་ལོ་མཆོག་ཐུན་དངོས་གྲུབ་སྩལ་དུ་གསོལ༔ ཧཱུྃ༔ ཕྱོགས་སྐྱོང་ཞིང་སྐྱོང་རྒྱལ་ཆེན་སྡེ་བཞི་དང་༔ དྲེགས་པ་སྡེ་བརྒྱད་དཔལ་མགོན་བདུན་ཅུ་ལྔ༔
མགུལ་ལྷ་བརྟན་མ་སྟོང་གསུམ་གཞི་བདག་དང་༔ ཁྱད་པར་ཡུལ་རིར་གནས་པའི་སྲུང་མ་ལ༔ བསྲེག་རྫས་འབུལ་ལོ་གྲོགས་དང་རོགས་དན་མཛོད༔ ཧཱུྃ༔ དྲི་ཟའི་རྒྱལ་པོ་རབ་དགའ་ཟུར་ཕུད་ལྔ༔ ལོ་ཟླ་ཞག་དུས་རྒྱུ་བའི་ས་བདག་དང་༔ བགེགས་རིགས་ལན་ཆགས་འབྱུང་པོ་རིགས་དྲུག་མགྲོན༔ སྔ་ལུས་བོར་ནས་ཕྱི་ལུས་མ་ཐོབ་པའི༔ རིག་པ་གཏད་མེད་བར་དོའི་སེམས་ཅན་ལ༔ སྦྱིན་ནོ་བསྔོའོ་ཚོགས་གཉིས་རབ་རྫོགས་ཤོག༔
བདུན་པ༔ ཧོཿ ཡེ་ཤེས་འཇིག་རྟེན་མགྲོན་གྱི་ཚོགས༔ མི་དམིགས་ཀློང་ཡངས་ཤུགས་འབྱུང་གིས༔ དགོངས་པ་ཟང་ཐལ་ངང་དུ་གཤེགས༔ བཛྲ་མུཿ བརྒྱད་པ༔ ཧོཿ བདག་གིས་བླ་མེད་གསུར་མཆོད་བགྱིས་པའི་མཐུས༔ མགྲོན་རྣམས་ནམ་མཁའི་མཛོད་ལ་ལོངས་སྤྱོད་ནས༔
ཟག་མེད་ཡེ་ཤེས་འོད་སྐུར་གྲོལ་བར་ཤོག༔ དགུ་པ༔ ཧོཿ ཆོས་དབྱིངས་ཐུགས་མཆོག་རིན་པོ་ཆེ༔ མ་གྱུར་འགྲོ་བ་སེམས་ཅན་རྣམས༔ བྱང་ཆུབ་ལམ་མཆོག་རབ་འབྱོངས་ཏེ༔ རྟག་ཏུ་བདེ་ལེགས་བཀྲ་ཤིས་ཤོག༔ ཅེས་བསྔོ་སྨོན་གྱིས་རྒྱས་གདབ་ཀྱང་རུང་༔ རྗེས་ཤེས་མི་དམིགས་ཀ་དག་ངང་ལ་བཞག༔ ས་མ་ཡ༔
ཨེ་མ་བདག་འདྲ་པད་འབྱུང་གིས༔ སྦྱིན་སྲེག་ལོངས་སྤྱོད་ཀུན་ལྡན་བཞག༔ འདི་ཡི་ཡོན་ཏན་བསམ་མི་ཁྱབ༔ ཚེ་འདིར་བར་གཅོད་བདུད་ལས་གྲོལ༔ ཕྱི་མ་བསོད་ནམས་ཚོགས་ཆེན་རྫོགས༔ ཡི་དམ་ལྷ་ཡང་དམ་ཚིག་བསྐངས༔ མཁའ་འགྲོ་ཆོས་སྐྱོང་མཆོད་པས་དགྱེས༔ རིགས་དྲུག་སེམས་ཅན་རེ་བ་ཁེངས༔ ལན་ཆགས་བུ་ལོན་ཤ་འཁོན་འཁོར༔ བསྡུས་བྱ་ཕུང་པོའི་གླུད་ཀྱང་རྫོགས༔
དེ་བས་སྦྱིན་པ་ཀུན་ཀྱིས་མཆོག༔ ཁ་ཚང་དོན་འདུས་སྒྲུབ་ཐབས་འདི༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་སྦས་ཚལ་ནས་གདན་དྲངས་ཤིང་ཤོག་སེར་ནས་ཞལ་རྒྱས་པའོ།
བཀྲ་ཤིས་ཤོག། །། ཛ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ཛམ་ལྷ་དཀར་ཕྱོགས་ཀྱི་གསུར་མཆོད་བཞུགས་སོ༔ ན་མོ༔ ཐེག་མཆོག་འབྲས་བུ་མངོན་གྱུར་དཀོན་མཆོག་གསུམ༔ ལོངས་སྤྱོད་འཕེལ་ཕྱིར་གུས་པས་སྐྱབས་སུ་མཆི༔ འགྲོ་ཀུན་དབུལ་བའི་འཇིགས་པ་རབ་གྲོལ་ཏེ༔ དགའ་ཆེན་བསོད་ནམས་རྒྱ་མཚོ་ཐོབ་པར་ཤོག༔ རྃ་ཡྃ་ཁྃ༔ ཧཱུྃ༔
ཞི་ཐབ་དཀར་པོ་ཟླུམ་འཁྱིལ་མཛེས་པའི་དབུས༔ དཀར་གསུམ་བསྲེག་རྫས་མཆོད་སྤྲིན་རྒྱ་མཚོའི་ཚོགས༔ དཀར་ཕྱོགས་ནོར་སྲུང་དགྱེས་པ་བསྐྱེད་ཕྱིར་སྤེལ༔ ཨོྃ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་པཱུ་ཛ་མེ་གྷ་ཧཱུྃ༔ ཧཱུྃ༔ རང་ཉིད་ཡང་དག་ཐུགས་མཆོག་ཧེ་རུ་ཀཿ ཞལ་གཅིག་ཕྱག་གཉིས་མཐིང་ནག་ཁྲོ་འཛུམ་མཛེས༔ ཕྱག་གཉིས་རྡོ་རྗེ་དྲིལ་བུ་ཐུགས་ཀར་བསྣོལ༔ དུར་ཁྲོད་ཆས་ལྡན་ཤྭ་རཱི་པང་དུ་འཁྱུད༔
ཞབས་གཉིས་བརྐྱང་བསྐུམ་གར་དགུའི་ཉམས་ཀྱིས་བཞུགས༔ ཨོཾ་བཛྲ་མ་ཧཱ་ཀྲོ་ཏ་ཧེ་རུ་ཀ་ཧཱུྃ་ཕཊ྄༔ ཧཱུྃ༔ ཐུགས་ཀའི་ས་བོན་འོད་ཟེར་འཕྲོ་འདུ་ཡིས༔ ཛམ་ལྷ་ནོར་བདག་འཁོར་བཅས་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བྃ་ཧོཿ པདྨ་རཏྣ་ས་མ་ཡ་ཏིཥྛ་སྭཱ་ཧཱ༔ ཧཱུྃ༔ བྱང་ཕྱོགས་ལྷུན་གྲུབ་གཏེར་གྱི་ཕོ་བྲང་ནས༔
ནོར་གྱི་དབང་ཕྱུག་དཔལ་ལྡན་ཛམ་བྷ་ལྷ༔ པདྨ་རྒྱལ་པོ་ཨཱརྻ་རེ་མནྟ༔ རྣམ་སྲས་སྐྱ་བརྒྱད་ཛམ་ལྷ་ནག་པོ་དང་༔ རྟ་བདག་བརྒྱད་དང་ལུག་བདག་ཀུ་བཱཻ་ར༔ ནོར་བུ་བཟང་པོ་གང་བ་བཟང་པོ་དང་༔ ནོར་རྒྱུན་མ་དང་ཕྱུགས་ཀྱི་མ་ལྷ་བརྒྱད༔ ལྷ་བུ་ཚེ་འཛིན་རྒྱལ་མོ་བུ་རྫི་མ༔ ཐབ་ལྷ་ཡུ་མོ་ཞིང་ལྷ་ཚངས་པ་དང་༔ སྒོ་རྫི་སྟག་གཡག་ལ་སོགས་ཕྱུགས་ཀྱི་བདག༔ སྲིད་པའི་ལྷ་རྒན་ཕྱུག་པོ་མགོན་དཀར་དང་༔
ལོངས་སྤྱོད་ནོར་གྱི་བདག་པོ་ཐམས་ཅད་ལ༔ འདོད་ཡོན་སྣ་ཚོགས་དཀར་དམར་བསྲེས་པ་ཡིས༔ མཉེས་པའི་དྲི་གསུར་མཆོད་སྤྲིན་རྒྱ་མཚོ་འབུལ༔ མཉེས་ཤིང་ཚིམས་ནས་སྒྲུབ་པའི་རིག་འཛིན་ལ༔ བསོད་ནམས་ནོར་དང་ལོངས་སྤྱོད་ཆར་བཞིན་ཕོབ༔ དོན་གཉིས་མཐར་ཕྱིན་གཏེར་ལ་སྤྱོད་པར་ཤོག༔ ཨོཾ་ཨཱཿཧཱུྃ་ཨོཾ་བཻ་ཤྲཱ་མ་ཎ་ཡེ་སྭཱ་ཧཱ༔ ཧོཿ བདག་གི་བསོད་ནམས་ནོར་ལྷའི་ཚོགས་བཅས་ལ། ། ཟབ་མོ་སྦྱིན་སྲེག་མཆོད་པ་ཕུལ་བའི་མཐུས། །
ཕ་མ་རིགས་དྲུག་སེམས་ཅན་མ་ལུས་པ། ། མི་ཟད་ལོངས་སྤྱོད་གཏེར་ལ་སྤྱོད་པར་ཤོག ཧོཿ ཡིད་བཞིན་ནོར་བུ་དབང་གི་འཁོར་ལོ་ཅན། ། ལོངས་སྤྱོད་ཆར་གྱིས་འགྲོ་རྣམས་ངེས་བསྒྱུར་ལ། ། འབྱོར་དྲུག་འདོད་ཡོན་ལྷུན་གྲུབ་སྤྱོད་པར་ཤོག ། དགེ་ལེགས་རྟག་ཏུ་རྒྱས་པའི་བཀྲ་ཤིས་ཤོག ། ཅེས་གོང་འོག་གཏེར་ཆེན་རིན་པོ་ཆེའི་གཏེར་མ་བཀའ་བརྒྱད་དཀར་གསུར་ཁོལ་དུ་ཕྱུང་བས་དགེ་འདིས་བདག་གཞན་མཁའ་མཉམ་དབུལ་ཕོངས་པྲེ་ཏའི་གདུང་བ་སེལ་ཞིང་ལོངས་སྤྱོད་པའི་རྒྱུར་གྱུར་ཤོག །

སརྦ་མངྒ་ལམ།། །། ཝ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རིགས་དྲུག་བར་དོའི་གསུར་མཆོད་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ ཚོགས་རྫོགས་རིགས་དྲུག་གསུར་མཆོད་ཀྱི༔ ཟས་མཆོག་འདོད་ཡོན་སྣ་ཚོགས་རྣམས༔ མེ་ཧོམ་ཆུང་ངུའི་ནང་དུ་བསྲེག༔ དུས་ནི་ཉི་མ་ཤར་དྲོས་བྱ༔ ཐུགས་རྗེའི་ཟེར་གྱི་ལྕགས་ཀྱུས་འདོད༔ བྱིན་གྱིས་བརླབས་ཏེ་བྱིན་པར་བྱ༔
འདི་ཉིད་བསོད་ནམས་བླ་ན་མེད༔ རིགས་དྲུག་བར་དོའི་སེམས་ཅན་རྣམས༔ ཡིད་ལུས་གཏད་མེད་འཁྱམས་པའི་ཚེ༔ ཤ་གཟུགས་སྲིད་པའི་བག་ཆགས་ཀྱིས༔ འདོད་ཡོན་རོ་ལ་སྲེད་པ་ཡིས༔ དབུལ་བ་ཡི་དྭགས་སྣང་བ་འཆར༔ སྦྱིན་པའི་དགེ་སྟོབས་ཆུང་བ་རྣམས༔ དྲི་གསུར་ཙམ་ཡང་མི་དབང་ནས༔ ཉམ་ཐག་སྡུག་བསྔལ་མྱོང་བའི་ཚེ༔ སྙིང་རྗེས་མེ་གསུར་འདི་བགྱིས་ན༔
དབུལ་བར་ནོར་དང་བཀྲེས་པར་ཟས༔ སྐོམ་པར་བདུད་རྩིའི་ལོངས་སྤྱོད་འཐོབ༔ འབྲས་བུས་བསོད་ནམས་ཚོགས་ཆེན་རྫོགས༔ འཁོར་ལོ་བསྒྱུར་བའི་བསོད་ནམས་མཉམ༔ དེ་བས་འདི་ཉིད་ཤིན་ཏུ་གཅེས༔ ས་མ་ཡ༔ དང་པོ༔ ན་མོཿ མངོན་གྱུར་རིག་པ་འོད་གསལ་རྗེན་ནེ་བ༔ སྣང་སྲིད་སྣོད་བཅུད་ཐམས་ཅད་བུདྡྷའི་ཞིང་༔
ཡང་དག་དེ་དོན་རྟོགས་པས་སྐྱབས་སུ་མཆི༔ འགྲོ་ཀུན་རང་རིག་ཆོས་སྐུ་མངོན་གྱུར་བགྱི༔ གཉིས་པ༔ རྃ་ཡྃ་ཁྃ༔ ཧཱུྃ༔ སྟོང་པའི་ངང་ལས་རང་བྱུང་མེ་ཐབ་དབུས༔ རོ་མཆོག་ལྔ་ལྡན་འདོད་ཡོན་བསྲེག་པའི་རྫས༔ རིགས་དྲུག་སོ་སོའི་ཡིད་དང་མཐུན་པ་ཡི༔ ཟད་མི་ཤེས་པ་བདུད་རྩིའི་རྒྱ་མཚོར་གྱུར༔ ཨོཾ་ཨཱཿཧཱུྃ༔
ཨོཾ་ན་མཿསརྦ་ཏ་ཐཱ་ག་ཏ་ཨ་ཧུ་ཏི་པུ་ཛ་མེ་ག་སྥ་ར་ཎ་སྭཱ་ཧཱ༔ གསུམ་པ། ཧཱུྃ༔ རང་ཉིད་ལོངས་སྤྱོད་རྫོགས་སྐུ་རྡོ་རྗེ་སེམས༔ དཀར་གསལ་ཞལ་གཅིག་ཕྱག་གཉིས་རྡོར་དྲིལ་བསྣམས༔ མཛེས་པའི་རྒྱན་ལྡན་གསང་ཡེའི་སྐུ་ལ་འཁྲིལ༔ རྡོ་རྗེ་སྐྱིལ་ཀྲུང་འགྲོ་བའི་དཔལ་དུ་ཤར༔ ཨོཾ་བཛྲ་ས་ཏྭ་ཧྲྀ་ད་ཧཱུྃ་ཕཊ྄ཿ ཧཱུྃ༔ རང་རིག་ཐུགས་རྗེ་སྙིང་པོའི་འོད་ཟེར་གྱིས༔
དམ་ཚིག་ལྕགས་ཀྱུའི་སྲིད་གསུམ་ཁེང་བར་འཕྲོས༔ རིགས་དྲུག་བར་དོར་འཁྱམས་པའི་སེམས་ཅན་ཀྱི༔ ཡིད་ལུས་རྣམ་ཤེས་གནས་འདིར་མཆིས་པར་གྱུར༔ ཨོཾ་ནྲྀ་ཨ་ཀརྵ་ཡ་ཛ་ཛཿ ས་མ་ཡ་སཏྭཾ༔ བཞི་པ༔ ཧཱུྃ༔ འཇིག་རྟེན་གནས་ནས་ཕ་རོལ་ཚེ་འཕོས་ཏེ༔ བར་དོར་འཁྱམས་པའི་ཚེ་འདས་ཡིད་ལུས་ཅན༔ ཤ་གཟུགས་བག་ཆགས་སྲིད་པར་འཁྲེང་བ་ཡིས༔
དབུལ་ཞིང་ལྟོགས་དང་བཀྲེས་སྐོམ་གྱུར་པ་རྣམས༔ བདག་གི་སྙིང་རྗེས་སྦྱིན་པའི་ཚིག་ལ་ཉོན༔ རང་བྱུང་སྟོང་ཉིད་སྙིང་རྗེའི་ཐབ་ཁུང་དུ༔ རིན་ཆེན་རོ་མཆོག་རྣམ་ལྔའི་ཟས་བསྲེགས་པས༔ རིགས་དྲུག་སོ་སོའི་ལོངས་སྤྱོད་ནམ་མཁའི་ཁྱོན༔ ཟག་མེད་མཛོད་ལ་སྤྱོད་ཕྱིར་བསྔོ་བར་བགྱི༔ མིག་ཡུལ་གཟུགས་མཛེས་རྣ་བར་སྒྲ་སྙན་པ༔ སྣ་ལ་དྲི་ཞིམ་ལྕེ་ལ་རོ་མཆོག་ལྡན༔ ལུས་ལ་རེག་འཇམ་རྣམ་ཤེས་སྣང་བས་ཚིམ༔ ཅི་འདོད་རྫས་ལ་སྤྱོད་པའི་ཡུལ་གྱུར་ནས༔
རིགས་དྲུག་སྲིད་པའི་སྡུག་བསྔལ་གྲོལ་བར་ཤོག༔ ངེས་པར་ཤི་བ་ཡིན་པར་ཐག་ཆོད་དེ༔ བར་དོའི་འཁྲུལ་གཟུགས་ཡིན་པར་ངོ་ཤེས་ནས༔ ཉམས་ལེན་བླ་མའི་གདམས་ངག་དྲན་བྱས་ཏེ༔ ཡེ་ཤེས་ལྔ་ཡི་སྐུ་རུ་གྲོལ་བར་ཤོག༔ གལ་ཏེ་རིགས་དྲུག་གནས་སུ་འཁྱམས་སྲིད་ན༔ སྲིད་པ་གང་དུ་སྐྱེ་བའི་གཟུགས་མཐོང་ནས༔ འདུ་འཕྲོད་རྣམ་ཤེས་གནས་དེར་ཆགས་པའི་ཚེ༔ ཡབ་ཡུམ་ལྷ་ཡི་སྤྲུལ་བསྒྱུར་ཤེས་པར་ཤོག༔ གཡང་སར་ལྷུང་སྙམ་མངལ་དུ་ཞུགས་པའི་ཚེ༔
གཞལ་ཡས་ཁང་གི་བཀོད་པ་མཐོང་བར་ཤོག༔ བཟང་ངན་གང་དུ་དྲི་ཟའི་མངལ་འཚོལ་ཚེ༔ མ་རུངས་ངན་པའི་མངལ་སྒོ་འགག་པར་ཤོག༔ སྐྱེ་བ་འཛིན་པར་སྤྲུལ་སྐུ་ཐོབ་པའི་ཚེ༔ མི་བརྗེད་གཟུངས་ཐོབ་ཡོན་ཏན་ཆུད་པར་ཤོག༔ སྐྱེས་ནས་སྨྲ་ཤེས་རྟགས་དང་ཡོན་ཏན་ཚང་༔ ཡུལ་ཕྱོགས་གནས་ཀྱང་བཀྲ་ཤིས་ལྡན་པར་ཤོག༔ ལྔ་པ༔ ཧོཿ ཡིད་ལུས་བར་དོའི་རྣམ་ཤེས་གཏད་མེད་ཁྱོད༔
བྱིན་རླབས་ཐུགས་རྗེའི་འོད་ཟེར་ཕོག་པའི་ཚེ༔ སྒྲིབ་མེད་ཡི་གེ་ཨཱཿརུ་གྱུར་ནས་ཀྱང་༔ འོག་མིན་ཀུན་བཟང་རྒྱལ་བའི་ཐུགས་ཀ་རུ༔ རྩལ་ཆེན་མདའ་འཕང་བཞིན་དུ་སྐྱེ་བར་ཤོག༔ ཕཊ྄ཿ དྲུག་པ༔ ཧོཿ བདག་གིས་བླ་མེད་མཆོད་སྦྱིན་དགེ་རྩ་ཡིས༔ ཕ་མ་རིགས་དྲུག་བར་དོའི་སེམས་ཅན་རྣམས༔ ཉོན་མོངས་སྲིད་པའི་ཚ་གདུང་ལས་གྲོལ་ཞིང་༔
བྱང་ཆུབ་བསིལ་བའི་ཆུ་རྒྱུན་ཟད་མེད་ཀྱི༔ བདེ་བ་ངོམས་མེད་མྱོང་བའི་འབྲས་བུ་ཡིས༔ རྣམ་མཁྱེན་བླ་མེད་གོ་འཕང་རེག་གྱུར་ཅིག༔ ཅེས་བསྔོ་སྨོན་གྱིས་རྒྱས་བཏབ་སྟེ་འཁོར་གསུམ་ཡོངས་སུ་དག་པའི་ཏིང་འཛིན་ལ་གནས་པར་བྱའོ༔ ས་མ་ཡ༔ རྒྱ༔ ཨེ་མ་བདག་འདྲ་པད་འབྱུང་གིས༔ བར་དོའི་རིགས་དྲུག་སེམས་ཅན་རྣམས༔ བླ་མེད་བྱང་ཆུབ་རེག་པ་ཡི༔ མཆོད་སྦྱིན་གནད་ཟབ་ཉུང་ངུ་བཞག༔
སྙིང་པོའི་ས་བོན་ལྕགས་ཀྱུ་ཡིས༔ བཏབ་ན་ནམ་མཁའི་ཚད་ཀྱང་ཟིན༔ དེ་བས་གདམས་པ་ཤིན་ཏུ་ཟབ༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་བྱི་ལོར་སྦས་ཚལ་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ།། །།
ཞ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ སྦྱིན་སྲེག་ཀླུའི་མཆོད་ཐབས་བདུད་རྩི་ལྔ་ལྡན་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ ཀླུ་ལ་བསྲེག་རྫས་མཆོད་པ་ནི༔ ཀླུ་སྨན་ཀླུ་ཤིང་སྣ་ཚོགས་དང་༔ དཀར་གསུམ་མངར་གསུམ་འབྲུ་སྣ་ཚོགས༔ མཉེས་པའི་རྫས་ཀུན་ལེགས་པར་བསགས༔ བསང་མཆོད་ཚུལ་གྱིས་སྦྱིན་བསྲེག་བཏབ༔
སྙན་པའི་གླིང་བུས་སྤྱན་འདྲེན་བྱ༔ འདི་ཉིད་བགྱིས་པའི་སྐལ་ལྡན་རྣམས༔ ཀླུ་ཡི་ནད་རིགས་ཐམས་ཅད་སོས༔ ཁ་རླངས་དུག་རྣམས་རབ་ཏུ་ཞི༔ ཕོག་ཐུག་འགྲམ་འཁྲུག་རྣམས་ཀྱང་བྱང་༔ ཆར་ཆུ་འབེབས་དང་ལོ་ཕྱུགས་འཕེལ༔ ལོངས་སྤྱོད་ཕོ་བྲང་ཀླུ་དང་མཉམ༔ དེ་བས་འདི་ཉིད་ཤིན་ཏུ་གཅེས༔ དུས་ནི་ཉི་མ་ཕྱེད་ཡོལ་ལོ༔ ས་མ་ཡ༔
དང་པོ༔ ཧོཿ ཀུན་རིག་ཐོག་མའི་མགོན་པོ་འོད་མི་འགྱུར༔ སྐྱབས་ཀྱི་དང་པོ་འོད་གསལ་སྙིང་པོ་མཆོག༔ སྲིད་མཚོ་མ་རིག་གཞོམ་ཕྱིར་སྐྱབས་སུ་མཆི༔ མར་གྱུར་འགྲོ་རྣམས་ཡེ་ཤེས་སྤྱན་ལྡན་ཤོག༔ གཉིས་པ༔ རྃ་ཡྃ་ཁྃ༔ ཧཱུྃ༔ རང་བྱུང་ཡེ་ཤེས་མེ་ཡི་ཞི་ཐབ་ཏུ༔
ཀླུ་དང་ས་བདག་མཉེས་པའི་མཆོད་སྦྱིན་བསྲེག༔ བྱིན་གྱིས་བརླབས་པས་བདུད་རྩིའི་རྒྱ་མཚོར་གྱུར༔ ཨོཾ་ཨཱཿཧཱུྃ༔ ཨོཾ་ནཱ་ག་བྷ་སུ་ཀི་མཾ༔ གསུམ་པ༔ ཧཱུྃ༔ རང་ཉིད་སྐད་ཅིག་དབང་ཆེན་ཁྲོ་བོའི་རྒྱལ༔ རྟ་དབུའི་གཙུག་རྒྱན་སྐུ་མདོག་དམར་གསལ་འཚེར༔ ཁྲོ་འཛུམ་ཕྱག་གཉིས་རྡོ་རྗེ་དྲིལ་བུ་བསྣམས༔ དུར་ཁྲོད་ཆས་རྫོགས་པདྨ་གཟི་ལྡན་འཁྱུད༔
ཞབས་གཉིས་བསྐྱང་བསྐུམ་གཟི་བརྗིད་དཔལ་འབར་བསྒོམ༔ ཨོཾ་བཛྲ་ཀྲོ་ཏ་ཧྱ་གྷྲི་ཝ་ཧུ་ལུ་ཧུ་ལུ་ཧཱུྃ་ཕཊ྄ཿ བཞི་པ༔ ཧཱུྃ༔ ཡིད་འོང་གངྒཱ་ནེའུ་གསེང་ན་ར་དང་༔ ཁྲོན་པ་གདེངས་ཀ་མཛེས་ཤིང་རྒྱས་པའི་དབུས༔ སྣ་ཚོགས་ནམ་མཁའ་འཕྲུལ་གྱི་གནས་མཆོག་ནས༔ ཀླུ་རྒྱལ་འཁོར་བཅས་གནས་འདིར་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ
ཕཻཾ་ཕཻཾ་ཨ་གཙྪ་གཙྪ་སྭཱ་ཧཱ༔ པདྨ་ཤྭ་ར་ཏིཥྛ་ལྷན༔ ལྔ་པ༔ ཧཱུྃ༔ ཀླུ་རྒྱལ་དགའ་བོ་གཙུག་ན་ནོར་བུས་བརྒྱན༔ ཉེ་དགའ་དུང་སྐྱོང་སྟོབས་རྒྱུ་ནོར་རྒྱས་དང་༔ རྒྱལ་རིགས་རྗེ་རིགས་དམངས་རིགས་གདོལ་པའི་རིགས༔ བྲམ་ཟེ་ལ་སོགས་ཀླུ་རིགས་བྱེ་བ་སྟོང་༔ ས་བདག་དབང་ཆེན་ས་འཛིན་ལག་པ་ཆེ༔ ཐེ་སེ་རྒྱལ་པོ་ཐེ་ཁྱིམ་བཙུན་མོ་དང་༔
ཧང་ནེ་བསྟན་པོ་ཙང་ཀུན་སེ་ལོ་དང་༔ ནོར་སྲུང་དུས་འཛིན་ཧལ་ཁྱི་གནམ་གཤེད་བརྒྱད༔ ལོ་སྐོར་སྤར་སྨེ་ཞག་དུས་འགྱུ་བ་སོགས༔ ས་བདག་ཀླུ་གཉན་མ་ལུས་ཐམས་ཅད་ལ༔ སྲེག་རྫས་བདུད་རྩིའི་རྒྱ་མཚོས་མཆོད་པ་འབུལ༔ ཚོགས་བརྒྱད་དབང་པོ་དྲུག་གི་སྤྱོད་ཡུལ་རྣམས༔ མཉེས་ཤིང་ཚིམས་ནས་འདོད་ཡོན་ཀུན་ལྡན་ཤོག༔ ས་བདག་ཀླུ་ཡི་ནད་རིགས་ཞི་བ་དང་༔ བསོད་ནམས་སྦྱིན་མཐུས་ཚོགས་ཆེན་ཡོངས་རྫོགས་ཤོག༔ ཨོཾ་ཨཱཿཧཱུྃ༔
ཞེས་གང་མང་གིས་རྒྱས་གདབ༔ དྲུག་པ༔ ཧོཿ བདག་གིས་སྦྱིན་སྲེག་ཀླུ་མཆོད་བགྱིས་པའི་མཐུས༔ ཕ་མ་རིགས་དྲུག་སེམས་ཅན་མ་ལུས་རྣམས༔ མ་རིག་ཉོན་མོངས་རབ་ཞི་ལོངས་སྤྱོད་ལྡན༔ བསྟན་གཉིས་དུས་བསྐལ་རྒྱ་མཚོ་ལེགས་འཕེལ་ཞིང་༔ བདེན་གཉིས་སྨོན་ལམ་དགེ་འདིས་མཐར་ཕྱིན་ནས༔ ཀུན་ཀྱང་འདོད་དོན་འབྲས་བུ་ལྷུན་གྲུབ་ཤོག༔ བདུན་པ༔
ཧོཿ ཡེ་ཤེས་ཀློང་གི་ཤེས་རབ་ཉི་འོད་ཆེ༔ འཛམ་གླིང་མ་རིག་རྨོངས་པའི་མུན་སེལ་ནས༔ ཉོན་མོངས་རྙོག་པའི་སྲིད་མཚོ་རབ་སྐེམ་སྟེ༔ ཐུགས་རྗེའི་དྲོད་རྟགས་སྨིན་པའི་བཀྲ་ཤིས་ཤོག༔ བརྒྱད་པ༔ ཧོཿ སྣང་སྲིད་གདོད་ནས་དགོས་འདོད་ཀླུ་ཡི་གྲུ༔ ཡོངས་སུ་འགེངས་པའི་དཀྱིལ་འཁོར་ལྷ་ཚོགས་རྣམས༔ རྒྱ་ཡན་ཟང་ཐལ་ངང་དུ་བཛྲ་མུཿ
ཞེས་བསྔོ་བ་སྨོན་ལམ་སོགས་རྒྱས་པ་འདོན་ཀྱང་རུང་༔ ཐུན་ཐ་མར་རྒྱ་ཡན་མ་བཅོས་ཐོག་མའི་གཤིས་ལུགས་ལ་བཞག༔ ཨེ་མ༔ བདག་འདྲ་པདྨ་འབྱུང་གནས་ཀྱིས༔ ཀླུ་མཆོད་གསུར་གྱི་རིམ་པ་བཞག༔ ཀུན་ལས་ཡ་མཚན་ཁྱད་པར་འཕགས༔ ལས་འཕྲོ་ཅན་དང་ཕྲད་པར་ཤོག༔ ས་མ་ཡ༔ ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་བྱི་ལོར་སྦས་ཡུལ་པདྨའི་ཚལ་དུ་ཤོག་སེར་ནས་ཞལ་བཤུས་སོ།། །། ཟ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རིན་ཆེན་གཏེར་བུམ་སྦ་བའི་རིམ་པ་འདོད་རྒུ་མཆོག་སྦྱིན་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔
ལོངས་སྤྱོད་བསོད་ནམས་འདུ་བ་དང་༔ ཡུལ་ལྷ་བརྟན་དང་ལོ་ཕྱུགས་ལེགས༔ ནད་རིམས་ཆོད་དང་བཀྲ་ཤིས་ཕྱིར༔ གཏེར་བུམ་སྦ་བའི་རིམ་པ་བསྟན༔ ཡི་གེར་ཐོབ་ལ་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་བུམ་སྦ་བའི་རིམ་པ་ནི༔ རབ་ནི་རིན་པོ་ཆེ་ཡི་སྣོད༔
ཡང་ན་རྫ་བུམ་གསར་པ་ནི༔ ཆག་གས་མེད་པའི་སྣོད་དག་ལ༔ ཕྱི་ན་སྲུང་བཞི་བཀྲ་ཤིས་བརྒྱད༔ ཁ་ཆོད་རྡོ་རྗེ་རྒྱ་གྲམ་སྟེང་༔ གཡུང་དྲུང་འོག་ཏུ་ཤེས་པར་བྱ༔ དེ་ནས་རྒྱལ་སྲིད་སྣ་བདུན་དང་༔ རིན་ཆེན་སྣ་ཚོགས་འབྲུ་སྣ་གོས༔ སྨན་སྣ་སྟོང་ལྡན་དར་ཟབ་དང་༔ དཀར་གསུམ་མངར་གསུམ་བག་རྩམ་བསྲེས༔ བུམ་རྫས་ཉེར་ལྔ་ཀླུ་སྨན་རྣམས༔
ནང་དུ་བླུག་ཅིང་ཁེང་བར་བྱ༔ དབུས་སུ་ཙནྡན་ཤིང་དག་ལ༔ གྲུ་བཞི་རི་རབ་གཟུགས་བྱས་ཏེ༔ སྔགས་འདི་འབྲི་ཞིང་དཀྱིལ་དུ་བཅུག༔ ཨོཾ་ནཱ་ག་རཱ་ཛ་བྷཱུ་མི་པ་ཏི་མ་མ་རཱ་ཛ་ཧྲྀ་དྷ་ཡ་སིདྡྷི་ཕ་ལ་ཧཱུྃ༔ ཞེས་སྨད་དུ་བྲིས༔ རྩེ་མོར༔ ཨོཾ་བྷྲཱུྃ་ཏྲཱྃ་ཧོཿ ཞེས་བྲིས་ལ་བཞག༔ འབྲུ་སྨན་རྣམས་དང་རྫས༔
སྔགས་འདིས་བྱིན་གྱིས་བརླབ༔ ཨོཾ་ཨཱཿཧཱུྃ་མ་ཎི་རཏྣ་སིདྡྷི་ཛ་ཛཿ སྔགས་ལ་བླུག༔ བུམ་པ་བགེགས་བསྐྲད་བྱ༔ ནང་རྃ་ཡྃ་ཁྃ་ངོ༔ དེ་ནས་གྲུབ་པ་དང་ཁ་ལ་ཆས་བཀག་སྟེ༔ ཞག་གསུམ་བསྒྲུབ་བམ་གང་རུང་ལ་ཀུན་གྱིས་མི་མཐོང་བར་སྦ༔ དེ་ཡང་མཐོ་ཞིང་རྒྱས་ན་ལེགས༔ དང་པོ་འབྲུའི་ཚོམ་བུའི་ཁ་རུ་བཞག་ལ་དཀྱིལ་འཁོར་གང་རུང་གི་ལས་བྱང་གཞུང་བསྲངས་ཤིང་སྔགས་ལ་བསྐྱལ༔ དེ་ནས་གཏེར་བུམ་བསྐྱེད་པ་ནི༔
ཨོཾ་ཨཱཿཧཱུྃ༔ ཨོཾ་སྭ་བྷཱ་ཝ་ཤུདྡྷོ་ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས༔ བྷྲཱུྃ་ལས་རིན་པོ་ཆེའི་གཏེར་གྱི་བུམ་པ༔ མཚན་ཉིད་དང་ལྡན་པ༔ ཡངས་ཤིང་རྒྱ་ཆེ་ལ་ཤར་ཞི་བ་ལྷོ་རྒྱས་པ་ནུབ་དབང་བྱང་དྲག་པོ༔ སྟག་འབྲུག་བྱ་དང་རུས་སྦལ་གྱི་སྲུང་བཞི་དང་ལྡན་པ༔ བཀྲ་ཤིས་རྟགས་བརྒྱད་ཀྱིས་སྤྲས་པ༔ དེའི་དབུས་སུ་རི་རྒྱལ་མཆོག་རབ་ལ་ཀླུ་དང་ས་བདག་བྱེ་བ་གནས་པ༔
མཐའ་དང་བར་ཁྱམས་ཐམས་ཅད་ལ༔ རྒྱལ་སྲིད་སྣ་བདུན་དང་༔ ནོར་བུ་རིན་པོ་ཆེའི་རིགས་འབྲུ་སྨན་དར་ཟབ་ཕུན་སུམ་ཚོགས་ཤིང་༔ ནམ་མཁའི་མཐའ་ཀླས་ཁྱབ་པ༔ ལྷ་ཀླུ་ས་བདག་གཞི་བདག་གནས་བདག་ཡུལ་གྱི་སྲུང་མ་རྣམས་མཉེས་པའི་རྫས་ནོར་ལོངས་སྤྱོད་ཕུན་སུམ་ཚོགས་པར་གྱུར༔ ཨོཾ་ན་མཿསརྦ་ཏ་ཐཱ་ག་ཏ་བྷྱོ་བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུཏྒ་ཏེ་སྥ་ར་ན་ས་མ་ཡ་ཤྲཱི་ཡེ་ཧཱུྃ༔ དེ་ནས་སྔགས་བརྒྱ་རྩ་བར་དུ་བསྒྲུབ༔ ཨོཾ་དྷེ་ཝ་ནཱ་ག་བྷཱུ་མི་པ་ཏི་ཡེ་ཧྲྀ་དྷ་ཡ་མེ་གྷ་ས་པ་རི་ཝཱ་ར་ཡེ་སྭཱ་ཧཱ༔ ཞེས་བཟླའོ༔
དེ་ནས་ས་སློང་བ་ནི༔ ས་དཔལ་བཟང་བར་དུས་ཚོད་དགེ་བའི་ཉིན་བཀྲ་ཤིས་ཤིང་རིགས་གཙང་མའི་བུ་མོ་ལྔའམ་གཅིག་ལ་རྒྱན་སྣ་ཚོགས་ཀྱིས་སྤྲས་ཏེ་ཕྱག་ཏུ་མདའ་དར་བཅས་བཞག༔ དཀར་གཏོར་བསྔོ༔ གནས་ཁང་ལ་བསྐོར་བ་གསུམ་བྱས་ལ་གསེར་སྐྱེམས་གཏོང་ནས་འགྲོ༔ གནས་སུ་ཕྱིན་པ་དང་བསང་བཏང་གསེར་སྐྱེམས་བྱ༔ དེ་ནས་ས་མིག་གང་ཡིན་གྱི་གོང་དུ་མཆོད་གཞི་བྱ༔ ས་རྐོ་བའི་མིག་ཏུ་དཀར་གཏོར་བསྔོ་ལ་བསྟན་མ་བརྩི་ཞིང་རྐོ༔ དཀྱིལ་འཁོར་བསྐྱེད་པ་ནི༔ ཧོཿ སྟོང་པའི་ངང་ལས་བྷྲཱུྃ་ལས་གཏེར་བུམ་མཚན་ཉིད་བཞི་དང་ལྡན་པ༔
དབུས་སུ་རོལ་མཚོ་གླིང་དགུས་ཁྱབ་ཅིང་རི་བོ་མཆོག་རབ་གསེར་རི་བདུན་གྱིས་བསྐོར་བ༔ དེ་ལ་ལྷ་ཆེན་པོ་བརྒྱད༔ ཀླུ་ཆེན་པོ་བརྒྱད༔ ས་བདག་བརྒྱད་ཡུལ་ལྷ་གཞི་བདག་རྣམས་ཀྱིས་བསྐོར་བར་གྱུར༔ དེ་ལྟར་གནས་གསུམ་ལས་འོད་ཟེར་འཕྲོས་པས་རང་བཞིན་གྱི་གནས་ནས༔ ལྷ་ཀླུ་ས་བདག་གཞི་བདག་གཉན་པོ་འཁོར་བཅས་སྤྱན་དྲངས་ཏེ༔ གཏེར་གྱི་བུམ་པ་ལ་ཐིམ་པར་གྱུར༔ ཨོཾ་དྷེ་ཝ་ནཱ་ག་ཨཥྚ་བྷཱུ་མི་པ་ཏི་ཨཥྚ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ གཏེར་བུམ་དང་དབྱེར་མེད་པར་གྱུར༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཧཱུྃ༔ ལྷ་ཀླུ་གཞི་བདག་གཉན་པོ་རྣམས༔ མི་ཤིགས་དགྱེས་པའི་གདན་ལ་བཞུགས༔ ཕོ་བྲང་གཏེར་གྱི་ཁང་བཟང་འབུལ༔ རིན་ཆེན་མཆོག་རབ་རི་བདུན་འབུལ༔ རོལ་མཚོ་གླིང་དགུར་འཁྱིལ་བ་འབུལ༔ ནོར་བུ་གསེར་དངུལ་ལ་སོགས་འབུལ༔ སྨན་མཆོག་དྲི་བཟང་སྣ་ཚོགས་འབུལ༔ འབྲུ་བཅུད་ས་བོན་སྣ་ཚོགས་འབུལ༔
དར་ཟབ་རྒྱན་གོས་སྣ་ཚོགས་འབུལ༔ བཀྲ་ཤིས་རྟགས་བརྒྱད་མཉེས་ཕྱིར་འབུལ༔ རྒྱལ་སྲིད་སྣ་བདུན་རིན་ཆེན་འབུལ༔ དཀོར་ཆ་སྤྱད་ཆ་སྣ་ཚོགས་འབུལ༔ སྟག་འབྲུག་བྱ་སྦལ་སྲུང་བཞི་འབུལ༔ ཕོ་བྲང་སྲོག་ཡིག་བླ་རྟེན་འབུལ༔ མཉེས་ཤིང་དགྱེས་ལ་རབ་གནས་ཤིང་༔ ཕོ་བྲང་རྟེན་ལ་བཞུགས་གྱུར་ཅིག༔ ཨོཾ་ས་མ་ཡ་ཏིཥྛ་ལྷན༔ དེ་ནས་དོང་དུ་འབྲུ་སྣ་གཏོར་ཞིང་སོལ་བས་བཀང་༔
ས་ལ་མི་རེག་པའི་རྡོ་བཏིང་༔ སྟེང་ནས་བཀབ་ལ་དོང་དང་མཉམ་པའི་ཁ་ཆོད་བྱ༔ དེ་ནས་ནང་དུ་བུམ་པ་བཞག་ལ་འདི་སྐད་དོ༔ ཧཱུྃ༔ ལྷ་ཀླུ་ས་བདག་གཞི་བདག་རྣམས༔ སྙིང་པོའི་སྲོག་མཁར་བརྟན་པའི་ཕྱིར༔ དེ་རིང་རིན་ཆེན་གཏེར་སྦའོ༔ ཁྱེད་རྣམས་མཉེས་པའི་རྟེན་དུ་འབུལ༔ རྟེན་མཁར་འདི་རུ་བརྟན་པར་བཞུགས༔ ཡུལ་རྟེན་འཛུགས་པའི་གཏེར་སྦའོ༔
གཞི་བདག་ཆགས་པའི་གཏེར་སྦའོ༔ ལོ་ཕྱུགས་རྒྱས་པའི་གཏེར་སྦའོ༔ ཡུལ་བཅུད་མི་ཉམས་གཏེར་སྦའོ༔ ནད་གདོན་ཞི་བའི་གཏེར་སྦའོ༔ ལྷ་འདྲེ་ཡིད་ཀྱི་གཟུགས་ཅན་རྣམས༔ གཏེར་བུམ་རིན་ཆེན་འདི་འབུལ་བས༔ རྣལ་འབྱོར་དཔོན་སློབ་འཁོར་བཅས་རྣམས༔ སྙན་གྲགས་ཆོས་ཀྱི་དངོས་གྲུབ་སྩོལ༔ རྒྱུད་འཛིན་སྲིད་ཀྱི་དངོས་གྲུབ་སྩོལ༔ འཇམ་ཕྲུག་གོས་ཀྱི་དངོས་གྲུབ་སྩོལ༔
ཚེ་དང་དཔལ་གྱི་དངོས་གྲུབ་སྩོལ༔ སྲོག་ལུས་དབང་ཐང་རླུང་རྟ་བསྐྱེད༔ བསམ་ངན་སྦྱོར་རྩུབ་ཞི་བར་གྱིས༔ ལྷ་འདྲེ་མི་གསུམ་དབང་དུ་སྡུས༔ འདོད་རྒུ་ལོངས་སྤྱོད་དཔལ་འབྱོར་དང་༔ ལོ་ལེགས་བཀྲ་ཤིས་ཕུན་སུམ་ཚོགས༔ རྟག་ཏུ་ཁ་འཛིན་སྡོངས་གྲོགས་དང་༔ རོགས་དན་མཐུན་རྐྱེན་འགྲུབ་པར་མཛོད༔ ཨོཾ་བཛྲ་ས་མ་ཡ་ཏིཥྛ་ལྷན༔ ལྷ་ཀླུ་གཞི་བདག་རྣམས་ལ་བཅུད་དང་ལོངས་སྤྱོད་ཕུན་སུམ་ཚོགས་པར་གྱུར༔
ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ མེ་ཏོག་འཐོར་ཞིང་བཀྲ་ཤིས་རབ་གནས་དང་༔ རྡོ་རྗེས་རྒྱས་གདབ༔ དེ་ནས་བསྔོ་སྨོན་བཟང་པོས་མཚམས་སྦྱར༔ རྟེན་འབྲེལ་བརྟག་ཅིང་ནང་དུ་ལོག༔ ལམ་ནས་ས་རྡོ་རྟགས་ཆེན་རྙེད་ན་རྟེན་འབྲེལ་བྱ་ཞིང་འཁྱེར་བར་བྱ༔ སྒྲུབ་པའི་དུས་སུ་ཡིན་ན་རྡུལ་ཚོན་མ་བསྡུས་སྐབས་སུ་གནས་ཁང་གི་ཕྱོགས་གཅིག་ཏུ་སྦས་ཏེ་རྟེན་འབྲེལ་ཚོགས་འཁོར་བཟང་པོ་བྱ༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ ཕྱི་རབས་རྗེས་འཇུག་བུ་ཡི་དོན༔
འདོད་རྒུ་ཤུགས་འབྱུང་བུམ་གཏེར་ཉིད༔ འདི་ཉིད་སྦས་པའི་ས་ཕྱོགས་སུ༔ འདོད་རྒུ་ལོངས་སྤྱོད་ཕུན་སུམ་ཚོགས༔ ཅི་བསམ་དོན་འགྲུབ་ཐེ་ཚོམ་མེད༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ཡི་གེར་ཐོབ་ལ་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་སྦས་ཚལ་པདྨ་རོང་ནས་གདན་དྲངས་ཤིང་པདྨ་ཆོས་གླིང་དུ་ཤོག་སེར་ནས་བསྒྱུར་ཏོ།། །། འ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རྔ་ཐུག་སྲིད་གསུམ་ཟིལ་གནོན་འཛུགས་ཐབས་ཀྱི་གསོལ་མཆོད་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ ཡི་དམ་ཆོས་སྐྱོང་ཕོ་བྲང་ཕྱིར༔
རྔ་ཐུག་འཛུགས་པའི་གདམས་པ་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ རྔ་ཐུག་འཛུགས་པའི་རིམ་པ་ནི༔ བྱང་གཡག་མདའ་གྲིས་ཤི་བ་ཡི༔ རྔ་མ་དང་ནི་རྔོག་མ་བཅས༔ གཞན་ཡང་གཡག་རོག་ཞོལ་ཆེན་གྱི༔ རྔ་མ་ནག་པོ་ཞུམ་ཆེན་བསགས༔
ཆོས་སྐྱོང་རྟེན་དུ་བཙུགས་པ་ཡི༔ རྔ་མ་དམར་པོ་མང་དུ་བསགས༔ ཐམས་ཅད་གདུགས་ལྟར་བཙེམ་པར་བྱ༔ རྔ་ཐུག་ནག་པོའི་ཅོད་པན་དང་༔ དཀར་པོ་ལྔ་རུ་ཚེམ་པར་བྱ༔ དམར་པོ་དག་ནི་ཅོད་པན་རིང་༔ ཞགས་པ་ལྕགས་ཀྱུ་རྣམས་ཀྱང་བཏགས༔ རྩེ་མོར་ཁ་ཊྭཱཾ་རྩེ་ལྔའམ༔ རྩེ་གསུམ་དཔའ་བོའི་ཁ་ཊྭཱཾ་བཙུགས༔ ནང་དུ་སྲོག་ཡིག་རྣམས་ཀྱང་བཞག༔
གྲུབ་ན་བླ་འཁོར་ཡོངས་རྫོགས་བཅུག༔ མགུལ་དུ་དམར་ནག་རུ་མཚོན་བརྒྱན༔ དེ་ལ་རྩ་སྔགས་སྲོག་ཡིག་བྲི༔ སྲོག་ཤིང་ཙནྡན་དཀར་དམར་རམ༔ སེང་ལྡེང་དག་ནི་རབ་ཏུ་བསྔགས༔ ཡང་ན་དྲང་ཞིང་འཁྲོད་པ་ཡི༔ གང་རྙེད་གཙང་མའི་ཤིང་ལ་བྱ༔ རྒྱས་པ་མེ་ལོང་ཕུར་པ་དང་༔ རྡོ་རྗེ་བཅས་པ་མགུལ་དུ་འདོགས༔ གཅིག་ཏུ་འཛུགས་ན་སྟོད་སྨད་བྱ༔
གཞུང་ནི་རྔ་ཐུག་སོ་སོར་འདོད༔ ས་མ་ཡ༔ རྒྱ་རྒྱ་རྒྱ༔ དེ་ནས་རྔ་ཐུག་བསྐྱེད་པ་ནི༔ རྔ་ཐུག་བསླངས་ཤིང་བགེགས་བསྐྲད༔ མཚམས་གཅོད་བྱ༔ དེ་ནས་ཆུ་གཙང་བྲན་ཞིང་མེ་བཤུར་བརྒྱབ༔ རྃ་ཡྃ་ཁྃ་གིས་བྱིན་གྱིས་བརླབ༔ རྒྱས་པར་ཐུག་བསྐྱེད་ལས་བྱང་རྒྱས་པ་བསྲང་༔ བསྡུ་ན་ཉུང་ངུ་འདི་ཉིད་ལུགས་སུ་འདོད༔
སྐད་ཅིག་ལྷ་བསྐྱེད་ནི༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ བཛྲ་དྷརྨ་ཤུདྡྷ་སྭ་བྷཱ་ཝ་ཧཾ༔ སྟོང་པའི་ངང་ལས་སྐད་ཅིག་ཨེ་ཡི་མཁའ༔ འབྱུང་ལྔ་བསྣོལ་བརྩེགས་རང་བྱུང་ཕོ་བྲང་ནི༔ གྲུ་བཞི་སྒོ་བཞི་དུར་ཁྲོད་བཀོད་པ་རྫོགས༔ ཕྱི་ནི་རྔ་ཐུག་ནང་ནི་དྲག་པོའི་ཞིང་༔ རྔམ་ལྷུན་ཆས་རྫོགས་བསྐལ་པའི་མེ་དཔུང་འབར༔ རྣོ་ངར་སྤུ་གྲི་མཚོན་ཆ་ཏོག་གིས་སྤྲས༔ ཕྱག་མཚན་ས་བོན་ཡིག་འབྲུ་གློག་ལྟར་འཁྱུགས༔
ཚྭ་ཚྭ་སྐར་ལྟར་འཁྲུགས་པའི་ཕོ་བྲང་ནས༔ པདྨ་ཉི་ཟླ་བམ་རོ་ནག་པོའི་གདན༔ བྱོལ་སོང་གཙོ་བརྒྱད་བསྣོལ་བའི་ཁྲི་སྟེང་དུ༔ ཁྲག་འཐུང་ཁྲོ་རྒྱལ་དཔལ་ཆེན་ཧེ་རུ་ཀཿ སྐུ་མདོག་སྨུག་ནག་དབུ་ནི་ཉི་ཤུ་ཁྲོ༔ གཡས་པ་ཉི་ཤུས་གནམ་ལྕགས་རྡོ་རྗེ་གདེང་༔ གཡོན་པ་ཉི་ཤུས་བྷན་དམར་རཀྟ་བསྣམས༔ དུར་ཁྲོད་ཆས་རྫོགས་སྒྲོ་གཤོག་མཁའ་ལ་བརྒྱངས༔ བཅོ་བརྒྱད་ཞབས་ནི་གླིང་བཞིར་དོར་སྟབས་བགྲད༔ གསང་བའི་ཡུམ་མཆོག་གནམ་ཞལ་དབྱིངས་ཕྱུག་མ༔
མཐིང་ནག་དབུ་དགུ་ཁྲོ་ཞལ་རྔམ་ལ་དགྱེས༔ གཡས་དགུས་གྲི་གུག་ནམ་མཁའི་མཐོངས་ལ་ཕྱར༔ གཡོན་དགུས་བྷན་དམར་ཡབ་ཀྱི་ཞལ་དུ་སྟོབ༔ དུར་ཁྲོད་ཆས་ལྡན་བརྐྱང་བསྐུམ་ཡབ་ལ་འཁྲིལ༔ བསྐལ་པའི་མེ་རི་དམར་ནག་ཀློང་དུ་གསལ༔ དཔྲལ་བར་གཤིན་རྗེ་མགྲིན་པ་རྟ་མགྲིན་དང་༔ ཐུགས་ཀར་ཡང་དག་ལྟེ་བར་རྦོད་གཏོང་ལྷ༔ གསང་བར་ཕུར་པ་དཔུང་གཡས་མེ་ཕྲེང་ཅན༔ དཔུང་གཡོན་དྲེགས་འདུལ་བརླ་གཡས་སྟོབས་ལྡན་ནག༔ བརླ་གཡོན་ལས་མགོན་སྲོག་བདག་བྱ་རོག་གདོང་༔
སྤྱི་བོར་ཐུགས་སྤྲུལ་བྱ་ཁྱུང་ག་རུ་ཊ༔ ཕྱི་རོལ་སྒྲུབ་པ་བཀའ་བརྒྱད་ལྷ་ཚོགས་གསལ༔ ཧཱུྃ༔ དེ་ཡི་མདུན་དུ་ཐོད་མཁར་དམར་ནག་དབུས༔ པདྨ་ཉི་ཟླ་བམ་རོའི་གདན་སྟེང་དུ༔ ཁྲག་འཐུང་ཆེན་པོ་བདུད་མགོན་སེངྒེའི་གདོང་༔ སྐུ་མདོག་མཐིང་ནག་སེང་ཞལ་ང་རོ་སྒྲོགས༔ གཡས་པས་དར་ནག་རུ་མཚོན་མཁའ་ལ་ཕྱར༔ གཡོན་པས་དམར་ཆེན་གཏོར་ཟོར་དགྲ་ལ་འཕེན༔ སྟག་རལ་གཟིག་ཤུབས་གོ་ཁྲབ་རྒྱན་གྱིས་སྤྲས༔
རྟ་ནག་རླུང་གཤོག་རྫུ་འཕྲུལ་ཤུགས་འཆང་ཆིབས༔ ཡུམ་མཆོག་སེང་གདོང་དམར་ནག་གོ་ཁྲབ་ཅན༔ ཁ་ཊྭཱཾ་དགྲ་སྙིང་དམར་ཆེན་གཏོར་ཟོར་འཕེན༔ ཟངས་རྟ་དམར་ནག་མྱུར་མགྱོགས་འཕུར་ཤེས་ཆིབས༔ ཤར་དུ་སྔགས་སྲུང་ཨེ་ཀ་ཙ་ཏི་མ༔ ལྷོ་རུ་གཟའ་བདུད་ཁྱབ་འཇུག་རཱ་ཧུ་ལ༔ ནུབ་ཏུ་བཙན་རྒོད་འབར་བ་རྡོ་རྗེ་ལེགས༔ བྱང་དུ་ཤན་པ་སྡེ་དཔོན་སྲོག་བདག་དམར༔ དེ་ཡི་ཕྱི་རོལ་ཆོས་སྐྱོང་གཏེར་གྱི་བདག༔ ལྷ་སྲིན་སྡེ་བརྒྱད་སྡེ་དཔོན་དྲེགས་པ་འབུམ༔
སློབ་དཔོན་སྤྱན་སྔར་ཞལ་བཞེས་ཁས་བླངས་པའི༔ དཀྱིལ་འཁོར་སྐྱོང་བའི་ལྷ་ཚོགས་མ་ལུས་གསལ༔ དེ་ལྟར་གསལ་བའི་གནས་གསུམ་ལས་འོད་ཟེར་འཕྲོས་པས་དཀྱིལ་འཁོར་གྱི་ཡེ་ཤེས་དང་འཇིག་རྟེན་པའི་ལྷ་ཚོགས་སྤྱན་དྲངས༔ ཨོཾ་བཛྲ་ས་མཱ་ཡ་ཛཿ ཕཻཾ་ཕཻཾ་ཛ་ཧཱུྃ་བཾ་ཧོཿ དེ་ནས་སྤྱན་འདྲེན་པ་ནི༔ ཧཱུྃ༔ བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ འཇིགས་བྱེད་ཆེ་མཆོག་ཁྲག་འཐུང་ཧེ་རུ་ཀཿ བཀའ་བརྒྱད་གསང་བ་ཟིལ་གནོན་ལྷ་ཚོགས་རྣམས༔
དུར་ཁྲོད་ཕོ་བྲང་གནས་འདིར་གཤེགས་སུ་གསོལ༔ རྔ་ཐུག་དྲག་པོའི་ཀློང་དུ་བརྟན་པར་བཞུགས༔ ཧཱུྃ༔ ཁྲག་འཐུང་ཆེན་པོ་ཞིང་སྐྱོང་སེངྒེའི་གདོང་༔ བཀའ་གཏེར་གཉེན་སྲུང་ཆོས་སྐྱོང་ཡང་སྤྲུལ་འབུམ༔ རྩུབ་འགྱུར་ཕོ་བྲང་གནས་འདིར་གཤེགས་སུ་གསོལ༔ རྔ་ཐུག་རྟེན་མཁར་འདི་ལ་དགྱེས་པར་བཞུགས༔ ཧཱུྃ༔ གསང་བ་ཟིལ་གནོན་བཀའ་བརྒྱད་དཀྱིལ་འཁོར་ལྷ༔ ཡེ་ཤེས་འཇིག་རྟེན་སྲུང་མ་འཁོར་བཅས་ལ༔
དུག་གསུམ་ཤ་ཁྲག་དམར་གྱི་གཏོར་མ་འབུལ༔ རྟེན་མཁར་ཕོ་བྲང་འདི་ལ་བཞུགས་ནས་ཀྱང་༔ སངས་རྒྱས་བསྟན་པ་འཛིན་པའི་སྲོག་ཤིང་ཚུགས༔ རྣལ་འབྱོར་ཚེ་སྲོག་བསྲིངས་ལ་མངའ་གསོལ་སྤེལ༔ ཆེ་བཙན་མཐུ་ཡི་དངོས་གྲུབ་སྩལ་དུ་གསོལ༔ ཨོཾ་བཛྲ་ཧེ་རུ་ཧཱུྃ་ཕཊ྄ཿ དཀྱིལ་འཁོར་གསང་བ་ཡོངས་རྫོགས་ཀྱི་ཞལ་དུ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ལ་ཁཱ་ཧི༔ ཧཱུྃ༔ ཁྲག་འཐུང་ཆེན་པོ་ཞིང་སྐྱོང་སེངྒེའི་གདོང་༔ ཆོས་འཁོར་སྐྱོང་བའི་དྲེགས་སྡེའི་དམག་ཚོགས་ལ༔
དགྲ་ཤ་ཁྲག་མཆོད་དམར་ཆེན་རྒྱ་མཚོ་འབུལ༔ རྔ་ཐུག་ཕོ་བྲང་རྟེན་ལ་བཞུགས་ནས་ཀྱང་༔ ཡུལ་འཛིན་ཕྱྭ་རྟེན་གཉན་གྱི་སྲོག་ཤིང་ཚུགས༔ རྣལ་འབྱོར་སྙན་གྲགས་གཟི་བྱིན་སྟོབས་བཅུ་སྤེལ༔ རྦད་བསྐུལ་སྔགས་ཀྱི་དངོས་གྲུབ་སྩལ་དུ་གསོལ༔ ཨོཾ་མ་ཧཱ་ཀཱ་ལ་སིངྷ་མུ་ཁ་ཧཱུྃ་ཕཊ྄ཿ ཆོས་འཁོར་སྐྱོང་བའི་དམ་ཅན་རྒྱ་མཚོའི་ཞལ་དུ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ལ་ཁཱ་ཧི༔ ཞེས་གཏོར་མ་ཕུལ་ཞིང་ཕྲིན་ལས་བཅོལ༔ དེ་ནས་དྲེགས་གཟུགས་མངའ་གསོལ་ནི༔ གསེར་སྐྱེམས་གཏོང་ཞིང་༔
ཧཱུྃ༔ ཆོས་དབྱིངས་བདེ་ཆེན་ལྷུན་གྲུབ་ཕོ་བྲང་ནས༔ འཇིགས་བྱེད་ཆེ་མཆོག་ཁྲོ་རྒྱལ་ཧེ་རུ་ཀཿ ཆོས་སྐུའི་མངའ་གསོལ་སྐུ་མདོག་སྨུག་ནག་བརྗིད༔ རྫོགས་ཆེན་བླ་མེད་སྙིང་པོར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ རིགས་བདག་མངའ་གསོལ་སྤྱི་བོར་ཁྱུང་ཆེན་བརྒྱན༔ སྟེང་གདོན་འབྱུང་པོ་འཇོམས་པར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ རིགས་ལྔའི་མངའ་གསོལ་ཐོད་སྐམ་དབུ་ལ་བརྒྱན༔ སྐུ་ལྔའི་ཕྲིན་ལས་མངོན་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ འཇིགས་བྱེད་མངའ་གསོལ་སྨ་ར་དབུ་སྐྲ་འབར༔ ལོག་འདྲེན་འབྱུང་པོ་ཚར་གཅོད་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ལོངས་སྐུའི་མངའ་གསོལ་ཉི་ཤུའི་རྔམ་ཞལ་ཁྲོ༔ སྣང་སྲིད་ཟིལ་གྱིས་གནོན་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ གཟའ་རྒོད་མངའ་གསོལ་སྤྱན་རྩ་གློག་ལྟར་འཁྱུགས༔ ཕ་རོལ་རྒོལ་བ་འཇོམས་པར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཁྲག་འཐུང་མངའ་གསོལ་ཞལ་གདངས་མཆེ་བ་གཙིགས༔ བྱད་མའི་སྲོག་སྙིང་དགྱེས་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ སྤྲུལ་སྐུའི་མངའ་གསོལ་བཞི་བཅུའི་ཕྱག་དང་ལྡན༔ སྣ་ཚོགས་རྫུ་འཕྲུལ་འགྱེད་པར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཁྲོ་རྒྱལ་མངའ་གསོལ་མཚོན་ཆ་ཕྱག་ན་བསྣམས༔ ཕ་རོལ་བྱད་ལྟས་བཟློག་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཁྲོ་མོའི་མངའ་གསོལ་གནམ་ཞལ་པང་དུ་འཁྱུད༔ མོ་རྒྱུད་དབང་དུ་སྡུད་པར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཆེ་བཙན་མངའ་གསོལ་དུར་ཁྲོད་དཔལ་ཆས་རྫོགས༔ དམ་སྲི་འདྲེ་རྒོད་འདུལ་བར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧྱུྃ༔ ཡེ་ཤེས་མངའ་གསོལ་རྩལ་གྱི་སྒྲོ་གཤོག་བརྒྱངས༔ གདུག་པའི་གཡུལ་ངོ་འཇོམས་པར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ དྲེགས་འདུལ་མངའ་གསོལ་མེ་དཔུང་ཀློང་ན་བཞུགས༔ དུག་ལྔའི་ཉོན་མོངས་སྲེག་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ སྟོབས་བཅུའི་མངའ་གསོལ་བྱོལ་སོང་གཙོ་བརྒྱད་བརྫིས༔ སྣང་སྲིད་བྲན་དུ་བཀོལ་བར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ སྐུ་ཡི་མངའ་གསོལ་འཇམ་དཔལ་དཔྲལ་བར་བརྒྱན༔ ཕ་རོལ་ལོག་སྦྱོར་འཇམ་དཔལ་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ གསུང་གི་མངའ་གསོལ་རྟ་མགྲིན་མགྲིན་པར་བཞུགས༔ དྲག་སྔགས་ཕྱོགས་བཅུར་སྒྲོགས་པར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཐུགས་ཀྱི་མངའ་གསོལ་ཡང་དག་སྙིང་གར་བཞུགས༔ ཟབ་ཆོས་དབྱིངས་ལྟར་ཁྱབ་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཡོན་ཏན་མངའ་གསོལ་རྦོད་གཏོང་ལྟོ་བར་བཞུགས༔ མ་སྲིང་འཁོར་གྱིས་བསྐོར་བར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཕྲིན་ལས་མངའ་གསོལ་ཕུར་པ་གསང་བར་བཞུགས༔ བསྟན་པའི་རུ་ཏྲ་འཇོམས་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཡི་དམ་མངའ་གསོལ་དབང་དྲག་དཔུང་པ་གཡས༔ དངོས་གྲུབ་ཆར་ལྟར་འབེབས་པར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ འཇིག་རྟེན་མངའ་གསོལ་དཔུང་གཡོན་དྲེགས་པ་བརྗིད༔ གཟི་བརྗིད་རྩལ་བཅུ་འགྱེད་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ དྲག་སྔགས་མངའ་གསོལ་དམོད་པ་བརླ་གཡས་བཞུགས༔ མཐུ་རྩལ་སྟོབས་ཀྱི་ཤུགས་འབྱིན་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཆོས་སྐྱོང་མངའ་གསོལ་བྱ་རོག་བརླ་གཡོན་བཞུགས༔ དགྲ་བོའི་སྲོག་སྙིང་ལེན་པར་མངའ་གསོལ་ལོ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ སྣང་སྲིད་མངའ་གསོལ་དྲེགས་པ་ཡང་འཁོར་འབུམ༔ ཕྱི་ནང་བཀའ་བསྟན་སྐྱོང་བར་མངའ་གསོལ་ལོ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཕོ་བྲང་རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ དུར་ཁྲོད་ཕོ་བྲང་འཇིགས་རུང་ཆེན་པོ་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔ བཀའ་བརྒྱད་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ རྔ་ཐུག་ནག་པོ་ཁམས་གསུམ་ཟིལ་གནོན་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔
གསང་བ་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ གནམ་ལྕགས་མཚོན་ཆ་རྩེ་ལྔ་རྩེ་གསུམ་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔ བཀའ་བརྒྱད་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ ལེ་བརྒན་དར་གྱི་རྒྱ་ཆིངས་ལྡན་པ་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔
བཀའ་བརྒྱད་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ བླ་འཁོར་སྲོག་ཡིག་རྡོ་རྗེ་ཕུར་པ་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔ བཀའ་བརྒྱད་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ དྲང་ཞིང་དཔག་བསམ་བརྟན་པའི་སྲོག་ཤིང་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔
བཀའ་བརྒྱད་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ སྲོག་ཡིག་སྔགས་བྲིས་རྟེན་དར་འཕྱང་བ་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔ བཀའ་བརྒྱད་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ འཕན་དར་རྒྱལ་མཚན་སྣ་ཚོགས་བསྒྲེངས་པ་འདི༔ དཔལ་ཆེན་ཧེ་རུ་ཀ་པའི་རྟེན་དུ་འབུལ༔
བཀའ་བརྒྱད་ཟིལ་གནོན་ལྷ་ཚོགས་རྟེན་དུ་འབུལ༔ རྟེན་བཙུགས་ཕོ་བྲང་འདི་ལ་བཞུགས་སུ་གསོལ༔ ཧཱུྃ༔ ཆེ་མཆོག་ཡོན་ཏན་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ ཡང་དག་ཐུགས་ཀྱི་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ འཇམ་དཔལ་སྐུ་ཡི་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ དབང་ཆེན་གསུང་གི་ལྷ་ཚོགས་རྣམས༔
རྔ་ཐུག་རྟེན་ལ་བཞུགས་སུ་གསོལ༔ ཕུར་པ་ཕྲིན་ལས་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ མ་མོ་རྦོད་གཏོང་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ དབང་དྲག་ཐོད་ཕྲེང་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ འཇིག་རྟེན་མཆོད་བསྟོད་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ དམོད་པ་དྲག་སྔགས་ལྷ་ཚོགས་རྣམས༔
རྔ་ཐུག་རྟེན་ལ་བཞུགས་སུ་གསོལ༔ གཏེར་སྲུང་དམ་ཅན་ལྷ་ཚོགས་རྣམས༔ རྔ་ཐུག་རྟེན་ལ་བཞུགས་སུ་གསོལ༔ ཡུལ་རྟེན་ཚུགས་ལ་སྲོག་རྫོང་ཚུགས༔ བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ འཇིགས་སུ་རུང་བའི་ཐོད་མཁར་ནས༔ ཁྲག་འཐུང་མགོན་པོ་སེངྒེའི་གདོང་༔ རྟེན་གཟུགས་མངའ་གསོལ་གསེར་སྐྱེམས་འབུལ༔ ཧཱུྃ༔
བླ་མ་རྣམས་ཀྱིས་མངའ་གསོལ་བས༔ སྟོང་ཉིད་སེང་ཞལ་གནམ་དུ་གདོངས༔ སྲིད་གསུམ་ཟིལ་གནོན་མངའ་གསོལ་ལོ༔ རིན་ཆེན་གསེར་སྐྱེམས་འདི་བཞེས་ལ༔ རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཡི་དམ་རྣམས་ཀྱིས་མངའ་གསོལ་བས༔ སྐུ་ལ་མུན་རུབ་ཕོད་ཁ་གསོལ༔ དྲེགས་པ་ཚར་གཅོད་མངའ་གསོལ་ལོ༔ གསེར་སྐྱེམས་མཆོད་པ་འདི་བཞེས་ལ༔
རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ མཁའ་འགྲོ་རྣམས་ཀྱིས་མངའ་གསོལ་བས༔ བདུད་མོ་སེང་གདོང་གཡོན་དུ་རྔམ༔ མ་གཡེལ་འདུལ་བར་མངའ་གསོལ་ལོ༔ རིན་ཆེན་གསེར་སྐྱེམས་འདི་བཞེས་ལ༔ རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཆོས་སྐྱོང་རྣམས་ཀྱིས་མངའ་གསོལ་བས༔ རུ་དར་གཏོར་མཚོན་དགྲ་ལ་འཕེན༔
བགེགས་སྲིན་ཚར་གཅོད་མངའ་གསོལ་ལོ༔ གསེར་སྐྱེམས་མཆོད་པ་འདི་བཞེས་ལ༔ རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ དམ་ཅན་རྣམས་ཀྱིས་མངའ་གསོལ་བས༔ གོ་ཁྲབ་དཔལ་གྱི་ཆས་དང་ལྡན༔ བསྟན་པ་སྲུང་བར་མངའ་གསོལ་ལོ༔ གསེར་སྐྱེམས་མཆོད་པ་འདི་བཞེས་ལ༔ རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔
གཏེར་བདག་རྣམས་ཀྱིས་མངའ་གསོལ་བས༔ བདུད་རྟ་ནག་པོ་རླུང་གཤོག་ཆིབས༔ མ་རུངས་ཚར་གཅོད་མངའ་གསོལ་ལོ༔ གསེར་སྐྱེམས་མཆོད་པ་འདི་བཞེས་ལ༔ རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཡུལ་ལྷ་རྣམས་ཀྱིས་མངའ་གསོལ་བས༔ དུར་ཁྲོད་ཁྲག་ཞག་ཀློང་ན་བཞུགས༔ རྫུ་འཕྲུལ་འགྱེད་པར་མངའ་གསོལ་ལོ༔ གསེར་སྐྱེམས་མཆོད་པ་འདི་བཞེས་ལ༔
རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ ཡེ་ཤེས་འཇིག་རྟེན་མངའ་གསོལ་བས༔ ཆོས་སྐྱོང་གཏེར་བདག་འབུམ་གྱིས་བསྐོར༔ དགྲ་སྲོག་ལེན་པར་མངའ་གསོལ་ལོ༔ གསེར་སྐྱེམས་མཆོད་པ་འདི་བཞེས་ལ༔ རྔ་ཐུག་རྟེན་ལ་བཞུགས་སུ་གསོལ༔ ཧཱུྃ༔ དུར་ཁྲོད་ཕོ་བྲང་འབར་བ་འདི༔ ཆོས་སྐྱོང་གཏེར་བདག་རྟེན་དུ་འབུལ༔
རྟེན་མཁར་འདི་ལ་བཞུགས་སུ་གསོལ༔ རྔ་ཐུག་སྲིད་གསུམ་ཟིལ་གནོན་འདི༔ ཆོས་སྐྱོང་གཏེར་བདག་རྟེན་དུ་འབུལ༔ རྟེན་མཁར་འདི་ལ་བཞུགས་སུ་གསོལ༔ རྩེ་གསུམ་རྣོ་ངར་དབལ་ལྡན་འདི༔ ཆོས་སྐྱོང་གཏེར་བདག་རྟེན་དུ་འབུལ༔ རྟེན་མཁར་འདི་ལ་བཞུགས་སུ་གསོལ༔ རུ་དར་བླ་འཁོར་སྲོག་རྟེན་འདི༔ ཆོས་སྐྱོང་གཏེར་བདག་རྟེན་དུ་འབུལ༔ རྟེན་མཁར་འདི་ལ་བཞུགས་སུ་གསོལ༔
འཕན་གདུགས་དར་དཔྱངས་སྣ་ཚོགས་འདི༔ ཆོས་སྐྱོང་གཏེར་བདག་རྟེན་དུ་འབུལ༔ རྟེན་མཁར་འདི་ལ་བཞུགས་སུ་གསོལ༔ གོ་མཚོན་རྣམ་པ་སྣ་ཚོགས་འདི༔ ཆོས་སྐྱོང་གཏེར་བདག་རྟེན་དུ་འབུལ༔ རྟེན་མཁར་འདི་ལ་བཞུགས་སུ་གསོལ༔ ཕྱི་ནང་ཆོས་སྐྱོང་གཏེར་བདག་རྣམས༔ གནས་འདིར་བརྟན་པར་བཞུགས་སུ་གསོལ༔ དྲག་པོའི་ཕྲིན་ལས་འགྲུབ་པར་མཛོད༔ ཅེས་རྟེན་དུ་གཟུགས་ཤིང་གཏོར་མ་འབུལ༔
བཀའ་བརྒྱད་སྤྱི་བསྐུལ་གཏོར་འབུལ་དང་༔ ཆོས་སྐྱོང་སོ་སོའི་གཏོར་འབུལ་བྱ༔ རབ་གནས་བྱ་ཞིང་བཀྲ་ཤིས་བརྗོད༔ ཧཱུྃ༔ ཕྱི་ནང་གསང་བའི་ལྷ་ཚོགས་རྣམས༔ མཐུན་རྫས་གསེར་སྐྱེམས་འདི་བཞེས་ལ༔ བོས་པའི་ཚེ་ན་སྙན་མ་སྲ༔ གཡབ་པའི་ཚེ་ན་སྤྱན་མ་རྟུལ༔ མཆོད་པའི་ཚེ་ན་མགུ་མ་དཀའ༔ བསྐུལ་བའི་ཚེ་ན་ཕྲག་མ་དོག༔
རྟེན་པའི་ཚེ་ན་རྟགས་མ་ཞན༔ རྦད་པའི་ཚེ་ན་མཐུ་མ་ཆུང་༔ སྒྲུབ་པའི་རིག་འཛིན་རྣལ་འབྱོར་ལ༔ མཆོག་དང་ཐུན་མོང་དངོས་གྲུབ་སྩོལ༔ ལུས་དང་གྲིབ་མ་བཞིན་དུ་འགྲོགས༔ སྡང་བའི་དགྲ་བོ་ཆམ་ལ་ཕོབ༔ དམོད་པའི་ཕྲིན་ལས་གང་བཅོལ་བ༔ དེང་འདིར་སྒྲུབ་པའི་ལས་མཛོད་ཅིག༔ ཅེས་ཕྲིན་ལས་བཅོལ་མེ་ཏོག་འཐོར་ཞིང་༔ ཨོཾ༔
འགྲུབ་པར་གྱུར་ཅིག་དཀྱིལ་འཁོར་ལྷ༔ ཕྱི་ནང་གསང་བའི་ལྷ་ཚོགས་རྣམས༔ རྟེན་འདིར་བརྟན་པར་བཞུགས་སུ་གསོལ༔ ཨོཾ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་བརྟན་པར་བྱ༔ གཞན་ཡང་ཆོས་སྐྱོང་སོགས་འཇུག་ན་གཏེར་སྲུང་གི་ཐུགས་དེའི་ཚིག་རྣམས་ཁ་བསྒྱུར་རྒྱུན་དུ་གསོ་ཞིང་ཕུད་ཀྱིས་མཆོད༔ ལོ་རེ་ཅིས་ཀྱང་ཁ་གསོ་བྱ༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔
ཡི་དམ་དཀྱིལ་འཁོར་བརྟན་པ་དང་༔ ཆོས་སྐྱོང་དམ་ཅན་གནས་པའི་ཕྱིར༔ རྔ་ཐུག་རྟེན་དུ་འཛུགས་ཐབས་བཞག༔ དབྱངས་ཅན་མཚོ་རྒྱལ་ཡི་གེར་ཐོབ་ལ་སྦོས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་སྦས་ཚལ་ནས་གདན་དྲངས་ཤིང་གསང་སྔགས་ཆོས་གླིང་དུ་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །། ༼ཡ༽ ༁ྂ༔ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རེག་ཕུང་དུག་མདའ་ནག་པོའི་སྤྱི་ཆིངས་མ་ཡིག་ཆེན་པོ་བཞུགས་སོ༔ དྲག་སྔགས་དམོད་པའི་ལྷ་ལ་འདུད༔ ས་མ་ཡ༔
བདག་འདྲ་སྤྲུལ་སྐུ་ཐོད་ཕྲེང་ངས༔ ངན་སྔགས་ཀུན་གྱི་མཐར་ཐུག་ལས༔ ཐོག་མདའ་སྤུ་གྲི་རླུང་ཞོན་གྱི༔ ལག་ལེན་སྤྱི་ཆིངས་པྲ་ཁྲིད་བསྟན༔ ཡེ་ཤེས་གྲོགས་གསུམ་ལེགས་པར་ཟུངས༔ ཡི་གེར་ཐོབ་ལ་གཏེར་དུ་སྦོས༔ མ་འོངས་ཐུགས་ཀྱི་སྲས་དང་སྤྲོད༔ བསྟན་དགྲ་སྒྲོལ་བའི་མཚོན་ཆར་ཤོག༔ ས་མ་ཡ༔ དེ་ཡང་དགྲ་བགེགས་བཞོམ་པའི་ལས་ཚོགས་ནི༔
ལྟས་ངན་བཏང་དང་སྲོག་ལས་བྱེད་པ་སྟེ༔ ལས་ཁོག་གཅིག་ལ་ཕྲིན་ལས་སོ་སོ་ཡི༔ ཁ་བསྒྱུར་དམོད་པ་ལ་སོགས་སྦྱར་བ་ནི༔ གང་དགོས་འོས་འཚམས་ཞིབ་རྒྱས་ལེགས་པར་བཀོད༔ གཞན་ཡང་སྤྱི་ཡི་ལིངྒ་ཐམས་ཅད་དང་༔ འཁོར་ལོ་ལ་སོགས་ཅི་ལྟར་བསྐོར་ན་ཡང་༔ རང་གི་མིང་དང་གོས་དྲི་མ་སོང་བྱ༔ བདག་ཅག་འཁོར་བཅས་ལ་སོགས་བཅུག་པ་སྤངས༔ འདི་ལ་འཁོར་ལོ་ཉི་ཤུ་ཙམ་ཡོད་པས༔ ཕ་རོལ་ཤིན་ཏུ་དཔུང་ཚན་ཆེ་བ་ན༔
འཁོར་ལོ་ཐམས་ཅད་ཆ་ཚང་མ་བུ་སྤྲད༔ ལིངྒ་རྣམས་ཀྱང་ས་ཡས་མང་ཉུང་བྱ༔ ཁྱད་པར་སྡེ་ཤོག་ཙམ་ལ་བསྐོར་ན་ཡང་༔ ལིངྒ་སྟོང་ཕྲག་ཙམ་ལས་མ་ཉུང་བྱ༔ ལྟས་ངན་སྟོང་ས་གཅིག་ཀྱང་བསྐོར་བ་ལ༔ བསད་སྔགས་ལྷ་དབྱེ་བཤའ་གྲི་བཤས་ལྡན་དང་༔ སྟེང་འཁོར་འོག་འཁོར་གཉིས་ནི་མེད་པར་བྱ༔ ཡང་ན་དྲག་པོའི་ཤིང་ལ་བསྐོར་ཀྱང་རུང་༔ འགུགས་དང་ཕོ་ཉ་བཀྱེ་སོགས་ཐམས་ཅད་ནི༔ བཀའ་བརྒྱད་གཞུང་གི་བསད་ལས་ནང་ནས་བླངས༔
ཁྱད་པར་དྲེགས་པ་འདི་ཡི་ལས་ཚོགས་ལ༔ གཏད་རྒྱུད་རྒྱ་མཚོ་ནཱ་ར་ཆུ་འཐུང་དང་༔ སྡེ་དཔོན་དྲེགས་པ་བཅོ་བརྒྱད་འཁོར་ལོ་སོགས༔ རེ་རེ་ལ་ཡང་བྱེད་ལུགས་མི་འདྲ་བས༔ ཀུན་ལ་ཉེར་གཅིག་ཉེར་གཅིག་རེ་རེ་འདུག༔ འདི་ནི་དྲེགས་པ་སྡེ་གསུམ་འཁོར་ལོ་ལ༔ རང་གཞུང་བགྱིས་ཏེ་སྡེ་བརྒྱད་ཁ་སབ་ནས༔ ཆ་ཚང་བསྡུས་པ་ལག་ལེན་འཁྱེར་བདེ་རུ༔ གང་ལ་གང་འདུལ་དགོས་རིམ་རྩ་ཚིག་བརྩམ༔ འདི་ནང་ཉུང་ངུར་འགགས་སུ་བསྡུས་པ་སྟེ༔
དགོས་པའི་ལག་ལེན་ཆད་ལྷག་གང་ཡང་མེད༔ རྣམ་བཤད་ལ་སོགས་ཚིག་ཚོགས་ཡིག་འགྲོས་ཆེ༔ དེས་ན་གོ་ཤེས་རྣམས་ལ་འདི་ཉིད་ཟབ༔ གཏི་ཐུག་ངག་ནུས་མི་ལྡན་སྔགས་ནག་གིས༔ དྲེགས་སྡེ་ལག་ལེན་འདི་འདྲ་ཨག་ཉེན་མེད༔ ད་ནི་སྤྱི་ཆིངས་ལིངྒ་བརྩམ་པ་ལ༔ ཐོག་མར་ཕ་རོལ་དགྲ་ཡི་རྫས་དག་ནི༔ རྐང་རྗེས་ས་དང་མི་གཙང་ལྗན་ལྗིན་དང་༔ སྐྲ་སེན་དང་ནི་གོས་རྙིང་དྲི་མ་ཅན༔ ཕོ་མོ་གང་ཞིག་དེ་ཡི་རྫས་ཀྱི་རིགས༔
ཡུལ་ཕུང་ལ་སོགས་རི་བཤིག་བྱེད་པ་ལ༔ ཁོ་ཡི་ཁང་ཁྱིམ་ས་དང་ཞིང་ཁའི་ས༔ རི་ཡི་ས་དང་སྒོ་ནོར་སྲོག་ཆགས་སྤུ༔ གང་དུ་དམོད་པ་དེ་ཡི་རྫས་དག་བསགས༔ དེ་ཡང་བསགས་ཚེ་རེ་བའི་ཐུམ་བུར་དྲིལ༔ ལིངྒ་ལྷ་དབྱེ་ཚར་ནས་གནས་སུ་བྱུག༔ དེ་ནས་བྲི་བའི་དུས་ཚེས་བསྟན་པ་ནི༔ དགུ་གསུམ་དག་ཏུ་གཟའ་སྐར་ངན་པའི་ཚེ༔ དེ་ཡི་དུས་སུ་སྤྲད་དེ་ལིངྒ་བྲི༔ མུན་རུབ་ཉི་ནུབ་སྲོད་དུ་ལྷ་དབྱེ་བྱ༔
དགུན་གསུམ་རི་བོ་རླུང་སྒྲ་ཆེ་བར་བསྐོར༔ དབྱར་གསུམ་ཆུ་རླུང་འུར་སྒྲ་འབྱིན་པར་བསྐོར༔ དཔྱིད་གསུམ་ཆུ་མིག་གཉན་པའི་ནང་དུ་བསྐོར༔ སྟོན་གསུམ་བྲག་དམར་རི་དམར་ཟུར་དུ་བསྐོར༔ ཕུང་ཟླ་དག་ལ་འཇུག་པའི་མགོ་བོ་བཟུང་༔ ཟླ་བ་གསུམ་དུ་བསྐོར་བ་གཞུང་གི་ཚད༔ དེས་ནི་མྱུར་དུ་དགྲ་ལ་རྟགས་ཀྱང་འབྱིན༔ རྨི་ལམ་དངོས་སམ་ཁུག་རྟགས་བྱུང་བའི་ཚེ༔ སྦྱིན་སྲེག་བྱའམ་གཏད་པ་སྐབས་དང་བསྟུན༔ ཐན་འགྱེད་སོགས་ནི་སྙིང་རྗེའི་བྱང་བུ་སྦྱར༔
ད་ནི་དྲེགས་པ་རང་གཟུགས་ཐན་དབྱིབས་བསྟན༔ དང་པོ་དབང་ཕྱུག་ཆེན་པོ་སྨུག་ནག་ལ༔ རལ་གྲི་སོག་ལེ་ཐོགས་པའི་དབྱིབས་དག་བྲི༔ སྟག་དམར་ཝ་བཞི་དམར་དང་སྤྲེལ་བཞི་སེར༔ ཐན་སྲོག་སྙིང་ཁར་མུ་ཁྱུད་འཕྲེང་གཅིག་ཡིན༔ གཉིས་པ་དྲེགས་པ་སྡེ་གསུམ་འཁོར་ལོ་ནི༔ ཐན་བདག་སྤྲེལ་སེར་ཞོན་པའི་གླ་བ་སྔོ༔ འུག་པའི་དངས་རུ་སེར་དང་སྦྲུལ་དམར་ཐོགས༔ གསུམ་པ་རཱ་ཧུ་ལ་ཡི་འཁོར་ལོ་ནི༔ གཟའ་བདུད་དུད་ཁ་ཆུ་སྲིན་རྒྱལ་མཚན་གཡས༔
གཡོན་པས་མདའ་གཞུ་འཛིན་པ་རྔམ་གཟུགས་བྲི༔ བཞི་པ་དམ་ཅན་རྡོར་ལེགས་འཁོར་ལོ་ལ༔ རྡོ་རྗེ་མདུང་དར་འཛིན་ནས་སེངྒེ་ཞོན༔ ལྔ་པ་བདུད་ནག་རང་རྒྱུག་འཁོར་ལོ་ལ༔ བདུད་པོ་སྤྲེལ་གདོང་གླ་བ་ནག་པོ་ཞོན༔ སྦྲུལ་བཞིས་བསྐོར་ནས་ལག་ཏུ་སྦྲུལ་ཞགས་ཐོགས༔ དྲུག་པ་མགར་བ་བྱ་ཞོན་འཁོར་ལོ་ནི༔ བཙན་ཆས་བྱ་སྔོན་ཞོན་ནས་ཐོ་ཕུར་ཐོགས༔ འུག་པ་ལ་སོགས་ཐན་རིགས་མང་པོས་བསྐོར༔ བདུན་པ་མུན་ནག་སྒོ་རྡུང་འཁོར་ལོ་ལ༔
བཙན་གཟུགས་ལྕགས་ཀྱུ་སྡིགས་མཛུབ་མི་དམར་པོ༔ བརྒྱད་པ་ཤན་པ་ཀུ་འདེབས་འཁོར་ལོ་ནི༔ སྤྲེལ་མགོ་བཙན་གཟུགས་སྤྱང་ཀི་སྔོན་པོ་ཞོན༔ སྦྲུལ་ཞགས་དང་ནི་ལྕགས་ཀྱུ་ལག་ན་ཐོགས༔ དགུ་པ་རླུང་ནག་འཚུབ་མའི་འཁོར་ལོ་ནི༔ མི་ནག་ཞྭ་ནག་གོས་ནག་བ་དན་གཡས༔ སྤྱང་ཀི་ཞོན་ནས་སེངྒེ་དཀར་མོ་ཁྲིད༔ བཅུ་པ་ཤ་མེད་ལས་ཀྱི་འཁོར་ལོ་ལ༔ བུད་མེད་སྲིན་གཟུགས་ཁྲམ་ཤིང་སྦྲུལ་ཞགས་ཐོགས༔ ཅོ་འཛིན་བུད་མེད་བཞི་དང་ཁྱི་བཞི་འཛིང་༔
བཅུ་གཅིག་མུན་པ་ཁྲོམ་རྒྱུག་འཁོར་ལོ་ནི༔ མི་དམར་བྱ་ཁྲ་ཕུར་ཐོགས་རྨོག་ཁྲབ་ཅན༔ བཅུ་གཉིས་གནོད་སྦྱིན་དཀོར་བདག་འཁོར་ལོ་ནི༔ ཨ་ཙར་སྔོན་པོ་སྦྲུལ་དབྱུག་སྤྲེའུ་ཞོན༔ བཅུ་གསུམ་ཨ་ཙར་ནག་པོའི་འཁོར་ལོ་ནི༔ ཨ་ཙར་སྔོན་པོ་ལྕགས་ཀྱུ་སོག་ལེ་འཛིན༔ བཅུ་བཞི་སེང་སྟག་སྤྱང་གསུམ་འཁོར་ལོ་ནི༔ མི་དམར་སེངྒེ་ཞོན་པ་བ་དན་གྲི༔ སྟག་དང་སྤྱང་ཀིའི་གཡས་གཡོན་དག་ནས་བསྐོར༔ བཅོ་ལྔ་ཐེའུ་རང་ནོར་བསྙག་འཁོར་ལོ་ནི༔
བྱི་ལའི་མགོ་ཅན་ཤོ་དང་ཁྲམ་ཤིང་ཐོགས༔ བཅུ་དྲུག་དུག་གི་མདུང་ཐུང་འཁོར་ལོ་ནི༔ བསད་པ་ལིངྒ་སྔགས་ཀྱིས་བསྐོར་བར་བྱ༔ བཅུ་བདུན་ས་སྲིན་ཕོ་མོའི་འཁོར་ལོ་ལ༔ ལིངྒ་ལ་སོགས་སྤྱི་མཐུན་བསད་པ་ལྟར༔ བཅོ་བརྒྱད་ཀླུ་བདུད་ནག་པོའི་འཁོར་ལོ་ནི༔ ལིངྒའི་སྙིང་ཁར་ཕུར་པས་བསྣུན་པ་བྱ༔ བཅུ་དགུ་རྐུན་མ་མགོ་འཁོར་བྱ་བ་ལ༔ ལིངྒ་བསད་དམ་ཐན་འགྱེད་གང་རུང་འདོད༔ ཉི་ཤུ་ལྐུགས་པ་ཁ་ཐམ་འཁོར་ལོ་ནི༔
ལིངྒའི་ལྕེ་དག་ཕྱི་ལ་འཐེན་ནས་སུ༔ སྔགས་འཕྲེང་བསྐོར་སོགས་ཞལ་ཤེས་ལྟ་བུར་བྱ༔ འདི་ནི་སྤྱི་ཡི་བྱེད་ཚུལ་རང་གཟུགས་ཡིན༔ བྱེ་བྲག་སོ་སོར་བྲི་བའི་སྐབས་སུ་ནི༔ དགྲ་བོ་འཐབ་དང་གྲི་མདུང་བསྣུན་པའི་གཟུགས༔ གཞན་ཡང་ཐན་རིགས་མི་གཅིག་མང་པོ་དང་༔ ལུང་མ་བསྟན་གྱི་གཟུགས་འགྲོས་སྣ་ཚོགས་པ༔ བཀྲ་མི་ཤིས་པའི་མཚན་རྟགས་མང་པོ་བྲི༔ ད་ནི་ལིངྒའི་རྣམ་དབྱེ་བྲི་ཐབས་ནི༔ གཞི་མ་ར་དུག་དག་གི་ཤོག་བུ་ལ༔
བཙན་དུག་ཁྱི་དུག་ཕག་དུག་རྒྱ་དུག་དང་༔ དུག་རྫས་མི་རུང་བསྲེས་པའི་ཤོག་བུ་བྱ༔ དེ་ངོས་ལིངྒ་སྤྱི་མཐུན་དག་ཏུ་བྲི༔ ཐན་འགྱེད་ལྟ་བུར་འཁོར་ལོ་བསྐོར་བའི་ཚེ༔ ལིངྒ་རེ་དང་དྲེགས་པ་ཁ་སྦྱོར་བྱ༔ བསད་པ་ལྟ་བུར་འཁོར་ལོ་བསྐོར་བ་ན༔ ལིངྒའི་འོག་ཏུ་བཤས་གདན་རེ་རེ་དང་༔ སྟེང་ནས་བཤའ་གྲི་དེ་སྟེང་དྲེགས་པས་མནན༔ ལིངྒའི་ཕྱི་ནས་སྔགས་ཕྲེང་བསྐོར་ཐབས་ནི༔ དང་པོས་ཕོ་ཉ་འགྱེད་དང་གཉིས་པས་འགུགས༔
གསུམ་པ་ལྷ་དབྱེ་བཞི་པ་བསད་པའི་སྔགས༔ ལྔ་པ་ལིངྒའི་སྙིང་ཁར་བཤའ་གྲིའི་སྔགས༔ བསད་པ་ལྔ་ཡི་འཁོར་ལོ་ཐམས་ཅད་དབུས༔ ལིངྒ་གསུམ་གསུམ་བྲིའམ་ཆེ་བ་རེ༔ བར་པ་ཐམས་ཅད་གནམ་ལྕགས་སོ་འཐབ་བསྐོར༔ ཐན་འགྱེད་ཡིན་ན་ལིངྒ་མིག་ཕུགས་པར༔ རབས་ཆད་ཤིང་གི་ཁ་སྦྱོར་བར་དུ་བཞག༔ བསད་པ་ལྟར་ན་དྲེགས་པ་བསྐོར་ཐབས་བྲི༔ གྲི་ལྕགས་གཟེར་གྱིས་སྲཽག་ཤིང་ལྟེ་བ་ཕུགས༔ ནམ་ཡང་འགུལ་བསྐྱོད་མེད་པར་དམ་དུ་བྱ༔
གཤོག་སྒྲོ་རྣམས་ལ་སྒབ་འདྲེ་མནན་བསད་བྲི༔ ལིངྒའི་ཕྱི་ལྤགས་གྲོ་གའི་ཚས་ཀྱིས་བཏུམ༔ ས་མ་ཡ༔ རྫས་ནི་དུག་སྣ་ཁྲག་སྣའི་རིགས༔ སྤྱི་བཤད་གཞུང་རིགས་ལྟ་བུར་བྱ༔ འཁོར་ལོ་བསྐོར་བའི་མདུན་དུ་ནི༔ རྫའམ་ཤིང་གི་སྒྲོམ་བུ་རུ༔ ཁམ་སར་ཐན་གྱི་གཟུགས་བཅས་ཏེ༔ དགྲ་ལ་ཁ་གཏད་བཞག་པར་བྱ༔ དགྲ་བོ་མཐོ་སར་གནས་པ་ལ༔
ལིངྒ་དམའ་བར་བསྐོར་མི་བྱ༔ ལིངྒ་མཐོ་བའི་རྩེ་རུ་བསྐོར༔ འཁོར་ལོ་བྲི་དང་འཛུགས་པའི་དུས༔ བསད་བཅད་ལ་སོགས་མིང་ཐོས་ན༔ དགྲ་ལ་རྦད་ཀྱང་འགྲོ་བའི་རྟགས༔ རླུང་འཁོར་བསྐོར་བའི་དུས་སུ་ནི༔ མི་འཁོར་སྐད་ངན་བསྒྲགས་པ་ན༔ རང་ལ་ལྡོག་པའི་རྟགས་ཡིན་པས༔ རྣམ་འཇོམས་འདོན་ཞིང་བཟློག་པ་བྱ༔ གེགས་མེད་རྟག་ཏུ་འཁོར་བ་ན༔
དགྲ་ལ་རྦད་ཀྱང་མྱུར་བའི་རྟགས༔ ཁྱད་པར་འཁོར་ལོ་འདི་འཛུགས་ནས༔ ལས་མཐའ་རྦད་བསད་ཚོགས་གཏོར་སོགས༔ བྱད་བཟློག་དགྲ་བཟློག་ཡང་ཡང་བསྐྱལ༔ རང་ཉིད་ཆེ་མཆོག་བཀའ་བརྒྱད་ཀྱི༔ རྒྱུན་དུ་ཏིང་འཛིན་ངང་ལ་གནས༔ དམིགས་པ་སྤྲོ་བསྡུ་ལ་སོགས་བྱ༔ གཞི་བདག་རྣམས་ལ་ཕྲིན་ལས་བཅོལ༔ ཉེར་དགུ་རྣམས་ལ་ཟོར་ཀྱང་འཕེན༔ སྐབས་སུ་འཁོར་ལོར་རཀྟ་བྲན༔
ཉུངས་ཐུན་སོགས་ནི་ཞལ་ལས་ཤེས༔ ནང་དུ་རང་སྲུང་འཁོར་ལོ་ནི༔ བཀའ་བརྒྱད་སྤྱི་ཡི་སྲུང་འཁོར་རམ༔ རྣམ་འཇོམས་དག་གིས་ཆོག་པར་བཤད༔ ས་མ་ཡ༔ དེ་སོགས་མན་ངག་པྲ་ཁྲིད་བསྡུས་པའོ༔ སྤྱི་ཡི་དགོས་ཁྱད་ལག་ལེན་ཞལ་ལས་གབ༔ གསང་སྔགས་གཉན་འདི་གབ་སྤྲད་འཁྲུགས་བསྡེབས་དང་༔ ཞལ་ཤེས་སྙན་བརྒྱུད་ཕྲན་བུ་མེད་པ་ལ༔ ཡིག་ཆུང་གསལ་ན་རས་ཆོད་གཟུ་ལུམ་གྱིས༔
ཆོས་ཀྱི་ངད་པ་ཡལ་ལམ་རང་ཕུང་རྒྱུ༔ ཁྱད་པར་སྙིང་རྗེ་ཆུང་བའི་སློབ་དཔོན་གྱིས༔ ཀ་ཆ་ཕྲན་བུ་ཙམ་ལ་མི་བསད་མང་༔ འདི་དག་ཁྱད་དུ་དགོས་པའི་སྐྱེས་བུ་ནི༔ སངས་རྒྱས་བསྟན་པ་སྐྱོང་ལ་དམིགས་པ་ཡིས༔ ལག་ལེན་མོས་ན་འདི་བརྩམ་གོ་བ་ཡོད༔ བློ་རྨོངས་རང་འདོད་ཅན་ཚོས་མོས་པ་ན༔ བརྡ་ཡིག་འདི་ལ་ལྟོས་དང་ཚང་བ་ཡོད༔ འདི་ཙམ་མ་གོ་ང་རྒྱལ་ཆེར་རློམ་ན༔ གཏེ་ཕོ་སོ་སྐྱེས་པོ་རང་ཅོག་གེར་སྡོད༔
ནམ་ཞིག་དུས་སུ་མཁྱེན་རིག་རྒྱས་ཆ་མཆིས༔ དེ་བས་མཁས་དབེན་རྣམས་ཀྱི་ཐུགས་ལ་བཅག༔ ས་མ་ཡ༔ ད་ནི་རྣམ་འཇོམས་འཁོར་ལོས་སྔགས་འཕྲེང་བསྟན༔ ཨོཾ་ཏྲུ་ཊ་ཏྲུ་ཊ་ཏྲོ་ཊ་ཡ་ཨ་མུ་ཀ་བིགྷྣན༔ སྥུ་ཊ་སྥུ་ཊ་སྥོ་ཊ་ཡ་ཨ་མུ་ཀ་ཏྲིག་ནན༔ སརྦ་ཤ་ཏྲུཾ་ནི་གྷ་ཊ་གྷ་ཊ་ཨ་མུ་ཀ་གཟེར་ནན༔ ཀ་ཊ་བཛྲ་མ་ཐ་བཛྲ་ཨཥྚ་ཧ་ས་ནྲྀ་ཨ་མུ་ཀ་མྱོག་ཐུམ༔ ཧ་ར་ཧ་ར༔ ས་ར་ས་ར་ཨ་མུ་ཀ་མཱ་ར་ཡ་ཐུམ་ཐུམ༔
སརྦ་བཛྲ་ཀུ་ལ་མ་ཝརྟ་ཡ་ཨ་མུ་ཀ་གཟེར་ཐུན༔ ཕྱག་ན་རྡོ་རྗེའི་སྔགས་ནི༔ ཨོཾ་བཛྲ་པཱ་ཎི་ཕཊ྄་ཧཱུྃ་ཧཱུྃ༔ དགྲ་བོ་མཱ་ར་ཡ་ནན༔ སྡེ་བརྒྱད་ནན༔ ཨོཾ་བཛྲ་ཀཱི་ལི་ཀཱི་ལ་ཡ་སརྦ་ཨ་མུ་ཀ་ཎི་ཏྲིག་ནན༔ སྡེ་བརྒྱད་ནན༔ དགྲ་ལ་ཟློག༔ དགྲ་ལ་བྷྱོཿ ཚིནྡྷ་ཚིནྡྷ་བྷནྡྷ་བྷནྡྷ་སརྦ་ཨ་མུ་ཀ་ཟློག་ཟློག༔
སྡེ་བརྒྱད་ཐུན༔ སྡེ་བརྒྱད་ནན༔ དགྲ་ལ་ཟློག༔ དཱ་ཧ་དཱ་ཧ༔ པ་ཙ་པ་ཙ༔ མ་ཐ་མ་ཐ༔ སརྦ་ཨ་མུ་ཀ་ཤ་ཏྲུཾ་ནན༔ ཙུ་རུ་ཙུ་རུ་ཀུ་རུ་ཀུ་རུ་མུ་རུ་མུ་རུ་དགྲ་བོ་ཨ་མུ་ཀ་གཟེར་ཐུམ་བྷི་ཤ་ཧ་ལ་ཙཀྲ་དགྲ་བོ་ཟློག་ཟློག༔ སྡེ་བརྒྱད་དགྲ་ལ་ཟློག༔ འབྱུང་པོ་ཀུན་གྱི་གདུག་པ་དགྲ་ལ་ཟློག་ཟློག༔
དགྲ་བོ་བསད་པའི་སྤུ་གྲི་ནི༔ ཨོཾ་མ་ཧཱ་དྷེ་ཝ་དགྲ་བོའི་སྲོག་ལ་མཱ་ར་ཡ་རྦད༔ མ་ཧཱ་དྷེ་ཝ་དགྲ་བོ་ཆཻའི་སྲོག་ལ་རྦད༔ དབུགས་ལ་རྔུབ༔ ཤ་ཁྲག་སྙིང་རྩ་ཡམ་ཡམ༔ མ་ཧཱ་དྷེ་ཝ་དགྲ་བོའི་སྙིང་ལ་ཚལ་པ་ཚལ་པ་དུམ་བུར་གཏུབ་མ་ཧཱ་དྷེ་ཝ་ཨུ་ཕུ་ལུ་བྱེ་ཤ་ཨེ་ཙ་ཏི་ཏི་ན་ཧེ་དགྲ་བོའི་སྲོག་ལ་བྷྱོཿ དགྲ་བོ་ཧ་ར་ཧ་ར་རྦད༔ མ་ཧཱ་དྷེ་ཝ་ནཱ་ག་ཧ་ན་དགྲ་བོ་ནན༔ མ་ཧཱ་དྷེ་ཝ་ཤུ་ཁ་རག་དྷེ་ཝ་ནཱ་ག་དགྲ་བོ་ནན༔ མ་ཧཱ་དྷེ་ཝ་བདུད་ཏྲི་དགྲ་བོ་སོད༔
མ་ཧཱ་དྷེ་ཝ་ཏྲི་ཏྲི་དགྲ་བོ་ཆུམས༔ མ་ཧཱ་དྷེ་ཝ་ཏྲི་ལ་ཙི་པ་ལ་དགྲ་བོ་ཆོམས་ཤིག༔ མ་ཧཱ་དྷེ་ཝ་པ་ཏྲི་པ་ཏྲི་དུ་ཏྲི་ཤོ་མ་ཏྲི་ཏུ་ཏྲི་ཏུ་ཏྲི་ཛ་དགྲ་བོ་སོད་སོད༔ བདུད་མེ་རུ་རྩེ་རུ་ཧེ་ཊ་དགྲ་བོའི་སྲོག་སྙིང་ཆོད་ཆོད༔ ཅེས་པའི་སྔགས་དེ་ལེགས་པར་བཀོད༔ རྩིབས་དང་རྩིབས་མཆན་རིམ་པ་བཞིན༔ ཐོབ་འོས་བཞིན་ཏུ་ལེགས་པར་བསྟན༔ དུག་མདའ་རླུང་ཞགས་ནག་པོ་འདི༔ དགྲ་བགེགས་སྒྲོལ་བའི་གཉེན་པོར་ཤོག༔ ཤནྟྲི་ཡ་མ་ཁ་ཐུན་རྒྱ༔
ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཉན་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ བདག་འདྲ་དགྲ་འདུལ་གཤིན་རྗེ་ནག་པོས་ལྕགས་བྱི་ལོར་གདན་དྲངས་ཏེ་དུག་ཤོག་ནས་ཕབ་པའོ།། །། ར༽
༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ རེག་ཕུང་དུག་མདའ་ནག་པོ་དྲེགས་པ་ཉི་ཤུའི་བུ་ཡིག་བསད་པ་རླུང་གི་སྤུ་གྲི་བཞུགས་སོ༔ འཇིག་རྟེན་དྲེགས་པ་དམོད་པའི་ལྷ་ལ་འདུད༔ ཡང་སྙིང་དྲེགས་པ་སྤུ་གྲིའི་ལས་ཚོགས་ལས༔ དགྲ་བོ་གློ་བུར་བསད་པའི་མན་ངག་ནི༔ ཕོ་ཉ་རླུང་ལ་བཅོལ་བའི་གདམས་པ་སྟེ། འབྱུང་བ་རང་སྒྲིའི་ཡེ་ཤེས་སྤུ་གྲིའི་དབྱིབས༔ དྲེགས་པ་སོ་སོའི་སྐད་ཀྱིས་བསྒྱུར་བ་ཡིས༔ སྒྲ་སྡེབ་ལ་སོགས་གོ་ལྡོག་མི་གཅིག་བརྩམ༔ ཤམ་བུའི་གནད་དང་བྱེ་བྲག་མང་ཉུང་ཁྱད༔
ལས་སྦྱོར་རང་གཞུང་ལྟ་བུར་བསྟན་པའོ༔ དབང་ཕྱུག་མ་ཧཱ་དེ་ཝ་ཡིས༔ ལས་མཐའ་སྤུ་གྲིའི་སག་བརྡར་ལས༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་མ་ཧཱ་ཀ་ཊ་ས་དུ་ཧ་ར་ཝ་ཙ་ཡ་མག་མག་མུག་མུག་མྱག་མྱག་མྱོག་མྱོག་གང་གང་གོང་གོང་རྒྱུག་རྒྱུག་ཡུལ་འདི་ཞེས་བྱ་བ་ནས་ཀ་ཆ་འདི་ཞེས་བྱ་བ་ཁྱེར་མིའི་སྟེང་དུ་རྒྱུགས་རྒྱུགས༔ ཨ་ཙ་ར་ཡིས་དགྲ་སྲོག་རྦད༔ ཁུག་ཙ་ར་ཡེ་རྦད༔ ཡབ་དབང་ཕྱུག་ཆེན་པོ་རྦད༔ ཡུམ་ཨུ་མ་དྷེ་ཝ་རྦད༔ འཁོར་ལྷ་སྲིད་སྡེ་བརྒྱད་ཀྱིས་དགྲ་བོ་ཆཻ་མོའི་ཤ་ཟོ༔
ཁྲག་འཐུང་༔ རུས་པ་འཆོས༔ ཟ་ལམ་གཏོད་དགྲ་བོའི་སྙིང་དུ་རྒྱུགས་རྒྱུགས༔ ར་མདར་རྒྱུགས༔ མྱུར་དུ་རྒྱུགས༔ དགྲ་ལ་ཆོ་འཕྲུལ་སྣ་ཚོགས་ཐོངས་ཤིག༔ དགྲ་བོ་འགུགས་པའི་ལས་སྔགས་ནི༔ ཨོཾ་མ་ཧཱ་དྷེ་ཝ་ཨུ་མ་དྷེ་ཝ་ས་མཱ་ཡ་ཛ་ཛཿ དགྲ་བོ་མཱ་ར་ཎི་ཏྲི་རྦད་རྦད༔ འཁོར་ལྷ་སྲིན་སྡེ་བརྒྱད་ཀྱི་དམག་དཔུང་རབ་ཏུ་བསྡུས་ལ༔
དགྲ་བོའི་སྲོག་སྙིང་ཁྱེར་ལ་ཤོག༔ ཧད་བྷྱོ་ཧུད་བྷྱོཿ དམག་དཔོན་ཆེན་པོ་དགྲ་ལ་རྒྱུགས་རྒྱུགས༔ དེ་ནས་ཐན་སྲོག་སྙིང་ཁར་སྔགས་འདི་བྲི༔ ཏྲི་ཛ་ཏྲི་ཛ་རྒྱུགས་རྒྱུགས༔ དགྲ་ལ་རྒྱུགས༔ དེ་ཡི་ཕྱི་རོལ་སྔགས་འདིས་བསྐོར༔ ཨོཾ་ཧཾ་པྲ་མ་རྦད༔ ནྲྀ་ཏྲི་མཱ་ར་ཡ༔ སྲོག་ལ་མུ་ཁ་ཧེ༔
མཱ་ར་ཡ་རྨུགས་ཐིབ་སོད༔ ཏྲུཾ་དགྲའི་སྲོག་རྩ་ཐུམ༔ བཾ་རུས་རྩ་ལ་བྲེང་ཤག༔ ཙིཏྟ་ཐུམ་རྨུགས༔ ཁྲག་ཐབ་ལིང་ཤག་རྦད༔ ནྲྀ་ཏྲི་ཧུར་ཐུམ་ཛཿ མཱ་ར་ཡ་ཁྲམ་རྦད་ནན༔ ཞེས་པའི་སྔགས་འདི་ཚེག་མེད་ལེགས་པར་བྲི༔ འཁྲུགས་བསྡེབས་གབ་སྤྲད་ཡོད་པ་ཟུར་དུ་གསལ༔ ས་མ་ཡ༔
ལས་མཁན་ཤན་པ་སྡཻ་གསུམ་གྱི༔ སྤུ་གྲི་ཐོག་མདའ་འཁོར་ལོ་ཡི༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་ཀན་པ་ཏ་ར་ཙ་ཏ་ཏ་ར་མ་ཐ་བྷན་ཛ་ཏ་ཏྲོ་མེ་མེ༔ ར་ཏྲི་རུ་ཏྲི་རེ་མ་ཏྲི་ཐན་ཕོབ་ཡ༔ ཏྲྀ་ཏྲི་ཕོབ་ཡ༔ ཁས་ཁས་ཐན་ཕོབ་ཡ༔ དུ་ཏྲི་དུ་ཏྲི་ཐན་ཕོབ་ཡ༔ ཨེ་མུ་ཏྲི་ཛ་ལ་ཡ༔ སརྦ་ས་དྷུ་ས་མ་ཡ༔
ས་ཆ་འདི་ཞེས་བྱ་བ་ནས་ཆས་ཀ་འདི་ཞེས་རྐུན་མའི་སྟེང་དུ་རྒྱུགས་རྒྱུགས༔ དུ་ཏྲི་ས་མ་ཡ་ཕོབ༔ རཱ་ཧུ་ལ་རུ་ཙི་རུ་ཙི་རེ་མ་ཏི་དགྲ་བོའི་སྟེང་དུ་རྒྱུགས་རྒྱུགས༔ མི་ལེ་མི་ལེ་བྲིང་བྲྀང་ཨེ་ཀ་ཧྲིང་ཧྲིང་༔ དགྲ་བོའི་སྟེང་དུ་རྒྱུགས་རྒྱུགས༔ ནོར་འདིའི་ར་མདའ་གྱིས་ལ་ཁྱེར་ཤོག་ཏྲི་ཏྲི་ཡ་བྲིང་བྲིང་༔ མི་ལི་མི་ལི་བྲེང་བྲེང་ཨེ་ཀ་ཧྲིང་ཧྲིང་༔ དགྲ་བོའི་སྟེང་སུ་རྒྱུགས་རྒྱུགས༔ དེ་ཤམ་ཀུ་རུ་ནོར་ཁྱེར་ལ་ཤོག༔ ཡ་ཡ་བྷྱོ་བྷྱོཿ
ཨེ་ཏེ་ར་ག་དགྲ་བོའི་ཁང་ཁྱིམ་དུ་རྒྱུགས་རྒྱུགས༔ ཧྲིང་ཧྲིང་ཏྲི་ཏྲི༔ དགྲ་བོའི་སྟེང་དུ་རྒྱུགས་རྒྱུགས༔ ར་ཏྲི་རུ་ཏྲ་རེ་མ་ཏྲི་སྲོག་པྲི་ཏ་ཏྲོ་ཏ་ནི༔ དགྲ་བོའི་ཐོག་ཏུ་རྦད་རྦད༔ དགྲ་བོའི་སྟེང་དུ་རྒྱུགས་རྒྱུགས༔ དགྲ་བོ་ཡ་ཡ་བྷྱོ་བྷྱོཿ ཤན་པ་སྡེ་གསུམ་ཡིན་ཟེར་བ་མིང་ནས་བོས༔ དགྲ་ལ་རྒྱུགས༔ དགྲ་བོ་བསྐྲད་དུ་ཆུག༔
བརྒྱལ་དུ་ཆུག༔ སྨྱོ་རུ་ཆུག༔ འབོག་ཏུ་ཆུག༔ ཆོ་འཕྲུལ་སྣ་ཚོགས་ཐོངས༔ དྷ་པ་དྷ་པ་ཡ་དགྲ་ལ་མཚན་མོ་འོ་དོད་སྐད་ངན་ཐོངས༔ འོད་འཁྱིལ་ཆོ་འཕྲུལ་ཐོངས༔ བྱ་ཐན་ཐོངས༔ དགྲ་བོའི་ཁང་ཁྱིམ་ཤིག་ཚག་ཚག་ཐོངས༔ དགྲ་བོ་འདི་ཞེས་བྱ་བའི་སྲོག་སྙིང་ཁྱེར་ལ་ཤོག༔ ཡང་ན་ནོར་འདི་ཁྱེར་ཤོག་ཅེས་དང་༔
ར་ཏྲི་རུ་ཏྲི་རེ་མ་ཏྲི་ཏྲི་ཏྲི་ཡ༔ ཁས་ཁས་ཕོབ་ཡ་ཕོབ་ཡ་ཐན་ཕོབ་ཡ༔ ཨོཾ་ཏྲི་ཏྲི་ར་ཙ་ཏུ་ཆོམ༔ ཧུར་ཧུར་དུན་ཏྲི་ས་མ་ཡ༔ དགྲ་ལ་ཡམ་ཡམ་སུ་ཏྲི་རཀྴ་ཐེམ་ཐེམ༔ དགྲ་ལ་ཡཾ་ཡཾ༔ རཱ་ཧུ་ཡཾ་ཡཾ༔ རེ་མ་ཏི་དགྲ་ལ་ཡཾ་ཡཾ༔ བཛྲ་སཱ་དྷུ་ས་མ་ཡ་དུནྟྲི་དགྲ་ལ་ཡཾ་ཡཾ༔ བདུད་ཕོས་དགྲ་བོའི་སྲོག་ལ་ཆོམ་ཆོམ༔
མོན་པ་ཕོ་མོས་དགྲ་བོའི་སྲོག་ལ་འཇིབ་འཇིབ༔ ཤན་པ་ནག་པོས་དགྲ་བོའི་སྲོག་ལ་རྔུབ་རྔུབ༔ པྲི་ཏྲི་ར་ཙ་ཛ་ཛཿ ར་ཙ་དགྲ་བོའི་སྲོག་ལ་དྷ་ས་དྷ་ས༔ མྱོས་མྱོས་ར་ཙ་གིང་ཀ་ར་དགྲ་བོ་མཱ་ར་ཡ་སོད་སོད༔ ནན་ནན༔ དགྲ་བོ་འགུགས་པའི་ལས་སྔགས་ནི༔ ཨོཾ་ཧར་ཏེ་འབང་ཡེ་དུམ་ཕུར་པ་ནི་པྲི་ཏྲི༔ ལྕེ་གཏམ་ཛ་ལ་སུ༔ དགྲ་བོའི་བ་སྤུའི་བུ་གར་ཛ་ལ་ཛ་ལ་རྃ་ཐུན་ཐུན༔
ཐན་སྲོག་སྙིང་ཁར་སྔགས་འདི་བྲི༔ ཏྲི་ར་ཙ་ཧྲིང་མཱ་ར་ཡ་རྒྱུག་ཛ་དགྲ་ལ་རྒྱུགས༔ དེ་ཡི་ཕྱི་རོལ་སྔགས་འདིས་བསྐོར༔ འུར་བ་འུར་བ་རྒྱུགས་རྒྱུགས༔ རུ་ལྃ་རུ་ལྃ་བྷྱོ་བྷྱོཿ པྲིང་པྲིང་རྒྱུགས་རྒྱུགས༔ དགྲ་བོའི་མི་ནོར་གཏོར་གཏོར༔ དཀྲུགས་དཀྲུགས༔ སརྦ་ཤ་ཏྲུྃ་མཱ་ར་ཡ་རྦད༔ དགྲ་བོ་ཁུག་ཛ་ཛཿ
ཞེས་པའི་སྔགས་འདི་ཚེག་མེད་བྲི༔ ལས་ལྟར་སྦྱོར་བ་ཟུར་དུ་གསལ༔ ས་མ་ཡ༔ གཟའ་བདུད་ཀི་ཀང་རཱ་ཧུ་ལའི༔ འཁོར་ལོ་འབྱུང་བ་ཁ་འཐབ་ལས༔ བུ་ཡིག་སྤྱི་ཆིངས་སྔགས་འཕྲེང་ངོ་༔ དང་པོ༔ ཨོཾ་ཐིལ་ཕྲུམ་པ་ཤག་ག་ཛ་ཏྲི་ནན་པ་བཾ་ཧེ་ཏྲི་པ་ལ་རཱ་ཧུ་ལ་པྲ་མ་ནི༔ ཀ་ཆ་འདི་ཞེས་བྱ་བ་ཁྱེར་མིའི་སྟེང་དུ་རྒྱུགས་རྒྱུགས༔ ཡང་ན་དགྲ་བོ་འདི་ལ་ཐོག་སེར་ཕོབ་ཕོབ༔
ཅེས་གང་དགོས་ཁ་བསྒྱུར༔ ཨོཾ་མ་ཧཱ་དུ་ན་རཀྴ་དགྲ་བོའི་སྟེང་དུ་རྒྱུགས་རྒྱུགས༔ པྲ་མ་རཀྴ་དགྲ་བོའི་སྟེང་དུ་རྒྱུགས་རྒྱུགས༔ རཱ་ཧུ་ལ་ཐུན་ཐུན་འགྲིམ་འགྲིམ་དགྲ་བོའི་སྲོག་སྙིང་ཁྱེར་ལ་ཤོག༔ ཆས་འདི་རྐུ་མིའི་ཙིཏྟ་ཁྱེར་ལ་ཤོག༔ དེ་ཐ་ཏ་ཐ་མ་མོ་ནག་མོ་དུར་བྷྱོཿ ཡཀྴ་རཱ་ཧུ་ལ་ཆས་འདི་ཁྱེར་ལ་ཤོག༔ དགྲ་ལ་ཐོངས་ཤིག༔ དགྲ་བོའི་སྟེང་དུ་རྒྱུགས་རྒྱུགས༔ ལྟས་ངན་སྣ་ཚོགས་དགྲ་བོའི་ཁྱིམ་དུ་ཕོབ་ཡ༔
གཟའ་བདུད་ཆེན་པོ་རཱ་ཧུ་ལ་འཁོར་དང་བཅས་པས༔ དགྲ་བོའི་སྟེང་དུ་མི་རིང་མདུང་ཐུང་ཐོགས་པའི་ལྟས་ངན་ཐོངས་ཤིག༔ ཕ་རོལ་དགྲ་བོའི་སྟེང་དུ་ཐོ་རངས་སྒོ་ཁྱི་ངུ་བའི་ལྟས་ངན་ཐོངས་ཤིག༔ སྲོད་ལ་ཝ་མོ་བརྒྱལ་བའི་ལྟས་ངན་ཐོངས་ཤིག༔ ནམ་ཕྱེད་འོད་ཆེན་འཁྱིལ་བའི་ལྟས་ངན་ཐོངས་ཤིག༔ ཉིན་ཕྱེད་འུག་པ་རྒོད་པའི་ལྟས་ངན་ཐོངས་ཤིག༔ སྦྲུལ་ནག་ཁྱིམ་དུ་རྒྱུག་པའི་ལྟས་ངན་ཐོངས་ཤིག༔ སྤྱང་ཀི་ཝ་ལ་ཞོན་པའི་ལྟས་ངན་ཐོངས་ཤིག༔ ཕོ་རོག་འུག་པ་ཞོན་པའི་ལྟས་ངན་ཐོངས་ཤིག༔ སྤྲེལ་གྱིས་གླ་བ་ཞོན་པའི་ལྟས་ངན་ཐོངས༔
མི་རུང་ཐན་ལྟས་སྣ་ཚོགས་དགྲ་བོའི་སྟེང་དུ་རྒྱུགས༔ དགྲ་བོའི་སྟེང་དུ་ཐོག་སེར་ཕོབ་ཅིག༔ མྱུར་དུ་ཕོབ་ཅིག༔ ལོ་ཐོག་ཐམས་ཅད་རབ་ཏུ་ཆོམས་ཤིག༔ ཡ་ཡ་བྷྱོ་བྷྱོཿ དགྲ་བོ་འགུགས་པའི་ལས་སྔགས་ནི༔ ཧྲཱིཿཤག་རུ་རག་རྃ་ནཱ་ག་ཏྲཱྃ་མ་མ་ཡང་གཱ་གཟའ་ལ་ཛཿ ཐན་སྲོག་སྙིང་ཁར་སྔགས་འདི་བྲི༔ ཧྲཱིཿཤག་ཤག་རུ་རྃ་ཛ་ཛཿ ནཱ་ག་གྷྲཾ་མ་མ་ཡྃ་ཧ་ཧེ་གྷི་ཤ་ལ་ཛ་ཛཿ
རཱ་ཧུ་ལ་ར་ཙ་དགྲ་ལ་རྒྱུགས་རྒྱུགས༔ དེ་ཡི་ཕྱི་རོལ་སྔགས་འདི་བྲི༔ ཨོཾ་ཨ་ཀྲོ་ཏེ་ཀ་ཧྲི་ཧ་ཤ་རཱ་ཧུ་ལ་མ་མ་ཟ་ཀ་ལ་རྦད་ཛཿ ཛ་ཛ་ལ་ཤོ་ཀི་ཧེ་ཤ་བྲཾ་གྷྲཾ་ཟ༔ ཡོང་མ་མ་ཏྲཾ་ཏ་ཙི་ཀེ་ན་རཾ་རག་རུ་ཤག་ཧྲི་བྷྱོ་རྒྱུགས་རྒྱུགས༔ དགྲ་བོའི་བླ་སྙིང་ཁུག་ཛ་ཛཿ ཞེས་པའི་སྔགས་འདི་ཚེག་མེད་གཅེས༔ གཟུགས་སུ་བསྐོར་སོགས་ཟུར་དུ་གསལ༔ ས་མ་ཡ༔ དམ་ཅན་སྲོག་བདག་དམར་པོ་ཡི༔
ནོར་མྱག་ཕུང་བྱེད་འཁོར་ལོ་ཡི༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་བཛྲ་ད་ར་ད་ར་སཱ་དྷུ་བཛྲ་སཱ་དྷུ་ས་མ་ར་ཙ་གིང་ཀ་ར་རྡོ་རྗེ་འབར་བ་འགྲིམ་འགྲིམ་ཏྲིག་ཏྲིག་རྦུད་རྦུད༔ ལིང་ལིང་བྷ་བྷ་ར་ཙ་ཏྲི་ཏྲི་དྷ་ཤ་གྷྲྀ་ཝ༔ དགྲ་བོའི་སྲོག་ལ་རྦད་རྦད་ཡ༔ ཨོཾ་རྡོ་རྗེ་འབར་བ་ཀང་ཀང་ཀིང་ཀིང་༔ དགྲ་ལ་ཆོ་ཡ་ཆོ་ཡ༔ འུར་ཝ་འུར་ཝ༔ དགྲ་བོའི་ཁང་ཁྱིམ་དུ་རྒྱུགས་རྒྱུགས༔ སྤྲིང་སྤྲིང་༔
ཤག་ཤག༔ ཚལ་ཚལ༔ ཀང་ཀང་༔ ཀུང་ཀུང་༔ ཏྲི་ཏྲི༔ རཱ་ཛ་ཧ་བུ་ཧ་བུ༔ འདུར་འདུར་ཛ་ཛཿ དྷར་དྷར་ཛ་ཛཿ ཟས་ནོར་ཁྱེར་ལ་ཤོག༔ དུ་ལིང་ཧས་དགྲ་བོ་མཱ་ར་ཡ་སོད་སོད༔
དགྲ་བོའི་སྙིང་ཕྱུངས༔ དགྲ་བོའི་ལྟག་པ་ནས་བདུད་ཆོད༔ འགོ་བའི་ལྷ་དང་ཕྱེས༔ མལ་ས་མགོ་མཇུག་ལྡོག༔ མཆན་གྱི་བུ་ཕྲོགས༔ འོག་གི་ཆུང་མ་ཕྲོགས༔ ར་བའི་སྒོ་ནོར་ཕྲོགས༔ དགྲ་བོའི་མགོ་སྙིང་ཆོད༔ དགྲ་བོ་སྐད་ངན་ཙེར་ནས་འོ་དོད་འབོད་དུ་ཆུག༔ དགྲ་བོ་ལ་མཚོན་ཆ་སྣ་ཚོགས་ཆར་དུ་ཕོབ༔
འུར་སྒྲ་ཆེམ་ཞིང་ས་ཆད་རི་ཆད་ཐོངས༔ འུར་ཝ་འུར་ཝ་རྒྱུགས་རྒྱུགས༔ དགྲ་བོ་འགུགས་པའི་ལས་སྔགས་ནི༔ བཛྲ་ཏྲི་སཱ་དྷུ་ཛཿ ས་མ་ཡ་རྒྱུགས་རྒྱུགས༔ ཛ་དྷུ་ས་མ་ཡ་ཛ་ཧེ་རྒྱུགས༔ ས་རུ་རྒྱུགས༔ ས་མ་ཡ་རྒྱུགས༔ ཁུག་ཐུམ་ཛ་ལིང་ཤག་རྒྱུགས་རྒྱུགས༔ ཐན་སྲོག་སྙིང་ཁར་སྔགས་འདི་བྲི༔
ཏྲི་ཛ་ཏྲི་ཏྲི་ཛཿ དེ་ཡི་ཕྱི་རོལ་སྔགས་འདིས་བསྐོར༔ ཏྲི་སཱ་དྷུ་ས་མ་ཡ༔ ཛ་ཐུན་མཱ་ར་ཧུར་ཏྲི་མདུར་རྒྱུགས༔ ཁཾ་མྱོག་དགྲ་བོ་ཐིས་པ་ནན་ནན༔ ཡང་ཤད་ཡང་ཐུན༔ ཏྲག་མུན་ལིང་༔ དམོད་པ་རྒྱུགས༔ ཞེས་པའི་སྔགས་འདི་ཚེག་མེད་བྲི༔ གཟུགས་སུ་དམོད་པ་ཟུར་དུ་གསལ༔
ས་མ་ཡ༔ མུ་སྟེགས་བརླག་པའི་འཁོར་ལོ་ལས༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་ཧ་གྷ་དྷ་སི་སུ་གིས་དྷ་ར་བཛྲ་གིང་ཀ་ར་གིང་ཀ་ར་ཙ་ར་ཙ་ར་བདུད་པྲ་མ་ནི་དུང་དུང་སྐྱོལ་སྐྱོལ༔ ཀ་ཆ་འདི་གར་འདུག་ཀྱང་ཁྱེར་ལ་ཤོག༔ ཡང་ན་བོན་ནག་དེའི་ཙིཏྟ་ཁྱེར་ལ་ཤོག༔ དགྲ་བོའི་མགོ་ཆོམས་རྟིང་སྐོམ་ཧ་ཏྲི་ཡ་བཛྲ་པུས་ལིང་དགྲ་བོའི་སྟེང་དུ་རྒྱུགས༔ ཏིཥྛ་ཏིཥྛ་ཏྲི་ཏྲི་དགྲ་བོའི་སྟེང་དུ་རྒྱུགས་རྒྱུགས༔ ཀཱ་ལ་ཁྲི་ལ་ཡ་དགྲ་བོའི་སྟེང་དུ་རྒྱུགས་རྒྱུགས༔ ཨེ་བོན་པོ་ཐུམ་རི་ལི་རི་ལི༔
དགྲ་བོ་བོན་པོའི་སྟེང་དུ་རྒྱུགས་རྒྱུགས༔ ས་མ་ཡ་རྒྱུགས་རྒྱུགས་ཛ་ཛཿ རཀྴ་རི་ལི་རི་ལི༔ དགྲ་བོ་བོན་པོའི་སྟེང་དུ་རྒྱུགས༔ ས་མུན་ཛ་ཛཿ དགྲ་བོའི་སྟེང་དུ་རྒྱུགས་རྒྱུགས༔ དགྲ་བོ་བོན་པོ་མུ་སྟེགས་ཀྱི་ཡུལ་དུ་བདུད་ཀྱི་དམག་སྣ་དྲོངས༔ དགྲ་ལ་ལྟས་ངན་སྣ་ཚོགས་ཐོངས༔ དགྲ་བོའི་མལ་ས་མགོ་མཇུག་ལྡོག༔ དགྲ་བོ་འགུགས་པའི་ལས་སྔགས་ནི༔
ཨོཾ་ར་ལི་པྲ་མ་ཡ་ཛ་ཛཿ ཏྲི་ཧུར་ཐུམ་ཛ་རྒྱུག་ཛཿ ཨོཾ་དུ་ཤན་ཧ་ཤན་ན་པ་ནི༔ ཁ་ཐུན་ཡཀྴ་ཤད་བྷྱོཿ སྙིང་ཤད་བྷྱོཿ ཨོཾ་ཎི་ཛ་ཤ་རྦད༔ སྙིང་ལ་ཡྃ་ཧཱུྃ་ཕཊ྄ཿ དབུགས་ལོངས་ཚེ་གཏོང་སྲོག་ཆོད༔ ཨོཾ་མཱ་ར་ཡ་ཁྃ་ལིང་རྒྱུགས༔ ཁུག་ལིང་རྒྱུགས༔
མ་མོ་རཀྴ་རྒྱུགས༔ དགྲ་བོ་མྱུར་དུ་ཁུག་ཛ་ཐུན་རྦད་བྷྱོཿ ཐན་སྲོག་གི་སྙིང་ཁར་སྔགས་འདི་བྲི༔ ཏུ་ཏྲི་དུ་ཏྲི་ཛཿ དེ་ཡི་ཐ་མར་སྔགས་འདིས་བསྐོར༔ ཨོཾ་ཤཾ་ལ་ཀཱ་ལག་ཀ་དུ་ར་དུ་ར་དུ་ཎ་ཧབ་ཧབ་ཧབ༔ ཧབ་ཤར་རྒྱུག་རྒྱུག་དགྲ་བོ་མཱ་ར་ཡ་སོད་སོད༔ ཆིངས་ཆིངས་ད་དྷ་ད་དྷ་སྭཱ་ཧཱ༔ ཞེས་པས་སྔགས་འདི་ཚེག་མེད་བྲི༔ དམོད་པའི་བསྒྲིགས་ཆགས་ཟུར་དུ་གསལ༔
ས་མ་ཡ༔
མགར་བ་བྱ་ཞོན་ནག་པོ་ཡི༔ སྤུ་གྲི་ལས་ཀྱི་འཁོར་ལོ་ལས༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་མ་ཧཱ་ས་མཱ་ར་ཡ་ཤ་ར་ཀ་ཏྲི་ཏྲི་རྦད་ཀྲོ་ཏ་ཡ༔ དུག་ཐུན་སྦལ་ཐུན་བཙན་ཐུན༔ འོལ་ཐུན༔ མགར་བ་ནག་པོ་ཐུན་ཐུན༔ རྒྱ་སྟག་ཁྲ་བོ་ཐུན་ཐུན༔ ལྕགས་སྤྱང་སྔོན་མོ་ཐུན་ཐུན༔
དགྲ་བོའམ་རྐུན་མ་དུ་ཏྲི་སོད༔ ཎི་སུྃ་རཀྨོ་སོད༔ དུ་ཤ་སོད༔ ཏྲི་ཤ་སོད༔ ཨེ་ཤ་སོད༔ ཁྃ་ཁྃ་རཀྨོ་ཐུན་ཐུན༔ དགྲ་བོ་མཱ་ར་ཡ་རྦད༔ ཨོཾ་འགྲིམ་འགྲིམ་ཧ་ལ་གྷྲཾ༔ བཛྲ་ཨ་རི་ཤ་དགྲ་བོ་སྤུར་ཙི༔ དགྲ་བོའི་ཙིཏྟ་ཏེ་ཏོ༔
བྷ་ར་ཡ༔ ཏྲིག་ཏྲིག༔ ཛ་ཛཿ ཛ་ཏྲི་ཛཿ དགྲ་བོའི་ཁང་ཁྱིམ་དུ་རྒྱུགས༔ མགར་བ་ནག་པོ་རྒྱུགས་རྒྱུགས༔ རྒྱ་སྟག་ཁྲ་བོ་རྒྱུགས་རྒྱུགས༔ ལྕགས་སྤྱང་སྔོན་མོ་རྒྱུགས་རྒྱུགས༔ སྡང་བའི་དགྲ་ལ་རྒྱུགས་རྒྱུགས༔ དགྲ་བོའི་མི་ནོར་ཡུལ་ཞིང་སྟེང་ལ་རྒྱུགས་རྒྱུགས༔
ལྟས་ངན་མི་རུང་སྣ་ཚོགས་དགྲ་ལ་ཕོབ༔ ཏྲི་ཏྲི་ཛ་བྷྱོཿ དགྲ་བོའི་སྲོག་སྙིང་ལ་རྒྱུགས་རྒྱུགས༔ དགྲ་བོའི་མིང་རུས་བླ་ཡིད་རྨུགས་རྨུགས༔ དགྲ་བོའི་སྲོག་རྩ་མཱ་ར་ཡ་རྦད་རྦད༔ དགྲ་བོ་མཱ་ར་ཡ༔ དགྲ་ལ་ལྟས་ངན་སྣ་ཚོགས་ཕོབ་ཕོབ༔ དགྲ་བོ་འགུགས་པའི་ལས་སྔགས་ནི༔ ཏྲི་ཛ་མ་ཧཱ་ཀཱ་ལ་ཏྲི་ཡང་བྷྱོཿ ཨ་ཡསྐ་ཀ་ར་ཀ་ལ་དགྲ་བོ་ནྲྀ་ཏྲི་མྱོག༔
ཚལ་པ་ཏྲི་ཡང་བྷྱོཿ ཏྲི་རཀྴ་ཡ་ཡཀྴ་བྷྱོཿ ཛ་ཛ་རྒྱུག་རྒྱུག་རྦད་རྦད་སོད་སོད༔ ཨ་ནྲྀ་སུ་ཏྲི་པྲེ་དུ་ནི༔ ཧྲི་རྃ་ཡང་རྃ་ཛ་ལ་རྃ༔ ཨེ་མཱ་ར་ཡ་རྦད༔ ཨ་ནྲྀ་སུ་ཏྲི་པྲེ་དུ་མཱ་ར་ཡ་རྒྱུགས༔ ད་ཧ་ད་ཧ་དགྲ་བོ་བིགྷྣཱན་དུ་ཁ་ཕོབ༔ ཐན་སྲོག་སྙིང་ཁར་སྔགས་འདི་བྲི༔ ཏྲི་ས་དུ་ཏྲི་ནན་ཛ་ཛཿ
དེ་ཡི་ཕྱི་རོལ་སྔགས་འདིས་བསྐོར༔ ཨེ་མཱ་ར་ཡ་རྦད༔ དགྲ་བོའི་ཙིཏྟ་གཏུབ་རྦད༔ མཱ་ར་ཡ་རྦད་རྦད༔ ཤན་ཤན་དགྲ་བོ་མཱ་ར་ཡ་སོད༔ ཏྲི་ཏྲི་བྃ་ཤག༔ ལག་ལེན་པྲ་ཁྲིད་ཟུར་དུ་གསལ༔ ས་མ་ཡ༔ ཕོ་ཉ་མོན་པ་ནག་པོ་ཡིས༔ དགྲ་བོའི་སྒོ་བརྡུང་བཏང་བ་ལ༔
བུ་ཡིག་སྤྱི་ཆིངས་སྔགས་འཕྲེང་ངོ༔ ཨོཾ་ཨ་ད་ཧ་ད་ཧ་པ་ཙ་པ་ཙ༔ ཏྲི་ཁུག་ནྲྀ་ཁུག༔ སྣ་ཁུག༔ བླ་ཁུག༔ ནོར་འདི་ཞེས་བྱ་བ་ཁུག༔ ཧག་ཀྲམ་ཤི་ནི་ཏྲ་མ་ལིང་༔ ཀ་ར་ལིང་པྲ་ལིང་༔ བཛྲ་སཱ་དྷུ་ས་མ་ཡ༔ ཀྲང་ཀ་ས་ལེ་ཛཿ
ཏྲི་ཤངྐུ་རུ་ཛཿ ནོར་འདི་ཞེས་བྱ་བའི་ར་མདར་རྒྱུགས་རྒྱུགས༔ བསད་ན་སྲོག་ཁྱེར་ལ་ཤོག༔ མིང་འདི་རུས་འདི་ཟུངས་ཟུངས༔ དགྲ་བོ་ཆིངས་ཆིངས་ས་མ་ཡ༔ དགྲ་བོའི་ཁྱིམ་དུ་ལྟས་ངན་སྣ་ཚོགས་ཕོབ༔ ཡ་ཡ་བྷྱོ་བྷྱོཿ དགྲ་བོ་འགུགས་པའི་ལས་སྔགས་ནི༔ རུ་ཏྲི་རཀྴ་ཛ་རྒྱུགས་རྒྱུགས་རྒྱུགས༔ ཏེ་ཏག་སྲོག་ལ་ཐེབ༔
ཐེམ་ཐེམ་དགྲ་བོའི་སྲོག་ལ་ཐེམ༔ ཡ་མ་ཏི་ཏ་དགྲ་བོའི་སྲོག་ལ་རྒྱུག་ནན༔ ཨོཾ་མ་ཧཱ་ཀཱ་ལ་ཨནྡྷ་ཀཱ་ར་མ་ཧཱ་ཀཱ་ལ་ནི༔ ཀ་ས་ལ་ཡེ་ར་ཧྲི་ཧ་ཤི་ར་ཧེ༔ འགུགས་འགུགས་རྒྱུགས་རྒྱུགས༔ སོད་སོད་ཏ་ཏེ་ཏན་ཏ་པ་ཡང་ནི་ཡ་ནྲྀ་ཛ་ཛཿ རཀྴ་དུ་བེ་ནི་ཧཱུྃ་ཛཿ ཀཱ་ལ་ར་ཏྲི་ཛཿ དགྲ་བོའི་སྲོག་རྩ་ཆོད་ཆོད༔ ཐན་སྲོག་སྙིང་ཁར་སྔགས་འདི་བྲི༔
མུན་ཏྲི་ཡ་ཛཿ དེ་ཡི་ཕྱི་རོལ་སྔགས་འདིས་བསྐོར༔ ཨེ་ཀ་ཛ་བྷྱོཿ ཤ་ཏྲུྃ་མཱ་ར་ཡ་རྦད༔ གིང་ཀ་ར་གིང་ཀ་ར༔ སརྦ་ཏྲི་ཛ་བྷྱོཿ བདུད་ཏྲི་མཱ་ར་ཡ་དུ་སརྦ་དུ་ཛ་བྷྱོཿ ཨ་ཝེ་ཤ་སརྦ་ཚ་ཡེ་བྷྱོཿ ཤ་ཏྲུྃ་ཧུར་ཐུམ་ཛཿ དགྲ་བོ་མཱ་ར་ཡ་རྦད༔
ཤཀ་ཏྲི་ཏ་བྷྱོ་བྷྱོཿ ལག་ལེན་པྲ་ཁྲིད་ཟུར་དུ་གསལ༔ ས་མ་ཡ༔ བཙན་དམར་ཤན་པ་ཀུ་འདེབས་ལས༔ དགྲ་བོར་སྙིང་གཟེར་བཏང་བ་ནི༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་དྷ་ར་དྷ་ར་ཚིནྡྷ་ཚིནྡྷ་དྷ་ཊ་ཤ་ཡ༔ ཨེ་ས་དུ་ས་མ་ཡ་ཙ་ཏྲི་ཡ༔ བཛྲ་ཛྭ་ལ་ཨངྐུ་ཤ་ཡ་ཛ་ཛཿ སི་སི་ཏྲི་དུ་མཱ་ར་ཡ་རྦད༔
འུར་ཝ་འུར་ཝ༔ དགྲ་བོའི་ཁང་ཁྱིམ་དུ་རྒྱུགས༔ ནོར་རམ༔ དགྲ་བོའི་སྙིང་ལ་རྒྱུགས་རྒྱུགས༔ སྲོག་སྙིང་ཁྱེར་ལ་ཤོག༔ བྲིང་བྲིང་༔ ཤག་ཤག༔ ཚལ་པ་ཚལ་པ༔ ཡེར་ཡེར༔ ཆུམ་ཆུམ༔
ཏེ་མྱག་ཏེ་ཝ་རེ་ཏེ༔ ཤྭ་ལིང་རྦད་ཐུམ་ཛ་ཡ༔ ཨོཾ་བཛྲ་ཙ་ཏི་མཱ་ར་ཡ༔ ནཱ་ག་རཀྴ་གིང་ཀ་ར་རྦད༔ པྲ་དུ་ར་ཙ་ཏྲིག་ཏྲིག༔ ཐེབ་ཐེབ་ལང་ཏ་ནག་པོ་ཏྲི་དུ་ཤན་རྦད༔ དགྲ་བོའི་ཁང་ཁྱིམ་དུ་རྒྱུགས༔ དགྲ་བོའི་ཁང་ཁྱིམ་དུ་སྦྲུལ་ནག་གི་ཆོ་འཕྲུལ་ཐོངས༔ ཁང་པ་ཚག་ཅིང་སྒོ་ཁྱི་ངུ་བ༔ རླུང་ནག་འཚུབ་པ༔
སྤྲེའུས་མེ་འབུད༔ བནྡེ་ནག་པོས་དར་ནག་གཡབ་པ་ལ་སོགས་པའི་ལྟས་ངན་ཐོངས༔ མི་དམར་བཙན་གྱིས་ཀུ་སྒྲ་ཐོབ་ཅིག༔ དགྲ་བོ་འགུགས་པའི་ལས་སྔགས་ནི༔ དུ་རཀྴ་ཛ་དུ་རྒྱུགས༔ ཡཀྴ་རཀྴ་རཱ་ཛ་རྒྱུགས་རྒྱུགས༔ ནཱ་ག་ར་ཙ་ཡཀྵ༔ མ་མ་རཀྨོ་ཡ་མ་དུ་ཏྲི༔ ཐ་ཏྲི་རཀྴ་བྷྱོ་རྒྱུགས༔ ཤ་ཏྲུྃ་ཧུར་ཐུམ་ཛཿ
དགྲ་བོ་མཱ་ར་ཡ་རྦད༔ ཐན་སྲོག་སྙིང་ཁར་སྔགས་འདི་བྲི༔ ཤུར་ཏྲི་ཛ་ཛཿ དེ་ཡི་ཕྱི་རོལ་སྔགས་འདིས་བསྐོར༔ ཨོཾ་མ་མ་རཀྨོ་ཙི་ཙི་སྙིང་ཁ་རག་རྦུད་བྷྱོཿ རཀྨོ་རཀྨོ་དགྲ་བོའི་སྲོག་ལ་རྦད༔ མཱ་ར་ཡ་ཆིལ་ཆིལ༔ མཱ་ར་ཡ་དགྲ་བོའི་སྲོག་ལ་ཐུམ་རིལ་ཡ༔ ཏྲག་རཀྴ་རྦད༔ དགྲ་བོ་དུམ་བུར་གཏུབ་གཏུབ་བམ་བམ༔
དགྲ་བོ་མཱ་ར་ཡ་རྦད་སོད༔ བྷྱོ་བྷྱོཿ ལག་ལེན་པྲ་ཁྲིད་ཟུར་དུ་གསལ༔ ས་མ་ཡ༔ མོན་པ་རླུང་ནག་འཚུབ་མ་ཡིས༔ དགྲ་ལ་ལྟས་ངན་འབེབས་པའི་ཐབས༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་མུ་གུ་བྷ་ན་གྷ་ན་གྷ་ར་ཡེ་ཏྲི་ཤངྐུ་རུ་ཆས་ཀ་འདི་ཞེས་བྱ་བ་ཁྱེར་ལ་ཤོག༔ བཛྲ་ས་ཏྲི་ས་མ་ཡ་ཏྲི་ཏྲི༔ དགྲ་བོའི་ཁྱིམ་དུ་རྒྱུགས༔
བསད་ནས༔ དགྲ་བོའི་སྲོག་སྙིང་ཁྱེར་ལ་ཤོག༔ བྲམ་བྲམ་མི་ལི་སྭཱ་ཧཱ༔ ཏྲི་ཤང་ཁ་རག་རཀྴ་རི་ལི༔ ཧེ་ཧེ་དགྲ་བོའི་སྟེང་དུ་རྒྱུགས་རྒྱུགས༔ བསད་ན༔ སྲོག་སྙིང་ལ་རྒྱུགས་རྒྱུགས༔ དགྲ་བོའི་སྲོག་ལ་བྷྱོ་བྷྱོཿ མོན་པ་ནག་པོ་རྒྱུགས་རྒྱུགས༔ དགྲ་བོའི་ཁང་ཁྱིམ་དུ་ལྟས་ངན་ཐོངས་ཤིག་༔
དགྲ་བོའི་མིང་ནས་དམོད༔ མེ་འབུད་དང་རན་འཐག་བསྐོར༔ དགྲ་བོའི་བླ་གཟུགས་ཕྲོགས༔ ཆོ་འཕྲུལ་སྣ་ཚོགས་ཐོངས༔ དགྲ་བོ་འགུགས་པའི་ལས་སྔགས་ནི༔ ཏྲི་དུ་ཛ་དྷ་ཤ་གྷྲྀ་ཝ་དགྲ་ལ་རྒྱུགས་རྒྱུགས༔ ཡ་མ་རཀྴ་མ་མ་སརྦ་རཀྴ་དུ་རྃ་ཏྲི་མ་རཱ་ཛ་དགྲ་བོའི་སྙིང་ལ་ཛ་ཛཿ ནཱ་ག་རཀྴ་དྷེ་ཝ་རཀྴ་རཱ་ཧུ་ལ་རཀྴ༔ སརྦ་ཙིཏྟ་དགྲ་བོའི་སྙིང་ལ་བྲིང་བྲིང་ཛ་ཛཿ དགྲ་བོ་ནྲྀ་ཏྲི་ཧུར་ཐུམ་ཛ་ཛཿ
མཱ་ར་ཡ་རྦད༔ ཐན་སྲོག་སྙིང་ཁར་སྔགས་འདི་བྲི༔ མུ་ཏྲི་ཤཾ་ཛཿ དེ་ཡི་ཕྱི་རོལ་སྔགས་འདི་བྲི༔ མ་མ་རཀྴ་རུ་ལུ་རུ་ལུ༔ རཀྨོ་དགྲ་བོའི་སྙིང་ཁྲག་ལ་བྷྱོ་བྷྱོཿ ཛ་ཛཿ རཀྴ་མ་ཎི་དུན་བྷྱོཿ དགྲ་བོ་ཏེ་ཏ་མཱ་ར་ཡ་རྦད༔ བཛྲ་ཏ་ཧ་ཀྲཾ་རྨུག་ཤ་རྨུག་ཤ་རྦད་ད་ར་རྦད༔
རྨུགས་ཏེ་སྨྱོག་ཤ་རྦད༔ ཙིཏྟ་ཛ་དགྲ་བོའི་སྲོག་རིལ་ཡ་ཡ་སོད་སོད༔ གབ་བསྡེབས་འཁྲུགས་སྟོན་ཟུར་དུ་གསལ༔ ས་མ་ཡ༔ མགར་བ་ནག་པོའི་ལས་རིམ་ནི༔ ཤ་མེད་འཁོར་ལོ་བསྐོར་བའི་ཐབས༔ བུ་ཡིག་སྤྱི་ཆིངས་སྔགས་འཕྲེང་ངོ་༔ ཨོཾ་ཡ་མ་ཏ་ན་པྲེ་ཉེ་པྲེ་ཉེ་ཛ་ཛ་པྲིང་པྲིང་ར་ཐིབ་ཐིབ༔ དགྲ་བོའི་སྟེང་དུ་རྒྱུགས༔ བསད་ན༔
དགྲ་བོའི་སྙིང་ཁྱེར་ལ་ཤོག༔ དགྲ་བོའི་སྲོག་ལ་ཏ་ར་ཐེབ་སྤུར༔ ཨོཾ་ཐན་དུ་ཐ་མ་ར་མ་ར༔ བེ་བེ་རྒྱུགས་རྒྱུགས༔ དགྲ་བོའི་སྟེང་དུ་རྒྱུག་བྷྱོ་བྷྱོཿ ལྷ་འདྲེ་རྒྱུགས་རྒྱུགས༔ དགྲ་བོའི་སྟེང་དུ་རྒྱུགས་རྒྱུགས༔ བཛྲ་ར་ར་རུ་སྟོང་སྟོང་༔ ཐེར་ཐེར༔ ཡེར་ཡེར༔
ཆོམ་མགར་བ་ནག་པོ་ཏི་ཏ་ལ་བྃ་བྃ༔ ཤ་མེད་མ་ཏྲི་རྒྱུགས་རྒྱུགས༔ དགྲ་བོའི་ཚེ་སྲོག་ཕྲོགས་ཕྲོགས༔ དགྲ་བོའི་སྙིང་རྩ་ཕྱུངས་ཕྱུངས༔ ཨོཾ་ཁ་རག་མ་དམ་དམ༔ དགྲ་བོའི་ཙིཏྟ་ལ་བྃ༔ རྒྱུག་རྒྱུག་དགྲ་བོའི་སྲོག་ལ་རྒྱུགས༔ དབུགས་ལ་རྒྱུགས༔ དྲོད་ལ་སྤུར༔ དགྲ་བོའི་ཚེ་སྲོག་ལ་མཱ་ར་ཡ་རྦད༔
མགར་བ་ནག་པོས་དགྲ་བོའི་སྲོག་ལ་ཧུར་ཐུམ༔ མཱ་ར་ཡ་རྦད་རྦད༔ མགར་བ་ནག་པོ་ཁང་ཁྱིམ་དུ་རྒྱུགས༔ ཤ་མེད་བོང་ཞོན་མ་དགྲ་ལ་ཐིབ་ཐིབ༔ ནོར་རྫས་ཀྱི་ར་མདར་རྒྱུགས༔ དགྲ་ལ་ལྟས་ངན་སྣ་ཚོགས་ཐོངས༔ དགྲ་བོ་འགུགས་པའི་ལས་སྔགས་ནི༔ ར་ཙ་སུ་དུ་ཏྲི་ཛཿ བཛྲ་སཱ་དྷུ་ས་མ་ཡ་དགྲ་ལ་རྒྱུགས་རྒྱུགས༔ ཨ་ཡས་ཀ་ར་ཀ་ལ་དགྲ་ལ་རྒྱུགས་རྒྱུགས༔
མ་མ་དུ་ཤན་ཤག་ཧྲི་རྦད༔ ནྲྀ་ཏྲི་ཐུམ༔ མཱ་ར་ཡ༔ མ་མ་རཀྴ་དུན་དུན་འུབ་སོད་རྦད༔ དགྲ་བོའི་སྙིང་ལ་ཁུག༔ ཏྲག་ཐུམ་རྦད་རྦད༔ ཏྲི་ཛ་ཛ་རྒྱུགས་རྒྱུགས༔ ཐན་སྲོག་སྙིང་ཁར་སྔགས་འདི་བྲི༔ ཏྲི་རུ་མ་ཏྲི་ཛཿ དེ་ཡི་ཕྱི་རོལ་སྔགས་འདིས་བསྐོར༔
མ་མ་ཏྲི་དགྲ་བོ་ཐུམ༔ རཀྴ་ཐུམ༔ དགྲ་བོའི་སྲོག་ལ་ཧུར་ཐུམ་ཏྲི་རྦད༔ གཟེར་ཐུམ་རྃ་རྃ༔ ཤ་རུས་ཁྲག་རྩ་ལ་རྦད་སོད་བྷྱོ་བྷྱོཿ གསལ་བཀོད་རིམ་པ་ཟུར་དུ་གསལ༔ ས་མ་ཡ༔ བདུན་པ་ཁྲོམ་རྒྱུག་ནག་པོ་ཡིས༔ དགྲ་ལ་ལྟས་ངན་འབེབས་པའི་ཐབས༔ བུ་ཡིག་སྤྱི་ཆིངས་སྔགས་འཕྲེང་ངོ་༔
ཨོཾ་ཀྲ་ཐ་མ་ཐ་ཀ་ར་ཙེ་ནི་བྲ་ཏ་ཡ་ར་ཙ་སོ་ཧེ་ཤོག་ནེར་ཧེ་མ་ནེར་ཤོག་ནེར་ཐུམ་ཁུག་ལིང་༔ ཆས་ཀ་ཡིན་ན་འདི་ཞེས་བྱ་བ༔ བསད་ན་སྙིང་ཁྱེར་ལ་ཤོག༔ དགྲ་བོའི་སྟེང་དུ་རྒྱུགས༔ དགྲ་བོའི་སྲོག་ཧེར་མྱག༔ མུན་མུན༔ ཐིབ་ཐིབ༔ མུན་རུབ་འཐིབ་པོ༔ སྤྱང་སྔོན་ནག་པོ་དགྲ་བོའི་སྟེང་དུ་རྒྱུགས༔ དགྲ་བོའི་སྒོ་ཆོག༔
ནོར་གཏོར༔ དགྲ་བོའི་ཁྱིམ་དུ་ལྟས་ངན་སྣ་ཚོགས་ཐོངས༔ ཡ་ཡ་བྲེང་བྲེང་༔ དགྲ་བོ་འགུགས་པའི་ལས་སྔགས་ནི༔ མུན་མུན་འགུལ་མྱག་མྱག་སོད་སོད༔ དྷ་ཏེ་མེ་ཏེ་ཀརྨ་ཤེ་གྲང་ཀ་ར༔ དགྲ་བོ་ནྲྀ་མཱ་ར་ཡ་སོད༔ ཕྱི་རོལ་མུ་ཁྱུད་ལ༔ སྔགས་མགོ་ནང་བསྟན༔ ཨོཾ་ས་དྷ་ར་མ་ཧཱ་མ་ཏྲི་ཤར་དུ་ཤང་ནི་ཤང་པ་ནི༔
ཁ་ཐུན་ཡཀྴ༔ ནོར་འདི་ཞེས་བྱ་བའི་ཕྱི་ལ་རྦད་བྷྱོཿ དགྲ་བོར་མུན་པ་གཏིབས༔ དགྲ་བོའི་སྙིང་ལ་ཡྃ་བྷྱོཿ དགྲ་བོའི་སྙིང་རྩ་ཁྲག་རྩ་ལ་འདུས་འདུས༔ བྱཱ་མ་ར་ཙ་པྲ་མ་ར་ཙ༔ རཱ་ག་ནྲྀ་ཏྲི་ཕཊ྄ཿ དགྲ་བོ་ཏྲི་མོ་ཁ་ཤ་སུ་ཁུག་ཆུན༔ དགྲ་བོ་ཁུག་ཐིབ་ཐིབ༔ དགྲ་བོ་ལིངྴ་རི་ལིང་སོད༔
དེ་ཤ་ཀཾ་པ་དེ་རུ་ཡ་རུ་དགྲ་བོ་མཱ་ར་ཡ་སོད་ཏྲི་སིར་ཁ་ན་ཕུར་དགྲ་བོ་མཱ་ར་ཡ་ཛ་ཛཿ རཀྴ་རུ་ཏྲ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ མ་རཀྨོ་མུ་ཁ་དགྲ་བོའི་སྲོག་ལ་ཡམ་ཡམ་ཨེ་ཧུར་ཐུམ་ཁུག་ལིང་དགྲ་བོའི་སྲོག་ལ་ཡམ་ཡམ༔ ཡཀྴ་རཀྨོ་དགྲ་བོའི་སྲོག་ལ་ཡམ་ཡམ་བཛྲ་མ་དུ་ཏྲི་ཡ་མ་ཏྲིག་ཏྲིག་དགྲ་བོའི་སྲོག་ལ་ཡམ་ཡམ༔ ཏྲི་ཤ་ཀ་ར་ས་མ་ཡ༔ དགྲ་བོའི་སྲོག་ལ་ཡམ་ཡམ༔ ཏྲི་ཤ་ཀུ་རུ་ཏྲི་ནི་དགྲ་བོའི་སྲོག་ལ་ཡམ་ཡམ༔ ནྲྀ་ཏྲི་ཤ་ཏྲུྃ་མཱ་ར་ཡ་དགྲ་བོའི་སྲོག་ལ་ཡམ་ཡམ༔ སརྦ་ས་མ་ཡ་དགྲ་བོའི་སྲོག་ལ་ཡམ་ཡམ༔ ནཱ་ག་ཕུ་ཏྲི་དགྲ་བོའི་སྲོག་ལ་ཡམ་ཡམ༔
ཤྭ་ཏྲི་ཤེལ་ཅི་དགྲ་བོའི་སྲོག་ལ་ཡྃ་ཡྃ༔ མཱ་ར་ཡ་རྦད་རྦད་སོད་སོད༔ ཕྱི་རོལ་རྩིབས་བཅུ་གཉིས་ལ༔ སྔགས་མགོ་ནང་དུ་བསྟན་ལ༔ ཨོཾ་ཤུ་ལ་ཊ་ཤུག་རྩེ་ཆོད༔ ཨོཾ་དུནྜ་དུ་ཏི་ཆོད༔ ཨོཾ་ར་ཏྲི་བམ་ལོག་ཆོད༔ ཨོཾ་མ་ཏྲི་ཤམ་ཁམ་ཆོད༔ ཨོཾ་པྲ་མ་ཁཾ་ཏཾ་ཆོད༔ ཨོཾ་ཡ་མ་ནྲྀ་ཏྲི་ཆོད༔
ཨོཾ་ཛ་ཏྲི་ཁ་ཐམ་ཆོད༔ ཨོཾ་དུ་ར་དུ་ཏྲི་ཆོད༔ ཨོཾ་ཧ་ར་ཧ་ཏྲི་ཆོད༔ ཨོཾ་ཛ་ལ་ཛ་ཏྲི་ཆོད༔ ཨོཾ་བཊྚ་ཤུ་ཏྲི་ཆོད༔ ཨོཾ་ཏྲི་ཏྲི་ནྲྀ་ཏྲི་ཆོད༔ རྩིབས་བར་ལིངྒ་བཅུ་གཉིས་ལ༔ ནྲྀ་ཏྲི་ཁུག་ཛ་ཛཿ ཤ་ལ་རྦད་སྙིང་ལ་མཱ་ར་ཡ་ཕཊ྄ཿ དབུགས་ལ་རྔུབ༔
སྲོག་རྩ་ཆོད་ཆོད༔ སྙིང་རྩ་ཕྱུངས་ཕྱུངས༔ སྲོག་ཐིག་ཁྲག་ཐིག་ཆོད་སྙིང་རྩ་འགས་འགས་ཐུམ་རི་ལི་ནན༔ ཕྱི་རོལ་རྩིབས་བཅུ་གཉིས་ལ༔ སྔགས་མགོ་ཕྱིར་བསྟན༔ ཨོཾ་ལྷ་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་གཤིན་རྗེ་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་མ་མོ་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་བདུད་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་རྒྱལ་པོ་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔
ཨོཾ་བཙན་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་གནོད་སྦྱིན་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་ཀླུ་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་གཟའ་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔

ཨོཾ་དམ་ཅན་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་དགེ་བསྙེན་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཨོཾ་རྨུ་ཡ་མ་དགྲ་བོའི་སྲོག་རྩ་ཆོད་ཆོད་མཱ་ར་ཡ་རྦད་རྦད༔ ཕྱི་རོལ་མུ་ཁྱུད་ཕྱིར་བསྟན་བྱ༔ ཨོཾ་ཁ་དྷ་གྷ་ཙཀྲ་དུ་ནི༔ བཛྲ་སརྦ་དུཎྚ་ནི༔ མ་ཙ་དུ་རུ་ཨ་ཡ་ཤ་ན་ལ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ མ་ཧཱ་དྷེ་ཝ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཁ་རག་ཡ་མ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ མ་མ་རུ་ལུ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ བཛྲ་ས་དྷུ་ས་མ་ཡ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔
དུ་ཏྲི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཛ་ཏྲི་ཧ་ཡ་དུ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ར་ཙ་ཏྲི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ དུ་དུ་རུ་ཏྲ་དུནྟིཾ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ བཛྲ་ས་དུ་ནྲྀ་ཏྲི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཀྲ་མ་ནི་ཤི་ནི་ག་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཏྲག་རཀྴ་དུ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ རཀྨོ་དུ་ཁ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཧེ་ཐུན་ཁུག་ལིང་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཡཀྴ་ནག་པོ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔
བཛྲ་ས་དུ་ཏྲི་ལ་ཏྲི་ལ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཏྲི་ཤ་ཀ་ར་ས་མ་ཡ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཏྲི་ཤང་ཀུ་རུ་ཏྲི་ནི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཎི་ཤ་ཏྲུྃ་མཱ་ར་ཡ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ སརྦ་ས་མ་ཡ་ནཱ་ག་ཕུ་ཏྲི་བྷྱོ་བྷྱོ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཤི་ཏྲི་ཤཾ་མ་རྩི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ རྫོགས་སོ། ། ༈ ལྐུགས་པ་ཁ་ཐམ་འཁོར་ལོ་ནི༔ རྡོ་རྗེའི་རྒྱ་གྲམ་ལྟེ་བར་ནན༔ སྔགས་མགོ་ནང་བསྟན་ལ༔
ཧེ་རཾ་ཡང་རཾ་ཛྭ་ལ་རྃ༔ ཨོཾ་ཨ་ནྲྀ་ཏྲི་སུ་ཏྲི་སུ་ཏྲི་དུ་མ་མཱ་ར་ཡ་ད་ཧ་ད་ཧ༔ དགྲ་བོ་ཆཻ་མོ་བན་བོན་སྔགས་པ་སྲུང་སྐྱོབས་དང་བཅས་པ་ལུས་མཱ་ར་ཡ་སཏྭཾ་བྷ་ཡ་ནན༔ དགྲ་བོའི་ངག་མཱ་ར་ཡ་སཏྭཾ་བྷ་ཡ་ནན༔ དགྲ་བོའི་ཡིད་མཱ་ར་ཡ་སཏྭཾ་བྷ་ཡ་ནན༔ དགྲ་བོ་ཆཻ་མོ་བན་བོན་སྔགས་པ་ཐམས་ཅད་ཀྱི་ལྷ་སཏྭཾ་བྷ་ཡ་ནན༔ དགྲ་བོའི་ཕོ་ལྷ་དང་སྐྱེས་ལྷ་སྲོག་ལྷ་ཐམས་ཅད་སཏྭཾ་བྷ་ཡ་ནན༔ དགྲ་བོའི་དགྲ་ལྷ་མ་ལྷ་ཞང་ལྷ་ཐམས་ཅད་སཏྭཾ་བྷ་ཡ་ནན༔ དགྲ་བོའི་མགོན་སྐྱབས་ཐམས་ཅད་སཏྭཾ་བྷ་ཡ་ནན༔ དགྲ་བོ་ལྷ་དང་བཅས་པ་ནཱ་ག་སརྦ་མནྜ་པྲ་ཝེ་ཤ༔
བྷནྡྷ་བྷནྡྷ་ཧ་ན་ཧ་ན༔ མཱ་ར་ཡ་པྲ་ཝེ་ཤ་ཡ་ཨ་ཀརྵ་ཡ་དགྲ་བོའི་ངག་སཏྭཾ་བྷ་ཡ་ནན༔ ལྐུགས་པ་ཁ་ཐམ་གྱི་ལིངྒ་རྫོགས་སོ༔ ཐན་སྲོག་གཉིས་ཀྱི་འཁོར་ལོ་ལིངྒའི་ལྟེ་བ་རུ༔ ཨོཾ་ཁ་དྷ་ག་ཙཀྲ་དུ་ནི་བཛྲ་སརྦ་དུཥྚ་ནི་མ་ཙ་དུ་ཨ་ཡ་ཤ་ན་ལ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ མ་ཧཱ་དྷེ་ཝ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཁ་ར་གཱ་ཡ་མ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ མ་མ་རུ་ལུ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ བཛྲ་སཱ་དྷུ་ས་མ་ཡ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ དུ་ཏྲི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔
ཛ་ཏྲི་ཧ་ཡ་དུ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ར་ཙ་ཏྲི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ དུ་དུ་རུ་ཏྲ་དུནྟིཾ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ བཛྲ་ས་དུ་ནྲྀ་ཏྲི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཀྲ་མ་ནི་ཤི་ནི་ག་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཏྲག་རཀྴ་དུ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ རཀྨོ་དུ་ཁ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཧེ་ཐུན་ཁུག་ལིང་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཡཀྴ་ནག་པོ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ བཛྲ་ས་དུ་ཏྲི་ལ་ཏྲི་ལ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔
ཏྲི་ཤ་ཀ་ར་ས་མ་ཡ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཏྲི་ཤང་ཀུ་རུ་ཏྲི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ནྲྀ་ཏྲི་ཤ་ཏྲུྃ་མཱ་ར་ཡ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ སརྦ་ས་མ་ཡ་ནཱ་ག་ཕུ་ཏྲི་བྷྱོ་བྷྱོ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ ཤི་ཏྲི་ཤི་མ་རྩི་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་ས་དྷ་ར་མ་ཧཱ་མ་ཏྲི་ཤ་ར་དུ་ཤ་ད་ནི་ཤ་ད་ས་ནི་ཁ་ཐུན་ཡཀྴ་ནོར་འདི་ཞེས་བྱ་བའི་ཕྱི་ལ་རྦད་བྷྱོཿ དགྲ་བོར་མུན་པ་གཏིབ༔ དགྲ་བོའི་སྙིང་ལ་ཡམ་བྷྱོཿ དགྲ་བོའི་སྙིང་རྩ་ཁྲག་རྩ་ལ་འདུས་འདུས༔
བྱཱ་མ་ར་ཙ་པྲ་མ་ར་ཙ་བྱཱ་པྲ་མ་ར་ཙ་ར་ག་ཎི་ཏྲི་ཕཊ྄ཿ དགྲ་བོ་ཏྲི་མོ་ཁ་ཤ་སུ་ཁུག་ཆུན་དགྲ་བོ་ཁུག་ཐིབ་ཐིབ་དགྲ་བོའི་ལིང་ཤ་རི་ལིང་སོད་དེ་ཤ་ཀཾ་པ་དེ་རུ་ཡ་རུ་དགྲ་བོ་མཱ་ར་ཡ་སོད་ཏྲི་སི་ར་ཁ་ན་ཕུ་ར་དགྲ་བོ་མཱ་ར་ཡ་ཛ་ཛཿ རྦད་རྦད་སོད་སོད༔ དེ་ཡི་ཕྱི་རོལ་མ་ཧཱ་དྷེ་ཝའི་ལྟེ་བ་རུ༔ ཨོཾ་མ་ཧཱ་མ་ཧཱ་དེ་ཝ་ཨུ་དེ་ཝི་ས་མཱ་ཡ་ཛ་ཛཿ དེའི་ཕྱི་རོལ༔ ཨོཾ་ཧཾ་པྲ་མ་རྦད་ནྲྀ་ཏྲི་མཱ་ར་ཡ་སྲོག་ལ་མུ་ཁ་ཧེ་མཱ་ར་ཡ་རྨུགས་ཐིབ་སོད་ཤ་ཏྲུྃ་དགྲ་བོ་སྲོག་ལ་རྩ་ཐུན་བམ་རུས་རྩ་ལ་བྲེང་ཤག་ཙིཏྟ་ཐུམ་རྨུགས་ཁྲག་ཐིབ་ལིང་ཤག་རུ་ནྲྀ་ཏྲི་ཧུར་ཐུམ་ཛ་མཱ་ར་ཡ་ཁྲམ་རྦད་ནན༔ ཝ་ལ་སྤྲེལ་ཞོན་ལྟེ་བ་རུ༔ ཛ་ཏྲི་ཛ་ཏྲི་ཛཿ རྒྱུག་རྒྱུག་དགྲ་ལ་རྒྱུགས༔
ཀུན་ལ་འདྲེས་སོ༔ དེ་ཡི་ཕྱི་རིམ་མུ་ཁྱུད་ལ༔ ཨོཾ་ཡ་མ་ར་ཙ་དགྲ་བོའི་སྲོག་ལ་རྦད་རྦད༔ ཨོཾ་དུ་པྲ་མ་དགྲ་བོའི་སྲོག་ལ་རྦད་རྦད༔ ཨོཾ་ལངྐ་ཡ་དགྲ་བོའི་སྲོག་ལ་རྦད་རྦད༔ ཨོཾ་ཡཀྴ་ན་དགྲ་བོའི་སྲོག་ལ་རྦད་རྦད༔ ཨོཾ་ཤྭ་རི་ན་དགྲ་བོའི་སྲོག་ལ་རྦད་རྦད༔ ཨོཾ་ཨུ་མ་དེ་ཝ་དགྲ་བོའི་སྲོག་ལ་རྦད་རྦད༔ ཨོཾ་མ་མོ་རུ་ལུ་དགྲ་བོའི་སྲོག་ལ་རྦད་རྦད༔ ཨོཾ་ཨེ་ཀ་ཙ་ཏི་དགྲ་བོའི་སྲོག་ལ་རྦད་རྦད༔
ཨོཾ་ཤེལ་གིང་ཛ་དགྲ་བོའི་སྲོག་ལ་རྦད་རྦད༔ ཨོཾ་ཨ་དྷེ་ཤ་ཡ་དགྲ་བོའི་སྲོག་ལ་རྦད་རྦད༔ ཨོཾ་བཛྲ་སཱ་དྷུ་དགྲ་བོའི་སྲོག་ལ་རྦད་རྦད༔ ཨོཾ་རཱ་ཧུ་ལ་དགྲ་བོའི་སྲོག་ལ་རྦད་རྦད༔ ཨོཾ་ནཱ་ཐ་ཀཱ་ལ་དགྲ་བོའི་སྲོག་ལ་རྦད་རྦད༔ ཨོཾ་ཏི་པ་ར་ཙ་ཡ་དགྲ་བོའི་སྲོག་ལ་རྦད་རྦད༔ ཨོཾ་ཨུ་མུ་ཏ་ཏི་དུ་ཡ་དགྲ་བོའི་སྲོག་ལ་རྦད་རྦད༔ ཨོཾ་གྷ་རུ་བྷ་ཏྲ་དགྲ་བོའི་སྲོག་ལ་རྦད་རྦད༔ ཨོཾ་ཀི་ཀང་བྷ་དུ་དགྲ་བོའི་སྲོག་ལ་རྦད་རྦད༔ ཨོཾ་རཱ་ཛ་གིང་དུ་དགྲ་བོའི་སྲོག་ལ་རྦད་རྦད༔
ཨོཾ་ཤུ་ལ་ར་ཙ་དགྲ་བོའི་སྲོག་ལ་རྦད་རྦད༔ ཨོཾ་བྷུ་ཏ་ར་ཙ་དགྲ་བོའི་སྲོག་ལ་རྦད་རྦད༔ ཨོཾ་རེ་མ་ཏི་ཀཱ་ལ་དགྲ་བོའི་སྲོག་ལ་རྦད་རྦད༔ ཨོཾ་ནཱ་ག་རཀྴ་དགྲ་བོའི་སྲོག་ལ་རྦད་རྦད༔ ཨོཾ་བྷུ་མི་ཡ་དུ་ཛ་དགྲ་བོའི་སྲོག་ལ་རྦད་རྦད༔ ཨོཾ་དུ་ན་ཙ་ཉེ་ལོ་རྦད་ཤུ་ཁ་དུ་ན་རཀྟ་ཏྲི་ཏ་དུནྟེ་ཡ་ཛ་རྃ་མུ་ཏ་ན་ཡ་དམ་ཉམས་དགྲ་བོའི་ཤ་ལ་རྦད་རྦད༔ སྙིང་ལ་བྷྱོ་བྷྱོཿ སྲོག་ལ་ཧུར་ཧུར༔ རུ་ཏྲ་མཱ་ར་ཡ་རྦད་བྷྱོ་བྷྱོ་མྱོག་ཐུམ་དྲིལ་ནན༔ དེ་ཡི་ཕྱི་རོལ་མུ་ཁྱུད་ལ༔
ཨོཾ་མ་མོ་ཁ་ཐུན་ནག་པོས་དགྲ་བོའི་སྲོག་རྩ་ཆོད་ཆོད༔ རྦད་རྦད༔ བྷྱོ་བྷྱོཿ བཟློག་བཟློག༔ ཨོཾ་ཤྭ་རཱི་ནག་མོ་ཁ་ཐུན་ནག་པོ་དགྲ་བོའི་སྲོག་རྩ་ཆོད་ཆོད༔ རྦད་རྦད༔ བྷྱོ་བྷྱོཿ བཟློག་བཟློག༔ ཨོཾ་ཙ་ཏྲི་གྷྲྀ་ཝ་དགྲ་བོའི་སྲོག་རྩ་ཆོད་ཆོད་རྦད་རྦད་བྷྱོ་བྷྱོ་ཟློག་ཟློག༔ ཛ་ལ་ཛ་ལ༔
ཡུལ་འདི་ཞེས་བྱ་བ་ནས༔ བྷནྡྷ་བྷནྡྷ༔ མཱ་ར་ཡ་མཱ་ར་ཡ་ཧཱུྃ་ཕཊ྄ཿ ཨོཾ་བྱི་བ་ལོ་པའི་བདུད་དུ་ཕོབ༔ དེ་སོགས་ལོ་སྐོར་བཅུ་གཉིས་ལ༔ སྔགས་འདི་འབྲུ་རེ་སྦྱར་བར་བྱ༔ མུ༔ ནི༔ ཏྲུྃ༔ ཧཱ༔
ས༔ ནི༔ ཧཱུྃ༔ ཙིཏྟ༔ ཡ༔ ཧཱུྃ༔ ཕཊ྄ཿ དགྲ་བོའི་གནས་ས་གོ་ལྡོག༔ ཤར་ནུབ་གོ་ལྡོག༔ ལྷོ་བྱང་གོ་ལྡོག༔
མདུན་རྒྱབ་གོ་ལྡོག༔ མགོ་མཇུག་གོ་ལྡོག༔ ཨོཾ་བཛྲ་ཏེ་ཏེ་གང་ཡིན་དེ་ཁྱེར་ལ་ཤོག༔ ཁུག་ཁུག་ཛ་ཛཿ བྷནྡྷ་མཱ་ར་ཡ་ཧཱུྃ་ཧཱུྃ་ཕཊ྄་ཕཊ྄ཿ སྔགས་འདིས་ལིངྒའི་མཐའ་ནས་བསྐོར༔ ཨོཾ་མུ་ནི་དྲུཾ་ཧ་ས་ནི་ཏེ་ཙ་ཡ་ཕཊ྄ཿ ཨོཾ་བཛྲ་ཡ་ཤ་ཛ་ལ༔ དགྲ་བོ་ཨངྐུ་ཤ་ཛ་ཛཿ དགྲ་བོ་བྷནྡྷ་བྷནྡྷ་ཧཱུྃ་ཕཊ྄ཿ
ཨོཾ་བཛྲ་ཧེ་ཏ་དགྲ་བོ་བྷནྡྷ་བྷནྡྷ་ཧཱུྃ་ཕཊ྄ཿ ཡ་ཡ་ཡ་མ་དགྲ་བོ་མཱ་ར་ཡ་སོད་སོད༔ ཅེས་པའི་སྡེབ་སྦྱོར་ཟུར་དུ་གསལ༔ དགྲ་བོ་ངག་མནན་བྱེད་པ་ལ༔ ལྐུགས་པ་ཁ་ཐམ་འཁོར་ལོ་ནི༔ ཧེ་རྃ་ཡང་རྃ་ཛ་ལ་རྃ༔ ཨོཾ་ཨ་ནྲྀ་ཏྲི་སུ་ཏྲི་སུ་ཏྲི་དུ་མཱ་ར་ཡ༔ ད་ཧ་ད་ཧ༔ འདིར་དགྲ་བོའི་སྲུང་བཟློག་མཁན་གྱི་མིང་འཛུད༔ དགྲ་བོའི་སྲུང་བཟློག་མཁན་གྱི་ལུས་ངག་ཡིད་གསུམ་ནན༔
དགྲ་བོ་ཝག་སཏྭཾ་བྷ་ཡ་ནན༔ དགྲ་བོའི་སྲུང་བཟློག་མཁན་ལྷ་སཏྭཾ་བྷ་ཡ་ནན༔ དགྲ་བོ་ཕོ་ལྷ་དང་སྐྱེས་ལྷ་དང་སྲོག་ལྷ་ཐམས་ཅད་སཏྭཾ་བྷ་ཡ་ནན༔ དགྲ་བོའི་དགྲ་ལྷ་མ་ལྷ་ཞང་ལྷ་ཡུལ་ལྷ་ཐམས་ཅད་སཏྭཾ་བྷ་ཡ་ནན༔ དགྲ་བོའི་མགོན་སྐྱབས་ཐམས་ཅད་སཏྭཾ་བྷ་ཡ་ནན༔ དགྲ་བོའི་ལྕེ་སྟེང་སྔགས་འདི་བྲི༔ དགྲ་བོ་ལྷ་དང་བཅས་པ་ནཱ་ག་སརྦ་མནྟྲ་པྲ་བྷེ་ཤ་ཡ་བྷནྡྷ་བྷནྡྷ༔ ཧ་ན་ཧ་ན༔ མཱ་ར་མཱ་ར་པྲ་བེ་ཤ་ཡ་ཨ་ཀརྵ་ཡ་དགྲ་བོའི་ངག་སཏྭཾ་བྷ་ཡ་ནན༔ ཞེས་པའི་སྔགས་ནི་རྒྱས་འདེབས་ཟུར༔
དགྲ་བོ་ལྷ་དང་དབྱེ་བའི་སྔགས་སྡེ་ནི༔ རིམ་པ་བཞིན་དུ་བསྒྲིགས་ཆགས་འདི་ལྟར་བཀོད༔ ཀ་རྟགས་ཐམས་ཅད་བསད་མཚམས་སྔགས་འཁོར་སྦྱར༔ རྩིབས་དང་རྩིབས་མཆན་རིམ་བཞིན་ཤེས་པར་བྱ༔ ༼ཀ༽ དང་པོ་མུ་སྟེགས་སྤུ་གྲི་ནི༔ དུ་ཤན་དུ་ཤན༔ དགྲ་བོའི་སྙིང་རྩ་སྲོག་རྩ་ཁྲག་རྩ་ལ་འདུས་རྦད༔ དགྲ་བོའི་སྲོག་རྩ་སྙིང་རྩ་ཁྲག་རྩ་ལ་ཐིབ་ཐིབ་རྦད༔ མ་མ་ཏྲི་ཏྲི་དགྲ་བོ་ལིང་སོད༔ ནཱ་ག་ཏྲི་ཏྲི་དགྲ་བོ་མཱ་ར་ཡ་སོད༔
འབྱུང་བ་ལྔས་དགྲ་བོའི་སྲོག་རླུང་དཀྲུགས༔ ༼ཁ༽ གཉིས་པ་དགྲ་བོའི་མིང་རུས་བླ་དྭགས་མཐར༔ མ་རིག་པ༔ འདུ་ཤེས༔ འདུ་བྱེད༔ རྣམ་ཤེས༔ མིང་གཟུགས༔ སྐྱེ་མཆེད་དྲུག༔ རེག་པ༔ ཚོར་བ༔
སྲེད་པ༔ ལེན་པ༔ སྲིད་པ༔ སྐྱེ་བ༔ རྒ་ཤི༔ མ་རིག་པ་ནན༔ འདུ་ཤེས་ནན༔ འདུ་བྱེད་ནན༔ རྣམ་པར་ཤེས་པ་ནན༔ ཚོར་བ་ནན༔
སྲེད་པ་ནན༔ ལེན་པ་ནན༔ མིང་གཟུགས་ནན༔ སྐྱེ་བ་ནན༔ རེག་པ་ནན༔ རྒ་ཤི་ནན༔ དགྲ་བོའི་ཁམས་ལྔ་ནན༔ ༼ག༽ གསུམ་པ་སྡེ་བརྒྱད་ལྷ་དབྱེ་ནི༔ ཨོཾ་ཨཱཿཧཱུྃ་སྭཱ་ཧཱ༔ པྲི་ཏི་མུ་ས་དྷ་ཡ༔
ས་མ་ཡ༔ ན་མོ་བྷ་ག་ཝ་ཏེ༔ སརྦ་ཤུདྡྷེ་ནཾ་སངྒ་མི་ས་ཡེ༔ ས་མ་ཡ༔ དགྲ་བོའི་ལུས་ངག་ཡིད་ཀྱི་ལྷ་བྱེར་བྱེར༔ ༼ང༽ ལྔ་པ་མཁའ་འགྲོའི་ལྷ་དབྱེ་ནི༔ ཧ་ཧོ་ཝ་ར་ཙ༔ ཌཱཀྐི་ནཱི་ས་མ་ཡ༔ དགྲ་བོའི་ལུས་ངག་ཡིད་གསུམ་གྱི་ལྷ་བྱེར་བྱེར༔ རི་ནི་བྷི་མ་ར་ཙ་ཡ་བྷི་ཡ༔
དགྲ་བོའི་མགོན་སྐྱབས་ཀྱི་ལྷ་བྱེར་བྱེར༔ ནི་མ་ཨ་ཙནྡྷ་ཡ༔ དགྲ་བོའི་ལུས་ངག་ཡིད་གསུམ་གྱི་ལྷ་བྱེར་བྱེར༔ ས་མུནྩ་ས་མ་ཡ༔ ༼ཅ༽ དྲུག་པ་དབང་ཕྱུག་ལྷ་དབྱེ་ནི༔ རྨག་རྨག་རྨུགས་རྨུགས་ཀང་ཀང་ཀིང་ཀིང་དགྲ་ལ་རྒྱུགས༔ དགྲ་བོའི་བླ་སྲོག་ལ་ཨ་ཙ་ར་ཁུ་ཙ་ར་རྦད༔ མ་ཧཱ་དྷེ་ཝ་ས་དྷུ་ཏེ༔ མ་ཨེ་སི་ཏེ་སིབ་རྦད༔ ཝ་དྷ་ཁ་བི་ཤུ་ཐང་མོ༔
དགྲ་བོ་ལྷ་དང་དབྱེ་བྱེར་བྱེར༔ ༼ཆ༽ བདུན་པ་སྲིད་རྒྱལ་ལྷ་དབྱེ་ནི༔ མ་མ་ནི་ཧེ་པྲ་ན་རྦད༔ ཤྲཱི་ལ་མུ་ཀ་ཧེ༔ དགྲ་བོ་ལྷ་དང་ཕྱེས་ལ་ཨ་ཡ་ཤ་ལ་ན་དགྲ་བོའི་ལྷ་ཐམས་ཅད་གཏོར་གཏོར༔ བྃ་ཏྲི་ཐུན་ཛ་དགྲ་བོ་རྨུགས་རྨུགས༔ ༼ཇ༽ བརྒྱད་པ་དགྲ་གཤེད་སྤྲད་པ་ནི༔ ཨེ་དམ་ཉམས་དགྲ་བོ་ཀེཾ་སུྃ་ཁྃ་རྃ་ཡྃ་འབྱུང་བ་ས་ཆུ་མེ་རླུང་ཐམས་ཅད་རབ་ཏུ་འཁྲུགས་པས༔ དགྲ་བོའི་སྲོག་ལ་ཛ་ཛ་ལྷ་བྱེར་བྱེར༔ དེ་བཞིན་རིམ་པར་ཀ་རྟགས་སྤྲད༔
དགྲ་བོའི་རྟེན་འབྲེལ་བཟློག་པ་ནི༔ ཧཱ་སྭཱ་ཡེ་ན་མ་ཤྲཱ་ཧཱ་མ་དཱི་བཱ་ཝཾ་ཨེ་དྷ་རོ་ནི༔ ཡོ་ཙ་ཥན་ཏེ༔ ཏྱ་ཝ་ཧྱ༔ ཏོ་ག་ཐཱ་ཏ་ཥནྟེ་ཏུན་ཧེ༔ ཝཱ་བྷ་པྲ་ཏུ་ཧེ་རྨཱདྷ་ཡེ་ཨོྃ༔ སོགས་ཏེ་དགྲ་བོའི་ལུས་སྔགས་གོ་ལྡོག་བྱ༔ དགྲ་བོ་མནན་པའི་སྔགས་འཕྲེང་ནི༔ ཨེ་ཀ་ཡ་མ་དགྲ་བོའི་ལུས་ངག་ཡིད་གསུམ་ནན༔ སརྦ་དུཥྚཱཾ་ཏྲིག་ནན༔
ཨེ་ཧུར་ཐུམ་ཛ་ཛཿ དགྲ་བོའི་མིང་རུས་བླ་དྭགས་ནན༔ མཱ་ར་ཡ་བམ་རྦད་སོད༔ ཎི་ཊ་ཡ་མ༔ བྷ་སུ་ཡ་མ༔ ཀཱི་ལ་ཡ་མ༔ གཤིན་རྗེ་ཡ་མ༔ མ་མོ་ཡ་མ༔ གཱ་ཧ་ཡ་མ༔ ནཱ་ག་ཡ་མ༔
པྲ་མ་ཡ་མ༔ ཤུ་ལ་ཡ་མ༔ གིང་ཀ་ར་ཡ་མ༔ ཡཀྴ་ཡ་མ༔ ར་ཏྲི་ཡ་མ༔ དུ་ཏྲི་ཡ་མ༔ དེ་སོགས་སྐྱེ་མཆེད་བཅུ་གཉིས་ལ༔ རེ་རེ་བཞིན་དུ་སྤྲད་པར་བྱ༔ དེ་ཡི་ཤམ་བུ་ཁ་བསྒྱུར་ནི༔ དགྲ་བོའི་ལུས་ངག་ཡིད་གསུམ་སརྦ་དུཥྚཱཾ་ཏྲིག་ནན༔
ཨེ་ཧུར་ཐུན་ཛཿ དགྲ་བོའི་མིང་རུས་བླ་དྭགས་རེ་རེ་ལ༔ མཱ་ར་ཡ་དགྲ་བོ་བམ་རྦད་རྦད་སོད་སོད༔ ལྷ་སྲིན་སྡེ་བརྒྱད་ཁྱོད་རྣམས་ལ་དགྲ་བོ་གཏད་དོ་མ་ཤོར་ཅིག༔ ཟས་སྐལ་དུ་གཏད་དོ༔ ནོར་སྐལ་དུ་གཏད་དོ༔ དགྲ་སྐལ་དུ་གཏད་དོ༔ ལོ་དང་ཟླ་བའི་ནང་དུ་མ་བཞག༔ ཞག་དང་ཟ་མའི་ནང་དུ་དགྲ་བོ་ལ་གྲི་རིགས་བཅོ་བརྒྱད་ཕོབ༔ སྐྱེ་མཆེད་བཅུ་གཉིས་ནན་ཞེས་ཤམ་བུར་བསྒྱུར༔
དེ་ཡི་གོ་རིམ་ལག་ལེན་ཟུར་དུ་གསལ༔ ད་ནི་བཤས་གདན་སྔགས་ཀྱི་རིམ་པ་ནི༔ ༼ཊཾ༽ རཀྴ་རུ་ཏྲ་དགྲ་བོའི་སྲོག་ལ་ཡམ་ཡམ་རྦད་རྦད་སོད་སོད༔ མ་རཀྨོ་མུ་ཁ་དགྲ་བོའི་སྲོག་ལ་ཡམ་ཡམ༔ ཨེ་ཧུར་ཐུམ་ཁུག་ལིང་དགྲ་བོའི་སྲོག་ལ་ཡམ་ཡམ༔ ཡཀྴ་རཀྨོ་དགྲ་བོའི་སྲོག་ལ་ཡམ་ཡམ༔ བཛྲ་མ་དུ་མ་ཏྲི་ཡ་མ་ཏྲིག་ཏྲིག་དགྲ་བོའི་སྲོག་ལ་ཡམ་ཡམ༔ ཏྲི་ཤ་ཀ་ར་ས་མ་ཡ༔ དགྲ་བོའི་སྲོག་ལ་ཡམ་ཡམ༔ ཏྲི་ཤ་ཀུ་རུ་ཏྲི་ནི་དགྲ་བོའི་སྲོག་ལ་ཡམ་ཡམ༔
ནྲྀ་ཤ་ཏྲུྃ་མཱ་ར་ཡ་དགྲ་བོའི་སྲོག་ལ་ཡམ་ཡམ༔ སརྦ་ས་མ་ཡ་དགྲ་བོའི་སྲོག་ལ་ཡམ་ཡམ༔ ནཱ་ག་ཕུ་ཏྲི་ཎི་དགྲ་བོའི་སྲོག་ལ་ཡམ་ཡམ༔ ཤྭ་ཏྲི་ཤེལ་རྩི་དགྲ་བོའི་སྲོག་ལ་ཡམ་ཡམ༔ མཱ་ར་ཡ་རྦད་རྦད་སོད་སོད༔ ཅེས་པའི་ལག་ལེན་ཟུར་དུ་བཀོད༔ བཤའ་གྲི་དམར་པོའི་ལས་སྔགས་ནི༔ ཨོཾ་ཁདྡྷ་གྷ་ཙཀྲ་དུ་ནི༔ བཛྲ་སརྦ་དུཥྚཱཾ་ནི༔ མ་ཙ་དུ་ཨ་ཡ་ཤ་ན་ལ་དགྲ་བོའི་སྲོག་ལ་ཡམ་ཡམ༔
རྦད་རྦད་སོད་སོད༔ མ་ཧཱ་དྷེ་ཝ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ ཁ་ར་ག་ཡ་མ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ མ་མ་རུ་ལུ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔
བཛྲ་སཱ་དྷུ་ས་མ་ཡ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ དུ་ཏྲི་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ ཛ་ཏྲི་ཧ་ཡ་དུ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ ར་ཙ་ཏྲི་དགྲ་བོའི་སྲོག་ལ་ཡམ་ཡམ༔
རྦད་རྦད༔ སོད་སོད༔ དུ་དུ་རུ་ཏྲ་དུནྟིཾ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ བཛྲ་ས་དགྲ་བོའི་སྲོག་ལ་དུ་ཎི་ཏྲི་ཡམ་ཡམ༔ རྦད་རྦད༔ སོད་སོད༔ ཀྲ་མ་ནི་ཤི་ནི་ག་དགྲ་བོའི་སྲོག་ལ་ཡམ་ཡམ༔ རྦད་རྦད༔
སོད་སོད༔ ཏྲག་རཀྴ་དུ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ རཀྨོ་དུ་ཁ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ ཧེ་ཐུན་ཁུག་ལིང་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔
ཡཀྴ་ནག་པོ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ བཛྲ་ས་དུ་ཏྲི་ལ་ཏྲི་ལ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ ཏྲི་ཤ་ཀ་ར་ས་མ་ཡ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ ཏྲི་ཤང་ཀུ་རུ་ཏྲི་ནི་དགྲ་བོའི་སྲོག་ལ་ཡམ་ཡམ༔
རྦད་རྦད༔ སོད་སོད༔ ནྲྀ་ཤ་ཏྲུྃ་མཱ་ར་ཡ་དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ སརྦ་ས་མ་ཡ་ནཱ་ག་ཕུ་ཏྲི་བྷྱོ་བྷྱོཿ དགྲ་བོའི་སྲོག་ལ་ཡམ་ཡམ༔ རྦད་རྦད༔ སོད་སོད༔ ཤི་ཏྲི་ཤི་མ་རྩི་དགྲ་བོའི་སྲོག་ལ་ཡམ་ཡམ༔
རྦད་རྦད༔ སོད་སོད༔ ཅེས་པའི་སྔགས་ནི་རིམ་བཞིན་བསྐོར༔ ༼ཏྲཱྃ༽ སྔགས་འདི་བྃ་ལོག་ལིངྒར་བསྐོར༔ དགྲ་བགེགས་ཀྱི་ཤ་རུས་ཁྲག་རྩ་ལ་ནུར་ནུར༔ ཨ་ཙིཏྟ་མཱ་ར་ཡ་རྦད་རྦད༔ སོད་སོད༔ རླུང་འཁོར་འདི་བསྐོར་བ་ལ་བར་དུ་གཅོད་པའི་བགེགས་ཐམས་ཅད་ནན༔ ཨོཾ་བཛྲ་པྲ་མཱ་ར་ཡ༔ ཧ་ཧ་མ་ཨ་ཀརྵ་ཡ་སརྦ་དུཥྚཱཾ་པྲ་མོ་ཧ་ཧཱུྃ་ཕཊ྄ཿ
འབྱུང་བ་རླུང་གི་ཕོ་ཉ་དགྲ་ལ་ཆོས༔ དགྲ་སྲོག་ཆོད༔ ཚིནྡྷ་ཚིནྡྷ༔ ཞེས་པའི་སྔགས་འདི་རིམ་པར་བྲི༔ ལྕགས་སྒྲོག་ཅན་གྱི་སྔགས་འཕྲེང་ནི༔ དགྲ་བོའི་སྲོག་ལ་མཱ་ར་ཡ་ཛཿ ཨ་ཡ་མ་དུ་རུ་ཙ་ཤ་ན༔ དགྲ་བོ་ཨེ་ཤོ་ར་ས་སྤྲ་མ་ཏི༔ ཧུར་ཝ་ཏི་ཡ༔ ཏྲི་མ་དུ་ཏྲི་དགྲ་བོ་ཟུངས་ཟུངས༔
ཧ་ཏྲི་ཧ་ཏྲི་མྱོག་མྱོག༔ ནཱི་ལཾ་དྷ་ར་པཀྴ་བཛྲ་དགྲ་བོ་ཆིངས་ཆིངས༔ བཛྲ་སྥོ་ཊ་བཾ༔ དགྲ་བོ་ཏིམ་ཆིང་ནན་ནན༔ ཞེས་པའི་སྔགས་འདི་རིམ་པ་བཞིན་དུ་བྲི༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཐེམ་རྒྱ༔ ལྕགས་བྱི་ལོར་སྦས་ཚལ་ནས་གདན་དྲངས་སོ།། །། ལ༽ ༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དམ་སྲི་མནན་པའི་གདམས་པ་ཆུ་སྲིན་ཁ་ཐམ་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་པདྨ་ལས་རབ་ཀྱིས༔ དམ་སྲི་སྒབ་འདྲེ་མནན་ཐབས་བཞག༔ རོ་རས་སམ་ནི་དུག་ཤོག་དང་༔
ར་དང་གཅན་གཟན་སོག་པའམ༔ གང་རྙེད་དག་ལ་ལིངྒ་བྲི༔ དེ་ཡི་ཁོག་པར་སྔགས་འདི་བྲི༔ རུ་ཏྲ་མ་ཡ་དམ་སྲི་ཏྲིག་ནན༔ ཝག་ཐམ༔ གཟེར་ཐུམ༔ བཱིག་ནན༔ ཁ་ཐམ༔ ཡམ་ཆིང་༔ རྨུགས་མྱོག་མྱོག་རྦད་དྲིལ༔
ཙུར་ཎ་ཡ་རྦད་ཆིང་ཏྲི་ཏྲི་ནྲྀ་ཏྲི་ཏེ་ཕུར་ནག་མོ་ཛཿ གོད་སྲིད་ཆིང་ནན༔ རྨུགས་ཐུམ༔ ཁ་ཐམ་ནན་ནན༔ དེ་ནས་སྒྲུབ་ཁང་གི་ཕྱི་རོལ་ལམ་རྒྱ་གྲམ་མམ༔ ས་གྲུ་གསུམ་སོགས་ལ་གོམ་པ་ཉི་ཤུའི་མཚམས་སུ་མནན༔ དོང་རིམ་པ་གསུམ་བྲུས་ཤིང་༔ དེའི་ནང་དུ་མགོ་མཇུག་ལོག༔ སྟེང་ནས་རྡོ་རྗེ་རྒྱ་གྲམ་གྱིས་མནན༔ དང་པོ་འགུགས་པ་ནི༔
ཧཱུྃ༔ བདག་ཉིད་ཆེ་མཆོག་གསལ་བའི་མདུན༔ ལྟོ་འཕྱེ་གཤིན་རྗེའི་ཁ་གདང་བའི༔ གྲེ་བར་ཡ་མ་དམ་སྲི་ཁུག༔ ནམ་ཡང་མ་ཤོར་ས་མ་ཡ༔ ཨོཾ་ཡ་མ་དམ་སྲི་ཨངྐུ་ཤ་ཡ་ཛ་ཛཿ ཞེས་ལན་གསུམ་བཀུག༔ དེ་ནས་ལས་བྱང་གཞུང་གི་རྟ་བྲོ་ན་རག་བསྡུས་པར་བྱེད་ན༔ ཧཱུྃ༔ ང་ནི་ཁྲོ་རྒྱལ་ཧེ་རུ་ཀས༔
སྟོང་གསུམ་སྙིལ་བའི་རྔམ་བྲོ་བརྡུང་༔ རུ་ཏྲ་མནན་པའི་ཆེམ་བྲོ་བརྡུང་༔ དམ་སྲི་མནན་པའི་རྩལ་བྲོ་བརྡུང་༔ མནན་ནན་ནམ་ཡང་མ་ལྡང་ཞིག༔ ཧཱུྃ༔ སྲིད་པའི་གནམ་ལྕགས་མཆོད་རྟེན་ནི༔ ནག་པོ་བང་རིམ་སྟོང་དང་ལྡན༔ དེ་ལས་སྣང་སྲིད་དུག་རླངས་འཐིབ༔ རང་འདྲའི་གནམ་ལྕགས་མཆོད་རྟེན་སྟོང་༔ མཐིལ་སྤྲད་རྩེ་མོས་རུ་ཏྲར་བསྣུན༔
ནམ་ཡང་མི་གཏོང་གནོན་པར་འགྱུར༔ ཨོཾ་ནན༔ ཨཱཿནན༔ ཧཱུྃ་ནན༔ རྦད་ནན༔ ཆུམ་ནན༔ རྒྱ་ནན༔ ཞེས་སྟེང་དུ་ཕུར་པ་བཞག་གམ་སཱཙྪ༔ ཡང་ན་ཐོ་ཅོག་སློང་བའོ༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་སྦས་ཡུལ་པདྨའི་ཚལ་ནས་གདན་དྲངས་ཤིང་སྒྲུབ་སྡེ་པདྨ་ཆོས་གླིང་དུ་ཤོག་སེར་ནས་ཞལ་བཤུས་སོ།། །། ཤ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དྲེགས་པ་དགྲ་སྙིང་དམར་འབྱིན་གྱི་ལས་མཐའ་རླུང་གི་སྤུ་གྲི་ནག་པོ་བཞུགས་སོ༔ གསང་བ་ཌཱཀྐིའི་སྐད་དུ༔ ཧ་ལིང་ཡཾ་ཤག་དུ་ན་ར་སད་ཏྲི་ལ་མ་དུ་མ་ར་ཝོར་ཀ་ཙི་ཏ་འུ་ར་ཏི་ཧ་རཾ་བྷྱོཿ
རྒྱ་གར་སྐད་དུ༔ དརྤ་སརྦ་དུ་ཀརྨ་ཨནྟ་པ་ཤ་ཛ་ཡཾ་ཤྭ་ཁ་རཱ་ག་ཀཱ་ལ་ཨ་མུ་ཀ་ཙིཏྟ་རཀྟ་ཧ་རི་ན་མ༔ བོད་སྐད་དུ༔ དྲེགས་པ་ཐམས་ཅད་ཀྱི་ཕྲིན་ལས་མཐའ་སྡུད་རླུང་གི་སྤུ་གྲི་ནག་པོ་དགྲ་སྙིང་དམར་འབྱིན་ཞེས་བྱ་བ༔ འཇོམས་བྱེད་གཏད་རྒྱུད་ནཱ་ར་ཆུ་འཐུང་གཏབ་པ་ལན་མེད་དམོད་པ་ངན་སྔགས་པར་བུ་རེག་ཕུང་དུག་གི་ཐོག་མདའ་ལ་འདུད༔ ས་མ་ཡ༔ ཁོ་བོ་དྲག་སྔགས་ཐོད་ཕྲེང་བདག་འདྲ་ཡིས༔ དྲེགས་པ་རླུང་འཁོར་སྤུ་གྲི་དམར་པོ་ལས༔ བྱད་མ་རྩད་བརླག་གདམས་པ་ཟབ་མོ་བསྟན༔ བརྡ་ཡི་གཟུངས་མ་ཡེ་ཤེས་མཚོ་རྒྱལ་དང་༔
མཐུ་ཆེན་དབང་ཕྱུག་སངས་རྒྱས་ཡེ་ཤེས་ཉོན༔ འདི་ཉིད་བསྟན་པའི་རྒྱུ་དང་དགོས་པའི་ཁྱད༔ སྦ་དང་མ་འོངས་དོན་དུ་འབྱིན་པའི་དུས༔ གསལ་བར་སྟོན་ནོ་ཤོག་སེར་ལོགས་སུ་བྲིས༔ དང་པོ་བསྟན་པའི་དོན་དང་དགོས་ཁྱད་ནི༔ མ་འོངས་སྙིགས་མ་ལྔ་བརྒྱའི་ཡང་མཐའི་དུས༔ བསྐལ་པའི་འཕེལ་འགྲིབ་ཁུག་པ་ལྷུ་ཚིགས་སུ༔ འབྱུང་བ་འཁྲུགས་པས་ཐོག་སེར་རླུང་དམར་གཡོ༔ མུ་སྟེགས་དམག་གིས་མཚོན་ཆ་མུན་ལྟར་གཏིབ༔ མཐའ་བཞི་རལ་ནས་དུར་སའི་ཁྲིམས་ཁ་ཆགས༔
མདོ་སྔགས་བསྟན་པ་བདུད་ཀྱིས་དམྱལ་ཐག་གཅོད༔ གཙུག་ལག་ཆོས་འཁོར་ཕལ་ཆེར་སྤྲུལ་པས་སྡུད༔ ཆོས་རྒྱལ་སྡེ་དཔོན་དམངས་ཀྱི་ཁོལ་དུ་འབེབས༔ རིག་འཛིན་སྐྱེས་ཆེན་རྣམས་ཀྱང་གྲོང་ཡུལ་འགྲིམ༔ སྡིག་སྤྱོད་ལྟ་ལོག་མ་རུངས་སྡེ་ཚོགས་དར༔ ཡུལ་སྡེ་ཀུན་འཁྲུགས་གཙུག་ལག་འཐབ་རར་འཛིན༔ ལྷ་སྲིན་འཁྲུག་པས་ཀུན་ཀྱང་ནང་དམེ་བྱེད༔ ཁྱད་པར་ཆོས་སྒྲུབ་བྱེད་པའི་གང་ཟག་རིགས༔ དབེན་པར་འདུན་ཀྱང་ཙཽ་ར་ཇག་ཆོམ་སྡང་༔ བསད་བཅད་འཕྲོག་དང་ཁས་ཉེན་རྡུང་གཏག་བྱེད༔
མི་འོས་ལས་བྱེད་ཡི་མུག་སྐྱོ་བ་སྐྱེ༔ ནུས་མཐུ་མེད་ཟེར་ཆོས་སྐྱོང་ཁྱད་དུ་གསོད༔ གསང་སྔགས་རྡོ་རྗེ་ཐེག་ཆེན་གཤེ་དང་སྨད༔ ལས་སུ་མཚོན་བརྩམས་ཆོས་སུ་མི་དགེ་སྤྱོད༔ མིག་རྒྱངས་ལམ་ཙམ་བགྲོད་ལ་བསུ་སྐྱེལ་དགོས༔ ཅི་བཞིན་བསགས་པའི་ཀ་ཆ་མི་དབང་ཞིང་༔ སྙིང་བརྩེའི་གྲོགས་ཀྱིས་དགྲ་ལ་ཕྱོགས་པ་དང་༔ སོ་སྐྱེ་དཔུང་ཚན་ཆེ་རྣམས་དཔོན་དུ་བཀུར༔ ཉེས་མེད་སྔགས་ཀྱིས་རྣལ་འབྱོར་ཨར་ལ་གཏད༔ ཅི་བཞིན་སྤྱོད་ལ་དུག་གི་ཚོང་འདུས་སྨྲ༔
ཟོག་པོ་ཁྲིམས་རལ་དམ་ཉམས་ལུང་པ་འགེངས༔ བདུད་སྤྲུལ་བན་བོན་ཁེངས་སེམས་ཆགས་སྡང་ཅན༔ བསྟན་ལ་འཚེ་དང་སྒྲུབ་ལ་འགྲས་ཚོལ་ཞིང་༔ ཅི་བཞིན་ཚད་མར་སྤྱོད་ལ་དབེན་པའི་དུས༔ མི་འདོད་སྣ་དགུ་ཐམས་ཅད་སྐབས་དེར་འཚོགས༔ དུས་ངན་ཡང་མཐའ་དེ་སྐབས་ལ་དམིགས་ནས༔ ཀུན་ལས་འདི་ཉིད་གཙོ་ཆེ་དེ་ཕྱིར་བསྟན༔ འདི་ཡི་དགོས་ཁྱད་མཁོ་དོན་བསྟན་པ་ནི༔ མ་འོངས་བོད་རྣམས་ཕྲག་དོག་དུག་ལྔ་ཧྲག༔ སེམས་ཅན་ལས་ཀྱི་ཤུགས་ལ་བསོད་ནམས་དམན༔
ཁེངས་སེམས་རང་འདོད་དབང་གིས་ལོག་པར་གོལ༔ བརྩོན་འགྲུས་ཞན་པས་ཡི་དམ་སྒྲུབ་ཐག་རིང་༔ དྲེགས་པ་ཕལ་ཆེར་བསྒྲུབས་ཀྱང་སྲོག་ལ་གཟན༔ མཐུ་མེད་སྔགས་པའི་ཀླུ་གཏད་ཕལ་ཆེར་ཀྱང་༔ གཉིས་ཕུང་རང་ལ་ལྡོག་གམ་འཁོར་ལ་འཚེ༔ ཕོ་ཉ་རེ་ཟུང་ཙམ་ནི་དཔུང་ཚན་ཉུང་༔ ཆེ་རྒྱུད་ཡེ་ཤེས་ལྷ་ནི་བཞེངས་བསྐུལ་དཀའ༔ མན་ངག་འཐོར་བུ་ཙམ་ནི་ཡིད་གཉིས་ཟ༔ སྤྱི་ལུང་མཐུ་གཏད་ཕལ་ཆེར་ལག་ལེན་ཆད༔ དགོས་ལུང་འགའ་རེ་ཡོད་ཀྱང་སྦས་ཚུལ་མང་༔
ཕལ་ཆེར་རྣམས་ནི་འཐོར་ཞིང་ཆ་མི་ཚང་༔ རྒྱས་པ་རྣམས་ནི་ལག་ལེན་མགོ་མི་ཆིངས༔ བསྡུས་པ་རྣམས་ནི་དབྱེ་གསལ་རིས་མི་འབྱེད༔ ཡུན་རིང་བསྒྲུབ་ལ་ལྟོ་གོས་ཆས་མི་འདང་༔ རྫས་སྔགས་གྲངས་ཚང་རྟགས་ལྡན་འཛོམས་མི་ཐུབ༔ དེ་བས་ཅི་བྱེད་ལས་ཀུན་དཀའ་བའི་ཚེ༔ འདི་ཉིད་ལྟ་བུའི་གདམས་པ་མ་ཤེས་ན༔ ཚིག་ཚོགས་མང་པོ་རང་མགོ་བསྐོར་བའི་རྒྱུ༔ ཤེས་ཤེས་མང་པོ་བྱེད་དོན་ལམ་ལ་ཟད༔ མི་འོངས་སྟོང་སྐད་ཀུན་གྱིས་ཁྲེལ་བའི་རྒྱུ༔
དགེ་འདུན་མཐུ་མེད་དུག་ལ་རེ་བའི་ཚེ༔ མན་ངག་འདི་འདྲ་ཕངས་པའི་སྲོག་ལས་དཀོན༔ ཕོ་ཉ་རླུང་གི་ཕྲིན་ལས་སྒྲུབ་ཐབས་ཏེ༔ བྱ་སླ་རྟགས་མྱུར་རང་ལ་མི་ལྡོག་ཅིང་༔ རེག་ཕུང་གང་ལ་བཏབ་ཀྱང་ཐོགས་མེད་འདི༔ མ་འོངས་ཡང་མཐའ་དེ་ལ་དགོས་ཕྱིར་བསྟན༔ འདི་ཉིད་སྦ་ཞིང་གསང་བའི་དགོས་ཁྱད་ནི༔ ནུས་སྟོབས་སྔགས་ཀྱི་སྤུ་གྲི་ཕྱུང་བརྡེག་ལ༔ དགྲ་བསད་སྟོང་ཐང་ཤོར་བསམ་སྦས་པ་མིན༔ ལས་ཀྱི་ཕོ་ཉ་རླུང་གིས་སྲོག་བཅད་ལ༔
ཉེས་དམིགས་རྣམ་སྨིན་འཁོར་དོར་སྦས་པ་མིན༔ སངས་རྒྱས་བསྟན་བཤིག་རུ་ཏྲ་བསྒྲལ་བ་ལ༔ བྱམས་སེམས་སྙིང་རྗེ་བསྒོམ་འདོད་སྦས་པ་མིན༔ ནུས་རྩལ་འབྲས་བུ་དུས་འདིར་སྨིན་པ་ལ༔ གདམས་ངག་ཐེ་ཚོམ་དོགས་ནས་སྦས་པ་མིན༔ ཡིན་པའི་སྦས་ལུགས་ཅི་ལྟར་བཤད་ཅེ་ན༔ མ་འོངས་མདོ་སྔགས་བསྟན་པ་སྐྱོང་བ་ཡི༔ རིག་འཛིན་བརྒྱུད་པ་སྲིང་བའི་སྐལ་ལྡན་ལ༔ ཕ་རོལ་དམ་ཉམས་བདུད་རིགས་གང་ཞིག་དང་༔ ཁྱད་དུ་ནང་ཚན་རྒྱབ་ལོག་མ་རུང་རིགས༔
འཚེ་ཞིང་དགྲར་ལངས་གདུག་སེམས་སྡང་བ་དང་༔ བསྟན་དགྲ་སྒོས་དགྲ་བསྒྲལ་བའི་གཉེན་པོར་སྦས༔ ཁྱད་པར་རྨངས་པོ་སྣོད་མིན་ལོག་ལྟ་ཅན༔ ཐ་སྙད་ཚིག་ལ་ཞེན་པའི་རྟོག་གེ་བ༔ སྐམ་ཚིག་སྣ་རེ་བཟུང་བའི་གདེང་བསྲན་ཅན༔ སྣོད་དུ་མ་གྱུར་རྣམས་ལ་གསང་ཕྱིར་སྦས༔ སྤྱི་དང་བྱེ་བྲག་མདོ་སྔགས་རྒྱུད་ལུང་ཀུན༔ བདུད་སྤྲུལ་སྡེ་དགུས་བཤིག་ཅིང་འཐོར་བའི་ཚེ༔ འདི་ཉིད་ཆད་པ་མཐུད་དང་མ་ཚང་བཀང་༔ ནམ་ཡང་མི་ཟད་དོན་ཕྱིར་སྦས་པའོ༔
དེ་ཕྱིར་བསྟེན་དང་དགོས་ཁྱད་སྦས་གསུམ་མོ༔ ད་ནི་བྱེ་བྲག་དགོས་ཁྱད་མདོ་ཙམ་ལས༔ སངས་རྒྱས་བསྟན་པ་སྤྱི་ལ་དགྲར་ལངས་ན༔ དྲེགས་པ་སྡེ་དཔོན་ཡོངས་རྫོགས་འཁོར་ལོ་བསྐོར༔ བྱེ་བྲག་འཕྲལ་དུ་ཇག་ཆོམ་མ་རུངས་པས༔ ཀ་ཆ་ནོར་རྫས་སྤྱད་ཁ་འཕྲོག་ཁྱེར་དང་༔ བུད་མེད་སྙིང་རིང་གནས་བདམ་བྱེད་མཁན་ལ༔ གནམ་ས་རི་རབ་གོ་ལྡོག་འཁོར་ལོ་བསྐོར༔ མཐོ་ནོན་ཅན་དང་སྡེ་དཔོན་ཁྲེལ་མེད་ལ༔ ལྐུགས་པ་ཁ་ཐམ་དགུ་བརྩེགས་འཁོར་ལོ་བསྐོར༔
ཕ་སྤུན་གཉན་ཚན་དགྲ་རུ་ལངས་པ་ན༔ ཀླུ་བདུད་མཛེ་ནད་པར་བུའི་འཁོར་ལོ་བསྐོར༔ བན་བོན་སྔགས་པ་དགྲ་རུ་སྡང་བ་ན༔ ས་སྲིན་ལྟཽ་སྦྱོར་ནག་པོའི་འཁོར་ལོ་བསྐོར༔ སློབ་བུ་བྲན་གཡོག་དགྲ་རུ་སྡང་སྲིད་ན༔ མདུང་ཐུང་དུག་གི་རལ་གྲིའི་འཁོར་ལོ་བསྐོར༔ བྱིས་སྦ་ཆུང་རྒྱུད་དག་གི་འཚེ་བ་ལ༔ ཐེའུ་རང་སྙིང་རླུང་ནོར་བསྙག་འཁོར་ལོ་བསྐོར༔ རྐང་ཕྲན་བྱོལ་སོང་དགྲ་ཡིས་ཁྱེར་སྲིད་ན༔ སེང་སྟག་སྤྱང་ཀི་གསུམ་གྱི་འཁོར་ལོ་བསྐོར༔
ནང་གཉེར་ཁྱིམ་སྤྱད་ཀ་ཆ་ཤོར་བ་ན༔ གནོད་སྦྱིན་དཀོར་གྱི་བདག་པོའི་འཁོར་ལོ་བསྐོར༔ གྲོགས་པོ་ལམ་རོགས་དགྲ་རུ་སྡང་སྲིད་ན༔ མོན་པ་ཁྲོམ་རྒྱུག་ནག་པོའི་འཁོར་ལོ་བསྐོར༔ ཡུལ་མིས་མི་ཁ་འབུ་ཤུ་སྡང་བ་ན༔ ཨ་ཙར་རྡོ་ཆར་འབེབས་པའི་འཁོར་ལོ་བསྐོར༔ བུད་མེད་རྣམས་ཀྱིས་སྡང་སེམས་ཁ་གཏོང་ན༔ ཤ་མེད་ནག་མོའི་ལས་ཀྱི་འཁོར་ལོ་བསྐོར༔ ཡུལ་མི་དགོན་སྡེ་དགྲ་རུ་སྡང་བ་ན༔ མོན་པ་རླུང་ནག་འཚུབ་མའི་འཁོར་ལོ་བསྐོར༔
ཞོན་རྟ་སྒར་ཁལ་རྐུ་ལ་ཤོར་བ་ན༔ བཙན་དམར་ཤན་པ་ཀུ་འདེབས་འཁོར་ལོ་བསྐོར༔ དཔེ་ཆ་རྟེན་གསུམ་རྐུ་ལ་ཤོར་སྲིད་ན༔ མོན་པ་སྒོ་བརྡུང་ནག་པོའི་འཁོར་ལོ་བསྐོར༔ ཕྱོགས་ཀྱི་མི་ཆེན་དགྲ་རུ་སྡང་སྲིད་ན༔ དམ་ཅན་མགར་བ་ནག་པོའི་འཁོར་ལོ་བསྐོར༔ བོན་ནག་མུ་སྟེགས་དགྲ་རུ་སྡང་སྲིད་ན༔ བདུད་ནག་མ་རྦད་རང་རྒྱུག་འཁོར་ལོ་བསྐོར༔ གོ་ཁྲབ་དར་གོས་དགྲ་ལ་ཤོར་བ་ན༔ དམ་ཅན་སྲོག་བདག་དམར་པོའི་འཁོར་ལོ་བསྐོར༔
ལམ་འཕྲང་ལ་ཆུ་སོགས་ལ་དགྲ་བྱུང་ན༔ ཀི་ཀང་རཱ་ཧུ་ལ་ཡི་འཁོར་ལོ་བསྐོར༔ སྦྱིན་བདག་གཞུངས་ངན་ལེ་གུ་ལྷ་ལོག་ལ༔ དྲག་པོ་སྡེ་གསུམ་ལས་ཀྱི་འཁོར་ལོ་བསྐོར༔ མ་རུངས་བནྡེ་ངན་པ་དགྲར་ལངས་ན༔ དབང་ཕྱུག་སྲོག་གི་སག་བརྡར་འཁོར་ལོ་བསྐོར༔ གནོན་པ་རི་རབ་ལྟ་བུའི་གདམས་པ་ལ༔ རྣམ་པར་འཇོམས་དང་ཕྱག་ན་རྡོ་རྗེའོ༔ བརླག་པ་ཐོག་རྒོད་ལྟ་བུའི་གདམས་པ་ལ༔ བཤའ་བ་སྤུ་གྲི་དམར་པོའི་གློག་ཞགས་སོ༔
ཤོར་མེད་ལྕགས་ཁང་ཨར་གཏད་གདམས་པ་ལ༔ བཤས་གདན་ལྕགས་སྒྲོག་དགྲ་ཆིངས་ནག་པོའོ༔ དཔུང་ཚན་ཤན་པ་ནག་པོའི་གདམས་པ་ནི༔ སྡེ་དཔོན་ཉི་ཤུ་རྩ་གཅིག་འཁོར་ལོའོ༔ དགྲ་བོ་གཟུགས་ནས་ཉམས་པའི་གནད་གསུམ་ནི༔ དུར་ཤོར་ཁྲག་སྣ་ལྕགས་སྙུག་རྣམ་གསུམ་མོ༔ དགྲ་བོ་ལྷ་དང་དབྱེ་བའི་རྫས་གསུམ་ནི༔ ལྟེ་ཁྲག་མཛེ་ཁྲག་སྲེ་མོང་ཤ་གསུམ་མོ༔ དགྲ་བོའི་བླ་རྟགས་འཕྲོག་པའི་གནད་གསུམ་ནི༔ གཟུགས་བྲིས་ཡི་གེ་འགོད་པོས་ལྷག་ཆད་སྤང་༔
དགྲ་བོ་འཁོར་བར་བྱེད་པའི་གནད་གསུམ་ནི༔ ཟག་རྫས་གོས་དྲི་མིང་རུས་བླ་དྭགས་སོ༔ དགྲ་བོ་ཁུག་པར་བྱེད་པའི་གནད་གསུམ་ནི༔ སྲོད་འཕྲོས་ནམ་ཕྱེད་ཉིན་ཕྱེད་ཐུན་བརྡེག་འགུགས༔ དགྲ་བོ་ཐེབ་པར་བྱེད་པའི་གནད་གསུམ་ནི༔ དུས་ནག་ཟླ་འཛིན་ཉེར་དགུ་མུན་རུབ་བོ༔ དགྲ་བོ་ཤོར་མེད་ངོས་འཛིན་གནད་གསུམ་ནི༔ ལོ་ཟླ་དམོད་དང་གཟའ་སྐར་སྤྲད་པའོ༔ དགྲ་བོ་གཟིར་བར་བྱེད་པའི་གནད་གསུམ་ནི༔ ཕོ་ཉ་རྦད་དང་དམོད་པ་དྲག་བསྟིམ་མོ༔
བཟློག་མེད་མཐའ་སྡུད་དེ་ཡི་གནད་གསུམ་ནི༔ དགྲ་ལིང་མང་ཞིང་སྒབ་འདྲེ་བཅད་པའོ༔ ལོག་རྡུགས་འཁྱམས་གསུམ་མི་འབྱུང་གནད་འགག་ནི༔ སྡེ་བརྒྱད་སྲོག་ཡིག་འཆང་ཞིང་ཡང་བཟློག་བསྐྱལ༔ མྱུར་ཞིང་ཅི་བཅོལ་སྒྲུབ་པའི་གནད་འགག་ནི༔ ཐ་ཚིག་བསྒྲག་དང་གསོལ་མཆོད་གཏོར་མ་ཕུལ༔ ཡིད་ཆེས་ཚད་དུ་ཕེབས་པའི་གནད་འགག་ནི༔ འཁོར་ལོ་བསྐོར་དང་རྨི་ལམ་བརྟག་ཅིང་བསྐྱལ༔ དགྲ་བོ་རྩད་བརླག་འབྱུང་བའི་མན་ངག་ནི༔ གསང་ཁར་མནན་ནམ་འབྱུང་བ་གསུམ་ལ་བསྐོར༔
དམོད་ཚིག་གཞན་གྱིས་མི་མཐོང་གནད་གསུམ་ནི༔ འཁོར་ལོ་དགྲ་ལ་གསང་ཐབས་སྦ་སྟེ་བསྐོར༔ རྣོ་དབལ་ངར་བཏགས་རྩལ་འགྱེད་གདམས་པ་ནི༔ སྡེ་དཔོན་ལ་སོགས་རང་རྫས་ཚང་བར་བསགས༔ དགྲ་བོ་འཕྲོ་མཐའ་གཅོད་པའི་གདམས་པ་ནི༔ རྟེན་འབྲེལ་ཡི་གེ་ལ་སོགས་གོ་ལྡོག་བྱ༔ དགྲ་བོར་མི་རུང་སྣ་དགུ་འབྱུང་བའི་གནད༔ ཐན་གཟུགས་ཐམས་ཅད་དགྲ་ལ་ཁ་བསྟན་བཞག༔ ཐ་མ་རྗེས་ཤེས་གསུམ་གྱིས་གདམས་པ་ནི༔ དགྲ་བོ་ཤི་ནས་བསྔོ་སྨོན་ཏིང་འཛིན་འདུད༔
རྒྱུན་དུ་རང་ཉིད་གུར་ཁང་གདམས་པ་ནི༔ སྲུང་བཟློག་འཁོར་ལོ་བཏགས་སམ་བསྐོར་བར་བྱ༔ བྱ་བ་ཐམས་ཅད་ཡོངས་སུ་གྲུབ་པའི་ཚེ༔ ལིངྒ་སྦྱིན་སྲེག་སྡེ་བརྒྱད་རང་སར་གཤེགས༔ མནན་པ་སོགས་ལ་དམོས་པར་མ་མཆིས་སོ༔ དེ་ནི་དྲེགས་པ་གཏད་རྒྱུད་རྒྱ་མཚོ་ཡི༔ པྲ་ཁྲིད་རྣམ་དབྱེ་འབྱུང་ཚུལ་བསྡུས་པ་ཚང་༔ རྒྱས་པ་སོགས་ནི་དྲེགས་རྒྱུད་རྒྱ་མཚོར་གསལ༔ འོན་ཀྱང་རྩ་ཚིག་ཟབ་གནད་འདི་ཁོ་ན༔ ཁྱད་པར་འདི་ཡི་རྒྱུད་པའི་ཟབ་ཁྱད་ནི༔
ཕུང་བྱེད་མཐུ་མཁན་ཤཱནྟིཾ་གརྦྷ་ཡིས༔ དབང་ཕྱུག་མ་ཧཱ་དྷེ་ཝ་ཡབ་ཡུམ་དང་༔ སྤུ་གྲི་མ་མོ་གསུམ་ཡང་དབང་བསྡུས་ནས༔ ལས་ཀྱི་སྲོག་ཐིགས་དྭངས་མ་འདི་ཉིད་བླངས༔ དེ་ཡིས་པད་འབྱུང་རྗེ་ལ་གཅིག་ཏུ་བརྒྱུད༔ གུ་རུས་དེ་ཉིད་བསམ་ཡས་མཆིམས་ཕུ་རུ༔ ལེགས་པར་བསྡུས་ནས་གོ་རིམ་ཡི་གེར་བཀོད༔ དེ་ལ་རྒྱུད་དང་རང་གཞུང་སྤྱི་ལུང་ནི༔ དྲེགས་པ་སྙིང་འབྱིན་གཏད་རྒྱུད་ཅེས་ཀྱང་བྱ༔ སྤུ་གྲི་རླུང་ཞགས་དམར་པོ་ཞེས་ཀྱང་བྱ༔
ཤན་པ་མེ་ལྕེའི་འཁོར་ལོ་ཞེས་ཀྱང་བྱ༔ དྲེགས་པ་སྤུ་གྲི་རྐྱང་ཤབ་ཅེས་ཀྱང་བྱ༔ གཏད་ཁྱིམ་མཐུ་ལུང་ནག་པོ་ཞེས་ཀྱང་བྱ༔ སྡེ་དཔོན་ལས་ཀྱི་འཁོར་ལོ་ཞེས་ཀྱང་བྱ༔ མེ་རླུང་སྲིད་པ་ཁ་སྦྱོར་ཞེས་ཀྱང་བྱ༔ སྤྱིར་ནི་རེག་ཕུང་དུག་མདའ་ནག་པོའི་རྒྱུད༔ ངན་སྔགས་ཀུན་གྱི་ཡང་བཅུད་ཟབ་མོ་དེ༔ མ་འོངས་དགྲ་བགེགས་བསྒྲལ་བའི་མཚོན་ཆར་བཞག༔ བསྟན་པ་སྤྱི་དང་གནད་འགག་མི་ཆེ་བར༔ འདི་ཉིད་བསྐོར་ན་ཡུལ་ཕུང་དག་ཏུ་འགྲོ༔
ཅི་ཕྱིར་ཤཱནྟིཾ་གརྦྷའི་སྤྱི་ལུང་ལས༔ མུ་སྟེགས་ཐ་ནག་ཡུལ་དུ་བསྐོར་བའི་ཚེ༔ ཕྱི་པ་རྩད་བཅད་ནང་པར་ཅུང་འཚེ་བས༔ ཕྱག་ན་རྡོ་རྗེའི་དམ་བཞག་ཁ་གནོན་མཛད༔ དེ་ཕྱིར་ད་ལྟ་འཁོར་ལོ་འདི་ལ་ཡང་༔ སྟེང་ན་ཕྱག་རྡོར་དགོས་པའི་རྒྱུ་མཚན་ནོ༔ དེ་བས་གར་ཐོད་ས་རུ་བྱ་མི་རུང་༔ ཁྱད་པར་དུས་མཐའི་སྔགས་པ་ཞེ་སྡང་ཅན༔ གདུག་རྩུབ་འབྱུང་པོ་འདྲ་དེར་གསང་བར་བྱ༔ ཅི་ཕྱིར་འགྲོ་བ་ཀུན་གྱི་སྲོག་བཅད་ཉེས༔
དེ་བས་གཅིག་བརྒྱུད་མནའ་རྒྱས་གདམས་ཏེ་བྱིན༔ འདི་ནི་གཉོམ་ཆུང་སྔགས་ཀྱི་རྣལ་འབྱོར་པ༔ མི་དཔུང་ལྷ་ལ་རེ་བའི་གདམས་པ་ཉིད༔ ཕྲིན་ལས་རླུང་གི་སྒྲུབ་པའི་མན་ངག་སྟེ༔ བཀའ་འདི་ལེགས་ལྡན་བྱ་རོག་གདོང་གིས་སྲུངས༔ དམ་ཉམས་བདུད་རིགས་ལག་ཏུ་མ་ཤོར་ཅིག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཉན་རྒྱ༔ གཏད་རྒྱ༔ ཐེམ་རྒྱ༔ བདག་འདྲ་དུས་མཐའི་སྔགས་འཆང་པདྨ་གཏེར་བདག་གླིང་པས་ལྕགས་བྱི་ལོར་སྦས་ཚལ་བལ་ཕུ་ཡར་འབྲོག་མཚོ་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ།། །། ༁ྂ༔ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ༼ས༽དྲེགས་པ་སྙིང་འབྱིན་གྱི་ལས་མཐའ་གསོལ་མཆོད་བཞུགས་སོ༔ འཇིག་རྟེན་དྲེགས་པ་དམོད་པའི་ལྷ་ལ་འདུད༔
ས་མ་ཡ༔ ཨེ་མ་ཟབ་པའི་མཐར་ཐུག་ལས༔ དྲེགས་པ་དགྲ་སྙིང་དམར་འབྱིན་གྱི༔ གསོལ་མཆོད་དགྲ་ལ་རྦད་པའི་ཐབས༔ ཤན་པ་ལས་ལ་བསྐུལ་བ་ནི༔ ལྕགས་སྣོད་ཤོར་མེད་ཧོམ་གྱི་ནང་༔ དགྲ་ལིང་སྟེང་དུ་འབྲུ་ནག་གི༔ དཔལ་གཏོར་ཆེ་བ་གཅིག་ལ་ནི༔ བཅུ་དགུ་དག་གིས་བསྐོར་བར་བྱ༔ མདུན་དུ་དམར་ཆེན་ཁྲག་མཆོད་བཤམས༔
ལས་ལ་བསྐུལ་ཞིང་དམོད་པ་ནི༔ རྔ་བརྡུང་དུང་བུས་རཀྟས་བྲན༔ རང་ཉིད་ཆེ་མཆོག་ང་རྒྱལ་བསྐྱེད༔ བསྐུལ་ཞིང་ཐ་ཚིག་བསྒྲག་པའི་ཚེ༔ ལས་ཀྱི་ཕོ་ཉ་མ་ལུས་ཀྱིས༔ དགྲ་ཡུལ་དཔུང་བཅས་བརླག་པར་བསམ༔ ཡང་ཡང་ནན་ཅིང་དུས་དྲུག་བསྐུལ༔ ཕྲིན་ལས་གཞུང་ལྟར་འདི་སྐད་དོ༔ ཧཱུྃ་ཡ་བྷྱོ་ཛཿ འཆི་བདག་ཕོ་ཉ་འཁྲུགས་པའི་དུར་ཁྲོད་ནས༔
མི་བསྲུན་ལས་ཀྱི་ཤན་པ་བྱེ་བ་འབུམ༔ སྲོག་ལ་རྔམ་བྱེད་གཤིན་རྗེ་དྲེགས་པའི་སྡེ༔ མྱུར་མགྱོགས་བཀའ་ཡི་ལས་མཁན་མ་ལུས་ཀུན༔ རླུང་ལྟར་འཚུབ་རྣམས་དགྲ་ལ་རྦད་ཕྱིར་གཤེགས༔ ཧཱུྃ༔ མ་ཧཱ་དྷེ་ཝ་གཤེགས་སུ་གསོལ༔ ཤན་པ་སྡེ་གསུམ་གཤེགས་སུ་གསོལ༔ གཟའ་བདུད་ཀི་ཀང་གཤེགས་སུ་གསོལ༔ ས་མཱ་ཡ་ཛ་ཛཿ ཧཱུྃ༔
རང་རང་དགྱེས་པའི་གདན་ལ་བཞུགས༔ ཁྱོད་ལ་མཆོད་པ་འབུལ་བ་ནི༔ དམ་ཉམས་དགྲ་བགེགས་སྡིག་ཅན་གྱི༔ དབང་པོ་ཤ་ཁྲག་དོན་སྙིང་འབུལ༔ ཟས་སྐལ་གཏད་དོ་ཞལ་དུ་བཞེས༔ ནོར་སྐལ་གཏད་དོ་ཞལ་དུ་བཞེས༔ དགྲ་སྐལ་གཏད་དོ་ཞལ་དུ་བཞེས༔ གཤེད་སྐལ་གཏད་དོ་ཞལ་དུ་བཞེས༔ བཞེས་ཤིག་དགྲ་བོ་ཞལ་དུ་བཞེས༔ བཅོལ་བའི་ཕྲིན་ལས་འགྲུབ་པར་མཛོད༔
དེ་ནས་གཏོར་མ་བཏེགས་ཏེ་རཀྟས་བྲན་ལ༔ ཧཱུྃ༔ རབ་ཏུ་འཇིགས་པའི་དུར་ཁྲོད་ནས༔ ལས་མཁན་དྲེགས་པའི་སྡེ་ཚོགས་རྣམས༔ བཞེངས་ཤིག་ཤ་ཁྲག་ཀློང་ནས་བཞེངས༔ དམར་གྱི་གཏོར་མ་འདི་བཞེས་ལ༔ དེ་རིང་གཏད་པའི་དགྲ་བོ་འདི༔ གནམ་ས་གླིང་བཞི་གར་གནས་ཀྱང་༔ གནམ་གྱི་འཇུ་ཐག་ཆོད་ལ་ཤོག༔ ས་ཡི་བརྟན་ཕུར་ཕུད་ལ་ཤོག༔
སྲོག་གི་འཕར་ཐག་ཆོད་ལ་ཤོག༔ ཚེ་ཡི་འདུས་བྱས་ཤིག་ལ་ཤོག༔ དུས་ལས་མ་འདའ་དྲེགས་པའི་སྡེ༔ དོ་ནུབ་ནམ་གྱི་གུང་ཐུན་ལ༔ དགྲ་བོ་ཆཻ་ཁྲིད་ལ་ཤོག༔ ཕོ་ཉས་རྒྱུག་ལོག་མ་བྱེད་ཅིག༔ ལས་མཁན་ཚུར་ལ་མ་ལྡོག་ཅིག༔ ལོག་རྡུགས་འཁྱམས་སུ་མ་ཤོར་ཅིག༔ དགྲ་ལ་རྦད་དོ་དུས་ལ་བབ༔ བྷྱོ་བྷྱོ་དམ་ཉམས་དགྲ་ལ་བྷྱོཿ
བཅོལ་བའི་ལས་འདི་མ་བསྒྲུབ་ན༔ དུས་གསུམ་སངས་རྒྱས་བཀའ་ཡང་བཅག༔ རྡོ་རྗེ་འཛིན་པའི་དམ་ཡང་ཉམས༔ བསྒྲུབས་པའི་སྔགས་འཆང་ཡི་ཡང་ཆད༔ དེ་བས་དམ་ལ་མ་འདའ་ཞིག༔ སྔོན་ཚེ་སློབ་དཔོན་པད་འབྱུང་གིས༔ བསམ་ཡས་མཆིམས་ཕུ་དགེའུ་གོང་དུ༔ བཀའ་བསྒོས་གཉེར་གཏད་མི་དྲན་ནམ༔ དགྲ་ཤ་ཁྲག་མཆོད་འདི་བཞེས་ལ༔ མ་ཧཱ་དྷེ་ཝ་དགྲ་ལ་བྷྱོཿ
ཨུ་མ་དྷེ་ཝ་དགྲ་ལ་བྷྱོཿ དྲེགས་པ་སྡེ་བརྒྱད་དགྲ་ལ་བྷྱོཿ སྡེ་དཔོན་སུམ་ཅུ་དགྲ་ལ་བྷྱོཿ ཤན་པ་ཉི་ཤུ་དགྲ་ལ་བྷྱོཿ རྦད་པའི་ཕོ་ཉ་མཐུ་མ་ཆུང་༔ སྔགས་པའི་ལས་ལ་རྩལ་མ་ཞན༔ དམིགས་པའི་དགྲ་བོ་ཤོར་ར་རེ༔ དྲེགས་པའི་དམག་ཚོགས་དུས་ལ་བབ༔ དགྲ་ལ་གྲི་རིགས་བཅོ་བརྒྱད་ཕོབ༔ ལྷོག་རྒོད་གླང་ཐབ་སྙིང་གཟེར་ཐོངས༔
རྦད་དོ་ལས་ལ་མཱ་ར་ཡ༔ བཅོལ་བའི་ཕྲིན་ལས་གྲུབ་པར་མཛོད༔ ཨེ་ཀ་ཧེ་དུན་མ་ཧཱ་དྷེ་ཝ་ཨུ་མ་དྷེ་ཝ་ཨ་ཡ་མ་དུ་རུ་ཙ་ཤ་ན་རཱ་ཧུ་ལ་བཛྲ་སཱ་དྷུ་ཤ་ཁྲག་རཀྟ་དགྲ་བོའི་སྙིང་ལ་བྷྱོ་བྷྱོ་ཡུལ་ལ་བྷྱོ་བྷྱོཿ ཁང་ཁྱིམ་ནོར་རྫས་ཀུན་ལ་བྷྱོ་བྷྱོཿ ཞེས་གཏོར་ཟོར་དགྲ་ཕྱོགས་ལ་འཕང་ཞིང་ཐལ་མོ་བརྡབ༔ དགྲ་བོའི་མིང་ནས་དམོད་དེ་ཟས་སྐལ་དུ་གཏད༔ འཁོར་ལོ་ལ་རཀྟས་བྲན་ཅིང་ཐུན་ཀྱང་བརྡེག༔ དེས་ནི་དྲེགས་པ་ཐམས་ཅད་ལ་རྦད་སྐབས་ལས་ཀུན་གང་བཅོལ་འགྲུབ་ཅིང་ལོག་རྡུགས་འཁྱམས་གསུམ་མི་འབྱུང་ངོ་༔ རྦད་པ་འདི་ཉིད་ཤིན་ཏུ་གཙོ་ཆེ་བས་དུས་དྲུག་ཏུ་བསྐུལ་ལོ༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ དགྲ་འདུལ་གཤིན་རྗེ་ནག་པོས་སྦས་ཚལ་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ།། །།
ཧ༽ ༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དཔལ་དགུའི་བཟློག་འཁོར་སྤུ་གྲི་རེག་ཆོད་བཞུགས་སོ༔
གསང་བ་ཟིལ་གནོན་ལྷ་ལ་འདུད༔ ས་མ་ཡ༔ ཨེ་མ་ཟབ་པའི་ཡང་སྙིང་ལས༔ དམོད་པ་དྲག་སྔགས་ལས་ཀྱི་མཚོན༔ བཟློག་འཁོར་སྤུ་གྲི་རེག་ཆོད་བསྟན༔ འདི་ལ་རྒྱས་བསྡུས་འབྲིང་གསུམ་སྟེ༔ རྒྱས་པ་ཕྱི་རྒྱུད་རྒྱ་མཚོ་ཡིན༔ བསྡུས་པ་བྱ་ཁྱུང་རྐྱང་ཤབ་ཡིན༔ འབྲིང་པོ་འདི་ཉིད་ལུགས་སུ་འདོད༔ དེ་ཡང་བྲི་ཐབས་བསྟན་པ་ནི༔
དུག་ཤོག་ངར་མ་འཇམ་པའི་ངོས༔ དུག་ཁྲག་བསྲེས་པའི་སྣག་ཚ་དང་༔ ལྕགས་སྣོད་ཞུན་མས་འདི་ལྟར་བཀོད༔ ས་མ་ཡ༔ དཔལ་ཆེན སྲེག་བརྩམ༔ མ་རུངས་བདུད་སྤྲུལ་དམ་ཉམས་གང་ཞིག་གིས༔ འཚེ་ཞིང་སྡང་སེམས་འཆང་ན་སྦྱིན་སྲེག་བརྩམ༔ འདི་ནི་ཆེད་དུ་དགྲ་ལ་དམིགས་གཏད་ཕྱིར༔ དགྲ་བོ་མེད་པར་བྱ་བར་མི་རིགས་སོ༔ ཁྱད་པར་དམོད་པའི་ལས་ཚོགས་ཐམས་ཅད་ལ༔
གནད་ཀྱི་གདམས་པ་སྦྱིན་སྲེག་འདི་ཉིད་ཟབ༔ ས་མ་ཡ༔ དེ་ཡང་ལག་ལེན་བཅའ་གཞི་བསྟན་པ་ནི༔ དཀྱིལ་འཁོར་ཁ་འགེངས་བགེགས་སྲིན་ཚར་གཅོད་ལ༔ སྒྲུབ་ཁང་ངམ་ནི་གང་བདེར་བྱས་ཀྱང་རུང་༔ ཕ་རོལ་དགྲ་ལ་མངོན་སྤྱོད་བགྱིས་པའི་ཚེ༔ ཕུང་ཤུལ་དུར་ཁྲོད་ལྷ་སྲིན་བཙན་པར་བྱ༔ དམོད་པའི་གཟུ་དཔང་ལ་སོགས་ཁ་ཚར་བཏགས༔ སྤྱི་ཡི་རྣམ་བཀོད་བཀྲམ་པའི་མཚན་ཉིད་ནི༔ དྲག་པོར་ས་གཞི་སྨུག་ནག་འདོམ་གང་ལ༔
དབུས་མཐོ་མཐའ་རྒྱས་ལག་མཐིལ་ལྟར་མཉམ་བྱ༔ ཐོག་མར་དུག་ཁྲག་རྫས་ཀྱིས་ཆག་ཆག་གདབ༔ དེ་དབུས་དྲང་པོར་གཞུང་ཐིག་ཆ་ཙམ་གདབ༔ དེ་ཡི་དབུས་སུ་གནམ་ལྕགས་འཁོར་ལོ་བྲི༔ དེ་ཡི་མཚམས་སུ་ལིངྒ་བརྒྱད་ཀྱིས་བསྐོར༔ དེ་ཡི་ཕྱི་རོལ་རལ་གྲི་བརྒྱད་དག་ནི༔ རྩེ་མོ་ལིངྒར་འགྱུ་བ་བསྣོལ་ཐབས་བྱ༔ དེ་ཡི་ཕྱི་རོལ་གྲུ་གསུམ་འབར་བའི་རྩིབས༔ རྩིབས་ཀྱི་ནང་དུ་ལིངྒ་རེ་རེ་བྲི༔ དེ་ཡི་ཕྱི་རོལ་ཟླ་གམ་གྲུ་གཉིས་སུ༔
གཡས་སུ་ཕོ་ལིང་གཡོན་དུ་མོ་ལིང་བྲི༔ དེ་ཡི་ཕྱི་རོལ་གྲུ་བཞི་ཁྲུ་རྣམས་སུ༔ དགྲ་བོའི་ནོར་རྫས་ཡུལ་ཞིང་མཁར་ཁང་བྲི༔ དེ་ཡི་ཕྱི་རོལ་མེ་རི་ཁོར་ཡུག་མཆེད༔ ཚོན་རྩི་རྣམས་ཀྱང་གང་འོས་སྐབས་དང་བསྟུན༔ རང་གི་དྲི་དང་འབག་གཙོག་མི་འཆོར་གཙོ༔ དེ་སྟེང་དྲག་པོའི་ཚེར་ཤིང་སེང་ལྡེང་དང་༔ སྐྱེར་པ་ཚེར་ནག་སྤོ་ཏྲི་ནག་པོའི་ཤིང་༔ གྲུ་གང་ཚད་ཀྱི་སྟོང་ཕྲག་ལོང་བར་བྱ༔ དེ་ཡང་བརྩེགས་ཐབས་དྲག་མཆོད་ལྟ་བུར་བྱ༔
ཕྱོགས་བཞིར་གཡབ་པའི་དར་ནག་བཞི་ཡང་འཛུགས༔ གཉིས་པ་རྫས་ཀྱི་ལག་ལེན་བསྟན་པ་ནི༔ སྒྲུབ་པའི་ཁ་འགེངས་བར་ཆོད་བསལ་བ་ལ༔ སྦྱིན་སྲེག་སྤྱི་ལྟར་ཟུར་བཀོད་བཞིན་དུ་བྱ༔ ཕ་རོལ་རྒོལ་བའི་བྱད་ལ་བཏབ་པའི་ཚེ༔ གྲི་ཁྲག་དུག་ཁྲག་སྨན་ཆེན་གུ་གུལ་ནག༔ རྟ་ནག་ཁྱི་ནག་བྱ་ནག་དོམ་ནག་ཁྲག༔ གཡག་ནག་ར་ནག་ཕག་ནག་བོང་ནག་ཁྲག༔ མུ་ཟི་ཤིང་ཀུན་ར་དུག་སྤྱང་ཚེར་མ༔ རྒྱ་རྩི་དུག་ལོ་བཅས་པ་ཞིབ་པར་བསགས༔
དེ་དག་ཐམས་ཅད་ཞིབ་འཐག་བགྱིས་ནས་སུ༔ འབྲུ་ནག་བྲ་སྲན་རམ་པའི་ཕྱེ་མར་བསྲེས༔ དགྲ་བོའི་རྫས་དྲི་རྙེད་ན་དེ་ཡང་བསྲེས༔ ཕག་ཁྲག་བརླན་གྱིས་སྦགས་ནས་ཟན་དུ་བཅོས༔ དེ་ལ་ལིངྒ་རབ་ལ་དགྲ་བོའི་གྲངས༔ མི་གཅིག་ཡིན་ན་ལོ་གྲངས་ཙམ་བྱས་རུང་༔ འོན་ཀྱང་བརྒྱ་དང་རྩ་བརྒྱད་ཚད་དུ་འདོད༔ དེ་ཡང་ཕོ་ལིང་མོ་ལིང་བསྲེ་བར་བྱ༔ གཏོར་ཆུང་དག་ཀྱང་ལིངྒའི་གྲངས་ལྟར་དགོད༔ ཕོ་ཤིང་ཤུག་པ་མོ་ཤིང་གླང་མ་ལ༔
ཕོ་མོའི་ལིངྒ་སྟོང་ཕྲག་ཙམ་དུ་བྱ༔ གོང་གི་དུག་ཁྲག་དག་གིས་བྲི་བར་བྱ༔ མ་ཏྲཾ་ཐོག་ཏུ་འགུགས་པའི་ཧོམ་ཡང་དགོད༔ དེ་ཡི་ནང་དུ་ལིངྒ་ཐམས་ཅད་བཞག༔ ཞག་བདུན་བར་དུ་དམིགས་རྟགས་ཐོན་པར་འགུགས༔ མཚམས་སུ་དྲག་ཐུན་སྔགས་ཀྱིས་ལེགས་པར་བརྡེག༔ བསད་པའི་སྔགས་ཀྱང་དུས་དང་བསྟུན་པར་བྱ༔ བསྒྲལ་བའི་མཚོན་ཆ་རྣམས་ཀྱིས་མཐའ་ནས་བསྐོར༔ མཆོད་རྫས་གཞན་རྣམས་ལས་གཞུང་སྤྱི་ལྟར་བྱ༔ དམ་པར་མཚམས་བཅད་གནད་དུ་དྲིལ་བར་བྱ༔
དགྲ་བོ་རྩད་བརླག་འབྱུང་བར་ཐེ་ཚོམ་མེད༔ ས་མ་ཡ༔ དེ་ཡང་ལས་ཀྱི་རིམ་པར་འཇུག་པ་ནི༔ ཐོག་མར་ཡི་དམ་ཆེ་མཆོག་དཀྱིལ་འཁོར་བཏང་༔ སྒྲུབ་པའི་སྔགས་རྣམས་གང་ལྕོགས་ཙམ་དུ་བཟླ༔ དེ་ནས་དྲག་པོའི་ལས་གཞུང་ཧོམ་བསྐྱེད་བྱ༔ འགུགས་ནས་ཕུར་བསྐོར་བར་གྱི་མཚམས་ལ་བསྐྱལ༔ དེ་ཡི་སྐབས་སུ་འགུགས་སྔགས་འདི་ཉིད་བགྲང་༔ ཨོཾ་ཡ་མ་ར་ཙ་ཡ་མ་དུ་ཏྲི་ཀི་ཀང་མ་ཏྲི་ཡ་ཧར་ལིང་ཤག་དགྲ་བོ་ཆཻ་མོའི་བླ་ཡིད་ནྲྀ་ཏྲི་ཛ་ཛ་ཐུན་ཐུན་ཨ་ཀརྵ་ཡ་ཁུག་ཛཿ ཞེས་སྔགས་བརྒྱ་ཕྲག་རེའི་མཚམས་སུ་འགུགས་གཞུག་ཆ་རེ་བྱ་ལ་ཐུན་སྔགས་འདིས་བརྡེག༔
ཨོཾ་བཛྲ་ཧེ་ཀྲོ་ཏ་ཀརྨ་ཏྲཾ་བྷྱོ་ཡ་མ་ཧེ་བྷྱོ་ཡཀྵ་ཀཱ་ལ་ཡ་དགྲ་བོ་ཆཻ་མོའི་སྲོག་ལ་རྦད༔ དགྲ་བོའི་སྙིང་ལ་རྨུགས་ཆུམ༔ དགྲ་བོ་མཱ་ར་ཡ་ནྲྀ་ཏྲི་མྱོག་ཐུམ་ཧ་ལ་ཧ་ལ་ཧཱུྃ་ཕཊ྄ཿ ཅེས་པས་ཐུན་གྱིས་བྲབ་ཅིང་ཕྱེ་མར་གཞོམ་པར་བྱ༔ ནུབ་མོ་ཟན་ལིང་ནང་ནས་རེ་རེ་བླང་ཞིང་བསྒྲལ་ནས་ཞལ་བསྟབ་བྱ༔ དེ་ནས་སྒྲུབ་པ་རྟགས་ཐོན་པའི་ཉམས་བྱུང་ནས༔ ལས་ལ་སྦྱོར་བ་ནི༔ གོང་བཞིན་སྦྱིན་སྲེག་གི་ཆས་ཐམས་ཅད་འགྲིགས་བཞིན་དུ་ཉི་ཤུའི་མགོ་ནས་བཟུང་དགུའི་བར་དུ་བྱས་ཀྱང་འཐུས༔ ཡང་ན་བཅོ་ལྔ་ནས་ཉི་ཤུ་དགུའི་བར་དུ་བསྒྲུབ་ཀྱང་རུང་༔ ཉེར་དགུའི་ནུབ་ལ་སྦྱིན་སྲེག་གི་ཐལ་བ་ལས་མནན་ལིང་བཟོ་ཞིང་གང་རུང་གནད་དུ་སྦ༔
ས་མ་ཡ༔ ཐོག་མར་མེ་ཧོམ་བསྐྱེད་པ་ནི༔ རྃ་ཡྃ་ཁྃ་གྱིས་བསང་སྦྱངས༔ ཨོཾ་ཤུདྡྷེ་ཤུདྡྷེ་ཤྭ་དྷ་ན་ཡེ་སྭཱ་ཧཱ༔ ལན་གསུམ་གྱིས་སྦྱངས༔ དེ་ནས་སྦྱིན་སྲེག་གི་ཧོམ་ལ་དགྲ་བོ་དགུག་པ་ནི༔ ཕཊ྄་ཏྲི་ཁྃ་ནྲྀ་ཏྲི་ཛཿ ཧོཿ སྟོང་པའི་ངང་ལས་མདུན་དུ་འབྱུང་བ་ལྔ་རབ་ཏུ་འཁྲུགས་པ་ལས་འབྱུང་བའི་ཁྲོ་ཆུ་ཁོལ་མའི་ས་གཞི༔ དེའི་དབུས་སུ་གནམ་ལྕགས་ཀྱི་ཁང་སྒྲོམ་ཟླུམ་པོ༔
དེའི་ནང་དུ་རྃ་དམར་ནག་ལས་གྲུབ་པའི་གནམ་ལྕགས་ཨུར་མོ་འཁོར་ལོ་སྤུ་གྲིའི་རྩིབས་ཅན་དྲག་ཏུ་འཁོར་ཞིང་༔ དེ་ལ་རྩིབས་ལྡན་གྲངས་མེད་འཕྲོ་བས་ཧོམ་ཡངས་ཕྱི་ལ་རྡུལ་ལྟར་འཁྲིགས་ཤིང་འཁོར་བས་བྱད་མ་ལྷ་སྲུང་དང་བཅས་པ་ཕྱེ་མར་གཏུབ་པ༔ འཁོར་ལོའི་སོ་བར་དུ་དགྲ་བགེགས་ཕོ་མོ་བྱད་མ་ལྷ་སྲུང་དང་བཅས་པ་གསལ་བ༔ དེའི་ཕྱི་རོལ་དུ་རལ་གྲི་དྲག་པོ་སྐར་ལྟར་འཁྲུགས་པའི་སོ་ཐམས་ཅད་དགྲ་བགེགས་ལ་རུབ་རུབ་བྱེད་པ༔ དེའི་ཕྱི་རོལ་དུ་གནམ་ལྕགས་ཀྱི་ཁང་སྒྲོམ་གྲུ་གསུམ་པ་རྣམས་ཀྱི་ནང་གི་གཡས་སུ་དགྲ་བོ་ཕོ་རྒྱུད་གཡོན་དུ་དགྲ་བོ་མོ་རྒྱུད་མདུན་དུ་དགྲ་བོའི་རིགས་རྒྱུད་དང་བཅས་པ༔ དེའི་ཕྱི་རོལ་དུ་གནམ་ལྕགས་ཀྱི་ཁང་སྒྲོམ་ཟླ་གམ༔ དེའི་གོང་གི་ཟུར་གཡས་སུ་དགྲ་བོའི་ལྷ་སྲུང་གཡོན་དུ་དགྲ་བོའི་ཕ་ཚན་དང་བཅས་པ༔ དེའི་ཕྱི་རོལ་དུ་གནམ་ལྕགས་ཀྱི་ཁང་སྒྲོམ་གྲུ་བཞི༔ དེའི་ནང་གི་ཟུར་གཡས་གཉིས་སུ་དགྲ་བོ་ཆཻ་མོའི་ནོར་རྫས་དང་ཕྱུགས་ཞིང་གཡོན་གཉིས་སུ་དགྲ་བོའི་བླ་རྟགས་དང་མཁར་ཁང་བཅས་གསལ་བའོ༔ དེའི་ཕྱི་རོལ་བསྐལ་པའི་དྲག་སྤྱོད་ཀྱི་མེ་རླུང་དམར་ནག་ཏུ་འཁྲུགས་པ༔
མེ་དཔུང་དེའི་དབལ་ལས་སྤྲུལ་པའི་གསོད་བྱེད་ཕོ་ཉ་དྲེགས་སྡེ་འབུམ་དང་བཅས་པ་སྐར་ལྟར་འཁྲུགས་པས་དགྲ་བོའི་བླ་འཁྱམས་འདེད་ཅིང་འགུགས་ནས་བསྟིམ་པའི་རང་བཞིན་དུ་གྱུར༔ ཅེས་འདི་ཡི་སྐབས་སུ་འགུགས་གཞུག་ལས་གཞུང་ནས་བླང་ཞིང་ཚར་གསུམ་བྱ༔ དེ་ནས་ཧོམ་གྱི་ལྷ་བསྐྱེད་པ་ནི༔ ཧོཿ མདུན་དུ་དགྲ་བགེགས་བསད་པའི་ཁང་སྒྲོམ་བསྐལ་པའི་མེ་རི་དྲག་ཏུ་འབར་བ་དེའི་སྟེང་གི་མཁའ་རུ་དྲག་པོ་ཨེའི་ཞིང་ཁམས་ཆེན་པོ་བསྐལ་པའི་ཁྱོན་དང་མཉམ་པ་འབྱུང་བ་ཚ་གྲང་འཁྲུགས་པའི་སྒྲ་འབྲུག་ལྟར་ལྡིར་ཞིང་རླུང་ནག་མུན་པའི་བུ་ཡུག་འཚུབས་པ༔ དེའི་དབུས་སུ་གནམ་ལྕགས་འཁོར་ལོའི་ལྟེ་བ་མཐུར་དུ་ཟུག་པ་ཕུར་པའི་དབལ་ལྟར་གཟེངས་ནས་བྱད་མའི་སྲོག་སྙིང་ཕྲལ་ཏེ་ཕྱེ་མར་གཏུབ་པ༔ རྩིབས་དབུས་མའི་སྟེང་དུ་ཧཱུྃ་སྨུག་ནག་ཡོངས་སུ་གྱུར་པ་ལས་དཔལ་ཆེན་ལས་སུ་ཆས་པའི་རང་བཞིན་ཏེ་ཞལ་གཅིག་ཕྱག་གཉིས་པ་གཡས་རྡོ་རྗེ་དང་གཡོན་བྷནྡྷ་བསྣམས་པ༔ དེའི་ཤར་གྱི་རྩིབས་སྟེང་དུ་ཧཱུྃ་མཐིང་ནག་ལས་ཡང་དག་དམོད་པར་ཆས་པ་གཡས་ཁ་ཊྭཱཾ་དང་གཡོན་རྒྱུ་ཞགས་བསྣམས་པ༔ ལྷོའི་རྩིབས་སྟེང་དུ་ཧཱུྃ་སེར་ནག་ལས་འཇམ་དཔལ་གཤིན་རྗེ་གཤེད་གཡས་བེ་ཅོན་དང་གཡོན་མདུང་ཐུང་འཛིན་པ༔ ནུབ་ཀྱི་རྩིབས་སྟེང་དུ་ཧཱུྃ་དམར་པོ་ལས་དབང་ཆེན་ཧྱ་གྷྲྀ་ཝ་དམོད་པར་ཆས་པ་གཡས་དབྱུག་པ་གཡོན་ལྕགས་སྒྲོག་འཛིན་པ༔
བྱང་གི་རྩིབས་སྟེང་དུ་ཧཱུྃ་མཐིང་ནག་ལས་ཕྲིན་ལས་རྡོ་རྗེ་གཞོན་ནུ་དམོད་པར་ཞུགས་པ་གཡས་རྡོ་རྗེ་དང་གཡོན་ཕུར་པ་འཛིན་པ༔ ཤར་ལྷོའི་རྩིབས་སྟེང་དུ་ཧཱུྃ་ལྗང་ནག་ལས་མ་མོ་རྦོད་གཏོང་ལས་ཆས་སུ་ཞུགས་པ་གཡས་ཁྱུང་ཁྲ་དང་གཡོན་ཞིང་དབྱུག་གྭའུ་འཛིན་པ༔ ལྷོ་ནུབ་ཀྱི་རྩིབས་སྟེང་དུ་ཧཱུྃ་དམར་ནག་ལས་དམར་ནག་མེ་ཕྲེང་དམོད་པར་ཞུགས་པ་གཡས་རལ་གྲི་དང་གཡོན་ལྕགས་སྡིག་འཛིན་པ༔ ནུབ་བྱང་གི་རྩིབས་སྟེང་དུ་ཧཱུྃ་ཁམ་ནག་ལས་འཇིག་རྟེན་དྲེགས་འདུལ་དམོད་པར་ཞུགས་པ་གཡས་སྤུ་གྲི་དང་གཡོན་ཐོད་ཁྲག་འཛིན་པ༔ བྱང་ཤར་གྱི་རྩིབས་སྟེང་དུ་ཧཱུྃ་ནག་པོ་ལས་སྟོབས་ལྡན་ཁྲོ་བོ་དམོད་པར་ཞུགས་པ་གཡས་ཕུར་པ་དང་གཡོན་མེ་ཟེར་འཛིན་པ༔ དེ་རྣམས་ཐམས་ཅད་རང་འདྲའི་ཡུམ་གྱིས་འཁྱུད་པ་གཅེར་བུ་སྟག་ལྤགས་ཀྱི་ཤམ་ཐབས་ཅན་ལས་བྱེད་རྔམ་པའི་ཚུལ་གྱིས་གསལ་བ༔ དེའི་འཁོར་དུ་སྲིད་པ་གསུམ་གྱི་དྲེགས་བྱེད་ཕོ་ཉ་རྣམས་ཀྱིས་བསྐོར་བ༔ དེ་ལྟར་གསལ་བའི་གནས་གསུམ་ལས་འོད་ཟེར་འཕྲོས་པས་བཀའ་བརྒྱད་སྤྲུལ་པའི་རང་བཞིན་དྲག་པོ་མངོན་སྤྱོད་ཀྱི་ལྷ་ཚོགས་ཐམས་ཅད་སྐད་ཅིག་གིས་སྤྱན་དྲངས་ཏེ་མདུན་བསྐྱེད་དང་དབྱེར་མེད་དུ་གྱུར༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ བཛྲ་ས་མཱ་ཡ་ཛ་ཛཿ
ཛཿཧཱུྃ་བཾ་ཧོཿ དེ་ནས་སྤྱན་འདྲེན་པ་ནི༔ ཧཱུྃ༔ དབྱིངས་ནས་སྐུར་བཞེངས་བཀའ་བརྒྱད་བདུན་བརྒྱའི་ལྷ༔ དེང་འདིར་དགྲ་ལ་མངོན་སྤྱོད་དབབ་པའི་ཕྱིར༔ དམོད་པའི་ལས་ལ་ཆས་ཕྱིར་གཤེགས་སུ་གསོལ༔ དགྲ་བགེགས་སྲོག་ལ་དབང་ཕྱིར་གཤེགས་སུ་གསོལ༔ ཉམས་པ་རྩད་ནས་གཅོད་ཕྱིར་གཤེགས་སུ་གསོལ༔ དྲེགས་པ་གནད་ནས་བསྐུལ་ཕྱིར་གཤེགས་སུ་གསོལ༔ བྱད་མ་ཞལ་དུ་བསྟབ་ཕྱིར་གཤེགས་སུ་གསོལ༔
སྲེག་བྱེད་མེ་དཔུང་བསྐྱེད་ཕྱིར་གཤེགས་སུ་གསོལ༔ ཨོཾ་ཀརྨ་ཀྲོ་ཏ་ཧེ་ཀཱ་ལ་དུཥྚ་ཡ་བཛྲ་ས་མཱ་ཡ་ཛ་ཛཿ ཨ་ཝེ་ཤ་ཡ་ཨ་ཨཱཿ ཞེས་དབྱེར་མེད་དུ་གྱུར་པའི་ཐུགས་དམ་གྱི་རྒྱུད་བསྐུལ་བའི་ཚེ༔ མདུན་བསྐྱེད་ཀྱི་ཐུགས་ཀ་ནས་ཧཱུྃ་ལས་འོད་ཟེར་འཕྲོས་པས་དལ་གྱི་ལས་བྱེད་ཕོ་ཉ་རྣམས་ལ་ཕོག༔ ཕོ་ཉ་ཐམས་ཅད་ཤིན་ཏུ་ཁྲོས་ཏེ་སྲེག་བྱེད་མེའི་ཞགས་པ་དྲངས་ནས་ལྕགས་ཁང་གི༔ སྟེང་འོག་བར་ཁྱམས་ཁོར་ཡུག་ཐམས་ཅད་དུ་མཆེད་པས་དགྲ་བགེགས་བྱད་མ་ཆཻ་་དམིགས་བྱ་མ་ལུས་པ་བསྲེགས་ཤིང་གཞོམ་ནས་དམོད་ལས་ཀྱི་ལྷ་ཚོགས་རྣམས་ཀྱིས་གསོལ་བར་གྱུར༔ དེ་ནས་ཕྱོགས་བཞིར་མེ་སྦར་ཞིང་༔ ཧཱུྃ༔ དཔལ་ཆེན་ལས་ཀྱི་བཀའ་ཉན་པ༔
མི་བསྲུན་ཤན་པ་མེ་འོད་གདོང་༔ ཕྱག་ན་སྲེག་བྱེད་མེ་དཔུང་ཐོགས༔ ཧོམ་ཡངས་ཕྱོགས་བཞིར་མཆེད་པ་ལས༔ ཚྭ་ཚྭ་དྲག་པོ་སྐར་ལྟར་འཁྲུགས༔ དགྲ་བོ་བྱད་མ་ཕོ་མོའི་རིགས༔ མི་ནོར་ཡུལ་ཞིང་བཅས་པ་ལ༔ མཚོན་དང་མེ་ཡི་ཆར་པ་ཕོབ༔ བརླགས་ཤིང་གཏུབས་ཏེ་བསྲེགས་ནས་ཀྱང་༔ དཀྱིལ་འཁོར་ལྷ་ཡི་ཞལ་དུ་སྟོབ༔ ཁྲག་འཐུང་དམོད་པའི་ཞལ་དུ་སྟོབ༔
འཇམ་དཔལ་གཤིན་རྗེའི་ཞལ་དུ་སྟོབ༔ རྟ་མགྲིན་ཁྲོས་པའི་ཞལ་དུ་སྟོབ༔ ཡང་དག་གཏུམ་པོའི་ཞལ་དུ་སྟོབ༔ རྦོད་གཏོང་མ་མོའི་ཞལ་དུ་སྟོབ༔ དགྲ་འདུལ་ཕུར་པའི་ཞལ་དུ་སྟོབ༔ མདོག་དམར་དྲག་པོའི་ཞལ་དུ་སྟོབ༔ འཇིག་རྟེན་དྲེགས་པའི་ཞལ་དུ་སྟོབ༔ སྲོག་བདག་དམོད་པའི་ཞལ་དུ་སྟོབ༔ སྤྲུལ་པ་བདུན་བརྒྱའི་ཞལ་དུ་སྟོབ༔ ཤན་པ་ཉེར་ལྔའི་ཞལ་དུ་སྟོབ༔
བསྟབ་བོ་དགྲ་བོ་ཞལ་དུ་སྟོབ༔ བཞེས་ཤིག་བྱད་མ་ཞལ་དུ་བཞེས༔ དུས་ལ་བབ་པོ་ས་མ་ཡ༔ ཨོཾ་མ་ཧཱ་ཀྲོ་ཏ་ཡ་མ་རཱ་ཛ་བཛྲ་ཧྲི་ཏ་མ་ཏྲི་ཀཱ་ལ་བཛྲ་ཀཱི་ལི་ཙཎྜ་ཧ་ཏྲི་ལོ་ཀ་སརྦ་ལོ་ཀ་སརྦ་ཀརྨ་དྷུ་ཛ་ཡ་དགྲ་བོ་ཆཻ་མོའི་མཱཾ་ས་ལ་ཁཱ་ཧི༔ རཀྟ་ལ་ཁཱ་ཧི༔ ཙིཏྟ་ལ་ཁཱ་ཧི༔ གོ་རོ་ཙ་ན་ལ་ཁཱ་ཧི༔ བ་སུ་ཏ་ལ་ཁཱ་ཧི༔ དགྲ་བོ་བྱད་མ་མི་ནོར་དང་བཅས་པ་ལ་ཁཱ་ཧི༔ ཞེས་ཕྱོགས་བཞིར་མེ་སྦར་བས་མེ་སྒྲ་རེ་རེ་ལས་སྤྲོས་པའི་མཚོན་ཆ་ཐོག་ལྟར་དུ་ཕབ་ནས་བྱད་མ་བསྒྲལ༔
མེ་དཔུང་དང་ཁྲོ་བོ་དབྱེར་མེད་དུ་གྱུར་ནས་ཞལ་དུ་བསྟབ་པར་བསམ༔ གཏོར་ཆུང་དང་རཀྟ་མཆོད༔ དེ་ནས་བསྟོད་པ་ནི༔ ཧཱུྃ༔ ཡེ་ཤེས་འཇིག་རྟེན་ལུགས་འབྱུང་ལས༔ སྤྲོས་པའི་ཁྲོ་བོ་དམོད་པའི་ལྷ༔ ལས་ཆས་དྲེགས་པ་དཔལ་དགུའི་ཚོགས༔ མངོན་སྤྱོད་རྫུ་འཕྲུལ་འགྱེད་ལ་བསྟོད༔ དེ་ནས་ལིངྒ་རེ་རེ་བཞིན་ནམ་ཕོ་ལིང་མོ་ལིང་བཞི་རེ་བསྡོམ་དུ་བཞག་ལ༔ བསྒྲལ་ལས་རྒྱས་པ་ཟུར་བཀོད་ལྟར་བྱ་ཞིང་ཕུར་པ་བཏབ་ནས་ཞལ་དུ་འབུལ་བ་ནི༔
ཧཱུྃ་ཧཱུྃ་ཧཱུྃ༔ ཡེ་ཤེས་ཁྲོ་བོ་རོལ་པའི་དུར་ཁྲོད་ནས༔ དགྲ་བགེགས་བསྒྲལ་ཕྱིར་དམོད་པར་བཞེངས་པའི་སྐུ༔ བསྟན་བཤིག་བྱད་མ་བཞེས་ཕྱིར་ལས་ལ་བསྐུལ༔ དཔལ་དགུ་བདུན་བརྒྱ་ཉེར་ལྔའི་ཞལ་ཕྱེས་ཤིག༔ འབུམ་ཕྲག་སོ་བདུན་ལྷ་ཚོགས་ཞལ་ཕྱེས་ཤིག༔ གདུག་པའི་དམ་ཉམས་དགྲ་བགེགས་ཞལ་དུ་བསྟབ༔ དགྲ་བགེགས་ཕོ་རྒྱུད་མོ་རྒྱུད་རིགས་རྒྱུད་རྣམས༔ ཁྲག་འཐུང་ཆེ་མཆོག་འབར་བའི་ཞལ་དུ་བསྟབ༔ འཇམ་དཔལ་གཤིན་རྗེ་གཤེད་པོའི་ཞལ་དུ་བསྟབ༔
རྟ་མཆོག་དབང་ཆེན་འབར་བའི་ཞལ་དུ་བསྟབ༔ ཟ་བྱེད་རྡོ་རྗེ་ནག་པོའི་ཞལ་དུ་བསྟབ༔ སྒྲོལ་བྱེད་རྦོད་གཏོང་མ་མོའི་ཞལ་དུ་བསྟབ༔ གསོད་བྱེད་བཛྲ་ཀཱི་ལའི་ཞལ་དུ་བསྟབ༔ འཇོམས་བྱེད་མདོག་དམར་ཁྲོ་བོའི་ཞལ་དུ་བསྟབ༔ མཐར་བྱེད་འཇིག་རྟེན་དྲེགས་པའི་ཞལ་དུ་བསྟབ༔ གཏོར་བྱེད་དམོད་པ་ནག་པོའི་ཞལ་དུ་བསྟབ༔ སྤྲུལ་པ ༁ྀ་ལས་བྱེད་རྣམས་ཀྱི་ཞལ་དུ་བསྟབ༔ བསྒྲལ་ཞིང་བཞེས་ནས་མིང་ཡང་མེད་པར་མཛོད༔
རྩ་སྔགས་མེ་དཔུང་མའི་མཐར་དབང་པོ་རྣམ་ལྔའི་ཁཱ་ཧི་སྦྱར༔ ཐུན་སྐབས་རྣམས་སུ་རཀྟས་བྲན༔ དེ་ནས་བྱང་ལིང་ཐམས་ཅད་མེ་ཧོམ་དྲག་པོར་བསྐྱེད་པའི་ཞལ་དུ་འདེབས་པ་ནི༔ ཧོཿ མདུན་བསྐྱེད་དྲག་པོའི་ལྷ་ཚོགས་ཞལ་གནམ་ས་ཙམ་གདང་ཞིང་༔ ཚེམས་གངས་རི་ཙམ་གཙིགས་པ༔ ལྗགས་གློག་དམར་ལྟར་བརྐྱངས་པ༔ མཚོན་ཆའི་སྦུ་གུས་རེག་པ་ཙམ་གྱིས་དགྲ་བགེགས་ཀྱི་མགོ་ལུས་དུམ་བུར་གཏུབས་ནས་ཞལ་དུ་བཞེས་པའི་རང་བཞིན་ཅན་དུ་གྱུར༔ དེ་ནས་འགུགས་པ་ནི༔ ན་མོཿ
དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ ཆོས་ཉིད་དེ་བཞིན་ཉིད་དང་ཆོས་ཅན་རྒྱུ་འབྲས་བསླུ་བ་མེད་པའི་བཀའ་བདེན་པ་དང་༔ ཁྱད་པར་ཆེ་མཆོག་ཧེ་རུ་ཀ་ཁྲོ་རྒྱལ་འདུས་པའི་ལྷ་ཚོགས་རྣམས་ཀྱི་བཀའ་བདེན་པ་དང་༔ འཇམ་དཔལ་གཤིན་རྗེ་སྐུའི་ལྷ་ཚོགས་རྣམས་ཀྱི་བཀའ་བདེན་པ་དང་༔ དབང་ཆེན་རྟ་མགྲིན་གསུང་གི་ལྷ་ཚོགས་རྣམས་ཀྱི་བཀའ་བདེན་པ་དང་༔ ཡང་དག་རྡོ་རྗེ་ཐུགས་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་༔ མ་མོ་རྦོད་གཏོང་ཡོན་ཏན་གྱི་ལྷ་ཚོགས་ཀྱི་བཀའ་བདེན་པ་དང་༔
རྡོ་རྗེ་གཞོན་ནུ་ཕུར་པའི་ལྷ་ཚོགས་རྣམས་ཀྱི་བཀའ་བདེན་པ་དང་༔ བླ་མ་དྲག་པོ་རིག་འཛིན་གྱི་ལྷ་ཚོགས་རྣམས་ཀྱི་བཀའ་བདེན་པ་དང་༔ འཇིག་རྟེན་མཆོད་བསྟོད་དྲེགས་པའི་ལྷ་ཚོགས་རྣམས་ཀྱི་བཀའ་བདེན་པ་དང་༔ དམོད་པ་དྲག་སྔགས་མངོན་སྤྱོད་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་༔ ལེགས་ལྡན་ཤ་ཟ་ནག་པོ་གཏེར་སྲུང་གི་ལྷ་ཚོགས་རྣམས་ཀྱི་བཀའ་བདེན་པ་དང་༔ དབྱིངས་ལ་ཁྱབ་བྱེད་ཀྱི་བདག་པོ་གཟའ་བདུད་ནག་པོ༔ ཕྱོགས་གཡོ་བྱེད་ཀྱི་བདག་མོ་ཨེ་ཀ་ཛཱ་ཊི༔ བར་འགེང་བྱེད་ཀྱི་བདག་པོ་རྡོ་རྗེ་ལེགས་པ༔ འོག་གླིང་ཁམས་ཀྱི་བདག་པོ་ནཱ་ག་རཀྴ༔ འཆི་བདག་ལས་ལ་བསྔགས་པ་དྲེགས་པ་སྡེ་བརྒྱད༔
སྲོག་བདག་ཕོ་ཉར་འགྱེད་པ་དྲེགས་ཆེན་བཅོ་བརྒྱད༔ བྱད་མ་རྩད་ནས་བརླག་པའི་སྡེ་དཔོན་སུམ་ཅུ༔ གཞན་ཡང་ཤན་པ་གྲི་ཐོགས་འབུམ༔ བདུད་པོ་ཞགས་ཐོགས་འབུམ༔ གཤིན་རྗེ་ཁྲམ་ཐོགས་འབུམ༔ བཙན་རྗེ་ཤྭ་ཐོགས་འབུམ༔ རྒྱལ་པོ་རྩིས་ཐོགས་འབུམ༔ སྤྲུལ་པའི་རུ་འདྲེན་མོན་པ་ཕོ་མོ་འབུམ་ལ་སོགས་པ་རྣམས་ཀྱི་བཀའ་བདེན་པ་ཆེན་པོའི་མཐུ་ནུས་རྩལ་ཤུགས་གློག་ལྟར་འགྱུ་བའི་སྟོབས་ཀྱི་བདེན་པས༔ སྤྱིར་སངས་རྒྱས་བསྟན་པ་ལ་གནོད་པའི་སྤྱི་དགྲ༔ སྒོས་སྔགས་འཆང་བདག་ལ་འཚེ་བའི་སྒེར་དགྲ༔
ཚད་བཙུགས་ཤིང་དོ་བསྡོ་ནས་མཐུ་བུ་ལོན་བཞིན་དུ་བསྙགས་པའི་བྱད་མ༔ ཁྱད་པར་དགྲ་བོ་ཆཻ་མོ་འདིའི་སྐྱེས་པ་བུ་ཕོ་རྒྱུད༔ ཟ་མ་མོ་རིགས་རྒྱུད༔ གཉེན་འདུན་ཕ་ཚོ་དང་བཅས་པ༔ ཕྱུགས་ཞིང་ཡུལ་མཁར་དང་བཅས་པ་ཐམས་ཅད་གླིང་བཞི་སྲིད་གསུམ་རི་རབ་ཀྱི་ཟོམ༔ ཉི་ཟླའི་སྲུབ་རླུང་རི་རྡོ་རྗེ་རྒྱ་གྲམ་གྱི་གདན་བན་བོན་ལྷ་དང་སྲུང་མའི་སྐྱབས་འོག༔ སྣང་སྲིད་གནམ་ས་གཉིས་ཀྱིས་བསྡུས་པའི་སྟེང་འོག་བར་གསུམ་ཕྱོགས་བཅུ་གང་དུ་གནས་ཀྱང་རང་དབང་མེད་པར་ལྕགས་ཀྱུ་འབར་བས་སྙིང་ནས་ཟུངས༔ ཞགས་པ་འབར་བས་མགུལ་ནས་ཆིངས༔ ལྕགས་སྒྲོག་འབར་བས་ཡན་ལག་སྡོམས༔ དྲིལ་བུ་འབར་བས་མྱོས་སུ་ཆུག༔
ལས་རླུང་འཆི་བདག་བདུད་ཀྱི་རྟ་ལ་བསྐྱོན་ཏེ་རང་དབང་མེད་པར་གཟུགས་ཀྱི་ལིངྒ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛཿ དགྲ་བོ་ཆཻ་མོ་ཁུག་ཅིག་ཛ་ཛཿ ཨོཾ་བཛྲ་རཏྣ་པཱ་ཤ་དགྲ་བོ་ཆཻ་མོ་ཆིངས་ཤིག་ཧཱུྃ་ཧཱུྃ༔ ཨོཾ་པདྨ་སྥོ་ཊ་དགྲ་བོ་ཆཻ་མོ་སྡོམས་ཤིག་བཾ་བཾ༔ ཨོཾ་ཀརྨ་གཎྜེ་དགྲ་བོ་ཆཻ་མོ་མྱོས་ཤིག་ཕཊ྄་ཕཊ྄ཿ ཨོཾ་བཛྲ་ཨ་ཝེ་ཤ་ཡ་དགྲ་བོ་ཆཻ་མོ་གཟུགས་ལ་སྟིམས་ཤིག་ཨ་ཨཱཿ ཨོཾ་བཛྲ་མཱ་ར་མཱ་ར་དགྲ་བོ་ཆཻ་མོའི་སྲོག་ལ་རྦད་རྦད༔ ཅེས་འགུགས་གཞུག་དྲག་བསྟིམ་དམིགས་པས་ཟིན་པར་རོལ་མོ་དྲག་ཏུ་བྱ༔ དགྲ་བོ་ཁུག་རྟགས་བྱུང་ནས༔
དྲག་ཐུན་གྱིས་ཅུང་ཟད་བརྡུངས་ལ་དགྲ་བོའི་སྲོག་ལུས་ཐམས་ཅད་ཤིན་ཏུ་ཉམས་པར་བསྐྱེད༔ འདི་སྐབས་ཕོ་ཉ་འདྲ་འགྱེད་པར་བརྩམ་ན་གཏོར་ཆུང་དང་ལིངྒ་བཤམས་ལ༔ ཧཱུྃ༔ ཁྲོ་བོ་རོལ་པའི་དུར་ཁྲོད་དབུས༔ གནམ་ལྕགས་ཁོལ་མའི་ཕོ་བྲང་ནས༔ ཟ་བྱེད་ནག་པོ་ཤན་པའི་ཚོགས༔ དགྲ་བོ་འགུགས་པའི་དུས་ལ་བབ༔ ཉམས་པའི་བླ་རྟགས་ཁུག་ལ་ཤོག༔ ཧཱུྃ༔ ཡ་མ་ར་ཛའི་དུས་ལ་བབ༔
དམར་གྱི་གཏོར་མ་འདི་བཞེས་ལ༔ མུན་རུབ་དགྲ་བོ་བྱ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ བསྐོས་རྗེ་ཏྲག་དཀར་དུས་ལ་བབ༔ དམར་གྱི་གཏོར་ལ་འདི་བཞེས་ལ༔ སྲོད་ལ་དགྲ་བོ་ཁྱི་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ སྲིན་པོ་གློག་འཕྲེང་དུས་ལ་བབ༔
དམར་གྱི་གཏོར་མ་འདི་བཞེས་ལ༔ སྲོད་འཕྲོས་དགྲ་བོ་ཕག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ གནོད་སྦྱིན་མེ་དབལ་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ནམ་ཕྱེད་དགྲ་བོ་བྱི་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ལྷ་ཡི་སྡེ་དཔོན་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ཕྱེད་ཡོལ་དགྲ་བོ་གླང་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ སྲིད་པའི་རྒྱལ་མོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ཐོ་རངས་དགྲ་བོ་སྟག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ཁྱུང་རྒྱལ་པེ་ཧར་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ནམ་ལངས་དགྲ་བོ་ཡོས་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ཚངས་པ་དཀར་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ཉི་ཤར་དགྲ་བོ་འབྲུག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ རྡོ་རྗེ་ལེགས་པའི་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ཉི་དྲོས་དགྲ་བོ་སྦྲུལ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ གཟའ་བདུད་ནག་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ཉིན་ཕྱེད་དགྲ་བོ་རྟ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ཀླུ་བདུད་ནག་པོའི་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ཕྱེད་ཡོལ་དགྲ་བོ་ལུག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ དམུ་བདུད་ནག་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ དགོང་མོ་དགྲ་བོ་སྤྲེལ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ལོ་སྐོར་བཅུ་གཉིས་དབང་བྱེད་པའི༔
སྡེ་དཔོན་མྱུར་མགྱོགས་ཆེན་པོ་རྣམས༔ དམར་གྱི་གཏོར་མ་འདི་བཞེས་ལ༔ དགྲ་བོའི་བླ་འཁྱམས་ཁུག་ལ་ཤོག༔ ཉིན་མོ་གཡེང་བའི་སྐབས་སུ་ཁུག༔ མཚན་མོ་རྨི་ལམ་སྐབས་སུ་ཁུག༔ དུས་དྲུག་འཁྲུལ་པའི་སྐབས་སུ་ཁུག༔ འབྱུང་བ་འཁྲུགས་པའི་སྐབས་སུ་ཁུག༔ ལྷ་བྱང་དཀར་པོ་འདི་ལ་ཁུག༔ བདུད་བྱང་ནག་པོ་འདི་ལ་ཁུག༔ བཙན་བྱང་དམར་པོ་འདི་ལ་ཁུག༔
ཉེས་ཅན་དགྲ་བོ་ཤོར་ར་རེ༔ ད་ལྟ་ཉིད་དུ་ཁུག་ལ་ཤོག༔ ཨོཾ་ཡ་མ་རཱ་ཛ་དུ་པྲ་མ་རཀྴ་ཡ་ཡཀྴ་མ་ཧཱ་དེ་ཝ་གིང་ཧ་ར་བཱི་ཧ་ར་བཛྲ་སཱ་དྷུ་ཀི་ཀང་གྲ་ཧ་ཏི་པ་ར་ཙ་ཡ་དགྲ་བོ་ཆཻ་མོའི་སྲོག་ལ་ཛ་ཛཿ དགྲ་བོའི་དབུགས་ལ་ཛ་ཛཿ དགྲ་བོའི་ལུས་ངག་ཡིད་གསུམ་ལ་ཛ་ཛཿ ཞེས་འགུགས་བསྟིམ་རྟགས་ཐོན་བྱ༔ དེ་ནས་ཐུན་བརྡེག་པ་ནི༔ ཧཱུྃ༔ ཤན་པ་སྡེ་དཔོན་དུས་ལ་བབ༔ དགྲ་བོ་ལས་ངན་སྡིག་ཅན་ལ༔
གནམ་ལྕགས་ཐོག་གི་ཆར་པ་ཕོབ༔ བླ་སྲོག་དབང་པོ་མྱོས་པར་གྱིས༔ བརྒྱལ་ཞིང་རེངས་ཏེ་སྒྲོལ་བར་མཛོད༔ ཨོཾ་སརྦ་ཙི་ཏྲི་ནྲྀ་ཏྲི་མཱ་ར་ཡ་ཐུན་བྷྱོཿ དགྲ་བོའི་ལུས་ལ་རྦད་རྦད༔ དགྲ་བོའི་ངག་ལ་རྦད་རྦད༔ དགྲ་བོའི་ཡིད་ལ་རྦད་རྦད༔ དགྲ་བོའི་སྲོག་ལ་རྦད་རྦད༔ དགྲ་བོའི་དབུགས་ལ་རྦད་རྦད༔ དགྲ་བོའི་ཤ་ལ་རྦད་རྦད༔
དགྲ་བོའི་རུས་པ་ལ་རྦད་རྦད༔ དགྲ་བོའི་དབང་པོ་ལྔ་ལ་རྦད་རྦད༔ དགྲ་བོའི་རྣམ་ཤེས་དྲུག་ལ་རྦད་རྦད༔ དགྲ་བོའི་སྐྱེ་མཆེད་བཅུ་གཉིས་ལ་རྦད་རྦད༔ དགྲ་བོ་བྱད་མའི་ལྷ་སྲུང་མི་ནོར་འཁོར་དང་བཅས་པ་ལ་རྦད་རྦད༔ ཐུན་བྷྱོ་རྃ་བྷྱོ་ཏྲག་བྷྱོ་རཀྴ་ཡ་མ་བྷྱོ་བྱད་མ་ནྲྀ་ཏྲི་ཐུམ་བྷྱོ་བྷྱོ་ཟློག་ཟློག༔ ཅེས་ཐུན་གྱིས་དྲག་ཏུ་བརྡེགས་པས་བྱད་མ་ལྷ་སྲུང་ཐམས་ཅད་ཕྱེ་མར་བཤིགས་ཤིང་དུམ་བུར་གཏོར་བར་བསམ༔ དེ་ནས་མཆོད་གཡོག་པས་ལྕགས་སྐམ་གྱིས་ལིངྒ་བླངས་ཏེ་སྦྱིན་སྲེག་ཏུ་གདབ་པ་ནི༔ ཅུང་བཏེགས་ནས༔ ཧཱུྃ༔
མདུན་གྱི་མེ་དཔུང་གནམ་ལྕགས་ཚྭ་ཚྭའི་དབུས༔ དམོད་པ་ལས་ཆས་སྲིད་པའི་ཁྲོ་བོ་དགུ༔ ཡང་འཁོར་བདུན་བརྒྱ་ཉེར་ལྔ་སུམ་ཅུ་བདུན༔ དགྲ་བོའི་སྲོག་ལ་དབང་ཕྱིར་སྐུར་བཞེངས་ཤིག༔ དྲག་པོའི་ཞལ་གདོངས་ཧོམ་ཡངས་རྔམ་པར་སྐྱེད༔ རྣོ་དབལ་སྒྲོལ་མཆེ་ཧོམ་ཤིང་བརྩེགས་ལྟར་གཟེངས༔ ལྗགས་དམར་ཧོམ་གཟར་བརྐྱངས་པས་མགྲིན་པར་དྲོངས༔ ལྡོག་མེད་ལས་ཀྱི་གཤིན་རྗེའི་ལྟོ་བར་བསྐྱིལ༔ མི་མེད་སྲིད་པ་འཁོར་ལོའི་ཀློང་དུ་ཐིམ༔ ཕྱེས་ཤིག་བཞེས་ཤིག་བསྟབ་བོ་ཞལ་དུ་བསྟབ༔
སྲོག་བདག་གཤིན་རྗེ་འབར་བའི་ཞལ་དུ་བསྟབ༔ དུས་བདག་རྡོ་རྗེ་ནག་པོའི་ཞལ་དུ་བསྟབ༔ རྔམ་བྱེད་དབང་ཆེན་འབར་བའི་ཞལ་དུ་བསྟབ༔ སྔགས་བདག་རྦོད་གཏོང་ཆེན་པོའི་ཞལ་དུ་བསྟབ༔ སྒྲོལ་བྱེད་ཀཱི་ལ་ཆེན་པོའི་ཞལ་དུ་བསྟབ༔ མེ་འཕྲེང་དྲག་རྩལ་ཆེན་པོའི་ཞལ་དུ་བསྟབ༔ འཇིག་རྟེན་དྲེགས་པ་ཆེན་པོའི་ཞལ་དུ་བསྟབ༔ དམོད་པ་སྤུ་གྲི་ཆེན་པོའི་ཞལ་དུ་བསྟབ༔ དྲེགས་སྡེ་བྱེ་བ་ས་ཡའི་ཞལ་དུ་བསྟབ༔ དགྲ་བོ་ཕོ་རྒྱུད་ཐམས་ཅད་ཞལ་དུ་བསྟབ༔
ཕོ་རྒྱུད་ཐམས་ཅད་རྩད་ནས་ད་ཆོད་ཅིག༔ དགྲ་བོ་མོ་རྒྱུད་ཐམས་ཅད་ཞལ་དུ་བསྟབ༔ མོ་རྒྱུད་ཐམས་ཅད་མངལ་ནས་ད་སྐོམས་ཤིག༔ དགྲ་བོའི་རིགས་རྒྱུད་ཐམས་ཅད་ཞལ་དུ་བསྟབ༔ དགྲ་བོའི་རིགས་རྒྱུད་རླུང་ལ་ད་བསྐུར་ཅིག༔ དགྲ་བོའི་གཉེན་འབྲེལ་ཐམས་ཅད་ཞལ་དུ་བསྟབ༔ དགྲ་བོའི་གཉེན་འབྲེལ་བདུན་རྒྱུད་ད་ཆོད་ཅིག༔ དགྲ་བོའི་སྒོ་ནོར་ཐམས་ཅད་ཞལ་དུ་བསྟབ༔ དགྲ་བོའི་སྒོ་ནོར་ཕྱགས་མས་ད་ཐོབ་ཅིག༔ དགྲ་བོའི་རྟེན་མཁར་ཡུལ་ཞིང་ཞལ་དུ་བསྟབ༔
དགྲ་བོའི་རྟེན་མཁར་ཡུལ་ཞིང་ད་གཏོར་ཅིག༔ བྱད་མ་དམིགས་པའི་སྡེ་ཚོགས་ཞལ་དུ་བསྟབ༔ བྱད་མ་རྡུལ་དུ་བརླག་པའི་ཕྲིན་ལས་མཛོད༔ ཁྲོ་རྒྱལ་མེ་དཔུང་འབར་བའི་ཧོམ་ཡངས་སུ༔ དགྲ་བོའི་ལྷ་སྲུང་མི་ནོར་འཁོར་བཅས་རྣམས༔ མྱུར་མགྱོགས་ཤན་པ་འབུམ་གྱིས་རབ་བཏེགས་ནས༔ བསྐལ་པའི་ལས་རླུང་གཡོས་པའི་སྒྱོགས་ཆེན་ལྟར༔ འཕྲུལ་གྱིས་ཕུལ་ནས་བྱད་མ་ཞལ་དུ་བསྟབ༔ མིང་ཤུལ་རྗེས་ཙམ་མེད་པའི་ཕྲིན་ལས་མཛོད༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ
དགྲ་བོ་བྱད་མ་མི་ནོར་འཁོར་དང་བཅས་པ་ལ་ཁཱ་ཧི༔ ཞེས་དུག་ཁྲག་དང་བཅས་ནས་ཞལ་དུ་བསྟབས༔ སྔགས་འདི་ལན་བདུན་གྱིས་འབུལ༔ དེ་ནས་ལིངྒ་ཐམས་ཅད་རྫོགས་པ་དང་ཤོག་ལིང་འདྲ་ཡོད་ཀྱང་བསྟབ༔ ཐམས་ཅད་སྦྱིན་སྲེག་ཟིན་ནས་གཏང་རག་མཆོད་གཏོར་དྲག་པོ་དགྱེས་པའི་རྫས་གང་འོས་འཛོམས་ཚད་ཆབས་ཅིག་ཏུ་ཕུལ་ནས༔ ཧཱུྃ༔ འཇིགས་བྱེད་ཁྲོ་བོ་རོལ་པའི་ལྷ་ཚོགས་ལ༔ སྲེག་རྫས་འདོད་ཡོན་ཀུན་འབྱུང་དགྱེས་མཆོད་འདི༔ སྔ་བཅོལ་གཏང་རག་ཆེད་དུ་བཞེས་སུ་གསོལ༔ ད་བཅོལ་ཕྲིན་ལས་མྱུར་བར་བཞེས་སུ་གསོལ༔
ཕྱི་བྱེད་ཞུ་རྟེན་འབུལ་གྱིས་བཞེས་སུ་གསོལ༔ ཁྱེད་ལ་གསོལ་ཞིང་ཕྲིན་ལས་བཅོལ་བ་ནི༔ གདུག་པའི་དགྲ་བགེགས་དམག་དཔུང་བཟློག་པ་དང་༔ བྱད་མ་གནོད་བྱེད་ཐལ་བར་བརླགས་ནས་སུ༔ མངོན་སྤྱོད་དྲག་པོའི་ཕྲིན་ལས་འགྲུབ་པར་མཛོད༔ ཨོཾ་ཨཱཿཧཱུྃ༔ སརྦ་པཱུ་ཛ་མེ་གྷ་ཨ་ཧུ་ཏི་རྃ་རྃ་ཁ་ཁ་ཁཱ་ཧི༔ དེ་ནས་དཀྱིལ་འཁོར་ལ་བསྟོད་པ་ནི༔ ཧཱུྃ༔ མངོན་སྤྱོད་ལས་ལ་བཞེངས་པའི་དཀྱིལ་འཁོར་ལྷ༔
ཡེ་ཤེས་སྒྱུ་མའི་འཕྲུལ་གྱིས་རབ་བསྐུལ་ནས༔ མ་རུངས་འདུལ་ཕྱིར་དྲེགས་སྡེའི་རྔམ་ཚུལ་སྟོན༔ མཐའ་སྡུད་ཆེད་དུ་ཤན་པའི་རྣམ་འགྱུར་འགྱེད༔ ལས་ལ་ཆས་ཕྱིར་ཕོ་ཉའི་ཆ་ལུགས་འཆང་༔ ཉམས་པ་བསྒྲལ་ཕྱིར་གཅེར་བུ་གཅིག་བཤུར་མཚོན༔ བྱད་མ་ཕོ་མོ་གཤེད་དུ་དུ་མར་བསྡུ༔ མ་ངེས་རྒྱ་མཚོ་འཁྲུགས་པའི་རྦ་རླབས་ལྟར༔ གཅིག་དང་ཐ་དད་དུ་མ་ས་ཡ་འབུམ༔ གྲངས་མེད་གངྒཱའི་རྡུལ་ལྟར་འཁྲིགས་པའི་ཚོགས༔ ཉམས་པ་བསྒྲལ་ཕྱིར་ཆེ་བཙན་ཤུགས་ཀྱི་སྤྲུལ༔
སྣ་ཚོགས་སྣང་བའི་དཀྱིལ་འཁོར་ལྷ་ལ་བསྟོད༔ ཅེས་པས་བསྟོད་ཅིང་བཟོད་གསོལ་བྱ༔ དེ་ནས་མེ་ལྷའི་དཀྱིལ་འཁོར་གཤེགས་པ་ནི༔ ཧོཿ སྤྲུལ་པ་སྒྱུ་མའི་རྣམ་རོལ་གར་མཁན་གྱིས༔ ཅི་བཞིན་ཕྱག་རྒྱའི་འཁྲུལ་འཁོར་བསྒྱུར་བའི་ཚོགས༔ སྤྲོ་བསྡུ་རྨི་ལམ་རོལ་རྩེད་ཞིག་པ་བཞིན༔ ཀུན་གཞི་སྐྱེ་མེད་ཀློང་དུ་བཛྲ་མུཿ ཞེས་དཀྱིལ་འཁོར་ལྷ་སྤྲུལ་སྐུའི་གཟུགས༔ ལོངས་སྐུའི་རྩལ་ཐམས་ཅད་ཆོས་སྐུའི་ཀློང་༔
གདོད་མའི་དབྱིངས་ཀུན་གསལ་འཕྲུལ་གྱི་ལྡིང་ཁང་གི་དྲྭ་བ་རིས་མེད་ཆེན་པོའི་ཁྱོན་ཡངས་སུ་བསྡུ༔ ས་མ་ཡ༔ རྒྱ་རྒྱ་རྒྱ༔ དེ་ནས་ལས་སྦྱོར་ཐ་མ་མནན་པའི་པྲ་ཁྲིད་ནི༔ དྲག་པོའི་དཀྱིལ་འཁོར་གྱི་ཐལ་སོལ་རྡུལ་ཚོན་བཅས་ཐམས་ཅད་གྲི་ལྕགས་ཀྱིས་བསྡུས་ཏེ་ལྕགས་སྣོད་དུ་བཏབ༔ གོང་གི་དུག་རྫས་རྣམས་ཀྱིས་སྦོས་ཤིང་ལིངྒ་བཅོས༔ དགྲ་བོ་ལན་གསུམ་གྱིས་འགུགས་པ་གཅེས༔ ལྷ་འདྲེའི་འགྱུ་སྲང་ངམ་མཆོད་ཁང་གི་ཐེམ་པའི་འོག༔ ཡང་ན་བདུད་འདུལ་མཆོད་རྟེན་གྱི་འོག་ཏུ་མནན༔ ས་འོག་གཤིན་རྗེར་འབོད་ཅིང་རྒྱས་གདབ་པ་ནི༔
ཧོཿ མདུན་དུ་འཆི་བདག་ཉི་ཁྲི་དགུ་འབུམ་འཁྲུགས་པའི་དབུས་སུ་ཟ་བྱེད་གཤིན་རྗེ་ཡ་མ་ར་ཙ་ཆུ་སྲིན་གྱི་མགོ་བོ་ཅན་གྱིས་ཁ་གདང་བའི་ནང་དུ༔ དགྲ་བོ་བྱད་མ་མི་ནོར་ཐམས་ཅད་བཏབ་པས་གནམ་ལྕགས་གྭའུ་འགྲིགས་པ་ལྟར་བསྡམས་ཏེ༔ བསྐལ་པ་མཐའ་སྡུད་ཀྱི་རླུང་རྡོ་རྗེའི་རྒྱ་གྲམ་མ་ཞིག་བར་མ་བཏང་ཞིག་མཱ་ར་ཡ་ནན་ནན༔ ཅེས་ས་འོག་གཤིན་རྗེ་ལ་གཏད་དེ་རྒྱས་གདབ་པ་ནི༔ ཧཱུྃ༔ ས་འོག་རིམ་དགུའི་ལྕགས་མཁར་ནས༔ འཆི་བདག་ལས་ལ་བསྔགས་པ་ཡི༔ མཐའ་སྡུད་ཡ་མ་རཱ་ཛ་ལ༔ དགྲ་བོའི་མི་ནོར་འཁོར་བཅས་གཏད༔
ནམ་ཡང་བཏང་བར་མ་བྱེད་ཅིག༔ ཁ་ཐུན་ནག་པོས་རྒྱས་གདབ་བོ༔ ཨོཾ་ཡ་མ་རཱ་ཛ་བྱད་མ་ནྲྀ་ཏྲི་ཁ་ཐུན་མཱ་ར་ཡ་ཝག་ཐམ་ནན་ནན༔ ཅེས་རྡོ་རྗེ་རྒྱ་གྲམ་གྱིས་རྒྱས་གདབ༔ ལྷ་འདྲེ་འགྱུ་སྲང་ཡིན་ན་བཅའ་ཁྲི་ནག་པོ་སུམ་བརྩེགས་བྱ་ཞིང་སྟེང་དུ་དྲག་པོའི་ཤིང་ལ་ཕུར་པ་བགྱིས་ཏེ་འཛུགས༔ དེ་ནས་ཕྱི་མིག་མི་བལྟ་བར་ནང་དུ་ལོག༔ སྤྱིར་ལིངྒ་མང་པོ་ཡིན་ན་ཆ་གཅིག་ཕུང་ཤུལ་གྱི་ས་རུ་རླུང་ལ་ཕྱར༔ ཆ་གཅིག་ལམ་རྒྱ་གྲམ་དུ་མནན༔ ཆ་གཅིག་ཆུ་ལ་གཏད༔ དམིགས་པ་གོང་བཞིན་བྱ་བས་རུང་༔
དཀྱིལ་འཁོར་དེའི་ས་རྣམས་ཐམས་ཅད་མ་ལུས་པ་ཆུ་ལ་བཏབ༔ རྗེས་ཞག་དགུའི་བར་དཀྱིལ་འཁོར་དེའི་ཤུལ་དུ་མི་འགྲོ༔ ཞག་དགུ་ནས་དེ་ཤུལ་ཁྲུས་བྱ༔ སླར་རྨི་ལམ་སྒྱུ་མ་ལྟ་བུའི་ཏིང་ངཻ་འཛིན་གྱི་ངང་ལ་བཞག༔ ས་མ་ཡ༔ རྒྱ་རྒྱ་རྒྱ༔ ཨེ་མཿ ཟབ་པའི་མཐར་ཐུག་དམར་འོད་རབ་འཁྱིལ་བ༔ ཤར་ལྷོའི་ཞགས་པ་འཆི་བདག་ཕོ་ཉའི་གློག༔ བྱད་མ་འཆིང་བྱེད་སྒྲ་གཅན་གདོང་ལྟར་འགྱུ༔
སྤུ་གྲིའི་ཕྲེང་བ་ཚར་དུ་བསྒྲིགས་པ་འདི༔ རེག་ཕུང་དགྲ་བོར་འབེབས་པའི་དུག་མདར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ་སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ལྕགས་བྱི་ལོར་སྦས་ཚལ་ནས་གདན་དྲངས་ཤིང་འབྲུག་ལོར་ཤོག་སེར་ནས་ཞལ་བཤུས་སོ།། །།
ཨ༽
༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ལས་མཐའ་སྦྱིན་སྲེག་འབར་བ་གློག་གི་ཕྲེང་བ་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ ཨེ་མ༔ བདག་འདྲ་ཁོ་བོ་རྒྱ་གར་པད་འབྱུང་གིས༔ ཀུན་ལ་གཅེས་པའི་ཁྱད་པར་གདམས་པའི་མཆོག༔ མ་འོངས་དོན་དུ་བཤད་ཕྱིར་བརྡ་རུ་ཟུངས༔ ཁྱད་པར་འདི་ཡི་དགོས་ཆེད་རྣམ་གསུམ་སྟེ༔ བསྙེན་སྒྲུབ་མཐར་ཕྱིན་ཐ་མའི་ཁ་འགེངས་སུ༔
དཀྱིལ་འཁོར་མཉེས་པའི་ཆེད་དུ་སྦྱིན་སྲེག་བརྩམ༔ བགེགས་སྲིན་འབྱུང་པོའི་ཆོས་འཕྲུལ་བར་ཆད་ཀྱི༔ རྐྱེན་ཁ་གློ་བུར་སྣང་ན་སྦྱིན་སྲེག་བརྩམ༔ མ་རུངས་བདུད་སྤྲུལ་དམ་ཉམས་གང་ཞིག་གིས༔ འཚེ་ཞིང་སྡང་སེམས་འཆང་ན་སྦྱིན་སྲེག་བརྩམ༔ འདི་ནི་ཆེད་དུ་དགྲ་ལ་དམིགས་གཏད་ཕྱིར༔ དགྲ་བོ་མེད་པར་བྱ་བར་མི་རིགས་སོ༔ ཁྱད་པར་དམོད་པའི་ལས་ཚོགས་ཐམས་ཅད་ལ༔ གནད་ཀྱི་གདམས་པ་སྦྱིན་སྲེག་འདི་ཉིད་ཟབ༔ ས་མ་ཡ༔
དེ་ཡང་ལག་ལེན་བཅའ་གཞི་བསྟན་པ་ནི༔ དཀྱིལ་འཁོར་ཁ་འགེངས་བགེགས་སྲིན་ཚར་གཅོད་ལ༔ སྒྲུབ་ཁང་ངམ་ནི་གང་བདེར་བྱས་ཀྱང་རུང་༔ ཕ་རོལ་དགྲ་ལ་མངོན་སྤྱོད་བགྱིས་པའི་ཚེ༔ ཕུང་ཤུལ་དུར་ཁྲོད་ལྷ་སྲིན་བཙན་པར་བྱ༔ དམོད་པའི་གཟུ་དཔང་ལ་སོགས་ཁ་ཚར་བཏགས༔ སྤྱི་ཡི་རྣམ་བཀོད་བཀྲམ་པའི་མཚན་ཉིད་ནི༔ དྲག་པོར་ས་གཞི་སྨུག་ནག་འདོམ་གང་ལ༔ དབུས་མཐོ་མཐའ་རྒྱས་ལག་མཐིལ་ལྟར་མཉམ་བྱ༔ ཐོག་མར་དུག་ཁྲག་རྫས་ཀྱིས་ཆག་ཆག་གདབ༔
དེ་དབུས་དྲང་པོར་གཞུང་ཐིག་ཆ་ཙམ་གདབ༔ དེ་ཡི་དབུས་སུ་གནམ་ལྕགས་འཁོར་ལོ་བྲི༔ དེ་ཡི་མཚམས་སུ་ལིངྒ་བརྒྱད་ཀྱིས་བསྐོར༔ དེ་ཡི་ཕྱི་རོལ་རལ་གྲི་བརྒྱད་དག་ནི༔ རྩེ་མོ་ལིངྒར་འགྱུ་བ་བསྣོལ་ཐབས་བྱ༔ དེ་ཡི་ཕྱི་རོལ་གྲུ་གསུམ་འབར་བའི་རྩིབས༔ རྩིབས་ཀྱི་ནང་དུ་ལིངྒ་རེ་རེ་བྲི༔ དེ་ཡི་ཕྱི་རོལ་ཟླ་གམ་གྲུ་གཉིས་སུ༔ གཡས་སུ་ཕོ་ལིང་གཡོན་དུ་མོ་ལིང་བྲི༔ དེ་ཡི་ཕྱི་རོལ་གྲུ་བཞི་ཁྲུ་རྣམས་སུ༔
དགྲ་བོའི་ནོར་རྫས་ཡུལ་ཞིང་མཁར་ཁང་བྲི༔ དེ་ཡི་ཕྱི་རོལ་མེ་རི་ཁོར་ཡུག་མཆེད༔ ཚོན་རྩི་རྣམས་ཀྱང་གང་འོས་སྐབས་དང་བསྟུན༔ རང་གི་དྲི་དང་འབག་གཙོག་མི་འཆོར་གཙོ༔ དེ་སྟེང་དྲག་པོའི་ཚེར་ཤིང་སེང་ལྡེང་དང་༔ སྐྱེར་པ་ཚེར་ནག་སྤོ་ཏྲི་ནག་པོའི་ཤིང་༔ གྲུ་གང་ཚད་ཀྱི་སྟོང་ཕྲག་ལོང་བར་བྱ༔ དེ་ཡང་བརྩེགས་ཐབས་དྲག་མཆོད་ལྟ་བུར་བྱ༔ ཕྱོགས་བཞིར་གཡབ་པའི་དར་ནག་བཞི་ཡང་འཛུགས༔ གཉིས་པ་རྫས་ཀྱི་ལག་ལེན་བསྟན་པ་ནི༔
སྒྲུབ་པའི་ཁ་འགེངས་བར་ཆོད་བསལ་བ་ལ༔ སྦྱིན་སྲེག་སྤྱི་ལྟར་ཟུར་བཀོད་བཞིན་དུ་བྱ༔ ཕ་རོལ་རྒོལ་བའི་བྱད་ལ་བཏབ་པའི་ཚེ༔ གྲི་ཁྲག་དུག་ཁྲག་སྨན་ཆེན་གུ་གུལ་ནག༔ རྟ་ནག་ཁྱི་ནག་བྱ་ནག་དོམ་ནག་ཁྲག༔ གཡག་ནག་ར་ནག་ཕག་ནག་བོང་ནག་ཁྲག༔ མུ་ཟི་ཤིང་ཀུན་ར་དུག་སྤྱང་ཚེར་མ༔ རྒྱ་རྩི་དུག་ལོ་བཅས་པ་ཞིབ་པར་བསགས༔ དེ་དག་ཐམས་ཅད་ཞིབ་འཐག་བགྱིས་ནས་སུ༔ འབྲུ་ནག་བྲ་སྲན་རམ་པའི་ཕྱེ་མར་བསྲེས༔
དགྲ་བོའི་རྫས་དྲི་རྙེད་ན་དེ་ཡང་བསྲེས༔ ཕག་ཁྲག་བརླན་གྱིས་སྦགས་ནས་ཟན་དུ་བཅོས༔ དེ་ལ་ལིངྒ་རབ་ལ་དགྲ་བོའི་གྲངས༔ མི་གཅིག་ཡིན་ན་ལོ་གྲངས་ཙམ་བྱས་རུང་༔ འོན་ཀྱང་བརྒྱ་དང་རྩ་བརྒྱད་ཚད་དུ་འདོད༔ དེ་ཡང་ཕོ་ལིང་མོ་ལིང་བསྲེ་བར་བྱ༔ གཏོར་ཆུང་དག་ཀྱང་ལིངྒའི་གྲངས་ལྟར་དགོད༔ ཕོ་ཤིང་ཤུག་པ་མོ་ཤིང་གླང་མ་ལ༔ ཕོ་མོའི་ལིངྒ་སྟོང་ཕྲག་ཙམ་དུ་བྱ༔ གོང་གི་དུག་ཁྲག་དག་གིས་བྲི་བར་བྱ༔
མ་ཏྲཾ་ཐོག་ཏུ་འགུགས་པའི་ཧོམ་ཡང་དགོད༔ དེ་ཡི་ནང་དུ་ལིངྒ་ཐམས་ཅད་བཞག༔ ཞག་བདུན་བར་དུ་དམིགས་རྟགས་ཐོན་པར་འགུགས༔ མཚམས་སུ་དྲག་ཐུན་སྔགས་ཀྱིས་ལེགས་པར་བརྡེག༔ བསད་པའི་སྔགས་ཀྱང་དུས་དང་བསྟུན་པར་བྱ༔ བསྒྲལ་བའི་མཚོན་ཆ་རྣམས་ཀྱིས་མཐའ་ནས་བསྐོར༔ མཆོད་རྫས་གཞན་རྣམས་ལས་གཞུང་སྤྱི་ལྟར་བྱ༔ དམ་པར་མཚམས་བཅད་གནད་དུ་དྲིལ་བར་བྱ༔ དགྲ་བོ་རྩད་བརླག་འབྱུང་བར་ཐེ་ཚོམ་མེད༔ ས་མ་ཡ༔
དེ་ཡང་ལས་ཀྱི་རིམ་པར་འཇུག་པ་ནི༔ ཐོག་མར་ཡི་དམ་ཆེ་མཆོག་དཀྱིལ་འཁོར་བཏང་༔ སྒྲུབ་པའི་སྔགས་རྣམས་གང་ལྕོགས་ཙམ་དུ་བཟླ༔ དེ་ནས་དྲག་པོའི་ལས་གཞུང་ཧོམ་བསྐྱེད་བྱ༔ འགུགས་ནས་ཕུར་བསྐོར་བར་གྱི་མཚམས་ལ་བསྐྱལ༔ དེ་ཡི་སྐབས་སུ་འགུགས་སྔགས་འདི་ཉིད་བགྲང་༔ ཨོཾ་ཡ་མ་ར་ཙ་ཡ་མ་དུ་ཏྲི་ཀི་ཀང་མ་ཏྲི་ཡ་ཧར་ལིང་ཤག་དགྲ་བོ་ཆཻ་མོའི་བླ་ཡིད་ནྲྀ་ཏྲི་ཛ་ཛ་ཐུན་ཐུན་ཨ་ཀརྵ་ཡ་ཁུག་ཛཿ ཞེས་སྔགས་བརྒྱ་ཕྲག་རེའི་མཚམས་སུ་འགུགས་གཞུག་ཆ་རེ་བྱ་ལ་ཐུན་སྔགས་འདིས་བརྡེག༔ ཨོཾ་བཛྲ་ཧེ་ཀྲོ་ཏ་ཀརྨ་ཏྲཾ་བྷྱོ་ཡ་མ་ཧེ་བྷྱོ་ཡཀྵ་ཀཱ་ལ་ཡ་དགྲ་བོ་ཆཻ་མོའི་སྲོག་ལ་རྦད༔ དགྲ་བོའི་སྙིང་ལ་རྨུགས་ཆུམ༔
དགྲ་བོ་མཱ་ར་ཡ་ནྲྀ་ཏྲི་མྱོག་ཐུམ་ཧ་ལ་ཧ་ལ་ཧཱུྃ་ཕཊ྄ཿ ཅེས་པས་ཐུན་གྱིས་བྲབ་ཅིང་ཕྱེ་མར་གཞོམ་པར་བྱ༔ ནུབ་མོ་ཟན་ལིང་ནང་ནས་རེ་རེ་བླང་ཞིང་བསྒྲལ་ནས་ཞལ་བསྟབ་བྱ༔ དེ་ནས་སྒྲུབ་པ་རྟགས་ཐོན་པའི་ཉམས་བྱུང་ནས༔ ལས་ལ་སྦྱོར་བ་ནི༔ གོང་བཞིན་སྦྱིན་སྲེག་གི་ཆས་ཐམས་ཅད་འགྲིགས་བཞིན་དུ་ཉི་ཤུའི་མགོ་ནས་བཟུང་དགུའི་བར་དུ་བྱས་ཀྱང་འཐུས༔ ཡང་ན་བཅོ་ལྔ་ནས་ཉི་ཤུ་དགུའི་བར་དུ་བསྒྲུབ་ཀྱང་རུང་༔

ཉེར་དགུའི་ནུབ་ལ་སྦྱིན་སྲེག་གི་ཐལ་བ་ལས་མནན་ལིང་བཟོ་ཞིང་གང་རུང་གནད་དུ་སྦ༔ ས་མ་ཡ༔ ཐོག་མར་མེ་ཧོམ་བསྐྱེད་པ་ནི༔ རྃ་ཡྃ་ཁྃ་གྱིས་བསང་སྦྱངས༔ ཨོཾ་ཤུདྡྷེ་ཤུདྡྷེ་ཤྭ་དྷ་ན་ཡེ་སྭཱ་ཧཱ༔ ལན་གསུམ་གྱིས་སྦྱངས༔ དེ་ནས་སྦྱིན་སྲེག་གི་ཧོམ་ལ་དགྲ་བོ་དགུག་པ་ནི༔ ཕཊ྄་ཏྲི་ཁྃ་ནྲྀ་ཏྲི་ཛཿ ཧོཿ སྟོང་པའི་ངང་ལས་མདུན་དུ་འབྱུང་བ་ལྔ་རབ་ཏུ་འཁྲུགས་པ་ལས་འབྱུང་བའི་ཁྲོ་ཆུ་ཁོལ་མའི་ས་གཞི༔ དེའི་དབུས་སུ་གནམ་ལྕགས་ཀྱི་ཁང་སྒྲོམ་ཟླུམ་པོ༔
དེའི་ནང་དུ་རྃ་དམར་ནག་ལས་གྲུབ་པའི་གནམ་ལྕགས་ཨུར་མོ་འཁོར་ལོ་སྤུ་གྲིའི་རྩིབས་ཅན་དྲག་ཏུ་འཁོར་ཞིང་༔ དེ་ལ་རྩིབས་ལྡན་གྲངས་མེད་འཕྲོ་བས་ཧོམ་ཡངས་ཕྱི་ལ་རྡུལ་ལྟར་འཁྲིགས་ཤིང་འཁོར་བས་བྱད་མ་ལྷ་སྲུང་དང་བཅས་པ་ཕྱེ་མར་གཏུབ་པ༔ འཁོར་ལོའི་སོ་བར་དུ་དགྲ་བགེགས་ཕོ་མོ་བྱད་མ་ལྷ་སྲུང་དང་བཅས་པ་གསལ་བ༔ དེའི་ཕྱི་རོལ་དུ་རལ་གྲི་དྲག་པོ་སྐར་ལྟར་འཁྲུགས་པའི་སོ་ཐམས་ཅད་དགྲ་བགེགས་ལ་རུབ་རུབ་བྱེད་པ༔ དེའི་ཕྱི་རོལ་དུ་གནམ་ལྕགས་ཀྱི་ཁང་སྒྲོམ་གྲུ་གསུམ་པ་རྣམས་ཀྱི་ནང་གི་གཡས་སུ་དགྲ་བོ་ཕོ་རྒྱུད་གཡོན་དུ་དགྲ་བོ་མོ་རྒྱུད་མདུན་དུ་དགྲ་བོའི་རིགས་རྒྱུད་དང་བཅས་པ༔ དེའི་ཕྱི་རོལ་དུ་གནམ་ལྕགས་ཀྱི་ཁང་སྒྲོམ་ཟླ་གམ༔ དེའི་གོང་གི་ཟུར་གཡས་སུ་དགྲ་བོའི་ལྷ་སྲུང་གཡོན་དུ་དགྲ་བོའི་ཕ་ཚན་དང་བཅས་པ༔ དེའི་ཕྱི་རོལ་དུ་གནམ་ལྕགས་ཀྱི་ཁང་སྒྲོམ་གྲུ་བཞི༔ དེའི་ནང་གི་ཟུར་གཡས་གཉིས་སུ་དགྲ་བོ་ཆཻ་མོའི་ནོར་རྫས་དང་ཕྱུགས་ཞིང་གཡོན་གཉིས་སུ་དགྲ་བོའི་བླ་རྟགས་དང་མཁར་ཁང་བཅས་གསལ་བའོ༔ དེའི་ཕྱི་རོལ་བསྐལ་པའི་དྲག་སྤྱོད་ཀྱི་མེ་རླུང་དམར་ནག་ཏུ་འཁྲུགས་པ༔
མེ་དཔུང་དེའི་དབལ་ལས་སྤྲུལ་པའི་གསོད་བྱེད་ཕོ་ཉ་དྲེགས་སྡེ་འབུམ་དང་བཅས་པ་སྐར་ལྟར་འཁྲུགས་པས་དགྲ་བོའི་བླ་འཁྱམས་འདེད་ཅིང་འགུགས་ནས་བསྟིམ་པའི་རང་བཞིན་དུ་གྱུར༔ ཅེས་འདི་ཡི་སྐབས་སུ་འགུགས་གཞུག་ལས་གཞུང་ནས་བླང་ཞིང་ཚར་གསུམ་བྱ༔ དེ་ནས་ཧོམ་གྱི་ལྷ་བསྐྱེད་པ་ནི༔ ཧོཿ མདུན་དུ་དགྲ་བགེགས་བསད་པའི་ཁང་སྒྲོམ་བསྐལ་པའི་མེ་རི་དྲག་ཏུ་འབར་བ་དེའི་སྟེང་གི་མཁའ་རུ་དྲག་པོ་ཨེའི་ཞིང་ཁམས་ཆེན་པོ་བསྐལ་པའི་ཁྱོན་དང་མཉམ་པ་འབྱུང་བ་ཚ་གྲང་འཁྲུགས་པའི་སྒྲ་འབྲུག་ལྟར་ལྡིར་ཞིང་རླུང་ནག་མུན་པའི་བུ་ཡུག་འཚུབས་པ༔ དེའི་དབུས་སུ་གནམ་ལྕགས་འཁོར་ལོའི་ལྟེ་བ་མཐུར་དུ་ཟུག་པ་ཕུར་པའི་དབལ་ལྟར་གཟེངས་ནས་བྱད་མའི་སྲོག་སྙིང་ཕྲལ་ཏེ་ཕྱེ་མར་གཏུབ་པ༔ རྩིབས་དབུས་མའི་སྟེང་དུ་ཧཱུྃ་སྨུག་ནག་ཡོངས་སུ་གྱུར་པ་ལས་དཔལ་ཆེན་ལས་སུ་ཆས་པའི་རང་བཞིན་ཏེ་ཞལ་གཅིག་ཕྱག་གཉིས་པ་གཡས་རྡོ་རྗེ་དང་གཡོན་བྷནྡྷ་བསྣམས་པ༔ དེའི་ཤར་གྱི་རྩིབས་སྟེང་དུ་ཧཱུྃ་མཐིང་ནག་ལས་ཡང་དག་དམོད་པར་ཆས་པ་གཡས་ཁ་ཊྭཱཾ་དང་གཡོན་རྒྱུ་ཞགས་བསྣམས་པ༔ ལྷོའི་རྩིབས་སྟེང་དུ་ཧཱུྃ་སེར་ནག་ལས་འཇམ་དཔལ་གཤིན་རྗེ་གཤེད་གཡས་བེ་ཅོན་དང་གཡོན་མདུང་ཐུང་འཛིན་པ༔ ནུབ་ཀྱི་རྩིབས་སྟེང་དུ་ཧཱུྃ་དམར་པོ་ལས་དབང་ཆེན་ཧྱ་གྷྲྀ་ཝ་དམོད་པར་ཆས་པ་གཡས་དབྱུག་པ་གཡོན་ལྕགས་སྒྲོག་འཛིན་པ༔
བྱང་གི་རྩིབས་སྟེང་དུ་ཧཱུྃ་མཐིང་ནག་ལས་ཕྲིན་ལས་རྡོ་རྗེ་གཞོན་ནུ་དམོད་པར་ཞུགས་པ་གཡས་རྡོ་རྗེ་དང་གཡོན་ཕུར་པ་འཛིན་པ༔ ཤར་ལྷོའི་རྩིབས་སྟེང་དུ་ཧཱུྃ་ལྗང་ནག་ལས་མ་མོ་རྦོད་གཏོང་ལས་ཆས་སུ་ཞུགས་པ་གཡས་ཁྱུང་ཁྲ་དང་གཡོན་ཞིང་དབྱུག་གྭའུ་འཛིན་པ༔ ལྷོ་ནུབ་ཀྱི་རྩིབས་སྟེང་དུ་ཧཱུྃ་དམར་ནག་ལས་དམར་ནག་མེ་ཕྲེང་དམོད་པར་ཞུགས་པ་གཡས་རལ་གྲི་དང་གཡོན་ལྕགས་སྡིག་འཛིན་པ༔ ནུབ་བྱང་གི་རྩིབས་སྟེང་དུ་ཧཱུྃ་ཁམ་ནག་ལས་འཇིག་རྟེན་དྲེགས་འདུལ་དམོད་པར་ཞུགས་པ་གཡས་སྤུ་གྲི་དང་གཡོན་ཐོད་ཁྲག་འཛིན་པ༔ བྱང་ཤར་གྱི་རྩིབས་སྟེང་དུ་ཧཱུྃ་ནག་པོ་ལས་སྟོབས་ལྡན་ཁྲོ་བོ་དམོད་པར་ཞུགས་པ་གཡས་ཕུར་པ་དང་གཡོན་མེ་ཟེར་འཛིན་པ༔ དེ་རྣམས་ཐམས་ཅད་རང་འདྲའི་ཡུམ་གྱིས་འཁྱུད་པ་གཅེར་བུ་སྟག་ལྤགས་ཀྱི་ཤམ་ཐབས་ཅན་ལས་བྱེད་རྔམ་པའི་ཚུལ་གྱིས་གསལ་བ༔ དེའི་འཁོར་དུ་སྲིད་པ་གསུམ་གྱི་དྲེགས་བྱེད་ཕོ་ཉ་རྣམས་ཀྱིས་བསྐོར་བ༔ དེ་ལྟར་གསལ་བའི་གནས་གསུམ་ལས་འོད་ཟེར་འཕྲོས་པས་བཀའ་བརྒྱད་སྤྲུལ་པའི་རང་བཞིན་དྲག་པོ་མངོན་སྤྱོད་ཀྱི་ལྷ་ཚོགས་ཐམས་ཅད་སྐད་ཅིག་གིས་སྤྱན་དྲངས་ཏེ་མདུན་བསྐྱེད་དང་དབྱེར་མེད་དུ་གྱུར༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ བཛྲ་ས་མཱ་ཡ་ཛ་ཛཿ
ཛཿཧཱུྃ་བཾ་ཧོཿ དེ་ནས་སྤྱན་འདྲེན་པ་ནི༔ ཧཱུྃ༔ དབྱིངས་ནས་སྐུར་བཞེངས་བཀའ་བརྒྱད་བདུན་བརྒྱའི་ལྷ༔ དེང་འདིར་དགྲ་ལ་མངོན་སྤྱོད་དབབ་པའི་ཕྱིར༔ དམོད་པའི་ལས་ལ་ཆས་ཕྱིར་གཤེགས་སུ་གསོལ༔ དགྲ་བགེགས་སྲོག་ལ་དབང་ཕྱིར་གཤེགས་སུ་གསོལ༔ ཉམས་པ་རྩད་ནས་གཅོད་ཕྱིར་གཤེགས་སུ་གསོལ༔ དྲེགས་པ་གནད་ནས་བསྐུལ་ཕྱིར་གཤེགས་སུ་གསོལ༔ བྱད་མ་ཞལ་དུ་བསྟབ་ཕྱིར་གཤེགས་སུ་གསོལ༔
སྲེག་བྱེད་མེ་དཔུང་བསྐྱེད་ཕྱིར་གཤེགས་སུ་གསོལ༔ ཨོཾ་ཀརྨ་ཀྲོ་ཏ་ཧེ་ཀཱ་ལ་དུཥྚ་ཡ་བཛྲ་ས་མཱ་ཡ་ཛ་ཛཿ ཨ་ཝེ་ཤ་ཡ་ཨ་ཨཱཿ ཞེས་དབྱེར་མེད་དུ་གྱུར་པའི་ཐུགས་དམ་གྱི་རྒྱུད་བསྐུལ་བའི་ཚེ༔ མདུན་བསྐྱེད་ཀྱི་ཐུགས་ཀ་ནས་ཧཱུྃ་ལས་འོད་ཟེར་འཕྲོས་པས་དལ་གྱི་ལས་བྱེད་ཕོ་ཉ་རྣམས་ལ་ཕོག༔ ཕོ་ཉ་ཐམས་ཅད་ཤིན་ཏུ་ཁྲོས་ཏེ་སྲེག་བྱེད་མེའི་ཞགས་པ་དྲངས་ནས་ལྕགས་ཁང་གི༔ སྟེང་འོག་བར་ཁྱམས་ཁོར་ཡུག་ཐམས་ཅད་དུ་མཆེད་པས་དགྲ་བགེགས་བྱད་མ་ཆཻ་་དམིགས་བྱ་མ་ལུས་པ་བསྲེགས་ཤིང་གཞོམ་ནས་དམོད་ལས་ཀྱི་ལྷ་ཚོགས་རྣམས་ཀྱིས་གསོལ་བར་གྱུར༔ དེ་ནས་ཕྱོགས་བཞིར་མེ་སྦར་ཞིང་༔ ཧཱུྃ༔ དཔལ་ཆེན་ལས་ཀྱི་བཀའ་ཉན་པ༔
མི་བསྲུན་ཤན་པ་མེ་འོད་གདོང་༔ ཕྱག་ན་སྲེག་བྱེད་མེ་དཔུང་ཐོགས༔ ཧོམ་ཡངས་ཕྱོགས་བཞིར་མཆེད་པ་ལས༔ ཚྭ་ཚྭ་དྲག་པོ་སྐར་ལྟར་འཁྲུགས༔ དགྲ་བོ་བྱད་མ་ཕོ་མོའི་རིགས༔ མི་ནོར་ཡུལ་ཞིང་བཅས་པ་ལ༔ མཚོན་དང་མེ་ཡི་ཆར་པ་ཕོབ༔ བརླགས་ཤིང་གཏུབས་ཏེ་བསྲེགས་ནས་ཀྱང་༔ དཀྱིལ་འཁོར་ལྷ་ཡི་ཞལ་དུ་སྟོབ༔ ཁྲག་འཐུང་དམོད་པའི་ཞལ་དུ་སྟོབ༔
འཇམ་དཔལ་གཤིན་རྗེའི་ཞལ་དུ་སྟོབ༔ རྟ་མགྲིན་ཁྲོས་པའི་ཞལ་དུ་སྟོབ༔ ཡང་དག་གཏུམ་པོའི་ཞལ་དུ་སྟོབ༔ རྦོད་གཏོང་མ་མོའི་ཞལ་དུ་སྟོབ༔ དགྲ་འདུལ་ཕུར་པའི་ཞལ་དུ་སྟོབ༔ མདོག་དམར་དྲག་པོའི་ཞལ་དུ་སྟོབ༔ འཇིག་རྟེན་དྲེགས་པའི་ཞལ་དུ་སྟོབ༔ སྲོག་བདག་དམོད་པའི་ཞལ་དུ་སྟོབ༔ སྤྲུལ་པ་བདུན་བརྒྱའི་ཞལ་དུ་སྟོབ༔ ཤན་པ་ཉེར་ལྔའི་ཞལ་དུ་སྟོབ༔
བསྟབ་བོ་དགྲ་བོ་ཞལ་དུ་སྟོབ༔ བཞེས་ཤིག་བྱད་མ་ཞལ་དུ་བཞེས༔ དུས་ལ་བབ་པོ་ས་མ་ཡ༔ ཨོཾ་མ་ཧཱ་ཀྲོ་ཏ་ཡ་མ་རཱ་ཛ་བཛྲ་ཧྲི་ཏ་མ་ཏྲི་ཀཱ་ལ་བཛྲ་ཀཱི་ལི་ཙཎྜ་ཧ་ཏྲི་ལོ་ཀ་སརྦ་ལོ་ཀ་སརྦ་ཀརྨ་དྷུ་ཛ་ཡ་དགྲ་བོ་ཆཻ་མོའི་མཱཾ་ས་ལ་ཁཱ་ཧི༔ རཀྟ་ལ་ཁཱ་ཧི༔ ཙིཏྟ་ལ་ཁཱ་ཧི༔ གོ་རོ་ཙ་ན་ལ་ཁཱ་ཧི༔ བ་སུ་ཏ་ལ་ཁཱ་ཧི༔ དགྲ་བོ་བྱད་མ་མི་ནོར་དང་བཅས་པ་ལ་ཁཱ་ཧི༔ ཞེས་ཕྱོགས་བཞིར་མེ་སྦར་བས་མེ་སྒྲ་རེ་རེ་ལས་སྤྲོས་པའི་མཚོན་ཆ་ཐོག་ལྟར་དུ་ཕབ་ནས་བྱད་མ་བསྒྲལ༔
མེ་དཔུང་དང་ཁྲོ་བོ་དབྱེར་མེད་དུ་གྱུར་ནས་ཞལ་དུ་བསྟབ་པར་བསམ༔ གཏོར་ཆུང་དང་རཀྟ་མཆོད༔ དེ་ནས་བསྟོད་པ་ནི༔ ཧཱུྃ༔ ཡེ་ཤེས་འཇིག་རྟེན་ལུགས་འབྱུང་ལས༔ སྤྲོས་པའི་ཁྲོ་བོ་དམོད་པའི་ལྷ༔ ལས་ཆས་དྲེགས་པ་དཔལ་དགུའི་ཚོགས༔ མངོན་སྤྱོད་རྫུ་འཕྲུལ་འགྱེད་ལ་བསྟོད༔ དེ་ནས་ལིངྒ་རེ་རེ་བཞིན་ནམ་ཕོ་ལིང་མོ་ལིང་བཞི་རེ་བསྡོམ་དུ་བཞག་ལ༔ བསྒྲལ་ལས་རྒྱས་པ་ཟུར་བཀོད་ལྟར་བྱ་ཞིང་ཕུར་པ་བཏབ་ནས་ཞལ་དུ་འབུལ་བ་ནི༔
ཧཱུྃ་ཧཱུྃ་ཧཱུྃ༔ ཡེ་ཤེས་ཁྲོ་བོ་རོལ་པའི་དུར་ཁྲོད་ནས༔ དགྲ་བགེགས་བསྒྲལ་ཕྱིར་དམོད་པར་བཞེངས་པའི་སྐུ༔ བསྟན་བཤིག་བྱད་མ་བཞེས་ཕྱིར་ལས་ལ་བསྐུལ༔ དཔལ་དགུ་བདུན་བརྒྱ་ཉེར་ལྔའི་ཞལ་ཕྱེས་ཤིག༔ འབུམ་ཕྲག་སོ་བདུན་ལྷ་ཚོགས་ཞལ་ཕྱེས་ཤིག༔ གདུག་པའི་དམ་ཉམས་དགྲ་བགེགས་ཞལ་དུ་བསྟབ༔ དགྲ་བགེགས་ཕོ་རྒྱུད་མོ་རྒྱུད་རིགས་རྒྱུད་རྣམས༔ ཁྲག་འཐུང་ཆེ་མཆོག་འབར་བའི་ཞལ་དུ་བསྟབ༔ འཇམ་དཔལ་གཤིན་རྗེ་གཤེད་པོའི་ཞལ་དུ་བསྟབ༔
རྟ་མཆོག་དབང་ཆེན་འབར་བའི་ཞལ་དུ་བསྟབ༔ ཟ་བྱེད་རྡོ་རྗེ་ནག་པོའི་ཞལ་དུ་བསྟབ༔ སྒྲོལ་བྱེད་རྦོད་གཏོང་མ་མོའི་ཞལ་དུ་བསྟབ༔ གསོད་བྱེད་བཛྲ་ཀཱི་ལའི་ཞལ་དུ་བསྟབ༔ འཇོམས་བྱེད་མདོག་དམར་ཁྲོ་བོའི་ཞལ་དུ་བསྟབ༔ མཐར་བྱེད་འཇིག་རྟེན་དྲེགས་པའི་ཞལ་དུ་བསྟབ༔ གཏོར་བྱེད་དམོད་པ་ནག་པོའི་ཞལ་དུ་བསྟབ༔ སྤྲུལ་པ ༁ྀ་ལས་བྱེད་རྣམས་ཀྱི་ཞལ་དུ་བསྟབ༔ བསྒྲལ་ཞིང་བཞེས་ནས་མིང་ཡང་མེད་པར་མཛོད༔
རྩ་སྔགས་མེ་དཔུང་མའི་མཐར་དབང་པོ་རྣམ་ལྔའི་ཁཱ་ཧི་སྦྱར༔ ཐུན་སྐབས་རྣམས་སུ་རཀྟས་བྲན༔ དེ་ནས་བྱང་ལིང་ཐམས་ཅད་མེ་ཧོམ་དྲག་པོར་བསྐྱེད་པའི་ཞལ་དུ་འདེབས་པ་ནི༔ ཧོཿ མདུན་བསྐྱེད་དྲག་པོའི་ལྷ་ཚོགས་ཞལ་གནམ་ས་ཙམ་གདང་ཞིང་༔ ཚེམས་གངས་རི་ཙམ་གཙིགས་པ༔ ལྗགས་གློག་དམར་ལྟར་བརྐྱངས་པ༔ མཚོན་ཆའི་སྦུ་གུས་རེག་པ་ཙམ་གྱིས་དགྲ་བགེགས་ཀྱི་མགོ་ལུས་དུམ་བུར་གཏུབས་ནས་ཞལ་དུ་བཞེས་པའི་རང་བཞིན་ཅན་དུ་གྱུར༔ དེ་ནས་འགུགས་པ་ནི༔ ན་མོཿ
དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ ཆོས་ཉིད་དེ་བཞིན་ཉིད་དང་ཆོས་ཅན་རྒྱུ་འབྲས་བསླུ་བ་མེད་པའི་བཀའ་བདེན་པ་དང་༔ ཁྱད་པར་ཆེ་མཆོག་ཧེ་རུ་ཀ་ཁྲོ་རྒྱལ་འདུས་པའི་ལྷ་ཚོགས་རྣམས་ཀྱི་བཀའ་བདེན་པ་དང་༔ འཇམ་དཔལ་གཤིན་རྗེ་སྐུའི་ལྷ་ཚོགས་རྣམས་ཀྱི་བཀའ་བདེན་པ་དང་༔ དབང་ཆེན་རྟ་མགྲིན་གསུང་གི་ལྷ་ཚོགས་རྣམས་ཀྱི་བཀའ་བདེན་པ་དང་༔ ཡང་དག་རྡོ་རྗེ་ཐུགས་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་༔ མ་མོ་རྦོད་གཏོང་ཡོན་ཏན་གྱི་ལྷ་ཚོགས་ཀྱི་བཀའ་བདེན་པ་དང་༔
རྡོ་རྗེ་གཞོན་ནུ་ཕུར་པའི་ལྷ་ཚོགས་རྣམས་ཀྱི་བཀའ་བདེན་པ་དང་༔ བླ་མ་དྲག་པོ་རིག་འཛིན་གྱི་ལྷ་ཚོགས་རྣམས་ཀྱི་བཀའ་བདེན་པ་དང་༔ འཇིག་རྟེན་མཆོད་བསྟོད་དྲེགས་པའི་ལྷ་ཚོགས་རྣམས་ཀྱི་བཀའ་བདེན་པ་དང་༔ དམོད་པ་དྲག་སྔགས་མངོན་སྤྱོད་ཀྱི་ལྷ་ཚོགས་རྣམས་ཀྱི་བཀའ་བདེན་པ་དང་༔ ལེགས་ལྡན་ཤ་ཟ་ནག་པོ་གཏེར་སྲུང་གི་ལྷ་ཚོགས་རྣམས་ཀྱི་བཀའ་བདེན་པ་དང་༔ དབྱིངས་ལ་ཁྱབ་བྱེད་ཀྱི་བདག་པོ་གཟའ་བདུད་ནག་པོ༔ ཕྱོགས་གཡོ་བྱེད་ཀྱི་བདག་མོ་ཨེ་ཀ་ཛཱ་ཊི༔ བར་འགེང་བྱེད་ཀྱི་བདག་པོ་རྡོ་རྗེ་ལེགས་པ༔ འོག་གླིང་ཁམས་ཀྱི་བདག་པོ་ནཱ་ག་རཀྴ༔ འཆི་བདག་ལས་ལ་བསྔགས་པ་དྲེགས་པ་སྡེ་བརྒྱད༔
སྲོག་བདག་ཕོ་ཉར་འགྱེད་པ་དྲེགས་ཆེན་བཅོ་བརྒྱད༔ བྱད་མ་རྩད་ནས་བརླག་པའི་སྡེ་དཔོན་སུམ་ཅུ༔ གཞན་ཡང་ཤན་པ་གྲི་ཐོགས་འབུམ༔ བདུད་པོ་ཞགས་ཐོགས་འབུམ༔ གཤིན་རྗེ་ཁྲམ་ཐོགས་འབུམ༔ བཙན་རྗེ་ཤྭ་ཐོགས་འབུམ༔ རྒྱལ་པོ་རྩིས་ཐོགས་འབུམ༔ སྤྲུལ་པའི་རུ་འདྲེན་མོན་པ་ཕོ་མོ་འབུམ་ལ་སོགས་པ་རྣམས་ཀྱི་བཀའ་བདེན་པ་ཆེན་པོའི་མཐུ་ནུས་རྩལ་ཤུགས་གློག་ལྟར་འགྱུ་བའི་སྟོབས་ཀྱི་བདེན་པས༔ སྤྱིར་སངས་རྒྱས་བསྟན་པ་ལ་གནོད་པའི་སྤྱི་དགྲ༔ སྒོས་སྔགས་འཆང་བདག་ལ་འཚེ་བའི་སྒེར་དགྲ༔
ཚད་བཙུགས་ཤིང་དོ་བསྡོ་ནས་མཐུ་བུ་ལོན་བཞིན་དུ་བསྙགས་པའི་བྱད་མ༔ ཁྱད་པར་དགྲ་བོ་ཆཻ་མོ་འདིའི་སྐྱེས་པ་བུ་ཕོ་རྒྱུད༔ ཟ་མ་མོ་རིགས་རྒྱུད༔ གཉེན་འདུན་ཕ་ཚོ་དང་བཅས་པ༔ ཕྱུགས་ཞིང་ཡུལ་མཁར་དང་བཅས་པ་ཐམས་ཅད་གླིང་བཞི་སྲིད་གསུམ་རི་རབ་ཀྱི་ཟོམ༔ ཉི་ཟླའི་སྲུབ་རླུང་རི་རྡོ་རྗེ་རྒྱ་གྲམ་གྱི་གདན་བན་བོན་ལྷ་དང་སྲུང་མའི་སྐྱབས་འོག༔ སྣང་སྲིད་གནམ་ས་གཉིས་ཀྱིས་བསྡུས་པའི་སྟེང་འོག་བར་གསུམ་ཕྱོགས་བཅུ་གང་དུ་གནས་ཀྱང་རང་དབང་མེད་པར་ལྕགས་ཀྱུ་འབར་བས་སྙིང་ནས་ཟུངས༔ ཞགས་པ་འབར་བས་མགུལ་ནས་ཆིངས༔ ལྕགས་སྒྲོག་འབར་བས་ཡན་ལག་སྡོམས༔ དྲིལ་བུ་འབར་བས་མྱོས་སུ་ཆུག༔
ལས་རླུང་འཆི་བདག་བདུད་ཀྱི་རྟ་ལ་བསྐྱོན་ཏེ་རང་དབང་མེད་པར་གཟུགས་ཀྱི་ལིངྒ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛཿ དགྲ་བོ་ཆཻ་མོ་ཁུག་ཅིག་ཛ་ཛཿ ཨོཾ་བཛྲ་རཏྣ་པཱ་ཤ་དགྲ་བོ་ཆཻ་མོ་ཆིངས་ཤིག་ཧཱུྃ་ཧཱུྃ༔ ཨོཾ་པདྨ་སྥོ་ཊ་དགྲ་བོ་ཆཻ་མོ་སྡོམས་ཤིག་བཾ་བཾ༔ ཨོཾ་ཀརྨ་གཎྜེ་དགྲ་བོ་ཆཻ་མོ་མྱོས་ཤིག་ཕཊ྄་ཕཊ྄ཿ ཨོཾ་བཛྲ་ཨ་ཝེ་ཤ་ཡ་དགྲ་བོ་ཆཻ་མོ་གཟུགས་ལ་སྟིམས་ཤིག་ཨ་ཨཱཿ ཨོཾ་བཛྲ་མཱ་ར་མཱ་ར་དགྲ་བོ་ཆཻ་མོའི་སྲོག་ལ་རྦད་རྦད༔ ཅེས་འགུགས་གཞུག་དྲག་བསྟིམ་དམིགས་པས་ཟིན་པར་རོལ་མོ་དྲག་ཏུ་བྱ༔ དགྲ་བོ་ཁུག་རྟགས་བྱུང་ནས༔
དྲག་ཐུན་གྱིས་ཅུང་ཟད་བརྡུངས་ལ་དགྲ་བོའི་སྲོག་ལུས་ཐམས་ཅད་ཤིན་ཏུ་ཉམས་པར་བསྐྱེད༔ འདི་སྐབས་ཕོ་ཉ་འདྲ་འགྱེད་པར་བརྩམ་ན་གཏོར་ཆུང་དང་ལིངྒ་བཤམས་ལ༔ ཧཱུྃ༔ ཁྲོ་བོ་རོལ་པའི་དུར་ཁྲོད་དབུས༔ གནམ་ལྕགས་ཁོལ་མའི་ཕོ་བྲང་ནས༔ ཟ་བྱེད་ནག་པོ་ཤན་པའི་ཚོགས༔ དགྲ་བོ་འགུགས་པའི་དུས་ལ་བབ༔ ཉམས་པའི་བླ་རྟགས་ཁུག་ལ་ཤོག༔ ཧཱུྃ༔ ཡ་མ་ར་ཛའི་དུས་ལ་བབ༔
དམར་གྱི་གཏོར་མ་འདི་བཞེས་ལ༔ མུན་རུབ་དགྲ་བོ་བྱ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ བསྐོས་རྗེ་ཏྲག་དཀར་དུས་ལ་བབ༔ དམར་གྱི་གཏོར་ལ་འདི་བཞེས་ལ༔ སྲོད་ལ་དགྲ་བོ་ཁྱི་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ སྲིན་པོ་གློག་འཕྲེང་དུས་ལ་བབ༔
དམར་གྱི་གཏོར་མ་འདི་བཞེས་ལ༔ སྲོད་འཕྲོས་དགྲ་བོ་ཕག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ གནོད་སྦྱིན་མེ་དབལ་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ནམ་ཕྱེད་དགྲ་བོ་བྱི་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ལྷ་ཡི་སྡེ་དཔོན་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ཕྱེད་ཡོལ་དགྲ་བོ་གླང་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ སྲིད་པའི་རྒྱལ་མོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ཐོ་རངས་དགྲ་བོ་སྟག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ཁྱུང་རྒྱལ་པེ་ཧར་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ནམ་ལངས་དགྲ་བོ་ཡོས་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ཚངས་པ་དཀར་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ཉི་ཤར་དགྲ་བོ་འབྲུག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ རྡོ་རྗེ་ལེགས་པའི་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ཉི་དྲོས་དགྲ་བོ་སྦྲུལ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ གཟའ་བདུད་ནག་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ ཉིན་ཕྱེད་དགྲ་བོ་རྟ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ཀླུ་བདུད་ནག་པོའི་དུས་ལ་བབ༔
དམར་གྱི་གཏོར་མ་འདི་བཞེས་ལ༔ ཕྱེད་ཡོལ་དགྲ་བོ་ལུག་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ དམུ་བདུད་ནག་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ དགོང་མོ་དགྲ་བོ་སྤྲེལ་ལོ་པའི༔ བླ་རྟགས་མ་ཤོར་ཁུག་ལ་ཤོག༔ ཧཱུྃ༔ ལོ་སྐོར་བཅུ་གཉིས་དབང་བྱེད་པའི༔
སྡེ་དཔོན་མྱུར་མགྱོགས་ཆེན་པོ་རྣམས༔ དམར་གྱི་གཏོར་མ་འདི་བཞེས་ལ༔ དགྲ་བོའི་བླ་འཁྱམས་ཁུག་ལ་ཤོག༔ ཉིན་མོ་གཡེང་བའི་སྐབས་སུ་ཁུག༔ མཚན་མོ་རྨི་ལམ་སྐབས་སུ་ཁུག༔ དུས་དྲུག་འཁྲུལ་པའི་སྐབས་སུ་ཁུག༔ འབྱུང་བ་འཁྲུགས་པའི་སྐབས་སུ་ཁུག༔ ལྷ་བྱང་དཀར་པོ་འདི་ལ་ཁུག༔ བདུད་བྱང་ནག་པོ་འདི་ལ་ཁུག༔ བཙན་བྱང་དམར་པོ་འདི་ལ་ཁུག༔
ཉེས་ཅན་དགྲ་བོ་ཤོར་ར་རེ༔ ད་ལྟ་ཉིད་དུ་ཁུག་ལ་ཤོག༔ ཨོཾ་ཡ་མ་རཱ་ཛ་དུ་པྲ་མ་རཀྴ་ཡ་ཡཀྴ་མ་ཧཱ་དེ་ཝ་གིང་ཧ་ར་བཱི་ཧ་ར་བཛྲ་སཱ་དྷུ་ཀི་ཀང་གྲ་ཧ་ཏི་པ་ར་ཙ་ཡ་དགྲ་བོ་ཆཻ་མོའི་སྲོག་ལ་ཛ་ཛཿ དགྲ་བོའི་དབུགས་ལ་ཛ་ཛཿ དགྲ་བོའི་ལུས་ངག་ཡིད་གསུམ་ལ་ཛ་ཛཿ ཞེས་འགུགས་བསྟིམ་རྟགས་ཐོན་བྱ༔ དེ་ནས་ཐུན་བརྡེག་པ་ནི༔ ཧཱུྃ༔ ཤན་པ་སྡེ་དཔོན་དུས་ལ་བབ༔ དགྲ་བོ་ལས་ངན་སྡིག་ཅན་ལ༔
གནམ་ལྕགས་ཐོག་གི་ཆར་པ་ཕོབ༔ བླ་སྲོག་དབང་པོ་མྱོས་པར་གྱིས༔ བརྒྱལ་ཞིང་རེངས་ཏེ་སྒྲོལ་བར་མཛོད༔ ཨོཾ་སརྦ་ཙི་ཏྲི་ནྲྀ་ཏྲི་མཱ་ར་ཡ་ཐུན་བྷྱོཿ དགྲ་བོའི་ལུས་ལ་རྦད་རྦད༔ དགྲ་བོའི་ངག་ལ་རྦད་རྦད༔ དགྲ་བོའི་ཡིད་ལ་རྦད་རྦད༔ དགྲ་བོའི་སྲོག་ལ་རྦད་རྦད༔ དགྲ་བོའི་དབུགས་ལ་རྦད་རྦད༔ དགྲ་བོའི་ཤ་ལ་རྦད་རྦད༔
དགྲ་བོའི་རུས་པ་ལ་རྦད་རྦད༔ དགྲ་བོའི་དབང་པོ་ལྔ་ལ་རྦད་རྦད༔ དགྲ་བོའི་རྣམ་ཤེས་དྲུག་ལ་རྦད་རྦད༔ དགྲ་བོའི་སྐྱེ་མཆེད་བཅུ་གཉིས་ལ་རྦད་རྦད༔ དགྲ་བོ་བྱད་མའི་ལྷ་སྲུང་མི་ནོར་འཁོར་དང་བཅས་པ་ལ་རྦད་རྦད༔ ཐུན་བྷྱོ་རྃ་བྷྱོ་ཏྲག་བྷྱོ་རཀྴ་ཡ་མ་བྷྱོ་བྱད་མ་ནྲྀ་ཏྲི་ཐུམ་བྷྱོ་བྷྱོ་ཟློག་ཟློག༔ ཅེས་ཐུན་གྱིས་དྲག་ཏུ་བརྡེགས་པས་བྱད་མ་ལྷ་སྲུང་ཐམས་ཅད་ཕྱེ་མར་བཤིགས་ཤིང་དུམ་བུར་གཏོར་བར་བསམ༔ དེ་ནས་མཆོད་གཡོག་པས་ལྕགས་སྐམ་གྱིས་ལིངྒ་བླངས་ཏེ་སྦྱིན་སྲེག་ཏུ་གདབ་པ་ནི༔ ཅུང་བཏེགས་ནས༔ ཧཱུྃ༔
མདུན་གྱི་མེ་དཔུང་གནམ་ལྕགས་ཚྭ་ཚྭའི་དབུས༔ དམོད་པ་ལས་ཆས་སྲིད་པའི་ཁྲོ་བོ་དགུ༔ ཡང་འཁོར་བདུན་བརྒྱ་ཉེར་ལྔ་སུམ་ཅུ་བདུན༔ དགྲ་བོའི་སྲོག་ལ་དབང་ཕྱིར་སྐུར་བཞེངས་ཤིག༔ དྲག་པོའི་ཞལ་གདོངས་ཧོམ་ཡངས་རྔམ་པར་སྐྱེད༔ རྣོ་དབལ་སྒྲོལ་མཆེ་ཧོམ་ཤིང་བརྩེགས་ལྟར་གཟེངས༔ ལྗགས་དམར་ཧོམ་གཟར་བརྐྱངས་པས་མགྲིན་པར་དྲོངས༔ ལྡོག་མེད་ལས་ཀྱི་གཤིན་རྗེའི་ལྟོ་བར་བསྐྱིལ༔ མི་མེད་སྲིད་པ་འཁོར་ལོའི་ཀློང་དུ་ཐིམ༔ ཕྱེས་ཤིག་བཞེས་ཤིག་བསྟབ་བོ་ཞལ་དུ་བསྟབ༔
སྲོག་བདག་གཤིན་རྗེ་འབར་བའི་ཞལ་དུ་བསྟབ༔ དུས་བདག་རྡོ་རྗེ་ནག་པོའི་ཞལ་དུ་བསྟབ༔ རྔམ་བྱེད་དབང་ཆེན་འབར་བའི་ཞལ་དུ་བསྟབ༔ སྔགས་བདག་རྦོད་གཏོང་ཆེན་པོའི་ཞལ་དུ་བསྟབ༔ སྒྲོལ་བྱེད་ཀཱི་ལ་ཆེན་པོའི་ཞལ་དུ་བསྟབ༔ མེ་འཕྲེང་དྲག་རྩལ་ཆེན་པོའི་ཞལ་དུ་བསྟབ༔ འཇིག་རྟེན་དྲེགས་པ་ཆེན་པོའི་ཞལ་དུ་བསྟབ༔ དམོད་པ་སྤུ་གྲི་ཆེན་པོའི་ཞལ་དུ་བསྟབ༔ དྲེགས་སྡེ་བྱེ་བ་ས་ཡའི་ཞལ་དུ་བསྟབ༔ དགྲ་བོ་ཕོ་རྒྱུད་ཐམས་ཅད་ཞལ་དུ་བསྟབ༔
ཕོ་རྒྱུད་ཐམས་ཅད་རྩད་ནས་ད་ཆོད་ཅིག༔ དགྲ་བོ་མོ་རྒྱུད་ཐམས་ཅད་ཞལ་དུ་བསྟབ༔ མོ་རྒྱུད་ཐམས་ཅད་མངལ་ནས་ད་སྐོམས་ཤིག༔ དགྲ་བོའི་རིགས་རྒྱུད་ཐམས་ཅད་ཞལ་དུ་བསྟབ༔ དགྲ་བོའི་རིགས་རྒྱུད་རླུང་ལ་ད་བསྐུར་ཅིག༔ དགྲ་བོའི་གཉེན་འབྲེལ་ཐམས་ཅད་ཞལ་དུ་བསྟབ༔ དགྲ་བོའི་གཉེན་འབྲེལ་བདུན་རྒྱུད་ད་ཆོད་ཅིག༔ དགྲ་བོའི་སྒོ་ནོར་ཐམས་ཅད་ཞལ་དུ་བསྟབ༔ དགྲ་བོའི་སྒོ་ནོར་ཕྱགས་མས་ད་ཐོབ་ཅིག༔ དགྲ་བོའི་རྟེན་མཁར་ཡུལ་ཞིང་ཞལ་དུ་བསྟབ༔
དགྲ་བོའི་རྟེན་མཁར་ཡུལ་ཞིང་ད་གཏོར་ཅིག༔ བྱད་མ་དམིགས་པའི་སྡེ་ཚོགས་ཞལ་དུ་བསྟབ༔ བྱད་མ་རྡུལ་དུ་བརླག་པའི་ཕྲིན་ལས་མཛོད༔ ཁྲོ་རྒྱལ་མེ་དཔུང་འབར་བའི་ཧོམ་ཡངས་སུ༔ དགྲ་བོའི་ལྷ་སྲུང་མི་ནོར་འཁོར་བཅས་རྣམས༔ མྱུར་མགྱོགས་ཤན་པ་འབུམ་གྱིས་རབ་བཏེགས་ནས༔ བསྐལ་པའི་ལས་རླུང་གཡོས་པའི་སྒྱོགས་ཆེན་ལྟར༔ འཕྲུལ་གྱིས་ཕུལ་ནས་བྱད་མ་ཞལ་དུ་བསྟབ༔ མིང་ཤུལ་རྗེས་ཙམ་མེད་པའི་ཕྲིན་ལས་མཛོད༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ
དགྲ་བོ་བྱད་མ་མི་ནོར་འཁོར་དང་བཅས་པ་ལ་ཁཱ་ཧི༔ ཞེས་དུག་ཁྲག་དང་བཅས་ནས་ཞལ་དུ་བསྟབས༔ སྔགས་འདི་ལན་བདུན་གྱིས་འབུལ༔ དེ་ནས་ལིངྒ་ཐམས་ཅད་རྫོགས་པ་དང་ཤོག་ལིང་འདྲ་ཡོད་ཀྱང་བསྟབ༔ ཐམས་ཅད་སྦྱིན་སྲེག་ཟིན་ནས་གཏང་རག་མཆོད་གཏོར་དྲག་པོ་དགྱེས་པའི་རྫས་གང་འོས་འཛོམས་ཚད་ཆབས་ཅིག་ཏུ་ཕུལ་ནས༔ ཧཱུྃ༔ འཇིགས་བྱེད་ཁྲོ་བོ་རོལ་པའི་ལྷ་ཚོགས་ལ༔ སྲེག་རྫས་འདོད་ཡོན་ཀུན་འབྱུང་དགྱེས་མཆོད་འདི༔ སྔ་བཅོལ་གཏང་རག་ཆེད་དུ་བཞེས་སུ་གསོལ༔ ད་བཅོལ་ཕྲིན་ལས་མྱུར་བར་བཞེས་སུ་གསོལ༔
ཕྱི་བྱེད་ཞུ་རྟེན་འབུལ་གྱིས་བཞེས་སུ་གསོལ༔ ཁྱེད་ལ་གསོལ་ཞིང་ཕྲིན་ལས་བཅོལ་བ་ནི༔ གདུག་པའི་དགྲ་བགེགས་དམག་དཔུང་བཟློག་པ་དང་༔ བྱད་མ་གནོད་བྱེད་ཐལ་བར་བརླགས་ནས་སུ༔ མངོན་སྤྱོད་དྲག་པོའི་ཕྲིན་ལས་འགྲུབ་པར་མཛོད༔ ཨོཾ་ཨཱཿཧཱུྃ༔ སརྦ་པཱུ་ཛ་མེ་གྷ་ཨ་ཧུ་ཏི་རྃ་རྃ་ཁ་ཁ་ཁཱ་ཧི༔ དེ་ནས་དཀྱིལ་འཁོར་ལ་བསྟོད་པ་ནི༔ ཧཱུྃ༔ མངོན་སྤྱོད་ལས་ལ་བཞེངས་པའི་དཀྱིལ་འཁོར་ལྷ༔
ཡེ་ཤེས་སྒྱུ་མའི་འཕྲུལ་གྱིས་རབ་བསྐུལ་ནས༔ མ་རུངས་འདུལ་ཕྱིར་དྲེགས་སྡེའི་རྔམ་ཚུལ་སྟོན༔ མཐའ་སྡུད་ཆེད་དུ་ཤན་པའི་རྣམ་འགྱུར་འགྱེད༔ ལས་ལ་ཆས་ཕྱིར་ཕོ་ཉའི་ཆ་ལུགས་འཆང་༔ ཉམས་པ་བསྒྲལ་ཕྱིར་གཅེར་བུ་གཅིག་བཤུར་མཚོན༔ བྱད་མ་ཕོ་མོ་གཤེད་དུ་དུ་མར་བསྡུ༔ མ་ངེས་རྒྱ་མཚོ་འཁྲུགས་པའི་རྦ་རླབས་ལྟར༔ གཅིག་དང་ཐ་དད་དུ་མ་ས་ཡ་འབུམ༔ གྲངས་མེད་གངྒཱའི་རྡུལ་ལྟར་འཁྲིགས་པའི་ཚོགས༔ ཉམས་པ་བསྒྲལ་ཕྱིར་ཆེ་བཙན་ཤུགས་ཀྱི་སྤྲུལ༔
སྣ་ཚོགས་སྣང་བའི་དཀྱིལ་འཁོར་ལྷ་ལ་བསྟོད༔ ཅེས་པས་བསྟོད་ཅིང་བཟོད་གསོལ་བྱ༔ དེ་ནས་མེ་ལྷའི་དཀྱིལ་འཁོར་གཤེགས་པ་ནི༔ ཧོཿ སྤྲུལ་པ་སྒྱུ་མའི་རྣམ་རོལ་གར་མཁན་གྱིས༔ ཅི་བཞིན་ཕྱག་རྒྱའི་འཁྲུལ་འཁོར་བསྒྱུར་བའི་ཚོགས༔ སྤྲོ་བསྡུ་རྨི་ལམ་རོལ་རྩེད་ཞིག་པ་བཞིན༔ ཀུན་གཞི་སྐྱེ་མེད་ཀློང་དུ་བཛྲ་མུཿ ཞེས་དཀྱིལ་འཁོར་ལྷ་སྤྲུལ་སྐུའི་གཟུགས༔ ལོངས་སྐུའི་རྩལ་ཐམས་ཅད་ཆོས་སྐུའི་ཀློང་༔
གདོད་མའི་དབྱིངས་ཀུན་གསལ་འཕྲུལ་གྱི་ལྡིང་ཁང་གི་དྲྭ་བ་རིས་མེད་ཆེན་པོའི་ཁྱོན་ཡངས་སུ་བསྡུ༔ ས་མ་ཡ༔ རྒྱ་རྒྱ་རྒྱ༔ དེ་ནས་ལས་སྦྱོར་ཐ་མ་མནན་པའི་པྲ་ཁྲིད་ནི༔ དྲག་པོའི་དཀྱིལ་འཁོར་གྱི་ཐལ་སོལ་རྡུལ་ཚོན་བཅས་ཐམས་ཅད་གྲི་ལྕགས་ཀྱིས་བསྡུས་ཏེ་ལྕགས་སྣོད་དུ་བཏབ༔ གོང་གི་དུག་རྫས་རྣམས་ཀྱིས་སྦོས་ཤིང་ལིངྒ་བཅོས༔ དགྲ་བོ་ལན་གསུམ་གྱིས་འགུགས་པ་གཅེས༔ ལྷ་འདྲེའི་འགྱུ་སྲང་ངམ་མཆོད་ཁང་གི་ཐེམ་པའི་འོག༔ ཡང་ན་བདུད་འདུལ་མཆོད་རྟེན་གྱི་འོག་ཏུ་མནན༔ ས་འོག་གཤིན་རྗེར་འབོད་ཅིང་རྒྱས་གདབ་པ་ནི༔
ཧོཿ མདུན་དུ་འཆི་བདག་ཉི་ཁྲི་དགུ་འབུམ་འཁྲུགས་པའི་དབུས་སུ་ཟ་བྱེད་གཤིན་རྗེ་ཡ་མ་ར་ཙ་ཆུ་སྲིན་གྱི་མགོ་བོ་ཅན་གྱིས་ཁ་གདང་བའི་ནང་དུ༔ དགྲ་བོ་བྱད་མ་མི་ནོར་ཐམས་ཅད་བཏབ་པས་གནམ་ལྕགས་གྭའུ་འགྲིགས་པ་ལྟར་བསྡམས་ཏེ༔ བསྐལ་པ་མཐའ་སྡུད་ཀྱི་རླུང་རྡོ་རྗེའི་རྒྱ་གྲམ་མ་ཞིག་བར་མ་བཏང་ཞིག་མཱ་ར་ཡ་ནན་ནན༔ ཅེས་ས་འོག་གཤིན་རྗེ་ལ་གཏད་དེ་རྒྱས་གདབ་པ་ནི༔ ཧཱུྃ༔ ས་འོག་རིམ་དགུའི་ལྕགས་མཁར་ནས༔ འཆི་བདག་ལས་ལ་བསྔགས་པ་ཡི༔ མཐའ་སྡུད་ཡ་མ་རཱ་ཛ་ལ༔ དགྲ་བོའི་མི་ནོར་འཁོར་བཅས་གཏད༔
ནམ་ཡང་བཏང་བར་མ་བྱེད་ཅིག༔ ཁ་ཐུན་ནག་པོས་རྒྱས་གདབ་བོ༔ ཨོཾ་ཡ་མ་རཱ་ཛ་བྱད་མ་ནྲྀ་ཏྲི་ཁ་ཐུན་མཱ་ར་ཡ་ཝག་ཐམ་ནན་ནན༔ ཅེས་རྡོ་རྗེ་རྒྱ་གྲམ་གྱིས་རྒྱས་གདབ༔ ལྷ་འདྲེ་འགྱུ་སྲང་ཡིན་ན་བཅའ་ཁྲི་ནག་པོ་སུམ་བརྩེགས་བྱ་ཞིང་སྟེང་དུ་དྲག་པོའི་ཤིང་ལ་ཕུར་པ་བགྱིས་ཏེ་འཛུགས༔ དེ་ནས་ཕྱི་མིག་མི་བལྟ་བར་ནང་དུ་ལོག༔ སྤྱིར་ལིངྒ་མང་པོ་ཡིན་ན་ཆ་གཅིག་ཕུང་ཤུལ་གྱི་ས་རུ་རླུང་ལ་ཕྱར༔ ཆ་གཅིག་ལམ་རྒྱ་གྲམ་དུ་མནན༔ ཆ་གཅིག་ཆུ་ལ་གཏད༔ དམིགས་པ་གོང་བཞིན་བྱ་བས་རུང་༔
དཀྱིལ་འཁོར་དེའི་ས་རྣམས་ཐམས་ཅད་མ་ལུས་པ་ཆུ་ལ་བཏབ༔ རྗེས་ཞག་དགུའི་བར་དཀྱིལ་འཁོར་དེའི་ཤུལ་དུ་མི་འགྲོ༔ ཞག་དགུ་ནས་དེ་ཤུལ་ཁྲུས་བྱ༔ སླར་རྨི་ལམ་སྒྱུ་མ་ལྟ་བུའི་ཏིང་ངཻ་འཛིན་གྱི་ངང་ལ་བཞག༔ ས་མ་ཡ༔ རྒྱ་རྒྱ་རྒྱ༔ ཨེ་མཿ ཟབ་པའི་མཐར་ཐུག་དམར་འོད་རབ་འཁྱིལ་བ༔ ཤར་ལྷོའི་ཞགས་པ་འཆི་བདག་ཕོ་ཉའི་གློག༔ བྱད་མ་འཆིང་བྱེད་སྒྲ་གཅན་གདོང་ལྟར་འགྱུ༔
སྤུ་གྲིའི་ཕྲེང་བ་ཚར་དུ་བསྒྲིགས་པ་འདི༔ རེག་ཕུང་དགྲ་བོར་འབེབས་པའི་དུག་མདར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ་སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ལྕགས་བྱི་ལོར་སྦས་ཚལ་ནས་གདན་དྲངས་ཤིང་འབྲུག་ལོར་ཤོག་སེར་ནས་ཞལ་བཤུས་སོ།། །།
ཨོཾ༽
༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ལས་བཞིའི་སྦྱིན་སྲེག་མེ་འོད་འཁྱིལ་བ་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ ལས་མཐའ་སྦྱིན་སྲེག་རིམ་པ་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
སྦྱིན་སྲེག་བྱ་བའི་རིམ་པ་ནི༔ དཀྱིལ་འཁོར་ཞི་རྒྱས་དབང་དྲག་གིས༔ ལས་ཀྱི་གཞུང་ཚིག་དག་དང་བསྟུན༔ གོང་དུ་ཡར་གཞི་དག་གི་ཁར༔ དཀྱིལ་འཁོར་ལས་རིམ་བཞིན་དུ་བཤམས༔ དེ་ནས་མདུན་བསྐྱེད་མཆོད་པའི་གཞི༔ ལེགས་ཤིང་གཙང་བའི་སྟེང་དུ་ནི༔ ཕྱེ་མར་ཙནྡན་དཀར་དམར་ཤིང་༔ འོམ་བུ་རྒྱ་ཤུག་ཤིང་དག་ལ་༔ མགོ་བོ་པདྨས་མཚན་པ་བྱས༔
ཀུ་ཤ་དཱུརྦ་བིལྦ་དང་༔ ནས་འབྲས་གྲོ་དང་སྲན་མ་དང་༔ སྭ་བ་ཏིལ་དཀར་ཏིལ་ནག་དང་༔ རྒུན་འབྲུམ་བུ་རམ་ཀ་ར་དང་༔ དར་ཚོན་སྣ་ལྔ་རིན་ཆེན་ལྔ༔ མཆོད་པ་སྣ་ལྔ་རོལ་མོ་བཅས༔ ས་མ་ཡ༔ དབང་གི་སྦྱིན་སྲེག་བཟང་སྨན་དྲུག༔ ས་མ་ཡ༔ རྒྱས་པའི་སྦྱིན་སྲེག་རིན་ཆེན་ལྔ༔
ས་མ་ཡ༔ དྲག་པོའི་སྦྱིན་སྲེག་ལིངྒ་བརྒྱ༔ ས་ཡ་མ༔ དེ་ལྟར་ཞིབ་ཏུ་བཤམས་བྱས་ཏེ༔ དང་པོ་དཀར་གཏོར་བགེགས་གཏོར་བསྔོ༔ ལས་བྱང་གཞུང་བསྲང་སྔགས་ལ་བསྐྱལ༔ མདུན་བསྐྱེད་ཞི་རྒྱས་དབང་དྲག་ཤེས༔ ལྷ་བསྐྱེད་བྱ་ན་ལས་གཞུང་བཞིན༔ དང་པོ་མདུན་དུ་མེ་ལྷ་བསྐྱེད་པ་ནི༔ རྃ་ཡྃ་ཁྃ་དང་ཨོཾ་ཨཱཿཧཱུྃ་གིས་སྦྱངས༔
དེ་ནས་སྐད་ཅིག་དྲན་རྫོགས་སུ༔ ཧོཿ སྟོང་པའི་ངང་ལས༔ མདུན་དུ་ཞི་རྒྱས་དབང་དྲག་གི་ཕོ་བྲང་༔ མཚན་ཉིད་དང་ལྡན་པ༔ ཟུར་བཞི་ཟླ་ཕྱེད་རྡོ་རྗེས་མཚན་པ༔ བུད་ཤིང་གིས་གང་བ་ཡངས་ཤིང་རྒྱ་ཆེ་བ༔ དེའི་དབུས་སུ་རྃ་ལས་སྐྱེས་པའི་མེ་ལྷ་སྐུ་མདོག་དམར་སེར་ར་སྐྱེས་ཁམ་པ་ལ་ཆིབས་པ་ཕྱག་གཡས་ཀྱིས་རིལ་བ་དང་རྩེ་གསུམ༔ གཡོན་གྱིས་སྤྱི་བླུགས་དང་བགྲང་ཕྲེང་འཛིན་པ༔ ཡུམ་ཙཎྜ་ལཱི་དམར་མོ་གྲི་ཐོད་འཁྱུད་པ༔
ཕྱོགས་བཞིར་རང་མདོག་གི་མེ་ལྷ་གཙོ་བོ་དང་མཐུན་ལ༔ མཚམས་བཞིར་རླུང་གི་ལྷ་མོ་ལྗང་ནག་ཕྱག་ན་རླུང་གཡབ་དང་བ་དན་བསྣམས་པ༔ དེ་ལྟར་གསལ་བའི་གནས་གསུམ་ལས་འོད་ཟེར་འཕྲོས་པས་དྲང་སྲོང་མེ་ལྷའི་རྒྱལ་པོ་ཨགྣེ་ལ༔ འཁོར་མེ་ལྷ་འབུམ་གྱིས་བསྐོར་བ་སྤྱན་དྲངས་ཏེ་ཐབ་ཀྱི་དམ་ཚིག་པ་དང་གཉིས་སུ་མེད་པར་གྱུར༔ ཨོཾ་བཛྲ་ཨགྣེ་ཡེ་ས་པ་རི་ཝཱ་ར་བཛྲ་ས་མཱ་ཡ་ཛ་ཛཿ ཞེས་སྤྱན་དྲངས༔ ཧཱུྃ༔ འཇིག་རྟེན་དབང་ཕྱུག་ཚངས་པ་མགོན་གྱི་སྲས༔ ཡེ་ཤེས་མེ་ལྷས་ཉོན་མོངས་མ་ལུས་སྲེག༔ གཟི་བརྗིད་མདངས་ལྡན་དྲང་སྲོང་རྒྱལ་པོའི་ཚུལ༔
མེ་ལྷ་ཡབ་ཡུམ་འཁོར་བཅས་གཤེགས་སུ་གསོལ༔ ཨོཾ་རྃ་ཨགྣེ་ཡེ་བཛྲ་ས་མཱ་ཡ་ཛ་ཛཿ ཧཱུྃ༔ མེ་ལྷའི་རྒྱལ་པོ་འཇིགས་བྱེད་འབར་བའི་སྐུ༔ ཚྭ་ཚྭ་འཕྲོ་བ་རྃ་གྱི་དལ་དབུས་བཞུགས༔ རང་བྱུང་ཡེ་ཤེས་ཁྲོ་ཆེན་འབར་བའི་ཤུགས༔ གསལ་བྱེད་མདངས་འབྱིན་ཁྱེད་ལ་བདག་བསྟོད་དོ༔ ཨོཾ་བཛྲ་ས་མ་ཡ་ཏིཥྛ་ལྷན་པུ་རུ་ཤ་ཡ་ཧོཿ ཨོཾ་ཨགྣེ་ས་པ་རི་ཝཱ་ར་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དེ་ནས་བསྟོད་པ་ནི༔
ཧཱུྃ༔ རང་བྱུང་ཁྲོ་བོ་འཇིགས་བྱེད་མེ་ཡི་ལྷ༔ འབར་བའི་ཤུགས་འཆང་ཤེས་བྱའི་བག་ཆགས་སྲེག༔ ཕྱག་མཚན་ཆས་ལྡན་ར་སྐྱེས་ཁམ་པ་ཆིབས༔ མེ་ལྷའི་ཕྱི་ནང་དཀྱིལ་འཁོར་ཚོགས་ལ་བསྟོད༔ དེ་ནས་ཕྱོགས་བཞིའམ་ལས་གཞུང་ཕྱོགས་ནས་མེ་སྦར་ཞིང་རླུང་གཡབ་ཀྱིས་བསྐྱོད༔ མདའ་དར་ལྔས་མེ་མགོ་གནོན༔ ཧཱུྃ༔ ཞི་བའི་མེ་སྦར་ཤར་ནས་སྦར༔ མེ་ལོང་ཡེ་ཤེས་མེ་སྦར་བས༔
ཞེ་སྡང་ཉོན་མོངས་བུད་ཤིང་བསྲེགས༔ མེ་ལྕེ་དཀར་པོ་འོད་དུ་འཁྱིལ༔ ཨོཾ་བཛྲ་རྃ་ཛྙཱ་ན་སུ་ར་བ་རྃ་རྃ༔ དེ་ནས་རླུང་གཡབ་ཀྱིས༔ ཧཱུྃ༔ རང་བྱུང་རླུང་གིས་སྲིད་པའི་བུད་ཤིང་བསྲེགས༔ མེ་ལྕེ་སེར་པོ་འོད་དུ་འཁྱིལ༔ ཨོཾ་རཏྣ་རྃ་ཛྙཱ་ན་པཱ་ས་ཙི་མ་རྃ་རྃ༔ རླུང་གཡབ་གོང་ལྟར་ལ༔ མདའ་དར་དམར་པོ་ཐོགས་ནས༔
ཧཱུྃ༔ དྲག་པོ་གཟི་བྱིན་འབར་བའི་གཙོས༔ དཀྱིལ་འཁོར་བྱ་བ་མ་རྫོགས་པར༔ མེ་ལྕེ་ནུབ་ཏུ་མ་འཕྲོས་ཤིག༔ མེ་རླུང་དམར་པོས་ནུབ་ནས་སྲུངས༔ ཨོཾ་པདྨ་ཡྃ་པཱ་ས་མ་ཡ་རཀྵ༔ མདའ་དར་དམར་པོ་ནུབ་ཏུ་འཛུགས༔ བྱང་དུ་ཕྱིན་ལ༔ ཧཱུྃ༔ དྲག་པོའི་མེ་སྦར་བྱང་ནས་སྦར༔
བྱ་གྲུབ་ཡེ་ཤེས་མེ་སྦར་བས༔ ཕྲག་དོག་འཚེ་བའི་བུད་ཤིང་བསྲེགས༔ མེ་ལྕེ་ལྗང་ནག་འོད་དུ་འཁྱིལ༔ ཨོཾ་ཀརྨ་ཛྙཱ་ན་ཨཏྟ་རྃ་རྃ༔ རླུང་གཡབ་གོང་ལྟར་ལ༔ མདའ་དར་ལྗང་གུ་ཐོགས་ནས༔ ཧཱུྃ༔ དྲག་པོ་གཟི་བྱིན་འབར་བའི་གཙོ༔ དཀྱིལ་འཁོར་བྱ་བ་མ་རྫོགས་བར༔ མེ་ལྕེ་བྱང་དུ་མ་འཕྲོས་ཤིག༔
དམ་ཚིག་རླུང་ལྗང་བྱང་ནས་སྲུངས༔ ཨོཾ་ཀརྨ་ཡྃ་ཡྃ་ཨུ་ཏ་ར་རཀྵ༔ མདའ་དར་ལྗང་གུ་བྱང་དུ་འཛུགས༔ དེ་ནས་མདའ་དར་སྔོན་པོ་ཐོགས་ནས༔ ཧཱུྃ༔ རང་བྱུང་མེ་སྦར་དབུས་ནས་སྦར༔ ཆོས་དབྱིངས་ཡེ་ཤེས་མེ་སྦར་བས༔ གཏི་མུག་མ་རིག་བུད་ཤིང་བསྲེགས༔ མེ་ལྕེ་མཐིང་ག་འོད་དུ་འཁྱིལ༔ ཨོཾ་བུདྡྷ་རྃ་ཛྙཱ་ན་དྷརྨ་ཏི་ཤི་རྃ་རྃ༔
རླུང་གཡབ་སྔར་ལྟར་ལ༔ མདའ་དར་སྔོན་པོ་ཐོགས་ནས༔ ཧཱུྃ༔ དྲག་པོ་གཟི་བྱིན་འབར་བའི་ཤུགས༔ དཀྱིལ་འཁོར་བྱ་བ་མ་རྫོགས་པར༔ མེ་ལྕེ་སྟེང་དུ་མ་འཕྲོས་ཤིག༔ མཁའ་རླུང་མཐིང་གས་སྟེང་ནས་སྲུངས༔ ཨོཾ་བུདྡྷ་མ་ལ་ཡྃ་ཨུདྡྷ་རཀྵ༔ ཞེས་ཁང་ཐོག་གམ་སྟེང་གཅིག་ཏུ་བཙུག༔ དེ་ནས་མེ་དྲག་པོ་སྦར་ཞིང་༔
ལྷ་ཡེ་ཤེས་ཞི་རྒྱས་གང་ཡིན་གྱི་མེའི་ལྷ་ལྟོ་བར་བསྐྱེད་ཅིང་སྤྱན་དྲངས་ལ་བསྟིམ༔ ལས་བྱང་ལྷ་བསྐྱེད་ནས་བསྟོད་པ་མ་རྫོགས་པར་བཏང་༔ ཚོགས་དང་མཆོད་པ་གཏོར་མ་སོགས་ཐམས་ཅད་མེར་འབུལ༔ ཨོཾ་སྭ་བྷཱ་ཝ་སོགས། སྟོང་པའི་ངང་ལས་འཇིགས་བྱེད་མེ་ལྷའི་ལྟོ་བ་ཡངས་ཤིང་རྒྱ་ཆེ་བ་སྟོང་གསུམ་དང་མཉམ་པའི་དབུས་སུ༔ དེ་ནས་ཞི་རྒྱས་གང་ཡིན་གདན་དང་བཅས༔ སྤྱན་དྲངས་ཏེ་ཡེ་ཤེས་པ་དང་དམ་ཚིག་པ་དབྱེར་མེད་པར་གྱུར༔ ཛཿཧཱུྃ་བཾ་ཧོ༔ ཞེས་གསོལ་བ་བཏབ་པས་དབང་བསྐུར་སྐུ་གང་དྲི་མ་དག༔ ཆུའི་ལྷག་མ་ཡར་ལུད་པས༔
མི་བསྐྱོད་པའམ་ཀུན་བཟང་ངམ་འོད་དཔག་མེད་སོགས་གང་ཡིན་གྱིས༔ དབུ་བརྒྱན་པར་གྱུར༔ ཨོཾ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཿཧཱུྃ༔ ཞེས་སོགས་བརྗོད༔ དེ་ནས་མར་ཁུ་ཐོགས་ནས་ཧོམ་གཟར་གྱིས་དྲངས་ནས་སྔགས་བདུན་ནམ་གསུམ་མམ་ཉེར་གཅིག་གིས༔ ཨོཾ་ཨགྣེ་ཡེ་སྭཱ་ཧཱ༔ ནད་ཞི་བའམ་གང་རུང་ལ༔ ཡི་དམ་རྩ་སྔགས་ལ༔ འཇིགས་པ་མི་མཐུན་པ་བརྒྱད་དང་༔ ནད་གདོན་ཐམས་ཅད་ཞི་བ་ཤཱནྟིཾ་ཀུ་རུ་ཡེ་སྭཱ་ཧཱ༔
རྒྱས་པ་ལ༔ ཚེ་བསོད་ཆོས་སྤྱོད་ལོངས་སྤྱོད་མངའ་ཐང་ཐམས་ཅད་རྒྱས་པར་པུཥྚིཾ་ཀུ་རུ་ཡེ་སྭཱ་ཧཱ༔ དབང་ལ༔ ཕྱིའི་སྣང་བ་ནང་གི་རླུང་སེམས་ལྷ་འདྲེ་མི་གསུམ་དབང་དུ་འདུ་བར་གྱུར་ཅིག༔ ཝ་ཤཾ་ཀུ་རུ་ཡེ་སྭཱ་ཧཱ༔ དྲག་པོ་ལ༔ བདུད་དང་དམ་སྲི་ལ་སོགས་པ་ཉོན་མོངས་པ་བརྒྱད་ཁྲི་བཞི་སྟོང་གི་གནོད་པ་ཐམས་ཅད་བརླག་པར་གྱུར་ཅིག༔ ཧཱུྃ་མཱ་ར་ཡ་ཕཊ྄ཿ ཅེས་ཀུན་ལ་སྦྱར༔ ཞི་བ་ཡིན་ན་ལྷ་བཤོས༔
རྒྱས་པ་ཡིན་ན་ཚོགས༔ དབང་ཡིན་ན་རིལ་བུ༔ དྲག་པོ་ཡིན་ན་གཏོར་མ་ཟུར་གསུམ༔ ལྷ་བཤོས་ལ༔ ཨོཾ་ནཻ་ཝི་དྱེ་སྭཱ་ཧཱ༔ ཚོགས་ལ༔ ཨོཾ་ག་ཎ་ཙཀྲ་སྭཱ་ཧཱ༔ རིལ་བུ་ལ༔ ཨོཾ་གྷ་ན་ལ་སྭཱ་ཧཱ༔ གཏོར་མ་ལ༔
ཨོཾ་བྷ་ལིངྟ་སྭཱ་ཧཱ༔ དེ་ནས་མཆོད་པ་སྣ་ལྔ་འབུལ༔ མེ་ཏོག་ལ༔ ཨོཾ་བཛྲ་པུཥྤེ་སྭཱ་ཧཱ༔ སྤོས་ལ༔ ཨོཾ་བཛྲ་དྷཱུ་པེ་ཡེ་སྭཱ་ཧཱ༔ མར་མེ་ལཿ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ ཞི་བའི་དྲི་ཆབ་ཆང་ཕུད་དམ་དྲག་པོ་ཁྲག་ལ༔ ཨོཾ་བཛྲ་གནྡྷེ་སྭཱ་ཧཱ༔
ཞལ་ཟས་རང་རང་བཞིན༔ རོལ་མོ་ལ༔ ཨོཾ་བཛྲ་ཤབྡ་སྭཱ་ཧཱ༔ གཟུགས་ལ༔ ཨོཾ་བཛྲ་རཱུ་པ་སྭཱ་ཧཱ༔ སྒྲ་ལ༔ ཨོཾ་བཛྲ་ཤབྡ་ཤང་ཁ་སྭཱ་ཧཱ༔ དྲི་ལ༔ ཨོཾ་བཛྲ་གནྡྷེ་གྷྲ་ནཾ་སྭཱ་ཧཱ༔ རོལ་མོ་ལ་གོང་ལྟར༔
རེག་བྱ་ལ༔ ཨོཾ་བཛྲ་སྤརྴེ་ཨཱཿཧཱུྃ༔ ཕྱེ་མར་རམ་མར་ཟན་ལ༔ ཨོཾ་ཙརྣ་ཏཾ་བུ་ལ་ཡེ་སྭཱ་ཧཱ༔ ཙནྡན་དང་ཡམ་ཤིང་རྣམས་ལ༔ ཨོཾ་བཛྲ་བོ་དྷི་བྷིཀྵ་ཀལ་པ་སྭཱ་ཧཱ༔ ཀུ་ཤ་དང་དཱུརྦ་བིལྦ་རྣམས་ལ༔ ཨོཾ་ཨ་ཀུ་ར་བྷིཀྵ་པུཥྤ་སྭཱ་ཧཱ༔ ནས་འབྲས་གྲོ་དང་སྭ་བ་སྲན་མ་རྣམས་ལ༔ ཨོཾ་གེ་པ་ར་ཕ་ལ་ཀནྡྷ་སྭཱ་ཧཱ༔
ཏིལ་དཀར་ནག་ལ༔ ཨོཾ་པ་སྱ་སྭཱ་ཧཱ༔ རྒུན་འབྲུམ་བུ་རམ་ཀ་ར་སྦྲང་རྩི་ལ༔ ཨོཾ་ཨ་མྲྀ་ཏ་ཨ་ཧ་ར་སྭཱ་ཧཱ༔ དར་ཚོན་ལ༔ ཨོཾ་ཤི་ར་སི་བི་ཤྭ་སྭཱ་ཧཱ༔ རིན་ཆེན་སྣ་ལྔ་སོགས་ལ༔ ཨོཾ་རཏྣ་བི་ཤྭ་སྥ་ར་ཎ་སྭཱ་ཧཱ༔ སྨན་སྣ་ཚོགས་ལ༔ ཨོཾ་ཨོཎྞ་བི་ཤྭ་གེ་ས་ར་སྭཱ་ཧཱ༔
ཞོ་དང་འོ་མ་དཀར་གསུམ་ལ༔ ཨོཾ་རསྨི་ཨ་མྲྀ་ཏ་ཏྲ་ཡ་སྭཱ་ཧཱ༔ ཞུན་སྣ་ཚོགས་ལ༔ ཨོཾ་ས་ར་མེ་ག་པྲ་ཏཱིཙྪ་སྭཱ་ཧཱ༔ ཟས་སྣ་ཚོགས་ལ༔ ཨོཾ་མེ་ག་ཨ་ཧ་ར་བྷི་ཤྭ་སྭཱ་ཧཱ༔ སྟར་ཁ་ཁམ་བུ་ཀུ་ཤུ་ཉི་ཁྲི་ཅོ་ལེ་ལ༔ ཨོཾ་བྷིཀྵ་ས་ར་ཨ་རུ་ས་སྭཱ་ཧཱ༔ མར་ཁུ་ལ༔ ཨོཾ་ཨགྣེ་ཡེ་སྭཱ་ཧཱ༔
ཞེས་རྫས་རྣམས་ལ་ལན་གྲངས་གང་འབུལ་སྐབས་དང་བསྟུན༔ དྲག་པོ་ཡིན་ན་སྐབས་འདིར་བསྒྲལ་ལས་བྱས་ལ་འབུལ༔ དེ་ནས་ཕྲིན་ལས་བཅོལ་བ་ནི༔ གཏོར་མ་ལས་གཞུང་ལྟར་བཤམས་ཤིང་སྦྱིན་སྲེག་ཏུ་འབུལ༔ ཧཱུྃ༔ ཆོས་ཀྱི་དབྱིངས་ནས་རང་བྱུང་སྤྲུལ་པའི་ལྷ༔ ཞི་རྒྱས་དབང་དྲག་དཀྱིལ་འཁོར་རྒྱ་མཚོ་དང་༔ འཇིགས་བྱེད་མེ་ལྷའི་འཁོར་ཚོགས་བཅས་པ་ལ༔ དེང་འདིར་སྦྱིན་སྲེག་མཆོད་པ་འདི་ཕུལ་བས༔ ཐུགས་དམ་བསྐངས་ཤིང་ཉམས་ཆག་སེལ་བ་དང་༔
ལས་སྒྲིབ་སྦྱངས་ཤིང་འཕྲལ་རྐྱེན་མྱུར་དུ་ཞི༔ ཤ་འཁོན་བུ་ལོན་ཚེ་ཐུང་ནོར་དབུལ་སྦྱངས༔ མ་འབྱོར་ལྷག་ཆད་ནོར་འཁྲུལ་འགལ་བ་བཤགས༔ གཡར་དམ་སོར་ཆུད་དམ་ཚིག་གསོས་སུ་གསོལ༔ ཧཱུྃ༔ དཀྱིལ་འཁོར་གསང་བའི་ལྷ་ཚོགས་ཐུགས་དམ་ཅན༔ དྲག་པོ་གཟི་བྱིན་མེ་ཡི་ཀློང་དཀྱིལ་ནས༔ རྫུ་འཕྲུལ་ཡེ་ཤེས་རྩལ་ཤུགས་བསྐྱེད་དུ་གསོལ༔ དམ་རྫས་བརྒྱན་པའི་མཆོད་གཏོར་འདི་བཞེས་ལ༔ མ་རིག་ཉོན་མོངས་བཞི་བརྒྱ་རྩ་བཞི་དང་༔
གློ་བུར་རྐྱེན་ངན་བར་ཆད་དམོད་པའི་ཚིག༔ ཞི་བར་མཛོད་ཅིག་རྒྱལ་བ་ཐུགས་དམ་ཅན༔ ཧཱུྃ༔ ཚེ་བསོད་ཆོས་དང་མངའ་ཐང་ལོངས་སྤྱོད་ནོར༔ ཁས་དྲག་དབང་ཆེན་གཟི་མདངས་རྒྱས་པའི་ངོགས༔ མཐུ་རྩལ་རྨད་བྱུང་འདོད་རྒུ་སྲིད་ཀྱི་ཚོགས༔ རྒྱས་པར་མཛོད་ཅིག་ཡང་གསང་ཐུགས་དམ་ཅན༔ ཧཱུྃ༔ ཕྱི་ཡུལ་སྣང་བ་ནང་གི་རླུང་སེམས་རིགས༔ འབྱུང་ལྔའི་བཅུད་དང་ལྷ་འདྲེ་མི་གསུམ་བཅས༔
དམ་ཚིག་མ་དང་མཁའ་འགྲོ་བཀའ་སྐྱོང་རྣམས༔ དབང་དུ་སྡུས་ཤིག་རིག་འཛིན་ཐུགས་དམ་ཅན༔ ཧཱུྃ༔ སངས་རྒྱས་བསྟན་དགྲ་རྣལ་འབྱོར་སྒོས་ཀྱི་དགྲ༔ སྔ་དགྲ་ཕྱི་དགྲ་འབྱུང་བ་ལས་ཀྱི་དགྲ༔ བསམ་སྦྱོར་ངན་པའི་ལོག་འདྲེན་བྱད་མ་རྣམས༔ བརླག་པར་མཛོད་ཅིག་ཁྲག་འཐུང་མཐུ་མ་ཆུང་༔ ཧཱུྃ༔ བསྐུལ་ལོ་མཛོད་ཅིག་བཅོལ་བའི་ཕྲིན་ལས་རྣམས༔ ཆེ་བཙན་འབར་བའི་ཤུགས་ལས་རབ་ཏུ་ཕྱུངས༔
ལས་བཞིར་དམོད་པའི་བྱ་བ་གང་མཆིས་པ༔ ད་ལྟ་ཉིད་དུ་འགྲུབ་པར་མཛད་དུ་གསོལ༔ ཨོཾ་བཛྲ་ཨགྣེ་ཨ་ཧུ་ཏི་ཀ་རུ་ཡེ་སྭཱ་ཧཱ༔ ཞེས་ཞི་རྒྱས་དབང་དྲག་གང་ཡིན་གྱི་གཏོར་མ་འབུལ་ཞིང་ཕྲིན་ལས་བཅོལ༔ གཞུང་གི་གཏོར་འབུལ་རྣམས་ཀྱང་སྦྱིན་སྲེག་བྱ༔ ནད་པ་སོགས་ཡང་ན་གོད་སྲི་དང་རྐྱེན་ཁ་སྡང་བ༔ ཆུང་སྲི་དང་སྐག་རྐྱེན་ལངས་པ༔ བག་གྲིབ་ངན་པ༔ ལོ་ཐོག་ཉམས་པ་ཡུལ་ཁྱིམ་འདྲེ་ཆག་སོགས་ལ་མེ་ཞགས་བརྒྱང་ན་འདིའི་སྐབས་སུ་བྱ༔ དེ་ཡང་ཤིང་ཙམ་མམ་སྦང་ཕྱེ་སོགས་གང་རུང་ལ་སྣུམ་ཕྲན་བུ་བྱུགས་ཏེ༔
དྲག་པོའི་རྫས་རྒོད་ཀྱིས་བསྲེས་ལ༔ སྣོད་གཙང་མའི་ནང་དུ་བཞག༔ མི་ཡིན་ན་སྒོ་ཕྱེ་ཕྱོགས་བཞིན་གྲལ་དུ་འཁོད༔ ཡུལ་ཡིན་ན་མེ་སྒོ་ཕྱེ་ནས་ཆ་གཅིག་ལྕགས་སྣོད་དུ་བླངས་ལ་ཤིང་ཧོམ་ཆུང་ངུ་བྱས༔ ཕྱི་ནང་ཁྱབ་པར་མེ་ཞགས་བརྒྱང་༔ འགྲུབ་ནས་མེ་སྦྱིན་སྲེག་ལ་བསྟིམ༔ ཞི་བ་རྣམས་ལ་བདུད་རྩི་དང་༔ དྲག་པོར་རཀྟ་སྦྲེང་ཞིང་༔ ཧཱུྃ༔ ཤར་ཕྱོགས་ཆུ་རླུང་མཁའ་འགྲོ་མས༔
བདུད་རྩིའི་མཆོད་པ་འདི་བཞེས་ལ༔ རཀྟ་སོགས? ཆུ་རླུང་ཙཀྲའི་རྒྱ་ཁྲོལ་ཅིག༔ སྲེག་བྱེད་མེ་ཡི་ཞགས་པ་དྲོངས༔ ཨོཾ་རྃ་ཛྭ་ལ་ཡྃ་ཡྃ༔ ཅེས་མདའ་དར་དཀར་པོ་བླངས༔ དེ་ནས་ལྷོ་རུ༔ ཧཱུྃ༔ ལྷོ་ཕྱོགས་ས་རླུང་མཁའ་འགྲོ་མས༔ བདུད་རྩིའི་མཆོད་པ་འདི་བཞེས་ལ༔ ས་རླུང་ཙཀྲའི་རྒྱ་ཁྲོལ་ལ༔
སྲེག་བྱེད་མེ་ཡི་ཞགས་པ་དྲོངས༔ ཨོཾ་རྃ་ཛྭ་ལ་ཡྃ་ཡྃ༔ མདའ་དར་སེར་པོ་བླངས༔ ནུབ་ཏུ༔ ཧཱུྃ༔ ནུབ་ཕྱོགས་མེ་རླུང་མཁའ་འགྲོ་མས༔ བདུད་རྩིའི་མཆོད་པ་འདི་བཞེས་ལ༔ མེ་རླུང་ཙཀྲའི་རྒྱ་ཁྲོལ་ལ༔ སྲེག་བྱེད་མེ་ཡི་ཞགས་པ་དྲོངས༔ ཨོཾ་རྃ་ཛྭ་ལ་ཡྃ་ཡྃ༔
མདའ་དར་དམར་པོ་བླངས༔ བྱང་དུ༔ ཧཱུྃ༔ བྱང་ཕྱོགས་རླུང་བསྐྱེད་མཁའ་འགྲོ་མས༔ བདུད་རྩིའི་མཆོད་པ་འདི་བཞེས་ལ༔ ལས་རླུང་ཙཀྲའི་རྒྱ་ཁྲོལ་ཅིག༔ སྲེག་བྱེད་མེ་ཡི་ཞགས་པ་དྲོངས༔ ཨོཾ་རྃ་ཛྭ་ལ་ཡྃ་ཡྃ༔ མདའ་དར་ལྗང་ཁུ་བླངས༔ དབུས་སུ༔
ཧཱུྃ༔ དབུས་ཕྱོགས་མཁའ་རླུང་ཌཱཀྐི་མས༔ བདུད་རྩིའི་མཆོད་པ་འདི་བཞེས་ལ༔ དབྱིངས་རླུང་ཙཀྲའི་རྒྱ་ཁྲོལ་ཅིག༔ སྲེག་བྱེད་མེ་ཡི་ཞགས་པ་དྲོངས༔ ཨོཾ་རྃ་ཛྭ་ལ་ཡྃ་ཡྃ༔ མདའ་དར་སྔོན་པོ་བླངས༔ དེ་ནས་མེ་ཞགས་ཀྱི་རྫས་ལག་ཏུ་ཐོགས་ནས༔ དཀྱིལ་འཁོར་གཙོ་བོ་དང་མེ་ལྷའི་ཐུགས་ཀ་ནས་སྤྲུལ་པའི་ཁྲོ་བོ་དཔག་ཏུ་མེད་པ་ཆད་ནས་སྟོང་ཁམས་ཁྱབ་ཅིང་བྱད་མ་གདོན་རིགས་རྣམས་གཞོབ་ཐུལ་གྱིས་བསྲེགས་པར་བསྒོམས་ལ༔ མེ་ཞགས་ལས་ཀྱི་མཚོན་དུ་བསྐྱེད་ནས་འཕང་ཡང་རུང་༔
མེ་བསྐུལ་བ་ནི༔ ཧཱུྃ༔ ཆོས་དབྱིངས་སྐྱེ་བ་མེད་པའི་ཀློང་༔ རང་བྱུང་སྤྲུལ་པའི་འོད་རྩལ་ལས༔ འབྱུང་ལྔ་རྣམ་དག་ཡེ་ཤེས་མེ༔ དྲག་པོ་རྦ་ལས་སྤྲོས་པའི་མཚོན༔ ཕྱོགས་བཞི་དབུས་ལྔའི་ཀློང་ནས་འཁྱུགས༔ སྟོང་ཁམས་ཚྭ་ཚྭ་སི་ལི་ལི༔ མེ་ཞགས་འཚུབ་མ་ཆི་ལི་ལི༔ འབར་མཆེད་བསྲེགས་སྒྲ་འུ་རུ་རུ༔
སྟེང་འོག་ཁྱབ་པའི་མེ་དཔུང་འཁྲིགས༔ གཞོམ་ཞིང་གཏོར་བའི་གློག་དམར་འཁྱུགས༔ མེ་སྒྲ་འུར་ཆེམ་འབྲུག་སྒྲ་སྒྲོགས༔ མེ་ཡི་འཚུབ་མ་རེ་རེ་ལ༔ སྲེག་བྱེད་ཁྲོ་ཚོགས་བྱེ་བ་འབུམ༔ ཕྱག་ན་ལས་ཀྱི་མེ་ཟོར་བསྣམས༔ རྫུ་འཕྲུལ་རླུང་གི་རྟ་ལ་ཞོན༔ བྱིན་ཟ་ཁྲོ་བོ་ལས་ལ་བསྐུལ༔ ཧཱུྃ༔ ཡེ་ཤེས་ཀ་དག་བསྒྲིབས་པ་ཡི༔
ཉོན་མོངས་བདུད་ལ་མེ་ཟོར་ཡ༔ མི་མཐུན་རྐྱེན་ལ་མེ་ཟོར་ཡ༔ ལོ་ཟླའི་སྐག་ལ་མེ་ཟོར་ཡ༔ བགེགས་དང་ཡེ་འདྲོགས་མེ་ཟོར་ཡ༔ ནད་གདོན་གྲིབ་ལ་མེ་ཟོར་ཡ༔ ཕུང་སྲི་བདུད་ལ་མེ་ཟོར་ཡ༔ འགོང་པོ་དབུལ་སྲིར་མེ་ཟོར་ཡ༔ ཡུལ་ཆག་འདྲེ་ལ་མེ་ཟོར་ཡ༔ གྲོང་ཁྱིམ་འཁུ་ལ་མེ་ཟོར་ཡ༔ ལོ་ཉེས་རྐྱེན་ལ་མེ་ཟོར་ཡ༔
དགྲ་དང་འབྱུང་པོར་མེ་ཟོར་ཡ༔ གཏད་མནན་བྱེད་ལ་མེ་ཟོར་ཡ༔ གྲིབ་གདོན་ཉམས་གྲིབ་མེ་ཟོར་ཡ༔ གོད་སྲི་དམངས་འདྲེར་མེ་ཟོར་ཡ༔ ཕུང་ཐལ་སྣ་དགུར་མེ་ཟོར་ཡ༔ མི་མཐུན་རྐྱེན་ལ་མེ་ཟོར་ཡ༔ ཕྱི་ནང་རྐྱེན་ངན་གནོད་བྱེད་ལ༔ དྲག་པོས་མེ་ཡི་ཆར་པ་ཕོབ༔ བསྲེགས་ཤིང་གཏོར་བའི་ཕྲིན་ལས་མཛོད༔ ཨོཾ་བཛྲ་ཙནྡྲ་ཛྭ་ལ་རྃ་རྃ་དམ་སྲི་འབྱུང་པོ་འདྲེ་རྒོད་ཐམས་ཅད་རྃ་ད་ཧ་ད་ཧ་ཚིནྡྷ་ཚིནྡྷ་མ་ཐ་མ་ཐ་ཨ་མུ་ཀ་མཱ་ར་ཡ་ཕཊ྄ཿ
ཅེས་མང་དུ་བཟླས་ཤིང་མེ་ཡིས་ཁྱབ་པར་བྱ༔ དེ་ནས་མེ་ཞགས་རྫོགས་ནས༔ མེ་འོད་ཀྱིས་དམ་སྲི་འབྱུང་པོ་བསྲེགས་ཤིང་ཐུལ་གྱིས་སོང་ནས༔ ཁོའི་གཟི་བརྗིད་ཐམས་ཅད་འུབ་ཀྱིས་བསྡུས་ནས་མཆེད་པའི་མེ་ལ་ཐིམ་ནས༔ ཚུར་འདུས་ཐབ་ཀྱི་ལྷ་ལ་ཐིམ་ཞིང་མེའི་ཕུང་པོ་ཆེར་འབར་ནས༔ སྲུང་བའི་གུར་ཆེན་པོར་བསྒོམ༔ ཞེས་མེ་དང་དབྱེར་མེད་བསྲེགས༔ ཧཱུྃ༔ ཕོ་ཉ་རྦད་པའི་མེ་ཟོར་གྱིས༔ ཕར་འཕྲོས་སྣང་སྲིད་གདོན་བགེགས་བསྲེགས༔
ཚུར་འདུས་གཟི་བྱིན་མེ་ལ་ཐིམ༔ སླར་འཕྲོས་སྲུང་བའི་གུར་དུ་གྱུར༔ ཨོཾ་བཛྲ་ཛྭ་ལ་རྃ་རྃ་རཀྵ་རཀྵ་ཡེ་སྭཱ་ཧཱ༔ ཞེས་སྲུང་བའི་གུར་ཁང་བསྒོམ༔ དེ་ནས་ལས་གཞུང་རྫོགས་ཏེ་དཀྱིལ་འཁོར་བསྡུ་བ་ལ༔ མེ་ལྷར་གཏོར་མ་འབུལ་བ་ནི༔ ཧཱུྃ༔ འཇིགས་བྱེད་ཆེན་པོ་ཡེ་ཤེས་འབར་བའི་མེ༔ དྲང་སྲོང་རྒྱལ་པོ་ཨགྣེ་འཁོར་བཅས་ལ༔ དམ་རྫས་བདུད་རྩིས་བརྒྱན་པའི་བྷ་ལིང་འབུལ༔
བཞེས་ཤིང་མཉེས་ནས་ལས་བཞིའི་ཕྲིན་ལས་རྣམས༔ ད་ལྟ་ཉིད་དུ་འགྲུབ་པར་མཛད་དུ་གསོལ༔ ཨོཾ་ཨགྣེ་ཡེ་ས་པ་རི་ཝཱ་ར་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་འབུལ༔ ཧཱུྃ༔ ཡེ་ཤེས་གསལ་བའི་དཀྱིལ་འཁོར་རྃ་གྱི་དལ༔ མི་དམིགས་ཆོས་དབྱིངས་ངང་དུ་བཛྲ་མུཿ བཀྲ་ཤིས་ནི༔ ཧོཿ དཀྱིལ་འཁོར་གསང་བ་ཡེ་ཤེས་འཁོར་ལོའི་ཚོགས༔
བདེ་ཆེན་དབྱིངས་ནས་རང་བྱུང་ལྷུན་གྲུབ་ཏེ༔ རོལ་རྩལ་ཉོན་མོངས་བུད་ཤིང་སྲེག་མཛད་པ༔ མེ་ལྷའི་དཀྱིལ་འཁོར་ཡོངས་རྫོགས་བཀྲ་ཤིས་ཤོག༔ ཅེས་དང་༔ བསྔོ་བ་སྨོན་ལམ་ནི༔ ཧོཿ ཆོས་དབྱིངས་ལྷུན་གྲུབ་ཁྱབ་པའི་བདེན་ཚིག་གིས༔ མ་ནོར་འཆུག་མེད་ཅི་བགྱིས་དགེ་བ་བསྔོ༔ བདག་གཞན་མཐའ་ཡས་བྱང་ཆུབ་ལམ་བཀོད་ནས༔ ཚེ་རབས་ས་བཅུ་འཛིན་པའི་དོན་རྟོགས་ཤོག༔
དེ་ནས་དཀྱིལ་འཁོར་ཐམས་ཅད་བསྡུ་ཞིང་བཀྲ་ཤིས་སོགས་རྒྱས་པར་བྱ༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ ཕྱི་རབས་རྗེས་འཇུག་སྐལ་ལྡན་དོན༔ ལས་མཐའ་སྦྱིན་སྲེག་གདམས་པ་བཞག༔ དགོས་ཆེད་ཡོན་ཏན་བསམ་མི་ཁྱབ༔ ལས་ངན་འབྲས་བུ་སྨིན་པ་དང་༔ བཀའ་ཆད་འཁུ་ལྡོག་རྟེན་འབྲེལ་ཉམས༔ དམ་ཚིག་བྲལ་དང་དབང་ཐང་ཆུང་༔ དགྲ་སྲི་སྡང་ཞིང་གོད་ཁ་གྱོད༔
ན་འཆི་རྐྱེན་ངན་གློ་བུར་བ༔ ལྷ་འཁྲུགས་སྡེ་བརྒྱད་མ་མོའི་རིགས༔ ནད་ཡམས་དར་ཞིང་ལོ་ཉེས་མང་༔ མི་ཁ་ཕུང་སྦྱོར་བྱད་ལྟས་སྡུག༔ བཀྲ་མི་ཤིས་པའི་རིགས་དག་ལ༔ སྦྱིན་སྲེག་ལས་མཐའ་འདི་ཉིད་ཟབ༔ དམ་ཚིག་སོར་ཆུད་ཆོས་བརྒྱུད་འཕེལ༔ དཀྱིལ་འཁོར་བསྒྲུབ་པའི་བར་ཆོད་ཞི༔ ལྷ་འདྲེ་མི་གསུམ་དབང་དུ་བསྡུས༔ རྟེན་འབྲེལ་བྱ་བ་སྣ་ཚོགས་འཆར༔
ཆོས་སྲིད་ལོངས་སྤྱོད་ཕུན་སུམ་ཚོགས༔ ལོ་ལེགས་འབྲུ་འཕེལ་ནད་ཡམས་ཞི༔ བྱད་ཟོར་ཕུར་ཁ་རྐྱེན་ངན་བཟློག༔ བཀྲ་ཤིས་འདོད་རྒུ་བདེ་བླག་རྙེད༔ མཆོག་ཐུན་རྩོལ་མེད་ཉིད་ལ་འགྲུབ༔ དེ་བས་ཟབ་པའི་མཐར་ཐུག་ཉིད༔ ཡི་གེར་ཐོབ་ལ་གཏེར་དུ་སྦོས༔ མ་འོངས་ལྔ་བརྒྱ་དུས་ཀྱི་མཐར༔ པདྨ་གཏེར་བདག་གླིང་པ་ལ༔ འཕྲད་ཅིང་ཆོས་བརྒྱུད་མཐར་ཕྱིན་ཤོག༔
ས་མ་ཡ༔ རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་པདྨ་སྦས་ཚལ་ནས་གདན་དྲངས་ཤིང༌། པདྨ་ཆོས་གླིང་དུ་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །།
༁ྂ༔ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ༼ཨཱ༽སྲུང་བཟློག་བསད་པའི་དཔེའུ་རིས་བཞུགས༔ བཀའ་བརྒྱད་ཆེན་མོ་གསང་བ་ཟིལ་གནོན་ལྷ་ལ་བསྟོད༔ ས་མ་ཡ༔ རྒྱ་རྒྱ་རྒྱ༔ ཁོ་བོ་བདག་འདྲ་པདྨ་འབྱུང་གནས་ཀྱིས་སྲུང་བཟློག་བསད་པའི་ལག་ལེན་ཞིབ་པར་བསྟན༔ དབྱངས་ཅན་མཚོ་རྒྱལ་མི་བརྗེད་གཟུངས་ཀྱིས་ཟུངས༔ ཡི་གེར་ཐོབ་ལ་རིན་ཆེན་གཏེར་དུ་སྦོས༔ མ་འོངས་ཡང་མཐའ་བདུད་རིགས་སྣ་ཚོགས་ཀྱིས༔
སངས་རྒྱས་བསྟན་ལ་སྡང་ཞིང་རབ་ཏུ་འཚེ༔ དེ་དག་བཟློག་པའི་གདམས་པ་ཡང་ཟབ་བསྟན༔ རྟེན་འབྲེལ་གནད་ཀྱིས་གླེང་གཞི་རྣམས་ཀྱང་འབྲེལ༔ རྫས་ཀྱི་ནུས་པས་རི་རབ་ཐལ་བར་བཤིག༔ དེ་ཕྱིར་སྲུང་བཟློག་ཟབ་མོ་ཤིན་ཏུ་གཅེས༔ མ་འོངས་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དེ་ནས་སྲུང་བ་འབྲི་ཐབས་ནི༔ ཤོག་བུ་དཀར་འཇམ་ལེགས་པོའི་ངོས༔
དབུས་སུ་ཟླ་གམ་དམར་པོའི་ནང་༔ ཆོས་འབྱུང་སྨུག་ནག་ལྟེ་བ་རུ༔ ཧཱུྃ་ཁྲོཾ་བྷྱོཿ དེའི་ཕྱི་རོལ་རྩིབས་བཞི་ལ༔ ཧཱུྃ་ཧེ་རུ་ཀ་ཁྲོཾ་བྷྲཱུྃ༔ ཨོཾ་མ་ཧཱ་ཧྲཱི་དྷ་བྷྲཱུྃ༔ ཨོཾ་ཛྙཱ་ན་ཏྲཱྃ་བྷྲཱུྃ༔ ཨོཾ་ཀྲོ་ཏི་བྃ་བྷྲཱུྃ༔ རྩིབས་མཆན་བཞི་ལ། ཨོཾ་མ་མ་ཙཀྲ་རཀྵ༔
དེའི་ཕྱི་རིམ་མུ་ཁྱུད་ལ༔ ཨོཾ་ཀྲོ་ཏ་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ྄ཿ ཨོཾ་མ་ཧཱ་ཀྲོ་ཏི་ཤྭ་རཱི་སཏྭཾ༔ ཛཿཧཱུྃ་བཾ་ཧོཿ བདག་ཅག་དཔོན་སློབ་མི་ནོར་འཁོར་དང་བཅས་པ་ལ་སྲུངས་ཤིག༔ བཛྲ་རཀྵ༔ དེའི་ཕྱི་རིམ་རྩིབས་བརྒྱད་ལ༔ ཨོཾ་སརྦ་ཧེ་རུ་ཀ་རོ་ཥ་ན་མ་མ་རཀྵ་ཤ་ར་ཎ་བྷྲཱུྃ༔ རྩིབས་མཆན་ལ༔ ཨོཾ་སརྦ་ཀྲོ་ཏི་དྷ་ར་མ་མ་རཀྵ་བྷྲཱུྃ༔
དེའི་ཕྱི་རོལ་མུ་ཁྱུད་ལ༔ ཨོཾ་བཛྲ་རུ་ལུ་རུ་ལུ་ཧཱུྃ་བྷྱོཿ ཨོཾ་ཧྲིཥྚི་ཝི་ཏྲི་ཏ་ན་ན་ཧཱུྃ་ཕཊ྄ཿ ཨོཾ་པདྨནྟ་ཀྲྀཏ་མ་ཧཱ་ཀྲོ་ཏ་ཧྱ་གྷྲྀ་ཝ་ཧུ་ལུ་ཧུ་ལུ་ཧཱུྃ་ཕཊ྄ཿ ཨོཾ་བཛྲ་ཀཱི་ལི་ཀཱི་ལ་སརྦ་བིགྷྣཱན་ཏྲིག་ནན་བཾ་ཧཱུྃ་ཕཊ྄ཿ ཨོཾ་གུ་ཧྱ་ཛྙཱ་ན་མ་ཧཱ་ཤྲཱི་ཧེ་རུ་ཀ་ཧཱུྃ་ཕཊ྄ཿ ཨོཾ་བཛྲ་གུ་རུ་མ་ཧཱ་ཙནྡྲ་ཧཱུྃ༔ ཨོཾ་བཛྲ་ཙཎྜ་སརྦ་དུཥྚཱཾ་ན་ཧཱུྃ་ཕཊ྄ཿ ཨོཾ་སརྦ་དུཥྚཱཾ་ན་ཨེ་ཨེ་ཛ་བྷྱོ་ཧཱུྃ་ཕཊ྄ཿ བདག་ཅག་དཔོན་སློབ་མི་ནོར་འཁོར་དང་བཅས་པ་ལ་སྲུངས་ཤིག་བཛྲ་རཀྵ༔
དེའི་ཕྱི་རོལ་རྩིབས་བཅུ་དྲུག་ལ༔ ཨོཾ་ཁྲོཾ་གྷ་རུ་ཊ་ཧཱུྃ་ཕཊ྄ཿ ཨོཾ་ཤྭ་རཱི་ཨིནྡྲ་ཡེ་ཧཱུྃ་རཀྵ༔ རྩིབས་མཆན་ལ༔ ཨོཾ་སརྦ་བྷ་རུ་ཌཱཀྐི་ནཱི་ས་མ་ཡ་ཧྲིང་ཧྲིང་ཧཱུྃ་ཧཱུྃ་ཕཊ྄ཿ ཨོཾ་ཀྲོ་ཏ་མ་ཧཱ་བྷ་ལེ་མ་མ་རཀྵ༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་བཛྲ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ བདག་འཁོར་དང་བཅས་པའི་འཇིགས་བརྒྱད་ཞི་བར་གྱུར་ཅིག་པུཥྚཾ་ཀུ་རུ་ཡེ་སྭཱ་ཧཱ༔ ལྷ་འདྲེ་མི་གསུམ་དབང་དུ་འདུ་བར་གྱུར་ཅིག་པ་ཤཾ་ཀུ་རུ་ཡེ་སྭཱ་ཧཱ༔
དགྲ་བགེགས་འབྱུང་པོ་ཐམས་ཅད་ཚར་བཅད་པར་གྱུར་ཅིག༔ ཧཱུྃ་མཱ་ར་ཡ་ཕཊ྄ཿ དེ་ཡི་ཕྱི་རོལ་རྩིབས་སྔགས་ཉི་ཤུ་རྩ་གཅིག་ལ༔ ཨོཾ་བཛྲ་ཀྲོ་ཏ་ཧཱུྃ་ཀ་ར་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་བི་ཛ་ཡ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཡ་མཱནྟ་ཀ་ཧཱུྃ་ཕཊ྄ཿ ཨོཾ་བཛྲ་ཀྲོ་དྷ་ཧྱ་གྷྲྀ་ཝ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཨ་མྲྀ་ཏ་ཀུཎྜ་ལི་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ནཱི་ལཾ་དཎྜ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཨ་ཙ་ལེ་ཧཱུྃ་ཕཊ྄ཿ
ཨོཾ་བཛྲ་ཀྲོ་ཏ་ཨ་པ་རཱ་ཙི་ཏ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཏྲཻ་ལོཀྱ་བྷི་ཛ་ཡ་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་མ་ཧཱ་བྷ་ལ་ཧཱུྃ་ཕཊ྄ཿ ཨོཾ་བཛྲ་ཙཎྜ་ཨུཥྞི་ཥ་ཧཱུྃ་ཕཊ྄ཿ ཨོཾ་བཛྲ་སུཾ་བྷ་རཱ་ཛ་ཧཱུྃ་ཕཊ྄ཿ ཨོཾ་བཛྲ་བིགྷྣཱན་ར་ཀྲི་ཧཱུྃ་ཕཊ྄ཿ ཨོཾ་བཛྲ་པདྨ་ཏ་ཀྲི་ཏ་ཧཱུྃ་ཕཊ྄ཿ ཨོཾ་བཛྲ་པཉྫ་ཏ་ཀྲི་ཧཱུྃ་ཕཊ྄ཿ ཨོཾ་བཛྲ་ཀྲོ་ཏ་ཧཱུྃ་ཕཊ྄ཿ ཨོཾ་རཏྣ་ཀྲོ་ཏ་ཧཱུྃ་ཕཊ྄ཿ
ཨོཾ་པདྨ་ཀྲོ་ཏ་ཧཱུྃ་ཕཊ྄ཿ ཨོཾ་ཀརྨ་ཀྲོ་ཏ་ཧཱུྃ་ཕཊ྄ཿ ཨོཾ་གུ་ཧྱ་ཀྲོ་ཏ་ཧཱུྃ་ཕཊ྄ཿ ཨོཾ་བི་ཤྭ་ཀྲོ་ཏ་ཧཱུྃ་ཕཊ྄ཿ རྩིབས་མཆན་ལ༔ ཨོཾ་ཀྲོ་ཏི་ཤྭ་རཱི་མཀྵ་པྲེ་ཀ་མ་མ་རཀྵ་བྷྲཱུྃ༔ དེའི་ཕྱི་རོལ་མུ་ཁྱུད་ལ༔ དབྱངས་གསལ་རྟེན་འབྲེལ་སྙིང་པོ་བྲིས་ལ་འདོད་གསོལ་སྦྱར༔ དེའི་ཕྱི་རོལ་མེ་དང་ཁྱུང་དགུ་བྲི༔ རབ་གནས་བྱ་ཞིང་འཛུགས༔
ཡང་ན་སྲུང་བའི་གུར་བྲིས་ལ་རྒྱུན་དུ་བཟློག་པའི་རྩེར་བཤམས་ཀྱང་ཆོག༔ ས་མ་ཡ༔ དེ་ནས་བཟློག་པའི་བྱ་ཁྱུང་བྲི་ཐབས་ནི༔ དུག་ཤོག་གམ་རོ་རས་ལ་དབུས་གནམ་ལྕགས་འཁོར་ལོའི་ལྟེ་བ་རུ༔ ཁྲོཾ་བྷྱོ་ཡ༔ རྩིབས་བརྒྱད་ལ༔ ཁྲོཾ་ཁྲོ་ཏ་བྷྱོཿ རྩིབས་མཆན་བརྒྱད་ལ༔ ཨ་མུ་ཀ་ཏྲིག་ཐུམ་བྷྱོཿ དེ་ཡི་ཕྱི་རོལ་མུ་ཁྱུད་ལ༔
ཨོཾ་ཁྲོ་ཏ་ཡ་དགྲ་ལ་ཟློག༔ རྦད་དུན་ཤག་བྷྱོ་ཡ་དགྲ་ལ་ཟློག་ཟློག༔ ཏྲིག་ནན་ཏྲིག་ཐུམ་དགྲ་ལ་ཟློག༔ ཤཎྚ་ཤམ་མོ་རུ་དགྲ་ལ་ཟློག༔ རཀྵ་མ་ཏྲི་ཡ་དགྲ་ལ་ཟློག༔ ཅེས་བྲི༔ དེའི་ཕྱི་རོལ་རྩིབས་བཅུ་དྲུག་ལ༔ ཛ་གྲི་ཉེ་ལོ་ཐུན་ཡ་ཕ་རོལ་བྱད་མ་ཟློག་ཟློག༔ རྩིབས་མཆན་ལ༔ ཛ་གྲི་མ་ཨ་ཐུན་ཡ་དགྲ་བོ་བྱད་མ་བཟློག༔
དེའི་ཕྱི་རོལ་མུ་ཁྱུད་ལ༔ ཁྲོཾ་ཡ་མ་ཛ་ཏྲི་ཉེ་མོ་ཡ་དུན་ཡ་བྱད་མ་ཕ་རོལ་སྟོང་གི་དགྲ་བོ་ཆིང་ཡ་རྨུན་ཡ༔ ཧ་ཐུན་ཏྲིག་ཐུམ་དགྲ་ལ་ཟློག་ཟློག༔ རྦད་ཚལ་པ་ཤིག་ཤིག༔ དེ་ཡི་ཕྱི་རོལ་མེ་རི་བྲིས་ཏེ་ཁྱུང་གི་ལྟེ་བར་གཟུགས་སམ་འཛུགས་པར་བྱ༔ ས་མ་ཡ༔ དེ་ནས་སྤྲུལ་པའི་བྱ་ཁྱུང་དགུའི་བྲི་ཐབས་ནི༔ དབུས་སུ་ཆོས་འབྱུང་ལ༔ ཧཱུྃ་ཁྲོཾ་བྷྱོཿ དེའི་ཕྱི་རོལ་རྩིབས་བཞི་ལ༔
ཁྲོཾ་རཾ་བྷྱོཿ རྩིབས་མཆན་ལ༔ ཁྲོཾ་ཡྃ་བྷྱོཿ དེའི་ཕྱི་རོལ་མུ་ཁྱུད་ལ༔ ཨོཾ་ཁྲོཾ་གྷ་རུ་ཌ་ཀཱ་ལ་ཡ་ཀྵིཾ་ཧཱུྃ་ཕཊ྄ཿ ཕ་རོལ་གྱི་བྱད་ཁ་ཕུར་ཁ་རྦད་འདྲེ་རྦོད་གཏོང་མི་མཐུན་པའི་ཕྱོགས་ཐམས་ཅད་དགྲ་ལ་ཟློག༔ དེའི་ཕྱི་རོལ་མེ་རི་བྲིས་ལ་ཁྱུང་གི་ལྟོ་བར་བཅུག༔ གཡས་ཀྱི་གཤོག་ཟུར་བརྒྱད་ལ༔ ཧཱུྃ་ཀྲོ་ཏ་ཡ་ཕོ་རྒྱུད་ཀྱི་བྱད་ཁ་དགྲ་ལ་ཟློག༔ གཡོན་གྱི་གཤོག་ཟུར་བརྒྱད་ལ༔
ཧཱུྃ་ཀྲོ་ཏི་རཾ་མོ་རྒྱུད་ཀྱི་བྱད་ཁ་དགྲ་ལ་ཟློག༔ མགོ་ཡི་ནང་དུ༔ ཨོཾ་ཀ་རུ་ནྣ་ཙ་ལེ་ཧཱུྃ་ཕཊ྄ཿ སྟེང་ཕྱོགས་ཀྱི་བྱད་ཁ་དགྲ་ལ་ཟློག༔ སྙིང་ཁ་ལ༔ ཨོཾ་ཀྲོ་ཏ་ཁྲོཾ་རཾ་པ་ཀྵིཾ་ཧཱུྃ་བྷྱོ༔ སྣང་སྲིད་ཡོངས་ཀྱི་བྱད་ཟོར་ཕུར་ཁ་དགྲ་ལ་ཟློག༔ ལག་གཡས་སུ༔ ཧཱུྃ༔ གྷ་རུ་ཌ་ལ་ཡྃ་ཧཱུྃ་བྷྱོཿ
ཡེ་ཤེས་ལྷའི་བཀའ་ཆད་དགྲ་ལ་ཟློག༔ གཡོན་དུ༔ བྷྱོ་ཁྲོཾ་ཧ་ལ་ཧཱུྃ་བྷྱོཿ འཇིག་རྟེན་དྲེགས་པའི་གདུག་སེམས་དགྲ་ལ་ཟློག༔ པུས་མོ་གཡས་སུ༔ ཁྲོཾ་ཀི་ཀང་ཡ་ཧཱུྃ་བྷྱོཿ ཕ་རོལ་གྱི་བསམ་སྦྱོར་ངན་པ་དགྲ་ལ་ཟློག༔ གཡོན་དུ༔ ཁྲོཾ་ཧེ་རུ་ཀ་ཡ་ཧཱུྃ་བྷྱོཿ ཕ་རོལ་གྱི་མི་ཁ་དམོད་པའི་ཚིག་སྦྱོར་ངན་པ་ཐམས་ཅད་དགྲ་ལ་ཟློག༔
མཇུག་སྒྲོ་ལ༔ ཁྲོཾ་ཏྲག་ཐུར་ཤ་ཡ༔ འོག་ཕྱོགས་ཀླུ་དང་ས་བདག་གི་ནད་རིགས་ཐམས་ཅད་དགྲ་ལ་ཟློག༔ སྒྲོམ་གྱི་ནང་དུ༔ ནཱ་ག་ཧ་ལ་ཡ་ཛ་ཐུན་རྦད༔ གཉན་དང་ཡམས་རིམས་ལྷོག་རྒོད་ངན་པ་དགྲ་ལ་ཟློག༔ ཅེས་རིམ་བཞིན་ཤེས་པར་བྱ༔ ས་མ་ཡ༔ དེ་ནས་བཟློག་པའི་འཁོར་ལོ་ནི༔ དུག་ཤོག་གམ་རོ་རས་ལ༔
དབུས་སུ་ཆོས་འབྱུང་ལ༔ ཁྲོཾ་བྷྱོཿ རྩིབས་བཞིར༔ ཐུན་བྷྱོཿ རྦད་བྷྱོཿ རཾ་བྷྱོཿ ངག་བྷྱོཿ རྩིབས་མཆན་ལ༔ ཁ་ལ་དུན༔ རཀྴ་དུན༔
ཡཀྴ་དུན༔ ཏྲིཀྴ་དུན༔ དེ་ཡི་ཕྱི་རོལ་རྩིབས་བརྒྱད་ལ༔ ཏྲཀ་རཀྴ་ཡེ་ནྲྀ་ཏྲི་བྷྱོཿ ཁ་ལ་ཛ་ཐུན་ནྲྀ་ཏྲི་བྷྱོཿ ནཱ་ག་ཤུག་ཙེ་ནྲྀ་ཏྲི་བྷྱོཿ ཤཱིནྟཾ་ས་ར་ནྲྀ་ཏྲི་རྦད་བྷྱོཿ མ་ཎི་རཀྴ་ནྲྀ་ཏྲི་རྦད་བྷྱོཿ ཡཀྴ་ཁ་ཐུན་ནྲྀ་ཏྲི་རྦད་བྷྱོཿ ཁ་དུན་ཚལ་པ་ནྲྀ་ཏྲི་རྦད་བྷྱོཿ
ཧྲི་ཏྲི་ཛ་ལ་ནྲྀ་ཏྲི་རྦད་བྷྱོཿ རྩིབས་མཆན་ལ༔ མ་ཎི་ཛ་ཐུན་ཁ་ལ་རྦད༔ མ་ཎི་རཀྴ་སྙིང་ལ་རྦད༔ བྷི་ཛ་ར་ན་གཟུགས་ལ་རྦད༔ སྙིང་ཁྲག་ཛ་ལ་སྲོག་ལ་རྦད༔ ཨ་ཀརྵ་ཡ་དབུགས་ལ་རྦད༔ མཱ་ར་ཨངྐུ་ཤ་སྙིང་ལ་རྦད༔ ཨེ་ཧུར་མཱ་ར་བྱད་མ་རྦད༔ ནཱ་ག་རཀྴ་མྱོག་ཐུམ༔
དེ་ཡི་ཕྱི་རིམ་མུ་ཁྱུད་ལ༔ ཨོཾ་མ་ཧཱ་དྷེ་ཝ་ཐ་ར་ཁ་ཏྲི་ཀ་ན་ས་མ་ཡ༔ བྱད་མའི་སྲོག་ལ་དུང་དུང་ཛ་ཛཿ ཛ་ཐུན་ཁ་ལ་རཀྴ་ཡ༔ དུ་ར་ཡཀྴ་སྙིང་ལ་ཡ༔ ཁལ་རྩེ་ནག་ག་སྲོག་ལ་ཡ༔ ཁ་རཀྴ་རྦད་ཕུ་ཡ་མ་ར་རཀྴ་ཁྲག་ལ་ཡ༔ ཧ་རི་ཁ་ནི་རཀྴ་ལུས་ལ་ཡ༔ ཁྲོཾ་བྷྱོ་ཏཾ་བྷྱོ་ལས་ལ་ཡ༔ ཨོཾ་དེ་བྱི་མ་རཀྴ་རནྜ་མཎྜ་རུ་ལུ་རུ་ལུ་བྱད་མའི་སྲོག་རྩ་ཙིཏྟ་དུང་དུང་༔
ཤག་འགས་རྦད་བྷྱོཿ ཏྲག་ཐུམ་མྱོག་ཐུམ༔ གཟེར་ཐུམ་ཏྲིག་ཐུམ་རྦད་ཐུམ༔ དེའི་ཕྱི་རོལ་གནམ་ལྕགས་འཁོར་ལོ་རྩིབས་བཅུ་དྲུག་ལ༔ ཕྱི་རོལ་མུ་ཁྱུད་ལ༔ ཨོཾ་ཨཱ་ཧཱུྃ་བཛྲ་ཙཎྜ་ཨརྩི་མ་ལི་ཏ་ཛྭ་ལ་རྃ་ཧཱུྃ་ཕཊ྄ཿ སྒྲུབ་ལ་འཚེ་ཞིང་སྡང་བའི་བར་ཆོད་བདུད་རིགས་ནག་པོའི་ཕྱོགས་ཀྱིས་གནོད་ཅིང་འཚེ་བ༔ དུས་དྲུག་འགྱུ་བའི་ཤ་ཟ་སྲིན་པོའི་བསམ་སྦྱོར་ངན་པ་ཐམས་ཅད་དགྲ་བོའི་སྟེང་དུ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བཞི་རུ༔ ཧཱུྃ་ཏྲག་རཀྴ་ཏྲི་བྷྱོཿ
དེ་ཡི་མཚམས་ཀྱི་རྩིབས་མཆན་ལ༔ བྷྱོ་དུནྟྲི་ཤག་ཐུན་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄་ཨཱཿཧཱུྃ༔ ཚེ་དང་བསོད་ནམས་ལ་གདུག་ཅིང་སྡང་བའི་བྱད་ཁ་བརྒྱ་ཡི་ལམ་ཁ་ཟུག་པ༔ སྟོང་གི་བྲམ་མཆུས་བརྡེག་པ་དུས་ཚོད་ཀྱི་ཆད་པ་ལོ་ཟླ་ཞག་དང་ཟ་མའི་སྐག་རྐྱེན་ཐམས་ཅད་ཕ་རོལ་དགྲ་བོའི་སྟེང་དུ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བརྒྱད་དུ༔ ཨོཾ་ཡ་མ་དུ་ན་བྷྱོཿ དེ་ཡི་མཚམས་ཀྱི་རྩིབས་མཆན་ལ༔
བྷྱོ་རུ་ཙ་ཤ་ན་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་བཛྲ་ཀྲོ་ཏ་ཧེ་རུ་ཀ་ཧཱུྃ་ཀཱ་ར་ཀ་ར་ཡ་བཛྲ་ཧཱུྃ་ཡཀྵ་ཧཱུྃ་རཀྴ་ཧཱུྃ་ཙཎྜ་ཧཱུྃ་དུཥྚཱཾ་ཧཱུྃ་ཧཱུྃ་ཕཊ྄ཿ ལྷོ་ནུབ་མེ་ལྷའི་གནོད་པ་ལོ་ལུག་ལ་དགྲ་དར་བ་མེའི་ཁམས་ཀྱི་འཁྲུག་རྩོད་སྤར་ཁ་ཁོན་གྱི་གདུག་པ་སྨེ་བ་གཉིས་ནག་གི་དུར་མིག་ལ་སོགས་པ་འབྱུང་འཁྲུགས་བདུད་ཀྱི་བར་ཆོད་ཐམས་ཅད་ཕ་རོལ་དགྲ་ལ་བྷྱོ་བྷྱོ་ཟློག་ཟློག༔ ལྕགས་སྡིག་ཐོད་ཕྲེང་མེ་རིས་བསྐོར༔ དྲག་པོའི་ཙཀྲ་འབྲིང་པོའོ༔ ས་མ་ཡ༔ བརྒྱད་པ་མཆོད་བསྟོད་ཙཀྲ་ནི༔ ཐོག་མར་ཟླ་གམ་ལྟེ་བ་རུ༔ དེ་ཡི་ཕྱི་རོལ་མུ་ཁྱུད་ལ༔
ཨོཾ་བཛྲ་གརྦྷེ་ཛྙཱ་ན་པྲཉྫ་ཤྲཱི་མ་ཧཱ་ཀཱ་ལ་ཧེ་ཀྲོ་ཏི་ཧཱུྃ་ཕཊ྄ཿ ཉི་མ་ཕྱོགས་བཞི་མཚམས་བརྒྱད་ནས་འབྱུང་འཁྲུགས་དུས་ཀྱི་ཆད་པ་མ་རུངས་བདུད་ཀྱི་གཡུལ་ངོ་ཐམས་ཅད་ཕ་རོལ་དགྲ་བོའི་སྟེང་དུ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བཞི་རུ༔ ཧཱུྃ་ལོཀྐ་ཙནྜ་བྷྱོཿ དེ་ཡི་མཚམས་ཀྱི་རྩིབས་མཆན་ལ༔ བྷྱོ་མ་ཏྲཱཾ་ཤན་ཐུན་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་བཛྲ་ཙཎྜ་སརྦ་དུཥྚཱཾ་ཧཱུྃ༔ སྣང་སྲིད་སྣོད་ཀྱིས་བསྡུས་པའི་གླིང་ཁམས་འདིའི་ཕྱོགས་བཞི་ནས་སྔ་དགྲ་ཡིད་ལ་སེམས་པ་ཕྱི་དགྲ་ཞེ་ལ་འཆང་བ་ད་དགྲ་ཐད་དུ་ལངས་པ་དམག་ཇག་འཁྲུག་པའི་སྣ་འདྲེན་བདུད་ཀྱི་སྤྲུལ་པའི་རིགས་ཐམས་ཅད་དམག་དཔུང་ཕར་ལ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བརྒྱད་དུ༔
ཧཱུྃ་ཀ་ཊ་ཀ་ཊ་བྷྱོཿ དེ་ཡི་མཚམས་ཀྱི་རྩིབས་མཆན་ལ༔ བྷྱོ་ནན་ཊ་ནན་ཊ་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་ལོཀྐ་ཀྲོ་ཏ་ཏྲཻ་ལོཀྱ་ཏྲག་ཡཀྴ་བིགྷྣཱན་ཏྲིག་ཐུན་མཱ་ར་ཡ་ཧཱུྃ་ཕཊ྄ཿ ནུབ་བྱང་རླུང་ལྷའི་གནོད་པ་ལོ་ཁྱི་ལ་དགྲ་དར་བ་ལྕགས་སའི་ཁམས་ཀྱི་འཁྲུག་རྩོད་སྤར་ཁ་ཁེན་གྱི་གདུག་པ་སྨེ་བ་དྲུག་དཀར་གྱི་དུར་མིག་ལ་སོགས་པ་འབྱུང་འཁྲུགས་བདུད་ཀྱི་བར་ཆད་ཐམས་ཅད་ཕ་རོལ་དགྲ་ལ་བྷྱོ་བྷྱོ་ཟློག་ཟློག༔ རལ་གྲི་ཐོད་ཕྲེང་མེ་རིས་བསྐོར༔ འཇིག་རྟེན་ཙཀྲ་འབྲིང་པོའོ༔ ས་མ་ཡ༔ དགུ་པ་དམོད་པའི་ཙཀྲ་ནི༔
ཐོག་མར་གྲུ་གསུམ་ལྟེ་བ་རུ༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་བཛྲ་ཤྲཱི་ཙཀྲ་ལ་ཙཎྜ་ཙཎྜ་ཧེ་རུ་ཀ་ཧཱུྃ་ཕཊ྄ཿ ལུས་དུར་མིག་ཏུ་ཚུད་པ་སྲོག་དུར་མིག་ཏུ་ཚུད་པ་དབང་ཐང་དུར་མིག་ཏུ་ཚུད་པ་རླུང་རྟ་དུར་མིག་ཏུ་ཚུད་པ་སྨེ་བ་དུར་མིག་ཏུ་ཚུད་པ་ལ་སོགས་པའི་སྲི་ཐམས་ཅད་དགྲ་བོའི་སྟེང་དུ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བཞི་རུ༔ ཧཱུྃ་མཱ་ར་ཡ་ཏྲི་བྷྱོཿ དེ་ཡི་མཚམས་ཀྱི་རྩིབས་མཆན་ལ༔ བྷྱོ་རུ་ཏྲ་མཱ་ར་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ
ལོ་ཀག་ཟླ་ཀག་ཞག་ཀག་ཟ་མའི་ཀག་དུས་ཚོད་ཀྱི་ཀག་ཆུ་ཚོད་ཀྱི་ཀག་ཆ་ཤས་ཀྱི་ཀག་ན་ཀག་ཤི་ཀག་བདུད་ཀག་ཆེ་སྲི་ཆུང་སྲི་གཞོན་སྲི་ཕུང་སྲི་གྱོད་སྲི་ལ་སོགས་པ་ཁྱད་པར་རྨི་ལྟས་མཚན་རྟགས་ངན་པ་ཐམས་ཅད་ཕ་རོལ་དགྲ་བོའི་སྟེང་དུ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བརྒྱད་དུ༔ ཧཱུྃ་རུ་ཏྲ་ཏྲིག་ནན་བྷྱོཿ དེ་ཡི་མཚམས་ཀྱི་རྩིབས་མཆན་ལ༔ བྷྱོ་རུ་ཏྲ་ཐུན་རྦད་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་ཨནྜ་ཨརྠ་པད་ཁམ་ཀརྨ་གྷོ་ཥ་ཡ་པྲ་ཧ་ར་པྲ་ཧ་ར་ཧཱུྃ་ཕཊ྄ཿ བྱང་ཤར་བགེགས་དང་འབྱུང་པོའི་གནོད་པ་ལོ་གླང་ལ་དགྲ་དར་བ་ཆུ་སའི་ཁམས་ཀྱི་འཁྲུག་རྩོད་སྤར་ཁ་གིང་གི་གདུག་པ་སྨེ་བ་བརྒྱད་དཀར་གྱི་དུར་མིག་ལ་སོགས་པ་འབྱུང་འཁྲུགས་བདུད་ཀྱི་བར་ཆད་ཐམས་ཅད་ཕ་རོལ་དགྲ་ལ་བྷྱོ་བྷྱོ་ཟློག་ཟློག༔ གསལ་ཤིང་ཐོད་ཕྲེང་མེ་རིས་བསྐོར༔ དམོད་པའི་ཙཀྲ་འབྲིང་པོའོ༔
ས་མ་ཡ༔ བཅུ་པ་དཔལ་ཆེན་གཏོར་མ་ཡི༔ གཡས་པ་སྲེག་བྱེད་ལོ་ཡི་མཚོན༔ སྤུ་གྲི་དམར་པོའི་ཙཀྲ་ནི༔ ཐོག་མར་རྩིབས་དགུའི་ལྟེ་བ་རུ༔ དེ་ཡི་ཕྱི་རོལ་མུ་ཁྱུད་ལ༔ ཧཱུྃ་ཧེ་ཀྲོ་ཏ་ཀ་བཛྲ་ཨརྩི་ཏ་རྃ་རྃ་ཛྭ་ལ་ཡ་ཧཱུྃ་ཕཊ྄ཿ སྲིད་པ་ཕོ་རྒྱུད་ཡོངས་ཀྱི་བྱད་ཁ་ཕུར་ཁ་ཐམས་ཅད་མཱ་ར་ཡ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བཞི་རུ༔ ཧཱུྃ་རུ་ཏྲ་བྷནྡྷ་བྷྱོཿ
དེ་ཡི་མཚམས་ཀྱི་རྩིབས་མཆན་ལ༔ བྷྱོ་བིགྷྣཱན་ཚིནྡྷ་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ ཡེ་ཤེས་དང་འཇིག་རྟེན་ཕོ་རྒྱུད་ཐམས་ཅད་ཀྱི་དམོད་པའི་རིགས་སྔགས་མཐུ་གཏད་བྱད་ཁ་ཕུར་ཁ་རྦོད་གཏོང་ཐམས་ཅད་དགྲ་ལ་བྷྱོ་དགྲ་ལ་བཟློག་དགྲ་ལ་རྦད༔ དེ་ཡི་ཕྱི་རོལ་རྩིབས་བརྒྱད་དུ༔ ཧཱུྃ་ཁྲོ་ཏ་རུ་ཏྲ་ཟློག༔ དེ་ཡི་མཚམས་ཀྱི་རྩིབས་མཆན་ལ༔ ཧཱུྃ་གྷརྫ་རུ་ཏྲ་ཟློག༔ དེ་ཡི་ཕྱི་རོལ་མུ་ཁྱུད་ལ༔
ཨོཾ་ལོཀྟྲི་པ་ལ་ཡ་བྱད་མ་དགྲ་བོ་རང་གཤེད་དུ་ཕོབ་ཕ་རོལ་གྱི་བྱད་མ་ལྷ་སྲུང་ཐམས་ཅད་བྷྱོ་བྷྱོ་དགྲ་བོ་ཁོ་རང་ལ་བྷྱོ་ཧོམ་སྦར་མེས་སྲེག་པ་འབྱུང་བ་རླུང་ལ་བསྐོར་བ་ས་གཏད་ལྷ་འདྲེར་གཉེར་བ་ཆུ་གཏད་ཀླུ་ལ་བཅོལ་བ་ལ་སོགས་པའི་རྦོད་གཏོང་ཐམས་ཅད་ཕ་རོལ་བྱད་མ་དགྲ་བོ་ཁོ་རང་ལ་ཟློག་ཅིག༔ ཨེ་ཡ་མ་ཟློག༔ བཾ་རུ་ལུ་ཟློག༔ རུ་ཏྲ་ནྲྀ་ཏྲི་ཟློག༔ བྱད་མ་བྷྱོ་བྷྱོ་ཟློག་ཟློག༔ ཕྱི་རོལ་སྤུ་གྲི་འཁོར་ལོའི་གུར༔ མེ་རི་རབ་ཏུ་འབར་བས་བསྐོར༔ གཡས་ཀྱི་ཙཀྲ་འབྲིང་པོའོ༔ ས་མ་ཡ༔ བཅུ་གཅིག་དཔལ་ཆེན་གཏོར་མ་ཡི༔
གཡོན་པས་འཇོམས་བྱེད་ཆུ་ཡི་མཚོན༔ སྤུ་གྲི་སྔོན་པོའི་ཙཀྲ་ནི༔ ཐོག་མར་རྩིབས་དགུའི་ལྟེ་བ་རུ༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་ཧེ་ཀྲོ་ཏི་མ་ཏྲི་དྷི་ཤྭ་དེ་པཾ་ཏྲ་ཏྲ་ཛྭ་ལ་ཛྭ་ལ་ཧཱུྃ་བྷྱོཿ སྲིད་པ་མོ་རྒྱུད་ཡོངས་ཀྱི་བྱད་ཁ་ཕུར་ཁ་ཐམས་ཅད་མཱ་ར་ཡ་བྷྱོ་བྷྱོ་ཟློག་ཟློག༔ དེ་ཡི་ཕྱི་རོལ་རྩིབས་བཞི་རུ༔ ཧཱུྃ་རུ་ཏྲ་ཊ་ཏྲིག་ཐུམ་བྷྱོཿ དེ་ཡི་མཚམས་ཀྱི་རྩིབས་མཆན་ལ༔ བྷྱོ་བིགྷྣཱན་ཧུར་ཐུམ་བྷྱོཿ
དེ་ཡི་ཕྱི་རོལ་མུ་ཁྱུད་ལ༔ ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རཱི་བཛྲ་ཀཱི་ལི་ཀཱི་ལ་ཡ་མ་ཧཱ་ཡཀྵ་ཀཱ་ལ་རཱུ་པ་ཀརྨ་རཾ་རཾ་ཛྭ་ལ་རྃ་ཧཱུྃ་ཕཊ྄ཿ ཡེ་ཤེས་དང་འཇིག་རྟེན་མོ་རྒྱུད་ཐམས་ཅད་ཀྱི་དམོད་པ་གཟུངས་སྔགས་ཀྱི་མཐུ་གཏད་གཟིར་གསུམ་བཏང་བ་ཐམས་ཅད་དགྲ་ལ་བྷྱོ་དགྲ་ལ་བཟློག་དགྲ་ལ་རྦད༔ དེ་ཡི་ཕྱི་རོལ་རྩིབས་བརྒྱད་དུ༔ ཧཱུྃ་རུ་ཏྲ་ཤ་ཏྲུན་བྷྱོཿ དེ་ཡི་མཚམས་ཀྱི་རྩིབས་མཆན་ལ༔ བྷྱོ་རུ་ཏྲ་ཎིར་མྱོག་རྦད༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་མ་ཏྲི་ཀཱ་ལི་ཡ་མ་དུན་ཏི་ལོཀྐ་དུཥྚཱཾ་སརྦ་ཨརྠ་ཡ་ཧཱུྃ་བྷྱོཿ སྣང་སྲིད་དབྱིངས་སུ་ཁྱབ་པའི་ལྷ་འདྲེའི་ཡམས་ཁ་དམོད་པ་ཞང་ཞུང་གི་མཐུ་བསྒྲུབས་བནྡེའི་ཧོམ་སྦར་བོན་པོའི་ངན་སྔགས་མུ་སྟེགས་ཀྱི་ཟོར་མདའ་མེ་ཉག་གི་གདན་བགོས་རྒྱ་ནག་གི་བསྒྱུར་གཏོ་རྒྱ་གར་གྱི་དམོད་ཡིག་བལ་པོའི་དུག་འགྱེད་གྱིམ་ཤང་གྱི་དགྲ་རྩིས་བོད་ཀྱི་བསམ་ངན་སྡེ་བརྒྱད་ཀྱིས་རྩིས་ལ་བཏབ་པ་ལ་སོགས་པ་ཐམས་ཅད་ཕ་རོལ་བྱད་མ་དགྲ་བོ་ཁོ་རང་ལ་ཟློག་ཅིག༔
ཨེ་མཱ་ར་ཟློག༔ ཏྲི་ཤ་ཏྲུན་ན་ཟློག༔ རུ་ཏྲ་ཚིནྡྷ་ཟློག༔ བྱད་མ་བྷྱོ་བྷྱོ་ཟློག་ཟློག༔ ཕྱི་རོལ་ཆུ་གྲིའི་འཁོར་ལོའི་གུར༔ མེ་རི་དྲག་ཏུ་འབར་བས་བསྐོར༔ གཡོན་གྱི་ཙཀྲ་འབྲིང་པོའོ༔ ས་མ་ཡ༔ བཅུ་གཉིས་གཏོར་མའི་ཟུང་འཇུག་སྔགས༔ གང་ལ་དམོད་ཀྱང་ཐོགས་མེད་པ༔
ཐོག་རྒོད་འབར་བའི་འཁོར་ལོ་ནི༔ དང་པོ་ཆོས་འབྱུང་བསྣོལ་བ་རུ༔ ཨོཾ་ཏྲི་ཏྲི་ཐུན་ཛཿ དེ་ཡི་ཕྱི་རོལ་མུ་ཁྱུད་ལ༔ ཨོཾ་བཛྲ་ཧེ་ཀྲོ་ཏ་ཀཱ་ལ་ཐུན་བྷྱོཿ དྲག་པོ་དམོད་པའི་དཔལ་ཆེན་ལས་ཀྱི་མཚོན་འདིས་ཕ་རོལ་བདུད་ཀྱི་དཔུང་ཐམས་ཅད་མཱ་ར་ཡ་ཟློག་ཟློག༔ དེ་ཡི་ཕྱི་རོལ་རྩིབས་བཞི་རུ༔ ཏྲི་ཏྲི་ཧར་བྱད་མ་ཟློག༔ དེ་ཡི་མཚམས་ཀྱི་རྩིབས་མཆན་ལ༔ ཎི་ཐུན་པྲ་ནི་བྱད་མ་ཟློག༔
དེ་ཡི་ཕྱི་རོལ་མུ་ཁྱུད་ལ༔ ཨོཾ་སརྦ་ཏྲི་ཏ་ཀརྨ་ནི་ཀ་ཁོར་དྷ་རྦད་བྷྱོཿ ཨོཾ་པརྴ་ཨ་ལམ་ཐུན་ཙ་དེ་ཡ་བྷྱོཿ ཛ་ལ་ཡ་ཛ་ལ་ཡ་བིཥྞ་བིགྷྣཱན་ཐུན་བྷྱོཿ གནོད་པའི་དབལ་ཁ་མི་བཟད་ཁྲོ་བོའི་མཚོན་གྱིས་ཕ་རོལ་བྱད་མ་དགྲ་བོ་ལྷ་སྲུང་དང་བཅས་པ་ཕྱེ་མར་རློགས་ཤིག་ཆོམས་ཤིག༔ བྷྱོ་བྷྱོ་བཟློག་བཟློག༔ དེ་ཡི་ཕྱི་རོལ་རྩིབས་བརྒྱད་དུ༔ ཨེ་མ་བྷྱོ་ཛ་ཐུན་རྦད༔ དེ་ཡི་མཚམས་ཀྱི་རྩིབས་མཆན་ལ༔ ཨེ་བྷིག་ཏྲི་ཏ་ཟློག༔
དེ་ཡི་ཕྱི་རོལ་མུ་ཁྱུད་ལ༔ ཨོཾ་སརྦ་ཨརྠ་ཡ་ཐུན་རཱཽ་དྷྲི་ཡ་ཐུན་ཏྲི་ཀཱ་ལི་ཡ་ཐུན་བྷྱོ་བྷྱོ་བྱད་མ་དགྲ་བོ་ནྲྀ་ཏྲི་ཐུམ་བཟློག་ཡ་རྦད་ཡ༔ དཔལ་ཆེན་སྲིད་པའི་ཟོར་བཟློག་འདིས་ཕ་རོལ་བྱད་མ་ཐམས་ཅད་ཕྱེ་མར་ཤིག་ཅིག་མཱ་ར་ཡ་ཟློག་ཟློག༔ ཕྱི་རོལ་རྡོ་ར་མེ་རིས་བསྐོར༔ གཟུངས་སྔགས་འཁོར་ལོ་འབྲིང་པོའོ༔ ས་མ་ཡ༔ བཅུ་གསུམ་གཏོར་ལྡན་བསད་འཁོར་ནི༔ ཟན་ལིང་སྟེང་ནས་ཕྱལ་གྱིས་བཀབ༔ དེ་ཡི་སྟེང་དུ་གཙོ་གཏོར་བཞག༔ ཐོག་མར་སྤུ་གྲི་རྩིབས་བརྒྱད་དབུས༔
ནྲྀ་ཏྲི་རྦད་བྷྱོཿ དེ་ཡི་ཕྱི་རོལ་མུ་ཁྱུད་ལ༔ ཨེ་དུ་པྲ་མ་ཏྲི་ཏྲི་མཱ་ར་ཡ་དགྲ་བོ་ཆཻ་མོའི་སྲོག་ལ་རྦད་རྦད༔ དེ་ཡི་ཕྱི་རོལ་རྩིབས་བཞི་རུ༔ བྱད་མ་ནྲྀ་ཏྲི་ཧུར་ཐུམ༔ དེ་ཡི་མཚམས་ཀྱི་རྩིབས་མཆན་ལ༔ སུ་ཏྲི་བྱད་མའི་སྲོག་ལ་རྦད༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་ཡཀྴ་ཀཱ་ལ་ཡ་ཨེ་ཐུམ་དགྲ་བོའི་སྲོག་ལ་རྦད་ཐུམ༔ དགྲ་བོའི་སྲོག་ལ་རྦད༔
བྷྱོ་ར་ཏྲི་རཀྵ་ཀཱ་ལི་བམ་ཐུན་དགྲ་བོའི་སྲོག་ལ་ཐུན་སྲོག་ལ་རྦད༔ ཧེ་ཧེ་གུ་ཎ་ཙ་ཏྲི་ཐུན་དགྲ་བོའི་སྲོག་ལ་ཐུན་སྲོག་ལ་རྦད༔ དགྲ་བོ་ཆཻ་མོའི་སྲོག་ལ་རྦད་རྦད༔ ཤ་ལ་ཟ་ཟ༔ ཁྲག་ལ་འཇིབ་འཇིབ༔ དབུགས་ལ་རྔུབ་རྔུབ༔ རུས་ལ་ཀྲུམ་ཀྲུམ་རྨུགས་རྨུགས་ཆུམ་ཆུམ་ཐ་ར་ཐ་ར་ནན་ནན༔ དེ་ཡི་ཕྱི་རོལ་རྩིབས་དགུ་རུ༔ ནྲྀ་ཏྲི་ཏྲིག་ཐུམ་རྦད་བྷྱོཿ དེ་ཡི་མཚམས་ཀྱི་རྩིབས་མཆན་ལ༔
དགྲ་བོ་ལ་ཨཱ་ཡུ་དྷ་ཐུམ་རྦད༔ དེ་ཡི་ཕྱི་རོལ་མུ་ཁྱུད་ལ༔ ཨོཾ་དུ་པྲ་མ་རཱ་ཛ་ཀྲིཥྞ་བཛྲ་ཛྭ་ལ་ཡ་དགྲ་བོའི་སྲོག་ལ་རྦད་རྦད༔ ཨོཾ་ནཱ་ག་རཀྴ་ཨུ་པ་ས་ཀ་ཀཱ་ལ་ཏི་པ་ར་ཙ་ཡ་དགྲ་བོ་ཆཻ་མོའི་སྲོག་ལ་རྦད་རྦད་སྙིང་རྩ་ལ་ཆོད་ཆོད་ཁྲག་རྩ་ལ་བཏུང་བཏུང་དབང་པོ་ལྔ་ལ་མྱོག་མྱོག་འདུ་བ་དྲུག་ལ་ཐུན་ཐུན་རྣམ་ཤེས་བརྒྱད་ལ་ཛ་ཛ་དགྲ་བོའི་ཙིཏྟ་ཧ་ལ་ཧ་ལ་འགས་འགས་ཡ་ཡ་བྷྱོ་བྷྱོ་ཟློག་ཟློག༔ ཕྱི་རོལ་རལ་གྲི་མེ་རིས་བསྐོར༔ གཏོར་བསྲེགས་བསད་འཁོར་འབྲིང་པོའོ༔ ས་མ་ཡ༔ རྒྱ་རྒྱ་རྒྱ༔ ཨེ་མ༔ ཟབ་པའི་མཐར་ཐུག་ཆེ་མཆོག་འབར་བའི་མཚོན༔
ཕ་རོལ་ཆམ་ལ་འབེབས་པའི་གནམ་ལྕགས་སྒྱོགས༔ དགྲ་བོའི་ཡུལ་ཁམས་རྩད་བརླག་གདམས་པ་བཞག༔ སྙིགས་དུས་བྱད་མ་འཇོམས་པའི་ཆ་རྐྱེན་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ ཐེམ་རྒྱ༔ གཏད་རྒྱ༔
ལྕགས་བྱི་ལོར་སྦས་ཚལ་ནས་གདན་དྲངས་ཤིང་འབྲུག་ལོར་ཤོག་སེར་ནས་བཤུས་སོ།། །། ཧཱུྃ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དུས་དྲུག་གནས་ཉུལ་སྤྲད་པ་ཁྲོ་བོའི་རྔམ་སྟབས་བཞུགས་སོ༔ གསང་བ་ཟིལ་གནོན་ལྷ་ལ་འདུད༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ དུག་ལྔའི་གསང་རྡོལ་གཉེན་པོ་རུ༔ གནས་ཉུལ་ཁྲོ་བོ་བསྐུལ་ཐབས་བསྟན༔ ས་མ་ཡ༔ རྣལ་འབྱོར་དམ་ཚིག་ལྡན་པ་ཡིས༔
དཀྱིལ་འཁོར་ཟབ་མོ་སྒྲུབ་པའི་ཚེ༔ ཉོན་མོངས་ཕྲག་དོག་ལས་གྱུར་པའི༔ ཕྱི་ནས་དགྲ་དང་ཆོམ་པོ་ཡིས༔ ཚིག་ངན་ཅ་ཅོ་ལ་སོགས་པ༔ རྣམ་རྟོག་འཕྲོ་བའི་བགེགས་ཞུགས་ན༔ དེ་ཚེ་གནས་ཉུལ་བསྐུལ་བར་བྱ༔ ཉོན་མོངས་གཏི་མུག་ལས་གྱུར་པའི༔ ཤེས་པ་བྱིང་རྨུག་འཐིབ་པ་དང་༔ བསྐྱེད་རིམ་མ་གསལ་སྔགས་སྒྲ་ཉམས༔ གཉིད་ཀྱི་འཐིབ་ཞིང་ཤེས་པ་ཉོག༔
སྣང་བ་མ་དག་རིག་གྱུར་ན༔ དེ་ཚེ་གནས་ཉུལ་བསྐུལ་བར་བྱ༔ ཉོན་མོངས་ཞེ་སྡང་ལས་གྱུར་པའི༔ ཤེས་པ་རྒོད་ཅིང་སྙིང་མི་དགའ༔ སྨྲ་རྒོད་འཐབ་སྙིང་འདོད་པ་དང་༔ སེམས་ལ་སྡུག་བསྔལ་ཆེ་གྱུར་ན༔ དེ་ཚེ་གནས་ཉུལ་བསྐུལ་བར་བྱ༔ ཉོན་མོངས་འདོད་ཆགས་ལས་གྱུར་པའི༔ ཟས་གོས་རྒྱུ་ལ་འཁྲེང་བ་དང་༔ དབང་པོ་འདོད་ཆགས་ལངས་པ་དང་༔
རྨི་ལམ་བུད་མེད་མང་མཐོང་དང་༔ ཁྲག་འཁྲུགས་འདོད་སྙིང་མི་འདོད་དང་༔ དེ་ཚེ་གནས་ཉུལ་བསྐུལ་བར་བྱ༔ ཉོན་མོངས་ང་རྒྱལ་ལས་གྱུར་པའི༔ གཞན་གྱི་ལྟ་སྒོམ་སྡང་བ་དང་༔ དག་སྣང་མི་འབྱུང་ཀུན་སློང་ལྡང་༔ ལས་ཀ་ཕྲ་རགས་བློ་ལ་འཁོར༔ སང་བྱ་གནངས་བྱེད་རྒྱུད་ལ་འཁྲེང་༔ རླུང་ཁེང་གཉིད་མང་སང་གྱུར་ཏེ༔ སེར་སྣ་འདུ་འཛི་སྡང་གྱུར་ན༔
དེ་ཚེ་གནས་ཉུལ་བསྐུལ་བར་བྱ༔ ཉོན་མོངས་བདག་འཛིན་ལས་གྱུར་པའི༔ ཕྱི་ཡི་བསྐྱེད་རིམ་ཉམས་ལ་ཆག༔ ནང་གི་གནས་ལུགས་དོན་ལ་རྨོངས༔ རྨི་ལམ་འཚུབ་ཅིང་སྡུག་བསྔལ་ཆེ༔ སྦྲ་ནག་ཁང་ནག་ཧྲུལ་པོ་དང་༔ ཀུན་གྱིས་སྡང་ཚིག་སྨྲ་གྱུར་རྨིས༔ ཕྱི་རྟགས་གྲིབ་ཀྱིས་ལུས་ཀྱང་ན༔ བློ་བུར་རྐྱེན་སྟོབས་ལས་གྱུར་ཚེ༔ དེ་ཚེ་གནས་ཉུལ་བསྐུལ་བར་བྱ༔
ཞེས་པའོ༔ དཀྱིལ་འཁོར་ལ་བར་ཆད་སྡང་ཞིང་སྒྲུབ་པ་རྐྱེན་གྱིས་གཡེངས་ན་གནས་དང་ཡུལ་གྱི་བདག་པོ་རྣམས་ཀྱི་དྲོད་ཚད་ཉུལ་ནས༔ དམ་ཚིག་བཟང་ངན་རྗེས་སུ་གཅོད་པའི་གིང་ཆེན་ཡབ་ཡུམ་དྲུག་རྣམས་ཀྱིས༔ བྱང་བུ་ཚར་གཅིག་གམ༔ ཐ་མལ་གྱི་ཚོགས་འཁོར་ཙམ་ལ་ཡང་༔ བཟང་ངན་གྱི་གྲོགས་བྱེད་པ་ཡིན་ནོ༔ དེ་བཞིན་དུ་རྣལ་འབྱོར་དམ་ཚིག་མི་གཙང་ཞིང་ཡི་དམ་ལ་འདུན་པ་ཆུང་བ༔ སྔགས་དང་བསྙེན་པ་རྟགས་ཚད་མི་སྦྱར་ཞིང་༔ ཕྱི་ཚུལ་ཁ་བཤད་ནེ་ཙོ་འཇོལ་མོ་ལས་བདེ་ཞིང་༔ ནང་ཚུལ་ཧ་ལ་དུག་སྡོང་ལས་ངད་ཚ་བ༔
ལྐོག་ཏུ་དམ་ཚིག་བྲལ་ཞིང་༔ བདེ་སྐྱིད་སོགས་བྱུང་ན་རང་གི་འཇོན་ཐང་༔ བླ་མ་དང་དཀོན་མཆོག་མེད་བསམ་ཞིང་ཚོད་ཡོད་ཅན་ངན་པར་གྱུར་ན༔ ཡི་དམ་ལྷ་བསྒྲུབ་དང་མཆོད་པ་བྱེད་ཚེ༔ ཉིན་གཅིག་པོ་གྲངས་བརྩི་ཞིང་ཡི་ཆད་དང་ལྷ་ལ་ལྷ་མ་གྱུར་ཟེར་ན་ལྷ་འགྲུབ་པའི་དུས་མེད༔ དངོས་གྲུབ་རྟགས་ཐོན་པ་ལ༔ དམ་ཚིག་ཚུལ་བཞིན་སྲུང་ཞིང་༔ ཚེ་འདིའི་འདུན་མ་ལ་ཕྱི་ཕྱག་བྱ༔ ད་ན་རུང་ཤི་རུང་སྡང་བའི་དགྲ་སླེབ་པ༔ བྱམས་པའི་གཉེན་བྲལ༔
སྟེང་ནས་རི་ཞིག་པ༔ འོག་ནས་མེ་མཆེད་པ༔ ལྕམ་དང་སྤུན་ཟླ་བྲལ་ཞིང་མ་འཕྲད་ཀྱང་༔ སྒྲུབ་པའི་དམ་བཅའ་མི་བཏང་བསམ་ཞིང་༔ གཉིས་སུ་འཛིན་པ་མེད་ཅིང་༔ ཚུལ་དང་ལྡན་ན་སྒྲུབ་པ་ལ་བར་ཆད་མི་འབྱུང་༔ གནས་ཉུལ་གྱིས་གྲོགས་བྱ་ཞིང་བྲན་དུ་མཆིས་པར་འགྱུར༔ དམ་ཚིག་བྲལ་ཞིང་སྣོད་ཆུང་ངུ་དང་ཐེ་ཚོམ་ཅན་ལ་བར་གཅོད་སྡང་བས་བསྐུལ་དགོས༔ ཅིའི་ཕྱིར་ཞེ་ན༔ ལྷ་འདྲེ་སེམས་ཀྱི་ཆོ་འཕྲུལ་ཡིན༔
རེ་དོགས་འཁྲུལ་པའི་བག་ཆགས་ཡིན༔ མ་རིག་བླང་དོར་དགག་སྒྲུབ་ཡིན༔ ལྷ་བདུད་སེམས་ཀྱི་རང་རྩལ་ལ༔ རང་སེམས་མཐོང་ན་སུ་ཡི་གནོན༔ ཞེས་པས་གཙོ་བོ་སྒྲུབ་པ་ཀུན་ལ་ཡང་༔ བཟང་པོ་མི་བསྒྲུབ་ངན་པ་མི་བཀག༔ སྒྲུབ་པའི་ལྷོང་ཅི་བྱུང་ཡང་རང་མལ་དུ་འགྲོ༔ དབང་པོ་འབྲིང་དང་ཐ་མལ་གཉིས་ལ༔ ཉུལ་ལེ་བསྐྲད་པ་ནི༔ གིང་ཡབ་ཡུམ་གྱི་སྐུ་འབག་གྱོན་ཞིང་གཅེར་བུ་རུས་རྒྱན་དང་སྟག་ཤམ་གྱི་སྤྲས་ལ༔
ལག་ཏུ་རྡོ་ཐུན་བཟུང་སྟེ་རོལ་སྟབས་དང་རྔམ་སྟབས་མཆོང་རྒྱུག་སོགས་བྱ་ཞིང་དྲག་ཏུ་བསྐུལ༔ ཐུན་གཏོར་རོ༔ དེའང་བདུད་ཀྱི་ལྷོང་བ་རེ་བྱུང་གྱུར་ན༔ བཤའ་གཏུབ་ཚུལ་གྱིས་དྲུང་དུ་རྡོག་པས་བསྒྲིལ༔ གསེར་སྐྱེམས་དང་དམར་གྱིས་བརྒྱན་པའི་གཏོར་མ་དང་ལྷག་མ་བསྲེས༔ གྲི་ཤའམ་ཤ་ཆེན་གང་རུང་གི་གསུར་བཏང་༔ རྔ་བརྡུང་དུང་འབུད་གྲི་ལྤགས་གཡབ་ཅིང་༔ ཕཻཾ་ཕཻཾ་ཕཻཾ༔ ཧཱུྃ་མ༔ འདི་ནས་གནས་ཆེན་བྱེ་བ་སྟོང་དང་ཕྲག༔
རྩུབ་འགྱུར་མེ་རི་རབ་ཏུ་འབར་བ་ཡི༔ ཟླ་བ་དཀར་མོ་ཁྲོ་ཆུ་ཁོལ་མའི་ཀློང་༔ ཉི་མ་དམར་སེར་རཀྟ་འཁྲིགས་པའི་དབུས༔ ལྗང་ནག་རླུང་རི་འཚུབས་པའི་དཀྱིལ་འཁོར་ན༔ ཏི་ར་ཕོ་མོ་བསྣོལ་བའི་གདན་སྟེང་དུ༔ ལས་ཀྱི་གིང་ཆེན་ཡབ་ཡུམ་བཅུ་གཉིས་ཏེ༔ ཡེ་ཤེས་གིང་ཆེན་དཀར་གསལ་དྲག་ཏུ་འཁྲོས༔ གཡས་གཡོན་ཕྱག་ན་གྲི་གུག་ཐོད་ཁྲག་བསྣམས༔ རྡོ་རྗེ་གིང་མོ་མྱུར་མགྱོགས་ཆུ་ཤེལ་མདོག༔ ཕྱག་ན་གཡང་གཞི་བྷནྡྷ་རློན་པ་ཐོགས༔
ཐོ་རངས་ནམ་ལངས་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔ མཉམ་ཉིད་གིང་ཆེན་སེར་ནག་མི་སྡུག་གཟུགས༔ གཡས་གཡོན་ཕྱག་ན་འཁོར་ལོ་ཐོད་ཁྲག་དཀྲུག༔ རིན་ཆེན་གིང་མོ་གསེར་མདོག་འོད་ཀྱི་འགེངས༔ གཡང་གཞི་བྷནྡྷ་ཐོགས་ཤིང་སྟོང་ཁམས་འགྲིམ༔ ཉི་ཤར་ཉི་དྲོས་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔
སོར་རྟོག་གིང་ཆེན་དམར་ནག་སྲིན་པོའི་གཟུགས༔ གཡས་གཡོན་ཕྱག་ན་མེ་ཐུན་བྷན་དམར་ཐོགས༔ པདྨ་གིང་མོ་ཟངས་མདོག་མཆེ་བ་གཙིགས༔ གཡང་གཞི་བྷན་དམར་འཛིན་ཅིང་ཚོགས་ཁང་འགྲིམ༔ ཉིན་ཕྱེད་ཕྱེད་ཡོལ་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔ བྱ་གྲུབ་གིང་ཆེན་ལྗང་ནག་ཁྲག་འཐུང་གཟུགས༔ རྡོ་རྗེ་ཕུར་པ་འཛིན་ཅིང་ཉོན་མོངས་བསྒྲལ༔ ལས་ཀྱི་གིང་མོ་རླུང་མདོག་ཤུགས་ལྡན་མ༔
གཡང་གཞི་བྷན་དམར་རཀྟ་དཀྲུག་ཅིང་འཐུང་༔ ཉི་ཐལ་མུན་འཚུབ་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ ཧཱུྃ༔ ཆོས་དབྱིངས་གིང་ཆེན་མཐིང་ནག་གཏུམ་པའི་གཟུགས༔ གཡས་གཡོན་ཕྱག་ན་ཉུངས་ཐུན་གྲི་ཟོར་འཛིན༔ བུདྡྷ་གིང་མོ་ལྕགས་མདོག་འཁྲུལ་སྣང་གཞོམ༔ གཡང་གཞི་བྷན་དམར་འཛིན་ཅིང་སྟོང་གསུམ་གཡོ༔ སྲོད་དང་སྲོད་འཕྲོས་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔
ཧཱུྃ༔ འགྱུ་བྱེད་གིང་ཆེན་ནག་པོ་དུག་གི་གདོང་༔ གཡས་གཡོན་ཕྱག་ན་སྤུ་གྲི་ལྕགས་ཀྱུ་འཛིན༔ ཤ་ཟ་གིང་མོ་མུན་པའི་ཟུག་རྔུ་ཅན༔ གཡང་གཞི་བྷནྡྷ་འཛིན་ཅིང་དཔག་ཚད་ཁྱབ༔ ནམ་ཕྱེད་ཕྱེད་ཡོལ་རྣལ་འབྱོར་དྲོད་ཚད་ཉུལ༔ རྫུ་འཕྲུལ་ཤུགས་ཀྱིས་མ་ཐོགས་གཤེགས་སུ་གསོལ༔ གནས་བཟང་དུར་ཁྲོད་འགྲིམ་ཕྱིར་གཤེགས་སུ་གསོལ༔ ཤ་ཁྲག་གསུར་མཆོད་དགྱེས་ཕྱིར་གཤེགས་སུ་གསོལ༔ ཨོྃ་གྷྲྀ་ཝ་ཥ་ཊ་ཀྲོ་ཏི་ཛཿཛཿ
ཧཱུྃ༔ བསྐུལ་ལོ་གིང་ཆེན་ཕོ་མོ་རྣམས༔ མཛོད་ཅིག་ཉོན་མོངས་བདུད་བཞི་ཐུལ༔ རྦད་དོ་རྣལ་འབྱོར་ཉམས་གྲིབ་སོལ༔ བརྟེན་ནོ་ཉོན་མོངས་ཟུག་རྔུ་སྲེགས༔ འབོད་དོ་དཀྱིལ་འཁོར་མུ་རན་སྐྱོངས༔ རྣལ་འབྱོར་དམ་ཚིག་ཆག་ཉམས་རྣམས༔ བཤགས་སོ་རྐྱེན་ངན་བར་ཆད་སོལ༔ ཧཱུྃ༔ གིང་ཆེན་ལྷ་ཚོགས་དུས་ལ་བབ༔
དམ་ཚིག་གནད་ནས་བསྐུལ་བའི་ཕྱིར༔ གིང་ཕོའི་རྡོ་ཐུན་ཤ་ར་ར༔ གིང་མོའི་མེ་ཟོར་ཝ་ལ་ལ༔ དམར་ནག་རལ་པ་ས་ལ་གཞོལ༔ མི་ལྤགས་གཡང་གཞི་ཤམས་སེ་ཤམ༔ རྒྱུ་མའི་ཞགས་པ་ན་ར་ར༔ སྟག་ལྤགས་ཤམ་ཐབས་ཁྲིགས་སེ་ཁྲིག༔ རྔམ་རྒྱུག་གར་སྟབས་ལིངས་སེ་ལིང་༔ རྐང་གླིང་ཕཊ྄་སྒྲ་འུ་རུ་རུ༔ བཤུགས་སྒྲ་རྒྱངས་གླུ་ཀྱུ་རུ་རུ༔
བགེགས་བསྐྲད་གད་མོ་ལྷངས་སེ་ལྷང་༔ ཕྱི་ཡི་རྣམ་རྟོག་བདུད་དགྲ་ཆོམ༔ ནང་གི་ཉོན་མོངས་བདུད་དགྲ་ཆོམ༔ གསང་བའི་ན་ཚ་རྐྱེན་ངན་ཕྲོལ༔ དུག་ལྔའི་འཁྲུལ་པ་ད་ཤིགས་ལ༔ ང་བདག་འགོང་པོ་དབྱིངས་སུ་སྒྲོལ༔ དམ་སྲི་གནོད་བྱེད་རྨང་ནས་ཕྱུངས༔ དམར་གྱི་གཏོར་མ་འདི་བཞེས་ལ༔ སྒྲུབ་པའི་བར་ཆད་རྡུལ་དུ་རློག༔

ཨོྃ་ཀྲོ་ཏ་གྷྲྀ་ཝ་ཧཱུྃ་ཧཱུྃ་གནོད་བྱེད་དམ་སྲི་ཉོན་མོངས་བདུད་ཐམས་ཅད་གརྫ་གརྫ་ཕཊ྄ཿ ཨོྃ་ཀྲོ་ཏི་ཤྭ་རི་གྷྲི་ནི་བྷྱོ་བྷྱོཿ ཕྱི་ནང་གསང་བའི་རྟེན་འབྲེལ་ངན་པ་ཐམས་ཅད་ད་ཧ་ད་ཧ་ཛྭ་ལ་རྃ༔ ཞེས་ཐུན་བརྡེག་ཅིང་མེ་ཟོར་རམ་མེ་བཤུར་བཏང་ངོ་༔ དེ་ནས་སྒྲུབ་པ་མ་གྲོལ་བར་དུ་བགེགས་ཆེ་ན༔ དུས་བཅུ་གཉིས་སམ་དྲུག་ཏུ་བྱ་ཡང་གསར་བུ་རེ་རེ་བཏང་བས་བགེགས་སེལ་ལོ༔ སྒྲུབ་པ་གྲོལ་ནས༔ གསེར་སྐྱེམས་དང་ལྷག་མ་འབུལ༔ ཧཱུྃ༔ གིང་ཆེན་བཅུ་གཅིག་གནས་ཉུལ་མ་མོ་འབུམ༔ རྣལ་འབྱོར་སྟངས་འབྱེད་ཏིང་འཛིན་དྲོད་ཉུལ་མ༔
སྒྲུབ་པའི་དཀྱིལ་འཁོར་བྱ་བ་མཐའ་རུ་ཕྱིན༔ ལྷག་མ་དང་ནི་གསེར་སྐྱེམས་མཆོད་པ་འབུལ༔ གསང་སྔགས་བསྟན་པའི་བྱ་ར་མཛད་དུ་གསོལ༔ ཨོྃ་ཛྙཱ་ན་གྷྲྀ་ཝ་ཀྲོ་ཏི་སཏྭཾ་བྷ་ལིངྟ་ཁཱ་ཧི༔ ཞེས་གཏོར་མ་ཕུལ་ནས་བཛྲ་མུས་གཤེགས༔ ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ རྣལ་འབྱོར་དྲོད་ཚད་གནས་ཉུལ་གྱི༔ རྒྱུད་བསྐུལ་དུག་ལྔ་རང་གྲོལ་བཞག༔ ལས་འཕྲོ་ཅན་དང་འཕྲད་པར་ཤོག༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གསང་རྒྱ༔ ཟབ་རྒྱ༔ གཏད་རྒྱ༔ པདྨ་གཏེར་བདག་གླིང་པས་ལྕགས་བྱི་ལོར་སྦས་ཚལ་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །། ༄༅། །བཀའ་བརྒྱད་ཆེན་མོ་གསང་བ་ཟིལ་གནོན་ལས༔
བདུད་རྩི་སྨན་སྒྲུབ་ཀྱི་ཆོ་ག་ཁྲིགས་སུ་བསྡེབས་པ་གསང་ཆེན་ནོར་བུའི་དགའ་སྟོན་ཞེས་བྱ་བ་བཞུགས་སོ། ན་མོ་གུ་རུ་པདྨ་ཀཱ་ར་ཡེ། སྣང་སྟོང་སྐུ་ནི་མཚན་དཔེའི་རང་བཞིན་མི་ཤིགས་མཁའ་ཡི་རྡོ་རྗེ་སྟེ། ། གྲགས་སྟོང་གསུང་ནི་ན་དའི་རང་སྒྲ་བརྗོད་པ་ཀུན་གྱི་རྗེས་སུ་འཇུག ། རིག་སྟོང་ཐུགས་མཆོག་འདུས་མ་བྱས་གང་ནམ་མཁའི་ཁྱབ་བདག་འཕོ་འགྱུར་སྤངས༑ ༑ རིགས་རྣམས་ཀུན་གྱིས་ཁྱབ་པའི་བདག་ཉིད་མཚོ་སྐྱེས་བླ་མར་གུས་པས་འདུད། ། ཉི་ཟླའི་རྒྱུ་བ་རབ་ཏུ་ཟ་བས་དབུ་མའི་ཞལ་རས་དྲག་ཏུ་གཏུམ། ། སྙིང་རྗེའི་ཐུགས་ལ་བྱམས་པའི་རང་བཞིན་རྣོ་དཀར་ཚེམས་ཀྱི་མྱུ་གུ་རྔམ། ། བྱང་ཆུབ་འགལ་ཟླའི་སྲོག་དབུགས་ལེན་ཕྱིར་སྣ་ཚོགས་སྤྲུལ་པའི་མཚོན་ཆ་ཐོགས། ། ཧེ་རུ་ཀ་དཔལ་བཙུན་མོར་བཅས་པས་སྐྱེ་བ་ཀུན་ཏུ་རྗེས་འཛིན་མཛོད། །
གཙང་སྨེར་འཛིན་པའི་གཉིས་སྣང་མ་རིག་ལས་དང་ཉོན་མོངས་ལྕགས་ཀྱི་ཁམས། ། རྟོག་བྲལ་ཡེ་ཤེས་གསེར་འགྱུར་རྩི་ཡིས་མི་ཤིགས་གཙོ་སྦྱངས་གསར་དུ་བསྐྲུན། ། འདི་ཀོ་གསང་སྔགས་ཐབས་མང་ལ་སོགས་ཡོན་ཏན་བརྒྱ་ཕྲག་དུ་མ་ལས། ། གཙོ་བོར་སྣང་ཕྱིར་འདི་ཡང་སྔོན་གྱི་དམ་པ་དག་གི་རྗེས་སུ་འབྲང༌། དེའང་རྒྱལ་བ་ཐམས་ཅད་ཀྱིས་གདུལ་བྱ་སེམས་ཅན་གྱི་བློ་དང་མཐུན་པར་ཆོས་ཀྱི་ཕུང་པོ་བགྲང་དུ་མེད་པ་ཞིག་གསུངས་པ་ཐམས་ཅད་ཀྱང་བསྡུ་ན་ཐེག་པ་གསུམ་དུ་འདུ་བ་ཡིན་ཞིང༌། དེ་ཐམས་ཅད་ཀྱང་ཐར་ཐུག་གསང་སྔགས་རྡོ་རྗེ་ཐེག་པ་ཁོ་ན་ལ་གཞོལ་ཞིང༌༑ དེ་ཁོ་ན་ཉིད་འབྲས་བུ་ངེས་པའི་ཕྱིར། ཐེག་པ་ཆེན་པོ་དེ་ལའང་རྒྱུ་འབྲས་གཉིས་སུ་ཡོད་པ་ཡིན་ཏེ། བརྟག་པ་གཉིས་པ་ལས། རྒྱུ་ལམ་མོས་པར་རྒྱུ་ཆོས་ཀྱིས། །
འཁོར་ལོ་རབ་ཏུ་བསྐོར་བྱས་ཏེ། ། རྡོ་རྗེ་ཐེག་པའི་ཉེ་ལམ་ཞིག ། མ་འོངས་དུས་ན་ཡོད་པ་ཡིན། ཞེས་གསུངས་པ་ལྟར་ལ། དེའང་དོན་ཀྱི་གནད་མཐར་ཐུག་གི་འབྲས་བུ་རྡོ་རྗེ་ཐེག་པ་ཁོ་ནར་འདུ་བ་ཡིན་ཏེ། འཇམ་དཔལ་སྒྱུ་འཕྲུལ་དྲྭ་བ་ལས། ཐེག་པ་སྣ་ཚོགས་ཐབས་ཚུལ་གྱིས། ། འགྲོ་བའི་དོན་ལ་རྟོག་པ་པོ། ། ཐེག་པ་གསུམ་གྱིས་ངེས་འབྱུང་ལ། ། ཐེག་པ་གཅིག་གི་འབྲས་བུར་གནས།
ཞེས་གསུངས་པས། ཐེག་པ་འདི་ནི་སངས་རྒྱས་ཐམས་ཅད་ཀྱི་བགྲོད་པ་ཅིག་པུའི་ལམ་གྱི་མཐུར་ཐུག་པ་ཡིན་པས་ན། ཟབ་མོའི་ལམ་འདིར་སྨིན་བྱེད་དབང་གི་སྒོ་ནས་ཞུགས་པའི་གང་ཟག་དག་གིས་འབྲས་བུའི་ཆོས་ཡང་དག་པ་རྒྱུད་ལ་བརྟན་པར་བྱ་བའི་ཉེ་རྒྱུའི་གནད་ནི། རྩ་བ་དང་ཡན་ལག་གིས་བསྡུས་པའི་དམ་ཚིག་དམ་ཚིག་གཉིས་ལས། དེ་ལས་འདི་ནི་ཡན་ལག་གི་དམ་ཚིག་རྣམས་ཀྱི་སྙིང་པོ་བདུད་རྩིར་གྲགས་པ་ཉིད་ཡིན་ཏེ། རྒྱུ་འཕྲུལ་རྩ་རྒྱུད་ལས། དཀར་རྩི་དམར་རྩི་དྲི་ཤ་ཆེན། ། དག་པའི་སྣོད་ཆུ་མི་འདོར་རོ། ། ཞེས་གསུངས་པ་ལྟར། འདི་ཉིད་དུ་ཆོ་ག་བཞིན་ཉམས་སུ་བླངས་པས་དམ་ཚིག་རང་གི་ངོ་བོ་ལ་གནས་ཤིང༌།
ཉེས་ལྟུང་གཞན་ཡང་འཇོམས་པར་འགྱུར་བ་དང༌། འབྲས་བུའི་ཆོས་རྒྱུད་ལ་འཇོག་པ་སོགས་ཡོན་ཏན་དུ་མ་ལྷན་སྐྱེས་སུ་འབྱུང་བར་འགྱུར་རོ། ། འདིར་ཉམས་སུ་བླང་བའི་རིམ་པ་གོ་བདེ་བར་གཙོ་བོར་དམིགས་ཏེ་བཤད་པ་ལ་བདུན༑ བདུད་རྩིའི་ངོ་བོ་བཞག་པ། ངེས་ཚིག་བསྟན་པ། བསྟེན་པར་གསུང་ཚུལ། རྣམ་གྲངས་ཀྱི་དབྱེ་བ། དམ་རྫས་བསགས་ཚུལ། སྒྲུབ་པ་ཉམས་སུ་བླང་བ། དེའི་ཕན་ཡོན་བརྗོད་པའོ། །
དང་པོ་ནི། བདུད་རྩི་བམ་བརྒྱད་ལས། སྲིད་གསུམ་ཡེ་ནས་བདུད་རྩི་ལྔ། ། མ་བཅོས་ལྷུན་གྲུབ་རྫོགས་སངས་རྒྱས། ། དུག་གསུམ་སྲིད་གསུམ་སྐུ་གསུང་ཐུགས། ། ཡེ་ནས་བདུད་རྩི་ཡིན་པའི་ཕྱིར། ། ངེས་པའི་ཀློང་ནས་བཀའ་སྩལ་ཏོ། ། ཞེས་གསུངས་པ་ལྟར་འཁོར་འདས་ཐམས་ཅད་ཡེ་ནས་བདུད་རྩི་ལྔའི་ངོ་བོར་གནས་པ་ཡིན་ནོ། ། གཉིས་པ་ངེས་ཚིག་ནི། ཨ་མྲྀ་འཆི་བ་མེད་པ་སྟེ་བདུད་རྩིའི་སྒྲ་ལ་འཇུག་པ་ཡིན་ཏེ།
ཇི་སྐད་དུ། གཙང་སྨེར་འཛིན་བདུད་དམ་རྫས་རྩིས། ། ཡེ་ཤེས་ངང་དུ་རོ་གཅིག་པ། ཞེས་གསུངས་པ་ལྟར་རོ། ། གསུམ་པ་ནི། སྒྱུ་འཕྲུལ་ལེ་ལག་ལས། བདུད་རྩི་ཡེ་ནས་དག་པའི་ཆོས། ། བླང་དོར་མེད་པ་ཀུན་ལས་འདས། ཡེ་བསྲུངས་ཆེན་པོའི་དམ་ཚིག་ཏུ། ། མཁས་པས་དྭང་དུ་བླང་བར་བྱ།
ཞེས་གསུངས་པ་ལྟར། ཡེ་ནས་བླང་དོར་མེད་པའི་ཆོས་ཉིད་དུ་རྒྱན་གྱི་རོལ་པ་ཡིན་པ་དང༌། རིགས་ལྔའི་རང་བཞིན་དངོས་གྲུབ་ཀྱི་རྫས་སྤྱོད་པའི་གྲོགས་སུ་འགྱུར་བ་ལགས་སོ། ། བཞི་པ་ནི། བདུད་རྩི་ཡོན་ཏན་གྱི་རྒྱུད་ལས། གཙོ་བོ་དམ་རྫས་བདུད་རྩི་ལྔ། ། རྩ་བ་བརྒྱད་ལ་ཡན་ལག་སྟོང༌། ། དམ་རྫས་བདུད་རྩི་སྨན་དུ་སྦྱར། ར་སཱ་ཡ་ན་སྨན་ཆེན་པོ། ། ཟོས་པས་མཆོག་ཐུན་དངོས་གྲུབ་ཐོབ།
ཅེས་གསུངས་པ་ལྟར། རྩ་བ་བརྒྱད་ལ་རྣམ་པ་ལྔར་འབྱུང་སྟེ། སྔོན་བྱུང་དང༌། ཕྱིའི་དང༌། ནང་གི་དང༌། གསང་བའི་དང༌། སྒྲུབ་པ་ལག་ལེན་གྱི་རྩ་བ་བརྒྱད་དང་ལྔའོ། ། དང་པོ་ནི། སྔོན་དཔལ་ཆེན་པོས་རུ་ཏྲ་བསྒྲལ་བའི་སྐབས་ཟག་པ་རྒྱ་མཚོར་འཕངས་པའི་རྒྱུ་ལས་བདུད་རྩི་ཀུན་གྱི་ཕྱི་མོ་ཙན་དན་སྦྲུལ་གྱི་སྙིང་པོའི་སྡོང་པོར་གྲུབ་སྟེ། དེ་ཡང་སྡོང་པོ་ཙནྡན་སྨུག་པོ།
རྩ་བ་མཱུ་ལ་པ་ཏྲ། ཡལ་ག་ལི་ཤི ། ལོ་མ་གྷནྡྷ་པ་ཏྲ། མེ་ཏོག་གུར་གུམ། འབྲས་བུ་ཛ་ཏི། ཐང་ཆུ་ག་པུར། ཤུན་པ་ཤིང་ཚར་སྣང་བའོ། ། གཉིས་པ་ནི། གོང་གི་སྨན་སྣ་བརྒྱད་པོ་དེང་སང་ཡོངས་གྲགས་ལྟར་རོ། ། གསུམ་པ་ནི༑
མཆོག་ཆེན་མི་ལ་ཚང་བར་གསུངས་ཏེ། ལྟེ་བ། ཤ་རུས། ཡན་ལག ། སྐྲ་སེན། དོན་སྙིང༌། དབང་པོ་ལྔ། རྐང་མར། ལྤགས་པ་སོགས་རྩ་བ་དང་སྡོང་པོ་ལ་སོགས་པའི་ཚུལ་དུ་གནས་པའོ། ། བཞི་པ་ནི།
ཡབ་ཀྱི་རྒྱུ་བཞི་དང་ཡུམ་གྱི་རྐྱེན་བཞིར་སྣང་བའོ། ། ལྔ་པ་སྒྲུབ་པ་ལག་ལེན་གྱི་རྩ་བ་བརྒྱད་ལ་ལྔ་ཚན་བརྒྱད་དེ། གཙོ་བོ་ལྔ། སྙིང་པོ་ལྔ། འབྲས་བུ་ལྔ། ཡོན་ཏན་ལྔ། སྡུད་པ་ལྔ། དུལ་བ་ལྔ། དགོད་དོན་ལྔ། དགོས་ཆས་ལྔའོ། །
དང་པོ་ནི། དྲི་ཆེན། དྲི་ཆུ༑ བྱང་སེམས། རཀྟ། ཤ་ཆེན་ནོ། ། གཉིས་པ་ནི། བམ་གཙང་མའི་དབང་པོ་ལྔ། གསུམ་པ་ནི། དུད་འགྲོ་རྨིག་ཟླུམ།
རྨིག་ལེབ། རྨིག་པ་ཁ་བྲག ། འདབ་ཆགས། ཕྱི་བ་རྣམས་ཀྱི་ཤའོ། ། བཞི་པ་ནི། ཅུ་གང༌། སིནྡྷུ་ར། ཨ་རུ་ར༑ སྤོས་ཆེན། ལྷང་ཚིལ་རྣམས་སོ། །
ལྔ་པ་ནི། ཨ་མྲྀ་ཏའི་ཕབས་རྒྱུན། ག་པུར། གུར་གུམ། ཛཱ་ཏི། ཙན་དན་ནོ། ། དྲུག་པ་ནི། ཨ་ག་རུ་ནག་པོ། དུ་རུ་ཀ ། ལི་ག་དུར།
དབང་ལག ། སུག་སྨེལ་དང་ལྔའོ། ། བདུན་པ་ནི། རྡོ་རྗེ་སློབ་དཔོན། རྡོ་རྒྱལ་ཐེབས། ཀརྨ་གིང་ཆེན། ལས་བྱེད། གཟུངས་མ་དང་ལྔའོ། ། བརྒྱད་པ་ནི། དཀྱིལ་འཁོར།
མཆོད་པ། རྫས། ཡོ་བྱད། ཀཱ་པ་ལ་མཚན་ལྡན་དང་ལྔའོ། ། དེ་ལྟར་རྩ་བ་བརྒྱད་པོ་དེ་རྣམས་ལ་ཡན་ལག་སྟོང་སྦྱར་བ་ནི༑ ལྔ་ཚན་ཕྱི་མ་གཉིས་མ་གཏོགས་པའི་གོང་མ་དྲུག་པོ་དེ་རྣམས་རེ་རེར་རྩི་བཅུད་ཀྱི་སྨན་དུ་གྱུར་ཚད་སྦྱར་བས་ཡན་ལག་སྟོང་ངོ༌། ། ལྔ་པ་དམ་རྫས་ཀྱི་རྒྱུ་བསགས་པ་ནི། དེའང་རྫས་ཀྱི་གཙོ་བོ་བདུད་རྩི་ལྔ་ལས། དྲི་ཆེན་དང་དྲི་ཆུ་ནི་བླ་མ་དམ་པའམ་རིམ་གཉིས་ཀྱི་ལམ་ལ་སློབ་པའི་རྣལ་འབྱོར་ཕོ་མོ་དམ་ཚིག་དང་ལྡན་པ་ལས་བླངས་ཏེ་དེ་ཉིད་ཀྱང་ལུས་རྔུལ་བ་དང༌། བྱང་སེམས་ཉམས་པ་དང༌།
ན་བ་དང༌། ངལ་ཞིང་དུབ་པའི་དུས་མ་ཡིན་པར་བྱུང་བའི་དྲི་ཆེ་ཆུང་ངོ༌། བྱང་སེམས་ནི་ཁྱེའུ་གཙང་མའམ། རང་ངམ། རང་ཉིད་དང་ཤེས་རབ་མ་རྡུལ་འཛག་པའི་དུས་སྙོམས་པར་ཞུགས་པའི་བྱང་སེམས་དཀར་དམར་ལ་བཤད་ཀྱང༌། གཏེར་བྱོན་འཁྲུལ་མེད་ཀྱི་གུ་རུ་ཡབ་ཡུམ་གྱི་བྱང་སེམས་ལ་གཙོ་བོར་བྱའོ། ། ཤ་ཆེན་གྱི་ཀླད་པ་རྐང་དམར། ཚིལ་བུ་གསུམ་ལ་གང་ཡང་རུང་བའོ། ། འདི་ལྔ་ནི་དངོས་གྲུབ་མྱུར་དུ་འགུགས་པའི་རྫས་སུ་གྱུར་པའི་ཕྱིར་ལྕགས་ཀྱུ་ལྔ་ཞེས་གྲགས་པའོ། ། ཤ་ལྔ་ལས་མི་ཤ་ནི།
རབ་སྐྱེ་བ་བདུན་པའི་ཤའོ། ། མ་རྙེད་ན་མཚམས་མེད་ཀྱི་ལས་དང་མི་བསད་པ་མ་ཡིན་པའི་སྐྱེས་པ་དར་མ་ནད་མེད་གཡུལ་དུ་བསད་པའི་ཤའོ། ། བ་གླང་གི་ཤ་ནི་ཡུན་རིང་པོར་ནད་ཀྱིས་གདུང་བ་མ་ཡིན་པར་ཤི་བའི་ཤའོ། ། གླང་པོའི་ཤ་ནི་དངོས་སམ། ཡང་ན་བ་གླང་དཀར་པོའི་ཤའོ༑ ༑ རྟ་དང་ཁྱི་ནི་ཁ་དོག་དཀར་པོ་ཅན་ནད་ངན་པས་ཤི་བ་མ་ཡིན་པའི་ཤའོ། ། འདི་དག་ནི་དངོས་གྲུབ་ཐམས་ཅད་གསལ་བར་བྱེད་པའི་སྒྲོན་མ་ལྔར་གྲགས་པའོ། ། གོང་གི་བདུད་རྩི་ལྔ་ལ་བརྡའམ་སྐྱོབས་ལྔར་གྲགས་པའང་སྦྱར་ཏེ། དྲི་ཆུའི་གླ་རྩི༑ དྲི་ཆེན་གྱི་ཨ་རུ་ར།
རཀྟའི་དུ་རུ་ཀ ། བྱང་སེམས་ཀྱི་ག་པུར། ཤ་ཆེན་གྱི་ཙན་དན་དམར་པོའོ། ། གཞན་ཡང་འབྲས་བུ་གསུམ་ལ་སོགས་པའི་སྨན་རྣམས། རྙིང་ཞིང་རོ་ནུས་ཡལ་བ་དང་དྲི་མས་སྦགས་པ་སོགས་སྤངས་ཤིང༌། གཙང་ཞིང་གསར་པ་དྲི་རོ་དང་ལྡན་པ་དག་བསགས། བོད་སྨན་གྱི་རིགས་རྣམས་འཚོལ་བའི་དུས་ནི་རྩེ་མོ་རྣམས་དཔྱིད། རྩ་བ་རྣམས་སྟོན་དུས་སོགས་སུ་བཙལ་དགོས་ཏེ། དེའང་སྟོན་ཟླ་ཐ་ཆུང་ལ་སྨན་གྱི་བཅུད་རྫོགས་ལ། དཔྱིད་ཟླ་འབྲིང་པོར་སྨན་གྱི་ལྷ་མོ་དྲོད་གཡོ་བས་ན་ཟླ་བ་དེ་གཉིས་ཀྱི་ཉ་དང་བཅོ་ལྔ་ལ་སྨན་གྱི་སྲུང་མ་རྣམས་ཀྱིས་ཉུལ་བས་དངོས་གྲུབ་མྱུར་བར་གསུངས་ཤིང༌།
དུས་དེར་རིགས་བཟང་ཁྱེའུ་གཙང་མ་ཁྲུས་བྱས་གོས་བཟང་པོ་དང་ལྡན་པས། ལྷ་དང་སྨན་གྱི་སྲུང་མར་ཕྱག་དང་བཅས་པས་འཐུ་བར་བྱའོ། ། དྲུག་པ་སྒྲུབ་པ་ཉམས་སུ་ལེན་པ་ལ་སྤྱི་དང་བྱེ་བྲག་གཉིས་ལས། དང་པོ་ནི། བསྙེན་པ་སྔོན་དུ་འགྲོ་བས། ཕུན་སུམ་ཚོགས་པ་ལྔས་སྒྲུབ་པའི་གཞི་བཟུང་བ་ནས་བརྩམ། རྟེན་གྱི་དཀྱིལ་འཁོར་བྱ་བའི་བར་སྒྲུབ་ཁོག་བཞིན་ཚང་བར་སོང་ནས། ཁྱད་པར་ཁྲོལ་སྒྲུབ་ཀྱི་དཀྱིལ་འཁོར་ཞི་བ་ཞེ་གཉིས་དང༌། རིགས་བརྒྱ་གང་རིགས་ཀྱི་དཀྱིལ་འཁོར་ལེགས་པར་འདུ་བྱའོ། ། དཀྱིལ་འཁོར་འགོད་པ་ལ།
དབུས་དང་ཕྱོགས་མཚམས་ལྔར་ཕོ་མོའི་ཐོད་པར་རིགས་ལྔ་ཡབ་ཡུམ་གྱི་སྙིང་པོ་བྲིས་པ་འདུ་བྱས་ལ། དབུས་སུ་བྱང་སེམས་དཀར་དམར་དང་མིའི་ཤ་གཙོ་བོར་གྱུར་བའི་ཁ་དོག་དཀར་བའི་སྨན་གྱི་རིགས་དང༌། རིན་པོ་ཆེ་མུ་ཏིག་དཀར་པོ། འབྲས་སོགས་འབྲུ་དཀར་གྱི་རིགས། སྲོག་ཆགས་དཀར་པོའི་ཤ་སྣ་སྙིང་སྣ་ལ་སོགས་པ་དང༌། དེ་བཞིན་ཤར་གྱི་ཐོད་པར་དྲི་ཆེན་དང་བ་གླང་གི་ཤ་གཙོ་བོར་གྱུར་པའི་ཁ་དོག་དམར་སེར་དུ་གྱུར་པའི་སྨན་དང༌། རིན་པོ་ཆེ་འབྲུའི་སྡེ་ཚན་རྣམས་བཀོད་ཅིང༌། ལྷོའི་ཐོད་པར་ཤ་ཆེན་གྱི་དྭངས་མ་དང་ཁྱིའི་ཤ་གཙོ་བོར་གྱུར་པའི་ཁ་དོག་སྔོ་བའི་སྡེ་ཚན་གྱི་སྨན་དང༌། འབྲུ་དང༌། རིན་པོ་ཆེ་ལ་སོགས་པ་དང༌།
ནུབ་ཏུ་པདྨའི་རཀྟ་དང༌། རྟའི་ཤ་གཙོ་བོར་གྱུར་པའི་ཁ་དོག་དམར་པོའི་སྡེ་ཚན་གྱི་སྨན་དང༌། འབྲུ་དང༌། རིན་པོ་ཆེ་ལ་སོགས་པ་དང༌། བྱང་དུ་དྲི་ཆུ་དང་གླང་པོ་ཆེའི་ཤ་གཙོ་བོར་གྱུར་པའི་ཁ་དོག་ལྗང་ཁུའི་སྡེ་ཚན་གྱི། སྨན་དང༌། འབྲུ་དང༌། རིན་པོ་ཆེན་ལ་སོགས་པ་རྣམས་བཀོད་པར་བྱའོ། ། གཞན་ཤེས་པར་བྱ་བའི་སྨན་གྱི་ཁ་དོག་དང་དྲི་རོར་གནོད་པའི་སྤྱང་ཀི་སྤང་བར་གསུངས་ཏེ། དེའང་དྲིའི་སྤྱང་ཀི་སྒོག་པ།
ཤིང་ཀུན་ལ་སོགས་དྲི་ང་བ་རྣམས་དང༌། ཤའི་སྤྱང་ཀི་པུ་ཤུད་ཟེར་མོ། མཛོ་དྲིལ་རྣམས་ཀྱི་ཤའོ། ། མེ་ཏོག་གི་སྤྱང་ཀི་ནི། སྤྲུ་མ། རི་ཤོ ། སྲན་མ་རྣམས་ཀྱི་མེ་ཏོག་གོ ། རོའི་སྤྱང་ཀི་གཞོབ་ཀྱི་རིགས། ཐལ་ཚྭ། བ་ཚྭ།
བོང་ང་དཀར་དམར། ཧོང་ལེན་རྣམས་སོ། ། མདོག་གི་སྤྱང་ཀི་ལྔ་དང་སྤང་རྒྱན་སྔོན་པོའི་མེ་ཏོག་གོ ། སྨན་རྣམས་ཀྱི་མང་ཉུང་གི་ཚད་ནི། ལ་སྨན་སུམ་གཉིས། བོད་སྨན་སུམ་ཆ་ལ། ནང་གི་སྨན་དང་ཤ་རྣམས་དེའི་ཕྱེད། སྔོ་དང་སྤོད་ཀྱིས་སུམ་ཆ་ཐུབ་པར་སྦྱར། ཞེས་པ་ལྟར་བྱ་དགོས་སོ། ། དེ་ལྟར་འདུ་བྱས་པའི་ཐོད་པ་དེ་དག་དཀྱིལ་འཁོར་གྱི་ལྡིང་ཁྲི་བར་མའི་སྟེང་དུ་ཤར་ལྷོ་ནུབ་བྱང་སོགས་མ་ནོར་བར་སྦྱང་ཁྲུས་མདོར་བསྡུས་དང་བཅས་རིགས་བརྒྱའི་ལྷ་སྔགས་བཟླ་བཞིན་པས་བཀོད།
དར་སྣ་ཚོགས་ཀྱིས་བཀབ་ཅིང༌། ཚོན་རྐུད་སྣ་ལྔས་རྒྱ་གྲམ་དུ་བཏབ་པའི་སྣེ་མོར་རྡོ་རྗེ་བཏགས་པ། ཐོད་པ་དབུས་མའི་ཁར་བཞག ། སྣེ་མོ་གཅིག་ཤོས་ལས་སྟེང་དུ་རྨུ་ཐག་གིས་སྦྲེལ་ཅིང༌༑ མཐྀང་དཀར་དམར་བའི་གདུགས་ཕུབ་པར་ཚངས་པ་དང་བརྒྱ་བྱིན་སོགས་ཀྱི་སྐུའང་འདོགས། གཞན་ཡང་མཆོད་རྫས་ཀྱི་རིམ་པ་གྱ་ནོམ་བཤམ་བཀོད་ལེགས་པར་བྱའོ། ། སྤྱི་དོན་གཉིས་པ་དངོས་གཞི་ལ་གསུམ། སྒྲུབ་པའི་དཀྱིལ་འཁོར་གཞུང་འསྲང་ལ། སྨན་ཁྲོལ་བུའི་དགོངས་པ་དང༌། ཕྱེ་མའི་དགོངས་རྒྱུད་དང་གསུམ་མོ། །
དང་པོ་ནི་སྐྱབས་སེམས་སོགས་སྔོན་འགྲོ་སོང་ནས་དངོས་གཞི་ཏིང་འཛིན་རྣམ་གསུམ་ནས་བསྟོད་པའི་བར་སོང་སྟེ། བདག་མདུན་སྒྲུབ་རྫས་དབྱེར་མེད་པར་བལྟས་ལ། ཛཔ྄་ཁང་དབྱེ་བ་ལྟར་མདུན་དུ་སྨན་གྱི་དཀྱིལ་འཁོར་སྒྲུབ་པར་བྱ་བའི་སྐབས། འདིར་འཇུག་གོ ། གཉིས་པ་སྨན་ཁྲོལ་བུའི་དགོངས་པ་དང་སྦྱར་བའི་ལས་རིམ་ལ་བཞི་ལས། དང་པོ་དམ་པ་རིགས་བརྒྱས་སྦྱང་བ་ནི། རྣམ་དག་ཆོས་དབྱིངས་ངང་ཉིད་ལས། ། རང་བྱུང་མཆོད་པའི་ཕུང་པོ་ནི། ། ཀུན་བཟང་མཆོད་པའི་སྤྲིན་ལྟ་བུར། ། དཔག་ཡས་ནམ་མཁའ་གང་བར་གྱུར།
ཞེས་པའི་མཐར། ན་མཿས་མནྟ་བུདྡྷ་ཧཾ་ག་ག་ན་ཁཾ་ས་མ་ཡེ་སྭཱ་ཧཱ། ཨོཾ་ཤྲཱི་བཛྲ་རཱ་ག་དྷཱུ་པེ་དྷུ། ཨོཾ་ཤྲཱི་བཛྲ་རཱ་ག་པུཥྤེ་པུ། ཨོཾ་ཤྲཱི་བཛྲ་རཱ་ག་ཨ་ལོ་ཀ་ཧྲཱིཿ ཨོཾ་ཤྲཱི་བཛྲ་རཱ་ག་གནྡྷེ་ཧོཿ ཞེས་མཆོད་རྫས་བྱས་ལ་མདུན་བསྐྱེད་ཀྱི་སྡོམ་ནི། ལྷ་བསྐྱེད་དབང་བསྐུར་གནས་སུ་ཛཔ། ྄ སྤྱན་འདྲེན་མེ་ཏོག་འཐོར་མཆོད་བསྟོད། སྨན་སྲུང་སྤྱན་འདྲེན་རྟོག་བསལ་ཛཔ།
྄ ཅེས་པ་ལྟར་དགུ་ལས། དང་པོ་དམ་ཚིག་བསྐྱེད་པ་ནི། ཧཱུྃ། ཆོས་རྣམས་ཐམས་ཅད་སྟོང་ཞིང་བདག་མེད་དབྱིངས། ། རང་བཞིན་སྤྲོས་བྲལ་ཀུན་ཁྱབ་སྙིང་རྗེའི་མདངས། ། འགྱུར་མེད་ཨ་དཀར་རྒྱུ་ཡི་ཐིག་ལེར་ཤར། ། དེ་ལས་ཨེ་ཡྃ་བྃ་སུྃ་རྃ་བྷྲཱུྃ་ཆད། ། ནམ་མཁའ་རླུང་ཆུ་ས་མེའི་དཀྱིལ་འཁོར་སྟེང༌། ། བྷྲཱུྃ་ཡིག་ཡོངས་གྱུར་ཀུན་བཟང་གཞལ་མེད་ཁང༌། ། གྲུ་བཞི་སྒོ་བཞི་རྟ་བབས་བརྒྱད་ཀྱིས་བརྒྱན། །
རྩིག་པ་ལྔ་ལྡན་འདོད་སྣམ་ཕ་གུ་དང༌། དྲྭ་བ་དྲྭ་ཕྱེད་མདའ་ཡབ་པུ་ཤུས་རྗེས། ། རྩིབས་བཞི་མུ་ཁྱུད་གྲུ་ཆད་བར་ཁྱམས་ལྡན། ། ཡེ་ཤེད་འོད་ཕུང་འཁྲིགས་པའི་དཀྱིལ་འཁོར་དབུས། ། སེང་གླང་རྟ་མཆོག་རྨ་བྱ་མཁའ་ལྡིང་ཁྲི། ། པདྨ་ཉི་ཟླའི་གདན་ལ་དྭངས་མའི་སྲོག ། དེ་ལས་སོ་སོའི་ཕྱག་མཚན་ཡིག་འབྲུས་མཚན། ། འོད་ཟེར་འཕྲོ་འདུས་དོན་བྱས་ཡོངས་གྱུར་པ། ། བཞི་བཅུ་རྩ་གཉིས་རྒྱལ་བའི་འཁོར་ལོར་ཤར། ། དབུས་སུ་རྡོ་རྗེ་སེམས་དཔའ་དབྱིངས་ཕྱུག་ཡུམ། །
མཐིང་གསལ་རྡོ་རྗེ་དྲིལ་འཛིན་མཉམ་པར་སྦྱོར། ། ཤར་རྩིབས་རྣམ་པར་སྣང་མཛད་སངས་རྒྱས་སྤྱན༑ ༑ དཀར་པོ་འཁོར་ལོ་དྲིལ་འཛིན་མཉམ་པར་སྦྱོར། ། ལྷོ་རྩིབས་རིན་ཆེན་འབྱུང་ལྡན་མཱ་མ་ཀཱི། ། སེར་པོ་རིན་ཆེན་དྲིལ་འཛིན་མཉམ་པར་སྦྱོར། ། ནུབ་རྩིབས་སྣང་བ་མཐའ་ཡས་གོས་དཀར་མོ། ། དམར་པོ་པདྨ་དྲིལ་འཛིན་མཉམ་པར་སྦྱོར། ། བྱང་རྩིབས་དོན་ཡོད་གྲུབ་པ་དམ་ཚིག་སྒྲོལ། ། ལྗང་གུ་རལ་གྲི་དྲིལ་འཛིན་མཉམ་པར་སྦྱོར། ། རྩིབས་མཆན་ཤར་ལྷོར་ས་སྙིང་ལཱ་སྱེ་དཀར། །
མཉམ་སྦྱོར་རིན་ཆེན་མྱུ་གུ་མེ་ལོང་འཛིན། ། ལྷོ་ནུབ་ནམ་སྙིང་མཱ་ལྱེ་སྐུ་མདོག་སེར། ། མཉམ་སྦྱོར་རིན་པོ་ཆེ་དང་ཕྲེང་བ་འཛིན། ། ནུབ་བྱང་སྤྱན་རས་གཟིགས་དང་གླུ་མ་དམར། ། མཉམ་སྦྱོར་པདྨ་དཀར་པོ་པི་ཝཾ་འཛིན། ། བྱང་ཤར་ཕྱག་ན་རྡོ་རྗེ་གར་མ་ལྗང༌། ། མཉམ་སྦྱོར་རྡོ་རྗེ་རྩེ་ལྔ་གར་རྒྱ་འཆིང༌། ། དེ་ཡི་ཕྱི་རོལ་གྲུ་ཆད་གྲྭ་བཞི་ལ། ། ཤར་ལྷོ་བྱམས་པ་མཻ་ཏྲི་དྷཱུ་པེ་མ། ། དཀར་སེར་ཀླུ་ཡི་ཤིང་དང་སྤོས་ཁང་འཛིན། །
ལྷོ་ནུབ་སྒྲིབ་པ་རྣམ་སེལ་མོ་ཏོག་མ། ། དམར་སེར་གླེགས་བམ་མེ་ཏོག་ཕྲེང་བ་འཛིན། ། ནུབ་བྱང་ཀུན་ཏུ་བཟང་དང་མར་མེ་མ། ། དམར་ལྗང་རིན་ཆེན་སྙེ་མ་སྒྲོན་མེ་འཛིན། ། བྱང་ཤར་འཇམ་དཔལ་དབྱངས་དང་དྲི་ཆབ་མ། ། དཀར་ལྗང་ཨུཏྤལ་ལ་དང་དུང་ཕུར་འཛིན། ། ཐམས་ཅད་གཡོན་པའི་ཕྱག་ན་དྲིལ་བུ་བསྣམས། ། ཡབ་རྣམས་མཉམ་སྐྱིལ་ཡུམ་རྣམས་བརྟུལ་ཞུགས་ཚུལ། ། ཤར་ཁྱམས་དབུས་སུ་ཀུན་ཏུ་བཟང་པོ་མཐིང༌། ། མཉམ་བཞག་ཕྱག་རྒྱ་རྡོ་རྗེ་སྐྱིལ་ཀྲུང་བཞུགས། །
ནུབ་ཁྱམས་དབུས་སུ་བཟང་མོ་དབང་སྔོན་མདོག ། ཏིང་འཛིན་ཕྱག་རྒྱ་མཉམ་པའི་སྐྱིལ་མོ་ཀྲུང༌། ། ཀུན་ཀྱང་མཉེན་ལྕུག་འཁྲིལ་ལྡེམ་གཞོན་ཚུལ་ཅན། ། གསལ་འཚེར་ལྷུན་སྡུག་གཟི་བྱིན་མཆོག་ཏུ་འབར། ། ཞི་ཚུལ་དགུས་མཛེས་མཚན་དང་དཔེ་བྱད་ལྡན། ། ལྷ་རྫས་དར་གྱི་སྟོད་གཡོགས་སྨད་དཀྲིས་དང༌། ། ཟི་ལྡར་གར་གྱི་ཕུ་དུང་རིན་པོ་ཆེའི། ། དབུ་རྒྱན་སྙན་ཆ་མགུལ་རྒྱན་སེ་མོ་དོ། ། དོ་ཤལ་དཔུང་རྒྱན་ཕྱག་ཞབས་གདུ་བུ་དང༌། ། གསེར་སྐེད་ལ་སོགས་བཅུ་གསུམ་ཆས་ཀྱིས་སྤྲས། །
ཤར་ལྷོར་ལྷ་ཐུབ་དཀར་པོ་པི་ཝང་འཛིན། ། ལྷོ་རུ་མི་ཡི་ཐུབ་སེར་གསེག་པར་འཛིན། ། ལྷོ་ནུབ་ཡི་དྭགས་ཐུབ་དམར་རིན་ཆེན་སྒྲོམ། ། ནུབ་བྱང་བྱོལ་སོང་ཐུབ་མཐིང་པུ་ཏི་འཛིན། ། བྱང་དུ་ལྷ་མིན་ཐུབ་ལྗང་གོ་ཆ་འཛིན། ། བྱང་ཤར་དམྱལ་བའི་ཐུབ་ནག་མེ་དང་ཆུ། ། ཀུན་ཀྱང་ཚངས་སྤྱོད་མཆོག་གི་སྤྲུལ་སྐུའི་ཚུལ། ། འགྲོ་བའི་དོན་དུ་བཞེངས་པའི་སྟབས་ཀྱིས་བཞུགས། ། ཤར་སྒོར་གཤིན་རྗེའི་གཤེད་དང་ལྕགས་ཀྱུ་མ། ། སྨུག་ནག་མཉམ་སྦྱོར་མི་མགོ་ལྕགས་ཀྱུ་འཛིན། །
ལྷོ་སྒོར་སྟོབས་པོ་ཆེ་དང་ཞགས་པ་མ། ། སེར་ནག་རྡོ་རྗེ་ཐོད་སྣོད་ཞགས་པ་འཛིན། ། ནུབ་སྒོར་རྟ་མཆོག་དཔལ་དང་ལྕགས་སྒྲོག་མ། ། དམར་ནག་ཐོད་སྦྲུལ་འཆང་ཞིང་ལྕགས་སྒྲོག་འཛིན། ། བྱང་སྒོར་བདུད་རྩི་འཁྱིལ་དང་དྲིལ་བུ་མ། ། ལྗང་ནག་རྡོ་རྗེ་རྒྱ་གྲམ་དྲིལ་བུ་འཛིན། ། ཀུན་ཀྱང་གར་དགུའི་རོས་སྒེག་དུར་ཁྲོད་ཀྱི། ། ཆས་ཅན་འབར་བའི་མེ་ཕྲེང་དབུས་ན་བཞུགས༑ གཉིས་པ་དབང་བསྐུར་བ་ནི། རིགས་ལྔ་སོ་སོའི་ཕྱག་རྒྱ་བཅིངས་ཏེ།
ཨོཾ་མ་ཧཱ་ཤུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ྅་ཧཾ། དེ་བཞིན་དུ་ཐོག་མཐའ་འདྲ་བ་ལས། ཨཱ་དརྴ། སཱ་མ་ཏཱ། པྲ་ཏྱ་བེཀྵ་ཎ༑ ཀྲྀ་ཏྱཱ་ནུཥྛ་ན། རྣམས་བརྗོད་ནས། ལྷ་ཚོགས་རྣམས་ཀྱི་སྤྱི་བོའི་གནས་ལྔར་དེ་བཞིན་གཤེགས་པ་ལྔ་རྗེས་ཆགས་ཀྱིས་ཞུ་བའི་ཡེ་ཤེས་ལྔའི་ཆུ་རྒྱུན་གྱིས་དབང་བསྐུར། ། ཉོན་མོངས་པ་ལྔ་སྦྱངས། ། ཕུང་པོ་ལྔ་སངས་རྒྱས་ལྔར་གནས་གྱུར་ནས་དབང་རྟགས་སུ་དེ་བཞིན་གཤེགས་པ་རིགས་ལྔས་དབུ་བརྒྱན་པར་གྱུར།
གསུམ་པ་བྱིན་གྱིས་བརླབ་པ་ནི། རྡོ་རྗེའི་ཕྱག་རྒྱ་གནས་གསུམ་དུ་འཆིང་ཞིང༌། ཨོཾ་སརྦ་ཏ་ཐཱ་ག་ཏ་མ་ཧཱ་ཀཱ་ཡ་བཛྲ་སྭ་བྷཱ་ཝ་ཨཏྨ་ཀོ྅་ཧཾ། དེ་བཞིན་དུ། ཝཱཀྐ་དང༌། ཙིཏྟ་ལ་སྦྱར་ཞིང༌། ལྷ་རྣམས་ཀྱི་སྤྱི་མགྲིན་སྙིང་གར་ཟླ་བ་པདྨ་ཉི་མ་ལ་གནས་པའི་ཨོཾ་ཨཱཿཧཱུྃ། དེའི་འོད་ཟེར་གྱིས་དེ་བཞིན་གཤེགས་པ་རྣམས་ཀྱི་སྐུ་གསུང་ཐུགས་རྒྱུད་བསྐུལ། རྡོ་རྗེ་གསུམ་གྱི་ལྷ་ཚོགས་ནམ་མཁའ་གང་བར་བྱོན་ནས་ཡི་གེ་གསུམ་ལ་ཐིམ། ཡོངས་སུ་གྱུར་པ་ལས་རྣམ་སྣང་འོད་དཔག་མེད་མི་བསྐྱོད་པ་དང་བཅས་པའི་སྐུར་གྱུར་པར་བསམ་མོ། །
བཞི་པ་སྤྱན་འདྲེན་པ་ནི། ཐུགས་ཀའི་ཧཱུྃ་ལས་འོད་ཟེར་འཕྲོས་པས་ཡེ་ཤེས་ཀྱི་འཁོར་ལོ་བསམ་གྱིས་མི་ཁྱབ་པའི་ཚོགས་རྣམས་བཛྲ་ས་མཱ་ཛཿས་སད་པར་བྱས། ཧཱུྃ། ཕྱོགས་དུས་དཀྱིལ་འཁོར་བདག་ཉིད་ཆེ། ། མི་དམིགས་ཐུགས་ཀྱི་དཀྱིལ་འཁོར་ལས། ། དཀྱིལ་འཁོར་ཐམས་ཅད་སྤྱན་དྲང་ངོ༌། ། རང་སྣང་དབྱེར་མེད་དཀྱིལ་འཁོར་ལ། ། འཇུག་པའི་མཚན་ཉིད་མཉམ་སྦྱོར་བའི། ། ཕྱོགས་དུས་ཀུན་ནས་གཤེགས་པར་གྱིས། ། བསྙེན་པའི་དཀྱིལ་འཁོར་རབ་ཏུ་རྫོགས། །
ཉེ་བར་གྱུར་པའི་དམ་ཚིག་མཆོག ། ཨོཾ་ཨེ་ཧྱ་ཧི་བྷ་ག་ཝཱན་མ་ཧཱ་ཀཱ་རུ་ཎི་ཀཱ་དྲྀ་ཤྱ་ཧོཿ ས་མ་ཡ་སཏྭཾ། ཛཿཧཱུྃ་བཾ་ཧོཿ ཞེས་སྤྱན་དྲངས་ལ་གཉིས་མེད་དུ་བསྟིམ་མོ། ། ལྔ་པ་རིག་པའི་མེ་ཏོག་དོར་བ་ནི། ཨོཾ་བཛྲ་ས་མ་ཡ་ཨོཾ། ཨཱ་བཛྲ་ས་མ་ཡ་ཨཱ། ཧཱུྃ་བཛྲ་ས་མ་ཡ་ཧཱུྃ། སྭཱ་བཛྲ་ས་མ་ཡ་སྭཱ།
ཧཱ་བཛྲ་ས་མ་ཡ་ཧཱ། ཞེས་རིག་པའི་མེ་ཏོག་དོར་བས། སྐུ་གསུང་ཐུགས་ཡོན་ཏན་ཕྲིན་ལས་དང་གཉིས་སུ་མེད་པར་གྱུར་པར་བསམ་མོ། ། དྲུག་པ་མཆོད་བསྟོད་ནི། ཀུན་བཟང་ཞབས་བསིལ། བཞི་བསྣོལ། སྨན་གཏོར་རཀྟ་ལ་སོགས་པ་ཞི་ཁྲོ་ཕྲིན་ལས་གཞུང་བཞིན་མཆོད་ཅིང༌། བསྡུ་ན། བླ་མེད་མཆོག་གི་མཆོད་པ་དམ་པ་ནི། སོགས་ཀྱི་མཐར་སྔགས་མཆོད་ཀྱེིས་ཀྱང་ཆོག་གོ །
བསྟོད་པ་རྩ་རྒྱུད་ལས་གསུངས་པའི་གཞི་བསྟོད་ཡོངས་རྫོགས་སམ། མི་ནུས་ན། བརྗོད་མེད་ཤེས་རབ་མི་གཡོ་ཆོས་ཀྱི་སྐུ། ། བདེ་ཆེན་ལོངས་སྤྱོད་རྫོགས་སྐུ་རིགས་ལྔའི་གཙོ། ། ཐུགས་རྗེ་ཐབས་མཁས་རྒྱ་མཚོ་རོལ་པའི་ལྷ། ། ཞི་ཁྲོ་སྤྲུལ་པའི་སྐུ་ལ་ཕྱག་འཚལ་བསྟོད། ཅེས་བསྟོད་པར་བྱའོ། ། བདུན་པ་སྨན་སྲུང་སྤྱན་འདྲེན་ནི། སློབ་དཔོན་གྱིས་ཁ་དོག་སྣ་ཚོགས་པའི་དར་གཡབ། སྤོས་དཀར་བསྲེག་ཅིང་རོལ་མོ་དང་བཅས་པས།
ཧཱུྃ། ཚངས་དང་དྲང་སྲོང་ཀླུ་རྣམས་དང༌། ། ཤིང་དང་སྨན་གྱི་ལྷ་མོ་དང༌། ། ར་སཱ་ཡ་ནའི་སྲུང་མའི་ཚོགས། ། སྔོན་ཚེ་འདས་དུས་དང་པོ་ལ། ། ཀུན་བཟང་ལྷ་ཡི་སྤྱན་སྔ་རུ། ཁས་བླངས་དམ་བཅས་དབང་མནོས་ཤིང༌། ། སྡོམ་ལ་གནས་པའི་རིག་འཛིན་བདག ། དུས་གསུམ་བདེ་གཤེགས་མཆོད་པ་དང༌། ། སྨན་གྱི་རིག་འཛིན་བསྒྲུབ་པའི་ཕྱིར། །
འཁོར་དང་བཅས་ལ་སྤྱན་འདྲེན་ན། ། འདིར་གཤེགས་དམ་ཚིག་ཚུལ་བཞིན་དགོངས༑ ༑ ར་སཱ་ཡ་ནའི་དངོས་གྲུབ་སྩོལ། ཞེས་སྤྱན་དྲངས་པས། སྔོན་སྨན་གྱི་དམ་ཚིག་གི་དངོས་གྲུབ་ཐོབ་ཅིང༌། སྒྲུབ་པ་པོའི་སྡོང་གྲོགས་མཛད་པར་དམ་མནོས་པའི་སྨན་གྱི་རིག་འཛིན་ལྷ་དང་དྲང་སྲོང་སྲུང་མ་རྒྱ་མཚོའི་ཚོགས་དང་བཅས་པ་ཐམས་ཅད་བྱོན་ནས། སྨན་གྱི་ཕོ་བྲང་སྟེང་གི་ནམ་མཁར་སྤྲིན་ཕུང་གཏིབ་པ་བཞིན་བཞུགས་པར་བསམ་མོ། ། བརྒྱད་པ་རྟོག་པ་བསལ་བ་ནི། བྱིན་གྱིས་བརླབས་པའི་བདུད་རྩི་འཐོར་ཞིང༌། ཧཱུྃ།
ཚངས་དང་དྲང་སྲོང་གཙང་མ་ཟ། ། དེ་དག་གྲོལ་བར་ངས་མ་བཤད། ། ཀླུ་དང་དྲང་སྲོང་གཙང་མ་ཟ། ། དེ་དག་གྲོལ་བར་ངས་མ་བཤད། ། བྱོལ་སོང་རྩྭ་མཆོག་ཟ་བ་ཡང༌། ། ཇི་སྲིད་འཚོ་ཡི་བར་དུ་ཟ། ། དེ་དག་གྲོལ་བར་ངས་མ་བཤད། ། ཡང་དག་དོན་གྱི་ལུང་འདི་ཉོན། ། རྣལ་འབྱོར་ཐབས་ལྡན་རྣམས་ཀྱིས་ནི། ། ཆོས་སྐུ་གཅིག་ལ་ཐ་དད་པའི། །
རིགས་ལྔའི་མཚན་ཉིད་འདིར་བཤད་དོ། ། དེ་ལྟར་རྟོགས་ན་གྲོལ་ཞེས་བཤད། ། རང་བཞིན་ཡོངས་སུ་དག་པའི་རྫས། ། མཉམ་པའི་དབྱིངས་སུ་རབ་རྟོགས་ན། ། གཉིས་མེད་དོན་གྱིས་ཟིན་པ་ཡིན། ། ཇི་ལྟར་དམིགས་པ་བཞིན་དུ་འགྲུབ། ། དངོས་དང་དངོས་མེད་རྟོག་པའི་མཚན། ། མཁས་པས་དབུས་ལའང་གནས་མི་འགྱུར། ། ཡེ་ཤེས་སྐུ་ལྔར་བསྟན་པའི་ཕྱིར། ། བྱང་ཆུབ་སེམས་ནི་དཀར་བས་ན། །
དྲི་མེད་དཀར་བའི་ཡེ་ཤེས་སྐུ། ། རཀྟ་ཆགས་མེད་དམར་བས་ན༑ ༑ ཆགས་མེད་རྣམ་དག་དག་ཆོས་ཀྱི་སྐུ། ། མཱཾ་ས་ཡིད་བཞིན་རིན་ཆེན་ལྔ། ། དྲི་ཆེན་གསེར་མདོག་སྣང་མཛད་དེ། ། མངོན་བྱུང་སྤྲུལ་པ་ཆོས་ཀྱི་སྐུ། ། དྲི་ཆུ་དག་བྱེད་ལྗང་གུའི་མདོག ༑ ཀུན་ཏུ་དོན་གྲུབ་ཆོས་ཀྱི་སྐུ། ། སྐུ་ལྔ་ལྷུན་གྲུབ་བདུད་རྩི་འདི། ། སོ་སོའི་ལུས་ལ་གནས་པ་ཡིན། །
དྲི་ཆེན་དྲི་ཆུ་རཀྟ་དང༌། ། མཱཾ་ས་སེམས་ཆུ་འདི་དག་ཀུན། ། སེམས་ཅན་རྟོག་པ་ལྡོག་བྱའི་ཕྱིར། ། གཙོ་རུ་དྭང་དུ་བླང་བར་བྱ། ། གཙང་དམེ་མེད་པར་ཀུན་གྱིས་སྤྱོད། ། དེ་དག་གྲོལ་བར་ངས་བཤད་དོ། ། ཞེས་བརྗོད་པས་སྨན་གྱི་དྲང་སྲོང་རིག་འཛིན་ཐམས་ཅད་གཙང་དམེའི་གཉིས་འཛིན་དག་ནས་འདོད་པའི་དངོས་གྲུབ་སྩོལ་བ་ལ་དགྱེས་བཞིན་བཞུགས་པར་བསམ་མོ། ། དགུ་པ་ཛཔ྄་ལ་གཉིས་ལས། དང་པོ་ལྷའི་ཛཔ྄་ནི། ལྷ་ཚོགས་ཐུགས་ཀར་རང་འདྲའི་ཡེ་ཤེས་སེམས། །
གསལ་བརྟན་འགྱུར་མེད་ཐུགས་ཀྱི་དཔལ་བེའུར། ། ཟླ་སྟེང་ཏིང་འཛིན་སེམས་དཔའ་ཡིག་འབྲུའི་གཟུགས། ། དྭངས་གསལ་འོད་འཕྲོ་སྔགས་ཀྱི་ཕྲེང་བས་བསྐོར། ། རང་སྲོག་ཡིག་འབྲུ་ཟེར་གྱིས་ཐུགས་རྒྱུད་བསྐུལ། ། ལྷ་ཚོགས་ཐུགས་ལས་འོད་འཕྲོས་རྒྱལ་བ་མཆོད། ། སྐུ་གསུང་ཐུགས་ཀྱི་བྱིན་རླབས་དངོས་གྲུབ་བསྡུས། ། མདུན་བསྐྱེད་ལྷར་ཐིམ་གཟི་བྱིན་མཆོག་ཏུ་འབར། ། དྭངས་མའི་འོད་ཟེར་འཁོར་འདས་ཁྱབ་པར་གསལ། ། མ་དག་དངོས་འཛིན་ཡེ་ཤེས་འཁོར་ལོར་བསྒྱུར། ཞེས་དམིགས་པའི་འཕྲོ་འདུ་དང་སྦྱར་ཏེ་ཞི་བ་བཞི་བཅུའི་སྒོས་ཛཔ྄་དང༌།
སྤྱི་ཛཔ། ྄ ཨོཾ་བོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ ཞེས་བརྒྱ་རྩ་སོགས་བཟླ། མི་ནུས་ན་ཞི་དཀྱིལ་ཁོ་ནས་ཀྱང་རུང༌། སྤྲོ་ཞིང་ནུས་ན་ཁྲག་འཐུང་ང་བརྒྱད་ཀྱི་བསྐྱེད་སྔགས་ལེན་གཅིག་བརྗོད་ལ་དེའི་རྐྱེན་གྱིས་ཁྲོ་བོར་བསྒྱུར་བ་སྟེ། ཧཱུྃ། ཞི་བའི་ལྷ་ཚོགས་ཡོངས་གྱུར་ཁྲག་འཐུང་ལྔ། ། གནས་ཡུལ་མ་མོ་དབང་ཕྱུག་སྒོ་སྐྱོང་སོགས། ། ལྔ་བཅུ་རྩ་བརྒྱད་ཁྲོ་བོའི་དཀྱིལ་འཁོར་ལྷ། ། གར་དགུའི་ཉམས་ལྡན་དུར་ཁྲོད་ཆས་ཀྱིས་བརྒྱན། །
བསྐལ་པའི་མེ་བཞིན་བཟོད་དཀའི་གཟི་བརྗིད་འབར། ཁྲག་འཐུང་དཀྱིལ་འཁོར་ཆེ་པོར་ལྷུན་གྱིས་གྲུབ། ཅེས་གསལ་བཏབ་ནས་མཆོད་ཅིང་བསྟོད༑ དམིགས་པའི་འཕྲོ་འདུ་སྔར་བཞིན་གྱི་སྒོས་ཛཔ྄་དང༌། སྤྱི་ཛཔ། ྄ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ། ཞེས་བརྒྱ་རྩ་བཟླའོ། ། གཉིས་པ་སྨན་ཛཔ྄་ནི། རང་སྲོག་སྔགས་ཀྱི་འོད་ཟེར་གཟུང་ཐག་ལ། ། འཁྲིལ་ཏེ་སྨན་གྱི་ལྷ་ཚོགས་ཐུགས་ཀར་ཞུགས། །
དེ་དག་སྐུ་ལས་འོད་འཕྲོས་འཁོར་འདས་ཀྱི། ། རྩི་བཅུད་ཀུན་འདུས་བྱང་སེམས་ངོ་བོར་ཞུ། ། ཕོ་བྲང་སྟེང་གི་སྨན་སྲུང་རིག་འཛིན་ཀུན། ། དམ་ཚིག་རྗེས་དྲན་བརྟན་གཡོ་སྣོད་བཅུད་ཀྱི། ། དྭངས་མའི་ཡོན་ཏན་འཆི་མེད་བདུད་རྩིའི་རྒྱུན། ། དཀྱིལ་འཁོར་ཆེན་པོར་ཆར་བཞིན་འབེབས་པར་གྱུར། ཞེས་པའི་དམིགས་པ་དང་ལྡན་པས༑ ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ར་སཱ་ཡ་ན་ཏ་ན་ཛ་ཡ་གུ་ཧྱ་སིདྡྷི་ཧཱུྃ་ཧྲཱི་ཋཿ ཞེས་སྟོང་དུ་གྲངས་ཚང་བར་བཟླས་པའི་མཚམས་སུ་སྟོང་ཚིག་ཀྱི་མཆོད་པའང་བྱའོ། ། ཐུན་མཇུག་ཏུ།
རིགས་བརྒྱའི་ལྷ་ཚོགས་འོད་ཀྱི་གོང་བུར་ཞུ། ། གཙོ་བོ་རིགས་ལྔའི་ཐུགས་ཀྱི་ཐིག་ལེར་ཐིམ། ། རིགས་ལྔ་ཡབ་ཡུམ་སྙོམས་འཇུག་བྱང་སེམས་ཀྱི། ། ངོ་བོར་འོད་ཞུ་སྨན་དང་རོ་གཅིག་གྱུར། ཞེས་བརྗོད་ལ་ཐུན་བསྡུའོ༑ ༑ གཉིས་པ་རིགས་ལྔ་སྦྱང་བ་ནི། ཕྲིན་ལས་ཀྱི་སྡོམ་ནི་སྔར་བཤད་པ་བཞིན་དགུ་ལས། དང་པོ་དམ་ཚིག་པ་བསྐྱེད་པ་ནི། ཧཱུྃ། ཆོས་རྣམས་ཐམས་ཅད་སྟོང་ཞིང་བདག་མེད་དབྱིངས། །
རང་བཞིན་སྤྲོས་བྲལ་ཀུན་ཁྱབ་སྙིང་རྗེའི་གདངས། ། འགྱུར་མེད་ཨཱཿདཀར་རྒྱུ་ཡྀ་ཐིག་ལེར་ཤར། ། དེ་ལས་ཨེ་ཡྃ་བྃ་སུྃ་རྃ་བྷྲཱུྃ་ཆད། ། ནམ་མཁའ་རླུང་ཆུ་ས་མེའི་དཀྱིལ་འཁོར་སྟེང༌། ། བྷྲཱུྃ་ཡིག་ཡོངས་གྱུར་ཀུན་བཟང་གཞལ་མེད་ཁང༌། ། སྒོ་བཞི་གྲུ་བཞི་རྟ་བབས་བརྒྱད་ཀྱིས་བརྒྱན། ། རྩིག་པ་ལྔ་ལྡན་འདོད་རྣམས་ཕ་གུ་དང༌། ། དྲྭ་བ་དྲྭ་ཕྱེད་མདའ་ཡབ་པུ་ཤུས་མཛེས། ། རྩིབས་བཞི་མུ་ཁྱུད་གྲུ་ཆད་བར་ཁྱམས་ལྡན། ། ཡེ་ཤེས་འོད་ཕུང་འཁྲིགས་པའི་དཀྱིལ་འཁོར་དབུས། །
དབུས་དང་རྩིབས་བཞིར་ཡྃ་ལས་རླུང་གཞུའི་དབྱིབས༑ ༑ དེ་སྟེང་རྃ་ལས་དམར་ནག་གྲུ་གསུམ་སྟེང༌། ། གནས་པའི་ཨཱ་ཡིག་ཡོངས་གྱུར་ཀ་པཱ་ལ། ། ཕྱི་དཀར་ནང་དམར་ཡངས་ཤིང་རྒྱ་ཆེ་ལྔའི། ། སོ་སོའི་ནང་དུ་པྃ་ལས་པདྨ་དང༌༑ ༑ ཨཱཿལས་ཟླ་བ་མཱཾ་ལས་ཉི་དཀྱིལ་སྟེང༌། ། བྱང་སེམས་དྲི་ཆེན་ཤ་དང་རཀྟའི་ཆུར། ། རིམ་བཞིན་ཧཱུྃ་ཨོཾ་སྭཱ་ཨཾཿཧཱ་ཡིག་ལྔ། ། མཐིང་དཀར་སེར་དམར་ལྗང་གུའི་མདོག་དུ་འཚེར༑ ༑ དེ་ལས་འོད་འཕྲོས་མཁའ་མཉམ་འགྲོ་དོན་བྱས། །
ཡེ་ཤེས་ལྔ་ཡི་བཅུད་བསྡུས་ཡོངས་གྱུར་ལས། ། རྡོ་རྗེ་འཁོར་ལོ་རིན་ཆེན་པདྨ་དང༌། ། རལ་གྲིའི་ཕྱག་མཚན་རྣམ་ལྔར་ཡིག་འབྲུས་མཚན། ། འོད་འཕྲོས་སེམས་ཅན་དོན་བྱས་འཁོར་འདས་ཀྱི། ། བཅུད་བསྡུས་བདེ་གཤེགས་ལྔ་ཡི་སྐུར་གྱུར་པ། ། དབུས་སུ་རྡོར་སེམས་ཨིནྡྲ་ནཱི་ལའི་མདོག ། རྡོ་རྗེ་དྲིལ་འཛིན་དབྱིངས་ཕྱུག་ཡུམ་དང་སྦྱོར། ། ཤར་དུ་རྣམ་པར་སྣང་མཛད་ཟླ་བའི་མདོག ། འཁོར་ལོ་དྲིལ་འཛིན་སྤྱན་མ་ཡུམ་དང་སྦྱོར། ། ལྷོ་རུ་རིན་ཆེན་འབྱུང་ལྡན་གསེར་གྱི་མདོག །
རིན་ཆེན་དྲིལ་འཛིན་མཱ་མ་ཀཱི་དང་སྦྱོར། ། ནུབ་ཏུ་སྣང་བ་མཐའ་ཡས་རཱ་གའི་མདོག ། པདྨ་དྲིལ་འཛིན་གོས་དཀར་ཡུམ་དང་སྦྱོར། ། བྱང་དུ་དོན་ཡོད་གྲུབ་པ་མརྒད་མདོག ། རལ་གྲི་དྲིལ་འཛིན་སྒྲོལ་མ་ཡུམ་དང་སྦྱོར། ། ཡབ་རྣམས་མཉམ་སྐྱིལ་ཡུམ་རྣམས་བརྟུལ་ཞུགས་ཀྱི། ། སྐྱིལ་ཀྲུང་གིས་འཁྲིལ་ཞི་བའི་ཚུལ་དགུས་བརྗིད། ། བཅུ་གསུམ་ཆས་ཀྱིས་རབ་མཛེས་མཚན་དཔེར་ལྡན། ། མཐའ་ཡས་འོད་ཟེར་སྤྲོ་བའི་བདག་ཉིད་ཅན། ། བདེ་སྟོང་གཉིས་སུ་མེད་པའི་ངོ་བོར་བཞུགས།
ཞེས་པས་གསལ་གདབ་བོ། ། གཉིས་པ་དབང་བསྐུར་བ་ནས་དྲུག་པ་མཆོད་པའི་མཐར་ཐུག་གི་བར་སྔར་བཞིན་ལས་བསྟོད་པ་ནི། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང༌། ། གཟུགས་སྐུ་འཇའ་ཚོན་ལྟ་བུར་སོ་སོར་གསལ། ། ཐབས་དང་ཤེས་རབ་མཆོག་ལ་མངའ་བརྙེས་པའི། ། རིགས་ལྔ་བདེ་བར་གཤེགས་ལ་ཕྱག་འཚལ་བསྟོད། བདུན་པ་སྨན་སྲུང་སྤྱན་འདྲེན་དང༌། བརྒྱད་པ་རྟོག་བསལ་སྔར་བཞིན། དགུ་པ་ཛཔ྄་ལ་གཉིས་ཀྱི། དང་པོ་ལྷའི་ཛཔ྄་ནི༑
ལྷ་ཚོགས་ཐུགས་ཀར་རང་འདྲའི་ཡེ་ཤེས་སེམས། སོགས་ནས། མ་དག་དངོས་འཛིན་ཡེ་ཤེས་འཁོར་ལོ་བསྒྱུར། ཞེས་དམིགས་པའི་འཕྲོ་འདུ་དང་བཅས། སྔགས་ཚིག་ནི། ཧཱུྃ་བཛྲ་དྷྲྀཀ྄ ༑ མཱུྃ་དྷཱ་ཏྭཱི་ཤྭ་རཱི། ཨོཾ་ཛི་ན་ཛིཀ྄། ལཱྃ་ཏེ་ཤྭ་ར་སཏྭཾ། སྭཱ་རཏྣ་དྷྲྀཀ྄།
མཱཾ་མོ་ཧ་ར་ཏི། ཨཱཾ་ཨ་རོ་ལྀཀ྄ ། པཱྃ་རཱ་ག་ར་ཏི་སཏྭཾ། ཧཱ་པྲཛྙཱ་དྷྲྀཀ྄ ། ཏཱཾ་བཛྲ་ར་ཏི་སཏྭཾ། ཞེས་བརྒྱ་རྩ་སོགས་བཟླ༑ གཉིས་པ་སྨན་ཛཔ྄་ནི། དྭངས་མའི་སྲོག་ཡིག་འོད་ཀྱིས་ཐུགས་རྒྱུད་བསྐུལ། ། རིགས་ལྔ་ཡབ་ཡུམ་རྗེས་སུ་ཆགས་པའི་རོས། ། སྙོམས་པར་ཞུགས་པའི་དགའ་བའི་འོད་དང་སྒྲས༑ ༑
འཕགས་མཆོག་སེམས་ཅན་དོན་བྱས་དངོས་གྲུབ་དབྱིག ། ཚུར་བསྡུས་བྱང་ཆུབ་སེམས་རྒྱུན་མཁའ་གསང་ལས། ། བབས་པས་བྷཉྫར་བདུད་རྩིའི་རྒྱ་མཚོར་བསྐྱིལ། ། ཕོ་བྲང་སྟེང་གི་སྨན་སྲུང་རིག་འཛིན་གྱི། ། བརྟན་གཡོའི་རྩི་བཅུད་བདུད་རྩི་འབེབས་པར་གྱུར། ཞེས་བསྒོམས་ཤིང༌། ཨོཾ་ཨཱཿཧཱུྃ་སྭཱ་ཧཱ། ཛྙཱ་ན་པཉྩ་སྥ་ར་ཎ་ཕཊ྄ཿ སཾ་ཧ་ར་ཎ་ཧཱུྃ། ཞེས་བཟླ་ཞིང་སྟོང་ཚིག་གི་མཆོད་པ་སོགས་སྔར་བཞིན་ནོ། །
ཐུན་གྱི་མཇུག་ཏུ། ལྷ་རྣམས་དགའ་བའི་མཉམ་སྦྱོར་ཡེ་ཤེས་ལྔའི། ། བདུད་རྩིའི་ངོ་བོར་ཞུ་སྟེ་དམ་རྫས་དང༌། ། དབྱེར་མེད་ཁ་དོག་དྲི་རོ་ནུས་ལྡན་པའི༑ ༑ དངོས་གྲུབ་ཀུན་གྱི་སྙིང་པོར་འཁྱིལ་བར་གྱུར། ཞེས་དང༌། མཚམས་ཀྱི་ཆང་དང༌། འོ་མ། རིན་པོ་ཆེ། ཆུ་རྣམས་ཀྱང་དེ་དང་དེའི་རང་བཞིན་གྱི་བདུད་རྩི་ངོ་བོར་ཞུ་བར་བསམས་ལ།
ཆང་ལ། ཨོཾ་བཛྲ་ཨ་མྲྀ་ཏ་ཛ་གད་པྲ་ཝཱ་ཡ་སྭཱ་ཧཱ། ལན་གསུམ། འོ་མར། ཨོཾ་བི་ཏང་སཾ་ཤྭ་དྷཱ་ཡ་ཀྲོ་དྷཱ་ཀྲོ་དྷཱི་ཤྭ་རི་སྭཱ་ཧཱ། རིན་པོ་ཆེར། ཨོཾ་སརྦ་པཉྩ་ཨ་མྲྀ་ཏ་རཏྣ་ཙིཏྟ་ཧཱུྃ་ཧྲཱིཿཋཿ ཆུར༑ ཨོཾ་ཨ་མྲྀ་ཏ་བི་ཤུདྡྷ་ཀུཎྜ་ལཱི་སྭཱ་ཧཱ། ཞེས་སོ་སོར་ལན་གསུམ་རེ་དང༌།
ཨོཾ་ཀྲོ་དྷཱི་ཤྭ་རཱི་ཤོ་དྷཱ་ཡ་སྭཱ་ཧཱ། ཞེས་པས་ཐུན་མོང་དུ་རོའི་མཆོག་ཏུ་བྱིན་གྱིས་བརླབ་པར་བྱའོ། ། གསུམ་པ་གསང་ཆེན་རིགས་གཅིག་གིས་སྦྱང་བ་ནི། ཕྲིན་ལས་ཀྱི་སྡོམ་སྔར་བཤད་པ་ལྟར་དགུ་ལས། དང་པོ་དམ་ཚིག་པ་བསྐྱེད་པ་ནི། ཧཱུྃ། ཆོས་རྣམས་ཐམས་ཅད་སྟོང་ཞིང་བདག་མེད་དབྱིངས། ། རང་བཞིན་སྤྲོས་བྲལ་ཀུན་ཁྱབ་སྙིང་རྗེའི་གདངས༑ ༑ འགྱུར་མེད་ཧཱུྃ་ཡིག་རྒྱུ་ཡི་ཐིག་ལེར་ཤར། ། དེ་ལས་ཐུགས་མཆོག་རྡོ་རྗེ་ཧཱུྃ་གིས་མཚན། །
འོད་འཕྲོས་འཕགས་མཆོད་བྱིན་རླབས་དངོས་གྲུབ་བསྡུས། ། འགྲོ་རྣམས་བྱང་ཆུབ་ཞིང་བསྒྲལ་ཚུར་འདུས་ཧཱུྃ། ། ཡོངས་གྱུར་ཁྱབ་བདག་དཔལ་ལྡན་རྡོ་རྗེ་སེམས། ། མཐིང་གསལ་དྲི་མེད་ཨྀནྡྲ་ནཱི་ལའི་མདོག ། ཞལ་གཅིག་ཕྱག་གཉིས་རྡོ་རྗེ་དྲིལ་བུ་འཛིན༑ ༑ དབྱིངས་ཕྱུག་ཡུམ་འཁྱུད་ཞི་བའི་ཚུལ་དགུས་འརྗིད། ། བཅུ་གསུམ་ཆས་ཀྱིས་རབ་བརྒྱན་མཚན་དཔེར་ལྡན། ། མཐའ་ཡས་འོད་ཟེར་འཕྲོ་བ་བདག་ཉིད་ཅན། ། བདེ་སྟོང་གཉིས་སུ་མེད་པའི་ངོ་བོར་བཞུགས། ཞེས་པས་གསལ་གདབ།
གཉིས་པ་དབང་བསྐུར་བ་ནས། དྲུག་པ་མཆོད་པའི་བར་སྔར་བཞིན་བྱའོ། ། བསྟོད་པ་ནི། མི་རྟོག་རྡོ་རྗེ་ཐབས་ཀྱི་ཡེ་ཤེས་ནི། ། དམིགས་མེད་ཤེས་རབ་ཡུམ་གྱི་ངང་དུ་རྟོགས། ། ཐུགས་རྗེས་བྱེ་བྲག་སྣ་ཚོགས་ཅིར་ཡང་སྟོན། ། རྡོ་རྗེ་སེམས་དཔའ་ཆེ་ལ་ཕྱག་འཚལ་བསྟོད། ཅེས་བསྟོད། བདུན་པ་སྨན་སྲུང་སྤྱན་འདྲེན་དང༌། བརྒྱད་པ་རྟོག་བསལ་ཀྱང་སྔར་བཞིན།
དགུ་པ་ཛཔ྄་ལ་གཉིས་ལས། དང་པོ་ལྷའི་ཛཔ྄་ནི། རྡོར་སེམས་སྤྱི་མགྲིན་སྙིང་གར་འཁོར་ལོ་དང༌། ། པདྨ་རྒྱ་གྲམ་ལྟེ་བར་ཨོཾ་དཀར་པོ། ། ཨཱ་དམར་ཧཱུྃ་མཐིང་མཐའ་མར་སྔགས་ཀྱིས་བསྐོར། ། བདག་ལྕེ་རྡོ་རྗེའི་ཧཱུྃ་དང་སྔགས་ཕྲེང་ལས། ། འོད་འཕྲོས་རྒྱུད་བསྐུལ་འཕགས་མཆོད་འགྲོ་དོན་བྱས། ། ཚུར་འདུས་ཡབ་ཡུམ་གཉམ་སྦྱོར་བྱང་ཆུབ་སེམས། ། མུ་ཏིག་ལྟར་དཀར་དངོས་གྲུབ་ཀུན་གྱི་དབྱིག ། རང་སྲོག་དྭངས་མའི་ཧཱུྃ་ལ་ཐིམ་པར་གྱུར།
ཞེས་མོས་ལ། ཧཱུྃ་བཛྲ་དྷྲྀཀ྄། མུ་དྷཱ་ཏྭཱི་ཤྭ་རཱི་ཧཱུྃ་ཕཊ྄ཿ ཅེས་བརྒྱ་རྩ་ཙམ་བཟླ། གཉིས་པ་སྨན་ཛཔ྄་ནི། དྭངས་མའི་སྲོག་ཡིག་འོད་ཀྱིས་ཐུགས་རྒྱུད་བསྐུལ། ། རྡོར་སེམས་ཡབ་ཡུམ་རྗེས་སུ་ཆགས་པའི་རོས། ། སྙོམས་པར་ཞུགས་པའི་དགའ་བའི་འོད་དང་སྒྲས༑ ༑ འཕགས་མཆོད་སེམས་ཅན་དོན་བྱས་དངོས་གྲུབ་དབྱིག ། ཚུར་བསྡུས་བྱང་ཆུབ་སེམས་རྒྱུན་མཁའ་གསང་ལས། །
བབས་པས་བྷཉྫར་བདུད་རྩིའི་རྒྱ་མཚོར་བསྐྱིལ། ། ཕོ་བྲང་སྟེང་གི་སྨན་སྲུང་རིག་འཛིན་གྱིས། ། བརྟན་གཡོའི་རྩི་བཅུད་བདུད་རྩིར་འབེབས་པར་གྱུར། ཞེས་པའི་དམིགས་གནད་དང་བཅས། ཨོཾ་སརྦ་པཉྩ་ཨ་མྲྀ་ཏ་བཛྲ་ཙིཏྟ་ས་མ་ཡ་ཧཱུྃ། ཞེས་བཟླ་ཞིང་སྟོང་ཚིག་གི་མཆོད་པ་སོགས་སོ། ། ཐུན་མཇུག་ཏུ། ཡེ་ཤེས་སྙིང་པོ་ཅན་རྣམས་ཀྱིས། ། སངས་རྒྱས་ཀུན་གྱི་ཆོས་འདི་ནི། ། སྙིང་པོ་ཆོས་ཀྱི་དོན་ལ་བསྡུ། །
བྱང་ཆུབ་སྤྱོད་པའི་གནས་ཆེན་ཡིན༑ ༑ སྨད་པར་བྱས་པའི་རྫས་ལྔ་པོ། ། གཅིག་ལ་ཡོན་ཏན་ལྔ་ལྔའམ། ། གཅིག་ལའང་ཡོན་ཏན་གསུམ་དུ་དབྱེ། ། དམ་ཚིག་རྩ་བ་བཅོ་ལྔ་ཡིན། ། ཡང་ན་ཉི་ཤུ་རྩ་བརྒྱད་དོ། ། སྣོད་བཅུད་དབུས་སུ་བསྡུས་ནས་ནི། ། ཐབས་དང་ཤེས་རབ་རབ་ལྡན་པས། ། རྟོག་པའི་མཚན་མ་བརྟག་པར་བྱ། ཞེས་བརྗོད་ཅིང་རྡོར་སེམས་ཡབ་ཡུམ་ཡང་བྱང་ཆུབ་ཀྱི་སེམས་བདེ་བ་ཆེན་པོ་ཆོས་ཀྱི་སྐུའི་རང་བཞིན་དུ་ཞུ་ཞིང་དམ་ཚིག་གི་རྫས་དང་དབྱེར་མེད་པར་བསམ་མོ། །
བཞི་པ་ཁྲོལ་བུའི་མཇུག་དོན་ལ་གསུམ་ལས། དང་པོ་སྨན་ཆེ་བའི་ཡོན་ཏན་བརྗོད་དེ་འབུལ་བ་ནི། ཧཱུྃ། རང་བྱུང་གདོད་ནས་རྣམ་པར་དག ། རྩ་བརྒྱད་སྟོང་ལ་སྦྱར་བའི་སྨན། ། རྩ་བ་འབུམ་ཕྲག་ཡངས་པའི་བཅུད། ། ར་སཱ་ཡ་ན་ལ་སོགས་སྨན། ། རིགས་ལྔ་དམ་ཚིག་ལྔ་ཡི་དངོས། ། ཡེ་ཤེས་ལྔ་རྫོགས་གྲུབ་པའི་རྫས། ། རྒྱུད་དྲུག་སེམས་ཅན་ཀུན་སྒྲོལ་བའི། །
དུག་ལྔ་སེལ་བའི་སྨན་གྱི་མཆོག ། དཔའ་བོའི་རོ་དང་མཉམ་སྦྱར་ནས། ། རྒྱལ་བའི་དཀྱིལ་འཁོར་ཡོངས་ལ་འབུལ། ། བླ་མེད་འཕྲུལ་གྱི་དངོས་གྲུབ་སྩོལ། ཞེས་དང༌། རྩ་བ་གསུམ་གྱི་ལྷ་ཚོགས་རྣམས་ཀྱི་མཚན་དོན་སྦྱར་བས་ཀྱང་རྒྱ་ཆེར་མཆོད་དོ། ། གཉིས་པ་བསྟོད་པ་ནི། ཨེ་མ་ཧོ་སངས་རྒྱས་ཀུན་ཏུ་བཟང༌། ། གསང་ཆེན་ཐིག་ལེ་ཉིད་ལ་རྫོགས། ། མ་རིག་མུན་སེལ་ཡེ་ཤེས་སྒྲོན། །
དཔའ་བོ་ཁྱེད་ལ་སྐྱབས་སུ་མཆི། ། རང་བྱུང་དྲི་མེད་བདུད་རྩི་ཆེ། ། སངས་རྒྱས་ཀུན་གྱིས་བསྔགས་པའི་མཆོག ། མི་ཤེས་སྒྲིབ་སྦྱོང་དབྱིངས་བཀོད་མཛད། ། གཉིས་མེད་གུས་པས་ཕྱག་འཚལ་བསྟོད། ཞེས་པས་སྟོན་པ། ཆོས་བདུད་རྩི། དཀྱིལ་འཁོར་གྱི་ལྷ་རྣམས་ལ་བསྟོད་པ་དང༌། གཞན་འོས་སུ་གྱུར་པའི་བསྟོད་པ་ཇི་ལྟར་རིགས་པར་བྱའོ༑ ༑ གསུམ་པ་དངོས་གྲུབ་བསྡུ་བ་ནི།
ཕྱག་རྒྱའམ་དེར་བཏགས་པའི་ལས་ཀྱི་རྡོ་རྗེས་ཁྲོལ་བུའི་སྨན་གཞོང་དར་གྱིས་ལྕིབས་པས་བླངས་ཏེ། ངོ་མཚར་རྨད་དུ་བྱུང་བའི་ཆོས། ། ནམ་མཁའ་དང་ནི་མཉམ་པའི་གནས༑ ༑ རྣམ་པར་མི་རྟོག་རྟོག་ལས་འདས། ། ཀུན་རྫོབ་ཙམ་དུ་བསྟན་པ་མཚར། ཞེས་བརྗོད་དེ་སློབ་དཔོན་གྱི་ཕྱག་ཏུ་ཕུལ། དེས་ཀྱང༌། ཨ་ཧོ་སུ་ཁ་དྷརྨ་ཀཱ་ཡ་ནི་ཨ་མྲྀ་ཏ་སིདྡྷི་ཧྲཱིཿ ཞེས་དངོས་གྲུབ་ཀྱི་སྙིང་པོ་འོད་ཀྱི་གོང་བུའི་རྣམ་པར་ཐུགས་ཀྱི་ཐིག་ལེར་བསྡུའོ། ། གསུམ་པ་བདུད་རྩི་ཕྱེ་མར་བསྒྲུབ་པ་ལ་གཉིས།
བཏགས་བཙག་སོགས་ཀྱི་དགོངས་པ་དང༌། ཕྱེ་མ་དངོས་ཀྱི་དགོངས་རྒྱུད་དོ། ། དང་པོ་ལ་ལྔའོ། ། དང་པོ་འཐགས་པ་ལ་སྦྱོར་དངོས་གཉིས་ལས། དང་པོ་ནི། ཐམས་ཅད་ལ་དཔལ་གྱི་ཆས་བཅུས་རྟགས་གདབ། རུ་ལུའི་ཛཔ྄་དང་བཅས་པའི་དཀྱིལ་འཁོར་ལ་གཡས་སུ་ལན་གསུམ་བསྐོར། ཧཱུྃ། མི་མངོན་དབྱིངས་ན་བཞུགས་པ་རྒྱལ་བ་ཞི་ཁྲོའི་ཚོགས༑ སོགས་དང༌།
ཧཱུྃ། དགོངས་ཤིག་མཁའ་འགྲོ་དམ་ཅན་རྣམས། ། སྔོན་ཚེ་ཞལ་བཞེས་མ་གཡེལ་ཅིག ། ཚོགས་ཀྱི་དཀྱིལ་འཁོར་ཆེན་པོ་འདི། ། མིང་ཙམ་འཛིན་པར་བྱེད་པ་ཡང༌༑ ༑ གཡོ་སྒྱུ་མེད་ཅིང་གུས་ལྡན་པར། ། སེམས་ཀྱིས་བླངས་ཏེ་སྤྱི་བོ་ཡི། ། གཙུག་ཏུ་བཞག་སྟེ་བཀུར་བར་བགྱི། ། དེ་སྐད་ཁྱོད་ཀྱིས་དམ་བཅས་ཏེ། ། དཔལ་གྱི་བཀའ་བཞིན་བདག་མཆིས་ན། །
མ་ཐོགས་མྱུར་དུ་སྟོངས་ལ་བྱོན། ། བཅོལ་བའི་ཕྲིན་ལས་སྒྲུབས་པར་མཛོད། ཨོཾ་ཤྲཱི་ཧེ་རུ་ཀ་ས་མ་ཡ་སཏྭཾ། མ་ནུ་རཀྴ་སཱི་བྷྱོཿ བྲཧྨ་ཎཱི་བྷྱོཿ རོའུ་ཏྲི་མ་བྷྱོཿ བྷ་ན་བྷེ་བྷྱོཿ ཀུ་མཱ་རཱི་བྷྱོཿ ཨིནྡྲ་ཡ་ནི་བྷྱོཿ སིཾ་ཧ་ཀ་ལ་ནི་བྷྱོཿ
ཨ་མྲྀ་ཏཾ་བྷྱོཿ སོའུ་མ་བྷྱོཿ ཏ་ན་ཧཾ་བྷྱོཿ རཀྴ་སཱི་བྷྱོཿ བཀྴ་སཱི་བྷྱོཿ ར་ཏྲི་མ་བྷྱོཿ ར་ཏྲི་རེ་མ་ཏི་བྷྱོ༔ ཨེ་ཀ་ཙ་ར་མ་བྷྱོཿ མ་ནུ་ཧ་ར་མ་བྷྱོཿ སི་ཏི་ཀཾ་བྷྱོཿ
བྷཱ་ཡ་བྷེ་བྷྱོཿ མ་ཧཱ་མ་ར་ཎ་བྷྱོཿ ཨགྣེ་ཡེ་བྷྱོཿ བྷ་ར་ཧཱི་བྷྱོཿ ཙ་མུནྟྲི་བྷྱོཿ བྷུ་ཏ་ན་བྷྱོཿ པཱ་ཎི་བཛྲ་བྷྱོཿ མ་ཧཱ་ཀཱ་ལཱི་བྷྱོཿ ཙ་ཀཱ་ལ་བཛྲ་བྷྱོཿ བཛྲ་བུམྤ་ཀ་ར་ཎ་བྷྱོཿ
བཛྲ་ལམྦོ་དྷཱ་ར་བྷྱོཿ ༼བཛྲ་ནི་བར་བྷྱོཿ བཛྲ་ལ་བར་བྷྱོཿ བཛྲ་པ་ཏྲི་ཧར་བྷྱོཿ བཛྲ་བ་ཡེར་བྷྱོཿ བཛྲ་དཾ་ཤིང་བྷྱོཿ དྷུར་པཾ་བྷྱོཿ བཛྲ་ལན་ཏེ་བྷྱོཿ བཛྲ་མ་ཧཱ་ཏེ་བྷྱོཿ བཛྲ་པུ་ཙར་བྷྱོཿ
བཛྲ་ར་ལི་བྷྱོཿ བཛྲ་ར་མི་བྷྱོཿ༽ མ་མ་ཧྲིཾ་ཧྲིཾ་ཛ་ཛཿ ཨོཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ དགྲ་བགེགས་གནོད་བྱེད་འབྱུང་པོ་མཱ་ར་ཡ་ཧཱུྃ་ཕཊ྄ཿ ཅེས་བསྐུལ་ཞིང་ལས་ལ་བཙུད་པ་སོགས་བྱ། གཉིས་པ་ནི། དཀྱིལ་འཁོར་གྱི་ཤར་དུ་སློབ་དཔོན་ཡབ་ཡུམ་གྱིས། ཨོཾ་བཛྲ་ཨ་མྲྀ་ཏ་ཀུཎྜ་ལཱི་ཧ་ན་ཧ་ན་ཧཱུྃ་ཕཊ྄ཿ ཅེས་བཟླ་བཞིན་དུ་སྨན་རྣམས་ཞིབ་པར་བརྡུང༌། གཉིས་པ་བཙག་པ་ནི།
དཀྱིལ་འཁོར་གྱི་ལྷོ་ཕྱོགས་སུ། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧོ་ས་ཡ་བི་ཤུདྡྷེ་ཧཱུྃ་ཧྲཱིཿཋཿ ཞེས་དར་ཚགས་ལ་བཙག ། གསུམ་པ་བསྲེ་ཞིང་སྦྱར་བ་ནི། དཀྱིལ་འཁོར་གྱི་ནུབ་ཏུ་སློབ་དཔོན་གྱིས་སྔར་བྱིན་གྱིས་བརླབས་པའི་ཆང་གི་ཁ་ཕྲུ་སྦྲེང་ཞིང༌། ཨོཾ་བཛྲ་ཨ་མྲྀ་ཏ་ཛ་གད་པྲ་ཝཱ་ཡ་སྭཱ་ཧཱ། དེ་བཞིན་དུ་འོ་མ་སྦྲེང་ཞིང༌། ཨོཾ་བི་ཏང་སཾ་ཤོ་དྷ་ཡ་ཀྲོ་དྷཱི་ཤྭ་རཱི་སྭཱ་ཧཱ། རིན་པོ་ཆེ་སྦྲེང་ཞིང༌། ཨོཾ་སརྦ་པཉྩ་ཨ་མྲྀ་ཏ་རཏྣ་ཙིཏྟ་ཧཱུྃ་ཧྲཱིཿཋཿ
ཆུ་སྦྲེང་ཞིང༌། ཨོཾ་ཨ་མྲྀ་ཏ་བི་ཤུདྡྷེ་ཀུཎྜ་ལཱི་སྭཱ་ཧཱ། ཞེས་བཟླ་བཞིན་འདྲེས་པར་འཕུར་ནས། དམ་རྫས་ཕབས་རྒྱུན་དང་དབང་ལག་གི་ཕྱེ་མའང་བཏབ་ལ། ཨོཾ་བཛྲ་ཨ་མྲྀ་ཏ་མུ་ས་ལ་མུ་ས་ལ་ཧཱུྃ་ཕཊ྄ཿ ཅེས་བཟླ། བཞི་པ་སྦོལ་ཞིང་གཞལ་བ་ནི། དཀྱིལ་འཁོར་གི་བྱང་དུ་སླར་ཡང་འདྲེས་པར་སྦྲུས་ལ་ནམ་ཟླ་དང་བསྟུན་པའི་ཕབས་རྩི་ཞིམ་པོ་ནོན་ཙམ་བླུག ༑ དེ་ནས་འཕེལ་བ་བརྟག་ཕྱིར་དྲིལ་བུས་གཞལ་ཏེ། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧྱ་གྷྲྀ་ཝ་ཧུ་ལུ་ཧུ་ལུ་ཧཱུྃ་ཧྲཱིཿཋཿ
ཨོཾ་བཛྲ་པདྨ་དྷཱ་ར་ཧྲྀ་དྷ་ཡ་དྷརྨ་པཉྩ་ཨཱཿཧཱུྃ༔ ཞེས་བཟླ་ཞིང་སྨན་ཐོད་དུ་བླུག ། ཚོན་སྐུད་སྣ་ལྔས་རྒྱ་གྲམ་དུ་བཅིངས་པ་ལ་སློབ་དཔོན་གྱིས་རྒྱས་བཏབ་ཅིང༌། ཧཱུྃ༔ དང་པོ་སྐུ་གསུང་ཐུགས་ཀྱི་རྒྱ། ། གཉིས་པ་རྡོ་རྗེ་རྒྱ་གྲམ་རྒྱ། ། གསུམ་པ་དབང་མཆོག་རྟགས་ཀྱི་རྒྱ། ། བཞི་པ་ཀརྨ་ལས་ཀྱི་རྒྱ། ། ལྔ་པ་ཚེ་ཡི་རི་བོའི་རྒྱ། ། དྲུག་པ་ཟླ་གམ་དབང་གི་རྒྱ། །
བདུན་པ་ཆོས་ཀྱི་ཕྱག་རྒྱའི་རྒྱ། ། ཆོས་ཀྱི་དབྱིངས་སུ་རྒྱས་གདབ་བོ། ། ཞེས་ཡས་གདབ་བོ། ། ལྔ་པ་དཀྱིལ་འཁོར་གྱི་དབུས་སུ་བཞུགས་སུ་གསོལ་བ་ནི། སློབ་དཔོན་མདུན་དུ་སྨན་བཀོད་ལ། དྲི་ལྔ་དང༌། གུ་གུལ། ཚིལ་ཆེན་བདུག ། དྲག་སྔགས་ཡུངས་ཐུན་དང་བཅས་པས་བགེགས་བསྐྲད། ཆེ་མཆོག་གི་ཛཔ྄དབྱངས་བཅས༑
ཧཱུྃ། དུར་ཁྲོད་གསང་བ་མཆོག་གི་དཀྱིལ་འཁོར་དུ། ། དམ་རྫས་རྩ་བ་བརྒྱད་དང་ཡན་ལག་སྟོང༌། ། འབྲས་བུ་སྐུ་གསུང་ཐུགས་སུ་རབ་སྦྱར་ནས། ། དུག་ལྔ་མ་སྤངས་སྐུ་གསུམ་ལྷུན་གྱིས་གྲུབ། ། དབྱིངས་ནས་སྤྱན་དྲངས་སངས་རྒྱས་སྐུར་བསྐྱེད་དོ། ། ཕྱོགས་བཅུ་དུས་གསུམ་འཕགས་པ་མཆོད་པ་དང༌། ། རྣལ་འབྱོར་དབང་ཕྱུག་ཐུགས་དམ་བསྐང་བའི་ཕྱིར། ། གསང་བ་མཆོག་གི་དབུས་སུ་བཞུགས་སུ་གསོལ། ། ཨོཾ་སརྦ་པཉྩ་ཨ་མྲྀ་ཏ་ས་མ་ཡ་ཏིཥྛ་ལྷན།
ཞེས་སྨན་གྱི་ཕོ་བྲང་དཀྱིལ་འཁོར་གྱི་དབུས་སུ་བཞུགས་སུ་གསོལ་ལ། རང་བྱུང་གདོད་ནས་སོགས་ཀྱི་ཆེ་བའི་ཡོན་ཏན་བརྗོད་པ་སྔོན་དུ་འགྲོ་བས། ཧཱུྃ། རབ་ཡངས་བདུད་རྩིའི་སྣོད་དུ་དམ་རྫས་ལྔའི། ། ས་བོན་ལྔ་ལས་ཕྱག་མཚན་ས་བོན་གྱིས། ། ཡོངས་མཚན་འཕྲོ་འདུས་བདེ་གཤེགས་རིགས་ལྔར་གྱུར། ། བདག་ཐུགས་སྔགས་ཀྱིས་རྒྱུད་བསྐུལ་འཁོར་འདས་ཀྱི། ། དངོས་གྲུབ་བཅུད་བསྡུས་མཉམ་སྦྱོར་བྱང་ཆུབ་སེམས། ། བདུད་རྩིར་རབ་འདྲེས་ཡབ་ཡུམ་འོད་དུ་ཞུ། ། འཆི་མེད་དམ་རྫས་རྒྱ་མཚོར་འཁྱིལ་པའི་ཞག །
རབ་འབར་དཔའ་བོ་འབྲུ་ལྔས་མཚན་པར་གྱུར། ། ཧཱུྃ་ཨོཾ་སྭཱ་ཨཱཾ་ཧཱ༔ ཨོཾ་ཨཱཿཧཱུྃ་བཛྲ་ཨ་མྲྀ་ཏ་ཧཱུྃ་ཧྲཱིཿཋཿ ཞེས་བརྒྱ་རྩ་བཟླ་བར་བྱའོ། ། གཉིས་པ་ཕྱེ་མ་དངོས་ཀྱི་སྒྲུབ་པ་ལ་ལྔ་ལས། དང་པོ་འཇུ་འདུལ་གྱི་དགོངས་པ་ལ་གསུམ་ལས། དང་པོ་ནི། སྤྱི་དཀྱིལ་འཁོར་སུམ་ལྡན་དབྱེར་མེད་དུ་བསྒོམ་ཚུལ་ནི། གཞུང་དུ་ཤེས། གཉིས་པ་བྱེ་བྲག་དཀྱིལ་འཁོར་གསུམ་ཐ་དད་དུ་སྒྲུབ་པ་ལ་བཞི་ལས།
དང་པོ་དཀྱིལ་འཁོར་དབྱེ་བའི་ཚུལ་ནི། བཀའ་བརྒྱད་ལས་བྱང་བཟླས་པའི་བར་སོང་ནས། བྷྲཱུྃ་བི་ཤྭ་བི་ཤུདྡྷེ་ཕཊ྄་ཛཿཧཱུྃ། ཞེས་དང༌། ཕཊ྄་ཛཿས་མདུན་བསྐྱེད་ཕྱེ༑ གཉིས་པ་རང་བཞིན་གྱི་དཀྱིལ་འཁོར་ནི། ཧཱུྃ། མཚན་ཉིད་ཡོངས་རྫོགས་ཁྲག་འཐུང་དཀྱིལ་འཁོར་དབུས། ། བདེ་གཤེགས་སྤྱི་གཟུགས་ཆེ་མཆོག་ཧེ་རུ་ཀ ། སྒེག་པ་དཔའ་བ་མི་སྡུག་ཚུལ་སྟོན་ཅིང༌། །
དགོད་དང་གཤེ་དང་འཇིགས་སུ་རུང་བ་དང༌། ། སྙིང་རྗེ་རྔམ་དང་ཞི་བ་ལ་སོགས་པ། ། གར་དགུས་རྣམ་རོལ་ཆེ་མཆོག་ཧེ་རུ་ཀ ། གནམ་ཞལ་ཡུམ་འཁྱུད་སྤྲུལ་འཁོར་བསམ་མི་ཁྱབ། ། རང་བཞིན་དཀྱིལ་འཁོར་ཆེན་པོར་ལྷུན་གྱིས་གྲུབ། ། ཞེས་གསལ་གདབ། གསུམ་པ་བདུད་རྩི་སྨན་གྱི་དཀྱིལ་འཁོར་ནི། ཕོ་བྲང་ལྟེ་བར་ཡཾ་ལས་རླུང་གཞུའི་དབྱིབས། ། དེ་སྟེང་རྃ་ལས་མེ་དཀྱིལ་གྲུ་གསུམ་འབར། ཨཱཿལས་བྷནྫའི་གཞལ་ཡས་རྒྱ་ཆེའི་ནང༌། །
པད་ཟླའི་གདན་ལ་ཤ་ལྔ་བདུད་རྩི་ལྔ། ། ཧཱུྃ་ཨོཾ་སྭཱ་ཨཱཾ་ཧཱ་ལས་ཕྱག་མཚན་ལྔ། ། ས་བོན་གྱིས་མཚན་ཡོངས་གྱུར་བདེ་གཤེགས་ལྔ། ། ཡབ་ཡུམ་མཉམ་སྦྱོར་བྱང་སེམས་བདུད་རྩིར་ཞུ། ། དེ་སྟེང་དཔའ་བོ་འབྲུ་ལྔས་མཚན་པར་གྱུར། ཧཱུྃ་ཨོཾ་སྭཱ་ཨཱ་ཧཱ། བཞི་པ་རྩ་བའི་དཀྱིལ་འཁོར་ལ་ལྔ་ལས། དང་པོ་འགྲོ་བ་འདུལ་བའི་དཀྱིལ་འཁོར་ནི། ཧཱུྃ། བདག་ཉིད་རང་བཞིན་དཀྱིལ་འཁོར་དཔལ་ཆེན་པོ། །
ཡབ་ཡུམ་མཉམ་སྦྱོར་བྱང་ཆུབ་སེམས་སྤྲིན་ལས། ཁྲོ་བོ་བཅུ་འཕྲོས་ཕྱག་བཅུའི་གདོན་བགེགས་བཏུལ། ། ཚུར་འདུས་བདུད་རྩིའི་དཀྱིལ་འཁོར་ཕྱོགས་མཚམས་འཁོད། ། ཧཱུྃ་མཛད་རྣམ་རྒྱལ་དབྱུག་སྔོན་གཤིན་རྗེའི་གཤེད། ། མི་གཡོ་རྟ་མགྲིན་འདོད་རྒྱལ་བདུད་རྩི་འཁྱིལ། ། རྣམ་རྒྱལ་སྟོབས་པོ་ཆེ་རྣམས་རྔམ་བརྗིད་འབར། ། རང་རྟགས་མཚོན་ཆ་ཐོགས་ནས་ཕྱོགས་བཅུར་འཁོད། ། ཨོཾ་བཛྲ་ཀྲོ་དྷ་ཧཱུྃ་ཀཱ་ར་ཧཱུྃ། དེ་བཞིན་དུ། བི་ཛ་ཡ།
ནཱི་ལ་དཎྜ། ཡ་མཱནྟ་ཀ ། ཨཱརྻ་ཨ་ཙ་ལེ། ཧ་ཡ་གྷྲྀ་ཝ། ཨ་པ་ར་ཛཱི་ཏ། ཨ་མྲྀ་ཏ་ཀུཎྜ་ལཱི། ཏྲཻ་ལོཀྱ་བི་ཛ་ཡ། མ་ཧཱ་བ་ལ་སོགས་སྦྱར། གཉིས་པ་རྟ་མགྲིན་དབང་གི་དཀྱིལ་འཁོར་ནི། ཧཱུྃ།
རང་བྱུང་བདུད་རྩི་རིགས་ལྔའི་དཀྱིལ་འཁོར་སྟེང༌། ། འགྲོ་འདུལ་ཏ་ཀྲྀཏ་ཁྲོ་བོ་བརྒྱད་ཀྱི་དབུས། ། པདྨའི་ལྟེ་བར་ཧྲཱིཿལས་རྟ་མཆོག་དཔལ། ། དམར་པོ་ཞལ་གཅིག་ཕྱག་གཉིས་གཡས་པདྨ། ། གཡོན་པ་རྒྱ་གྲམ་བདུད་རྩིའི་སྟེང་ནས་གནོན། ། ཕྱོགས་ཀྱི་འདབ་བཞིར་བདེ་ཆེན་གསང་བའི་ཡུམ། ། མི་ཕམ་དཀར་མོ་ཁྲོ་གཉེར་ཅན་མ་སེར། ། རོ་ལངས་མ་དམར་རལ་གཅིག་ལྗང་གུ་སྟེ། ། གྲི་གུག་ཐོད་འཛིན་གཅེར་བུ་བདེ་ཉམས་རྒྱས། ། གསང་བའི་མཁའ་ལ་དཔའ་བོ་རྟ་མགྲིན་སྐུ། །
ཕྱེད་ནུབ་ཙམ་གྱི་སྦྱོར་བ་དུས་གཅིག་མཛད། ། བདེ་སྟོང་དབྱེར་མེད་མཉམ་རྒྱས་རྣམ་པར་བརྗིད། གསུམ་པ་སྐུ་གདུང་འབར་བའི་དཀྱིལ་འཁོར་ནི། ཧཱུྃ། ཕྱོགས་མཚམས་མཐར་བྱེད་བརྒྱད་སྟེང་ཕྱོགས་བཞི་རུ། ། ཤར་ནས་རིམ་བཞིན་ཁྲག་འཐུང་ཆེན་པོ་བཞི། ། བུདྡྷ་ཁྲག་འཐུང་སྨུག་ལྗང་སེར་བའི་ཞལ། ། གཡས་གསུམ་རྡོ་རྗེ་འཁོར་ལོ་ཏི་ར་དང༌། ། གཡོན་གསུམ་དྲིལ་བུ་བྷན་དམར་ཁ་ཊྭཱཾ་འཛིན༑ ༑ རཏྣ་ཁྲག་འཐུང་སེར་སྨུག་དམར་བའི་ཞལ། །
གཡས་གསུམ་རིན་ཆེན་རྡོ་རྗེ་ཏི་ར་དང༌། ། གཡོན་གསུམ་དྲིལ་བུ་བྷན་དམར་དགྲ་སཏྭ་འཛིན། ། པདྨ་ཁྲག་འཐུང་དམར་སེར་ལྗང་བའི་ཞལ། ། གཡས་གསུམ་པདྨ་རྡོ་རྗེ་ཏི་ར་དང༌། ། གཡོན་གསུམ་དྲིལ་བུ་བྷན་དམར་རྔེའུ་ཆུང་འཛིན། ། ཀརྨ་ཁྲག་འཐུང་ལྗང་དམར་སྨུག་པའི་ཞལ། ། གཡས་གསུམ་རྒྱ་གྲམ་རྡོ་རྗེ་ཏི་ར་དང༌། ། གཡོན་གསུམ་དྲིལ་བུ་བྷན་དམར་ཐོང་གཤོལ་འཛིན། ཁྲོ་བོ་བཞི་སྟེང་བཛྲ་ཧེ་རུ་ཀ ། མཐིང་དཀར་དམར་བའི་ཞལ་གསུམ་ཕྱག་དྲུག་པ། །
གཡས་གསུམ་རྩེ་དགུ་རྩེ་ལྔ་ཏི་ར་དང༌། ། གཡོན་གསུམ་དྲིལ་བྷན་འཇིག་རྟེན་གཡོ་བའི་ཚུལ། ། ཞབས་བཞིས་ཁྲག་འཐུང་རིགས་བཞིའི་དབུ་ནས་བརྫིས། ། ཐམས་ཅད་རང་རང་ཡུམ་འཁྱུད་གར་དགུ་ལྡན༑ ༑ དཔལ་ཆེན་ཆས་རྫོགས་འབར་བའི་ཀློང་ན་བརྗིད། བཞི་པ་མཁའ་མཉམ་ཀློང་གི་དཀྱིལ་འཁོར་ནི། རྡོ་རྗེ་ཁྲག་འཐུང་དབུའི་སྟེང་གནམ་ཞལ་ཡུམ། ། སྔོ་སྐྱ་དབུ་དགུ་བཅོ་བརྒྱད་ཕྱག་དང་ལྡན། ། དང་པོའི་ཕྱག་གཉིས་རྡོ་རྗེ་དྲིལ་བུ་དང༌། ། ལྷག་མ་གཡས་བརྒྱད་གནས་ཀྱི་མ་མོ་བརྒྱད། །
གཡོན་བརྒྱད་ཡུལ་གྱི་ཕྲ་མེན་བརྒྱད་པོ་བསྣམས། ། གེལ་པའི་འདུག་སྟངས་ཚུལ་ལྡན་ཞབས་བརྒྱད་ཀྱིས། བཛྲ་ཁྲག་འཐུང་གཡས་གཡོན་དབུ་གཉིས་བརྫིས། ། དབུས་ཞལ་ཡུམ་མཁར་སྤྱན་ཕྱེད་ནུབ་པར་ཚུད། ཁྲོ་འཛུམ་བདེ་བའི་ཉམས་རྒྱས་འཁྲིལ་བག་ཆགས། ཁྲོ་བོའི་ཆས་ཅན་འབར་བའི་ཀློང་ན་བརྗིད། ལྔ་པ་འཆི་མེད་རྡོ་རྗེའི་དཀྱིལ་འཁོར་ནི། གནམ་ཞལ་ཡུམ་སྟེང་ཆེ་མཆོག་ཧེ་རུ་ཀ ། སྐུ་མདོག་སྨུག་ནག་དབུ་ནི་ཉི་ཤུ་གཅིག ། བཞི་བཅུ་རྩ་གཉིས་ཕྱག་གི་དཀྱིལ་འཁོར་ན། །
ཞི་བ་ཡབ་རྣམས་གཡས་ལ་ཡུམ་རྣམས་གཡོན། ། ཐུབ་པ་དྲུག་ནི་གཡས་གཡོན་གསུམ་གསུམ་བཞུགས། ། ཞབས་བརྒྱད་རོལ་པས་ཡུམ་གྱི་དབུ་བརྒྱད་བརྫིས། ། གསང་བའི་རྡོ་རྗེ་ཡུམ་ཞལ་དབུས་མ་ཡི། ། སྨིན་མཚམས་མཁར་བཅུག་དཔལ་ཆེན་རྩ་ཞལ་གྱི། ། ལྗགས་སྟེང་ཉི་དཀྱིལ་ས་ནུ་ཧེ་རུ་ཀ ༑ ཡབ་ཡུམ་མཉམ་སྦྱོར་དཀར་གསལ་ཚོན་གང་བའི། ། ཐུགས་ཀར་ཉི་སྟེང་རྡོ་རྗེ་ཨ་ཡིག་ལ། ། གསང་སྔགས་འབྲུ་དགུ་གཡས་སུ་བསྐོར་བས་མཚན། ། གར་དགུའི་ཉམས་རྒྱས་དཔལ་ཆེན་ཆས་རྣམས་རྫོགས། །
དྲི་མེད་འོད་ཟེར་འཕྲོ་བའི་ཀློང་ན་བཞུགས། སྐབས་འདིར་སྦྱོར་བ་བརྒྱད་ཀྱི་རིམ་པའང་དེ་ལྟར་ཤེས་པར་བྱ་སྟེ། གཙོ་བོའི་ལྗགས་སྟེང་ས་ནུ་ཧེ་རུ་ཀ ། ཡབ་ཡུམ་མཉམ་སྦྱོར་ཡེ་ཤེས་སྦྱོར་བ་དང༌། ། ཕྱག་རྣམས་ཞེ་གཉིས་ལྷར་སྦྱོར་ཕྱག་མཚན་སྦྱོར། ། རྡོ་རྗེ་སྨིན་མཚམས་མཁར་རོལ་ཞལ་གྱི་སྦྱོར། ། ཡུམ་མཁར་ཁྲག་འཐུང་དབུ་ཚུད་དབུ་ཡི་སྦྱོར། ། གཙོ་ཞབས་ཡུམ་གྱི་དབུར་སྦྱོར་ཞབས་ཀྱི་སྦྱོར། ། རྟ་མགྲིན་ཡུམ་བཞིར་རོལ་པ་དབང་གི་སྦྱོར། ། བདུད་རྩི་ཡེ་ཤེས་སྨན་སྦྱོར་རྫས་ཀྱི་སྦྱོར། །
རྫས་དཀྱིལ་བྷནྫ་ལ་སྦྱོར་ཐབས་ཤེས་སྦྱོར། ། སྦྱོར་བ་བརྒྱད་ལྡན་བདེ་ཆེན་ཉམས་བརྒྱར་འབར། ། དཀྱིལ་འཁོར་འཁོར་ལོའི་གཙོ་བོར་ལྷུན་གྱིས་གྲུབ། ། ཕྱི་རོལ་ཕྱོགས་མཚམས་སྒྲུབ་སྡེ་བརྒྱད་ཀྱི་ལྷ། ། རང་རང་འཁོར་བཅས་ཉི་མའི་དཀྱིལ་འཁོར་ལས། ། འོད་ཟེར་བཞིན་དུ་གསལ་བརྟན་འབར་བར་གྱུར། ཞེས་པ་རྣམས་ཀྱིས་གསལ་གདབ་ལ། ཡེ་ཤེས་ལྔས་དབང་བསྐུར་གནས་གསུམ་བྱིན་རླབས། ཡེ་ཤེས་པ་སྤྱན་དྲངས་ཞིང་བསྟིམ་པ་རྣམས་སྔར་ལྟར་བྱ་ཞིང༌། འོག་མིན་ཆོས་དབྱིངས་མཐའ་བྲལ་ཞིང་ཁམས་སུ།
སོགས་ཀྱིས་མཆོད། བདག་མེད་ཕྱོགས་བྲལ་དོན་དམ་ཟུང་ཆུད་ཅིང༌༑ ༑ བྱམས་དང་སྙིང་རྗེས་དགྲ་ཟིན་མི་མངའ་ཡང༌། ། གདུག་པ་འདུལ་ཕྱིར་དུས་ལས་མི་འདའ་བའི། ། འཇིགས་བྱེད་ཧེ་རུ་ཀ་ལ་ཕྱག་འཚལ་ལོ། ། ཡང་དག་འཇམ་དཔལ་གཤིན་རྗེ་པདྨ་དབང༌། ། རྡོ་རྗེ་གཞོན་ནུ་བླ་མེད་ཧེ་རུ་ཀ ། ཆེ་མཆོག་རིག་འཛིན་དྲེགས་འདུལ་དྲག་སྔགས་སོགས། ། བཀའ་བརྒྱད་ལྷ་ཚོགས་རྣམས་ལ་ཕྱག་འཚལ་བསྟོད། ཞེས་པས་བསྟོད༑
ཡང་ན་དབང་བསྐུར་སྤྱན་དྲང་བསྟིམ་པ་མཆོད་བསྟོད་རྣམས་མ་བྱས་ཀྱང་ཆད་པའི་སྐྱོན་ཏུ་མི་འགྱུར། གསུམ་པ་ཛཔ྄་ལ་གསུམ་ལས། དང་པོ་སྨན་སྲུང་སྤྱན་འདྲེན། གཉིས་པ་རྟོག་པ་བསལ་བ་སྔར་བཞིན་བྱ། གསུམ་པ་ཛཔ྄་དངོས་ལ༑ གཟུང་ཐག་ལ་འཇུས་ཏེ། ཤེས་རབ་སྒྲོག་གིས་སྦྲེལ་བའི་གཟུང་ཐག་ལ། ། རིག་པ་སྲོག་གིས་འབྲེལ་བའི་ལུ་གུ་རྒྱུད། ། སྐུ་གསུང་ཐུགས་ཀྱི་དངོས་གྲུབ་མ་ཐོབ་བར། ། སྐྱེ་བ་ཇི་སྲིད་བར་དུ་མི་བཏང་ངོ༌།
ཞེས་དང༌། ལྔ་ལས། དང་པོ་འགྲོ་བ་འདུལ་བའི་དཀྱིལ་འཁོར་ནི། བསྐྱེད་རྫོགས་རྒྱས་པའི་སྐབས། སྦྱོར་བ་བརྒྱད་ལྡན་གྱི་སྒྲུབ་པ་དང༌། བསྡུས་པའི་སྐབས་སུ། གཙོ་བོ་ཡབ་ཡུམ་གྱི་བྱང་ཆུབ་སེམས་ཀྱིས་སྒྲུབ་པའོ༑ ༑ དང་པོ་ནི། ཧཱུྃ། བདག་ཉིད་རང་བཞིན་དཀྱིལ་འཁོར་དཔལ་ཆེན་པོའི། །
ཐུགས་ཀར་ཉི་དཀྱིལ་རྡོ་རྗེ་ཨ་ཡིག་ལ། ། འབྲུ་དགུའི་སྔགས་ཕྲེང་ཕྲ་ཞིང་གསལ་བས་བསྐོར། ། དེ་ལས་འོད་འཕྲོས་བདུད་རྩིའི་རླུང་དཀྱིལ་བསྐུལ། ། མེ་སྦར་བདུད་རྩི་ཁོལ་བའི་ཟེར་རླངས་ལས། ། དཔའ་བོ་འབྲུ་ལྔའི་འོད་ཟེར་མཆོད་པའི་སྤྲིན། ། འགྲོ་འདུལ་དབང་ཆེན་སྐུ་གདུང་མཁའ་ཀློང་དཀྱིལ། ། འཆི་མེད་རྡོ་རྗེའི་དཀྱིལ་འཁོར་ཐུག་གི་བར། ། རིམ་པར་སྤྲོས་པས་སྐུ་གསུང་ཐུགས་ཀྱི་རྒྱུད། ། མཉེས་པར་བྱས་ཤིང་ཐུགས་ཀྱི་དམ་ཚིག་བསྐུལ། ཞེས་པ་ནི་མཆོད་པ་མས་འབུལ་ཞེས་བྱ་བའི་དོན་ནོ། །
ཡེ་ཤེས་ལྔ་ཡི་འོད་ཟེར་བདུད་རྩིའི་རྒྱུན། ། འཆི་མེད་རྡོ་རྗེ་ནས་བཟུང་རིམ་པ་བཞིན། ། སྐུ་ཡི་དབྱིབས་རྒྱུད་མཁའ་གསང་སྦྱོར་མཚམས་ནས། ། བདུད་རྩིར་བབས་པས་དབང་བསྐུར་བྱིན་གྱིས་བརླབས། ཞེས་པ་ནི་དབང་ཡས་བསྐུར་ཞེས་བྱ་བའི་དོན་ནོ། ། སླར་ཡང་སྦྱོར་བ་བརྒྱད་ཀྱི་སྦྱོར་མཚམས་ནས། ། བྱང་ཆུབ་སེམས་སྤྲིན་འོད་ཟེར་ཕྱོགས་བཅུར་འཕྲོས། ། འཕགས་པ་ཀུན་མཆོད་མཁའ་མཉམ་འགྲོ་དོན་བྱས། ། སྐུ་གསུང་ཐུགས་ཀྱི་བྱིན་རླབས་དངོས་གྲུབ་དང༌། ། འཁོར་འདས་དྭངས་མའི་བཅུད་བསྡུས་བདག་ལ་ཐིམ། །
གུ་ཧྱ་ལག་གི་ཕྱག་རྒྱ་མཐེབ་སྲིན་གྱི། ། རྟ་མགྲིན་ཡབ་ཡུམ་ལ་ཐིམ་མཉམ་སྦྱོར་བའི། ། བྱང་ཆུབ་སེམས་དང་གཅིག་འདྲེས་འོད་ཟེར་རྣམས། གཟུང་རང་བཞིན་གྱི་དཀྱིལ་འཁོར། ། གཟུང་ཐག་རྡོ་རྗེའི་ཁོང་གསེང་ནས་བརྒྱུད་དེ། ། བདུད་རྩིའི་ཕོ་བྲང་ལ་ཐིམ་དམ་རྫས་ཉིད། ། ཡེ་ཤེས་བདུད་རྩི་རང་བཞིན་མུ་ཏིག་ལྟར། ། དྲི་མེད་དཀར་གསལ་དྭངས་མར་འཁྱིལ་བར་གྱུར། ཞེས་པའི་དོན་ནན་ཏན་དུ་བསྒོམས་ནས། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ
ཞེས་དགུ་པའི་ཛཔ྄་ཉིད་དུ་ཁོ་ན་ཆིག་དྲིལ་དུ་བཟླ་ཞིང༌། སྟོང་ཕྲག་རེའི་མཚམས་སུ་སྟོང་ཚིག་གིས་མཆོད་པ་བྱ་བ་སོགས་ནི་སྔར་བཞིན་ནོ། ། ཐུན་བསྡུ་བའི་ཚེ། འཆི་མེད་རྡོ་རྗེའི་དཀྱིལ་འཁོར་ནས་བཟུང་སྟེ་རིམ་བཞིན་འོད་ཞུ་བདུད་རྩིར་ཐིམ་པར་གྱུར། ཞེས་བསྡུའོ། ། གཉིས་པ་ལ་བདུད་རྩི་བསྐྱིལ་བ་དང་དབབ་པ་གཉིས་ལས། དང་པོ་ནི། ཧཱུྃ། བྷནྫ་གཞལ་ཡས་ཁང་ནང་བདུད་རྩི་ཡི། ། རྒྱ་མཚོར་བསྐྱིལ་སྟེང་དཀྱིལ་འཁོར་ལྷ་ཚོགས་རྣམས། །
བདེ་ཆེན་དགྱེས་རོལ་སྦྱོར་མཚམས་བརྒྱད་ཀྱི་མཁར༑ ༑ དཀར་དམར་བྱང་སེམས་ཡེ་ཤེས་བདུད་རྩིའི་བཅུད། ། དངུལ་ཆུ་བཞིན་དུ་གསལ་འཚེར་འཛག་ལ་ཁད། ། འཕོ་ཞིང་གཡོ་བ་ཙམ་དུ་འཁྱིལ་བར་གྱུར། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཀུཎྜ་ལཱི་ཧཱུྃ་ཧྲཱིཿཋཿ ཞེས་བརྒྱ་རྩ་ཙམ་བཟླས་པའི་མཐར་ཕྲིན་ལས་བསྐུལ་བ་ནི། བདག་ཅག་སྐལ་ལྡན་སྒྲུབ་པ་པོའི། ། ལོངས་སྤྱོད་བདུད་རྩི་རྫས་མཆོག་གིས། ། རྒྱལ་བ་ཞི་ཁྲོའི་ཐུགས་དམ་བསྐང༌། ། དམ་བཅའ་མ་གཡེལ་དམ་ལ་འདུ། །
སྨན་གྱི་སྲུང་མ་དམ་ཚིག་ཅན། ། བདུད་རྩི་སྨན་གྱི་གཡབ་དོར་ན། ། རྟགས་དང་མཚན་མ་བསྟན་པ་དང༌། ། སྒྲུབ་པ་པོ་ཡི་ཕྲིན་ལས་མཛོད། ཅེས་འདི་འཐོར་ཞིང་བསྐུལ་ལོ། ། གཉིས་པ་ནི། དཀྱིལ་འཁོར་ལྷ་ཚོགས་མཁའ་ལ་བྱང་ཆུབ་སེམས། ། དཀར་དམར་བདུད་རྩི་སྨན་གྱི་རྒྱ་མཚོར་ཕབ། ། སྨན་གྱི་སྲུང་མ་རིག་འཛིན་རྣམས་ཀྱིས་ཀྱང༌། ། འཁོར་འདས་རྩི་བཅུད་མཚོ་ལ་སྦྲང་ཆར་བཞིན། །
བབས་པས་དངོས་གྲུབ་གསོལ་བཏབ་དམ་ཚིག་རྫས། ཁ་དོག་དྲི་རོ་ནུས་ལྡན་རྒྱ་མཚོར་གྱུར། ཞེས་བསྒོམ་ཞིང༌། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་མེ་པྲ་ཝེ་ཤ་ཡ་ཕེཾ་ཕེཾ་ཧཱུྃ་ཧྲཱིཿཋཿ ཞེས་སྟོང་དུ་བཟླ་ཞིང་དབབ་པའི་ཕྱག་རྒྱས་སྨན་ལ་གཏུག་གོ ། མ་མོ་བརྒྱད་བསྐུལ་བ་ནི༑ ཧཱུྃ། འདས་པའི་དུས་ན་མངོན་ཕྱུང་བ། ། སངས་རྒྱས་ཀུན་གྱི་ཡེ་ཤེས་སྐུ། ། ཡེ་ཤེས་ཐུགས་ཀྱི་སྤྲུལ་པ་ལས། །
འབར་བའི་ཁྲོ་བོའི་ཚོགས་བྱུང་སྟེ། ། འཇིག་རྟེན་དྲེགས་པ་བསྒྲལ་བ་ལས། ། ཡུལ་ཆེན་བརྒྱད་དུ་དུར་ཁྲོད་བརྒྱད། ། མ་མོ་ཆེན་མོ་རྣམ་བརྒྱད་བྱུང༌། ། ཐབས་མཁས་ཐུགས་རྗེ་རྨད་པོ་ཆེ། ། དམ་ཚིག་དབང་གིས་གཤེགས་སུ་གསོལ། ། བདུད་རྩི་འདི་ལ་བྱིན་ཅིག་ཕོབ། ། མཆོག་དང་ཐུན་མོང་དངོས་གྲུབ་སྩོལ། ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ། ཞེས་ཉེར་གཅིག་ཙམ་བརྗོད་ཅིང་དབབ་བར་བྱའོ། །
གསུམ་པ་ལ་དབང་དུ་བྱ་བ་དང་གནད་ལ་དབབ་པ་གཉིས་ལས༑ དང་པོ་ནི། སྨན་གྱི་ཕོ་བྲང་ནང་དུ་རྟ་མཆོག་དཔལ། ། ཡབ་ཡུམ་མཉམ་སྦྱོར་བྱང་ཆུབ་སེམས་ཀྱི་རྒྱུན། ། འཆི་མེད་བདུད་རྩིའི་སྨན་དང་རབ་འདྲེས་ནས། ། གཟུང་ཐག་རྡོ་རྗེའི་ཁོང་གསེང་ལམ་བརྒྱུད་པ། ། བདག་ལ་རབ་ཐིམ་གཉིས་སུ་མེད་པར་གྱུར། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧ་ཡ་གྷྲྀ་ཝ་ཧུ་ལུ་ཧུ་ལུ་བྷནྡྷ་བྷནྡྷ་ཧཱུྃ་ཧྲཱིཿཋཿ ཞེས་དང༌། གཉིས་པ་ནི།
ཧཱུྃ། ང་ནི་དཔལ་ལྡན་རྡོ་རྗེ་འཆང༌། ། གསང་གསུམ་འཁོར་ལོས་རབ་བསྒྱུར་ཞིང༌། ། རིགས་ལྔའི་ཁྲག་འཐུང་འཁོར་དང་བཅས། ། ཐུགས་དམ་དབང་གིས་སྤྱན་འདྲེན་ན། ། དམ་ཚིག་ཚུལ་བཞིན་གཤེགས་སུ་གསོལ། ། དམ་ཚིག་ཚུལ་བཞིན་མ་གཤེགས་ཤིང༌། ། གྲུབ་པའི་མཆོག་དག་མ་སྩལ་ན། ། སྐུ་གསུང་ཐུགས་དང་འགལ་བར་འགྱུར༑ ༑ ས་མ་ཡ་ལ་དགོངས་ནས་ཀྱང༌། །
སྐུ་གསུང་ཐུགས་དང་ཡོན་ཏན་དང༌། ། ཕྲིན་ལས་དངོས་གྲུབ་སྩལ་དུ་གསོལ། ཞེས་ཐ་ཚིག་བསྒྲག། གཉིས་པ་དཔའ་བོ་གཅིག་སྒྲུབ་ལྟ་བུ་ཤིན་ཏུ་སྤྲོས་མེད་ཀྱི་སྐབས་སུ་གསང་ཟིལ་གཞུང་གི་བདུད་རྩི་སྨན་གྱི་སྒྲུབ་ཐབས་འཆི་མེད་བཅུད་ལྡན་ལྟར། ཨོཾ་སྭ་བྷཱ་ཝ་སོགས། སྟོང་པ་ཉིད་དུ་གྱུར༔ སྟོང་པའི་ང་ལས་བྷྲཱུྃ་སྨུག་ནག་ཡོངས་སུ་གྱུར་པ་ལས༔ བྷནྫ་མོའི་དབྱིངས་ཡངས་པའི་ཀློང་༔ ཕྱི་ནང་སྒྲིབ་གཡོགས་དང་བྲལ་བའི་གཞལ་ཡས༔ གྲུ་ཆད་ཟླུམ་བསྐོར་ལྷུན་གྱིས་གྲུབ་པ༔
དེའི་དབུས་སུ་པདྨ་ཉི་ཟླ་བཾ་གྱི་གདན་ལ༔ ཆེ་མཆོག་ཧེ་རུ་ཀ་སྨུག་ནག་སྣུམ་ཞིང་སྒེག་པ༔ ཞལ་གཅིག་ཕྱག་གཉིས་དུར་ཁྲོད་ཆས་བརྒྱད་རྫོགས་ཤིང་༔ ཕྱག་གཡས་ཐབས་ཀྱི་རྡོ་རྗེ༔ གཡོན་ཤེས་རབ་ཀྱི་བྷནྡྷ་བསྣམས་ཤིང་ཁྲོ་འཛུམ་རྒྱན་དང་ལྡན་པ༔ ཡུམ་གནམ་ཞལ་དབྱིངས་ཕྱུག་མཐིང་ནག་ཞི་མ་ཁྲོ༔ གཡས་གྲི་གུག་དང་གཡོན་བྷནྡྷ་འཛིན་ཅིང་༔ ཡབ་ལ་བདེ་སྟོང་འཁྲིལ་ཞིང་བསྐུལ་བ༔ ཡབ་ཡུམ་མེ་རི་འབར་བའི་ཀློང་དུ་གསལ་བའོ༔ སྤྱི་བོར་ཧཱུྃ་ལས་ཀུན་བཟང་༔
དཔྲལ་བར་དྷཱི་ལས་འཇམ་དཔལ༔ མགྲིན་པར་ཧྲཱི་ལས་རྟ་མགྲིན༔ ཐུགས་ཀར་ཧཱུྃ་ལས་ཡང་དག༔ ལྟེ་བར་བྷྱོ་ལས་བླ་མེད༔ གསང་བར་ཧཱུྃ་ལས་ཕུར་པ༔ དཔུང་གཡས་ཧཱུྃ་ལས་དྲག་པོ༔ དཔུང་གཡོན་ཧཱུྃ་ལས་སྟོབས་ལྡན༔ བླ་གཡས་ཧཱུྃ་ལས་དམོད་པ༔ བླ་གཡོན་ཁྲོཾ་ལས་སྤྲུལ་པ་ཁྱུང་༔ མདུན་དུ་ཧཱུྃ་ལས་བདུད་རྩི་འཁྱིལ་བ༔
རྒྱབ་ཏུ་ཧྲཱིཿལས་རྟ་མགྲིན༔ ཕྱོགས་བཞིར་དམ་ཚིག་མཁའ་འགྲོ་བཞི༔ གོ་ཆའི་ལྷ་ལྔ་ཡབ་ཡུམ་ཐམས་ཅད་མེ་རི་མེ་དཔུང་རབ་དུ་འབར་བ༔ དེ་ལྟར་གསལ་བའི་དཔྲལ་བར་ཨོཾ༔ མགྲིན་པར་ཨཱཿ ཐུགས་ཀར་ཧཱུྃ༔ དེ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་ཏེ་དམ་ཚིག་པ་བྷནྫའི་ལྷ་ལ་ཐིམ་པར་གྱུར༔ ཨོཾ་བཛྲ་ས་མ་ཡ་ཛ་ཛཿ ཛཿཧཱུྃ་བཾ་ཧོ དམ་ཚིག་པ་དང་གཉིས་སུ་མེད་པར་གྱུར༔ ཞེས་གསོལ་བ་བཏབ་པས་དབང་བསྐུར་དྲི་མ་དག་ཆུའི་ལྷག་མ་ཡར་ལུད་པས་གཙོ་བོ་ཀུན་བཟང་གིས་དབུ་བརྒྱན་པར་གྱུར༔
ཨོཾ་ཧཱུྃ་ཏྲྃ་ཧྲཱི་ཨཱཿ མཱུྃ་ལཱཾ་མཱཾ་པཾའ་ཏཱཾ༔ ཨ་ཝེ་ཤ་ཡ་ཨ་ཨཱཿ ཞེས་བྷནྫའི་ལྷ་རྣམ་དང་གཉིས་སུ་མེད་པར་གྱུར་ནས་སྐུ་གཟི་བརྗིད་འོད་དང་ལྡན་པར་བསམ། དེ་ནས་དམ་ཚིག་དང་ཡེ་ཤེས་དབྱེར་མེད་པའི་ལྷ་ཡབ་ཡུམ་གྱི་མཁའ་ནས་འཆི་མེད་བདུད་རྩི་འབབ་པ་ནི། རང་གི་ཐུགས་ཀའི་ཧཱུྃ་ལས་འོད་ཟེར་འཕྲོས་པ་ཡི་དམ་གྱི་ལྷ་རྣམས་ལ་ཕོག༔ ཡི་དམ་ཡབ་ཡུམ་གྱི་ཏིང་འཛིན་གྱི་རྒྱུད་བསྐུལ༔ ཡི་གེ་ཡཾ་སྔོན་པོ་འཕྲོས༔ ཡུམ་གྱི་མཁར་ཕོག་རླུང་གཡོས་པས་ཨཱ་འབར་མུ་ཁ་ཟུར་གསུམ་དུ་བདུད་རྩི་དམར་པོ་བབས་པས་ཡུམ་གྱི་བརྡ་སྐད་ལ༔ ས་མ་ཡ་ཧོཿ
བདེ་བར་སྤྱོད་ཅིག་ཅེས་པའི་སྒྲས་བསྐུལ༔ ཡང་རང་གི་ཐུགས་ཀ་ནས་ཡི་གེ་རྃ་དམར་པོ་འཕྲོས་ཡབ་ཀྱི་རྣམ་སྣང་ལམ་ལ་ཕོག་པས༔ ཟླ་བའི་བདུད་རྩྀ་ནོར་བུའི་རྩེར་བབས༔ བདེ་བ་གཡོས་པས་ཡབ་ཀྱི་རང་སྒྲ་ལ༔ ས་མ་ཡ་སཏྭཾ༔ སྤྱོད་པ་རྗེས་སུ་གནང་ངོ་༔ ཞེས་པའི་སྒྲས་བསྐུལ༔ ཡུམ་གྱིས་རཱ་ག་ཡ་ཧོཿ ཞེས་པའི་བརྡ་སྒྲོགས༔ ཡབ་ཀྱིས་རཱ་ག་ཡ་མི༔
ཞེས་པས་བདེ་བར་སྤྱོད་ཅིང༔ རེ་བ་བསྐང་བར་བྱ་ཞེས་པའི་བརྡའོ༔ དེ་ནས་དམ་ཚིག་གི་མཁའ་འགྲོ་བཞིས༔ ཛཿཞེས་པས་ཡབ་ཡུམ་མཁའ་གསང་སྦྱོར་ཞིང་ཕྱག་རྒྱ་དམ་དུ་བསྡམ༔ བྃ་ཞེས་པས་བསྲུབ་ཅིང་སྤྱོད༔ ཧོཿཞེས་པས་བདེ་བ་ཚོགས་གཡོས་ནས༔ ས་མ་ཡ་མུ་ཌ་པྲ་ཝེ་ཤ་ཡ་ཕཊ྄ཿ ཞེས་པས་གོ་ཆའི་ལྷ་ཐམས་ཅད་ཀྱིས་བདེ་བར་སྤྱོད༔ ཨོཾ་ཞེས་པས་ཡབ་ཀྱི་བྱང་སེམས་ཡུམ་གྱི་པདྨར་འབབ༔ ཕཊ྄ཿཅེས་པས་བདེ་བ་རབ་ཏུ་གཡོས༔
པྲ་མོ་ཏི་སྥ་ར་ཎ་ཕཊ྄ཿ ཞེས་པས་ཡུམ་གྱི་མཁའ་ནས་བྱང་སེམས་དཀར་དམར་རྣམས་འཆི་མེད་རྫས་སུ་གྱུར༔ སླར་ཡང་སྐུ་ལས་འོད་ཟེར་གོང་བུ་ཅན་དཔག་ཏུ་མེད་པ་བབས་སྟེ་བྷནྫའི་རྫས་རྣམས་དང་དབྱེར་མེད་དུ་འདྲེས་པས་བདུད་རྩིའི་རང་བཞིན་བཅུད་ཕུན་སུམ་ཚོགས་པར་བསམ༔ ཡང་ལྷ་ཡབ་ཡུམ་སྦྱོར་མཚམས་ནས་མཁའ་འགྲོ་མ་ཕྱག་མཚན་ལྡན་པ་དཔག་ཏུ་མེད་པ་འཕྲོས་ཏེ༔ ལྷ་འདྲེ་མི་གསུམ་གྱི་བཅུད་ཐམས་ཅད་བསྡུས་ནས་སྒྲུབ་རྫས་རྣམས་ལ་ཐིམ་པར་བསམ༔ ཡང་རང་གི་ཐུགས་ཀ་ནས་མཆོད་པའི་ལྷ་མོ་དཔག་ཏུ་མེད་པ་འཕྲོས་ནས་དཀྱིལ་འཁོར་གྱི་ལྷ་ལ་མཆོད་ཅིང་བསྟོད་པར་བསམ༔ ཡང་རང་གི་ཐུགས་ཀ་ནས་སྔགས་ཕྲེང་འོད་ལྔ་དང་ལྡན་པ་བར་མ་ཆད་པར་འཕྲོས་ནས་ལྷ་རྣམས་ལ་ཕོག་པས། ལྷ་ཡབ་ཡུམ་གཙོ་འཁོར་བཅས་ཀྱི་ཐུགས་ཀར་སྔགས་ཕྲེང་འཁོར་ཏེ་སྔགས་ཀྱི་རང་སྒྲ་སྟོང་གསུམ་ལ་སྒྲོགས་པས་ཕྱོགས་བཅུའི་སངས་རྒྱས་བྱང་སེམས་རྣམས་ཀྱི་ཐུགས་དམ་རྒྱུད་བསྐུལ་ཞིང་མཆོད་པས་བརྙེས༔ ཚུར་འདུས་བྱིན་རླབས་ནུས་མཐུ་ཐམས་ཅད་བདག་མདུན་དཀྱིལ་འཁོར་ལ་ཐིམ་པར་གྱུར༔ དེ་བཞིན་དུ་སྤྱན་འདྲེན་མཆོད་པ་སོག་གཞུང་བཞིན༔
སྔགས་གཙོ་བོ་ཇི་ནུས་དང་དེ་ལས་ཆ་བགོས་ནས་གོ་ཆའི་སྔགས་བཟླས༔ གཤམ་དུ་སྡིག་སྒྲིབ་སྦྱོང་བ་ལ༔ ཨོཾ་སརྦ་པ་པཱ་ཤནྟིཾ་ཀུ་རུ་ཡེ་སྭཱ་ཧཱ༔ ཚེ་བསོད་རྒྱས་པ་ལ༔ ཨོཾ་པུཥྚིཾ་ཀུ་རུ་ཡེ་སྭཱ་ཧཱ༑ ཐམས་ཅད་དབང་དུ་སྡུད་པ་ལ། ཨོཾ་ཏེ་ཛྭ་ཌཱཀྐི་བྷ་ཧ་ཡ་པཱ་ཤཾ་ཀུ་རུ་ཡེ་སྭཱ་ཧཱ༔ དགྲ་བགེགས་ཚར་གཅོད་པ་ལ༔ ཨོཾ་བྷཱུ་ཏ་ཚིནྡྷ་མ་རཱ་ཡ་ཕཊ྄ཿ བདུད་རྩི་སྨན་སྒྲུབ་པའི་སྔགས་ནི༔
ཨ་མྲྀ་ཏ་པཉྩ་ཧྲཱི་ཋ་བཻ་བཛྲཻ་ཨ་ཡུ་ཛྙཱ་ན་པཎྱཻ་དཱ་ཧི་ཀུ་རུ་ཡེ་སྭཱ་ཧཱ༔ ཞེས་བཟླ། དེའང་སྒྲུབ་རྟགས་མ་བྱུང་བར་དུ་བསྒྲུབ་བོ། ། བཞི་པ་དངོས་གྲུབ་ལེན་པ་ལ་དྲུག་ལས། དང་པོ་མཆོད་པ་ནི་ལག་ལེན་ཟིན་བྲིས་ལྟར་དང༌། གཉིས་པ་ཛཔ྄་ནི། དཀྱིལ་འཁོར་ལྷ་ཚོགས་སྐུ་གསུང་ཐུགས་ཡོན་ཏན། ། ཕྲིན་ལས་འདུས་པའི་དངོས་གྲུབ་ཀུན་གྱི་དབྱིག ། འཆི་མེད་བདུད་རྩི་འོད་ཀྱི་རྣམ་པར་ནི། ། བདག་ལ་ཐིམ་ནས་གཉིས་སུ་མེད་པར་གྱུར༑
ཞེས་བསྒོམ་ཞིང༌། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་མཉྫུ་ཤྲཱི་བྱཱ་བ་ལོ་ཀི་ཏེ་ཧཱུྃ་ཧྲཱིཿཋཿ ཞེས་སྟོང་དུ་ཚང་བར་བཟླའོ། ། གསུམ་པ་གསོལ་གདབ་པ་ནི། ཧཱུྃ༔ ནམ་མཁའི་མཐའ་ཀླས་ཆོས་ཀྱི་དབྱིངས་ལ་མཁས། ། མ་ཆགས་སྤྱན་མངའ་མ་བསྒྲིབས་ཡེ་ཤེས་གསལ། ། ཐམས་ཅད་འདུས་པ་ཀུན་ནས་དགོངས་སུ་གསོལ། ། དུས་ལས་མི་འདའ་རྡོ་རྗེའི་དམ་ཚིག་ཅན། ། སྐྱོབ་ལས་མི་གཡེལ་ཡལ་གམ་གཅིག་པའི་ལྷ། །
དཔལ་ཆེན་དཔལ་འབར་ཆེ་མཆོག་ཧེ་རུ་ཀའི། ། སྐུ་གསུང་ཐུགས་ཀྱི་དམ་ཚིག་རབ་བསྐུལ་ནས། ། བླ་མེད་བྱང་ཆུབ་འབྲས་བུ་བདག་གིས་བསྒྲུབ། ། འགྲོ་བ་མ་ལུས་ཐུགས་རྗེ་ཆེན་པོས་བསྒྲལ། ། སྒྲུབ་མཆོག་བདག་ལ་སྒྲུབ་པ་ཆེན་པོ་མཛོད། ། བསྙེན་པ་པོ་ལ་ཉེ་བའི་བསྙེན་པ་མཛོད། ། དབང་ཆེན་དབང་སྩོལ་བཅོམ་ལྡན་འདས། ། དངོས་གྲུབ་མཆོག་སྩོལ་བཅོམ་ལྡན་འདས། ། ཐུགས་དམ་དུས་ལ་བབ་ལགས་ན། ། བཏང་སྙོམས་ཡལ་ཡོལ་མི་མཛད་ཅིང༌། །
དངོས་གྲུབ་སྩོལ་བའི་དུས་འདི་ལགས། ། རེ་བ་ཐམས་ཅད་བསྐང་བའི་ཕྱིར། ཁྱེད་ཀྱི་ཕྲིན་ལས་དུས་ལ་བབ། ། བསམ་པ་ཡིད་བཞིན་འགྲུབ་པ་དང༌། ། གཉིས་མེད་བདུད་རྩིའི་དངོས་གྲུབ་སྩོལ༑ ༑ ཞེས་བརྗོད་དཀྱིལ་འཁོར་ལ་བསྐོར་རོ། ། བཞི་པ་དངོས་གྲུབ་ལེན་པ་དངོས་ནི། ལག་གཡོན་མཐེབ་སྲིན་རྩེ་སྤྲད་ལྷག་མ་གསུམ་བརྐྱངས་པས་བདུད་རྩིའི་སྟེང་ནས་མནན་ཅིང༌། ལས་གཞུང་གི་དངོས་གྲུབ་བསྐུལ་བ་སྦྱར་བའི་མཐར༑ ཨ་ཧོ་སུ་ཁ་དྷརྨ་ཀཱ་ཡ་ནི་ཨ་མྲྀ་ཏ་སིདྡྷི་ཧཱུྃ་ཧྲཱིཿཋཿ
ཞེས་བརྒྱ་རྩ་བརྒྱད་བཟླ། ཧཱུྃ། བདུད་རྩི་སྒྲུབ་པའི་ཞག་གྲངས་ད་ནངས་ཚང༌། ། བདུད་རྩི་སྒྲུབ་པའི་རྫས་ནི་དེ་རིང་རྫོགས། ། སྐུ་གསུང་ཐུགས་ཀྱི་དངོས་གྲུབ་སྩལ་དུ་གསོལ། ། ནམ་མཁའི་མཐའ་དང་མཉམ་པའི་སྐུ་མངའ་བ། ། མི་འགྱུར་སྐུ་ཡི་དངོས་གྲུབ་སྩལ་དུ་གསོལ། ། འགྲོ་དྲུག་ཐུགས་རྗེས་སྒྲོལ་བའི་གསུང་མངའ་བ། ། མ་འགགས་གསུང་གི་དངོས་གྲུབ་སྩལ་དུ་གསོལ། ། ཡེ་ཤེས་ཐུགས་རྗེས་ཁྱབ་པའི་ཐུགས་མངའ་བ། །
འཆི་མེད་ཐུགས་ཀྱི་དངོས་གྲུབ་སྩལ་དུ་གསོལ། ། ས་གཞིའི་གཏོས་དང་མཉམ་པའི་སྐུ་མངའ་བ། ། ཡོན་ཏན་ལྷུན་གྲུབ་དངོས་གྲུབ་སྩལ་དུ་གསོལ། ། ཆོ་འཕྲུལ་མཐར་ཕྱིན་མཛད་པའི་སྐུ་མངའ་བ། ། ཕྲིན་ལས་རྣམ་བཞིའི་དངོས་གྲུབ་སྩལ་དུ་གསོལ། ཞེས་བརྗོད་ཅིང་དངོས་གྲུབ་བླང་ངོ༌། ལྔ་པ་མེ་ཏོག་དོར་བ་ནི། ཧཱུྃ། འཆི་མེད་བདུད་རྩིའི་དཀྱིལ་འཁོར་ལ། ། ཇི་ལྟར་མཆོད་ཅིང་བསྟོད་པ་ལྟར། །
བདག་ཀྱང་རབ་ཏུ་བསྒྲལ་བའི་ཕྱིར། ། མཆོད་སྤྲིན་མེ་ཏོག་འབུལ་ལགས་ན། ། སྐུ་གསུང་ཐུགས་ཀྱི་དངོས་གྲུབ་སྩོལ། ཨོཾ་བོ་དྷི་ཙིཏྟ་ཀཱ་ཡ་ཝཱཀྐ་ཙིཏྟ་མ་ཧཱ་ས་མ་ཡ་ཨཱཿ ཞེས་མེ་ཏོག་དོར༑ དྲུག་པ་དབང་ནོད་ཅིང་བསྐུར་བ་ནི། སྨན་སློབ་དཔོན་གྱི་སྤྱི་བོར་བཞག་ལ། ཧཱུྃ། བདུད་རྩིའི་ལྷ་ཚོགས་རང་བཞིན་དཀྱིལ་འཁོར་དང༌། ། གཉིས་སུ་མེད་པར་ལྷུན་གྱིས་གྲུབ་ནས་ཀྱང༌། །
བདག་ཉིད་སྒོ་གསུམ་དཔལ་ཆེན་འཁོར་བཅས་ཀྱི། ། སྐུ་གསུང་ཐུགས་དང་དབྱེར་མེད་བྱིན་དབང་བསྐུར། ཨ་མྲྀ་ཏ་ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་སིདྡྷི་ཕ་ལ་ཧོཿ ཞེས་དབང་ནོད། སློབ་མ་རྣམས་ཀྱིས་རུ་ལུའི་ཛཔ྄་བཟླ་ཞིང་མེ་ཏོག་ཕུལ་ཏེ། ཧཱུྃ། དུར་ཁྲོད་གསང་བ་མཆོག་གི་དཀྱིལ་འཁོར་དུ། ། ཀུན་ཏུ་བཟང་པོའི་ངང་དུ་ལྟོས་བཅའ་ན། ། སྐུ་གསུང་ཐུགས་ཀྱི་དངོས་གྲུབ་དམ་པ་དེ། ། རྡོ་རྗེ་རྒྱལ་པོས་དབང་བསྐུར་བྱིན་གྱིས་རློབས།
ཞེས་གསོལ་བ་གདབ་སློབ་མ་རྣམས་ལ་སྨན་གྱི་ཕོ་བྲང་གི་དབང་བསྐུར་བ་ནི། གདོད་ནས་མ་སྐྱེས་རྣམ་དག་ཆོས་ཀྱི་དབྱིངས། ། དག་དང་མ་དག་མི་རྟོག་རྟོག་ལས་འདས། ། དུས་གསུམ་གཅིག་ལས་སྐུར་བསྟན་ཕྱི་བཤོལ་མེད། ། དངོས་གྲུབ་སྣ་ཚོགས་རླབས་ཆེན་འབར་བ་ཅན། ། སུ་འདོད་སྦྱིན་གྱིས་ད་ལྟ་ང་ལས་ལོངས། ། བསྐལ་པར་བསྒྲིབས་པའི་གཏི་མུག་མུན་པ་ལ། ། སྤྲིན་མཐོངས་ཉི་ཤར་ཁུད་པར་དྲོ་བ་བཞིན། ། བདུད་རྩི་རྒྱལ་པོའི་དབང་ཆེན་འདི་བྱིན་པས། ། རིག་འཛིན་རྒྱལ་བའི་གོ་འཕང་ཐོབ་པར་ཤོག །
ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་མ་ཧཱ་ཤྲཱི་ཧེ་རུ་ཀ་མ་ཧཱ་ཀྲོ་དྷི་ཤྭ་རཱི་སཏྭཾ་ས་མ་ཡ་ཨ་ཝེ་ཤ་ཡ་ཨཱཿ ཞེས་དབང་བསྐུར་ནས་ཕན་ཡོན་བརྗོད་པ་ནི། ཚེ་དང་སྐོང་དང་ཡིད་དུ་འོང༌། ། བགེགས་རྣམས་ཞི་བ་ལ་སོགས་ཏེ། ། ནད་དང་བྲལ་ནས་ཅི་འདོད་པའི། ། ཡོན་ཏན་རྩ་བརྒྱད་འདིས་ཐོབ་བོ། ། ཞེས་བརྗོད། ལྔ་པ་རྒྱ་བཀྲོལ་ཏེ་མཆོད་ཅིང་བགོ་བ་ནི། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཀུནྡ་ལི་སྭཱ་ཧཱ། མ་ཧཱ་གུ་ཧྱ་མཉྫུ་ཤྲཱི་སིདྡྷི་ཧཱུྃ་ཧྲཱིཿཋཿ
ཞེས་བརྒྱ་རྩ་བརྒྱད་བཟླས་ནས་ལས་ཀྱི་རྡོ་རྗེ་ཡུམ་དུ་བཏགས་པས་སྨན་སློབ་དཔོན་ལ་འབུལ་ཞིང༌། ཨེ་མ་ཧོ། ངོ་མཚར་རྨད་དུ་བྱུང་བའི་ཆོས༑ ༑ ནམ་མཁའ་དང་ནི་མཉམ་པའི་གནས། ། རྣམ་པར་མི་རྟོག་རྟོག་ལས་འདས། ། ཀུན་རྫོབ་ཙམ་དུ་བསྟན་པ་མཚར། ཞེས་བརྗོད་ཅིང༌། སློབ་དཔོན་གྱིས། ཨ་ཧོ་སུ་ཁ་དྷརྨ་ཀཱ་ཡ་ནི་ཨ་མྲྀ་ཏ་སིདྡྷི་ཧྲཱིཿ ཞེས་པས་བླངས་ནས་སྨན་ཐོད་ལ་དཀྲིས་པའི་སྲད་བུ་སོགས།
བཛྲ་པྲ་ཝེ་ཤ་ཡ་ཕཊ྄ཿ ཅེས་རིམ་པར་དཀྲོལ་ནས་སྨན་ཁ་ཕྱེ་ལ་སྨན་གྱི་བདུད་རྩིའི་དྭངས་མ་དཀར་དམར་སྔོ་བའི་འོད་ཀྱི་རྣམ་པར་བདག་གི་གནས་གསུམ་དུ་ཐིམ་པར་བསམ་ཞིང༌། ཨ་མྲྀ་ཏ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ། ཞེས་བརྗོད། དེ་ནས་སྨན་དྲིལ་བུ་ལ་གཞལ་ཏེ་ཇི་ཙམ་འཕེལ་བ་བརྟགས་ནས་སྔར་གྱི་སྟེགས་ལ་བཀོད། ཐོད་ཆང་ལ་བདུད་རྩི་ཅུང་ཟད་བཏབ་ནས༑ ཧཱུྃ། རང་བྱུང་གདོད་ནས་རྣམ་པར་དག ། ཅེས་སོགས་ཀྱིས་སོ་སོའི་མཚན་དོན་སྦྱར་བས་རྒྱས་པར་མཆོད། གཡོན་པས་མཐེབ་སྲིན་གྱིས་བདུད་རྩི་ལྕེ་ཐོག་ཏུ་བཞག་ལ།
ཨོཾ་ཨཱཿཧཱུྃ༔ རྡོ་རྗེ་ལྕེ་ཡི་དམ་ཚིག་ལ༑ ༑ རྡོ་རྗེ་ཅན་གྱི་འབྲུ་གསུམ་བསྒོམ། ། བདུད་རྩི་ལྔ་དང་སྦྱར་བའི་སྨན། ། མྱངས་ན་དངོས་གྲུབ་ཐོབ་པར་འགྱུར། ཨོཾ་སརྦ་ཏ་ཐཱ་ག་ཏ་ཀཱ་ཡ་སིདྡྷི་ཨོཾ། ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༑ ཞེས་རིམ་པར་བླངས་ཏེ་ལྕེ་ལ་བཞག་པས་སྐུ་གསུང་ཐུགས་ཀྱི་དངོས་གྲུབ་ཐོབ་ནས་ལུས་ཀྱི་རྩ་ཁམས་ཐམས་ཅད་བདུད་རྩིས་ཡོངས་སུ་གང་བའི་བདེ་སྟོང་གི་ངང་ལ་མཉམ་པར་བཞག་ཀྱང༌། ལུས་ཀྱི་གནས་རྣམས་སུ་ཐིག་ལེའང་བྱའོ། །
རྗེས་ཀྱི་བྱ་བ། དཀྱིལ་འཁོར་བསྡུ་བ། མཚམས་གྲོལ་བ་ནས་བརྩམ། དགའ་སྟོན་ཤེས་བརྗོད་ཀྱི་བར་སྒྲུབ་ཆོག་ལྷར་ཆ་ཚང་བར་བྱའོ། ། བདུན་པ་ཕན་ཡོན་ནི། བམ་བརྒྱད་ལས། དེ་དག་ཀུན་གྱི་ཡོན་ཏན་ཡང༌། ། བཞི་བརྒྱ་རྩ་བཞིའི་ནད་རྣམས་སེལ༑ ཞེས་དང༌། ལོ་ནི་ལྔ་བརྒྱ་ལོན་བར་དུ། །
མདོག་ནི་བཅུ་དྲུག་གཞོན་ནུ་འདྲ། ། ནད་མེད་རྟག་ཏུ་དར་ལ་འབབ། ། སྟོབས་ཀྱང་གླང་པོ་ཆེ་དང་འདྲ། ། མངོན་ཤེས་ལྔ་དང་ལྡན་པར་འགྱུར། ཞེས་གསུངས་པ་ལྟར་ཚེ་དང་ལུས་ཀྱི་བཅུད་ལེན་མཆོག་ཏུ་འགྱུར་བ་ཡིན་ནོ། ། ཡང་བམ་བརྒྱད་ལས། བདུད་བཞི་ངེས་པར་འཇོམས་པར་བྱེད། ཅེས་གསུངས་པ་ལྟར། བདུད་བཞིའི་འཇིགས་པ་མ་ལུས་པ་འཇོམས་པར་བྱེད་ཅིང༌། དུག་ལྔ་ཡེ་ཤེས་ལྔར་སྦྱང་བས་ལམ་ལྔའི་སྤང་རྟོགས་རྒྱུད་དུ་སྐྱེ་བ་སོགས་མཐའ་ཡས་ཏེ།
སྙིང་པོར་དྲིལ་བའི་གཞུང་ལས། བདག་འདྲ་པདྨ་འབྱུང་གནས་ཀྱིས༔ ཕྱི་རབས་སྐལ་ལྡན་དོན་སླད་དུ༔ འཆི་མེད་བདུད་རྩིའི་སྨན་སྒྲུབ་བཞག༔ འདི་ཡི་ཡོན་ཏན་བསམ་མི་ཁྱབ༑ བསྒྲུབས་པས་ཚེ་གཅིག་འཇའ་ལུས་འགྲུབ། ། དཀྱིལ་འཁོར་མཇལ་དང་ལྷ་དང་མཉམ། ། རིལ་བུ་ཁ་ལ་སྤྱོད་གྱུར་ན། ། འཆི་མེད་རིག་འཛིན་ཀུན་ཐོབ་ཅིང་༔ ཕྱི་མ་མཁའ་སྤྱོད་དབྱིངས་ལ་གཤེགས༔
འཆི་ཚེ་འཇའ་འོད་མེ་ཏོག་འཆར༔ ཕྱི་མ་དྲན་པ་མི་ཉམས་ཞིང་༔ གཞན་དོན་སྤྲུལ་སྐུས་འགྲོ་དོན་འགྲུབ༔ སྡིག་ཆེན་རྣམས་ཀྱང་རྐྱེན་ངན་ཆོད༔ རྩ་རླུང་དབང་པོ་སྒྲིབ་མེད་གསལ༔ ཕ་རོལ་བྱད་དང་རྐྱེན་ངན་ཞི༔ སྙོན་མོངས་བརྒྱད་ཅུའི་རྟོག་པ་འགག༔ རིག་པ་ཡེ་ཤེས་རང་ངོ་མཐོང་༔ གཞན་ཡང་ནད་རིགས་ཐམས་ཅད་ཞི༔ དུག་དང་སྦྱོར་བ་འགོ་ནད་བཅོམ༔
ཡུལ་དུ་བསྒྲུབས་ན་ལོ་ཕྱུགས་ལེགས༔ གཞན་ཡང་ཡོན་ཏན་ཕུན་སུམ་ཚོགས༔ དེ་ཕྱིར་སྙིང་བྱང་བླ་ན་མེད༔ གཅིག་བརྒྱུད་མ་གཏོགས་སྤེལ་མི་བྱ༔ ཟབ་རྒྱ་ཤོག་དྲིལ་མགུལ་ཁུག་མ༔ དབྱངས་ཅན་མཚོ་རྒྱལ་གཟུགས་ཀྱིས་ཟུངས༔ སྤེལ་བར་ཕངས་ནས་གཏེར་དུ་སྦས༔ ལྔ་བརྒྱ་ཉི་ཤུའི་མགོ་ཚུགས་ཚེ༔ ལས་འཕྲོ་ཅན་དང་འཕྲད་པར་ཤོག༔ ཞེས་བསླུ་མེད་རྡོ་རྗེའི་གསུངས་གིས་ཆེད་དུ་བསྔགས་པ་ལྟར་སྐལ་བ་དང་ལྡན་པ་དག་གིས་འདི་ཁོ་ན་གཡར་དམ་དུ་འཆང་བས་བྱ་བ་གནད་དམ་པའོ། །
ཞར་བྱུང་གོང་དུ་ཇི་ལྟར་བསྟན་པ་ལྟར་སྦྱོར་བ་བརྒྱད་ལྡན་གྱི་སྐབས་དཔའ་བོ་གཅིག་སྒྲུབ་ཉིད་དུ་འདོན་མི་དགོས་ཤིང༌། དཔའ་བོ་གཅིག་སྒྲུབ་ཀྱི་སྐབས་སྦྱོར་བ་བརྒྱད་ལྡན་མི་དགོས་པ་བཅས་རིག་པས་འཕྲུལ་ཤེས་པར་བྱའོ། ། ཨེ་མ། ཚུལ་འདིར་འབད་པའི་ལེགས་བྱས་ཟླ་བ་གངས་རི་ལྟར་དཀར་ཡོན་ཏན་ཟེགས་མ་འབུམ་འཕྲོ་བས། ། བསྟན་འགྲོའི་ཀུ་མུད་རྣམ་པར་རྒྱས་ཤིང་ཉོན་མོངས་ཚ་བའི་གདུང་བ་དག་ཀྱང་རབ་ཏུ་སེལ། ། ས་གསུམ་ཀུན་ཏུ་ཕན་བདེའི་བདུད་རྩི་རྟག་པར་ཕབ་པས་རྫོགས་ལྡན་དགའ་སྟོན་གསར་དུ་ཚེས། ། འགྲོ་བ་འདི་ཀུན་རྒྱལ་བའི་དབང་པོ་པདྨ་ཀཱ་ར་ཉིད་དང་མཉམ་པའི་རྒྱུར་གྱུར་ཅིག ། ཅེས་པའང༌༑ ལུང་རྟོགས་དམ་པའི་ཆོས་ཀྱི་སྤྱན་མཆོག་ཏུ་ཡངས་པ་བླ་མ་ཚེ་དབང་བསྟན་འཛིན་ནས་ཆེད་དུ་བསྐུལ་བ་བཞིན། ཕྲིན་ལས་བྱམས་པ་འབྱུང་གནས་སམ་བློ་གྲོས་དྲི་མེད་ཟླ་བར་འབོད་པས།
རྣམ་སྣང་ལོ་ཙཱ་བ་ཆེན་པོ་གཏེར་ཆེན་འགྱུར་མེད་རྡོ་རྗེའི་གསུང་ཁོ་ན་སྲོག་ཏུ་བཟུང༌། གསང་བ་ཟིལ་གནོན་གཞུང་གི་སྨན་སྒྲུབ་ཀྱི་ཁ་འགེང་ཅུང་ཟད་དང་བཅས་ཏེ་ལེགས་པར་བསྡེབས་པ་བྱིས་བློས་འགལ་འཁྲུལ་དུ་གྱུར་ན་སྙིང་ནས་བཤགས་ཤིང༌།

དགེ་བས་ཡང་གསང་སྙིང་པོའི་བསྟན་པ་དར་ཞིང་རྒྱས་པ་དང༌། དེར་འཛིན་གྱི་སྐྱེས་བུ་དམ་པ་རྣམས་ཞབས་པད་རྡོ་རྗེའི་ཁམས་ལྟར་རྟག་ཏུ་བརྟན་པ་དང༌། འགྲོ་བ་ཐམས་ཅད་ཀྱང་གདོད་མའི་རྒྱལ་སར་མྱར་བར་འགོད་པའི་རྒྱུར་གྱུར་ཅིག ། སརྦ་དཱ་ཀ་ལྱཱ་ཎཾ་བྷ་ཝནྟུ།། །། ཧཱུྃ། བླ་མེད་མཆོག་གི་མཆོད་པ་དམ་པ་འདི། ། ཡེ་ཤེས་ལྔ་ཡི་འོད་ཟེར་རྣམ་པར་སྤྲོ། ། འདོད་པའི་ཡོན་ཏན་ལྔ་ཡིས་རབ་བརྒྱན་ཏེ། ། ཐུགས་དམ་བཞིན་ལ་ཅི་བདེར་བཞེས་སུ་གསོལ། ཨོཾ་ས་པཱ་རི་ཝ་ར་ཨརྒྷཾ་པཱ་དྱཾ་ནས་ཤབྡ་པཱུ་ཛཿཧོཿ སརྦ་པཉྩ་རཀྟ་བྷ་ལིངྟ་ཁ་ཁ་ཁཱ་ཧི།
ཡང་གཅིག་ནི། ཧཱུྃ། ཡེ་ཤེས་ལྷ་ཚོགས་སྤྱན་འདྲེན་གཤེགས། ། ཕྱི་ནང་གསང་བའི་མཆོད་པ་འབུལ། ། སྐུ་གསུང་ཐུགས་ཡོན་ཕྲིན་ལས་བསྟོད། ། བག་མེད་འགལ་འཁྲུལ་ཉམས་ཆག་བཤགས། མ་ཧཱ་ཨ་མྲྀ་ཏ་བྷ་ལིངྟ་རཀྟ་ཁཱ་ཧི༑ ཡང་ན། ཧཱུྃ། འོག་མིན་ཆོས་དབྱིངས་མཐའ་བྲལ་ཞིང་ཁམས་སུ། །
བདེ་གཤེགས་ཞི་བ་དཔལ་ཆེན་ཧེ་རུ་ཀ ། སྒྲུབ་པ་བཀའ་བརྒྱད་དཀྱིལ་འཁོར་ལྷ་ཚོགས་ལ། ། ཕྱག་རྒྱ་གར་དང་ཕྱི་ནང་མཆོད་པ་དང༌། ། སྦྱོར་སྒྲོལ་གཏོར་མ་རཀྟའི་མཆོད་པ་དང༌། ། དམ་རྫས་བདུད་རྩི་རྫས་ཀྱི་མཆོད་པ་དང༌། ། ཆོས་ཉིད་རོལ་པའི་མཆོད་པ་འབུལ་ལགས་ན། ། གཉིས་མེད་བླང་དོར་མེད་པར་བཞེས་ནས་ཀྱང༌། ། ཐུན་མཆོག་རིགས་ཀྱི་དངོས་གྲུབ་སྩལ་དུ་གསོལ། ཨོཾ་ཤྲཱི་བཛྲ་ཧེ་རུ་ཀ་ས་པཱ་རི་ཝ་ར་ཨ་རྒྷཾ་སོགས་ཤབྡ་པཱུ་ཙ་ཧོཿ མ་ཧཱ་ཨ་མྲྀ་ཏ་བྷ་ལིངྟ་རཀྟ་ཁཱ་ཧི།
ཁྲོ་བོའི་སྒྲུབ་པའི་སྐབས་འགྲེའོ། ། ཐུགས་དམ་བསྐུལ་བ་ནི། ཧཱུྃ། མི་མངོན་དབྱིངས་བཞུགས་རྒྱལ་བ་ཞི་ཁྲོའི་ཚོགས། ། བཞེངས་ཤིག་བཞེངས་ཤིག་ཆོས་ཀྱི་དབྱིངས་ནས་བཞེངས༑ ༑ བསྐུལ་ལོ་བསྐུལ་ལོ་སེམས་ཅན་དོན་ལ་བསྐུལ། ། མཛོད་ཅིག་མཛོད་ཅིག་དྲག་པོའི་ཕྲིན་ལས་མཛོད། ། ཆོས་སྐུ་ཞི་བའི་ངང་ལས་མ་གཡོས་ཀྱང༌། ། གཟུགས་སྐུ་འཇིགས་པའི་ཆ་ལུགས་རྫོགས་མཛད་ཅིང༌། ། ཕྱོགས་བཅུ་དུས་གསུམ་བདེ་གཤེགས་ཞི་ཁྲོ་དང༌། །
སྒྲུབ་པ་བཀའ་བརྒྱད་ལྷ་ཚོགས་ཐུགས་དམ་ཅན། ། མི་མངོན་དབྱིངས་ནས་འདིར་བྱོན་ཐུགས་དམ་བསྐུལ། ། དྲག་པོའི་ཕྲིན་ལས་མཛད་པའི་དུས་ལ་བབ། ། ཐུགས་དམ་ཐུགས་རྗེས་དགྲ་བགེགས་མྱུར་དུ་སྒྲོལ། ཞེས་བསྐུལ་ལོ། ། བསྙེན་རྒྱུན་ཛཔ྄་རྒྱུན་བཟླ་བ་ལ། ཨོཾ་བོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷཱ་ཏུ་ཨཱཿ ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ར་སཱ་ཡ་ན་ཏ་ན་ཛ་ཡ་གུ་ཧྱ་སིདྡྷི་ཧཱུྃ་ཧྲཱིཿཋཿ ཞི་བའི་སྐབས་ལ་བཟླ་དགོས། ཁྲོ་བོའི་སྐབས་ལ།
ཨོཾ་བཛྲ་མ་ཧཱ་ཀྲོ་ཏ་པདྨ་ཀྲོ་ཏི་ཤྭ་རི་སོགས་དྲག་པོ་ལྔའི་མཐར། ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧ་ཡ་གྷྲྀ་ཝ་ཧུ་ལུ་ཧུ་ལུ་བྷནྡྷ་བྷནྡྷ་ཧཱུྃ་ཧྲཱིཿཋཿ ཨོཾ་ཨ་མྲྀ་ཏ་པཉྩ་ཧྲཱི་ཋ་བྷཻ་ཥ་ཛྱཻ་ཨཱ་ཡུ་ཛྙཱ་ན་པུཎྱཻ་དཱ་ཧི་ཀུ་རུ་ཡེ་སྭཱ་ཧཱ༔
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
