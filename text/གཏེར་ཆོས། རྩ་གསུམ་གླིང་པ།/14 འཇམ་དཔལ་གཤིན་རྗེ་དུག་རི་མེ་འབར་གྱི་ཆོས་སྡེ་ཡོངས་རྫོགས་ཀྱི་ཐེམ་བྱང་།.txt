གཏེར་ཆོས། རྩ་གསུམ་གླིང་པ།
པོད ༡༤
འཇམ་དཔལ་གཤིན་རྗེ་དུག་རི་མེ་འབར་གྱི་ཆོས་སྡེ་ཡོངས་རྫོགས་ཀྱི་ཐེམ་བྱང་།
འཇམ་དཔལ་གཤིན་རྗེ་དུག་རི་མེ་འབར་གྱི་ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ།།
ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ཁྲོམ་གཟིགས་རྔམ་ཀློང་གཏེར་བྱོན་དྲག་སྒྲུབ་རྨད། ། དུག་རི་མེ་འབར་ཆོས་སྡེའི་ཐེམ་བྱང་འགོད། དེའང་ཨོ་རྒྱན་རྩ་གསུམ་གླིང་པའི་ཟབ་གཏེར་རྩ་གསུམ་རབ་འབྱམས་ཀྱི་སྒྲུབ་ཐབས་སྣ་ཚོགས་པ་ལས། འདི་ནི་ཡི་དམ་གྱི་སྒྲུབ་སྐོར་ཏེ། ཟབ་གཏེར་བདུན་ཅུ་ལས། མཐའ་དམག་ཟློག་བྱེད་དྲག་པོའི་ཆོས་བཞིའི་ནང་ཚན་འཇམ་དཔལ་དྲག་པོ་གཤིན་རྗེ་དུག་རི་མེ་འབར་ཞེས་གཤེད་སྐོར་རྒྱ་མཚོའི་སྙིང་བཅུད་ཡིན་ཏེ།
གཏེར་གཞུང་དབང་གི་ལོ་རྒྱུས་ལས། འདི་ཉིད་ཤིན་ཏུ་བཀའ་གཉན་ལ་བྱིན་རླབས་ཆེ༔ རྒྱུ་མཚན་ཅི་ཞེ་ན་ཁོ་བོ་གནུབས་སྟོན་པ་འཇམ་དཔལ་གཤིན་རྗེའི་སྤྲུལ་པ་དངོས་ཡིན་ཞིང་གཤིན་རྗེའི་བདག་པོ་མཆོག་ཡིན་ལ༔ ཁྱད་པར་སངས་རྒྱས་ཡེ་ཤེས་ཀྱི་བསྟན་པ་སྲུང་ཞིང་དམོད་པས་འཕུང་འཚེངས་ནུས་པའི་གཤིན་རྗེའི་ཆོས་ཀ་ཚན་གཉིས་སྦས་པ་སྟེ༔ ཐོག་མར་བདག་དུམ་རྒྱ་ཞང་ཁྲོམ་གྱི་དུས༔ གཤིན་རྗེ་ཡ་གབ་གསང་ཁྲིད་གོང་མ་རྒྱུད་བཞི་ལ༔ འཇིགས་བྱེད་ཁྲོ་ཆུ་དགྲ་ནག་གདོང་དྲུག་མེའི་སྤུ་གྲི་ཚེ་བདག་སྨན་གདོང་ལ་སོགས་རྒྱུད་བཞི་དང་ཆ་ལག་བཅོ་བརྒྱད་ཀྱིས་བརྒྱན་པ་གདན་དྲངས༔ ད་ལྟ་བདག་རྩ་གསུམ་གླིང་པའི་དུས་འདིར་གཤིན་རྗེའི་ཡ་གབ་གསང་ཁྲིད་འོག་མ༔ རྒྱུད་བཞི་ལ༔ དུག་རི་ནག་པོ་མེ་འོབས་ཁྲག་མཚོ་འཁོར་ལོ་ཟངས་མཚོ་འཁོར་ལོ་གསལ་ཤིང་འཁོར་ལོའམ༔
ཡ་མ་སྙིང་གཟེར༔ ཧད་པ་ཁ་ཐམ་སོགས་རྒྱུད་བཞི་དང་ཆ་ལག་བཅོ་བརྒྱད་ཀྱིས་སྤྲས་པ་གདན་དྲངས་པའི་གཤིན་རྗེའི་བདག་ཉིད་ཁོ་བོ་ཡིན་པས་བརྒྱུད་པ་ཉེ་ཁྱད་ཀྱིས་བྱིན་རླབས་ཤིན་ཏུ་ཆེའོ༔ ཞེས་གསུངས་པ་བཞིན་འདི་གའི་རྒྱུད་ལུང་མན་ངག་གི་སྐོར་ཕལ་ཆེར་དུས་འགྱུར་རླུང་དམར་གྱིས་ཁྱེར་ནས་སླར་མཁའ་འགྲོའི་གསང་མཛོད་དུ་བསྡུས་པར་མངོན་ནོ། ། སྐབས་འདིར་རྙེད་སོན་ཇི་བྱུང་རྣམས་ཀྱི་ཐེམ་བྱང་འགོད་པ་ལ། ཟབ་པ་གཏེར་གཞུང་གི་སྐོར་དང་ཡན་ལག་ཆོག་ཁྲིགས་སྣ་ཚོགས་ཀྱི་སྐོར་རོ། ༈ དང་པོ་གཏེར་གཞུང་ལ། ཀ༽ འཇམ་དཔལ་གཤིན་རྗེ་དུག་རི་མེ་འབར་ནག་པོ་ཁྲོ་བོ་ཀུན་འདུས་ལས༔ དབང་བསྐུར་བསྡུས་པ་རབ་འབར་རྡོ་རྗེའི་མཚོན་ཆ་རླུང་གི་འཁོར་ལོ། ཁ༽ བཅོམ་ལྡན་འདས་འཇམ་དཔལ་གཤིན་རྗེའི་གཤེད་དུག་རི་མེ་འབར་ལས༔ བརྒྱུད་པའི་གསོལ་འདེབས་རྡོ་རྗེའི་དྲྭ་བ།
ག༽ འཇམ་དཔལ་གཤིན་རྗེའི་གཤེད་དུག་རི་མེ་འབར་ནག་པོ་ཁྲོ་བོ་ཀུན་འདུས་ལས༔ སྒྲུབ་པའི་ཕྲིན་ལས་ཕ་རོལ་རྒོལ་འཇོམས་གནམ་ལྕགས་ཐོག་མདའ། ང༽ འཇམ་དཔལ་གཤིན་རྗེའི་གཤེད་དུག་རི་ནག་པོ་ཁྲོ་བོ་ཀུན་འདུས་ཀྱི་སྒྲུབ་པ་ངན་སྔགས་ཞག་སྒྲུབ་དུག་གི་པར་བུ་ནག་པོ་སྤུ་གྲིའི་མཚོན་ཆ། ཅ༽ འཇམ་དཔལ་གཤིན་རྗེའི་གཤེད་དུག་རི་མེ་འབར་ལས༔ ཁྲོ་ཆུ་དུག་གདོང་གི་མངོན་རྟོགས་ལས་སྔགས་དང་བཅས་པ། ཆ༽ འཇམ་དཔལ་གཤིན་རྗེ་དུག་རི་མེ་འབར་ལས༔ བསྐང་བ་རྔམ་ཕྲེང་འབར་བ་གདུག་པའི་གཡུལ་ལས་རྒྱལ་བྱེད། ཇ༽ འཇམ་དཔལ་གཤིན་རྗེ་དུག་རི་མེ་འབར་ལས༔ དཔལ་ཁྲག་འཐུང་མགོན་པོ་མ་ཧཱ་ཀཱ་ལ་ལེགས་ལྡན་བྱ་རོག་གདོང་གི་གསོལ་མཆོད་སྲོག་གཟན་ནག་པོ་བྱད་མ་རྩད་བརླག ཉ༽ འཇམ་དཔལ་གཤིན་རྗེ་དུག་རི་མེ་འབར་ལས༔
གཏེར་སྲུང་ཀླུ་ཡི་དགེ་བསྙེན་གྱི་གསོལ་མཆོད། ཏ༽ གཟའ་ཡི་གཏོར་འབུལ་གནམ་ལྕགས་རལ་གྲི། ཐ༽ ཁྱབ་འཇུག་དུག་མཚོ་ཁོལ་མ་ལས༔ བསྟོད་བསྐུལ་མེ་རླུང་ཐོག་ཆར་རབ་ཏུ་འབར་བ། ༈ སྨད་ལས་སྲུང་བསད་བཟློག་གསུམ་གྱི་སྐོར་ལ། ད༽ འཇམ་དཔལ་དུག་རི་ནག་པོའི་སྲུང་བཟློག་གི་དམིགས་རིམ། ན༽ བསད་པའི་དམིགས་པ། པ༽ འཇམ་དཔལ་གཤིན་རྗེ་དུག་རི་མེ་འབར་ལས༔ བསྐུལ་པ་མེ་རླུང་ཐོག་ཆར། ཕ༽ འཇམ་དཔལ་གཤིན་རྗེ་དུག་རི་མེ་འབར་ལས༔
བཟློག་པ་སྤུ་གྲིའི་འཁོར་ལོ། བ༽ འཇམ་དཔལ་གཤིན་རྗེ་དུག་རི་མེ་འབར་ལས༔ སྲིན་མོ་ཟ་ལམ་ཟོར་གྱི་སྒོ་འབྱེད། མ༽ འཇམ་དཔལ་གཤིན་རྗེ་དུག་རི་མེ་འབར་ལས༔ དགོངས་གསོལ་དགྲ་བགེགས་དཔུང་འཇོམས། ༈ མནན་པ་ལ། ཙ༽ འཇམ་དཔལ་གཤིན་རྗེ་དུག་རི་མེ་འབར་ལས༔ དགྲ་བྲུབ་དང་མནན་པའི་ལས་རིམ་དུག་མདའ་ནག་པོ། ཚ༽ དཔལ་ཆེན་འཇིགས་བྱེད་རྔམ་པ་ལས༔ དགྲ་བོ་ཀླུ་ལ་གཏད་པ་ཉི་མའི་འཁོར་ལོ།
ཛ༽ འཇམ་དཔལ་གཤིན་རྗེ་དུག་རི་མེ་འབར་ལས༔ ལས་ཀྱི་གཤིན་རྗེ་ནག་པོའི་ཐེབས་ལྡོག་རྒྱུ་གསུམ། ༈ ཡན་ལག་ཁ་སྐོང་དང་ཆོག་ཁྲིགས་སྣ་ཚོགས་ཀྱི་སྐོར་ལ། ཝ༽ འཇམ་དཔལ་གཤིན་རྗེའི་གཤེད་དུག་རི་མེ་འབར་ནག་པོ་ཁྲོ་བོ་ཀུན་འདུས་ཀྱི་ངན་སྔགས་ཞག་སྒྲུབ་ཆོག་བསྒྲིགས་བཀླག་ཆོག་ཏུ་བཀོད་པ་བདུད་བཞིའི་གཡུལ་ལས་རྣམ་པར་རྒྱལ་བ། ཞ༽ འཇམ་དཔལ་གཤིན་རྗེ་དུག་རི་མེ་འབར་གྱི་བསྙེན་སྒྲུབ་སོགས་ཉེར་མཁོའི་ཕྲིན་ལས་སྙིང་པོ་གསལ་བྱེད། ཟ༽ འཇམ་དཔལ་གཤིན་རྗེ་དུག་རི་མེ་འབར་ལས། དཔལ་རྡོ་རྗེ་འཇིགས་བྱེད་ཀྱི་རྒྱུན་ཁྱེར། འ༽ སྨན་མཆོད་ཤྲཱིའི་མིང་གིས་སྦྱར་བ། ཡ༽ བདུད་རྩི་ལག་མཆོད་མཛད་བྱང་མི་གསལ་བ། ར༽ ཆོ་གའི་ཟུར་འདེབས།
ལ༽ འཇམ་དཔལ་གཤིན་རྗེ་དུག་རི་མེ་འབར་གྱི་སྐོང་བ་བསྡུས་པ། ཤ༽ ལས་མགོན་བྱ་རོག་གདོང་གི་བསྐང་བསྟོད། ས༽ འཇམ་དཔལ་གཤིན་རྗེ་དུག་རི་མེ་འབར་ལས༔ བསྙེན་སྒྲུབ་ཁ་སྐོང་རྟེན་འབྲེལ་རྣམ་གསུམ་ལ་བརྟེན་པའི་ཞི་བའི་སྦྱིན་སྲེག་འཁོར་འདས་རང་གྲོལ། ཧ༽ འཇམ་དཔལ་གཤིན་རྗེའི་གཤེད་དུག་རི་མེ་འབར་གྱི་བསྙེན་ཡིག་ཡང་སྙིང་ཀུན་འདུས། འཕང་བ་ཟོར་གྱི་ལས་ཚོགས་ལ། ཨ༽ འཇམ་དཔལ་གཤིན་རྗེ་དུག་རི་མེ་འབར་ལས། སྨད་ལས་སྤུ་གྲི་དམར་པོའི་ཐ་མར་སྦྱར་བ་བཀླག་ཆོག་ཏུ་བཀོད་པ། ཀི༽ འཇམ་དཔལ་གཤིན་རྗེ་དུག་རི་མེ་འབར་ལས། བཟློག་པ་སྤུ་གྲིའི་འཁོར་ལོ་བཀླག་ཆོག་ཏུ་བཀོད་པ་ཕ་རོལ་རྒོལ་འཇོམས།
ཁི༽ འཇམ་དཔལ་གཤིན་རྗེ་དུག་རི་མེ་འབར་གྱི་རྩང་བཟློག་ཕོ་ཉ་བསྒྱུར་ཆོག གི༽ འཇམ་དཔལ་གཤིན་རྗེ་དུག་རི་མེ་འབར་ལས། བསྐུལ་བཟློག་བསད་པ་སྨད་ལས་བཅས། ངི༽ འཇམ་དཔལ་གཤིན་རྗེ་དུག་རི་མེ་འབར་གྱི་གསེར་སྐྱེམས་ཤན་པ་དམག་བསྐུལ། གཉིས་པ་བསྲེག་པ་མེའི་ལས་ཚོགས་ལ། ཅི༽ འཇམ་དཔལ་གཤིན་རྗེ་དུག་རི་མེ་འབར་གྱི་དྲག་པོའི་སྦྱིན་སྲེག་ལས་མཐའ་གདུག་པ་ཀུན་འཇོམས། གསུམ་པ་བྲུབ་པ་མནན་པའི་ལས་ཚོགས། ཆི༽ འཇམ་དཔལ་གཤིན་རྗེ་དུག་རི་མེ་འབར་གྱི། སྲི་མནན་པའི་ཆོ་ག་གཏེར་གཞུང་གི་དགོངས་པ་ལྟར་ནག་འགྲོས་བཀླག་ཆོག་ཏུ་བཀོད་པ། ཇི༽ འཇམ་དཔལ་གཤིན་རྗེ་དུག་རི་མེ་འབར་ཁྲོ་བོ་ཀུན་འདུས་ཀྱི་དགྲ་བྲུབ་ལས་ཀྱི་རླུང་དམར།
ཉི༽ སྲི་མནན་སྐབས་འགུགས་གཞུག་བསྡུས་པ། ཏི༽ འཕགས་པ་འཇམ་དཔལ་གྱི་བསྟོད་པ་སློབ་དཔོན་ཆེན་པོ་ཀླུ་སྒྲུབ་ཀྱིས་མཛད་པ། ཐི༽ འཇམ་དཔལ་གཤིན་རྗེ་དུག་རི་མེ་འབར་གྱི་ཟིན་བྲིས་སྣང་གསལ་ཁྲག་འཐུང་རྔམ་བྱེད། དི༽ འཇམ་དཔལ་གཤིན་རྗེ་དུག་རི་མེ་འབར་གྱི་མནན་པ་བྱ་བའི་ཆོ་གའི་དམར་ཁྲིད་ཡིག་ཆུང༌། ནི༽ འཇམ་དཔལ་གཤིན་རྗེ་དུག་རི་མེ་འབར་ལས། བཟློག་པའི་ཟིན་བྲིས་བླ་མའི་ཞལ་ཤེས་བསྟན་དགྲ་སྒྲོལ་བའི་མཚོན་ཆ་ཕ་རོལ་གཡུལ་ཟློག པི༽ འདོན་བསྒྲིགས་ཟིན་བྲིས་མཛད་བྱང་མི་གསལ་བ། ཕི༽ འཇམ་དཔལ་གཤིན་རྗེ་དུག་རི་མེ་འབར་གྱི་འདོན་བསྒྲིགས་ཟིན་བྲིས་བླ་མའི་ཞལ་ཤེས་ལྟར་མ་ནན་ཏ་མ་ཏིས་སྦྱར་བ་བཅས་ཆོས་ཚན་ཞེ་བཞི་བཞུགས་སོ། ། ཞི་ལ་འཇམ་པའི་དཔལ་གྱུར་ཡེ་ཤེས་སེམས། ། དྲག་ཏུ་ཁྲོས་པ་འཇིགས་བྱེད་གཤིན་རྗེའི་གཤེད། །
དུག་རི་མེ་འབར་བདུད་སྡེའི་ཚང་ཚིང་དཔུང༌། ། རྨང་མེད་སྲེག་མཛད་མངོན་སྤྱོད་ཕྲིན་ལས་རྨད། ། དེ་སླད་དཔལ་མགོན་བླ་མ་ཡི། ། ཐུགས་ཀྱི་དགོངས་པ་རྫོགས་ཕྱིར་དང༌། ། གང་ལ་མེ་ཏོག་ཕོག་པ་ཡི། ། གནམ་ལྕགས་ཟབ་གཏེར་གང་དེའི་གཙོས། ། རྒྱུན་དཀོན་གསུང་རབ་བསྡུ་སྐྲུན་དང༌། ། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། ། ཨེ་ཝྃ་དཔེ་སྐྲུན་ཁང་ནས་བསྒྲུབས། །
དེས་ཀྱང་སྙིང་པོའི་རིང་ལུགས་འདིའི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག ། ཅེས་པའང་སྒོ་ཆེན་སྤྲུལ་མིང་པས་གནམ་ལྕགས་ཟབ་གཏེར་ཡོངས་རྫོགས་འཕྲུལ་པར་དུ་དྲངས་ཤིང་གླེགས་བམ་རེ་ལ་བརྒྱ་ཕྲག་ལྔའི་གྲངས་ཀྱི་དཔེ་སྐྲུན་བགྱིས་སྐབས་རང་གི་འདོད་དོན་གསོལ་བ་བཏབ་པ་དེ་བཞིན་འགྲུབ་པར་གྱུར་ཅིག། །། ཀ༽ འཇམ་དཔལ་གཤིན་རྗེ་དུག་རི་མེ་འབར་ནག་པོ་ཁྲོ་བོ་ཀུན་འདུས་ལས༔ དབང་བསྐུར་བསྡུས་པ་རབ་འབར་རྡོ་རྗེའི་མཚོན་ཆ་རླུང་གི་འཁོར་ལོ་བཞུགས་སོ༔ བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་བསྟོད༔ ས་མ་ཡ༔ ཨེ་མཿ
ཐབས་མཁས་ཐུགས་རྗེའི་དབང་ཕྱུག་པད་འབྱུང་ངས༔ གངས་ཅན་བསྟན་འགྲོའི་ཆེད་དུ་ལེགས་བཀོད་འདི༔ འཇིགས་བྱེད་དུག་རི་མེ་འབར་དབང་ཆོག་བསྟན༔ ཤེས་རབ་དྲྭ་བའི་གར་བསྒྱུར་དབྱངས་ཅན་མས༔ བརྡ་རུ་གཟུགས་ཤིང་གསང་བའི་གཏེར་དུ་སྦོས༔ བཀའ་ཡི་རྒྱ་འདི་ལེགས་ལྡན་མགོན་པོས་སྲུངས༔ སྐལ་ལྡན་ལས་ཅན་ཐུགས་ཀྱི་སྲས་ལ་སྤྲོད༔ སྣོད་མིན་བདུད་རིགས་ལག་ཏུ་མ་ཤོར་རྒྱ༔ ས་མ་ཡ༔ དེ་ནས་དབང་བསྐུར་བྱ་བའི་རིམ་པ་ནི༔
བུམ་པ་རྒྱན་ལྡན་སུམ་གཉིས་བདུད་རྩིས་གཏམས༔ གཏོར་མ་བདུད་རྩི་ཙ་ཀ་ལི་ལ་སོགས༔ གཞུང་ཚིག་བཞིན་ཏུ་དགོས་པའི་ལས་རིམ་དང་༔ དབང་སྒྲུབ་བྱེད་པའི་མཆོད་རྫས་རྣམས་ཀྱང་བཤམ༔ ལས་རིམ་གཞུང་བསྲང་ཚོགས་ལས་གྲུབ་པའི་རྗེས༔ དངོས་གཞི་དབང་ལ་འཇུག་པར་བྱེད་པ་ནི༔ སློབ་མར་ཁྲུས་བསྩལ་མདུན་དུ་གྲལ་ལ་འགོད༔ བགེགས་བསྐྲད་བགྱིས་ཏེ་སྔོན་འགྲོའི་ཆབ་ཀྱང་བཏང་༔ བསོད་ནམས་ཚོགས་རྫོགས་མཎྜལ་ཕུལ་བའི་མཐར༔ དམ་ཚིག་འབོག་ཕྱིར་རྡོ་རྗེའི་མནའ་ཆུ་ནི༔
དུང་ཞལ་གཟར་བུ་ཕྱག་ཏུ་ཐོགས་བྱས་ནས༔ ཧཱུྃ༔ འདི་ནི་དམ་ཚིག་གསང་བའི་ཆུ༔ རྡོ་རྗེའི་ཁས་བླངས་ལྡན་རྣམས་འཐུང་༔ དམ་བསྲུངས་དངོས་གྲུབ་སྣ་ཚོགས་ཐོབ༔ མ་བསྲུང་དམྱལ་བའི་རྒྱུ་ཡིན་ཕྱིར༔ ལས་ཀྱི་གཤིན་རྗེས་བརྡེག་པར་འགྱུར༔ ཨོཾ་ས་མ་ཡ་ན་ར་ཀན༔ ཞེས་དམ་ཆུ་བྱིན༔ སོ་སོས་ཁས་བླང་བྱ༔
དེ་ནས་ལས་རིམ་ལ་འཇུག་པ་ནི༔ སློབ་མས༔ ཀྱཻཿ ཡང་དག་རྡོ་རྗེ་སློབ་དཔོན་དགོངས༔ དཀྱིལ་འཁོར་གཉན་ལ་བདག་འཇུག་ཕྱིར༔ དཔའ་བོ་ཆེན་པོས་རྗེས་བཟུང་སྩོལ༔ བླ་མས༔ ཧོཿ འདི་ནི་འཇམ་དཔལ་གཤིན་རྗེ་ཡི༔ ཡང་གསང་ཡེ་ཤེས་ཕོ་བྲང་སྟེ༔
དམ་མེད་རྣམས་ཀྱིས་མི་རིག་པར༔ དེ་ལྟར་ཁས་བླངས་དབང་མཆོག་སྦྱིན༔ སློབ་མས༔ ཀྱཻཿ ངེད་ཅག་ལས་འཕྲོ་སྐལ་བར་ལྡན༔ ཡང་དག་དཀྱིལ་འཁོར་འདི་ལ་མོས༔ དམ་ཚིག་མཆོག་བསྲུང་གནང་བ་སྩོལ༔ བླ་མས༔ ཧོཿ ཁྱེད་རྣམས་དམ་ལྡན་སྣོད་འཆང་ན༔
ཡང་གསང་ཐིག་ལེའི་དཀྱིལ་འཁོར་དུ༔ སྨིན་གྲོལ་དོན་སྩོལ་བྱ་ཕྱིར་འཇུག༔ དེ་ནས་མ་དག་པའི་ཤེས་སྒྲིབ་སྦྱང་ཕྱིར་བསྐྱེད་རིམ་འབོག་པ་ནི༔ བསང་ཆུ་འཐོར་ཞིང་༔ ཨོཾ་ཧྲིཥྚི་ཝཥྚི་ཏ་ན་ན་ཧཱུྃ་ཕཊ྄ཿ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོྃ་སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ སྟོང་པའི་ངང་ལས་སྐད་ཅིག་གིས་ཨེ་ནམ་མཁའ་མཐིང་ནག་གི་རང་བཞིན་ཕོ་བྲང་ཁྲོ་ཆུ་ཁོལ་མ་ཚྭ་ཚྭ་ལམ་ལམ་ཁོལ་བའི་དབུས་སུ༔ ཡ་མ་བམ་ལས་གཤིན་རྗེ་མ་རུངས་ཕོ་མོ་བསྣོལ་བའི་སྟེང་དུ་བམ་རོ་སྨུག་ནག་གི་སྙིང་ཁར་གནམ་ལྕགས་ཀྱི་རྡོ་རྗེ་རྩེ་དགུ་པ་ལྟེ་བ་ཧཱུྃ་གིས་མཚན་པ༔ དེ་ལས་འོད་ཟེར་འཕྲོས་པས་དགྲ་བགེགས་དང་གནོད་བྱེད་བགེགས་ཚོགས་ཐམས་ཅད་ཚར་བཅད༔
འོད་ཟེར་གྱིས་མཐུ་སྟོབས་གཟི་བྱིན་ཐམས་ཅད་ཚུར་བསྡུས་ཧཱུྃ་དང་རྡོ་རྗེ་ལ་སྟིམ༔ དེ་ཡོངས་སུ་གྱུར་པ་ལས་འཇམ་དཔལ་གཤིན་རྗེ་དུག་རི་མེ་འབར་ནག་པོ་རྩ་ཞལ་མ་ཧེ་རབ་ཏུ་ཁྲོས་པའི་གདོང་པ་ཅན༔ གཡས་གཡོན་དང་བརྩེགས་མའི་ཞལ་དུ་ཤིན་ཏུ་ཁྲོ་བའི་སྤྱི་གཙུག་ཏུ་འཇམ་དཔལ་ནག་པོའི་དབང་རྟགས་རྫོགས་པ༔ ཕྱག་སོ་བཞི་དང་ལྡན་ཞིང་གཡས་པ་བཅུ་དྲུག་གི་མཚོན་ཆ་ནི༔ གྲི་ཁུག་རལ་གྲི་ཆུ་གྲི་མེ་དཔུང་ཁ་ཊྭཱཾ་རྡོ་རྗེ་འཁོར་ལོ་མདུང་ཐུང་ལྕགས་ཀྱུ་སྤུ་གྲི་དབྱུག་ཐོ་ཌཱ་མ་རུ་དགྲ་སཏྭ་ཞགས་པ་ཐོ་བ་གསལ་ཤིང་རྒྱལ་མཚན་བསྣམས་པའོ༔ གཡོན་པ་བཅུ་དྲུག་གི་མཚོན་ཆ་ནི༔ ཐོད་ཁྲག་སྙིང་ཕྲེང་རྒྱུ་མ་གཏུན་ཁུང་ལྕགས་སྒྲོག་རྔ་ཆུང་མགོ་ཕྲེང་རུ་མཚོན་དུག་རླངས་དྲིལ་བུ་མེ་ལོང་རྐོང་ཟོར་ཁྲམ་ཤིང་ཤྭ་རྡེལ་རྩིས་རྡོ་གཡང་གཞི་འཛིན་པའོ༔ རྩ་ཕྱག་གཉིས་ཀྱིས་གནམ་ལྕགས་ལས་ཀྱི་ཕུར་བུ་བསྒྲིལ་བ༔ སྐུ་ལ་དུར་ཁྲོད་ཆས་ཀྱིས་བརྒྱན་ཞིང་རྡོ་རྗེའི་སྒྲོ་གཤོག་བར་སྣང་མཁའ་ལ་གཟེངས་པ༔ ལྟེ་བར་ཆུ་སྲིན་རྔམ་པའི་ཞལ་གདངས་ཤིང་སྐུ་སྨད་གནམ་ལྕགས་ངར་ལྡན་གྱི་ཕུར་གཤམ་འདྲིལ་བ་བམ་ཆེན་གྱི་སྙིང་ཁར་བརྗིད་པ༔
དེའི་པང་དུ་ཡུམ་ཆེན་དུར་ཁྲོད་ཀྱི་བདག་མོ་དུག་ཏི་མ་དམར་མོ༔ ཞལ་གསུམ་ཕྱག་དྲུག་མ༔ རྩ་ཕྱག་གཉིས་ཀྱིས་གྲི་ཐོད་འཛིན་ཅིང་མགུལ་ནས་འཁྱུད་པ༔ ལྷག་མ་བཞིས་རྡོ་རྗེ་དང་ཕུར་བུ་འཁོར་ལོ་དང་རལ་གྲི་འཛིན་ཅིང་༔ ཞབས་བཞི་སྐེད་ལ་འཁྲིལ་ནས་ཡབ་ཡུམ་མེ་རི་དྲག་ཏུ་འབར་བའི་ཀློང་དཀྱིལ་དུ་བཞུགས་པ༔ སྤྱི་བོའི་གཙུག་ཏུ་འཇམ་དཔལ་ནག་པོ་ཞལ་གཅིག་ཕྱག་གཉིས་དོར་སྟབས་སུ་བཞུགས་པ༔ དེའི་སྤྱི་བོར་ཚེ་བདག་དམར་སེར་མཉམ་བཞག་ཅན་ལྷམ་མེར་གསལ་བའོ༔ གཙོ་བོའི་ཤར་དུ་ཚེ་བདག་ནག་པོ༔ ལྷོར་ཁྲོ་ཆུ་དུག་གདོང་༔ ནུབ་ཏུ་དགྲ་ནག་དྲེགས་པ༔
བྱང་དུ་ཀི་ཀང་སྤུ་གྲི༔ དེ་ཐམས་ཅད་ཀྱང་ཤིན་ཏུ་ཁྲོས་ཤིང་དུར་ཁྲོད་ཀྱི་ཆས་ཀྱིས་བརྒྱན་པ་སྐུ་སྨད་གནམ་ལྕགས་དབལ་ཟུར་ལྡན་པའོ༔ གཞན་ཡང་སྤྲུལ་འཁོར་གཤིན་རྗེའི་སྒོ་སྐྱོང་དང་བཅས་པར་གསལ་བའི་དཔྲལ་བར་ཨོྃ༔ མགྲིན་པར་ཨཱཿ ཐུགས་ཀར་ཧཱུྃ་དང་ཡ་དམར་ནག་ལས་འོད་ཟེར་འཕྲོས་པས་དུར་ཁྲོད་རྔམ་ཆེན་འཁྲུགས་པའི་ཕོ་བྲང་ནས༔ བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་ཏེ་སློབ་མ་ལ་ཐིམ་པར་སྒོམས་ཤིག༔ ཨོྃ་ཡ་མཱནྟ་ཀ་ས་པ་རི་ཝཱ་ར་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨཱཿ སྤྱན་འདྲེན་པ་ནི༔ ཧཱུྃ༔
ལས་ཀྱི་གཤིན་རྗེ་ནག་པོ་མཐུ་བོ་ཆེ༔ སྐུ་མཆོག་ཁྲོ་བོས་སྣང་སྲིད་དབང་བསྒྱུར་ཕྱིར༔ སྐད་ཅིག་གནས་འདིར་སྤྱན་འདྲེན་གཤེགས་སུ་གསོལ༔ མཐུ་རྩལ་བསྐྱེད་ལ་དབང་ཆེན་དེང་འདིར་བསྐུར༔ ཨོྃ་ས་མ་ཡ་ཕཻཾ་ཕཻཾ༔ ཛཿཧཱུྃ་བཾ་ཧོཿ ཏིཥྛ་བཛྲ་ཡེ་སྭཱ་ཧཱ༔ ཞེས་པས་རྡོ་རྗེ་རྒྱ་གྲམ་བྱ༔ སློབ་མས༔ ཧོཿ
བླ་མ་གཤིན་རྗེའི་གཤེད་པོ་དང་༔ ཕྱི་ནང་གསང་བའི་དཀྱིལ་འཁོར་ལ༔ ལུས་ངག་ཡིད་ཀྱིས་གསོལ་བ་འདེབས༔ སྒོ་གསུམ་མི་དགེ་མཐོལ་ལོ་བཤགས༔ རྫུ་འཕྲུལ་མངའ་ལ་རྗེས་ཡི་རངས༔ དྲག་པོ་མཐུ་ཡི་དབང་བསྐུར་སྩོལ༔ ཅེས་པས་གསོལ་བ་ལན་གསུམ་བཏབ་ནས་མཎྜལ་འབུལ༔ དེ་ནས་ངོ་སྤྲོད་ཅིང་སྐུའི་དབང་བསྐུར་བ་ནི༔ བུམ་པ་ཐོགས་ལ༔ ཧཱུྃ་ཡ༔
འཇམ་དཔལ་དཔའ་བོ་རྡོ་རྗེ་ནག་པོ་ཆེ༔ སྐུ་ཡི་གཟི་བརྗིད་ལུས་ལ་བསྟིམ་པའི་ཕྱིར༔ བུམ་པའི་དབང་བསྐུར་བསྐྱེད་རིམ་མཐར་ཕྱིན་མཆོག༔ དེང་འདིར་སྐལ་ལྡན་བུ་ལ་ཡོངས་རྫོགས་ཤོག༔ ཨོྃ་ཡ་མཱནྟ་ཀ་ཀཱ་ཡ་ཨ་བྷི་ཥིཉྩ་ཧཱུྃ༔ ཞེས་མེ་ཏོག་འཐོར་ཞིང་མཎྜལ་འབུལ༔ དེ་ནས་གསུང་གི་དབང་བསྐུར་བ་ནི༔ ངོ་སྤྲོད་དང་བཅས་ཏེ་བྷནྡྷ་ཐོགས་ལ༔ ཧཱུྃ་ཡ༔ འཇམ་དཔལ་དཔའ་བོ་རྡོ་རྗེ་ནག་པོ་ཆེ༔
གསུང་གི་གཟི་བརྗིད་ངག་ལ་བསྟིམ་པའི་ཕྱིར༔ བྷནྡྷའི་དབང་བསྐུར་དྲག་སྔགས་ནུས་རྩལ་མངོན༔ དེང་འདིར་སྐལ་ལྡན་བུ་ལ་ཡོངས་རྫོགས་ཤོག༔ ཨོྃ་ཡ་མཱནྟ་ཀ་ཝཱཀྐ་ཨ་བྷི་ཥིཉྩ་ཧཱུྃ༔ ཞེས་མེ་ཏོག་འཐོར་ཞིང་མཎྜལ་འབུལ༔ དེ་ནས་ཐུགས་ཀྱི་དབང་བསྐུར་བ་ནི༔ ངོ་སྤྲོད་ཅིང་གནམ་ལྕགས་ཀྱི་མཆོད་རྟེན་ཐོགས་ལ༔ ཧཱུྃ་ཡ༔ འཇམ་དཔལ་དཔའ་བོ་རྡོ་རྗེ་ནག་པོ་ཡི༔ ཐུགས་ཀྱི་གཟི་བྱིན་སེམས་ལ་བསྟིམ་པའི་ཕྱིར༔
མཆོད་རྟེན་དབང་བསྐུར་གནས་ལུགས་དོན་སྟོན་རྫས༔ དེང་འདིར་སྐལ་ལྡན་བུ་ལ་ཡོངས་རྫོགས་ཤོག༔ ཨོྃ་ཡ་མཱནྟ་ཀ་ཙིཏྟ་ཨ་བྷི་ཥིཉྩ་ཧཱུྃ༔
ཞེས་མེ་ཏོག་འཐོར༔ དེ་ནས་ཡོན་ཏན་དབང་བསྐུར་ངོ་སྤྲོད་ཅིང་གཏོར་མ་ཐོགས་ལ༔ ཧཱུྃ་ཡ༔ འཇམ་དཔལ་དཔའ་བོ་རྡོ་རྗེ་ནག་པོ་ཆེ༔ ཡོན་ཏན་གཟི་བྱིན་ཁྱབ་པར་བསྟིམ་པའི་ཕྱིར༔ གཏོར་མའི་དབང་བསྐུར་བཀའ་སྡོད་དམ་ཚིག་ཆེ༔ དེང་འདིར་སྐལ་ལྡན་བུ་ལ་ཡོངས་རྫོགས་ཤོག༔
ཨོྃ་ཡ་མཱནྟ་ཀ་གུ་ཡ་ཨ་བྷི་ཥིཉྩ་ཧཱུྃ༔ ཞེས་མེ་ཏོག་འཐོར༔ དེ་ནས་ཕྲིན་ལས་ཀྱི་དབང་བསྐུར་བ་ངོ་སྤྲོད་ཅིང་རྡོ་རྗེ་ཕུར་པ་ཐོགས་ལ༔ ཧཱུྃ་ཡ༔ འཇམ་དཔལ་དཔའ་བོ་རྡོ་རྗེ་ནག་པོ་ཆེ༔ ཕྲིན་ལས་གཟི་བྱིན་རྩལ་བཅུའི་དོན་སྟོན་ཕྱིར༔ ཕྱག་མཚན་དབང་བསྐུར་ལས་མཐའ་ཀུན་ཀྱང་འགྲུབ༔ དེང་འདིར་སྐལ་ལྡན་བུ་ལ་ཡོངས་རྫོགས་ཤོག༔ ཨོྃ་ཡ་མཱནྟ་ཀ་གུ་ཧྱ་ཨ་བྷི་ཥིཉྩ་ཧཱུྃ༔ ཞེས་མེ་ཏོག་འཐོར༔
དེ་ནས་ཚེ་དཔག་མེད་ཀྱི་སྐུ་ཐོགས་ལ༔ ཧཱུྃ༔ ཤེས་རབ་འབར་བའི་རྩལ་ཆེན་གཞོན་ནུའི་སྐུ༔ འཆི་མེད་མགོན་པོ་དམར་སེར་ལི་ཁྲིའི་མདངས༔ སྒྲུབ་ལ་འཇའ་ལུས་རིག་འཛིན་སྩོལ་བའི་ཕྱིར༔ དེང་འདིར་སྐལ་ལྡན་བུ་ལ་དབང་བསྐུར་རོ༔ ཨོྃ་ཨ་ར་པ་ཙ་ན་དྷཱིཿཨཱཿཡུརྫྙཱ་ན་ཨ་བྷི་ཥིཉྩ་ཧཱུྃ༔ དེ་ནས་འཇམ་དཔལ་ཀྱི་སྐུ་ཐོགས་ལ༔ ཧཱུྃ༔ རྨོངས་ཚོགས་རབ་གཞོམ་དཔའ་བོ་འཇམ་དཔལ་དབྱངས༔
ས་ལམ་རབ་རྫོགས་སྒེག་པའི་ཆ་བྱད་ཅན༔ སྐུ་ཡི་རིགས་བདག་ཕྲིན་ལས་རྫོགས་པའི་ཕྱིར༔ དེང་འདིར་སྐལ་ལྡན་བུ་ལ་དབང་བསྐུར་རོ༔ ཨོྃ་ཝ་གཱི་ཤྭ་རི་ཚནྡྷ་སརྦ་ཨ་བྷི་ཥིཉྩ་ཧཱུྃ༔ དེ་ནས་གཤིན་རྗེའི་སྐུ་ཐོགས་ལ༔ ཧཱུྃ༔ སྐུ་མཆོག་གཤིན་རྗེ་རབ་འཇིགས་ཧེ་རུ་ཀཿ ཕ་རོལ་གདུག་པའི་རྒོལ་བ་འཇོམས་མཛད་པ༔ ཁྲོ་རྒྱལ་དུག་རི་མེ་འབར་ཡབ་ཡུམ་གྱིས༔ སྐལ་ལྡན་བུ་ལ་དབང་བསྐུར་སྩལ་དུ་གསོལ༔
ཨོྃ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ དེ་ནས་ཚེ་བདག་གི་སྐུ་ཐོགས་ལ༔ ཧཱུྃ༔ གསུང་མཆོག་གཤིན་རྗེ་རབ་འཇིགས་ཧེ་རུ་ཀཿ ཕ་རོལ་གདུག་པའི་རྒོལ་བ་འཇོམས་མཛད་པ༔ ཁྲོ་རྒྱལ་ཚེ་བདག་ནག་པོ་ཡབ་ཡུམ་གྱིས༔ སྐལ་ལྡན་བུ་ལ་དབང་བསྐུར་སྩལ་དུ་གསོལ༔ ཨོྃ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ དེ་ནས་ཁྲོ་ཆུ་དུག་གདོང་གི་སྐུ་ཐོགས་ལ༔ ཧཱུྃ༔
ཐུགས་མཆོག་གཤིན་རྗེ་རབ་འཇིགས་ཧེ་རུ་ཀཿ ཕ་རོལ་གདུག་པའི་རྒོལ་བ་འཇོམས་མཛད་པ༔ ཁྲོ་རྒྱལ་ཁྲོ་ཆུ་དུག་གདོང་ཡབ་ཡུམ་གྱིས༔ སྐལ་ལྡན་བུ་ལ་དབང་བསྐུར་སྩལ་དུ་གསོལ༔ ཨོྃ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ དེ་ནས་དགྲ་ནག་གི་སྐུ་ཐོགས་ལ༔ ཧཱུྃ༔ ཡོན་ཏན་གཤིན་རྗེ་རབ་འཇིགས་ཧེ་རུ་ཀཿ ཕ་རོལ་གདུག་པའི་རྒོལ་བ་འཇོམས་མཛད་པ༔ ཁྲོ་རྒྱལ་དགྲ་ནག་དྲེགས་འདུལ་ཡབ་ཡུམ་གྱིས༔
སྐལ་ལྡན་བུ་ལ་དབང་བསྐུར་སྩལ་དུ་གསོལ༔ ཨོྃ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ དེ་ནས་ཀི་ཀང་གི་སྐུ་ཐོགས་ལ༔ ཧཱུྃ༔ ཕྲིན་ལས་གཤིན་རྗེ་རབ་འཇིགས་ཧེ་རུ་ཀཿ ཕ་རོལ་གདུག་པའི་རྒོལ་བ་འཇོམས་མཛད་པ༔ ཁྲོ་རྒྱལ་ཀི་ཀང་སྤུ་གྲི་ཡབ་ཡུམ་གྱིས༔ སྐལ་ལྡན་བུ་ལ་དབང་བསྐུར་སྩལ་དུ་གསོལ༔ ཨོྃ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ དེ་ནས་སྒོ་མ་རིགས་བཞིའི་སྐུ་ཐོགས་ལ༔
ཧཱུྃ་ཛཿ གཤིན་རྗེའི་གཤེད་ཀྱི་བཀའ་ཉན་པ༔ མྱུར་མགྱོགས་ལས་བཞི་ཕྲིན་ལས་སྒྲུབ༔ དམ་ཚིག་བསྟན་བའི་བྱ་ར་མཁན༔ རིགས་བཞི་སྒོ་སྐྱོང་དབང་བསྐུར་རོ༔ ཨོྃ་ཡ་མཱན་དཱ་དྲ་བཱ་ལ་ཙ་ཏུར་ཨ་བྷི་ཥིཉྩ་ཧཱུྃ༔ དེ་ནས་ཕྱག་མཚན་གྱི་དབང་བསྐུར་དང་ཁྲོ་བོ་ཀུན་འདུས་དུར་ཁྲོད་ཀྱི་ཆས་ལ་སོགས་པས་དབང་ཆེན་ལྟར་བསྐུར་ན༔ ཟུར་རྒྱན་ལྷན་ཐབས་སུ་གསལ༔ དེ་ནས་དབང་བཞི་ཡེ་ཤེས་ལྔའི་ངོ་སྤྲོད་ནི༔ ཐོག་མར་བུམ་པ་ཐོགས་ལ༔
ཧཱུྃ༔ བུམ་པ་འཇའ་ལུས་རྡོ་རྗེའི་མཁའ༔ སྣང་སྟོང་སྐུ་ཡི་དཀྱིལ་འཁོར་ཆེ༔ སྐལ་ལྡན་བུ་ལ་དབང་བསྐུར་བས༔ གསལ་བཏབ་ལྷ་ཁྲིད་དོན་ཐོབ་ཤོག༔ ཨོྃ་ཀཱ་ཡ་སྭ་བྷཱ་ཨ་བྷི་ཥིཉྩ་ཧཱུྃ༔ འོ་དེས་ངོ་སྤྲོད་བསྐྱེད་རིམ་སྣང་སྟོང་ཡིད་གཟུགས་རང་རིག་ལྷ་སྐུ་སྟོང་གསལ་སྒྱུ་མའི་སྐྱེས་བུའི་རང་རྩལ་གྱི་ངོ་སྤྲོད་ཐོབ་པ་ཡིན་པས་དེང་ཕྱིན་ཆད་འཇམ་དཔལ་གཤིན་རྗེའི་གཤེད་ཀྱི་སྐུ་བསྒོམ་པའི་རྣལ་འབྱོར་དུ་བྱས་སོ༔ ཞེས་མེ་ཏོག་འཐོར་ཞིང་མཎྜལ་འབུལ༔ དེ་ནས་གསུང་གི་ངོ་སྤྲོད་ནི༔ མེ་ཏོག་གི་ཕྲེང་བ་ཐོགས་ལ༔
ཧཱུྃ༔ སྔགས་ཕྲེང་འབྱུང་འཇུག་སྐྱེ་མེད་སྒྲ༔ གྲགས་སྟོང་བདེ་ཆེན་གསང་བའི་ལམ༔ སྐལ་ལྡན་བུ་ལ་དབང་བསྐུར་བས༔ ཕྱག་རྒྱ་དྲུག་གི་དོན་ཐོབ་ཤོག༔ ཨོྃ་ཝཱཀྐ་སྭ་བྷཱ་ཨ་བྷི་ཥིཉྩ་ཧཱུྃ༔ འོ་དེས་གསང་དབང་བདེ་སྟོང་དྲུག་འདྲེན་ཐོབ་སྟེ་ལམ་ཕོ་ཉ་མཐའ་རུ་ཕྱིན་པས་འབྲས་བུ་དགའ་བཞི་ལྷན་སྐྱེས་ཀྱི་ངོ་འཕྲོད༔ སྒྲ་གྲགས་སྟོང་གླིང་བུའི་འཕྲུལ་འཁོར་ལྟར་ཤེས་ཏེ་ཟུང་འཇུག་སྔགས་ཀྱི་རྣལ་འབྱོར་ལ་དབང་བར་བྱས་སོ༔ ཞེས་མེ་ཏོག་འཐོར་ཞིང་མཎྜལ་འབུལ༔ དེ་ནས་ཐུགས་ཀྱི་ངོ་སྤྲོད་ནི༔
མེ་ལོང་དང་ཤེལ་རྡོ་ཐོགས་ལ༔ ཧཱུྃ༔ ཐུགས་ཀྱི་དཀྱིལ་འཁོར་ཆེན་པོ་ཉིད༔ གསལ་སྟོང་ཀ་དག་ལྷུན་གྱིས་གྲུབ༔ སྐལ་ལྡན་བུ་ལ་དབང་བསྐུར་བས༔ དོན་གསལ་ཤེས་རབ་མཆོག་ཐོབ་ཤོག༔ ཨོྃ་ཙིཏྟ་སྭ་བྷཱ་ཨ་བྷི་ཥིཉྩ་ཧྃའུ༔ འོ་དེས་གནས་ལུགས་སྐྱེ་མེད་རང་བྱུང་གི་ངོ་སྤྲོད་ཐོབ༔ གྲོལ་བ་ཡེ་ཤེས་ལྔའི་གདེང་དང་ལྡན་ཏེ་དྲན་རིག་འོད་གསལ་ཆེན་པོའི་འབྲས་བུ་ཐོབ་པས་དེང་ཕྱིན་ཆད་ཨ་ཏི་བྱ་བྲལ་ཆེན་པོའི་རྣལ་འབྱོར་ལ་དབང་བར་བྱས་སོ༔ ཞེས་ངོ་སྤྲོད་བྱས་ཤིང་མེ་ཏོག་འཐོར་མཎྜལ་འབུལ༔
དེ་ནས་བཀའ་ཡི་གླེགས་བམ་ཐོགས་ལ༔ ཧཱུྃ༔ ཆོས་སྒོ་བརྒྱད་ཁྲི་བཞི་སྟོང་གི༔ བཀའ་ཡི་འདུས་སྡེ་མ་ལུས་ཀུན༔ གཅིག་ཏུ་བསྡུས་པ་འདི་གཏད་པས༔ ཚིག་དབང་སྣ་ཚོགས་ཐོབ་པར་ཤོག༔ ཨོྃ་གུ་ཡ་སྭ་བྷཱ་ཨ་བྷི་ཥིཉྩ་ཧཱུྃ༔ འོ་དེས་གསུང་རབ་ཡན་ལག་བཅུ་གཉིས་ཀྱིས་བསྡུས་པའི་བཀའ་ཡི་སྡེ་ལྷུག་པར་བརྗོད་པ་དང་ཚིགས་སུ་བཅད་པ་དུམ་བུར་ཕྱུང་བ་ཆེད་དུ་བརྗོད་པ་སོ་སོར་དབྱེ་བ༔ ངོ་བོ་ཐ་དད་མི་ཕྱེད་པ་དབྱངས་སུ་བསྙད་པ་ལུང་དུ་བསྟན་པ་བཀའ་ཡིས་གདམས་པ༔ སྐྱེས་རབས་བསྡུ་བ་རྨད་དུ་བྱུང་བ་དྲང་པོར་སྟོན་པ༔
ངེས་པར་སྤྲད་པ༔ ཟུང་དུ་གནས་པ་ལ་ཏནྟྲ་ཀྲྀ་ཡ་ཆེན་པོར་འདུས་པའི་ཚིག་དབང་ངོ་སྤྲོད་ཐོབ་པ་ཡིན་པས༔ དེང་ཕྱིན་ཆད་འཆད་རྩོད་རྩོམ་གསུམ་ལ་སོགས་པ་ཆོས་སྒོ་བརྒྱད་ཁྲི་བཞི་སྟོང་གི་རྣལ་འབྱོར་ལ་དབང་བར་བྱས་སོ༔ ཞེས་མེ་ཏོག་འཐོར་ཞིང་མཎྜལ་འབུལ༔ དེ་ནས་ཕྲིན་ལས་ཀྱི་ངོ་སྤྲོད་ལ༔ ཧཱུྃ༔ ཞི་རྒྱས་དབང་དྲག་ལས་བཞི་ཡི༔ ཕྲིན་ལས་སྟོན་པར་བྱེད་པའི་སྣོད༔ དེ་རིང་སློབ་བུ་ཁྱོད་ལ་གཏད༔ མཐའ་སྡུད་སྤྱི་རིགས་འཛིན་པར་གྱིས༔
ཨོྃ་གུ་ཧྱ་སྭ་བྷཱ་ཨ་བྷི་ཥིཉྩ་ཧཱུྃ༔ འོ་དེས་ལས་མཐའ་ཕྲིན་ལས་རྣམ་བཞིའི་སྒོ་ནས་སྨིན་ཅིང་གྲོལ་བ་དང་༔ མངོན་སྤྱོད་ཀྱི་མཐུ་ལ་སོགས་པ་ཆེད་དུ་སྨོད་པ་དང་རིས་སུ་མེད་པའི་གཞུང་བསྲང་མཐའ་སྡུད་པ་ཐམས་ཅད་ལས་ཙམ་རུང་བའི་རྣལ་འབྱོར་དུ་དབང་བར་བྱས་སོ༔ ཞེས་མེ་ཏོག་འཐོར་ཞིང་མཎྜལ་འབུལ༔ དེ་ནས་སློབ་མ་རྣམས་ལ་དམ་ཚིག་སྦྱིན་པ་ནི༔ ཧོཿ བཅོམ་ལྡན་གཤིན་རྗེའི་གཤེད་པོ་ཡི༔ ཞེ་སྡང་མ་སྤངས་དམ་ཚིག་གཅིག༔ རྟག་ཏུ་སྲོག་གཅོད་མཐུ་ཡང་སྒྲུབ༔ དུག་ལྔའི་ཁྲག་ལ་དགྱེས་པར་གྱིས༔
ང་རྒྱལ་མ་སྤངས་དམ་ཚིག་ཏུ༔ རྟག་ཏུ་ང་རྒྱལ་ཁྲོ་གཏུམ་བསྐྱེད༔ ཕུང་པོ་ལྔ་ཡི་ཁྲག་ལ་དགྱེས༔ འདོད་ཆགས་མ་སྤངས་དམ་ཚིག་ཏུ༔ ཁྲོ་མོ་ཡུམ་ལ་རྟག་ཏུ་རོལ༔ ཉོན་མོངས་ལྔ་ཡི་ཁྲག་ལ་དགྱེས༔ ཕྲག་དོག་མ་སྤངས་དམ་ཚིག་ཏུ༔ དམོད་པའི་ངན་སྔགས་རྟག་ཏུ་འདྲེན༔ འདུ་ཁམས་ལྔ་ཡི་ཁྲག་ལ་དགྱེས༔ གཏི་མུག་མ་སྤངས་དམ་ཚིག་ཏུ༔
དམོད་པ་ནག་པོའི་ཆ་ལུགས་འཆང་༔ ཡེ་ཤེས་ལྔ་ཉིད་རྟག་ཏུ་འདྲེན༔ ལས་ཀུན་མ་སྤངས་འགྲུབ་པའི་ཕྱིར༔ དགྲ་ཤ་ཁྲག་གི་མཆོད་ཚོགས་ཀྱི༔ སྐོང་བཤགས་དུས་གཏོར་བརྩོན་པར་གྱིས༔ དེའང་དག་པའི་དམ་ཚིག་རྟག་ཏུ་མི་གཡེལ་ཞིང་རྒྱུན་གྱི་རྣལ་འབྱོར་དུ་འཆང་བར་བྱའོ༔ དེ་ནས་སློབ་མ་སྣོད་ལྡན་ཡིན་ན་འཇམ་དཔལ་གཤིན་རྗེའི་རྣལ་འབྱོར་དུ་བཀའ་བསྒོ་སྨོན་ལམ་འདུད་པ་ནི༔ ཧོཿ ཆོས་སྐུ་ཀུན་ཏུ་བཟང་པོ༔ གསང་བ་ཡེ་ཤེས་མཁའ་འགྲོ༔
ལོངས་སྐུ་ཚེ་བདག་དབང་ཕྱུག༔ སྤྲུལ་སྐུ་འཇམ་དཔལ་གཞོན་ནུ༔ མཁའ་འགྲོ་ལས་ཀྱི་དབང་མོ༔ སློབ་དཔོན་འཇམ་དཔལ་བཤེས་གཉེན༔ རིག་འཛིན་པདྨ་འབྱུང་གནས༔ མཁའ་འགྲོ་ཡེ་ཤེས་མཚོ་རྒྱལ༔ གནུབས་སྟོན་སངས་རྒྱས་ཡེ་ཤེས༔ བདུད་འཇོམས་ཁྲག་འཐུང་རྡོ་རྗེ༔ ཨོ་རྒྱན་རྩ་གསུམ་གླིང་པ༔ རྒྱལ་སྲས་དབང་ཆེན་རྡོ་རྗེ༔
ཆོས་བདག་འཇམ་དཔལ་མཚན་ཅན༔ རིག་འཛིན་མཁས་མཆོག་རྡོ་རྗེ༔ སྔགས་འཆང་ཀུན་དགའ་སྙིང་པོ༔ མཁས་གྲུབ་དོན་ཡོད་རྒྱལ་མཚན༔ ཀུན་མཁྱེན་ངག་དབང་མཚན་ཅན༔ དཔལ་ལྡན་གྲགས་པ་རྣམ་རྒྱལ༔ དགེ་ལེགས་ཉི་མ་རྒྱལ་མཚན༔ གྲུབ་ཐོབ་རྡོ་རྗེ་རྒྱལ་མཚན༔ ཡོངས་གྲགས་ནམ་མཁའ་དབང་ཕྱུག༔ མཚུངས་མེད་པདྨ་མཆོག་གྲུབ༔
རིག་འཛིན་ཐུགས་མཆོག་རྡོ་རྗེ༔ དྲིན་ཅན་རྩ་བའི་བླ་མ་ལ་སོགས་སྐྱེས་ཆེན་དམ་པ་རྣམས་དང་༔ ཁྱད་པར་དུ་ཡང་བཅོམ་ལྡན་འདས་འཇམ་དཔལ་གཤིན་རྗེ་ཁྲོ་རྒྱལ་དུག་རི་མེ་འབར་གྱི་དཀྱིལ་འཁོར་ལྷ་ཚོགས་རྣམས་ཀྱི་སྐུ་གསུང་ཐུགས་ཀྱི་སྒོ་ནས་བྱིན་གྱིས་བརླབས་པར་མཛད་དུ་གསོལ༔ སྐུ་མཉམ་པར་གཤིན་རྗེའི་གཟི་བརྗིད་དང་ལྡན་པར་གྱུར་ཅིག༔ གསུང་མཉམ་པར་གཤིན་རྗེའི་བདེན་སྟོབས་དང་ལྡན་པར་གྱུར་ཅིག༔ ཐུགས་མཉམ་པར་གཤིན་རྗེའི་མཐུ་སྟོབས་དང་ལྡན་པར་གྱུར་ཅིག༔ ཡོན་ཏན་མཉམ་པར་གཤིན་རྗེའི་ནུས་སྟོབས་དང་ལྡན་པར་གྱུར་ཅིག༔ ཕྲིན་ལས་མཉམ་པར་གཤིན་རྗེའི་དམོད་པ་དང་ལྡན་པར་གྱུར་ཅིག༔ ལས་ཀུན་ལ་ཐོགས་པ་མེད་པ་གཤིན་རྗེའི་མངོན་སྤྱོད་དང་ལྡན་པར་གྱུར་ཅིག༔ ཨོྃ་ཡ་མཱནྟ་ཀ་སརྦ་ཙིཏྟ་ཛྙཱ་ན་ཧཱུྃ་ཧཱུྃ་ཨ་བྷི་ཥིཉྩ་ཨ་ཨཱཿ
གཙོ་བོས་ཇི་ལྟར་བཀའ་སྩལ་པ་ སོགས་བརྗོད༔ མཎྜལ་འབུལ་ཞིང་མེ་ཏོག་འཐོར༔ ས་མ་ཡ༔ ཁྱད་པར་དབང་འདི་ཤིན་ཏུ་བཀའ་གཉན་ལ་བྱིན་རླབས་ཆེ༔ རྒྱུ་མཚན་ཅི་ཞེ་ན་ཁོ་བོ་གནུབས་སྟོན་པ་འཇམ་དཔལ་གཤིན་རྗེའི་སྤྲུལ་པ་དངོས་ཡིན་ཞིང་གཤིན་རྗེའི་བདག་པོ་མཆོག་དང་༔ ཁྱད་པར་སངས་རྒྱས་ཡེ་ཤེས་ཀྱི་བསྟན་པ་སྲུང་ཞིང་དམོད་པས་འཕུང་འཚེངས་ནུས་པའི་གཤིན་རྗེའི་ཆོས་ཀ་ཚན་གཉིས་སྦས་པ་སྟེ༔ ཐོག་མར་བདག་དུམ་རྒྱ་ཞང་ཁྲོམ་གྱི་དུས༔ གཤིན་རྗེ་ཡ་གབ་གསང་ཁྲིད་གོང་མ་རྒྱུད་བཞི་ལ༔ འཇིགས་བྱེད་ཁྲོ་ཆུ་དགྲ་ནག་གདོང་དྲུག་མེའི་སྤུ་གྲི་ཚེ་བདག་སྨན་གདོང་ལ་སོགས་རྒྱུད་བཞི་དང་ཆ་ལག་བཅོ་བརྒྱད་ཀྱིས་བརྒྱན་པ་གདན་དྲངས༔ ད་ལྟ་བདག་རྩ་གསུམ་གླིང་པའི་དུས་འདིར་གཤིན་རྗེའི་ཡ་གབ་གསང་ཁྲིད་འོག་མ༔
རྒྱུད་བཞི་ལ༔ དུག་རི་ནག་པོ་མེ་འོབས་ཁྲག་མཚོ་འཁོར་ལོ་ཟངས་མཚོ་འཁོར་ལོ་གསལ་ཤིང་འཁོར་ལོའམ༔ ཡ་མ་སྙིང་གཟེར༔ ཧད་པ་ཁ་ཐམ་སོགས་པ་རྒྱུད་བཞི་དང་ཆ་ལག་བཅོ་བརྒྱད་ཀྱིས་སྤྲས་པ་གདན་འདྲེན་པའི་གཤིན་རྗེའི་བདག་ཉིད་ཁོ་བོ་ཡིན་པས་བརྒྱུད་པ་ཉེ་ཁྱད་ཀྱིས་བྱིན་རླབས་ཤིན་ཏུ་ཆེའོ༔ གོང་དུ་བཞུགས་པའི་བླ་མའི་བརྒྱུད་རིམ་དེ་རྣམས་ད་ལྟ་བཞུགས་པ་དང་མ་འོངས་པ་དག་ཏུ་འབྱོན་པ་རྣམས་ལ་ལུང་སྟོན་པ་ཡིན༔ ཇི་བཞིན་ལུང་འདིའི་མཚན་འཛིན་པའི་སྐྱེས་བུ་དེ་བྱུང་བའི་དུས་སུ་གཤིན་རྗེའི་ལས་ཀུན་བསྒྲུབ་ཅིང་ཐོགས་མེད་འགྲུབ་པའི་སྐལ་པ་མཆིས༔ ཆོས་འདི་འདོན་ཞིང་སྤེལ་བའི་དུས་དེ་དང་མཚུངས་པའི་གཏེར་མིན་བདུད་རིགས་གསུམ་འབྱུང་༔ དེ་རྣམས་དང་སྲིན་མོ་གསུམ་མི་ནག་བདུད་རིགས་བཞི་ཡོད་པ་དེ་འབྲེལ་ན་སངས་རྒྱས་ཀྱི་བསྟན་པ་ལ་རབ་ཏུ་འཚེ་བས༔ དེ་རྣམས་ཁྲོ་རྒྱལ་དུག་རི་མེ་འབར་གྱིས་ཚར་གཅོད་པར་གྱུར་ཅིག༔ ཅེས་ཡིག་ཆུང་འདི་ལུང་རྒྱ་མ་ཉམས་པའི་ཁ་བྱང་ནས་ཕབ་པའོ༔
ས་མ་ཡ༔ ཨེ་མཿ ཁོ་བོ་བདག་འདྲ་གུ་རུ་རྒྱ་གར་པས༔ ཡང་ཟབ་གཤིན་རྗེའི་མན་ངག་ཁྱད་ཅན་ནི༔ དབང་བསྐུར་རྡོ་རྗེའི་གོ་ཆ་རླུང་འཁོར་བཞག༔ མ་འོངས་ཡང་མཐའ་དུས་ཀྱི་ཐ་མ་རུ༔ ཐུགས་སྲས་ཛྙཱ་ནའི་སྤྲུལ་པར་འཕྲད་པར་ཤོག༔ བཀའ་ཡི་རྒྱ་འདི་ལེགས་ལྡན་མགོན་པོས་སྲུངས༔ ས་མ་ཡ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་འཇམ་དཔལ་གྱི་གནས་ཁྲོམ་གཟིགས་ནས་ལྕགས་གླང་ལོར་གདན་དྲངས་ཤིང་ཆུ་སྟག་ལོར་ཤོག་སེར་ནས་བསྒྱུར་བའོ། ། བཀྲ་ཤིས་པར་གྱུར་ཅིག། །། ཁ༽ བཅོམ་ལྡན་འདས་འཇམ་དཔལ་གཤིན་རྗེའི་གཤེད་དུག་རི་མེ་འབར་ལས༔ བརྒྱུད་པའི་གསོལ་འདེབས་རྡོ་རྗེའི་དྲྭ་བ་བཞུགས་སོ༔ མ་ལུས་གང་ཞིག་སྲིད་མཚོས་འཆིང་བ་རྣམ་པར་གྲོལ་མཛད་དཔའ་བོ་འཇམ་དཔལ་གཞོན་ནུར་རྣམ་པར་གྲོལ་བའི་སྐུ་ལ་འདུད༔ ས་མ་ཡ༔
དེའང་སྐྱབས་ཡུལ་བརྒྱུད་པའི་གསོལ་འདེབས་འདི་ལ་འཇུག་པར་འདོད་པའི་སྐལ་ལྡན་བློའི་པདྨོ་རབ་ཏུ་བྱེ་བའི་རྣལ་འབྱོར་པ་དེ་ཉིད་ཡི་དམ་རིམ་གཉིས་ཀྱི་བཞེད་དོན་ལྟར་དྭང་བའི་སྣང་བས་གྱ་ནོམ་ལྷར་ཞེན་མེད་པའི་ངང་ནས་བརྩམ་མོ༔ ན་མོ༔ སྣང་སྲིད་བདག་མེད་པ་ངོ་བོ་སྟོང་གསལ་མ་འགགས་མི་འགྱུར་བ་ཀུན་ཏུ་ཀློང་ཆེན་པོའི་རང་བཞིན་འབྱམས་ཀླས་པའི་ངང་ལས༔ བདག་དང་བདག་གིར་འཛིན་པས་མཐའ་ཡས་པའི་སེམས་ཅན་ཕལ་མོ་ཆེ་རྣམས༔ ཡུན་རིང་འཁོར་བའི་དུཿཁས་གདུང་བ་དག་ལ་རབ་ཏུ་བརྩེ་བའི་ཤུགས་ཀྱིས་སྙིང་རྗེ་ཕན་སེམས་རླབས་བསྐྱེད་པ་དང་༔ གཞན་གྱིས་བགྱིད་པ་ལ་རྗེས་སུ་ཡི་རངས་ཤིང་དགེ་བའི་བསྐུལ་མ་དམ་པས་རྗེས་སུ་བཟུང་ཞིང་ཡོངས་སུ་མི་གཏོང་བར་བྱ་བའི་ཕྱིར༔ དུས་དེང་ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དམ་བཅའ་གསུམ་གྱི་སྡོམ་པ་ལས་མི་འདའ་ཞིང་༔ རྩ་བ་དང་ཡན་ལག་གི་སྒོ་ནས་དཀྱིལ་འཁོར་ཟབ་མོ་བླ་མེད་རྡོ་རྗེ་ཐེག་པའི་སྒོར་ཞུགས་ནས་འབྲས་བུ་གསང་སྔགས་ཏིང་ངེ་འཛིན་ལ་རབ་ཏུ་གནས་པར་བྱའོ༔ ཨོྃ་ན་མོ་མཉྫུ་ཤྲཱི་བཛྲ་ཙིཏྟ་ས་མ་ཡ་ཧཱུྃ༔ ཧོཿ
སེམས་ཅན་ཐམས་ཅད་བདེ་བའི་ཚོགས་ལ་འགོད༔ སྡུག་བསྔལ་སྲིད་པའི་རྒྱ་མཚོ་རབ་སྐེམ་ནས༔ མཐར་ཐུག་བདེ་བ་ནམ་ཡང་མི་འབྲལ་ཞིང་༔ སྲིད་འཁྲུལ་ཞི་གོལ་མེད་པར་བཏང་སྙོམས་འགོད༔ ན་མོ༔ སྣང་སྲིད་གདོད་ནས་དག་པ་ཆོས་ཀྱི་དབྱིངས༔ སྣོད་བཅུད་སྐྱེ་འགག་མཐའ་བྲལ་ཁྱབ་བརྡལ་ངང་༔ ཅི་ཡང་མ་ངེས་ཅི་ཡང་འབྱུང་བའི་རྒྱུ༔ རྣམ་པ་མཚན་མས་མ་བསྐྱེད་མ་བསྡུས་པ༔ རིག་ཅིང་རྩལ་སྣང་སྟོང་པའི་ཁོར་ཡུག་དབུས༔
སྐྱོན་མེད་སྣང་བ་རྣམ་དག་པདྨོའི་མཚོར༔ རང་བྱུང་ཨུ་དུམ་ཝ་རའི་སྡོང་པོའི་རྩེར༔ པད་འདབ་བརྩེགས་མ་ཟེའུ་འབྲུའི་ཚོམ་བུའི་དབུས༔ རང་བཞིན་གསལ་ལ་འཛིན་མེད་ཉི་ཟླའི་སྟེང་༔ ཐོག་མའི་མགོན་པོ་རྒྱལ་བ་འོད་མི་འགྱུར༔ དེ་ལ་བསྐོར་བའི་བརྒྱུད་རིམ་གསལ་བ་ནི༔ རྡོར་འཆང་རྡོ་རྗེ་སེམས་དཔའ་ལས་ཀྱི་དབང་༔ དགའ་རབ་རྡོ་རྗེ་ཤྲཱི་སིངྷ་དང་༔ འཇམ་དཔལ་གཤིན་རྗེ་རྡོ་རྗེ་གྲོ་བོ་ལོད༔ རྡོ་རྗེ་བེ་ཅོན་བྷ་སུ་དྷ་ར་དང་༔
བཀའ་བབ་མཐུ་ཆེན་སངས་རྒྱས་ཡེ་ཤེས་སོགས༔ སྒྲུབ་པའི་དཀྱིལ་འཁོར་འཁོར་ལོའི་རྣམ་པར་གསལ༔ མདུན་དུ་དམིགས་པར་གདུང་བས་གསོལ་བ་འདེབས༔ ཨེ་མ་ཧོཿ སངས་རྒྱས་སྤྱི་མེས་རང་བཞིན་དབྱིངས་ལ་ཤར༔ གདོད་མའི་མགོན་པོ་སྐུ་ལ་གསོལ་བ་འདེབས༔ རིགས་ལྔའི་གཙོ་བོ་ལོངས་སྐུའི་སྟོན་པ་མཆོག༔ མི་འགྱུར་རྡོ་རྗེ་འཆང་ལ་གསོལ་བ་འདེབས༔ རྒྱལ་བའི་དགོངས་པ་བཀའ་ཡི་བསྡུ་བ་མཛད༔ སྤྲུལ་སྐུ་རྡོ་རྗེ་སེམས་ལ་གསོལ་བ་འདེབས༔
དེ་ཉིད་རྒྱུད་སྡེ་རྒྱ་མཚོའི་གསང་མཛོད་བདག༔ ལས་ཀྱི་དབང་མོ་ཆེ་ལ་གསོལ་བ་འདེབས༔ སྡེ་སྣོད་མ་ལུས་དགོངས་པའི་ཀློང་ལས་ཤར༔ རིག་འཛིན་དགའ་རབ་རྡོ་རྗེར་གསོལ་བ་འདེབས༔ མཁྱེན་གཉིས་གནས་ལུགས་ཉི་མ་མཁའ་ལ་ཤར༔ མཁས་པ་ཤྲཱི་སིངྷར་གསོལ་བ་འདེབས༔ ཤེས་རབ་རྩེ་མོས་སྐུ་བཞི་ཡོངས་ལ་འགེངས༔ སློབ་དཔོན་འཇམ་དཔལ་བཤེས་གཉེན་ལ་གསོལ་བ་འདེབས༔ ལྷ་སྲིན་བཏུལ་མཛད་སྡེ་སྣོད་གཅིག་ཏུ་བསྡུས༔ རྡོ་རྗེ་གྲོ་བོ་ལོད་ལ་གསོལ་བ་འདེབས༔
ལྷ་སྲིན་བཏུལ་བའི་དཀྱིལ་འཁོར་ཕྱག་རྒྱའི་བདག༔ རྡོ་རྗེ་བེ་ཅོན་མ་ལ་གསོལ་བ་འདེབས༔ ཁྱད་ཆོས་རྣམ་གསུམ་གདམས་པའི་བཀའ་ཆེན་བབ༔ བལ་པོ་བྷ་སུ་དྷ་ར་ལ་གསོལ་བ་འདེབས༔ གཤིན་རྗེ་འདུལ་རྒྱུད་སོ་དྲུག་བཀའ་ཆེན་བབ༔ གནུབས་ཆེན་བུདྡྷ་ཛྙཱ་ན་ལ་གསོལ་བ་འདེབས༔ བཀའ་དགོངས་སྒྱུ་གསུམ་ཟབ་ཆོས་བཀའ་ཆེན་བབ༔ རིག་འཛིན་རྩ་གསུམ་གླིང་ལ་གསོལ་བ་འདེབས༔ སྐུ་ཡི་འདུལ་རྒྱུད་རྡོ་རྗེ་རྣམ་པར་རོལ༔ འཇིགས་བྱེད་ཧེ་རུ་ཀ་ལ་གསོལ་བ་འདེབས༔
སྐུ་ཡི་དཀྱིལ་འཁོར་བླ་མེད་དོན་གྱིས་རྫོགས༔ དུག་རིའི་དཀྱིལ་འཁོར་ཚོགས་ལ་གསོལ་བ་འདེབས༔ ཟླ་གསང་ཐིག་ལེ་དཀར་ནག་དམར་པོ་སོགས༔ འདུས་པ་སྤྱི་རྒྱུད་རྣམས་ལ་གསོལ་བ་འདེབས༔ ཐུགས་རྗེའི་བརྩེ་བས་དགོངས་ཤིང་བྱིན་གྱིས་རློབས༔ བུམ་པའི་དབང་བསྐུར་ལྷ་དང་གཉིས་སུ་མེད༔ གསང་དབང་ཡེ་ཤེས་བདེ་སྟོང་ཟུང་དུ་འཇུག༔ ཤེར་དབང་ཀ་དག་དབྱིངས་རིག་བྱ་རྩོལ་བྲལ༔ ཚིག་དབང་རིན་ཆེན་འཁོར་བ་ཡོངས་སུ་གྲོལ༔ དབང་ལྔའི་རྗེས་གནང་མཚམས་སྦྱོར་ཕྱིར་མི་ལྡོག༔
རིམ་སྐྱེས་འདམ་ཆུའི་སྦལ་ལྟར་མི་བྱིང་བར༔ གཅིག་ཅར་གཙང་པོའི་ཉ་ལྡང་ཇི་ལྟ་བུ༔ ཐོད་རྒལ་ཉམས་ཟད་ཨ་ཏིའི་འབྲས་བུ་འདི༔ རྩོལ་མེད་ས་ལམ་རྫོགས་པའི་གོ་འཕང་དུ༔ དགེ་བས་ཡོངས་སུ་ཁྱབ་པའི་དོན་ཐོབ་ཤོག༔
ཅེས་གསོལ་འདེབས་བརྒྱུད་རིམ་གསུམ་མམ་བརྒྱད་ཡོད་དེ༔ སྟོན་པ་འཇམ་དཔལ་ནག་པོས་གསུངས་པ༔ འཕགས་པ་འཇམ་དཔལ་ལ་གསུངས་པ༔ སྤྱི་རྒྱུད་ལག་ན་རིན་པོ་ཆེ་རྡོ་རྗེས་བསྡུས་པ༔ ཁྱད་པར་སྐུ་རྒྱུད་ཤེལ་གྱི་རི་ལྟར་ཡིན་རུང་༔
པདྨ་འབྱུང་གནས་ཀྱིས་མཁའ་འགྲོའི་གསང་མཛོད་ནས་རྡོལ་བ་བཅས་ཐམས་ཅད་བསྡུས་པས་བལ་པོའི་ཕན་ཆོད་ཚུད་ཆོད་བསམ་ཡས༔ ཡང་རྫོང་ཤེལ་གྱི་བྲག་ཕུག་སོགས་སོ་སོའི་ཞུ་བ་བཅས་མང་ནའང་༔ འདི་ཉིད་དགོངས་བརྡ་ཟུང་དུ་འབྲེལ་ནས་ཁྱད་པར་བྷ་སུ་དྷ་རའི་རྒྱ་གཞུང་སོགས་ཀུན་འདུས་པའི་ཆོས་ཡིན་པས་བརྒྱུད་འདེབས་ཡང་དེར་འཇུག་པའོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐིམ་རྒྱ༔ རྡོ་རྗེ་ལས་རབ་རྩལ་གྱིས་ཁྲོམ་གཟིགས་ནས་གདན་དྲངས་ཤིང་བདུད་འདུལ་སྔགས་གླིང་དུ་ཞལ་བཤུས་སོ།། །།
ག༽ འཇམ་དཔལ་གཤིན་རྗེའི་གཤེད་དུག་རི་མེ་འབར་ནག་པོ་ཁྲོ་བོ་ཀུན་འདུས་ལས༔ སྒྲུབ་པའི་ཕྲིན་ལས་ཕ་རོལ་རྒོལ་འཇོམས་གནམ་ལྕགས་ཐོག་མདའ་བཞུགས་སོ༔ བཅོམ་ལྡན་འདས་འཇམ་དཔལ་གཤིན་རྗེའི་གཤེད་ལ་ཕྱག་འཚལ་ལོ༔ ས་མ་ཡ༔ ཨེ་མ་བདག་འདྲ་འཇིགས་བྱེད་རོལ་པའི་དགྱེས་པ་རྩལ༔ དྲག་སྔགས་དབང་ཕྱུག་པདྨ་འབྱུང་གནས་ངས༔ ཕ་རོལ་རྒོལ་བ་གཞོམ་ཕྱིར་མཐར་བྱེད་ན༔ ཡང་གསང་དུག་རི་ནག་པོ་མེ་འབར་བསྟན༔ ཤེས་རབ་དྲྭ་བར་མཚོ་རྒྱལ་ལེགས་པར་ཟུངས༔ བརྡར་གཟུགས་ཟབ་རྒྱ་བདེ་ཆེན་ཀློང་དུ་སྦོས༔
མ་འོངས་འདི་འབྱིན་བུདྡྷ་ཛྙཱ་ན་ཡི༔ རྣམ་སྤྲུལ་བདུད་འཇོམས་ཁྲག་འཐུང་རོལ་པ་རྩལ༔ རྩ་གསུམ་གླིང་པ་ཆོས་ཀྱི་རྒྱ་མཚོ་ཞེས༔ ཇི་བཞིན་ཁོ་བོའི་རྣམ་སྤྲུལ་དེ་དང་སྤྲོད༔ བཀའ་ཡི་གཉེར་འདི་ལེགས་ལྡན་བྱ་རོག་གདོང་༔ སྐལ་མེད་བདུད་རིགས་ལག་ཏུ་མ་ཤོར་རྒྱ༔ དེའང་འཇམ་དཔལ་གཤིན་རྗེ་སྒྲུབ་པའི་རིམ་པ་ནི༔ བྲག་དམར་ཆུ་འགྱུ་ཙནྡན་ཚང་ཚིང་འཁྲིགས༔ ཤིན་ཏུ་གཉན་པ་སྲིན་པོ་ཁྲོས་འདྲའི་གདོང་༔ ཡང་ན་རབ་ཏུ་རྒྱུ་བའི་དུར་ཁྲོད་དང་༔
གཅན་གཟན་ཤ་ཟ་ལྷ་འདྲེ་འདུ་བའི་གླིང་༔ དྲག་པོ་མངོན་སྤྱོད་འགྲུབ་པའི་གནས་དེ་རུ༔ ཞི་སྒྲུབ་ལྟར་ན་མཐིང་ནག་ཡིད་མཆིས་དལ༔ ས་དཔྱད་དཔགས་ལ་དཀྱིལ་འཁོར་ལེགས་པར་གདབ༔ དྲག་སྔགས་མཐུ་སྒྲུབ་ལྟ་བུར་འདོད་བྱེད་ལ༔ ཕུང་ཤུལ་ས་ལ་དཀྱིལ་འཁོར་སྟེགས་ཀྱང་བཅག༔ དུག་ཁྲག་ངར་མ་རོ་སོལ་ཆག་ཆག་གདབ༔ བཅའ་གཞི་རྒྱས་པ་སྒྲུབ་གཞུང་ལྟ་བུར་བྱ༔ ཞི་སྒྲུབ་བདག་བསྐྱེད་ལྟ་བུར་བསྒྲུབ་པ་ལ༔ དཀྱིལ་འཁོར་དབུས་སུ་བུམ་པ་བདུད་རྩི་དང་༔
བྷནྡྷ་རིལ་བུ་མེ་ལོང་རྡོ་རྗེ་སོགས༔ དམར་ནག་དར་ཚོན་བླ་འཁོར་བྲིས་པ་བཞག༔ གཏོར་མ་དག་ནི་འབྲུ་ནག་ངར་ཕྱེ་ལ༔ རི་རབ་སྟེང་དུ་འཁོར་ལོ་རྩིབས་བཞི་དང་༔ ཆོས་འབྱུང་སྟེང་དུ་དཔལ་གཏོར་བྲ་གཟུགས་བཞག༔ ཁྲམ་རིས་བཏོད་ཅིང་དཀར་དམར་རྒྱན་གྱིས་སྤྲས༔ འཁོར་ནི་རང་འདྲ་ལྷ་གྲངས་ལྟ་བུར་བཀོད༔ དར་ནག་གདུགས་དང་གྲི་སྙིང་ལ་སོགས་པ༔ འོས་པའི་རྫས་དང་གཏོར་ཀྱུ་ཚང་བར་བྱ༔ གཞན་ཡང་ཕྱི་ནང་གསང་བའི་མཆོད་པ་བཤམ༔
རོལ་མོ་ལ་སོགས་སྤྱན་གཟིགས་ཚང་བར་བཀྲམ༔ དེ་ནས་དཀྱིལ་འཁོར་འཇུག་པའི་རིམ་པ་ནི༔ རང་ཉིད་དཔའ་བོ་རྡོ་རྗེ་ནག་པོ་རུ༔ གསལ་བཏབ་ང་རྒྱལ་ཏིང་འཛིན་མ་བྲལ་བྱ༔ ས་མ་ཡ༔ དང་པོ་སྐྱབས་སུ་འགྲོ་བ་ནི༔ ན་མོ༔ བླ་མ་བཅོམ་ལྡན་འཇམ་དཔལ་གཤིན་རྗེའི་གཤེད༔ རང་བཞིན་སྐུ་མཆོག་རིགས་འདུས་དཀྱིལ་འཁོར་ལ༔ མཐུ་རྩལ་གཟི་བྱིན་བསྐྱེད་ནས་དབང་བསྐུར་བའི༔
ཀུན་འདུས་རོལ་པའི་ཚོགས་ལ་སྐྱབས་སུ་མཆི༔ གཉིས་པ་སེམས་བསྐྱེད་པ་ནི༔ ཧོཿ གདོད་ནས་འཁོར་འདས་རང་བྱུང་དཀྱིལ་འཁོར་ལྷ༔ སྒྲ་གྲགས་ཆོས་རྣམས་བདག་མེད་སྟོང་པའི་ངང་༔ མ་རྟོགས་སེམས་ཅན་ངེས་དོན་ལ་འཇུག་ཕྱིར༔ དྲན་ཤེས་བག་ཡོད་ལྟ་བས་སེམས་བསྐྱེད་དོ༔ གསུམ་པ་བགེགས་གཏོར་གཏོང་བ་ནི༔ ཆུ་གཙང་བྲན་ལ་བྱིན་རླབས་བྱ༔ ཧཱུྃ་ཛཿ
བདག་ཉིད་འཇམ་དཔལ་གཤིན་རྗེ་ཁྲོ་བོ་ཡི༔ རྫུ་འཕྲུལ་ཐུགས་ལས་སྤྲོས་པ་ཕོ་ཉའི་ཚོགས༔ གྲངས་མེད་མྱུར་མགྱོགས་གློག་ལྟར་རབ་འཕྲོས་ནས༔ སྒྲུབ་ལ་མི་དབང་བགེགས་ཚོགས་ཐམས་ཅད་ཀུན༔ མཆོད་སྦྱིན་གཏོར་མ་ལེན་ཕྱིར་གནས་འདིར་ཁུག༔ ཨོྃ་ཡ་མ་རཱ་ཛ་ཧེ་ཀྲོ་ཏ་ཀ་ལ་ཧཱུྃ་ཧཱུྃ༔ གནོད་བྱེད་བགེགས་ཚོགས་ཨ་ཀརྵ་ཡ་ཛཿ བཞི་པ་བསྔོ་ཞིང་བསྐྲད་པ་ནི༔ ཧཱུྃ་ཡ་བྷྱོཿ བདག་ནི་འཇིགས་བྱེད་འཇམ་དཔལ་གཤིན་རྗེའི་གཤེད༔
བགེགས་ཚོགས་འཇོམས་བྱེད་དུག་རི་མེ་འབར་སྐུ༔ འབྱུང་པོའི་ཚོགས་རྣམས་བཀའ་ལས་མ་འདའ་བར༔ དུག་སྐྱུའི་གཏོར་མ་ཆངས་བུ་འདི་ཁྱེར་ལ༔ འདི་རུ་མ་གནས་ཕྱོགས་མེད་གཞན་དུ་དེངས༔ ཅི་སྟེ་མི་འགྲོ་སྡང་སེམས་འཚེ་གྱུར་ན༔ རབ་འཇིགས་ཁྲོ་བོ་རྣམས་ཀྱིས་མཚོན་ཆར་འབེབས༔ འཇོམས་བྱེད་ཁྲོ་མོ་རྣམས་ཀྱིས་མེ་ཐུན་བརྡེག༔ སྲས་མཆོག་རྣམས་ཀྱིས་དུག་རླངས་སྨྱོ་འབོག་འགྱེད༔ མ་རུངས་གདུག་པའི་བགེགས་ཚོགས་འཇོམས་ཤིང་སྐེམ༔ ཕྱེ་མ་རྡུལ་ཕྲན་མིང་མེད་བརླག་པར་མཆིས༔
དེ་བས་འབྱུང་པོ་གཞན་དུ་ཕྱིར་དེངས་ཤིག༔ ཨོྃ་མཉྫུ་ཤྲཱི་ཡ་མཱནྟ་ཀ་ཧེ་རུ་ཀ་ཀྲོ་ཏ་ཀཱ་ལ་ཧ་ལ་བཛྲ་རཾ་ཛྭ་ལ་གནོད་བྱེད་འབྱུང་པོ་ཨུ་ཙ་ཏ་ཡ་ཕཊ྄ཿ ལྔ་པ་མཚམས་གཅོད་སྲུང་འཁོར་བསྒོམ་པ་ནི༔ ཧཱུྃ་ཡ༔ བདག་ཉིད་འཇམ་དཔལ་གཤིན་རྗེའི་གཤེད་པོ་ཡི༔ ཡེ་ཤེས་ཐུགས་ལས་སྤྲུལ་པའི་འོད་ཟེར་ཚོགས༔ མཚམས་གཅོད་ཁྲོ་བོའི་ཕྱག་མཚན་སྤྲིན་ལྟར་གཏིབས༔ ནམ་ཡང་བགེགས་ཚོགས་མི་གནས་གུར་ཁང་ནི༔ དང་པོ་འཇམ་དཔལ་ཤེལ་བུམ་ཐོགས་པའི་གུར༔ གཉིས་པ་ཁྲོ་བོ་དཀར་པོ་ནང་གཟིགས་གུར༔
གསུམ་པ་ཡེ་ཤེས་འབར་མཆེད་འོད་ཀྱི་གུར༔ བཞི་པ་དབྱངས་གསལ་སྔགས་དང་མེ་དཔུང་གུར༔ ལྔ་པ་གྲི་གུག་རྡོ་རྗེ་གཏུན་ཤིང་གུར༔ དྲུག་པ་རལ་གྲི་བསམ་ཆོད་རྡོ་རྗེའི་གུར༔ བདུན་པ་དུག་རླངས་ཁྲོ་བོ་ནག་པོའི་གུར༔ བརྒྱད་པ་གནམ་ལྕགས་ཨུར་མོ་མཆོད་རྟེན་གུར༔ དགུ་པ་ཨེ་མཐིང་ནམ་མཁའ་སྟོང་པའི་གུར༔ བསྐལ་པའི་རླུང་ཡང་མི་བགྲོད་དགུ་རིམ་དེ༔ བགེགས་དང་འབྱུང་པོ་མཚམས་གཅོད་སྲུང་འཁོར་གྱུར༔ ཨོྃ་མཉྫུ་ཤྲཱི་བཛྲ་ཙཀྲ་ བྷྲཱུྃ ་རཀྵ༔
ཨོྃ་ཀྲོ་ཏ་སིད་ཏ་ཙཀྲ་རཀྵ༔ ཨོྃ་ཛྙཱ་ན་ཛྭ་ལ་ཙཀྲ་རཀྵ༔ ཨོཾ་རཾ་ཨཱ་ལི་ཀཱ་ལི་ཙཀྲ་རཀྵ༔ ཨོྃ་བི་ཤྭ་ཨཱ་ཡུ་དྷ་ཙཀྲ་རཀྵ༔ ཨོྃ་ཁཌྒ་ཚིནྡྷ་ཙཀྲ་རཀྵ༔ ཨོྃ་ཀྲོ་ཏ་ཀཱ་ལ་ཙཀྲ་རཀྵ༔ ཨོྃ་བྷ་ག་ལེ་ཧཱ་གརྦྷ་ཙཀྲ་རཀྵ༔ ཨོྃ་ཨེ་ཁཾ་སྭ་བྷཱ་ཙཀྲ་རཀྵ༔ ཨོྃ་བཛྲ་མཉྫུ་ཤྲཱི་ཧཱུྃ་ཀྲོ་ཏ་ཨེ་བཛྲ་ལ་མ་བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག་བཛྲ་རཀྵ་རཀྵ་ཡེ་སྭཱ་ཧཱ༔ དང་པོ་མཆོད་པ་བྱིན་གྱིས་བརླབ་པ་ནི༔
ཧཱུྃ༔ བྷནྡྷ་ཡངས་པ་གླིང་བཞིའི་ཁྱོན་གྱི་ནང་༔ ཕྱི་མཆོད་མེ་ཏོག་བདུག་སྤོས་མར་མེ་དང་༔ དྲི་ཆབ་ཞལ་ཟས་རོལ་མོ་སྒྲ་ཡི་དབྱངས༔ ཕྱག་རྒྱ་འཁྲུལ་འཁོར་གླུ་ལེན་གར་མ་དང་༔ གཟུགས་སྒྲ་དྲི་རོ་རེག་བྱ་དབང་པོ་ལྔ༔ ནང་མཆོད་ཤ་ལྔ་ཡེ་ཤེས་པཉྩ་དང་༔ གསང་མཆོད་སྦྱོར་བའི་ཨ་ཧཾ་བྱང་སེམས་ཚོགས༔ དགྲ་བགེགས་བསྒྲལ་བའི་ཤ་ཁྲག་མཐུན་པའི་རྫས༔ ཚོགས་མཆོད་བསྐང་རྫས་སྤྱན་གཟིགས་དུ་མ་སོགས༔
ཀུན་ནས་མ་ཚང་མེད་པའི་མཆོད་སྤྲིན་འདི༔ འཇམ་དཔལ་གཤིན་རྗེའི་ལྷ་ཚོགས་དགྱེས་པའི་རྫས༔ རྨད་བྱུང་བླ་མེད་དགྱེས་མཆོད་ཆེན་པོར་སྤེལ༔ ཨོྃ་ཨཱཿཧཱུྃ༔ ཨོྃ་བཛྲ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་ལཱ་སྱེ་མཱ་ལྱེ་གིའརྟི་ནཱིརྟི་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཛྙཱ་ན་ཨ་ཧཾ་པཱུ་ཛ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཨཱཿཧཱུྃ༔ ཞེས་པས་ལན་གསུམ་གྱིས་བྱིན་གྱིས་བརླབས༔ གཉིས་པ་བྱིན་དབབ་པ་ནི༔ ཧཱུྃ༔
འོག་མིན་ཆོས་དབྱིངས་དྲག་པོ་ཨེ་ཡི་ཀློང་༔ ལྷུན་གྲུབ་བདེ་ཆེན་དབྱིངས་ཀྱི་ཕོ་བྲང་ནས༔ དཔལ་ཆེན་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ ཡང་གསང་འཇིགས་བྱེད་མེ་འབར་ལྷ་ཚོགས་རྣམས༔ གནས་འདིར་བྱིན་ཕོབ་སྒྲུབ་ལ་དབང་མཆོག་བསྐུར༔ ཆེ་བཙན་མཐུ་ཡི་གཟི་བྱིན་བསྐྱེད་པའི་ཕྱིར༔ དཔའ་བོ་འཇམ་དཔལ་རྡོ་རྗེའི་དངོས་གྲུབ་སྩོལ༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཛ་ཛ་ཨ་བེ་ཤ་ཡ་ཨ་ཨཱཿ གསུམ་པ་བརྡ་སྒོ་དབྱེ་ཞིང་བརྡ་ཕྱག་འཚལ་བ་ནི༔ ཧཱུྃ༔
སྔོན་ཚེ་གནས་ལུགས་དྲན་རིག་ཡི་དམ་ལྷ༔ གདོད་ནས་འབྲལ་མེད་གཤིས་ལུགས་རྒྱུ་ལགས་ཀྱང་༔ བར་དུ་ཚོགས་དྲུག་རླུང་གིས་རིས་སུ་ཕྱེས༔ ད་ནི་ལྷན་སྐྱེས་གཉུག་མའི་ཞལ་མཇལ་ཕྱིར༔ རྨོངས་ཚོགས་འཐིབ་པའི་མ་རིག་སྒོ་བཅད་དེ༔ ཀུན་མཁྱེན་ལྟ་བའི་དབང་པོ་མཐོང་ལམ་ཕྱེ༔ རིང་པོར་བརྩེགས་པའི་བག་ཆགས་རང་གྲོལ་བཤགས༔ བག་ཡོད་ཀུན་གཞི་དབྱེར་མེད་མཆོད་བསྟོད་ནས༔ བརྡལ་ཁྱབ་དང་པོའི་ལྟ་བས་བརྡ་བསྟན་ནོ༔ ཨོྃ་བཛྲ་པྲ་བེ་ཤ་ཡ་ཕཊ྄ཿ
ཨོྃ་བཛྲ་ས་མ་ཡ་ཤུདྡྷེ་ཨཱཿ ན་མོ་ཨ་ཏི་པུ་ཧོཿ པྲ་ཏཱིཙྪ་ཧོཿ དྷརྨ་ཛྙཱ་ན་ཧཱུྃ༔ བཞི་པ་དཀྱིལ་འཁོར་འཛིན་པ་ནི༔ ཧཱུྃ༔ ཡང་དག་དོན་ཆེན་བླ་མེད་གསང་བའི་དལ༔ ཁྲོ་རྒྱལ་ཆེན་པོ་འཇམ་དཔལ་གཤིན་རྗེ་ཡི༔ ཕྲིན་ལས་སྣ་ཚོགས་བསྒྲུབ་པའི་དཀྱིལ་འཁོར་དག༔ ལྷག་པའི་ལྷར་མོས་འདུན་པས་མི་གཏོང་བསྒྲུབ༔
ཨོྃ་བཛྲ་ཛྙཱ་ན་ཙིཏྟ་ས་མ་ཡ་ཧཱུྃ་ཕཊ྄ཿ དང་པོ་ཏིང་འཛིན་རྣམ་གསུམ་ནི༔ ཧཱུྃ༔ གདོད་ནས་རང་བཞིན་མཁའ་ལྟར་ཁྱབ་པ་ཡི༔ ཐིག་ལེ་ཆེན་པོ་སྨྲ་བརྗོད་བློ་ལས་འདས༔ རྟག་ཆད་བྲལ་ལ་བྱ་རྩོལ་མེད་པའི་ངང་༔ རང་བཞིན་མ་འགགས་ཀློང་གི་ཟེར་ཆེན་པོ༔ རྒྱུ་ཉིད་ལྷུན་གྲུབ་རང་བྱུང་འདུས་མ་བྱས༔ ཆོས་རྣམས་སྒྱུ་མའི་སྣང་ཚུལ་སྟོན་པའི་ཕྱིར༔ དཔའ་བོ་འཇམ་དཔལ་གཞོན་ནུས་དེ་ལྟར་སྨྲས༔
ཨོཾ་བཛྲ་ཨཱཏྨ་ཀོ྅་ཧཾ་དྷརྨ་དྷཱ་ཏུ་ཛྙཱ་ན་མ་ཧཱ་ཤཱུ་ནྱ་ཏ་སྭ་བྷཱ་ཝ་ཨཱཿཧཱུྃ༔ གཉིས་པ་འབྱུང་རིམ་ལྷ་བསྐྱེད་ནི༔ ཧཱུྃ༔ བསྐལ་པར་བརྩེགས་པའི་ཞིང་རྡུལ་འབྱུང་ལྔའི་ཁམས༔ ཡེ་ནས་ཨེ་ཡྃ་རྃ་ཁྃ་སུཾ་ཀེཾ་ བྷྲཱུྃ ༔ ནམ་མཁའ་རྡོ་རྗེ་གཞལ་ཡས་ལྟེ་བར་ཧཱུྃ༔ ཡོངས་གྱུར་འཇམ་དཔལ་གཤིན་རྗེ་དུག་རི་ནག༔ དབུ་དགུ་སོ་བཞིའི་ཕྱག་ལ་སྐུ་སྨད་དབལ༔ རྡོ་རྗེ་དུར་ཁྲོད་བདག་མོ་ཞལ་གསུམ་སྦྱོར༔ བདེ་ཆེན་བསྐུལ་བའི་མཁའ་ནས་སྲས་བཞི་འགྱེད༔
མ་འདྲེས་གཙོ་འཁོར་དྲན་རྫོགས་ཝལ་གྱིས་གསལ༔ ཨོྃ་ཨེ་ཡྃ་རྃ་ཁྃ་སུྃ་ཀེཾ་ བྷྲཱུྃ ༔ མཎྜལ་པདྨ་ཙནྡྲ་སཱུརྻ་རུ་ཏྲ་ཏི་ར་བཾ༔ ཨོྃ་ཡ་མཱནྟ་ཀ་ཨ་ཀྲོ་ཏེ་ཀ་ཡ་མ་རཱ་ཛ་ཧཱུྃ་བྷྱོཿ གསུམ་པ་དངོས་གཞི་བསྐྱེད་པ་ནི༔ ཧཱུྃ༔ ཨེ་ལས་ནམ་མཁའ་སྨུག་ནག་དུག་རླངས་འཁྲིགས༔ ཡྃ་ལས་དྲག་པོའི་རླུང་དམར་འུ་རུ་རུ༔ རྃ་ལས་བསྐལ་པའི་མེ་དཔུང་ཝ་ལ་ལ༔ ཁྃ་ལས་རཀྟའི་རྦ་རླབས་ཆི་ལི་ལི༔
སུྃ་ལས་དུར་ཁྲོད་ས་གཞི་སྨུག་ནག་བརྗིད༔ ཀེཾ་ལས་བམ་རོ་སྣ་ཚོགས་གར་སྟབས་བསྒྱུར༔ བྷྲཱུྃ ་ལས་གནམ་ལྕགས་ལས་གྲུབ་གཞལ་ཡས་ཁང་༔ གྲུ་བཞི་སྒོ་བཞི་ཁྲོ་ཆུ་ཁོལ་མའི་མདངས༔ རྩིག་པ་འདོད་སྣམ་ཕ་གུ་དྲྭ་འདབ་རྣམས༔ མེ་ཡི་སེར་བ་ཚྭ་ཚྭ་སི་ལི་ལི༔ ཀ་གདུང་དྲལ་ཕྱམ་ངན་སྔགས་འབྲུག་ལྟར་ལྡིར༔ རྟ་བབས་ཏོག་ལ་དྲག་པོའི་གློག་དམར་འཁྱུགས༔ ཕྱི་རོལ་གུར་ཁང་ཐོག་རྒོད་ཟི་ར་ཁོལ༔ རབ་འཇིགས་ཕོ་བྲང་མཚན་ཉིད་རྫོགས་པའི་དབུས༔
པདྨ་ཉི་ཟླ་དགྲ་བགེགས་ཏི་རའི་སྟེང་༔ གནམ་ལྕགས་རྡོ་རྗེ་མཐིང་ནག་རྩེ་དགུ་པ༔ མེ་ཟེར་རབ་གཡོ་ལྟེ་བར་ཧཱུྃ་གིས་མཚན༔ དེ་ཉིད་ཡོངས་ཁྲོ་བོ་གཤིན་རྗེའི་གཤེད༔ འཇིགས་བྱེད་ཁྲོ་རྒྱལ་དུག་རི་མེ་འབར་སྐུ༔ དུད་ཁ་རབ་འཕྲོས་རྩ་ཞལ་མ་ཧེའི་གདོང་༔ དབུ་དགུ་རྔམ་པའི་ཞལ་གདངས་མཆེ་བ་གཙིགས༔ ཕྱག་གཡས་བཅུ་དྲུག་ཕ་རོལ་འཇོམས་པའི་མཚོན༔ གྲི་གུག་རལ་གྲི་ཆུ་གྲི་མེ་ཁ་ཊྭཱཾ༔ རྡོ་རྗེ་འཁོར་ལོ་མདུང་དང་ལྕགས་ཀྱུ་གདེངས༔
སྤུ་གྲི་དབྱུག་ཏོ་ཌཱ་རུ་དགྲ་སཏྭ་ཞགས༔ ཐོ་བ་དང་ནི་ཞིང་གི་རྒྱལ་མཚན་ཐོགས༔ གཡོན་པ་བཅུ་དྲུག་དགྲ་བགེགས་རྡེག་པའི་མཚོན༔ ཐོད་ཁྲག་སྙིང་ཕྲེང་རྒྱུ་མ་གཏུན་ཁུང་དང་༔ ལྕགས་སྒྲོག་རྔ་ཆུང་མགོ་ཕྲེང་རུ་མཚོན་རྣོ༔ དུག་རླངས་དྲིལ་བུ་ཀོང་ཟོར་ཁྲམ་ཤིང་ནག༔ ཤོ་རྡེལ་རྩིས་རྡོ་གཡང་གཞི་འཛིན་པའོ༔ རྩ་ཕྱག་གཉིས་ཀྱིས་རི་རབ་ཕུར་པ་བསྒྲིལ༔ དུར་ཁྲོད་ཆས་ལྡན་སྤུ་གྲིའི་སྒྲོ་གཤོག་བརྒྱངས༔ ལྟེ་བར་སྲིད་པའི་ཆུ་སྲིན་མཆེ་བ་གཙིགས༔
སྐུ་སྨད་གནམ་ལྕགས་ཕུར་བུའི་དབལ་དང་ལྡན༔ དགྲ་བགེགས་སྙིང་ཁར་གཟུགས་ཕྱིར་དཔའ་བར་བསྒོམ༔ ཧཱུྃ༔ སྦྱོར་བའི་ཡུམ་མཆོག་རྡོ་རྗེ་དུར་ཁྲོད་བདག༔ དུག་ཏི་དམར་མོ་ཞལ་གསུམ་ཕྱག་དྲུག་མ༔ རྩ་ཕྱག་གཉིས་ཀྱིས་གྲི་ཐོད་མགུལ་ནས་འཁྱུད༔ ལྷག་མས་རྡོ་རྗེ་འཁོར་ལོ་ཕུར་བུ་གྲི༔ དུར་ཁྲོད་ཆས་ལྡན་ཞབས་བཞི་སྐེད་ལ་འཁྲིལ༔ ཁྲོ་རྒྱལ་ཡབ་ཡུམ་གསལ་བའི་ཐུགས་ཀ་རུ༔ ཧཱུྃ་ཡ་བྷྱོ་དང་ཐ་མར་སྔགས་ཀྱིས་བསྐོར༔
མི་བཟད་རབ་འབར་མེ་དཔུང་དབུས་སུ་གསལ༔ ཨོྃ་ཡ་མཱནྟ་ཀ་ཨ་ཀྲོ་ཏེ་ཀ་བཾ་བྷྱོ་བཛྲ་ཛྭ་ལ་རཾ་རཾ་ཧཱུྃ་ཕཊ྄ཿ ཧཱུྃ༔ གཙོ་བོའི་སྤྱི་གཙུག་མེ་དཔུང་འབར་བའི་ཀློང་༔ འཇམ་དཔལ་མཐིང་ནག་ཞལ་གཅིག་ཕྱག་གཉིས་པ༔ རལ་གྲི་པོ་ཏི་འཛིན་ཅིང་དོར་སྟབས་བཞུགས༔ དུར་ཁྲོད་ཆས་ལྡན་རབ་འཇིགས་རྔམ་པར་བསྒོམ༔ ཨོྃ་མ་ཧཱ་ཀཱ་ལ་མཉྫུ་ཤྲཱི་ཧཱུྃ་ཕཊ྄ཿ ཧཱུྃ༔ དེ་ཡི་སྤྱི་བོར་ཡེ་ཤེས་ལྔ་ལྡན་དབུས༔
ཚེ་བདག་དམར་སེར་མཉམ་བཞག་ཚེ་བུམ་འཛིན༔ མཚན་དཔེ་རབ་རྫོགས་ལོངས་སྐུའི་ཆ་ལུགས་ཅན༔ གཟི་བརྗིད་འོད་ཟེར་དཔལ་དུ་འབར་བར་བསྒོམ༔ ཨོྃ་མཉྫུ་ཤྲཱི་ཨཱ་ཡུརྫྙཱ་ན་ཧྲཱིཿ ཧཱུྃ༔ གཙོ་བོའི་ཕྱོགས་བཞི་འཁོར་ལོ་རིམ་པ་བཞིན༔ ཤར་ཕྱོགས་དགྲ་བགེགས་རུ་ཏྲ་བསྣོལ་བའི་སྟེང་༔ གསུང་གི་བདག་ཉིད་ཚེ་བདག་ཧེ་རུ་ཀཿ མཐིང་ནག་ཞལ་གསུམ་ཕྱག་དྲུག་རབ་ཏུ་རྔམ༔ གཡས་གསུམ་འཁོར་ལོ་རྡོ་རྗེ་རལ་གྲི་དང་༔
གཡོན་གསུམ་ལྕགས་ཀྱུ་གཏུན་ཤིང་སྡིགས་མཛུབ་ཅན༔ དུར་ཁྲོད་ཆས་ལྡན་སྤུ་གྲིའི་སྒྲོ་གཤོག་བརྒྱངས༔ སྐུ་སྨད་ཆུ་སྲིན་རྔམ་ཞིང་དབལ་ཟུར་ལྡན༔ ཡུམ་མཆོག་ཁྲག་མིག་གྲི་ཐོད་མགུལ་ནས་འཁྱུད༔ ཞབས་གཉིས་ཡབ་འཁྲིལ་མེ་དཔུང་ཀློང་དུ་གསལ༔ ཧཱུྃ༔ ལྷོ་ཕྱོགས་དགྲ་བགེགས་རུ་ཏྲ་བསྣོལ་བའི་སྟེང་༔ ཐུགས་ཀྱི་བདག་ཉིད་ཁྲོ་ཆུ་དུག་གདོང་ཅན༔ མཐིང་ནག་ཞལ་གསུམ་ཕྱག་དྲུག་རབ་ཏུ་རྔམ༔ གཡས་གསུམ་དགྲ་སཏྭ་དམ་ཉམས་མགོ་ལུས་ཕྲལ༔
གཡོན་གསུམ་བྱད་མ་གདུག་པའི་ཙིཏྟ་འཛིན༔ དུར་ཁྲོད་ཆས་ལྡན་སྤུ་གྲིའི་སྒྲོ་གཤོག་བརྒྱངས༔ སྐུ་སྨད་ཆུ་སྲིན་རྔམ་ཞལ་དབལ་ཟུར་ལྡན༔ ཡུམ་མཆོག་བེ་ཏ་གྲི་ཐོད་མགུལ་ནས་འཁྱུད༔ ཞབས་གཉིས་ཡབ་འཁྲིལ་མེ་དཔུང་ཀློང་དུ་གསལ༔ ཧཱུྃ༔ ནུབ་ཕྱོགས་དགྲ་བགེགས་རུ་ཏྲ་བསྣོལ་བའི་སྟེང་༔ ཡོན་ཏན་བདག་ཉིད་དགྲ་ནག་དྲེགས་འདུལ་ནི༔ མཐིང་ནག་ཞལ་གསུམ་ཕྱག་དྲུག་རབ་ཏུ་རྔམ༔ གཡས་གསུམ་སྦྲུལ་ཞག་ཆུ་སྲིན་རྒྱལ་མཚན་གྲི༔
གཡོན་གསུམ་ཁྱབ་འཇུག་མདའ་གཞུ་མེ་དཔུང་འཛིན༔ དུར་ཁྲོད་ཆས་ལྡན་སྤུ་གྲིའི་སྒྲོ་གཤོག་བརྒྱངས༔ སྐུ་སྨད་ཆུ་སྲིན་རྔམ་ཞིང་དབལ་ཟུར་ལྡན༔ ཡ་མ་ཙཎྜི་གྲི་ཐོད་མགུལ་ནས་འཁྱུད༔ ཞབས་གཉིས་ཡབ་འཁྲིལ་མེ་དཔུང་ཀློང་དུ་གསལ༔ ཧཱུྃ༔ བྱང་ཕྱོགས་དགྲ་བགེགས་རུ་ཏྲ་བསྣོལ་བའི་སྟེང་༔ ཕྲིན་ལས་ཀི་ཀང་མེ་ཡི་སྤུ་གྲི་ནི༔ མཐིང་ནག་ཞལ་གསུམ་ཕྱག་དྲུག་རབ་ཏུ་རྔམ༔ གཡས་གསུམ་འཁོར་ལོ་སྤུ་གྲི་ཐོ་བ་དང་༔
གཡོན་གསུམ་ལྕགས་ཀྱུ་གཏུན་ཤིང་སོག་ལེ་འཛིན༔ དུར་ཁྲོད་ཆས་བརྒྱད་སྤུ་གྲིའི་སྒྲོ་གཤོག་བརྒྱངས༔ སྐུ་སྨད་ཆུ་སྲིན་རྔམ་ཞལ་དབལ་ཟུར་ལྡན༔ སྲིད་པ་སྟོབས་ལྡན་གྲི་ཐོད་མགུལ་ནས་འཁྱུད༔ ཞབས་གཉིས་ཡབ་འཁྲིལ་མེ་དཔུང་ཀློང་དུ་གསལ༔ ཧཱུྃ༔ ཕྱོགས་བཞིར་སྒོ་སྐྱོང་མ་མོ་སྲོག་བདག་བཞི༔ དཀར་སེར་དམར་ལྗང་རང་རྟགས་ཕྱག་མཚན་ཅན༔ གཡང་གཞིའི་གོས་གྱོན་དུར་ཁྲོད་སྲིན་མོའི་ཆས༔ གར་བསྒྱུར་རྔམ་སྟབས་འཇིགས་པའི་ཆ་ལུགས་བསྒོམ༔
ཧཱུྃ༔ འཇམ་དཔལ་གཤིན་རྗེའི་གཤེད་པོའི་བཀའ་ཉན་པ༔ སྤྲུལ་པ་ཡང་སྤྲུལ་ཉི་ཁྲི་བདུན་སྟོང་ཚོགས༔ ཤ་ཟ་ཁྲག་འཐུང་ལས་བྱེད་ཕོ་ཉ་མོ༔ དུག་རི་མེ་འབར་དཀྱིལ་འཁོར་ལྷ་ཚོགས་རྣམས༔ མ་འདྲེས་དབྱིངས་ལ་འཇའ་ཤར་ཇི་བཞིན་གསལ༔ དེ་ལྟར་བསྐྱེད་པའི་གནས་ལྔའི་ས་བོན་གྱིས༔ འོག་མིན་ཞིང་དང་ལྷོ་ཕྱོགས་གཤིན་རྗེའི་གནས༔ རང་རང་ཕོ་བྲང་ཀློང་ནས་སྤྱན་དྲངས་གྱུར༔ ཨོྃ་ཡ་མཱནྟ་ཀ་ས་པ་རི་ཝཱ་ར་བཛྲ་ས་མཱ་ཛ་ཛཿ
དང་པོ་སྤྱན་འདྲེན་པ་ནི༔ ཧཱུྃ་ཡ་བྷྱོཿ འོག་མིན་ལྷུན་གྲུབ་ཕོ་བྲང་ནས༔ རིགས་བདག་འཇམ་དཔལ་གཤེགས་སུ་གསོལ༔ ལྷོ་ཕྱོགས་རབ་འཇིགས་དུར་ཁྲོད་ནས༔ འཇིགས་བྱེད་དུག་རི་གཤེགས་སུ་གསོལ༔ གཤིན་ཡུལ་ལྕགས་མཁར་ནག་པོ་ནས༔ སྲས་མཆོག་རིགས་བཞི་གཤེགས་སུ་གསོལ༔ འཆི་བདག་ལས་ཀྱི་ཕོ་བྲང་ནས༔ སྒོ་སྐྱོང་ཡང་འཁོར་གཤེགས་སུ་གསོལ༔
ཨོྃ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ གཉིས་པ་བཞུགས་སུ་གསོལ་བ་ནི༔ ཧཱུྃ་ཛཿ དམ་ཚིག་ཆེན་པོའི་དཀྱིལ་འཁོར་དུ༔ ལས་གཤིན་དུག་རི་ཁྲོ་བོའི་ཚོགས༔ བདག་ལ་དབང་བསྐུར་བྱིན་བརླབ་ཕྱིར༔ རབ་འཇིགས་འབར་བའི་གནས་འདིར་བཞུགས༔ ཨོྃ་ཡ་མཱནྟ་ཀ་ས་མ་ཡ་ཏིཥྛ་ལྷན༔ གསུམ་པ་ཕྱག་འཚལ་བ་ནི༔ ཧཱུྃ་ཡ༔
འཇམ་དཔལ་གཤིན་རྗེ་ཀཱི་ལ་ཡཿ འཇིགས་བྱེད་དུག་རི་མེ་འབར་གྱི༔ ཁྲོ་རྒྱལ་དཀྱིལ་འཁོར་ལྷ་ཚོགས་ལ༔ རབ་གུས་དྭང་བས་ཕྱག་བགྱིད་དོ༔ ཨོྃ་ཡ་མཱནྟ་ཀ་ས་མ་ཡ་ཨ་ཏི་པུ་ཧོཿ པྲ་ཏཱིཙྪ་ཧོཿ བཞི་པ་ཕྱིའི་མཆོད་པ་སྣ་ཚོགས་འབུལ་བ་ནི༔ ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ དགྲ་བགེགས་བསྒྲལ་བའི་དབང་པོ་རྣམ་ལྔ་དང་༔
དུར་ཁྲོད་བདག་མོ་དགྲ་ལ་རྔམ་པའི་གར༔ ཕོ་ཉས་དགྲ་བོ་བླ་འབོད་འདེབས་པའི་གདངས༔ རྟག་ཏུ་དུར་ཁྲོད་མ་མོ་སྦྱོར་བ་སོགས༔ དྲག་པོ་ཕྱི་ཡི་མཆོད་པ་སྣ་ཚོགས་འདི༔ ཁྲོ་རྒྱལ་དུག་རིའི་ལྷ་ཚོགས་རྣམས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོྃ་བཛྲ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ལཱ་སྱེ་མཱ་ལྱེ་གཱིརྟི་ནཱིརྟི་པཱུ་ཛ་ཨ་ཧཱུྃ༔ ལྔ་པ་ནང་མཆོད་སྣ་ཚོགས་འབུལ་བ་ནི༔ ཧཱུྃ་ཡ༔
འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ དུག་ལྔ་རྣམ་དག་ཡེ་ཤེས་ངོ་བོ་མཆོག༔ ཤ་ཆེན་ལ་སོགས་ཁུ་བ་རྫས་དང་སྦྱར༔ སྨན་མཆོག་ངད་ལྡན་དུག་རིགས་སྦྱར་བའི་ཕུད༔ འབྲུ་བཅུད་མྱོས་པའི་ཛ་གད་ཆང་ལ་སོགས༔ དྲག་པོ་ནང་གི་མཆོད་པ་སྣ་ཚོགས་འདི༔ ཁྲོ་རྒྱལ་དུག་རི་ལྷ་ཚོགས་རྣམས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿཁ་ཁ་ཁཱ་ཧི༔ དྲུག་པ་གསང་བའི་མཆོད་པ་འབུལ་བ་ནི༔
ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ ལྷ་མོ་དུས་མཚན་ནག་མོའི་མཁའ་ལམ་ནས༔ ལས་ཀྱི་རླུང་གིས་བསྐྱོད་པའི་བདུད་རྩི་དང་༔ རིགས་བཟང་ཨ་ཧཾ་དྲུག་ཏུ་སྦྱོར་བ་ཡིས༔ བདེ་སྟོང་དགའ་བཞི་བསྲུབས་པའི་བདུད་རྩི་དང་༔ གཞན་ཡང་མ་ཆགས་ཆགས་པ་ཆེན་པོའི་ཁྲག༔ དགའ་ཆེན་སྟོན་པའི་གསང་མཆོད་སྣ་ཚོགས་འདི༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔
ཨོྃ་ཨ་ཧཾ་པཉྩ་རཀྟ་མུ་ཁ་ཀུནྡ་ས་མ་ཡ་པཱུ་ཛ་ཁཱ་ཧི༔ བདུན་པ་གཏོར་ཚོགས་སྤྱན་གཟིགས་མཆོད་པ་འབུལ་བ་ནི༔ ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ དགྲ་བགེགས་བསྒྲལ་བའི་བྷནྡྷ་ལྕང་ལོ་རུ༔ འབྲུ་ནག་གྲི་ཁྲག་རླན་དང་སྦྲགས་པ་ཡི༔ བ་ལིཾ་གཏོར་མ་ཤ་སྣ་སྙིང་སྣས་བརྒྱན༔ དར་ནག་གདུགས་དང་བླ་འཁོར་སྲོག་རྟེན་བཀོད༔ མ་རུངས་གདུག་པའི་དོན་སྙིང་འབྲས་བུས་སྤྲས༔ ཚོགས་མཆོད་ལ་སོགས་དགྱེས་ཤིང་མཐུན་པའི་རྫས༔
ཐོད་རྔ་རྐང་གླིང་རོལ་མོ་སྣ་ཚོགས་དང་༔ དུར་ཁྲོད་བཀོད་པའི་སྤྱན་གཟིགས་སྤྲིན་ལྟར་འཁྲིགས༔ ཀུན་ནས་མ་ཚང་མེད་པའི་མཆོད་སྤྲིན་འདི༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོྃ་མ་ཧཱ་བ་ལིཾ་ཏ་ཏེ་ཛྭ་བྷ་ལིངྟ་བྷ་ལ་བྷ་ཏེ་ས་མ་ཡ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་ཁ་ཁཱ་ཧི༔ བརྒྱད་པ་བསྟོད་ཅིང་བསྔགས་པ་ནི༔ ཧཱུྃ་ཨེ་ཡ་བྷྱོཿ སྐྱེ་མེད་ངང་ལས་མ་གཡོས་རིགས་ཀྱི་བདག༔ བདུད་བཞི་འབྱུང་པོའི་ཚོགས་རྣམས་ཚར་གཅོད་ཕྱིར༔
སྐུ་མདོག་དམར་སེར་ལི་ཁྲི་དབང་གི་མདོག༔ ཞི་འཛུམ་མཛེས་ལྡན་གཞོན་ནུའི་རྣམ་པར་རོལ༔ མཉམ་བཞག་འཆི་མེད་ཚེ་ཡི་བུམ་པ་འཛིན༔ ལོངས་སྤྱོད་རྫོགས་སྐུ་བདེ་སྟོང་ཆ་ལུགས་འཆང་༔ སྒྲུབ་ལ་ཤེས་རབ་དབང་བཞི་སྩོལ་བའི་ལྷ༔ རིགས་བདག་ཚེ་ཡི་མགོན་པོར་ཕྱག་འཚལ་བསྟོད༔ ཧཱུྃ༔ སྟོབས་ལྡན་དབང་ཕྱུག་མུ་སྟེགས་རྒོལ་འཇོམས་པ༔ སྐུ་མདོག་མཐིང་ནག་དྲག་པོའི་དཔའ་སྟོབས་ཅན༔ དབུ་སྐྲ་དམར་ནག་གཟེངས་པ་མེ་ལྟར་འབར༔
ཕྱག་གཡས་རལ་གྲིས་ཉོན་མོངས་དཔུང་ཚོགས་གཞོམ༔ གཡོན་པ་པོ་ཏི་དྲག་སྔགས་བདུད་ལ་འདེབས༔ དུར་ཁྲོད་ཆས་ལྡན་མུ་སྟེགས་དཔུང་ཚོགས་སྔངས༔ ཞབས་གཉིས་བརྐྱང་བསྐུམ་བགེགས་དཔུང་ས་ལ་བསྒྱེལ༔ དུས་མཐའི་མེ་ལྟར་འབར་བའི་གར་དགུ་ཅན༔ མུ་སྟེགས་འཇོམས་མཛད་འཇམ་དཔལ་ནག་པོར་བསྟོད༔ ཧཱུྃ་ཨེ་ཡ༔ གཏུམ་དྲག་ཁྲོ་བོ་རོལ་པའི་དུར་ཁྲོད་ནས༔ སྲོག་ལ་རྔམ་བྱེད་འཆི་བདག་གཤིན་རྗེ་ནི༔ ཕ་རོལ་ཀུན་གྱི་གཤེད་མ་ལྷོ་ཕྱོགས་བདག༔
འཇིགས་བྱེད་ཀུན་གྱི་སྡེ་དཔོན་ཁྲོ་བོའི་རྒྱལ༔ སྟོབས་ལྡན་རྡོ་རྗེ་དུག་རི་མཐུ་བོ་ཆེ༔ སྐུ་མདོག་དུད་ཁ་མེ་འོད་ཆི་ལི་ལི༔ རྩ་ཞལ་ཁྲོས་པ་མ་ཧེའི་ང་རོ་འབྱིན༔ རྭ་གཉིས་རྩེ་ནས་ཐོག་སེར་དགྲ་ལ་འབེབས༔ རྩ་ཞལ་ཁམ་ནག་ཁྲོས་གཉིས་ཧཱུྃ་སྒྲ་སྒྲོག༔ སྟེང་གསུམ་དམར་ནག་མཐིང་གས་བོན་བྱད་འཇོམས༔ དེའི་སྟེང་དཀར་དམར་སེར་བས་བན་བྱད་འཇོམས༔ ཞལ་དགུ་རབ་ཏུ་ཁྲོས་པས་སྣང་སྲིད་སྔངས༔ དབུ་སྐྲ་དམར་ནག་བསྐྱོད་པས་ལྷ་སྲིན་འདུལ༔
གཡས་པ་བཅུ་དྲུག་མཚོན་ཆ་འཁྲུགས་པ་ཡིས༔ དགྲ་བོའི་ཕོ་རྒྱུད་རྩད་གཅོད་ཕྱེ་མར་བརླག༔ གཡོན་པ་བཅུ་དྲུག་མཚོན་ཆ་འཁྲུགས་པ་ཡིས༔ དགྲ་བོའི་མོ་རྒྱུད་རིགས་གཅོད་མངལ་ནས་སྐེམ༔ རྩ་ཕྱག་རི་རབ་ཕུར་བུ་བསྒྲིལ་བ་ཡིས༔ ཕ་རོལ་རྒོལ་བའི་ཚོགས་རྣམས་ཕྱུང་ཞིང་རྡེག༔ སྤུ་གྲིའི་སྒྲོ་གཤོག་ཚྭ་ཚྭ་འཐོར་བ་ཡིས༔ མ་རུངས་གདོན་བགེགས་འབྱུང་པོའི་ཀླད་ནས་སྐེམ༔ དུར་ཁྲོད་དཔལ་ཆས་རྔམ་པའི་གར་ལྡན་གྱིས༔ སྣང་སྲིད་ཡོངས་ཀྱི་བྱད་ཁ་དགྲ་ལ་འབེབས༔
ལྟེ་བར་ཆུ་སྲིན་རྐན་སྒྲ་བརྡེབས་པ་ཡིས༔ བསམ་པ་ཙམ་གྱིས་རུ་ཏྲའི་སྙིང་ཁྲག་རོལ༔ སྐུ་སྨད་གནམ་ལྕགས་ཕུར་གཤམ་ངར་མ་ཡིས༔ དམ་ཉམས་ལོག་འདྲེན་བླ་སྲོག་གཏུབ་ཅིང་གཅོད༔ ཟུར་གསུམ་དབལ་ལ་ཐོག་སེར་གཡོ་བ་ཡིས༔ མ་རུངས་བགེགས་ཚོགས་ཕྱེ་མར་རབ་ཏུ་འཐག༔ སྐུ་ལ་དུས་མཐའི་མེ་ལྟར་འབར་བ་ཡིས༔ ཕ་རོལ་ཀུན་གྱི་རྒོལ་བ་འཇོམས་མཛད་པ༔ འཇིགས་བྱེད་ཆེན་པོ་དུག་རིའི་སྐུ་ལ་བསྟོད༔ ཧཱུྃ་བྷྱོ་ཡཿ
ལས་ཀྱི་ཡུམ་ཆེན་མ་མོ་དུར་ཁྲོད་བདག༔ དུག་ཏི་ནག་མོ་རྡོ་རྗེ་རབ་འབར་མ༔ སྣང་སྲིད་ཡོངས་ཀྱི་ལས་སྦྱོར་སྲོག་གི་བདག༔ སྐུ་མདོག་དམར་ནག་སྲིན་མོའི་ཆ་ལུགས་ཅན༔ ཁམས་གསུམ་ཟ་བྱེད་ཞལ་གདངས་མཆེ་བ་གཙིགས༔ དབུས་དམར་གཡས་དཀར་གཡོན་སྔོས་སྲིད་གསུམ་སྔངས༔ གཡས་སུ་མཚོན་ཆས་ལོག་ལྟ་ཕྱེ་མར་བཅོམ༔ གཡོན་གསུམ་མཚོན་ཆས་འབྱུང་པོའི་ཀླད་ཁྲག་རོལ༔ དུར་ཁྲོད་ཆས་རྫོགས་དམ་ཉམས་འདྲེ་རྒོད་སྔངས༔ ཞབས་བཞི་འཁྲིལ་སྦྱོར་ལས་ཀྱི་གཤིན་རྗེ་བསྐུལ༔
བ་སྤུའི་གསེབ་ནས་རང་འདྲའི་མ་མོ་འགྱེད༔ གཤིན་རྗེའི་ལྕམ་མོ་སྣང་སྲིད་དབང་མོ་ཆེ༔ དུར་ཁྲོད་བདག་མོའི་སྐུ་ལ་ཕྱག་འཚལ་བསྟོད༔ ཧཱུྃ་ཡ༔ ཤར་ཕྱོགས་གཤིན་རྗེའི་གྲོང་ཁྱེར་དུར་ཁྲོད་དབུས༔ ལས་ཀྱི་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ གསུང་གི་དབང་ཕྱུག་ཚེ་བདག་འབར་བའི་སྐུ༔ མཐིང་ནག་དཀར་དམར་རབ་ཁྲོས་རྔམ་ཞལ་བགྲད༔ ཕྱག་དྲུག་མཚོན་གྱི་སྒྱོགས་ཆེན་དགྲ་ལ་འབེབས༔ སྤུ་གྲིའི་སྒྲོ་གཤོག་ལོག་འདྲེན་རྩད་ནས་གཅོད༔
དུར་ཁྲོད་ཆས་ལྡན་རུ་ཏྲ་ཕྱེ་མར་བརླག༔ ཆུ་སྲིན་ཞལ་བགྲད་མ་རུངས་སྙིང་ཁྲག་འཐུང་༔ གནམ་ལྕགས་དབལ་གཤམ་བསྟན་པའི་རུ་ཏྲ་སྒྲོལ༔ ཁྲག་མིག་ཡུམ་སྦྱོར་སྣང་སྲིད་དབང་དུ་སྡུད༔ ལས་ཀྱི་གཤིན་རྗེ་ཕ་རོལ་རྒོལ་འཇོམས་པ༔ ཚེ་བདག་འབར་བ་ཡབ་ཡུམ་སྐུ་ལ་བསྟོད༔ ཧཱུྃ་ཡ༔ ལྷོ་ཕྱོགས་གཤིན་རྗེའི་གྲོང་ཁྱེར་དུར་ཁྲོད་དབུས༔ ལས་ཀྱི་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ ཐུགས་ཀྱི་དབང་ཕྱུག་ཁྲོ་ཆུ་དུག་གདཽང་སྐུ༔
མཐིང་ནག་དཀར་དམར་རབ་ཁྲོས་རྔམ་ཞལ་བགྲད༔ ཕྱག་དྲུག་མཚོན་ཆའི་སྒྱོགས་ཆེན་དགྲ་ལ་འབེབས༔ སྤུ་གྲི་སྒྲོ་གཤོག་ལོག་འདྲེན་རྩད་ནས་གཅོད༔ དུར་ཁྲོད་ཆས་ལྡན་རུ་ཏྲ་ཕྱེ་མར་བརླག༔ ཆུ་སྲིན་རྔམ་ཞལ་མ་རུངས་སྙིང་ཁྲག་འཐུང་༔ གནམ་ལྕགས་དབལ་གཤམ་བསྟན་པའི་དགྲ་བོ་སྒྲོལ༔ བེ་ཏ་ཡུམ་སྦྱོར་མ་སྲིང་དབང་དུ་སྡུད༔ ལས་ཀྱི་གཤིན་རྗེ་ཕ་རོལ་རྒོལ་འཇོམས་པ༔ ཁྲོ་ཆུ་དུག་གདོང་ཡབ་ཡུམ་སྐུ་ལ་བསྟོད༔ ཧཱུྃ་ཡ༔
ནུབ་ཕྱོགས་གཤིན་རྗེའི་གྲོང་ཁྱེར་དུར་ཁྲོད་དབུས༔ ལས་ཀྱི་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ ཡོན་ཏན་བདག་ཉིད་དགྲ་འདུལ་ནག་པོའི་སྐུ༔ མཐིང་ནག་དཀར་དམར་རབ་ཁྲོ་རྔམ་ཞལ་བགྲད༔ ཕྱག་དྲུག་མཚོན་ཆའི་སྒྱོགས་ཆེན་དགྲ་ལ་འབེབས༔ སྤུ་གྲིའི་སྒྲོ་གཤོག་ལོག་འདྲེན་རྩད་ནས་གཅོད༔ དུར་ཁྲོད་ཆས་ལྡན་རུ་ཏྲ་ཕྱེ་མར་བརླག༔ ཆུ་སྲིན་ཞལ་བགྲད་མ་རུངས་སྙིང་ཁྲག་འཐུང་༔ གནམ་ལྕགས་དབལ་ལྡན་བསྟན་པའི་དགྲ་བགེགས་སྒྲོལ༔ ཙཎྜི་ཡུམ་སྦྱོར་མ་སྲིང་དབང་དུ་སྡུད༔
ལས་ཀྱི་གཤིན་རྗེ་ཕ་རོལ་རྒོལ་འཇོམས་པ༔ དགྲ་འདུལ་ནག་པོ་ཡབ་ཡུམ་སྐུ་ལ་བསྟོད༔ ཧཱུྃ་ཡ༔ བྱང་ཕྱོགས་གཤིན་རྗེའི་གྲོང་ཁྱེར་དུར་ཁྲོད་དབུས༔ ལས་ཀྱི་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ ཕྲིན་ལས་དབང་ཕྱུག་མེ་ཡི་སྤུ་གྲི་ཅན༔ མཐིང་ནག་དཀར་དམར་རབ་ཁྲོས་རྔམ་ཞལ་བགྲད༔ ཕྱག་དྲུག་མཚོན་ཆའི་སྒྱོགས་ཆེན་དགྲ་ལ་འབེབས༔ སྤུ་གྲིའི་སྒྲོ་གཤོག་ལོག་འདྲེན་རྩད་ནས་གཅོད༔ དུར་ཁྲོད་ཆས་ལྡན་རུ་ཏྲ་ཕྱེ་མར་བརླག༔
ཆུ་སྲིན་ཞལ་བགྲད་མ་རུངས་སྙིང་ཁྲག་འཐུང་༔ གནམ་ལྕགས་དབལ་གཤམ་བསྟན་པའི་དགྲ་བགེགས་སྒྲོལ༔ སྲིད་པ་གསུམ་སྦྱོར་མ་སྲིང་དབང་དུ་སྡུད༔ ལས་ཀྱི་གཤིན་རྗེ་ཕ་རོལ་རྒོལ་འཇོམས་པ༔ མེ་ཡི་སྤུ་གྲི་ཡབ་ཡུམ་སྐུ་ལ་བསྟོད༔ ཧཱུྃ་ཡཿ ཕོ་བྲང་ཆེན་པོའི་ཕྱོགས་བཞི་སྒོ་སྐྱོང་མ༔ ལས་ཀྱི་གཤིན་རྗེ་མ་མོ་སྲོག་གི་བདག༔ སྲིན་མོའི་གཟུགས་ཅན་དགྲ་ཤ་ཁྲག་ལ་དགྱེས༔ དུར་ཁྲོད་གཡང་གཞི་གོས་གྱོན་ཤམས་སེ་ཤམ༔
ཕྱག་གཡས་རང་རང་གོ་ཆས་ལོག་འདྲེན་གཞོམ༔ གཡོན་པ་བྷན་དམར་དགྲ་བགེགས་རཀྟ་འཐུང་༔ རྔམ་པའི་གར་སྒྱུར་བདུད་དཔུང་རྩད་ནས་གཅོད༔ སྒོ་སྐྱོང་རིགས་བཞི་མ་མོར་ཕྱག་འཚལ་བསྟོད༔ ཧཱུྃ༔ གཞན་ཡང་འཇམ་དཔལ་གཤིན་རྗེའི་བཀའ་སྡོད་པ༔ ཕོ་ཉ་ལས་བྱེད་སྤྲུལ་པ་བྱེ་བ་འབུམ༔ རླུང་ལྟར་འཚུབས་ཤིང་དགྲ་ཡུལ་ཕྱེ་མར་བརླག༔ མི་སྡུག་གཟུགས་འཆང་འཇིགས་པའི་གད་མོ་སྒྲོག༔ ལས་ཀྱི་མཐའ་སྡུད་ཤན་པ་བྱེ་བ་འབུམ༔
དཀྱིལ་འཁོར་ཡོངས་རྫོགས་འདུས་ལ་བདག་བསྟོད་དོ༔ ཧཱུྃ༔ བསྐུལ་ལོ་བཞེངས་ཤིག་འཇམ་དཔལ་གཤིན་རྗེའི་ཚོགས༔ དེང་འདིར་ཐུགས་དམ་གཉན་པོ་རྒྱུད་བསྐུལ་ན༔ རིག་འཛིན་སྒྲུབ་ལ་མཆོག་ཐུན་དངོས་གྲུབ་སྩོལ༔ བསྟན་ལ་སྡང་བའི་ལོག་འདྲེན་རྩད་ནས་ཆོད༔ ཐུགས་དམ་དུས་ལས་མ་འདའ་ས་མ་ཡ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏེ་ཀ་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་ཏྲིག་ནན་བཾ་ཧཱུྃ་ཕཊ྄ཿ ཅེས་པ་སྤྱི་དྲིལ་སྔགས་འདི་གང་འགྲུབ་བཟླས༔
སོ་སོར་ཕྲལ་ན༔ དང་པོ་གཙོ་བོའི་སྔགས་ནི༔ ཨོྃ་ཧྲིཥྚི་ཝི་ཀྲི་ཏ་ན་ན་ཡ་མ་རཱ་ཛ་བཛྲ་ཛྭ་ལ་རཾ་ཀཱི་ལ་ཡ་ཧཱུྃ་ཕཊ྄ཿ ཚེ་བདག་ལ༔ ཨོྃ་ཨ་ཀྲོ་ཏེ་ཀ་ཡ་མཱནྟ་ཀ་ཀཱི་ལ་ཡ་ཧཱུྃ་ཕཊ྄ཿ ཁྲོ་ཆུ་ལ༔ ཨོྃ་དུ་ཏྲི་ཡ་མ་རཱ་ཛ་ཡ་མཱནྟ་ཀ་ཀཱི་ལ་ཡ་ཧཱུྃ་ཕཊ྄ཿ དགྲ་ནག་ལ༔ ཨོྃ་ཡ་མ་རཱ་ཛ་ཀཱ་ལ་རཱུ་པ་ཡ་མཱནྟ་ཀ་ཀཱི་ལ་ཡ་ཧཱུྃ་ཕཊ྄ཿ མེའི་སྤུ་གྲི་ལ༔
ཨོྃ་ཀི་ཀང་ཡ་མ་རཀྵ་ཨ་ཀྲོ་ཏེ་ཀ་ཀཱི་ལ་ཡ་ཧཱུྃ་ཕཊ྄ཿ ཡུམ་རྣམས་སྤྱི་དྲིལ་ནི༔ ཨོྃ་ཡ་མཱནྟ་ཀ་ནི་མ་ཏྲི་ཀྲོ་ཏི་ཧཱུྃ་བྷྱོཿ སྒོ་མ་བཞིའི་སྔགས་ནི༔ ཨོྃ་མ་ཏྲི་ཡ་མ་རཀྴ་ནི་ཡ་ཛཿཧཱུྃ་བཾ་ཧོཿ ཞེས་པའི་སྔགས་རྣམས་ལྷག་ཆད་སྤང་བར་བཟླས༔ དྲག་སྒྲུབ་ལྟ་བུར་བསྙེན་པ་བྱེད་མོས་ན༔ ཚད་ནི་འབུམ་ཕྲག་ཞིག་ཏུ་འདོན་པར་བྱ༔ ས་མ་ཡ༔ དེ་ནས་ཚོགས་བྱ་བ་ནི༔
རྃ་ཡྃ་ཁྃ༔ ཨོྃ་ཨཱཿཧཱུྃ༔ ཞེས་ལན་གསུམ་བྱིན་གྱིས་བརླབས༔ དང་པོ་དེ་བཞིན་ཉིད་ཀྱིས་བྱིན་བརླབ་པ་ནི༔ ཨོྃ་ཨཱཿཧཱུྃ༔ ཆོས་རྣམས་དམིགས་མེད་དེ་བཞིན་ཉིད༔ སྨེ་གྲིབ་གཙང་བཙོག་ཀ་ནས་དག༔ རང་བྱུང་རྒྱ་ཡན་ལྷུན་གྲུབ་ལས༔ ཏིང་འཛིན་ཚོགས་ཀྱི་འཁོར་ལོར་ཤར༔ ཡེ་ནས་ཟག་མེད་བདུད་རྩིར་གྱུར༔
ཨོྃ་དྷརྨ་ཛྙཱ་ན་པྲ་ཏི་པཱུ་ཛ་ཧོཿ གཉིས་པ་ཚོགས་ལ་སྤྱན་འདྲེན་པ་ནི༔ ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ རྩ་གསུམ་རྒྱལ་བ་འདུས་པ་ཡི༔ བླ་མ་རིག་འཛིན་ལྷ་ཚོགས་རྣམས༔ ཚོགས་ལ་སྤྱན་འདྲེན་གཤེགས་སུ་གསོལ༔ རྔམ་ཆེན་མེ་ལྟར་འབར་བ་ཡི༔ དུར་ཁྲོད་ཨེ་ཡི་ཀློང་དཀྱིལ་ནས༔ འཇིགས་བྱེད་དཔའ་བོ་གཤིན་རྗེའི་གཤེད༔
དུག་རི་མེ་འབར་ནག་པོ་ཆེ༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ༔ ལྷོ་ཕྱོགས་འཆི་བདག་ནག་པོ་ཡི༔ གཤིན་ཡུལ་ཟངས་གླིང་དམར་པོ་ལས༔ གཤེད་ཆེན་ཡོངས་རྫོགས་ལྷ་ཚོགས་རྣམས༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ༔ དུར་ཁྲོད་ཕོ་བྲང་ཉམས་རེ་དགའ༔ གཡང་གཞི་སྣ་ཚོགས་རྒྱན་དུ་མཛེས༔
ཤ་ཆེན་སྣ་ཚོགས་བཅུད་མཆོག་རྒྱས༔ ག་ཎ་ཚོགས་འཁོར་བག་རེ་དྲོ༔ གྲི་རྐང་གླིང་བུ་གདངས་རེ་སྙན༔ དུར་ཁྲོད་བཀོད་པ་ལྷུན་རེ་ཆགས༔ འདིར་ཚོགས་རྣལ་འབྱོར་དམ་ཚིག་གཙང་༔ ཚོགས་ཁང་གཞལ་ཡས་བྱིན་རེ་ཆེ༔ རཀྟ་ཞམ་ཆུ་མདངས་དང་ལྡན༔ ཀེང་རུས་ས་གཞི་རྔམ་ཞིང་བརྗིད༔ ཡིད་དུ་མཆིས་པའི་གནས་མཆོག་འདིར༔ བཅོམ་ལྡན་གཤིན་རྗེའི་ལྷ་ཚོགས་རྣམས༔
ཐོགས་མེད་ཐུགས་རྗེའི་དབང་གིས་གཤེགས༔ དགྲ་བགེགས་བསྒྲལ་ཕྱིར་བཞུགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ གསུམ་པ་ཚོགས་ཀྱི་མཆོད་པ་ནི༔ ཧཱུྃ་ཡ༔ བཅོམ་ལྡན་འཇམ་དཔལ་གཤིན་རྗེའི་གཤེད་ཆེན་པོ༔ འཇིགས་བྱེད་ཁྲོ་རྒྱལ་འབར་བའི་ལྷ་ཚོགས་ལ༔ འདོད་ཡོན་ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་སྒྲུབ་ལ་མཆོག་ཐུན་དངོས་གྲུབ་སྩོལ༔ ཨོྃ་ཨཱཿཧཱུྃ༔
གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་ལ་ཁ་ཁ་ཁཱ་ཧི༔ བཞི་པ་བསྐང་བ་བྱ་བ་ནི༔ ཧཱུྃ༔ གདུག་པའི་དགྲ་བགེགས་རྣམས་ཀྱི་དབང་པོ་དང་༔ བྱད་མའི་ཤ་ཁྲག་རུས་པ་ནང་རོལ་བཅས༔ ག་ཎའི་ཚོགས་ཀྱི་མཆོད་སོགས་མཉེས་པའི་རྫས༔ ཕྱི་ནང་གསང་བའི་སྤྱན་གཟིགས་དུ་མ་འདིས༔ བཅོམ་ལྡན་འཇམ་དཔལ་གཤིན་རྗེའི་གཤེད་པོ་ཡི༔ དཀྱིལ་འཁོར་ལྷ་ཚོགས་ཐུགས་དམ་བསྐངས་གྱུར་ནས༔ མི་མཐུན་གདུག་པའི་དགྲ་བགེགས་ཚར་བཅད་ཅིང་༔
མཐུན་རྐྱེན་བཅོལ་བའི་ཕྲིན་ལས་འགྲུབ་པར་མཛོད༔ ལྔ་པ་བཤགས་པ་ནི༔ ཧོཿ བདག་བློ་གཏི་མུག་འཐུག་པོས་རབ་རྨོངས་ནས༔ བསྐྱེད་རྫོགས་སྒྲུབ་པའི་དམ་བཅའ་གཡེལ་བ་དང་༔ ཚུལ་བཞིན་མ་ལྡན་བག་མེད་དབང་གྱུར་ཚོགས༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཅེས་པ་ཡི་གེ་བརྒྱ་པས་ལྷག་ཆད་བཀང་༔ དྲུག་པ་ཐ་མ་བསྒྲལ་བ་ནི༔ ཧཱུྃ་ཡ༔
བདག་ཉིད་འཇམ་དཔལ་གཤིན་རྗེའི་གཤེད་པོ་ཡིས༔ མདུན་དུ་བྲུབ་ཁུང་གནམ་ལྕགས་ཧོམ་གྱི་ནང་༔ དགྲ་བགེགས་རུ་ཏྲ་མངོན་སུམ་ལྟ་བུར་གསལ༔ ཕཊ྄ཿ ན་མོ༔ རྩ་བརྒྱུད་བླ་མ་རྒྱལ་བ་ཞི་ཁྲོའི་ཚོགས༔ ཁྱད་པར་ཟ་བྱེད་ལས་ཀྱི་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་བདེན་པའི་མཐུས༔ བླ་མའི་སྐུ་དགྲ་སངས་རྒྱས་བསྟན་པའི་དགྲ༔ རྣལ་འབྱོར་སྒོས་དགྲ་སེམས་ཅན་ཡོངས་ལ་འཚེ༔
དམག་སྣ་སྟོན་དང་ཇག་རྐུན་ཆོམ་པོའི་ཚོགས༔ གནམ་ས་གླིང་བཞི་རི་རབ་གར་གནས་ཀྱང་༔ འཆི་བདག་ཕོ་ཉ་རྣམས་ཀྱིས་ཁུག་ལ་ཤོག༔ དགྲ་གཟུགས་ཐ་མའི་ལིངྒ་འདི་ལ་སྟིམས༔ དུས་ལ་བབ་པོ་ལས་མཁན་མཐུ་མ་ཆུང་༔ ཨོྃ་བཛྲ་ཨངྐུ་ཤ་ཡ་ཛ་ཛ་རུ་ཏྲ་ནྲྀ་ཏྲི་ཨ་ཀརྵ་ཡ་ཁུག༔
བདུན་པ་ཕུར་བུ་གདབ་པ་ནི༔ ཧཱུྃ༔ ཁྲོ་རྒྱལ་འཇམ་དཔལ་ནག་པོའི་སྤྲུལ་པ་ནི༔ འཆི་བདག་གཤིན་རྗེ་དགྲ་འདུལ་ཀཱི་ལ་ཡ༔
ཕྱག་གཉིས་འཇོམས་བྱེད་ལས་ཀྱི་ཕུར་བུ་འདྲིལ༔ རུ་ཏྲ་གདུག་པའི་སྙིང་ལ་ཀཱི་ལ་ཡ༔ བཅད་གཏུབ་རྡུལ་དུ་རློག་ཅིག་མཱ་ར་ཡ༔ ཨོྃ་མཉྫུ་ཤྲཱི་ཡ་མཱནྟ་ཀ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་རུ་ཏྲ་ཏྲིག་ནན་གཟེར་ཐུམ་རྦད་མྱོག༔ བརྒྱད་པ་གཏུབ་ཅིང་མཆོད་པ་ནི༔ ཧཱུྃ༔ འཇོམས་བྱེད་མཚོན་ཆ་འབར་བའི་འཁོར་ལོ་ཡིས༔ དགྲ་བགེགས་གཟུགས་ཕུང་ཕྱེ་མར་རབ་བཤིགས་ཏེ༔ བྷནྡྷར་བསྐྱིལ་བའི་ཤ་ཁྲག་རྒྱ་མཚོ་འདི༔ འཇམ་དཔལ་གཤིན་རྗེའི་ལྷ་ཚོགས་ཞལ་དུ་འབུལ༔
ཨོྃ་ཨཱཿཧཱུྃ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨི་དཾ་བྷ་ལིངྟ་ཁ་ཧི༔ དགུ་པ་ཚོགས་ལ་རོལ་བ་ནི༔ ཧོཿ རྡོ་རྗེ་སློབ་དཔོན་དགོངས་སུ་གསོལ༔ མཆོག་གི་རྩ་བ་དངོས་གྲུབ་ཀྱི༔ ཡང་དག་དོན་ཆེན་གནས་རིག་པ༔ དེང་འདིར་ལེགས་འོང་གནང་བར་སྩོལ༔ སློབ་དཔོན་གྱིས༔ ཧོཿ
འཁོར་འདས་བདེ་སྟོང་ཡེ་ཤེས་ངང་༔ མཚན་འཛིན་མི་དམིགས་ཡེ་ནས་གྲོལ༔ གཙང་དམེ་བག་ཆགས་གདོད་ནས་དག༔ ཆོས་དབྱིངས་དགོངས་ཀློང་ཨ་ལ་ལ༔ ཞེས་པ་པད་ཀོར་དང་བཅས་ནས་རོལ༔ བཅུ་པ་ལྷག་མ་གཏོང་བ་ནི༔ ཧཱུྃ་ཡ་བྷྱོཿ དུར་ཁྲོད་འབར་བའི་ཕོ་བྲང་མཐའ་སྐྱོང་བ༔ ཡ་བ་ཡ་མ་དྲེགས་སྡེ་ཤན་པའི་ཚོགས༔ ཤ་ཟ་དམར་ནག་ཟངས་ཀྱི་མཆེ་བ་ཅན༔
མི་སྡུག་གཟུགས་ཅན་དགྲ་ལ་བླ་འགུགས་འདེབས༔ རྔམ་སྟབས་ལིང་ལིང་གཡང་གཞི་དམར་པོ་གྱོན༔ མགོ་སྙིང་ཐོགས་ནས་རྒྱུ་མ་འདྲེན་ཞིང་རྒྱུག༔ གིང་ཆེན་དབྱུག་པ་ཐོགས་ནས་བཤུད་སྒྲ་འདེབས༔ སྐྲ་དམར་རལ་བསིགས་སྲིན་པོའི་ལས་ཉུལ་བཞིན༔ གཤིན་རྗེའི་བཀའ་སྡོད་དྲེགས་སྡེ་བྱེ་བ་འབུམ༔ ལྷག་མ་བཀའ་ཡི་ཕ་འབབ་འདི་བཞེས་ལ༔ གསང་སྔགས་བསྟན་པ་གཉན་གྱི་མེལ་ཚེ་མཛོད༔ ཨོྃ་ཡ་ཝ་ཧ་རི་ཡ་མ་ར་ཏི་ས་མ་ཡ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ དང་པོ་ཐུགས་དམ་བསྐུལ་བ་ནི༔
རྔ་བརྡུང་དུང་བུས་གཏོར་མ་ལ་རཀྟས་བྲན་ཞིང་དཔལ་འབར་འཛུགས་ལ༔ ཧཱུྃ་ཨེ་ཡ༔ གྲུ་གསུམ་མཐིང་ནག་འབར་བའི་ཀློང་དཀྱིལ་ནས༔ མི་བཟད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ སྐུ་མདོག་མུན་ལྟར་འཁྲུགས་ཤིང་སྟོང་ཁམས་གཡོ༔ རྭ་གཉིས་རྩེ་ལས་བསྐལ་པའི་མེ་ཆེན་འབར༔ མ་ཧེ་དྲག་པོའི་ཞལ་གདངས་མཆེ་བ་གཙིགས༔ དབུ་དགུ་རབ་ཁྲོས་ས་གསུམ་སྔངས་ཤིང་འདར༔ སུམ་ཅུ་སོ་བཞི་མཚོན་ཆ་སྐར་ལྟར་འཁྲུགས༔ ཆུ་སྲིན་ཞལ་ནས་འབྲུག་སྒྲ་འུ་རུ་རུ༔
གནམ་ལྕགས་དབལ་ལས་སེར་བ་ཧྲི་ལི་ལི༔ ཟུར་གསུམ་རྩེ་ནས་ཐོག་སེར་དགྲ་ལ་འབེབས༔ སྲིད་པ་འཇོམས་བྱེད་དུག་ཏི་ནག་མོ་སྦྱོར༔ ཡབ་ཡུམ་སྐུ་ལ་ཁྲོ་ཆུའི་ཚྭ་ཚྭ་འཁྲིགས༔ བ་སྤུའི་ཁྲོད་ནས་བྱ་ཁྱུང་ཡ་ལ་ལ༔ རང་འདྲའི་ཁྲོ་ཚོགས་རྔམ་སྟབས་གར་དགུ་བསྒྱུར༔ མཐུ་རྩལ་ཐོགས་མེད་འཇམ་དཔལ་གཤིན་རྗེའི་གཤེད༔ སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ སྤྲུལ་པ་ཡང་སྤྲུལ་ཕ་རོལ་རྒོལ་ཚོགས་འཇོམས༔ བཞེངས་ཤིག་འཆི་བདག་ཕོ་བྲང་དབུས་ནས་བཞེངས༔
ཡབ་མཆོག་ཟླ་གསང་ནག་པོ་དབྱིངས་ནས་བཞེངས༔ ཡུམ་མཆོག་གཤོར་སང་དམར་མོ་དབྱིངས་ནས་བཞེངས༔ དཔལ་ཆེན་དུག་རི་མེ་འབར་དབྱིངས་ནས་བཞེངས༔ གསུང་མཆོག་ཚེ་བདག་འབར་བ་དབྱིངས་ནས་བཞེངས༔ ཐུགས་མཆོག་ཁྲོ་ཆུ་དུག་གདོང་དབྱིངས་ནས་བཞེངས༔ ཡོན་ཏན་དགྲ་ནག་སྟོབས་ལྡན་དབྱིངས་ནས་བཞེངས༔ ཕྲིན་ལས་མེ་ཡི་སྤུ་གྲི་དབྱིངས་ནས་བཞེངས༔ སྒོ་སྐྱོང་ཤ་ཟ་མཆེད་བཞི་དབྱིངས་ནས་བཞེངས༔ སྤྲུལ་པ་ཡང་སྤྲུལ་དམག་ཚོགས་དབྱིངས་ནས་བཞེངས༔ དབྱིངས་ནས་བཞེངས་ལ་རྦད་བསྐུལ་ལས་ལ་ཆོས༔
ཕ་རོལ་དམ་ཉམས་རུ་ཏྲ་གདུག་པའི་ཚོགས༔ སངས་རྒྱས་བསྟན་ལ་སྡང་ཞིང་བདག་ལ་འཚེ༔ བསམ་སྦྱོར་ངན་པ་འཆང་བའི་བྱད་མ་རྣམས༔ ལོ་ཟླ་ཞག་དུས་ཚེས་ལས་མ་འདའ་བར༔ སྒྲོལ་ཞིང་བརླགས་ནས་མིང་ཡང་མེད་པར་མཛོད༔ དུག་གསུམ་ཤ་ཁྲག་མཆོད་པ་འདི་བཞེས་ལ༔ དུས་ལ་བབ་བོ་འཆི་བདག་གཤིན་རྗེའི་ཚོགས༔ སྟོང་གསུམ་རུ་ཏྲ་བསྒྲལ་བའི་ཕྲིན་ལས་མཛོད༔ ཨོྃ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏེ་ཀ་ས་མ་ཡ་དགྲ་བགེགས་ཀྱི་བླ་སྲོག་དབུགས་ལ་ཐུན་ཐུན་ཤ་ཁྲག་ལ་ཁཱ་ཧི༔ གཉིས་པ་ཟོར་འཕང་བ་ནི༔
ཧཱུྃ་ཡ་བྷྱོཿ རབ་འཇིགས་དུར་ཁྲོད་ཀློང་དཀྱིལ་ནས༔ འཆི་བདག་ལས་ལ་བཞེངས་པའི་སྐུ༔ སྒྲོལ་བྱེད་གཤིན་རྗེ་དུག་གདོང་ཅན༔ ཕྱག་ན་གསོད་བྱེད་ཟོར་མདའ་ཐོགས༔ གཟིར་འདེབས་རྔམ་སྟབས་ཁྱུགས་སེ་ཁྱུག༔ འཆི་བདག་དགྲ་ལ་དམོད་པའི་མཚོན༔ བཏབ་བོ་རུ་ཏྲའི་སྙིང་ལ་ཡ༔ མྱུར་དུ་སྒྲོལ་བའི་ཕྲིན་ལས་མཛོད༔ ཨོྃ་ཡ་མ་རཱ་ཛ་ཧེ་ཀ་ཐུན་བྷྱོཿ
ཀི་ཀང་ཀཱ་ལ་རཀྴ་དགྲ་བགེགས་ཀྱི་སྲོག་རྩ་ལ་ཐུན་ཐུན་བྷྱོ་བྷྱོ་ཟློག་ཟློག༔ གསུམ་པ་ཆད་མདོ་གཏོང་བ་ནི༔ ཧཱུྃ༔ སྔོན་ཚེ་གསང་ཆེན་ཁྲོ་བོ་རོལ་པ་ཡི༔ དྲག་པོ་ཨེ་ཡི་དུར་ཁྲོད་ཆེན་པོ་རུ༔ བཅོམ་ལྡན་རྡོ་རྗེ་དུག་རི་མེ་འབར་དང་༔ ཡུམ་མཆོག་དུག་ཏི་དུར་ཁྲོད་བདག་མོ་གཉིས༔ ལས་གཤིན་སྲིད་པའི་དཀྱིལ་འཁོར་ཞལ་ཕྱེ་ཚེ༔ གཤིན་རྗེའི་གཤེད་ཀྱི་བཀའ་སྡོད་བྱེ་བ་འབུམ༔ སོ་སོའི་གཟུགས་བསྟན་སྲོག་སྙིང་ཕུལ་བ་བཞིན༔
དུག་གསུམ་ཤ་ཁྲག་གཏོར་མ་འདི་བཞེས་ལ༔ ཕ་རོལ་རྒོལ་བ་འཇོམས་པའི་ཕྲིན་ལས་མཛོད༔ ཧཱུྃ༔ དེ་འོག་བྲག་དམར་ཨཱརྻ་པཱ་གླིང་དུ༔ རིག་འཛིན་ཆེན་པོ་པད་འབྱུང་ཡབ་ཡུམ་གྱིས༔ ཟླ་གསང་དུག་རིའི་དཀྱིལ་འཁོར་ཞལ་ཕྱེ་ཚེ༔ སློབ་མའི་དྭངས་མ་སངས་རྒྱས་ཡེ་ཤེས་ལ༔ ཁ་བྱང་ལུང་གི་བཀའ་རྒྱ་གཏད་པའི་ཚེ༔ བྱ་རོག་གདོང་སོགས་ཆོས་སྐྱོང་གཏེར་སྲུང་གིས༔ སོ་སོའི་གཟུགས་བསྟན་ཐ་ཚིག་ཁས་བླངས་བཞིན༔
དུག་གསུམ་ཤ་ཁྲག་གཏོར་མ་འདི་བཞེས་ལ༔ ཕ་རོལ་རྒོལ་བ་འཇོམས་པའི་ཕྲིན་ལས་མཛོད༔ ཧཱུྃ༔ དེ་འོག་ལྔ་བརྒྱ་དུས་ཀྱི་ཐ་མ་རུ༔ སྦས་གནས་ཆེན་པོ་པདྨ་བཀོད་པ་ཡི༔ ཁྲོམ་གཟིགས་འཇམ་དཔལ་སྐུ་ཡི་གནས་མཆོག་ནས༔ རིག་འཛིན་པདྨ་གཏེར་བདག་གླིང་པ་དང་༔ གསང་བའི་ཌཱཀྐི་གདོང་ཅན་མཁའ་འགྲོ་གཉིས༔ རྒྱ་མཚོའི་ཀློང་ནས་ཤོག་སེར་བཏོན་པའི་ཚེ༔ མཚོ་ལ་མེ་འབར་གཏེར་སྲུང་གཟུགས་བསྟན་ནས༔
བསྟན་པ་སྲུང་བར་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཕ་རོལ་རྒོལ་བ་འཇོམས་པའི་ཕྲིན་ལས་མཛོད༔ ཨོྃ་ཀྲོ་ཏ་ཀྲོ་ཏི་སརྦ་ཨི་དཾ་བྷ་ལིངྟ་ལ་ཁཱ་ཧི༔ བཞི་པ་བརྟན་མ་སྐྱོང་བ་ནི༔ ཧཱུྃ༔ བོད་ཁམས་སྐྱོང་བའི་བརྟན་མ་བཅུ་གཉིས་ཚོགས༔ བདུད་ཀྱི་མ་བཞི་གནོད་སྦྱིན་མ་བཞི་དང་༔ གཤིན་རྗེ་མ་བཞི་ལ་སོགས་འཁོར་དང་བཅས༔ གླུ་ལེན་བྲོ་རྡུང་བཤུགས་སྒྲ་དི་རི་རི༔
སྣ་ཚོགས་དར་གྱི་ཅོད་པན་པུ་རུ་རུ༔ ལ་ལ་ཡེ་ཤེས་ལ་ལ་འཇིག་རྟེན་ཚུལ༔ ལ་ལ་སྲིན་མོ་ལ་ལ་ཤ་ཟ་མ༔ ལ་ལ་མཚན་མོ་རབ་རྒྱུ་དུར་ཁྲོད་འགྲིམ༔

དོན་ལ་འཇམ་དཔལ་གཤིན་རྗེའི་བཀའ་ཉན་མ༔ བསྟན་པ་སྲུང་བའི་མ་སྲིང་འཁོར་བཅས་ཀྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ གསང་སྔགས་བསྟན་པ་གཉན་གྱི་མེལ་ཚེ་མཛོད༔ ཨོྃ་མ་མ་ཤག་ཤག་དུམ་དུམ་ལེ་ལེ་ཏང་ཏིང་ཛ་ཛ་ཨི་དཾ་བྷ་ལིངྟ་ཁཱ་ཧི༔ ལྔ་པ་རྟ་བྲོ་བྱ་བ་ནི༔ ཧཱུྃ༔ ཁྲོ་བོ་རོལ་པའི་དུར་ཁྲོད་ཆེན་པོ་རུ༔ རྔམ་ཆེན་འཇིགས་བྱེད་གཤིན་རྗེའི་ལྷ་ཚོགས་ཀྱི༔ དབལ་ལྡན་རུ་ཏྲའི་སྙིང་ཁར་བྲོ་རྡུང་བས༔ མ་རུངས་གདུག་པའི་བགེགས་སྲིན་ཕྱེ་མར་བཅོམ༔
ཕྱིན་ཆད་དམ་སྲི་མ་ལྡང་རྒྱས་གདབ་བོ༔ ཨོྃ་ཡ་མ་ཡ་ནན༔ ཝ་རུ་ཎ་ནན༔ མ་རུ་ནན༔ རུ་ཏྲ་ལཾ་ནན༔ དམ་སྲི་མཱ་ར་ཡ་ནན༔ དྲུག་པ་དབང་བླང་དང་དངོས་གྲུབ་བླང་བ་ནི༔ ཧཱུྃ༔ བདེ་ཆེན་གསང་བ་སྙིང་པོ་རྡོ་རྗེའི་མཁའ༔ ཡང་དག་ཡེ་ཤེས་འཇམ་དཔལ་དཔའ་བོ་ཡི༔
སྐུ་གསུང་ཐུགས་ཡོན་འདུས་པའི་དཀྱིལ་འཁོར་ནས༔ མཐུ་རྩལ་གཟི་བྱིན་ཆེན་པོའི་དཔལ་ཡོན་གྱིས༔ དེང་འདིར་དབང་བསྐུར་མཆོག་ཐུན་དངོས་གྲུབ་སྩོལ༔ འདོད་དོན་ཡིད་བཞིན་ཀུན་ཀྱང་ལྷུན་གྲུབ་ནས༔ ཟབ་གསང་དཔལ་རབ་སྨིན་གྲོལ་དགའ་སྟོན་སྩོལ༔ ཨོྃ་མཉྫུ་ཤྲཱི་ཡ་མཱནྟ་ཀ་སརྦ་སིདྡྷི་ཕ་ལ་ཨ་བྷི་ཥིཉྩ་ཧཱུྃ༔ བདུན་པ་བཀྲ་ཤིས་བརྗོད་པ་ནི༔ ཧཱུྃ༔ སྐུ་མཆོག་གཞོན་ནུ་གཟི་འོད་རབ་འཁྱིལ་བ༔ ཐུགས་རྗེ་ཀློང་ཡངས་དྲྭ་བའི་འོད་ཟེར་གྱིས༔
སྲིད་པ་མ་དག་ལྟེང་ཀ་རབ་བསྐམས་ཏེ༔ ལྷམ་མེར་རྟག་ཏུ་གསལ་མཛད་བཀྲ་ཤིས་ཤོག༔ བླ་མེད་ཐེག་ཆེན་རྒྱུད་སྡེ་རྒྱ་མཚོ་ཡི༔ ཐོས་བསམ་སྒོམ་སྒྲུབ་ཉམས་ལེན་གླིང་ཞུགས་ནས༔ དོན་གཉིས་མཆོག་ལ་སྤྱོད་པའི་ནོར་བུ་ཉིད༔ ནམ་ཡང་མི་འབྲལ་དགེ་ལེགས་བཀྲ་ཤིས་ཤོག༔ བརྒྱད་པ་དཀྱིལ་འཁོར་བསྡུ་བ་ནི༔ ཧོཿ སྣང་སྟོང་ལྷ་སྐུ་སྒྱུ་མའི་ངང་ཚུལ་ལས༔ བསྐྱེད་རྫོགས་ཟུང་འཇུག་སྤྲོ་བསྡུའི་འདུ་ཚན་དག༔
དགོངས་པ་ཟང་ཐལ་དམིགས་མེད་མཁའ་རུ་བསྡུ༔ ཨ་ཨ་ཨཱཿ དགུ་པ་བཤགས་པ་ནི༔ ཧོཿ བདག་བློ་གཏི་མུག་འཐུག་པོས་རབ་རྨོངས་ནས༔ བསྐྱེད་རྫོགས་བསྒྲུབ་པའི་དམ་བཅའ་གཡེལ་བ་དང་༔ ཚུལ་བཞིན་མ་ལྡན་བག་མེད་དབང་གྱུར་ཚོགས༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཅེས་ཡི་གེ་བརྒྱ་པས་བཤགས༔ བཅུ་པ་བསྔོ་བ་ནི༔
ཧོཿ མཐའ་ཡས་འགྲོ་ཀུན་ཚོགས་ཞིང་པདྨོའི་ཚལ༔ ཐུགས་རྗེའི་སྤྲིན་གཏིབས་བྱིན་རླབས་ཆར་ཆེན་པོས༔ སྨིན་གྲོལ་ཟབ་མོའི་འབྲས་བུ་རབ་སྨིན་ཏེ༔ བཅུད་ཀྱི་ཏིང་འཛིན་མ་གྱུར་འགྲོ་ལ་བསྔོ༔ བཅུ་གཅིག་སྨོན་ལམ་བྱ་བ་ནི༔ ཧོཿ ཤེས་རབ་ཡེ་ཤེས་དཔའ་བོ་འཇམ་མགོན་གྱི༔ གོ་འཕང་འགྲུབ་སྟེ་དོན་གཉིས་མཐར་ཕྱིན་པའི༔ གདེང་ཆེན་མི་གཡོ་རྟོགས་པའི་འབྲས་བུ་ཉིད༔
ནམ་ཡང་བདག་གཞན་དགེ་བའི་མཐུ་ལྡན་ཤོག༔ ཅེས་པ་བསྔོ་སྨོན་དགེ་ཚོགས་རྣམ་དཀར་ཉེར་མཁོ་དམ་པ་ཕན་བདེའི་རྩ་ལག་ཏུ་རེམ་བློའི་འདུན་པ་ཆེར་འདུད་པར་བྱ༔ ས་མ་ཡ༔ ཨེ་མཿ ཟབ་ཡངས་ནམ་མཁའ་དཔག་པར་དཀའ་བ་ཡི༔ རང་བཞིན་ཁྱོན་རྩེ་རྒྱས་པའི་མཛོད་གླིང་ནས༔ འདོད་རྒུ་ཡིད་གཏེར་མཆོག་གི་དགའ་སྟོན་ཉིད༔ མཁྱེན་རབ་ཐུགས་རྗེའི་འགྲོ་ལ་སྨིན་ཆར་ཆེའི༔ རྒྱུན་བཟང་རབ་གཡོའི་བདེ་སྟེར་སྟོབས་ཆེན་པོ༔ སྙན་བརྒྱུད་དབྱངས་ཅན་དཔའ་མོའི་རྟ་རིང་དག༔
རྟོག་གེ་ལེགས་སྦྱངས་རྒོལ་བ་རབ་གཞོམ་ཕྱིར༔ མི་ནུབ་རྟག་ཏུ་རྒྱས་མཛད་ཅོད་པན་བཞག༔ ཀུན་གྱི་མཐོང་བཀུར་གཙུག་རྒྱན་ཆེར་འོས་པའི༔ དཔལ་ལ་རབ་ཏུ་བཞད་ཕྱིར་ཏི་ལ་ཀཿ ཉི་འོད་རྒྱས་འདི་ལས་བདག་མགོན་དེས་སྲུངས༔ ཡང་དུས་སྤྲུལ་པའི་ཟློས་གར་བདག་དེར་སྤྲོད༔ ཐེ་ཚོམ་རྨོངས་ཚོགས་དྲི་འགེངས་ཉམས་དེས་བྱོས༔ འཛིན་རྟགས་རྒྱ་ཆིངས་རྒྱན་ཀུན་བཀྲ་ལ་སྤེལ༔ བསིལ་རྒྱུན་གཡོ་བས་ཁྱབ་བོ་ཟབ་མོ་རྒྱ༔ ས་མ་ཡ༔
རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་གླང་ལོར་སྦས་ཡུལ་གཤིན་རྗེ་ཁྲོམ་གཟིགས་ཀྱི་གནས་མེ་འབར་མཚོ་ནས་གདན་དྲངས་ཤིང་བལ་ཡུལ་ཡང་ལེ་ཆོས་སྡིངས་གཟིམ་ཆུང་པདྨ་འོད་འཁྱིལ་ལྷུན་རྩེ་མངོན་དགའ་རུ་ཤོག་སེར་ནས་དག་པར་ཞལ་བཤུས་སོ།། བཀྲ་ཤིས། དགེའོ། ། སརྦ་མངྒ་ལཾ།། །།
ང༽ འཇམ་དཔལ་གཤིན་རྗེའི་གཤེད་དུག་རི་ནག་པོ་ཁྲོ་བོ་ཀུན་འདུས་ཀྱི་སྒྲུབ་པ་ངན་སྔགས་ཞག་སྒྲུབ་དུག་གི་པར་བུ་ནག་པོ་སྤུ་གྲིའི་མཚོན་ཆ་བཞུགས་སོ༔ རྒྱ་རྒྱ༔ རྒྱ་རྒྱ་རྒྱ༔ འཇམ་དཔལ་གཤིན་རྗེའི་གཤེད་པོ་ཁྲོ་རྒྱལ་རྡོ་རྗེ་ཡི༔ སྐུ་མཆོག་རབ་འཇིགས་སྲིད་གསུམ་འབར་ལ་རྔམ༔ དྲག་སྔགས་མེ་རིས་ནམ་མཁའ་གླིང་བཞི་འཇིག༔ ཡང་གསང་དྲག་པོ་དུག་རི་ནག་པོ་གཅིག༔ ཁོ་བོ་དྲག་སྔགས་པདྨ་འབྱུང་གནས་ངས༔ དུག་རི་ནག་པོ་ཁྲོ་བོ་ཀུན་འདུས་ཀྱི༔ གཤིན་རྗེ་དུག་གི་ཞག་སྒྲུབ་པར་བུའམ༔
དུག་སྒྲུབ་རེག་ཕུང་ནག་པོའི་གཟེར་བུ་ནི༔ ལས་བྱང་བསྒྲུབ་པ་མན་ངག་གསལ་བཀོད་བསྟན༔ ཡེ་ཤེས་མཆོག་ཁྱོད་མ་ཡེངས་ལེགས་པར་ཉོན༔ ཕྱི་སྒྲུབ་གཤིན་རྗེ་ནག་པོ་ཁྲོ་འདུས་དང་༔ གསང་སྒྲུབ་ཀཱི་ལ་དམར་ནག་རྫས་སྒྲུབ་དང་༔ ནང་སྒྲུབ་རྡོ་རྗེ་ཁྲོ་བོ་གཙོ་གཅིག་གི༔ ལས་བྱང་བཀའ་ཡྀ་བརྡ་འདི་སྙིང་ལ་ཐོབ༔ མ་འོངས་སུམ་ཅུ་ཁ་དར་ཡང་མཐའ་ལ༔ རིགས་ལྡན་ཁྱོད་ཉིད་ཞེ་སྡང་ལོ་འཛིན་ཚེ༔ ས་རྟགས་དུས་ཀྱི་འཕེལ་འགྲིབ་རྟགས་མཐུན་དུས༔
བརྟུལ་ཞུགས་སྨྱོན་སྤྱོད་ལྟ་བུར་སྤྱོད་བགྱིས་ལ༔ དགའ་ནས་རབ་བརྩོན་རིན་ཆེན་སྙིང་ལྟ་བུའི༔ གཟའ་རྒོད་ནག་པོ་དུག་རླངས་རྒྱས་འདྲ་བའི༔ ཀི་ཀང་ཤར་བུ་གསུམ་གྱི་ཚུལ་རོལ་ན༔ དུག་གི་བྱེ་མ་ནག་པོའི་སྦྱོར་མཚམས་སུ༔ དུག་རི་འདི་སྦས་ཁྱོད་ཀྱི་སྤྱོད་ལྡན་འབྱུང་༔ འདི་ཉིད་འདོན་དང་ཕབ་ཅིང་སྤེལ་བའི་དུས༔ ཁྱབ་འཇུག་ཤན་པ་སྤུན་གསུམ་དྲག་ཏུ་མཆོད༔ གསང་རྒྱ་རིམ་ལྟར་བསྒྲུབ་ཚུལ་དམ་པར་སྤྱོད༔ སྐལ་ལྡན་ལས་བཞིའི་བརྡ་ཆོས་གོ་བར་གྱིས༔
ད་ལྟ་ལྷ་ལྕམ་ནཱ་ག་དྷ་ར་འདི༔ སྐྱེ་བ་ཕྱི་མ་ཆོས་འདིའི་གྲོགས་སུ་འབབ༔ རྟེན་འབྲེལ་ཆོས་འདིར་ཕུལ་བྱུང་ལེགས་པར་བསྒྲིག༔ དམ་རྫས་ཤོག་སེར་དབང་བཞི་ལོངས་གྱིས་ལ༔ ཡང་གཏེར་སྦས་ཤིང་ཆོས་སྐྱོང་བཀའ་གཏེར་མཆོད༔ ཨེ་མ༔ མུ་སྟེགས་དམག་གཡོས་མཐའ་བཞི་འཁོར་བའི་ཚེ༔ བུདྡྷ་ཛྙཱ་ནའི་སྐྱེ་བ་རིགས་ལྡན་ལ༔ སྤྲོད་ཅིག་ཤན་པ་གཟའ་རྒོད་ཁྱབ་འཇུག་རྒྱ༔ ནུས་རྟགས་ཐོན་ཅིག་དྲེགས་པ་ཨ་ཐཾ་རྒྱ༔
སྲས་ལ་སྤྲོད་ཅིག་སྨོན་ལམ་བཀའ་གཏད་རྒྱ༔ ཐཐཐཐ ༔ དང་པོ་སྒྲུབ་པའི་དཀྱིལ་འཁོར་བསྟན་པ་ནི༔ དྲག་པོ་སྲོག་ལ་རྔམ་འདྲའི་དུར་ཁྲོད་དུ༔ ཕུང་ཤུལ་ནག་པོ་ཆུ་སྒྲ་འབྱིན་པའི་ས༔ བྱ་ནག་གཤོག་རྡེབ་གཅན་གཟན་ངར་བའི་ཡུལ༔ གྲུ་གསུམ་ཕུག་པ་ཆོས་འབྱུང་ཁ་འདྲ་བའི༔ གནས་དབེན་ཚུལ་བཞིན་ཡེངས་མེད་མཚམས་བཅད་ནས༔ དཀྱིལ་འཁོར་དྲག་རྫས་གནམ་ལྕགས་མ་ཏྲཾ་སྟེང་༔ དུག་ཁྲག་རོ་སོལ་གྲི་དུར་ཕུང་ཤུལ་ས༔
ཆག་ཆག་གདབ་ཅིང་དྲག་པོའི་རྫས་བསྲེགས་ནས༔ ཕོ་བྲང་གྲུ་བཞི་ཐིག་རྩ་གཞུང་མཐུན་བྱ༔ དེ་ནས་ཕོ་འཁོར་མོ་འཁོར་དབྱིབས་སུ་བྲིས༔ དེའི་སྟེང་ཐོད་ངན་ནམ་ནི་ལྕགས་ཧོམ་དུ༔ ལིངྒ་དཔེའུ་རིས་ལྟ་བུ་བྲིས་བྱས་ནས༔ འགུགས་གཞུག་དྲག་བསྟིམ་ཕུར་པའི་རྒྱ་བཅས་བཞག༔ དེའང་དྲག་པོ་རེ་གཡམ་སྣོད་ནང་དུ༔ དེའི་སྟེང་དྲག་པོའི་ལྕགས་ལ་འགེང་གསུམ་བཅའ༔ མུ་སྟེགས་ཐོད་པར་གཤིན་རྗེ་དྲག་རྫས་ལ༔ གྲི་ཁྲག་རིལ་བུ་སྲན་མ་ཙམ་དུ་བསྒྲིལ༔
དར་ནག་ཁ་བཅད་རྡོ་རྗེའི་རྒྱ་ཡང་གདབ༔ དེའི་སྟེང་འབྲུ་ནག་ཟན་ལ་དཔལ་གཏོར་ནི༔ ཕུར་བུ་བསླངས་འདྲ་ཁྲམ་རིས་ལེགས་བཀོད་པ༔ གཙོ་བོ་ཡབ་ཡུམ་ཁྲུ་རེའི་བཞི་ཆ་ལ༔ འཁོར་རྣམས་མཐོ་རེ་མེ་རི་ཤྭ་རྒྱན་དང་༔ དར་ནག་གདུགས་ཕུབ་གྲི་རྒོད་སྙིང་གིས་བརྒྱན༔ གཤིན་རྗེའི་བླ་རྡོ་ཁྲམ་རིས་ནག་པོ་དང་༔ བླ་འཁོར་དཔེའུ་རིས་ལྟར་བྲིས་ལ་གཟུགས༔ དེའི་སྟེང་འཇམ་དཔལ་ཡབ་ཡུམ་འཁོར་བཅས་ལ༔ དཔལ་གཏོར་ཕྱེད་ལ་རལ་གྲིས་མཚན་པར་བྱས༔
མདུན་དུ་ཡུམ་དང་འཁོར་ནི་ལྷ་གྲངས་ལྟར༔ ལེགས་པར་བཅའ་ཞིང་བདུད་རྩི་རཀྟས་གཏམས༔ སྣ་ལྔ་འཇའ་ཚོན་གུར་ཕུབ་ལེགས་བཀོད་ཅིང་༔ དལ་གྱི་འཁོར་ནང་འོས་པའི་མཆོད་པ་བཤམས༔ ཕྱག་མཚན་གཟུགས་ཤིང་རབ་འབར་རྩང་གིས་བརྒྱན༔ ཕྱི་རོལ་ལས་མཁན་གཏེར་བདག་རྒྱུད་ལྟར་བཀོད༔ དེ་ནས་དཀར་བགེགས་མཚམས་གཅོད་གྲུབ་རྗེས་སུ༔ ངག་གདམས་དཀྱིལ་འཁོར་བྱ་བ་མ་རྫོགས་པར༔ བསྲུང་མཚམས་མེད་པས་ལས་བྱང་རྫོགས་རྗེས་སུ༔ དྲག་སྔགས་གོང་འོག་ཤམ་བུར་འོས་ལྟར་སྦྱར༔
གདབ་ལས་ལ་སོགས་དྲག་སྔགས་གཞུང་དང་བསྟུན༔ ཚོགས་གཏོར་ཚད་ལྡན་ཡིད་ལ་ཤེས་པར་བྱ༔ ཞག་སྒྲུབ་བྱ་ན་སྤྲོས་མེད་ལྟ་བུར་བསྒྲུབ༔ སྔགས་ཀྱི་ཤམ་བུ་བསྒྱུར་ཞིང་དགྲ་ལིང་བསྒྲལ༔ ཞག་བདུན་དག་ནས་བསྙེན་ཚད་རྟགས་ཐོན་འབྱུང་༔ ས་མ་ཡ༔ ྀཨཚ༔ རྒྱ༔ སྔོན་འགྲོ་སྐྱབས་སེམས་ནི༔ ན་མོཿ
འདི་བཟུང་བྱང་ཆུབ་སྙིང་པོ་མ་ཐོབ་བར༔ བླ་མ་མཆོག་གསུམ་འཇམ་དཔལ་གཤིན་རྗེའི་གཤེད༔ ཀུན་འདུས་ཁྲོ་བོ་རོལ་པའི་དཀྱིལ་འཁོར་འདིར༔ གུས་པས་སྐྱབས་མཆི་འཇམ་དཔལ་མཆོག་འགྲུབ་ཤོག༔ གཉིས་པ་ནི༔
ཧཱུྃ༔ བདག་ཉིད་ཁྲོ་བོ་རྡོ་རྗེ་ནག་པོ་ཡི༔ ཐུགས་ལས་སྤྲུལ་པའི་ཕོ་ཉ་སྐར་ལྟར་འཕྲོས༔ སྟེང་འོག་ཕྱོགས་མཚམས་གནོད་བྱེད་བགེགས་ཀྱི་ཚོགས༔ གཏོར་མ་ལེན་ཕྱིར་སྐད་ཅིག་མྱུར་དུ་འདུས༔
ཨོཾ་ཡ་མཱནྟ་ཀ་བྷཱུ་ཏ་རཱ་ཛ་ཛ་ཛཿ གསུམ་པ༔ ཧཱུྃ་ཡ་བྷྱོཿ ཉོན་ཅིག་བགེགས་དང་ལན་ཆགས་མགྲོན༔ དུག་གསུམ་གཏོར་མ་འདི་ལོངས་ལ༔ སོ་སོར་རང་རང་གནས་སུ་དེངས༔ ཅི་སྟེ་བཀའ་འགལ་དམ་ཉམས་ན༔ ང་ཉིད་གཤིན་རྗེ་ཁྲོ་རྒྱལ་གྱི༔ སྐུ་གསུང་ཐུགས་སྤྲུལ་སྟེང་འོག་ཁེངས༔ ཁྲོ་ཆུའི་མཚོན་ཆ་མེ་འོད་འཁྲུགས༔
ལུས་ངག་ཐལ་བའི་རྡུལ་དུ་རློག༔ དེ་བས་གཞན་དུ་འགྲོ་བར་གྱིས༔ ཨོཾ་ཡ་མཱནྟ་ཀ་ཀཱ་ལ་རཱུ་པ་ཡ་མ་རཱ་ཛ་གནོད་བྱེད་འབྱུང་པོ་ཨུ་ཙ་ཏ་ཡ་ཕཊ྄ཿ བཞི་པ༔ ཧཱུྃ༔ བདག་ཉིད་འཇམ་དཔལ་ཁྲོ་བོ་ནག་པོ་ཡི༔ ཐུགས་ལས་སྲུང་བའི་གུར་ཁང་ནག་པོ་འཕྲོས༔ དུམ་བུ་རིམ་དགུ་རྔམས་ཤིང་འཇིགས་རུང་ནི༔ ཕྱི་རོལ་དང་པོ་ཡེ་ནས་སྟོང་པའི་གུར༔ གཉིས་པ་གནམ་ལྕགས་ཨུར་མོ་མཆོད་རྟེན་གུར༔
གསུམ་པ་དུག་རླངས་ཁྲོ་བོ་ནག་པོའི་གུར༔ བཞི་པ་རལ་གྲི་བསམ་ཆོད་རྡོ་རྗེའི་གུར༔ ལྔ་པ་གྲི་གུག་རྡོ་རྗེ་གཏུན་ཤིང་གུར༔ དྲུག་པ་མེ་རི་སྟོང་ཉིད་ཀ་ལིའི་གུར༔ བདུན་པ་འོད་ཟེར་ཡེ་ཤེས་ལྔ་ལྡན་གུར༔ བརྒྱད་པ་ཁྲོ་བོ་དཀར་པོ་ནང་གཟིགས་གུར༔ དགུ་པ་འཇམ་དཔལ་དཀར་པོ་ཤེལ་གྱི་གུར༔ དེ་ནང་བསྲུང་བྱ་ཚུད་ནས་རྡོ་རྗེ་ཡི༔ ལྟེ་བ་ཧཱུྃ་དུ་གཤིན་རྗེའི་ཕོ་བྲང་གྱུར༔ ཨོཾ་བཛྲ་ཡ་མཱནྟ་ཀ་ཨེ་ཀ་ཡ་མ་དུ་རུ་ཙཀྲ་རཀྵ༔
ལྔ་པ་མཆོད་པ་བྱིན་གྱིས་བརླབ་པ་ནི༔ ཧཱུྃ༔ གདུག་པའི་དུག་ལྔ་རྒྱུ་རྐྱེན་ལས་བྱུང་བའི༔ སྐུ་ལྔ་ཡེ་ཤེས་མཆོད་སྤྲིན་རྒྱ་མཚོ་ནི༔ ཕྱི་ནང་དཔག་མེད་ཁེངས་པའི་བདུད་རྩི་མཆོག༔ སྐུ་མཆོག་བདུད་རྩི་གཉིས་བསྡུས་ཐབས་ཤེས་འབར༔ ཟུང་འཇུག་གཉིས་མེད་དགྱེས་པ་ཆེན་པོར་བསྐྱེད༔ ཨོཾ་སརྦ་པཉྩ་པཱུ་ཛ་ཨ་མྲྀ་ཏ་རཀྟ་བྷ་ལིངྟ་ཨོཾ་ཨཱཿཧཱུྃ༔ དྲུག་པ་ཏིང་འཛིན་རྣམ་གསུམ་ནི༔ ཧཱུྃ༔
རང་བྱུང་ཀུན་གཞི་མཁའ་ལྟར་ཁྱབ༔ དེ་ལས་དབྱིངས་རིག་རྩལ་སྣང་སྤྲོས༔ ཀུན་རྒྱུ་སྤྲུལ་པའི་ས་བོན་ཧཱུྃ༔ དབྱིངས་གྱུར་ཀུན་སྣང་སྐྱེ་མེད་རྫོགས༔ ཨོཾ་བཛྲ་ཤྲཱི་ཛྙཱ་ན་ཧཱུྃ༔ བདུན་པ་གཞལ་ཡས་ལྷ་བསྐྱེད་པ་ནི༔ ཧཱུྃ༔ སྣང་སྲིད་གདོད་ནས་ཨེ་ཡི་ཀློང་༔ རྒྱུ་རྐྱེན་སྤྲོས་པ་ས་བོན་ཤར༔ དེ་འགྱུར་དུག་གི་རླུང་དམར་འཚུབས༔
ཞེ་སྡང་མེ་འབར་འུར་འུར་ཆེམ༔ འདོད་ཆགས་རཀྟ་རླབས་ཆེན་འཕྱོ༔ ཕྲག་དོག་ཀེང་རུས་རི་རབ་བརྗིད༔ རུ་ཏྲ་ས་གཞི་འཁོར་ལོ་བསྐོར༔ རྡོ་རྗེ་རྨང་གཞི་ཁྲོ་ཆུའི་དལ༔ གྲུ་བཞི་དུག་རླངས་སྔོ་དམར་འཚེར༔ ཟུར་བརྒྱད་ལྕགས་བསྲེགས་དམར་ཞིང་རྔམ༔ ཀ་གདུང་ལས་གཤིན་ཁྲོ་ཞིང་གཏུམ༔ ནང་དུ་དུར་ཁྲོད་བརྒྱད་ལྡན་མཛེས༔ ཐོག་སྟེང་དོན་སྙིང་ཙིཏྟས་བརྒྱན༔
སྲིན་པོའི་ཕོ་བྲང་ལྟར་སྣང་བ༔ ཕྱི་ནང་དུར་ཁྲོད་ཆས་རྫོགས་གསལ༔ དེ་དབུས་ཁྲོ་ཆུ་ལྕགས་ཁང་ནང་༔ དགྲ་བགེགས་བྱད་མ་མངོན་སུམ་གསལ༔ དེའི་སྟེང་གནམ་ལྕགས་འཁོར་ལོ་ནི༔ སྤུ་གྲིའི་དྲྭ་བ་གཡས་གཡོན་འཁོར༔ དེ་དབུས་གནམ་ལྕགས་རྡོ་རྗེ་ནི༔ ལྟེ་བ་ཧཱུྃ་དང་ཡ་ཡིས་མཚན༔ གནས་གྱུར་སྐད་ཅིག་གཤིན་རྗེའི་གཤེད༔ འཇིགས་བྱེད་དུག་རི་ནག་པོའི་སྐུ༔
ཁམ་ནག་དུག་གི་གདོང་པ་ཅན༔ ཞལ་དགུ་རྔམ་ཞིང་ཁྲོ་གཏུམ་པ༔ རྩ་ཞལ་དབུས་གདོང་མ་ཧེ་ཁྲོ༔ གཡས་གཡོན་ཁམ་ནག་སྲོག་ལ་རྔམ༔ དེའི་སྟེང་དུག་གདོང་དམར་ནག་མཐིང་༔ དེའི་སྟེང་རིགས་གསུམ་དཀར་དམར་སེར༔ འཇམ་དཔལ་ནག་པོའི་དབང་རྟགས་རྫོགས༔ དམར་ནག་རལ་པས་འཛམ་གླིང་ཁྱབ༔ ཐོད་སྐམ་ཁྲོ་རོལ་སྤྲུལ་ཆར་འབེབས༔ སྦྲུལ་ནག་ཞགས་འདྲེན་གླིང་བཞི་གཏམས༔
ཤངས་ནས་དུག་རླངས་བགེགས་དཔུང་འགྱེལ༔ ཞལ་བགྲད་དགྲ་སྙིང་སྲོག་ལ་རོལ༔ མཆེ་གཙིགས་སྨ་ར་སྨིན་མ་མཐིང་༔ དགྱེས་པའི་གད་མོས་སྟོང་གསུམ་གཡོ༔ རབ་འབར་བདེན་གཉིས་གདུག་པ་འདུལ༔ རྩ་ཕྱག་རྡོ་རྗེ་ཕུར་པ་འདྲིལ༔ གཡས་པ་བཅུ་དྲུག་མཚོན་ཆ་ནི༔ གྲི་ཁུག་རལ་གྲི་ཆུ་གྲི་མེ༔ ཁ་ཊྭཱཾ་རྡོ་རྗེ་འཁོར་ལོ་མདུང་༔ ལྕགས་ཀྱུ་སྤུ་གྲི་དབྱུག་ཏོ་དཀར༔
ཌཱ་རུ་དགྲ་སཏྭ་ཞགས་པ་འཁྱུགས༔ ཐོ་བ་གསལ་ཤིང་རྒྱལ་མཚན་ཕྱར༔ ཕྱག་གཡོན་བཅུ་དྲུག་ལས་ཀྱི་མཚོན༔ ཐོད་ཁྲག་སྙིང་ཕྲེང་རྒྱུ་མ་འདྲེན༔ གཏུན་ཁུང་ལྕགས་སྒྲོག་རྔ་ཆུང་ལྡིར༔ མགོ་ཕྲེང་རུ་མཚོན་དུག་རླངས་ནག༔ དྲིལ་བུ་མེ་ལོང་ཀོང་ཟོར་དམར༔ ཁྲམ་ཤིང་ཤྭ་རྡེལ་རྩིས་རྡོ་ནག༔ གཡང་གཞི་རྡེབ་ཅིང་དགྲ་ཡུལ་འཇོམས༔ གླང་ཀོ་ཞིང་ལྤགས་གདུག་པ་འདུལ༔
མགོ་ཕྲེང་སྦྲུལ་རྒྱན་ཀླུ་བདུད་འདར༔ ཁྲག་ཐིག་ཟོ་རིས་དར་ནག་བརྗིད༔ ཚོམ་བུ་རྟགས་རྒྱ་མེ་དཔུང་འབར༔ སྤུ་གྲིའི་སྒྲོ་གཤོག་སྟོང་ཁམས་གཡོ༔ ལྟེ་བར་ཆུ་སྲིན་ཁྲོ་ཞལ་གདངས༔ སྐུ་སྟོད་ལས་ཀྱི་རྟགས་རྒྱ་གསལ༔ སྐུ་སྨད་གནམ་ལྕགས་དབལ་ཕུར་རྔམ༔ བྱད་མ་དགྲ་བོའི་སྙིང་ཁར་བརྫིས༔ སྦྱོར་ཡུམ་དུག་ཏི་ཁྲོ་མོ་དམར༔ ཞལ་གསུམ་སྔོ་དམར་ནག་ལ་ཁྲོ༔
སྤྱན་དགུ་སྡང་མིག་སྲིད་གསུམ་གཡོ༔ དམར་ནག་རལ་པ་ནམ་མཁར་ཁྱབ༔ ཐོད་སྐམ་དབུ་རྒྱན་དུག་ལྔ་འདུལ༔ ཤངས་ནས་རླུང་གཡོས་ཞལ་གདངས་བགྲད༔ རྩ་ཕྱག་གྲི་ཐོད་ཡབ་ལ་འཁྱུད༔ གཡས་གཉིས་རྡོ་རྗེ་འཁོར་ལོ་ཕྱར༔ གཡོན་གཉིས་ཕུར་པ་རལ་གྲི་བརྡེགས༔ རུས་རྒྱན་ག་ཤལ་དར་དཔྱངས་དམར༔ སྦྲུལ་ཆུན་གཟིག་ཤམ་ཁྲག་ཞག་ཐིག༔ ཐལ་ཚོམ་མི་སྡུག་རྟགས་ཀྱིས་སྤྲས༔
ཞབས་གཉིས་དཔའ་སྟོབས་ཡབ་ལ་འཁྲིལ༔ ཀུན་འདུས་ཁྲོ་བོའི་ཐུགས་ཀ་རུ༔ ཁྲོ་ཆུ་དུག་གདོང་དམར་ནག་འབར༔ དབུས་མཐིང་གཡས་དཀར་གཡོན་དམར་ཞལ༔ ཞལ་གདངས་སྤྱན་དགུ་དབུ་སྐྲ་བསྐྱོད༔ རིགས་གསུམ་མཆོད་རྟེན་དབང་རྟགས་རྫོགས༔ གཡས་གསུམ་དགྲ་སཏྭ་གཡོན་གསུམ་སྙིང་༔ དུར་ཁྲོད་ཆས་ཀྱིས་སྐུ་ལ་བརྒྱན༔ སྒྲོ་གཤོག་བརྒྱངས་ཤིང་མཆུ་སྡེར་ཁྲོ༔ དབལ་ཕུར་དུག་ལྔ་དབྱིངས་སུ་སྒྲོལ༔
དེ་ཡི་ཐུགས་ཀར་འཁོར་ལོའི་དབུས༔ ཚེ་བདག་ཁྲོ་བོ་མཐིང་ནག་འབར༔ གཡས་གསུམ་རྡོ་རྗེ་འཁོར་ལོ་གྲི༔ གཡོན་གསུམ་དགྲ་སཏྭ་སྡིགས་མཛུབ་མེ༔ སྐུ་ལ་དུར་ཁྲོད་ཆས་བརྒྱད་རྫོགས༔ ཞབས་གཉིས་རོལ་སྟབས་མེ་དཔུང་འབར༔ དེ་ཡི་ཐུགས་ཀར་རྡོ་རྗེ་ཡི༔ ལྟེ་བར་སྲིད་པའི་འཁོར་ལོ་དམར༔ ཞལ་གཅིག་ཕྱག་བཞི་སྒེག་ཅིང་ཁྲོ༔ གཡས་གཉིས་མེ་དཔུང་རྡོ་རྗེ་གདེངས༔
གཡོན་གཉིས་རྩེ་གསུམ་ཙིཏྟ་འབར༔ དུར་ཁྲོད་ཆས་རྫོགས་རོལ་སྟབས་བཞུགས༔ དེ་ཡི་ཐུགས་ཀར་ཐིག་ལེའི་དབུས༔ ཧཱུྃ་ཡིག་མཐིང་ནག་ཡ་ཡིག་མཚན༔ གསལ་འཚེར་གཟི་བརྗིད་ལྡན་པར་བསྒོམ༔ ཧཱུྃ༔ གཙོ་བོའི་སྤྱི་གཙུག་དམར་ནག་མེ་ཀློང་དབུས༔ འཇམ་དཔལ་ནག་པོ་འཇིགས་རུང་མཐིང་ནག་རྔམས༔ ཞལ་གསུམ་ཕྱག་དྲུག་འཇིགས་བྱེད་དཔལ་ཆས་རྫོགས༔ གཡས་སུ་རལ་གྲི་གྲི་གུག་རྡོ་རྗེ་འབར༔
གཡོན་གསུམ་པོ་ཏི་སྙིང་ཕྲེང་ཐོད་ཁྲག་འཐུང་༔ སྒྲོ་གཤོག་བརྒྱངས་ཤིང་རྡོ་རྗེའི་དབལ་ཟུར་ལྡན༔ དེ་ཡི་ཐུགས་ཀར་ཉི་ཟླའི་དཀྱིལ་འཁོར་དབུས༔ རྟ་མགྲིན་དམར་སྨུག་ཞལ་གསུམ་ཕྱག་དྲུག་ནི༔ གཡས་གསུམ་དབྱུག་ཏོ་རྡོ་རྗེ་ཐོ་བ་ཕྱར༔ གཡོན་གསུམ་ལྕགས་སྒྲོག་ཞགས་པ་དྲིལ་བུ་འཁྲོལ༔ ཞབས་གཉིས་བརྐྱང་བསྐུམ་མེ་དཔུང་ཀློང་ན་བརྗིད༔ དེ་ཡི་ཐུགས་ཀར་ཟླ་གདན་འཁོར་ལོའི་དབུས༔ གསང་བདག་མཐིང་ནག་ཞལ་གཅིག་ཕྱག་གཉིས་པ༔ གཡས་པས་རྡོ་རྗེ་གཡོན་པས་སྡིགས་མཛུབ་བསྒྲེངས༔
དུར་ཁྲོད་ཆས་རྫོགས་རོལ་པའི་སྟབས་སུ་བཞུགས༔ དེ་ཡི་ཐུགས་ཀར་ནཱ་ད་ཐིག་ལེའི་དབུས༔ ཧྲཱིཿཡིག་དམར་སེར་བཀྲག་མདངས་ལམ་མེར་གསལ༔ ཧཱུྃ༔ གཙོ་བོའི་སྤྱི་གཙུག་འཇའ་ཟེར་ཀློང་༔ འཇམ་དཔལ་དཀར་པོ་ཕྱག་བཞི་པ༔ གཡས་གཉིས་རལ་གྲི་ཤེལ་ཕྲེང་དཀར༔ གཡོན་གཉིས་པོ་ཏི་ཨུཏྤལ་དམར༔ སྐྱིལ་ཀྲུང་ཕྱེད་པའི་སྟབས་ཀྱིས་བཞུགས༔ དེ་ཡི་ཐུགས་ཀར་འོད་ཀྱི་ཀློང་༔
རྡོ་རྗེ་དཀར་པོ་གསལ་སྟོང་བསྒོམ༔ ཕྱི་རོལ་འཁོར་ལོ་རྩིབས་བརྒྱད་སྟེང་༔ ཤར་དུ་དགྲ་ནག་ཁྲོ་བོ་གཏུམ༔ ཞལ་གསུམ་ཕྱག་དྲུག་ཕུར་གཤམ་བརྗིད༔ གཡས་གསུམ་སྦྲུལ་ཞགས་རྒྱལ་མཚན་གྲི༔ གཡོན་གསུམ་ཁྱབ་འཇུག་ཞགས་པ་མེ༔ དུར་ཁྲོད་ཆས་བརྒྱད་རྫོགས་པར་བསྒོམ༔ ལྷོ་རུ་ཀི་ཀང་དམར་ནག་རྔམ༔ ཞལ་གསུམ་ཕྱག་དྲུག་དུར་ཁྲོད་ཆས༔ གཡས་གསུམ་གསལ་ཤིང་གཏུན་དང་མདུང་༔
གཡོན་གསུམ་རྒྱུ་ཞགས་མགོ་སྙིང་དམར༔ དབལ་ལྡན་དྲག་ཏུ་རྔམ་པར་བསྐྱེད༔ ནུབ་ཏུ་མེ་ཡི་སྤུ་གྲི་ཁམ༔ ཞལ་གསུམ་ཕྱག་དྲུག་ཕུར་གཤམ་ལྡན༔ གཡས་གསུམ་སྤུ་གྲི་དཀར་དམར་སྔོ༔ གཡོན་གསུམ་ཆུ་གྲི་སྔོ་ནག་ལྗང་༔ དུར་ཁྲོད་ཆས་རྫོགས་དཔའ་ཞིང་བརྗིད༔ བྱང་དུ་གདོང་དྲུག་མཐིང་ནག་རྔམ༔ གཡས་གསུམ་དུག་མདའ་རྡོ་རྗེ་གྲི༔ གཡོན་གསུམ་ལྕགས་གཞུ་དྲིལ་བུ་ཐོད༔
དུར་ཁྲོད་ཆས་ལྡན་རྔམ་ཟུར་བསྐྱེད༔ མཚམས་བཞིར་དུག་ཏི་རྩ་འཇིབ་བཞི༔ རྡོ་རྗེ་ཕུར་པ་འདྲིལ་ཞིང་ཁྲོ༔ ཡབ་ལ་དགྱེས་ཤིང་དུར་ཁྲོད་ཆས༔ མེ་ཆུ་དུག་མཚོན་དབུས་སུ་བརྗིད༔ ཕྱི་རོལ་སྒོ་མ་གདོང་ཅན་བཞི༔ བྱ་རོག་ཀངྐ་འུག་པ་ཁྱུང་༔ གཅེར་མོ་མི་སྡུག་གཟུགས་འཆང་ཞིང་༔ ཕྱག་མཚན་སྒོ་བཞིའི་ཕྱག་རྒྱ་ལྡན༔ གཞན་ཡང་ལས་གཤིན་དམག་ཚོགས་རྣམས༔
དགྲ་བོའི་ཤ་ཁྲག་སྲོག་ལ་རྔམ༔ ལས་བཅོལ་བཀའ་བཞིན་སྒྲུབ་པར་གྱུར༔ སྤོ་བོའི་ལུགས་སུ། དུག་རི་ཁྲོ་འདུས་ཀྱི་མདུན་བསྐྱེད་སྐབས་སུ་གཞུང་ནས། དེ་ལྟར་བསྐྱེད་པའི་གནས་གསུམ? སྤྱན་འདྲེན་བཞུགས་གསོལ་ཕྱག་འཚལ་མཆོད་བསྟོད་འཛབ་བསྐུལ་བཅས་སོགས་ནས་མཆན། གཙོ་འཁོར་དེ་དག་ཐུགས་ཀ་རུ༔ དྲག་སྔགས་སྤུ་གྲིས་གཏམས་པ་བཞིན༔ འབྲུག་ལྟར་སྒྲ་སྒྲོགས་འཁོར་བར་གྱུར༔ དང་པོ་སྒྲུབ་པའི་སྔགས་ནི༔ ཨོྃ་མཉྫུ་ཤྲཱི་ཡ་མཱནྟ་ཀ་ཀཱ་ལ་རཱུ་པ་ཀི་ཀང་དུ་ཏྲི་ཡ་མ་རཱ་ཛ་ས་མཱ་ཡ་ཛ་ཛཿ
ཞེས་སྒྲུབ་སྔགས་ཡེངས་མེད་ཆུ་བོའི་རྒྱུན་བཞིན་བཟླ༔ དམིགས་པ་སྤྲོ་བསྡུ་སྒྲུབ་པའི་གཞུང་དང་བསྟུན༔ བསྐྱེད་རིམ་གསལ་བས་ཞག་འགྲུབ་ཐེ་ཚོམ་མེད༔ དེ་ནས་རྦད་སྔགས་ནི༔ དམྀགས་པ་གསལ་ཞིང་ཐུགས་ཀ་ནས་ལས་ཀྱི་གཤིན་རྗེ་དཔག་མེད་འཕྲོས་པས་དགྲ་བོའི་རྣམ་ཤེས་ལིངྒ་ལ་བཀུག་པར་བསམ་ཞིང་༔ ཨོྃ་ཡ་མཱནྟ་ཀ་ཀཱ་ལ་རཱུ་པ་དུ་ཏྲི་ཡ་མ་རཱ་ཛ་ཡ་མ་རཀྴ་ཨེ་ཀ་ཡ་མ་ཀི་ཀང་ཧྲིང་ཀཱ་ལ་དུ་རུ་ཛཿ ཕ་ལ་ཛཿ དགྲ་བོའི་བླ་སྲོག་ལ་ཛ་ཛཿ ཏྲག་རཀྴ་ཀཱ་ལ་དུ་ཏྲི་དགྲ་བོའི་སྙིང་ལ་ཛ་ཛ་ཁུག༔ ཡ་མ་དུ་རུ་དགྲ་བོའི་སྲོག་ལ་རྦད་རྦད༔
སྙིང་ལ་བྷྱོ་ཐུན་ཐུན༔ ཡ་མ་རཾ་ཤག་དུ་དགྲ་བོ་ཛ་ཛཿ ཞེས་འགུགས་སྔགས་བགྲང་ཞིང་དྲག་བསྟིམ་བྱ༔ དེ་ནས་དགྲ་བོའི་བླ་ཁུག་རྟགས་སུ་རི་དྭགས་དེད་པ༔ ལོང་བ་མི་ནག་འདུ་བ༔ ཆོ་ངེ་འདེབས་པ༔ འུར་སྒྲ་འབྱིན་པ་སོགས་བྱུང་ན་ཁུག་རྟགས་ཡིན་པས༔ སྒྲོལ་བའི་ཐུན་སྔགས་པ་རྣམས་ལིངྒ་ལ་སྔགས་ཤིང་བརྡེག་པ་ནི༔ ཨོྃ་ཡ་མཱནྟ་ཀ་ཡཀྴ་ཡ་མ་རཱ་ཛ་དགྲ་བོའི་སྲོག་ལ་རྦད་རྦད༔ སྙིང་ལ་ཆོད་ཆོད༔
ཨེ་ཀ་ཡ་མ་དུ་རུ་ནཱ་ག་དགྲ་བོའི་ཤ་ལ་རྦད་རྦད༔ ཙིཏྟ་ཟུངས་ཟུངས༔ ཆུམ་ནཱ་ག་ཤ་ཏྲི་དགྲ་བོའི་སྲོག་ལ་རྦད་རྦད༔ ཀི་ཀང་ཀཱ་ལ་རཀྴ་བྱད་མའི་ཡུལ་ཞིང་ལ་བྷྱོ་བྷྱོཿ རཾ་ཧ་ལ་དུ་བྱད་མའི་སྙིང་རྩ་ལ་ཆོད་ཆོད༔ མ་མོ་མུ་ཁ་དུནྟིང་དགྲ་བོའི་ཤ་ལ་རྦད༔ རྩ་ལ་ཡམ་ཡམ༔ ར་ཙ་སྙིང་ཡ་མ་དུ་ནག་པོ་ཤག་ཚལ་པ་ཧ་ལ་ཧ་ལ་རཀྴ་རྦད་ཆོད༔ བྷནྡྷ་བྷནྡྷ་ནྲྀ་ཏྲི་ཁྲོཾ་མཱ་ར་ཡ་བྱད་མ་བྷྱོ་བྷྱོཿ ཞེས་ཐུན་གྱི་བརྡེག་དྲག་སྔགས་བགྲང་༔
དེ་ནས་དགྲ་བོ་སོད་རྟགས་ནི༔ དམག་གཡོ་བ་མགོ་དང་ནང་རོལ་སྟེར་བ༔ ཤ་རུལ་གྱི་དྲི་བསྣམས་པ་སོགས་འབྱུང་༔ དེ་ལྟར་རྫོགས་ནས་དྲག་པོའྀ་ཕུར་བུ་ཐོགས་ཏེ་བསྒྲལ་ཞིང་གཏུབ༔ ལིངྒ་དྲག་པོའི་ཤིང་ཧོམ་གྱི་ནང་དུ་བསྲེག་ཅིང་༔ ཐལ་བ་ཆ་གཅིག་རླུང་ལ་བསྐུར༔ ཆ་གཅིག་ལམ་རྒྱ་གྲམ་དུ་མནན༔ ཆ་གཅིག་ལ་བཙས་འོག་ཏུ་མནན༔ ཆ་གཅིག་ལྷ་འདྲེ་དྲག་པོ་འགྱུ་སྲང་དུ་མནན༔ རྗེས་སུ་རྡོ་རྗེ་ནག་པོའི་མཆོད་རྟེན་གྱིས་རྒྱས་གདབ་སྟེ་མི་མཐོང་བར་བྱས༔
ཨེ་མ་དུག་གི་པར་བུ་ལས༔ ཞག་སྒྲུབ་ངན་སྔགས་ས་མ་ཡ༔ དགྲ་བོར་ཐན་ལྟས་གཏོང་འདོད་ན༔ ཤོག་བུ་གྲུ་གང་གྲུ་བཞི་ལ༔ དགྲ་གཟུགས་ལིངྒ་ཐན་གྱིས་བསྐོར༔ གོང་གི་འབོད་སྔགས་རྦད་སྔགས་བཟླས༔ སྐྱེར་ཤིང་འཁོར་ལོ་བསྐོར་བར་བྱ༔ ལྟས་ངན་འབྱུང་བར་ཐེ་ཚོམ་མེད༔ ཐན་ལྟས་ཤམ་བུར་འོས་པ་སྦྱར༔ རྫོགས་ནས་འཁོར་ལོ་སྦྱིན་སྲེག་བྱ༔
དགྲ་བོར་ཐོག་སེར་འབེབས་འདོད་ན༔ གྲི་ཁྲག་དྲག་སྔགས་བསྒྲུབ་པ་ཡི༔ རིལ་བུ་ཆུ་མིག་ནང་དུ་བསྐྱུར༔ མཚོ་ལ་དྲག་སྔགས་ཐུན་གྱིས་བྲབ༔ བྱེ་མ་ཞེ་སྡང་སྦྲུལ་དུ་བསམ༔ རང་ཉིད་འཇམ་དཔལ་ནག་པོར་བསྒོམས༔ མྱུར་དུ་དྲག་འབེབས་ཐེ་ཚོམ་མེད༔ དགྲ་ལ་ཐོག་རྒོད་འབེབས་འདོད་ན༔ རང་ཉིད་དུག་རི་ཁྲོ་བོར་བསམ༔ མདུན་དུ་དགྲ་བོའི་ཁང་ཁྱིམ་བརྩེགས༔
དམར་ནག་འཁྲོ་བའི་རྭ་གཉིས་ནས༔ རྃ་དམར་ཚྭ་ཚྭ་ལྡན་པ་འཕྲོས༔ དགྲ་བོ་སྡེ་བརྒྱད་གཡུལ་བཅས་ཕོག༔ ཁྲོ་ཞིང་དམག་དཔུང་བསྐྱེད་ནས་ཀྱང་༔ ཐོག་དབུབ་དགྲ་ཡུལ་བཤིག་པར་བསམ༔ ཡུངས་ཐུན་གཏོར་ཞིང་དྲག་སྔགས་བཟླས༔ གཤིན་རྗེའི་སྡེ་འཁོར་དྲག་ཏུ་བརྡབ༔ མྱུར་དུ་འཇོམས་པར་ཐེ་ཚོམ་མེད༔ དགྲ་བོ་ཞ་རེང་སྨྱོ་འབོག་ན༔ ལིངྒ་དག་ལ་སྨྱོ་ཁྲག་དང་༔
གཞན་ཡང་དུར་ཕག་ནག་པོའི་ཁྲག༔ དུག་རྫས་རིལ་བུ་འཕང་ཞིང་བསྐུལ༔ མ་ནིང་ཤིང་ལ་ལིངྒ་ནི༔ འཁོར་ལོ་བོན་འཁོར་རླུང་ལ་བཙུགས༔ མྱུར་དུ་འགྲུབ་པར་ཐེ་ཚོམ་མེད༔ དགྲ་བོའི་དམག་ཇག་ཁ་འགྱེད་ནི༔ ཡུལ་བདག་ལྷ་འདྲེའི་སྲོག་ཡིག་དང་༔ དགྲ་བོའི་བླ་རུས་གང་འདོད་དང་༔ མོ་ཤིང་དག་ལ་འཁོར་ལོ་བསྐོར༔ རྡེབ་འཁོར་ནག་པོ་ལན་གསུམ་ནི༔
ཞིང་གཉའ་དག་ཏུ་བརྡབ་པར་བྱ༔ མྱུར་དུ་དྲག་འབྱུང་ཐེ་ཚོམ་མེད༔ དགྲ་བོ་མཐུན་གཉིས་དབྱེ་བ་ལ༔ ཕོ་ཤིང་མོ་ཤིང་བྱང་བུའི་བར༔ དགྲ་ཆིངས་བཞག་ཅིང་ཐུན་གྱིས་བྲབ༔ དགྲ་བོ་ཤག་ཕྱེས་བྲག་ལ་བརྒྱན༔ མྱུར་དུ་འབྱུང་བར་ཐེ་ཚོམ་མེད༔ དགྲ་བོའི་རིགས་རྒྱུད་བཅད་འདོད་ན༔ ལིངྒའི་མངལ་དུ་གཟའ་རྒོད་ནི༔ ཀི་ཀང་ནག་པོ་རྔམ་པའི་གཟུགས༔
འཁོར་དུ་དྲེད་མོང་མགོ་ཅན་གྱི༔ ཤམ་བུ་འོས་པ་སྔགས་བརྒྱ་བཟླས༔ གཤིན་རྗེ་ནག་པོའི་གྲེ་བར་བརྫངས༔ མྱུར་དུ་འབྱུང་བར་ཐེ་ཚོམ་མེད༔ བྷྱོ༔ དགྲ་བོ་མནན་གཏད་བྱེད་པ་ལ༔ དྲག་སྔགས་དུག་གི་པར་བུ་ནི༔ དུག་རྫས་དགུ་ཡི་ལིངྒ་ལ༔ དགྲ་བོའི་བླ་དྭགས་ཚང་བར་བྲིས༔ སྙྀང་ག་སྦལ་པ་ནག་པོ་ཡི༔
ལྟོ་བར་དགྲ་བོའི་མིང་རུས་བྲིས༔ ཡན་ལག་བཞི་ལ་ལྕགས་སྡིག་བཞི༔ སྡིག་སྡོམ་སྒྲོལ་བའི་སྔགས་དག་བྲིས༔ ཕྱི་རོལ་དུག་སྦྲུལ་ཕོ་མོས་དཀྲིས༔ དར་རི་གསང་གནས་དང་ཁུག་བྲིས༔ སྦྲུལ་གྱི་ཁོག་པར་ཀླུ་སྔགས་བྲིས༔ ཕྱི་རིམ་ཛ་ཁྲཾ་ཁོར་ཡུག་དག་གི་བྲིས༔ འགུགས་གཞུག་དྲག་པོ་གོང་བཞིན་ལ༔ ཐུན་གྱིས་ལེགས་པར་ལྷ་དབྱེ་ན༔ རང་གི་འབག་བཙོག་མ་ཤོར་གཅེས༔
ཁྱི་ནག་ཕག་ནག་ར་རོག་ཁྲག༔ ཡུགས་སའི་སྐྲ་ཡིས་ཆིངས་བརྒྱབ་ནས༔ རྫ་ཡི་སྦལ་པའི་ནང་དུ་བཞག༔ ལ་ཆས་ཁ་བཀག་ཞ་ཉེས་བཏུམ༔ མཐའ་མེད་རྒྱ་མཚོའི་གཏིང་དུ་འཕང་༔ ཡང་ན་ཆུ་མིག་གཉན་སར་མནན༔ དྲག་པོའི་ཀླུ་ལ་གཉེར་གཏད་བྱ༔ མི་ཤོར་ཆུ་སྲིན་གྲེ་བར་བརྫངས༔ ཕྱི་མིག་མི་ལྟ་ལོག་པར་བྱ༔ དུས་ནི་ནམ་ཕྱེད་ཉིན་ཕྱེད་དང་༔
སྲོད་འཕྲོས་ལྷ་འདྲེ་རྒྱུ་དུས་གཏད༔ ཡང་ན་ཉི་མ་ནུབ་མཚམས་གཏད༔ དེ་དག་གཞན་གྱིས་མི་མཐོང་བྱ༔ དགྲ་བོ་བསོད་ནམས་ཆེ་ན་ལན་གསུམ་སྦ༔ སྔགས་པ་ནང་རྒྱས་ལྔ་སྦས་སོ༔ ཕལ་པ་དག་ནི་གཅིག་གིས་ཐུབ༔ བྱིས་པ་རྣམས་ནི་ལྟ་ཅི་སྨོས༔ དུག་གི་པར་བུའི་ལས་རིམ་སྟེ༔ འདི་དག་ལས་རིམ་བདུན་པའོ༔ བདག་འདྲ་དྲག་སྔགས་ཐོད་ཕྲེང་ངས༔
ཕྱི་རབས་རྗེས་འཇུག་བུ་སློབ་ལ༔ དམ་ཆོས་བགེགས་བྱེད་དགྲ་བོ་ཡིས༔ བསྟན་དང་བསྟན་འཛིན་ཡོངས་ལ་འཚེ༔ དགྲ་ཀུན་ཇག་པས་ཏིང་འཛིན་འཕྲོག༔ དེ་ཕྱིར་བསྟན་དགྲ་བསྒྲལ་བ་ཡི༔ དུག་མཚོ་པར་བུ་ནག་པོ་འདི༔ མ་འོངས་བུ་ཡི་དོན་དུ་བཞག༔ བསྟན་དགྲ་བསྒྲལ་བའི་མཚོན་ཆ་ཡིན༔ ཞག་སྒྲུབ་གཤིན་རྗེའི་ཞགས་པ་འདི༔ བཀའ་བབ་ཡེ་ཤེས་ཁྱོད་ལ་གདམས༔
གནས་ཡང་རྫོང་ཤེལ་གྱྀ་བྲག་ཕུག་འདི༔ ཆོས་ངན་སྔགས་སྒྲུབ་གནས་མ་ལགས་ཅིང་༔ ཕྱིས་མ་འོངས་པ་ཡི་དོན་དུ་བསྟན༔ གཟའ་ཀི་ཀང་ཁྱབ་འཇུག་ནག་པོ་དང་༔ བཙན་རོལ་པ་སྐྱ་བདུན་ཁྱོད་ལ་གཏད༔ དུས་དྲག་སྤྱོད་སུམ་ཅུའི་ཁ་དར་ལ༔ དགྲ་བྱད་མ་བསྒྲལ་བའི་མཚོན་ཆ་འདི༔ དོན་སྨོན་ལམ་ཧཱུྃ་གི་མཚན་ཅན་འབྱུང་༔ ཆོས་བདག་འཛིན་ལ་སྤྲོད་ཅིག་ཨ་ཐཾ་རྒྱ༔
ཁ་རྒྱ་རྒྱཿ
ཆོས་ལྡན་ཡེ་ཤེས་བུ་ལ་སྤྲོད༔ ཐུབ་པར་སྲུངས་ཤིག་ཀི་ཀང་རྒྱ༔ བུ་ལ་སྤྲོད་ཅིག་ཙ་ཏྲི་རྒྱ༔ སྔགས་འཆང་ཧཱུྃ་ནག་དྲག་པོ་ཀརྨ་ལས་འབྲེལ་རྩལ་གྱིས་རྒ་རྒྱལ་གཟའ་བདུད་ནག་པོའི་ལྟོ་བ་ནས་གདན་དྲངས་ཤིང་དྲག་སྔགས་གཟའི་ཉིན་ལྷག་ཆད་མེད་པར་ཤོག་སེར་རུ་ཕབ་པས་སངས་རྒྱས་བསྟན་དགྲ་བསྒྲལ་བའི་མཚོན་ཆར་ཤོག༔ སརྦ་མངྒ་ལཾ།། །། ཅ༽ འཇམ་དཔལ་གཤིན་རྗེའི་གཤེད་དུག་རི་མེ་འབར་ལས༔ ཁྲོ་ཆུ་དུག་གདོང་གི་མངོན་རྟོགས་ལས་སྔགས་དང་བཅས་པ་བཞུགས་སོ༔ བླ་མ་དང་གཤིན་རྗེའི་གཤེད་ལ་གུས་པས་འདུད༔ དེའང་འཇམ་དཔལ་དཔའ་བོ་རབ་ཏུ་ཁྲོས་པའི་བདག་ཉིད་ཁྲོ་ཆུ་དུག་གདོང་ཆེན་པོའི་བསྐྱེད་ཆོག་ལ་མངོན་པར་རྟོགས་པ་རྩོམ་པར་མོས་པ་དག་གིས༔ ཐོག་མར་སྒོ་གསུམ་ཨ་འཐས་སུ་མི་བཏང་ཞིང་བག་ཡོད་གོ་ཆ་བཙན་པོས་སྤོབས་པ་ལྷུར་བླངས་ཏེ༔
རང་བཞིན་གདོད་ནས་ཕྱིའི་སྣོད་དང་ནང་གི་བཅུད་མ་ལུས་ཀུན་གཤིན་རྗེ་སྲིད་པའི་འཁོར་ལོ་བྱ་བ་འཕྲོ་འདུས་སྒྱུ་མའི་གར་ལྟར་འབྱུང་བར་མ་ཟད༔ དེང་ཕན་ཆད་འགོང་པོར་རེ་ཞིག་ལ་གོལ་ནས་སྐུའི་རོལ་པ་རྩལ་གྱིས་སྤྲོ་བསྡུ་ཧེ་རུ་ཀ་མ་མཐོང་ན་སྐྱེ་འཆི་ལ་ཡ་ང་ནས་བར་གཅོད་ལ་ཟད་མི་ལོང་བའི་རྣལ་འབྱོར་པ་དེ༔ སྦྱངས་སྤེལ་བསྒྱུར་གསུམ་གྱི་ལམ་དང་ལས་སུ་འཇུག་པ་ནི༔ སྐུ་གཤིན་རྗེ་བཞད་པ་ཁྲོ་བོའི་ཉམས་ཀྱི་ལུས་སྤྲུལ་བསྒྱུར་བགྱིས་པས་བདག་གི་གཉན་པོ་གདོད་ནས་རང་ཤར་ཡིན་པས་བར་གཅོད་བདུད་ལས་རྒྱལ་བ་དང་༔ གསུང་འབྱུང་བ་ལྔའི་རླུང་གི་རང་སྒྲ༔ རྩའི་ལམ་བྷ་གའི་སྦུབས་སུ་འབྱུང་འཇུག་གནས་གསུམ་གྱི་རང་བཞིན་ཆུ་ཀླུང་རྒྱ་མཚོའི་རྒྱུན་ལྟར་གྱུར་པ༔ གཟུངས་སྔགས་མེ་ལྟར་མཆེད་པས་ཕས་ཀྱི་རྒོལ་བ་ཤུགས་ལས་བཅོམ་སྟེ༔ ངག་གི་བཟླས་པ་རྒྱུན་མི་ཆད་པས༔ གཞན་གྱིས་དམོད་པའི་གཉན་པོ་དེ་ཁས་བཟློག་པ་དང་༔ ཐུགས་གཤིན་རྗེ་མཁའ་ལྟར་གཡོ་མེད་ཕྱོགས་ལྷུང་བྲལ་བའི་སེམས་ཀྱི་དེ་ཉིད་གདོད་མའི་གཤིས་ལུགས་གཉུག་མའི་ལྷན་སྐྱེས་ལ་འཆི་བདག་བདུད་ཀྱི་དུཿཁ་དང་བྲལ་བས༔
ཡེ་ནས་སྐྱེ་བ་མེད་ཅིང་ཕྱིས་ཀྱང་འགག་པ་ཟད་པས་ཤི་འཕོས་སོགས་འཇིག་རྟེན་གྱིས་ལྟར་སྣང་ལྟར་མི་མངོན་པ་རྒྱ་མཚོ་སྨིག་རྒྱུའི་རྣམ་པ་དང་༔ གྱ་གྱུར་སྣང་བ་ལྟར་ཤེས་པས་ང་བདག་གི་སེམས་སུ་སྣང་བ་དེ༔ རྟོག་མེད་ཀྱི་ཤེས་པ་རང་བྱུང་བའི་གནས་སུ་ཁེགས་པས་མིང་བདག་གི་མཐའ་ལས་འདས་པ༔ འཆི་བྲལ་རང་བྱུང་༔ སྟོང་པའི་ཆ་མ་འགགས་པ་གསལ་བའི་ཉམས་སུ་མི་ཞེན་པའི་དགོངས་ཀློང་དེ་ལས་མི་གཡོ་བས་ན་ཕ་རོལ་པོས་བགྱིས་པའི་གདུག་རྩུབ་ཤུགས་ལ་བསལ་བའོ༔ དེ་ལྟར་ཉམས་སུ་མྱོང་བར་འདོད་པས༔ བསྐྱེད་རྫོགས་སྔགས་གསུམ་སྤྲོས་མེད་ཀྱི་ཆར་འགྲོ་བས་རྫས་ལ་མི་བརྟེན་ཞིང་རང་ཉིད་ཀྱིས་ཡི་དམ་གྱི་བདག་འཇུག་གི་ཆོ་ག་འབྲལ་བླག་མེད་པར་བསྒྲུབ་བྱ་སྤྲོ་བསྡུའི་རྣལ་འབྱོར་གྱིས༔ ཐོག་མར་གནས་གང་རུང་ངམ༔ ཡང་ན་ཕྲིན་ལས་དང་མཐུན་པར༔ ཤེས་པ་བག་ཕེབས་པས་གདན་དུ་འཁོད༔
འདོན་སྒོམ་ཚིག་དོན་དྲན་རྫོགས་སུ༔ གསལ་གདབ་པ་ནི༔ ཧཱུྃ༔ སྐྱབས་ཡུལ་མདུན་གྱི་ནམ་མཁའ་ཡངས་པ་རུ༔ རྩ་བའི་བླ་མ་རིག་འཛིན་ཐོད་ཕྲེང་རྩལ༔ སྐུ་མདོག་དམར་སྨུག་ལྷ་ལྕམ་མཐིང་འོད་འཁྲིལ༔ དེ་ལ་འཇམ་དཔལ་བཀའ་བབ་བརྒྱུད་པས་བསྐོར༔ ཕྱོགས་དུས་རྒྱལ་ཀུན་བྱིན་རླབས་འདུས་པ་ལ༔ བདག་དང་འགྲོ་ཀུན་བྱང་ཆུབ་སྙིང་པོའི་བར༔ རྟག་པར་རྩེ་གཅིག་གདུང་བས་སྐྱབས་སུ་མཆི༔
མི་འབྲལ་འགྲོགས་པའི་འདུན་པ་སེམས་བསྐྱེད་ཀྱིས༔ ཀུན་ཀྱང་འཇམ་མགོན་གོ་འཕང་མཆོག་འགྲུབ་ཤོག༔ གཉིས་པ་ནི༔ ཧཱུྃ་ཡ་བྷྱོ་ བྷྲཱུྃ ༔ སྣོད་བཅུད་ཐམས་ཅད་དྲག་པོ་ཨེ་ཡི་ཞིང་༔ མཐིང་ནག་ཟུར་གསུམ་དུག་གི་དུད་སྤྲིན་གཏིབས༔ འབྱུང་བ་ཚ་གྲང་གཡོ་བའི་ངར་སྒྲ་སྒྲོགས༔ ཁྲོ་ཆུའི་ཟི་ར་མེ་དཔུང་ཕྱོགས་བཅུར་འཁྲིགས༔ ཕྱི་རོལ་མཚོན་ཆ་སྣ་ཚོགས་དྲྭ་མིག་གཏམས༔ མེ་རི་འཚུབ་ཅིང་ལྕགས་སྡིག་བྱ་ཁྱུང་འཕྲོ༔
སྲིད་པའི་རླུང་ཡང་མི་བགྲོད་གུར་ཁང་ནང་༔ དེ་དབུས་གནམ་ལྕགས་རྒྱ་གྲམ་ཏི་རའི་སྟེང་༔ རྡོ་རྗེ་མཐིང་ནག་རབ་འབར་ལྟེ་བའི་སྲོག༔ ཡི་གེ་ཧཱུྃ་ཡ་བྷྱོ་དང་ཕྱག་མཚན་ལས༔ འོད་ཟེར་ལྔ་ལྡན་མེ་ལྟར་ཕྱོགས་བཅུར་འཕྲོས༔ དགྲ་བགེགས་ཚར་བཅད་ཚེ་བསོད་འུབ་ཀྱིས་བསྡུས༔ ཕྱག་མཚན་ས་བོན་ལ་ཐིམ་གནས་གྱུར་ཏེ༔ དྲན་རྫོགས་སྐད་ཅིག་འཇམ་དཔལ་གཤིན་རྗེའི་གཤེད༔ ཁྲོ་ཆུ་དུག་གདོང་མཐིང་ནག་རྔམ་པའི་སྐུ༔ གཡས་དཀར་གཡོན་ལྗང་ཞལ་གསུམ་གཏུམ་ལ་འབར༔
སྤྱན་རྩ་རབ་གཡོ་སྡང་མིག་ཕྱོགས་བཅུར་བགྲད༔ ཤངས་ནས་དུད་སྤྲིན་གཏིབ་ཅིང་སྒྲོལ་མཆེ་གཙིགས༔ དབུ་སྐྲ་དམར་སེར་ཐོད་སྐམ་ཕྲེང་བས་བརྒྱན༔ སྤྱི་བོར་དུག་དང་ཁྲོ་ཆུ་གནམ་ལྕགས་ཀྱི༔ མཆོད་རྟེན་གསུམ་ལྡན་དེ་ནང་རིགས་གསུམ་མགོན༔ རང་སྔགས་ཡེ་ཤེས་རང་སྒྲ་འབྲུག་ལྟར་སྒྲོགས༔ ཕྱག་དྲུག་གཡས་གསུམ་གནམ་ལྕགས་དགྲ་སཏྭ་གདེངས༔ གཡོན་གསུམ་བྱད་མའི་ཙིཏྟ་སྲོག་སྙིང་བསྣམས༔ སྤུ་གྲི་ཆུ་གྲིའི་སྒྲོ་གཤོག་དབྱིངས་ལ་བརྒྱངས༔ དུར་ཁྲོད་ཆས་བརྒྱད་འཇིགས་པའི་གར་དགུ་ལྡན༔
དཔལ་ཆས་རྔམ་པའི་སྣང་སྲིད་སྐར་ལྟར་འཁྲུགས༔ ལྟེ་བར་ལས་ཀྱི་ཆུ་སྲིན་སྒྲོལ་མཆེ་གཙིགས༔ སྐུ་སྨད་གནམ་ལྕགས་དབལ་གཤམ་ཐོག་ལྟར་འབེབས༔ དམ་སྲི་བྱད་མའི་སྙིང་ཁར་བསྣུན་པར་གསལ༔ པང་དུ་འཁྱུད་པའི་ཡུམ་མཆོག་སྲིད་པའི་བདག༔ དམར་ནག་གྲི་ཐོད་འཛིན་པས་མགུལ་དུ་འཁྱུད༔ དུར་ཁྲོད་ཆས་ལྡན་ཟུང་འཇུག་གཏུམ་པ་མོ༔ སྟོང་ཁམས་སྲེག་པའི་ཚྭ་ཚྭ་སྐུ་ལ་འཕྲོ༔ ཡབ་ཡུམ་མེ་དཔུང་དུག་རླང་དབུས་སུ་གསལ༔ ཧཱུྃ༔
གཡས་སུ་སྐུ་དང་གསུང་གི་སྤྲུལ༔ འཆི་བདག་ནག་ཅིང་ཚེ་བདག་དམར༔ གཡོན་དུ་ཐུགས་དང་ཡོན་ཏན་སྤྲུལ༔ སྲོག་བདག་སེར་ནག་བེ་ཝ་ཁམས༔ མདུན་དུ་ཟ་བ་ལྗང་ནག་སྟེ༔ ལྔ་པོ་ཞལ་གཅིག་ཕྱག་གཉིས་པ༔ གཙོ་བོར་ཆས་མཐུན་རབ་ཏུ་རྔམ༔ རྒྱབ་ཏུ་ཡ་མ་རཱ་ཛ་མཐིང་༔ གཡས་གཡོན་སེངྒེ་ཕག་གི་གདོང་༔ རྩ་ཞལ་ལས་ཀྱི་ཆུ་སྲིན་ཁྲོ༔
གཡས་གསུམ་རལ་གྲི་ཁྱུང་སྡིག་ཐོགས༔ གཡོན་གསུམ་སྦྲུལ་ཞགས་གློག་ལྟར་འཁྱུག༔ ཀུན་ཀྱང་བྱད་མ་འཇོམས་པར་གསལ༔ ཧཱུྃ༔ དེ་ལྟར་བསྐྱེད་པའི་གནས་གསུམ་ལས༔ འོད་འཕྲོས་འོག་མིན་ཞིང་ཁམས་ནས༔ འཇམ་དཔལ་ཁྲོ་རྒྱལ་འདུས་པའི་སྐུ༔ གཤིན་རྗེའི་གཤེད་པོའི་དཀྱིལ་འཁོར་ལྷ༔ ཡེ་ཤེས་གནས་ནས་སྤྱན་དྲངས་ཏེ༔ བདག་ལ་དབང་བསྐུར་བྱིན་གྱིས་རློབས༔
སྐུ་གསུང་ཐུགས་ཀྱི་ནུས་པ་བསྐྱེད༔ ཕྲིན་ལས་རྣམ་བཞིའི་རྩལ་ཕྱུངས་ལ༔ ཕྱི་ནང་མི་མཐུན་བར་ཆད་སོལ༔ དགྲ་བགེགས་འབྱུང་པོ་ཚར་བཅད་ནས༔ སྐུ་གསུམ་ལྷ་རུ་བདག་གྱུར་ཏེ༔ བསྐྱེད་པའི་ཁྲོ་རྒྱལ་སྐུ་རུ་ཤར༔ དྲག་སྔགས་རྡོ་རྗེའི་རང་སྒྲ་སྒྲོག༔ གནས་པ་ཧཱུྃ་གི་འཕྲོ་འདུ་ལ༔ བདག་མེད་ཡེ་ཤེས་མེ་དཔུང་འབར༔ སྣོད་བཅུད་གཤིན་རྗེའི་གཤེད་པོ་ཡི༔
རང་བཞིན་དཀྱིལ་འཁོར་ངང་དུ་གསལ༔ ཨོཾ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི༔ ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ས་མ་ཡེ་ཧཱུྃ་ཕཊ྄ཿ ཅེས་པའི་སྙིང་པོ་གཅིག་ཏུ་བསྒྲིལ་ཏེ་ཉམས་ལེན་རྒྱུན་གྱི་རྣལ་འབྱོར་དུ་བྱ་ཞིང་༔ སྤྲོས་བཅས་སྒྲུབ་ཆེན་ལྟར་བཅད་རྒྱར་གནས་སྐབས་སམ༔ སྤྲོས་མེད་རྒྱུན་དུ་ཉིན་རེ་བཞིན་བསྐྱེད་རིམ་ཚར་རེ་ནས་བཟླས་པ་ལ་འབུང་བར་བྱའོ༔ ཡང་གནས་སྐབས་སུ་སྒྲུབ་པ་པོའི་ཕྱི་ནང་གི་བར་ཆད་བཟློག་པ་ནི༔ སྔགས་སྟོང་ཚར་སོང་ནས་ཤམ་བུ་འདི་སྦྱར་ཏེ་ལག་རྡེབ་དང་བཅས་པ་བྱ༔ ཨེ་ཀ་ཡ་མ་དུ་རུ་ཙ་ཤ་ན་བྱད་མ་ནྲྀ་ཏྲི་ཏྲིག་ནན་ཨེ་ཧུར་ཐུམ་མཱ་ར་ཡ་རྦད་རྦད་བྷྱོ་བྷྱོ་ཟློག་ཟློག༔ ཧོཿ
གཞན་ཡང་བཟློག་ཅིང་བསྒྱུར་བ་ནི༔ ཕོ་རྒྱུད་ཁྲོ་བོའི་དྲག་སྔགས་ཟློག༔ མོ་རྒྱུད་མ་མོའི་ཐུན་སྔགས་ཟློག༔ ཡི་དམ་ལྷ་ཡིས་བཀའ་ཆད་ཟློག༔ མ་སྲིང་མཁའ་འགྲོའི་སུན་ཁ་ཟློག༔ གཤིན་རྗེ་དྲེགས་པའི་ཁྲམ་ཁ་ཟློག༔ བདུད་ཀྱིས་བར་དུ་གཅོད་པ་ཟློག༔ བཙན་གྱིས་ཤྭ་རྡེལ་སྤྲུགས་པ་ཟློག༔ སྡེ་བརྒྱད་རྩིས་ལ་ཐེབས་པ་ཟློག༔ འབྱུང་པོས་ཐོད་ཟོར་འཕེན་པ་ཟློག༔
ལྷ་མིན་དལ་ཁ་འབེབས་པ་ཟློག༔ ཕྱོགས་སྐྱོང་བཅུ་ཡིས་ཧོམ་ཡར་ཟློག༔ རྒྱ་གར་ཡི་གེས་དམོད་པ་ཟློག༔ རྒྱ་ནག་བསྒྱུར་གཏོ་གཏོང་བ་ཟློག༔ ཞང་ཞུང་ཛོ་ཟོར་འཕེན་པ་ཟློག༔ སུམ་པས་གླང་ཟོར་འཕེན་པ་ཟློག༔ བནྡེས་སྔགས་ཟོར་འཕེན་པ་ཟློག༔ བོན་པོས་གཏོར་ཟོར་འཕེན་པ་ཟློག༔ དྲང་སྲོང་དམོད་པ་ཟུག་པ་ཟློག༔ སྐྱེ་བོས་མདའ་ཟོར་འཕེན་པ་ཟློག༔
བུད་མེད་དམོད་ཟོར་འཕེན་པ་ཟློག༔ དམག་ཇག་དགྲ་རྐུན་ཐམས་ཅད་ཟློག༔ བརྒྱ་ཡིས་ཡ་ཁ་དམོད་པ་ཟློག༔ སྟོང་གིས་བྲམ་མཆུ་སྡིག་པ་ཟློག༔ གསོན་འདྲེ་ཕོ་མོས་གདུག་རྩུབ་ཟློག༔ གནམ་གྱིས་དལ་ཁ་འབེབས་པ་ཟློག༔ ས་ནས་དུག་མདའ་ལངས་པ་ཟློག༔ ལོ་ཉེས་སད་སེར་མུ་གེ་ཟློག༔ སྨེ་བ་སྤར་ཁ་ངན་པ་ཟློག༔ སྐེག་དང་ཕུང་སྲི་ལང་བ་ཟློག༔
གོད་སྲི་གྱོད་བྱུར་ཐམས་ཅད་ཟློག༔ གྲི་སྲིས་ཤེས་རྒྱུད་དཀྲུགས་པ་ཟློག༔ བགེགས་རིགས་སྟོང་ཕྲག་བརྒྱད་ཅུ་ཟློག༔ ཡེ་འདྲོག་སུམ་བརྒྱ་དྲུག་ཅུ་ཟློག༔ གློ་བུར་བརྒྱད་ཅུ་རྩ་གཅིག་ཟློག༔ དུས་མིན་འཆི་བ་རྣམ་བརྒྱད་ཟློག༔ བྱད་ཟོར་ཕུར་ཁ་ཐམས་ཅད་ཟློག༔ བན་གྱི་བྱད་ཁ་དགྲ་ལ་ཟློག༔ བོན་གྱི་བྱད་ཁ་དགྲ་ལ་ཟློག༔ ཕོ་བདུད་མོ་བདུད་དལ་ཁ་ཟློག༔
སྤྱི་བདུད་ཆུང་བདུད་དལ་ཁ་ཟློག༔ བཟློག་ཅིག་བསྒྱུར་ཅིག་མཱ་ར་ཡ༔ ཨེ་ཀ་དུ་ན་ཨེ་ས་བྷྱོ་ཟློག༔ ཅེས་སྔགས་ལན་གསུམ་བཟླས་ནས་བཟློག་པ་བྱ༔ བྱད་མ་འབུམ་རྡེག་གི་སྔགས་ཟློག་ཡིན་པས་རྣལ་འབྱོར་པ་གང་ལ་ལ་ཞིག་གིས་རྒྱུན་དུ་མི་ཆག་པར་བཟློག་པ་འདི་བགྱིས་ན་ཕུར་ཐོགས་སྟོང་ལ་འགྲས་ཀྱང་བྱད་ཀྱིས་མི་ཚུགས་པར་འགྱུར་རོ༔ ཡང་སྡེ་བརྒྱད་ཀྱིས་རྒྱུན་དུ་ཟ་ཁ་ཟུག་ན་སྔགས་འདི་ལ་བཟློག་པ་སྦྱར་ཏེ༔ ཨེ་ཀ་ས་དུ་མཱ་ར་ཡ་ཨ་ཤ་རུ་ཏྲི་ཙ་ན་སྡེ་བརྒྱད་ཡོངས་ཀྱི་བྱད་ཁ་ཟུག་པ་ཐམས་ཅད་ཨེ་ཐུམ་ཁྲོཾ་ཡ་ཟློག་ཟློག༔ དེས་ནི་སྡེ་བརྒྱད་ཀྱིས་འཚེ་བ་ཐམས་ཅད་ལས་གྲོལ་བར་འགྱུར་རོ༔ ཡང་དུར་སྲི་དང་ཤི་སྲིས་རྒྱུན་དུ་གནོད་ན་སྔགས་འདི་བཟླས་ལ་བཟློག་པ་གོང་བཞིན་བྱ་སྟེ༔ ཨོཾ་པྲ་སོད༔
ཆུ་སོད༔ དུར་རྟ་སོད༔ དུར་མི་སོད༔ སྙིང་མགོ་ལ་ཆོད༔ སྙིང་མགོ་ལ་རྦད༔ ཀ་ལ་ཛཿ ཀཾ་ཤཾ་ཏྲི་རྦད་ཕཊ྄་སྭཱ་ཧཱ༔ དེས་ནི་ཤི་བའི་གཤེད་ཁ་དང་དུར་སྒོ་བྱེ་ན་ངེས་པར་བཟློག་གོ༔ ཡང་དགྲ་དང་རྐུན་ཇག་གིས་སྡང་ན་སྔགས་འདིའི་ཤམ་བུར་བཟློག་པ་བྱ་སྟེ༔ ཨོཾ་ཨེ་ཧྲི་ཧཱུྃ་ཐུན་ཏ་ཤ་ཀྲ་རུ་ཡ་ཕྱོགས་ཐམས་ཅད་ཀྱི་དགྲ་སྲི་ཡ་མ་ནན་བྲུབ་བཟློག་ཡཿ
ཨེ་ཐུམ་ཙོ་ར་མི་ལི་མི་ལི་ཐར་ནི་ཐར་ནི་དགྲ་རྐུན་ཐམས་ཅད་ཆིང་ཡ་ཟློག་ཟློག༔ དེས་ནི་དགྲ་སྲི་ལངས་པ་ཐམས་ཅད་བཟློག་པར་འགྱུར་རོ༔ ཡང་ཡུལ་ལ་འཁྲུག་རྩོད་ཀྱི་སྲི་ཆེ་ན་སྔགས་འདིའི་ཤམ་བུར་བཟློག་པ་བྱ་སྟེ༔ ཨ་ཏྲི་ལ་དྲི་ཤ་དྲི་ཡ་འབྱུང་པོ་ཁ་ཁ་རུ་ཎི་གྲི་སྲི་ཕེ་ཤ་དུར་ཁ་ཏྲིག་ཡ་མ་ཡ་ཡུལ་གྱི་འདྲེ་ཆག་དང་འཁྲུག་རྩོད་གྲི་སྲི་ཐམས་ཅད་ཟློག་ཟློག༔ ཡང་ཞིང་ཁང་ནོར་རྫས་ལ་དབུལ་སྲི་ཞུགས་ན་སྔགས་འདིའི་ཤམ་བུར་བཟློག་པ་བྱ་སྟེ༔ ཨེ་ཀྲ་མ་ཀྲ་མ་པྲི་ཏ་ཀི་ར་ཡ་དབུལ་སྲི་མི་ལ་དྲི་ཐུན་ད་ར་ད་ར་བསོད་ནམས་དང་ཕྱུགས་གཡང་ཉམས་པ་ཐམས་ཅད་ཟློག་ཟློག༔ ཡང་མི་ཁ་གླེང་གཞི་སྒྲོགས་ཤིང་གཡེང་ན༔ སྔགས་འདིའི་ཤམ་བུར་བཟློག་པ་བྱ་སྟེ༔ ཨེ་ཁ་ཐུན་ཧེ་བྲུབ་ཏི་ལཾ་ཐ་རཾ་ཡཾ་ཁཾ་མུ་ར་ཏྲི་ཡ་སྣང་སྲིད་ཡོངས་ཀྱིས་དམོད་པའི་མི་ཁ་ཐམས་ཅད་ཟློག་ཟློག༔ དེས་ནི་གླེང་གཞིའི་མི་ཁ་ལས་གྲོལ་བར་འགྱུར་རོ༔
ཡང་གསོན་འདྲེ་ཕོ་མོས་གནོད་པ་བྱུང་ན་སྔགས་འདིའི་ཤམ་བུར་བཟློག་པ་བྱ་སྟེ༔ ཨེ་ཧ་ས་ཧ་ས་ཀ་ལ་ཀུ་རུ་བྷཱུ་ཏ་ནན་ཀ་ལི་ཤཾ་དུ་རུ་ནན་མི་པ་ཀཱ་ཡ་འཇིག་རྟེན་སྲིད་པའི་སྡུག་འདྲེ་ཕོ་མོའི་གདུག་པ་ཟློག་ཟློག༔ དེས་ནི་གསོན་འདྲེའི་གནོད་པ་ལས་གྲོལ་ལོ༔ ཡང་ལོ་དགྲ་གཤེད་འཕྲད་པས་གནོད་ན་སྔགས་འདིའི་ཤམ་བུར་བཟློག་པ་བྱ་སྟེ༔ ཨེ་ཡ་མ་སུ་ཏྲི་ར་ཏྲི་ཤ་མ་ཤ་ན་སུ་མ་ཏྲི་ཡ་མ་ཡོ་ར་ཏྲི་ཡེ་འབྱུང་བ་དགྲ་གཤེད་འཕྲད་པའི་གདུག་པ་ཐམས་ཅད་ཟློག་ཟློག༔ དེས་ནི་འབྱུང་བ་དགྲ་གཤེད་འཕྲད་པ་ལས་གྲོལ་ལོ༔ ཡང་རྨི་ལམ་རྟགས་དང་མཚན་མ་ངན་པ་བྱུང་ན་སྔགས་འདིའི་ཤམ་བུར་བཟློག་པ་བྱ་སྟེ༔ ཨེ་བྷྱོ་ཐུམ་རྦད་ལོཀྟྲི་པཱ་ལ་བཾ་ཤག་རུ་ལུ་ཐིས་པ་དེ་ཡ་མ་ཏྲི་ཡ་མ་ཏྲི་ཐུན་ནན་རྨི་ལྟས་མཚན་མ་ངན་པ་ཐམས་ཅད་ཟློག་ཟློག༔ དེས་ནི་རྨི་ལྟས་མཚན་ངན་ལས་གྲོལ་ལོ༔ ཡང་ཕ་རོལ་གྱིས་གཏད་ཁྲམ་དུ་ཚུད་ན་སྔགས་འདིའི་ཤམ་བུར་བཟློག་པ་བྱ་སྟེ༔
ཨེ་ཀ་ཡ་ཧེ་ཀྲོ་ཏ་ཀཱ་ལ་ཡ་གྷྲྀར་མ་ཎ་མ་རུ་ཏི་སརྦ་སཏྭཾ་བྷ་ཡ་ཕ་རོལ་གྱི་བྱད་གཏད་དུ་བཅུག་ཅིང་ཁྲམ་ལ་བཏབ་པ་ཐམས་ཅད་མཱ་ར་ཡ་ཟློག་ཟློག༔ དེས་ནི་བྱད་གཏད་དུ་བཅུག་པ་ལས་གྲོལ་ལོ༔ ཡང་ཆོས་སྒྲུབ་པ་རྣམས་ལ་བར་ཆད་ཀྱི་བགེགས་ཞུགས་ན་སྔགས་འདིའི་ཤམ་བུར་བཟློག་པ་བྱ་སྟེ༔ ཨེ་ཡ་མ་ཨ་ཏི་ཤ་ཏྲིག་ཐུན་ཡ་མ་ཁ་ཐུན་ནྲྀ་ཏྲི་ར་ཧ་ལ་མ་དཀར་པོའི་ཆོས་སྒྲུབ་པ་ལ་བར་དུ་གཅོད་པ་ཐམས་ཅད་མཱ་ར་ཡ་ཟློག་ཟློག༔ དེས་ནི་ཆོས་སྒྲུབ་པའི་བར་ཆད་ཐམས་ཅད་ལས་གྲོལ་ལོ༔ དེ་ལྟར་ཕྲིན་ལས་སོ་སོའི་ཤམ་བུར་གཞུང་སྔགས་ཀྱི་མཇུག་ཏུ་སྦྱར་ཞིང་གནད་ཆེ་ན་བཟློག་པ་བརྒྱ་རེ་བྱ་བ་ཁྱད་ཆོས་ཡིན་ནོ༔ གཞན་གཞུང་དུ་སྔགས་དང་བཟློག་བྱ་རྣམས་རླུང་ལ་བསྐུར་ཀྱང་རུང་༔ ཡང་ཕ་རོལ་གྱིས་དམོད་པ་ཞི་བར་འདོད་ན་བཟློག་པའི་ཚིག་ཁ་བསྒྱུར་བྱས་ནས་འདི་ལྟར་ཤེས་པར་བྱ༔ ཕོ་རྒྱུད་ཁྲོ་བོའི་དྲག་སྔགས་ཞི་བར་གྱུར་ཅིག༔ ཅེས་ཐམས་ཅད་ཁ་སྒྱུར་བྱ་ཡང་རུང་༔
རླུང་འཁོར་མི་བྱ་ན་ཞི་བ་ཞེས་མི་དགོས༔ སྤྱིར་གང་ཟག་སོ་སོའི་བློ་དང་བསྟུན༔ སྤྲོས་མེད་ཀྱི་སྒྲུབ་པ་བྱ་བའི་ཚེ་བཟློག་པའི་ཤམ་བུ་འདི་དགོས་པར་མ་ལགས་ཀྱང་སྤྱིར་ཐེམ་བྱང་མ་བྲལ་ནས་རང་གི་ལས་ཕྲན་དེ་ལྟར་འཁོར་ལོས་བཞག་པ་ཡིན༔ དེའང་ལས་ཕྲན་དགོས་སམ་མི་དགོས་གང་ཟག་སོ་སོའི་ལྟ་བ་རྟོགས་པའི་གདེང་ཚད་ལ་རག་ལས༔ རབ་ལྟ་བ་རང་བྱུང་གྱད་ཀྱི་ལྷ་ཡིན་ཞིང་དེ་ལ་སྣོད་བཅུད་ཐམས་ཅད་དག་པ་ཆོས་སྐུ་འབའ་ཞིག་མཐོང་བས་ཟློག་བྱེད་ཀྱི་གཉེན་པོ་མི་དགོས་ཏེ་ལྟ་ཅི་སྨོས༔ འབྲིང་ཕྲ་རགས་ཀྱི་རྟགས་ཕྲ་མོ་ཉི་མ་ཤར་བའི་ཟེར་གཟེངས་པ་ལྟ་བུའི་རྣམ་པ་སྣ་ཚོགས་འཆར་བ་རྣམས་ཀྱིས་བདག་འཛིན་གྱི་དུཿཁ་བཟློག་པ་སྟེ་ཤིན་ཏུ་དགོས་པ་ཆེ༔ ཐ་མ་སྔོན་ལས་འཕྲལ་རྐྱེན་ཟད་མི་ཤེས་པ་ཆུ་བོ་གཅོང་རོང་དུ་འགྲོ་བའི་གཉེར་མ་འབྱུང་བ་རྣམས་ལ་བདེན་པའི་ཚིག་བརྗོད་པ་ཁོ་ན་གཙོ་ཆེ་དེའི་ཆེད་དུ་ལས་ཕྲན་གྱི་ཤམ་བུ་ངེས་པར་དགོས་པའོ༔ ཁྱད་པར་གཤིན་རྗེ་ཁྲོ་ཆུ་འདི་ཀུན་གྱི་ནང་ནས་ཐུན་མོང་མ་ཡིན་པའི་ལྷ་ཡིན༔ ཅི་ཞེ་ན་རིགས་བདག་སྐུ་གསུམ་གྱིས་མཚན་པས་བརྒྱུད་པའི་བརྒྱུད་པ་གཞན་ནས་མི་དགོས༔ སྐུ་སྟོད་ཁྲོ་རྒྱལ་མེ་ལྟར་འབར་བས་སྟོབས་བཅུ་གཞན་ནས་མི་དགོས༔
སྒྱུ་འཕྲུལ་དབལ་གཤོག་ལྡན་པས་བགྲོད་འགྱུའི་རྩལ་མི་དགོས༔ ལྟེ་བ་ཆུ་སྲིན་རྔམ་ཞལ་ལྡན་པས་ཟ་བྱེད་ལས་མཁན་གཞན་ནས་མི་དགོས༔ སྐུ་སྨད་མཚོན་ཕུར་ཟུར་གསུམ་ལྡན་པས་གསོད་བྱེད་ཕོ་ཉ་གཞན་ནས་མི་དགོས༔ རང་བཞིན་ཁྲོ་ཆུའི་ངར་དང་ལྡན་པས་སྲུང་འཁོར་གུར་ཁང་གཞན་ནས་མི་དགོས༔ ཤུགས་ལ་མེ་དཔུང་དུག་རླུང་གཏིབས་པས་སྲེག་གཏོར་ལས་མཐའ་གཞན་ནས་མི་དགོས༔ སྐུ་ལ་རང་བཞིན་གྱི་དཀྱིལ་འཁོར་རྫོགས་པས་བསྒྲལ་བའི་ཚེ་ལུང་སྤར་ཆོག་མི་དགོས༔ སྙིང་པོའི་སྟོབས་ཀྱིས་ས་བཅུར་བསྙེགས་པས་རྒྱ་ཁྱོན་ཨ་འཐས་དམིགས་པ་མི་དགོས༔ ཅི་ཞེ་ན་ངེས་དོན་ལྟར་རང་སར་གདོད་ནས་སྤྲུལ་པའི་ཁྲོ་རྒྱལ་ཆེན་པོ་འདི་ཤིན་ཏུ་བྱིན་རླབས་དང་ནུས་པ་ཆེ་ཞིང་གཞན་ལ་མ་འབྲེལ་ཁུངས་བརྡ་ཡོད་པའི་མཚན་ཉིད་ཀྱང་དེ་ལྟ་བུ་སྟེ་མན་ངག་ཟབ་པའི་ལོ་རྒྱུས་སོ༔
ས་མ་ཡ༔ ཨེ་མཿ
གསང་བཅུད་སྙིང་པོ་ཡིད་བཞིན་ནོར་འཇོ་ལས༔ ཟབ་པའི་མཐར་ཐུག་སྲོག་འཛིན་ནཱ་དའི་ཁྲག༔ ལས་འཕྲོ་ཅན་ལ་བརྡ་བཞིན་མངོན་ཕྱུང་ནས༔ སྙིགས་དུས་ཡིད་ཀྱི་སྒྲོན་མེ་རབ་ཏུ་བསྔགས༔ མ་འོངས་ཡང་མཐའ་རྩོད་ལྡན་ཐ་མ་རུ༔ རིགས་སྲས་རྒྱུད་འཛིན་ཞིག་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་སྔགས་འཆང་རྩ་གསུམ་གླིང་པ་ཆོས་ཀྱི་རྒྱ་མཚོས་གླང་ལོར་ཁྲོམ་གཟིགས་མེ་འབར་མཚོ་ནས་གདན་དྲངས་ཤིང༌། འབྲུག་ལོར་སྦྲུལ་གྱི་ཟླ་བའི་ཚེས་བཅོ་ལྔའི་ཉིན་དཔལ་བདེ་ཆེན་བདུད་འདུལ་གླིང་གི་གཟིམ་ཆུང་ལྷུན་གྲུབ་མངོན་དགའ་རུ་ཤོག་སེར་ནས་ཞལ་བཤུས་སོ།། །། ཆ༽ འཇམ་དཔལ་གཤིན་རྗེ་དུག་རི་མེ་འབར་ལས༔ བསྐང་བ་རྔམ་ཕྲེང་འབར་བ་གདུག་པའི་གཡུལ་ལས་རྒྱལ་བྱེད་ཆེན་པོ་བཞུགས་སོ༔ བཅོམ་ལྡན་འཇམ་དཔལ་གཤིན་རྗེའི་གཤེད་དྲེགས་པ་མངོན་སྤྱོད་བགྱི་བའི་ལྷ་ལ་འདུད༔ དེ་ནས་ཡང་འཇམ་དཔལ་གཤིན་རྗེ་གདུག་པའི་གཡུལ་ལས་རྒྱལ་བྱེད་ཆེན་པོའི་བསྐང་བ་བརྩམ་པ་ནི༔ དགྱེས་པའི་སྤྱན་གཟིགས་དུ་མ་བཀྲམ་ཞིང་༔
མཁོ་བའི་མཆོད་རྫས་སྤྱི་མཐུན་ལས་རིམ་ལྟར་བཀྲམ༔ ཁྱད་པར་ཁྲག་སྣ་དང་ཤ་ཆེན་གྱི་གསུར་བཏང་༔ ང་རྒྱལ་བསྐྱེད་ཅིང་བསྐང་མཆོད་བཀྲམ༔ རྫས་བྱིན་གྱིས་བརླབ་པ་ནི༔ ཨོྃ་ཨ་ཀྲོ་ཏེ་ཀ་ཡ་མཱནྟ་ཀ་ཧཱུྃ་ཕཊ྄ཿ ཨོྃ་ཧྲིཥྚི་ཝི་ཀྲི་ཏ་ན་ན་ཧཱུྃ་ཕཊ྄ཿ ལན་གསུམ༔ ཨོྃ་སྭ་བྷཱ་ཤུདྡྷ་སརྦ་དྷརྨ་སྭ་བྷཱ་ཤུདྡྷོ་ཧཾ༔ སྟོང་པའི་ངང་ལས་དགྲ་བགེགས་བསྒྲལ་བའི་བྷནྡྷ་ཡངས་ཤིང་རྒྱ་ཆེ་བ་ལྕང་ལོ་ཅན་སྟོང་གསུམ་སྟོང་གི་འཇིག་རྟེན་ཕྱམ་གཅིག་ཏུ་བསྡུས་པའི་སྣོད་ཡངས་ཤིང་རྒྱ་ཆེ་བའི་ནང་ཨོྃ་ཨཱཿཧཱུྃ་ཡ་བྷྱོ་ཛ་ཏི་ཏཾ་ཡོངས་སུ་གྱུར་པ་ལས་བྱུང་བའི་བསྐང་རྫས་བླ་མ་དང་བཅོམ་ལྡན་འདས་འཇམ་དཔལ་གཤིན་རྗེའི་གཤེད་འཇིགས་བྱེད་རྡོ་རྗེ་ཁྲོ་བོ་དུག་རི་ནག་པོའི་ལྷ་ཚོགས་རྣམས་མཉེས་པའི་མཆོད་སྤྲིན་བྱེ་བྲག་བསམ་གྱིས་མི་ཁྱབ་པ་ནམ་མཁའི་མཐའ་དང་མཉམ་པར་གྱུར༔ གཞན་ཡང་དགྲ་བགེགས་བསྒྲལ་བའི་ཤ་ཁྲག་ཀླད་རུས་རི་རབ་ལྟར་མཐོ་ཞིང་རྒྱ་མཚོ་ལྟར་ཟབ་པར་གྱུར༔
ཨོྃ་བཛྲ་ས་མ་ཡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཞེས་བྱིན་གྱིས་བརླབས༔ རང་ཉིད་རྡོ་རྗེ་ཁྲོ་བོ་ཡ་ག་དང་བཅས་ཏེ་གཟི་བྱིན་ནུས་པའི་ཤུགས་བསྐྱེད་པ་ནི༔ ཧཱུྃ་ཨེ་ཡ་བྷྱོཿ ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་ལྷོ་ཕྱོགས་ཕ་ཀི་ན༔ གཤིན་ཡུལ་ཞེས་བྱ་འཇིགས་པའི་གླིང་༔ དུར་ཁྲོད་རྔམ་དྲག་འབར་བའི་ཚུལ༔ དེ་ཡི་མཁའ་དབྱིངས་ཕོ་བྲང་དུ༔ བཞུགས་པའི་རྒྱལ་བ་རིག་འཛིན་ཚོགས༔
དུས་གསུམ་སངས་རྒྱས་གཤེགས་སུ་གསོལ༔ རིགས་གསུམ་མགོན་པོ་གཤེགས་སུ་གསོལ༔ འཇམ་དཔལ་རིགས་ལྔ་གཤེགས་སུ་གསོལ༔ ཨཻཿ འཆི་བདག་ལས་ཀྱི་ཕོ་བྲང་ནས༔ འཇིགས་བྱེད་དུག་རི་གཤེགས་སུ་གསོལ༔ གོ་ཆ་ཁྲོ་བཅུ་གཤེགས་སུ་གསོལ༔ ཚེ་བདག་འབར་བ་གཤེགས་སུ་གསོལ༔ ཁྲོ་ཆུ་དུག་གདོང་གཤེགས་སུ་གསོལ༔ དགྲ་འདུལ་ནག་པོ་གཤེགས་སུ་གསོལ༔
མེ་ཡི་སྤུ་གྲི་གཤེགས་སུ་གསོལ༔ ཕོ་གཤིན་མོ་གཤིན་གཤེགས་སུ་གསོལ༔ སྒོ་བ་སྒོ་མ་གཤེགས་སུ་གསོལ༔ དཀྱིལ་འཁོར་ཡོངས་རྫོགས་གཤེགས་སུ་གསོལ༔ དུར་ཁྲོད་ཕོ་བྲང་དབུས་སུ་བཞུགས༔ བམ་རོ་བརྩེགས་པའི་ཁྲི་ལ་བཞུགས༔ དམ་སྲི་བསྒྲལ་ཕྱིར་གནས་སུ་བཞུགས༔ ཁྲག་ཞག་འཁྱིལ་བའི་ཀློང་དུ་བཞུགས༔ དུག་རླངས་འཁྲུགས་པའི་དལ་དུ་བཞུགས༔ ཕྱི་མཆོད་ལྷ་མོ་གར་བསྒྱུར་འབུལ༔
ནང་མཆོད་སྨན་གཏོར་རཀྟ་འབུལ༔ གསང་མཆོད་སྦྱོར་སྒྲོལ་དབང་པོ་འབུལ༔ བསྒྲལ་མཆོད་མཱཾ་ས་ཤ་ཆེན་འབུལ༔ བསྐང་མཆོད་ཚོགས་དང་གཏོར་མ་འབུལ༔ སྤྱན་གཟིགས་བཀྲམ་པ་སྣ་ཚོགས་འབུལ༔ བཞེས་ནས་གདུག་པའི་དགྲ་བགེགས་སྒྲོལ༔ ཨོྃ་སརྦ་བྷི་དྷྭ་དྷ་ར་མ་ཏི་ཏཾ་སྭཱ་ཧཱ༔ ཨེ་ཕཻཾ་ཕཻཾ་བཛྲ་ཨ་ར་ལི་ལི་ཧྲིཾ་ཧྲིཾ་སརྦ་པཱུ་ཛ་ཧོཿ དེ་ནས་བསྐང་བ་ནི༔ ཧཱུྃ་ཡ་བྷྱོཿ
འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ ཕ་རོལ་དམ་ཉམས་དགྲ་བགེགས་སྡིག་ཅན་གྱི༔ སྲོག་རྩ་བཅད་པའི་འཁོར་ལོའི་གཏོར་གཞོང་དུ༔ ཙིཏྟ་དམར་པོ་ནམ་མཁའ་ཁྲག་རིས་ཅན༔ འཐིབ་པའི་འདབ་མ་བཞི་ཡིས་རྩ་བ་བསྐོར༔ སྦུག་པའི་པགས་པ་ཟླུམ་པོས་ཕྱི་ནས་གཡོགས༔ གཤིན་རྗེ་བརྒྱ་སྟོང་འདུ་བྱེད་སྦུ་གུས་བརྒྱན༔ ནང་དུ་སྙིང་ཁྲག་དམར་ཆེན་མཚོ་ལྟར་འཁྱིལ༔ དགྲ་བགེགས་ཤ་ཡི་རང་བྱུང་མེ་ཏོག་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔
རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔
སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔
ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ གདུག་པའི་དམ་ཉམས་དགྲ་བགེགས་སྡིག་ཅན་གྱི༔ སྐྱེ་འཆི་སྲིད་པ་བཅད་པའི་རྫས་ཆེན་པོ༔ ལྟེ་བ་ཉོན་མོངས་འཁོར་བའི་མེ་ཆེན་གྱིས༔
དབུ་མ་བསྲེགས་པའི་གཏི་མུག་དུད་སྤྲིན་འཁྲིགས༔ རོ་མ་བསྲེགས་པའི་འདོད་ཆགས་དུད་སྤྲིན་འཁྲིགས༔ རྐྱང་མ་བསྲེགས་པའི་ཞེ་སྡང་དུད་སྤྲིན་འཁྲིགས༔ དྲུག་ཅུའི་རྩ་བསྲེགས་ཉོན་མོངས་དུད་སྤྲིན་འཁྲིགས༔ རྫས་ཆེན་ལྔ་སོགས་ངད་བཟང་རང་བྱུང་སྤོས༔ དགྲ་བགེགས་ཕུང་ཁམས་རང་བྱུང་དྲི་མཆོག་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔
གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔
རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔
བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ གནམ་ལྕགས་སྣོད་ཀྱི་ཀོང་བུ་ཧོམ་ཡངས་སུ༔ དགྲ་བགེགས་བསྒྲལ་བའི་སྒལ་ཚིག་སྡོང་བུ་ལ༔ མི་ལྤགས་རྟ་ལྤགས་ལ་སོགས་རོ་རས་དཀྲིས༔ རྐང་དང་ལྷ་བ་ས་བོན་ཁུ་བ་ཞག༔ ཆུ་སེར་ལ་སོགས་བཏུལ་བའི་བསྡུས་ཁུའི་བཅུད༔ མདངས་ལྡན་ཁྲག་གི་འོད་ལྟར་འགེངས་པ་ལ༔
རང་བཞིན་འབར་བ་སྦྱར་དུག་མེ་བཏབ་པས༔ ཚ་ངར་འཁྲིགས་པའི་སྣང་གསལ་སྒྲོན་མེ་འདི༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔
མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔
ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔
འཕྲོ་འདུ་རྫིང་ལྟར་བསྐྱིལ་བའི་སྣོད་མཆོག་རུ༔ གདུག་པའི་དགྲ་བགེགས་བྱད་མ་བསྒྲལ་བ་ཡི༔ ཟུངས་ཁྲག་དམར་ནག་རོལ་ཆུ་ལྟ་བུ་འཁྱིལ༔ མཆིན་ཁྲག་སྨུག་ནག་དུད་ཁུ་བཞིན་དུ་གཡོ༔ གློ་ཁྲག་སྐྱ་བོ་ཁུ་རླངས་བཞིན་དུ་འཕྱུར༔ མཁལ་ཁྲག་ནར་མ་ལུ་མ་བཞིན་དུ་བབས༔ མཚེར་ཁྲག་སེར་སྐྱ་མཚོ་བུན་བཞིན་དུ་ཆགས༔ རྒྱུ་ཁྲག་ནག་པོ་ཁྲོན་པ་བཞིན་དུ་འཁྱིལ༔ མངལ་ཁྲག་སིལ་མ་ད་ཆུ་བཞིན་དུ་མཁར༔ དུག་གི་ངད་བུན་དྲི་ཆབ་དམ་པ་འདིས༔
བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔
ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔
མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ བྱད་མ་སྡིག་ཅན་བསྒྲལ་བའི་བྷནྡྷ་རུ༔ ནས་ནག་བྲ་བོ་སྲན་མ་རམ་བུ་ལ༔
གླ་རྩི་གུ་གུལ་སྤྲུ་ནག་དུག་གི་ཁྲག༔ ཤིང་ཀུན་ཐང་ཁྲོམ་དུག་གི་མེ་ཏོག་དང་༔ རྒྱ་རྩི་དུག་ལོ་ཁྱི་དུག་ཕག་དུག་པ༔ ཐམས་ཅད་བསྡུས་པའི་ཕྱེ་མར་བརླན་པའི་རྫས༔ གྲི་ཁྲག་རྟ་ཁྲག་འབྲོང་ཁྲག་མ་ཧེའི་ཁྲག༔ ངད་ལྡན་བཅུད་ཆང་དུ་མས་སྦྲུས་པ་འདི༔ དམར་ནག་ཞི་རྒྱས་དབང་གི་གཟུགས་ཅན་ལ༔ མཐའ་གཉིས་སྒོ་བཞི་རྒྱ་ཡི་ཁྲམ་རིས་གཟུགས༔ ཤ་ཡི་བ་དན་ཁྲག་གིས་ཡུར་བ་འཐེན༔ རྒྱུ་མའི་དྲྭ་ཁུག་ལ་སོགས་བྲིས་པ་ཡི༔
བྷ་ལིངྟ་ཡི་གཏོར་ཆེན་འབར་བ་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔
སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔
ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ སྲིན་པོ་ཕོ་མོ་བྷནྡྷ་ལྟག་སྤྲོད་ལ༔
བྱད་མ་བསྒྲལ་བའི་མཁལ་མའི་འཕན་རྡོ་སྦྱར༔ སོར་བཅུས་འཁྲོལ་ཚེ་སྟོང་སྒྲ་ཁྲ་ལ་ལ༔ དུག་ཤིང་ངར་ལྡན་དགུ་ཡི་རྔ་ཤིང་ལ༔ ཕོ་མོ་ཞེ་སྡང་མཚོན་གྱིས་བསད་པ་ཡིས༔ གྲི་ལྤགས་དམར་པོས་གཡོགས་ཏེ་རོ་སྐྲས་བརྒྱན༔ གྲི་ལག་གཡས་པ་མཆོག་གིས་བརྡུང་བ་ཡིས༔ སྣང་སྲིད་སྔངས་བའི་སྒྲ་སྐད་ཕྱོགས་བཅུར་སྒྲོག༔ ཕོ་ལྕགས་མོ་ལྕགས་གྲི་ལྕགས་ཞུན་ལྡན་ལ༔ གསེར་དངུལ་ཟངས་རག་རིན་ཆེན་རྫས་ཀྱིས་སྤྲས༔ སྣ་ལྔའི་རྒྱ་ཆིངས་ལྡན་པའི་རྔ་ཤིང་ལ༔
སྟག་གཡག་ངར་འཛིང་ཤི་བའི་པགས་པས་གཡོགས༔ མི་རྒོད་གཡང་དུ་ལྷུང་བའི་ལག་པས་བརྡུང་༔ དམོད་པའི་ངན་སྔགས་རང་སྒྲ་འབྲུག་ལྟར་སྒྲོག༔ བསད་པ་མངོན་སྤྱོད་སྣ་ཚོགས་རྔ་ཆེན་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔
ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔
དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔
ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ བདུད་ཀྱི་མི་ནག་གོ་ཁྲབ་སྣ་ཚོགས་ཐོགས༔ བཙན་གྱི་མི་དམར་ཤོ་རྡེལ་རི་ལྟར་སྤུངས༔ ཀླུ་མོ་ནག་མོ་རྩིས་ཀྱི་ཤོ་ཁྲམ་ཐོགས༔ གཤིན་རྗེ་ཕོ་ཉ་མོ་རྣམས་རྔམ་སྐད་སྒྲོག༔ གནོད་སྦྱིན་ནག་པོ་མེ་འབུད་སྒྲ་སྐད་སྒྲོག༔ མ་མོ་ནག་མོས་ནད་ཀྱི་རླངས་པ་བཏང་༔ མཁའ་ཡི་ལས་བྱེད་ཡམས་ཀྱི་པར་བུ་ཐོགས༔ གཟའ་ཡི་བུ་མོས་དགྲ་བོའི་གློ་སྙིང་ཁུར༔
ཐེའུ་རང་བུ་མོས་དགྲ་བོའི་འདུས་བརྒྱ་ཐོགས༔ གཟུགས་སྒྲ་དྲི་རོ་རེག་བྱའི་དྲག་མཆོད་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔
མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔
ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔
དགྲ་བོའི་ཕོ་རྒྱུད་ཐམས་ཅད་བསྒྲལ་བ་ཡི༔ བམ་རིལ་ནག་པོ་ཡ་ཁའི་སྣོད་མཆོད་དུ༔ དུག་ཁྲག་བཅུད་དང་ལྡན་པའི་མྱོས་བྱེད་པོ༔ རྫས་ཆེན་དུ་མའི་ཟུང་དང་ལྷན་ཅིག་དུ༔ སྦྱར་བའི་ཛ་གད་བྷི་ཤ་བདུད་རྩི་ཆེ༔ བསིལ་ལྡན་ཆུ་ཡི་ལྦུ་ལྟར་ཕྱུ་རུ་རུ༔ དགྲ་བོའི་མོ་རྒྱུད་ཐམས་ཅད་བསྒྲལ་བ་ཡི༔ བྷནྡྷ་སྐམ་རློན་སྐྲ་ཡི་ལན་ཚར་ཅན༔ ཡངས་ཤིང་རྒྱ་ཆེའི་ནང་དུ་དགྲ་བོའི་ཁྲག༔ དམར་ཆེན་རཀྟ་རྒྱ་མཚོ་ཀྱི་ལི་ལི༔
ཁྲག་གི་ལྦུ་བ་ལྷ་མིན་གནས་སུ་འཁྲིགས༔ ལྦུ་བའི་རྩེ་མོ་དབང་པོའི་མེ་ཏོག་ནི༔ ལང་ལིང་སྣ་ཚོགས་ཆང་འགག་སྦང་ལྟར་འཕྱུར༔ མཐོང་ན་མི་བཟོད་དམར་འོད་ཏ་ལ་ལ༔ དགྲ་བོའི་རིགས་རྒྱུད་ཐམས་ཅད་བསྒྲལ་བ་ཡི༔ བམ་ཤུན་སྣོད་མཆོག་གླིང་བཞི་ལྟར་ཡངས་པའི༔ ནང་དུ་དགྲ་བོའི་མི་རབས་བདུན་རྒྱུད་ཀྱི༔ ཤ་ཡི་ཕུང་པོ་རི་རབ་ལྟ་བུར་སྤུངས༔ ཁྲག་གི་རྒྱ་མཚོ་ཞམ་ཆུ་ལྟ་བུར་འཁྱིལ༔ རུས་པ་ཁྲལ་ཁྲོལ་རྫ་རུད་ཤ་ལྟར་ཉིལ༔
རྣམ་ཤེས་སྲོག་འཛིན་བསྐལ་པའི་རླུང་ལྟར་འཚུབས༔ དོན་སྙིང་རྣམ་ལྔའི་རྒྱན་འཕྱང་ཉི་ལི་ལི༔ ལྟ་བས་མི་ཁྱབ་སྨན་གཏོར་རཀྟ་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔
དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔
ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ
འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ སྣང་སྲིད་ཐམས་ཅད་དུར་ཁྲོད་གཞལ་ཡས་ཁང་༔ སྣོད་བཅུད་ཐམས་ཅད་སྐྱེ་འཆི་རླུང་ལྟར་འཚུབས༔ ཉི་མ་བསད་ཅིང་ཟླ་བ་གུམ་པ་ཡི༔ མུན་པའི་གཡང་གཞི་བླ་བྲེ་མཁའ་ལ་བྲིས༔ སྐར་མ་གཏོར་ཞིང་དགུ་ཚིགས་གཏུབ་པ་ཡི༔ དབྱིངས་ཀྱི་རྩ་མདུད་དྲྭ་བའི་འཕན་རྡོ་འཕྱངས༔ ཚངས་པའི་གནས་རྣམས་བཅོམ་པའི་ཕོ་བྲང་དང་༔ ལྷ་མིན་འཐབ་པའི་དུར་ཁྲོད་ཐོད་པའི་མཁར༔ གྲི་ལྤགས་རྒྱལ་མཚན་གདུགས་དང་ཐོད་པའི་ཏོག༔
སྲིན་པོའི་གཡང་གཞི་ཡོལ་བ་ཁྱོན་དུ་བརྒྱངས༔ དགྲ་བོའི་མགོ་ལག་རྒྱུ་དྲྭས་མཐའ་རུ་བརྒྱན༔ དོན་སྙིང་སྣ་ཚོགས་འཕན་རྡོ་གྲངས་མེད་སྤྲས༔ བྱ་གཅན་ཤ་གཟན་པགས་པས་ཕྱོགས་ཀུན་བརྒྱན༔ ས་གཞི་ཐམས་ཅད་ཀེང་རུས་གར་ཐབས་བསྒྱུར༔ དུར་བྱ་དུར་ཕག་དུག་སྦྲུལ་ཉི་ལི་ལི༔ དུར་གྱི་ལྕེ་སྤྱང་ལག་རིང་ཆོ་ངེ་འདེབས༔ གཤིན་རྗེའི་གནས་ཉུལ་མ་མོ་སྤྲིན་ལྟར་འཐིབས༔ དུར་ཁྲོད་ཕོ་བྲང་རྒྱན་བཀོད་དུ་མ་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔
རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔
སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔
ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ ཕ་རོལ་དགྲ་བགེགས་སྒྲོལ་བའི་དབལ་ལྡན་མཚོན༔ གནམ་ལྕགས་རྡོ་རྗེ་རལ་གྲི་ཐོག་ལྟར་འབེབས༔ གྲི་གུག་དགྲ་སཏྭ་ཁ་ཊྭཱཾ་ཆར་ལྟར་འཁྲུགས༔
ཐོ་བ་གསལ་ཤིང་བེ་ཅོན་སྐྱོགས་ལྟར་བསྒྲེང་༔ སྤུ་གྲི་ཆུ་སྲིན་ལྕགས་ཀྱུ་སོག་ལེ་འཚུབས༔ ཟངས་ལྕགས་འཁོར་ལོ་ཕུར་བུ་ལས་ཆས་བཀྲམ༔ དབྱུག་པ་གཏུན་ཤིང་ཧོམ་གཟར་འཇིབ་མཆུ་ཅན༔ ཤོ་རྡེལ་རྩིས་ཁྲམ་ལས་ཀྱི་བྱང་བུ་བཅས༔ ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་དང་༔ གཞན་ཡང་ཀུན་ཏུ་དེ་སྲིད་སྣ་ཚོགས་མཚོན༔ དམ་ཉམས་དགྲ་བགེགས་སྒྲོལ་བའི་སྤྱན་གཟིགས་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔
འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔ ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔
སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔ དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔
འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔ ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ ཆུ་གླང་སྔོ་ནག་ངར་སྒྲས་ས་གཞི་ཁྱབ༔ གཡག་སྔོན་ལུག་སྔོན་ར་སྔོན་བྱ་སྔོན་དང་༔ རྟ་སྔོན་ཁྱི་སྔོན་སྦལ་སྦྲུལ་སྔོན་པོ་སོགས༔ གཞན་ཡང་འཛམ་གླིང་ཁམས་འདིར་སྲིད་པ་ཡིས༔
བདག་ཏུ་བཟུང་དང་མ་བཟུང་དུད་འགྲོའི་རིགས༔ རྭ་ཅན་རྨིག་ཅན་སྣ་ཚོགས་གར་རྩེད་བསྒྱུར༔ འདབ་ཆགས་སྣ་ཚོགས་འཕུར་འཕྱོ་འཇུམས་ཤིང་ལྡིང་༔ སྡེར་ཆགས་སྣ་ཚོགས་རྔམ་ཞིང་དགྲ་ཤ་ཟ༔ སྡུག་དང་མི་སྡུག་སྣ་ཚོགས་སྤྲིན་ལྟར་གཏིབས༔ གཞན་ཡང་གཤིན་རྗེའི་ལས་བྱེད་ཕོ་ཉ་བ༔ མི་དཀར་གླུ་ལེན་ཞགས་པ་ཐོགས་པ་འབུམ༔ མི་ནག་ཁྲམ་ཐོགས་ཁྲག་བམ་ཁུར་བ་འབུམ༔ མི་དམར་རལ་བསིགས་ཤོ་རྡེལ་ཐོགས་པ་འབུམ༔ མི་སྔོན་སྦྲུལ་ཞགས་སྡོམ་ནག་ཐོགས་པ་འབུམ༔
མི་སེར་རི་རབ་ཟོར་ལྟར་ཐོགས་པ་འབུམ༔ མི་ལྗང་མདུང་དམར་དགྲ་ལ་འཕེན་པ་འབུམ༔ ཕག་སྦྲུལ་སྡོམ་སྡིག་ལ་སོགས་བྱེ་བའི་ཚོགས༔ དྲག་པོ་དགྱེས་པའི་སྤྱན་གཟིགས་དུ་མ་འདིས༔ བཅོམ་ལྡན་དུས་གསུམ་སངས་རྒྱས་ཐུགས་དམ་བསྐང་༔ རིགས་གསུམ་མགོན་པོ་རྣམ་གསུམ་ཐུགས་དམ་བསྐང་༔ འཇམ་དཔལ་དཔའ་བོ་རིགས་ལྔའི་ཐུགས་དམ་བསྐང་༔ འཇིགས་བྱེད་དུག་རི་ཡབ་ཡུམ་ཐུགས་དམ་བསྐང་༔ གོ་ཆ་ཁྲོ་བཅུ་ཡབ་ཡུམ་ཐུགས་དམ་བསྐང་༔ ཚེ་བདག་འབར་བ་ཡབ་ཡུམ་ཐུགས་དམ་བསྐང་༔
ཁྲོ་ཆུ་དུག་གདོང་ཡབ་ཡུམ་ཐུགས་དམ་བསྐང་༔ དགྲ་ནག་གདོང་དྲུག་ཡབ་ཡུམ་ཐུགས་དམ་བསྐང་༔ མེ་ཡི་སྤུ་གྲི་ཡབ་ཡུམ་ཐུགས་དམ་བསྐང་༔ སྲས་མཆོག་རིགས་བཞི་ཡབ་ཡུམ་ཐུགས་དམ་བསྐང་༔ ཁྲམ་བདག་བཅུ་གཉིས་ཡབ་ཡུམ་ཐུགས་དམ་བསྐང་༔ སྒོ་སྐྱོང་གདོང་མོ་རིགས་བཞིའི་ཐུགས་དམ་བསྐང་༔ སྒྲོལ་བྱེད་གིང་ཆེན་སྡེ་བཞིའི་ཐུགས་དམ་བསྐང་༔ གསོད་བྱེད་བདུད་ཕོ་སྡེ་བཞིའི་ཐུགས་དམ་བསྐང་༔ རུ་ཏྲ་དགྲ་མཁན་སྡེ་བཞིའི་ཐུགས་དམ་བསྐང་༔ སྲོག་གཅོད་ཤན་པ་སྡེ་བཞིའི་ཐུགས་དམ་བསྐང་༔
དབུགས་ལེན་མ་མོ་སྡེ་བཞིའི་ཐུགས་དམ་བསྐང་༔ ཕོ་ཉ་ཨ་ཙར་སྡེ་བཞིའི་ཐུགས་དམ་བསྐང་༔ ཕོ་ཉ་དྲུག་ཅུ་རྩ་བཞིའི་ཐུགས་དམ་བསྐང་༔ ཕོ་གཤིན་སུམ་བརྒྱ་དྲུག་ཅུའི་ཐུགས་དམ་བསྐང་༔ མོ་གཤིན་ཉིས་སྟོང་བརྒྱད་བརྒྱའི་ཐུགས་དམ་བསྐང་༔ ལས་གཤིན་བརྒྱད་ཁྲི་བཞི་སྟོང་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ སྤྲུལ་པ་ཡང་སྤྲུལ་རྣམས་ཀྱི་ཐུགས་དམ་བསྐང་༔ བསྐང་ངོ་གཤིན་རྗེའི་ལྷ་ཚོགས་ཐུགས་དམ་བསྐང་༔ མཛོད་ཅིག་དྲག་པོ་ལས་ཀྱི་མངོན་སྤྱོད་མཛོད༔
ཧཱུྃ་ཡ་བྷྱོཿ འཇམ་དཔལ་གཤིན་རྗེའི་གཤེད་པོའི་ལྷ་ཚོགས་རྣམས༔ ཕྱི་ཡི་རྫས་མཆོག་ཐུགས་དམ་བསྐངས་གྱུར་ནས༔ ཕྱི་ཡི་བར་ཆད་དགྲ་བགེགས་ཐལ་བར་རློག༔ ནང་གི་རྫས་མཆོག་ཐུགས་དམ་བསྐངས་གྱུར་ནས༔ ནང་གི་བར་ཆད་དགྲ་བགེགས་ཐལ་བར་རློག༔ གསང་བའི་རྫས་མཆོག་ཐུགས་དམ་བསྐངས་གྱུར་ནས༔ གསང་བའི་བར་ཆད་དགྲ་བགེགས་ཐལ་བར་རློག༔ སྦྱོར་བའི་རྫས་མཆོག་ཐུགས་དམ་བསྐངས་གྱུར་ནས༔ ཟུང་འཇུག་བར་ཆད་དགྲ་བགེགས་ཐལ་བར་རློག༔
སྒྲོལ་བའི་མཆོད་པས་ཐུགས་དམ་བསྐངས་གྱུར་ནས༔ སྒྲུབ་པའི་བར་ཆད་དགྲ་བགེགས་ཐལ་བར་རློག༔ སྤྱན་གཟིགས་མཆོད་པས་ཐུགས་དམ་བསྐངས་གྱུར་ནས༔ ལས་ཀྱི་བར་ཆད་དགྲ་བགེགས་ཐལ་བར་རློག༔ སྣ་ཚོགས་མཆོད་པས་ཐུགས་དམ་བསྐངས་གྱུར་ནས༔ བར་ཆད་དགྲ་བགེགས་སྒྲོལ་བའི་ཕྲིན་ལས་མཛོད༔ ཧཱུྃ་ཡ་བྷྱོཿ དཔལ་ཆེན་རྡོ་རྗེ་འཇིགས་བྱེད་ཁྲོ་བོའི་རྒྱལ༔ ལས་ཀྱི་གཤིན་རྗེ་དུག་རི་མེ་འབར་གྱི༔ རིགས་ཀྱི་བདག་པོའི་ཐུགས་དམ་བསྐང་བ་ནི༔
སྔར་འདས་ཆོས་རྣམས་ཡེ་སངས་རྒྱས་པའི་ཕྱིར༔ རྒྱལ་བ་དགོངས་བརྒྱུད་རྣམས་ཀྱི་ཐུགས་དམ་བསྐང་༔ ད་ལྟའི་དངོས་འཛིན་ངོ་བོ་བདག་མེད་ཕྱིར༔ རིག་འཛིན་བརྡ་བརྒྱུད་རྣམས་ཀྱི་ཐུགས་དམ་བསྐང་༔ ཕྱི་འབྱུང་མ་ངེས་ཅི་ཡང་སྟོན་པའི་ཕྱིར༔ གང་ཟག་སྙན་བརྒྱུད་རྣམས་ཀྱི་ཐུགས་དམ་བསྐང་༔ སེམས་ཅན་ཞེ་སྡང་གདུག་པ་ཚར་གཅོད་ཕྱིར༔ ཁྲག་འཐུང་འཇམ་དཔལ་ནག་པོའི་ཐུགས་དམ་བསྐང་༔ སེམས་ཅན་འདོད་ཆགས་གཡོ་བ་འདུལ་བའི་ཕྱིར༔ བྱམས་མགོན་སྤྱན་རས་གཟིགས་ཀྱི་ཐུགས་དམ་བསྐང་༔
སེམས་ཅན་གཏི་མུག་འཐིབས་པ་གཞོམ་པའི་ཕྱིར༔ གསང་བདག་རྡོ་རྗེ་གཏུམ་པོའི་ཐུགས་དམ་བསྐང་༔ ཉོན་མོངས་འཇིགས་བརྒྱད་བཅུ་དྲུག་ཞི་བའི་ཕྱིར༔ འཇམ་དཔལ་དཔའ་བོ་དཀར་པོའི་ཐུགས་དམ་བསྐང་༔ ཚེ་བསོད་དཔལ་དང་འབྱོར་དྲུག་རྒྱས་པའི་ཕྱིར༔ འཇམ་དཔལ་དཔའ་བོ་སེར་པོའི་ཐུགས་དམ་བསྐང་༔

རང་སྣང་དབང་འདུས་གཞན་སྣང་ཟིལ་གནོན་ཕྱིར༔ འཇམ་དཔལ་དཔའ་བོ་དམར་པོའི་ཐུགས་དམ་བསྐང་༔ དྲག་པོ་ལས་ཀྱི་དགྲ་བགེགས་ཚར་གཅོད་ཕྱིར༔ འཇམ་དཔལ་དཔའ་བོ་ལྗང་གུའི་ཐུགས་དམ་བསྐང་༔ སྐྱེ་མེད་སྙིང་པོས་འགྲོ་བ་བསྒྲལ་བའི་ཕྱིར༔ འཇམ་དཔལ་དཔའ་བོ་མཐིང་ནག་ཐུགས་དམ་བསྐང་༔ ཐུགས་དམ་བསྐངས་ཤིང་ཕྲིན་ལས་བཅོལ་བ་ནི༔ ཕྱི་ནང་གསང་བའི་མཆོད་པ་འདི་བཞེས་ལ༔ བླ་མེད་ཨ་ཏི་ཟླ་གསང་ཐིག་ལེ་ཡི༔ མཆོག་ཐུན་འབྲས་བུ་བདག་གིས་འགྲུབ་པར་མཛོད༔ ཧཱུྃ་ཡ་བྷྱོཿ
དཔལ་ཆེན་མངོན་སྤྱོད་ཆེན་པོའི་ཕྲིན་ལས་པ༔ ཡེ་ཤེས་འཇིག་རྟེན་འགྲན་ཟླ་བྲལ་བའི་ཕྱིར༔ འཇིགས་བྱེད་དུག་རི་མེ་འབར་ཐུགས་དམ་བསྐང་༔ སྲིད་པ་རྒྱས་འདེབས་སྐྱེ་འགྲོ་དབང་བསྒྱུར་ཕྱིར༔ རྡོ་རྗེ་དུར་ཁྲོད་བདག་མོའི་ཐུགས་དམ་བསྐང་༔ མ་མོ་འབུམ་གྱི་གཙོ་མོ་ལས་བྱེད་མ༔ སྒྲོལ་ཡུམ་རོ་ལངས་མ་ཡི་ཐུགས་དམ་བསྐང་༔ སྤྱི་བོའི་གནས་སུ་བཛྲ་གཤིན་རྗེའི་གཤེད༔ མ་མོ་ཆུ་ཡི་ལས་བྱེད་ཡུམ་དང་སྦྱོར༔ ཁྲོ་བོ་མེ་ལོང་དཔའ་བོའི་ཐུགས་དམ་བསྐང་༔
མགྲིན་པའི་གནས་སུ་པདྨ་གཤིན་རྗེའི་གཤེད༔ མ་མོ་མེ་ཡི་ལས་བྱེད་ཡུམ་དང་སྦྱོར༔ ཁྲོ་བོ་སོར་རྟོག་དཔའ་བོའི་ཐུགས་དམ་བསྐང་༔ སྙིང་ཁའི་གནས་སུ་བུདྡྷ་གཤིན་རྗེའི་གཤེད༔ མ་མོ་ནམ་མཁའི་ལས་ཀྱི་ཡུམ་དང་སྦྱོར༔ ཁྲོ་བོ་ཡེ་ཤེས་དཔའ་བོའི་ཐུགས་དམ་བསྐང་༔ ལྟེ་བའི་གནས་སུ་རཏྣ་གཤིན་རྗེའི་གཤེད༔ མ་མོ་ས་ཡི་ལས་བྱེད་ཡུམ་དང་སྦྱོར༔ ཁྲོ་བོ་མཉམ་ཉིད་དཔའ་བོའི་ཐུགས་དམ་བསྐང་༔ གསང་བའི་གནས་སུ་ཀརྨ་གཤིན་རྗེའི་གཤེད༔
མ་མོ་རླུང་གི་ལས་བྱེད་ཡུམ་དང་སྦྱོར༔ ཁྲོ་བོ་བྱ་གྲུབ་དཔའ་བོའི་ཐུགས་དམ་བསྐང་༔ དཔུང་པ་གཡས་སུ་ཞེ་སྡང་གཤིན་རྗེའི་གཤེད༔ མ་མོ་ཟ་བྱེད་ནག་མོ་ཡུམ་དང་སྦྱོར༔ ཕོ་རྒྱུད་ཟིལ་གནོན་ཁྲོ་བོའི་ཐུགས་དམ་བསྐང་༔ དཔུང་པ་གཡོན་དུ་འདོད་ཆགས་གཤིན་རྗེའི་གཤེད༔ མ་མོ་གསོད་བྱེད་ནག་མོ་ཡུམ་དང་སྦྱོར༔ མོ་རྒྱུད་ཟིལ་གནོན་ཁྲོ་བོའི་ཐུགས་དམ་བསྐང་༔ བརླ་གཡས་དག་ལ་ང་རྒྱལ་གཤིན་རྗེའི་གཤེད༔ མ་མོ་སྒྲོལ་བྱེད་ནག་མོ་ཡུམ་དང་སྦྱོར༔
སྣང་སྲིད་ཟིལ་གནོན་ཁྲོ་བོའི་ཐུགས་དམ་བསྐང་༔ བརླ་གཡོན་དག་ལ་ཕྲག་དོག་གཤིན་རྗེའི་གཤེད༔ མ་མོ་ལས་བྱེད་ནག་མོ་ཡུམ་དང་སྦྱོར༔ སྣོད་བཅུད་ཟིལ་གནོན་ཁྲོ་བོའི་ཐུགས་དམ་བསྐང་༔ གནས་སུ་ཁྱབ་པའི་གཏི་མུག་གཤིན་རྗེའི་གཤེད༔ མ་མོ་འདོད་ཁམས་གཙོ་མོ་ཡུམ་དང་སྦྱོར༔ འཁོར་འདས་ཟིལ་གནོན་ཁྲོ་བོའི་ཐུགས་དམ་བསྐང་༔ ཧཱུྃ་ཡ་བྷྱོཿ ཤར་ཕྱོགས་གཤིན་རྗེ་འཛམ་གླིང་དབང་སྒྱུར་བ༔ ཚེ་བདག་འབར་བ་ཆེན་པོའི་ཐུགས་དམ་བསྐང་༔
ཤར་ཕྱོགས་སྐྱེ་འགྲོ་ཀུན་ལ་རྒྱས་འདེབས་པའི༔ ཡུམ་མཆོག་ཁྲག་མིག་མ་ཡི་ཐུགས་དམ་བསྐང་༔ ཤར་ཕྱོགས་དགྲ་བགེགས་རྩིས་ལ་འདེབས་པའི་ཕྱིར༔ སྒྲོལ་ཡུམ་སྲིད་པ་དཀར་མོའི་ཐུགས་དམ་བསྐང་༔ ལྷོ་ཕྱོགས་གཤིན་རྗེ་འཛམ་གླིང་དབང་སྒྱུར་བ༔ ཁྲོ་ཆུ་དུག་གི་སྡོང་པོའི་ཐུགས་དམ་བསྐང་༔ ལྷོ་ཕྱོགས་སྐྱེ་འགྲོ་ཀུན་ལ་རྒྱས་འདེབས་པའི༔ ཡུམ་མཆོག་བྷེ་ཏ་ནག་མོའི་ཐུགས་དམ་བསྐང་༔ ལྷོ་ཕྱོགས་དགྲ་བགེགས་རྩིས་ལ་འདེབས་པའི་ཕྱིར༔ སྒྲོལ་ཡུམ་མེ་ཡི་ཁ་རླངས་ཐུགས་དམ་བསྐང་༔
ནུབ་ཕྱོགས་གཤིན་རྗེ་འཛམ་གླིང་དབང་སྒྱུར་བ༔ དགྲ་ནག་གདོང་དྲུག་ཆེན་པོའི་ཐུགས་དམ་བསྐང་༔ ནུབ་ཕྱོགས་སྐྱེ་འགྲོ་ཀུན་ལ་རྒྱས་འདེབས་པའི༔ ཡུམ་མཆོག་ཡ་མ་ཙཎྜི་ཐུགས་དམ་བསྐང་༔ ནུབ་ཕྱོགས་དགྲ་བགེགས་རྩིས་ལ་འདེབས་པའི་ཕྱིར༔ སྒྲོལ་ཡུམ་གློག་མ་སྤྲིན་གྱི་ཐུགས་དམ་བསྐང་༔ བྱང་ཕྱོགས་གཤིན་རྗེ་འཛམ་གླིང་དབང་སྒྱུར་བ༔ ཀི་ཀང་མེ་ཡི་སྤུ་གྲིའི་ཐུགས་དམ་བསྐང་༔ བྱང་ཕྱོགས་སྐྱེ་འགྲོ་ཀུན་ལ་རྒྱས་འདེབས་པའི༔ ཡུམ་མཆོག་སྲིད་པ་སྟོབས་ལྡན་ཐུགས་དམ་བསྐང་༔
བྱང་ཕྱོགས་དགྲ་བགེགས་རྩིས་ལ་འདེབས་པའི་ཕྱིར༔ སྒྲོལ་ཡུམ་དུག་གི་མཆེ་ཅན་ཐུགས་དམ་བསྐང་༔ ཧཱུྃ་ཡ་བྷྱོཿ རྔམ་བྱེད་ཆེན་པོས་ཤར་གྱི་དགྲ་བགེགས་སྒྲོལ༔ སྲས་མཆོག་ཡ་མ་རཱ་ཛའི་ཐུགས་དམ་བསྐང་༔ སྦྱོར་ཡུམ་ཁྲག་གི་རལ་ཅན་ཐུགས་དམ་བསྐང་༔ སྒྲོལ་ཡུམ་གཤིན་རྗེ་ཡཀྴའི་ཐུགས་དམ་བསྐང་༔ གཏུམ་བྱེད་ཆེན་པོས་ལྷོ་ཕྱོགས་དགྲ་བགེགས་སྒྲོལ༔ སྲས་མཆོག་མྱོས་བྱེད་འབར་བའི་ཐུགས་དམ་བསྐང་༔ སྦྱོར་ཡུམ་དུག་སྦྲུལ་གོས་གྱོན་ཐུགས་དམ་བསྐང་༔
སྒྲོལ་ཡུམ་པྲ་མ་དུནྟིའི་ཐུགས་དམ་བསྐང་༔ དགྱེས་བྱེད་ཆེན་པོས་ནུབ་ཀྱི་དགྲ་བགེགས་སྒྲོལ༔ སྲས་མཆོག་མེ་རུ་རྩེ་ཡི་ཐུགས་དམ་བསྐང་༔ སྦྱོར་ཡུམ་ཡེ་ཤེས་མཁའ་འགྱིང་ཐུགས་དམ་བསྐང་༔ སྒྲོལ་ཡུམ་ཧམ་ཤམ་ར་ཏྲི་ཐུགས་དམ་བསྐང་༔ གཤེ་བྱེད་ཆེན་པོས་བྱང་གི་དགྲ་བགེགས་སྒྲོལ༔ སྲས་མཆོག་རལ་པ་ཚར་དགུའི་ཐུགས་དམ་བསྐང་༔ སྦྱོར་ཡུམ་སྲིད་པ་ཀུན་རྒྱུའི་ཐུགས་དམ་བསྐང་༔ སྒྲོལ་ཡུམ་ནཱ་ག་ཏྲི་ཤའི་ཐུགས་དམ་བསྐང་༔ ཧཱུྃ་ཡ་བྷྱོཿ
གཟའ་ཡི་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་དྲེགས་བྱེད་ནག་པོའི་ཐུགས་དམ་བསྐང་༔ སྦྱོར་ཡུམ་སྲིན་མོ་ཁྲག་འཐུང་ཐུགས་དམ་བསྐང་༔ ལྷ་ཡི་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་ཕྱ་སང་གདོང་དགུའི་ཐུགས་དམ་བསྐང་༔ སྦྱོར་ཡུམ་ཁམས་གསུམ་རྒྱལ་མོའི་ཐུགས་དམ་བསྐང་༔ གནོད་སྦྱིན་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་ཏི་ལ་བག་འཇོམས་ཐུགས་དམ་བསྐང་༔ སྦྱོར་ཡུམ་བྲག་སྲིན་སྨན་མོའི་ཐུགས་དམ་བསྐང་༔ གཤིན་རྗེ་སྡེ་བརྒྱད་ཀུན་གྱི་དམག་དཔོན་མཛད༔
གཤིན་རྗེ་ཨ་ཝ་གླང་མགོའི་ཐུགས་དམ་བསྐང་༔ སྦྱོར་ཡུམ་ཡ་མ་དུ་ཏིའི་ཐུགས་དམ་བསྐང་༔ བདུད་ཀྱི་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་ཡ་བ་ཏིལ་གྱི་ཐུགས་དམ་བསྐང་༔ སྦྱོར་ཡུམ་ཟངས་མཆེ་བཙན་མོའི་ཐུགས་དམ་བསྐང་༔ བཙན་གྱི་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་བྷོ་བ་མིག་དམར་ཐུགས་དམ་བསྐང་༔ སྦྱོར་ཡུམ་ཐོག་གི་བུ་ཡུག་ཐུགས་དམ་བསྐང་༔ མ་མོ་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་རྨིགས་པ་དུང་ཀའི་ཐུགས་དམ་བསྐང་༔
སྦྱོར་ཡུམ་སྲིད་པའི་དུག་མདའ་ཐུགས་དམ་བསྐང་༔ ཀླུ་ཡི་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་ཏི་ལི་ཏིལ་པའི་ཐུགས་དམ་བསྐང་༔ སྦྱོར་ཡུམ་གཟའ་སྲིན་ཀུན་རྒྱུའི་ཐུགས་དམ་བསྐང་༔ གཉན་གྱི་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་ཐར་པ་བདུད་འཇོམས་ཐུགས་དམ་བསྐང་༔ སྦྱོར་ཡུམ་ཆུ་སྲིན་འབར་མའི་ཐུགས་དམ་བསྐང་༔ རྒྱལ་པོ་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་ཆོས་རྒྱལ་འབར་བའི་ཐུགས་དམ་བསྐང་༔ སྦྱོར་ཡུམ་ནམ་གྲུ་མ་མོའི་ཐུགས་དམ་བསྐང་༔
དམ་ཅན་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་འབར་བ་ཟོར་གདོང་ཐུགས་དམ་བསྐང་༔ སྦྱོར་ཡུམ་གློག་ལྕེ་འབར་མའི་ཐུགས་དམ་བསྐང་༔ ས་བདག་སྡེ་བརྒྱད་ཀུན་གྱི་དམག་དཔོན་མཛད༔ གཤིན་རྗེ་སྒྲོལ་བྱེད་ཐོད་དབྱུག་ཐུགས་དམ་བསྐང་༔ སྦྱོར་ཡུམ་ཕུང་བྱེད་ནག་མོའི་ཐུགས་དམ་བསྐང་༔ ཕོ་བྲང་ཤར་གྱི་སྒོ་སྐྱོང་ལས་བྱེད་མ༔ མ་མོ་བྱ་རྒོད་མགོ་ཅན་ཐུགས་དམ་བསྐང་༔ ཕོ་བྲང་ལྷོ་ཡི་སྒོ་སྐྱོང་ལས་བྱེད་མ༔ མ་མོ་སྟག་གི་གདོང་ཅན་ཐུགས་དམ་བསྐང་༔
ཕོ་བྲང་ནུབ་ཀྱི་སྒོ་སྐྱོང་ལས་བྱེད་མ༔ མ་མོ་ཀངྐའི་མགོ་ཅན་ཐུགས་དམ་བསྐང་༔ ཕོ་བྲང་བྱང་གི་སྒོ་སྐྱོང་ལས་བྱེད་མ༔ མ་མོ་སྤྱང་ཀིའི་མགོ་ཅན་ཐུགས་དམ་བསྐང་༔ ཧཱུྃ་ཡ་བྷྱོཿ བསྟན་པའི་དགྲ་བགེགས་བསྒྲལ་བའི་གིང་ཆེན་ནི༔ དཀར་སེར་དམར་ལྗང་བཞི་ཡི་ཐུགས་དམ་བསྐང་༔ བྱད་མ་ཁྲམ་ལ་འདེབས་པའི་བདུད་ཕོ་བཞི༔ ལོ་ཟླ་ཞག་དུས་ཁྲམ་བདག་ཐུགས་དམ་བསྐང་༔ སྡིག་ཅན་རྩིས་ལ་འདེབས་པའི་འཆི་བདག་བཞི༔
དུས་བཞི་ཤོ་ཐོག་རུ་ཏྲའི་ཐུགས་དམ་བསྐང་༔ མ་རུངས་སྲོག་རྩ་གཅོད་པའི་ཤན་པ་བཞི༔ མ་བཙན་ཀླུ་མོ་གཟའ་ཡི་ཐུགས་དམ་བསྐང་༔ དམིགས་པའི་བྱད་མ་རྩད་གཅོད་མོན་པ་བཞི༔ རླུང་གི་ལས་མཁན་རྣམ་བཞིའི་ཐུགས་དམ་བསྐང་༔ ཕ་རོལ་བླ་སྲོག་འཕྲོག་པའི་ཨ་ཙ་ར༔ གློག་གི་ཕོ་ཉ་སྡེ་བཞིའི་ཐུགས་དམ་བསྐང་༔ གཞན་ཡང་སྤྲུལ་པ་ཡང་སྤྲུལ་ལས་བྱེད་ནི༔ དུག་གི་ཕག་རྒོད་བསྭེ་ཡི་སྦལ་པ་དང་༔ དུག་སྦྲུལ་ལྕགས་སྡིག་རྣམས་ཀྱི་ཐུགས་དམ་བསྐང་༔
གཤིན་རྗེ་འཆི་བདག་དགྲ་ལ་འགྱེད་པའི་ཕྱིར༔ བླ་འགུགས་ལས་ཀྱི་ཕོ་ཉའི་ཐུགས་དམ་བསྐང་༔ བླ་འབོད་མི་རེང་སྲིན་པོའི་ཐུགས་དམ་བསྐང་༔ སྲིད་པ་ལས་ཀྱི་འཁོར་ལོའི་ཐུགས་དམ་བསྐང་༔ གསལ་ཤིང་དུག་གི་འཁོར་ལོའི་ཐུགས་དམ་བསྐང་༔ སྤུ་གྲི་མེ་ཡི་འཁོར་ལོའི་ཐུགས་དམ་བསྐང་༔ ཁྲག་མཚོ་ཆུ་ཡི་འཁོར་ལོའི་ཐུགས་དམ་བསྐང་༔ སྨྱོ་འབོག་རླུང་གི་འཁོར་ལོའི་ཐུགས་དམ་བསྐང་༔ འཆི་བདག་ཉི་ཁྲི་དགུ་འབུམ་ཐུགས་དམ་བསྐང་༔ གཤིན་རྗེའི་དཀྱིལ་འཁོར་ཐུགས་དམ་བསྐངས་གྱུར་ནས༔
དམིགས་པའི་དགྲ་བགེགས་སྒྲོལ་བའི་ཕྲིན་ལས་མཛོད༔
ཞེས་པས༔ གཤིན་རྗེའི་ལྷ་ཚོགས་ཐུགས་དམ་བསྐང་ཞིང་རབ་ཏུ་དགྱེས་ནས༔ ཕ་རོལ་གདུག་པའི་བྱད་མ་འབྱུང་པོ་ཐམས་ཅད་བསྒྲལ་བར་བསམ༔ དེ་ནས་བཤགས་པ་བྱ་བ་ནི༔ ཧོ་དགོངས་སུ་གསོལ་ལོ་དཔའ་བོ་རིགས་ཀྱི་བདག༔ འཇམ་དཔལ་གཤིན་རྗེའི་ལྷ་ཚོགས་གསན་དུ་གསོལ༔ བདག་གིས་བླ་མེད་སྙིང་པོ་སྒོར་ཞུགས་ནས༔ བསྐྱེད་རིམ་མ་གསལ་རྫོགས་རིམ་མ་རྟོགས་དང་༔ བཟླས་བརྗོད་གྲངས་ཉུང་སྒྲུབ་རྫས་གཡེལ་བ་དང་༔
དམ་བཅའ་ཁས་བླངས་དུས་ལས་འདས་པ་དང་༔ མངོན་སྤྱོད་དྲག་ལས་དུས་མིན་སྦྱར་བ་དང་༔ བསྐང་མཆོད་ཚོགས་བསགས་མཆོད་གཏོར་ཆག་པ་དང་༔ ཤེས་བཞིན་མ་བགྱིས་བག་མེད་དབང་གྱུར་པའི༔ ལེ་ལོ་རྟོག་ཚོགས་འཁྲུལ་པ་ཅི་མཆིས་པ༔ འཇམ་དཔལ་གཤིན་རྗེའི་ལྷ་ལ་བཟོད་པར་གསོལ༔ བཤགས་པ་བཞེས་ནས་ཚངས་པར་སྩལ་དུ་གསོལ༔ ཅེས་ཡིག་བརྒྱ་རྒྱས་བསྡུས་གང་རུང་བརྗོད༔ འཇམ་དཔལ་ཡེ་ཤེས་རོལ་པའི་ཞལ་ལུང་རྒྱ་མཚོའི་དགོངས་དོན་ལ་མཉམ་པར་བཞག་པས༔ ཡི་དམ་ལྷ་ཡི་དམ་ཚིག་འགལ་འཁྲུལ་བྱང་ཞིང་མངོན་སྤྱོད་ལས་ཀྱི་ཉེས་པ་ཕྲ་མོ་ལས་གྲོལ་བར་འགྱུར་རོ༔
ས་མ་ཡ༔ ཨེ་མ་ཟབ་པའི་མཐར་ཐུག་གསང་མཛོད་ནོར་བུའི་ཀླུང་༔ མཁའ་ལྟར་འཁྱིལ་བའི་གདེངས་ཀ་འབར་བ་ན༔ དགོས་འདོད་ཀུན་འབྱུང་འདོད་འཇོའི་བུམ་བཟང་ཅན༔ ཡིད་ཅན་རལ་པའི་རྩེ་རུ་སོན་དཀའ་བས༔ ཤེས་རབ་འཁྲུལ་ཞིང་དགའ་མའི་དབྱངས་འཁྱུད་འདི༔ མ་འོངས་རལ་གྲི་པུ་ཏི་འཛིན་ལ་སྤྲོད༔ ནག་པོ་གསུམ་གྱིས་བཀའ་ཡི་རྒྱ་འདི་སྲུངས༔ ས་མ་ཡ༔ གཏེར་རྒྱ༔
སྦས་རྒྱ༔ གསང་རྒྱ༔ ཟབ་རྒྱ༔ གཏད་རྒྱ༔ བདག་འདྲ་དུས་མཐའི་གཏེར་སྟོན་གནམ་ལྕགས་ཐོག་གི་ཕྱུང་རྡེག་བཏབ་པ་ལེན་མེད་ཀྱིས་སྤུ་གྲི་བསད་པའི་ལས་སྦྱོར་རྔམ་པ་དུག་གདོང་ཞེས་པ་ལྕགས་སྒྲོམ་བཅུ་གསུམ་གྱི་རྒྱ་འཛིན་འདི་ནི་ཁྲོམ་གཟིགས་རྔམ་པ་རོང་གི་གཤིན་རྗེ་རླུང་ལྟར་འཚུབས་པའི་གནས་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ། ། སརྦ་མངྒ་ལཾ།། །། ཇ༽ འཇམ་དཔལ་གཤིན་རྗེ་དུག་རི་མེ་འབར་ལས༔ དཔལ་ཁྲག་འཐུང་མགོན་པོ་མ་ཧཱ་ཀཱ་ལ་ལེགས་ལྡན་བྱ་རོག་གདོང་གི་གསོལ་མཆོད་སྲོག་གཟན་ནག་པོ་བྱད་མ་རྩད་བརླག་བཞུགས་སོ༔ ཁྲག་འཐུང་ཆེན་པོ་གཡུལ་ལས་རྒྱལ་ལ་འདུད༔ ས་མ་ཡ༔
དེའང་ཁྲག་འཐུང་ལེགས་ལྡན་མ་ཧཱ་ཀཱ་ལའི་གསོལ་མཆོད་བརྩམ་པའི་རིམ་པ་ནི༔ ལྕགས་སམ་བྷནྡྷའི་སྣོད་ཡངས་ཤིང་རྒྱ་ཆེ་བའི་ནང་དུ༔ འབྲུ་ནག་གི་ངར་ཕྱེ་ལ་དཔལ་གཏོར་ཟླུམ་པོ་ཁྲམ་རིས་ཅན་གཡས་གཅུས༔ གདན་ཆོས་འབྱུང་གི་ཁ་རུ་བཞག༔ མདུན་དུ་ཁྲག་ཀོང་ལྷན་དུ་འབྲང་རྒྱས་ཚེ་ཉུངས་ཀྱིས་མཚན་པ་བཞག༔ འཁོར་དཔལ་གཏོར་བཞི་དང་ཀྱུ་གུ་བཞི་མཐེབ་སྐྱུ་བརྒྱད་གཞན་ཡང་ཤ་སྣ་སྙིང་སྣ་ཀེ་ཚེ་ཤང་ཚེས་བརྒྱན༔ ཉུངས་དཀར་ནག་གི་རྐང་བུ་ཀྱང་གཟུགས༔ ཕུད་རྒོད་སྣ་ཚོགས་གཏམས་ཤིང་རོལ་མོ་སྒྲོགས་གུ་གུལ་དང་ཤ་ཆེན་གྱི་དུད་པ་བདུག༔ ཚིལ་ཆེན་གྱི་མར་མེ་གཏམས༔ ཁྲག་ཆེན་གྱི་ཡོན་ཆབ་བཤམ༔
དགྱེས་པའི་དར་ཕྱར་རྔམ་པའི་དབྱངས་དང་བཅས་ནས་ལེགས་ལྡན་ཧེ་རུ་ཀ་ཆེན་པོའི་ཐུགས་དམ་རྒྱུད་བསྐུལ་ཞིང་ཕྲིན་ལས་ཀྱི་བྱ་བ་སྣ་ཚོགས་བསྒྲུབ་ཕྱིར་སྤྱན་འདྲེན་པ་ནི༔ ཧཱུྃ༔ བདག་ཉིད་དཔལ་ཆེན་འབར་བའི་མདུན༔ ཁྲག་ཞག་འཁྲུགས་པའི་ཀློང་དཀྱིལ་དུ༔ དུར་ཁྲོད་ཨེ་ཡི་ཕོ་བྲང་ནི༔ མི་མགོའི་སྐུ་མཁར་རྒྱན་དང་ལྡན༔ དེ་དབུས་པད་ཉི་རོ་གདན་དུ༔ ཧཱུྃ་ལས་ལེགས་ལྡན་བྱ་རོག་གདོང་༔ དུར་ཁྲོད་ཆས་ལྡན་ཡུམ་དང་སྦྱོར༔ འཁོར་དུ་ལས་བྱེད་ཕོ་ཉ་བ༔
བྱ་རོག་ཁྲོས་པའི་གདོང་ཅན་བཞི༔ མཚམས་སུ་རང་འདྲ་འབར་མ་གནས༔ གཞན་ཡང་བྱ་གཅན་ཡང་སྤྲུལ་བཅས༔ དེ་ལྟར་བསྐྱེད་པའི་གནས་གསུམ་ལས༔ འོད་འཕྲོས་ཆོས་སྐྱོང་སྤྱན་དྲངས་གྱུར༔ ཨོྃ་བཛྲ་མ་ཧཱ་ཀཱ་ལ་ཀཽ་བྷ་མ་དཱཀྵི་ཡ་ཀྵ་ཙ་ཏུར་ལི་ཧ་ཧོ་ཤྭ་རི་ཡ་བཛྲ་ས་མཱ་ཡ་ཛ་ཛ་ཛཿ ཧཱུྃ༔ འཇིགས་སུ་རུང་བའི་གནས་མཆོག་ནས༔ ཁམས་གསུམ་ཡོངས་ཀྱི་དེད་དཔོན་ཆེ༔ མཐུ་ཆེན་མ་ཧཱ་ཀཱ་ལ་ནི༔
ཁྲག་འཐུང་ནག་པོ་མི་བསྲུན་པ༔ དུར་ཁྲོད་ཚོགས་བདག་སྐུར་བཞེངས་ཤིག༔ ནག་པོ་ཆེན་པོ་གཤེགས་སུ་གསོལ༔ ལེགས་ལྡན་ནག་པོ་གཤེགས་སུ་གསོལ༔ དཔལ་མགོན་ནག་པོ་གཤེགས་སུ་གསོལ༔ བདུད་རྒྱལ་ཐོད་ཕྲེང་གཤེགས་སུ་གསོལ༔ བྱ་རོག་མིང་ཅན་གཤེགས་སུ་གསོལ༔ གནམ་ལྕགས་སྤུ་གྲི་གཤེགས་སུ་གསོལ༔ སྲོག་བདུད་འབར་བ་གཤེགས་སུ་གསོལ༔ རྔམ་ཆེན་བཀྲག་མེད་གཤེགས་སུ་གསོལ༔
ལས་མཁན་མེ་འབར་གཤེགས་སུ་གསོལ༔ སྤྲུལ་པ་ཡང་སྤྲུལ་གཤེགས་སུ་གསོལ༔ གཤེགས་ནས་དུར་ཁྲོད་ཕོ་བྲང་འདིར༔ མི་གཡོ་དགྱེས་པས་གདན་ལ་བཞུགས༔ ཨོྃ་བཛྲ་ས་མ་ཡ་ཏིཥྛ་ལྷན༔ ཞེས་ལེགས་ལྡན་མགོན་པོའི་དམག་ཚོགས་རྣམས་སྤྲིན་ཆེན་རླུང་གིས་བསྐྱོད་པ་ལྟར་བྱོན་ནས་བཞུགས་པར་བསམ༔ དེ་ནས་མཆོད་པ་འབུལ་བ་ནི༔ ཧཱུྃ༔ མ་ཧཱ་ཀཱ་ལ་དགོངས་སུ་གསོལ༔ དཔལ་མགོན་ཆེན་པོ་དགོངས་སུ་གསོལ༔
ཁྲག་འཐུང་རྒྱལ་པོ་དགོངས་སུ་གསོལ༔ བྱ་རོག་མིང་ཅན་དགོངས་སུ་གསོལ༔ དམ་ཅན་རྒྱ་མཚོ་དགོངས་སུ་གསོལ༔ ཧཱུྃ༔ ཁྱེད་ལ་མཐུན་པའི་དམ་རྫས་ནི༔ བྷནྡྷ་ལྕང་ལོའི་གཏོར་གཞོང་དུ༔ འབྲུ་ནག་ངར་ཕྱེའི་མྱོས་ཆང་ལ༔ གྲི་ཁྲག་ལ་སོགས་དུག་རིགས་སྦྱོར༔ ཁ་ཞིང་ངར་ལྡན་བམ་པའི་རིགས༔ ཤིན་ཏུ་བསྟར་བའི་གཏོར་མཆོད་འདི༔
དཔལ་ལྡན་མགོན་པོའི་ཞལ་དུ་འབུལ༔ བཞེས་ནས་གདུག་ཅིང་སྡང་བ་ཡི༔ དམ་ཉམས་དགྲ་བགེགས་སྒྲོལ་བར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཧཱུྃ༔ ཁྱེད་ལ་མཉེས་པའི་དམ་རྫས་ནི༔ བུམ་རིལ་འབར་བའི་སྣོད་ཡངས་སུ༔ མི་ཁྲག་རྟ་ཁྲག་གླང་པོའི་ཁྲག༔ ཁྱི་ཁྲག་ལ་སོགས་ཁྲག་ཆེན་ལ༔ ཐང་ཁྲོམ་རེ་ལྕག་བོང་ང་དང་༔
སྨན་ཆེན་དང་བཅས་སྦྱོར་བའི་ཁྲག༔ རུ་ཏྲའི་སྙིང་ཁྲག་དམར་ཆེན་འདི༔ དཔལ་ལྡན་མགོན་པོའི་ཞལ་དུ་འབུལ༔ བཞེས་ནས་གདུག་ཅིང་སྡང་བ་ཡི༔ དམ་ཉམས་དགྲ་བགེགས་སྒྲོལ་བར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་མ་ཧཱ་རཀྟ་ལ་ཁ་ཁ་ཁཱ་ཧི༔ ཧཱུྃ༔ མཚན་ལྡན་ཞལ་བུའི་ཀ་པཱ་ལར༔ ག་པུར་ཛཱ་ཏི་ཨ་ག་རུ༔ འབྲས་དཀར་དམར་ནག་འབྲུ་ཡི་ཆང་༔
རིན་ཆེན་ཞུན་གྱི་བརྡར་ཕྱེ་དང་༔ བྱང་སེམས་དཀར་དམར་བདེ་བའི་རྒྱུན༔ རྫས་མཆོག་ལྔ་སོགས་བདུད་རྩི་འདི༔ དཔལ་ལྡན་མགོན་པོའི་ཞལ་དུ་འབུལ༔ བཞེས་ནས་གདུག་ཅིང་སྡང་བ་ཡི༔ དམ་ཉམས་དགྲ་བགེགས་སྒྲོལ་བར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི༔ ཧཱུྃ༔ འབྲུ་བཅུད་སྣ་ཚོགས་ཕྱེ་མའི་རིགས༔ བཅུད་གཡོ་ཞག་གིས་སྦགས་པའི་ཟན༔
དཀར་དམར་བརྒྱན་པའི་ཞལ་ཟས་ཚོགས༔ དགྲ་བགེགས་དོན་སྙིང་དབང་པོས་བརྒྱན༔ ཚིལ་ཆེན་མར་མེ་གསུར་ཆེན་སྤོས༔ རྐང་གླིང་ཐོད་རྔའི་སྒྲ་བཅས་འདི༔ དཔལ་ལྡན་མགོན་པོའི་ཞལ་དུ་འབུལ༔ བཞེས་ནས་གདུག་ཅིང་སྡང་བ་ཡི༔ དམ་ཉམས་དགྲ་བགེགས་སྒྲོལ་བར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་ག་ཎ་ཙཀྲ་མ་ཧཱ་པཱུ་ཛ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི༔ དེ་ནས་བསྐང་བསྟོད་བྱ་བ་ནི༔ གཡག་ནག་ལ་བམ་རོས་བརྒྱན་པ་དེའི་སྟེང་དུ་དཔལ་གཏོར་ཟུར་གསུམ་ཞིག་ལ།
དཀར་མེ་བྱ་རོག་གསུམ་གྱིས་བརྒྱན༔ ཤ་དུམ་དང་མཐེབ་སྐྱུས་བསྐོར་བའི་མདུན་དུ་གསེར་སྐྱེམས་བཤམས་ལ༔ ཧཱུྃ༔ རབ་འཇིགས་འབར་བའི་དུར་ཁྲོད་བསིལ་བ་ཚལ༔ ཁྲག་གི་རྒྱ་མཚོ་བམ་རོ་རི་ལྟར་ཉིལ༔ ཀེང་རུས་ཁྲལ་ཁྲོལ་རུས་པ་གྲམ་ལྟར་བདལ༔ སྟེང་དུ་ལྷོ་སྤྲིན་ངམ་ནག་བུན་ལྟར་གཏིབས༔ འཁོར་ཡུག་ཀུན་ཀྱང་མི་སྡུག་རླུང་དམར་འཚུབས༔ དེ་དབུས་དྲག་པོའི་ཕོ་བྲང་གཞལ་ཡས་ནི༔ རྨང་གཞི་ནག་པོ་ཀླུ་དང་ས་བདག་བསྣོལ༔
དེའི་སྟེང་གནམ་ལྕགས་རྡོ་རྗེའི་རྒྱ་གྲམ་བཀོད༔ ཟུར་བཞི་ཁྲོ་ཆུ་མཛེས་པའི་སོ་ཕག་ལྡན༔ ཤར་ཕྱོགས་མི་མགོ་སྐམ་རློན་བརྩེགས་པ་ལ༔ དུར་ཁྲོད་བདག་མོའི་གད་མོ་ཡ་ལ་ལ༔ ལྷོ་ཕྱོགས་རྟ་མགོ་སྐམ་རློན་བརྩེགས་པ་ལ༔ གྱི་ལིང་ཅང་ཤེས་མཚེར་རྒྱངས་ཙེ་རེ་རེ༔ ནུབ་ཕྱོགས་གཡག་མགོ་སྐམ་རློན་བརྩེགས་པ་ལ༔ ཁོ་མོ་འབྲོང་གི་ངར་སྒྲ་འུ་རུ་རུ༔ བྱང་ཕྱོགས་སྟག་མགོ་སྐམ་རློན་བརྩེགས་པ་ལ༔ གཅན་གཟན་གདུག་པའི་ངར་སྒྲ་དི་རི་རི༔
ཀ་གདུང་གཟའ་དང་རྒྱུ་སྐར་བྲིས་པ་ལ༔ འབྲུག་གློག་ཐོག་སེར་ཟི་ར་ཆི་ལི་ལི༔ ཁ་བད་སྲིན་པོའི་ཐོད་པ་བསྒྲིགས་པ་ལ༔ རཀྴ་ཕོ་མོ་སྤྲིན་ལྟར་གཏིབས་སེ་གཏིབ༔ གཡང་གཞི་འཕན་དར་རོ་སྐྲའི་བ་དན་ལ༔ མི་མགོའི་རྒྱན་ཏོག་དུ་མ་རོངས་སེ་རོང་༔ ཏྲི་ཤུལ་ལ་སོགས་མཚོན་ཆས་བརྒྱན་པ་ལ༔ འཕྱང་བའི་ཅོད་པན་ནག་པོ་པུ་རུ་རུ༔ དེ་ལྟར་ཕོ་བྲང་སྣ་ཚོགས་རྒྱན་ལྡན་གྱི༔ བཀོད་པ་ཡོ་བྱད་བདག་གིས་བཤམས་པ་འདིས༔
ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས་དབང་ཕྱུག་ཐུགས་དམ་བསྐང་༔ སྲས་མཆོག་བྱ་རོག་གདོང་གི་ཐུགས་དམ་བསྐང་༔ ཡུམ་མཆོག་ཙཎྜི་དམར་མོའི་ཐུགས་དམ་བསྐང་༔ བདུད་པོ་སྡེ་བཞི་ཡབ་ཡུམ་ཐུགས་དམ་བསྐང་༔ སྤྲུལ་པ་བྱ་རོག་རྣམས་ཀྱི་ཐུགས་དམ་བསྐང་༔ ཡང་སྤྲུལ་གཅན་སྤྱང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔ ཧཱུྃ༔ དེ་དབུས་ཁྲག་མཚོ་པད་ཉི་ཏི་རའི་སྟེང་༔
ཧཱུྃ་ལས་སྐྱེས་པའི་མྱུར་མགྱོགས་མཐུ་བོ་ཆེ༔ ལས་ཀྱི་མགོན་པོ་དཔལ་ལྡན་བྱ་རོག་གདོང་༔ མཐིང་ནག་རྔམ་པ་སྲོག་བདག་ཁྲོས་པའི་གཟུགས༔ ཁཱ་ཁ་མུ་ཁ་རབ་འཇིགས་ཞལ་གདངས་ཤིང་༔ དམར་ཟླུམ་སྤྱན་འཁྱིལ་ཤངས་ནས་འབྲུག་སྟོང་ལྡིར༔ དབུ་སྐྲ་སེར་ནག་ནམ་མཁའི་དབྱིངས་སུ་བསྐྱོད༔ ཐོད་སྐམ་དབྱིངས་ནས་བྱ་རོག་སྤྲིན་ལྟར་གཏིབས༔ ཕྱག་གཡས་གྲི་གུག་སྲིད་གསུམ་མཐོངས་ལ་ཕྱར༔ གཡོན་པའི་བྷན་དམར་གདུག་པའི་སྙིང་ཁྲག་འཐུང་༔ གཏི་མུག་ཚར་གཅོད་གླང་ཀོ་སྟོད་ལ་གཡོགས༔
ཕ་རོལ་གཞོམ་ཕྱིར་ཞིང་ལྤགས་སྐེད་ལ་དཀྲིས༔ ཞེ་སྡང་ཚོགས་འཇོམས་སྦྲུལ་གྱི་འཆིང་རྒྱན་འཁྱུགས༔ ང་རྒྱལ་མཐར་བྱེད་སྟག་གི་ཤམ་ཐབས་དཀྲིས༔ ཉོན་མོངས་མཚོ་སྐེམ་མགོ་རློན་ཕྲེང་བས་བརྒྱན༔ བག་ཆགས་གཏོར་བྱེད་ཁྲག་ཞག་ཐལ་ཚོམ་སྤྲས༔ མྱུར་མགྱོགས་ཤུགས་འཆང་སྒྲོ་གཤོག་དབྱིངས་སུ་བརྒྱངས༔ ལོག་ལྟ་ཚར་གཅོད་མེ་རི་སྨུག་ནག་འབར༔ ཙཎྜི་དམར་མོ་སྲིན་གཟུགས་པང་དུ་འཁྱུད༔ གྲི་ཐོད་འཛིན་ཅིང་རྒྱན་དྲུག་ཆས་ཀྱིས་སྤྲས༔ ཟུང་འཇུག་ངང་ལྡན་ཁྲག་འཐུང་དོར་ཐབས་ཅན༔
ལས་མཛད་ཆེན་པོ་གར་དགུས་དགྱེས་པ་ཡི༔ བསྐྱེད་རྫོགས་བརྟན་པོའི་ཡིད་ཀྱིས་སྤྲུལ་པ་འདིས༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས་དབང་ཕྱུག་ཐུགས་དམ་བསྐང་༔ སྲས་མཆོག་བྱ་རོག་གདོང་གི་ཐུགས་དམ་བསྐང་༔ ཡུམ་མཆོག་ཙཎྜི་དམར་མོའི་ཐུགས་དམ་བསྐང་༔ བདུད་པོ་སྡེ་བཞི་ཡབ་ཡུམ་ཐུགས་དམ་བསྐང་༔ སྤྲུལ་པ་བྱ་རོག་རྣམས་ཀྱི་ཐུགས་དམ་བསྐང་༔ ཡང་སྤྲུལ་གཅན་སྤྱང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔
ཧཱུྃ༔ དཔལ་ལྡན་མགོན་པོའི་གཡས་ཀྱི་བཀའ་ཉན་པ༔ སྐུ་མདོག་དམར་ནག་ཉིན་གྱི་ཕོ་ཉ་བ༔ བདུད་པོ་སྒྲོལ་བྱེད་འབར་བ་སཏྭ་རེ་ཐོགས༔ ནད་ཀྱི་རླངས་པ་དགྲ་དང་བགེགས་ལ་བྷྱོཿ ཧཱུྃ༔ དཔལ་ལྡན་མགོན་པོའི་གཡོན་གྱི་བཀའ་ཉན་པ༔ སྐུ་མདོག་དཀར་སྔོན་མཚན་གྱི་ཕོ་ཉ་བ༔ ལས་མཁན་འབར་བ་ལག་ན་སྤུ་གྲི་ཐོགས༔ མཚོན་གྱི་གྲུ་གུ་དགྲ་དང་བགེགས་ལ་ཕོབ༔
ཧཱུྃ༔ དཔལ་ལྡན་མགོན་པོའི་རྒྱབ་ཀྱི་བཀའ་ཉན་པ༔ སྐུ་མདོག་སེར་ནག་དུས་ཀྱི་ཕོ་ཉ་བ༔ ཤན་པ་སྲོག་བདག་ལས་བྱེད་རལ་གྲི་ཐོགས༔ དམོད་པའི་དུག་མདའ་སྔོ་དམར་དགྲ་ལ་གཏོང་༔ ཧཱུྃ༔ དཔལ་ལྡན་མགོན་པོའི་མདུན་གྱི་བཀའ་ཉན་པ༔ སྐུ་མདོག་མཐིང་ནག་གནས་ཉུལ་ཕོ་ཉ་བ༔ ལས་མཁན་མྱུར་མགྱོགས་གནམ་ལྕགས་ཕུར་པ་ཐོགས༔ མངོན་སྤྱོད་ཆེན་པོས་དམིགས་པའི་དགྲ་བགེགས་སྒྲོལ༔
ཀུན་ཀྱང་གཅེར་བུ་འཇིགས་པའི་ཉམས་གྱུར་ཅན༔ གཡོན་པ་ཐམས་ཅད་ལྕགས་ཀྱུ་འབར་བ་ཐོགས༔ རུས་པའི་རྒྱན་ལྡན་ཟ་བྱེད་སྲིན་པོའི་ཚུལ༔ མེ་ལྟར་མཆེད་ཅིང་དགྲ་བོའི་སྙིང་ཁྲག་འཐུང་༔ ཧཱུྃ༔ དཔལ་ལྡན་མགོན་པོའི་མཚམས་ཀྱི་བཀའ་ཉན་པ༔ ཤར་ལྷོ་འབར་བ་མ་མོས་ཟོར་བ་ཐོགས༔ ལྷོ་ནུབ་མ་མོས་ཁ་རླངས་སོག་ལེ་ཐོགས༔ ནུབ་བྱང་དུར་ཁྲོད་མ་མོས་བེ་ཅོན་ཐོགས༔ བྱང་ཤར་སྲིན་མོ་གསེར་མིག་ཁྲམ་ཤིང་ཐོགས༔
ཀུན་ཀྱང་ནག་མོ་བྱ་རོག་ཁྲོས་པའི་གདོང་༔ གཡོན་པ་ཐམས་ཅད་དགྲ་བོའི་ཙིཏྟ་བསྣམས༔ མི་སྡུག་གཟུགས་ཅན་མ་མོ་རྔམ་པའི་ཚུལ༔ བྱད་མ་མཐར་བྱེད་སྤྲུལ་པ་སྒྱུ་མའི་སྐུ༔ བཀའ་ཡི་འཁོར་དུ་གནས་པའི་སྲུང་མའི་ཚོགས༔ དགྱེས་པའི་ཡིད་ལ་བཀོད་པའི་བཀའ་སྡོད་ཀྱི༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས? སྲས་མཆོག? ཡུམ་མཆོག་ཙཎྜི? བདུད་པོ་སྡེ་བཞི? སྤྲུལ་པ་བྱ་རོག? ཡང་སྤྲུལ་གཅན་སྤྱང? ཐུགས་དམ་བསྐངས་བསྟོད་དམིགས? ཧཱུྃ༔ དཔལ་ལྡན་མགོན་པོའི་སྤྲུལ་པ་ཡང་སྤྲུལ་པོ༔ དགྲ་ཤ་ཟ་བྱེད་བྱ་རོག་ནག་པོ་བཞི༔
དགྲ་ཁྲག་འཐུང་བྱེད་བྱ་རོག་དམར་པོ་བཞི༔ ཀུན་ཀྱང་མཆུ་སྡེར་བགྲད་ཅིང་དགྲ་ལ་རྔམ༔ དགྲ་བོའི་སྙིང་ནས་འདྲེན་པའི་སྟག་མོ་བཞི༔ དགྲ་བོའི་སྲོག་རྩ་གཅོད་པའི་དོམ་ནག་བཞི༔ ཀུན་ཀྱང་ཁ་གདངས་མཆེ་གཙིགས་བམ་རོ་འདྲད༔ དགྲ་བོའི་བླ་འཁྱམས་འགུགས་པའི་ལྕགས་སྤྱང་བཞི༔ དགྲ་བོའི་ཚེ་ལེན་ཟངས་ཀྱི་འཕར་བ་བཞི༔ ཀུན་ཀྱང་ངུ་འདུར་བརྒྱུགས་ཤིང་གཤིན་སྐད་འདོན༔ དགྲ་ལ་ཕུང་ཐལ་འགྱེད་པའི་སྤྲེའུ་བཞི༔ དགྲ་ལ་ཆོ་འཕྲུལ་འགྱེད་པའི་སྲིན་བྱ་བཞི༔
ཀུན་ཀྱང་མི་རུང་སྣ་ཚོགས་ཆ་ལུགས་སྟོན༔ གཞན་ཡང་ཉིད་སྤྲུལ་མ་ལུས་རླུང་ལྟར་འཚུབས༔ མ་ངེས་གར་གྱི་འཕྲུལ་འཁོར་ལྟར་བསྒྱུར་ནས༔ སྣ་ཚོགས་དགྲ་ལ་དམར་འགྱེད་སྤྲུལ་འཁོར་འདིས༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས? སྲས་མཆོག་བྱ་རོག? ཡུམ་མཆོག་ཙཎྜི་དམར་མོའི? བདུད་པོ་སྡེ་བཞི? སྤྲུལ་པ་བྱ་རོག་རྣམས? ཡང་སྤྲུལ་གཅན་སྤྱང་རྣམས? ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔ ཧཱུྃ༔ དཔལ་ལྡན་མགོན་པོའི་དམ་སྐོང་རྫས་མཆོག་ནི༔ གླིང་གི་གླིང་མཆོག་འཛམ་གླིང་ཁ་བ་ཅན༔ དབུས་འགྱུར་ཆེན་པོའི་དཔག་ཚད་གསུམ་མཐོའི་གནས༔
འཁོར་ཡུག་གངས་རིའི་ཕྲེང་བས་བསྐོར་བ་རུ༔ དཔལ་ལྡན་ཡེ་ཤེས་མགོན་པོའི་དལ་ཞིང་གནས༔ ཕྱི་ནང་ཕོ་བྲང་རྒྱན་སོགས་བསྐྱོད་པའི་མཐར༔ རྒྱ་ཆེ་དཔངས་མཐོའི་དུར་ཁྲོད་གླིང་བཞིའི་བསྐོར༔ གཉིས་མཆེད་ཚུལ་དུ་ཡིད་དཔྱོད་མཐའ་ཡས་ཀྱི༔ གྲངས་མེད་བློ་ཡིས་སྤྲུལ་ཏེ་བསྐང་བ་ནི༔ སྣ་ཚོགས་སྤྱན་གྱི་དབང་པོ་ཚིམ་བྱའི་ཕྱིར༔ ཡིད་ཀྱི་མེ་ཏོག་ཙིཏྟའི་རྒྱལ་མཚན་བསྒྲེངས༔ མཁལ་མའི་མེ་ཏོག་རྣ་བ་རྫ་ལྟར་ཉིལ༔ སྲོག་རྩའི་མེ་ཏོག་མིག་འབྲས་ཕུང་པོར་སྤུངས༔
མཆིན་པའི་མེ་ཏོག་ལྕེ་ཡི་པུར་ལེན་ཕྱུར༔ གློ་བའི་མེ་ཏོག་སྣ་ཡི་ཟུར་བུ་འཁྲིགས༔ དབྱིངས་ལྟར་མཐོ་བའི་མེ་ཏོག་སྣ་ཚོགས་འདིས༔ ཐུགས་རྗེའི་སྤྱན་གྱིས་བདག་ལ་གཟིགས་པའི་ཕྱིར༔ དབང་པོའི་མེ་ཏོག་རྣམས་ཀྱི་ཐུགས་དམ་བསྐང་༔ ཙནྡན་དཀར་དམར་དཀོན་མཆོག་མཉེས་པའི་སྤོས༔ ག་པུར་ཛཱ་ཏི་ཡི་དམ་མཉེས་པའི་སྤོས༔ ལི་ཤི་སུག་སྨེལ་མཁའ་འགྲོ་མཉེས་པའི་སྤོས༔ གྲི་སྙིང་ན་གི་དཔལ་མགོན་མཉེས་པའི་སྤོས༔ གུ་གུལ་ཤིང་ཀུན་བགེགས་སྲིན་ཚར་གཅོད་སྤོས༔
ཤ་ཆེན་སྣ་ཚོགས་དྲེགས་པ་མཉེས་པའི་སྤོས༔ སྤྲིན་ལྟར་གཏིབས་པའི་དྲི་མཆོག་སྣ་ཚོགས་འདིས༔ བརྩེ་བའི་དགོངས་པ་བདག་ལ་དགྱེས་པའི་ཕྱིར༔ དྲི་མཆོག་སྣ་ཚོགས་སྤོས་ཀྱིས་ཐུགས་དམ་བསྐང་༔ ཉི་ཟླའི་ཞུན་མེ་འཛམ་གླིང་གསལ་བའི་མདངས༔ སེམས་ཉིད་ཞུན་མེ་འཁོར་འདས་གསལ་བའི་མདངས༔ འབྲི་མར་ཞུན་མེ་སྨག་རུམ་གསལ་བའི་མདངས༔ ཏིལ་མར་ཞུན་མེ་ཟོར་མདའ་གསལ་བའི་མདངས༔ ཚིལ་ཆེན་ཞུན་མེ་དཔལ་མགོན་མཉེས་པའི་མདངས༔ རྐང་དམར་ཞུན་མེ་དྲེགས་པ་མཉེས་པའི་མདངས༔
དབྱིངས་ལྟར་གསལ་བའི་སྣ་ཚོགས་ཞུན་མེ་འདིས༔ གནས་ལུགས་དགོངས་པས་བདག་ལ་སྐྱོང་བའི་ཕྱིར༔ དཀར་མེ་སྣ་ཚོགས་གཏམས་པས་ཐུགས་དམ་བསྐང་༔ མཁའ་ཡི་ཆུ་འཛིན་དག་གཙང་དྲི་ཡི་ཆབ༔ ལྷ་ཡི་བདུད་རྩི་བརྒྱད་ལྡན་དྲི་ཡི་ཆབ༔ བྱང་སེམས་བདུད་རྩི་འཆི་མེད་བདུད་རྩི་ཆེ༔ རོལ་མཚོ་ཕྱུར་འཁྱིལ་མཆོད་འོས་དྲི་ཡི་ཆབ༔ དུག་ཁྲག་གྲི་ཁྲག་དཔལ་མགོན་དྲི་ཡི་ཆབ༔ ཁྲག་ཆེན་དུ་མ་ཤན་པ་དྲི་ཡི་ཆབ༔ བསིལ་ལྡན་མ་ངེས་སྦྱར་ཞིང་གཏམས་པ་འདིས༔
མདངས་བཟང་རྫས་ཀྱི་དངོས་གྲུབ་འབྱུང་བའི་ཕྱིར༔ དྲི་ཆབ་སྣ་ཚོགས་གཏམས་པས་ཐུགས་དམ་བསྐང་༔ ཤིང་འབྲས་ལྷ་ཡི་ཞལ་ཟས་བཅུད་དང་ལྡན༔ འབྲས་དཀར་དྲང་སྲོང་ཞལ་ཟས་བཅུད་དང་ལྡན༔ གྲོ་ནས་ཚོགས་ཀྱི་ཞལ་ཟས་བཅུད་དང་ལྡན༔ ཁྲེ་ཏིལ་རྫས་ཀྱི་ཞལ་ཟས་བཅུད་དང་ལྡན༔ སེ་འབྲུ་མཆོད་པའི་ཞལ་ཟས་བཅུད་དང་ལྡན༔ བྲ་སྲན་དཔལ་མགོན་ཞལ་ཟས་བཅུད་དང་ལྡན༔ བུ་རམ་མཐའ་ཡི་ཞལ་ཟས་བཅུད་དང་ལྡན༔ འབྲུ་མར་འབྲས་བུའི་ཞལ་ཟས་བཅུད་དང་ལྡན༔
དགྱེས་པའི་བསོད་ནམས་དཔལ་རྟེན་བསྐྱེད་པའི་ཕྱིར༔ རོ་བཅུད་ཞལ་ཟས་རྣམས་ཀྱིས་ཐུགས་དམ་བསྐང་༔ ལྷ་ཡི་རྔ་ཆེན་མཁའ་སྤྱོད་དགྱེས་པའི་སྒྲ༔ དབྱར་གྱི་རྔ་ཆེན་འབྱུང་ལྔ་བསྐྱེད་པའི་སྒྲ༔ གྷཎྜིའི་རྔ་ཆེན་ཆོས་འཁོར་བསྐོར་བའི་སྒྲ༔ དྲག་ཤིང་རྔ་ཆེན་ཡི་དམ་དགྱེས་པའི་སྒྲ༔ རིན་ཆེན་རྔ་ཟླུམ་མཁའ་འགྲོ་བསྐུལ་བའི་སྒྲ༔ ཐོད་པའི་རྔ་ཆེན་དཔལ་མགོན་དགྱེས་པའི་སྒྲ༔ རྫ་ཡི་རྔ་ཆེན་གར་དང་མཆོད་པའི་སྒྲ༔ ལྕགས་ཀྱི་ཧོམ་རྔ་མཐུ་གཏད་ནག་པོའི་སྒྲ༔
འབྲུག་ལྟར་གྲགས་པའི་རོལ་མོ་སྣ་ཚོགས་འདིས༔ སྙན་པའི་དུང་ཆེན་སྣ་ཚོགས་བསྒྲག་པའི་ཕྱིར༔ རོལ་མོ་འབྲུག་ལྟར་གྲགས་པས་ཐུགས་དམ་བསྐང་༔ ཧཱུྃ༔ རང་བཞིན་ཁྱོན་ཡངས་མཚན་ལྡན་ཀ་པཱ་ལ༔ རྒྱ་ཆེའི་ནང་དུ་སྨན་མཆོད་གཏམས་པ་ནི༔ ཛཱ་ཏི་རྒྱལ་པོ་རླུང་སྨན་བདུད་རྩི་ཆེ༔ གི་ཝང་རྒྱལ་པོ་མཁྲིས་སྨན་བདུད་རྩི་ཆེ༔ ལི་ཤི་རྒྱལ་པོ་བད་ཀན་བདུད་རྩི་ཆེ༔ ཨ་རུ་རྒྱལ་པོ་འདུས་པའི་བདུད་རྩི་ཆེ༔
ཙནྡན་ག་པུར་ཚད་པའི་བདུད་རྩི་ཆེ༔ ཀ་ཀོ་སུག་སྨེལ་གྲང་བའི་བདུད་རྩི་ཆེ༔ གུར་གུམ་ཅུ་གང་སྙོམས་པའི་བདུད་རྩི་ཆེ༔ དབང་རིལ་སྦྱོར་བ་ཞི་བའི་བདུད་རྩི་ཆེ༔ ཆིག་ཐུབ་སྦྱོར་བ་དྲག་པོའི་བདུད་རྩི་ཆེ༔ གླང་ཆེན་སྦྱོར་བ་མངོན་སྤྱོད་བདུད་རྩི་ཆེ༔ ཕྱི་ནང་བཟང་ལྡན་བདུད་རྩི་སྣ་ཚོགས་འདིས༔ རང་གཞན་ཉོན་མོངས་ནད་ལས་བསྐྱབ་པའི་ཕྱིར༔ བདུད་རྩི་མཚོ་ལྟར་འཁྱིལ་བས་ཐུགས་དམ་བསྐང་༔ ལྕགས་ཟངས་དྲག་པོའི་སྣོད་མཆོག་ཟུར་གསུམ་དུ༔
བསྐྱེད་པའི་རང་བཞིན་གཏོར་མ་སྤུངས་པ་ནི༔ དབྱིངས་ལྟར་མཐོ་བ་རི་རབ་བྷ་ལིངྟ༔ ཞི་ལ་ཟླུམ་པའི་ལུས་འཕགས་བྷ་ལིངྟ༔ རྒྱས་ལ་གྲུ་བཞི་འཛམ་གླིང་བྷ་ལིངྟ༔ དབང་ལ་ཟླ་གམ་བ་གླང་བྷ་ལིངྟ༔ དྲག་པོ་ཟུར་གསུམ་སྒྲ་མིའི་བྷ་ལིངྟ༔ གངས་དཀར་རྩེ་མཐོ་སྒྲུབ་པའི་བྷ་ལིངྟ༔ རི་ནག་རྔམས་འཐུག་བསྐང་བའི་བྷ་ལིངྟ༔ བྲག་དམར་དབལ་ལྡན་རྦད་པའི་བྷ་ལིངྟ༔ གཡའ་སྔོ་རྩེ་གཟེངས་བསད་པའི་བྷ་ལིངྟ༔
ཤིང་ནགས་ཚལ་གཟེངས་བྷ་ལིང་བརྒྱན་པའི་རྫས༔ འབྲུ་རིགས་མ་ངེས་བྷ་ལིང་ལས་ཀྱི་ཐུན༔ དུར་ས་ཕུང་ས་བྷ་ལིང་ལས་ཀྱི་ཟོར༔ གཡུལ་སའི་ལྕགས་རི་བྷ་ལིང་བཞུགས་པའི་གདན༔ དཀར་ཐིག་ཟླས་བརྒྱན་དམར་ལམ་ཉི་ཟླས་བྱུགས༔ མཁའ་ཡི་དམར་འོད་འཁྱུགས་པའི་ཞགས་པས་དཀྲིས༔ དེ་ལྟར་རང་བྱུང་བྷ་ལིང་གཏོར་མ་འདི༔ གདོད་ནས་དགྱེས་ཤིང་བརྩེ་བས་དགོངས་པའི་ཕྱིར༔ བྷ་ལིང་ལྷུན་མཐོ་སྣ་ཚོགས་ཐུགས་དམ་བསྐང་༔ བུམ་རིལ་དུང་དམར་རྒྱ་ཆེའི་སྣོད་མཆོག་ཏུ༔
མཁའ་ཡི་དབང་མོའི་མུ་ཁཱ་ལས་བྱུང་བ༔ ཨ་ཧཾ་རཀྟ་རྒྱལ་བ་བསྒྲུབ་པའི་རྫས༔ མ་ཧཱ་རཀྟ་ཡི་དམ་བསྒྲུབ་པའི་རྫས༔ མུ་ལ་རཀྟ་དཔའ་བོ་བསྒྲུབ་པའི་རྫས༔ གུ་ཧྱ་རཀྟ་མཁའ་འགྲོ་བསྒྲུབ་པའི་རྫས༔ མཱ་ར་རཀྟ་དཔལ་མགོན་བསྒྲུབ་པའི་རྫས༔ དུ་ན་རཀྟ་ཆོས་སྐྱོང་བསྒྲུབ་པའི་རྫས༔ ཨནྫ་རཀྟ་དམ་ཅན་བསྒྲུབ་པའི་རྫས༔ ཛ་ལ་རཀྟ་གཏེར་སྲུང་བསྒྲུབ་པའི་རྫས༔ ཧ་ལ་རཀྟ་དགྲ་བགེགས་བསྒྲལ་བའི་རྫས༔
བྷི་ཤྭ་རཀྟ་དམ་ཅན་བསྒྲུབ་པའི་རྫས༔ ཨེ་མ་རཀྟ་དམ་ཚིག་བསྐང་བའི་རྫས༔ དུ་མས་སྦྱོར་བའི་རྨད་བྱུང་རཀྟ་འདི༔ ཆག་ཉམས་བག་སྒྲིབ་མ་ལུས་བསལ་བའི་ཕྱིར༔ མདངས་ལྡན་རཀྟ་སྣ་ཚོགས་ཐུགས་དམ་བསྐང་༔ ཧཱུྃ༔ སྒྲུབ་ཅིང་བསྐང་བའི་དམ་རྫས་ཡིན་པའི་ཕྱིར༔ རང་བཞིན་མཁའ་ཡི་སྤྱན་གཟིགས་ཐུགས་དམ་བསྐང་༔ བཞུགས་པའི་དམ་རྫས་གཉན་པོ་ཡིན་པའི་ཕྱིར༔ དུར་ཁྲོད་ཕོ་བྲང་འབར་བས་ཐུགས་དམ་བསྐང་༔
སྐྱོན་གྱིས་མ་གོས་རང་བཞིན་གསལ་བའི་ཕྱིར༔ པདྨ་ཉི་མའི་གདན་གྱིས་ཐུགས་དམ་བསྐང་༔ སྒྲིབ་པའི་གཡའ་བྲལ་རྟོག་མེད་དོན་ལྡན་ཕྱིར༔ ཟླ་རྒྱས་བམ་རོའི་གདན་གྱིས་ཐུགས་དམ་བསྐང་༔ ཕྱི་ནང་སྒྲིབ་གཉིས་ཀ་ནས་དག་པའི་ཕྱིར༔ མེ་རླུང་དཀར་ལྟར་འཁྲུགས་པས་ཐུགས་དམ་བསྐང་༔ སྲིད་པའི་རྒྱ་མཚོའི་རྨང་ནས་སྐེམ་པའི་ཕྱིར༔ རཀྟ་ཞམ་ཆུ་འཁྱིལ་བས་ཐུགས་དམ་བསྐང་༔ དགྱེས་པའི་གར་གྱིས་ས་བཅུ་གནོན་པའི་ཕྱིར༔ དཔལ་དང་དུར་ཁྲོད་ཆས་ཀྱིས་ཐུགས་དམ་བསྐང་༔
ཕོ་རྒྱུད་ཐམས་ཅད་ཟིལ་གྱིས་གནོན་པའི་ཕྱིར༔ རབ་འབར་གནམ་ལྕགས་གྲི་གུག་ཐུགས་དམ་བསྐང་༔ མོ་རྒྱུད་ཐམས་ཅད་དབང་དུ་བསྡུ་བའི་ཕྱིར༔ བྷན་དམར་རཀྟ་ཕྱུར་བས་ཐུགས་དམ་བསྐང་༔ དུག་གསུམ་མཚན་མའི་བག་ཆགས་འཇོམས་པའི་ཕྱིར༔ ངར་ལྡན་ཏྲི་ཤུལ་རྩེ་གསུམ་ཐུགས་དམ་བསྐང་༔ དགྲ་བོའི་བདུན་རྒྱུད་རྩད་ནས་གཅོད་པའི་ཕྱིར༔ ཕྱུང་རྡེག་རལ་གྲི་འབར་བས་ཐུགས་དམ་བསྐང་༔ མ་རུངས་བགེགས་སྲིན་སྙིང་ལ་བསྣུན་པའི་ཕྱིར༔ གདབ་པ་རི་རབ་ཕུར་བུས་ཐུགས་དམ་བསྐང་༔
བྱད་མ་སྡིག་ཅན་སྙིང་ལ་བསྣུན་པའི་ཕྱིར༔ རུ་མཚོན་གཟིར་འདེབས་ནག་པོས་ཐུགས་དམ་བསྐང་༔ ཕ་རོལ་རྒོལ་བ་ཆམ་ལ་དབབ་པའི་ཕྱིར༔ སྤུ་གྲིའི་མཚོན་ཆ་དུ་མས་ཐུགས་དམ་བསྐང་༔ སྒྲུབ་ཅིང་འཁོར་བའི་རྟེན་རྫས་ཡིན་པའི་ཕྱིར༔ མདའ་མོ་དར་ནག་བརྒྱན་པས་ཐུགས་དམ་བསྐང་༔ གཏན་དུ་མི་འབྲལ་གྲིབ་བཞིན་འགྲོགས་པའི་ཕྱིར༔ སྲོག་འཁོར་བླ་རྡོ་རྣམས་ཀྱིས་ཐུགས་དམ་བསྐང་༔ ནམ་མཁའི་རྒྱན་གྱུར་རང་བཞིན་ཕོ་ཉའི་ཕྱིར༔ མཁའ་ལྡིང་གསེར་མིག་ནག་པོས་ཐུགས་དམ་བསྐང་༔
ངར་སྒྲས་ས་གཞི་མ་ལུས་གཡོ་བའི་ཕྱིར༔ གཡག་རོག་ཞོལ་ཆེན་རྣམས་ཀྱིས་ཐུགས་དམ་བསྐང་༔ བྱ་ལམ་ཡུད་ལྡང་རླུང་གཤོག་མྱུར་བའི་ཕྱིར༔ ཅང་ཤེས་རྟ་མཆོག་རྣམས་ཀྱིས་ཐུགས་དམ་བསྐང་༔ སྲིད་ལ་འཇོལ་བའི་རྔ་ཡབ་ཤམ་བུ་ཅན༔ ས་ལེ་ཟལ་མོ་འབྲི་ཡིས་ཐུགས་དམ་བསྐང་༔ འབའ་སྒྲའི་ཙེར་སྐད་གདངས་སྙན་ལེན་པའི་ཕྱིར༔ འཇམ་ལེགས་ཤེལ་སྒོང་ལུག་གིས་ཐུགས་དམ་བསྐང་༔ སྣང་གླུ་ཀི་སྒྲ་སང་སང་བསྒྲག་པའི་ཕྱིར༔ ཙ་ར་རོག་པོ་མཁལ་དཀར་ཐུགས་དམ་བསྐང་༔
སྣང་བའི་ཡིད་སྤྱོད་དགྱེས་ཤིང་དགྱེས་པའི་ཕྱིར༔ གཟུགས་འགྲོས་འཕུར་བསྐྱོད་སྣ་ཚོགས་ཐུགས་དམ་བསྐང་༔ ཧཱུྃ༔ མཆོད་པའི་བྱེ་བྲག་སྣ་ཚོགས་མ་ངེས་པ༔ མཁའ་ལྟར་ཡངས་ཤིང་གླིང་ལྟར་ཕྱུག་པའི་ཚོགས༔ བསྐྱེད་ཅིང་སྤེལ་ནས་ལེགས་པར་བཀྲམ་པ་འདིས༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས་དབང་ཕྱུག་ཐུགས་དམ་བསྐང་༔ སྲས་མཆོག་བྱ་རོག་གདོང་གི་ཐུགས་དམ་བསྐང་༔ ཡུམ་མཆོག་ཙཎྜི་དམར་མོའི་ཐུགས་དམ་བསྐང་༔
བདུད་པོ་སྡེ་བཞི་ཡབ་ཡུམ་ཐུགས་དམ་བསྐང་༔ སྤྲུལ་པའི་བྱ་རོག་རྣམས་ཀྱི་ཐུགས་དམ་བསྐང་༔ ཡང་སྤྲུལ་གཅན་སྤྱང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔ ཉམས་ཆག་བཤགས་ཤིང་མི་སྒྲིབ་དག་པར་སྩོལ༔
ཅེས་ཡི་གེ་བརྒྱ་པས་ཆད་ལྷག་བཀང་༔ དེ་ནས་མགོན་པོའི་གཏོར་བསྐུལ་བྱ་བ་ལ༔ གཏོར་མ་མཉྫིའི་ཁར་བཞག་ནས་འགུགས་གཞུག་བྱ་བ་ནི༔ ཕཊ྄ཿ ན་མོ༔
དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ ཆོས་ཉིད་དེ་བཞིན་ཉིད་དང་ཆོས་ཅན་རྒྱུ་འབྲས་བསླུ་བ་མེད་པའི་བཀའ་བདེན་པ་དང་༔ ཁྱད་པར་དུ་ཡེ་ཤེས་ཀྱི་མགོན་པོ་ལེགས་ལྡན་བྱ་རོག་གི་གདོང་པ་ཅན་བཀའ་འཁོར་ལས་ཀྱི་ཕོ་ཉ་དང་བཅས་པའི་བདེན་པ་ཆེན་པོའི་མཐུ་དང་ནུས་པ་ལ་བརྟེན་ནས༔ དེང་འདིར་དཀྱིལ་འཁོར་ཟབ་མོ་སྒྲུབ་པ་ལ་བར་དུ་གཅོད་པའི་དགྲ་བགེགས་འབྱུང་པོ་གདུག་ཅིང་སྡང་བའི་ཚོགས་ཐམས་ཅད་དྲག་པོ་ཐུན་གྱི་གཏོར་མ་འདི་ལ་རང་དབང་མེད་པར་ཁུག་ཅིག༔ བཛྲ་ཨངྐུ་ཤ་ཡ་ཛ ་ཛཿ དེ་ནས་གཏོར་མ་དེ་དགྲ་བགེགས་ཀྱི་ཤ་ཁྲག་རུས་པར་བསམ༔ ཨོྃ་ཨཱཿཧཱུྃ༔
མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བསྔོ་ཞིང་འབུལ་བའི་གནས་སུ་གྱུར་པ་ནི༔ དཔལ་ཡེ་ཤེས་ཀྱི་མགོན་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཕྱག་བཞི་མ་ཧཱ་ཀཱ་ལའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཕྱག་དྲུག་ཡིད་བཞིན་ནོར་བུའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ མ་ནིང་སྲོག་བདག་ནག་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ དཔལ་འབར་གདོང་བཞི་ཆེན་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ བྲམ་ཟེ་དུར་ཁྲོད་བདག་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ལས་ཀྱི་མགོན་པོ་ཆེན་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ མྱུར་མགྱོགས་བྱ་རོག་གདོང་ཅན་གྱི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ སྒྲོལ་བྱེད་གདོང་ཅན་བཞིའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔
འབར་བ་ནག་མོ་རྣམ་བཞིའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ བྱ་རོག་རྔམ་པ་དུ་མའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ གཅན་སྤྱང་འདུར་བྱེད་དུ་མའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཡང་སྤྲུལ་ལས་ཀྱི་བྱ་ར་དུ་མའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཧོཿ དམ་ཅན་རྒྱ་མཚོའི་དམག་ཚོགས་རྣམས་ལ་ཤ་ཁྲག་དམར་གྱི་གཏོར་མ་ཕུལ་བས༔ གདུག་ཅིང་སྡང་བའི་དགྲ་བོ་ཐམས་ཅད་ཚར་གཅོད་པའི་མངོན་སྤྱོད་ཀྱི་ལས་དང་ལྡན་པར་གྱུར་ཅིག༔ ཨོྃ་ཤྲཱི་མ་ཧཱ་ཀཱ་ལ་ཤ་ས་ནཾ་ཨུ་པ་ཧ་རི་ཎི་ཨེ་ཀ་ཨ་པ་ཙི་མ་ཧཱ་ཀཱ་ལ་ཨེ་ཡཾ་ཀཱ་ལ་ཁཱ་ཁ་མུ་བྷྱོ་མ་ཏྲི་སནྡྷ་ལི་ཀུ་ལུ་ཀུ་ལུ་དུ་པྲ་མ་ཡ་སརྦ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་པས་བདུད་རྩིས་བྲན་ཏེ་གཏོར་མ་ལ་དཔལ་འབར་བཙུགས༔ ཧཱུྃ་ཧཱུྃ་ཧཱུྃ༔
རྔམ་ཞིང་འཇིགས་པའི་གནས་མཆོག་ཨུ་ཙ་ལ༔ དུར་ཁྲོད་ཆེན་པོ་ཕྲ་མེན་ཀུན་ཏུ་རྒྱུ༔ ཉེ་ཞིང་ཚང་ཚིང་འཁྲིགས་པའི་གནས་ཀྱི་མཆོག༔ ཤིན་ཏུ་རྔམ་པའི་འབྱུང་འཇུག་བསིལ་བའི་ཚལ༔ གླིང་གི་དབང་གྱུར་ལངྐའི་ཡུལ་དང་ཉེ༔ སྲིད་པ་འདི་རུ་ཇི་སྲིད་གླིང་གི་ཆ༔ འཁོར་འདས་ས་མཚམས་བྲལ་བའི་ཞིང་མཆོག་ནི༔ མཚན་མ་གཟུགས་བྲལ་གཡུལ་ལས་རྒྱལ་བའི་གནས༔ ཉོན་མོངས་དུག་རླུང་ངམ་ནག་སྤྲིན་ལྟར་གཡོ༔ མཚན་མོར་སྲིད་པའི་མེ་ཆེན་མཆེད་ཅིང་འབར༔
དུས་དྲུག་རླུང་ནག་སྔོ་དམར་བུ་ཡུག་འཚུབས༔ རི་བོ་ཐམས་ཅད་ཀེང་རུས་རུས་པ་བརྩེགས༔ འབབ་ཆུ་ཐམས་ཅད་ཁྲག་གི་རྦ་ཀླུང་འཁྲུགས༔ རང་བཞིན་འབྱུང་བའི་དྲག་སྔགས་འབྲུག་ལྟར་སྒྲོག༔ དེ་རུ་ཡེ་ཤེས་འཇིག་རྟེན་འདུས་པ་ཡི༔ ཙན་དན་ལས་གྲུབ་དུར་ཤིང་རྐང་གཅིག་པ༔ མི་བཟད་རྩུབ་པའི་རྣོ་ངར་རབ་ཏུ་གཟེངས༔ རྩེ་མོར་དུར་བྱ་ཤ་གཟན་སྐར་ལྟར་འཁྲུགས༔ རྩ་བར་དུར་ཁྱི་གཅན་སྤྱང་རླུང་ལྟར་འཚུབས༔ མཆེ་གཙིགས་དུར་ཕག་འཁྱུགས་ཤིང་དུག་སྦྲུལ་གཏིབས༔
གཞན་ཡང་མི་སྡུག་དུར་གྱི་ལས་བྱེད་སོགས༔ རོ་ཟ་རྣམས་ཀྱིས་ངར་སྐད་སྟོང་ལྡིར་བ༔ དེ་འདྲའི་གནས་སུ་བཞུགས་པའི་ནག་པོ་ཆེ༔ སྲོག་བདག་ཆེན་པོ་ལས་མགོན་བྱ་རོག་གདོང་༔ མི་བསྲུན་ཁྲོས་པའི་ཁྲག་འཐུང་མཐུ་བོ་ཆེ༔ མུན་ནག་ལྟ་བུའི་རྣམ་པར་སྒྱུར་བ་པོ༔ ཟ་བྱེད་ཡུམ་དང་སྤྲུལ་པ་དུ་མའི་ཚོགས༔ བསྐུལ་ལོ་མངོན་སྤྱོད་དྲག་པོའི་ལས་ལ་བཞེངས༔ མཐུ་ལྡན་ཁྱེད་ཀྱི་ཐུགས་དམ་དུས་ལ་བབ༔ མ་གཡེལ་དམ་ཚིག་གཉན་པོའི་དུས་ལ་བབ༔
ཞིང་བཅུ་ཚང་བའི་དགྲ་བགེགས་སྡིག་ཅན་འདི༔ བླ་ཚེ་རྣམ་ཤེས་སྲོག་དབུགས་འགྱུ་བའི་ཚེ༔ ད་ལྟ་ཉིད་དུ་ཁུག་ཅིག་སྒྲོལ་བར་མཛོད༔ སྲོག་ལ་རྔམ་པར་རོལ་ཏེ་རྐན་སྒྲ་རྡེབ༔ ཤ་ལ་དགྱེས་པའི་རྔམ་ཞལ་མཁའ་ལྟར་གདངས༔ ཁྲག་ལ་བཏུང་བའི་ལྗགས་དམར་གློག་ལྟར་འཁྱུགས༔ རུས་ལ་དཀྲིག་པའི་མཆེ་བ་ཟངས་ཡག་གཙིགས༔ འདུས་བྱས་གཏོར་བའི་ཤངས་ནས་རླུང་ནག་འཚུབ༔ མ་རུངས་སྔངས་བྱེད་སྙན་ནས་འབྲུག་སྟོང་ལྡིར༔ གཅོད་བྱེད་གྲི་གུག་མཚོན་ཆ་སྐར་ལྟར་འཁྲུགས༔
རྒྱས་བྱེད་བྷན་དམར་རཀྟ་ཞལ་དུ་འདྲེན༔ ཐོགས་མེད་སྤུ་གྲིའི་སྒྲོ་གཤོག་དབྱིངས་སུ་བརྒྱངས༔ དཔའ་བའི་དུར་ཁྲོད་ཆས་རྫོགས་གཏུམ་པ་པོ༔ ཙཎྜི་ལས་བྱེད་མ་མོས་པང་དུ་འཁྱུད༔ ཕྱག་ན་མཐུ་ལྡན་ལས་ཀྱི་མཚོན་ཆ་འཛིན༔ བརྐྱང་བསྐུམ་གར་ལྡན་སྟོབ་འཆང་ཟུང་དུ་འཇུག༔ འཁྲིགས་པའི་རང་བཞིན་མེ་རླུང་འཚུབ་མ་འཁྱིལ༔ ལས་མཛད་ནག་པོ་ཡབ་ཡུམ་དུས་ལ་བབ༔ དགྲ་ཤ་ཁྲག་གི་མཆོད་པ་འདི་བཞེས་ལ༔ སྡང་ཞིང་གདུག་པའི་དགྲ་བགེགས་བྱད་མ་རྣམས༔
མྱུར་དུ་སྒྲོལ་མཛད་ལས་མགོན་མཐུ་མ་ཆུང་༔ ཞིང་བཅུའི་བྱད་མ་སྒྲོལ་མཛད་ལས་ལ་ཡ༔ ཧཱུྃ༔ སྒྲོལ་བྱེད་སཏྭ་རེ་ཐོགས་པའི་དུས་ལ་བབ༔ དེ་རིང་དམིགས་པའི་དགྲ་བགེགས་ཤོར་ར་རེ༔ ལས་མཁན་སྤུ་གྲི་ཐོགས་པའི་དུས་ལ་བབ༔ དགྲ་བོའི་ཕོ་རྒྱུད་རྣམས་ཀྱི་ཤ་ལ་ཟོ༔ སྲོག་བདག་རལ་གྲི་ཐོགས་པའི་དུས་ལ་བབ༔ དགྲ་བོའི་མོ་རྒྱུད་རྣམས་ཀྱི་མངལ་ནས་སྐོམས༔ ལས་མཁན་ཕུར་བུ་ཐོགས་པའི་དུས་ལ་བབ༔
དགྲ་བོའི་རིགས་རྒྱུད་ཐམས་ཅད་རྩད་ནས་ཆོད༔ ཧཱུྃ༔ འབར་བ་ཟོར་ཐོགས་ཁྱོད་ཀྱི་དུས་ལ་བབ༔ དགྲ་བོའི་མཁར་ཁང་ཐམས་ཅད་མགོ་མཇུག་ལྡོག༔ མེ་ཡི་ཁ་རླངས་སོག་ཐོགས་དུས་ལ་བབ༔ དགྲ་བོའི་སྒོ་ནོར་ཐམས་ཅད་ཕྱགས་མས་ཐོབ༔ དུར་ཁྲོད་བེ་ཅོན་ཐོགས་པའི་དུས་ལ་བབ༔ དགྲ་བོའི་ནང་སྤྱད་ཀ་ཆ་ཕུང་བཤིག་ཐོངས༔ གསེར་མིག་ཁྲམ་ཤིང་ཐོགས་པའི་དུས་ལ་བབ༔ དགྲ་བོའི་ཡུལ་ཞིང་ཐམས་ཅད་སེར་བས་ཁོངས༔
བྱ་རོག་ནག་པོ་སྡེ་བཞིའི་དུས་ལ་བབ༔ དགྲ་བོའི་ཕ་ཚན་ཐལ་བའི་རྡུལ་དུ་རློག༔ བྱ་རོག་དམར་པོ་སྡེ་བཞིའི་དུས་ལ་བབ༔ དགྲ་བོའི་མི་རབས་བདུན་རྒྱུད་རྩད་ནས་ཆོད༔ སྙིང་འདྲེན་སྟག་མོ་མཆེད་བཞིའི་དུས་ལ་བབ༔ དམ་ཉམས་སློབ་མ་སྙིང་ངན་སྲོག་རྩ་ཆོད༔ རྩད་གཅོད་དོམ་ནག་མཆེད་བཞིའི་དུས་ལ་བབ༔ བྱད་མ་ཡོན་བདག་གཞུང་ངན་རྩད་ནས་ཆོད༔ འགུགས་བྱེད་ལྕགས་སྤྱང་སྡེ་བཞིའི་དུས་ལ་བབ༔ ཁ་འཇམ་སྙིང་རྩུབ་དགྲ་བོའི་བླ་ཚེ་སྡུད༔
ཟངས་ཀྱི་འཕར་བ་སྡེ་བཞིའི་དུས་ལ་བབ༔ ཡིད་ལ་དམིགས་པའི་དགྲ་བོ་ཕུང་བར་གྱིས༔ ཕུང་བྱེད་སྤྲེའུ་སྡེ་བཞིའི་དུས་ལ་བབ༔ མ་རུངས་དགྲ་ལ་ལྟས་ངན་སྣ་ཚོགས་ཐོངས༔ ལྟས་ངན་སྲིན་བྱ་རྣམ་བཞིའི་དུས་ལ་བབ༔ དམ་ཉམས་དགྲ་ལ་ཆོ་འཕྲུལ་སྣ་ཚོགས་ཐོངས༔ སྤྲུལ་པ་ཡང་སྤྲུལ་རྣམས་ཀྱི་དུས་ལ་བབ༔ དམ་ཉམས་དགྲ་ལ་མི་རུང་སྣ་དགུ་ཐོངས༔ མཐུ་རྩལ་མྱུར་མགྱོགས་ཆེན་པོས་ཕྲིན་ལས་མཛོད༔ ཧཱུྃ༔
གཞན་ཡང་དམ་ཅན་རྒྱ་མཚོའི་དམག་ཚོགས་རྣམས༔ སྤྲིན་ལྟར་གཏིབས་ཤིང་རླུང་ལྟར་འཚུབས་པ་ཡི༔ ལས་མཛད་ཆེན་པོ་འཁོར་དང་བཅས་པ་ཡིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་ཉམས་དགྲ་བོའི་སྙིང་ཁྲག་འདི་བཞེས་ལ༔ མ་རུངས་ལོག་འདྲེན་སྲོག་དབུགས་འདི་བཞེས་ལ༔ སྡིག་ཅན་བསྒྲལ་བའི་ཕུང་པོ་འདི་བཞེས་ཤིག༔ རུ་ཏྲའི་སྐྱེ་མཆེད་རྣམ་ཤེས་འདི་བཞེས་ལ༔ ཕ་རོལ་གདུག་པའི་གཡུལ་ངོ་བཟློག་ཏུ་གསོལ༔ བན་བོན་སྔགས་པའི་བྱད་ཁ་བཟློག་ཏུ་གསོལ༔
གླིང་བཞིའི་ཡུལ་གྱི་མི་ཁ་བཟློག་ཏུ་གསོལ༔ རྒྱ་འདྲེ་དམ་སྲིའི་སྨྱོ་འབོག་བཟློག་ཏུ་གསོལ༔ འབྱུང་པོ་རྣམས་ཀྱི་སྒབ་འདྲེ་བཟློག་ཏུ་གསོལ༔ མི་མིན་ལྷ་འདྲེའི་ཟ་ཁ་བཟློག་ཏུ་གསོལ༔ སྲིན་པོས་ཚེ་ལ་རྐུ་བ་བཟློག་ཏུ་གསོལ༔ མུ་སྟེགས་ནག་པོའི་གཏད་ཁྲམ་བཟློག་ཏུ་གསོལ༔ གཤིན་རྗེ་བདུད་ཀྱི་ཁྲམ་ཁ་བཟློག་ཏུ་གསོལ༔ ཀླུ་བཙན་ཐེའུ་རང་བར་ཆད་བཟློག་ཏུ་གསོལ༔ ཡུལ་ལྷ་ས་བདག་གདུག་པ་བཟློག་ཏུ་གསོལ༔ མོ་འདྲེ་སྨན་མོའི་འཚེ་བ་བཟློག་ཏུ་གསོལ༔
ལོ་ཟླ་ཞག་དུས་སྐག་རིགས་བཟློག་ཏུ་གསོལ༔ མི་མཐུན་རྐྱེན་ངན་བར་ཆད་བཟློག་ཏུ་གསོལ༔ གདུག་ཅིང་སྡང་བའི་བྱད་མ་དགྲ་བགེགས་རྣམས༔ བཀའ་ཡི་གཏོར་མ་འདི་དང་མཉམ་པོར་བཞེས༔ དམ་བཅའ་དུས་ལ་མ་གཡེལ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་ཀརྨ་ཧེ་རུ་ཀ་ཁཱ་ཁ་མུ་ཁ་ཡ་ཧཱུྃ་ཕཊ྄ཿ ཨོྃ་ཀ་ལི་ཙཎྜི་མ་མ་ཏྲི་མུ་ཁ་ཡ་བཾ་ཧཱུྃ་བྷྱོཿ ཨོྃ་དུ་མ་པྲ་མ་རཀྴ་ཙ་དུ་ཡཀྴ་ཏྲག་རཀྨོ་མུ་ཁ་ལི་བྷྱོ་བྷྱོཿ བྱད་མ་ནྲྀ་ཏྲི་ཧ་ལ་ཧམ་ཤང་རྦད་ཀི་ཀང་ཤག་ཤག་དུ་རུ་དུ་རུ་ཧག་ཧུ་ལུ་ཡ་ཕ་རོལ་བྱད་མ་ཐམས་ཅད་ཟློག་ཟློག༔ རྦད་ནན་མཱ་ར་ཡ་བྷྱོ་བྷྱོཿ
ཞེས་གཏོར་མ་དགྲ་ཕྱོགས་སུ་འཕང་ངམ་གང་རུང་བགྱིས༔ དཔལ་ཁྲག་འཐུང་བྱ་རོག་སྲོག་གཟན་ནག་པོ་བྱད་མ་རྩད་བརླག་ཅེས་བྱ་བ་ཆོས་སྐྱོང་ཐུན་མོང་མ་ཡིན་པ་ཀུན་ལས་འཕགས་པ་འདི་ཉིད༔ སྒྲུབ་ཅིང་མཆོད་པའི་གང་ཟག་རྣམས་ལ་ནུས་མཐུ་མེ་ལས་ངར་ཚ་ཞིང་མྱུར་མགྱོགས་གློག་ལས་བང་མགྱོགས་པར་འབྱུང་ཞིང་༔ ལས་ཀྱི་ཧེ་རུ་ཀ་ཆེན་པོའི་དགོངས་པ་དང་ངེས་པར་མཉམ་མོ༔ ས་མ་ཡ༔ ཨེ་མ་ཟབ་པའི་མཐར་ཐུག་ལེགས་ལྡན་རྔམ་ཀློང་ལས༔ མཆོད་བསྐང་བསྒྲིགས་ཆོག་ཡིད་བཞིན་འདོད་འཇོའི་བུམ༔ ཀུན་འབྱུང་ནོར་བུ་རིན་ཆེན་འོད་རབ་གསལ༔ མ་འོངས་ཐུགས་ཀྱི་སྲས་དང་འཕྲད་པར་ཤོག༔ དུས་བདག་ཆེན་པོའི་ཐ་ཚིག་བྱ་ར་སྲུངས༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་གཏེར་བདག་གླིང་པས་ཁྲོམ་གཟིགས་རྔམ་པ་རོང་གི་གནས་མཆོག་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ།། །། ཉ༽ ཁྱབ་འཇུག་དུག་མཚོ་ཁོལ་མ་ལས༔ བསྟོད་བསྐུལ་མེ་རླུང་ཐོག་ཆར་རབ་ཏུ་འབར་བ་བཞུགས་སོ༔
ཀློང་ཆེན་སྲིད་པ་རྣམ་རྒྱལ་སྐུ་ལ་འདུད༔ ས་མ་ཡ༔ དེ་ལ་བསང་མཆོད་སྣང་སྲིད་དབྱིངས་ཀྱི་བདག་པོ་ཆེན་པོ་དྲང་སྲོང་སྔགས་བདག་འབར་བ་ཆེན་པོའི་གསོལ་མཆོད་བྱ་བ་ནི༔ ཞེ་སྡང་སྦྲུལ་ལམ་འདོད་ཆགས་བྱ་རོག་ནག་པོའི་ཐོད་པ༔ འབྲུ་ནག་གི་ངར་ཕྱེ་གྲི་ཁྲག་གིས་སྦྲུས་པའི་གཏོར་མ་ནག་པོ་ཟུར་གསུམ་པ་བྱ་རོག་གི་མགོས་མཚན་པ༔ གཡས་གཅུས་ཅན་འཁོར་བརྒྱད་དང་ཁྲག་ཀྱུ་བཞིས་སྐོར་བ༔ ཚེ་ཡུངས་ཀྱིས་བརྒྱན་པར་བཤམ༔ དམར་གྱི་རྒྱན་ལེགས་པར་སྤྲས་ཤིང་བྱང་གཡག་གི་གོང་མཉྫའི་ཁ་རུ་བཞག༔ རང་ཉིད་ཁྲོ་བོ་སྲིད་གསུམ་ལས་རྣམ་པར་རྒྱལ་བ་བསྒོམ་ཞིང་དྲག་སྔགས་དམོད་པའི་རང་བཞིན་དང་བཅས་ནས༔ རོལ་མོ་བསྒྲགས་ཤིང་ཁྲག་ཆང་གིས་བྲན་ཏེ༔
ཨོྃ་ཨཱཿཧཱུྃ༔ ལན་གསུམ་བརྗོད༔ ཧོཿ མདུན་དུ་ཞེ་སྡང་དྲག་པོའི་སྣོད་དུག་གསུམ་འབར་བའི་ནང་དུ་བྱད་མ་དགྲ་བགེགས་བསྒྲལ་བའི་ཤ་ཁྲག་གིས་བརྒྱན་པའི་གཏོར་མ་བདུད་རྩིའི་རྒྱ་མཚོ་ཆེན་པོར་གྱུར༔ ཨོྃ་ཏྲེ་ཏྲི་ཏྲི་ཡཀྴ་ཁ་ལ་ཡ་ཧེ་པ་རམ་གྲ་ཧ་ནི་པྲི་ཐི་ཙ་སྭཱ་ཧཱ༔ དེ་ནས་མངོན་བརྗོད་བྱ་བ་ནི༔ ཧཱུྃ༔ སྔོན་ཚེ་བསྐལ་པའི་དང་པོ་ལ༔ ཕ་ནི་ཞེ་སྡང་སྲིན་པོ་སྟེ༔ ཡཀྴ་རྡོ་རྗེ་གློག་ཕྲེང་དང་༔
མ་ནི་ས་སྲིན་འབར་མ་སྟེ༔ ཀླུ་མོ་ཧ་ཤང་སྦལ་མགོ་མ༔ དེ་གཉིས་རི་རབ་ཆེན་པོའི་ཟོམ༔ འདོད་ཆགས་ཞེ་སྡང་གཏི་མུག་གསུམ༔ མ་རིག་ངང་གིས་འཁྲིག་པ་ལས༔ མིང་སྲིང་རྣམ་པ་ལྔ་རུ་སྲིད༔ མིང་པོ་ཁྱབ་མཇུག་འཕྲོག་བྱེད་པ༔ སྲིང་མོ་འབྲོག་སྲིན་བདུད་སྲིན་གདོང་༔ དེ་འོག་སྟག་སྲིན་ཟོར་བའི་གདོང་༔ དེ་འོག་ཀོང་སྲིན་བ་གླང་གདོང་༔
དེ་འོག་བམ་སྲིན་དྲེད་ཀྱི་གདོང་༔ རང་བཞིན་ཁྱབ་པའི་འཁྲུལ་འཁོར་གྱིས༔ རི་རབ་ཆེན་པོར་བསྐོར་བ་ལས༔ དཔྱིད་ར་ཚེས་བདུན་དུས་ཀྱི་ཚེ༔ ཉིན་ཕྱེད་རི་རབ་ཤར་ཕྱོགས་སུ༔ ཟོར་བ་གདོང་དང་མིང་སྲིང་བཤོས༔ ལུས་འཕགས་གླིང་དུ་དུག་ཆེན་ཕྱུར༔ སྟེང་འོག་འབྱུང་ལྔའི་རླུང་ཆེན་འཁྲུགས༔ དཔྱིད་འབྲིང་ཚེས་པ་བཅུ་བཞིའི་སྟོད༔ དུག་ཤིང་ནག་པོའི་སྒོང་བུ་སྐྱེས༔
ཤར་ལྷོ་ཁ་ཆེར་དགྲ་ཉི་ཤར༔ དཔྱིད་ཀྱི་ཐ་ཆུང་ཉེར་གཅིག་ཏུ༔ ནམ་ཕྱེད་སྒོང་བུ་བརྡོལ་བའི་ནང་༔ ཆུ་བདུད་ཟོར་བ་གདོང་ཅན་རིགས༔ གཟའ་རྒོད་སྤེན་པ་པ་སངས་སྐྱེས༔ མ་རིག་པ་ཡིས་འཛམ་གླིང་ཕུང་༔ དེ་འོག་དབྱར་རའི་ཚེས་བརྒྱད་ཀྱི༔ ཉི་དྲོས་རི་རབ་ལྷོ་ཕྱོགས་སུ༔ བམ་སྲིན་དྲེད་གདོང་བཤོས་པ་ལས༔ འཛམ་གླིང་མེ་ཡི་ཚ་ཟེར་འཁྲུགས༔
དབྱར་འབྲིང་བཅུ་དྲུག་ཉིན་ཕྱེད་སུ༔ ཁྲག་གི་སྒོ་ང་ནག་པོ་སྐྱེས༔ ལྷོ་ནུབ་ཨོ་རྒྱན་ཡུལ་དག་ཏུ༔ ཕྱོགས་བཞིར་བདུད་དགྲ་ཉི་མ་ཤར༔ དབྱར་ཐ་ཚེས་བཞིའི་སྲོད་འཁོར་དུ༔ སྒོ་ང་རྡོལ་བའི་ནང་ཤེད་ནས༔ ལོ་བདུད་མེ་ཡི་ཟེ་བ་ཅན༔ གཟའ་རྒོད་ཉི་མ་མིག་དམར་སྐྱེས༔ འཛམ་གླིང་ཚད་ཐན་བུན་ལྟར་ཕྱུར༔ སྟོན་ར་ཚེས་དགུའི་ཉི་ཤར་ལ༔
རི་རབ་ནུབ་ཕྱོགས་ཀོང་སྲིང་བཤོས༔ བ་གླང་དམག་ཚོགས་དགྲ་ཉི་ཤར༔ སྟོན་འབྲིང་ཚེས་པ་བཅོ་བརྒྱད་ཀྱི༔ ཐོ་རངས་ལྕགས་ཀྱི་སྒོང་བུ་སྐྱེས༔ ནུབ་བྱང་བྷེ་ལྟར་དུག་ཆུ་ཕྱུར༔ སྟོན་ཐ་ཉེར་བདུན་ཟླ་ཤར་ཚེས༔ བཀའ་ཐེབས་ཁྲག་མདོག་གླང་གདོང་རིགས༔ གཟའ་རྒོད་ཟླ་བ་ལག་པ་སྐྱེས༔ འཛམ་གླིང་དུག་ཆུའི་རྫིང་བུ་འཁྱིལ༔ དགུན་ར་ཚེས་བཅུའི་སྲོད་འཕྲོས་ལ༔
བྱང་དུ་ཆུ་སྲིན་གདོང་དུ་བཤོས༔ རྒྱལ་པོ་དགྲ་ཡི་ཉི་མ་ཤར༔ དགུན་འབྲིང་ཉི་ཤུའི་ཟླ་ཤར་ལ༔ བསྭེ་ཡི་སྒོང་བུ་སྨུག་པོ་སྐྱེས༔ བྱང་ཤར་ཉི་མར་ཆུ་བདུད་ཤར༔ དགུན་ཐ་གནམ་སྟོང་ནམ་ཕྱེད་ལ༔ བསྭེ་སྒོང་རྡོལ་བའི་ནང་ཤེད་ནས༔ ཀུན་ཕུང་དུག་གི་ཁ་རླངས་ཅན༔ གཟའ་རྒོད་ཕུར་བུ་སྒྲ་གཅན་སྐྱེས༔ དེ་ལྟར་མངོན་སྤྱོད་ཆེན་པོའི་ལྷ༔
སྐར་ཟླ་ཉི་མ་འཛིན་པའི་ཚེ༔ ཤར་ཕྱོགས་མཐའ་ཡས་ཀླུ་དང་བཅས༔ མངོན་སྤྱོད་ལྷོ་ནུབ་མཚམས་སུ་རྒྱུ༔ ནོར་རྒྱས་ཀླུའི་དཔུང་བཅས་ཏེ༔ མངོན་སྤྱོད་བྱང་རྒྱུ་འཇོག་པོར་བསྡོང་༔ ཤར་ལྷོར་རྒྱུ་ལ་སྟོབས་རྒྱུར་གནས༔ མངོན་སྤྱོད་ནུབ་རྒྱུ་པདྨོར་བསྡོང་༔ བྱང་ཤར་རྒྱུ་སྟེ་པད་ཆེན་གནས༔ མངོན་སྤྱོད་ལྷོར་འགྲོ་དུང་སྐྱོང་བསྡོང་༔ ནུབ་བྱང་རྒྱུ་ལ་རིགས་ལྡན་བསྡོང་༔
ཤར་དུ་མངོན་སྤྱོད་དཀར་ཕྱོགས་ཉིན༔ ཉིན་མོ་གཡས་ལ་མཚན་མོ་རྒྱུ༔ ནག་པོའི་ཉི་མ་ཤར་བའི་ཚེ༔ ཉིན་གཡས་མཚན་མོ་གཡོན་དུ་སྤྱོད༔ གཞན་ཡང་གཟའ་ཆེན་རྣམ་པ་བརྒྱད༔ གཟའ་རྒོད་ཉི་མ་རིགས་ལྡན་ཀླུ༔ ཆུ་ཚོད་གཅིག་དང་ཐུན་བདུན་དུས༔ མངོན་སྤྱོད་ཉི་མ་བརྒལ་ཏེ་ཉུལ༔ ཟླ་བ་ཐུན་བརྒྱད་ཉི་མྱུར་དུས༔ མིག་དམར་ཐུན་དྲུག་ཕྱེད་ཡོལ་གཏུམ༔
ལྷག་པ་ཐུན་གཉིས་ཉིན་ཕྱེད་རྔམ༔ ཕུར་བུ་ཐུན་གསུམ་ཕྱེད་ཡོལ་དུས༔ པ་སངས་ཐུན་བཞི་ཉི་དྲོས་བཟློག༔ སྤེན་པ་ཐུན་བཞི་ཉི་ཤར་དུས༔ མངོན་སྤྱོད་སྡེ་བརྒྱད་དམག་དཔོན་འགྱེད༔ དཔྱིད་ཟླ་སྟག་སྤྲེལ་ཉི་མ་ལ༔ ལྷོ་ནས་བྱང་འགྱུ་ལོག་འགྲོ་བཅོམ༔ དབྱར་གསུམ་གླང་ལུག་ཉི་མ་ལ༔ ནུབ་ནས་ཤར་འགྱུ་རྒོལ་བ་གཞིག༔ སྟོན་གསུམ་ཁྱི་འབྲུག་ཉི་མ་ལ༔
བྱང་ནས་ལྷོ་འགྱུ་སྤྱོད་པར་བྱེད༔ དགུན་གསུམ་ཕག་སྦྲུལ་ཉི་མ་ལ༔ ཤར་ནས་ནུབ་འགྱུ་མཚམས་སུ་འཕྲོ༔ ཁྲག་མིག་ནག་མོ་ལས་བྱེད་མ༔ ཟླ་བ་ཆ་དྲུག་རིམ་པ་བཞིན༔ སྟག་རྟ་ཁྱི་གསུམ་ཚེ་གཉིས་དང་༔ བཅུ་བདུན་ཉེར་བདུན་བཅུ་གཉིས་སོགས༔ བཅུ་གསུམ་མངོན་སྤྱོད་ཕྲིན་ལས་བསྐུལ༔ བྱི་འབྲུག་སྤྲེལ་གསུམ་ལས་སུ་ཆས༔ བཅོ་བརྒྱད་ཉེར་བརྒྱད་བྱ་ར་བྱེད༔
བྱ་གླང་སྦྲུལ་གསུམ་དུས་ཀྱི་ཚེས༔ བཅུ་དྲུག་ཉེར་དྲུག་དམག་ཏུ་བསྐྱལ༔ ཉི་མས་སྨིན་དྲུག་ནོན་པ་བཞིན༔ དགྲ་བོའི་ལྷ་གསོལ་བདུད་དུ་འབེབས༔ ཟླ་བས་དབོ་ནི་ནོན་པ་བཞིན༔ དགྲ་བོའི་བུ་སྲིང་བྱུར་དུ་སྐྱེལ༔ མིག་དམར་གྲོ་བཞིན་ནོན་པ་བཞིན༔ དགྲ་བོའི་དམག་དཔོན་ཆམ་ལ་འབེབ༔ ལག་པས་ཆུ་སྟོད་ནོན་པ་བཞིན༔ དགྲ་བོའི་བང་ཁང་འབྲུ་བཅུད་བརླག༔
ཕུར་བུས་མགོ་བོ་ནོན་པ་བཞིན༔ དགྲ་བོ་བན་བོན་ཆམ་ལ་འབེབ༔ པ་སངས་དག་གིས་རྒྱལ་མནན་བཞིན༔ དགྲ་བོ་དུར་གཤིན་ལོགས་སུ་སྤྱོད༔ མངོན་སྤྱོད་དགྲ་ལ་རང་གཤེད་འབེབས༔ ཁྱད་པར་མྱུར་མགྱོགས་ཆེ་བའི་ལྷ༔ དྲང་སྲོང་ཐུགས་དམ་དུས་ལ་བབ༔ དམིགས་པའི་དགྲ་བོ་ཤོར་ར་རེ༔ དྲག་པོ་མངོན་སྤྱོད་ཕྲིན་ལས་མཛོད༔ ཛཿ
འཇིགས་བྱེད་མེ་འབར་མཐུ་བོ་ཆེ༔ ལྗང་སྔོན་ཆེན་པོའི་ཐུགས་དམ་བསྐུལ༔ ལྷོ་ནུབ་མེ་རླུང་འཚུབ་མའི་དབུས༔ སྲོག་བདག་གཟའ་བདུད་རཱ་ཧུ་ལ༔ མགོ་དགུ་སྲིན་ལུས་སྦྲུལ་མཇུག་འཁྱིལ༔ ཕྱག་བཞི་རལ་གྲི་ཆུ་སྲིན་རྒྱལ༔ ཐོག་མདའ་སྦྲུལ་ཞགས་དགྲ་ལ་འབེབས༔ སྐུ་ལུས་སྤྱན་སྟོང་འགྲོ་ལ་གཟིགས༔ མ་རུངས་དགྲ་ལ་ཐོགས་སེར་འབེབ༔ དུག་རླངས་ཕྱུར་ཞིང་མཁའ་ལ་འགྱུ༔
སྡེ་བརྒྱད་ཡོངས་ཀྱི་དམག་དཔོན་ཆེ༔ དམ་ཚིག་ཆེན་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ དྲང་སྲོང་དམག་ཚོགས་དགྲ་ལ་བྷྱོཿ ཁྱབ་འཇུག་ནག་པོ་དགྲ་ལ་བྷྱོཿ ཀི་ཀང་ནག་པོ་དགྲ་ལ་བྷྱོཿ ཁྲོ་ཚ་ནག་པོ་དགྲ་ལ་བྷྱོཿ བྷི་ཏྲི་ནག་པོ་དགྲ་ལ་བྷྱོཿ བྱད་མ་ནག་པོ་དགྲ་ལ་བྷྱོཿ ཟིན་ཕུང་ནག་པོ་དགྲ་ལ་བྷྱོཿ
ཧལ་ཁྱི་ནག་པོ་དགྲ་ལ་བྷྱོཿ ས་ཡི་ལྟོ་འཕྱེ་དགྲ་ལ་བྷྱོཿ བར་གྱི་ཕུང་བྱེད་དགྲ་ལ་བྷྱོཿ མངོན་སྤྱོད་ཆེན་པོ་ཕྲིན་ལས་མཛོད༔ ཨོྃ་ཀི་ཀང་ཧྲི་ཤག་རུ་རཾ་ཀེ་ཤ་ལ་ཀེ་ཏ་ཀེ་ཏ་ས་མ་ཡ་བྷྱོ་བྷྱོ་དགྲ་ལ་བྷྱོ་བྷྱོ་ཟློག་ཟློག༔ མེ་གྷོལྐ་ཤཾ་ཏྲཾ་ཤུ་རཀྟ་ག་ཀུ་མཱ་ར་བུདྡྷ་བྲྀ་ཧཔྤ་ཏྲི་ཨ་སུ་དརྟོ་མ་ཀྲིཥྞ་བརྞ་མྲྀ་ཏ་པྲི་ཡ་ཛྱོ་ཏི་ཀེ་རུ་གྲ་ཧ་ཡ་མ་ར་མ་ར་ཨེ་དུ་རུ་དུ་དགྲ་ལ་བྷྱོ་བྷྱོ་ཟློག་ཟློག༔
ཅེས་གཏོར་མ་དགྲ་ཕྱོགས་སུ་གཟའ་འགྱུ་བའི་ཕྱོགས་སུ་འཕང་༔ དམིགས་པ་ནི་ཁྱབ་མཇུག་ནག་པོ་གཙོས་པའི་སྡེ་བརྒྱད་ཐམས་ཅད་དགྲ་བོའི་སྟེང་དུ་ཆས་ཏེ་མིང་མེད་དུ་བརླགས་པར་བསམ༔ དྲག་སྔགས་ཚར་གསུམ་བཟླས་ལ་གཏོར་མ་འཕང་༔ ས་མ་ཡ༔
ཟབ་གསང་སྙིང་པོ་ཀུན་འདུས་ཐུགས༔ རོལ་པ་ལས་བྱུང་ཀི་ཀང་འཁོར་ལོའི་རྒྱ༔ ཐེམ་བྱང་མེད་པའི་ལས་བྱང་དྲྭ་མིག་སྟེ༔ འགྱུ་བའི་དུས་བདག་ཆེན་པོ་དེས་སྲུངས་ཤིག༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ མི་ནུབ་རྒྱ༔ སྔགས་འཆང་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར་གདན་དྲངས་ཤིང་ཤོག་སེར་ནས་ཞལ་བཤུས་སོ།། །།
ཏ༽ གཟའ་ཡི་གཏོར་འབུལ་གནམ་ལྕགས་རལ་གྲི་བཞུགས་སོ༔ ཧཱུྃ་ཛ་བྷྱོཿ མཁའ་ཀློང་གནས་བཞུགས་སྟོང་ཁམས་མངའ་བདག་རྗེ༔ ཁྱབ་འཇུག་ཆེན་པོ་གཟའ་བདུད་རཱ་ཧུ་ལ༔ སྤྱན་འདྲེན་འབོད་པའི་གནས་འདིར་གཤེགས་སུ་གསོལ༔ མཆོད་རྫས་དགྲ་བགེགས་བསྒྲལ་བའི་ཤ་ཁྲག་རུས༔ དོན་སྙིང་དབང་པོ་ཁྲུམ་ཁྲུམ་ནང་རོལ་བཅས༔ ལྷག་མ་མེད་པར་གཟའ་བདུད་ཚོགས་ལ་འབུལ༔ ཛ་བྷྱོཿ མེ་གཟའ་དམར་པོ་བཙན་དམག་འབུམ་གྱིས་བསྐོར༔
ཉི་མའི་ཟེར་ཆིབས་དགྲ་ལ་ཞ་རིང་ཕོབ༔ ཆུ་གཟའ་སྔོ་ནག་ཀླུ་སྲིན་འབུམ་གྱིས་བསྐོར༔ ཟླ་བའི་ཟེར་ཆིབས་དགྲ་ལ་གེགས་ཆར་ཐོངས༔ རླུང་གཟའ་ལྗང་ནག་དུས་འཁྲུག་སྐར་ལྟར་འཁྲུགས༔ བུ་ཡུག་རྟ་ཆིབས་དགྲ་ལ་སྨྱོ་འབོག་ཐོངས༔ ཛཿབྷྱོཿ གཟའ་བདུད་གནས་ནས་བསྐུལ་ཞིང་རྦད་པའི་ཚེ༔ དུད་སྤྲིན་མེ་ལྕེ་དམར་ནག་ནམ་མཁར་འབར༔ འབེབས་པའི་སེར་ཆེན་རླུང་ནག་འུ་རུ་རུ༔ འཁྱུགས་པའི་གློག་ཞགས་དགྲ་བོའི་ཀླད་ཁྲག་འགེམས༔
འཕེན་པའི་ཐོག་ཆེན་དགྲ་མཁར་མགོ་མཇུག་བསྒྱུར༔ དམག་དཔོན་ཁྱབ་འཇུག་ཆེན་པོ་དགྲ་ལ་རྒྱུགས༔ ཡུམ་ཆེན་གདོང་མོ་མཆེད་བཞི་དགྲ་ལ་རྦད༔ ཁྱོད་ལ་དྲག་རྩལ་ཡོད་ན་ང་ལ་མཁོ༔ ང་ཡི་བསྟན་དགྲ་གར་ཡོད་ལོངས་ལ་ཤོག༔ རིག་འཛིན་གནམ་ལྕགས་རྡོ་རྗེའི་བཀའ་བྱུང་བས༔ ངོས་བསྟོད་ལྐོག་སྨད་དམག་ཇག་དགྲ་དཔུང་དང་༔ ཁ་འཇམ་ཞེ་ནག་ཡོན་བདག་གཞུངས་ངན་དང་༔ ནོར་རྫས་འཕྲོག་བཅོམ་སློབ་བུ་དམ་ལོག་དང་༔ བྲན་གཡོག་གྲྭ་འཁོར་ངོ་ལོག་རྒྱབ་སྟོན་རིགས༔
བདག་ལ་གནོད་བྱེད་ཐམས་ཅད་ཁྱེད་ལ་གཏད༔ དྲག་རྩལ་གཤིན་རྗེའི་ལས་ཀྱི་འཁོར་ལོས་ཁྲིད༔ བྱིན་པའི་ཟས་ཟོ་བཅོལ་བའི་ལས་འདི་སྒྲུབས༔ སྡང་དགྲ་བདུན་རྒྱུད་ཐམས་ཅད་རྩད་ནས་ཆོད༔ རཱ་ཧུ་ལ་ས་པ་རི་ཝཱ་ར་ཨི་དཾ་བྷ་ལིངྟ་ལ་ཁ་རཾ་ཁཱ་ཧི༔ ཞེས་པ་འདི་ཡང་མི་དབང་ཆོས་ཀྱི་རྒྱལ་པོ་གསང་སྔགས་བསྟན་སྐྱོང་གིས་བཀས་ཉེ་བར་བསྐུལ་ངོར། ཁྲོམ་གཟིགས་རྔམ་པ་རོང་གི་སྐྱེད་ཚལ་ནས་གཟའ་འདུད་ཀྱི་རྒྱལ་པོ་ཧཱུྃ་ཀཱ་ལ་ཨརྩིག་གིས་སྦྱར་བས་མ་རུངས་བསྟན་དགྲ་སྒྲོལ་བའི་མཚོན་ཆར་ཤོག། །། ཐ༽ འཇམ་དཔལ་གཤིན་རྗེ་དུག་རི་མེ་འབར་ལས༔ གཏེར་སྲུང་ཀླུ་ཡི་དགེ་བསྙེན་གྱི་གསོལ་མཆོད་བཞུགས་སོ༔ དཔལ་ཆེན་རྡོ་རྗེ་འཇིགས་བྱེད་སྐུ་ལ་འདུད༔
དེའང་གཏེར་སྲུང་ཆེན་པོའི་གསོལ་མཆོད་ལ་བརྩོན་པ་ནི༔ རུས་སྦལ་སྒལ་སྣོད་དམ༔ ཡང་ན་རིན་ཆེན་རང་བྱུང་སྣོད་དུ་བཤོས་བུ་ནག་པོ་ཟུར་གསུམ་པ་རྩེ་ལ་སྦྲུལ་གདེངས་དང་ལྡན་པ༔ སྦྲུལ་གཉིས་བསྣོལ་གྱིས་དཀྲིས་པ༔ གཡས་གཡོན་དུ་དམར་གཏོར་ལ་དགྲ་བོ་ལིངྒ་དང་སྡིག་པས་བརྒྱན་པ༔ འཁོར་མཐེབ་སྐྱུ་བཅུ་གཉིས་སྐྱེམས་དང་བཅས་པ་བཤམ༔ རྔ་ཤང་དྲག་ཏུ་སྦིར་ཏེ༔ བདག་མདུན་གསལ་རྫོགས་བསྒོམ་པ་ནི༔ ཧཱུྃ༔ བདག་ཉིད་དཔལ་ཆེན་རྡོ་རྗེ་འཇིགས་བྱེད་སྐུ༔
མཐིང་ནག་རབ་ཁྲོས་ཟ་བྱེད་མ་ཧེའྀ་ཞལ༔ ཕྱག་གཉིས་དཔའ་བའི་མཚོན་ཆ་གྲི་ཐོད་འཛིན༔ གཏུམ་རྔམ་མི་བཟད་དུར་ཁྲོད་ཆས་ཀྱིས་བརྒྱན༔ དོར་སྟབས་ཞབས་ཀྱིས་དམ་སྲི་ཕོ་མོ་མནན༔ དུར་ཁྲོད་བདག་མོ་རོ་ལངས་ཡུམ་དང་སྦྱོར༔ སྐུ་ལས་སྐྱེས་པའི་རྫུ་འཕྲུལ་མེ་དཔུང་འཁྲིགས༔ སྣང་སྲིད་ཟིལ་གནོན་གར་གྱི་ཉམས་སུ་བསྒོམ༔ ཨོྃ་ཡ་མ་རཱ་ཛ་ས་ཏྭ་མེ་ཡ་ ཡ་མེ་དྷོ་རུ་ཎ་ཡོ་དྷ་ཡ་ ཡ་དྷ་ཡོ་ནི་ར་ཡ་ཀྵེ་ཡ་ ཡཀྵེ་ཡ་ཙ་ཎི་ར་མ་ཡ་ཧཱུྃ་ཧཱུྃ་ཕཊ྄་སྭཱ་ཧཱ༔ དེ་ནས་གཏེར་སྲུང་བསྐྱེད་པ་ནི༔ ཧཱུྃ༔
མདུན་དུ་རྒྱ་མཚོ་མེར་བའི་ཀློང་༔ རྦ་ཀློང་འཁྲུགས་པའི་དཀྱིལ་འཁོར་དུ༔ ན་ལས་སྐྱེས་པའི་མཐུ་བོ་ཆེ༔ ཕ་ནི་བདུད་དང་མ་ནི་ཀླུ༔ གཉིས་མེད་བཤོལ་ཞིང་འཚོགས་པའི་བུ༔ ངམ་རྗེ་འབར་བ་དྲག་ཤུལ་ཅན༔ གཏེར་སྲུང་མྱུར་མགྱོགས་མི་བསྲུན་པ༔ སྐུ་མདོག་ཧ་ལ་དུག་ཅན་དག༔ རོ་སྟོད་སྲིན་པོ་ཁྲོས་པའི་གཟུགས༔ ཞལ་གཅིག་ཕྱག་གཉིས་ཤིན་ཏུ་གཏུམ༔
སྦྲུལ་ནག་རལ་པ་མུན་ལྟར་གཏིབས༔ ཕྱག་གཡས་གསེར་གྱི་འཁོར་ལོ་ནི༔ རྩིབས་ལྡན་དགྲ་བོའི་ཀླད་ལ་བསྐོར༔ གཡོན་པས་སྦྲུལ་ནག་ཞགས་པ་འཕེན༔ འདེབས་ཤིང་དགྲ་བོའི་མགུལ་ནས་འཆིང་༔ ཡན་ལག་ལྷུ་ཚིགས་མིག་གིས་བརྒྱན༔ སྐུ་སྨད་སྦྲུལ་མཇུག་རྟ་ནག་ཞོན༔ གོང་སྨད་སྦྲུལ་ནག་འཆིང་རྒྱན་འཁྱུགས༔ རྔ་རྔོག་གསེབ་ནས་སྡོམ་སྡིག་འཕྲོ༔ མེ་ཡི་ཚྭ་ཚྭ་འབུམ་ཕྲག་འཁྱིལ༔
ཡུམ་མཆོག་ནོར་སེང་སྔོན་མོ་ལྕམ༔ དམར་མོ་ཆུ་སྲིན་གདོང་པ་ཅན༔ ཕྱག་གཉིས་སྦྲུལ་ཞགས་ནད་རྐྱལ་བསྣམས༔ སྦྲུལ་མཇུག་རུས་སྦལ་དམར་པོ་ཞོན༔ མན་ཏྲི་དམར་པོས་ག་ཤལ་འཕྱངས༔ འོད་དམར་འཚུབ་མ་ཀྱི་ལི་ལི༔ རེས་འགའ་སྤྲུལ་པ་འགྱེད་ཙ་ན༔ སྐུ་མདོག་དམར་ནག་རཀྟའི་མདོག༔ དབུ་དགུ་སྲིད་པའི་དབྱིངས་སུ་བསྙེགས༔ ཕྱག་བཞི་གྲི་གུག་ལྕགས་ཕུར་དང་༔
སྡིག་རྒོད་སྦྲུལ་གྱི་ཞགས་པ་ཐོགས༔ ཞ་ལོང་མཛེ་ཕོ་ཕ་བུ་དང་༔ སྦལ་སྡིག་སྦྲུལ་ནག་འབུམ་གྱིས་བསྐོར༔ གཤིན་རྗེའི་ཕོ་ཉ་གློག་ཞགས་ཅན༔ གཏེར་སྲུང་ཆེན་པོའི་འཁོར་འབངས་ཚོགས༔ མ་ཐོགས་ཡུད་ཀྱིས་གནས་འདིར་བྱོན༔ སྔོན་ཚེ་གསང་བདག་གཏུམ་པོ་དང་༔ བར་དུ་རིག་འཛིན་ཐོད་ཕྲེང་རྩལ༔ ཆེ་མཆོག་ཉིད་ཀྱི་དམ་བཞག་གམ༔ ཁྱད་པར་རླངས་ཆེན་དཔལ་སེང་གིས༔
སྡེ་བརྒྱད་དམ་ལ་བཏགས་པའི་ཚེ༔ རང་རྟགས་སྲོག་སྙིང་ཕུལ་བ་ལྟར༔ ཁས་བླངས་བཞིན་དུ་དམ་མ་གཡེལ༔ གནོད་སྦྱིན་ཆེན་པོ་གནས་འདིར་བྱོན༔ དགེ་བསྙེན་ཆེན་པོ་གནས་འདིར་བྱོན༔ དགྲ་ལྷ་ཆེན་པོ་གནས་འདིར་བྱོན༔ དམག་དཔོན་ཆེན་པོ་གནས་འདིར་བྱོན༔ གཏེར་བདག་ཆེན་པོ་གནས་འདིར་བྱོན༔ འདིར་གཤེགས་དམ་བསྐང་ཕྲིན་ལས་སྒྲུབས༔ ཨོྃ་ནག་པོ་ཏི་པ་ར་ཙ་ཡ་བཛྲ་ས་མཱ་ཡ་ཛ་ཛཿ
ཛཿཧཱུྃ་བཾ་ཧོཿ དེ་ནས་གཏོར་མ་བྲན་ཞིང་༔ ཧཱུྃ༔ དུག་མཚོ་ཁོལ་མའི་དབུས་ཤེད་ནས༔ བཞེངས་ཤིག་ཏི་པ་ར་ཙ་བཞེངས༔ ཁམས་གསུམ་འདི་ན་མྱུར་མགྱོགས་ཆེ༔ བདུད་དང་ཀླུ་ཡི་བཤོས་པའི་བུ༔ ཆེ་བཙན་ཁྱོད་ལ་བདག་གི་བསྟོད༔ བསྐུལ་བའི་ཕྲིན་ལས་གནས་བསྐྱོད་འཚལ༔ ལྷ་ཡི་དགེ་བསྙེན་དུང་ཐོད་ཅན༔
ལྷ་དམག་རུ་མཚོན་ལྷབས་སེ་ལྷབ༔ དེ་རིང་དགྲ་ལ་དམག་དཔུང་སྐྱེད༔ དྲི་ཟའི་དགེ་བསྙེན་ཟུར་ཕུད་ཅན༔ ལྷ་མིན་དལ་ཁ་ཀྱི་ལི་ལི༔ དེ་རིང་དགྲ་ལ་དམག་དཔུང་སྐྱེད༔ མཁར་ཆུའི་དགེ་བསྙེན་སྨྱོ་ཁ་བ༔ ཀླུ་ཡི་ཕོ་ཉ་ཕྱུ་རུ་རུ༔ དེ་རིང་དགྲ་ལ་དམག་དཔུང་སྐྱེད༔ ལྷོ་ཡི་དགེ་བསྙེན་ཟླ་བའི་གདོང་༔ བདུད་དམག་ཇག་པ་ཤ་ར་ར༔
དེ་རིང་དགྲ་ལ་དམག་དཔུང་སྐྱེད༔ ཕོ་མར་དགེ་བསྙེན་མགོ་དགུ་བ༔ དམུ་ཡི་ལས་བྱེད་ཉི་ལི་ལི༔ དེ་རིང་དགྲ་ལ་དམག་དཔུང་སྐྱེད༔ སེང་རྫོང་དགེ་བསྙེན་ཟུ་ར་བ༔ བཙན་གྱི་ལིང་པ་ཚུབས་སེ་ཚུབ༔ དེ་རིང་དགྲ་ལ་དམག་དཔུང་སྐྱེད༔ མོན་ཁའི་དགེ་བསྙེན་བཀྲག་མེད་པ༔ ས་བདག་གཏད་ཁྲམ་ཐིབས་སེ་ཐིབ༔ དེ་རིང་དགྲ་ལ་དམག་དཔུང་སྐྱེད༔
ལྕི་ཤོད་དགེ་བསྙེན་རྡོ་རྗེ་རྒྱལ༔ གཉན་གྱི་ལས་བྱེད་ཁྱུགས་སེ་ཁྱུག༔ དེ་རིང་དགྲ་ལ་དམག་དཔུང་སྐྱེད༔ ངོམ་གྱི་དགེ་བསྙེན་བདུད་འཇོམས་པ༔ གཟའ་ཡི་ལས་བྱེད་ཉི་ལི་ལི༔ དེ་རིང་དགྲ་ལ་དམག་དཔུང་སྐྱེད༔ ལྕི་ཡི་དགེ་བསྙེན་ཟླ་སྐྱོང་བ༔ གནམ་སྨིན་བུ་ཡུག་ཐིབས་སེ་ཐིབ༔ དེ་རིང་དགྲ་ལ་དམག་དཔུང་སྐྱེད༔ སྤུ་རོང་དགེ་བསྙེན་དྲེགས་པ་ཅན༔
དྲེགས་པའི་བུ་མོ་ལས་ལ་འགྱེད༔ དེ་རིང་དགྲ་ལ་དམག་དཔུང་སྐྱེད༔ མཚོ་ནག་དགེ་བསྙེན་ཉ་ནག་གདོང་༔ ཀླུ་གཉན་ས་བདག་ལས་ལ་བསྐུལ༔ དེ་རིང་དགྲ་ལ་དམག་དཔུང་སྐྱེད༔ ཡ་བདུད་མཁའ་ལ་འགྱུ་བའི་ཚེ༔ སྐྱ་རེངས་དཀར་པོའི་རྟ་ལ་ཞོན༔ དེ་རིང་དགྲ་ལ་དམག་དཔུང་སྐྱེད༔ མ་བདུད་ས་ལ་རྒྱུ་བའི་ཚེ༔ སྨག་རུམ་མུན་པའི་རྟ་ལ་ཞོན༔
དེ་རིང་དགྲ་ལ་དམག་དཔུང་སྐྱེད༔ སྤྱི་བདུད་བར་ལ་འགྱུ་བའི་ཚེ༔ དམར་ཐག་ཉི་མའི་ཟེར་ལ་ཞོན༔ དེ་རིང་དགྲ་ལ་དམག་དཔུང་སྐྱེད༔ སྐྱེ་འགྲོ་སྲོག་ལ་དབང་སྒྱུར་ཚེ༔ འབྲུག་གློག་ཐོག་གི་རྟ་ལ་ཞོན༔ དེ་རིང་དགྲ་ལ་དམག་དཔུང་སྐྱེད༔ ཉམས་པའི་དགྲ་བོ་བསྒྲལ་བའི་ཚེ༔ ལྷོག་ཡམས་དམར་ནད་ཆར་དུ་འབེབས༔ དེ་རིང་དགྲ་ལ་དམག་དཔུང་སྐྱེད༔
དམར་གྱི་གཏོར་མ་འདི་བཞེས་ལ༔ གདུག་པའི་བྱད་མ་སྡིག་ཅན་ལ༔ མཛེ་དམར་མེ་ལྟར་འབར་དུ་ཆུག༔ མཛེ་སྐྱ་རླུང་ལྟར་འཚུབས་སུ་ཆུག༔ དམུ་ཆུ་རྫིང་ལྟར་འཁྱིལ་དུ་ཆུག༔ ཞ་གྲུམ་རྡུལ་ལྟར་ཉིལ་དུ་ཆུག༔ དམིགས་པའི་དགྲ་བོ་ལས་ངན་གྱི༔ ལུས་ལ་མཛེ་རིགས་བཅོ་བརྒྱད་ཐོབ༔ བྱད་མ་མི་རབས་ཕུང་བར་གྱིས༔ ཀ་ཆ་དཀོར་ནོར་ཕྱི་ལ་རྒྱུགས༔
དམར་གྱི་གཏོར་མ་འདི་བཞེས་ལ༔ ཀླུ་བདུད་དམག་ཚོགས་དགྲ་ལ་ཆོས༔ དགྲ་བོའི་ཡུལ་ཁམས་ཕུང་བར་གྱྀས༔ མངོན་སྤྱོད་རྟགས་དང་མཐུན་པར་མཛོད༔ གང་བཅོལ་ལས་རྣམས་མྱུར་དུ་སྒྲུབས༔ ཨོྃ་ནཱ་ག་རཀྴ་ཧེ་ཏྲཾ་ཀ་ལ་ནག་པོ་ཏི་པ་ར་ཙ་ཏྲི་ཡང་ཏྲག་རཀྴ་ཤ་ཡ་བྷྱོ་བྷྱོཿ ནཱ་ག་ཏི་པ་ཡེ་དུན་དུན་དགྲ་བོའི་སྲོག་ལ་བྷྱོཿ ཤ་ཁྲག་ལ་བྷྱོ་ཙ་ཏྲུམ་ཏྲིག་ཐུན་ནཱ་ག་ཤག་ཐུན་ཧི་པྲ་མ་ནན་ཧཾ་ཧེ་ཕུ་ལུ་བྷྱོ་བྷྱོ་དགྲ་ལ་བྷྱོ་བྷྱོཿ དགྲ་ལ་ཟློག་ཟློག༔ ཅེས་ཐལ་མོ་བརྡབ༔
གཡབ་དར་གཡབ༔ བྱད་མ་སྡིག་ཅན་ཐམས་ཅད་ངེས་པར་སྒྲོལ་བའི་ངན་སྔགས་འདིས་ཐམས་ཅད་ཕུང་བར་ནུས་སོ༔ དུས་སྙིགས་མའི་སྐབས་སུ་གཟའ་ཀླུ་དང་རྒྱལ་པོ་འདི་རང་ཆོས་སྐྱོང་མྱུར་མགྱོགས་ཆེ་བས༔ དེས་ན་ཕྱིས་འབྱུང་སྐལ་ལྡན་རྣམས་ཀྱི་སྙིང་དུ་ཆོངས་ཤིག༔ མ་འོངས་དགྲ་བགེགས་ཚར་གཅོད་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཞེས་པ་འདི་སྔགས་འཆང་གནམ་ལྕགས་རྡོ་རྗེའི་ཐོ་ལུམ་གྱིས་ལྕགས་གླང་ལོར་ཁྲོམ་གཟིགས་དགེ་བསྙེན་གྱི་ཕོ་བྲང་བར་མ་རྒྱབ་རི་རྡོ་རྗེ་བཙན་དྲག་གི་མགུལ་ནས་གདན་དྲངས་ཤིང་ཆུ་སྟག་ལོར་ཤོག་སེར་ནས་བསྒྱུར་བའོ། ། སརྦ་མངྒ་ལཾ།། །། ད༽ འཇམ་དཔལ་དུག་རི་ནག་པོའི་སྲུང་བཟློག་གི་དམིགས་རིམ་བཞུགས་སོ།། འཇམ་དཔལ་ཞི་བའི་ངང་ལས་མ་གཡོས་ཀྱང༌། ། བདུད་དཔུང་དགྲ་བགེགས་འདུལ་ཕྱིར་འཇིགས་བྱེད་ཁྲོས། ། དུག་རི་ཡབ་ཡུམ་ལས་གཤིན་རྣམས་ལ་བསྟོད། གང་ཞིག་གིསདུག་རི་ནག་པོ་ཕ་རོལ་དཔུང་འཇཽམས་ཀྱི་འདོན་སྒོམ་མོས་ན་མཆོད་གཏོར་ཟིན་བྲིས་ནང་ལྟར་བཤམས། རྒྱུད་འདེབས་ནས་དཀར་བགེགས་མཚམས་གཅོད་གཞུང་ལྟར་བྱ་ཞིང་བསྙེན་མཚམས་སུ་རང་ཉིད་དུག་རིའི་སྒྲུབ་གཞུང་ལྟར་བསྐྱེད། དེ་ནས།
ཐུགས་ཀར་དམ་ཚིག་སེམས་དཔའ་མཐིང་ནག་རྡོ་རྗེ་དང་བྷན་དམར་འཛིན་པ་དུག་རིའི་ཐུགས་ཀར་རྩ་སྔགས་འཁོར་བ་ལས་འོད་ཀྱི་སྔགས་ཕྲེང་གཡོན་དུ་འཁོར༔ འོད་ཟེར་དཀར་སེར་དམར་ལྗང་མཐིང་ནག་འཕྲོས་པས་འཇམ་དཔལ་རིགས་ལྔ་སངས་རྒྱས་དང་བྱང་ཆུབ་སེམས་དཔའ་བརྒྱུད་པའི་བླ་མ་ཐམས་ཅད་འོད་ཟེར་གྱིས་མཆོད་དེ་ཐུགས་རྒྱུད་བསྐུལ་བས་རང་བཞིན་གྱིདབྱིངས་ནས་སྤྱན་དྲངས་ཤིང་ཐིམ་པར་བསྒོམས་པ་དུག་རི་བླ་མ་ཀུན་འདུས་སོ༔ ཡང་འོད་ཟེར་འཕྲོས་པས་ཚེ་བདག་ཁྲོ་ཆུ༔ གཤེད་དམར༔ གདོང་དམར༔ འཆར་ཀ་ཐམས་ཅད་བྱོན་ཏེ་ཐིམ་པར་བསྒོམས་པ་ཡི་དམ་ཀུན་འདུས་སོ༔ ཡང་འོད་ཟེར་འཕྲོས་པས་མགོན་པོ་ཕོ་རྒྱུད༔ ལྷ་མོ་མོ་རྒྱུད༔ ཡེ་ཤེས་ཀྱི་གཤིན་རྗེའི་རྀགས༔ དྲེགས་པའི་གཤིན་རྗེ་ཐམས་ཅད་དང་༔
ལྷ་སྲིན་དྲེགས་པ་བཅོ་བརྒྱད་ཐམས་ཅད་བྱོན་ཅིང་བཀའ་ཉན་ལས་བྱེད་འདར་ཕྲིལ་ཕྲིལ་བྱེད་པར་བསྒོམས་པ་ཆོས་སྐྱོང་ཀུན་འདུས་སོ༔ ཡང་དུག་རིའི་སྐུ་ལས་འོད་ཟེར་དམར་ནག་འཕྲོས་པས་ཚེ་བདག་ལ་ཕོག༔ ཚེ་བདག་གི་ཐུགས་ཀ་ནས་འོད་ཟེར་མཐིང་ག་འཕྲོས་པས་འབྱུང་བཞིའི་དྭངས་མ་དང་༔ ལྷ་སྲིན་གྱི་ནུས་པ་ཐམས་ཅད་བསྡུས་ནས་རང་དང་བསྲུང་བྱ་ལ་ཐིམ་པར་བསྒོམས་ལ་ཚེ་བདག་གི་སྔགས་ཤམ་དུ༔ ཨཱ་ཡུ་ བྷྲཱུྃ ་ནྲྀ་རཀྵ་ཧཱུྃ༔ བཏགས་ཏེ་བརྗོད་པས་ཚེ་བསོད་འཕེལ་བ་སྲུང་བའི་མཆོག་གོ ། ཡང་འོད་ཟེར་འཕྲོས་པས་ཁྲོ་ཆུའི་ཐུགས་ཀ་ནས་འོད་ཟེར་དམར་ལྗང་འཕྲོས་པས་བྱད་ཁ་སྟོན་པའི་བན་བོན་གནོད་ཅིང་འཚེ་བའི་ལྷ་འདྲེ་ཐམས་ཅད་བྱ་སྒྲོ་མེ་ལ་བསྲེགས་པ་ལྟར་ བསྒོམས་ཤིང་ཁྲོ་ཆུའི་སྔགས་ཤམ་དུ། བྱད་ཕུར་བསམ་ངན་ཐམས་ཅད་མཱ་ར་ཡ་རྦད་བྷྱོ་ཟློག་ཕཊ྄ཿ སོགས་བརྗོད་པས་བྱད་བཟློག་གི་མཆོག་གོ ། ཡང་འོད་ཟེར་དམར་པོ་འཕྲོས་པས་ཀི་ཀང་དགྲ་ནག་གཉིས་ཀྱི་ཐུགས་རྒྱུད་བསྐུལ༔
སྐུ་ལས་འོད་ཟེར་དང་མཚོན་ཆ་མེ་དཔུང་འཕྲོས་ཏེ་རང་ལ་གནོད་པའི་དགྲ་བགེགས་ཐམས་ཅད་ཀྱི་ལུས་ངག་ཡིད་གསུམ་བརླག༔ ལྷ་དང་ཕྲལ་བར་ བསྒོམས་ལ་ཀི་ཀང་དགྲ་ནག་གཉིས་ཀྱི་སྔགས་ཤམ་དུ། དགྲ་བོ་ལྷ་སྲུང་དང་བཅས་པ་སོད་རྦད་བྷྱོ་ཕཊ྄ཿ ཅེས་བརྗོད་ཅིང་དགྲ་བགེགས་དགུགས་གཞུག་བྱ་ཞིང་བསྐུལ་པ་བྱ། གཏོར་མ་དགྲ་ཕྱོགས་སུ་འཕང་ཞིང་བསད་སྔགས་བཟླས་པས་དགྲ་བགེགས་རྡུལ་དུ་བརླག་པར་ཐེ་ཚོམ་མེད་དོ། ། དེ་ནས་བཀའ་གཏེར་ཚོགས་བསྐང་སྐོང་བྱའོ། ། ལྷག་མ་ཆད་ཐོ། བརྟན་སྐྱོང་བྱ། བཀྲ་ཤིས་བསྔོ་སྨོན་མཐའ་རྒྱས་བྱ། ཞེས་པ་འདི་ཆོས་བདག་མཚོ་སྨན་རྡོ་རྗེ་སོགས་འགས་བསྐུལ་ངོར་རིག་འཛིན་ཆེན་པོ་རྩ་གསུམ་གླིང་པས་ཞལ་ཤེས་ཚུལ་དུ་མགྱོགས་པར་བྲིས་སོ། །
དམ་མེད་རྣམས་ལ་གསང་རྒྱ༔ ྀཨཚ ན༽ བསད་པའི་དམིགས་པ་ནི༔ དགྲ་བོའི་སྟེང་ན་ཟངས་ཀྱི་འཁོར་ལོ་མེ་ལས་གྲུབ་པ་ལྕགས་བསྲེགས་ཀྱི་རང་བཞིན་གཡས་སུ་འཁོར་བ༔ འོག་ལྕགས་ཀྱི་འཁོར་ལོ་རླུང་ལས་གྲུབ་པ་དུག་གི་སོག་ལེ་ལྟར་གཡོན་དུ་འཁོར་བ༔ བར་ཐམས་ཅད་དགྲ་བགེགས་ཀྱི་ཕུང་པོས་གང་བ་བར་མེད་དུ་འཁོར་ཞིང་ཕྱེ་མར་འཐག་པས་རྡུལ་ཕྲན་བཞིན་བརླགས་པ་ལས་བྱེད་ཕོ་ཉ་རྣམས་ཀྱི་ཧབ་སྒྲ་དིར་གྱིས་ལྷག་མེད་རོལ་པར་ བསམ་མོ༔ ཨོྃ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ས་མ་ཡ་ཧཱུྃ་ཧཱུྃ་བྱད་མ་ནྲྀ་ཏྲི་ཏྲིག་ནན་བྷྱོ་བྷྱོ་ཟློག་ཟློག༔ ཐུན་སྔགས་སོགས་སོ།། །། པ༽ འཇམ་དཔལ་གཤིན་རྗེ་དུག་རི་མེ་འབར་ལས༔ བསྐུལ་པ་མེ་རླུང་ཐོག་ཆར་བཞུགས་སོ༔ འཇིགས་བྱེད་དུག་རི་མེ་འབར་ལྷ་ལ་འདུད༔
ས་མ་ཡ༔ ཨེ་མ་བདག་འདྲ་པདྨ་འབྱུང་གནས་ཀྱིས༔ འཇིགས་བྱེད་དུག་རི་མེ་འབར་གྱི༔ བསྐུལ་པ་མེ་རླུང་ཐོག་ཆར་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ ལས་བསྐུལ་བྱ་བའི་རིམ་པ་ནི༔ གཏོར་མ་བདུད་རྩི་རཀྟས་བྲན༔ གུ་གུལ་ཤ་ཆེན་དུད་པ་ཕྱུར༔
རྐང་གླིང་རོལ་མོ་འབྲུག་ལྟར་སྒྲོག༔ དར་ཕྱར་རུ་མཚོན་སྣ་ཚོགས་བསྒྲེང་༔ བསྐྱེད་རིམ་ལྷ་ཡི་རྣལ་འབྱོར་ངང་༔ མི་དམིགས་དབྱིངས་ནས་འདི་ལྟར་བསྐུལ༔ ཧཱུྃ་ཧཱུྃ་ཧཱུྃ༔ མཐིང་ནག་གྲུ་གསུམ་འབར་བའི་དུར་ཁྲོད་ནས༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔
འཇིགས་བྱེད་ཁྲོ་རྒྱལ་མངོན་སྤྱོད་དུས་ལ་བབ༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ རྡོ་རྗེ་དུར་ཁྲོད་བདག་མོ་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཕུར་ཟོར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསད་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་ཡ་མ་རཱ་ཛ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔
ཧཱུྃ༔ སྨུག་ནག་གྲུ་གསུམ་འབར་བའི་དུར་ཁྲོད་ནས༔ ཚེ་བདག་འབར་བ་ཆེན་པོ་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔ ཚེ་བདག་འབར་བའི་ལྷ་ཚོགས་སྐུར་བཞེངས་ཤིག༔ ཡུམ་མཆོག་ཁྲག་མིག་མ་ཡང་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔
དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་ཨ་ཀྲོ་ཏེ་ཀ་ཡ་མཱནྟ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ སེར་ནག་རབ་འཇིགས་གྲུ་གསུམ་དུར་ཁྲོད་ནས༔ ཁྲོ་ཆུ་དུག་གི་གདོང་ཅན་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔
ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔ ཁྲོ་ཆུ་དུག་གི་གདོང་ཅན་སྐུར་བཞེངས་ཤིག༔ ཡུམ་མཆོག་བྷེ་ཏ་ནག་མོ་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔
བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་དུ་ཏྲི་ཡ་མ་རཱ་ཛ་ཡ་མཱནྟ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ དམར་ནག་གྲུ་གསུམ་འབར་བའི་དུར་ཁྲོད་ནས༔ དགྲ་ནག་གདོང་དྲུག་ཆེན་པོ་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔ དགྲ་ནག་གདོང་དྲུག་ཆེན་པོ་སྐུར་བཞེངས་ཤིག༔
ཡུམ་མཆོག་ཡ་མ་ཙཎྜི་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་ཡ་མ་རཱ་ཛ་ཀཱ་ལ་རཱུ་པ་ཡ་མཱནྟ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ ལྗང་ནག་གྲུ་གསུམ་འབར་བའི་དུར་ཁྲོད་ནས༔
ཀི་ཀང་མེ་ཡི་སྤུ་གྲི་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔ ཀི་ཀང་མེ་ཡི་སྤུ་གྲི་སྐུར་བཞེངས་ཤིག༔ ཡུམ་མཆོག་སྲིད་པ་སྟོབས་ལྡན་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔
ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་ཀི་ཀང་ཡ་མ་རཀྴ་ཨ་ཀྲོ་ཏེ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ ཕྱོགས་བཞི་ཞི་རྒྱས་དབང་དྲག་སྒོ་སྲུང་མ༔ ལས་མཛད་མ་མོ་རིགས་བཞི་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་བསྟན་པ་གཉན་ལ་དགྲ་སྡང་བས༔
སྒོ་སྐྱོང་རིགས་བཞིའི་ཕྲིན་ལས་དུས་ལ་བབ༔ ལྕགས་ཀྱུ་ཞགས་པ་མ་ཡི་སྐུར་བཞེངས་ཤིག༔ ལྕགས་སྒྲོག་དྲིལ་བུ་མ་ཡི་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་མ་ཏྲི་ཡ་མ་རཀྴ་ནི་ཡ་ཛཿཧཱུྃ་བཾ་ཧོཿ
རཀྟ་བྷ་ལིངྟ་ལ་ཁཱ་ཧི༔
ཞེས་འཇམ་དཔལ་གཤིན་རྗེ་ལྷ་ཚོགས་རྣམས་ཕ་རོལ་དགྲ་བགེགས་ཀྱི་སྲོག་ལ་རྔམ་ཞིང་ལས་ལ་ཆས་པར་བསམ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་གནམ་ལྕགས་རྡོ་རྗེས་ཁྲོམ་གཟིགས་རྔམ་པ་རོང་གི་གཤིན་རྗེ་རླུང་ལྟར་འཚུབས་པའི་གནས་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ།། །།
ཕ༽ འཇམ་དཔལ་གཤིན་རྗེ་དུག་རི་མེ་འབར་ལས༔ བཟློག་པ་སྤུ་གྲི་འཁོར་ལོ་བཞུགས་སོ༔ འཇམ་དཔལ་དུག་རིའི་ལྷ་ལ་འདུད༔ ས་མ་ཡ༔ བཟློག་པ་བྱ་བའི་རིམ་པ་ནི༔ གཏོར་མ་དགྲ་ལིང་རཀྟས་བྲན༔ གུ་གུལ་ཤ་ཆེན་སྤོས་ཀྱང་བསྲེག༔ རྐང་གླིང་ཐོད་རྔ་དྲག་ཏུ་སྦིར༔ རྔམ་བརྗིད་དབྱངས་ཀྱི་ང་རོ་ཡིས༔ ཧཱུྃ༔
བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ པདྨ་ཉི་ཟླ་དགྲ་བགེགས་ཏི་རའི་སྟེང་༔ གནམ་ལྕགས་རྡོ་རྗེ་མཐིང་ནག་རྩེ་དགུ་པ༔ མེ་ཟོར་རབ་འབར་ལྟེ་བར་ཧཱུྃ་གིས་མཚན༔ དེ་ཉིད་ལུགས་འབྱུང་འཇམ་དཔལ་གཤིན་རྗེའི་གཤེད༔ འཇིགས་བྱེད་ཁྲོ་རྒྱལ་དུག་རི་མེ་འབར་སྐུ༔ སྐུ་ནི་རབ་འཇིགས་ཁམས་གསུམ་ཟིལ་གྱིས་གནོན༔ གསུང་ནི་དྲག་སྔགས་ཧཱུྃྃ་ཕཊ྄་འབྲུག་སྒྲ་སྒྲོག༔ ཐུགས་ནི་ཆོས་དབྱིངས་མི་གཡོ་མཉམ་ཉིད་ངང་༔ ཡོན་ཏན་རེ་སྐོང་སྒྲུབ་ལ་བར་ཆད་བསལ༔
ཕྲིན་ལས་གང་ལ་གང་འདུལ་རྫུ་འཕྲུལ་སྟོན༔ ལྷ་མཆོག་ཁྱེད་ཀྱི་ཐུགས་རྗེའི་ནུས་རྩལ་གྱིས༔ བདག་ཅག་བྱང་ཆུབ་སྒྲུབ་པའི་རྣལ་འབྱོར་ལ༔ མི་མཐུན་བདུད་ཀྱི་བར་ཆད་ཞི་བར་མཛོད༔ ཤ་ཁྲག་དམར་གྱི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ རྩ་ཞལ་མཐིང་ནག་མ་ཧེའི་གདོང་ཅན་གྱིས༔ གཤིན་རྗེ་ཡོངས་ཀྱི་དམོད་པ་དགྲ་ལ་ཟློག༔ ཞལ་དགུ་རྔམ་ཞིང་ཁྲོས་ལ་འཇིགས་པ་ཡིས༔

ཁྲོ་བོ་ཡོངས་ཀྱི་དམོད་པ་དགྲ་ལ་ཟློག༔ རིགས་བདག་འཇམ་དཔལ་རྡོ་རྗེ་དཔའ་བོ་ཡིས༔ རྒྱ་ནག་རྩིས་ཀྱི་བསྒྱུར་གཏོ་དགྲ་ལ་ཟློག༔ ཚེ་བདག་དམར་སེར་མཉམ་པར་བཞག་པ་ཡིས༔ དུས་མིན་འཆི་བའི་བར་ཆད་དགྲ་ལ་ཟློག༔ དབུ་སྐྲ་དམར་སེར་དབྱིངས་ལ་བསྐྱོད་པ་ཡིས༔ གཟའ་དང་རྒྱུ་སྐར་གནོད་པ་དགྲ་ལ་ཟློག༔ གཡས་པ་དང་པོས་གྲི་གུག་བསྣམས་པ་ཡིས༔ སྣང་སྲིད་ཡོངས་ཀྱི་བཀའ་ཆད་དགྲ་ལ་ཟློག༔ གཉིས་པས་རལ་གྲི་འབར་བ་བསྣམས་པ་ཡིས༔ ལྷ་རྣམས་ཡོངས་ཀྱི་བཀའ་ཆད་དགྲ་ལ་ཟློག༔
གསུམ་པས་ཆུ་གྲི་དགྱེ་མོར་བསྣམས་པ་ཡིས༔ ཀླུ་རྣམས་ཡོངས་ཀྱི་གནོད་པ་དགྲ་ལ་ཟློག༔ བཞི་པས་མེ་དཔུང་འབར་བ་བསྣམས་པ་ཡིས༔ ལྷ་མིན་ཡོངས་ཀྱི་གནོད་པ་དགྲ་ལ་ཟློག༔ ལྔ་པས་ཁ་ཊྭཱཾ་རྩེ་གསུམ་བསྣམས་པ་ཡིས༔ རྩ་རླུང་ཐིག་ལེའི་གེགས་སྐྱོན་དགྲ་ལ་ཟློག༔ དྲུག་པས་རྡོ་རྗེ་རྩེ་ལྔ་བསྣམས་པ་ཡིས༔ མ་རུངས་བདུད་ཀྱི་ཆོ་འཕྲུལ་དགྲ་ལ་ཟློག༔ བདུན་པས་གནམ་ལྕགས་འཁོར་ལོ་བསྣམས་པ་ཡིས༔ བན་བོན་ཡོངས་ཀྱི་བྱད་ཁ་དགྲ་ལ་ཟློག༔
བརྒྱད་པས་མདུང་ཐུང་རྩེ་རྣོན་བསྣམས་པ་ཡིས༔ མུ་སྟེགས་ཡོངས་ཀྱི་བྱད་ཁ་དགྲ་ལ་ཟློག༔ དགུ་པས་ལྕགས་ཀྱུ་འགུགས་བྱེད་བསྣམས་པ་ཡིས༔ མོ་རྒྱུད་མ་མོའི་ཆོ་འཕྲུལ་དགྲ་ལ་ཟློག༔ བཅུ་པས་སྤུ་གྲི་རེག་ཆོད་བསྣམས་པ་ཡིས༔ ཕ་རོལ་སྦྱོར་བ་ངན་པ་དགྲ་ལ་ཟློག༔ བཅུ་གཅིག་མི་མགོའི་དབྱུག་ཏོ་བསྣམས་པ་ཡིས༔ བཙན་རྣམས་ཡོངས་ཀྱི་གནོད་པ་དགྲ་ལ་ཟློག༔ བཅུ་གཉིས་ཌཱ་རུ་དྲག་ཏུ་འཁྲོལ་བ་ཡིས༔ མ་མོ་མཁའ་འགྲོའི་བསུན་མ་དགྲ་ལ་ཟློག༔
བཅུ་གསུམ་དགྲ་སཏྭ་འབར་བ་བསྣམས་པ་ཡིས༔ གྲེ་བོ་ཡོངས་ཀྱི་གནོད་པ་དགྲ་ལ་ཟློག༔ བཅུ་བཞིས་འཆིང་བྱེད་ཞགས་པ་བསྣམས་པ་ཡིས༔ སྲིན་མོ་ཡོངས་ཀྱི་གནོད་པ་དགྲ་ལ་ཟློག༔ བཅོ་ལྔས་གནམ་ལྕགས་ཐོ་བ་བསྣམས་པ་ཡིས༔ ཟ་འདྲེ་ཤི་གཤེད་གནོད་པ་དགྲ་ལ་ཟློག༔ བཅུ་དྲུག་ཞིང་གི་རྒྱ་མཚན་བསྣམས་པ་ཡིས༔ སྡེ་བརྒྱད་ཡོངས་ཀྱི་གནོད་པ་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ ཕོ་རྒྱུད་ཁྲོ་བོའི་བྱད་ཁ་དགྲ་ལ་ཟློག༔
རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ གཡོན་པ་དང་པོས་ཐོད་ཁྲག་བསྣམས་པ་ཡིས༔ འགོང་པོ་ཡོངས་ཀྱི་གནོད་པ་དགྲ་ལ་ཟློག༔ གཉིས་པས་སྙིང་གི་ཕྲེང་བ་བསྣམས་པ་ཡིས༔ དྲེགས་པ་ཡོངས་ཀྱི་གནོད་པ་དགྲ་ལ་ཟློག༔ གསུམ་པས་རྒྱུ་མའི་ཞགས་པ་བསྣམས་པ་ཡིས༔ མ་བདུད་ཡོངས་ཀྱི་གནོད་པ་དགྲ་ལ་ཟློག༔ བཞི་པས་ལྕགས་ཀྱི་གཏུན་ཁུང་བསྣམས་པ་ཡིས༔ གསོན་འདྲེ་ཡོངས་ཀྱིགནོད་པ་དགྲ་ལ་ཟློག༔ ལྔ་པས་ལྕགས་སྒྲོག་སྡོམ་བྱེད་བསྣམས་པ་ཡིས༔
ཡུལ་འདྲེ་ཡོངས་ཀྱི་གནོད་པ་དགྲ་ལ་ཟློག༔ དྲུག་པས་གསང་བའི་རྔ་ཆུང་བསྣམས་པ་ཡིས༔ ནམ་གྲུའི་གདོན་ཚོགས་གནོད་པ་དགྲ་ལ་ཟློག༔ བདུན་པས་མི་མགོའི་ཕྲེང་བ་བསྣམས་པ་ཡིས༔ བསེ་རག་ཡོངས་ཀྱི་གནོད་པ་དགྲ་ལ་ཟློག༔ བརྒྱད་པས་རུ་མཚོན་འབར་བ་བསྣམས་པ་ཡིས༔ ཡུལ་ལྷས་བར་ཆད་གཏོང་བ་དགྲ་ལ་ཟློག༔ དགུ་པས་དུག་རླངས་སྨྱོ་བྱེད་བསྣམས་པ་ཡིས༔ ས་བདག་ཡོངས་ཀྱི་གཡོ་འཁྲུགས་དགྲ་ལ་ཟློག༔ བཅུ་པས་དྲིལ་བུ་དྲག་ཏུ་འཁྲོལ་བ་ཡིས༔
དཔའ་བོ་ཡོངས་ཀྱི་བསུ་མ་དགྲ་ལ་ཟློག༔ བཅུ་གཅིག་སྣང་གསལ་མེ་ལོང་བསྣམས་པ་ཡིས༔ སྲིད་པའི་དལ་ཁ་ནད་ཡམས་དགྲ་ལ་ཟློག༔ བཅུ་གཉིས་ཀོང་ཟོར་དམར་ནག་བསྣམས་པ་ཡིས༔ ངག་མནན་གཏད་ཁྲམ་འབེབས་པ་དགྲ་ལ་ཟློག༔ བཅུ་གསུམ་ཁྲམ་ཤྀང་མཁའ་ལ་གདེངས་པ་ཡིས༔ གཤིན་རྗེ་ཡོངས་ཀྱི་གནོད་པ་དགྲ་ལ་ཟློག༔ བཅུ་བཞིས་ཤྭ་རྡེལ་དཀར་ནག་བསྣམས་པ་ཡིས༔ ཐེའུ་རང་ཡོངས་ཀྱི་གནོད་པ་དགྲ་ལ་ཟློག༔ བཅོ་ལྔའི་ཕྱག་ན་རྩིས་རྡོ་བསྣམས་པ་ཡིས༔
སྤར་སྨེ་དུར་དུ་ཚུད་པ་དགྲ་ལ་ཟློག༔ བཅུ་དྲུག་ཕྱག་ན་གཡང་གཞི་བསྣམས་པ་ཡིས༔ ལོ་ཟླ་ཞག་དུས་སྐག་རིགས་དགྲ་ལ་ཟློག༔ རྩ་ཕྱག་རི་རབ་ཕུར་བུ་བསྒྲིལ་བ་ཡིས༔ དམ་སྲི་འགོང་པོའི་གནོད་པ་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ མོ་རྒྱུད་ཁྲོ་མོའི་བྱད་ཁ་དགྲ་ལ་ཟློག༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ སྤུ་གྲིའི་སྒྲོ་གཤོག་ཚྭ་ཚྭ་འཐོར་བ་ཡིས༔
གདོན་ཆེན་བཅོ་ལྔའི་གནོད་པ་དགྲ་ལ་ཟློག༔ ཡན་ལག་ལྷུ་ཚིགས་སྦྲུལ་གྱིས་བརྒྱན་པ་ཡིས༔ ས་བདག་ཀླུ་ཡི་གཏད་ཁྲམ་དགྲ་ལ་ཟློག༔ ཐོད་རློན་ཕྲེང་བའི་དོ་ཤལ་བརྒྱན་པ་ཡིས༔ སྣང་སྲིད་ཡོངས་ཀྱི་བཀའ་ཆད་དགྲ་ལ་ཟློག༔ ཐོད་སྐམ་ཕྲེང་བའི་རྒྱན་འཕྱངས་སྤྲས་པ་ཡིས༔ རིགས་བཞི་མ་མོའི་ཡམས་ནད་དགྲ་ལ་ཟློག༔ གླང་ཆེན་ཀོ་རློན་སྟོད་དུ་གསོལ་བ་ཡིས༔ ཉོན་མོངས་དུག་ལྔའི་བར་ཆད་དགྲ་ལ་ཟློག༔ ཞིང་ལྤགས་གཡང་གཞི་རྐེད་ལ་དཀྲིས་པ་ཡིས༔
འདོད་ཆགས་སྲིད་པའི་བར་ཆད་དགྲ་ལ་ཟློག༔ ཁྲག་ཐིག་ཞག་ཟོ་ཐལ་ཆེན་བརྒྱན་པ་ཡིས༔ ཡམས་ནད་སྣ་དགུ་སྡང་བའི་དགྲ་ལ་ཟློག༔ ལྟེ་བར་ཆུ་སྲིན་རྔམ་ཞལ་གདངས་པ་ཡིས༔ ཀླུ་བདུད་ཕོ་མོའི་གནོད་པ་དགྲ་ལ་ཟློག༔ ཆུ་སྲིན་ཞལ་ནས་སྦྲུལ་ཞགས་འཁྱུགས་པ་ཡིས༔ གདོལ་པ་དཀར་ནག་གནོད་པ་དགྲ་ལ་ཟློག༔ སྐུ་སྨད་ཕུར་བུ་རྣོ་དབལ་ཟུར་གསུམ་གྱིས༔ བསྟན་དགྲ་སྒོས་དགྲས་འཚེ་བ་དགྲ་ལ་ཟློག༔ ཕུར་རྩེ་རུ་ཏྲའི་སྙིང་གར་བསྣུན་པ་ཡིས༔
ལོ་རྟོག་བདུད་རིགས་གནོད་པ་དགྲ་ལ་ཟློག༔ པདྨ་ཉི་ཟླའི་གདན་ལ་བཞུགས་པ་ཡིས༔ དུག་གསུམ་ལས་ཀྱི་བག་ཆགས་ངན་པ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ མ་རིག་ཉོན་མོངས་བདག་འཛིན་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཞེ་སྡང་མེ་ལྟར་འབར་བའི་ཀློང་དཀྱིལ་ནས༔ དགྲ་བགེགས་རུ་ཏྲ་ཏི་རའི་གདན་སྟེང་དུ༔
གསུང་གི་དབང་ཕྱུག་ཁྲོ་རྒྱལ་ཚེ་བདག་སྐུ༔ དབུས་མཐིང་གཡས་དཀར་གཡོན་དམར་ཁྲོས་པའི་ཞལ༔ གཡས་གསུམ་མཚོན་ཆ་མཁའ་ལ་གདེངས་པ་ཡིས༔ སྟེང་གི་ལྷ་དང་ལྷ་མིན་འཁྲུགས་པ་ཟློག༔ གཡོན་གསུམ་མཚོན་ཆ་མཁའ་ལ་གདེངས་པ་ཡིས༔ འོག་གི་ཀླུ་དང་ས་བདག་འཁྲུགས་པ་ཟློག༔ སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔ ཁམས་གསུམ་གཡོ་འཁྲུགས་སྡང་བའི་དགྲ་ལ་ཟློག༔ དུར་ཁྲོད་ཆས་ཀྱིས་རབ་ཏུ་བརྒྱན་པ་ཡིས༔ བར་ནས་བཙན་དང་རྒྱལ་པོ་འཁྲུགས་པ་ཟློག༔
སྐུ་སྨད་ཕུར་གཤམ་དགྲ་ལ་བསྣུན་པ་ཡིས༔ སངས་རྒྱས་བསྟན་ལ་སྡང་བའི་དགྲ་བོ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ ཞེ་སྡང་གདུག་པའི་དམག་ཚོགས་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ང་རྒྱལ་རི་ལྟར་ཉིལ་བའི་ཀློང་དཀྱིལ་ནས༔ དགྲ་བགེགས་རུ་ཏྲ་བསྣོལ་བའི་གདན་གྱི་སྟེང་༔ ཐུགས་ཀྱི་དབང་ཕྱུག་ཁྲོ་ཆུ་དུག་གདོང་ཅན༔
མཐིང་དཀར་དམར་བ་རབ་ཁྲོས་རྔམ་ཞལ་བགྲད༔ གཡས་གསུམ་མཚོན་ཆ་མཁའ་ལ་གདེངས་པ་ཡིས༔ རྒྱ་གར་ཆོས་ཀྱི་ཡི་གེའི་དམོད་པ་ཟློག༔ གཡོན་གསུམ་མཚོན་ཆ་མཁའ་ལ་གདེངས་པ་ཡིས༔ རྒྱ་ནག་རྩིས་ཀྱི་བསྒྱུར་གཏོ་དགྲ་ལ་ཟློག༔ སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔ དགྲ་བོའི་མཐུ་སྟོབས་གཟི་བརྗིད་དགྲ་ལ་ཟློག༔ དུར་ཁྲོད་ཆས་ཀྱིས་རབ་ཏུ་བརྒྱན་པ་ཡིས༔ བོན་གྱི་ངན་མཐུ་སྒྲུབ་པ་དགྲ་ལ་ཟློག༔ སྐུ་སྨད་ཕུར་གཤམ་དགྲ་སྙིང་བསྣུན་པ་ཡིས༔
བླ་མའི་སྐུ་དགྲ་ཐམས་ཅད་དགྲ་ལ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ ང་རྒྱལ་མཚན་འཛིན་དམག་ཚོགས་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ འདོད་ཆགས་ཁྲག་མཚོ་མེར་བའི་ཀློང་དཀྱིལ་ནས༔ དགྲ་བགེགས་རུ་ཏྲ་བསྣོལ་བའི་གདན་སྟེང་དུ༔ ཡོན་ཏན་དབང་ཕྱུག་དགྲ་ནག་དྲེགས་འདུལ་སྐུ༔ མཐིང་དཀར་དམར་བ་རབ་ཁྲོས་རྔམ་ཞལ་བགྲད༔
གཡས་གསུམ་མཚོན་ཆ་མཁའ་ལ་ཕྱར་བ་ཡིས༔ སྟག་གཟིག་ཟོར་མདའ་འཕེན་པ་དགྲ་ལ་ཟློག༔ གཡོན་གསུམ་མཚོན་ཆ་མཁའ་ལ་གདེངས་པ་ཡིས༔ མེ་ཉག་སོག་མོ་འདེབས་པ་དགྲ་ལ་ཟློག༔ སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔ དགྲ་བོ་བན་བོན་ལྷ་སྲུང་མ་ལུས་ཟློག༔ དུར་ཁྲོད་ཆས་ཀྱིས་སྐུ་ལ་བརྒྱན་པ་ཡིས༔ སུམ་པའི་གླང་ཟོར་འཕེན་པ་དགྲ་ལ་ཟློག༔ སྐུ་སྨད་ཕུར་གཤམ་དགྲ་སྙིང་བསྣུན་པ་ཡིས༔ དགེ་འདུན་སྤྱི་དགྲ་ལངས་པ་དགྲ་ལ་ཟློག༔
མེ་རི་དམར་ནག་ཀློང་དུ་བཞུགས་པ་ཡིས༔ འདོད་ཆགས་སྲིད་པའི་བདག་འཛིན་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཕྲག་དོག་རླུང་དམར་འཚུབས་པའི་དུར་ཁྲོད་ནས༔ ཕྲིན་ལས་དབང་ཕྱུག་མེ་ཡི་སྤུ་གྲི་ཅན༔ མཐིང་དཀར་དམར་བ་རབ་ཁྲོས་རྔམ་ཞལ་བགྲད༔ གཡས་གསུམ་མཚོན་ཆ་མཁའ་ལ་ཕྱར་བ་ཡིས༔ སྔགས་ནག་ཧོམ་ཟོར་འཕེན་པ་དགྲ་ལ་ཟློག༔
གཡོན་གསུམ་མཚོན་ཆ་མཁའ་ལ་ཕྱར་བ་ཡིས༔ ལི་ཡི་སྤར་སྨེ་གདན་བགོས་དགྲ་ལ་ཟློག༔ སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔ ངག་མནན་གཏད་ཁྲམ་སྡང་བའི་དགྲ་ལ་ཟློག༔ དུར་ཁྲོད་ཆས་ཀྱིས་རབ་ཏུ་བརྒྱན་པ་ཡིས༔ ཟ་ཧོར་སོག་མོ་བཀོད་པ་དགྲ་ལ་ཟློག༔ སྐུ་སྨད་ཕུར་བུ་དགྲ་སྙིང་བསྣུན་པ་ཡིས༔ རྣལ་འབྱོར་སྒོས་དགྲ་ཐམས་ཅད་དགྲ་ལ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ ཕྲག་དོག་གདུག་སེམས་འཆང་བ་དགྲ་ལ་ཟློག༔
དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཡུམ་མཆོག་ཁྲོ་མོ་རིགས་བཞི་འཁྲིལ་བ་ཡིས༔ རྩ་རླུང་འབྱུང་བ་རྒུད་པ་དགྲ་ལ་ཟློག༔ གྲི་ཐོད་ཡབ་འཁྱུད་རྒྱན་ཀུན་རྫོགས་པ་ཡིས༔ སྲིད་པ་ལས་ཀྱི་བྱད་ཁ་དགྲ་ལ་ཟློག༔ ཧཱུྃ༔ རབ་འཇིགས་རྔམ་པའི་ཕྱོགས་བཞི་དུར་ཁྲོད་ནས༔ ལས་བཞི་སྒོ་སྐྱོང་སྲོག་བདག་མ་མོ་བཞི༔
དཀར་སེར་དམར་ལྗང་རང་རྟགས་ཕྱག་མཚན་འཛིན༔ ཤར་སྒོའི་ཁྲོ་མོ་ལྕགས་ཀྱུ་བསྣམས་པ་ཡིས༔ ཞི་བའི་ཕྲིན་ལས་སྒྲུབ་པའི་བར་ཆད་ཟློག༔ ལྷོ་སྒོའི་ཁྲོ་མོ་ཞགས་པ་བསྣམས་པ་ཡིས༔ རྒྱས་པའི་ཕྲིན་ལས་སྒྲུབ་པའི་བར་ཆད་ཟློག༔ ནུབ་སྒོའི་ཁྲོ་མོ་ལྕགས་སྒྲོག་བསྣམས་པ་ཡིས༔ དབང་གི་ཕྲིན་ལས་སྒྲུབ་པའི་བར་ཆད་ཟློག༔ བྱང་སྒོའི་ཁྲོ་མོ་དྲིལ་བུ་བསྣམས་པ་ཡིས༔ དྲག་པོའི་ཕྲིན་ལས་སྒྲུབ་པའི་བར་ཆད་ཟློག༔ སྒོ་སྐྱོང་མ་མོ་རིགས་བཞི་འཁོར་བཅས་རྣམས༔
དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔ ལྷ་ཆེན་དྲག་པོའི་གདུག་རྩུབ་ཟློག༔ ལྷ་མ་ཡིན་གྱི་བསྒྱུར་ཐབས་ཟློག༔ ས་བདག་ཀླུ་ཡི་གདུག་རྩུབ་ཟློག༔ ཕོ་ཉའི་རྦོད་གཏོང་འབྱུང་བ་ཟློག༔ ཕུར་པའི་དབལ་ཁ་འཕེན་པ་ཟློག༔ ཉུངས་དཀར་ཟོར་ཁ་འཕེན་པ་ཟློག༔
མུ་སྟེགས་བོན་པོའི་བྱད་ཟོར་ཟློག༔ དུས་འཁྲུག་མཚོན་ཆར་འབེབས་པ་ཟློག༔ གྲི་བཙན་བཤའ་གྲི་བརྡར་བ་ཟློག༔ སྐྱེ་བོའི་མདའ་ཟོར་འཕེན་པ་ཟློག༔ བུད་མེད་དམོད་ཟོར་འཕེན་པ་ཟློག༔ ཡུལ་མིའི་མྀ་ཁ་བྲམ་མཆུ་ཟློག༔ གནམ་ནས་བདུད་ཀྱི་འབེབས་པ་ཟློག༔ ས་ནས་དུག་མདའ་ལངས་པ་ཟློག༔ བྱ་ཁྱུང་གཤོག་སྒྲ་བརྡེབས་པ་ཟློག༔ དུར་ཕག་རོ་ལ་འཁུན་པ་ཟློག༔
ལོ་ཁྱིམ་རྟེན་ཕུར་བུད་པ་ཟློག༔ སྲུང་རྒྱ་ཚེ་རྒྱ་རལ་བ་ཟློག༔ ཡར་གྱི་གནམ་སྒོ་བྱེ་བ་ཟློག༔ མར་གྱི་ས་སྒོ་བྱེ་བ་ཟློག༔ མ་མོ་སྨན་མོ་འཁྲུགས་པ་ཟློག༔ ཕ་མེས་དུར་སྲི་ལངས་པ་ཟློག༔ ཕྱུགས་ཀྱི་གཡང་ཁ་ཉམས་པ་ཟློག༔ ནོར་གྱི་གོད་ཁ་ཕྱུར་བ་ཟློག༔ ཡུལ་ལ་འདྲེ་རྒོད་ཆགས་པ་ཟློག༔ སྲི་དང་མི་རབས་ཆད་པ་ཟློག༔
ཕྱོགས་ནས་དགྲ་དཔུང་གཡོ་བ་ཟློག༔ མཚམས་ནས་བྱུར་བཞི་ལངས་པ་ཟློག༔ ཕུག་ལ་འཆི་བདུད་ཞུགས་པ་ཟློག༔ མོ་རྩིས་པྲ་རྟགས་ངན་པ་ཟློག༔ ཡེ་འདྲོག་སུམ་བརྒྱ་དྲུག་ཅུ་ཟློག༔ གློ་བུར་བརྒྱད་ཅུ་རྩ་གཅིག་ཟློག༔ དུས་མིན་འཆི་བ་རྣམ་བརྒྱད་ཟློག༔ ཕོ་བདུད་དལ་ཁ་གཡས་སུ་སྒྱུར༔ མོ་བདུད་དལ་ཁ་གཡོན་དུ་སྒྱུར༔ སྤྱི་བདུད་དལ་ཁ་མཁའ་ལ་སྒྱུར༔
བཟློག་ཅིང་བསྒྱུར་བའི་ཕྲིན་ལས་མཛོད༔ ཨེ་ཀ་དུ་ན་ཨེ་ས་བྷྱོ་བྷྱོ་ཟློག་ཟློག༔ ཡང་མཐའ་དུས་ཀྱི་མཐའ་མ་ལ༔ བཟློག་པ་སྤུ་གྲི་འཁོར་ལོ་འདི༔ རྣོ་མྱུར་ཟབ་ཁྱད་ཨེ་མ་ཧོཿ ལས་ཅན་ཐུགས་ཀྱི་སྲས་ལ་སྤྲོད༔ སྐལ་མེད་ལག་ཏུ་མ་ཤོར་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་དུས་མཐའི་གཏེར་སྟོན་དྲག་པོ་གནམ་ལྕགས་རྡོ་རྗེ་ཐོག་གི་ཕྱུང་རྡེག་བཏབ་པ་ལན་མེད་ཀྱིས། སྤུ་གྲི་བསད་པའི་ལས་སྦྱོར་རྔམ་པ་དུག་གདོང་ཞེས་པ་ལྕགས་སྒྲོམ་བཅུ་གསུམ་གྱི་རྒྱ་འཛིན་འདི་ཁྲོམ་གཟིགས་རྔམ་པ་རོང་གི་གཤིན་རྗེ་རླུང་ལྟར་འཚུབས་པའི་གནས་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ།། །། བ༽ འཇམ་དཔལ་གཤིན་རྗེ་དུག་རི་མེ་འབར་ལས༔ སྲིན་མོ་ཟ་ལམ་ཟོར་གྱི་སྒོ་འབྱེད་བཞུགས་པའི་དབུ་ལྡེབ༔ འཇམ་དཔལ་གཤིན་རྗེའི་ལྷ་ལ་འདུད༔ བག་ཟན་ཁྲོ་མོའི་གཟུགས་ལ་མི་ལྤགས་གཡང་གཞི་གྱོན་པ༔
ཕྱག་གཡས་གཏོར་ཟོར་དང་གཡོན་པས་ཀོང་ཟོར་ཐོགས་པ་གཅིག་ལ་འཁོར་དུ་ལས་བཞི་རང་འདྲ་བསྐྱེད་དེ་དམིགས༔ རྟེན་ལ་སྟིམ་ཞིང་གསོལ་བ་ནི༔ ཧཱུྃ་བྷྱོཿ སྲིན་མོ་ཟ་ལམ་གོམ་པ་བདུན་ཅུ་འདས་པའི་ཕ་རོལ་ནས༔ སྣང་སྲིད་ཀུན་གྱི་སྲོག་གི་བདག་མོ་སྟེ༔ ལས་ཀྱི་མ་མོ་དམར་ནག་འཇིགས་པའི་གཟུགས༔ འཇིག་རྟེན་འདས་ཀྱང་འཁོར་བའི་ཆ་ལུགས་འཛིན༔ ཡེ་ཤེས་གྲུབ་ཀྱང་ལས་ཀྱི་ཤུགས་འགྲོ་མ༔ ཟོར་སྣ་འདྲེན་པའི་སྟོབས་ལྡན་དབང་མོ་ཆེ༔ ཕྱག་གཡས་དམར་ཆེན་གཏོར་ཟོར་མེ་འབར་བསྣམས༔
གཡོན་པས་ཀོང་ཟོར་དམར་ནག་ཡུགས་སེ་ཡུག༔ འཁོར་དུ་མ་མོ་ཡང་འཁོར་བྱེ་བ་འབུམ༔ ཐམས་ཅད་ཐུན་རྫས་དུག་མདའ་ཤ་ར་ར༔ དམ་རྫས་བདུད་རྩི་རཀྟའི་མཆོད་པ་བཞེས༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོཿ རྡོ་རྗེ་ཤུགས་འཆང་ལས་ཀྱི་ཤ་ཟ་འབུམ༔ དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་ཤར་དུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔
བྷྱོཿ རིན་ཆེན་ཤུགས་འཆང་རྔམ་བྱེད་ཤ་ཟ་འབུམ༔ དམ་རྫས་བདུད་རྩི་རཀྟའི་མཆོད་པ་བཞཻས༔ དེ་རིང་མདོས་ཟོར་ལྷོ་རུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོཿ པདྨའི་ཤུགས་འཆང་གཏུམ་བྱེད་ཤ་ཟ་འབུམ༔ དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་ནུབ་ཏུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔
བྷྱོཿ ལས་ཀྱི་ཤུགས་འཆང་དྲག་བྱེད་ཤ་ཟ་འབུམ༔ དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་བྱང་དུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་བྱང་དུ་དྲངས་པའི་ཚེ༔ ཟོར་གྱིས་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོ་བྷྱོ་མ་མོ་རཀྨོ་རུ་ལུ་དགྲ་བོའི་ཡུལ་དུ་བྷྱོ་བྷྱོཿ བཟློག་བཟློག༔
ལས་ཀྱི་མ་མོ་གཙོ་འཁོར་ཐམས་ཅད་ཀྱིས་ཟོར་གྱི་སྣ་དྲངས་ཏེ༔ ལས་ལ་ཆས་པའི་ཚེ༔ གདོང་ལ་གནས་ཤིང་འགྱུ་བ་ཐམས་ཅད་གཡས་གཡོན་དུ་སྐུ་བཟུར་ནས་བདག་གི་རོགས་དན་ཕྲིན་ལས་བསྒྲུབས་པར་བསམ་མོ༔ ས་མ་ཡ༔ རྒྱ་རྒྱ་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་སྦས་ཡུལ་རྔམ་པ་རོང་གི་ཚལ༔ ཁྲོམ་གཟིགས་མེ་འབར་མཚོ་ནས་གདན་དྲངས་ཤིང་བལ་ཡུལ་ཡང་ལེ་ཆོས་སྡིངས་གཟིམ་ཆུང་པདྨ་འོད་འཁྱིལ་དུ་ཤོག་སེར་ནས་ཕབ་པའོ།། །། མ༽ འཇམ་དཔལ་གཤིན་རྗེ་དུག་རི་མེ་འབར་ལས༔ དགོངས་གསོལ་དགྲ་བགེགས་དཔུང་འཇོམས་བཞུགས་སོ༔ ཧོ་དགོངས་སུ་གསོལ་ལོ༔
གསན་དུ་གསོལ་ལོ༔ གཟིགས་སུ་གསོལ་ལོ༔ གཟུ་དང་དཔང་པོ་མཛོད་ཅིག༔ རྒྱལ་བ་དགོངས་བརྒྱུད་བླ་མ༔ རིག་འཛིན་བརྡ་བརྒྱུད་བླ་མ༔ གང་ཟག་སྙན་བརྒྱུད་བླ་མ༔ རྩ་བརྒྱུད་བླ་མ་དམ་པ༔ ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས༔ སྐུ་འཇམ་དཔལ་གཤིན་རྗེའི་གཤེད་པོ༔ གསུང་དབང་ཆེན་རྟ་མཆོག་རོལ་པ༔
ཐུགས་ཡང་དག་རྡོ་རྗེ་གཏུམ་པོ༔ ཡོན་ཏན་མ་མོ་ཟ་བྱེད་རྣམ་རྒྱལ༔ ཕྲིན་ལས་གསོད་བྱེད་རྡོ་རྗེ་གཞོན་ནུ༔ སྤྲུལ་པ་འཇིག་རྟེན་སྲོག་བདག་དྲེགས་པ༔ ཡང་སྤྲུལ་དམོད་པ་ལས་ཀྱི་སྤུ་གྲི་ལ་སོགས་པ༔ སྒྲུབ་ཆེན་བཀའ་བརྒྱད་བདུན་བརྒྱ་ཉེར་ལྔ་འབུམ་ཕྲག་སོ་བདུན་གྱི་ལྷ་ཚོགས་རྣམས་ཀྱིས་གསན་ཅིང་དགོངས་སུ་གསོལ་ལོ༔ ཁྱད་པར་དུ་འཆི་བདག་ལས་ཀྱི་སྲིན་པོ་འཇམ་དཔལ་ཁྲོ་བོ་དུག་རི་མེ་འབར་སྲིད་པ་གསུམ་གྱི་སྲོག་བདག་ཡབ་ཟླ་གསང་ཐིག་ལེ་ཁྲོ་ཆུ་དཀར་པོའི་ལྷ་ཚོགས༔ ཡུམ་གཤོར་གསང་ཉི་མ་ཁྲོས་མ་ཁྲོ་ཆུ་དམར་པོའི་ལྷ་ཚོགས༔ སྲས་བཞི་ཁྲོ་ཆུ་ནག་པོའི་རང་བཞིན༔ ཚེ་བདག་འབར་བ་ཆེན་པོ༔
ཁྲོ་ཆུ་དུག་གི་སྡོང་པོ༔ དགྲ་ནག་དྲེགས་པ་འདུལ་བྱེད༔ ཀི་ཀང་མེ་ཡི་སྤུ་གྲི༔ དུག་ཏི་མ་ཚོགས་རིགས་ལྔ༔ གཤེད་ཆེན་འབར་བ་སྡེ་བཞི༔ སྲིད་པ་ལས་ཀྱི་འཁོར་ལོ༔ གསལ་ཤིང་དུག་གི་འཁོར་ལོ༔ སྤུ་གྲི་མེའི་འཁོར་ལོ༔ ཁྲག་མཚོ་ཆུའི་འཁོར་ལོ༔ སྨྱོ་འབོག་རླུང་གི་འཁོར་ལོ་ལ་སོགས་པ་འཇོམས་བྱེད་གཤིན་རྗེ་འབར་བའི་ལྷ་ཚོགས་འཁོར་དང་བཅས་པ་རྣམས་གསན་ཅིང་དགོངས་སུ་གསོལ་ལོ༔
ཁྱད་པར་བཀའ་སྲུང་ཀུན་གྱི་སྡེ་དཔོན་དཔལ་ལྡན་ཞིང་སྐྱོང་མགོན་པོ༔ སྲོག་བདག་ལས་ཀྱི་མགོན་པོ་བྱ་རོག་གདོང་༔ གཟའ་མཆོག་དུག་གདོང་མགོ་དགུ༔ སྔགས་བདག་མ་མོ་རལ་གཅིག༔ སྐྱེས་བུ་རྡོ་རྗེ་ལེགས་པ༔ ཤན་པ་བཙན་རྒོད་འབར་བ༔ གཏེར་སྲུང་དགེ་བསྙེན་མེ་རླུང་སྤུ་གྲི་སོགས༔ བཀའ་སྲུང་དམ་ཅན་རྒྱ་མཚོའི་ལྷ་ཚོགས་གསན་ཅིང་དགོངས་སུ་གསོལ་ལོ༔ གསེར་སྐྱེམས་བདུད་རྩིའི་མཆོད་པ་འདི་བཞེས་ལ༔ དྲག་པོ་མངོན་སྤྱོད་སྒྲུབ་པའི་གྲོགས་དང་མཐུ་དཔུང་སྐྱེད་ཅིག༔
ཧོཿ ཡེ་ཤེས་དང་ལས་ལ་གྲུབ་པའི་སྲུང་མ་མཐུ་རྩལ་ཅན་ཁྱེད་རྣམས་ལ་གསོལ་ཞིང་མཆོད་དེ་ཕྲིན་ལས་གཉན་པོ་བཅོལ་བ་ནི༔ མ་ཉེས་པ་རྣལ་འབྱོར་བདག་ཅག་འཁོར་དང་བཅས་པ་ལ་སྡང་ཞིང་འཚེ་བ༔ སྤྱིར་སངས་རྒྱས་ཀྱི་བསྟན་པ་བཤིག་པ༔ དཀོན་མཆོག་གི་དབུ་འཕང་སྨད་པ༔ བླ་མ་དམ་པའི་སྐུ་ལ་བསྡོ་བ༔ དགེ་འདུན་གྱི་སྤྱི་དགྲ་བྱེད་པ༔ རྣལ་འབྱོར་བདག་ལ་ཡ་བོ་བཟུང་བ༔ སྔ་དགྲ་ལག་གིས་བརྡར་བ༔ ཕྱི་དགྲ་ཞེ་ལ་བརྣག་པ༔
ད་དགྲ་ཐད་ནས་ལངས་པ༔ སྤྱི་དགྲ་རླུང་ལྟར་འཚུབས་པ༔ སྒོས་དགྲ་རྦབ་ལྟར་རྒྱུག་པ༔ ཟུར་དགྲ་ཁྱི་ལྟར་ཟུག་པ༔ སྔོན་སྒུག་དང་རྒྱབ་འདེད་བྱེད་མི༔ ལོ་དགྲ་ལོ་ལས་བབ་པ༔ ཟླ་དགྲ་ཟླ་བར་བབ་པ༔ ཞག་དགྲ་ཞག་ནས་ལངས་པ༔ བསམ་སྦྱོར་ལོག་པར་ལྟ་བའི་དགྲ་བོ༔ མི་ང་ལ་ལྷ་མེད་ཟེར་བ༔
ལྷ་དང་སྲུང་མ་ལ་མཐུ་མེད་ཟེར་བ༔ དམོད་པ་ངན་པའི་མི་ཁ་གླེང་བ༔ ལག་སྡུག་པས་འཕྲོག་བཅོམ་བྱེད་མི༔ ཕུའི་ཆོས་གཡག་ལ་འཚེ་བ༔ མདའ་ཡི་ཆོས་ཞིང་འཕྲོག་པ༔ བར་དུ་གྲྭ་སློབ་བཅོམ་པ༔ རྐུན་སྣ་ཇག་སྣ་དགྲ་སྣ་སྟོན་པར་བྱེད་པའི་དགྲ་བོ༔ ངན་སྔགས་ཀྱི་འཁོར་ལོ་བསྐོར་བ༔ སྐམ་གཏད་དང་གཤེར་གཏད་བྱེད་པའི་བྱད་མའི་གཟུགས་དམིགས་ཡུལ་དུ་བཅུག་པ་འདིའི་སྐྱེས་པ་ཕོ་རྒྱུད་ཟ་མ་མོ་རྒྱུད་བྱིས་པ་ཆུང་རྒྱུད་སྐྱོབ་བྱེད་ཀྱི་བན་བོན་ལྷ་སྲུང་ཡུལ་མཁར་ཕྱུགས་ཞིང་དང་བཅས་པ་དེ་རྣམས་ཀྱི་གནམ་གྱི་འཇུ་ཐག་ཆོད་ཅིག༔ ས་ཡི་རྟེན་ཕུར་ཕྱུངས་ཤིག༔
ནམ་མཁའ་སྟོང་པ་ལ་ཚད་མ་བཟུང་ས་གཞི་དྲོན་མོ་ལ་རྗེས་མ་བཞག་ཚེ་ཕྱི་མ་ལ་དུས་མ་བཏབ་མཐུ་བུ་ལོན་བཞིན་དུ་སྙོག་པའི་དགྲ་བོ་འདི་རྣམས་ཐམས་ཅད་འཆི་བདག་ལས་ཀྱི་གཤིན་རྗེ་ཕོ་ཉ་སྤྲུལ་པ་ཡང་སྤྲུལ་ཉི་ཁྲི་དགུ་འབུམ་ཁྱེད་རྣམས་ཀྱིས༔ གནམ་ས་ཙམ་གྱི་ཞལ་གདོངས༔ གངས་རི་ཙམ་གྱི་མཆེ་བ་གཙིགས༔ གློག་དམར་ཙམ་གྱི་ལྗགས་རྐྱོངས་ལ༔ དམིགས་ཡུལ་དམ་ཉམས་དགྲ་བོ་འདི་རྣམས་ཐམས་ཅད་ཟ་མ་ཆུ་ཚོད་ཙམ་ཡང་མ་འགྱང་བར་ད་ལྟ་ཉིད་དུ་བཞེས་ཤིག༔ རོལ་ཅིག་དགྲ་བོའི་བླ་སྲོག་རྣམ་པར་ཤེས་པ་ལ་ཁ་རཾ་ཁཱ་ཧི༔ དེ་ནས་བསྲེགས་པ་ལྟར་ན༔ དྲག་པོ་ཧོམ་བརྩེགས་ལ༔ ཨེ་རཾ་རཾ་ཛྭ་ལ་རྃ༔ ཧོཿ
སྟོང་པའི་ངང་ལས་ཨེ་མཐིང་ནག་གྲུ་གསུམ་འབར་བ་རཾ་གྱིས་མཚན་པ་བསྐལ་པའི་མེ་རི་སྨུག་ནག་ཚ་ཞིང་རྩུབ་པའི་ངར་དང་ལྡན་པ་དེའི་དབུས་སུ་གཤིན་རྗེ་བྷེ་ཝ་ས་ཏྭ་ཁམ་ནག་དུག་གི་གདོང་པ་ཅན་གཡས་རལ་གྲི་གཡོན་ལྕགས་ཀྱུ་འཛིན་པ༔ གཅེར་བུ་སྲིན་པོའི་ཆ་བྱད་ཅན་དགྲ་བོའི་སྲོག་ལ་དབང་ཞིང་༔ འཆི་བདག་ཁ་གདངས་པ་དེའི་ཞལ་དུ་དགྲ་བོ་བྱད་མ་ལྷ་སྲུང་བཅས་པ་བསྟབས་པས༔ ཞལ་དུ་བཞེས་ཏེ་ལྷག་མ་མེད་པར་མཛོད་ཅིག༔ ཨོཾ་ཡ་མ་རཱ་ཛ་ཨ་ཀྲོ་ཏི་ཀ་བྷི་ཝ་ས་ཏྭ་ཡ་དགྲ་བགེགས་ཀྱི་གཟུགས་ཕུང་རྣམ་ཤེས་དང་བཅས་པ་ལ་ཁ་ཁ་ཁཱ་ཧི༔ རཾ་ཨ་ཧུ་ཏི་ཛྭ་ལ་རཾ་ཨི་དཾ་དུ་ཁཱ་ཧི༔ ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་དགྲ་བོ་བྱད་མ་ལྷ་སྲུང་དང་བཅས་པ་མཱ་ར་ཡ་རཾ༔ ཞེས་བསྲེགས་ཏེ་ཐལ་བ་ཆ་གསུམ་དུ་བྱ༔ ཆ་གཅིག་ལམ་རྒྱ་གྲམ་དུ་སྦས༔ ཆ་གཅིག་རླུང་ལ་ཕྱར༔
ཆ་གཅིག་ཆུ་ལ་གདབ༔ ཅེས་གཏོར་ཆེན་སྲེག་སྐབས་འཕང་བའི་དམིགས་པ་ནི༔ རང་གི་རྒྱབ་ཏུ་ཡི་དམ་གཡས་སུ་ཆོས་སྐྱོང་ཕོ་རྒྱུད་གཡོན་དུ་མོ་རྒྱུད༔ མདུན་དུ་ཆོས་སྐྱོང་གཏེར་སྲུང་ལས་མཁན་ཕོ་ཉ་རྣམས་ཀྱིས་མཚོན་ཆ་སྣ་ཚོགས་ཐོགས་ཏེ་དགྲ་བོ་མཁར་དང་བཅས་པ་མིང་ཤུལ་ཙམ་ཡང་མེད་པར་རྨང་ནས་བརླགས་པར་ བསམ༔ ཡང་ན་གཏོར་འབུལ་ཚུལ་དུ་འཕང་༔ ཡང་ན་གཏོར་མ་འཕེན་ཡུལ་མེ་ཧོམ་དེ་ཉིད་འཇིགས་བྱེད་དུག་རི་མེ་འབར་གྱི་ལྷ་ཚོགས་སྤྲུལ་པ་ཡང་སྤྲུལ་ལས་བྱེད་ཕོ་ཉ་དང་བཅས་པ་བསམ་གྱིས་མི་ཁྱབ་པ་ཐམས་ཅད་ཀྱིས༔ གནམ་ས་ཙམ་གྱི་ཞལ་གདངས༔ གངས་རི་ཙམ་གྱི་མཆེ་བ་གཙིགས༔ གློག་དམར་བཞིན་དུ་ལྗགས་བརྐྱངས་ནས༔ དགྲ་བགེགས་གདུག་པ་ཅན་བྱད་མ་ལྷ་སྲུང་དང་བཅས་པ་ཞལ་དུ་བསྟབས་པས་མིང་ཤུལ་ཙམ་ཡང་མེད་པར་ཞལ་དུ་བཞེས་པར་བསམས་ལ་འཕང་བའོ༔
ཞེས་པ་འདི་རིག་འཛིན་རྩ་གསུམ་གླིང་པས་ཁྲོམ་གཟིགས་རྔམ་པ་རོང་ནས་གདན་དྲངས་པ་གོང་འོག་འཁྲུགས་རིགས་སྐྱིད་གྲོང་སྨྱོན་པས་བསྒྲིགས་ཆོག་ཏུ་སྤེལ་བ། མངྒ་ལཾ།། །། ཙ༽ འཇམ་དཔལ་གཤིན་རྗེ་དུག་རི་མེ་འབར་ལས༔ དགྲ་བྲུབ་དང་མནན་པའི་ལས་རིམ་དུག་མདའ་ནག་པོ་བཞུགས་སོ༔ འཇམ་དཔལ་གཤིན་རྗེའི་གཤེད་ནག་པོའི་སྐུ་ལ་འདུད༔ ཨེ་མཿ ཁོ་བོ་བདག་འདྲ་པདྨ་འབྱུང་གནས་ཀྱི༔ སྐུ་ཡི་བཀོད་པ་བདག་ཉིད་མངོན་ཕྱུང་ཕྱིར༔ རྩལ་བཅུའི་ནུས་པས་སྲིད་གསུམ་ཀུན་ཀྱང་འགེངས༔ ཐོགས་མེད་ཤུགས་ཀྱིས་སྟོང་ཁམས་རུ་ཏྲ་འཇོམས༔
དམོད་པ་སྤུ་གྲིས་མུ་སྟེགས་ཀུན་ཀྱང་བརླག༔ དེ་ཕྱིར་གཤིན་རྗེའི་གཤེད་ཀྱི་ལས་ཚོགས་འདི༔ མཁའ་འགྲོའི་གཙོ་མོ་ཡེ་ཤེས་མཚོ་རྒྱལ་དང་༔ སངས་རྒྱས་ཡེ་ཤེས་ཐུགས་ཀྱི་སྲས་ལ་གདམས༔ འདི་ཉིད་བསྟན་པའི་བྱེ་བྲག་དགོས་ཆེད་ནི༔ རྡོ་རྗེ་ཐེག་ཆེན་སྒྲུབ་པའི་རྣལ་འབྱོར་ལ༔ ཕ་རོལ་རྒོལ་བའི་བདུད་ཀྱིས་གཡེངས་ནས་སུ༔ དཀར་པོ་དགེ་བའི་ལས་ལ་བར་གཅོད་ཅིང་༔ སྡང་སེམས་གདུག་པའི་འཚེ་བ་བརྩམ་སྲིད་ན༔ དགྲ་བོ་བྲུབ་ཅིང་མནན་པའི་ལས་འདི་ཟབ༔
དེ་བས་ཡི་གེར་ཐོབ་ལ་གཏེར་དུ་སྦོས༔ མ་འོངས་ལས་འཕྲོ་ཅན་གྱི་དོན་དུ་བཞག༔ བཀའ་ཡི་རྒྱ་འདི་གཟའ་བདུད་མགོ་དགུས་སྲུངས༔ ལོག་ལྟ་བདུད་རིགས་ལག་ཏུ་མ་གཏད་རྒྱ༔ ས་མ་ཡ༔ རྒྱ་རྒྱ་རྒྱ༔ དེའང་འཇམ་དཔལ་དུག་རི་མེ་འབར་གྱི་ལས་མཐའ་དགྲ་བོ་མནན་པའི་མན་ངག་ལས༔ དང་པོ་དགྲ་གང་ཡིན་པ་དེའི་ལོ་དང་སྤར་ཁ་བླ་དྭགས་སོགས་ཤེས་པར་བྱ༔ དེའང་འཕྲད་པར་བྱུང་ན༔ དགྲ་བོའི་བདུན་ཟུར་རམ་ལོ་གཤེད་ཤར་བའི་ཚེ༔
དུས་ཚེས་ཀྱང་དགྲ་བོའི་ཉི་མ་དང་བླ་གཟའ་བཅས་འཕྲོད་པར་བྱ༔ དེའང་ལོ་ནག་དང་གཟའ་ཐེབས་ཤིང་སྒྲ་གཅན་རྒྱུ་བའི་དུས༔ ཟླ་ནག་ཟླ་ཟད་ཀྱི་དུས་བག་ཉི་ཤུའི་སྐབས་ཁྱད་པར་དམོད་པའི་ལས་འགྲུབ་པའི་ཉི་མར་བརྩམ། ཐོག་མར་དགོས་རིམ་རྫས་ཀྱི་རྣམ་དབྱེ་བསྟན་པ་ནི༔ དགྲ་བོའི་ཡུལ་ཞིང་དང་ཁང་པའི་ས༔ དགྲ་བོའི་གོས་དང་བཤང་ལྕི་དོར་བའི་ས༔ ཁྱད་པར་དགྲ་བོའི་མཚོན་ཆ༔ རབ་ལྟར་ན་དགྲ་བོའི་ཕ་ཚན་གྱི་ཐོད་པ༔ ཁྱད་པར་ཕོ་ཤིང་ཤུག་པ་སེང་ལྡེང་སྐྱེར་པ་ཚེར་ནག་མོ་ཤིང་ལྕང་མ་གླང་མ་སྤེན་མ་སྙུག་མ༔ རབས་ཆད་རྒྱ་ཤིང་བཅས་ལ་ཕོ་ལིང་མོ་ལིང་བརྒྱད་བུ་ལིང་དང་དགུ་བྱ༔
དུག་ཤིང་ཕུར་པ་གྲི་ལྕགས་ཀྱི་ཐོ་བ་སྐམ་པ་བསད་པའི་རལ་གྲི༔ རྡུང་བའི་གཏུན་ཁུང་འཐག་པའི་འཁོར་ལོ་བྲུབ་པའི་གཡག་རུ་གཡས༔ མནན་པའི་ཐོད་པ་བྱ་གཅན་གཟན་གྱི་མགོ༔ ཉིན་སྲིབ་བར་ནས་དགྲ་བོའི་བླ་རྡེལ་ནག་པོ་དགུ་ཕོ་བྱང་གི་ལྕགས༔ མོ་བྱང་གི་ཟངས༔ མདའ་གཞུ་ཆ་དགུ༔ རལ་གྲི་ཆ་དགུ༔ འཕང་ཆ་དགུ༔ ཕོ་མོའི་བླ་རྡེལ༔ དུང་སྲིན་མེད་དགུ༔
ཁྱི་ར་ཕག་གསུམ་གྱི་སྤུ་ལ་བྱས་པའི་ཞགས་པ་འདོམ་དགུ༔ ཐུན་རྫས་དུར་རྡོ༔ རྦབ་རྡོ་རུད་རྡོ༔ ཀེ་ཚེ་ཤང་ཚེ་དུག་དང་ཐང་ཕྲོམ་མཚེ་དང་རེ་ལྕགས་ཡུངས་དཀར་ནག་ལྕགས་ཕྱེ་ཟངས་ཕྱེ༔ མི་ལྤགས་ཀྱི་གཡང་གཞི༔ མནན་པའི་སཱཙྪ་ནག་པོ༔ བྱིན་རླབས་ཀྱི་རྫས་མ་འདྲེས་པ་དུག་རྫས་ཀྱིས་བརླན་པ༔ དགྲ་བོའི་བླ་སྣོད་ཁྲག་གི་གྲོད་པ༔ བླ་ཐག་རིང་ཆ་དཀར་དམར༔ བླ་རྟེན་སྲོག་གི་མདའ་མོ་བླ་འབོད་གྲི་རྐང་གླིང་བུ༔
དགྲ་བོ་བྲུབ་པའི་རྫས་གཡེར་མ་དགུ༔ སྒོང་བ་དགུ༔ སྒོག་པ་དགུ༔ ཚྭ་ཐུན་དགུ་རམ་པ་ཐུན་དགུ་སྲེ་ལོང་དུམ་བུ་དགུ༔ བྲ་ནག་ཐུན་དགུ༔ ཐལ་བ་ཐུན་དགུ༔ མདའ་ཆག་གཞུ་ཆག་དགུ༔ བྲུབ་པའི་ཧོམ་ཁུང་ལྔ་དགྲ་མཁར་དགུ༔ དགྲ་བོ་ཕོ་མོ་ཆ་དགུ༔ གཡབ་པའི་རྔ་མ་དཀར་ནག་གཉིས༔
གྲི་ལག་དང་དར་ནག་པོ་ཁ་གང་༔ དུག་ཤོག་ཁ་དོ་ལ་བསད་ལིང་བྲུབ་ལིང་བྱ༔ ཐོག་མར་རྫས་རིམ་གྱི་གཞུང་བསྲང་སྐབས་རེ་ཟུང་ཡོད་པ་མ་གཏོགས་ཉེར་མཁོ་རྣམས་ཞིབ་ཏུ་བསགས༔ ཡར་གཞི་བཀོད་པ་ནི་ཟུར་དུ་གསལ༔ ས་མ་ཡ༔ ད་ནི་དཀྱིལ་འཁོར་གྱི་བཀོད་པ་བསྟན་ཅིང་འགོད༔ ཐོག་མར་ཕུང་ཤུལ་ས་དང་གསང་གསུམ་གྱི༔ ལམ་དུ་འདྲེ་རྒོད་འགྱུ་བའི་ས་བཅས་ལ༔ སྟེགས་བུ་ནག་པོ་འདོམ་གང་ཚད་དུ་བྱ༔ དབུས་སུ་ཧོམ་ཁུང་ཆོས་འབྱུང་བསྣོལ་མར་བྱ༔
དེའི་ཕྱི་རོལ་རྩིབས་དགུ་ཐོག་ཏུ་ནི༔ གཡམ་པ་དགུའི་སྟེང་དུ་མཁར་དགུ་བྱ༔ དེ་ནས་དགྲ་བོ་རིམ་པར་བཞག་པར་བྱ༔ དེའི་ཕྱི་རོལ་རྩང་ཕུར་དྲུག་ཅུས་བསྐོར༔ སྟེང་དུ་ཕོ་ཉ་ལྷ་གྲངས་གཏོར་ཟློག་བཞག༔ མདུན་དུ་དགྲ་བོ་དམོད་ཆས་ཐམས་ཅད་བཞག༔ དེ་ལྟར་ལག་ལེན་དག་ནི་ཞིབ་ཏུ་བྱ༔ ས་མ་ཡ༔ ས་མ་ཡ༔ རྒྱ་རྒྱ་རྒྱ༔
དེ་ནས་ལིངྒ་བྲི་བ་ནི༔ ཐོག་མར་དུག་ཤོག་ངར་མ་ལ༔ དྲག་པོའི་ཤིང་སྨྱུག་དག་གིས་བྲིས༔ གྲི་ཁྲག་སྣག་ཚར་དུག་ཁྲག་བཏབ༔ འབྲི་ཚེ་གནམ་གྱིས་མི་མཐོང་བྱ༔ ལིངྒ་བྲིས་པའི་མཚན་ཉིད་ནི༔ ཐོག་མར་སྲིད་པའི་ས་བོན་ཕྱིར༔ མཚན་མར་བྲིས་ནས་ཡི་གེ་གཟུགས༔ ཀཾ་ཤཾ་ཏྲི་ཛ༔ དེ་ནས་སྲིད་པ་ལུས་ལ་འཇུག་ཕྱིར༔
ལྟེ་བར་བྲིས་ནས་སྔགས་འདི་བཀོད༔ སུཾ་ཏྲི་ཏྲག་རཀྴ་མཱ་ར་ཡ་ཨེ་ཧུར་ཐུཾ་རྦད་ནན༔ དེ་ནས་སྲིད་པ་ཆགས་པའི་རྟེན༔ སྙིང་གར་བྲིས་ནས་སྔགས་འདི་དགོད༔ ནྲྀ་ཏྲི་པྲ་མ་མ་ཏྲི་ཤ་ཏྲུཾ་ད་ཧ་མཱ་ར་ཡ་ཏྲིག་ཐུཾ་ནྲྀ་མྱོག་རྦད་རྦད༔ དེ་ནས་ཚོགས་དྲུག་དོད་པའི་ཕྱིར༔ མགུལ་བ་བྲིས་ཏེ་སྔགས་འདི་བཀོད༔ བྷི་ཤྭ་ཙཀྲ་ཏྲི་ཏྲི་ཝཀ་ཐཾ་ཁ་ཏྲུན་ནན༔ དེ་ནས་རྩ་གསུམ་ཆགས་པའི་ཕྱིར༔ ཁའི་དཀྱིལ་དུ་སྔགས་འདི་བྲིས༔
དུ་པྲ་མ་ཤན་ཐུན་ཁ་ཐཾ་ནན༔ སྣའི་སྒོ་རུ་སྔགས་འདི་བྲིས༔ ཨེ་གྷནྡྷ་ཧ་རི་ནན༔ མིག་འབྲས་གཉིས་སུ་སྔགས་འདི་བྲི༔ ཨེ་ཙཀྵུ་ཀ་རན་ཏྲི་ཧ་ར་བྷྱོཿ རྣ་བ་གཉིས་སུ་སྔགས་འདི་བྲི༔ ཨེ་ཤྲཱི་ཛ་ཁ་ཏྲི་བྷི་ཐུམ་ནན༔ དེ་ནས་སྲིད་པར་མི་ཟློག་ཕྱིར༔ མགོ་བོ་བྲིས་ཏེ་སྤྱི་གཙུག་ལ་སྔགས་འདི་བྲི༔ ཨེ་བཛྲ་ཙཀྲ་ཧཾ་པྲ་མ་རཀྴ་བྷནྡྷ་རྦད་ནན༔
དེ་ནས་མཐའ་བཞི་སྡུད་པའི་ཕྱིར༔ ཡན་ལག་བཞི་བྲིས་སྔགས་འདི་དགོད༔ ལག་པ་གཡས་གཡོན་རིམ་པ་བཞིན༔ ཨེ་ཏྲི་ཛ་ལ་ནྲྀ་ཏྲི་རྦད༔ ཨེ་ཐུམ་ཁ་ལ་ནྲྀ་ཏྲི་རྦད༔ རྐང་པ་གཡས་གཡོན་རིམ་པ་བཞིན༔ ཨེ་ཐུམ་ནན་ཏྲི་བཾ་བྷྱོ་རྦད༔ ཨོྃ་ཏྲུམ་ཏྲི་ཧོ་ནྲྀ་ཏྲི་རྦད༔ དེ་ནས་སྲིད་པ་མཐའ་སྡུད་ཕྱིར༔ ལུས་ཀུན་ཚང་ནས་སྒྲོག་ཏུ་གཞུག༔
ལྕགས་སྒྲོག་གཉིས་སུ་སྔགས་འདི་བྲི༔ དང་པོ་སྟོད་ཀྱི་ལྕགས་སྒྲོག་གཉིས་ལ༔ ཨོྃ་བཛྲ་ཨངྐུ་ཤ་ཡ་ཛ་དགྲ་བོ་ཁུག་ནན༔ ཨོྃ་རཏྣ་པཱ་ཤ་ཧཱུྃ་དགྲ་བོ་ཆིངས་ནན༔ དེ་ནས་སྨད་ཀྱི་ལྕགས་སྒྲོག་གཉིས་ལ༔ ཨོྃ་པདྨ་སྥོ་ཊ་བཾ་དགྲ་བོ་སྡོམ་ནན༔ ཨོྃ་ཀརྨ་གྷཎྜེ་ཧོ་དགྲ་བོ་མྱོས་ནན༔ དེ་ནས་བརླག་ཅིང་མིང་མེད་ཕྱིར༔ དུག་སྦྲུལ་དཀར་ནག་གཉིས་ཀྱིས་དཀྲི༔ དུག་སྦྲུལ་དཀར་པོའི་ཁོག་པར་སྔགས་འདི་བྲི༔
ཨོྃ་ནཱ་ག་ཏི་པ་ར་ཧ་ཐུན་དགྲ་བོ་བླ་ཡིད་ཐུན་ཛཿ ནཱ་ག་སི་པ་ཡ་ཁ་ཏྲུན་དགྲ་བོའི་སྲོག་ལ་རྦད་མཱ་ར་ཡ་ནན༔ དུག་སྦྲུལ་ནག་པོའི་ཁོག་པར་སྔགས་འདི་བྲིས༔ ཨོྃ་ནཱ་ག་ཏྲག་རཀྵ་ཡ་དགྲ་བོའི་བླ་ཡིད་ཐུན༔ ནཱ་ག་ཏེ་ཛྭ་གརྫ་ཏྲི་ཡ་དགྲ་བོ་སྲོག་ལ་མཱ་ར་ཡ་རྦད་ནན༔ དེ་ནས་རླུང་ལ་བསྐུར་བའི་ཕྱིར༔ ལུས་ནང་ཁྱབ་པར་སྔགས་འདིས་བསྐོར༔ ཨོྃ་ཡ་མ་ཨ་པ་ཀ་རི་ནན་དགྲ་བོའི་སྲོག་ལ་ཛ་ཛཿ སྲོག་ལ་རྦད་རྦད་མཱ་ར་ཡ་ནྲྀ་ཏྲི་ཤ་ཏྲུཾ་ཏྲིག་ནན༔ ཨེ་བཾ་ཚེས་ཐིས་པ་དེ་ཡ་མ་ཐུན་ཡ་ཐུན་དགྲ་བོའི་སྲོག་ལ་ཛ་ཛཿ
དགྲ་བོའི་སྙིང་ལ་རྦད་ཆོད༔ ཨེ་ཁཾ་ཧེ་ཐུན་ནན་ཏྲི་ཡ་དགྲ་བོའི་སྲོག་ལ་ཛ་ཛཿ ཐུན་ཐུན་མཱ་ར་ཡ་ནྲྀ་ཏྲི་བྱད་མ་དགྲ་བོའི་སྲོག་ལ་རྦད་རྦད༔ ཨེ་རཾ་ཏྲི་ཁ་ཤ་ཧ་ཐུན་དགྲ་བོའི་སྙིང་ལ་ཛ་ཛཿ ནྲྀ་པ་ཤཾ་ཀུ་རུ་ཛ་ཐུམ་དགྲ་བོའི་སྲོག་ལ་རྦད་རྦད༔ ཨེ་ཧ་ལ་སརྦ་ནཱ་ག་ཏྲ་ཏྲི་ནག་པོ་ཏ་པ་རཱ་ཛ་དགྲ་བོའི་སྲོག་ལ་ཐུན་ཐུན་མཱ་ར་ཡ་བྱད་མ་ཁ་ལ་དགྲ་བོའི་སྙིང་དང་མགོ་ཆོད་དགྲ་བོའི་ ཆཻགའི་ལུས་ལ་ཐུན་ཐུན༔ དགྲ་བོའི་ངག་ལ་ཐུན་ཐུན༔ དགྲ་བོའི་ཡིད་ལ་ཐུན་ཐུན༔ དགྲ་བོ་ཕུང་པོ་ལྔ་ལ་ཐུན་ཐུན༔ རྣམ་ཤེས་བརྒྱད་ལ་ཐུན་ཐུན༔
ཁམས་ལྔ་ལ་ཐུན་ཐུན༔ འདུ་བ་བཅུ་གཉིས་ལ་ཐུན་ཐུན༔ དགྲ་བོའི་ཆཻགའི་སྲོག་ལུས་དབང་ཐང་རླུང་རྟ་སྨེ་བ་ཐམས་ཅད་དུར་མིག་ཏུ་ཚུད་པར་གྱུར་ཅིག༔ འཆི་བདག་ལས་ཀྱི་གཤིན་རྗེ་ལ་དགྲ་བོ་ཆཻགའི་ཟས་སྐལ་དུ་གཏོད་ཡ་མ་ཧེའི་ཕྲུམ༔ དགྲ་སྐལ་དུ་གཏད་དོ་ནྲྀ་ཏྲི་ཤག་ཐུན་རྦད་ཡ༔ དགྲ་བོ་བྱད་མ་གྲི་རུ་སོད་ཅིག་ཡ་མ་ཙ་ཏྲི་ཨེ་ཁྲོམ་རྦད་བྷྱོཿ དགྲ་བོ་ཆཻག་ཕོ་རྒྱུད་མོ་རྒྱུད་རིགས་རྒྱུད་ཐམས་ཅད་ལ་ཛ་ཛཿ ཨོྃ་ཀི་ཀང་ཡ་མ་རཱ་ཛ་ཨེ་ཕྲུ་ལུ་དགྲ་བོའི་སྲོག་ལ་ཏྲིག་ཐུམ༔ ཕྱིན་ཆད་དགྲ་བོ་མི་འབྱུང་བའི་ཕྱིར༔ ཕྱི་རོལ་རིམ་བཞིན་སྔགས་འདི་བཀོད༔
ཨེ་ཨ་ཏྲི་ཐུན་མ་ཏྲི་ཐུན་ནྲྀ་ཙ་ཛྭ་ལ་ཐུན་ཨེ་ཧད་ཧད་པ་ཀ་ལ་ཡ་མ་རཱ་ཛ་དགྲ་བོ་ཧེ་བྲུབ་ནྲྀ་བྲུབ་ཁཾ་བྲུབ་དགྲ་བོ་ཛ་བྷྱོ་ཐུན༔ དགྲ་བོ་མ་བྷྱོ་ཨེ་ཐུན༔ ལོ་རྒྱལ་པོ་ལ་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ ཟླ་བ་བློན་པོ་ལ་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ ཞག་དམག་མི་ལ་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ དུས་ཚོད་མཚོན་ཆ་ལ་དགྲ་དར་བ་ཐམས་ཅད་མཱ་ར་ཡ་ནན་བྲུབ༔ སྔ་དགྲ་ཡིད་ལ་སེམས་པ་ཐམས་ཅད་མཱ་ར་ཡ་ནན་བྲུབ༔ ཕྱི་དགྲ་ཞེ་ལ་འཆང་བ་ཐམས་ཅད་མཱ་ར་ཡ་ནན་བྲུབ༔ ད་དགྲ་ཐད་དུ་ལངས་པ་ཐམས་ཅད་མཱ་ར་ཡ་ནན་བྲུབ༔ དགྲ་མགོ་ཐོག་ནས་བབས་པ་ཐམས་ཅད་མཱ་ར་ཡ་ནན་བྲུབ༔
དགྲ་ཟུར་བབ་ཀྱིས་གླེང་བ་ཐམས་ཅད་མཱ་ར་ཡ་ནན་བྲུབ༔ ཤར་ཤིང་ཁམས་ཀྱི་དགྲ་བོ་ཐམས་ཅད་མཱ་ར་ཡ་ནན་བྲུབ༔ ལྷོ་མེ་ཁམས་ཀྱི་དགྲ་བོ་ཐམས་ཅད་མཱ་ར་ཡ་ནན་བྲུབ༔ ནུབ་ལྕགས་ཁམས་ཀྱི་དགྲ་བོ་ཐམས་ཅད་མཱ་ར་ཡ་ནན་བྲུབ༔ བྱང་ཆུ་ཁམས་ཀྱི་དགྲ་བོ་ཐམས་ཅད་མཱ་ར་ཡ་ནན་བྲུབ༔ མཚམས་བཞི་ས་ཁམས་ཀྱི་དགྲ་བོ་ཐམས་ཅད་མཱ་ར་ཡ་ནན་བྲུབ༔ ཕྱོགས་ནས་དམག་ཆེན་གཡོས་པའི་དགྲ་བོ་ཐམས་ཅད་མཱ་ར་ཡ་ནན་བྲུབ༔ དགྲ་སྒོ་དང་གྱོད་སྒོ་བྱེ་བ་ཐམས་ཅད་མཱ་ར་ཡ་ནན་བྲུབ༔ དགྲ་བོའི་ཕོ་ལྷ་ཐམས་ཅད་མཱ་ར་ཡ་ནན་བྲུབ༔ དགྲ་བོའི་མ་ལྷ་ཐམས་ཅད་མཱ་ར་ཡ་ནན་བྲུབ༔
དགྲ་བོ་སྐྱེས་ལྷ་ཐམས་ཅད་མཱ་ར་ཡ་ནན་བྲུབ༔ དགྲ་བོའི་ཡུལ་ཞིང་མཁར་དང་བཅས་པ་མཱ་ར་ཡ་ནན་བྲུབ༔ དགྲ་བོ་བྱད་མ་ལྷ་སྲུང་དང་བཅས་པ་མཱ་ར་ཡ་ནན་བྲུབ༔ འབྱུང་པོ་མཁའ་རུ་འགྱུ་བས་དགྲ་སྣ་ཁྲིད་པ་ཐམས་ཅད་མཱ་ར་ཡ་ནན་བྲུབ༔ ཨོྃ་ལོཀྟྲི་པཱ་ལ་ནན༔ ནཱ་ག་དུ་ཤན་ནན༔ ཨ་མུ་ཀ་པུར་ཐུམ་ནན༔ བིགྷྣཱན་ཏྲིག་ནན་རྦད་ནན་བཟློག་ནན༔ མཱ་ར་ཡ་ནན༔ དགྲ་བོ་ཀ་ཝ་ཙིཿ
སཏྭཾ་བྷ་ཡ་ནན༔
ཕྱི་རོལ་ཤོག་ལྷག་མི་བཞག་ཅིང་༔ དཀར་ཆ་གང་འདུག་ཛ་ཁྲཾ་བཏབ༔ ཕྱེད་ཙམ་གཤིན་རྗེ་ཛ་ཁྲཾ་འདི་ལྟར་བྱ༔ ཛཿ དེ་ནས་ལིང་ཁྲུས་བྱ་བ་ནི༔ ལྕགས་སྣོད་དུ་ཆུ་གཙང་ལ༔ སྔགས་འདི་བརྒྱའམ་སྟོང་བྱིན་གྱིས་བརླབ༔ ཨོཾ་ཤྲཱི་བྷི་ཤྭ་དྷ་ཡེ་སྭཱ་ཧཱ༔ དེ་ནས་མེ་ལོང་འཇིངས་ལོགས་ལ༔
ཆུ་གཙང་དེ་ཡིས་ཁྲུས་ཀྱང་བྱ༔ སྔགས་ཆུ་ལིངྒར་མ་འཐོར་བྱ༔ ཧཱུྃ༔ ཡེ་ཤེས་རབ་འབར་ཆུ་རྒྱུན་གྱིས༔ བླ་གཟུགས་འདི་ལ་ཁྲུས་བགྱི་བས༔ དགྲ་ལིང་འདི་ཡི་ལྷ་རྣམས་ཕྱེས༔ སྣག་ཤོག་འདི་ཡི་འབག་པ་སོལ༔ ཨོཾ་ཁཾ་ཤུདྡྷེ་ཡེ་སྭཱ་ཧཱ༔ དེ་ནས་ཟན་གཙང་གང་རུང་གིས༔ ལིང་ཁྲུས་བྱས་ཏེ་མེ་རུ་བསྲེགས༔
ཨོྃ་ཨཱཿ བདག་སྒྲུབ་པ་པོའི་ལུས་ངག་ཡིད་གསུམ་གྱི་སྒོ་ནས་ལིངྒ་འདི་ལ་འབག་པ་ཐིམ་པར་གྱུར་ན༔ ཨགྣེ་ཡེ་ཛྭ་ལ་རཾ་ད་ཧ་ད་ཧ་ཧཾ༔ ཞེས་གསུམ་བཟླས༔ དེ་ནས་སྲེ་མོང་ཤ་དང་ནི༔ བྱ་གག་ཤ་ཡི་དུད་རྫས་བདུག༔ ལིངྒ་ཤིན་ཏུ་མནོལ་བར་བྱ༔ དེ་ནས་ཡུགས་ས་རང་འཐག་གི༔ ཐུར་དུ་དམིགས་ནས་ལན་གསུམ་དྲངས༔ དེ་ནས་ཐང་ཕྲོམ་དུག་རྫས་བདུག༔
དགྲ་བོའི་ཁང་ཁྱིམ་ཉེ་བར་ཡོད་ན་བསྐོར་བ་ལན་གསུམ་བྱེད་པ་གནད་ཡིན༔ སླ་ངའི་འོག་ཏུ་ལན་གསུམ་སྦུབ༔ དེ་ནས་འུག་ཤའི་དུད་པ་བདུག༔ དགྲ་བོའི་རྫས་རྣམས་གང་ཡོད་བླུགས༔ ཐོག་མར་མགོ་བོ་ཕྱེད་ནས་ལྟེབ༔ སྐེ་ཕྱེད་སྙིང་ཕྱེད་སྐེད་པ་ཕྱེད༔ ལྟེ་བ་བརླ་དང་རྗེ་ངར་ཕྱེད༔ ཐམས་ཅད་ཐུར་དུ་ལྟེབ་པར་བྱ༔ གཡས་ནས་གཡོན་དུ་དྲུག་ཏུ་ལྟེབ༔ ལྟེབ་ཆགས་བདུན་དང་དྲུག་འབྱུང་སྟེ༔
དེ་ནས་ཕྱེད་ལྟེབ་ཟུར་གསུམ་བྱ༔ བྱད་ཐག་སྣ་ལྔའི་རིང་ཆས་དཀྲི༔ ཡང་ན་ནག་པོ་གསུམ་གྱིས་དཀྲི༔ དཀྲི་ཚེ་དབྱངས་གསལ་སྙིང་པོ་དང་༔ རྟེན་འབྲེལ་སྙིང་པོ་མགོ་མཇུག་ལྡོག༔ ལན་དགུ་བཟླས་ནས་དཀྲི་བར་བྱ༔ མཆིལ་མ་མིད་པར་བཏང་མི་བྱ༔ ལིངྒ་བྲི་བའི་གནས་སྐབས་ནི༔ སྔ་དྲོ་ལས་བྱང་བཏང་ནས་སུ༔ སྔགས་ལ་བསྐྱལ་ཏེ་ཕྱི་དྲོ་ཡི༔
མར་འགྲིབ་དུས་སུ་བྲི་བ་དང་༔ མུན་རུབ་ལྷ་དབྱེའི་རྫས་བདུག་གོ༔ ལིངྒ་མི་འགོམ་ས་རུ་བཞག༔ རང་གྲིབ་མ་ཕོག་པ་རུ་གཅེས༔ ས་མ་ཡ༔ དེ་ནས་བཅའ་གཞི་ཚང་བའི་ཚེ༔ གཤིན་རྗེའི་གཏོར་འབུལ་ལྷ་གྲངས་ལྟར༔ བསྐུལ་ཆུང་སྣོད་ཅིག་ནང་དུ་བཤམ༔ རྃ་ཡྃ་ཁྃ་ གིས་སྦྱངས་ནས་སུ༔ ལན་གསུམ་དགྲ་འགུགས་གཏོར་མར་བསྟིམ༔
ཕཊ྄་ནྲྀ་ཏྲི་ཛཿ ན་མོ༔ མཆོག་གསུམ་རྩ་བ་གསུམ་དང་འཇམ་དཔལ་གཤིན་རྗེའི་གཤེད་ནག་པོའི་ལྷ་ཚོགས་འཁོར་དང་བཅས་པའི་བདེན་པས་དགྲ་བགེགས་གནོད་བྱེད་ཐམས་ཅད་དྲག་པོ་ཐུན་གྱི་གཏོར་མ་འདི་ལ་ཁུག་ཅིག༔ བཛྲ་ཨངྐུ་ཤ་ཡ་ཛཿ བཛྲ་པཱ་ཤ་ཧཱུྃ༔ བཛྲ་སྥོ་ཊ་བཾ༔ བཛྲ་གྷཎྜེ་ཧོཿ ལན་གསུམ༔ ན་མོ༔ རྩ་བརྒྱུད་བླ་མ་རིག་འཛིན་འདུས་པ་དང་༔
གཤིན་རྗེ་གཤེད་པོ་ཟ་བྱེད་མེ་གདོང་ཅན༔ དུག་རི་ནག་པོ་ཕ་རོལ་རྒོལ་འཇོམས་ཀྱི༔ དཀྱིལ་འཁོར་ལྷ་ཚོགས་རྣམས་ཀྱི་བདེན་པའི་མཐུས༔ དམིགས་པའི་བྱད་མ་དགྲ་བགེགས་ཐམས་ཅད་ཀུན༔ དྲག་པོ་ཐུན་གཏོར་འདི་ལ་མྱུར་དུ་ཁུག༔ ཨོྃ་ཡ་མ་རཱ་ཛ་བྷྱོ་དགྲ་བོའི་བླ་སྲོག་ཁུག་ཛ་ཛཿ ལན་གསུམ༔ ཧཱུྃ༔ ཛ་ཡིག་དམར་ནག་འཕྲོས་པས་གཏོར་མར་ཐིམ༔ སྤུ་གྲིའི་རང་བཞིན་གྱུར་ནས་དགྲ་བགེགས་གཏུབ༔
ཚེ་བསོད་འུབ་བསྡུས་རྣལ་འབྱོར་བདག་ལ་ཐིམ༔ ཤ་ཁྲག་གཤིན་རྗེ་མཆོད་པའི་རྫས་སུ་གྱུར༔ ཨོྃ་ཨཱཿཧཱུྃ༔ གཏོར་མ་སྨན་རཀ་དགྲ་བགེགས་ཀྱི་ཤ་ཁྲག་རུས་པ་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཁཱ་ཧི༔ དེ་ནས་ཐུགས་དམ་གནད་ནས་བསྐུལ་བ་ནི༔ ཧཱུྃ་བྷྱོ་ཡ༔ འོག་མིན་ཆོས་དབྱིངས་ཕོ་བྲང་ནས༔ རྩ་བརྒྱུད་བླ་མ་གཤེགས་སུ་གསོལ༔ འཇམ་དཔལ་ནག་པོ་གཤེགས་སུ་གསོལ༔
རིགས་བདག་དམར་པོ་གཤེགས་སུ་གསོལ༔ ཨེ་ཡཿ གྲུ་གསུམ་སྣང་སྲིད་སྤུ་གྲིའི་ཞིང་༔ འབྱུང་བ་མཚོན་ཆ་རང་བཞིན་འཁྲུགས༔ མེ་ཆུ་སྒྲ་སྐད་འབྲུག་ལྟར་སྒྲོག༔ དུག་གི་རླངས་པ་མུན་ལྟར་གཏིབས༔ གཤིན་རྗེའི་ཕོ་ཉ་རླུང་ནག་འཚུབས༔ དེ་འདྲ་འཇིགས་པའི་གླིང་ཆེན་པོ༔ འཆི་བདག་ལས་ཀྱི་ཕོ་བྲང་ནས༔ དུག་རི་མེ་འབར་གཤེགས་སུ་གསོལ༔
ཚེ་བདག་ནག་པོ་གཤེགས་སུ་གསོལ༔ ཁྲོ་ཆུ་དུག་གདོང་གཤེགས་སུ་གསོལ༔ དགྲ་ནག་དྲེགས་འདུལ་གཤེགས་སུ་གསོལ༔ ཀི་ཀང་ནག་པོ་གཤེགས་སུ་གསོལ༔ འཁོར་གྱི་གཤིན་རྗེ་གཤེགས་སུ་གསོལ༔ སྤྲུལ་པའི་ལས་མཁན་གཤེགས་སུ་གསོལ༔ དགྲ་བགེགས་བསྒྲལ་ཕྱིར་དབྱིངས་ནས་བཞེངས༔ རཀྟ་ཁྲག་གི་མཆོད་པ་བཞེས༔ ཛཿ དམ་ཚིག་ཆེན་པོའི་ཕྲིན་ལས་མཛོད༔
ཨེ་བྷྱོཿ ལྷོ་ཕྱོགས་བདག་པོ་དུག་གི་སྡོང་༔ འཆི་བདག་ཁྲོ་རྒྱལ་གཤིན་རྗེའི་གཤེད༔ ཕོ་ཉ་དྲུག་ཅུ་གནས་ཀྱི་བདག༔ དུག་རླངས་འཁྲིགས་པའི་ཕོ་བྲང་ནས༔ སྲོག་བདག་མེ་འབར་སྐུར་བཞེངས་ཤིག༔ འཇོམས་བྱེད་ཚེ་བདག་སྐུར་བཞེངས་ཤིག༔ འཆི་བདག་དུག་གདོང་སྐུར་བཞེངས་ཤིག༔ སྒྲོལ་བྱེད་དགྲ་ནག་སྐུར་བཞེངས་ཤིག༔ ལས་བྱེད་ཀི་ཀང་སྐུར་བཞེངས་ཤིག༔
ཐུགས་དམ་མ་གཡེལ་གནད་ནས་བཞེངས༔ མངོན་སྤྱོད་ཆེན་པོའི་དུས་ལ་བབ༔ དམར་གྱི་གཏོར་མ་འདི་བཞེས་ལ༔ གཤིན་རྗེའི་ཕོ་ཉ་དགྲ་ལ་འགྱེད༔ འཆི་བདག་སྤྲུལ་པ་སྐར་ལྟར་འཁྲུགས༔ ལས་བྱེད་ཆེན་པོ་མི་བསྲུན་པ༔ ཡ་མ་རཱ་ཛ་ལས་ལ་ཆོས༔ བྱད་མ་དམ་ཉམས་སྡིག་ཅན་འདི༔ བླ་ཚེ་རྣམ་ཤེས་རྟེན་དང་ཕྲོལ༔ དོ་ནུབ་ནམ་གྱི་སྲོད་ཐུན་ལ༔
དགྲ་བོའི་བླ་འཁྱམས་ཁུག་ལ་ཤོག༔ ཉིན་མོ་དགྲ་སྲོག་གཅོད་པའི་ཚེ༔ དམར་ཐག་ཉི་མའི་ཟེར་ཞོན་ལ༔ དགྲ་བོའི་བླ་འཁྱམས་ཁུག་ལ་ཤོག༔ ནུབ་མོ་དགྲ་སྲོག་གཅོད་པའི་ཚེ༔ སྨག་རུམ་མུན་པའི་རྟ་ལ་ཞོན༔ དགྲ་བོའི་བླ་སྲོག་ཁུག་ལ་ཤོག༔ སྡིག་ཅན་དགྲ་བོ་ཤོར་ར་རེ༔ ད་ལྟ་ཉིད་དུ་ཁུག་ལ་ཤོག༔ ཛཿ
གཤིན་རྗེ་འབར་བའི་ཕོ་ཉ་བ༔ ནག་པོ་ལྕགས་ཀྱི་ཨ་ཙ་ར༔ གཡས་པས་སྤུ་གྲི་སོག་ལེ་འཛིན༔ གཡོན་པས་འགུགས་པའི་ལྕགས་ཀྱུ་འདེབས༔ མྱུར་མགྱོགས་ལས་ཀྱི་ཕོ་ཉ་བདུན༔ རོལ་དུ་ལྕགས་སྤྱང་སྔོན་མོ་ཁྲིད༔ ཀླད་ནས་ལྕགས་ཀྱི་བྱ་ཁྲ་ལྡིང་༔ རླུང་ནག་འཚུབ་མའི་ནང་དུ་རྒྱུག༔ དམོད་པ་ཆེན་པོའི་དྲང་མཁན་པ༔ སྲིད་པ་འདི་ཡི་སྲོག་གི་བདག༔
ཁྱེད་ཀྱི་ཐུགས་དམ་དུས་ལ་བབ༔ དམ་ཉམས་དགྲ་བོ་ཤོར་ར་རེ༔ དམིགས་པའི་བྱད་མ་ཁུག་ལ་ཤོག༔ ཛཿ གཤིན་རྗེ་འབར་བའི་ཕོ་ཉ་བ༔ ལག་དམར་ཟངས་ཀྱི་ཨ་ཙ་ར༔ གཡས་པས་ཟངས་ཀྱི་རལ་གྲི་ཐོགས༔ གཡོན་པས་ཟངས་ཀྱི་ཞགས་པ་འདེབས༔ ཤན་པ་ཟངས་ཀྱི་ཕོ་ཉ་བདུན༔ རོལ་དུ་ཟངས་འཕར་དམར་པོ་ཁྲིད༔
ཀླད་ན་ཟངས་ཀྱི་བྱ་ཁྲ་ལྡིང་༔ ཤྭ་རྦུད་དམར་པོའི་ནང་དུ་རྒྱུག༔ དམོད་པ་དུས་ཀྱི་ལས་མཁན་པ༔ བྱད་མ་འགུགས་པའི་གཤེད་པོ་ཆེ༔ ཁྱེད་ཀྱི་ཐུགས་དམ་དུས་ལ་བབ༔ དམ་ཉམས་དགྲ་བོ་ཤོར་ར་རེ༔ དམིགས་པའི་བྱད་མ་ཁུག་ལ་ཤོག༔ ཛཿ གཤིན་རྗེ་འབར་བའི་ཕོ་ཉ་བ༔ དུག་གི་ཕག་རྒོད་ནག་པོ་བདུན༔
ངར་སྒྲས་ས་གཞི་ཀུན་ཀྱང་གཡོ༔ བསྭེ་ཡི་སྦལ་པ་དམར་པོ་བདུན༔ རྐན་སྒྲ་འཇིག་རྟེན་ཁྱབ་པར་བརྡེབ༔ འཁྱུགས་པའི་དུག་སྦྲུལ་ནག་པོ་བདུན༔ འགྱུ་བས་རི་རབ་འུར་གྱིས་འགེངས༔ ལྕགས་ཀྱི་སྡིག་པ་ནག་པོ་བདུན༔ རྦད་པས་གླིང་བཞི་ཆོལ་བུར་འཕེན༔ སྤྲུལ་པ་སྡེ་བཞིའི་དུས་ལ་བབ༔ དམ་ཉམས་དགྲ་བོ་ཤོར་ར་རེ༔ དམིགས་པའི་བྱད་མ་ཁུག་ལ་ཤོག༔
ཛཿ འཆི་བདག་གཤིན་རྗེ་འབར་བ་ཡི༔ དཀྱིལ་འཁོར་ལྷ་ཚོགས་ལས་ལ་བསྐུལ༔ དགྲ་ཤ་ཁྲག་མཆོད་འདི་བཞེས་ལ༔ དེ་རིང་ཐུགས་དམ་དུས་ལ་བབ༔ གཤིན་རྗེའི་དམག་ཚོགས་དགྲ་ལ་དྲོངས༔ ཕ་རོལ་བྱད་མ་དམ་ཉམས་ཀྱི༔ བླ་སྲོག་དོན་སྙིང་ཕྲོལ་ལ་ཤོག༔ གླིང་བཞི་འདི་ཡི་ས་འོག་ཏུ༔ རིམ་པ་དགུ་ཡི་མཚམས་ཤེད་ན༔
གཤིན་རྗེ་ཡི་དྭགས་དུད་ཁ་ཅན༔ ཆོ་ངེ་འོ་དོད་ལྡིར་བའི་གནས༔ དེ་ཡི་ནང་དུ་དགྲ་བོ་བྲུབ༔ ཕོ་བྲང་ལྕགས་མཁར་འོག་ཏུ་ནོན༔ དམ་ཉམས་དགྲ་བོ་བྱད་དུ་ཆུག༔ ཁ་ལ་རྒྱས་འདེབས་མ་ཧེའི་གདོང་༔ དམ་ཉམས་དགྲ་བགེགས་ཞལ་དུ་ཐོབ༔ ཉི་ཁྲི་དགུ་འབུམ་ས་ཡ་སྟོང་༔ ལས་གཤིན་སྡེ་ཚོགས་འཁོར་བཅས་རྣམས༔ མངོན་སྤྱོདཆེན་པོའི་དུས་ལ་བབ༔
དགྲ་བགེགས་སྒྲོལ་བའི་ཕྲིན་ལས་མཛོད༔ ཨོྃ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏེ་ཀ་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་བཛྲ་ཀཱི་ལ་ཡ་སརྦ་བིགྷྣཱན་ཏྲིག་ནན་ཧཱུྃ་ཕཊ྄ཿ ཨེ་ཨ་ར་ལི་ཧྲིཾ་ཧྲིཾ་ཀིཾ་ར་ཨེ་ཏྲི་ཀཱ་ལ་ཡ་བྱད་མ་ནྲྀ་ཏྲི་ཏྲིག་ཐུཾ་མཱ་ར་ཡ་རྦད་རྦད༔ དམ་ཉམས་དགྲ་བགེགས་ཀྱི་བླ་སྲོག་རྣམ་པར་ཤེས་པ་ལ་ཁ་ཁ་ཁཱ་ཧི༔ བྷ་ལིངྟ་པཱུ་ཛ་ཁཱ་ཧི༔ ཞེས་པས་བསྐུལ་གྱི་གཏོར་མ་འབུལ་ཞིང་གཤིན་རྗེའི་དམག་ཚོགས་བྱེ་བ་འབུམ་འགྱེད་ཅིང་༔ རྔོན་པ་རི་དྭགས་ལ་རྔམ་པ་ལྟ་བུའི་ཚུལ་གྱིས་སྟོང་ཁམས་གླིང་འདིར་ཁྱབ་པར་ཁེངས་ཏེ་བྱད་མ་དགྲ་བགེགས་དབང་མེད་དུ་འགུགས་པའི་ལས་བརྩོན་པར་བསམ༔ ས་མ་ཡ༔ དེ་ནས་ལིངྒ་འགུགས་པ་ནི༔ ལས་ཀྱི་བདུད་གིང་དཀར་ནག་གིས༔
གྲི་ལྕགས་སྐམ་པས་ལིངྒ་བཟུང་༔ ཧོམ་བསྐྱེད་ཕྱག་རྒྱ་བགྱིས་ནས་སུ༔ ཅུང་ཟད་མདུན་དུ་ལིང་ཐབས་བྱ༔ ཕཊ྄་ཏྲི་ཁཾ་ནྲྀ་ཏྲི་ཛཿ ཞེས་པའི་སྔགས་འདི་ལན་གསུམ་བགྲང་༔ དེ་ནས་ཧོམ་གྱི་ནང་དུ་བཅུག༔ བྱད་ཐག་དུག་ཤིང་ཕུར་པ་བཏགས༔ སྟེང་གི་རི་རབ་རྩེ་རུ་འཛུགས༔ དེ་ནས་བསྐྱེད་ཆོག་བྱ་བ་ནི༔ ཨོྃ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅ཧཾ༔
སྟོང་པ་ཉིད་དུ་གྱུར༔ སྟོང་པའི་ངང་ལས་བསྐལ་པའི་མེ་རླུང་དམར་ནག་དྲག་ཏུ་འཚུབས་ཤིང་འཁྱིལ་བའི་དབུས་སུ་གྲུ་གསུམ་མཐིང་ནག་རཾ་གྱིས་མཚན་པའི་སྟེང་དུ་ཧཱུྃ་མཐིང་ནག་དང་ཡ་དམར་ནག་ཡོངས་སུ་གྱུར་པ་ལས༔ འཆི་བདག་ལས་ཀྱི་གཤིན་རྗེ་ནག་པོ་དུད་ཁ་མ་ཧེ་རབ་ཏུ་ཁྲོས་པའི་གདོང་པ་ཅན༔ ཞལ་དགུ་པོ་ཐམས་ཅད་ཀྱང་དྲག་པོ་ཤིན་ཏུ་ཁྲོས་པའི་གཟུགས་ཅན་དགྲ་བགེགས་གདུག་པའི་སྲོག་ལ་དབང་ཞིང་རྔམ་པ༔ ཕྱག་བཅུ་དྲུག་གི་གཡས་ཀྱི་དང་པོས་གྲི་གུག་གཉིས་པས་རལ་གྲི་གསུམ་པས་ཆུ་གྲི་བཞི་པས་མེ་དཔུང་ལྔ་པས་ཁ་ཊྭཱཾ་དྲུག་པས་རྡོ་རྗེ་བདུན་པས་འཁོར་ལོ་བརྒྱད་པས་མདུང་ཐུང་དགུ་པས་ལྕགས་ཀྱུ་བཅུ་པས་སྤུ་གྲི་བཅུ་གཅིག་པས་དབྱུག་ཏོ་བཅུ་གཉིས་པས་ཌཱ་རུ་བཅུ་གསུམ་པས་དགྲ་སཏྭ་བཅུ་བཞི་པས་ཞགས་པ་བཅོ་ལྔ་པས་ཞིང་གི་རྒྱལ་མཚན་ཐོགས་པའོ༔ གཡོན་བཅུ་དྲུག་གི་དང་པོས་ཐོད་ཁྲག་གཉིས་པས་སྙིང་ཕྲེང་གསུམ་པས་རྒྱུ་མ་བཞི་པས་གཏུན་ཁུང་ལྔ་པས་ལྕགས་སྒྲོག་དྲུག་པས་རྔ་ཆུང་བདུན་པས་མགོ་ཕྲེང་བརྒྱད་པས་རུ་མཚོན་དགུ་པས་དུག་རླངས་བཅུ་པས་དྲིལ་བུ་བཅུ་གཅིག་པས་ཀོང་ཟོར་བཅུ་གཉིས་པས་ཁྲམ་ཤིང་བཅུ་གསུམ་པས་ཤོ་རྡེལ་བཅུ་བཞི་པས་རྩིས་རྡོ་བཅོ་ལྔ་པས་གཡང་གཞི་མེ་རབ་ཏུ་འབར་བ་ཅན་བསྣམས་པའོ༔ རྩ་ཕྱག་གཉིས་ཀྱིས་རི་རབ་ཕུར་པ་འདྲིལ་བའོ༔ དུར་ཁྲོད་ཀྱི་ཆས་བཅུས་བརྒྱན་ཅིང་ལྟེ་བར་ཆུ་སྲིན་གདུག་པའི་ཞལ་ཟ་བྱེད་ཀྱི་རང་བཞིན་གདང་བས་ཕ་རོལ་མི་རབས་བདུན་རྒྱུད་ཟ་བ༔ སྐུ་སྨད་གནམ་ལྕགས་ལས་ཀྱི་ཕུར་གཤམ་རྣོ་དབལ་སྤུ་གྲིའི་ངར་དང་ལྡན་པ་བྱད་མ་གདུག་པའི་སྙིང་ཁར་བསྣུན་པས་རཀྟ་རླབས་སུ་གཡོ་བ༔ པང་དུ་འཁྱུད་པའི་ཡུམ་གཅིག་མ་མོ་དུག་ཏི་མ་ཞལ་གསུམ་མི་བཟད་པའི་ཁྲོ་གཉེར་ཅན༔
ཕྱག་དྲུག་གྲི་གུག་ཐོད་ཁྲག་རྡོ་རྗེ་འཁོར་ལོ་ཕུར་བུ་རལ་གྲི་འཛིན་པ༔ དུར་ཁྲོད་ཀྱི་ཆས་དང་ལྡན་ཞིང་ཞབས་བཞིས་སྐེད་ལ་འཁྲིལ་བ༔ ཡབ་ཡུམ་བསྐལ་པའི་མེ་རི་སྨུག་ནག་ཕྱོགས་བཅུར་གཡོ་བའི་དབུས་སུ་གསལ་བར་གྱུར༔ ཨོྃ་ཧྲིཥྚི་ཝི་ཀྲི་ཏ་ན་ན་ཡ་མ་རཱ་ཛ་བཛྲ་ཛྭ་ལ་རཾ་ཀཱི་ལ་ཡ་ཧཱུྃ་ཕཊ྄༔ དེ་ནས་རྟེན་ལིངྒ་བསྐྱེད་པ་ནི༔ རང་ཉིད་གཤིན་རྗེའི་ང་རྒྱལ་དང་བཅས་ཏེ༔ ཧོཿ བདག་ཉིད་འཇམ་དཔལ་གཤིན་རྗེའི་གཤེད་འཇིགས་བྱེད་ཆེན་པོ་དྲག་ཏུ་ཁྲོས་པའི་མདུན་དུ༔ ཀཾ་ཀཾ་དམར་ནག་ལས་གྲུབ་པའི་གནམ་ལྕགས་ཀྱི་ཁང་སྒྲོམ་ནག་པོ་རྔམ་ལ་འཐུག་པ་བསྐལ་པའི་མུན་ནག་འཚུབ་མར་གཏིབས་པ་ཕྱི་ཐམས་ཅད་དུས་མཐར་འབྱུང་བ་སྡུད་པའི་མེ་ལྟར་དམར་ནག་ཚྭ་ཚྭ་སྐར་ལྟར་དུ་འཁྲུགས་ཤིང་གཏིབས་པ༔ བར་ཐམས་ཅད་འབྱུང་བ་ཆུ་རླུང་རྦ་འཚུབས་པའི་སྐད་ལྟར་དུག་གི་རླངས་པ་སྔོ་དམར་དྲག་ཏུ་འཕྱུར་བ༔
དེའི་ནང་ཐམས་ཅད་སྤུ་གྲི་དང་རལ་གྲི་ཆུ་གྲིའི་ཚོགས་ཐམས་ཅད་གཟེངས་ཤིང་སྐར་ལྟར་དུ་འཁྲུགས་པ་ཤིན་ཏུ་མི་བཟད་པ༔ བདུད་ཀྱི་བཤའ་ར༔ བཙན་གྱི་བསད་ཁང་༔ གཤིན་རྗེའི་བྲུབ་ཁུང་༔ མ་མོའི་འགྱུ་ལམ༔ གཟའ་བདུད་ཀྱི་ལྟེ་བ༔ སྲིན་པོའི་ཟ་ལམ༔ ཕོ་ཉའི་རྒྱུན་ལམ༔ སྡེ་བརྒྱད་ཀྱི་འདུ་ས༔ སྲོག་བདག་གི་ཚོགས་ཁང་༔
ཤིན་ཏུ་ཡ་ང་བ་དེའི་ནང་དུ་ནྲྀ་ཏྲི་དམར་ནག་ཡོངས་སུ་གྱུར་པ་ལས༔ དམ་ཉམས་པའི་བྱད་མ་དགྲ་བགེགས་ ཆཻགའི་ཁོའི་ཕུང་ཁམས་སྐྱེ་མཆེད་དབང་པོ་ཐམས་ཅད་མངོན་སུམ་དུ་གསལ་བ༔ ཤིན་ཏུ་ཉམ་ཐག་པའི་གཟུགས་ཅན་གཅེར་བུ་བྱང་ཐང་གི་ལྷག་པས་བསྡམས་པ་ལྟ་བུ༔ ལུས་སྔོ་ཞིང་ཧམ་པ༔ ཡན་ལག་ཐམས་ཅད་ལྕགས་སྒྲོག་གིས་བཀྱིགས་ཤིང་དམྱལ་སྲུང་གཤིན་རྗེའི་ཕོ་ཉས་དྲག་ཏུ་བསྡམས་པ་འདར་ཕྲི་ལེ་བ༔ ཁ་འོ་དོད་མིག་ཤི་མིག་ལུས་མྱ་ངན་བུག་པ་དགུ་ནས་ཁྲག་འཛག་པ་མགོན་སྐྱབས་ཀྱི་ལྷ་དང་བྲལ་བ༔ སྲོག་ཆད་ལ་ཁད་པ་དབུགས་བྲལ་ལ་ཁད་པ་ལྷ་སྲིན་སྡེ་བརྒྱད་ཀྱི་ཟས་སྐལ་གཏད་པའི་རང་བཞིན་ཅན་ཞིག་ཏུ་གྱུར༔ ནྲྀ་ཏྲི་དགྲ་བོ་ཨ་ཀརྵ་ཡ་ཛ་ཛཿ མཱ་ར་ཡ་ཛཿ མཱ་ར་ཡ་ཐུན༔
དེ་ནས་དམོད་པས་འགུགས་པ་ནི༔ ན་མོ༔ རྒྱལ་བ་དགོངས་བརྒྱུད་བླ་མ༔ རིག་འཛིན་བརྡ་བརྒྱུད་བླ་མ༔ གང་ཟག་སྙན་བརྒྱུད་བླ་མ༔ རྩ་བརྒྱུད་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ ཡི་དམ་རྒྱུད་སྡེ་བཞིའི་དཀྱིལ་འཁོར་ལྷ་ཚོགས་རྣམས་ཀྱི་བདེན་པ་དང་༔ སྐུ་འཇམ་དཔལ་གཤིན་རྗེའི་གཤེད་པོ༔ གསུང་དབང་ཆེན་རྟ་མཆོག་རོལ་པ༔ ཐུགས་ཡང་དག་རྡོ་རྗེ་གཏུམ་པོ༔
ཡོན་ཏན་མ་མོ་ཟ་བྱེད་རྣམ་རྒྱལ༔ ཕྲིན་ལས་གསོད་བྱེད་རྡོ་རྗེ་གཞོན་ནུ༔ སྤྲུལ་པ་འཇིག་རྟེན་སྲོག་བདག་དྲེགས་པ༔ ཡང་སྤྲུལ་དམོད་པ་ལས་ཀྱི་སྤུ་གྲི་ལ་སོགས་པ༔ སྒྲུབ་ཆེན་བཀའ་བརྒྱད་བདུན་བརྒྱ་ཉེར་ལྔ་འབུམ་ཕྲག་སུམ་ཅུ་སོ་བདུན་ལ་སོགས་པ་རྣམས་ཀྱི་བཀའ་བདེན་པ་དང་༔ ཁྱད་པར་འཆི་བདག་ལས་ཀྱི་སྲིན་པོ་འཇམ་དཔལ་ཁྲོ་བོ་དུག་རི་མེ་འབར་སྲིད་པ་གསུམ་གྱི་སྲོག་བདག༔ ཡབ་ཟླ་གསང་ཐིག་ལེ་ཁྲོ་ཆུ་དཀར་པོའི་ལྷ་ཚོགས༔ ཡུམ་གཤོར་སང་ཉི་མ་ཁྲོས་མ་ཁྲོ་ཆུ་དམར་མོའི་ལྷ་ཚོགས༔ སྲས་བཞི་ཁྲོ་ཆུ་ནག་པོའི་རང་བཞིན༔ ཚེ་བདག་འབར་བ་ཆེན་པོ༔
ཁྲོ་ཆུ་དུག་གི་སྡོང་པོ༔ དགྲ་ནག་དྲེགས་པ་འདུལ་བྱེད་ཀི་ཀང་མེའི་སྤུ་གྲི་དུག་ཏི་མ་མོ་རིགས་ལྔ༔ གཤེད་ཆེན་འབར་བ་སྡེ་བཞི༔ འཆི་བདག་ཁྲམ་ཐོགས་བཅུ་གཉིས༔ དུས་ཀྱི་ཕོ་ཉ་དྲུག་ཅུ༔ སྲོག་བདག་བདུད་པོ་སྡེ་བཞི༔ དབུགས་ལེན་རུ་ཏྲ་སྡེ་བཞི༔ ཤན་པ་ཕོ་ཉ་སྡེ་བཞི༔ ཨ་ཙར་མོན་པ་སྡེ་བཞི༔ ལས་བྱེད་ཉི་ཁྲི་དགུ་འབུམ༔
སྤྲུལ་པ་ཕག་སྡིག་སྦལ་སྦྲུལ༔ བླ་འགུགས་ལས་ཀྱི་ཕོ་ཉ༔ བླ་འབོད་མི་རེང་དམར་པོ༔ སྲིད་པ་ལས་ཀྱི་འཁོར་ལོ༔ གསལ་ཤིང་དུག་གི་འཁོར་ལོ༔ སྤུ་གྲི་མེའི་འཁོར་ལོ༔ ཁྲག་མཚོ་ཆུའི་འཁོར་ལོ༔ སྨྱོ་འབོག་རླུང་གི་འཁོར་ལོ་ལ་སོགས་པ་འཇོམས་བྱེད་གཤིན་རྗེ་འབར་བའི་ལྷ་ཚོགས་རྣམས་ཀྱི་བཀའ་བདེན་པ་དང་༔ ཁྱད་པར་བཀའ་སྲུང་ཀུན་གྱི་སྡེ་དཔོན་དཔལ་ལྡན་ཞིང་སྐྱོང་མགོན་པོ༔ སྲོག་བདག་བྱ་རོག་གདོང་ཅན་གཟའ་མཆོག་དུག་གདོང་མགོ་དགུ༔
སྔགས་བདག་མ་མོ་རལ་གཅིག༔ སྐྱེས་བུ་རྡོ་རྗེ་ལེགས་པ༔ ཤན་པ་བཙན་རྒོད་འབར་བ་ལ་སོགས་བཀའ་སྲུང་དམ་ཅན་རྒྱ་མཚོའི་ལྷ་ཚོགས་རྣམས་ཀྱི་བཀའ་བདེན་པ་དང་༔ ཆོས་ཉིད་དེ་བཞིན་ཉིད་དང་༔ ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་ཆེན་པོའི་མཐུ་ལ་བརྟེན་ནས༔ དེང་འདིར་དགུག་པའི་ཡུལ་དུ་མཆིས་པ་ནི༔ སྤྱིར་སངས་རྒྱས་ཀྱི་བསྟན་པ་བཤིག་པ་དཀོན་མཆོག་གི་དབུ་འཕང་སྨད་པ་དགེ་འདུན་གྱི་སྡེ་ལ་སྨོད་པ་ཁྱད་པར་བདག་ཅག་དཔོན་སློབ་འཁོར་དང་བཅས་པ་ལ་སྡང་ཞིང་གདུག་པའི་བསམ་སྦྱོར་འཆང་བ༔ སྔ་དགྲ་ཡིད་ལ་སེམས་པ་ཕྱི་དགྲ་ཞེ་ལ་བཞག་པ༔ ད་དགྲ་ཐད་ནས་ལངས་པ༔ སྤྱི་དགྲ་རླུང་ལྟར་འཚུབས་པ༔
སྒོས་དགྲ་རྦབ་ལྟར་རྒྱུག་པ༔ ཟུར་དགྲ་ཁྱི་ལྟར་ཟུག་པ༔ མཐོ་གོང་ནས་རྒོལ་བ༔ དམའ་ཁྱད་དུ་འབེབས་པ༔ གྱོད་ཕྱོགས་ནས་ལངས་པ༔ སྲི་ཕུག་ཏུ་ཚུད་པ༔ སྙད་ཚེར་ལྟར་འཛུུགས་པ༔ མདུན་སྒུག་དང་རྒྱབ་འདེད་བྱེད་པ༔ ལོ་དགྲ་ལོ་ནས་དར་བ༔ ཟླ་དགྲ་ཟླ་བ་རུ་བབས་པ༔
ཞག་དགྲ་ཞག་ནས་ལངས་པ༔ དུས་དགྲ་དུས་སུ་འགྱུ་བ༔ དགྲ་ཐོག་འགེལ་དུ་བྱུང་བ༔ དགྲ་རྐང་ཞབས་ནས་ལངས་པ༔ དགྲ་ཕྱོགས་བཞི་ནས་ལངས་པ༔ དགྲ་མཚམས་བཞི་ནས་ལངས་པ༔ དགྲ་རི་རྩེ་ནས་ལངས་པ༔ དགྲ་ལ་སོ་ནས་ལངས་པ༔ དགྲ་ལུང་གསུམ་ནས་ལངས་པ༔ དགྲ་ཡུལ་མི་ནས་ལངས་པ༔
དགྲ་ཕ་སྤུན་ནས་ལངས་པ༔ དགྲ་འཁོར་གཡོག་ནས་ལངས་པ༔ དགྲ་མདུན་རྒྱབ་ནས་ལངས་པ༔ དགྲ་མཐུན་གསུམ་ནས་ལངས་པ༔ དགྲ་སྒོ་ཐེམ་ནས་ལངས་པ༔ དགྲ་རླུང་དམར་ལྟར་གཡོ་བ༔ དགྲ་ཆུ་བོ་ལྟར་འབབ་པ༔ དགྲ་མེ་དཔུང་ལྟར་འབར་བ༔ དགྲ་བུ་ཡུག་ལྟར་འཚུབ་པ༔ དགྲ་ཁྲམ་ཁ་ལྟར་བསྟན་པ༔
ལ་སོགས་པ་རྣམས་དང་ཁྱད་པར་བསམ་སྦྱོར་ངན་པ་ལ་སོགས་འཆང་ཞིང་གདུག་པ་ཡིད་དུ་བཀོད་པའི་ཕ་རོལ་གྱི་དགྲ་བོ་བྱད་མ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ མཐུ་བུ་ལོན་བཞིན་དུ་སྙོག་པ༔ ཁ་དམོད་པའི་ཡ་ཁ་བྱེད་པ༔ ལག་གདུག་པས་འཕྲོག་བཅོམ་བྱེད་པ༔ ཁྱད་པར་བསླབ་པའི་སློབ་བུ་དམ་ལོག༔ བཞག་པའི་བྲན་གཡོག་སྙིང་རངས༔ ཉོས་པའི་ཆུང་མ་བློ་ལོག༔ གཏམ་པའི་ཤག་རོགས་མནའ་གཟན༔
སྐྱབས་པའི་ཡོན་བདག་གཞུངས་ངན༔ ཚེ་རབས་སྔོན་གྱི་ལན་ཆགས༔ སྨོན་ལམ་ལོག་པའི་བདུད་རིགས༔ ཁྱད་པར་ནད་ཁ་དང་ཡམས་ཁ་ཕྱེ་བ༔ དགྲ་ཁ་དང་གྱོད་ཁ་བྱེ་བ༔ ཁྱིམ་སྒོ་ལམ་གསུམ་དུ་ཆག་ཆེ་བ༔ ཉམ་ང་བ༔ གཡེར་མ་བཞིན་དུ་དགྲ་ཁ་གདངས་པ༔ བྲ་བོ་བཞིན་དུ་ཟུར་བཙུགས་པ༔ རྩང་དམར་བཞིན་དུ་དབལ་ཁ་འདེབས་པ༔
སྐྲ་ནག་བཞིན་དུ་མགོ་ནས་གཡབ་པ༔ ཤིང་རྟ་བཞིན་དུ་འགྱུ་ལོག་བྱེད་པ༔ དབྱར་གནམ་བཞིན་དུ་མགོ་སྐོར་བྱེད་པ༔ རྟ་རྔ་བཞིན་དུ་རྒྱུད་ལ་འཁྲིལ་བ༔ ཐོག་སེར་བཞིན་དུ་ཕྱོགས་ནས་གཡོ་བ་ལ་སོགས་པ་དང་༔ ཕ་རོལ་བྱད་མ་བསམ་སྦྱོར་ངན་པ་ལ་སོགས་པ་འཆང་བའི་དགྲ་བགེགས་ ཆཻགའི་་སྐྱེས་པ་ཕོ་རྒྱུད་ཟ་མ་མོ་རྒྱུད༔ བྱིས་པ་ཆུང་རྒྱུད༔ ཕ་ཚོ་མཐུན་གྲོགས་དང་བཅས་པ་སྲུང་སྐྱོབ་བན་བོན་དང་བཅས་པ༔ སྒོ་ནོར་ཕྱུག་ཞིང་དང་བཅས་པ་ཐམས་ཅད་རང་དབང་མེད་པར་སྟེང་ནས་གནམ་གྱི་འཇུ་ཐག་ཆོད༔ འོག་ནས་ས་ཡི་རྟེན་ཕུར་ཕུད༔
ལས་རླུང་དྲག་པོའི་རྟ་ལ་བསྐྱོན༔ ཕོ་ཉ་ཤན་པས་མདུན་ནས་ཁྲིད༔ མུན་ནག་འཐིབ་པས་རྒྱབ་ནས་དེད༔ གླིང་བཞིར་གར་གནས་ཀྱང་གཟུགས་ཀྱི་ལིངྒ་འདི་ལ་ཁུག་ཅིག༔ ལྷའི་དཀར་བྱང་འདི་ལ་ཕོབ་ཅིག༔ བཙན་གྱི་དམར་བྱང་འདི་ལ་ཕོབ་ཅིག༔ བདུད་ཀྱི་ནག་བྱང་འདི་ལ་ཕོབ་ཅིག༔ སྐད་ཅིག་ད་ལྟ་ཉིད་དུ་མིང་བྱང་བུ་ལ་བཏབ་པ་འདི་ལ་ཁུག་ཅིག་སྟིམས་ཤིག༔ ཨོྃ་བཛྲ་ཨངྐུ་ཤ་ཡ་ཛཿ ཨོྃ་རཏྣ་པཱ་ཤ་ཧཱུྃ༔
ཨོྃ་བཛྲ་པདྨ་སྥོ་ཊ་བཾ༔ ཨོྃ་བཛྲ་ཀརྨ་གྷཎྜེ་ཧོཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཨ་ས་ཀ་ར་ཛ་ཛཿ དགྲ་བོ་ཤཀྟི་རུརྞ་ཛ་ཛཿ དགྲ་བོ་བྷ་བི་ཏ་སརྦ་ཛཿ དགྲ་བོ་བྷ་ཝཱ་ཙིཏྟ་ཛ་ཛཿ དགྲ་བོ་ཏྲི་ཏྲི་ཨངྐུ་ཤ་ཡ་ཛ་ཛཿ སརྦ་ནྲྀ་ཏྲི་ཁུག་ཛ་སཏྭཾ་བྷ་ཡ་ནན༔ ཞེས་ལན་གསུམ་གྱིས་བཀུག་ཅིང་དགྲ་བོ་ཤིན་ཏུ་བསྟིམས་པའི་དམིགས་པ་བྱ༔
དེ་ནས་ཕོ་ཉ་བསྐྱེད་པ་ནི༔ མདུན་དུ་རཀྟ་བཤམས་ལ་ཚིག་འདིའི་མཚམས་སུ་མཆོད༔ ཧཱུྃ་ཡ་ཨེཿ ཐུགས་ཉིད་དབྱིངས་ལས་མ་གཡོས་ཀྱང་༔ ཐབས་ཀྱི་ཆོ་འཕྲུལ་གང་འདུལ་ཕྱིར༔ དེ་རིང་དགྲ་ལ་སྤྲུལ་པ་འགྱེད༔ འཇོམས་བྱེད་ཆེན་པོའི་སྐུ་རུ་གསལ༔ ཛཿ གཤིན་རྗེ་འབར་བའི་ཐུགས་ཀ་ནས༔ ཡི་གེ་ཕོ་ཉ་ཛཿཞིག་འཕྲོས༔
ཛཿལས་རྡོ་རྗེ་ལྕགས་ཀྱུ་མ༔ ཁྲོ་ཆུ་དཀར་པོའི་ཕོ་ཉ་སྟེ༔ ལྕགས་ཀྱི་སྤྱང་མོ་མགོ་དགུ་ལ༔ གཤིན་རྗེ་དུག་ཏི་དཀར་མོས་ཞོན༔ བླ་འགུགས་ལྕགས་ཀྱུ་ལག་ན་ཐོགས༔ བླ་འཆིང་ཞགས་པ་གློག་ལྟར་འཁྱུགས༔ བླ་འཛིན་དྲྭ་བ་རྒྱབ་ཏུ་ཁུར༔ བླ་བྱ་དཀར་པོ་སྔུན་ནས་འཇུམས༔ བླ་ཁྱི་དཀར་པོ་རྒྱབ་ནས་འགྱུ༔ འཁོར་དུ་སྲིན་མོ་དཀར་ནག་གཉིས༔
བླ་འབོད་གཤིན་སྐད་ཙེ་རེ་རེ༔ གཉིད་དང་གཡེང་བའི་བླ་འཁྱམས་དེ༔ ལས་རླུང་དམར་པོས་ཐུམས་ལ་ཤོག༔ དྲྭ་བའི་ནང་དུ་ཚུད་ལ་ཤོག༔ ལྕགས་ཀྱུ་འབར་བས་ཟུངས་ལ་ཤོག༔ ཞགས་པ་ནག་པོས་ཆིངས་ལ་ཤོག༔ གཤིན་རྗེའི་བུ་མོ་མཐུ་མ་ཆུང་༔ དུག་ཁྲག་མཆོད་པ་འདི་བཞེས་ལ༔ དམིགས་པའི་དགྲ་བགེགས་ཤོར་ར་རེ༔ བྱད་མའི་བླ་འཁྱམས་ཁུག་ལ་ཤོག༔
དུག་ཏི་མ་མོ་རྩལ་མ་ཞན༔ དུས་ལ་བབ་བོ་ས་མ་ཡ༔ བྷྱོ་བྷྱོ་ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་དྭགས་ཨ་ཀརྵ་ཡ་ཛ་ཛཿ ཞེས་དགྲ་བོ་མངོན་སུམ་འགུགས་པར་བསམས་ལ་དམིགས་པ་གནད་དུ་བསྣུན་པར་བྱ༔ ཛཿ གཤིན་རྗེ་འབར་བའི་ཐུགས་ཀ་ནས༔ ཡི་གེ་ཕོ་ཉ་ཧཱུྃ་ཞིག་འཕྲོས༔ ཧཱུྃ་ལས་རིན་ཆེན་ཞགས་པ་མ༔ ཁྲོ་ཆུ་སེར་པོའི་ཕོ་ཉ་སྟེ༔ གསེར་གྱི་རྒྱ་སྟག་མགོ་དགུ་ལ༔
གཤིན་རྗེ་དུག་ཏི་སེར་མོས་ཞོན༔ བླ་འགུགས་ལྕགས་ཀྱུ་ལག་ན་ཐོགས༔ བླ་འཆིང་ཞགས་པ་གློག་ལྟར་འཁྱུགས༔ བླ་འཛིན་དྲྭ་བ་རྒྱབ་ཏུ་ཁུར༔ བླ་བྱ་སེར་པོ་སྔུན་ནས་འཇུམས༔ བླ་ཁྱི་སེར་པོ་རྒྱབ་ནས་འགྱུ༔ འཁོར་དུ་སྲིན་མོ་སེར་ནག་གཉིས༔ བླ་འབོད་གཤིན་སྐད་ཙེ་རེ་རེ༔ གཉིད་དང་གཡེང་བའི་བླ་འཁྱམས་དེ༔ ལས་རླུང་དམར་པོས་ཐུམས་ལ་ཤོག༔
དྲྭ་བའི་ནང་དུ་ཚུད་ལ་ཤོག༔ ལྕགས་ཀྱུ་འབར་བས་ཟུངས་ལ་ཤོག༔ ཞགས་པ་ནག་པོས་ཆིངས་ལ་ཤོག༔ གཤིན་རྗེའི་བུ་མོ་མཐུ་མ་ཆུང་༔ དུག་ཁྲག་མཆོད་པ་འདི་བཞེས་ལ༔ དམིགས་པའི་དགྲ་བགེགས་ཤོར་ར་རེ༔ བྱད་མའི་བླ་འཁྱམས་ཁུག་ལ་ཤོག༔ དུག་ཏི་མ་མོ་རྩལ་མ་ཞན༔ དུས་ལ་བབ་བོ་ས་མ་ཡ༔ བྷྱོ་བྷྱོ་ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་དྭགས་ཨ་ཀརྵ་ཡ་ཛ་ཛཿ
ཛཿ གཤིན་རྗེ་འབར་བའི་ཐུགས་ཀ་ནས༔ ཡི་གེ་ཕོ་ཉ་བཾ་ཞིག་འཕྲོས༔ བམ་ལས་རྡོ་རྗེ་ལྕགས་སྒྲོག་མ༔ ཁྲོ་ཆུ་དམར་པོའི་ཕོ་ཉ་སྟེ༔ ཟངས་ཀྱི་འཕར་ཝ་མགོ་དགུ་ལ༔ གཤིན་རྗེ་དུག་ཏི་དམར་མོས་ཞོན༔ བླ་འགུགས་ལྕགས་ཀྱུ་ལག་ན་ཐོགས༔ བླ་འཆིང་ཞགས་པ་གློག་ལྟར་འཁྱུགས༔ བླ་འཛིན་དྲྭ་བ་རྒྱབ་ཏུ་ཁུར༔
བླ་བྱ་དམར་པོ་སྔུན་ནས་འཇུམས༔ བླ་ཁྱི་དམར་པོ་རྒྱབ་ནས་འགྱུ༔ འཁོར་དུ་སྲིན་མོ་དམར་ནག་གཉིས༔ བླ་འབོད་གཤིན་སྐད་ཙེ་རེ་རེ༔ གཉིད་དང་གཡེང་བའི་བླ་འཁྱམས་དེ༔ ལས་རླུང་དམར་པོས་ཐུམས་ལ་ཤོག༔ དྲྭ་བའི་ནང་དུ་ཚུད་ལ་ཤོག༔ ལྕགས་ཀྱུ་འབར་བས་ཟུངས་ལ་ཤོག༔ ཞགས་པ་ནག་པོས་ཆིངས་ལ་ཤོག༔ གཤིན་རྗེའི་བུ་མོ་མཐུ་མ་ཆུང་༔
དུག་ཁྲག་མཆོད་པ་འདི་བཞེས་ལ༔ དམིགས་པའི་དགྲ་བགེགས་ཤོར་ར་རེ༔ བྱད་མའི་བླ་འཁྱམས་ཁུག་ལ་ཤོག༔ དུག་ཏི་ནག་མོ་རྩལ་མ་ཞན༔ དུས་ལ་བབ་བོ་ས་མ་ཡ༔ བྷྱོ་བྷྱོ་ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་དྭགས་ཨ་ཀརྵ་ཡ་ཛ་ཛཿ ཛཿ གཤིན་རྗེ་འབར་བའི་ཐུགས་ཀ་ནས༔ ཡི་གེ་ཕོ་ཉ་ཧོ་ཞིག་འཕྲོས༔ ཧོ་ལས་ཀརྨ་དྲིལ་བུ་མ༔
ཁྲོ་ཆུ་ནག་པོའི་ཕོ་ཉ་སྟེ༔ དུག་གི་དོམ་ནག་མགོ་དགུ་ལ༔ གཤིན་རྗེ་དུག་ཏི་ནག་མོས་ཞོན༔ བླ་འགུགས་ལྕགས་ཀྱུ་ལག་ན་ཐོགས༔ བླ་འཆིང་ཞགས་པ་གློག་ལྟར་འཁྱུགས༔ བླ་འཛིན་དྲྭ་བ་རྒྱབ་ཏུ་ཁུར༔ བླ་བྱ་ནག་པོ་སྔུན་ནས་འཇུམས༔ བླ་ཁྱི་ནག་པོ་རྒྱབ་ནས་འགྱུ༔ འཁོར་དུ་སྲིན་མོ་སྔོ་ནག་གཉིས༔ བླ་འབོད་གཤིན་སྐད་ཙེ་རེ་རེ༔
གཉིད་དང་གཡེང་བའི་བླ་འཁྱམས་དེ༔ ལས་རླུང་དམར་པོས་ཐུམས་ལ་ཤོག༔ དྲྭ་བའི་ནང་དུ་ཚུད་ལ་ཤོག༔ ལྕགས་ཀྱུ་འབར་བས་ཟུངས་ལ་ཤོག༔ ཞགས་པ་ནག་པོས་ཆིངས་ལ་ཤོག༔ གཤིན་རྗེའི་བུ་མོ་མཐུ་མ་ཆུང་༔ དུག་ཁྲག་མཆོད་པ་འདི་བཞེས་ལ༔ དམིགས་པའི་དགྲ་བགེགས་ཤོར་ར་རེ༔ བྱད་མའི་བླ་འཁྱམས་ཁུག་ལ་ཤོག༔ དུག་ཏི་ནག་མོ་རྩལ་མ་ཞན༔
དུས་ལ་བབ་བོ་ས་མ་ཡ༔ བྷྱོ་བྷྱོ་ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་དྭགས་ཨ་ཀརྵ་ཡ་ཛ་ཛཿ ཞེས་ལས་ཀྱི་མ་བཞི་བསྐུལ་བས་སྲོག་བདག་འགྱུ་བའི་མ་མོ་ཐམས་ཅད་སྤྲིན་ལྟར་འཁྲིགས་ནས་དགྲ་བོའི་བླ་རྟགས་རྣམས་དབང་མེད་འགུགས་པར་བསམ༔ དེ་ནས་སྐབས་སུ་འགུགས་སྔགས་ནི༔ དམོད་པའི་ལྕགས་ཀྱུ་འདི་བཞིན་བཟླས༔ ཨོྃ་ཨེ་ཐུན་ཧེ་ཐུན་ཧེ་ཡ་མ་རཱ་ཛ་ཐུན༔ ཀ་ལ་ཧ་ལ་མུ་ཁ་ཁ་ཐུན༔ ཀི་ཀང་རུ་ཏྲ་པྲ་ཎ་ཡ་ཐུན༔ ཧ་ལ་ཏི་ཀ་ལི་རུ་ཏྲ་ཤག་ཏི་ཐུན༔ རུ་ཏྲ་ཨ་པ་ཀ་ར་རུརྞ་ཡ་ཐུན༔
ཀི་ཀང་ཧེ་པྲ་མ་ཐུན༔ རུ་ཏྲ་ ཆཻག ་ ནྲྀ་ཏྲི་ཨ་ཀརྵ་ཡ་ཐུན་ཐུན༔ སྔགས་འདི་བརྒྱ་ཕྲག་ཙམ་སོང་ནས༔ དགྲ་བོའི་བླ་འགུགས་ཀྱི་སྔགས་ནི༔ ཨོྃ་མཉྫུ་ཤྲཱི་ཡ་མཱནྟ་ཀ་ཡ་མ་རཱ་ཛ་ཧཱུྃ་ཕཊ྄ཿ ཨོྃ་ཀི་ཀང་ཡ་མ་ཏྲི་ཛ་དགྲ་བོ་སྲོག་རྩ་ཁྲག་ཐིག་སྙིང་རྩ་ལ་ཛ་ཛཿ ཡ་མ་དགྲ་བོའི་སྲོག་ལ་ཤག་ཛ་ཛཿ དུག་ཏི་མ་ཏྲི་ཤྭ་ན་རཀྴ་རུ་ཏྲ་ཁ་ཐུན་དགྲ་བོའི་སྲོག་ལ་ཛ་ཛཿ ཨེ་བྷ་ཝ་ཡ་མ་ཁ་ཐུན་དགྲ་བོའི་སྲོག་ལ་བྲེང་བྲེང་ཤག་ཛ་ཛཿ
ཨཻ་ཡ་མ་ཨ་རི་ཤ་དགྲ་བོའི་སྲོག་སྙིང་བཾ་རིལ་ཤག་ཛ་ཛཿ ཨེ་མ་ཏྲི་ཧ་ལ་བྷྲི་ཀུ་ཏྲི་ཡ་དགྲ་བོའི་བླ་སྲོག་ལ་ཛ་ཛཿ ཨེ་ཡ་མ་རཱ་ཛ་དགྲ་བོའི་ཙ་ཏྲུཾ་ཏྲི་ཐུམ་ཛ་ཛཿ དེ་ནས་དགྲ་བོ་ལྷ་དང་དབྱེ་བའི་སྔགས་ནི༔ ཐུན་རྒོད་ཕྱེ་མ་གཏོར་ཞིང་༔ ཨེ་ཡ་མ་རཱ་ཛ་མ་མ་ཏྲག་རཀྴ་མཱ་ར་ཡ་ཕྱེས་ཕྱེས༔ ཡ་མ་པྲ་མ་དགྲ་བོ་སྐྱོབ་བྱེད་ལྷ་ཐམས་ཅད་ཕྱེས་ཕྱེས༔ ཀི་ཀང་ཀ་ལ་ཧྲིང་དགྲ་བོ་སྲོག་ལ་ནྲྀ་ཏྲི་ཏྲིག་ནན༔ ཨེ་ཧུར་ཐུཾ་ཛཿ མཱ་ར་ཡ་ཤ་ཏྲུཾ་རྦད་རྦད༔
ཡ་མ་རཱ་ཛ་ཧ་ལ་དུ་ཏྲི་ཀ་ལ་དགྲ་བོ་བྱད་མ་ལྷ་དང་ཕྱེས་ཕྱེས༔ སྲོག་སྙིང་མགོ་ཆོད་ཏྲི་ཐུཾ་ཐུཾ༔ ཞེས་དགྲ་བོ་ལྷ་དང་ཕྱེས་འཆི་བདག་གཤིན་རྗེ་བདུད་དང་སྤྲད་པར་བསམ༔ བྱ་རོག་དང་འུག་སྒྲོས་ལིངྒ་ལ་ལན་དགུ་གཡབ༔ གོང་གི་འགུགས་སྔགས་མང་ཉུང་གང་བསྒྲུབས་ཀྱི་ཕྱེད་ཆ་ཙམ་ལྷ་དབྱེ་ལ་བཟླས༔ དེ་ནས་བསད་སྔགས་བཟླ་བ་ནི༔ མདུན་དུ་གཤིན་རྗེའི་དམག་ཚོགས་རྣམས་དགྲ་བགེགས་སྒྲོལ་བའི་ལས་བྱེད་ཅིང་༔ བྱད་མ་རྡུལ་དུ་བརླགས་པར་བསམ༔ ཨོྃ་ཡ་མ་རཱ་ཛ་ཨ་ཀྲོ་རཱ་ཛ་དགྲ་བོའི་སྲོག་ལ་རྦད་རྦད༔ ཡ་མ་ཀ་ལ་དུ་ཏྲི་རཱ་ཛ་དགྲ་བོའི་སྙིང་ལ་བྲེང་བྲེང་༔
ཡ་མ་ཧེ་ཐུན་དགྲ་བོའི་རྩ་ཐིབ་སྲོག་ལ་བྲེང་ཤག་རྦད་རྦད༔ ཡ་མ་རཱ་ཛ་དགྲ་བོའི་ཙིཏྟ་ལཾ་རཾ་ཡཾ་ཁཾ་སུཾ་ནྲྀ་ཏྲི་ཐུན༔ ཧ་ར་ཧ་ར་བྱད་མའི་སྲོག་ལ་དུ་ནན་སོད༔ དུ་ཏྲི་ཡ་མ་རཀྴ་དགྲ་བོ་བྱད་མ་ནྲྀ་ཏྲི་ཏྲིག་ནན༔ ཨེ་ཧུར་ཐུམ་རྦད་རྦད༔ ཡ་མ་བྷྱོ་བྷྱོཿ ཁ་ལ་དུ་ཏྲ་དགྲ་བོའི་སྙིང་ཁྲག་ཕྱུང་ཕྱུང་༔ ཨེ་ཏ་ཤ་ཀུ་རུ་ཏྲ་དགྲ་བོའི་བླ་སྲོག་ཆོད་ཆོད༔ རཀྨོ་ཡ་མ་ཛྭ་ལ་དགྲ་བོའི་རྩ་ཐུན་རྦད་རྦད༔ ཨོྃ་ཀི་ཀང་ཁ་ཏྲུན་ནྲྀ་མྱོག་དགྲ་བོའི་སྲོག་ལ་རྦད་རྦད༔
དགྲ་བོའི་དབུགས་ལ་རྦད་རྦད༔ དགྲ་བོའི་སྙིང་ལ་རྦད་རྦད༔ ཡ་མ་ཨ་རི་ཤ་དགྲ་བོའི་སྲོག་དབུགས་ལ་ཧབ་ཤ་ཧབ་ཤ༔ སྙིང་ཁ་རཀྨོ་རཀྴ་སྲོག་སྙིང་ཁྲག་ཤཾ་ལོངས་རྦད་རྦད༔ དེ་ནས་ཐུན་རྒོད་ཀྱིས་བྲབ་ཅིང་བརྡེག༔ ཐུན་སྔགས་ནི༔ ཨོྃ་ཡ་མ་རཱ་ཛ་ཧ་ལ་ཀ་ལ་ཕེ་ཤ་ཀ་བྷ་རུ་ཏྲ་མ་རཱ་ཡ་པྲ་ཝ་ཨེ་ཀ་ནན༔ ཐུན་བྷྱོ་རྦད་བྷྱོཿ ཡ་མ་རཱ་ཛ་ཨ་ཀྲོ་ཏ་ཀ་དགྲ་བོ་བྱད་མ་ནྲྀ་མྱོག༔ ཀི་ཀང་ཧ་ལ་ཁ་ཏྲུཾ་ནྲྀ་ཏྲི་མྱོག༔
དགྲ་བོ་བྱད་མ་ཝཀ་སཏྭཾ་བྷ་ཡ་ནན༔ ཏྲུཾ་ཏྲུཾ་སཏྭཾ་བྷ་ཡ་ནན༔ ཧ་ལ་ཁ་གྷ་ཡ་དགྲ་བོ་དུནྟྲི་དུནྟྲི་རྦད༔ པྲ་ཛྭ་ལ་པྲ་ཛྭ་ལ་དགྲ་བོ་ནྲྀ་ཏྲི་ཤ་ཏྲུཾ་མཱ་ར་ཡ་རྦད་རྦད༔ དགྲ་བོའི་བླ་པཉྩ་ཡ་ཡ་མ་ཨུ་གྲྭ་དགྲ་བོའི་སྲོག་ལ་ཐུན་བྷྱོ་རྦད་བྷྱོཿ དེ་ནས་ཡུངས་དཀར་ནག་གིས་ཅུང་ཟད་གཏོར་ལ༔ ཨོྃ་མཉྫུ་ཤྲཱི་རི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏ་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ཧཱུྃ་ས་མ་ཡ་ཕཊ྄ཿ དགྲ་བོ་བྱད་མ་ཐམས་ཅད་ནྲྀ་ཏྲི་ཏྲིག་ནན་ཨེ་ཐུམ་མཱ་ར་ཡ་བཟློག་ནན་ནན༔ ཞེས་ཐུན་བརྡེགས་པས་དགྲ་བོ་བྱད་མའི་སྲོག་སྙིང་ཕྲལ་ཞིང་ཕྱེ་མར་རྡུལ་ཕྲན་བཞིན་དུ་བརླགས་པར་བསམ༔ ཐུན་སྔགས་ཚེ་དམིགས་པ་ནི༔
དགྲ་བོའི་སྟེང་ཟངས་ཀྱི་འཁོར་ལོ་གཡས་སུ་འཁོར༔ འོག་ཏུ་ལྕགས་ཀྱི་འཁོར་ལོ་གཡོན་དུ་འཁོར༔ བར་ཐམས་ཅད་དགྲ་བགེགས་ཀྱི་ཕུང་པོས་གང་བར་འཐག་པས་ཕྱེ་མ་རྡུལ་ཕྲན་བཞིན་དུ་བརླགས་པར་བསམ༔ ཞེས་ལས་ཀྱི་མ་མོ་བཞི་བསྐུལ་བས་སྲོག་བདག་འགྱུ་བའི་མ་མོ་ཐམས་ཅད་སྤྲིན་ལྟར་དུ་འཁྲིགས་ནས་དགྲ་བོའི་བླ་དྭགས་རྣམས་དབང་མེད་དུ་བཀུག་པར་བསམ༔ སྐབས་སུ་དགྲ་བོའི་བླ་རྟགས་འགུགས་པ་ནི༔ ཕོ་ཉའི་གཏོར་འབུལ་བཤམས་ལ༔ ཧཱུྃ་ཡ་བྷྱོཿ ཨེ་མཐིང་ནག་གྲུ་གསུམ་འབར་བའི་དཀྱིལ་འཁོར་ནས༔ མི་བཟད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ དུག་གི་སྤུ་གྲི་ནག་པོ་མ་ཧེའི་གདོང་༔
ཟ་བྱེད་དགྲ་སྲོག་རྔམ་ཕྱིར་ལས་ལ་བཞེངས༔ འཆི་བདག་གཤེད་ཆེན་སྡེ་བཞི་སྐུར་བཞེངས་ཤིག༔ སྤྲུལ་པའི་ལས་མཁན་དམག་ཚོགས་སྐུར་བཞེངས་ཤིག༔ དེང་འདིར་དགྲ་ལ་མྱུར་མགྱོགས་ཕོ་ཉ་འགྱེད༔ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས༔ སྤྲུལ་པའི་ཕོ་ཉ་ལྕགས་ཀྱི་ཨ་ཙ་ར༔ དགྲ་བོ་འགུགས་ཕྱིར་ལག་ན་ལྕགས་ཀྱུ་ཐོགས༔ དེ་རིང་ཉི་མ་སྔ་དྲོའི་དུས་ཀྱི་ཚེ༔ དགྲ་བོ་ལས་ལ་གཡེང་ཞིང་བྱིང་རྒོད་དུས༔
བླ་རྟགས་དུད་འགྲོ་རི་ཁར་འཁྱམས་པའི་དུས༔ སྤྲུལ་པ་གཅན་སྤྱང་ཕོ་ཉར་བརྫུས་ནས་ཀྱང་༔ རང་དབང་མེད་པར་དགྲ་བོ་ཁུག་ལ་ཤོག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྱད་མའི་མིང་བྱང་གཟུགས་ལིང་འདི་ལ་ཕོབ༔ ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས༔ སྤྲུལ་པའི་ཕོ་ཉ་དུག་ཕག་ནག་པོ་བདུན༔
དགྲ་བོ་འགུགས་ཕྱིར་དུག་གི་མཆེ་ཟོར་རྔམ༔ དེ་རིང་ཉི་མ་ཕྱེད་པའི་དུས་ཀྱི་ཚེ༔ དགྲ་བོའི་ཁམས་ཉོག་ཤེས་པ་འཐིབས་པའི་དུས༔ བླ་རྟགས་ཁང་ཁྱིམ་ཧད་པོར་སྡོད་པའི་སྐབས༔ སྤྲུལ་པ་རླུང་དམར་ཕོ་ཉ་བརྫུས་ནས་ཀྱང་༔ རང་དབང་མེད་པར་དགྲ་བོ་ཁུག་ལ་ཤོག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྱད་མ་མིང་བྱང་གཟུགས་ལིང་འདི་ལ་ཕོབ༔ ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ
ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས༔ སྤྲུལ་པའི་ཕོ་ཉ་བསྭེ་སྦལ་དམར་པོ་བདུན༔ དགྲ་བོ་འགུགས་ཕྱིར་གནམ་ལྕགས་རྐན་སྒྲ་རྡེབ༔ དེ་རིང་ཉི་མ་ཕྱི་དྲོ་ནུབ་པའི་ཚེ༔ དགྲ་བོའི་སྙིང་གཟེར་ཤེས་པ་འཚུབས་པའི་དུས༔ བླ་རྟགས་བྱ་རིགས་རྣམས་ཀྱང་འདུ་བའི་སྐབས༔ སྤྲུལ་པ་ཟ་བྱེད་སྲིན་བྱ་རྫུས་ནས་ཀྱང་༔ རང་དབང་མེད་པར་དགྲ་བོ་ཁུག་ལ་ཤོག༔ ཤ་ཁྲག་དམར་གྱི་གཏོར་མ་འདི་བཞེས་ལ༔
བྱད་མའི་མིང་བྱང་གཟུགས་ལིང་འདི་ལ་ཕོབ༔ ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས༔ སྤྲུལ་པའི་ཕོ་ཉ་ཟངས་ཀྱི་ཨ་ཙ་ར༔ དགྲ་བགེགས་འགུགས་ཕྱིར་ལག་ན་ཟངས་ཞགས་ཐོགས༔ དོ་ནུབ་མུན་རུབ་ནམ་སྟོད་དུས་ཀྱི་ཚེ༔ དགྲ་བོ་གཉིད་འཐིབས་རིག་པ་འཐོར་བའི་དུས༔ བླ་རྟགས་གཟའ་སྐར་རྣམས་ཀྱང་བཀྲམ་པའི་སྐབས༔
སྤྲུལ་པ་སྒྲ་གཅན་རླུང་དམར་བརྫུས་ནས་ཀྱང་༔ རང་དབང་མེད་པར་དགྲ་བོ་ཁུག་ལ་ཤོག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྱད་མའི་མིང་བྱང་གཟུགས་ལིང་འདི་ལ་ཕོབ༔ ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས༔ སྤྲུལ་པའི་ཕོ་ཉ་དུག་སྦྲུལ་ནག་པོ་བདུན༔ དགྲ་བོ་འགུགས་ཕྱིར་མྱུར་མགྱོགས་གླིང་བཞིར་རྒྱུག༔
དོ་ནུབ་ཆུ་སྲང་ནམ་ཕྱེད་དུས་ཀྱི་ཚེ༔ དགྲ་བོ་སྔངས་ཤིང་སྤུ་ཟིང་བྱེད་པའི་དུས༔ བླ་རྟགས་སྤྱི་བདུད་རྣམས་ཀྱང་གཡེང་བའི་སྐབས༔ སྤྲུལ་པ་བུ་ཡུག་འཚུབ་མར་བརྫུས་ནས་ཀྱང་༔ རང་དབང་མེད་པར་དགྲ་བོ་ཁུག་ལ་ཤོག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྱད་མའི་མིང་བྱང་གཟུགས་ལིང་འདི་ལ་ཁུག༔ ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ
འཆི་བདག་གཤིན་རྗེ་འབར་བའི་ཐུགས་ཀ་ནས༔ སྤྲུལ་པའི་ཕོ་ཉ་ལྕགས་སྡིག་ནག་པོ་དགུ༔ དགྲ་བོ་འགུགས་ཕྱིར་རྭ་རྣམས་བཅོ་བརྒྱད་གཟེངས༔ དོ་ནུབ་ཕྱེད་ཡོལ་ཐོ་རངས་སྡུད་པའི་ཚེ༔ དགྲ་བོའི་ལུས་གྲང་ཉོན་མོངས་འཁྲིགས་པའི་དུས༔ བླ་རྟགས་ཁམས་རྣམས་སྲིད་པར་འཇུག་པའི་སྐབས༔ སྤྲུལ་པ་སྨན་འབྲོང་སྲིན་མོར་བརྫུས་ནས་ཀྱང་༔ རང་དབང་མེད་པར་དགྲ་བོ་ཁུག་ལ་ཤོག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྱད་མ་བླ་གཟུགས་ལིངྒ་འདི་ལ་ཕོབ༔
ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཞེས་པས་རོལ་མོ་དྲག་ཏུ་བརྡུང་ཞིང་དགྲ་བོའི་བླ་འགུགས་རྟགས་མ་བྱུང་བར་འགུགས༔ འཇམ་དཔལ་གཤིན་རྗེ་འབར་བས་དགྲ་བོའི་བླ་ཁུག༔ དེས་དམིགས་རྐང་ངེས་པར་ཟིན་ནས༔ དགྲ་བོ་དཔུང་ཚན་མང་ཉུང་གང་ཡིན་ཡང་ཁུག་པར་ཐེ་ཚོམ་མེད་དོ༔ དུས་དྲུག་གཤིན་རྗེའི་ཕོ་ཉ་སྲིད་པ་ཀུན་ལ་འགྱུ༔ ཁྱད་པར་ཉིན་མོ་ལྕགས་ཀྱི་ཨ་ཙ་ར༔ གཤིན་རྗེ་ཕོ་རྒྱུད་ཀྱི་སྤྲུལ་པ༔ མཚན་མོ་ཟངས་ཀྱི་ཨ་ཙ་ར༔
གཤིན་རྗེ་མོ་རྒྱུད་ཀྱི་སྤྲུལ་པ༔ སྐབས་སུ་འགྱུ་བའི་ཕོ་ཉ་བཞི་ནི༔ གཤེད་ཆེན་སྡེ་བཞིའི་སྤྲུལ་པ༔ ཁྱད་པར་གཤིན་རྗེའི་ཕོ་ཉ་འདི་མེ་ཆུ་གོ་ལྡོག་གི་ཚུལ་དུ་ཡོད་པ་འདི༔ ཕོ་གཤེད་མོ་ལ་འབེབས༔ མོ་གཤེད་ཕོ་ལ་འབེབས༔ ལྷ་ཕོ་སྤྱང་མོ་སྟག་མོ་སྤྱང་ཕོ་སྟག་པ་ནི་ཐབས་ཤེས་ཡེ་ནས་འདུ་འབྲལ་མེད་པའི་བརྡ་སྟེ་ཤིན་ཏུ་ཕྲིན་ལས་མྱུར༔ རྒྱུན་དུ་དགྲ་བོ་འགུགས་པའི་ཚེ༔ ཕོ་ཉ་འགྱེད་པའི་གོང་འོག་གསུམ་ཡོད་པ་ནི༔ འགུགས་ཐེབས་གང་བྱས་ཀྱང་སྔགས་བཟླས་སྐབས་དང་བསྟུན་པར་བྱ༔
བྱ་འུག་པའི་སྒྲོ་གཉིས་ལྷ་དབྱེའི་ཕྱག་རྒྱ་དང་བཅས་ཏེ༔ ཧཱུྃ༔ ཁ་ཁཱ་མུ་ཁ་བྱ་རོག་གདོང་༔ ཁྱོད་ཀྱི་ཐུགས་དམ་དུས་ལ་བབ༔ དམ་ཉམས་སྡིག་ཅན་ལས་ངན་འདི༔ ལྷ་དང་ཕྱེས་ཤིང་བདུད་དང་སྤྲོད༔ དམ་ཉམས་དགྲ་བོ་ལས་ངན་འདི༔ བན་བོན་སྲུང་བའི་ལྷ་དང་ཕྲོལ༔ ཕོ་ལྷ་ཕྲག་པ་གཡས་ནས་ཕྱེས༔ མོ་ལྷ་ཕྲག་པ་གཡོན་ནས་ཕྱེས༔
སྐྱེས་ལྷ་རྟེན་ཡུལ་མཁར་ནས་ཕྱེས༔ ཞང་ལྷ་གཉན་པོ་རྒྱབ་ནས་ཕྱེས༔ མ་ལྷ་ལྟེ་བའི་ཁོང་ནས་ཕྱེས༔ སྲོག་ལྷ་སྙིང་གི་དཀྱིལ་ནས་ཕྱེས༔ རིགས་ལྷ་གསང་བའི་གནས་ནས་ཕྱེས༔ སྲུང་ལྷ་སྤྱི་བོའི་གཙུག་ནས་ཕྱེས༔ བསྐྱབ་པའི་ལྷ་དང་ད་ཕྱེས་ཤིག༔ མགོན་པའི་ལྷ་དང་ད་ཕྱེས་ཤིག༔ བརྟེན་པའི་ལྷ་དང་ད་ཕྱེས་ཤིག༔ ཡུལ་ཞིང་མཁར་དང་ད་ཕྱེས་ཤིག༔
ཕ་མཚུན་རུས་དང་ད་ཕྱེས་ཤིག༔ མཐུན་གྲོགས་མཛའ་དང་ད་ཕྱེས་ཤིག༔ སྐྱོབ་བྱེད་ལྷ་སྲུང་བན་བོན་རིགས༔ བྱ་སྤུ་རླུང་གིས་ཁྱེར་བཞིན་གཏོར༔ ཁ་ཁཱ་མུ་ཁ་མཐུ་མ་ཆུང་༔ ཕྱེས་ཤིག་བཅོལ་བའི་ཕྲིན་ལས་མཛོད༔ ཨོཾ་ཁ་ཁཱ་མུ་ཁ་དགྲ་བོ་ཤག་ཕྱེས༔ ཧུ་ལུ་མུ་ཁ་དགྲ་བོ་ཤག་ཕྱེས༔ རུ་ཏྲ་མཱ་ར་ཡ་ཤག་ཕྱེས༔ རྦད་ཛ་ཐུན་བྷྱོ་དགྲ་བོ་ཤག་ཕྱེས༔
ལྷ་དང་ཕྱེས་ཏེ་ཧུ་ལུ་མུ་ཁ་མས་བདུད་དང་སྤྲད་པར་བསམ༔ ཧཱུྃ༔ ཧུ་ལུ་མུ་ཁ་འུག་པའི་གདོང་༔ ཁྱོད་ཀྱི་ཐུགས་དམ་དུས་ལ་བབ༔ དམ་ཉམས་སྡིག་ཅན་ལས་ངན་འདི༔ མཉམ་པོར་འགྲོ་བའི་བདུད་དང་སྤྲོད༔ འཆི་བདག་བདུད་དང་ད་སྤྲོད་ཅིག༔ སྲོག་བདག་བདུད་དང་ད་སྤྲོད་ཅིག༔ བར་ཆད་བདུད་དང་ད་སྤྲོད་ཅིག༔ མ་རུངས་བདུད་དང་ད་སྤྲོད་ཅིག༔
ཁྱེར་བདེའི་བདུད་དང་ད་སྤྲོད་ཅིག༔ ལས་ངན་བདུད་དང་ད་སྤྲོད་ཅིག༔ སྔོན་གྱི་བདུད་དང་ད་སྤྲོད་ཅིག༔ འཕྲལ་གྱི་བདུད་དང་ད་སྤྲོད་ཅིག༔ ཟ་བའི་བདུད་དང་ད་སྤྲོད་ཅིག༔ ཆེར་བའི་བདུད་དང་ད་སྤྲོད་ཅིག༔ གཤིན་ལྕགས་བདུད་དང་ད་སྤྲོད་ཅིག༔ སྤྲོད་ཅིག་དགྲ་བོ་མ་ཤོར་ཛ༔ ཤན་པ་ལག་དམར་ལག་ཏུ་སྤྲོད༔ མོན་པ་ཕོ་མོའི་ལག་ཏུ་སྤྲོད༔
སྲོག་གཅོད་འབུམ་གྱི་ལག་ཏུ་སྤྲོད༔ སྤྲོད་ཅིག་ཧུ་ལུ་མུ་ཁ་མ༔ དུས་ལས་མ་འདའ་དམ་ལ་ཉོན༔ དམ་ཉམས་དགྲ་བོ་ལས་ངན་འདི༔ མྱུར་དུ་སྤྲོད་ཅིག་མེད་པར་མཛོད༔ ཨོྃ་ཧུ་ལུ་མུ་ཁ་དུན་དུན་པྲ་མོ་རཀྵ་ཡ་མ་ཁ་ལ་དུན་ཤིག་རྦད་བྷྱོཿ ཞེས་དགྲ་བོ་བདུད་དང་སྤྲད་ནས་མྱུར་དུ་བསྒྲལ་བར་བསམ༔ གོང་གི་ཐུན་རྡེག་པའི་སྐབས་སུ༔ ཉིན་རེ་ལན་གསུམ་དུ་ཐུན་བསྐུལ་འདི་ལྟར་བྱ༔ ཐོག་མར་དྲག་པོའི་བསྐྱེད་རིམ་དང་མ་བྲལ་བའི་ངང་ནས༔
ཧཱུྃ་ཨེ་བྷྱོཿ སྣང་སྲིད་འབྱུང་བ་སྐར་ལྟར་འཁྲུགས༔ སྲིད་པའི་ཉི་ཟླ་ཆ་ལང་རྡེབ༔ གནམ་ས་ཀུན་ཀྱང་ལྟོ་བ་སྦྱོར༔ བརྗིད་པའི་རི་རབ་མགོ་མཇུག་ལྡོག༔ སྣོད་ཀྱི་རྒྱ་མཚོ་ཀུན་ཀྱང་སྐེམ༔ རྩི་ཤིང་ནགས་ཚལ་བུན་ལྟར་བསྐྱོད༔ ལས་ཀྱི་མེ་རླུང་སྟོབས་ལྡན་འུར༔ དུག་གི་རླངས་པས་སྣང་སྲིད་བརྒྱལ༔ མཚོན་གྱི་ཆར་པས་སྐྱེ་འགྲོ་གུམ༔
ཕྱོགས་བཅུ་ཀུན་ཀྱང་གཤིན་རྗེའི་ཞིང་༔ འཆི་བདག་གད་མོ་འབྲུག་སྟོང་ལྡིར༔ སྲོག་བདག་བསྐལ་པའི་མུན་ལྟར་འཁྲིགས༔ འཇོམས་བྱེད་ཕོ་ཉ་གློག་ལྟར་འཁྱུགས༔ གནམ་ལྕགས་དུག་ཐུན་ཐོག་ལྟར་འབེབས༔ ཟི་ར་ཚྭ་ཚྭ་ཁོར་ཡུག་ཁེངས༔ བཏབ་བོ་དགྲ་བགེགས་སྙིང་ལ་ཡ༔ ཨེ་ཐུན་བནྡེའི་བྱད་མ་རྦད༔ བྷྱོ་བཟློག་བནྡེའི་བྱད་ཁ་ཟློག༔ ཨེ་ཐུན་བོན་པོའི་བྱད་མ་རྦད༔
བྷྱོ་བཟློག་བོན་པོའི་བྱད་ཁ་ཟློག༔ ཨེ་ཐུན་མུ་སྟེགས་བྱད་མ་རྦད༔ བྷྱོ་བཟློག་མུ་སྟེགས་བྱད་ཁ་ཟློག༔ ཨེ་ཐུན་སྐྱེ་བོའི་བྱད་མ་རྦད༔ བྷྱོ་བཟློག་སྐྱེ་བོའི་མདའ་ཟོར་ཟློག༔ ཨེ་ཐུན་བུད་མེད་བྱད་མ་རྦད༔ བྷྱོ་བཟློག་བུད་མེད་བྱད་ཁ་ཟློག༔ ཨེ་ཐུན་གཤིན་རྗེས་དམོད་པའི་མཚོན༔ ཨེ་ཐུན་དམ་ཉམས་སྙིང་ལ་འདེབས༔ ཨེ་ཐུན་དགྲ་བོའི་སྲོག་ལ་ཡ༔
ཨེ་ཐུན་བྱད་མ་མྱུར་དུ་སྒྲོལ༔ ཨེ་ཡ་གཤིན་རྗེས་དམོད་པའི་ཐུན༔ ཨེ་ཡ་དམིགས་པའི་དགྲ་ལ་འདེབས༔ ཨེ་ཡ་མིང་ཤུལ་མེད་པར་མཛོད༔ ཨེ་ཐུན་བཟློག་བཟློག་མཱ་ར་ཡ༔ ཨེ་ཐུན་དགྲ་བོ་བྷནྡྷ་རྦད༔ ཨེ་ཐུན་དགྲ་བོ་ཚནྡྷ་རྦད༔ ཨེ་ཐུན་དགྲ་བོ་མ་ཐ་རྦད༔ ཨེ་ཐུན་དགྲ་བོ་ད་ཧ་རྦད༔ ཨེ་ཐུན་དགྲ་བོ་ཧ་ར་རྦད༔
ཨེ་ཐུན་དགྲ་བོ་པ་ཙ་རྦད༔ ཨེ་ཐུན་དགྲ་བོ་ཤག་ཏི་རྦད༔ ཨེ་ཐུན་དགྲ་བོ་ཨ་རི་རྦད༔ ཨེ་ཐུན་དགྲ་བོ་ཀྴ་ན་རྦད༔ ཨེ་ཐུན་དགྲ་བོ་ཏུརྞ་རྦད༔ ཨེ་ཐུན་དགྲ་བོ་རྦ་ཝ་རྦད༔ ཨེ་ཐུན་དགྲ་བོ་ཨི་དཾ་རྦད༔ ཨེ་ཐུན་དགྲ་བོའི་ཙིཏྟ་རྦད༔ ཨེ་ཐུན་དགྲ་བོ་ནྲྀ་མྱོག་རྦད༔ ཅེས་ཐུན་གྱིས་དྲག་ཏུ་བྲབ་ཅིང་བྱད་མ་མིང་ཤུལ་མེད་པར་བསྒོམ༔
འདི་ནི་དགྲ་ཆོས་བར་བའི་ལས་སོ༔ ས་མ་ཡ༔ དེ་ནས་དགྲ་བོའི་མཁར་ཁང་སོགས་ཡུལ་ཐམས་ཅད་མངོན་སུམ་བཟོས་པ་དེ་ལ་དགྲ་གཟུགས་བསྐྱེད་བསྟིམ་བྱ་བ་ནི༔ ཧོཿ རང་ཉིད་འཇམ་དཔལ་གཤིན་རྗེའི་གཤེད་དུ་གསལ་བའི་མདུན་དུ་འཆི་བདག་མེ་ལྟར་འབར་ཞིང་ཆུ་ལྟར་འབྲུབ་པའི་ནང་དུ་དགྲ་བོ་ ཆཻགའི ་མཐར་མཁར་ཁང་ཞིང་པ་ཕྱུག་ནོར་སྲུང་སྐྱོབ་དགྲ་བོ་ཕོ་མོའི་རིགས་རྒྱུད་དང་བཅས་པ་གསལ་བར་གྱུར༔ ཨེ་ཁཾ་དགྲ་བོ་ནྲྀ་ཏྲི་ཛ་ཛཿ ཞེས་གོང་གི་བདེན་སྟོབས་དེ་ལན་གསུམ་བརྗོད༔ གཞུང་ལྟར་སྔགས་ཀྱི་གྲངས་ཚང་བར་བགྱིས་ཤིང་ཐུན་གྱིས་བརྡེག༔ དེ་ནས་དགྲ་བོ་བྲུབ་པ་ནི༔ མདུན་དུ་མི་ལྤགས་གཡང་གཞིའི་སྟེང་དུ་སླ་ང་ནག་པོ་ལྕགས་ཀྱི་སྣོད་གྲི་དང་བཅས་པ་བྱ༔
དེ་ནས་ཤིང་བྱང་ལ་དགྲ་ལིང་དུག་ཤོག་གི་ལིངྒ་ཐམས་ཅད་ཆ་གཅིག་ཏུ་ཧོྃ་དུ་བཞག༔ ཕྱི་རོལ་མཚོན་ཆ་དང་མི་ཁ་བྲུབ་པའི་རྫས་ཀྱིས་བསྐོར༔ གོང་བཞིན་བསྐྱེད་ཆོག་དང་འགུགས་གཞུག་ཆ་ཚང་ལ་ཐུན་བཅས་ཐོགས་ནས༔ མདུན་དུ་གྲི་བོ་གསུམ་མམ་སྐྱེས་པ་སྟག་ལོ་པ་གསུམ་ཧོྃ་ཁུང་གི་ཚུལ་དུ་སྡོད༔ དེའང་སྡོད་པའི་གདན་ནག་པོ་བྱ༔ དེའི་དབུས་སུ་གཡག་རུ་ལ་ཞགས་ནག་གི་ཐག་པ་བཏགས༔ གཡས་སུ་བརྡུང་བའི་ཐོ་བ་དང་གཏུན༔ གཡོན་དུ་འཐག་པའི་འཁོར་ལོ༔ མདུན་དུ་ཁྲག་གྲོད་ཁ་ཐག་པས་བསྡམས་པ་དང་བསད་པའི་རལ་གྲི་བྲི༔ ཁྲག་གྲོད་ཀྱི་གཡས་སུ་སྐྱེས་པའི་ཆས་ཀ༔
གཡོན་དུ་བུད་མེད་ཀྱི་ཆས་ཀ༔ ལིངྒ་གཡས་སུ་གྲིལ༔ གཡོན་དུ་རྔ་མ་དམར་ནག༔ བླ་སྲོག་རྟེན་ལ་མདའ་གཡས༔ བླ་འབོད་གཡོན་དུ་བཞག་པར་གཅེས༔ ཧཱུྃ་ཡ་བྷྱོཿ ཨེ་མཐིང་ནག་གྲུ་གསུམ་འབར་བའི་དཀྱིལ་འཁོར་ན༔ མི་བཟད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ འཁོར་འདས་ཀུན་ལ་ཆེ་བཙན་འགྲན་ཟླ་བྲལ༔ སྙིང་རྗེ་བཞེད་པས་སྐྱེ་འགྲོའི་སྲོག་བདག་ཚུལ༔
སོ་སོའི་སྣང་ངོར་སྤྲུལ་པའི་རྩལ་འགྱེད་ཕྱིར༔ སྲིད་པ་ཡོངས་ཀྱི་འཆི་བདག་དུག་གི་གདོང་༔

མེ་འབར་ཆེན་པོ་སྣང་སྲིད་འཇོམས་བྱེད་པ༔ དེང་འདིར་དགྲ་བོ་བྲུབ་ཕྱིར་གནས་འདིར་བཞེངས༔ ལྷོ་ཕྱོགས་བདག་པོ་ཁྱོད་ཀྱི་དུས་ལ་བབ༔ གཤེད་ཆེན་སྡེ་བཞི་འཆི་བདག་འབུམ་གྱིས་བསྐོར༔ ཕོ་ཉ་ཟངས་ལྕགས་ཨ་ཙར་མོན་པའི་ཚོགས༔ རུ་ཏྲ་བྱེ་བ་སྤྲུལ་པ་འབུམ་སྡེ་རྣམས༔ དམོད་ལས་དུས་ལས་མ་འདའ་ད་བཞེངས་ཤིག༔ དུག་གསུམ་ཤ་ཁྲག་གཏོར་མ་འདི་བཞེས་ལ༔ གཤིན་རྗེ་དུག་མདའ་བཟློག་མེད་དགྲ་ལ་བྲུབ༔ མ་གཡེལ་སྐུར་བཞེངས་བཅོལ་བའི་ཕྲིན་ལས་མཛོད༔ དེ་ནས་ལག་ལེན་གཞུང་ཚིག་དང་བསྟུན༔
ཛཿ སྲིད་གསུམ་ཁམས་འདི་དྲག་པོ་ཨེ་ཡི་ཞིང་༔ སྣང་སྲིད་ཐམས་ཅད་དུག་གི་རླངས་པ་འཁྲིགས༔ སྣོད་བཅུད་ཐམས་ཅད་གཤིན་རྗེ་ཕོ་མོ་འཚུབས༔ སྒྲ་གྲགས་ཐམས་ཅད་འཆི་བདག་གད་མོ་ལྡིར༔ འགྱུ་བའི་ཡིད་སྣང་སྐྱེ་འགྲོའི་སྲོག་ལ་རྔམ༔ ཚོགས་དྲུག་གང་ཤར་དུག་ལྔ་ཆུ་ལྟར་ཁོལ༔ དམོད་དང་ལས་ཀུན་མངོན་སྤྱོད་རིག་སྔགས་བརྩམ༔ དེ་འདྲ་སྲིད་པ་གླིང་ཁམས་བདག་པོའི་ཚོགས༔ གནད་ནས་བསྐུལ་ལོ་དགྲ་ལ་དལ་ཁ་ཕོབ༔
ཨེ་བྷྱོ་བྷྱོཿ སྣང་སྲིད་སྣོད་ཀྱི་དགྲ་བོ་བྲུབ་པའི་ཁུང་༔ ལྕགས་ཁང་ནག་པོ་མུན་པ་དགུ་རིམ་ཅན༔ ཤོར་མེད་གཤིན་རྗེའི་བཙོན་ཁང་ནང་དུ་བྲུབ༔ བྲུབས་ཤིག་དགྲ་བོ་མི་ནོར་འཁོར་བཅས་བྲུབ༔ དགྲ་བོ་སྲུང་སྐྱོབ་ཐམས་ཅད་ད་བྲུབས་ཤིག༔ ཛཿ གཤིན་རྗེའི་མཚོན་གྱིས་སྟབས་པའི་ཞེ་སྡང་སྣོད༔ བྱང་གཡག་ནག་པོ་ཁམ་པ་རུ་རིང་ལ༔ གཟིར་འདེབས་དུག་མདའ་ནག་པོས་སྙིང་ལ་བརྒྱབ༔
མཚོན་འཁྲུགས་དགྲ་དང་གྲི་སྲི་ཐོག་མ་སྟེ༔ དེ་ཡང་གཤིན་རྗེས་དམོད་པའི་རྫས་སུ་གྱུར༔ བསད་པའི་ཤ་ཁྲག་གཤིན་རྗེ་དགྱེས་པའི་ཕུད༔ སྙིང་དང་རྭ་ཅོ་དགྲ་བོ་བྲུབ་པའི་སྣོད༔ རྭ་ཅོ་གཡས་པ་གནམ་ལྕགས་ཧོམ་ཡངས་སུ༔ དེ་རིང་དགྲ་བོ་བྲུབ་པའི་སྣོད་དུ་བཤམས༔ ནང་དུ་དགྲ་བོ་མི་ནོར་བྲུབས་ནས་ཀྱང་༔ དམྱལ་སྲུང་གཤིན་རྗེའི་ཞགས་པ་ནག་པོས་བསྡམ༔ སྲོག་གཅོད་ཤན་པ་རྣམས་ཀྱིས་ད་ཟུངས་ཤིག༔ ཛཿ
གཤིན་རྗེའི་ཐོ་བ་གནམ་ལྕགས་དུག་གི་རི༔ མཁའ་ལ་ཕྱར་བས་སྟེང་ཕྱོགས་ལྷ་སྲིན་བརྒྱལ༔ བར་དུ་ཕབ་པས་བར་སྣང་སྐྱེ་འགྲོ་འཇོམས༔ གཏུན་དུ་དགྲ་ལ་ཐོག་ལྟར་འབེབས་པའི་ཚེ༔ བྱད་མ་མི་རབས་བདུན་རྒྱུད་རྩད་ནས་བཤིག༔ ཛཿ གཤིན་རྗེའི་གཏུན་ཁུང་སྲིད་པའི་བྲུབ་ཁུང་སྣོད༔ ཟངས་དང་ཁྲོ་ཆུ་དམར་པོའི་ཞུན་ལ་གྲུབ༔ མཐོང་ནས་མི་བཟོད་དུག་རླངས་རིམ་དགུ་འཁྲིགས༔ དེ་ཡི་ནང་དུ་དགྲ་བོ་བྱད་མ་ཡི༔
ཕོ་རྒྱུད་མོ་རྒྱུད་མི་རབས་ད་བྲུབས་ཤིག༔ རྡུངས་ཤིག་ཕྱེ་མར་རྡུལ་ཕྲན་བཞིན་དུ་རློག༔ ཨེ་ཐུན་བྷྱོ་བཟློག་བྱད་མ་ནྲྀ་ཏྲི་ཟློག༔ ཛཿ གཤིན་རྗེའི་འཁོར་ལོ་སྟེང་གི་སྤུ་གྲི་ནི༔ མེ་ལས་གྲུབ་པ་ལྕགས་བསྲེགས་རང་བཞིན་ལྟར༔ གཡས་བསྐོར་དགྲ་བོའི་ཕོ་རྒྱུད་རྩད་ནས་ཆོད༔ གཤིན་རྗེ་འཁོར་ལོ་འོག་གི་སྤུ་གྲི་ནི༔ རླུང་ལས་གྲུབ་པ་དུག་གི་སོག་ལེ་ལྟར༔ གཡོན་བསྐོར་དགྲ་བོའི་མོ་རྒྱུད་རྩད་ནས་ཆོད༔
གཤིན་རྗེས་དམོད་པའི་མཚོན་ཆ་འཁོར་ལོ་ནི༔ བར་མེད་འཁོར་བས་དགྲ་བོའི་རིགས་རྒྱུད་གཏུབ༔ གཤིན་རྗེས་འཐབ་པའི་འཁོར་ལོ་ད་སྐོར་ལ༔ བྱད་མའི་མི་རབས་བདུན་རྒྱུད་རྩད་ནས་ཆོད༔ ཨེ་ཐུན་བྷྱོ་བཟློག་བྱད་མ་ནྲྀ་ཏྲི་ཟློག༔ ཛཿ གཤིན་རྗེའི་ཐུན་སྣོད་སྲིད་པའི་གྲོད་པ་རུ༔ སྨྱོ་འབོག་ནག་པོ་ནད་རླངས་སྤྲིན་ལྟར་གཏིབས༔ རེག་པ་ཙམ་གྱིས་དྲན་མེད་བརྒྱལ་བའི་ནང་༔ དམ་ཉམས་དགྲ་བོ་མི་ནོར་འཁོར་བཅས་བྲུབ༔
རླུགས་ཤིག་བྲུབས་ཤིག་སྨྱོ་འབོག་ཁྲག་ཏུ་བསྐྱིལ༔ དམྱལ་སྲུང་གཤིན་རྗེ་ནག་པོས་ཞགས་པས་སྡོམས༔ གསོད་བྱེད་ཤན་པ་སྤུ་གྲི་ཐོགས་པས་ཟུངས༔ རྡུངས་ཤིག་རྡེགས་ཤིག་དགྲ་བོ་ད་སྡོམས་ཤིག༔ ལན་གསུམ་དཀྲུགས་ཤིང་དགྲ་བོ་ད་སྡོམས་ཤིག༔ ཨེ་ཐུན་བྷྱོ་བཟློག་བྱད་མ་ནྲྀ་ཏྲི་ཟློག༔ ཛཿ གཤིན་རྗེའི་ཕོ་ཉ་དགྲ་ལ་འགྱེད་པའི་ཕྱིར༔ བྱད་མ་བླ་འབོད་གྲི་རྐང་ཙེ་རེ་རེ༔ བོས་ཤིང་དཀྲུགས་ཏེ་གཡག་རུ་ནང་དུ་བྲུབ༔
དགྲ་བོའི་ཕོ་རྒྱུད་རྩད་ནས་གཅོད་པའི་ཕྱིར༔ བདུད་ཀྱི་རྔ་མ་ནག་པོ་གཡབ་པའི་ཚེ༔ དགྲ་བོའི་ཕོ་རྒྱུད་གཡག་རུ་ནང་དུ་བྲུབ༔ དགྲ་བོའི་མོ་རྒྱུད་མངལ་ནས་སྐམ་པའི་ཕྱིར༔ བཙན་གྱི་རྔ་མ་དམར་པོ་གཡབ་པ་ཡིས༔ དགྲ་བོའི་མོ་རྒྱུད་གཡག་རུ་ནང་དུ་བྲུབ༔ དགྲ་བོའི་རིགས་དང་བདུན་རྒྱུད་གཅོད་པའི་ཕྱིར༔ བྱད་མའི་སྲོག་གི་མདའ་མོ་བཅག་ཅིང་གཏུབ༔ དེ་ཡང་གཡག་རུ་ནག་པོའི་ནང་དུ་བྲུབ༔ དགྲ་བོའི་ཕོ་ལྷ་སྲོག་གི་རྟེན་མཁར་ནི༔
ལྕགས་ཀྱི་བྱང་བུ་གཟུགས་ལིང་དཀར་པོ་སྟེ༔ དེ་ཡང་གཡག་རུ་ནག་པོའི་ནང་དུ་བྲུབ༔ དགྲ་བོའི་མ་ལྷ་སྲོག་གི་རྟེན་མཁར་ནི༔ ཟངས་ཀྱི་གཟུགས་ལིང་བྱང་བུ་དམར་པོ་སྟེ༔ དེ་ཡང་གཡག་རུ་ནག་པོའི་ནང་དུ་བྲུབ༔ ཛཿ གཤིན་རྗེ་ཕོ་རྒྱུད་དམོད་པའི་མདའ༔ དགྲ་བོ་སྐྱེས་པའི་བླ་རྡེལ་དགུ༔ དེ་ཡང་གཡག་རུ་ནང་དུ་བྲུབ༔ གཤིན་རྗེ་མོ་རྒྱུད་དམོད་པ་ཡི༔
དགྲ་བོ་བུད་མེད་བླ་རྡེལ་དགུ༔ དེ་ཡང་གཡག་རུ་ནང་དུ་བྲུབ༔ ཛཿ གཤིན་རྗེས་དམོད་པའི་མངོན་སྤྱོད་མཐུ༔ དེ་རིང་དམ་ཉམས་དགྲ་ལ་འབེབས༔ དགྲ་བོའི་ཡུལ་ཞིང་བཅོམ་པའི་ཕྱིར༔ དགྲ་མཁར་མགོ་མཇུག་ལྡོག་ནས་བྲུབ༔ དེ་ཡང་གཡག་རུ་ནང་དུ་བྲུབ༔ དགྲ་བོའི་ཕོ་རྒྱུད་བཅོམ་པའི་ཕྱིར༔ མཚོན་ཆ་མདའ་གཞུ་ཕྱེ་མར་རྡུང་༔
དགྲ་གཟུགས་ཕོ་རྒྱུད་གཡག་རུར་བྲུབ༔ དགྲ་བོའི་མོ་རྒྱུད་བཅོམ་པའི་ཕྱིར༔ འཕང་ཞུད་དབལ་མཚོན་ཕྱེ་མར་རྡུང་༔ དགྲ་གཟུགས་མོ་རྒྱུད་གཡག་རུར་བྲུབ༔ ཛཿ དགྲ་ལ་ལྟས་ངན་འབེབས་པ་ཡི༔ གཤིན་རྗེས་དམོད་པའི་བྲུབ་རྫས་དགུ༔ གཡེར་མ་དགྲ་ཁ་ཕྱེ་བའི་ལྟས༔ དེ་ཡང་གནམ་ལྕགས་ཐོ་བས་རྡུང་༔ ལོ་ཡི་དགྲ་སྒོ་བྱེ་བ་རྣམས༔
གཡག་རུ་ནག་པོའི་ནང་དུ་བྲུབ༔ སྒོ་ང་དགྲ་མཁར་བརྩེགས་པའི་ལྟས༔ དེ་ཡང་གནམ་ལྕགས་ཐོ་བས་རྡུང་༔ ཟླ་བའི་དགྲ་སྒོ་བྱེ་བ་རྣམས༔ གཡག་རུ་ནག་པོའི་ནང་དུ་བྲུབ༔ སྒོག་པ་དགྲ་དམག་ཆས་པའི་ཆས༔ དེ་ཡང་གནམ་ལྕགས་ཐོ་བས་རྡུང་༔ ཞག་གི་དགྲ་སྒོ་བྱེ་བ་རྣམས༔ གཡག་རུ་ནག་པོའི་ནང་དུ་བྲུབ༔ ཚྭ་ནི་མཚོན་ཆ་འཁྲུག་པའི་ལྟས༔
དེ་ཡང་གནམ་ལྕགས་ཐོ་བས་རྡུང་༔ དུས་ཀྱི་དགྲ་སྒོ་བྱེ་བ་རྣམས༔ གཡག་རུ་ནག་པོའི་ནང་དུ་བྲུབ༔ རམ་པ་ཕུང་སྲི་ལང་བའི་ལྟས༔ དེ་ཡང་གནམ་ལྕགས་ཐོ་བས་རྡུང་༔ ཟ་མའི་དགྲ་སྒོ་བྱེ་བ་རྣམས༔ གཡག་རུ་ནག་པོའི་ནང་དུ་བྲུབ༔ སྲེ་ལོང་ཡུལ་གྲུ་འཁྲུགས་པའི་ལྟས༔ དེ་ཡང་གནམ་ལྕགས་ཐོ་བས་རྡུང་༔ ཡུལ་གྱི་དགྲ་སྒོ་བྱེ་བ་རྣམས༔
གཡག་རུ་ནག་པོའི་ནང་དུ་བྲུབ༔ བྲ་བོ་མི་ཁ་གླིང་གཞིའི་ལྟས༔ དེ་ཡང་གནམ་ལྕགས་ཐོ་བས་རྡུང་༔ གྲོང་ལ་དགྲ་སྒོ་བྱེ་བ་རྣམས༔ གཡག་རུ་ནག་པོའི་ནང་དུ་བྲུབ༔ ཐལ་བ་ནད་མུག་འབྱུང་བའི་ལྟས༔ དེ་ཡང་གནམ་ལྕགས་ཐོ་བས་རྡུང་༔ ཁྱིམ་གྱི་དགྲ་སྒོ་བྱེ་བ་རྣམས༔ གཡག་རུ་ནག་པོའི་ནང་དུ་བྲུབ༔ མདའ་ཆག་གཞུ་ཆག་ནང་འཁྲུགས་ལྟས༔
དེ་ཡང་གནམ་ལྕགས་ཐོ་བས་རྡུང་༔ ཕྱོགས་དང་དུས་ཀྱི་དགྲ་སྒོ་རྣམས༔ གཡག་རུ་ནག་པོའི་ནང་དུ་བྲུབ༔ ཛཿ སྔ་དགྲ་ཐམས་ཅད་ད་བྲུབས་ཤིག༔ ཕྱི་དགྲ་ཐམས་ཅད་ད་བྲུབས་ཤིག༔ འཕྲལ་གྱི་དགྲ་རྣམས་ད་བྲུབས་ཤིག༔ དགྲ་བོའི་དམག་དཔོན་ད་བྲུབས་ཤིག༔ དགྲ་བོའི་དམག་མི་ད་བྲུབས་ཤིག༔ དགྲ་བོའི་སྤུན་ཚན་ད་བྲུབས་ཤིག༔
དགྲ་བོའི་ཡུལ་ཞིང་ད་བྲུབས་ཤིག༔ དགྲ་བོའི་མཁར་ཞིང་ད་བྲུབས་ཤིག༔ དགྲ་སྒོ་ནོར་དང་ད་བྲུབས་ཤིག༔ བྲུབས་ཤིག་གཡག་རུ་ནང་དུ་བྲུབ༔ མནན་ནོ་མཆོད་རྟེན་ནག་པོས་མནན༔ ནམ་ཡང་དགྲ་བོ་མ་ལྡང་ཞིག༔ ཨེ་ཀ་ཡ་མ་དུ་ཏྲི་ཙ་ན་སརྦ་རུ་ཏྲ་ནྲྀ་ཏྲི་བྷྱོ་བཟློག་ནན༔ ཞེས་གོང་གི་ཚིག་ལ་གང་འདུག་པའི་ཕྱག་ལེན་ཞིབ་ཏུ་བྱ༔ འདི་ཡན་ཉིན་རེ་བཞིན་རྒྱུན་འདོན་བྱ༔ གཡག་རུ་དང་བསྒྲལ་ལིང་སྔར་ལྟར་རྩང་ར་ནང་དུ་བཞག༔
དགྲ་མནན་མ་རན་གྱི་བར་རྫས་ཐམས་ཅད་བརྡ་ཙམ་མ་གཏོགས་པ་བཅག་དཀྲུགས་མི་བྱ༔ ས་མ་ཡ༔ དེ་ནས་སྒྲུབ་པ་མཐར་ཕྱིན་གྱིས༔ སྔགས་བཟླས་ཐམས་ཅད་འགྲུབ་པའི་ཚེ༔ བསད་ལིང་ཕུར་བུས་བསྒྲལ་བ་ནི༔ གོང་གི་བསད་སྔགས་དེ་ཡི་མཐར༔ ཐམས་ཅད་ཚིགས་བཅད་འདི་ལྟར་བསྐུལ༔ ཨེ་ཡ་བྷྱོ་ཛཿ གཤིན་རྗེ་འབར་བའི་ཕོ་ཉ་བ༔ སྲོག་བདག་ཡ་མ་རཱ་ཛའི་སྐུ༔
ཞལ་གསུམ་ཕྱག་དྲུག་གནམ་ལྕགས་དབལ༔ ཟུར་གསུམ་དུག་གི་མེ་དཔུང་འབར༔ རྩེ་མོ་ལས་ཀྱི་མཚོན་ཆར་འབེབས༔ བྱད་མ་དམ་ཉམས་སྡིག་ཅན་གྱི༔ བླ་སྲོག་རྣམ་ཤེས་བཤིག་པའི་ཕྱིར༔ དཀར་ནག་གཉིས་ལ་ཀཱི་ལ་ཡ༔ མཱ་ར་ཡ་ཡི་ལས་མཛོད་ཅིག༔ ཨོྃ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ས་མ་ཡ་དགྲ་བགེགས་བྱད་མ་ཐམས་ཅད་ནྲྀ་ཏྲི་ཏྲིག་ནན་ཨེ་ཧུར་ཐུམ་མཱ་ར་ཡ་རྦད་རྦད༔ ཅེས་པས་བསྒྲལ་ཏེ་དགྲ་བོའི་དབང་པོ་ཐམས་ཅད་ལ་ཁྱབ་པར་ཕུར་བུ་འབེབས༔ དེ་ནས་ལིང་རོ་བསྲེག་གམ་ཟོར་སྣ་རུ་བཞག་ཀྱང་རུང་༔
སྲེག་པ་ལྟར་ན་དྲག་པོ་ཧོམ་དུ་བསྲེགས་ལ༔ ཨེ་རྃ་རྃ་ཛྭ་ལ་རྃ༔ ཧོཿ སྟོང་པའི་ངང་ལས་ཨེ་མཐིང་ནག་གྲུ་གསུམ་འབར་བ་རྃ་གྱིས་མཚན་པ་ལས་བསྐལ་པའི་མེ་སྨུག་ནག་ཚ་ཞིང་རྩུབ་པའི་ངར་དང་ལྡན་པ་དེའི་དབུས་སུ༔ གཤིན་རྗེ་བེ་ཝ་སྭ་ཏ་ཁམ་ནག་དུག་གི་གདོང་པ་ཅན་གཡས་རལ་གྲི་གཡོན་ལྕགས་ཀྱུ་འཛིན་པའོ༔ གཅེར་བུ་སྲིན་པོའི་ཆ་བྱད་ཅན་དགྲ་བོའི་སྲོག་ལ་དབང་ཞིང་འཆི་བདག་ཁ་གདངས་པ་དེའི་ཞལ་དུ་བྱད་མ་ལྷ་སྲུང་མི་ནོར་ཐམས་ཅད་བསྟབས་པས་བཞེས་ཏེ་ལྷག་མ་མེད་པར་མཛོད་ཅིག༔ ཨོྃ་ཡ་མ་རཱ་ཛ་ཨ་ཀྲོ་ཏེ་ཀ་བེ་ཝ་སྭ་ཏ་ཡ༔ དགྲ་བགེགས་ཀྱི་གཟུགས་ཕུང་རྣམ་ཤེས་དང་བཅས་པ་ལ་ཁ་ཁ་ཁཱ་ཧི་རྃ་ཨ་ཧུ་ཏི་ཛྭ་ལ་རྃ་ཨི་དཾ་དུ་ཁཱ་ཧི༔ ཨོྃ་ཨ་ཀྲོ་ཏེ་ཀ་ཡ་མཱནྟ་ཀ་དགྲ་བོ་བྱད་མ་མཱ་ར་ཡ་རྃ༔ ཞེས་པས་བསྲེགས་ཏེ་ཐལ་བ་ཆ་གསུམ་བྱ༔
ཆ་གཅིག་ལམ་རྒྱ་གྲམ་དུ་སྦ༔ ཆ་གཅིག་ཆུ་ལ་གཏབ༔ ཆ་གཅིག་རླུང་ལ་ཕྱར༔ དེ་ནས་སྒོ་རུ་དགྲ་ཆོས་བྱ་བ་ནི༔ གང་འཁོད་པའི་ས་གཞི་རུ༔ ས་ལ་འཁོད་པའི་ཧོམ་ཁུང་བྱ༔ ཡང་ན་རི་མོ་བྲིས༔ དེའི་ཤར་དུ་གྲི་ཧོམ༔ ལྷོ་རུ་ཆུ་ཧོམ༔ ནུབ་ཏུ་མེ་ཧོམ༔
བྱང་དུ་ཤིང་ཧོམ་བྱ༔ དབུས་ཀྱི་ཧོམ་ཡང་དེའི་ནང་སྔར་གྱི་ལིངྒ་ཆས་ཐམས་ཅད་དེ་རུ་སྐྱ༔ ཧོམ་ནང་མ་ཞིག་ཁར་ཕུར་པས་མནན༔ ལིངྒ་བསད་སྔགས་བཟླས་ཤིང་ཐེབས་པར་བཙུགས༔ ཁ་ཐམས་ཅད་ལ་ཆས་བཅད་དེ་རེ་བས་གཏུམ༔ སྒོ་ཐེམ་ལ་མནན་ན་ཕྱི་རོལ་དགྲ་ཆོས་ལ་མ་འགྲོ་བར་མཚམས་སུ་མནན༔ ཕྱི་རོལ་དུ་མནན་ན་ཐམས་ཅད་མཉམ་པར་ཁྱེར༔ དགྲ་ཆོས་ཐོན་པ་དང་མནན་དམིགས་སུ་དམིགས་རིམ་བསྐྱལ་ཏེ་མནན༔ དེ་ནས་ཕྱི་རོལ་དགྲ་ཆོས་བྱེད་པ་ནི༔ སྔགས་པ་ཞྭ་ནག་གོས་ནག་གིས་བརྒྱན་པ་དམོད་པ་བྱེད་པ་དགུ༔
བཙུན་པ་དམ་ལྡན་ཤེར་སྙིང་འདོན་པ་དགུ༔ བོན་པོ་ནག་པོ་རྔ་གཤང་ཐོགས་པ་དགུ༔ སྐྱེས་པ་མི་ནག་མཚོན་ཆ་ཐོགས་པ་དགུ༔ བུད་མེད་ཡུགས་ས་ཐལ་སླེ་ཐོགས་པ་དགུ༔ གཡབ་པའི་དར་ནག་པོ་དགུ༔ མཚོན་ཆ་སྣ་ཚོགས་ཐོགས་པ་གང་མང་གིས་ཚིག་མཚམས་དང་བསྟུན་པའི་དགྲ་བོ་བྲབ་པའི་བསྭོ་སྒྲ་བྱ༔ ཐོག་མར་ནང་ནས་དགྲ་ཆོས་ཐམས་ཅད་ཐོགས་ཏེ་འཇམ་དཔལ་གཤིན་རྗེའི་ང་རྒྱལ་གྱིས༔
ཧཱུྃ་ཨེ་ཡ་བྷྱོཿ སྣང་སྲིད་ཁྱོན་ལྟར་ཁོར་ཡུག་གཤིན་རྗེའི་ཞིང་༔ སྣོད་གཟུགས་གཤིན་རྗེ་ཁྲོ་བོ་ཁྲོ་མོའི་སྐུ༔
སྒྲ་རྣམས་ཀུན་ཀྱང་གཤིན་རྗེའི་དྲག་སྔགས་ལྡིར༔ འགྱུ་བ་ཀུན་ཀྱང་སྲོག་བདག་སྤུ་གྲི་འཕྲོ༔ རིས་མེད་སྲིད་པར་བསྙེགས་པའི་ལྕགས་མཁར་ནས༔ ཡབ་ཅིག་ཟླ་གསང་ཐིག་ལེ་སྐུར་བཞེངས་ཤིག༔ ཡུམ་ཅིག་གཤོར་སང་ཉི་མ་སྐུར་བཞེངས་ཤིག༔ འཆི་བདག་ནག་པོ་དུག་གདོང་སྐུར་བཞེངས་ཤིག༔ ཚེ་བདག་ནག་པོ་འབར་བ་སྐུར་བཞེངས་ཤིག༔ སྲོག་བདག་ནག་པོ་ཁྲོ་ཆུ་སྐུར་བཞེངས་ཤིག༔ དྲག་བྱེད་འབར་བ་དགྲ་ནག་སྐུར་བཞེངས་ཤིག༔ འཇོམས་བྱེད་ནག་པོ་ཀི་ཀང་སྐུར་བཞེངས་ཤིག༔
བརླག་བྱེད་ཁྲོ་མོ་རིགས་ལྔ་སྐུར་བཞེངས་ཤིག༔ གསོད་བྱེད་ཕོ་ཉ་ཡང་སྤྲུལ་སྐུར་བཞེངས་ཤིག༔ དུག་མཚོ་དམར་ནག་འཁྲིགས་པའི་དབུས་ནས་བཞེངས༔ ཕ་རོལ་དགྲ་དཔུང་འཇོམས་ཕྱིར་ཐུགས་དམ་བསྐུལ༔ བྱད་མ་ཆམ་ལ་འབེབས་པའི་མཚོན་ཆ་གཟེངས༔ འཆི་བདག་དམག་དཔུང་ཆར་སྤྲིན་བུན་ལྟར་གཏིབས༔ ཕོ་ཉ་ལས་མཁན་སྲོག་བདག་རླུང་ལྟར་འཚུབས༔ ལས་ལ་ཆས་ཕྱིར་ཤན་པ་མེ་ལྟར་འབར༔ དགྲ་བགེགས་བསྒྲལ་བའི་དམག་དཔུང་མཐུ་བོ་ཆེ༔ འཇམ་དཔལ་གཤིན་རྗེའི་ལྷ་ཚོགས་དབྱིངས་ནས་བཞེངས༔
དུག་གསུམ་ཤ་ཁྲག་མཆོད་པ་འདི་བཞེས་ལ༔ དེང་འདིར་མངོན་སྤྱོད་ཕྲིན་ལས་དུས་ལ་བབ༔ ཕ་རོལ་གདུག་པའི་དམག་ཚོགས་ཆམ་ལ་ཕོབ༔ བསྐུལ་ལོ་རྦད་དོ་གཡབ་བོ་རྒྱང་མ་རིང་༔ ཐུགས་དམ་སྔོན་གྱི་བཀའ་རྟགས་ཐ་ཚིག་བཞིན༔ དེང་འདིར་དྲག་པོའི་ཕྲིན་ལས་འགྲུབ་པར་མཛོད༔ ཨོྃ་ཡ་མ་རཱ་ཛ་ཀྲོ་ཏ་ཧ་ལ་མུ་ཁ་ཀ་ལ་ཡ་ཨི་དཾ་དུ་སརྦ་བྷ་ལིངྟ་ཁཱ་ཧི༔ ཞེས་པས་གཏོར་མ་དགྲ་ཕྱོགས་སམ༔ མངོན་སྤྱོད་ཀྱི་ཕྱོགས་སུ་བསྐྱལ༔ དེ་ནས་ཕྱི་རོལ་དུ་སླེབ་པ་དང་༔
ལིངྒ་དགྲ་མཁར་བཀྲམ་ལ་འགུགས་གཞུག་ཚར་གཅིག་བཏང་ཐུན་གྱིས་བྲབ༔ དེ་ནས་བྱང་ལིང་བསྒྲལ་བ་ལ་འཇུག་པ་ནི༔ ཐོག་མར་མཆོད་གཡོག་པས་གཡག་རུ་འདོགས་པའི་ཞགས་པ་དེ་གྲལ་གོང་དུ་གང་འདུག་པ་དེ་ལ་གཏད༔ དེ་ནས་སྐྱེས་པ་དགུའི་རྐང་པ་གཡོན་པའི་འོག་ཏུ་དྲངས་ཏེ་སྔར་གྱི་ལས་བྱེད་པ་གསུམ་ལ་གཏད༔ སྟག་ལོ་པ་གསུམ་ལ་ཟེར་རྒྱུ་རེད།་་་་་ མཆན། ཧཱུྃ་ཨེ་ཡ་ཛཿ འཆི་བདག་འཁྲུགས་པའི་ཕོ་བྲང་ནས༔ སྤྲུལ་པའི་གཤིན་རྗེ་ཟ་བྱེད་གདོང་༔ ཁྱོད་ཀྱི་ཐུགས་དམ་དུས་ལ་བབ༔
དགྲ་ཁ་མཚོན་ཁ་བྲུབ་པའི་ཕྱིར༔ གྲི་རྒོད་གཡག་རུ་ནག་པོར་བྲུབས༔ དགྲ་བོ་མི་ནོར་དགུག་པའི་ཕྱིར༔ བྱད་ཀྱི་ཞགས་པ་ནག་པོ་སྡོགས༔ དམ་ཉམས་དགྲ་བོ་ལས་ངན་ཆིངས༔ ཛཿ འཆི་བདག་གཤིན་རྗེའི་དུས་ལ་བབ༔ དགྲ་བོའི་ཕོ་རྒྱུད་བྱད་དུ་ཆུག༔ སྟེང་ནས་གནམ་ལྕགས་ཐོ་བ་ཡིས༔ འོག་གི་གཏུན་དུ་བྱད་མ་རྡུངས༔
དགྲ་བོའི་དམག་དཔོན་ད་སྒྲོལ་ཅིག༔ གཡག་རུ་ནག་པོའི་ནང་དུ་བྲུབས༔ དགྲ་བོའི་དམག་མི་ད་སྒྲོལ་ཅིག༔ གཡག་རུ་ནག་པོའི་ནང་དུ་བྲུབས༔ དགྲ་བོའི་རིགས་རྒྱུད་ད་སྒྲོལ་ཅིག༔ གཡག་རུ་ནག་པོའི་ནང་དུ་བྲུབས༔ རློག་ཅིག་དགྲ་བོའི་ཕོ་རྒྱུད་བྲུབས༔ ཛཿ འཆི་བདག་གཤིན་རྗེའི་དུས་ལ་བབ༔ དགྲ་བོ་མོའི་རྒྱུད་བྱད་དུ་ཆུག༔
སྟེང་ན་གནམ་ལྕགས་ཐོ་བ་ཡིས༔ འོག་གི་གཏུན་དུ་བྱད་མ་རྡུངས༔ དགྲ་བོའི་མ་ལྷ་ད་སྒྲོལ་ཅིག༔ གཡག་རུ་ནག་པོའི་ནང་དུ་བྲུབས༔ དགྲ་བོའི་ཆུང་མ་ད་སྒྲོལ་ཅིག༔ གཡག་རུ་ནག་པོའི་ནང་དུ་བྲུབས༔ དགྲ་བོའི་ཆུང་རྒྱུད་ད་སྒྲོལ་ཅིག༔ གཡག་རུ་ནག་པོའི་ནང་དུ་བྲུབས༔ བྲུབས་ཤིག་དགྲ་བོ་མོ་རྒྱུད་བྲུབས༔ ཛཿ
གཤིན་རྗེ་འབར་བའི་དམོད་པའི་ལས༔ དགྲ་བོའི་ཕོ་རྒྱུད་བརླག་པའི་ཕྱིར༔ བླ་ཡི་རྡེའུ་ནག་པོ་དགུ༔ བྱད་དུ་བཅུག་ནས་ད་རྡུངས་ཤིག༔ བྲུབ་བོ་དགྲ་བོའི་ཕོ་རྒྱུད་བྲུབས༔ དགྲ་བོའི་མོ་རྒྱུད་བརླག་པའི་ཕྱིར༔ བླ་ཡི་རྡེའུ་དཀར་པོ་དགུ༔ བྱད་དུ་བཅུག་ནས་ད་རྡུངས་ཤིག༔ བྲུབ་བོ་དགྲ་བོའི་མོ་རྒྱུད་བྲུབས༔ ཛཿ
གཤིན་རྗེ་འབར་བའི་དམོད་པའི་ལས༔ དགྲ་བོའི་བླ་རྟགས་འཕྲོག་པའི་ཕྱིར༔ ཕོ་བྱང་ཞེ་སྡང་ལྕགས་ལས་གྲུབ༔ བྱད་དུ་བཅུག་ནས་ད་རྡུངས་ཤིག༔ བྲུབ་བོ་གཡག་རུ་ནང་དུ་བྲུབས༔ མོ་བྱང་འདོད་ཆགས་ཟངས་ལས་གྲུབ༔ བྱད་དུ་བཅུག་ནས་ད་རྡུངས་ཤིག༔ བྲུབ་བོ་གཡག་རུ་ནང་དུ་བྲུབས༔ ཛཿ གཤིན་རྗེ་འབར་བའི་དམོད་པའི་ལས༔
དགྲ་བོའི་གོ་ཆ་འཕྲོག་པའི་ཕྱིར༔ བྱད་མའི་རལ་གྲི་མདའ་མདུང་རྣམས༔ བྱད་དུ་བཅུག་ནས་ད་རྡུངས་ཤིག༔ བྲུབ་བོ་གཡག་རུུ་ནང་དུ་བྲུབས༔ དགྲ་བོའི་ཆུང་མ་ཕྲལ་བའི་ཕྱིར༔ བྱད་མ་འཕང་ཞུད་མོ་ཡི་ཆས༔ བྱད་དུ་བཅུག་ནས་ད་རྡུངས་ཤིག༔ གཡག་རུ་ནག་པོའི་ནང་དུ་བྲུབ༔ ཛཿ གཤིན་རྗེ་འབར་བ་དམོད་པའི་ལས༔
མཚན་ངན་དགྲ་ལ་བྲབ་པའི་ཕྱིར༔ གཡེར་མ་དགྲ་ཁ་ཕྱེ་བ་ཡིས༔ མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུ་ནང་དུ་བྲུབས༔ སྒོ་ང་དགྲ་མཁར་བརྩེགས་པ་ཡི༔ མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུུ་ནང་དུ་བྲུབས༔ སྒོག་པ་དགྲ་དམག་ཆས་པ་ཡི༔
མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུུ་ནང་དུ་བྲུབས༔ ཚྭ་ནི་མཚོན་ཆ་འཁྲུགས་པ་ཡི༔ མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུ་ནང་དུ་བྲུབས༔ རམ་པ་ཕུང་སྲི་ལང་བ་ཡི༔ མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔
བྲུབ་བོ་གཡག་རུ་ནང་དུ་བྲུབས༔ སྲེ་ལོང་ཡུལ་གྲུ་འཁྲུགས་པའི་ལྟས༔ མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུུ་ནང་དུ་བྲུབས༔ བྲ་བོ་མི་ཁ་གླིང་བཞི་ཡི༔ མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུ་ནང་དུ་བྲུབས༔ ཐལ་བ་ནད་མུག་འབྱུང་བ་ཡི༔
མི་རུང་ལྟས་ངན་སྣ་ཚོགས་དེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུ་ནང་དུ་བྲུབས༔ མདའ་ཆག་གཞུ་ཆག་དམག་འཁྲུགས་ཀྱི༔ མི་རུང་ལྟས་ངན་སྣ་ཚོགས་ཏེ༔ བརྡུངས་ནས་དགྲ་ལ་ད་བྲོབས་ཤིག༔ བྲུབ་བོ་གཡག་རུ་ནང་དུ་བྲུབས༔ ཞེས་ལིངྒ་དང་མི་ཁའི་རྫས་ཐམས་ཅད་བརྡུངས་ཤིང་༔ ཐམས་ཅད་གཡག་རུ་ནང་དུས་གཅིག་ཏུ་བྲུབ༔ དེ་ནས་ཤིན་ཏུ་ཕྱེ་མར་འཐག་སྟེ་ལིངྒ་བཟོ༔
མནན་པ་མི་བྱ་ན་གཡག་རུ་ནང་དུ་བཅུག་ལ་འགུགས་གཞུག་ལན་གཅིག་བྱ་ལ༔ མཚོན་ཆ་སྣ་ཚོགས་ཀྱིས་བརྡེག༔ ད་ནི་དགྲ་བོ་འཐག་པ་ནི༔ ཛཿ གཤིན་རྗེའི་ཕོ་ཉ་གླིང་བཞི་འགྱུ་བའི་ཚོགས༔ སྐར་ལྟར་འཁྲུགས་པ་ཁྱོད་ཀྱི་དུས་ལ་བབ༔ དེང་འདིར་དགྲ་བོ་བྱད་མ་སྡིག་ཅན་གྱི༔ ཕུང་ཁམས་སྐྱེ་མཆེད་གནམ་ལྕགས་འཁོར་ལོས་གཏུབས༔ མི་རུང་སྣ་དགུ་རྫས་དང་བསྲེས་ནས་ཀྱང་༔ དགྲ་བོ་བྱད་མ་སྨྱོ་འབོག་སྙིང་གཟེར་འཁྲུགས༔
དུག་སྣ་དགུ་ཡི་བརྒྱལ་ཞིང་རེངས་ནས་ཀྱང་༔ དགྲ་བོ་བྱད་མ་རྗེས་ཤུལ་མེད་པར་མཛོད༔ རཾ་ཧ་ལ་ཡ་བི་ཤྭ་ཙཀྲ་རུ་ཏྲ་མཱ་ར་ཡ་ཚིནྡྷ་ཚིནྡྷ་མཱ་ར་ཡ་རྦད་རྦད༔ དེ་ནས་གོང་གི་ཡིག་ཆུང་ལྟར་བྱ༔ དེ་ནས་ཁྲག་གི་གྲོད་པ་ལ་མཚོན་གྱིས་བརྡེག་པ་ནི༔ ཛཿ འཆི་བདག་མེ་ལྟར་འབར་བའི་ཀློང་དཀྱིལ་ནས༔ ལས་ཀྱི་ཤན་པ་ཟ་བྱེད་མེ་ཡི་གདོང་༔ སྲོག་བདག་ཉི་ཁྲི་དགུ་འབུམ་ལས་ལ་བསྐུལ༔ རྣོ་དབལ་སྤུ་གྲིའི་མཚོན་ཆ་ལག་ན་ཐོགས༔
ཕྱུང་རྡེག་དགྲ་ལ་འབེབས་པའི་དུས་ལ་བབ༔ བྱད་མ་དགྲ་བོའི་བླ་སྣོད་གྲོད་པ་རུ༔ དགྲ་བོའི་མིང་བྱང་སྙིང་ཁྲག་བསྐྱིལ་བ་འདི༔ དེ་རིང་གནམ་ལྕགས་མཚོན་ཆས་གཏུབ་པ་འདིས༔ དགྲ་བོའི་ཡུལ་ཞིང་ཁྲག་མཚོ་དམར་པོས་ཁོངས༔ དམག་འཁྲུགས་མཚོན་ཆའི་བསྐལ་པ་དགྲ་ལ་བྲོབས༔ དགྲ་བོ་བདུན་རྒྱུད་དམྱལ་ཐག་ད་ཆོད་ཅིག༔ གཤིན་རྗེ་འབར་བའི་ཕོ་ཉ་མི་བཟད་ཚོགས༔ དེ་རིང་དམ་ཉམས་དགྲ་བགེགས་སྡིག་ཅན་གྱི༔ བླ་སྣོད་ཁྲག་གི་གྲོད་པ་ད་རྡོལ་ཅིག༔
བླ་ཐག་རིང་ཆ་དཀར་དམར་ད་ཆོད་ཅིག༔ བྱད་མ་དགྲ་བོའི་སྙིང་ཁྲག་ད་བཞེས་ཤིག༔ མངོན་སྤྱོད་མཱ་ར་ཡ་ཡི་ལས་མཛོད་ཅིག༔ རྃ་ཁཌྒ་ཧ་ལ་ཡ་ཛྭ་ལ་ཡ་དགྲ་བོའི་སྲོག་སྙིང་ལ་རྦད་རྦད་ཆོད་ཆོད་གཏུབ་བྷྱོ་བྷྱོ་ཟློག་ཟློག༔ ཅེས་གྲོད་པ་ཁྲག་བརྡོལ་དགྲ་བོའི་བླ་ཐག་བཅད༔ ཛཿ འཆི་བདག་གཤིན་རྗེ་འབར་བའི་དུས་ལ་བབ༔ ཉམས་པའི་དགྲ་བོ་དམ་ཉམས་སྡིག་ཅན་གྱི༔ བླ་སྲོག་རྣམ་ཤེས་དོན་སྙིང་ཕྲལ་བའི་ཕྱིར༔ དགྲ་བོའི་སྲོག་གི་མདའ་མོ་ད་ཆོག་ཅིག༔
མོན་པ་ནག་པོ་ལྕགས་ཀྱི་ཨ་ཙ་ར༔ དགྲ་བོ་བྲུབ་པའི་རྔ་ནག་ད་གཡོབས་ཤིག༔ ཤན་པ་མི་རེང་ཟངས་ཀྱི་ཨ་ཙ་ར༔ བརླག་པའི་རྔ་མ་དམར་པོ་ད་གཡོབས་ཤིག༔ ཁྲམ་ཐོགས་ནག་པོ་གཤིན་རྗེའི་ལས་བྱེད་རྣམས༔ གྲི་རྒོད་ལག་པས་དགྲ་བོ་ད་གཡོབས་ཤིག༔ དགྲ་མཁར་ནག་པོ་བྱད་མའི་ཡུལ་ཞིང་ལ༔ གནམ་ལྕགས་མཚོན་གྱི་ཆར་པ་ད་ཕོབ་ཅིག༔ སྲིད་པའི་རི་རབ་སྦྱོར་གཏོ་ད་ནོན་ཅིག༔ མེ་ཆུ་རླུང་གསུམ་སྦྱོར་བས་ད་བྲོབས་ཤིག༔
བྷྱོ་བྷྱོ་བཟློག་བཟློག་བྱད་མ་ཐལ་བར་རློག༔ ཛཿ འཆི་བདག་གཤིན་རྗེ་འབར་བའི་དུས་ལ་བབ༔ མ་རུངས་གདུག་པའི་དགྲ་ལ་ཐུན་ཆར་ཕོབ༔ དམོད་པ་ལས་གྲུབ་དྲག་པོ་དབལ་གྱི་ཐུན༔ རྦབ་རྡོ་རུད་རྡོ་ཐོག་རྡོ་ཤ་ར་ར༔ དུར་རྡོ་ཕུང་རྡོ་རོ་དུད་ཆི་ལི་ལི༔ ཡུངས་དཀར་ཡུངས་ནག་སེར་བ་ཁྲ་ལ་ལ༔ ཀེ་ཚེ་ཤང་ཚེ་སྤུ་གྲི་ཚུབས་སེ་ཚུབ༔ དུག་ཁྲག་ཐང་ཕྲོམ་ན་བུན་ཐུ་ལུ་ལུ༔
མེ་ཐུན་ཁྲག་ཐུན་འཚུབ་མ་འུ་རུ་རུ༔ ཟངས་ཐུན་ལྕགས་ཐུན་ཚྭ་ཚྭ་སྤུངས་སེ་སྤུང་༔ མཚོན་ཐུན་དྲག་པོ་སྐར་ལྟར་འཁྲུགས་སེ་འཁྲུག༔ དེ་རིང་གཤིན་རྗེ་ལས་ཀྱི་ཐུན་རྫས་ཀྱིས༔ དམ་ཉམས་དགྲ་ལ་ཐོག་ལྟར་མྱུར་དུ་ཕོབ༔ ཕྱེ་མར་བརླགས་ཤིང་དགྲ་བོར་ད་བྲོབས་ཤིག༔ ཐུན་བྷྱོ་རཾ་བྷྱོ་རྦད་བྷྱོ་མཱ་ར་ཡ༔ དེ་ནས་འབྱུང་བ་གོ་ལྡོག་ནི༔ ཛཿ འཇམ་དཔལ་གཤིན་རྗེའི་གཤེད་པོའི་དུས་ལ་བབ༔
དེ་རིང་ཕྱོགས་བཅུའི་དགྲ་བོ་སྒྲོལ་བར་མཛོད༔ ཤར་ཕྱོགས་ཤིང་ཁམས་དགྲ་བོ་བྱད་མ་རྣམས༔ གནམ་ལྕགས་སྤུ་གྲི་ངར་མས་ད་ཆོད་ཅིག༔ ལྷོ་ཕྱོགས་མེ་ཁམས་དགྲ་བོ་བྱད་མ་རྣམས༔ དུག་ཆུ་ཁོལ་མའི་རླབས་ཀྱིས་ད་བཤལ་ཅིག༔ ནུབ་ཕྱོགས་ལྕགས་ཁམས་དགྲ་བོ་བྱད་མ་རྣམས༔ བསྐལ་པའི་མེ་ཡིས་གཞོམ་ཞིང་ད་ཤིག་ཅིག༔ བྱང་ཕྱོགས་ཆུ་ཁམས་དགྲ་བོ་བྱད་མ་རྣམས༔ དྲག་པོ་ཤིང་གིས་བརླགས་ནས་ད་སྐོམས་ཤིག༔ མཚམས་བཞི་ས་ཁམས་དགྲ་བོ་བྱད་མ་རྣམས༔
རི་རབ་མཆོད་རྟེན་འབར་བས་ད་ནོན་ཅིག༔ དེ་ནས་ཤོག་བུའི་ལིངྒ་དྲག་པོ་སྦྱིན་སྲེག་བྱ་བ་ནི༔ བསྐྱེད་ཆོག་གོང་ལྟར་བྱས་ནས་དབུས་ཀྱི་ཧོྃ་དུ་བསྲེག༔ གཡག་རུ་མནན་ན་ལིངྒ་ཟོར་སྣ་རུ་བཞག༔ གཡག་རུར་མི་མནན་ནའང་ལིངྒ་ཟོར་སྣ་རུ་བཞག༔ དེ་ནས་ལས་ཀྱི་མཚོན་ཟོར་འབེབས་པ་ནི༔ ཛཿ དབྱིངས་ནས་སྐུར་བཞེངས་དྲག་པོའི་མངོན་སྤྱོད་མཛོད༔ དམོད་པའི་ལས་བྱེད་སྔགས་པ་ནག་པོ་དགུ༔ དམ་ཉམས་དགྲ་ལ་ཐུན་ཟོར་ཆར་ལྟར་ཕོབ༔
ཉན་ཐོས་བྱང་སེམས་དགེ་སློང་དགྲ་བཅོམ་དགུ༔ དམ་ཉམས་དགྲ་ལ་བདེན་པའི་བཟློག་ཟོར་ཡ༔ བོན་པོ་གཤང་ཐོགས་བསྭོ་སྒྲ་སྒྲོག་པ་དགུ༔ དམ་ཉམས་དགྲ་ལ་མུ་སྟེགས་དུག་མདའ་ཕོབ༔ སྐྱེས་པ་སྤུ་གྲིའི་མཚོན་ཆ་ཐོགས་པ་དགུ༔ དམ་ཉམས་དགྲ་ལ་དབལ་ཁ་ཆར་ལྟར་ཕོབ༔ བུད་མེད་ནག་མོ་ཐལ་སླེ་ཐོགས་པ་དགུ༔ མྱ་ངན་དམོད་ཚིག་རྐྱེན་ཆག་དགྲ་ལ་ཕོབ༔ ལོ་སྐག་ཟླ་སྐག་ཞག་སྐག་དགྲ་ལ་ཕོབ༔ དུས་སྐག་ནད་སྐག་མཚོན་སྐག་དགྲ་ལ་ཕོབ༔
རྨ་ངོ་ཁྲག་ངོ་ཐམས་ཅད་དགྲ་ལ་ཕོབ༔ མི་ཤི་རྟ་ཆག་ཐམས་ཅད་དགྲ་ལ་ཕོབ༔ མདའ་ཆག་གཞུ་ཆག་ཁ་སྨྲ་དགྲ་ལ་ཕོབ༔ གཡུལ་འཁྲུགས་མཚོན་གྱི་བསྐལ་པ་དགྲ་ལ་ཕོབ༔ བྲུབ་བོ་གླིང་བཞིའི་དགྲ་བོ་ད་བྲུབས་ཤིག༔ བྷྱོ་བྷྱོ་བཟློག་བཟློག་བྱད་མ་ནྲྀ་ཏྲི་ཟློག༔ དེ་ནས་ཟོར་བཟློག་ལ༔ ཧཱུྃ་ཡ་བྷྱོཿ མཐིང་ནག་རབ་འཇིགས་མེ་རླུང་འཚུབས་པའི་དབུས༔ གནམ་ལྕགས་འཕྲོ་བའི་ཐོད་མཁར་ཕོ་བྲང་ནས༔
འཇིགས་བྱེད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་སྐུར་བཞེངས་ཤིག༔ མངོན་སྤྱོད་མཐུ་རྩལ་ཐུགས་དམ་དུས་ལ་བབ༔ ཕ་རོལ་གདུག་པའི་དགྲ་ལ་ཟོར་མདའ་ཡ༔ ཚེ་བདག་ཆེན་པོའི་ཐུགས་དམ་དུས་ལ་བབ༔ ཕ་རོལ་གདུག་པའི་དམག་དཔོན་སྒྲོལ་བར་གྱིས༔ དགྲ་ནག་འབར་བའི་ཐུགས་དམ་དུས་ལ་བབ༔ ཕ་རོལ་གདུག་པའི་དམག་མི་དགྲ་བོ་གཏོར༔ ཁྲོ་ཆུ་དུག་གདོང་ཐུགས་དམ་དུས་ལ་བབ༔ དགྲ་བགེགས་གདུག་པའི་གོ་མཚོན་ཕྱེ་མར་ཐོང་༔
ཀི་ཀང་སྤུ་གྲིའི་ཐུགས་དམ་དུས་ལ་བབ༔ དགྲ་བོའི་མི་རབས་བདུན་རྒྱུད་རྩད་ནས་ཆོད༔ ཤ་ཟ་རིགས་ལྔའི་ཐུགས་དམ་དུས་ལ་བབ༔ དགྲ་བོའི་རྟེན་མཁར་ཡུལ་ཞིང་ཕྱགས་མས་ཐོབ༔ ཕ་རོལ་བནྡེ་དགྲ་བོ་བྱད་མ་རྣམས༔ ལྕགས་ཀྱི་ཨ་ཙར་ནག་པོས་སྒྲོལ་བར་གྱིས༔ ཕ་རོལ་བོན་པོ་དགྲ་བོ་བྱད་མ་རྣམས༔ ཟངས་ཀྱི་ཨ་ཙར་དམར་པོས་སྒྲོལ་བར་གྱིས༔ ཕ་རོལ་མི་ནག་དགྲ་བོ་བྱད་མ་རྣམས༔ དུག་གི་ཕག་རྒོད་ནག་པོས་ཟ་བར་གྱིས༔
ཕ་རོལ་དགྲ་བོའི་བུད་མེད་བྱད་མ་རྣམས༔ བསྭེ་ཡི་སྦལ་པ་དམར་པོས་ཟ་བར་གྱིས༔ ཕ་རོལ་དགྲ་བོའི་ཆུང་རྒྱུད་བྱད་མ་རྣམས༔ གདུག་པའི་དུག་སྦྲུལ་ནག་པོས་ཟ་བར་གྱིས༔ ཕ་རོལ་དགྲ་བོའི་སྒོ་ནོར་ཞིང་ཕྱུགས་རྣམས༔ ལྕགས་ཀྱི་སྡིག་རྒོད་འབར་བས་ཟ་བར་གྱིས༔ དམ་ཉམས་དགྲ་བོ་བྱད་མ་ལྷ་སྲུང་རྣམས༔ འཇོམས་བྱེད་གཤིན་རྗེའི་ཚོགས་ཀྱིས་སྒྲོལ་བར་མཛོད༔ མ་རུངས་བདུད་ཀྱི་སྡེ་དཔུང་ཆམ་ལ་ཕོབ༔ དམིགས་པའི་བྱད་མ་དགྲ་བགེགས་ཤོར་ར་རེ༔
ད་ལྟ་ཉིད་དུ་སྒྲོལ་བའི་ཕྲིན་ལས་མཛོད༔ ཨོྃ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ཏི་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ས་མ་ཡེ་ཧཱུྃ་ཧཱུྃ་བྱད་མ་ནྲྀ་ཏྲི་ཏྲིག་ནན་བྷྱོ་བྷྱོ་ཟློག་ཟློག༔ ཅེས་པས་ཟོར་འཕང་༔ དགྲ་བོའི་མིང་ཤུལ་ཡང་མེད་པར་བྱ༔ ས་མ་ཡ༔ དེ་ནས་མནན་པ་བྱ་བ་ནི༔ དུས་ནག་འགྱུ་བ་མར་འགྲིབ་ཚེ༔ སྡེ་བརྒྱད་དམ་ནི་གཤིན་རྗེ་ལ༔ དགྲ་བོ་གཏད་པའི་མན་ངག་ནི༔ ལོ་གཟའ་གདོང་ཐུག་མི་བྱ་ཞིང་༔
དུས་གཟའ་འགྱུ་ཕྱོགས་དག་དང་བསྟུན༔ བརྟན་མ་ས་བདག་དེ་ཡི་དོན༔ གང་ཞིག་དགྲ་བོའི་ལོ་རྟགས་དང་༔ སྤར་སྨེ་འབྱུང་ཁམས་ཤེས་པ་ན༔ བདུད་ཉིད་དགྲ་གཤེད་སྤྲད་སྟེ་སྦ༔ ལོ་ཤིང་ལ་སོགས་མ་ཤེས་ན༔ ཕུང་ཟོར་ནག་པོའི་སྐབས་སུ་སྦ༔ དང་པོ་སྦ་བར་ཆས་པའི་ཚེ༔ བསད་བཅད་གཏུབ་སོགས་མཐོང་བ་དང་༔ ན་འཆི་རྐྱེན་སོགས་ཟེར་བ་དང་༔
མ་ཧེ་བ་གླང་འཕྲད་པ་དང་༔ རླུང་གཡོ་ཁ་ཆར་མུན་རུབ་གཏིབས༔ རི་འགྱེལ་རྒྱུད་ཆད་ཤིང་ཆེན་འགྱེལ༔ དེ་སོགས་འཕྲད་ན་དགྲ་བོ་འཆི༔ དགྲ་བོ་དཔུང་ཚན་ཆེ་བ་ཡི༔ དམག་དཔོན་སོགས་ལ་སྦ་བ་ན༔ གངས་རི་སྤང་རི་རྫ་རི་ལ༔ རྩེ་མོར་ནགས་སོགས་འདུག་པས་ན༔ མགོ་ཆད་མདུན་ཕོག་རི་ཡིན་པས༔ དེ་ཡི་འོག་ན་དགྲ་བོ་མནན༔
དགྲ་བོ་དཔུང་ཚན་ཆུང་བ་དང་༔ ཡུལ་མི་ལ་སོགས་དགྲ་ཡི་རིགས༔ མི་ནག་མཚོན་ཆ་བྲབ་འདྲའི་རི༔ དེ་ཡི་འོག་ཏུ་དགྲ་བོ་མནན༔ ཕུང་སྲི་ལངས་དང་ནང་འཁྲུགས་ལ༔ གནམ་ལྕགས་མཆོད་རྟེན་བརྩེགས་འདྲའི་རི༔ དེ་ཡི་འོག་ཏུ་དགྲ་བོ་མནན༔ གྲི་སྲི་གཞོན་སྲི་ལངས་པ་ན༔ ཆོས་འབྱུང་དགུ་བརྩེགས་བསྣོལ་འདྲའི་རི༔ དེ་ཡི་འོག་ཏུ་དགྲ་བོ་མནན༔
ཆུང་སྲི་བུད་མེད་སྲི་ཡིན་ན༔ བཙུན་མོ་བྲང་རྒྱན་བཏགས་འདྲའི་རི༔ མདུན་ཤམ་འོག་ཏུ་དགྲ་བོ་མནན༔ སྒོ་ནོར་ཕྱུགས་ཀྱི་སྲི་ཡིན་ན༔ སྤྲེལ་དཀར་བྱ་ར་བཏབ་འདྲའི་རི༔ དེ་ཡི་འོག་ཏུ་དགྲ་བོ་མནན༔ ཡུལ་དང་ཞིང་གི་སྲི་ཡིན་ན༔ སེངྒེ་གནམ་དུ་མཆོང་འདྲའི་རི༔ དེ་ཡི་འོག་ཏུ་དགྲ་བོ་མནན༔ ཁ་མཆུ་མི་ཁའི་སྲི་ཡིན་ན༔
བྱ་ནག་ཤ་ལ་རྔམ་འདྲའི་རི༔ དེ་ཡི་འོག་ཏུ་དགྲ་བོ་མནན༔ དམ་པ་ཆོས་ཀྱི་སྲི་ཡིན་ན༔ གླེགས་བམ་པོ་ཏི་བཤིབས་འདྲའི་རི༔ དེ་ཡི་འོག་ཏུ་དགྲ་བོ་མནན༔ ཆོས་སྒྲུབ་བར་ཆོད་སྲི་ཡིན་ན༔ བླ་མ་ཁྲི་ཁར་བཞུགས་འདྲའི་རི༔ དེ་ཡི་འོག་ཏུ་དགྲ་བོ་མནན༔ ཕྱོགས་ཟས་མཐོ་ནོན་སྲི་ཡིན་ན༔ རྒྱལ་པོས་ལ་ཐོད་བསྡམས་འདྲའི་རི༔
དེ་ཡི་འོག་ཏུ་དགྲ་བོ་མནན༔ དེ་བཞིན་ས་རྟགས་ཉུང་ངུ་སྟེ༔ འགག་འདུག་ཙམ་དུ་ཚིགས་སུ་བཅད༔ རྒྱས་པ་སྤྱི་རྒྱུད་དག་ལ་བསྟུན༔ ད་ནི་མནན་པའི་ས་མིག་སྟེ༔ བྲག་རི་ཡང་ངམ་ཕུག་པའམ༔ སྤང་ཐིག་མདངས་འདྲ་བྱུང་བར་གནད༔ ཤིང་ནག་སྟུག་པོའི་མཐོངས་སྐར་ནི༔ གཞན་དང་མི་འདྲ་རྟགས་དེ་གནད༔ ཤིང་མེད་ཡུལ་གྱི་ཤིང་གཅིག་དང་༔
རྡོ་མེད་ཡུལ་གྱི་རྡོ་གཅིག་གནད༔ ཐང་གྱི་འབུར་དང་འབུར་གྱི་གཤོང་༔ གྲོང་གི་ཕྱོགས་དང་ཕྱོགས་ཀྱི་གྲངས༔ རི་སྣ་ཟད་པའི་མཚམས་སུ་གནད༔ ལུང་འདུས་ཆུ་འདུས་ཟུར་འདུས་གནད༔ དེ་དག་རྣམས་སུ་སྦ་བར་བྱ༔ ས་མ་ཡ༔ སྦ་བའི་བསྐྱེད་ཆོག་བསྟན་པར་བྱ༔ ཐོག་མར་སྦ་བའི་ས་མིག་ཏུ་གཞི་བདག་དཀར་གཏོར་འབུལ་བར་བྱ༔ དེ་ནས་གནམ་ལྕགས་སཏྭ་རེ་ཐོགས༔
འདོན་བསྒོམ་སྦྲགས་མར་འདི་ལྟར་བྱ༔
ཧཱུྃ༔ བདག་ནི་འཇམ་དཔལ་གཤིན་རྗེའི་གཤེད༔ དེང་འདིར་དྲག་པོའི་ལས་བྱེད་ཕྱིར༔ ཕྱག་གཡས་གནམ་ལྕགས་སཏྭ་རེ་ཐོགས༔ གཡོན་པས་མེ་ཡི་ཞགས་པ་འཛིན༔ གཡས་ཀྱི་གནམ་ལྕགས་སཏྭ་རེ་དེ༔ སྲིད་གསུམ་ནམ་མཁའི་མཐོངས་ལ་ཕྱར༔ ཐོག་ལྟར་ས་ལ་ཕོག་པའི་ཚེ༔ རི་རབ་གླིང་བཞི་ཕྱེད་དུ་གས༔
འོག་ཏུ་རྒྱ་མཚོ་མེར་གྱིས་གསལ༔ དེ་ནང་གཤིན་རྗེ་མ་ལུས་ཀུན༔ གནས་པས་འགྲོ་དབང་མེད་པ་ཡི༔ མཐའ་རྣམས་མེ་ཡི་ཞགས་པས་བསྐོར༔ འཆི་བདག་ཕོ་བྲང་མངོན་སུམ་གསལ༔ དེ་ནས་གཏད་པ་ནི༔ ཛཿ གཤིན་རྗེའི་ཕོ་བྲང་སྲོག་བདག་གནས་མཆོག་ནས༔ སྲིད་པ་སྲོག་གི་བདག་པོ་མཐུ་བོ་ཆེ༔ སྲིད་པའི་འཁོར་ལོ་འཇིགས་བྱེད་མ་ཧེའི་གདོང་༔
གཤིན་རྗེ་ཨ་ཝ་གླང་མགོ་ད་བཞེངས་ཤིག༔ ཟ་བྱེད་འཆི་བདག་འབར་བའི་ཁ་གདོངས་ལ༔ དེ་རིང་ཕ་རོལ་དགྲ་བགེགས་བྱད་མ་ཡི༔ དམག་དཔོན་དམག་མི་མཁར་ཁང་ཡུལ་ཞིང་བཅས༔ གཤིན་རྗེ་ཨ་ཝ་གླང་མགོའི་ཞལ་དུ་བསྟབ༔ དགྲ་བོའི་ཕོ་རྒྱུད་ཐམས་ཅད་ཞལ་དུ་བསྟབ༔ དགྲ་བོའི་མོ་རྒྱུད་ཐམས་ཅད་ཞལ་དུ་བསྟབ༔ དགྲ་བོའི་རིགས་རྒྱུད་ཐམས་ཅད་ཞལ་དུ་བསྟབ༔ དགྲ་བོའི་གཉེན་འབྲེལ་ཐམས་ཅད་ཞལ་དུ་བསྟབ༔ དགྲ་བོའི་ཕྱུགས་ཞིང་སྒོ་ནོར་ཞལ་དུ་བསྟབ༔
བྲུབས་ཤིག་འཆི་བདག་གཤིན་རྗེའི་ཁ་རུ་བྲུབ༔ བཏབ་བོ་གཏད་དོ་ནམ་ཡང་མ་ཤོར་ཅིག༔ སྲིད་པ་སྤུ་གྲི་འཁོར་ལོས་རྒྱས་ཐོབ་ལ༔ སྣོད་ཀྱི་འཇིག་རྟེན་མ་སྟོངས་བར་དུ་རྒྱ༔ སྟེང་ནས་སྲིད་པའི་རི་རབ་ལས་གྲུབ་པའི༔ གནམ་ལྕགས་མཆོད་རྟེན་རྩིབས་སྟོང་འབར་བས་ནོན༔ རྒྱས་བཏབ་མནན་ནོ་ནམ་ཡང་མ་ལྡང་ཅིག༔ ཧཱུྃ་ནན༔ ཡ་ནན༔ ཨེ་ནན༔
སཾ་ནན༔ ཁཾ་ནན༔ རཾ་ནན༔ ཡཾ་ནན༔ མཱ་ར་ཡ་ནན་ནན༔ དེའི་སྟེང་དུ་ཧོམ་ཁུང་སུམ་བརྩེགས་བྱ༔ ཧོམ་ཁུང་སྟེང་དུ་སཱཙྪ་རྣམས་ཀྱིས་མནན༔ དེའི་དཀྱིལ་དུ་སྟག་ཤིང་གི་ཕུར་བུ་འཛུགས༔ ཧཱུྃ་ཡ་བྷྱོཿ འཇམ་དཔལ་གཤིན་རྗེ་ལས་ཀྱི་དམོད་པའི་མཚོན༔
སྲིད་པའི་རི་རབ་ལས་གྲུབ་དུག་ཕུར་འདི༔ མ་རུངས་དམ་སྲི་འབྱུང་པོ་མནན་ཕྱིར་གདབ༔ ནམ་ཡང་རུ་ཏྲ་ལྡང་བར་མ་གྱུར་ཅིག༔ ཨོྃ་ཡ་མ་རཱ་ཛ་ཀཱི་ལི་ཀཱི་ལ་ཡ་ཨི་དཾ་ཧ་ལ་ཁཌྒ་ཡ་སརྦ་དུཥྚན་ནན་ལཾ་བྷ་ཡ་ནན༔ སཏྭཾ་བྷ་ནན༔ མོ་ཧ་ཡ་ནན༔ ཡ་མ་ཡེ་ནན༔ མ་རུ་ཏྲི་བ་རུ་ཎ་ཡ་ཙཀྲ་ཡ་ནན་ནན༔ ཞེས་པས་དགྲ་བོ་བྱད་མ་ཐམས་ཅད་འཆི་བདག་ལས་ཀྱི་གཤིན་རྗེ་ལ་གཏད་དེ་རྒྱས་བཏབ་པས་ནམ་ཡང་མི་ཤོར་བར་བསྒོམ༔ གོང་གི་བསད་ལིང་མནན་ལིང་གཉིས་ཀ་མནན་ཀྱང་བསྐྱེད་ཆོག་གཞུང་གང་རུང་གིས་བྱ༔
བྲུབ་ཐོད་གང་རྙེད་ཀྱང་བྱེད་ལུགས་འདྲ༔ དེའང་མནན་ཐོད་གྱི་རྣམ་བཤད་ཕྲན་བུ་ནི༔ དགྲ་བོ་ཡུལ་གྲུ་མི་མཐུན་པ་ཡིན་ན༔ དགྲ་བོའི་ཡུལ་གྲུ་གང་ཞིག་ཐོད་པར་མནན༔ དགྲ་བོའི་དམག་དཔོན་དྲེད་མོང་གི་ཐོད་པར་མནན༔ དམག་མི་རྣམས་དོམ་གྱི་ཐོད་པར་མནན༔ ཡུལ་མཁར་དང་ནོར་རྫས་རྣམས་སྤྲེའུའི་ཐོད་པར་མནན༔ ཁྱད་པར་གང་རུང་གི་དགྲ་དང་སྲི་མནན་ཡིན་ན༔ དགྲ་བོའི་ཆེ་རྒྱུད་དང་རྒན་སྲི་དོམ་མགོའི་ནང་དུ་མནན༔ དགྲ་བོ་ཆུང་རྒྱུད་མོ་སྲི་རྣམས་ཕག་མགོའི་ནང་དུ་མནན༔
དགྲ་སྒོ་བྱེ་བ་གནམ་སྒོ་བྱེ་བ་རྣམས་ཁྱི་མགོའི་ནང་དུ་མནན༔ ས་སྒོ་བྱེ་བ་དུར་སྒོ་བྱེ་བ་རྣམས་ལུག་མགོའི་ནང་དུ་མནན༔ གཞོན་སྲི་དང་དབུལ་སྲི་རྣམས་སྤྱང་ཀིའི་ཐོད་པར་གནོན༔ ཆུང་སྲི་དང་ཐེའུ་རང་རྣམས་སྲེ་མོང་གི་མགོར་མནན༔ གོད་སྲི་དང་ནད་སྲི་ལངས་པ་རྣམས་བྱ་རོག་གི་མགོར་མནན༔ མི་ཁ་དང་ཁ་མཆུ་ལངས་པ་རྣམས་བ་ཡི་མགོར་མནན༔ ནད་ཡམས་དང་ཞིང་ཁང་གི་སྲི་རྣམས་བོང་བུའི་མགོར་མནན༔ ཁྱིམ་དུ་འདྲེ་ཆག་འགོང་པོའི་སྲི་ཞུགས་ན་རི་བོང་གི་མགོར་མནན༔ རྒྱལ་བསེན་དང་འབྱུང་པོ་རྒྱུན་དུ་ཟ་ཁ་ཟུག་ན་ཁྭ་ཏའི་མགོར་མནན༔ སུན་ཁ་གཤེད་ཁ་སྡང་ན་འུག་པའི་མགོར་མནན༔
སྒྲུབ་ལ་ཕྱི་ནང་བར་དུ་གཅོད་པར་བྱུང་ན་ར་མགོར་མནན༔ ཕ་རོལ་གྱིས་བྱད་ཟོར་དང་དམོད་པ་རྒྱུན་དུ་ཟུག་ན་ལྕུང་ཀ་དང་བྱ་རོག་དུར་བྱ་རྣམས་ཀྱི་མགོར་ལིངྒ་བཞག་ཅིང་མི་མགོའི་ནང་དུ་བཅུག་སྟེ་མནན༔ དེ་རྣམས་ཀྱི་མགོ་དང་བསྒྲུབ་པའི་རྫས་སྔགས་འཛོམས་ན་གཤིན་རྗེས་དམོད་པའི་དུག་མདའ་ཡིན་པས་ཐོགས་མེད་འབྱུང་ངོ་༔ ཁྱད་པར་ལས་གཞུང་གི་སྔགས་སྣ་ཁ་བསྒྱུར་བགྱི་ན་གང་ལ་ཡང་བྱེད་ཆོག་པར་ངེས་སོ༔ འདི་དག་སྒྲུབ་པའི་དོན་དང་སངས་རྒྱས་ཀྱི་བསྟན་པ་རྡོ་རྗེ་སློབ་དཔོན་གྱི་སྐུ་དོན་མ་ཡིན་པར་བྱ་མི་རུང་ཞིང་༔ འདི་ཉིད་རྒྱུན་དུ་བསྒྲུབས་ཏེ་གྲོང་ནག་ཕལ་པའི་མདུན་གྲོས་བགྱིས་ན་སྐྱེ་བ་འདི་འཕོས་ནས་གཤིན་རྗེ་མི་བཟད་པའི་ཡི་དྭགས་ཀྱི་རྒྱལ་པོའི་ལག་ཏུ་སྤུ་གྲི་ཐོགས་པ་ཕན་སེམས་བྲལ་བའི་གདུག་རྩུབ་ཅན་གྱི་ལུས་བག་ཆགས་ཀྱི་གདུག་འདྲེར་སྐྱེ་བར་འགྱུར་རོ༔ དེས་ན་གཤིན་རྗེའི་ལས་རྒྱུན་དུ་མི་བྱ༔ ཁྱད་པར་གོང་གི་སྒྲུབ་པ་མཐར་མ་ཕྱིན་གྱི་བར་ལས་སྦྱོར་གར་ཐོད་བྱ་མི་རུང་༔ སྤྱིར་གཤིན་རྗེ་ལས་རྒྱུད་མང་དུ་ཡོད་ཀྱང་འདི་ཉིད་སྤུ་གྲི་གསལ་ཤིང་འཁོར་ལོའི་རྒྱུད་ཡིན་པས་ཤིན་ཏུ་བཀའ་གཉན་པ་ཡིན༔ དེ་བས་དུས་མཐའ་བན་སྔགས་དུག་སྦྲུལ་འདྲ་བའི་རིགས་ཕྱི་སྤྱོད་འཇམ་ཞིང་ཞེ་ནག་རྩུབ་པ་ཁོང་ནས་དུག་ལྔའི་རླངས་པ་རེག་ཕུང་གྱི་ངད་ལྡན་པ་གང་ཉེ་བའི་ཕྱོགས་སུ་གཏོར་ཞིང་༔
རིང་བ་རྣམས་ལ་ཡང་ལ་ཡོག་ལྟར་སྒུག་སྟེ་མཚམས་སྦྱོར་མི་མཐུན་པ་བྱེད་ཅིང་ཁོང་སྲིན་ལྕགས་ཀྱི་མདུད་པ་དམ་པོས་བསྒྲོགས་ཤིང་སྙིང་རྗེ་ཕན་སེམས་ཆུང་བ་རྣམས་ལ་འདི་ཉིད་ཤིན་ཏུ་གསང་དམ་པོར་གསང་༔ ས་མ་ཡ༔ རྒྱ་རྒྱ་རྒྱ༔ ཨེ་མ་ཟབ་སྙིང་ཟླ་གསང་འོ་མའི་ཐིགས་པ་འདི༔ ཤེལ་གྱི་སྣོད་དུ་ལང་ལོང་གཞིལ་བསྲུབས་ནས༔ དྭངས་མའི་བཅུད་དུ་སྨིན་པའི་ངར་བཟང་པོས༔ ཕ་རོལ་དམོད་པའི་ཚོགས་ལས་ཕྱུང་བརྡེག་ཅིང་༔ དམར་འོད་མདངས་ལྡན་ཕྱུག་པའི་ཡུན་ལྡང་ཞིང་༔ ལྷོ་ཕྱོགས་བདག་པོས་རླུང་ཞགས་འགེངས་པ་འདི༔ བྱད་ཟོར་རྒོལ་བའི་རྩམ་ཞིང་སྙོག་མ་བྱོས༔
ཧ་ལ་མུ་ཁ་བི་ཤྭ་ཙཀྲ་རྒྱ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ རབ་བརྟན་ཞེས་པ་གླང་གི་ལོ་ཧོར་ཟླ་བདུན་པའི་ཚེས་ལ་འཇམ་དཔལ་གཤིན་རྗེའི་གནས་ཁྲོམ་གཟིགས་གསང་སྔགས་ཕོ་བྲང་ནས་མ་ཧཱ་ཨ་ཤྭ་ར་བྷྲྀ་ཀུ་ཏྲི་བཛྲས་གདན་དྲངས་ཤིང་རྣམ་མཁྱེན་ཐར་པ་བདེ་ཆེན་གླིང་དུ་ཤོག་སེར་ནས་ཞལ་བཤུས་སོ།། །། ཚ༽ དཔལ་ཆེན་འཇིགས་བྱེད་རྔམ་པ་ལས༔ དགྲ་བོ་ཀླུ་ལ་གཏད་པ་ཉི་མའི་འཁོར་ལོ་བཞུགས་སོ།།
དཔལ་འཇིགས་བྱེད་རྔམ་པ་ལ་ཕྱག་འཚལ་ལོ༔ དགྲ་བོ་ཀླུ་ལ་གཏད་པ་ནི༔ གཟའ་གཏད་ཉི་མའི་འཁོར་ལོ་འདི༔ སངས་རྒྱས་བསྟན་པ་བཤིག་པ་དང་༔ རྣལ་འབྱོར་སྲོག་ལ་འཚེ་བའི་དགྲ༔ བློ་བུར་དག་ལ་དགྲ་བྱུང་ན༔ ཙཀྲ་ལ་སོགས་གསང་བའི་ལས་འདི་བྱ༔ དེ་ཉིད་གསང་བ་ལྡོག་མེད་ལས༔ བསྙེན་སྒྲུབ་དག་ལ་རག་མ་ལས༔ དུས་ཚེས་བཟང་ངན་རྩིས་གདབ་མེད༔
ས་ཚད་དག་ལ་འཇལ་མི་དགོས༔ ལྡོག་མི་གོང་དང་འཇམ་མི་གཏོང་༔ ཀླུ་གཉན་གནས་སར་གཏད་པ་ཡིན༔ རང་ལ་ཉེས་མེད་ཐེབ་པ་ཡིན༔ བསྐོ་བའི་ས་ལ་གཏིང་ཚད་མེད༔ ཆོད་དམིགས་གཉན་ས་གཅིག་ཏུ་བསྒྱུར་བས་ཆོག༔ དེའང་འདི་བྲི་བའི་གཞི་དང་རྫས་དང་བྲི་བའི་རྒྱུ་དང་བསྒོམ་པའི་ལྷ་དང་བཞི་སྟེ༔ དྲི་མ་མི་སང་བའི་གྲོ་ཤོག་བྱའོ༔ སྣག་ཚ་ནི་གྲི་ཁྲག་མཛེ་ཁྲག་རྨེ་ཁྲག་དུ་མ་ལས་བྱའོ༔ བསྒོམ་པའི་ལྷ་ནི་གསུམ་ཡིན་ཏེ༔
རྟ་མགྲིན་ཕྱག་རྡོར་རྡོ་རྗེ་ཁྱུང་༔ ཡང་ན་ཀླུ་བདུད་ནག་པོ་བསྒོམ༔ རང་ཉིད་ཀླུ་ཁྱུང་ནག་པོར་བསྐྱེད༔ དགྲ་བོ་ལོ་དུས་འགྱང་མི་སྲིད༔ སྦལ་པ་ནག་པོའི་ལྟེ་བར་མུ་ཁྱུད་གསུམ་གྱིས་བསྐོར༔ དཀར་གསུམ་མངར་གསུམ་སྦྱར་ལ་བྱུགས༔ ལྟེ་བར་ལིངྒ་མིང་རུས་བྲིས་ལ༔ གང་ཡིན་དེའི་དྲི་མ་དང་ཁང་ཞིང་ལ་སོགས་ཙཀྲའི་མུ་ཁྱུད་གཏུམས༔ ཁྱད་པར་དགྲ་ལིང་ཁྲག་གིས་བྲིས༔ དུག་ཆུ་དང་མཛེ་ཁྲག་གིས་བྱུགས༔
དུས་ནི་ནམ་ཕྱེད་ཉིན་ཕྱེད་ལ་གཏད༔ དགྲ་བོའི་མིང་རུས་མ་ཤེས་ན༔ གནད་ཀྱི་མན་ངག་འདི་ཡིན་ནོ༔ གནོད་བྱེད་ཨ་མུ་ཀ་ནན༔ ཅེས་ལིངྒའི་སྦྲུལ་གསེབ་ཀུན་ཏུ་བྲིས༔ ཁྱིའི་ཁར་ཟན་བསྐྱེལ་བ་དང་འདྲ་བས༔ དགྲ་ནི་བྱུང་བའི་དུས་ལ་འདི་བྱའོ༔ ཙཀྲ་དཔེའུ་ཆུང་ལྟར་བྲིས་ལ༔ ཐེ་ཚོམ་མེད་པར་གཉན་སར་གཏད་པར་བྱའོ༔ ལིངྒ་བྲི་རྫས་ལ༔
གྲི་ཁྲག་རྨེ་ཁྲག་ལ་སོགས་ཁྲག་སྣ་རྙེད་ཚད་ཀྱིས་བྱའོ༔ ཁྱད་པར་ཁྱི་ནག་རྟ་ནག་ར་བོང་བུ་ལ་སོགས་ཁྲག་སྣ་དུག་སྣའི་ཚོགས་རྙེད་ཚད་ཀྱིས་བྲི་དགོས༔ ས་བོན་རྣམ་གསུམ་ཞིང་རྒྱུས་ཀྱིས་མཛེར་བར་བྱའོ༔ དེའང་ཁྲོཾ་ཕུ་ནྲྀ་གསུམ་གྲི་རྒྱུས་ཀྱིས་མཛེར་བར་བྱའོ༔ མ་རྙེད་ན་ཡུགས་ས་མའི་སྐྲ་ཤད་ཀྱིས་མཛེར་བར་བྱའོ༔ ཀླུ་ཁྱུང་གི་བར་དུ་ལིངྒ་བཅུག་སྟེ་དེ་ལྟར་བྱའོ༔ དེ་ནས་རང་ཉིད་ཕྱག་རྡོར་རྟ་མགྲིན་ཁྱུང་གང་རུང་བསྐྱེད༔ མདུན་དུ་དགྲ་བོ་བསྐྱེད༔ ཀླུ་ཁྱུང་གི་འཁོར་ལོར་ཀླུ་ཁྱུང་གཉིས་བསྐྱེད༔ དེ་ནས་ཀླུ་གནས་ལ་ངེས་པར་ལིངྒ་གཏད་མནན་སོགས་སྤུ་གྲི་ངར་མ་དང་འདྲའོ༔
ཁྱུང་གི་ལྟེ་བར་ ཁྲོཾ་ བྲིས༔ དེའི་ཕྱི་རིམ་མུ་ཁྱུད་ལ༔ དགྲ་བོ་འདི་ཞེས་བྱ་བའི་ མིང་རུས་བླ་དྭགས་དང་བཅས་པ་གཟའ་བརྒྱད་ལ་གཏོད་མ་ཤོར་ཅིག༔ སྡོམས་ཤིག་ ཅེས་བྲིའོ༔ དེའི་ཕྱི་རིམ་རྩིབས་བརྒྱད་ལ༔ གཟའ་ཉི་མ་ལ་གཏོད་མ་ཤོར་ཅིག༔ དེ་བཞིན་རན་འཐག་འཁོར་ལ་བྱ་ཁྱུང་མཆུའི་འོག་ནས༔ ཟླ་བ་ལ་གཏོད་མ་ཤོར་ཅིག༔ མིག་དམར་ལ་གཏོད༔ ལྷག་པ་ལ༔
ཕུར་བུ་ལ༔ པ་སངས་ལ༔ སྤེན་པ་ལ༔ རཱ་ཧུ་ལ་ལ༔ སོགས་རྩིབས་བརྒྱད་ལ་གོང་གིས་འགྲེའོ༔ དེའི་ཕྱི་རོལ་མུ་ཁྱུད་ལ༔ དགྲ་བོའི་སྙིང་ཁ་ལ་ རཀྴ་ སོགས་བྲིས༔ ཁྲོཾ་གྱི་འོག་ཕྱོགས་སྟེང་ནས་ལེན༔ སྦལ་པའི་ལྟོ་བར་ ཕུ་ བྲིའོ༔ དེའི་ཕྱི་རིམ་མུ་ཁྱུད་ལ༔
དགྲ་བོའི་མིང་རུས་འདི་ཞེས་བྱ་བ་ ཀླུ་བརྒྱད་ལ་གཏོད་མ་ཤོར་ཅིག༔་ དེའི་ཕྱི་རོལ་མུ་ཁྱུད་ལ༔ ཕུའི་འོག་ཕྱོགས་ནས་རིམ་བཞིན་ཆོས་འཁོར་དུ༔ ཀླུ་དགའ་བོ་ལ་གཏོད་མ་ཤོར་ཅིག༔ དེ་བཞིན་དུ་ནོར་རྒྱས་ལ་གཏོད་མ་ཤོར་ཅིག༔ མཐའ་ཡས་ལ༔ དུང་སྐྱོང་ལ༔ འཇོག་པ་ལ༔ སྟོབས་རྒྱུ་ལ༔ རིག་ལྡན་ལ༔
པད་ཆེན་ལ༔ དེའི་ཕྱི་རིམ་མུ་ཁྱུད་དུ༔ དགྲ་བོའི་སྙིང་ཁ་ལ་ རཀྴ་ སོགས་བྲིའོ༔ དེའི་ཕྱི་རིམ་མུ་ཁྱུད་ལ༔ སྦལ་སྦྲུལ་མཇུག་ཅན་བྲིས༔ ཀུན་ཀྱང་སྔགས་མགོ་ཕྱི་རུ་བསྟན༔ བླ་ཤིང་བླ་རྡོ་གཏད་པ་ནི༔ དུག་ཤིང་གཅིག་ལ་བླ་ཤིང་གཟུགས༔ ཁྲག་དང་དུག་ཁྲག་སྣ་ཚོགས་པ་ལོགས་གཅིག་ཏུ༔ ཀླུ་བདུད་ནག་པོ་ཁྱོད་ལ་གཏོད་ བྱ་བ་བྲིས༔
བླ་རྡོ་ནི་རྡེའུ་རྟགས་ཅན་ལ་དགྲ་བོའི་དྲི་མའམ་རྗེས་ས་གང་རྙེད་གཅིག་ཡི་གེས་གཏུམས་ལ་འཕེན་པར་བྱའོ༔ སྤྲེངས་ཡིག་ནི༔ དགྲ་བོ་འདི་ཞེས་བྱ་བའི་བླ་རྡོ་གཏོད་མ་ཤོར་ཅིག༔ བླ་རྡོ་བླ་ཤིང་མན་ངག་ཡིན༔ དུག་སྣ་ཚོགས་ཁྱུང་གི་ཕྱི་ལ་བྱུགས༔ མངར་སྣ་ཚོགས་སྦལ་པའི་ཕྱི་ལ་བྱུགས༔ ཁྱུང་ཁྲོས་ནས་སྦྲུལ་ཞལ་དུ་གསོལ་བ་བྲིས༔ ཀུན་གྱི་ཡིག་མགོ་ནང་དུ་བསྟན༔ དོང་དུ་བཅུག༔ རྒྱ་ཟམ་འོག་ཏུའམ་རི་རྒྱུད་སྒང་སྣ་གཉིས་ལྟ་བུའི་རི་གདུག་པ་ཅན་གྱི་སྐར་ཁང་དུའམ་རྒྱ་ལམ་བཞི་གྲམ༔
ཀླུ་བདུད་གནས་པའི་ཆུ་མིག་གམ་མཚོ་གང་རུང་གཉན་སར་གཏོད༔ བཙལ་གཏད་དྲག་པོ་བྱའོ༔ ཀླུ་ཁྱུང་བར་གྱི་ལིངྒ་འདི༔ དགྲ་གཤེད་ཡིན་ནོ་ཤིན་ཏུ་ཟབ་བོ༔ གསང་བར་བྱའོ། ། ྀཨཚ༔ རྒྱ་རྒྱ་རྒྱ༔ རྩ་གསུམ་གླིང་པའི་ཁྲོམ་གཟིགས་རྔམ་རོང་གི་གཏེར་མའོ།། །། ༈ གབ་ཡིག་ཡིན༔ དགྲ་བོའི་སྙིང་ཁ་ལ་རཀྴ་ཁྲག་ལ་རྦད་རྦད་ཐུམ་ཐུམ་རིལ་རིལ་རྦད་གཙུག་གཏིག་ས་མུན་ཏེ་འབུམ་ཏིག་ས་མུན་ཏི་ཆོད་མུག་ཏིག་བསྟབ་རེ་ལིང་རྦད༔
ཡ་མ་སྙིང་ཟིན་མ་དགྲ་བོ་སྙིང་ལ་བྷྱོ་ཁ་འདར་མ་བྷྱོ་རུ་ལུ་རུ་ལུ་བྷྱོཿ མན་མན་བྷྱོཿ ཤིག་ཤིག་ཤར་ཤར་རག་མོ་རག་མོ་ཐུམ་ཐུམ་ཧཱུྃ་ཤི་མ་ཏྲིག་ནི་དགྲ་བོ་མཱ་ར་ཡ་ཛ་ཛཿ མཱ་ར་ཡ་ཡ་མ་སྙིང་ལ་ཛ་ཛ་ཡ་མ་ཁྲག་ལ་ཛ་ཛཿ ཡ་མ་དགྲ་བོའི་སྙིང་ཁྲག་ཚལ་བཾ་རིལ་རིལ་གཟེར་དུམ་ས་དུམ་ས་མཱ་ར་ཡ་ཧཱུྃ་ཕཊ྄ཿ འོག་ལིང་གི་རྒྱབ་ཏུ་ལྷ་དབྱེའི་སྔགས་ཡིག་མགོ་ནང་དུ་བསྟན་པ་བྲིས༔ གསང་རྒྱ༔ རྩ་གསུམ་གླིང་པའི་གཏེར་མའོ།། །། ཛ༽ འཇམ་དཔལ་གཤིན་རྗེ་དུག་རི་མེ་འབར་ལས༔ ལས་ཀྱི་གཤིན་རྗེ་ནག་པོའི་ཐེབས་ལྡོག་རྒྱུ་གསུམ་བཞུགས་སོ༔
ཡ་མ་རཱ་ཛ་ལ་ན་མོ༔ ལས་ཀྱི་གཤིན་རྗེ་ནག་པོ་འདི་ལ་ཐེབས་ལྡོག་འགྱུ་གསུམ་སྟོན་པ་ནི༔ ཉི་མ་ནག་པོ་དང་བསྡོངས་ནས་འགྱུ་བ་དང་གཅིག༔ ཟིན་ཕུང་ནག་པོ་དང་བསྡོངས་ནས་འགྱུ་བ་དང་གཉིས༔ ས་ཡི་ཕུང་བྱེད་ནག་པོ་དང་བསྡོངས་ནས་འགྱུ་བ་དང་གསུམ་མོ༔ ལས་ཀྱི་གཤིན་རྗེ་ནག་པོ་འདི་རྒྱུ་བའི་དུས་སུ༔ འདི་ཡི་མདོས་སྦྱིན་སྲེག་བསད་ལས༔ དྲག་ལས་སོགས་ཅི་བྱས་ཀྱང་ལོ་དགུས་མི་འགྲུབ་པ་ཞག་གཅིག་གིས་འགྲུབ་པ་འཇམ་དཔལ་དབྱངས་ཀྱིས་གསུངས༔ དེ་ཕྱིར་གནུབས་བན་བདག་གི་ཁྱད་ཆོས་ཡིན༔ འདི་གསུམ་གང་དང་བསྡོངས་ནས་བྱུང་དུས༔
གཤིན་རྗེའི་དྲག་ལས་སྦྱིན་སྲེག་མདོས་བཟློག་ཅི་བྱས་ཀྱང་༔ བསད་པ་སྤུ་གྲི་གཅིག་བཤུར་ཡིན༔ ཤན་པའི་ལག་ཏུ་སྤུ་གྲི་བཞག་པ་དང་སྤྲེའུ་ལག་ཏུ་མེ་སྒྲོན་བཞག་པ་དང་དཔའ་བོ་ལག་ཏུ་བསད་མཚོན་བཞག་པ་དང་འདྲ༔ དེ་ཕྱིར་དུས་ཚོད་འདི་ལ་བརྩོན་པར་གྱིས༔ ཉི་ནག་དང་བསྡོངས་ནས་འགྱུ་དུས་བསྟན་པ་ནི༔ དཔྱིད་ར་བའི་ཚེས་བདུན་ཉིན་ཕྱེད༔ འབྲིང་པོ་བཅུ་གཉིས་ནམ་ལངས༔ ཐ་ཆུང་ཉི་ཤུ་གཅིག་གི་ནམ་ལངས་ནས་མུན་རུབ་ཀྱི་བར་དུ་རྒྱུ༔ དབྱར་ར་བའི་ཚེས་བརྒྱད་ནམ་ལངས༔ འབྲིང་པོའི་བཅུ་གཅིག་ཉིན་ཕྱེད་དང་ཐ་ཆུང་ཉི་ཤུ་བཞིའི་ཉི་མ་ཕྱེད་ཡོལ༔
སྟོན་ར་བའི་ཚེས་དགུའི་མུན་རུབ༔ འབྲིང་པོའི་བཅོ་བརྒྱད་ཉི་མ་ཕྱེད་ཡོལ༔ ཐ་ཆུང་གི་ཉི་ཤུའི་མུན་རུབ༔ དགུན་ར་བའི་ཚེས་བཅུའི་སྲོད་ལ༔ འབྲིང་པོའི་ཉི་ཤུའི་ཉིན་ཕྱེད༔ ཐ་ཆུང་གི་གནམ་སྟོང་སྲོད་ལ༔ ཟིན་ཕུང་དང་བསྡོངས་ནས་འགྱུ་བའི་རྩིས་བསྟན་པ་ནི༔ དབྱར་ར་བའི་ཚེས་གཅིག༔ བདུན༔ བཅུ་གསུམ༔
ཉི་ཤུ་ལྔ་སྟེ༔ དེ་རྣམས་སུ་བྱ་ཉལ་དུས་རྒྱུ༔ འབྲིང་པོའི་ཚེས་གྲངས་གོང་དང་འདྲ་ལ་ནམ་ཕྱེད༔ ཐ་ཆུང་གི་ཚེས་གྲངས་གོང་དང་འདྲ་ལ་ཐོ་རངས་རྒྱུ༔ དབྱར་ར་བའི་ཚེས་དྲུག་དང་ལྔའི་སྨད༔ འབྲིང་པོའི་ཉི་མ་རྩེ་ཤར༔ ཐ་ཆུང་གི་ཉི་དྲོས༔ སྟོན་ར་བའི་ཚེས་གསུམ་དང་དགུ་དང་བཅོ་ལྔ་ཉེར་གཅིག་ཉི་ཤུ་བདུན་ལ་ས་དྲོས༔ འབྲིང་པོ་ཐ་ཆུང་གཉིས་དེ་དང་འདྲ༔ དགུན་ར་བའི་ཚེས་བཞི་དང་བཅུ་བཅུ་དྲུག་ཉེར་གཉིས་ཉེར་བརྒྱད་རྣམས་ཀྱི་ནམ་ཕྱེད༔
ཐ་ཆུང་སྲོད་དཔྱིད་གསུམ་སྟག་སྤྲེལ་ལྷོ་ནས་བྱང་༔ དབྱར་གསུམ་གླང་ལུག་ནུབ་ནས་ཤར༔ སྟོན་གསུམ་ཁྱི་འབྲུག་བྱང་ནས་ལྷོ༔ དགུན་གསུམ་ཕག་སྦྲུལ་ཤར་ནས་ནུབ༔ དཔྱིད་གསུམ་བྱི་རྟ་བྱ་ཡོས་རྣམས་དབུས་སུ་ཚོགས་དུས༔ དྲག་ལས་ཐམས་ཅད་ལ་ཤིས༔ ཁྱད་པར་གཤིན་རྗེ་ལས་ལ་ཤིས༔ ཡ་མཱནྟ་ཀ་ལ་ན་མོ༔ ལས་ཀྱི་གཤིན་རྗེ་ནག་པོ་འདི་ས་ཡི་ཕུང་བྱེད་ནག་མོ་དང་བསྡོངས་ནས་འགྱུ་དུས་བསྟན་པ་ནི༔ ཟླ་བ་བྱུང་ངོ་ཅོག་གི་ཚེས་གཅིག་ནས་གནམ་སྟོང་གི་བར་དུ་རྒྱུའོ༔
དེ་ཡང་ཚེས་གཅིག་གི་ཉིན་ཕྱེད༔ གཉིས་པའི་ནམ་ཕྱེད་གསུམ་གྱི་སྲོད༔ བཞི་པའི་ཐོ་རངས་ལྔའི་ཉི་དྲོས༔ དྲུག་གི་ཐོ་རངས་བདུན་གྱི་ཉི་མའི་དགོང་མོའི་དུས་ཙམ་ལ༔ བརྒྱད་པའི་སྐྱ་རེངས་ཤར་ཙམ་ལ༔ དགུའི་སྲོད་ཆེན་བཅུའི་ནམ་གུང་བཅུ་གཅིག་པའི་ནམ་ཕྱེད་བཅུ་གཉིས་པའི་ནམ་གུང་༔ བཅུ་གསུམ་གྱི་ཉི་ཤར་བཅུ་བཞིའི་ཉིན་ཕྱེད་བཅོ་ལྔའི་ཉི་དྲོས་བཅུ་དྲུག་གི་ཉིན་གུང་༔ བཅུ་བདུན་གྱི་ནམ་ཕྱེད་བཅོ་བརྒྱད་ཀྱི་ས་སྲོས་བཅུ་དགུའི་ནམ་ཕྱེད་ཉི་ཤུའི་ཉིན་ཕྱེད་ཉེར་གཅིག་གི་ཐོ་རངས༔ ཉེར་གསུམ་པའི་ནམ་གྱི་ཕྱེད་ཡོལ་ཉེར་བཞིའི་ཐོ་རངས་ཉེར་ལྔའི་ཉི་ཤར་ཉེར་དྲུག་གི་ནམ་ལངས་ཉེར་བདུན་གྱི་ནམ་ཕྱེད་ཉེར་དགུའི་ཐོ་རངས་གནམ་སྟོང་གི་སྲོད་ལ་རྒྱུའོ༔ གཤིན་རྗེའི་གཤེད་ཀྱི་ཐེབས་ལྡོག་འགྱུ་གསུམ་འདི༔
གཤིན་རྗེ་ཡན་ཆད་ཀྱི་ལས་ཐམས་ཅད་འདི་ལ་བསྟུན་ན་ལེགས་ཤིན་ཏུ་ཤིས༔ འདི་ཡིས་བཟང་པོའི་ལས་ཐམས་ཅད་དང་དྲག་ལས་ཐམས་ཅད་ལ་ཤིས་སོ༔ གནུབས་སངས་རྒྱས་ཡེ་ཤེས་ལ་འཇམ་དཔལ་དབྱངས་ཀྱིས་ལུང་དུ་བསྟན་ནས་སྙན་དུ་བརྒྱུད༔ ཕྱིས་རྒྱ་ཞང་ཁྲོམ་གྱིས་ཡི་གེར་བཀོད༔ ལས་ཅན་གཅིག་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཨཱཿ
དཔའ་བོའི་མཚོན་ཆ་ཡོད་དོ།། །། ཝ༽ འཇམ་དཔལ་གཤིན་རྗེའི་གཤེད་དུག་རི་མེ་འབར་ནག་པོ་ཁྲོ་བོ་ཀུན་འདུས་ཀྱི་ངན་སྔགས་ཞག་སྒྲུབ་ཆོག་བསྒྲིགས་བཀླག་ཆོག་ཏུ་བཀོད་པ་བདུད་བཞིའི་གཡུལ་ལས་རྣམ་པར་རྒྱལ་བ་ཞེས་བྱ་བ་བཞུགས་སོ།།
བླ་མ་འཇམ་དཔལ་གཤིན་རྗེའི་གཤེད་དང་གཉིས་སུ་མེད་པའི་སྐུ་ལ་ཕྱག་འཚལ་འདུད། འདིར་འཇིགས་བྱེད་དུག་རི་ནག་པོ་ཁྲོ་བོ་ཀུན་འདུས་ཀྱི་ངན་སྔགས་ཞག་སྒྲུབ་དུག་གི་པར་བུ་མཚོན་ཆའི་ལས་བྱང་བཀླག་ཆོག་ཏུ་བཀོད་པ་ལ་གསུམ་ལས། དང་པོ་སྔོན་འགྲོ་ལ་དྲུག་གི་ཐོག་མར་ཇི་ལྟར་འོས་པའི་གནས་སུ་སྟེགས་བུ་ཁེབ་དམར་ནག་གིས་བཀབ་པའི་ཁར། མཆོད་གཏོར་སྨན་རཀ་བཀའ་གཏེར་ཆོས་སྲུང་གི་གཏོར་མ་དང༌། སྤྱི་མཆོད་སོགས་བཤམས་པའི་གཡས་གཡོན་གང་བབས་སུ་ཕུང་ཤུལ་གྱི་ས་སྟེགས་དུར་སོལ་གྱིས་བྱུགས་པའི་ཁར་ཧོམ་ཁུང་དགྲ་ལིང་ལྟེབ་པའི་ཁར་ཟན་གྱི་ཉ་བོ་ཁྲག་གིས་བྱུགས་པ་བཞག་ཅིང༌། བྱད་ཐག་གི་སྣེ་མོ་དུར་གཡམ་གྱི་ཐུན་ལམ་ནས་དྲངས་པ་རྟེན་གཏོར་གྱི་རེས་ལ་གཟུགས། ཁོར་ཡུག་ཏུ་རྩང་དམར་བསྣོལ་སྲིན་མོའི་འགྲོས་དང་བྱ་འུག་གི་སྒྲོ་དང་ཐུན་རྫས་སོགས་མཐོང་རྒྱུད་ལྟར་བཤམ་པ་ཕུང་ཤུལ་གྱི་རས་གུར་ཕུབ། གཞན་ཡང་གསེར་སྐྱེམས་ཐུན་གཏོར་དཀར་བགེགས་ཆད་བརྟན་ཚོགས་ཀྱི་ཡོ་བྱད་ལ་སོགས་འདུ་བྱའོ། ། ཐོག་མར་བརྒྱུད་འདེབས་ནི། ཨེ་མ་ཧོཿ
སངས་རྒྱས་སྤྱི་མེས་རང་བཞིན་དབྱིངས་ལ་ཤར༔ མགོན་པོ་གདོད་མའི་སྐུ་ལ་གསོལ་བ་འདེབས༔ རིགས་ལྔའི་གཙོ་བོ་ལོངས་སྐུའི་སྟོན་པ་མཆོག༔ མི་འགྱུར་རྡོ་རྗེ་འཆང་ལ་གསོལ་བ་འདེབས༔ རྒྱལ་བའི་དགོངས་པ་བཀའ་ཡི་བསྡུ་བ་མཛད༔ སྤྲུལ་སྐུ་རྡོ་རྗེ་སེམས་ལ་གསོལ་བ་འདེབས༔ དེ་ཉིད་རྒྱུད་སྡེ་རྒྱ་མཚོའི་རྣམ་རྒྱལ་བུམ༔ ལས་ཀྱི་དབང་མོ་ཆེ་ལ་གསོལ་བ་འདེབས༔ སྡེ་སྣོད་མ་ལུས་དགོངས་པའི་ཀློང་ལས་ཤར༔ རིག་འཛིན་དགའ་རབ་རྡོ་རྗེར་གསོལ་བ་འདེབས༔
མཁྱེན་གཉིས་གནས་ལུགས་ཉི་མ་མཁའ་ལ་ཤར༔ མཁས་པ་ཤྲཱི་སིངྷར་གསོལ་བ་འདེབས༔ ཤེས་རབ་རྩེ་མོ་སྐུ་བཞི་ཡོངས་ལ་འགེངས༔ སློབ་དཔོན་འཇམ་དཔལ་བཤེས་ལ་གསོལ་བ་འདེབས༔ ལྷ་སྲིན་བཏུལ་མཛད་སྡེ་སྣོད་གཅིག་ཏུ་བསྡུས༔ རྡོ་རྗེ་གྲོ་བོ་ལོད་ལ་གསོལ་བ་འདེབས༔ ལྷ་སྲིན་བཏུལ་བའི་དཀྱིལ་འཁོར་ཕྱག་རྒྱའི་བདག༔ རྡོ་རྗེ་བེ་ཅོན་མ་ལ་གསོལ་བ་འདེབས༔ ཁྱད་ཆོས་རྣམ་གསུམ་གདམས་པའི་བཀའ་ཆེན་བབ༔ བལ་པོ་བྷ་སུ་དྷ་རར་གསོལ་བ་འདེབས༔
གཤིན་རྗེ་འདུལ་རྒྱུད་སོ་དྲུག་བཀའ་ཆེན་བབ༔ གནུབས་ཆེན་བུདྡྷ་ཛྙཱ་ནར་གསོལ་བ་འདེབས༔ བཀའ་དགོངས་སྒྱུ་གསུམ་ཟབ་ཆོས་བཀའ་ཆེན་བབ༔ རིག་འཛིན་རྩ་གསུམ་གླིང་ལ་གསོལ་བ་འདེབས༔ སྐུ་ཡི་འདུལ་རྒྱུད་རྡོ་རྗེ་རྣམ་པར་རོལ༔ འཇིགས་བྱེད་ཧེ་རུ་ཀ་ལ་གསོལ་བ་འདེབས༔ སྐུ་ཡི་དཀྱིལ་འཁོར་བླ་མེད་དོན་གྱིས་རྫོགས༔ དུག་རིའི་དཀྱིལ་འཁོར་ཚོགས་ལ་གསོལ་བ་འདེབས༔ ཟླ་གསང་ཐིག་ལེ་དཀར་ནག་དམར་པོ་སོགས༔ འདུས་པ་སྤྱི་རྒྱུད་རྣམས་ལ་གསོལ་བ་འདེབས༔
ཐུགས་རྗེའི་བརྩེ་བས་དགོངས་ཤིང་བྱིན་གྱིས་རློབས༔ བུམ་པའི་དབང་བསྐུར་ལྷ་དང་གཉིས་སུ་མེད༔ གསང་དབང་ཡེ་ཤེས་བདེ་སྟོང་ཟུང་དུ་འཇུག༔ ཤེར་དབང་ཀ་དག་དབྱིངས་རིག་བྱ་རྩོལ་བྲལ༔ ཚིག་དབང་རིན་ཆེན་འཁོར་བ་ཡོངས་སུ་གྲོལ༔ དབང་ལྔའི་རྗེས་གནང་མཚམས་སྦྱོར་ཕྱིར་མི་ལྡོག༔ རིམ་སྐྱེས་འདམ་ཆུའི་སྦལ་ལྟར་མི་བྱིང་བར༔ གཅིག་ཤར་གཅིག་པོའི་ཉ་ལྡང་ཅི་ལྟ་བུ༔ ཐོད་རྒལ་ཉམས་ཟད་ཨ་ཏིའི་འབྲས་བུ་འདི༔ རྩོལ་མེད་ས་ལམ་རྫོགས་པའི་གོ་འཕང་དུ༔
དགེ་བས་ཡོངས་སུ་ཁྱབ་པའི་དོན་ཐོབ་ཤོག༔ གཉིས་པ་སྐྱབས་སེམས་ནི། ན་མོ༔ འདི་བཟུང་བྱང་ཆུབ་སྙིང་པོ་མ་ཐོབ་བར༔ བླ་མ་མཆོག་གསུམ་འཇམ་དཔལ་གཤིན་རྗེའི་གཤེད༔ ཀུན་འདུས་ཁྲོ་བོ་རོལ་པའི་དཀྱིལ་འཁོར་འདིར༔ གུས་པས་སྐྱབས་མཆི་འཇམ་དཔལ་མཆོག་བསྒྲུབ་བགྱི༔ དཀར་གཏོར་སྔོན་དུ་འགྲོ་བས། བགེགས་གཏོར་བསང་སྦྱང༌། རྃ་ཡྃ་ཁྃ།
ཨོཾ་སྭ་བྷཱ་ཝ ས་སྦྱང༌། སྟོང་པའི་ངང་ལས། བྷྲཱུྃ ་ལས་རིན་པོ་ཆེ་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ན་མཿསརྦ་ཏ་ཐཱ་ག་ཏ་བྷྱོ?ཁཾ་སྭཱ་ཧཱ། གསུམ་པ་བགེགས་འགུགས་པ་ནི། ཧཱུྃ༔ བདག་ཉིད་ཁྲོ་བོ་རྡོ་རྗེ་ནག་པོ་ཡི༔ ཐུགས་ལས་སྤྲུལ་པའི་ཕོ་ཉ་སྐར་ལྟར་འཕྲོས༔ སྟེང་འོག་ཕྱོགས་མཚམས་གནོད་བྱེད་བགེགས་ཀྱི་ཚོགས༔ གཏོར་མ་ལེན་ཕྱིར་སྐད་ཅིག་མྱུར་དུ་འདུས༔
ཨོཾ་ཡ་མཱནྟ་ཀ་བྷཱུ་ཏ་རཱ་ཛ་ཛ་ཛཿ བཞི་པ་བསྐྲད་པ་ནི། ཧཱུྃ་ཡ་བྷྱོཿ ཉོན་ཅིག་བགེགས་དང་ལན་ཆགས་མགྲོན༔ དུག་གསུམ་གཏོར་མ་འདི་ལོངས་ལ༔ སོ་སོར་རང་རང་གནས་སུ་དེངས༔ ཅི་སྟེ་བཀའ་འགལ་དམ་ཉམས་ན༔ ང་ཉིད་གཤིན་རྗེ་ཁྲོ་རྒྱལ་གྱི༔ སྐུ་གསུང་ཐུགས་སྤྲུལ་སྟེང་འོག་ཁེངས༔ ཁྲོ་ཆུའི་མཚོན་ཆ་མེ་འོད་འཁྲུགས༔
ལུས་ངག་ཐལ་བའི་རྡུལ་དུ་རློག༔ དེ་བས་གཞན་དུ་འགྲོ་བར་གྱིས༔ ཨོཾ་ཡ་མཱནྟ་ཀ་ཀཱ་ལ་རཱུ་པ་ཡ་མ་རཱ་ཛ་གནོད་བྱེད་འབྱུང་པོ་ཨུ་ཙ་ཏ་ཡ་ཕཊ྄ཿ ལྔ་པ་སྲུང་འཁོར་བསྒོམས་པ་ནི། ཧཱུྃ༔ བདག་ཉིད་འཇམ་དཔལ་ཁྲོ་བོ་ནག་པོ་ཡི༔ ཐུགས་ལས་སྲུང་བའི་གུར་ཁང་ནག་པོ་འཕྲོས༔ དུམ་བུ་རིམ་དགུ་རྔམ་པར་འཇིགས་རུང་ནི༔ ཕྱི་རོལ་དང་པོ་ཡེ་ནས་སྟོང་པའི་གུར༔ གཉིས་པ་གནམ་ལྕགས་ཨུར་མོ་མཆོད་རྟེན་གུར༔
གསུམ་པ་དུག་རླངས་ཁྲོ་བོ་ནག་པོའི་གུར༔ བཞི་པ་རལ་གྲི་བསམ་ཆོད་རྡོ་རྗེའི་གུར༔ ལྔ་པ་གྲི་གུག་རྡོ་རྗེ་གཏུན་ཤིང་གུར༔ དྲུག་པ་མེ་རི་སྟོང་ཉིད་ཀཱ་ལིའི་གུར༔ བདུན་པ་འོད་ཟེར་ཡེ་ཤེས་ལྔ་ལྡན་གུར༔ བརྒྱད་པ་ཁྲོ་བོ་དཀར་པོ་ནང་གཟིགས་གུར༔ དགུ་པ་འཇམ་དཔལ་དཀར་པོ་ཤེལ་གྱི་གུར༔ དེ་ནང་བསྲུང་བྱ་ཚུད་ནས་རྡོ་རྗེ་ཡི༔ ལྟེ་བ་ཧཱུྃ་དུ་གཤིན་རྗེའི་ཕོ་བྲང་གྱུར༔ ཨོཾ་བཛྲ་ཡ་མཱནྟ་ཀ་ཨེ་ཀ་ཡ་མ་དུ་རུ་ཙཀྲ་རཀྵ༔
དྲུག་པ་མཆོད་པ་བྱིན་གྱིས་བརླབ་པ་ནི། ཧཱུྃ༔ གདུག་པའི་དུག་ལྔ་རྒྱུ་རྐྱེན་ལས་བྱུང་བའི༔ སྐུ་ལྔ་ཡེ་ཤེས་མཆོད་སྤྲིན་རྒྱ་མཚོ་ནི༔ ཕྱི་ནང་དཔག་མེད་ཁེངས་པའི་བདུད་རྩི་མཆོག༔ སྐུ་མཆོག་བདུད་རྩི་གཉིས་བསྡུས་ཐབས་ཤེས་འབར༔ ཟུང་འཇུག་གཉིས་མེད་དགྱེས་པ་ཆེན་པོར་བསྐྱེད༔ ཨོཾ་སརྦ་པཉྩ་པཱུ་ཛ་ཨ་མྲྀ་ཏ་རཀྟ་བྷ་ལིངྟ་ཨོཾ་ཨཱཿཧཱུྃ༔ གཉིས་པ་དངོས་གཞི་ལ་གཉིས། དང་པོ་བསྐྱེད་པའི་རིམ་པ་ལ་བདུན་ལས།
དང་པོ་ཏིང་འཛིན་རྣམ་གསུམ་ནི། ཧཱུྃ༔ རང་བྱུང་ཀུན་གཞི་མཁའ་ལྟར་ཁྱབ༔ དེ་ལས་དབྱིངས་རིག་རྩལ་སྣང་སྤྲོས༔ ཀུན་རྒྱུ་སྤྲུལ་པའི་ས་བོན་ཧཱུྃ༔ དབྱིངས་གྱུར་ཀུན་སྣང་སྐྱེ་མེད་རྫོགས༔ ཨོཾ་བཛྲ་ཤྲཱི་ཛྙཱ་ན་ཧཱུྃ༔ གཉིས་པ་གཞལ་ཡས་ལྷ་བསྐྱེད་པ་ནི། ཧཱུྃ༔ སྣང་སྲིད་གདོད་ནས་ཨེ་ཡི་ཀློང་༔
རྒྱུ་རྐྱེན་སྤྲོས་པས་ས་བོན་ཤར༔ དེ་འགྱུར་དུག་གི་རླུང་དམར་འཚུབས༔ ཞེ་སྡང་མེ་འབར་འུར་འུར་ཆེམ༔ འདོད་ཆགས་རཀྟ་རླབས་ཆེན་འཕྱོ༔ ཕྲག་དོག་ཀེང་རུས་རི་རབ་བརྗིད༔ རུ་ཏྲ་ས་གཞི་འཁོར་ལོ་བསྐོར༔ རྡོ་རྗེའི་རྨང་གཞི་ཁྲོ་ཆུའི་དལ༔ གྲུ་བཞི་དུག་རླངས་སྔོ་དམར་འཚེར༔ ཟུར་བརྒྱད་ལྕགས་བསྲེགས་དམར་ཞིང་རྔམ༔ ཀ་གདུང་ལས་གཤིན་ཁྲོ་ཞིང་གཏུམ༔
ནང་དུ་དུར་ཁྲོད་བརྒྱད་ལྡན་མཛེས༔ ཐོག་སྟེང་དོན་སྙིང་ཙིཏྟས་བརྒྱན༔ སྲིན་པོའི་ཕོ་བྲང་ལྟར་སྣང་བ༔ ཕྱི་ནང་དུར་ཁྲོད་ཆས་རྫོགས་གསལ༔ དེ་དབུས་ཁྲོ་ཆུ་ལྕགས་ཁང་ནང་༔ དགྲ་བགེགས་བྱད་མ་མངོན་སུམ་གསལ༔ དེའི་སྟེང་གནམ་ལྕགས་འཁོར་ལོ་ནི༔ སྤུ་གྲིའི་དྲྭ་བ་གཡས་གཡོན་འཁོར༔ དེ་དབུས་གནམ་ལྕགས་རྡོ་རྗེ་ནི༔ ལྟེ་བ་ཧཱུྃ་དང་ཡ་ཡིས་མཚན༔
གནས་གྱུར་སྐད་ཅིག་གཤིན་རྗེའི་གཤེད༔ འཇིགས་བྱེད་དུག་རི་ནག་པོའི་སྐུ༔ ཁམ་ནག་དུག་གི་གདོང་པ་ཅན༔ ཞལ་དགུ་རྔམ་ཞིང་ཁྲོ་གཏུམ་པ༔ རྩ་ཞལ་དབུས་གདོང་མ་ཧེ་ཁྲོ༔ གཡས་གཡོན་ཁམ་ནག་སྲོག་ལ་རྔམ༔ དེའི་སྟེང་དུག་གདོང་དམར་ནག་མཐིང་༔ དེའི་སྟེང་རིགས་གསུམ་དཀར་དམར་སེར༔ འཇམ་དཔལ་ནག་པོའི་དབང་རྟགས་རྫོགས༔ དམར་ནག་རལ་པས་འཛམ་གླིང་ཁྱབ༔
ཐོད་སྐམ་ཁྲོ་རོལ་སྤྲུལ་ཆར་འབེབས༔ སྦྲུལ་ནག་ཞགས་འདྲེན་གླིང་བཞི་གཏམས༔ ཤངས་ནས་དུག་རླངས་བགེགས་དཔུང་འགྱེལ༔ ཞལ་བགྲད་དགྲ་སྙིང་སྲོག་ལ་རོལ༔ མཆེ་གཙིགས་སྨ་ར་སྨིན་མ་མཐིང་༔ དགྱེས་པའི་གད་མོས་སྟོང་གསུམ་གཡོ༔ རབ་འབར་བདེན་གཉིས་གདུག་པ་འདུལ༔ རྩ་ཕྱག་རྡོ་རྗེ་ཕུར་པ་འདྲིལ༔ གཡས་པ་བཅུ་དྲུག་མཚོན་ཆ་ནི༔ གྲི་ཁུག་རལ་གྲི་ཆུ་གྲི་མེ༔
ཁ་ཊྭཱཾ་རྡོ་རྗེ་འཁོར་ལོ་མདུང་༔ ལྕགས་ཀྱུ་སྤུ་གྲི་དབྱུག་ཏོ་དཀར༔ ཌཱ་རུ་དགྲ་སཏྭ་ཞགས་པ་འཁྱུགས༔ ཐོ་བ་གསལ་ཤིང་རྒྱལ་མཚན་ཕྱར༔ ཕྱག་གཡོན་བཅུ་དྲུག་ལས་ཀྱི་མཚོན༔ ཐོད་ཁྲག་སྙིང་ཕྲེང་རྒྱུ་མ་འདྲེན༔ གཏུན་ཁུང་ལྕགས་སྒྲོག་རྔ་ཆུང་ལྡིར༔ མགོ་ཕྲེང་རུ་མཚོན་དུག་རླངས་ནག༔ དྲིལ་བུ་མེ་ལོང་ཀོང་ཟོར་དམར༔ ཁྲམ་ཤིང་ཤྭ་རྡེལ་རྩིས་རྡོ་ནག༔
གཡང་གཞི་རྡེབ་ཅིང་དགྲ་ཡུལ་འཇོམས༔ གླང་ཀོ་ཞིང་ལྤགས་གདུག་པ་འདུལ༔ མགོ་ཕྲེང་སྦྲུལ་རྒྱན་ཀླུ་བདུད་འདར༔ ཁྲག་ཐིག་ཟོ་རིས་དར་ནག་བརྗིད༔ ཚོམ་བུ་རྟགས་རྒྱ་མེ་དཔུང་འབར༔ སྤུ་གྲིའི་སྒྲོ་གཤོག་སྟོང་ཁམས་གཡོ༔ ལྟེ་བར་ཆུ་སྲིན་ཁྲོ་ཞལ་གདངས༔ སྐུ་སྟོད་ལས་ཀྱི་རྟགས་རྒྱ་གསལ༔ སྐུ་སྨད་གནམ་ལྕགས་དབལ་ཕུར་རྔམ༔ བྱད་མ་དགྲ་བོའི་སྙིང་ཁར་བརྫིས༔
སྦྱོར་ཡུམ་དུག་ཏི་ཁྲོ་མོ་དམར༔ ཞལ་གསུམ་སྔོ་དམར་ནག་ལ་ཁྲོ༔ སྤྱན་དགུ་སྡང་མིག་སྲིད་གསུམ་གཡོ༔ དམར་ནག་རལ་པ་ནམ་མཁར་ཁྱབ༔ ཐོད་སྐམ་དབུ་རྒྱན་དུག་ལྔ་འདུལ༔ ཤངས་ནས་རླུང་གཡོས་ཞལ་གདངས་བགྲད༔ རྩ་ཕྱག་གྲི་ཐོད་ཡབ་ལ་འཁྱུད༔ གཡས་གཉིས་རྡོ་རྗེ་འཁོར་ལོ་ཕྱར༔ གཡོན་གཉིས་ཕུར་པ་རལ་གྲི་བརྡེགས༔ རུས་རྒྱན་ག་ཤལ་དར་དཔྱངས་དམར༔
སྦྲུལ་ཆུན་གཟིག་ཤམ་ཁྲག་ཞག་ཐིག༔ ཐལ་ཚོམ་མི་སྡུག་རྟགས་ཀྱིས་སྤྲས༔ ཞབས་གཉིས་དཔའ་སྟོབས་ཡབ་ལ་འཁྲིལ༔ ཀུན་འདུས་ཁྲོ་བོའི་ཐུགས་ཀ་རུ༔ ཁྲོ་ཆུ་དུག་གདོང་དམར་ནག་འབར༔ དབུས་མཐིང་གཡས་དཀར་གཡོན་དམར་ཞལ༔ ཞལ་གདངས་སྤྱན་དགུ་དབུ་སྐྲ་བསྐྱོད༔ རིགས་གསུམ་མཆོད་རྟེན་དབང་རྟགས་རྫོགས༔ གཡས་གསུམ་དགྲ་སཏྭ་གཡོན་གསུམ་སྙིང་༔ དུར་ཁྲོད་ཆས་ཀྱིས་སྐུ་ལ་བརྒྱན༔
སྒྲོ་གཤོག་བརྒྱངས་ཤིང་མཆུ་སྡེར་ཁྲོ༔ དབལ་ཕུར་དུག་ལྔ་དབྱིངས་སུ་སྒྲོལ༔ དེ་ཡི་ཐུགས་ཀར་འཁོར་ལོའི་དབུས༔ ཚེ་བདག་ཁྲོ་བོ་མཐིང་ནག་འབར༔ གཡས་གསུམ་རྡོ་རྗེ་འཁོར་ལོ་གྲི༔ གཡོན་གསུམ་དགྲ་སཏྭ་སྡིགས་མཛུབ་མེ༔ སྐུ་ལ་དུར་ཁྲོད་ཆས་བརྒྱད་རྫོགས༔ ཞབས་གཉིས་རོལ་སྟབས་མེ་དཔུང་འབར༔ དེ་ཡི་ཐུགས་ཀར་རྡོ་རྗེ་ཡི༔ ལྟེ་བར་སྲིད་པའི་འཁོར་ལོ་དམར༔
ཞལ་གཅིག་ཕྱག་བཞི་སྒེག་ཅིང་ཁྲོ༔ གཡས་གཉིས་མེ་དཔུང་རྡོ་རྗེ་གདེངས༔ གཡོན་གཉིས་རྩེ་གསུམ་ཙིཏྟ་འབར༔ དུར་ཁྲོད་ཆས་རྫོགས་རོལ་སྟབས་བཞུགས༔ དེ་ཡི་ཐུགས་ཀར་ཐིག་ལེའི་དབུས༔ ཧཱུྃ་ཡིག་མཐིང་ནག་ཡ་ཡིག་མཚན༔ གསལ་འཚེར་གཟི་བརྗིད་ལྡན་པར་བསྒོམ༔ ཧཱུྃ༔ གཙོ་བོའི་སྤྱི་གཙུག་དམར་ནག་མེ་ཀློང་དབུས༔ འཇམ་དཔལ་ནག་པོ་འཇིགས་རུང་མཐིང་ནག་རྔམ༔
ཞལ་གསུམ་ཕྱག་དྲུག་འཇིགས་བྱེད་དཔལ་ཆས་རྫོགས༔ གཡས་གསུམ་རལ་གྲི་གྲི་གུག་རྡོ་རྗེ་འབར༔ གཡོན་གསུམ་པོ་ཏི་སྙིང་ཕྲེང་ཐོད་ཁྲག་འཐུང་༔ སྒྲོ་གཤོག་བརྒྱངས་ཤིང་རྡོ་རྗེའི་དབལ་ཟུར་ལྡན༔ དེ་ཡི་ཐུགས་ཀར་ཉི་ཟླའི་དཀྱིལ་འཁོར་དབུས༔ རྟ་མགྲིན་དམར་སྨུག་ཞལ་གསུམ་ཕྱག་དྲུག་ནི༔ གཡས་གསུམ་དབྱུག་ཏོ་རྡོ་རྗེ་ཐོ་བ་ཕྱར༔ གཡོན་གསུམ་ལྕགས་སྒྲོག་ཞགས་པ་དྲིལ་བུ་འཁྲོལ༔ ཞབས་གཉིས་བརྐྱང་བསྐུམ་མེ་དཔུང་ཀློང་ན་བརྗིད༔ དེ་ཡི་ཐུགས་ཀར་ཟླ་གདན་འཁོར་ལོའི་དབུས༔
གསང་བདག་མཐིང་ནག་ཞལ་གཅིག་ཕྱག་གཉིས་པ༔ གཡས་པས་རྡོ་རྗེ་གཡོན་པས་སྡིགས་མཛུབ་བསྒྲེངས༔ དུར་ཁྲོད་ཆས་རྫོགས་རོལ་པའི་སྟབས་སུ་བཞུགས༔ དེ་ཡི་ཐུགས་ཀར་ནཱ་ད་ཐིག་ལེའི་དབུས༔ ཧྲཱིཿཡིག་དམར་སེར་བཀྲག་མདངས་ལམ་མེར་གསལ༔ ཧཱུྃ༔ གཙོ་བོའི་སྤྱི་གཙུག་འཇའ་ཟེར་ཀློང་༔ འཇམ་དཔལ་དཀར་པོ་ཕྱག་བཞི་པ༔ གཡས་གཉིས་རལ་གྲི་ཤེལ་ཕྲེང་དཀར༔ གཡོན་གཉིས་པོ་ཏི་ཨུཏྤལ་དམར༔
སྐྱིལ་ཀྲུང་ཕྱེད་པའི་སྟབས་ཀྱིས་བཞུགས༔ དེ་ཡི་ཐུགས་ཀར་འོད་ཀྱི་ཀློང་༔ རྡོ་རྗེ་དཀར་པོ་གསལ་སྟོང་བསྒོམ༔ ཕྱི་རོལ་འཁོར་ལོ་རྩིབས་བརྒྱད་སྟེང་༔ ཤར་དུ་དགྲ་ནག་ཁྲོ་བོ་གཏུམ༔ ཞལ་གསུམ་ཕྱག་དྲུག་ཕུར་གཤམ་བརྗིད༔ གཡས་གསུམ་སྦྲུལ་ཞགས་རྒྱལ་མཚན་གྲི༔ གཡོན་གསུམ་ཁྱབ་འཇུག་ཞགས་པ་མེ༔ དུར་ཁྲོད་ཆས་བརྒྱད་རྫོགས་པར་བསྒོམ༔ ལྷོ་རུ་ཀི་ཀང་དམར་ནག་རྔམ༔
ཞལ་གསུམ་ཕྱག་དྲུག་དུར་ཁྲོད་ཆས༔ གཡས་གསུམ་གསལ་ཤིང་གཏུན་དང་མདུང་༔ གཡོན་གསུམ་རྒྱུ་ཞགས་མགོ་སྙིང་དམར༔ དབལ་ལྡན་དྲག་ཏུ་རྔམ་པར་བསྐྱེད༔ ནུབ་ཏུ་མེ་ཡི་སྤུ་གྲི་ཁམ༔ ཞལ་གསུམ་ཕྱག་དྲུག་ཕུར་གཤམ་ལྡན༔ གཡས་གསུམ་སྤུ་གྲི་དཀར་དམར་སྔོ༔ གཡོན་གསུམ་ཆུ་གྲི་སྔོ་ནག་ལྗང་༔ དུར་ཁྲོད་ཆས་རྫོགས་དཔའ་ཞིང་བརྗིད༔ བྱང་དུ་གདོང་དྲུག་མཐིང་ནག་རྔམ༔
གཡས་གསུམ་དུག་མདའ་རྡོ་རྗེ་གྲི༔ གཡོན་གསུམ་ལྕགས་གཞུ་དྲིལ་བུ་ཐོད༔ དུར་ཁྲོད་ཆས་ལྡན་རྔམ་ཟུར་བསྐྱེད༔ མཚམས་བཞིར་དུག་ཏི་རྩ་འཇིབ་བཞི༔ རྡོ་རྗེ་ཕུར་པ་འདྲིལ་ཞིང་ཁྲོ༔ ཡབ་ལ་དགྱེས་ཤིང་དུར་ཁྲོད་ཆས༔ མེ་ཆུ་དུག་མཚོན་དབུས་སུ་བརྗིད༔ ཕྱི་རོལ་སྒོ་མ་གདོང་ཅན་བཞི༔ བྱ་རོག་ཀངྐ་འུག་པ་ཁྱུང་༔ གཅེར་མོ་མི་སྡུག་གཟུགས་འཆང་ཞིང་༔
ཕྱག་མཚན་སྒོ་བཞིའི་ཕྱག་རྒྱ་ལྡན༔ གཞན་ཡང་ལས་གཤིན་དམག་ཚོགས་རྣམས༔ དགྲ་བོའི་ཤ་ཁྲག་སྲོག་ལ་རྔམ༔ ལས་བཅོལ་བཀའ་བཞིན་སྒྲུབ་པར་གྱུར༔ དེ་ལྟར་བསྐྱེད་པའི་གནས་གསུམ་ལས༔ འོད་འཕྲོས་འོག་མིན་ཞིང་ཁམས་ནས༔ འཇམ་དཔལ་ཁྲོ་རྒྱལ་འདུས་པའི་སྐུ༔ གཤིན་རྗེའི་གཤེད་པོའི་དཀྱིལ་འཁོར་ལྷ༔ ཡེ་ཤེས་གནས་ནས་སྤྱན་དྲངས་ཏེ༔ བདག་ལ་དབང་བསྐུར་བྱིན་གྱིས་རློབས༔
སྐུ་གསུང་ཐུགས་ཀྱི་ནུས་པ་བསྐྱེད༔ ཕྲིན་ལས་རྣམ་བཞིའི་རྩལ་ཕྱུངས་ལ༔ ཕྱི་ནང་མི་མཐུན་བར་ཆད་སོལ༔ དགྲ་བགེགས་འབྱུང་པོ་ཚར་བཅད་ནས༔ སྐུ་གསུམ་ལྷ་རུ་བདག་གྱུར་ཅིག༔ གསུམ་པ་སྤྱན་འདྲེན་པ་ནི། ཧཱུྃ་ཡ་བྷྱོཿ འོག་མིན་ལྷུན་གྲུབ་ཕོ་བྲང་ནས༔ རིགས་བདག་འཇམ་དཔལ་གཤེགས་སུ་གསོལ༔ ལྷོ་ཕྱོགས་རབ་འཇིགས་དུར་ཁྲོད་ནས༔
འཇིགས་བྱེད་དུག་རི་གཤེགས་སུ་གསོལ༔ གཤིན་ཡུལ་ལྕགས་མཁར་ནག་པོ་ནས༔ སྲས་མཆོག་རིགས་བཞི་གཤེགས་སུ་གསོལ༔ འཆི་བདག་ལས་ཀྱི་ཕོ་བྲང་ནས༔ སྒོ་སྐྱོང་ཡང་འཁོར་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཛཿཛཿ བཞི་པ་བཞུགས་སུ་གསོལ་བ་ནི། ཧཱུྃ་ཛཿ དམ་ཚིག་ཆེན་པོའི་དཀྱིལ་འཁོར་དུ༔ ལས་གཤིན་དུག་རི་ཁྲོ་བོའི་རྒྱལ༔
བདག་ལ་དབང་བསྐུར་བྱིན་བརླབ་ཕྱིར༔ རབ་འཇིགས་འབར་བའི་གནས་འདིར་བཞུགས༔ ཨོྃ་ཡ་མཱནྟ་ཀ་ས་མ་ཡ་ཏིཥྛ་ལྷན༔ ལྔ་པ་ཕྱག་འཚལ་བ་ནི། ཧཱུྃ་ཡ༔ འཇམ་དཔལ་གཤིན་རྗེ་ཀཱི་ལ་ཡ༔ འཇིགས་བྱེད་དུག་རི་མེ་འབར་གྱི༔ ཁྲོ་རྒྱལ་དཀྱིལ་འཁོར་ལྷ་ཚོགས་ལ༔ རབ་ཏུ་དྭང་བས་ཕྱག་བགྱིད་དོ༔ ཨོྃ་ཡ་མཱནྟ་ཀ་ས་མ་ཡ༔
ཨ་ཏི་པུ་ཧོཿ དྲུག་པ་ཕྱི་ནང་གསང་བའི་གཏོར་ཚོགས་ཀྱི་མཆོད་པ་འབུལ་བ་ལས། དང་པོ་ཕྱི་མཆོད་ནི། ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ དགྲ་བགེགས་བསྒྲལ་བའི་དབང་པོ་རྣམ་ལྔ་དང་༔ དུར་ཁྲོད་བདག་པོ་དགྲ་ལ་རྔམ་པའི་གར༔ ཕོ་ཉས་དགྲ་བོའི་བླ་འབོད་འདེབས་པའི་གདངས༔ རྟག་ཏུ་དུར་ཁྲོད་བདག་མོར་སྦྱོར་བ་སོགས༔ དྲག་པོ་ཕྱི་ཡི་མཆོད་པ་སྣ་ཚོགས་འདི༔
ཁྲོ་རྒྱལ་དུག་རིའི་ལྷ་ཚོགས་རྣམས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོྃ་བཛྲ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ལཱ་སྱེ་མཱ་ལྱེ་གཱིརྟི་ནཱིརྟི་པཱུ་ཛ་ཨཱཿཧཱུྃ༔ གཉིས་པ་ནང་མཆོད་ནི། ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ དུག་ལྔ་རྣམ་དག་ཡེ་ཤེས་ངོ་བོ་མཆོག༔ ཤ་ཆེན་ལ་སོགས་ཁུ་བའི་རྫས་དང་སྦྱར༔ སྨན་མཆོག་ངད་ལྡན་དུག་རིགས་སྦྱར་བའི་ཕུད༔ འབྲུ་བཅུད་མྱོས་པའི་ཛ་གད་ཆང་ལ་སོགས༔
དྲག་པོ་ནང་གི་མཆོད་པ་སྣ་ཚོགས་འདི༔ ཁྲོ་རྒྱལ་དུག་རིའི་ལྷ་ཚོགས་རྣམས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿཁ་ཁ་ཁཱ་ཧི༔
གསུམ་པ་གསང་མཆོད་སྦྱོར་སྒྲོལ་ཚོགས་ཀྱི་མཆོད་པ་ནི། ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ ལྷ་མོ་དུས་མཚན་ནག་མོའི་མཁའ་ལམ་ནས༔ ལས་ཀྱི་རླུང་གིས་བསྐྱོད་པའི་བདུད་རྩི་དང་༔ རིགས་བཟང་ཨ་ཧཾ་དྲུག་ཏུ་སྦྱོར་བ་ཡི༔
བདེ་སྟོང་དགའ་བཞི་བསྲུབས་པའི་བདུད་རྩི་དང་༔ གཞན་ཡང་མ་ཆགས་ཆགས་པ་ཆེན་པོའི་ཁྲག༔ དགའ་ཆེན་སྟོན་པའི་གསང་མཆོད་སྣ་ཚོགས་འདི༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོྃ་ཨ་ཧཾ་པཉྩ་རཀྟ་མུ་ཁ་ཀུནྡ་ས་མ་ཡ་པཱུ་ཛ་ཁཱ་ཧི༔ ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ དགྲ་བགེགས་བསྒྲལ་བའི་བྷནྡྷ་ལྕང་ལོ་རུ༔ འབྲུ་ནག་གྲི་ཁྲག་བརླན་དང་སྦགས་པ་ཡི༔
བ་ལིཾ་གཏོར་མ་ཤ་སྣ་སྙིང་སྣས་བརྒྱན༔ དར་ནག་གདུགས་དང་བླ་འཁོར་སྲོག་རྟེན་བཀོད༔ མ་རུངས་གདུག་པའི་དོན་སྙིང་འབྲས་བུས་བརྒྱན༔ ཚོགས་མཆོད་ལ་སོགས་དགྱེས་ཤིང་མཐུན་པའི་རྫས༔ ཐོད་རྔ་རྐང་གླིང་རོལ་མོ་སྣ་ཚོགས་དང་༔ དུར་ཁྲོད་བཀོད་པ་སྤྱན་གཟིགས་སྤྲིན་ལྟར་འཁྲིགས༔ ཀུན་ནས་མ་ཚང་མེད་པའི་མཆོད་སྤྲིན་འདི༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོྃ་མ་ཧཱ་བ་ལིཾ་ཏ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་ཁ་ཁཱ་ཧི་ཁཱ་ཧི༔
བདུན་པ་བསྟོད་ཅིང་བསྔགས་པ་ནི། ཧཱུྃ་ཨེ་ཡ་བྷྱོཿ སྐྱེ་མེད་ངང་ལས་མ་གཡོས་རིགས་ཀྱི་བདག༔ བདུད་བཞི་འབྱུང་པོའི་ཚོགས་རྣམས་ཚར་གཅོད་ཕྱིར༔ སྐུ་མདོག་དཀར་པོ་ཞལ་གཅིག་ཕྱག་བཞི་པ༔ རལ་གྲི་ཤེལ་ཕྲེང་པུ་ཏི་ཨུཏྤལ་བསྣམས༔ ཞི་འཛུམ་མཛེས་ལྡན་གཞོན་ནུའི་རྣམ་པར་རོལ༔ ལོངས་སྤྱོད་རྫོགས་སྐུ་བདེ་སྟོང་ཆ་ལུགས་འཆང་༔ སྒྲུབ་ལ་ཤེས་རབ་དབང་བཞི་སྩོལ་བའི་ལྷ༔ སྐུ་ལྔ་ཡེ་ཤེས་རྫོགས་ལ་ཕྱག་འཚལ་བསྟོད༔
ཧཱུྃ༔ སྟོབས་ལྡན་དབང་ཕྱུག་མུ་སྟེགས་རྒོལ་འཇོམས་པ༔ སྐུ་ཡི་རང་བཞིན་འཇིགས་བྱེད་གཏུམ་ལ་རྔམ༔ གསུང་གི་རང་བཞིན་དབང་ཆེན་དྲག་སྔགས་ལྡིར༔ ཐུགས་ཀྱི་རང་བཞིན་གསང་བདག་རྡོ་རྗེ་འཛིན༔ ཚེ་ཡི་རང་བཞིན་གཟི་བརྗིད་དཔལ་དང་ལྡན༔ དུར་ཁྲོད་དཔལ་ཆས་འབར་བའི་གར་དགུས་བརྗིད༔ ཡེ་ཤེས་མེ་འབར་རྡོ་རྗེའི་ཚྭ་ཚྭ་འཁྱིལ༔ རིགས་གསུམ་དབང་རྟགས་རྫོགས་ལ་ཕྱག་འཚལ་བསྟོད༔ ཧཱུྃ་ཨེ་ཡ༔
གཏུམ་དྲག་ཁྲོ་བོ་རོལ་པའི་དུར་ཁྲོད་ནས༔ སྲོག་ལ་རྔམ་བྱེད་འཆི་བདག་གཤིན་རྗེའི་གཤེད༔ ཕ་རོལ་ཀུན་གྱི་གཤེད་མ་ལྷོ་ཕྱོགས་བདག༔ འཇིགས་བྱེད་ཀུན་གྱི་སྡེ་དཔོན་ཁྲོ་བོའི་རྒྱལ༔ སྟོབས་ལྡན་རྡོ་རྗེ་དུག་རི་མཐུ་བོ་ཆེ༔ སྐུ་མདོག་དུད་ཁ་མེ་འོད་ཆི་ལི་ལི༔ རྩ་ཞལ་ཁྲོས་པ་མ་ཧེའི་ང་རོ་འབྱིན༔ ར་གཉིས་རྩེ་ནས་ཐོག་སེར་དགྲ་ལ་འདེབས༔ རྩ་ཞལ་ཁམ་ནག་ཁྲོ་གཉིས་ཧཱུྃ་སྒྲ་སྒྲོག༔ སྟེང་གསུམ་དམར་ནག་མཐིང་བས་བོན་བྱད་འཇོམས༔
དེའི་སྟེང་དཀར་དམར་སེར་བས་བན་བྱད་འཇོམས༔ ཞལ་དགུ་རབ་ཏུ་ཁྲོས་པས་སྣང་སྲིད་དངངས༔ དབུ་སྐྲ་དམར་ནག་བསྐྱོད་པས་ལྷ་སྲིན་འདུལ༔ གཡས་པ་བཅུ་དྲུག་མཚོན་ཆ་འཁྲུགས་པ་ཡིས༔ དགྲ་བོའི་ཕོ་རྒྱུད་རྩད་གཅོད་ཕྱེ་མར་བརླག༔ གཡོན་པ་བཅུ་དྲུག་མཚོན་ཆ་འཁྲུགས་པ་ཡིས༔ དགྲ་བོའི་མོ་རྒྱུད་རིགས་རྒྱུད་མངལ་ནས་སྐེམ༔ རྩ་ཕྱག་རི་རབ་ཕུར་བུ་བསྒྲིལ་བ་ཡིས༔ ཕ་རོལ་རྒོལ་བའི་ཚོགས་རྣམས་ཕྱུང་ཞིང་བརྡེག༔ སྤུ་གྲིའི་སྒྲོ་གཤོག་ཚྭ་ཚྭ་འཐོར་བ་ཡིས༔
མ་རུངས་གདོན་ཚོགས་འབྱུང་པོ་ཀླད་ནས་སྐེམ༔ དུར་ཁྲོད་དཔལ་ཆས་རྔམ་པའི་གར་ལྡན་གྱིས༔ སྣང་སྲིད་ཡོངས་ཀྱི་བྱད་ཁ་དགྲ་ལ་འབེབ༔ ལྟེ་བར་ཆུ་སྲིན་རྐན་སྒྲ་རྡེབ་པ་ཡིས༔ བསམ་པ་ཙམ་གྱིས་རུ་ཏྲའི་སྙིང་ཁྲག་རོལ༔ སྐུ་སྨད་གནམ་ལྕགས་ཕུར་གཤམ་ངར་མ་ཡིས༔ དམ་ཉམས་ལོག་འདྲེན་བླ་སྲོག་གཏུབ་ཅིང་གཅོད༔ ཟུར་གསུམ་དབལ་ལས་ཐོག་སེར་གཡོ་བ་ཡིས༔ མ་རུངས་བགེགས་ཚོགས་ཕྱེ་མར་རབ་ཏུ་འཐག༔ སྐུ་ལ་དུས་མཐའི་མེ་ལྟར་འབར་བ་ཡིས༔
ཕ་རོལ་ཀུན་གྱི་རྒོལ་བ་འཇོམས་མཛད་པ༔ འཇིགས་བྱེད་ཆེན་པོ་དུག་རིའི་སྐུ་ལ་འདུད༔ ཧཱུྃ་བྷྱོ་ཡ༔ ལས་ཀྱི་ཡུམ་ཆེན་མ་མོ་དུར་ཁྲོད་བདག༔ དུག་ཏི་ནག་མོ་རྡོ་རྗེ་རབ་འབར་མ༔ སྣང་སྲིད་ཡོངས་ལ་དབང་སྒྱུར་སྲོག་གི་བདག༔ སྐུ་མདོག་དམར་ནག་སྲིན་མོའི་ཆ་ལུགས་འཆང་༔ ཁམས་གསུམ་ཟ་བྱེད་ཞལ་གདངས་མཆེ་བ་གཙིགས༔ དབུས་དམར་གཡས་དཀར་གཡོན་མཐིང་སྲིད་གསུམ་སྔངས༔ གཡས་གསུམ་མཚོན་ཆས་ལོག་ལྟ་ཕྱེ་མར་བཅོམ༔
གཡོན་གསུམ་མཚོན་ཆས་འབྱུང་པོའི་ཀླད་ཁྲག་རོལ༔ དུར་ཁྲོད་ཆས་རྫོགས་དམ་ཉམས་འདྲེ་རྒོད་དངངས༔ ཞབས་གཉིས་འཁྲིལ་སྦྱོར་ལས་ཀྱི་གཤིན་རྗེ་བསྐུལ༔ བ་སྤུའི་གསེབ་ནས་རང་འདྲའི་མ་མོ་འགྱེད༔ གཤིན་རྗེའི་ལྕམ་མོ་སྣང་སྲིད་དབང་མོ་ཆེ༔ དུར་ཁྲོད་བདག་མོའི་སྐུ་ལ་ཕྱག་འཚལ་བསྟོད༔ ཧཱུྃ་ཡ༔ འཇིགས་བྱེད་སྐུ་ཡི་འཁོར་ལོ་ཡངས་པའི་ཀློང་༔ ཐུགས་རྗེ་དབང་ཕྱུག་ཁྲོ་ཆུ་དུག་གདོང་སྐུ༔ མཐིང་ནག་དཀར་དམར་རབ་ཁྲོས་རྔམ་ཞལ་བགྲད༔
ཕྱག་དྲུག་མཚོན་ཆའི་སྒྱོགས་ཆེན་དགྲ་ལ་འབེབས༔ སྤུ་གྲིའི་སྒྲོ་གཤོག་ལོག་འདྲེན་རྩད་ནས་གཅོད༔ དུར་ཁྲོད་ཆས་ལྡན་རུ་ཏྲ་ཕྱེ་མར་བརླག༔ ཆུ་སྲིན་ཞལ་བགྲད་མ་རུངས་སྙིང་ཁྲག་འཐུང་༔ གནམ་ལྕགས་དབལ་གཤམ་བསྟན་པའི་དགྲ་བགེགས་སྒྲོལ༔ ལས་ཀྱི་གཤིན་རྗེ་ཕ་རོལ་རྒོལ་འཇོམས་པ༔ ཁྲོ་ཆུ་དུག་གདོང་འབར་བའི་སྐུ་ལ་བསྟོད༔ ཧཱུྃ་ཡ༔ ཡེ་ཤེས་འཁོར་ལོ་རབ་འབར་ཆོས་ཀྱི་དབྱིངས༔ གསུང་གི་དབང་ཕྱུག་ཚེ་བདག་འབར་བའི་སྐུ༔
མཐིང་ནག་དཀར་དམར་རབ་རྔམ་ཞལ་གསུམ་བགྲད༔ ཕྱག་དྲུག་རྡོ་རྗེ་འཁོར་ལོ་རལ་གྲི་དང་༔ དགྲ་སཏྭ་སྡིགས་མཛུབ་མེ་དཔུང་དགྲ་བགེགས་འཇོམས༔ དུར་ཁྲོད་ཆས་ལྡན་རུ་ཏྲ་ཕྱེ་མར་བརླག༔ ཞབས་གཉིས་དོར་སྟབས་སྡུག་བསྔལ་རྒྱ་མཚོ་སྐེམ༔ ལས་ཀྱི་གཤིན་རྗེ་ཕ་རོལ་རྒོལ་འཇོམས་པ༔ ཟིལ་གནོན་ཚེ་བདག་འབར་བའི་སྐུ་ལ་བསྟོད༔ ཧཱུྃ་ཡ༔ དྭངས་མའི་ཐུགས་མཆོག་རྡོ་རྗེའི་གཞལ་ཡས་ཀློང་༔ སྲིད་གསུམ་འཁོར་ལོས་སྒྱུར་རྒྱལ་དམར་སེར་སྒེག༔
བདུད་དང་བར་ཆད་ཉོན་མོངས་ལོག་འདྲེན་གཤེད༔ འཇིགས་པའི་གཟུགས་ལ་དུར་ཁྲོད་ཆས་ཀྱིས་བརྒྱན༔ ཞལ་གཅིག་ཕྱག་བཞི་ཞབས་གཉིས་དོར་སྟབས་བགྲད༔ མེ་དཔུང་རྡོ་རྗེ་རྩེ་གསུམ་དགྲ་བགེགས་འཇོམས༔ ཙིཏྟ་དམར་པོ་ཉོན་མོངས་ཞལ་དུ་རྔུབ༔ ཞི་ཞིང་འཛུམ་པས་འགྲོ་རྣམས་ཐབས་ཀྱིས་སྐྱོང་༔ ཁྲོ་ཞིང་གཏུམ་པས་ལོག་པར་འདྲེན་བྱེད་འདུལ༔ ཞི་ཁྲོ་འབར་བའི་གར་དགུའི་ཉམས་དང་ལྡན༔ གྲུབ་པའི་སྟོབས་འབྱིན་རྡོ་རྗེ་ཕ་ལམ་སྐུ༔ དཔའ་བོ་གཡུལ་ལས་རྒྱལ་ལ་ཕྱག་འཚལ་བསྟོད༔
ཧཱུྃ་ཡ༔ ཁོར་ཡུག་གནམ་ལྕགས་འཁོར་ལོ་རྩིབས་བརྒྱད་ལ༔ ལས་ཀྱི་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ ཤར་དུ་དགྲ་འདུལ་ནག་པོ་གཏུམ་ཞིང་ཁྲོ༔ ལྷོ་རུ་ཀི་ཀང་དམར་ནག་སྲོག་ལ་རྔམ༔ ནུབ་ཏུ་མེ་ཡི་སྤུ་གྲི་ཁམ་ནག་འཇིགས༔ བྱང་དུ་གདོང་དྲུག་མཐིང་ནག་བྱད་མའི་གཤེད༔ ཀུན་ཀྱང་ཞལ་གསུམ་ཕྱག་དྲུག་དཔལ་གྱི་ཆས༔ ཕྱག་མཚན་མཚོན་ཆ་འབར་བས་ལོག་འདྲེན་གཞོམ༔ གནམ་ལྕགས་དབལ་གཤམ་བསྟན་དགྲ་རྩད་ནས་གཅོད༔
སྲས་མཆོག་འབར་བ་སྡེ་བཞིའི་སྐུ་ལ་བསྟོད༔ མཚམས་བཞིར་དུག་ཏི་མ་མོ་རྩ་འཇིབ་བཞི༔ སྣང་སྲིད་དབང་སྒྱུར་སྲིད་གསུམ་སྲོག་གི་བདག༔ ཁྲོ་གཏུམ་ཉམས་ལྡན་རྡོ་རྗེ་ཕུར་བུ་འདྲིལ༔ དུར་ཁྲོད་ཆས་རྫོགས་མེ་ཆུ་དུག་མཚོན་འཁྲུགས༔ དམར་ཆེན་འབར་བས་གཙོ་བོ་མཉེས་མཛད་པ༔ ཡུམ་མཆོག་བརྗིད་པའི་ཚོགས་ལ་ཕྱག་འཚལ་བསྟོད༔ ཧཱུྃ་ཡ༔ ཕོ་བྲང་ཆེན་པོའི་ཕྱོགས་བཞི་སྒོ་སྐྱོང་བ༔ ལས་ཀྱི་གཤིན་རྗེ་མ་མོ་སྲོག་གི་བདག༔
སྲིན་མོའི་གཟུགས་ཅན་དགྲ་ཤ་ཁྲག་ལ་དགྱེས༔ དུར་ཁྲོད་གཡང་གཞིའི་གོས་གྱོན་ཤམས་སེ་ཤམ༔ ཕྱག་གཡས་རང་རང་སྒོ་ཆས་ལོག་འདྲེན་གཞོམ༔ གཡོན་པའི་བྷན་དམར་དགྲ་བགེགས་རཀྟ་འཐུང་༔ རྔམ་པའི་གར་སྒྱུར་བདུད་དཔུང་རྩད་ནས་གཅོད༔ སྒོ་སྐྱོང་རིགས་བཞི་མ་མོར་ཕྱག་འཚལ་བསྟོད༔ ཧཱུྃ༔ གཞན་ཡང་འཇམ་དཔལ་གཤིན་རྗེའི་བཀའ་སྡོད་པ༔ ཕོ་ཉ་ལས་བྱེད་སྤྲུལ་པ་བྱེ་བ་འབུམ༔ རླུང་ལྟར་འཚུབ་ཅིང་དགྲ་ཡུལ་ཕྱེ་མར་བརླག༔
མི་སྡུག་གཟུགས་འཆང་འཇིགས་པའི་གད་མོ་སྒྲོག༔ ལས་ཀྱི་མཐའ་སྡུད་ཤན་པ་བྱེ་བ་འབུམ༔ དཀྱིལ་འཁོར་ཡོངས་རྫོགས་འདུས་ལ་བདག་བསྟོད་དོ༔ བཟླས་པ་ལ་འཇུག་ཁར་རང་ཉིད་གཙོ་བོ་སྐུ་མདོག་ཞལ་ཕྱག་ལ་སོགས་པའི་རྣམ་པར་གསལ་བ་དང༌། འཇམ་དཔལ་གཤིན་རྗེའི་གཤེད་པོ་དངོས་ཡིན་སྙམ་པའི་ང་རྒྱལ་ཤུགས་དྲག་རྒྱུན་ཅི་རིང་དུ་བསྒོམས་ཏེ་དེ་ལ་རྩེ་གཅིག་ཏུ་མཉམ་པར་བཞག་གོ ། གཉིས་པ་བཟླས་པ་སྔགས་ཀྱི་རིམ་པ་ལ་དྲུག ། དང་པོ་ཛཔ྄྄་བསྐུལ་ནི། ཧཱུྃ༔ བསྐུལ་ལོ་བཞེངས་ཤིག་འཇམ་དཔལ་གཤིན་རྗེའི་ཚོགས༔ དེང་འདིར་ཐུགས་དམ་གཉན་པོ་རྒྱུད་བསྐུལ་ན༔
རིག་འཛིན་སྒྲུབ་ལ་མཆོག་ཐུན་དངོས་གྲུབ་སྩོལ༔ བསྟན་ལ་སྡང་བའི་ལོག་འདྲེན་རྩད་ནས་ཆོད༔ ཐུགས་དམ་དུས་ལས་མ་འདའ་ས་མ་ཡ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ གཉིས་པ་བཟླས་པ་ནི། གཙོ་བོ་རྣམས་ཀྱི་ཐུགས་ཀར་ཐབས་ཤེས་ཉི་ཟླ་ཁ་སྦྱོར་གྱི་ལྟེ་བར་ཡབ་རྣམས་ཧཱུྃ་མཐིང་ཁོག་པར་ཡ་དམར་ནག་གིས་མཚན་པ་དང༌། ཡུམ་གྱི་ཐུགས་ཀར་བྷྱོ་དམར་ནག ། རིགས་བདག་གི་ཐུགས་ཀར་ཧྲཱིཿཡིག་དམར་སེར་དབང་རྟགས་འཇམ་དཔལ་ནག་པོའི་ཐུགས་ཀར་ཧཱུྃ་མཐིང་ག་སྒོ་མ་བཞི་ཡི་ཐུགས་ཀར་ཛ་ཧཱུྃ་བཾ་ཧོ། ཞེས་པ་རྣམས་རང་མདོག་གསལ་འཚེར་བཀྲག་མདངས་གཟི་བརྗིད་དང་ལྡན་པའི་མཐའ་སྐོར་དུ་རང་རང་གི་སྲོག་སྔགས་རྣམས་རང་མདོག་ལ་གཏིང་མདངས་དམར་བ་ཚྭ་ཟེར་འཁྱུགས་པ་གཡས་བསྐོར་དུ་རང་སྒྲ་འབྲུག་སྟོང་ལྡིར་བ་ལྟར་སྲིད་གསུམ་འགུལ་ལྡེག་ཆེམ་ཆེམ་དུ་གཡོ་ཞིང་འཁོར་བས། ཐུགས་དམ་གྱི་རྒྱུད་བསྐུལ་ཐུགས་སྲོག་གི་འོད་ཀྱིས་སྔགས་ཕྲེང་རྣམས་གསལ་བའི་སྟོབས་ཤུགས་བསྐྱེད།
སྔགས་ཕྲེང་རྣམས་ཀྱི་འོད་སྒྲས་ཐུགས་སྲོག་ནུས་སྟོབས་རྒྱས། ཟུང་འཇུག་གི་འོད་དང་སྒྲས་ཉི་ཟླ་གཡོ་ཞིང་ཚ་གྲང་འཁྲུགས་པའི་ཀློང་ལས་དྲག་སྔགས་མེ་དཔུང་མཚོན་ཆ་ཐོག་རྒོད་ཚྭ་ཚྭ་དྲག་ཏུ་འཁོར་ཞིང༌། མཆེད་པས་སྲིད་པ་གསུམ་གྱི་བདུད་རིགས་ལོག་པར་འདྲེན་པ་ཐམས་ཅད་བསད་གཏུབས་ཐལ་བར་བརླག་ཅིང་དེ་དག་གི་སྟོབས་རྩལ་ནུས་པ་རང་ལ་ཐིམ་པས་གཟི་བརྗིད་ཆེས་ཆེར་རྒྱས་པར་ བསམས་ལ་སྔགས་བཟླ། ཨོཾ་མཉྫུ་ཤྲཱི་ཡ་མཱནྟ་ཀ་ཀཱ་ལ་རཱུ་པ་ཀི་ཀང་དུ་ཏྲི་ཡ་མ་རཱ་ཛ་ས་མཱ་ཡ་ཛ་ཛཿ ཞེས་ཆུ་བོའི་རྒྱུན་ལྟར་བཟླའོ། ། ཡང་སྐབས་སུ་ཐུགས་སྲོག་སྔགས་ཕྲེང་འོད་ཀྱིས་རྩ་ཁམས་བསྐུལ་བས་སྐུའི་དཔའ་སྟོབས་ཆེར་གཡོས་པའི་ཤུགས་ཀྱིས་ཕྱི་དབྱིངས་འབྱུང་བའི་ཁམས་རྣམས་གཡོ་ཞིང་འཁྲུགས་པས། ལོག་འདྲེན་བྱད་མ་རྣམས་འབྱུང་བ་རང་གཤེད་དུ་གྱུར་ནས་རང་བྱུང་གི་མཚོན་ཆས་གཏུབས་ཤིང་གཏོར་ཏེ་ལས་བྱེད་ཀྱི་ཕོ་ཉས་ཧུབ་ཀྱིས་ལྷག་མེད་དུ་ཟོས་ནས། ལྷག་མར་འཛིན་པའི་སྣང་བ་ཡང་ལས་རླུང་གིས་སྤུར། ངར་འཛིན་གྱི་རྟོག་པ་ཕྲ་རགས་ཡེ་ཤེས་འབར་བའི་དབུས་སུ་བསྲེགས། ཚེ་སྲོག་གི་དྭངས་མ་བཀྲག་མདངས་འོད་ལྔའི་ཐིག་ལེར་གཡོ་བ་རྣམས་རིགས་བདག་གི་འོད་ཟེར་གྱིས་འུབ་འུབ་བསྡུས་ཏེ།
བུམ་པའི་བཅུད་འཁྱིལ་ཞིང་རྒྱས་ཏེ་ལུད་པ་རྣམས་ཚངས་བུག་ནས་དབུ་མར་བརྒྱུད་དེ། རྩ་ཆེན་རྩ་ཕྲན་སོགས་རྩ་གནས་ཐམས་ཅད་འཆི་མེད་བདུད་རྩིའི་བཅུད་ཀྱིས་གཏམས་པས་གཟི་བརྗིད་རྔམ་པའི་སྟོབས་ཤུགས་ཆེས་ཆེར་འབར་ཞིང༌། ཁྱད་པར་དུ་ཡང་བསྒྲུབ་བྱ་དང་སྲིད་གསུམ་གྱི་ཁམས་ན་གནས་པའི་བྱང་ཆུབ་སྒྲུབ་པ་སོགས། རྣམ་དཀར་གྱི་མོས་འདུན་ཕྲ་རགས་དང་ལྡན་པ་རྣམས་ཀྱི་འབྱུང་ཁམས་སྟོབས་སུ་སྨིན་ཏེ། ཚེ་བསོད་དཔལ་འབྱོར་ནུས་སྟོབས་དཀར་པོ་དགེ་བའི་རྟེན་འབྲེལ་ཐམས་ཅད་འཕེལ་བའི་ཤུགས་དང༌།

སྤོབས་པའི་སྟོབས་རྒྱས་ཏེ་སྣང་སྟོང་ཁྲོ་རྒྱལ་གྱི་སྐུའི་རྣམ་རོལ་གཙོ་འཁོར་ཐ་མི་དད་པ་ཡོམ་ཡོམ་ཤིག་ཤིག་འཁྲུག་འཁྲུག་པ་བྲོ་འདུས་ཀྱི་རྣམ་པར་གསལ་བ་དང༌། ཡང་སྐབས་སུ་དཀྱིལ་འཁོར་ལྷའི་འཁོར་ལོའི་རྣམ་པར་མཆེད་དེ། ཆོས་དབྱིངས་ཀྱི་ཁྱོན་གང་བར་ཕྱམ་བརྡལ། སླར་རིམ་པར་ཚུར་འདུས་ཐུགས་སྲོག་ཡུངས་འབྲུ་ཙམ་ལ་ཤེས་པ་གཏད་པ་སོགས། ཏིང་འཛིན་འཕྲོ་འདུའི་རྩལ་སྦྱོང་བར་བྱའོ། ། བསྙེན་རྐྱང་གི་སྐབས་གཤམ་གསལ་རྦད་བསད་ཀྱི་སྔགས་རྣམས་མ་བྱས་ཀྱང་རུང་ངོ༌། ། གསུམ་པ་ལས་སྦྱོར་དང་འབྲེལ་ན་རྦད་སྔགས་བཟླ་བ་ནི། ཨོྃ་ཡ་མཱནྟ་ཀ་ཀཱ་ལ་རཱུ་པ་དུ་ཏྲི་ཡ་མ་རཱ་ཛ་ཡ་མ་རཀྴ་ཨེ་ཀ་ཡ་མ་ཀི་ཀང་ཧྲིང་ཀཱ་ལ་དུ་རུ་ཛཿ ཕ་ལ་ཛཿ དགྲ་བོའི་བླ་སྲོག་ལ་ཛ་ཛཿ ཏྲག་རཀྴ་ཀཱ་ལ་དུ་ཏྲི་དགྲ་བོའི་སྙིང་ལ་ཛ་ཛཿཁུག༔
ཡ་མ་དུ་རུ་དགྲ་བོའི་སྲོག་ལ་རྦད་རྦད༔ སྙིང་ལ་བྷྱོ་ཐུན་ཐུན༔ ཡ་མ་རཾ་ཤག་དུ་དགྲ་བོ་ཛ་ཛཿ ཞེས་བཟླས་ཤིང་འགུག་གཞུག་དྲག་པོ་བྱ། བཞི་པ་བསད་སྔགས་ནི། ཨོྃ་ཡ་མཱནྟ་ཀ་ཡཀྴ་ཡ་མ་རཱ་ཛ་དགྲ་བོའི་སྲོག་ལ་རྦད་རྦད༔ སྙིང་ལ་ཆོད་ཆོད༔ ཨེ་ཀ་ཡ་མ་དུ་རུ་ནཱ་ག་དགྲ་བོའི་ཤ་ལ་རྦད་རྦད༔ ཙིཏྟ་ཟུངས་ཟུངས༔ ཆུམ་ནཱ་ག་ཤ་ཏྲི་དགྲ་བོའི་སྲོག་ལ་རྦད་རྦད༔
ཀི་ཀང་ཀཱ་ལ་རཀྴ་བྱད་མའི་ཡུལ་ཞིང་ལ་བྷྱོ་བྷྱོཿ རཾ་ཧ་ལ་དུ་བྱད་མའི་སྙིང་རྩ་ལ་ཆོད་ཆོད༔ མ་མོ་མུ་ཁ་དུནྟིང་དགྲ་བོའི་ཤ་ལ་རྦད༔ རྩ་ལ་ཡམ་ཡམ༔ ར་ཙ་སྙིང་ཡ་མ་དུ་ནག་པོ་ཤག་ཚལ་པ་ཧ་ལ་ཧ་ལ་རཀྴ་རྦད་ཆོད༔ བྷནྡྷ་བྷནྡྷ་ནྲྀ་ཏྲི་ཁྲོཾ་མཱ་ར་ཡ་བྱད་མ་བྷྱོ་བྷྱོཿ ཞེས་བཟླས་ཤིང་ཐུན་གྱིས་བྲབ། རྦད་བསད་ཀྱི་སྔགས་ཡོད་མེད་གང་ལྟར་ཡང༌། ཐུན་མཐར་དབྱངས་གསལ་ཡིག་བརྒྱ་སྦྲེལ་བ་དང༌། རྟེན་འབྲེལ་སྙིང་པོ་རྣམས་གསུམ་གསུམ་བཟླའོ། །
ལྔ་པ་ཛཔ྄་ཀྱི་མཆོད་བསྟོད་ནི། ཨོཾ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ མ་ཧཱ་པཉྩ་རཀྟ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་པས་མཆོད། ཧཱུྃ་ཡཿ འཇམ་དཔལ་གཤིན་རྗེ་ཀཱི་ལ་ཡ༔ འཇིགས་བྱེད་དུག་རི་མེ་འབར་གྱི༔ ཁྲོ་རྒྱལ་དཀྱིལ་འཁོར་ལྷ་ཚོགས་ལ། ། རབ་གུས་དྭང་བས་ཕྱག་འཚལ་བསྟོད། ཅེས་པས་བསྟོད།
དྲུག་པ་ཐུན་གཏོར་འབུལ་བ་ནི། ན་མོ༔ རྩ་བརྒྱུད་བླ་མ་རིག་འཛིན་འདུས་པ་དང་༔ གཤིན་རྗེའི་གཤེད་པོ་ཟ་བྱེད་མེ་གདོང་ཅན༔ དུག་རི་ནག་པོ་ཕ་རོལ་རྒོལ་འཇོམས་ཀྱི༔ དཀྱིལ་འཁོར་ལྷ་ཚོགས་རྣམས་ཀྱི་བདེན་པའི་མཐུས༔ དམིགས་པའི་བྱད་མ་དགྲ་བགེགས་ཐམས་ཅད་ཀུན༔ དྲག་པོའི་ཐུན་གཏོར་འདི་ལ་མྱུར་དུ་ཁུག༔ ཨོྃ་ཡ་མ་རཱ་ཛ་བྷྱོ་བྷྱོཿ དགྲ་བོའི་བླ་སྲོག་ཁུག་ཛ་ཛཿ
ཧཱུྃ༔ ཛཿཡིག་དམར་ནག་འཕྲོས་པ་གཏོར་མར་ཐིམ༔ སྤུ་གྲིའི་རང་བཞིན་གྱུར་ནས་དགྲ་བགེགས་གཏུབ༔ ཚེ་བསོད་འུབ་བསྡུས་རྣལ་འབྱོར་བདག་ལ་ཐིམ༔ ཤ་ཁྲག་གཤིན་རྗེ་མཆོད་པའི་རྫས་སུ་གྱུར༔ སྨན་རཀ་གིས་བྲན་ལ། ཨོྃ་ཨཱཿཧཱུྃ༔ གཏོར་མ་སྨན་རཀ་དགྲ་བགེགས་ཀྱི་ཤ་ཁྲག་རུས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར༔ རྩ་སྔགས་ཀྱི་ཤམ་བུར། དགྲ་བགེགས་ཤ་ཏྲུམ་མཱ་ར་ཡ་ཨི་དཾ་བྷ་ལིངྟ་གྷྲྀ་ཧྞ་ས་མ་ཡ་ཁཱ་ཧི་ཁཱ་ཧི༔
ཧཱུྃ༔ དགྲ་བགེགས་གདུག་པ་བདུད་ཀྱི་ཚོགས༔ སྡེ་དཔུང་འཁོར་དང་བཅས་པ་ཡི༔ ཤ་ཁྲག་བདུད་རྩི་རྒྱ་མཚོ་འདི༔ ཁྲོ་རྒྱལ་འབར་བའི་ཚོགས་ལ་འབུལ༔ ལས་དང་བག་ཆགས་དག་པ་དང་༔ རང་གཤེད་བསམ་སྦྱོར་ངན་པ་ཀུན༔ ཁོ་རང་ལ་ནི་བཟློག་པ་དང་༔ རང་མཚོན་རང་ལ་ཟུག་པ་དང་༔ རང་ཤ་རང་གིས་ཟ་བར་མཛོད༔
རང་སྡེ་རང་གིས་ཕྱེ་མར་ཐོངས༔ རྡུལ་ཆ་ཙམ་ཡང་མེད་པར་མཛོད༔ ཧཱུྃ༔ གཏུམ་ཆེན་རབ་འབར་ཁྲོ་བོའི་རྗེ༔ དུག་རི་ཁྲོ་འདུས་ཀཱི་ལ་ཡ༔ སྲས་འཁོར་གཤེད་ཆེན་ཕོ་ཉའི་ཚོགས༔ འཇིགས་ཚུལ་རྔམ་པའི་ང་རོ་ཡིས༔ གདུག་པའི་ཚོགས་རྣམས་འདུལ་བ་དང་༔ བདག་སྲུངས་རྐྱེན་དང་བར་ཆད་ཟློག༔ ཨོྃ་བཛྲ་ཀྲོ་ཏ་རཀྵ་རཀྵ་ཧཱུྃ་ཧཱུྃ་ཕཊ྄ཿ
ཅེས་བསྲུང་བཟློག་ཕྲིན་ལས་བཅོལ། གསུམ་པ་རྗེས་ཀྱི་རིམ་པར་ཚོགས་མཆོད་དང་བསྐུལ། ཆད་བརྟན། རྟ་བྲོ། དབང་བླང༌། བསྡུ་རིམ་བསྔོ་སྨོན་བཀྲ་ཤིས་བཅས་ལས་གཞུང་ཆེན་མོ་བཞིན་བྱའོ། ། ཞེས་གསུངས་པ་ལྟར། ཚོགས་མཆོད་སྤྲོ་བར་མོས་ན།
རྃ་ཡྃ་ཁྃ༔ ཨོྃ་ཨཱཿཧཱུྃ༔
ལན་གསུམ་བྱིན་གྱིས་བརླབས། དང་པོ་དེ་བཞིན་ཉིད་ཀྱིས་བྱིན་བརླབ་པ་ནི། ཨོྃ་ཨཱཿཧཱུྃ༔ ཆོས་རྣམས་དམིགས་མེད་དེ་བཞིན་ཉིད༔ སྨེ་བའི་གཙང་བཙོག་ཀ་ནས་དག༔ རང་བྱུང་རྒྱ་ཡན་ལྷུན་གྲུབ་ལས༔ ཏིང་འཛིན་ཚོགས་ཀྱི་འཁོར་ལོར་ཤར༔ ཡེ་ནས་ཟག་མེད་བདུད་རྩིར་གྱུར༔ ཨོྃ་དྷརྨ་ཛྙཱ་ན་པྲ་ཏི་པཱུ་ཛ་ཧོཿ གཉིས་པ་ཚོགས་ལ་སྤྱན་འདྲེན་པ་ནི།
ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ རྩ་གསུམ་རྒྱལ་བ་འདུས་པ་ཡི༔ བླ་མ་རིག་འཛིན་ལྷ་ཚོགས་རྣམས༔ ཚོགས་ལ་སྤྱན་འདྲེན་གཤེགས་སུ་གསོལ༔ རྔམ་ཆེན་མེ་ལྟར་འབར་བ་ཡི༔ དུར་ཁྲོད་ཨེ་ཡི་ཀློང་དཀྱིལ་ནས༔ འཇིགས་བྱེད་དཔའ་བོ་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་རྣམས། ཚོགས་ལ་སྤྱན་འདྲེན་གཤེགས་སུ་གསོལ༔
ཨོྃ་བཛྲ་ས་མཱ་ཡ་ཛ་ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ གསུམ་པ་ཚོགས་ཀྱི་མཆོད་པ་ནི། ཧཱུྃ་ཡ༔ བཅོམ་ལྡན་འཇམ་དཔལ་གཤིན་རྗེའི་གཤེད་ཆེན་པོ༔ འཇིགས་བྱེད་ཁྲོ་རྒྱལ་འབར་བའི་ལྷ་ཚོགས་ལ༔ འདོད་ཡོན་ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་སྒྲུབ་ལ་མཆོག་ཐུན་དངོས་གྲུབ་སྩོལ༔ ཨོྃ་ཨཱཿཧཱུྃ༔ གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་ལ་ཁ་ཁ་ཁཱ་ཧི༔ བཞི་པ་བསྐང་བ་བྱ་བ་ནི།
ཧཱུྃ༔ གདུག་པའི་དགྲ་བགེགས་རྣམས་ཀྱི་དབང་པོ་དང་༔ བྱད་མའི་ཤ་ཁྲག་རུས་པ་ནང་རོལ་བཅས༔ ག་ཎའི་ཚོགས་ཀྱི་མཆོད་སོགས་མཉེས་པའི་རྫས༔ ཕྱི་ནང་གསང་བའི་སྤྱན་གཟིགས་དུ་མ་འདིས༔ བཅོམ་ལྡན་འཇམ་དཔལ་གཤིན་རྗེའི་གཤེད་པོ་ཡི༔ དཀྱིལ་འཁོར་ལྷ་ཚོགས་ཐུགས་དམ་བསྐངས་གྱུར་ནས༔ མི་མཐུན་གདུག་པའི་དགྲ་བགེགས་ཚར་བཅད་ཅིང་༔ མཐུན་རྐྱེན་བཅོལ་བའི་ཕྲིན་ལས་འགྲུབ་པར་མཛོད༔ ལྔ་པ་བཤགས་པ་ནི།
ཧོཿ བདག་བློ་གཏི་མུག་འཐུག་པོས་རབ་རྨོངས་ནས༔ བསྐྱེད་རྫོགས་སྒྲུབ་པའི་དམ་བཅའ་གཡེལ་བ་དང་༔ ཚུལ་བཞིན་མ་ལྡན་བག་མེད་དབང་གྱུར་ཚོགས༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཅེས་ཡི་གེ་བརྒྱ་པས་ལྷག་ཆད་བཀང༌། དྲུག་པ་ཐ་མ་བསྒྲལ་བ་ནི། ཧཱུྃ༔ ཁྲོ་རྒྱལ་འཇམ་དཔལ་ནག་པོའི་སྤྲུལ་པ་ནི༔ འཆི་བདག་གཤིན་རྗེ་དགྲ་འདུལ་ཀཱི་ལ་ཡ༔
ཕྱག་གཉིས་འཇོམས་བྱེད་ལས་ཀྱི་ཕུར་བུ་འདྲིལ༔ རུ་ཏྲ་གདུག་པའི་སྙིང་ལ་ཀཱི་ལ་ཡ༔ བཅད་གཏུབ་རྡུལ་དུ་རློག་ཅིག་མཱ་ར་ཡ༔ ཨོྃ་མཉྫུ་ཤྲཱི་ཡ་མཱནྟ་ཀ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་རུ་ཏྲ་ཏྲིག་ནན་གཟེར་ཐུམ་རྦད་མྱོག༔ བདུན་པ་བསྟབ་པ་ནི། ཧཱུྃ༔ འཇོམས་བྱེད་མཚོན་ཆ་འབར་བའི་འཁོར་ལོ་ཡིས༔ དགྲ་བགེགས་གཟུགས་ཕུང་ཕྱེ་མར་རབ་བཤིག་སྟེ༔ བྷནྡྷར་བསྐྱིལ་བའི་ཤ་ཁྲག་རྒྱ་མཚོ་འདི༔ འཇམ་དཔལ་གཤིན་རྗེའི་ལྷ་ཚོགས་ཞལ་དུ་འབུལ༔
ཨོྃ་ཨཱཿཧཱུྃ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨི་དཾ་བྷ་ལིངྟ་ཁ་ཧི༔ ཞེས་ཚོགས་ལ་རོལ། བརྒྱད་པ་ལྷག་མ་གཏོང་བ་ནི། ཧཱུྃ་ཡ་བྷྱོཿ དུར་ཁྲོད་འབར་བའི་ཕོ་བྲང་མཐའ་སྐྱོང་བ༔ ཡ་བ་ཡ་མ་དྲེགས་སྡེ་ཤན་པའི་ཚོགས༔ ཤ་ཟ་དམར་ནག་ཟངས་ཀྱི་མཆེ་བ་ཅན༔ མི་སྡུག་གཟུགས་ཅན་དགྲ་ལ་བླ་འགུགས་འདེབས༔ རྔམ་སྟབས་ལང་ལིང་གཡང་གཞི་དམར་པོ་གྱོན༔
མགོ་སྙིང་ཐོགས་ནས་རྒྱུ་མ་འདྲེན་ཞིང་རྒྱུག༔ གིང་ཆེན་དབྱུག་པ་ཐོགས་ནས་བཤུགས་སྒྲ་འདེབས༔ སྐྲ་དམར་རལ་བསིགས་སྲིན་པོའི་ལས་ཉུལ་བཞིན༔ གཤིན་རྗེའི་བཀའ་སྡོད་དྲེགས་སྡེ་བྱེ་བ་འབུམ༔ ལྷག་མ་བཀའ་ཡི་ཕ་འབབ་འདི་བཞེས་ལ༔ གསང་སྔགས་བསྟན་པ་གཉན་གྱི་མེལ་ཚེ་མཛོད༔ ཨོྃ་ཡ་ཝ་ཧ་རི་ཡ་མ་ར་ཏི་ས་མ་ཡ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ དགུ་པ་ཐུགས་དམ་བསྐུལ་བ་ནི། རྔ་བརྡུང་དུང་བུས་གཏོར་མ་ལ་རཀྟས་བྲན་ཞིང་དཔལ་འབར་འཛུགས་ལ། ཧཱུྃ་ཨེ་ཡ༔
གྲུ་གསུམ་མཐིང་ནག་འབར་བའི་ཀློང་དཀྱིལ་ནས༔ མི་བཟད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ སྤྲུལ་པ་ཡང་སྤྲུལ་ཕ་རོལ་རྒོལ་ཚོགས་འཇོམས༔ བཞེངས་ཤིག་འཆི་བདག་ཕོ་བྲང་དབུས་ནས་བཞེངས༔ དབྱིངས་ནས་བཞེངས་ལ་རྦད་བསྐུལ་ལས་ལ་ཆོས༔ ཕ་རོལ་དམ་ཉམས་རུ་ཏྲ་གདུག་པའི་ཚོགས༔ སངས་རྒྱས་བསྟན་ལ་སྡང་ཞིང་བདག་ལ་འཚེ༔ བསམ་སྦྱོར་ངན་པ་འཆང་བའི་བྱད་མ་རྣམས༔ ལོ་ཟླ་ཞག་དུས་ཚེས་ལས་མ་འདའ་བར༔
སྒྲོལ་ཞིང་བརླགས་ནས་མིང་ཡང་མེད་པར་མཛོད༔ དུག་གསུམ་ཤ་ཁྲག་མཆོད་པ་འདི་བཞེས་ལ༔ དུས་ལ་བབ་བོ་འཆི་བདག་གཤིན་རྗེའི་ཚོགས༔ སྟོང་གསུམ་རུ་ཏྲ་བསྒྲལ་བའི་ཕྲིན་ལས་མཛོད༔ ཨོྃ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏེ་ཀ་ས་མ་ཡ་དགྲ་བགེགས་ཀྱི་བླ་སྲོག་དབུགས་ལ་ཐུན་ཐུན་ཤ་ཁྲག་ལ་ཁཱ་ཧི༔ བཅུ་པ་ཆད་མདོ་གཏོང་བ་ནི། ཧཱུྃ༔ སྔོན་ཚེ་བར་དང་ཐ་མའི་བསྐལ་པ་རུ། ། གསང་ཆེན་རོལ་དང་ཨརྻ་པཱ་ལོའི་གླིང༌། ཁྲོམ་གཟིགས་འཇམ་དཔལ་སྐུ་ཡི་ཕོ་བྲང་ནས། །
འཇམ་དཔལ་གཤིན་རྗེ་པདྨ་ཐོད་ཕྲེང་རྩལ། ། སངས་རྒྱས་ཡེ་ཤེས་རྩ་གསུམ་གླིང་སོགས་ཀྱིས། ། ཟླ་གསང་གཤིན་རྗེའི་དཀྱིལ་འཁོར་ཞལ་ཕྱེས་ཤིང༌། ། ཟབ་གཏེར་གཏད་ཅིང་གཏེར་དུ་བཞེས་པའི་ཚེ། ། ལས་གཤིན་བྱ་རོག་གདོང་དང་གཏེར་སྲུང་བཅས། ། སོ་སོའི་གཟུགས་མཆོག་དམ་པ་བསྟན་ནས་ཀྱང༌། ། བསྟན་པ་བསྲུང་བར་ཁས་བླངས་དམ་བཅས་བཞིན། ། ཤ་ཁྲག་དམར་གྱི་གཏོར་མ་འདི་བཞེས་ལ། ། ཕ་རོལ་རྒོལ་བ་འཇོམས་པའི་ཕྲིན་ལས་མཛོད། ཨོྃ་ཀྲོ་ཏ་ཀྲོ་ཏི་སརྦ་ཨི་དཾ་བྷ་ལིངྟ་ལ་ཁཱ་ཧི༔
བཅུ་གཅིག་པ་བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་བའི་བརྟན་མ་བཅུ་གཉིས་ཚོགས༔ ལ་ལ་ཡེ་ཤེས་ལ་ལ་འཇིག་རྟེན་ཚུལ༔ དོན་ལ་འཇམ་དཔལ་གཤིན་རྗེའི་བཀའ་ཉན་མ༔ བསྟན་པ་སྲུང་བའི་མ་སྲིང་འཁོར་བཅས་ཀྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ གསང་སྔགས་བསྟན་པ་གཉན་གྱི་མེལ་ཚེ་མཛོད༔ ཨོྃ་མ་མ་ཤག་ཤག་དུམ་དུམ་ལེ་ལེ་ཏིང་ཏིང་ཛ་ཛ་ཨི་དཾ་བྷ་ལིངྟ་ཁཱ་ཧི༔ བཅུ་གཉིས་པ་རྟ་བྲོ་བྱ་བ་ནི།
ཧཱུྃ༔ ཁྲོ་བོ་རོལ་པའི་དུར་ཁྲོད་ཆེན་པོ་རུ༔ རྔམ་ཆེན་འཇིགས་བྱེད་གཤིན་རྗེའི་ལྷ་ཚོགས་ཀྱི༔ དབལ་ལྡན་རུ་ཏྲའི་སྙིང་ཁར་བྲོ་རྡུང་བས༔ མ་རུངས་གདུག་པའི་བགེགས་སྲིན་ཕྱེ་མར་བཅོམ༔ ཕྱིན་ཆད་དམ་སྲི་མ་ལྡང་རྒྱས་གདབ་བོ༔ ཨོྃ་ཡ་མ་ཡ་ནན༔ ཝ་རུ་ཎ་ནན༔ མ་རུ་ནན༔ རུ་ཏྲ་ལཾ་ནན༔
དམ་སྲི་མཱ་ར་ཡ་ནན༔ བཅུ་གསུམ་པ་དབང་དང་དངོས་གྲུབ་བླང་བ་ནི། ཧཱུྃ༔ བདེ་ཆེན་གསང་བ་སྙིང་པོ་རྡོ་རྗེའི་མཁའ༔ ཡང་དག་ཡེ་ཤེས་འཇམ་དཔལ་དཔའ་བོ་ཡི༔ སྐུ་གསུང་ཐུགས་ཡོན་འདུས་པའི་དཀྱིལ་འཁོར་ནས༔ མཐུ་རྩལ་གཟི་བྱིན་ཆེན་པོའི་དཔལ་ཡོན་གྱིས༔ དེང་འདིར་དབང་བསྐུར་མཆོག་ཐུན་དངོས་གྲུབ་སྩོལ༔ འདོད་དོན་ཡིད་བཞིན་ཀུན་ཀྱང་ལྷུན་གྲུབ་ནས༔ ཟབ་གསང་དཔལ་འབར་རྒྱས་མཛད་སྟོན་པར་སྩོལ༔
ཨོྃ་མཉྫུ་ཤྲཱི་ཡ་མཱནྟ་ཀ་སརྦ་སིདྡྷི་ཕ་ལ་ཨ་བྷི་ཥིཉྩ་ཧཱུྃ༔ རྗེས་ཆོག་ལ་དྲུག ། དང་པོ་མཆོད་བསྟོད་ནི། ཨོྃ་མཉྫུ་ཤྲཱི་ཡ་མཱནྟ་ཀ་ས་པ་རི་ཝཱ་ར་བཛྲ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ མ་ཧཱ་པཉྩ་རཀྟ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་པས་མཆོད། ཧཱུྃ་ཡཿ འཇམ་དཔལ་གཤིན་རྗེ་ཀཱི་ལ་ཡ༔ འཇིགས་བྱེད་དུག་རི་མེ་འབར་གྱི༔ ཁྲོ་རྒྱལ་དཀྱིལ་འཁོར་ལྷ་ཚོགས་ལ།
རབ་གུས་དྭང་བས་ཕྱག་འཚལ་བསྟོད། ཅེས་པས་བསྟོད། གཉིས་པ་བཤགས་པ་ནི། ཧོཿ བདག་བློ་གཏི་མུག་འཐུག་པོས་རབ་རྨོངས་ནས༔ བསྐྱེད་རྫོགས་བསྒྲུབ་པའི་དམ་བཅའ་གཡེལ་བ་དང་༔ ཚུལ་བཞིན་མ་ལྡན་བག་མེད་དབང་གྱུར་ཚོགས༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཡི་གེ་བརྒྱ་པས་བཤགས། བརྟན་བཞུགས་སྤྱི་ལྟར་ལ།
གསུམ་པ་དཀྱིལ་འཁོར་བསྡུ་ལྡང་ནི། ཧོཿ སྣང་སྟོང་ལྷ་སྐུ་སྒྱུ་མའི་ངང་ཚུལ་ལས༔ བསྐྱེད་རྫོགས་ཟུང་འཇུག་སྤྲོ་བསྡུའི་འདུ་ཚན་དག༔ དགོངས་པ་ཟང་ཐལ་དམིགས་མེད་མཁའ་རུ་བསྡུ༔ ཨ་ཨ་ཨཱཿ ཞེས་བསྡུས་ལ། སླར་ཡང་འཇམ་དཔལ་གཤིན་རྗེའི་གཤེད་དཔའ་བོ་གཅིག་པའི་སྐུར་ལམ་གྱིས་གསལ་ལ། ཨོྃ་ཧྲིཥྚི་ཝི་ཀྲི་ཏ་ན་ན་ཡ་མ་རཱ་ཛ་བཛྲ་ཛྭ་ལ་རཾ་ཀཱི་ལ་ཡ་ཧཱུྃ་ཕཊ྄ཿ གོ་ཆའི་རྒྱ་དང་བཅས།
ཨོཾ་ཨཱཿཧཱུྃ་མ་མ་ཀ་ཝ་ཙི་རཀྵ་མཾ། གོ་བགོ་ཞིང་ལུས་སྲུང༌། བཞི་པ་བསྔོ་བ་ནི། ཧོཿ མཐའ་ཡས་འགྲོ་ཀུན་ཚོགས་ཞིང་པདྨོའི་ཚལ༔ ཐུགས་རྗེའི་སྤྲིན་གཏིབས་བྱིན་རླབས་ཆར་ཆེན་པོ༔ སྨིན་གྲོལ་ཟབ་མོའི་འབྲས་བུ་རབ་སྨིན་ཏེ༔ བཅུད་ཀྱི་ཏིང་འཛིན་རོ་བརྒྱ་འགྲོ་ལ་བསྔོ༔ ལྔ་པ་སྨོན་ལམ་བྱ་བ་ནི། ཧོཿ
ཤེས་རབ་ཡེ་ཤེས་དཔའ་བོ་འཇམ་མགོན་གྱི༔ གོ་འཕང་འགྲུབ་སྟེ་དོན་གཉིས་གནས་ལྔ་ཡི༔ གདེང་ཆེན་མི་གཡོ་རྟོགས་པའི་འབྲས་བུ་ཉིད༔ ནམ་ཡང་བག་ཡོད་དགེ་བའི་མཐུ་ལྡན་ཤོག༔ དྲུག་པ་བཀྲ་ཤིས་བརྗོད་པ་ནི། ཧཱུྃ༔ སྐུ་མཆོག་གཞོན་ནུ་གཟི་འོད་རབ་འཁྱིལ་བ༔ ཐུགས་རྗེའི་ཀློང་ཡངས་དྲྭ་བའི་འོད་ཟེར་གྱིས༔ སྲིད་པའི་མ་དག་ལྟེང་ཀ་རབ་བསྐམས་ཏེ༔ ལྷམ་མེར་རྟག་ཏུ་གསལ་མཛད་བཀྲ་ཤིས་ཤོག༔
བླ་མེད་ཐེག་ཆེན་རྒྱུད་སྡེ་རྒྱ་མཚོ་ཡི༔ ཐོས་བསམ་སྒོམ་སྒྲུབ་ཉམས་ལེན་གླིང་ཞུགས་ནས༔ དོན་གཉིས་མཆོག་ལ་སྤྱོད་པའི་ནོར་བུ་ཉིད༔ ནམ་ཡང་ཀུན་འགྲུབ་དགེ་ལེགས་བཀྲ་ཤིས་ཤོག༔ ཅེས་བཀྲ་ཤིས་བསྔོ་སྨོན་སོགས་ཀྱིས་མཐའ་རྒྱས་པར་བྱའོ། ། དེ་ལྟར་འཇམ་དཔལ་གཤིན་རྗེ་ཁྲོ་འདུས་ཀྱི་ཞག་སྒྲུབ་ཆོག་བསྒྲིགས་བཀླག་ཆོག་ཏུ་བཀོད་པ་བདུད་བཞིའི་གཡུལ་ལས་རྣམ་རྒྱལ་ཞེས་པ་འདིའང་བསྟན་འགྲོར་སྨིན་ཆེད་སྐྱིད་གྲོང་སྨྱོན་པས་གཞུང་གི་མཚམས་སྦྱོར་དང་མེད་དུ་མི་རུང་བ་རེ་ཟུང་བཅས་སྔ་གཏེར་གོང་མ་ལས་བླངས་ཏེ་རང་གནས་ནོར་སྐྱོང་ཀླུའི་གཏེར་ཕུག་ཏུ་བསྒྲིགས་ཤིང་ནུས་ལྡན་དུ་གྲུབ་པ་འདིས་ཀྱང༌། བསྟན་དགྲའི་བདུད་དཔུང་རྨང་མེད་དུ་གཞོམ་པའི་རྒྱུར་གྱུར་ཅིག ། གོང་གསལ་རིག་འཛིན་གྲུབ་དབང་ཐུགས་མཆོག་རྡོ་རྗེའི་ཆོག་ཁྲིགས་འདིར་རྗེས་ཀྱི་བྱ་བ་ཚོགས་སོགས་གཞུང་ལ་ཞལ་འཕང་མཛད་པ་རྣམས། ཅུང་ཟད་ཚིག་སྣ་བསྟུང་ཞིང་དཀྱུས་སུ་བཀོད་ལ་ཡིག་ཆུང་རྣམས་ཁ་གསལ་དུ་བཏང་ནས་གསར་བུ་བ་རྣམས་འཇུག་བདེ་བའི་དབང་དུ་བྱས་ཏེ་གུ་ཧྱས་སྦྱར་བའོ། ། སརྦ་མངྒ་ལཾ།།
ཞ༽ འཇམ་དཔལ་གཤིན་རྗེ་དུག་རི་མེ་འབར་གྱི་བསྙེན་སྒྲུབ་སོགས་ཉེར་མཁོའི་ཕྲིན་ལས་སྙིང་པོ་གསལ་བྱེད་ཅེས་བྱ་བ་བཞུགས་སོ།། དཔག་ཡས་མཁྱེན་བརྩེའི་འོད་སྣང་ཆེས་འབར་བས། ། ལོག་རྟོག་སྨག་རུམ་མཐར་མཛད་ཁྲོ་བོའི་དབང༌། ། འཇིགས་བྱེད་དུག་རིའི་ལྷ་ལ་ཉེར་བཏུད་ནས། ། ཕྲིན་ལས་སྙིང་པོ་གསལ་བྱེད་འདི་ན་སྤྲོ། དེའང་བསྙེན་སྒྲུབ་སོགས་ཀྱི་ཚེ། དང་པོ་ནི་ལས་ཅན་དག་ཐུན་དྲུག་གམ་ཐུན་བཞི་ངེས་པས་རང་ལུགས་པ་རྣམས་ཀྱིས། གཞུང་གི་ཕྲིན་ལས་ཐུན་ཐམས་ཅད་ལ་བགྱིས་ན། བསྙེན་གྲངས་ལ་གནོད་ཕྱིར་མི་ལྕོགས་པས། དེ་ལ་ཐོར་ཐུན་སྔ་ཐུན་ལ་གཏེར་གཞུང་ལྟར་དང༌།
དེ་ཕྱིན་གྱི་ཐུན་ལྷག་མ་རྣམས་འདི་ལྟར་འཇུག་པ་བདེ་ཕྱིར་སྤྲོས་པ་སྟེ། བརྒྱུད་འདེབས་སྤྱི་ལྟར་བྱ། བསྡུ་ན། འཇམ་དཔལ་ཡ་མཱནྟ་ཀའི་དགོངས་པ་ཡིས༔ སློབ་དཔོན་ཆེན་པོ་འཇམ་དཔལ་བཤེས་གཉེན་དང་༔ རོ་ལངས་བདེ་བའི་བར་དུ་བྱིན་བརླབས་ཏེ༔ འདས་དང་མ་བྱོན་ད་ལྟ་དུས་གསུམ་གྱི༔ སྐུ་ཡི་བརྒྱུད་པའི་བླ་མ་ལ་གསོལ? མཐིང་ནག་ཨེ་ལས་དྲག་པོའི་གཞལ་ཡས་ན༔ གཤིན་རྗེ་ཆུ་གླང་བརྫིས་པའི་གདན་སྟེང་དུ༔ འཇམ་དཔལ་ཡ་མཱནྟ་ཀ་གཤིན་རྗེའི་གཤེད༔
གཤེད་པོ་ཁྲོ་བོ་དྲེགས་པའི་འཁོར་གྱིས་བསྐོར༔ གཤིན་རྗེའི་གཤེད་པོའི་ལྷ་ཚོགས་ལ་གསོལ? འོག་མིན་ཆོས་ཀྱི? སྔོན་འགྲོ་སྐྱབས་སེམས་ནི། ན་མོཿ འདི་བཟུང་བྱང་ཆུབ་སྙིང་པོ་མ་ཐོབ་བར༔ བླ་མ་མཆོག་གསུམ་འཇམ་དཔལ་གཤིན་རྗེའི་གཤེད༔ ཀུན་འདུས་ཁྲོ་བོ་རོལ་པའི་དཀྱིལ་འཁོར་འདིར༔ གུས་པས་སྐྱབས་མཆིས་འཇམ་དཔལ་མཆོག་འགྲུབ་ཤོག༔ གཏོར་མཆོད་བྱིན་གྱིས་བརླབ་པ་ནི། ཧཱུྃ༔ གདུག་པའི་དུག་ལྔ་རྒྱུ་ཅན་ལས་བྱུང་བའི།
སྐུ་དང་ཡེ་ཤེས་མཆོད་སྤྲིན་རྒྱ་མཚོ་ནི། ཕྱི་ནང་དཔག་མེད་ཁེངས་པའི་བདུད་རྩི་མཆོག༔ སྐུ་མཆོག་བདུད་རྩི་གཉིས་བསྡུས་ཐབས་ཤེས་འབར༔ ཟུང་འཇུག་གཉིས་མེད་དགྱེས་པ་ཆེན་པོར་བསྐྱེད༔ ཨོཾ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨོཾ་ཨཱཿཧཱུྃ༔ ཞེས་ལན་གསུམ། ལྷ་བསྐྱེད་ནི། ཧཱུྃ༔ བསྐལ་པར་བརྩེགས་པའི་ཞིང་རྡུལ་འབྱུང་ལྔའི་ཁམས༔ ཡེ་ནས་ཨེ་ཡྃ་རྃ་ཁྃ་སུྃ་ཀེཾ་ བྷྲཱུྃ ༔
ནམ་མཁའ་རླུང་མེ་ཆུ་ས་རི་རབ་སྟེང་༔ རྡོ་རྗེ་རྒྱ་གྲམ་གཞལ་ཡས་ལྟེ་བར་ཧཱུྃ༔ ཡོངས་གྱུར་འཇམ་དཔལ་གཤིན་རྗེ་དུག་རི་ནག༔ དབུ་དགུ་སོ་བཞིའི་ཕྱག་ལ་སྐུ་སྨད་དབལ༔ རྡོ་རྗེ་དུར་ཁྲོད་བདག་མོ་ཞལ་གསུམ་སྦྱོར༔ བདེ་ཆེན་བསྐུལ་བའི་མཁའ་ནས་སྲས་བཞི་འགྱེད༔ སྒོ་སྐྱོང་ལས་བྱེད་སྤྲུལ་པ་བྱེ་བ་འབུམ༔ མ་འདྲེས་གཙོ་འཁོར་དྲན་རྫོགས་ཝལ་གྱིས་གསལ༔ དེ་ལྟར་བསྐྱེད་པའི་གནས་ལྔའི་ས་བོན་གྱིས༔ འོག་མིན་ཞིང་དང་ལྷོ་ཕྱོགས་གཤིན་རྗེའི་གནས༔
རང་རང་ཕོ་བྲང་ཀློང་ནས་སྤྱན་དྲངས་གྱུར༔ སྤྱན་འདྲེན་པ་ནི༔ ཧཱུྃ་ཡ་བྷྱོཿ འོག་མིན་ལྷུན་གྲུབ་ཕོ་བྲང་ནས༔ རིགས་བདག་འཇམ་དཔལ་གཤེགས་སུ་གསོལ༔ ལྷོ་ཕྱོགས་རབ་འཇིགས་དུར་ཁྲོད་ནས༔ འཇིགས་བྱེད་དུག་རི་གཤེགས? སྲས་མཆོག་རིགས་བཞི? སྒོ་སྐྱོང་ཡང་འཁོར་གཤེགས? ཨོཾ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ བཞུགས་གསོལ་དང་ཕྱག་མཆོད་ནི༔ ཧཱུྃ༔ ལས་གཤིན་དུག་རི་ཁྲོ་བོའི་ཚོགས༔
རབ་འཇིགས་འབར་བའི་གནས་འདིར་བཞུགས༔ རབ་གུས་དྭང་བས་ཕྱག་བགྱིད་དོ༔ ཕྱི་མཆོད་ལྷ་མོ་གར་སྒྱུར་འབུལ༔ ནང་མཆོད་སྨན་གཏོར་རཀྟ་འབུལ༔ སྤྱན་གཟིགས་བཀྲམ་པ་སྣ་ཚོགས་འབུལ། བཞེས་ནས་གདུག་པའི་དགྲ་བགེགས་སྒྲོལ༔ ཨོཾ་པུཥྤེ་ སོགས? རཱུ་པ་ སོགས? ཨོཾ་སརྦ་པཉྩ་ཨ་མྲྀ་ཏ་རཀྟ་བ་ལིཾ་ཏ་གུ་ཧྱ་ས་མ་ཡ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི་ཁཱ་ཧི༔ བསྟོད་པ་ནི༔ ཧཱུྃ་ཡ་བྷྱོཿ སྐྱེ་མེད་ངང་ལས་མ་གཡོས་རིགས་ཀྱི་བདག༔
ལོངས་སྐུ་ཚེ་ཡི་མགོན་ལ་ཕྱག་འཚལ་བསྟོད༔ སྟོབས་ལྡན་དབྱིངས་ཕྱུག་ཁྲོ་ཚུལ་དཔའ་སྟོབས་ཅན། མུ་སྟེགས་འཇོམས་མཛད་འཇམ་དཔལ་ནག་པོར་བསྟོད༔ གཏུམ་དྲག་ཁྲོ་བོ་རོལ་པའི་དུར་ཁྲོད་ནས༔ སྲོག་ལ་རྔམ་བྱེད་འཆི་བདག་གཤིན་རྗེ་ནི༔ ཕས་རྒོལ་ཀུན་གྱི་གཤེད་མ་ལྷོ་ཕྱོགས་བདག༔ འཇིགས་བྱེད་ཀུན་གྱི་སྡེ་དཔོན་ཁྲོ་བོའི་རྒྱལ༔ སྟོབས་ལྡན་དུག་རི་ཡབ་ཡུམ་སྐུ་ལ་བསྟོད༔ ཤར་ལྷོ་ནུབ་བྱང་གཤིན་རྗེའི་དུར་ཁྲོད་ནས༔ སྐུ་གསུང་ཐུགས་ཡོན་ཕྲིན་ལས་རོལ་པའི་གར༔
རིགས་བཞི་ཡུམ་སྦྱོར་མ་སྲིང་དབང་དུ་སྡུད༔ སྲས་མཆོག་རིགས་བཞིའི་སྐུ་ལ་ཕྱག་འཚལ་བསྟོད༔ གཞན་ཡང་འཇིག་རྟེན་གཤིན་རྗེའི་བཀའ་སྡོད་པ༔ ཕོ་ཉ་ལས་བྱེད་སྤྲུལ་པ་བྱེ་བ་འབུམ། རླུང་ལྟར་འཚུབ་ཅིང་དགྲ་ཡུལ་ཕྱེ་མར་བརླག ། དཀྱིལ་འཁོར་ཡོངས་རྫོགས་འདུས་ལ་བདག་བསྟོད་དོ༔ འཛབ་བསྐུལ་ནི༔ ཧཱུྃ༔ བསྐུལ་ལོ་བཞེངས་ཤིག་འཇམ་དཔལ་གཤིན་རྗེའི་ཚོགས༔ དེང་འདིར་ཐུགས་དམ་གཉན་པོའི་རྒྱུད་བསྐུལ་ནས༔
རིག་འཛིན་སྒྲུབ་ལ་མཆོག་ཐུན་དངོས་གྲུབ་སྩོལ༔ བསྟན་ལ་སྡང་བའི་ལོག་འདྲེན་རྩད་ནས་ཆོད༔ ཐུགས་དམ་དུས་ལས་མ་འདའ་ས་མ་ཡ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ བཟླས་དམིགས་ནི། གཙོ་འཁོར་དེ་དག་ཐུགས་ཀ་རུ༔ དྲག་སྔགས་སྤུ་གྲིས་གཏམས་པ་བཞིན༔ འབྲུག་ལྟར་སྒྲ་སྒྲོགས་གཡས་སུ་འཁོར༔ གནས་པ་ཧཱུྃ་གི་འཕྲོ་འདུ་ལས༔ བདག་མེད་ཡེ་ཤེས་མེ་དཔུང་འབར༔
སྣོད་བཅུད་གཤིན་རྗེའི་གཤེད་པོ་ཡི༔ རང་བཞིན་དཀྱིལ་འཁོར་ངང་དུ་གསལ༔ ཨོཾ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏི་ཀ་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་ཏྲིག་ནན་བཾ་ཧཱུྃ་ཕཊ྄ཿ ཅེས་བཟླས་པའི་སྐྱོན་དྲུག་སྤངས་ཏེ་གཅིག་དྲིལ་མོས་འདུན་རྩེ་གཅིག་ཏུ་བསྙེན་པ་དང༌། ལས་རླུང་གི་རྡོར་བཟླས་དང༌། ཡིད་བཟླས་ཀྱི་སྐྱོ་སངས་དང༌། ཉམས་ཀྱི་རྩལ་འདོན་ཕྱིར་རྔམ་དབྱངས་ཀྱི་བཟླས་པ་སོགས་སྒྲུབ་པའི་ཉམས་དང་སྦྱར་ཏེ། སྒོ་གསུམ་རྡོ་རྗེ་གསུམ་གྱི་སྲོག་ཐོབ་ངེས་སུ་བསྙེན་ཅིང་བསྒྲུབ་པར་བྱ། གཞུང་ལས་བསྙེན་ཚད་འབུམ་ཕྲག་བཤད་པ་ཡང་ལས་རུང་ཙམ་དུ་དགོངས་པ་ལས། གང་ཟག་རབ་འབྲིང་ཐ་གསུམ་གྱི་བློའི་བསྙེན་ཚད་ཡང༌།
གཞུང་ཚིག་ཁོ་ནར་དཔྱོད་དུས་སུ་འདོད་པ་ནི་མ་ལགས་སོ། ། དེ་ལྟར་ལུས་སྣང་སྟོང་ལྷ་སྐུ། ངག་གྲགས་སྟོང་གསུང་སྒྲ། ཡིད་བདེ་སྟོང་ཟུང་འཇུག་ཁྱབ་བརྡལ་ཆེན་པོར་དབང་འབྱོར་བ་རྣམས་གང་འདུལ་དེར་སྟོན་གྱི་ཏིང་འཛིན་འབུམ་ཕྲག་ཅིག་ཅར་དུ་འགྱེད་པ་ལ་འདི་ལྟར་སྤྲོས་པ་ཆེ་བ་མི་མཚར་ཡང༌། དང་པོའི་ལས་ཅན་བློ་རྨོངས་རྣམས་ཟབ་ལམ་དུ་འཇུག་བདེའི་ཕྱིར། འཇམ་དཔལ་ཡེ་ཤེས་རོལ་པའི་མཛོད་ཆེན་ལས། ཅུང་ཟད་ཕྱུང་བ་སྟེ་རང་བཟོས་སྒྲོ་བཏགས་ནི་མ་ལགས་སོ། ། ཐུན་མཚམས་སུ་མཆོད་བསྟོད་བཤགས་གསོལ་ནི། ཨཱ་ལི་སྐུའི་བསྐྱེད་རིམ་དང་ཀཱ་ལི་གསུང་གི་བཟླས་བརྗོད། ཡིག་བརྒྱ་ཐུགས་ཀྱི་ཏིང་འཛིན་ཟབ་མོའི་ཀློང་དུ་མ་གྱུར་བས་ཉམས་ཆག་བཤགས་ཤིང༌།
རྟེན་འབྲེལ་སྙིང་པོའི་སྒོ་གསུམ་ཇི་ལྟར་བསྒྲུབས་པའི་རྟེན་འབྲེལ་མངོན་དུ་བྱས་ཤིང་བརྟན་པར་མོས་ལ། དབྱངས་གསལ་ཡིག་བརྒྱ་སྦྲེལ་བ་དང༌། རྟེན་འབྲེལ་སྙིང་པོ་རྣམས་གསུམ་གསུམ་བཟླ་བའོ། ། ཨོཾ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ མ་ཧཱ་པཉྩ་རཀྟ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་པས་མཆོད། ཧཱུྃ་ཡཿ འཇམ་དཔལ་གཤིན་རྗེ་ཀཱི་ལ་ཡ༔ འཇིགས་བྱེད་དུག་རི་མེ་འབར་གྱི༔ ཁྲོ་རྒྱལ་དཀྱིལ་འཁོར་ལྷ་ཚོགས་ལ།
རབ་གུས་དྭང་བས་ཕྱག་འཚལ་བསྟོད། ཅེས་པས་བསྟོད། ཨཱཿ འཁོར་འདས་སྣང་གྲགས་རྡོ་རྗེ་གསུམ་གྱི་དབྱིངས། སྐུ་གསུམ་ངང་རྫོགས་འོད་གསལ་ཐིག་ལེ་གཅིག ། མ་སྐྱེས་མ་འགགས་དྲན་ཤེས་སོ་མའི་ངང༌། མཐའ་ཡས་འགྲོ་རྣམས་རྟག་ཏུ་ལ་གནས་ཤོག ། ཅེས་ཉེར་བསྡུ་དང་བསྔོ་བ་བྱ་སྟེ་ཐུན་མཚམས་ཀྱི་བྱ་བ་ལ་འཇུག ། བསྙེན་རྟགས་རྫོགས་ནས་བསྐང་བརྒྱ་དང༌། མེ་མཆོད་ཅི་ནུས་སུ་འབད་པར་བྱའོ། །
གཞན་ཡང་དམིགས་གསལ་གྱི་ལམ་འདིར་གཅིག་དྲིལ་རྒྱུན་གྱི་རྣལ་འབྱོར་དུ་བརྩོན་པ། ལ་ལས་བཞི་ལྷུན་གྲུབ་གཅིག་ཆོག་ཡིད་བཞིན་ནོར་བུའི་ཏིང་འཛིན་ཆོས་ཟབ་པ་དང་ཡོན་བདག་སོགས་ཐག་རིང་བར་སྒྲུབ་པ་གལ་ཆེན་ལ། ཚེ་དབང་བརྒྱ་རྩའི་དམིགས་ཕྲན་སོགས་ཞིབ་ཆ་མཐའ་དག་རྡོ་རྗེ་སློབ་དཔོན་གྱི་ཞལ་ལུང་ལས་ལོངས་ཤིག ། དེ་ལྟར་འཇིགས་བྱེད་དུག་རི་མེ་འབར་གྱི། ཕྲིན་ལས་ཟིན་བྲིས་སྙིང་པོ་གསལ་བྱེད་ཅེས་བྱ་བ་དང༌། འཇམ་དཔལ་ཡེ་ཤེས་ཐུགས་ཀྱི་དཀྱིལ་འཁོར་དུ་རྣམ་པར་རོལ་པའི་ལྟ་སྒོམ་གྱི་དྲོད་དང་ཁུངས་ལྡན་གྱི་མན་ངག་ཟུང་འབྲེལ་དུ་བཀོད་པ་འདི་ཡང༌། འོད་གསལ་རྡོ་རྗེ་སྙིང་པོའི་གསང་མཛོད་གྱིས་མངོན་པར་ཕྱུག་པ། མེ་ཉག་སྒོམ་ཆེན་པདྨ་རྒྱ་མཚོ་དང་ཚེ་རབས་དུ་མར་མངོན་སྤྱོད་དམོད་པའི་ཕྲིན་ལས་ཀྱི་བཀའ་བབ་ཡོངས་སུ་གྲུབ་པ་སྔགས་འཆང་ཀུན་དགའ་བློ་གྲོས་ཟུང་གིས་ནན་ཆེར་གྱིས་བཀས་བསྐུལ་ངོ་མ་ལྡོག་པར། ཕྱོགས་མེད་སྤྱོད་པའི་དཱ་རི་དྲ་སྐྱིད་གྲོང་སྨྱོན་པས་ཁྲོམ་གཟིགས་རྔམ་པ་རོང་གཤིན་རྗེ་རོལ་པའི་ཕོ་བྲང་དུ་སྦྱར་བའོ།། །། ཟ༽ འཇམ་དཔལ་གཤིན་རྗེ་དུག་རི་མེ་འབར་ལས།
དཔལ་རྡོ་རྗེ་འཇིགས་བྱེད་གྱི་རྒྱུན་ཁྱེར་ནི། ཧཱུྃ༔ བདག་ཉིད་དཔལ་ཆེན་རྡོ་རྗེ་འཇིགས་བྱེད་སྐུ༔ མཐིང་ནག་རབ་ཁྲོས་ཟ་བྱེད་མ་ཧེའི་ཞལ༔ ཕྱག་གཉིས་དཔའ་བའི་མཚོན་ཆ་གྲི་ཐོད་འཛིན༔ གཏུམ་རྔམ་མི་བཟད་དུར་ཁྲོད་ཆས་ཀྱིས་བརྒྱན༔ དོར་སྟབས་ཞབས་ཀྱིས་དམ་སྲི་ཕོ་མོ་མནན༔ དུར་ཁྲོད་བདག་མོ་རོ་ལངས་ཡུམ་དང་སྦྱོར༔ སྐུ་ལས་སྐྱེས་པའི་རྫུ་འཕྲུལ་མེ་དཔུང་འཁྲིགས༔ སྣང་སྲིད་ཟིལ་གནོན་གར་གྱི་ཉམས་སུ་བསྒོམ༔
ཨོཾ་ཡ་མ་རཱ་ཛ་ས་ཏྭ་མེ་ཡ༔ ཡ་མེ་དྷོ་རུ་ཎ་ཡོ་དྷ་ཡ༔ ཡ་དྷ་ཡོ་ནི་ར་ཡ་ཀྵེ་ཡ༔ ཡཀྵེ་ཡ་ཙ་ཎི་ར་མ་ཡ་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ༔ ཞེས་པ་འདི་སྔགས་འཆང་གནམ་ལྕགས་རྡོ་རྗེའི་ཟབ་གཏེར་ལས་སོ།། །། འ༽ ཀ་ནི་ཤེས་རབ་བདེ་བ་ཆེན་པོའི་ཀློང་༔ པཱ་ནི་ཐབས་མཆོག་ཡབ་ཀྱི་རྡོ་རྗེས་དཀྲུགས༔ ལ་ནི་བདེ་སྟོང་གཉྀས་མེད་བདུད་རྩིའི་མཆོག༔ འཇམ་དཔལ་གཤིན་རྗེའི་ལྷ་ཚོགས་རྣམས་ལ་འབུལ༔ མགོན་པོ་འོད་མི་འགྱུར་བའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
ལོངས་སྐུ་རྡོ་རྗེ་འཆང་གྀ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ སྤྲུལ་སྐུ་རྡོ་རྗེ་སེམས་དཔའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ མཁའ་འགྲོ་ལས་ཀྱི་དབང་མོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ རིག་འཛིན་དགའ་རབ་རྡོ་རྗེའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ མཁས་པ་ཤྲཱི་སིངྷའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ སློབ་དཔོན་འཇམ་དཔལ་བཤེས་གཉེན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གུ་རུ་རྡོ་རྗེ་གྲོ་ལོད་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཕྱག་རྒྱ་རྡོ་རྗེ་བེ་ཅོན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ བལ་པོ་བྷ་སུ་དྷ་རའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གནུབས་ཆེན་བུདྡྷ་ཛྙཱ་ནའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
རྒྱ་སྟོན་དུམ་རྒྱ་ཞང་ཁྲོམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཨོ་རྒྱན་རྩ་གསུམ་གླིང་པའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དྲིན་ཆེན་རྩ་བརྒྱུད་བླ་མའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ རིགས་ཀྱི་མགོན་པོ་རྣམ་གསུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ འཇམ་དཔལ་དཔའ་བོ་རིགས་ལྔའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ འཇིགས་བྱེད་དུག་རི་ཡབ་ཡུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གོ་ཆ་ཁྲོ་བཅུ་ཡབ་ཡུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཚེ་བདག་འབར་བ་ཡབ་ཡུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཁྲོ་ཆུ་དུག་གདོང་ཡབ་ཡུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དགྲ་ནག་གདོང་དྲུག་ཡབ་ཡུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
མེའི་སྤུ་གྲི་ཡབ་ཡུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ སྲས་མཆོག་རིགས་བཞི་ཡབ་ཡུམ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ སྤྲུལ་འཁོར་ཡོངས་རྫོགས་འཁོར་བཅས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ སྒོ་སྐྱོང་སྲོག་བདག་སྡེ་བཞིའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ལས་མགོན་བྱ་རོག་གདོང་གི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དྲང་སྲོང་ཁྱབ་འཇུག་ཆེན་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གཏེར་སྲུང་ཀླུ་བདུད་ནག་པོའི་ཞལ་དུ་སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ ཡང་འཁོར་དྲེགས་སྡེ་ཉེར་གཅིག་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ བཀའ་གཏེར་ཆོས་སྐྱོང་ཡོངས་རྫོགས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གནས་གསུམ་དུ་རེག་ཅིང༌།
བདེ་སྟོང་གཉིས་མེད་བདུད་རྩིའི་སྨན་མཆོད་འདི། ། མཐེབ་སྲིན་སྦྱར་བའི་ཐབས་ཤེས་ཕྱག་རྒྱ་ཡིས། ། གནས་གསུམ་རེག་པས་སྐུ་གསུམ་དབང་བཞི་ཐོབ། ། མྱོང་བ་དངོས་གྲུབ་མ་ལུས་ཐོབ་པར་བསམ། ཀཱ་ཡ་སིདྡྷི་ཨོཾ༔ ཝཱཀྐ་སིདྡྷི་ཨཱ༔ ཙིཏྟ་སིདྡྷི་ཧཱུྃ༔ སརྦ་སིདྡྷི་ཧྲཱི༔ སྨན་མཆོད་འདི་ལས་མགོན་དང་དགེ་བསྙེན་གྱི་བསྙེན་སྒྲུབ་ལ་གནས་ཚེ་ཤྲཱིའི་མིང་གིས་སྦྱར་བའོ། ། སརྦ་མངྒ་ལཾ།། །།
ཡ༽ ཧཱུྃ༔ དམ་ཚིག་མཆོག་གི་བདུད་རྩི་འདི༔ རྩ་བརྒྱུད་རིག་འཛིན་བརྒྱུད་བཅས་དང་༔ ཡི་དམ་འཇམ་དཔལ་ལྷ་ཚོགས་ལ༔ མཆོག་ཐུན་དངོས་གྲུབ་སྩོལ་ཕྱིར་འབུལ༔ ཨོྃ་ཨཱཿཧཱུྃ༔ ཆོས་སྐུ་ཀུན་ཏུ་བཟང་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གསང་བ་ཡེ་ཤེས་མཁའ་འགྲོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ལོངས་སྐུ་ཚེ་བདག་དབང་ཕྱུག་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ སྤྲུལ་སྐུ་འཇམ་དཔལ་གཞོན་ནུའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
མཁའ་འགྲོ་ལས་ཀྱི་དབང་མོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ སློབ་དཔོན་འཇམ་དཔལ་བཤེས་གཉེན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ རིག་འཛིན་པདྨ་འབྱུང་གནས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ མཁའ་འགྲོ་ཡེ་ཤེས་མཚོ་རྒྱལ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གནུབས་སྟོན་སངས་རྒྱས་ཡེ་ཤེས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ བདུད་འཇོམས་ཁྲག་འཐུང་རྡོ་རྗེའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཨོ་རྒྱན་རྩ་གསུམ་གླིང་པའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ རྒྱལ་སྲས་དབང་ཆེན་རྡོ་རྗེའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཆོས་བདག་འཇམ་དཔལ་མཚན་ཅན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ རིག་འཛིན་མཁས་མཆོག་རྡོ་རྗེའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
སྔགས་འཆང་ཀུན་དགའ་སྙིང་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ མཁས་གྲུབ་དོན་ཡོད་རྒྱལ་མཚན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཀུན་མཁྱེན་ངག་དབང་མཚན་ཅན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དཔལ་ལྡན་གྲགས་པ་རྣམ་རྒྱལ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དགེ་ལེགས་ཉི་མ་རྒྱལ་མཚན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གྲུབ་ཐོབ་རྡོ་རྗེའི་མཚན་ཅན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཡོངས་གྲགས་ནམ་མཁའ་དབང་ཕྱུག་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཀུན་བཟང་འཆི་མེད་ནོར་བུའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ མཚུངས་མེད་པདྨ་མཆོག་གྲུབ་ཞལ་དུ་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ རིག་འཛིན་ཐུགས་མཆོག་རྡོ་རྗེའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
སྔགས་འཆང་ཀུན་དགའ་བློ་གྲོས་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ འགྲོ་འདུལ་ཕྲིན་ལས་དབང་ཕྱུག་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ པདྨ་ངེས་དོན་བསྟན་འཛིན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དྲིན་ཆེན་རྩ་བའི་བླ་མའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཡི་དམ་འཇམ་དཔལ་ཁྲོ་བོ་དུག་རི་མེ་འབར་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཚེ་བདག་འབར་བ་ཆེན་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཁྲོ་ཆུ་དུག་གི་སྡོང་པོའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དགྲ་ནག་དྲེགས་པ་འདུལ་བྱེད་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཀི་ཀང་མེའི་སྤུ་གྲིའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ དུག་ཏི་མ་མོ་རིགས་བཞིའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔
གཞན་ཡང་འཇམ་དཔལ་གཤིན་རྗེའི་དཀྱིལ་འཁོར་ལྷ་ཚོགས་རྣམས་ཀྱི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ བཀའ་སྲུང་བྱ་རོག་གདོང་གི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ གཏེར་སྲུང་གཟའ་ཀླུ་དགེ་བསྙེན་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ ཧཱུྃ༔ བདུད་རྩི་རང་བཞིན་ཆོས་དབྱིངས་སྐྱེ་མེད་ངང་༔ བདུད་རྩིའི་ངོ་བོ་ཡི་དམ་ལྷ་ཡི་དངོས༔ བདུད་རྩིའི་དོན་ནི་མཆོག་གི་དངོས་གྲུབ་སྩོལ༔ སརྦ་པཉྩ་སིདྡྷི་ཕ་ལ་ཧོཿ ར༽ ཆོ་གའི་ཟུར་འདེབས་ལ། ཐོག་མར་འཛབ་ཀྱིས་ཐུགས་དམ་བསྐུལ་བ་ནི༔
ཧཱུྃ༔ སྣང་སྲིད་སྣོད་བཅུད་ཡེ་ནས་ཁྲོ་བོའི་སྐུ༔ གྲགས་སྟོང་གསུང་གི་ང་རོ་འབྲུག་ལྟར་ལྡིར༔ དྲན་རྟོག་གཡོ་མེད་ཐུགས་ཀྱི་དཀྱིལ་འཁོར་ནས༔ དལ་འགྲོའི་རྒྱུན་ལྟར་ཡེངས་མེད་རྩེ་གཅིག་ཏུ༔ བསྒྲུབ་ལ་འབད་ཕྱིར་འཛབ་ཀྱིས་ཐུགས་དམ་བསྐུལ༔ མཆོག་ཐུན་འདོད་དོན་ལྷུན་གྱིས་མ་འགྲུབ་བར༔ སྲོག་གི་ཕྱིར་ཡང་མི་གཏོང་བསྒྲུབ་ལགས་ཀྱི༔ ཨོྃ་ཧྲིཥྚི་ཝི་ཀྲི་ཏ་ན་ན་ཧཱུྃ་ཕཊ྄ཿ ཧཱུྃ༔
འཇམ་དཔལ་གཤིན་རྗེའི་གཤེད་པོ་འཁོར་བཅས་ལ༔ ཁྱད་པར་མཆོད་པ་པཉྩ་ཨ་མྲྀ་ཏ༔ མ་ཧཱ་བྷ་ལིང་རཀྟ་བཅས་ཏེ་འབུལ༔ བཞེས་ནས་བླ་མེད་མཆོག་གི་དངོས་གྲུབ་སྩོལ༔ གཏུམ་ཆེན་རབ་འབར་གཤིན་རྗེའི་གཤེད་མཛད་ལྷ༔ ཉི་མ་འབུམ་ལས་ལྷག་པའི་གཟི་བརྗིད་ཅན༔ ཕྱག་མཚན་ཆས་ལྡན་བསྐལ་པའི་མེ་ཆེན་འབར༔ རབ་ཁྲོས་གཤིན་རྗེའི་གཤེད་ལ་ཕྱག་འཚལ་བསྟོད༔ འཇམ་དཔལ་གཤིན་རྗེའི་གཤེད་པོ་འཁོར་བཅས་ལ༔ བསྙེན་སྒྲུབ་ཕྲིན་ལས་གཞུང་བཞིན་བགྱིས་པ་ལ༔
བདག་ཅག་མ་རིག་ལོག་རྟོག་དབང་སོང་བའི༔ འགལ་འཁྲུལ་ནོངས་པ་ཅི་མཆིས་བཟོད་པར་གསོལ༔ བཟོད་པར་གསོལ་ལོ་མཆོག་ཐུན་དངོས་གྲུབ་སྩོལ༔ ཨོྃ་བཛྲ་ས་ཏྭ་ས་མ་ཡ༔ མ་ནུ་པ་ལ་ཡ༔ བཛྲ་ སོགས? ཧཱུྃ༔ སྣང་སྲིད་ཁྲོ་བོ་རོལ་པ་ཡི༔ སྒྲ་རྣམས་དྲག་སྔགས་འུར་ཆེར་སྒྲ༔ དྲན་རྟོག་དཔའ་ངར་འབར་བའི་དབྱིངས༔ རྡོ་རྗེ་གསུམ་གྱི་དཀྱིལ་འཁོར་དུ༔
ཕྱི་ནང་གསང་བའི་མཆོད་པ་འབུལ༔ བག་མེད་འགལ་འཁྲུལ་ཉམས་ཆག་བཤགས༔ རང་མདངས་རོལ་གར་ཙམ་དུ་བསྟོད༔ གཞི་བྲལ་གཅིག་པའི་དངོས་གྲུབ་སྩོལ༔ འཇམ་དཔལ་གཤིན་རྗེའི་གཤེད་ཀྱི་མཆོད་བསྟོད་ནི། ཧཱུྃ་བྷྱོ་ཡ༔ འཇམ་དཔལ་གཤིན་རྗེའི་གཤེད་པོ་འཁོར་བཅས་ལ༔ མཐུན་པའི་དམ་རྫས་གཉན་པོ་འབུལ་བ་ནི༔ ཕྱི་སྣོད་འཇིག་རྟེན་ཡངས་པའི་གཏོར་གཞོང་དུ༔ ནང་བཅུད་སེམས་ཅན་ཐམས་ཅད་གཏོར་མར་བཤམས༔
རྩི་བཅུད་འབྲུ་བཅུད་འབྲས་བུ་སྨན་གྱིས་བརྒྱན༔ དགྲ་བགེགས་བསྒྲལ་བའི་ཤ་ཁྲག་རྒྱ་མཚོ་འདི༔ ཁྲོ་རྒྱལ་དུག་རིས་འཁོར་དང་བཅས་ལ་འབུལ༔ བཞེས་ནས་མཐུ་དབང་དངོས་གྲུབ་བསྩལ་དུ་གསོལ༔ ཨོྃ་མཉྫུ་ཤྲཱི་ཡ་མཱནྟ་ཀ་ས་པ་རི་ཝཱ་ར་ཨརྒྷཾ་ སོགས་དང ་མ་ཧཱ་པཉྩ་རཀྟ་བྷ་ལིངྟ་ཁཱ་ཧི༔ སོགས་དང་ མཱཾ་ས་རཀྟ་སོགས་ཁཱ་ཧི༔ ཧཱུྃ༔ ཆོས་སྐུ་ཞི་བའི་ངང་ལས་མ་གཡོས་ཀྱང་༔ ལོག་འདྲེན་གདུག་པ་འདུལ་ཕྱིར་ཁྲོས་པའི་སྐུ༔ རབ་འཇིགས་མཚོན་ཆ་སྣ་ཚོགས་ཕྱག་ན་བསྣམས༔
གནམ་ལྕགས་དབལ་ལྡན་གཟི་བརྗིད་མེ་ལྟར་འབར༔ ཁྲོ་རྒྱལ་དུག་རིའི་སྐུ་ལ་བདག་བསྟོད་དོ༔ ཞེས་སོ། ལ༽ བསྐང་རྫས་རྒྱས་པའམ་མདོར་བསྡུ་ན་ཚོགས་རྫས་ཙམ་ལ་དམིགས་ནས་བསྐང་བ་ནི། མར་མེ་སྦར། གསུར་ཆེན་གྱི་དུད་པ་དང་རོལ་མོ་སྣ་ཚོགས་འཁྲོལ་ཞིང༌། ཧཱུྃ༔ གདོད་ནས་དག་པ་རང་རིག་འདུས་མ་བྱས། ། རྟོགས་ན་ཀུན་བཟང་འཇམ་དཔལ་གཤིན་རྗེའི་གཤེད། ། མ་རྟོགས་བླ་ཚེའི་གཤེད་པོ་འཆི་བདག་ནག །
ཉོན་མོངས་དུག་གསུམ་རང་ཤར་འགགས་མེད་དུ། ། ཤར་བའི་རྒྱུད་གསུམ་སྡེ་བརྒྱད་དྲེགས་པའི་ཚོགས། ། དར་ནག་གཡབ་ཅིང་ཚིལ་ཆེན་དུད་པ་འཐུལ། ཁྲག་ཞག་སྐོམ་སྦྲེང་རྐང་གླིང་ཐོད་རྔ་སྒྲོགས། ། ཏིང་འཛིན་སྔགས་དང་ཕྱག་རྒྱས་འབོད་བྱེད་ན། ། དུར་ཁྲོད་རོལ་པའི་གཞལ་ཡས་གནས་མཆོག་འདིར། ། དབྱར་གྱི་གློག་དམར་བཞིན་དུ་འཁྱུག་ཅིང་བྱོན། ། དགུན་གྱི་བུ་ཡུག་བཞིན་དུ་འཚུབ་ཅིང་བྱོན། ། ཐོགས་མེད་འདིར་བྱོན་དགྱེས་པའི་གདན་ལ་བཞུགས། ། རང་རང་དབང་པོ་རྣམ་ལྔ་ཚིམ་བྱེད་པ། །
མཆོད་པའི་སྤྲིན་ཕུང་ནམ་མཁའ་མཛོད་ཀྱི་སྒོ། ། རབ་དབྱེ་དངོས་བཤམ་ཡིད་ཀྱིས་སྤྲུལ་བྱེད་ནས། ། བསྐང་ངོ་བསྐལ་པར་ཐུགས་དམ་གཉེན་པོ་བསྐང༌། ། སྨན་ཆབ་དྲི་ངད་འཐུལ་བའི་མཆོད་ཡོན་དང༌། ། རྙོག་མེད་བསིལ་བའི་ཀླུང་ཆེན་ཞབས་བསིལ་སྦྲེང༌། ། པད་དཀར་ཀུ་མུད་མེ་ཏོག་སྣ་ཚོགས་ཕྲེང༌། ། དྲི་ཞིམ་སྡོང་པོ་བསྲེགས་པའི་དུད་སྤྲིན་འཁྲིགས། ། ཉི་ཟླ་ནོར་བུ་རྩི་འབྲུ་སྣང་གསལ་འབར། ། ག་པུར་གུར་གུམ་བསྲེས་པ་བདུག་པའི་རྫས། ། བརྒྱ་ཕྲག་རོ་བདས་ལྷ་དང་མི་ཡི་ཟས། །
སྙན་ཅིང་བརྗིད་པའི་རོལ་མོ་འབྲུག་ལྟར་སྒྲོགས། ། བསད་ཁྲག་དྲོད་རླངས་མ་ཡལ་ཨརྒྷཾ་དང༌། ། མིག་ལྕེ་རྣ་བ་སྣ་སྙིང་མེ་ཏོག་བཤམས། ། བམ་རོ་སྦམ་པོ་བསྲེགས་པའི་དུད་པ་འཐུལ། ། ཚིལ་ཆེན་རོ་སྐྲ་ལ་སྦར་མར་མེ་གསལ། ། མཁྲིས་ཞག་ངད་པ་ལྡན་པར་བྱུགས་པའི་དྲི། ། ནང་རོལ་ཤ་རུས་བཤོས་བུ་ཕྲེང་བ་བསྒྲིགས། ། མི་ཐོད་གསང་བའི་རྔ་ཆུང་རྐང་གླིང་སྒྲ། ། གཟུགས་མཛེས་ལྷ་མོས་གར་བསྒྱུར་པི་ཝཾ་བརྡུངས། ། བཅུད་ལྡན་ལྷ་མིའི་བཟའ་བཅས་གང་བའི་སྣོད། །
ལྷ་མིས་གོས་བཟང་འཇམ་པའི་རེག་བྱ་བསྡོམས། ། མི་སྡུག་སྲིན་པོའི་དྲག་ཤུལ་གར་སྟབས་བསྒྱུར། ། བླ་ཚེ་འགུགས་པའི་འོ་དོད་ཕྱོགས་བཅུར་འབོད། ། ལྕང་ལོ་བྷནྡྷ་ཁྲག་ཞག་དྲི་ལྡན་ཕྱུར། ། གློ་སྙིང་ཤ་ཁྲག་གཏམས་པའི་ཡོལ་གོར་བཏེགས། ། དམར་བཤུས་པགས་པ་རྒྱུ་མའི་ཐགས་པར་བཀལ། ། སྐམ་རློན་ཐོད་པ་བདུན་གྱི་རྒྱན་དྲུག་བྲི། ། གླང་སྟག་སྣ་ཚོགས་པགས་པར་ཁྲག་རྒྱུན་འཛག ། རྩ་བརྒྱད་ཡན་ལག་སྟོང་ལྡན་ཨ་མྲྀ་ཏ། ། པད་རག་དམར་ཆེན་ཁྲག་གི་རྒྱ་མཚོ་འཁྲུགས། །
དམ་རྫས་གཏོར་མ་རི་བོ་མཁའ་ལ་བསྙེགས། ། སྟོང་ཕྲག་ཤ་སྣའི་ལྷུ་དུམ་བརྩིགས་ཤིང་ཉིལ། ། གློ་སྙིང་མཁལ་མཆིན་མཚེར་པ་ཕྱུར་བུར་སྤུངས། ། ཀླད་པའི་ཞག་ཚིལ་དཀར་དམར་ལྷ་བ་གཡོ། ། སྣ་ཚོགས་སྡུད་པའི་གྲམ་ཁྲོད་ས་གཞིར་གཡོགས། ། རྒྱུ་མའི་སྲད་བུར་བརྒྱུས་པའི་ནང་ཁྲོལ་དང༌། ། རྐང་ལག་སྤེལ་མར་བྱས་པའི་ལྡ་ལྡི་གཡོ། ། ཞིང་གི་རྒྱལ་མཚན་མི་མགོའི་ཏོག་གིས་མཛེས། ། རོ་སྐྲའི་རྔ་ཡབ་རྒྱུ་པའི་ཡུ་བ་ཅན། ། ཞལ་ཟས་ཚོགས་ཀྱིས་མཆོད་པ་འཇའ་ལྟར་བཀྲམ། །
ཛ་གད་གསེར་སྐྱེམས་ཆང་ཕུད་ཆལ་ཆིལ་གཡོ། ། རྟ་མཆོག་རྒྱན་གྱིས་སྤྲས་པ་མཁའ་ལ་འཕྱོ། ། འབྲོང་གཡག་ལྕགས་ར་རྣོན་པོས་དགྲ་སྙིང་འབིགས། ། འོ་མའི་རྒྱུན་འཛགས་བ་མོ་འདོད་པ་འཇོ། ། འཇམ་པའི་སྤུ་ལྡན་ལུག་ནག་རོག་པོའི་རྭ། ། ཕོ་རོག་ཁྲ་སོགས་གནམ་ལ་འཕུར་དགུ་ལྡིང༌། ། སྟག་གཟིག་ཁྱི་དང་ལྕེ་སྤྱང་སེངྒེ་སོགས། ། ས་ལ་འཛུལ་དགུའི་སྲོག་ཆགས་ཕ་མཐའ་ཡས། ། ཤ་རྐྱང་ལ་སོགས་རི་དྭགས་འཕྱོ་དགུ་རྒྱུག ཁྲབ་རྨོག་ཞོལ་རྟགས་ལྕགས་ཕུབ་རང་སྲུང་གོ །
མདའ་མདུང་གྲི་སོགས་ཕ་རོལ་གཅོད་པའི་མཚོན། ། བླ་བྲེ་འཕན་གདུགས་ལྡ་ལྡི་བགྲངས་ཡས་དང༌། ། བཀྲ་ཤིས་རྟགས་བརྒྱད་རྒྱལ་སྲིད་རྣམ་པ་བདུན། ། ཉེ་བའི་རིན་ཆེན་བདུན་དང་གླུ་གར་མ། ། རིན་ཆེན་རི་བོ་དཔག་བསམ་ལྗོན་པའི་ཤིང༌། ། མ་རྨོས་ལོ་ཏོག་གསལ་བྱེད་ཉི་ཟླ་ཟུང༌། ། རི་རབ་གླིང་བཞི་གླིང་ཕྲན་དང་བཅས་པའི། ། ལྷ་ཀླུ་གནོད་སྦྱིན་དྲི་ཟ་གྲུལ་བུམ་དང༌། ། མི་སོགས་མཐོ་རིས་གནས་ཀྱི་འབྱོར་བ་ཡིས། ། རྒྱལ་བ་དགོངས་པ་བརྒྱུད་པའི་ཐུགས་དམ་བསྐང༌། །
རིག་འཛིན་བརྡ་ཡི་བརྒྱུད་པའི་ཐུགས་དམ་བསྐང༌། ། གང་ཟག་སྙན་ཁུང་བརྒྱུད་པའི? སྨོན་ལམ་དབང་བསྐུར་བརྒྱུད་པའི? བཀའ་བབ་ལུང་བསྟན་བརྒྱུད་པའི? མཁའ་འགྲོ་གཏད་རྒྱ་བརྒྱུད་པའི? ལས་འཕྲོ་གཏད་རྒྱ་བརྒྱུད? ཤོག་སེར་ཚིག་གི་བརྒྱུད་པའི? རིགས་གསུམ་མགོན་པོ་རྣམ་གསུམ? འཇམ་དཔལ་དཔའ་བོ་རིགས་ལྔའི? འཇིགས་བྱེད་དུག་རི་ཡབ་ཡུམ? གོ་ཆ་ཁྲོ་བཅུ་ཡབ་ཡུམ? ཚེ་བདག་འབར་བ་ཡབ་ཡུམ? ཁྲོ་ཆུ་དུག་གདོང་ཡབ་ཡུམ? དགྲ་ནག་གདོང་དྲུག་ཡབ་ཡུམ? མེ་ཡི་སྤུ་གྲི་ཡབ་ཡུམ? སྲས་མཆོག་རིགས་བཞི་ཡབ་ཡུམ? ཁྲམ་བདག་བཅུ་གཉིས་ཡབ་ཡུམ? སྒོ་སྐྱོང་གདོང་མོ་རིགས་བཞིའི? སྒྲོལ་བྱེད་གིང་ཆེན་སྡེ་བཞིའི? གསོད་བྱེད་བདུད་པོ་སྡེ་བཞིའི? རུ་ཏྲ་དགྲ་མཁན་སྡེ་བཞིའི? སྲོག་གཅོད་ཤན་པ་སྡེ་བཞིའི? དབུགས་ལེན་མ་མོ་སྡེ་བཞིའི? ལས་བྱེད་ཨ་ཙར་སྡེ་བཞིའི? ཕོ་ཉ་དྲུག་ཅུ་རྩ་བཞིའི? ཕོ་གཤིན་སུམ་བརྒྱ་དྲུག་ཅུའི? མོ་གཤིན་ཉིས་སྟོང་བརྒྱད་བརྒྱའི? ལས་གཤིན་བརྒྱད་ཁྲི་བཞི་སྟོང? འཆི་བདག་ཉི་ཁྲི་དགུ་འབུམ? སྤྲུལ་པ་ཡང་སྤྲུལ་རྣམས་ཀྱི? ཁྱོད་ཀྱི་ཐུགས་དམ་བདག་གིས་བསྐང་ལགས་ཀྱི། ། བདག་གི་འགལ་རྐྱེན་བར་ཆད་ཁྱོད་ཀྱིས་ཟློག ། ཡར་གནས་ཕ་ཁུ་བཞིན་དུ་ངས་མཆོད་ན། ། བུ་སྡུག་ཚ་བོ་བཞིན་དུ་ཁྱོད་ཀྱིས་སྐྱོངས། ། མཁའ་འགྲོ་སྤུན་གྲོགས་བཞིན་དུ་ངས་བསྟེན་ན། ། གདུང་བའི་གཉེན་ལྟར་ཕན་པ་ཁྱོད་ཀྱིས་སྒྲུབས། ། དམ་ཅན་མངའ་འབངས་བཞིན་དུ་ངས་སྐྱོང་ན། ། སྙིང་ཉེའི་བྲན་ལྟར་ལས་རྣམས་ཁྱོད་ཀྱིས་སྒྲུབས། ། ཐུགས་དམ་གཉན་པོ་དབྱིངས་སུ་བསྐངས་པའི་འབྲས། །
མཆོད་པའི་ལས་རྣམས་དགྱེས་པར་རབ་བསྐྱེད་དེ། ། རྩ་བ་ཡན་ལག་དམ་ཚིག་དང་འགལ་བའི། ། སྐུ་གསུང་ཐུགས་ཀྱི་དམ་ཚིག་སོས་གྱུར་ཅིག ། མཐུན་པའི་དངོས་གྲུབ་མ་ལུས་སྩོལ་བ་དང༌། ། བྱང་ཆུབ་སྒྲུབ་པའི་སྡོང་གྲོགས་གཉན་པོ་མཛོད། ། ཅེས་པ་འདི་ཟིལ་གནོན་བཞད་པ་རྩལ་གྱིས་མཛད་པའི་གཤིན་རྗེ་དྲེགས་འཇོམས་ཀྱི་བསྐང་བ་ལ་རིགས་འདྲེས་དུག་རི་ནག་པོའི་ཆ་ལག་ཏུ་བགྱིས་པའོ།། །། ཤ༽ ལས་མགོན་བྱ་རོག་གདོང་གི་བསྐང་བསྟོད་ནི། ཧཱུྃ་ཨེ། མཐིང་ནག་གྲུ་གསུམ་དཀྱིལ་འཁོར་ནས། ། པད་ཉི་རོ་ཡི་གདན་སྟེང་དུ། །
དབྱིངས་ལས་མ་གཡོས་ནག་པོ་ཆེ། ། ལེགས་ལྡན་མགོན་པོ་བྱ་རོག་གདོང༌། ། ཤིན་ཏུ་ཁྲོས་པའི་བཀའ་སྡོད་གཟུགས། ། ཕྱག་མཚན་རྣོན་པོ་མ་རུངས་མཐར། ། དཔའ་བའི་ཆས་བཅུའི་རྟགས་ཀྱིས་སྤྲས། ། ཙཎྜི་ཡུམ་འཁྱུད་མེ་དཔུང་ཀློང༌། ། བཞུགས་མཛད་སྟོབས་ལྡན་ཡབ་ཡུམ་སྐུ། ། དཔལ་མགོན་ཆེན་པོར་བདག་བསྟོད་དོ། ཁྱེད་ཀྱི་ལས་བྱེད་ཕོ་ཉ་བ། ། བདུད་པོ་སྲོག་བདག་མཚོན་གྱི་གཞི། །
ཉིན་མཚན་དུས་བཞིར་དགྲ་སྲོག་ཉུལ། ། དེ་ཡི་སྤྱོད་པའི་མ་མོ་བཞི། ། འབར་བ་དུས་མཚན་གནས་ཉུལ་མ། ། ཕ་རོལ་གདུག་པའི་སྲོག་ལ་འཁུ། ། སྤྲུལ་པ་ཡབ་ཡུམ་ཚོགས་ལ་བསྟོད། ། ཟ་གསོད་སྤྲུལ་པ་གློག་ལྟར་འཁྱུགས། ། བྱ་རོག་དམར་ནག་སྤྲིན་ལྟར་གཏིབས། ། སྟག་གདོང་དོམ་གདོང་བྲངས་སེ་བྲང༌། ། ལྕགས་སྤྱང་ཟངས་འཕར་འདུར་རུ་རུ། ། མོན་སྤྲ་སྲིན་བྱས་ཀུ་སྒྲ་སྒྲོག །
མ་ངེས་ཆོ་འཕྲུལ་འགྱེད་པའི་ཚེ། ། ཡང་སྤྲུལ་ཚོགས་ལ་བདག་བསྟོད་དོ། ། བྱ་རོག་གདོང་གི་བསྐང་བསྟོད་མཚམས་སུ་སྦྱར། ཞེས་པ་འདི་སློབ་བུ་འགའ་ཡིས་བསྐུལ་ངོར་རྩ་གསུམ་གླིང་པས་བྲིས།། །། ས༽ འཇམ་དཔལ་གཤིན་རྗེ་དུག་རི་མེ་འབར་ལས༔ བསྙེན་སྒྲུབ་ཁ་སྐོང་རྟེན་འབྲེལ་རྣམ་གསུམ་ལ་བརྟེན་པའི་ཞི་བའི་སྦྱིན་སྲེག་འཁོར་འདས་རང་གྲོལ་ཞེས་བྱ་བ་བཞུགས་སོ༔ འཇིགས་བྱེད་དུག་རི་མེ་འབར་སྐུ་ལ་འདུད༔ ས་མ་ཡ༔ རྒྱ་རྒྱ་རྒྱ༔ འཁོར་འདས་མཉམ་ཉིད་གཞི་དབྱིངས་འཇམ་དཔལ་དབྱངས༔
མ་འགགས་རྩལ་སྣང་རབ་འབར་གར་དགུས་བརྗིད༔ ཐུགས་རྗེའི་སྐུ་མཆོག་དུག་རི་འཁོར་ལོའི་ལྷ༔ མན་ངག་དོན་གྱི་འཇིགས་བྱེད་རང་རིག་སྲོག༔ རྡོ་རྗེའི་ལུས་ཀྱི་རྟེན་འབྲེལ་ལ་བརྟེན་ནས༔ ཅིག་ཅར་སྒྲུབ་བྱེད་མྱུར་ལམ་བསྐྱེད་རྫོགས་ཀྱི༔ ངར་འདོགས་ལས་མཐའ་དབྱུང་ཕྱིར་ལས་འདིའི་ཕྲིན༔ ཀུན་གྱི་ཁ་སྐོང་ཆེད་དུ་མདོ་ཙམ་སྤྲོ༔ དེ་ལ་སྣང་ཆ་ཕྱི་ཡི་རྟེན་འབྲེལ་ནི༔ གནམ་ས་ཆུ་རླུང་ངམ་ནག་གྲུ་གསུམ་སོགས༔ རྒྱས་པ་སྤྱི་གཞུང་ལྟར་གྱི་ཁྱད་པར་དུ༔
ཉམས་དགའ་བག་ཕེབས་ཇི་ལྟར་བབ་པའི་ཕྱིར༔ ལོ་ཟླ་ཚེས་ལ་དབང་བའི་རྟེན་འབྲེལ་ལམ༔ གང་ཤར་མ་འགགས་མདངས་ལ་ལྷུམས་སུ་ཞུགས༔ ལུས་ཀྱི་ཆས་གོས་སྟངས་སྟབས་གནས་ལ་སོགས༔ ཏིང་འཛིན་སྤྲུལ་སྒྱུར་ནུས་རྩལ་ཆེ་ཆུང་གི༔ ཡུལ་དུས་བབས་དང་བསྟུན་ཏེ་བརྩམ་བྱ་ཞིང་༔ མདུན་དུ་གཙང་མའི་ས་སྟེགས་གྲུ་བཞི་པར༔ ཐིག་ཆེན་བརྒྱད་བཏབ་སུམ་ཆའི་ཆ་བགོ་ཞིང་༔ ལྟེ་བའི་ཆ་ལ་གྲུ་གསུམ་རྃ་གྱིས་མཚན༔ བར་གྱི་ཆ་ལ་གནམ་ལྕགས་རྩིབས་བཞི་པ༔
ཕྱི་འཁོར་ཆ་ལ་ཁ་ཁྱེར་གསུམ་རིམ་གྱི༔ མུ་རན་རྡོ་རྗེའི་ཕྲེང་བ་གྲྭ་བཞི་རུ༔ ཟླ་ཕྱེད་རྡོ་རྗེས་མཚན་པའི་ཐབ་སྟེང་དུ༔ ཤིང་སྣ་སྤང་ལྕི་ཅི་འབྱོར་མེ་ཐབ་བརྩིགས༔ ཞི་རྒྱས་དབང་དྲག་མཆོག་ཐུན་དངོས་གྲུབ་སོགས༔ ནམ་མཁའ་མཛོད་ཀྱི་ཕྲིན་ལས་རྩལ་དབྱུང་ཕྱིར༔ བརྡ་ལ་བརྟེན་ནས་འབྲས་བུ་རྟེན་འབྲེལ་བས༔ དཀར་དམར་མངར་སྐྱུར་ཤིང་འབྲས་འབྲུ་ཕྱེའི་རིགས༔ སྨན་དུག་རིན་ཆེན་དར་ཟབ་སྣ་ཚོགས་དང་༔ བཟའ་བཅའ་ལྡག་མྱོང་འཇམ་རྩུབ་རེག་བྱ་སོགས༔
མདོར་ན་འཇིག་རྟེན་ཁམས་འདིར་སྲིད་པའི་རྫས༔ རུང་དང་མི་རུང་བློ་ཡི་ཀུན་རྟོག་སྤང་༔ ཐ་ན་ཤིང་ཆུ་ས་རྡོ་ཧྲུལ་དོར་སོགས༔ ཇི་ལྟར་འབྱོར་པ་དེ་ཉིད་ཚོགས་སུ་སྤེལ༔ གཡས་སུ་གཏོར་ཚོགས་གཡོན་དུ་སྲེག་རྫས་བཤམ༔ གཉིས་པ་གཞི་སྣང་ལམ་གྱི་རྟེན་འབྲེལ་ནི༔ འཁོར་འདས་ཆོས་ཀུན་འཛིན་པ་རང་གི་སེམས༔ དེ་ཉིད་འཇིགས་བྱེད་ཁྲོ་བོའི་དཀྱིལ་འཁོར་དུ༔ ཤར་ཚེ་ཕྱི་ནང་བཟང་ངན་བླང་དོར་བྲལ༔ སྣོད་བཅུད་ཐ་དད་འཛིན་པའི་སེམས་མ་གྲུབ༔
དབྱིངས་ལས་མ་གཡོས་དབྱིངས་ཀྱི་རྩལ་སྣང་སྟེ༔ མ་འགགས་ཆོ་རོལ་ཟང་ཐལ་ཅིར་ཡང་བསྒྱུར༔ དེ་ཕྱིར་ཟུང་འཇུག་ཨ་ཏིའི་ས་མ་དྷི༔ སྐྱབས་སེམས་བགེགས་བསྐྲད་མཚམས་གཅོད་སྲུང་འཁོར་བསྒོམ༔ མཆོད་བསྲེག་རྫས་རྣམས་སྟབས་གཅིག་བྱིན་གྱིས་བརླབ༔ བྱིན་འབེབས་བརྡ་དབྱེ་བཤགས་བསྟོད་དམ་བཅའ་བཟུང་༔ མེ་ཐབ་བདུད་རྩི་འཐོར་ཞིང་སྔགས་ཀྱིས་སྦྱང་༔ གཙང་སྨེའི་རྟོག་སྤང་བྱུང་རྒྱལ་མེ་ཐབ་སྦར༔ དེ་ནས་དངོས་གཞི་ལ་འཇུག་པར་བྱ་བ་སྟེ༔ དང་པོ་མཆོད་རྫས་བྱིན་བརླབ་ནི༔
ཨོཾ་བཛྲ་ཡཾ་ཀུན་ཊཱ་ཀྵ༔ ཨེ་ཝ་ཡམ་ཤུ་སྭཱ་ཧཱ༔ ཞེས་ལན་གསུམ༔ ཐབ་སྦྱང་ནི༔ རཾ་བྷི་ཝ་ཀྵ་སྭཱ་ཧཱ༔ ཞེས་ལན་བདུན་བཟླས༔ མེ་མགོ་མནན་དཱུརྦའི་རྒྱ་གྲམ་ཐོགས་ལ༔ ཨོཾ་ཨེ་ཡཾ་ཝ་ཏི་ལཾ་བྷ་ནི་རཀྵ༔ ཞེས་སོ༔ དེ་ནས་དགང་གཟར་ཐོགས་ལ་མཆོད་རྫས་རྣམས་ལ་རེག་ཙམ་སྦྱངས༔
ནཱི་བཛྲ་ཤྲཱི་ཡེ་ཨེ་རཾ་ལཾ་བྷ་ནི་བཛྲ་ཤྲཱི་ཡེ་སྭཱ་ཧཱ༔ ཡྃ་བྷི་ཝ་ཤུ༔ རྃ་ཨེ་མ་ཨུ༔ ཁྃ་སུ་ཝ་ཀཱ་སྭཱ་ཧཱ༔ ཞེས་རྫས་རྣམས་ལ་རེག་པད་ཀོར་ཕྱག་རྒྱས༔ གཡས་གཡོན་དུ་བསྐོར༔ དེ་ནས་ཐབ་ལ་མེ་འཇུག་པ་ནི༔ ཧཱུྃ༔ འབྱུང་བ་མེ་ཡི་ལྷ་མོའི་ཚོགས༔ དུག་ལྔ་སྲེག་བྱེད་མེ་ཐོགས་ནས༔
ཕྱོགས་བཞི་རང་རང་གནས་ནས་གཤེགས༔ འཛིན་མེད་ཆོས་དབྱིངས་ངང་དུ་སྦོར༔ རཾ་ཧ་ལ་པཉྩ་སྭཱ་ཧཱ༔ ཞེས་མེ་སྦར་ཞིང་རླུང་གཡབ་ཐོགས་ནས་འདི་སྐད་དོ༔ ཧཱུྃ༔ ཤར་ཕྱོགས་དཀར་མོ་གཡོ་བ་མོ༔ གཏང་སྙོམས་ཚད་མེད་རླུང་གཡོབས་ཤིག༔ ལྷོ་ཕྱོགས་སེར་མོ་སྤྱོད་བྱེད་མ༔ དགའ་བ་ཚད་མེད་རླུང་གཡོབས་ཤིག༔ ནུབ་ཕྱོགས་དམར་མོ་བདེ་བསྐུལ་མ༔
སྙིང་རྗེ་ཚད་མེད་རླུང་གཡོབས་ཤིག༔ བྱང་ཕྱོགས་ལྗང་མོ་ཁམས་གཡོ་མ༔ ལས་བཞི་ཚད་མེད་རླུང་གཡོབས་ཤིག༔ ཨོཾ་ཤྲཱི་བཛྲ་ཡཾ་ཡཾ་ཡེ་སྭཱ་ཧཱ༔ དེ་ནས་མཚམས་བཅད་པ་ནི༔ ཧཱུྃ༔ ཡེ་ཤེས་ཆེན་པོའི་དཀྱིལ་འཁོར་འདིར༔ བདག་གིས་སྦྱིན་སྲེག་བརྩམ་པ་ལ༔ མེ་ཡི་འཇིགས་པ་བྱུང་སྲིད་ན༔ ཕྱོགས་ཀྱི་སྒོ་མས་མེ་མཚམས་སྲུངས༔
ཨོཾ་བཛྲ་ཙཀྲ་རཀྵ་ཡེ་སྭཱ་ཧཱ༔ ཨོཾ་ཨཱཿཧཱུྃ༔ ཡེ་ཤེས་ཀྱི་མེ་འོད་མཁའ་ལྟར་བརྡལ་བ་འོད་གསལ་འབར་བ་ཆེན་པོའི་དཀྱིལ་འཁོར་མུ་མེད་འབྱམས་ཀླས་པར་གྱུར༔ ཨོཾ་ཛྙཱ་ན་ཛྭ་ལ་རྃ་སརྦ་ཤུདྡྷེ་ཨཱཿ དེ་ནས་མེ་ལྷ་བསྐྱེད་པ་ནི༔ ཧཱུྃ༔ སྣོད་ཀྱི་ཡངས་པ་འདི་དག་དབུ་མའི་ཟོམ༔ བརྡལ་ཁྱབ་རླུང་རི་གཡོ་བྱེད་འཁྲུགས་པའི་ངར༔ ཚ་བའི་མདངས་ལྡན་འབར་མཆེད་མེ་ཡི་དལ༔ ངད་ཟིལ་དམར་ཆེན་མཚོ་ཞག་ཤ་ཆེན་གཞི༔
འབྱུང་ལྔ་རིམ་བརྩེགས་ཡེ་ཤེས་འོད་དུ་འབར༔ ཡེ་ཤེས་རླུང་ལྔ་ལས་གྲུབ་གཞལ་མེད་ཁང་༔ ཟླ་ཕྱེད་རྡོ་རྗེ་ཁ་ཁྱེར་མུ་རན་ཅན༔ རབ་འབྱམས་ཆོས་ཀྱི་དབྱིངས་དང་མཉམ་པ་རུ༔ གཡོ་ཞིང་འཁྲུགས་པའི་བཅུད་སྟོབས་རྃ་ཡིག་ལྔ༔ མྱུར་མགྱོགས་ལས་ཀུན་སྒྲུབ་བྱེད་མེ་ཡི་ལྷ༔ ཞལ་ཕྱག་ཀུན་བཏགས་མཚན་མ་ལས་འདས་པ༔ འབར་མཆེད་སྲིད་པའི་ངར་སྟོབས་འཁྲིགས་པའི་ཀློང་༔ རྃ་ཡིག་དམར་ནག་ཡོངས་སུ་གྱུར་པ་ལས༔ དམ་ཚིག་མེ་ལྷ་སྐུ་མདོག་དམར་སེར་ཅན༔
ཞལ་གཅིག་ཕྱག་གཉིས་ཧེ་རུ་ཀ་པའི་ཆས༔ རལ་པ་ཁམ་ནག་སྤྱི་བོར་གྱེན་དུ་བཅིངས༔ གཡས་གཡོན་ཕྱག་གཉིས་རྡོ་རྗེ་བགྲང་ཕྲེང་ཐོགས༔ ཞབས་གཉིས་གར་སྟབས་གྱད་ཀྱི་ཚུལ་དུ་གསལ༔ སྐྱེ་མེད་ངང་ནས་འབར་བའི་གཟི་བརྗིད་བསྐྱེད༔ དངོས་འཛིན་འཁྲུལ་པའི་དུག་ལྔ་བསྲེག་པའི་ཕྱིར༔ ཡེ་ཤེས་མེ་ལྷ་འཁོར་བཅས་སྤྱན་དྲངས་གྱུར༔ ཨོཾ་བཛྲ་ཧེ་རུ་ཀ་ཛྙཱ་ན་ཨགྣེ་ཡེ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཡེ་ཤེས་པ་དང་དམ་ཚིག་པ་དབྱེར་མེད་གྱུར༔
མཚན་འཛིན་བུད་ཤིང་སྲེག་མཛད་བརྟན་པར་བཞུགས༔ ཕྱི་ནང་གསང་བའི་མཆོད་སྤྲིན་རྒྱ་མཚོའི་ཚོགས༔ བག་གྲིབ་ཨ་འཐས་གཞོམ་ཕྱིར་བཞེས་སུ་གསོལ༔ ཨོཾ་རྃ་ཧེ་རུ་ཀ་ཨ་ཧཱུྃ་ཏི་པཱུ་ཛ་ཡེ་སརྦ་ས་མུ་ཏྲ་ཁ་ཁ་ཁཱ་ཧི༔ ཞེས་བྱོན་སྐྱེམས་མར་ཁུ་བསྲེག་རྫས་འབུལ༔ བསྟོད་པ་བྱ་བ་ནི༔ ཧཱུྃ༔ འཇིག་རྟེན་དབང་ཕྱུག་ཚངས་དབང་མགོན་གྱི་སྲས༔ མེ་ལྷའི་རྒྱལ་པོ་མཁའ་འགྲཽ་དབང་བསྒྱུར་བ༔ ཤེས་རབ་མཆོག་གིས་ཉོན་མོངས་སྲེག་མཛད་པ༔
གཟི་བརྗིད་མེ་ཡི་ལྷ་ལ་ཕྱག་འཚལ་བསྟོད༔ ཅེས་པས་བསྟོད༔ མེ་པྲ་བརྟག་པ་སོགས་གཞན་དུ་ཤེས༔ དེ་ནས་གཞུང་ལ་འཇུག་པ་ནི༔ ཧཱུྃ༔ བྷྲཱུྃ ་ལས་གནམ་ལྕགས་ཕོ་བྲང་གཞལ་ཡས་ཁང་༔ སོགས་གཞུང་ལ་འཇུག ། སྤྱན་འདྲེན་བྱ། བཞུགས་གསོལ་དང་ཕྱག་འཚལ་སོགས་ནས༔ ཧཱུྃ༔
འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ འབྲུ་བཅུད་ཀུན་གྱི་བཅུད་བསྡུས་རྩི་མཆོག་མར༔ འཇིགས་བྱེད་དུག་རིའི་ཚོགས་ལ་འབུལ་ལགས་ན༔ ཕ་རོལ་ཀུན་གྱི་གདུག་རྩུབ་ཞི་གྱུར་ཅིག༔ ཨོཾ་བཛྲ་ཨགྣེ་ཡེ་སྭཱ་ཧཱ༔ གཞུང་ལ་འཇུག་པའི་སྐབས་རྩ་སྔགས་སྦྱར་ཤེས་བྱ༔ ཤམ་བུ་ལ་སྒྲུབ་པ་ཐོན་པ་དང་༔ སྔགས་མ་དག་པ་དང་ལྷག་ཆད་ཀྱི་ཉེས་ལྟུང་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ མཐུ་དབང་དངོས་གྲུབ་ལ་བར་དུ་གཅོད་པ་ སོགས་གོང་ལྟར། སྒྲུབ་པ་ལ་འཇུག་ཁ་སྦྱིན་སྲེག་བྱ་ན་འདི་ལྟར་ཤམ་བུ་བྱ༔
བདག་གི་སྒྲུབ་པ་བྱེད་པ་ལ་བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སྭཱ་ཧཱ༔ དགང་གཟར་གྱིས་བླུགས་གཟར་གོང་ལྟར་བཀང་ལ་ཞལ་དུ་འབུལ་བར་བསམས་ཏེ༔ ཨོཾ་ཨགྣེ་ཡེ་སྭཱ་ཧཱ༔ ཕུལ༔ ནད་གདོན་སྡིག་སྒྲིབ་ཐམས་ཅད? མཆོག་ཐུན་མོང་གི་དངོས་གྲུབ་ལ་བར་དུ་གཅོད་པ་ཐམས་ཅད? ཅེས་རིགས་འགྲེ་བར་བྱ༔ ཧཱུྃ༔ ཕྱི་ཡི་མཆོད་པ་དཔག་ཡས་ནམ་མཁའི་ཁྱོན༔ བློ་ཡིས་བཟུང་དང་མ་བཟུང་དུ་མའི་ཚོགས༔ འཇམ་དཔལ་གཤིན་རྗེ་འཁོར་དང་བཅས་ལ་འབུལ༔ བཞེས་ནས་ཕྲིན་ལས་ལྷུན་གྱིས་འགྲུབ་པར་མཛོད༔
དབང་པོ་རྣམ་ལྔ་ནི༔ ཨོཾ་བཛྲ་པུཥྤེ་སྭཱ་ཧཱ༔ མེ་ཏོག་ཕུལ༔ ཨོཾ་བཛྲ་ དྷཱུ ་པེ་སྭཱ་ཧཱ༔ དྲག་པོའི་སྦྱར་སྤོས་སོ༔ ཨོཾ་བཛྲ་ཨཱ་ལོ་ཀེ་སྭཱ་ཧཱ༔ མར་མེ་ལའོ༔ ཨོཾ་བཛྲ་གནྡྷེ་སྭཱ་ཧཱ༔ དུག་ཁྲག་གི་དྲི་ཆབ༔ ཨོཾ་བཛྲ་ནཻ་ཝི་དྱེ་སྭཱ་ཧཱ༔
འབྲུ་ནག་གི་དྲག་བཤོས༔ ཨོཾ་བཛྲ་ཤབྡ་སྭཱ་ཧཱ༔ གྲི་རྐང་གི་གླིང་བུ་སོགས་རོལ་མོའི་སྒྲ༔ ཧཱུྃ༔ རང་བྱུང་སྐྱེ་མེད་ཆོས་དབྱིངས་བདེ་བའི་སྣོད༔ ཤ་ཆེན་སྨན་མཆོད་ངད་ལྡན་དུག་རིགས་སྦྱོར༔ འབྲུ་བཅུད་མཉེས་ཆང་དྲག་མཆོད་སྣ་ཚོགས་འདི༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོཾ་བཛྲ་ཨ་མྲྀ་ཏ་སྭཱ་ཧཱ༔
བདུད་རྩི་སྨན་དང་བདེ་ཆེན་ནོས༔ ཧཱུྃ༔ དགྲ་བགེགས་བསྒྲལ་བའི་བྷནྡྷའི་སྣོད་མཆོག་ཏུ༔ དམ་ཉམས་བྱད་མའི་སྙིང་ཁྲག་སྲོག་གི་ཁྲག༔ མཁལ་ཁྲག་རྒྱུ་ཁྲག་ལ་སོགས་ཁྲག་རིགས་དང་༔ གཞན་ཡང་མ་ཆགས་ཆགས་པ་ཆེན་པོའི་ཁྲག༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ ཕ་རོལ་རྒོལ་བ་གཞོམ་ཕྱིར་བཞེས་སུ་གསོལ༔ ཨོཾ་བཛྲ་རཀྟ་ཧོ་སྭཱ་ཧཱ༔ ཉ་བོ་གླང་མ་ཧེ་སོགས་ཀྱི་ཤ་ཁྲག་མ་རུལ་བར་དམ་ཚིག་གོ༔
དེ་ནས་བསྒྲལ་མཆོད་འབུལ་བ་ནི་བསད་ལས་ལྟར་བྱ་ཞིང་༔ ཧཱུྃ༔ བྷནྡྷ་ཡངས་པ་གླིང་བཞིའི་སྣོད་མཆོག་ཏུ༔ དགྲ་བགེགས་བསྒྲལ་བའི་ཤ་ཁྲག་རི་ལྟར་སྤུངས༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ བཞེས་ནས་དྲག་པོའི་ཕྲིན་ལས་འགྲུབ་པར་མཛོད༔ ཨོཾ་བཛྲ་ནེ་ཏྲ་ཡེ? མིག་གོ༔ ཨོཾ་བཛྲ་གྷྲཾ? རྣ་བའོ༔ ཨོཾ་བཛྲ་ཀོ་པ་ཏ? སྣའོ༔ ཨོཾ་བཛྲ་ཀིནྩ་ཏ? སྙིང་ངོ་༔
དེ་ནས་སྤྱིའི་རྫས་ལ༔ ཧཱུྃ༔ ཕྲིན་ལས་རྣམ་བཞི་གྲུབ་པའི་རྫས་ཆེན་པོ༔ རྟེན་འབྲེལ་ལས་བྱུང་ཀུན་ཀྱང་འདི་ལྟར་སྣང་༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ བཞེས་ནས་ཕྲིན་ལས་ལྷུན་གྱིས་འགྲུབ་པར་མཛོད༔ ཨོཾ་ཀུན་ཏྲ་སརྦ་བོ་དྷི་བྷྀཀྵ་ཡེ་སྭཱ་ཧཱ༔ ཡམ་ཤིང་ངོ་༔ ཨོཾ་པ་ཤུ་ཏ་ཏྲི་ན་ལ་ཡེ་སྭཱ་ཧཱ༔ ཀུ་ཤའོ༔
ཨོཾ་པུ་ཀི་སི་སརྦ་བྷིཀྵ་ཡེ་སྭཱ་ཧཱ༔ དཱུརྦའོ། ། ཨོཾ་ཏོ་ལ་ཀ་སརྦ་སཾ་བོ་ཏེ་སྭཱ་ཧཱ༔ ཟས་མཆོག་ལའོ༔ སྨན་སྣ་ལྔ་ནི༔ ཡིད་འོང་འདོད་རྒུ་ལས་བྱུང་སྣ་ཚོགས་རྫས༔ ཀུན་ནས་མ་ཚང་མེད་པའི་སྨན་མཆོག་འདི༔ ཁྲོ་རྒྱལ་དུག་རི་འཁོར་དང་བཅས་ལ་འབུལ༔ བཞེས་ནས་ཕྲིན་ལས་ལྷུན་གྱིས་འགྲུབ་བར་མཛོད༔ ཨོཾ་ཨེ་མ་བྷི་ཝཱ་བྷ་སཎྚ་གྷྲཾ་ཀ་ཏ་མུ་ལ་ཀཱཾ་སྭཱ་ཧཱ༔
ཨ་རུ་ར་དང་ཛཱ་ཏི་གུར་གུམ་ལི་ཤི་ཙནྡན་ནོ༔ འབྲུ་སྣ་ལྔ་ནི༔ ཨོཾ་བཛྲ་པུཥྚ་ཏེ་པུ་ཤི་ཤྭ་སྭཱ་ཧཱ༔ ནས་སོ༔ ཨོཾ་མ་ཧཱ་བྷ་ལེ་བྷི་བུ་ཀུ་སྭཱ་ཧཱ༔ སྲན་མའོ༔ ཨོཾ་བཛྲ་གསྨ་ཤ་ཀ་རི་སྭཱ་ཧཱ༔ གྲོའོ༔ ཨོཾ་བཛྲ་བྷི་ཛ་རི་ཀ་པུ་སྭཱ་ཧཱ༔ ཁྲེའོ༔
དེ་ནས་རིན་ཆེན་ལྔ་ནི༔ ཨོཾ་སྭ་པ་ར་རུ་ཤྭ་བྷི་ཀ་ཤུ་ཛུ་མུ་ཀུ་སི་སྭཱ་ཧཱ༔ གསེར་དངུལ་ཟངས་ལྕགས་མུ་ཏིག་གོ༔ ཤ་ལྔ་ནི༔ ཨོཾ་ན་ག་བྷ་བཱི་ཀ་ཀི་བྷྱ་ཤུ་ར་སྭཱ་ཧཱ༔ མི་རྟ་འབྲོང་དང་བྱ་གཅན་ནོ༔ མངར་གསུམ་ནི༔ ཨོཾ་ཏ་ཤུ་ཀཱ་སྨྲི་ཀ་སྨི་པ་ཀྵུ་སྭཱ་ཧཱ༔ བུ་རམ་དང་སྦྲང་དཀར་འོ་མའོ༔ དཀར་གསུམ་ནི༔
ཨོཾ་དྷ་ཧི་ས་རི་ཀྵུ་སྭཱ་ཧཱ༔ མར་དང་ཐུད་གྲོ་མའོ༔ དར་སྣ་ལ་ནི༔ ཨོྃ་པ་ཏི་སྭ་ཏི་པ་ཤུ་ས་ཡཾ་ས་མཾ་ཀ་སྭཱ་ཧཱ༔ འབྲས་བུ་ལྔ་ནི༔ ཨོྃ་ཨ་པ་ཏི་ཀྲི་ཏ་ཏི་སྭཱ་ཧཱ༔ ཏིལ་དཀར་རོ༔ ཨོྃ་པར་ཀྵ་པ་ཀ་ཀྲི་ཏ་སི་སྭཱ་ཧཱ༔ ཏིལ་ནག་གོ༔ ཨོྃ་པ་ཤ་བ་ཤུ་ད་སྭཱ་ཧཱ༔
ཉུངས་དཀར་ནག་གོ༔ ཨོཾ་བྷུ་ཝི་ཁ་པ་ཤྭ་ཨན་སྭཱ་ཧཱ༔ ཀེ་ཚེ་ཤང་ཚེ་འབྲས་བུའོ༔ ཨོཾ་བྷ་ཏི་ཀུ་ལ་དྷེ་ཧུ་ཀྵ་སྭཱ་ཧཱ༔ ཟས་མཆོག་ཞུན་དང་ཤིང་འབྲས་སྣ་ཚོགས་ལའོ༔ ཧཱུྃ༔ སྣང་སྲིད་ཁྲོ་བོ་རོལ་པའི་དཀྱིལ་འཁོར་ལ༔ འཇིགས་བྱེད་དུག་རིའི་རྣམ་པར་ཤར་བའི་དབྱིངས༔ བདེན་རྫུན་གཉིས་འཛིན་རྟོག་ཚོགས་ཕྲ་རགས་དང་༔ ནམ་མཁའ་མཛོད་ཀྱི་མཆོད་སྤྲིན་འོད་ལྔར་འཁྱིལ༔
ཁ་མངར་སྐུ་གསུམ་རོ་བཅུད་ནུས་སྦར་བ༔ རེ་དོགས་སྤང་བླང་བྲལ་བར་འབུལ་ལགས་ན༔ དུག་གསུམ་སྐུ་གསུམ་ཀློང་དུ་བཞེས་སུ་གསོལ༔ སྣང་སྲིད་རྫོགས་པ་ཆེན་པོར་བཞེས་སུ་གསོལ༔ རགས་པ་ལམ་ལ་སྒྲིབ་པའི་ཉོན་མོངས་དང་༔ ཕྲ་བ་ཤེས་སྒྲིབ་ལམ་དུ་གོལ་བ་སོགས༔ བག་སྒྲིབ་དབྱིངས་སུ་དག་པར་བྱིན་གྱིས་རློབས༔ རིམ་དགུའི་ཐེག་པའི་དམ་སྡོམ་བྲལ་བ་དང་༔ ཁྱད་པར་གསང་ཆེན་ཐེག་པའི་སྒོར་ཞུགས་ནས༔ མ་ཧཱ་ཡོ་གར་སྣང་སྲིད་ལྷར་མ་ཤེས༔
ཨ་ནུ་ཡོ་གར་སྔགས་རླུང་ལས་མ་རུང་༔ ཨ་ཏི་ཡོ་གར་འཁོར་འདས་རོ་མ་སྙོམས༔ ཡོ་ག་གསུམ་གྱི་ལམ་གྱི་གོལ་སྒྲིབ་རྣམས༔ སྤྱི་ཏི་འཇམ་དཔལ་དགོངས་དབྱིངས་རྫོགས་པ་ཆེར༔ ཡང་ཏི་བློ་འདས་ཆེན་པོའི་ཀློང་དུ་བཤགས༔ མངོན་སྤྱོད་དམོད་པ་དྲག་པོའི་སྒོར་ཞུགས་ནས༔ རྫོང་འཕྲང་སྲོག་གསུམ་ལྟ་སྤྱོད་གདེང་མ་ལྡན༔ ཞིང་བཅུ་མ་བསྒྲལ་རྣམ་ཤེས་མ་སྤར་སོགས༔ སྐུ་གསུམ་སྒྱུ་མའི་ཀློང་དུ་བཤགས་པར་བགྱི༔ ཚིག་དང་བརྗོད་པའི་དམ་ཚིག་འབུམ་སྡེ་རྣམས༔
རེ་དང་དོགས་པ་རང་དག་འོད་གསལ་གཤིས༔ ཁྱབ་བདལ་སྐྱེ་མེད་ཆེན་པོའི་ཀློང་དུ་བཤགས༔ ཕྱི་ནང་སྣོད་བཅུད་ཐིག་ལེར་སྨིན་པའི་བཅུད༔ དབྱིངས་ལ་འཁྱིལ་བའི་མཆོད་སྤྲིན་འབུམ་ཕྲག་གིས༔ སྐྱེ་མེད་ཆོས་སྐུའི་ལྷ་ཚོགས་ཐུགས་དམ་བསྐང་༔ འགག་མེད་ལོངས་སྐུའི་ལྷ་ཚོགས་ཐུགས་དམ་བསྐང་༔ སྒྱུ་མ་སྤྲུལ་སྐུའི་ལྷ་ཚོགས་ཐུགས་དམ་བསྐང་༔ ཞི་བ་དབྱིངས་ཀྱི་ལྷ་ཚོགས་ཐུགས་དམ་བསྐང་༔ ཁྲག་འཐུང་ཁྲོ་བོའི་ལྷ་ཚོགས་ཐུགས་དམ་བསྐང་༔ ཕྲིན་ལས་ཕོ་ཉའི་ལྷ་ཚོགས་ཐུགས་དམ་བསྐང་༔
དམ་ཅན་ཆོས་སྲུང་རྒྱ་མཚོའི་ཐུགས་དམ་བསྐང་༔ སྲིད་པ་ཕོ་རྒྱུད་མོ་རྒྱུད་ཐུགས་དམ་བསྐང་༔ འཁོར་འདས་ལམ་གྱི་མགྲོན་རིགས་ཐུགས་དམ་བསྐང་༔ མཆོད་ཅིང་བསྐང་དང་བཤགས་པའི་འཛིན་རྟོག་ཀུན༔ འོད་གསལ་ཐིག་ལེ་ཆེན་པོར་རྫོགས་སངས་རྒྱས༔ ཆོས་དབྱིངས་ཀུན་ཏུ་བཟང་པོར་རྟག་བརྟན་ཤོག༔ ཅེས་པས་ཏིང་འཛིན་དང་བཅས་སྲེག་རྫས་རྣམས་རྩ་སྔགས་ཁོ་ནས་འབུལ༔ བརྒྱ་རྩའི་མཚམས་སུ་གཞུང་ལྟར་བསྟོད་པ་བྱ༔ ཧཱུྃ་ཨཻ་ཡ་བྷྱོཿ སྐྱེ་མེད་ངང་ལས་མ་གཡོས་རིགས་ཀྱི་བདག༔
སོགས་ཀྱིས་བསྟོད༔ ཧོཿ ཡེ་ཤེས་འབར་བའི་དཀྱིལ་འཁོར་ལྷ་ཚོགས་ལ༔ སྦྱིན་སྲེག་མཆོད་པ་ཕུལ་བ་ལ་བརྟེན་ནས༔ བདག་གི་ཚེ་རབས་འཁོར་བ་ཐོག་མེད་ནས༔ བསགས་པའི་སྡིག་སྒྲིབ་ཉེས་ལྟུང་ཐམས་ཅད་ཀུན༔ བསྐྱེད་རྫོགས་བཟླས་བརྗོད་ཀློང་དུ་མ་གྱུར་པའི༔ ཉོན་གྲིབ་ཀུན་རྟོག་ཕྲ་རགས་དང་བཅས་པ༔ རང་བཞིན་འོད་གསལ་ཆེན་པོས་དག་པར་མཛོད༔ སརྦ་དྷརྨ་ཤུདྡྷེ་ཨ་ཨཱཿ
ཞེས་བཤགས་པ་བྱའོ༔ དེ་ནས་མེ་ལྷ་གཤེགས་གསོལ་ནི༔ ཧཱུྃ༔ ཉོན་མོངས་བདུད་བཞི་སྲེག་བྱེད་མེ་ལྷའི་རྒྱལ༔ དམ་ཚིག་ཡེ་ཤེས་མེ་ལྷ་འཁོར་བཅས་ལ༔ རང་རང་མཐུན་པའི་དམ་རྫས་མཆོད་གཏོར་འབུལ༔ འཛིན་རྟོག་ཕྲ་རགས་མེད་པའི་ངང་དུ་བཞེས༔ འཇིགས་བརྒྱད་ཞི་ཕྱིར་དགྱེས་དགོངས་བཞེས་ནས་ཀྱང་༔ སྦྱིན་སྲེག་བརྩམས་པས་ལས་བཞི་ལྷུན་གྲུབ་ཅིང་༔ དཀྱིལ་འཁོར་བྱ་བ་མ་ལུས་མཐར་ཕྱིན་ནས༔
དུག་ལྔ་མེ་དཔུང་དབྱིངས་སུ་བསྡུ་བར་མཛོད༔ དོན་གཉིས་ཡོངས་དག་ཆོས་སྐུ་རབ་མངོན་ཤོག༔ ཨོཾ་ཨགྣེ་ཡེ་ཨ་ཧུ་ཏི་ཨི་དཾ་བྷ་ལིངྟ་ཁཱ་ཧི༔ དེ་ནས་དཀྱིལ་འཁོར་བསྡུ་བ་སོགས་གཞུང་ནས་བླང་ངོ༌། ། དེ་ནས་སྤྱོད་ལམ་རྗེས་ཀྱི་རྟེན་འབྲེལ་ནི། མེ་ཐབ་རང་ཤིའམ་ནི་ཆུས་བཏུལ་ཐལ་བ་ཆུ་རླུང་ཆེན་པོར་དོར་རམ། ། ཡང་ན་རི་མཐོའི་རྩེ་ནས་རླུང་ལ་སྤུར། ། ཕན་བྱེད་རྗེས་སུ་བཅང་བར་ཅི་བདེར་སྤྱོད། ། གཞན་ཡང་ལས་ཀྱི་རྟེན་འབྲེལ་བཅའ་གཞི་རྣམས། ། དམ་མེད་སྐྱེ་འགྲོས་མི་མཐོང་སྦ་བ་སོགས། །
སྔགས་ཀྱི་དམ་ཚིག་སྤྱི་དང་ཁྱད་པར་དུ། ། རྣལ་འབྱོར་སྒྲུབ་པ་པོ་ཡི་ཉམས་དང་སྦྱོར། ། དེ་ལྟར་འཇིགས་བྱེད་དུག་རིའི་དཀྱིལ་འཁོར་གྱི། ། བསྙེན་སྒྲུབ་ཁ་སྐོང་རྟེན་འབྲེལ་རྣམ་གསུམ་ལ། ། བརྟེན་པའི་ཞི་སྲེག་འཁོར་འདས་རང་གྲོལ་ཞེས། རྒྱུད་གཞུང་ལྟ་བུ་སྔགས་ཚིག་ཕྱག་རྒྱ་སོགས། ། འཐད་ལྡན་ཁྲིགས་བསྡེབས་བླང་དོར་གྱིས་བརྒྱན་པའི། ། དག་དག་ཐེར་གཟུགས་དངོས་སྣང་མ་མཆིས་ཀྱང༌། ། སྣང་སྲིད་སྐུ་གསུམ་རོལ་པའི་རང་མདངས་ཚིག ། འབྲས་བུ་དགོངས་རྒྱན་དོན་ལ་འགལ་དང་འཁྲུལ། །
ཡོད་མེད་དོན་ལ་མཁས་པས་རྟོག་ཅིང་དཔྱོད། ། ནོངས་པའི་དྲི་མ་ཅི་མཆིས་བཅོས་སུ་འཚལ། ། རྟེན་འབྲེལ་ཚིག་ལ་ཞེན་པའི་ཨ་འཐས་ཅན། ། དམ་ཉམས་བདུད་དང་འགོང་པོས་བཅོས་བསླད་ན། ། ནག་པོ་གསུམ་གྱིས་སྲོག་དབུགས་དགའ་སྟོན་རོལ། ། དམོད་པའི་བདེན་ཚིག་མོད་ལས་འགྲུབ་གྱུར་ཅིག། །། ཧ༽ འཇམ་དཔལ་གཤིན་རྗེའི་གཤེད་དུག་རི་མེ་འབར་གྱི་བསྙེན་ཡིག་ཡང་སྙིང་ཀུན་འདུས་བཞུགས་སོ།། བླ་མ་དང་འཇམ་དཔལ་གཤིན་རྗེའི་གཤེད་དུག་རི་མེ་འབར་ལ་ཕྱག་འཚལ་ལོ། ། འདིར་དབང་ལུང་ཐོབ་ཅིང་དམ་ཚིག་ལ་གནས་པའི་སྔགས་པས་བསྐྱེད་བཟླས་ཀྱི་སྒྲུབ་པ་བྱེད་པར་འདོད་པས། ཐོག་མར་དགྲ་རྐུན་ལ་སོགས་ཀྱིས་འཚེ་བ་མེད་ཅིང་སྣོད་དང་མི་ལྡན་པའི་སྐྱེ་བོས་འདུ་འཛི་རྣམ་གཡེང་སོགས་དང་བྲལ་བའི་གནས་དབེན་ཞིང་ཡིད་དང་མཐུན་པ་རང་དབང་དུ་གྱུར་པའི་སར།
ཡང་ན་གཞུང་ལས། བྲག་དམར་ཆུ་འགྱུ་ཙནྡན་ཚང་ཚིང་འཁྲིགས༔ ཤིན་ཏུ་གཉན་པ་སྲིན་པོ་ཁྲོས་འདྲའི་རི༔ ཡང་ན་རབ་ཏུ་རྒྱུ་བའི་དུར་ཁྲོད་དང་༔ བྱ་གཅན་ཤ་གཟན་ལྷ་འདྲེ་འདུ་བའི་གླིང་༔ དྲག་པོ་མངོན་སྤྱོད་འགྲུབ་པའི་གནས་དེ་རུ༔ ཞེས་པ་ལྟར་ཟླ་བ་གང་རུང་གི་ཡར་ངོའི་གཟའ་སྐར་འཕྲོད་སྦྱོར་བཟང་པོ་དང་ལྡན་པའི་དུས་དེར། མཆོད་གཏོར་གྱི་རྒྱུ་དང་བཟའ་བཏུང་གི་ཡོ་བྱད་སོགས་མཐུན་རྐྱེན་དུ་འབྱོར་བའི་ཡོ་བྱད་ཀྱི་དངོས་པོ་ཅི་དགོས་པ་ཐམས་ཅད་ཚང་དགོས་བསགས། གྲོགས་བློ་མཐུན་ཞིང་ཞི་དུལ་ཀུན་སྤྱོད་དང་དམ་ཚིག་དག་པ་མཐུན་པའི་རྐྱེན་འབྱོར་བ་ལ། སྐྱོ་ངལ་མེད་པར་བསྟེན།
བསམ་པས་བསྙེན་པ་མཐར་མ་ཕྱིན་གྱི་བར། སྟན་ཐོག་འདི་ཉིད་ལས་མི་འདའ་བའི་དམ་བཅའ་ཞིང་ཞག་ཟླ་གྲངས་འདི་ཙམ་དུ་འགྲོ་བར་བྱེད་ཅེས་ངང་ཐུང་བློས་བཅད་ཀྱི་ཁྲིགས་མེད་པར་བྱ། དགོས་ངེས་ཡོ་བྱད་སོགས་ཕྱིས་གཏོང་ལེན་དགོས་པ་རྣམས་ཐོག་མ་ནས་མཚམས་ཁོག་ཏུ་འཇུག་ཅིང༌། དེ་ལྟར་མིན་པ་རྣམས་ནང་དུ་བཏང་ན་མཚམས་རལ་བའི་རྒྱུར་འགྲོ་བས་སྤང་བླང་དེ་དག་དང་ལྡན་པའི་སྒོ་ནས་མཚམས་ལ་འདུག་པ་ནི་སྦྱོར་བའི་ཆོས་སོ། དངོས་གཞི་རང་མདུན་གཤིན་རྗེ་དུག་རིའི་སྐུ་རབ་གནས་ཅན་བཀྲམ་པའི་མདུན་དུ་སྟེགས་བུ་རས་དམར་མཐིང་གིས་བཀབ་པའི་ཁར། མེ་ཏོག་གི་སིལ་མ་བཀྲམ་པའི་སྟེང་རིན་པོ་ཆེའི་སྣོད་ཐོད་པའི་ནང་དུ་དཔལ་གཏོར་རྒྱན་ལྡན། སྐུ་རྟེན་དར་ནག་གི་གདུགས་ཕུབ་པ་དང་ཆོས་སྐྱོང་སྤྱི་སྒེར་གྱི་གཏོར་མ། སྨན་རཀ་ཕྱི་ནང་གི་མཆོད་པ་སོགས་བཟང་ཞིང་རྒྱ་ཆེ་བ་བཤམས་ནས། བདེ་བའི་སྟན་ལ་འདུག་སྟེ། ཐུན་མོང་གི་ལམ་གྱི་རྒྱུད་སྦྱངས་པ་དང༌།
སྐྱབས་སེམས་ཚོགས་བསགས་རྣམས་ལེགས་པར་བྱས་ནས་གཞི་བདག་དང་བགེགས་ལ་གཏོར་མ་བསྔོ་ཞིང༌། མཚམས་གཅོད་སྲུང་འཁོར་སཽགས་གཞུང་ལྟར་ནན་ཏན་དུ་བྱེད། བྱིན་དབབ་པ་དང་མཆོད་པ་བྱིན་རླབས་ནས་བཟུང་ཐ་མལ་གྱི་རྣམ་པར་རྟོག་པས་བར་མ་ཆོད་པ་རྫོགས་པར་སྒོམ་ཞིང་བར་ཆོད་ན་དེ་ཉིད་ཀྱི་སླད་དུ་དྲན་འདུན་གྱིས་བཟུང༌། བཟླས་པ་ལ་འཇུག་ཁར་རང་ཉིད་གཙོ་བོའི་སྐུ་མདོག་དང་ཞལ་ཕྱག་ལ་སོགས་པའི་རྣམ་པ་གསལ་བ་དང༌། འཇམ་དཔལ་གཤིན་རྗེའི་གཤེད་པོ་དངོས་ཡིན་སྙམ་པའི་ང་རྒྱལ་ཤུགས་དྲག་པོ་རྒྱུན་ཅི་རིང་དུ་བསྒོམས་ནས་དེ་ལ་རྩེ་གཅིག་ཏུ་མཉམ་པར་བཞག་གོ ། དེ་ནས་རུ་རཀྴའི་བགྲང་ཕྲེང་སྙིམ་པར་བཟུང་སྟེ་བསང་སྦྱང༌། སྟོང་པའི་ངང་ལས་ཕྲེང་རྡོག་རེ་རེ་བཞིན་ཧཱུྃ་ཡིག་ལས་སྐྱེས་པའི་གཤིན་རྗེའི་གཤེད་པོའི་སྐུར་གྱུར། རང་འདྲའི་ཡེ་ཤེས་པ་བཛྲ་ས་མཱ་ཛཿ ཛཿཧཱུྃ་བཾ་ཧོཿ གཉིས་སུ་མེད་པར་གྱུར།
ཡབ་ཡུམ་སྙོམས་པར་འཇུག་པ་འོད་དུ་ཞུ་བ་ལས་ཁྲག་འཛགས་པའི་མགོ་བོའི་ཕྲེང་བ་གྱུར ་པར་བསམས་ལ། ཨོྃ་རུ་ཙི་ར་མ་ཎི་པྲ་ཝརྟ་ཡེ་ཧཱུྃ་ཕཊ྄ཿ ལན་བདུན་བརྗོད་དེ་ཕུ་འདེབས་ཤིང་དབྱངས་གསལ་བརྗོད། དེ་ནས་བཟླས་པ་བྱ་བ་ནི། སྔར་གྱི་གསལ་སྣང་དང་ང་རྒྱལ་དྲན་བཞིན་པ་ལས་ཁྱད་པར་གཙོ་བོའི་ཐུགས་ཀར་དམར་འོད་ཀྱི་འཁོར་ལོའི་གུར་ཁྱིམ་ཕུབ་པ་ལྟ་བུའི་དབུས་སུ་ཡབ་རྣམས་ཧཱུྃ་མཐིང་ནག་ཁོག་པ་ཡ་དམར་ནག་གིས་མཚན་པ། ཡུམ་རྣམས་ཀྱི་ཐུགས་ཀར་བྷྱོཿདམར་ནག་རིགས་བདག་གི་ཐུགས་ཀར་ཧྲཱིཿཡིག་དམར་སེར་དབང་རྟགས་འཇམ་དཔལ་ནག་པོའི་ཐུགས་ཀར་ཧཱུྃ་མཐིང་ནག་སྒོ་མ་བཞིའི་ཐུགས་ཀར་ཛཿཧཱུྃ་བཾ་ཧོཿ སྤུ་ཤད་ཀྱིས་བྲིས་པ་ལྟ་བུའི་མཐར་སྔགས་ཀྱི་ཕྲེང་བ་ཤིན་ཏུ་ཕྲ་བ་མཐིང་ཞུན་གྱིས་བྲིས་པ་ལྟ་བུ་རང་མདོག་འོད་ལྔའི་འོད་ཟེར་འབར་བ་གཡས་སུ་འཁོར་བ། དེ་ལས་སྔགས་ཀྱི་རང་སྒྲ་དང་བཅས་པའི་འོད་ཟེར་མུ་མེད་པས་འཇིག་རྟེན་གྱི་ཁམས་ཐམས་ཅད་དུ་ཁྱབ་པར་འཕྲོས། རྒྱལ་བ་རྣམས་ལ་མཉེས་པའི་མཆོད་པ་ཕུལ། མཐུ་དབང་བྱིན་རླབས་འོད་ཟེར་གྱི་རྣམ་པར་བསྡུས།
སེམས་ཅན་ཐམས་ཅད་ཀྱི་ལས་སྒྲིབ་སྦྱངས་ནས་བདེ་ཆེན་གྱི་ཞིང་དུ་དྲངས། ཞི་རྒྱས་དབང་དྲག་གི་ཕྲིན་ལས་དཔག་ཏུ་མེད་པ་བསྒྲུབས་ནས་བརྟན་གཡོའི་བཅུད་ཀྱི་དྭངས་མ་ཐམས་ཅད་འོད་ཟེར་ཁ་དོག་སྣ་ཚོགས་པའི་རྣམ་པར་བསྡུས་ཏེ མཚོ་ལ་ཆར་བབས་པ་བཞིན་སྔགས་ཕྲེང་ལ་ཐིམ་པས་འཁོར་བ་དང་མྱ་ངན་ལས་འདས་པའི་ཡོན་ཏན་ཐམས་ཅད་ཀྱི་དབྱིག་ཏུ་གྱུར། དེ་ནས་སྣང་སྟོང་སྒྱུ་མ་ལྟ་བུར་ཤར་བའི་སྐུའི་སྣང་བརྙན་རེག་མཐོང་གི་མཚན་མ་ཡོད་པ་ལྟར་གསལ་བ་ལས་གྲགས་སྟོང་གཞོམ་མེད་སྔགས་ཀྱི་རང་སྒྲ་གཙོ་འཁོར་ཐམས་ཅད་ཀྱི་ཞལ་དང༌། བརྟན་གཡོའི་དངོས་པོ་ཐམས་ཅད་ལས་ཀྱང་བུང་བའི་ཚང་ཞིག་པ་ལྟར་དི་རི་རི་སྒྲོག་པར་མོས་པ་ནན་ཏན་དུ་བྱས་ལ་བཟླས་པ་བྱ་སྟེ། སྔགས་ཚིག་ནི། ཨོྃ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏེ་ཀ་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་བཛྲ་ཀཱི་ལི་ཀཱི་ལ་སརྦ་བིགྷྣཱན་ཏྲིག་ནན་བཾ་ཧཱུྃ་ཕཊ྄ཿ ཅེས་རྩ་སྔགས་འདི་འབུམ་ཕྲག་གསུམ་འགྲོ་དགོས་པར་བཤད། དེའང་གང་ཟག་རབ་འབྲིང་བློས། རབ་དགོངས་པ་ཁོར་ཡུག ། འབྲིང་བསྐྱེད་བཟླས་ཟུང་འཇུག་ཐ་མས་རེས་གསལ་རེས་མི་གསལ་བ་ཡེངས་བཟླས་ནི་ལོར་བཟླས་ཀྱང་འབྲས་བུ་མི་འབྱུང་བས་བསྐྱེད་རྫོགས་ལ་ནན་ཏན་དུ་བསྒོམ་པ་ཤིན་ཏུ་གལ་ཆེ།
ཐུན་བསྡུ་བ་ནི་དབྱངས་གསལ་དང་ཡིག་བརྒྱའི་མཐར། ཨོྃ་ཡ་མཱནྟ་ཀ་སིདྡྷི་ཀུ་རུ་སྭཱ་ཧཱ། ཞེས་བཏགས་པ་གསུམ་མམ་བདུན་བཟླ། དེ་ནས་རྫོགས་རིམ་བསྒོམས་ཏེ་དེའི་དོན་ནམ་ལྷའི་རྣམ་པ་དེ་ཐམས་ཅད་གསལ་བ་གཞན་དབང་གི་རང་བཞིན་ཀུན་བརྟགས་ཀྱིས་སྟོང་པ། ངོ་བོ་ཟུང་འཇུག་ཡོངས་གྲུབ་ཀྱི་དགོངས་པ་ལྟར་གདོད་ནས་གནས་པའི་ངེས་ཤེས་བརྟན་གཡོ་ཤུགས་དྲག་ཏུ་བསྐྱེད་པ་སྟེ། རྡོ་རྗེའི་གསུང་ཚིག་ལ། དེ་ལྟར་བསྐྱེད་ཅིང་གསལ་བའི་ལྷ་དེ་ཀུན། ། སྣང་ཞིང་སྟོང་ལ་སྟོང་ཞིང་ཀུན་ནས་སྣང༌། ། སྣང་སྟོང་གཉིས་མེད་ངང་དུ་བསྐྱེད་རིམ་སྦྱང༌། ཞེས་པའི་དོན་བཞིན་བསྒོམ་པ་ལས།
ཁམས་གསུམ་གྱི་སྣང་བ་ཐམས་ཅད་སེམས་ཀྱི་རང་མདངས་སུ་ཤེས་ནས་ལྷའི་ང་རྒྱལ་ལ་བརྟན་པ་ཐོབ་སྟེ། ཐ་མལ་གྱི་ཤེས་པ་རྣམ་རྟོག་མི་སྐྱེ་ཞིང་ཅུང་ཟད་སྐྱེས་ཀྱང་རང་ཞི་ལ་སོང་སྟེ་སྣང་བ་ལྷའི་རོལ་པར་འཆར་བར་བྱེད་པའི་གནད་དམ་པའོ། ། རྫོགས་རིམ་དེ་ལས་ཐུན་མཚམས་ཀྱི་ལྷར་ལྡང་སྟེ་བསྔོ་སྨོན་ཤིས་བརྗོད་དང་སྤྱོད་ལམ་ལ་འཇུག ། སྲོད་ཐུན་ལ་སྔར་བཞིན་སྐྱབས་སེམས་དང་ཚོགས་བསགས་ཚོགས་ཞིང་བསྡུ་བའི་བར་སོང་ནས་སྲུང་འཁོར་གྱི་མཇུག་ཏུ་མཚམས་ཀྱི་ལྷ་འོད་གསལ་དུ་བཅུག་སྟེ་ཏིང་འཛིན་གསུམ་ནས་རྫོགས་རིམ་གྱི་བར་སྔར་བཞིན་བྱ་ཆོས་སྐྱོང་སྤྱི་སྒེར་གྱི་གཏོར་བསྔོ་བྱེད། འདིའི་ནུབ་ཁྲོ་བོ་བསྙེན་པའི་ཞག་དང་པོ་ཡིན་ཚོགས་བསྐུལ་ཆད་མདོ་བརྟན་སྐྱོང་ཉེར་བསྡུ་བསྔོ་སྨོན་ཤིས་བརྗོད་ཀྱི་བར་བྱས་ནས་སྙིང་གར་ཧཱུྃ་ཡིག་མཐིང་ག་གསལ་ཞིང་དྭངས་པ་གཅིག་ལ་འདུན་པ་རྩེ་གཅིག་ཏུ་གཏད་ནས་ཉལ་ལོ། ། དེ་ནས་ཐོ་རངས་ཀྱི་ཐུན་ལ་བབ་པ་ན། རང་ཉིད་གཤིན་རྗེའི་གཤེད་པོར་ལྡང་བའི་རྣལ་འབྱོར་གྱིས་ལངས་ལ་སྔོན་གཏོར་བཞག་པའི་སྐྱབས་སེམས་ཚོགས་བསགས་སྲུང་འཁོར་བྱིན་དབབ། མཆོད་རྫས་བརླབ་པ་རྣམས་སྔོན་དུ་འགྲོ་བའི་ཏིང་ངེ་འཛིན་གསུམ་ནས་བཟུང་འོད་གསལ་དུ་འཇུག་པའི་རྗེས་སུ་བསྔོ་སྨོན་བྱ་བ་སོགས་སྔར་གྱི་དགོང་ཐུན་དང་འདྲ། དེ་ནས་སྔ་ཐུན་ཕྱི་ཐུན་སྲོད་ཐུན་གསུམ་ལ་སྐྱབས་སེམས་ཚོགས་བསགས་ཙམ་གྱིས་ཆོག ། ཏིང་འཛིན་གསུམ་ནས་སྤྱན་འདྲེན་གྱི་བར་དཀྱུས་བཞིན་དང༌།
མཆོད་བསྟོད་སོགས་བཟླས་པ་འགྲོ་ཆེད་བསྡུས་པ་བྱེད། དམ་གསོལ་དང་ཕྲེང་བ་བྱིན་རླབས་སོགས་མི་དགོས་བསྐྱེད་རིམ་གྱི་གསལ་སྣང་གི་ང་རྒྱལ་ལ་ནན་ཏན་བྱ། བཟླས་མཐར་དབྱངས་གསལ་དང་ཡིག་བརྒྱ་སྤེལ་ཚིག་ཅན་དང་བཅས་གསུམ་རེ་བཟླ། ཐུན་བར་མ་གཉིས་ལ་རྫོགས་རིམ་གྱི་རྗེས་སུ་བསྔོ་སྨོན་ནས་ཤིས་བརྗོད་དང་ཐུན་མཚམས་ཀྱི་ལྷར་ལྡང༌། ཐུན་ཐ་མའི་རྫོགས་རིམ་གྱི་རྗེས་སུ་ཆོས་སྐྱོང་སྤྱི་སྒེར་གཏོར་བསྔོ་སོགས་བྱེད། ཚོགས་མཆོད་གྲུབ་ན་ལེགས་མ་གྲུབ་ཀྱང་ཆོག ། གང་ལྟར་བསྔོ་སྨོན་ཉལ་བའི་རྣལ་འབྱོར་གྱི་བར་སྔར་ཁོ་ན་བཞིན་ནོ། ། དེ་ལྟར་ཐུན་བཞིའི་ངེས་པ་དེ་ཁོ་ན་ལྟར་སྟན་གྱི་དྲོད་མ་ཡལ་བ་དང་ཐུན་གོང་དུ་མི་ཚིག་གིས་བར་མ་ཆོད་པར་སྙིང་པོ་ཆིག་དྲིལ་དུ་བཟླ་བ་གནད། འཁོར་སྔགས་རྣམས་ཀྱང་གཙོ་བོའི་སུམ་ཆ་ངེས་པར་འགྲོ་དགོས། ཐུན་མཚམས་སུ་བཟླས་པ་བགྱིས་པ་ནི་རྩ་བའི་གྲངས་ཚད་ལ་མི་བརྩི་ཞིང༌།
འོན་ཀྱང་ངག་ནུས་བསྐྱེད་པ་སོགས་ཀྱི་དགོས་པ་ཡོད་པས་ལྷའི་ང་རྒྱལ་དང་མ་བྲལ་བའི་ངང་སྐབས་དེ་དག་ཏུ་ཡང་བཟླས་པ་བྱའོ། ། དེ་ལྟར་གྲངས་དུས་མཚན་མའི་བསྙེན་པ་གསུམ་པོ་གང་བྱེད་ཀྱང་རུང་སྟེ་ནང་པར་གྲོལ་རྒྱུའི། དེ་རིང་གི་དགོང་ཐུན་ནས་བཟུང་སླར་ཡང་མཆོད་གཏོར་གསར་པ་མང་དུ་བཤམས་ཤིང་རྙིང་པ་རྣམས་ཀྱང་ཁ་གསོ། ཐུན་བཞིའི་བབས་སྤྱི་སྔར་དང་འདྲ་བ་ལ་ཁྱད་པར་ནི་མདུན་གྱི་གཏོར་མ་ཡང་བདག་བསྐྱེད་བསྒོམ་པ་དང་གཉིས་སུ་འཇུག་པ་གཅིག་གི་སྒྲུབ་ཅིང་དམིགས་པའི་འཕྲོ་འདུ་ཟབ་མོ་དང་སྦྱར་ཏེ་རྩ་སྔགས་རྣམས་ཀྱི་མཇུག་ཏུ་ ཀཱ་ཡ་ཝཱཀྐ་ཙིཏྟ་སིདྡྷི་ཕ་ལ་ཧཱུྃ། ཞེས་བཏགས་པ་བཟླ་ཞིང་ལས་བྱང་གཞུང་གི་དངོས་གྲུབ་བསྐུལ་བ་ཡང་བྱེད། རྫོགས་རིམ་ཡན་སྔར་གྱི་ཐུན་བཞི་ལྟ་བུ་ལས་སྲོད་ཐུན་ལ་ཚོགས་མཆོད་ངེས་པར་བྱ། དེ་ནས་གྲོལ་རྒྱུའི་སྔ་ཐུན་གྱི་དུས་མཆོད་གཏོར་གསར་པ་རྒྱ་ཆེན་བཤམ། ལས་བྱང་རྒྱས་པ་བཏང་ནས་ཆོས་སྐྱོང་རང་གཞུང་ལྟར་བསྐང་བཤགས་ཚོགས་མཆོད་ཆད་བརྟན་སོགས་སོང་རྗེས། སྒྲུབ་གཏོར་ལྷར་གསལ་བ་ལ་སྨན་རཀ་གཏོར་མས་མཆོད་ཅིང་བསྟོད། མཁོན་བཅུགས་སྦྱང་ཕྱིར་ཡི་གེ་བརྒྱ་པ་མང་དུ་བཟླ།
དེ་ནས་ལས་བྱང་ནང་ལྟར་དུ། ཧཱུྃ༔ བདེ་ཆེན་གསང་བ་སྙིང་པོ་རྡོ་རྗེའི་མཁའ ་སོགས། ཨོྃ་མཉྫུ་ཤྲཱི་ཡ་མཱནྟ་ཀ་སརྦ་སིདྡྷི་ཕ་ལ་ཨ་བྷི་ཥིཉྩ་ཧཱུྃ༔ དངོས་གྲུབ་བསྐུལ། རྗེས་སུ་མདུན་བསྐྱེད་ཀྱི་གཏོར་མ་ལྷར་གསལ་བའི་གནས་ནས་འོད་ཟེར་དཀར་དམར་མཐིང་གསུམ་འཕྲོས་རང་གི་གནས་གསུམ་དུ་ཐིམ་པས་སྐུ་གསུང་ཐུགས་ཀྱི་དངོས་གྲུབ་ཐོབ། མཐར་ལྷ་འོད་དུ་ལྟེམ་གྱིས་ཞུ་ནས་རང་ལ་ཐིམ་པའི་མོས་པ་བྱ་ཞིང་གཏོར་མ་སྒྲུབ་རྫས་རྣམས་རང་གི་གནས་གསུམ་དུ་འཇོག་ལྷ་འོད་དུ་ཞུ་ནས་གཏོར་མ་དམ་རྫས་བུམ་ཆུ་དང་ཐོད་རྫས་སོགས་བདུད་རྩིར་མོས་ལ་ལྕེ་ཐོག་ཏུ་མྱངས་ཏེ། ཟག་མེད་ཀྱི་བདུད་རྩི་ཆེར་འཕེལ་བས་ལུས་ཀྱི་རྩ་ཁམས་ཐམས་ཅད་གང་བའི་བདེ་བ་ཆེན་པོ་ལ་མཉམ་པར་བཞག ། མཇུག་ཆོག་ཤིས་བརྗོད་དང་བཅས་པ་གཞུང་བཞིན་ནོ། ། ལར་ཞི་དྲག་གང་སྒྲུབ་ཀྱང་སྦྱིན་སྲེག་ནི་ངེས་པར་དགོས་ཏེ།
ཇི་སྐད་དུ། སྦྱིན་སྲེག་ལྷ་རྣམས་ཚིམ་པར་བྱེད། ། ཚིམས་པ་ལས་ནི་དངོས་གྲུབ་སྩོལ། ། སྔགས་ནི་ལྷག་གམ་མ་ཚང་ན། ། ཐམས་ཅད་སྦྱིན་སྲེག་དག་གིས་སྐོང༌། ཞེས་དང༌། གསང་སྔགས་མ་བཟླས་མི་འགྲུབ་ཅིང༌། ། སྦྱིན་སྲེག་མ་བྱས་འབྲས་མི་འབྱིན། ཞེས་པས་སྔགས་བཟླས་པའི་གྲངས་ཀྱི་བཅུ་ཆའི་སྦྱིན་སྲེག་ནི་རང་གཞུང་ངམ། གཞན་མཐུན་གང་རིགས་ཀྱང་རུང༌།
འདས་པའི་མེ་ལྷ་གོ་བརྗེ་བ་དང༌། རྫས་གཞན་རྣམས་གྲངས་ཅི་འབྱོར་དང༌། ཏིལ་གྱི་རྫས་སྔགས་བདུན་ཁྲིར་ལཽངས་པ་འབུལ་དགོས་ལ་སྤེལ་ཚིག་ནི། ཏིང་ངེ་འཛིན་མི་གསལ་བ་དང་སྔགས་ཀྱི་ཆད་ལྷག་གི་ཉེས་པ་ཐམས་ཅད་ཤཱནྟིཾ་ཀུ་རུ་སྭཱ་ཧཱ། ཞེས་སྦྱར། རྗེས་སུ་འཁོར་རྣམས་ལ་ཡང་བརྒྱ་རྩ་རེ་འབུལ། གལ་ཏེ་སྦྱིན་སྲེག་མ་གྲུབ་ན་སྔགས་ཀྱི་ཁ་སྐོང་ཙམ་གྱིས་ཀྱང་རུང་བར་ཁུངས་ཡོད་དོ། ། དེ་ལྟར་ལས་རྣམས་མཐར་ཕྱིན་ནས་མཚམས་གྲོལ་བའི་ཚེ། ཆོས་སྐྱོང་གཞི་བདག་རྣམས་ལ་གཏང་རག་གི་མཆོད་གཏོར་དང༌། ཁྱད་པར་མཚམས་ཐོའི་ཡེ་ཤེས་པར་མཆོད་བསྟོད་ནས་གཤེགས་གསོལ་བར་བྱའོ། །
སྤྱིར་བསྙེན་པའི་སྐབས་འདིར་ཤེས་པར་བྱ་བ་ནི། ཤེས་པ་བྱིང་ནས་གཉིད་བྲོ་བ་སོགས་བྱུང་ན་རིག་པ་ངར་བསྐྱེད་དེ་སྔགས་སྒྲ་དང་བཅས་པས་བཟླ། ཤེས་པ་རྒོད་ཅིང་དམིགས་པ་མི་གསལ་ན། ཏིང་འཛིན་སེམས་དཔའ་ཁོ་ན་ལ་རྩེ་གཅིག་ཏུ་སེམས་བཟུང་ནས་ཤུབ་བུར་བཟླ། སུན་ཉམས་བྱུང་ན་གོང་མ་རྣམས་ཀྱིས་བཟོད་བསྲན་དཀའ་སྤྱད་ཀྱི་ཚུལ་ལ་གཞིགས་ཏེ་ཧུར་བསྐྱེད། རྩ་ཁམས་དྭངས་པ་དང་ལྕེ་བདེ་བའི་དུས་སྔགས་འགྲོ་ན་མྱུར་དུ་འགྲོ་བར་འདུག་སྙམ་པའི་བྲོད་པ་མི་བྱ། དེ་ལས་ལྡོག་ནས་ངུ་དགོས་སྙམ་བྱུང་ན། སྙིང་རུས་ཆེར་བསྐྱེད་ཅིང་ངལ་བ་མི་བྱ། སྐབས་དེར་ཤེས་པ་ཉོག་ཅིང་མི་བདེ་ན་ཇ་གར་མ་བཏུང་བ་སོགས་ལ་བརྟེན། གཡེངས་ཤིང་འཕྱོ་ན་རུས་ཐང་བུ་རམ་མུར་བས་ཕན།
ཐུན་ཁུང་དུ་ཁའི་ཕྱེད་ལག་པས་བཀབ་ནས་གཏམ་བྱ་སྐད། གཞན་ལ་བྱིན་རླབས་དང་སྲུང་མདུད་སྟེར་བ་སོགས་མི་བྱ། ཐུན་མཚམས་མ་གཏོགས་བཟའ་བཏུང་དང་འགྲོ་འཆག་མང་པོ་མི་བྱ། ནང་གི་ཡོ་བྱད་ཀྱི་རིགས་ཀྱང་ཕྱིར་མི་གཏོང་དངོས་གྲུབ་ཡལ་བའི་རྒྱུར་འགྲོ་བའི་མཚམས་ཁོང་དུ་མ་བཅུག་པའི་མི་དང་ཡོ་བྱད་ནང་དུ་མི་འཇུག་མོད། གལ་སྟེ་བཅུག་ན་ཡང་སང་ཙམ་ཡོང་རྒྱུར་དེ་རིང་ནས་ཤེས་པ་གཡེངས་ཤིང་ཉོག་པ་སེམས་མི་བདེ་ཞིང་གཉིད་ཡལ་བ་སོགས་བྱུང་བའི་སང་ཉིན་མི་དང་ཡོ་བྱད་སོགས་བྱུང་ན། དེའི་འགྲུལ་སྣ་ཡིན་པས་སྲུང་འཁོར་སྒོམས། སྔོན་ལ་མ་བྱུང་བར་གཏིང་ལ་བྱུང་ན་གྲིབ་སློང་ཡིན་པས་ཡིག་བརྒྱ་མང་དུ་བཟླས།

རྫས་དེ་དག་ཀྱང་འགྲུབ་ཏུ་རུང་ན་ཞག་མ་འདས་པར་ལོངས་མི་སྤྱོད། སྤྱིར་ཡང་མཚམས་ཀྱི་མགོ་ལྷོད་པ། བར་དུ་དམ་པ། རྗེས་སུ་ལྷོད་པར་བྱེད། གང་གི་ཚེ་ཡང་དུས་གསུམ་གྱི་རྣམ་རྟོག་ཆེ་ཕྲ་ཆུ་གཉེར་ལྟར་ཤར་ན་ཐོལ་སྐྱེས་དེ་ག་དྲན་པས་རྩིས་བཟུང་ཡེངས་མེད་ཀྱི་ངང་ནས་ལྷ་དང་སྔགས་ཀྱི་སྒྲ་ལ་སེམས་གཏད། བདེ་སྡུག་དང་མཐོ་དམན་སྣ་ཚོགས་བྱུང་ན་འཛིན་ཆགས་མེད་པར་ལྷོད་ཀྱིས་ཀློད། མཚམས་ལ་ཐོགས་མར་ཞུགས་ནས་མ་གྲོལ་གྱི་བར་དུ་སྐྲ་སེན་མི་འབྲེག ཁ་ལག་མི་བཀྲུ། སྟན་མི་སྤྲུག ། གདན་གྱི་དྲོད་མ་ཡལ་བ་བྱེད། མཚམས་གྲོལ་ནས་ཀྱང་ཐོགས་མར་དམ་ཚིག་གཙང་བའི་མི་རེ་གཉིས་དང་འཕྲད།
དེ་ནས་རིམ་བཞིན་ཡང་པར་བྱ་སྟེ་གྲིམ་དང་བགས་ཀྱིས་འདྲིས་སུ་བཅུག་པ་གལ་ཆེའོ། ། དེ་ལྟར་ཚུལ་བཞིན་དུ་ལེགས་པར་བསྙེན་པ་ལས། རྡོ་རྗེ་ཐེག་པའི་ཕྲིན་ལས་རབ་འབྱམས་སྒྲུབ་པ་བསྙེངས་པ་མི་མངའ་བའི་དབང་ཕྱུག་ཆེན་པོར་འགྱུར་བ་གདོན་མི་ཟའོ། ། ཞེས་རང་ཉིད་ཀྱིས་དབང་ལུང་ཐོབ་ཅིང་བསྙེན་སྒྲུབ་སོང་བ་རྣམས་དང༌། རིག་འཛིན་མཆོག་རྣམས་ཀྱི་རྡོ་རྗེའི་གསུང་ཚིག་ལ་བརྩམ་གཞི་བླངས་ནས་སྔགས་ནག་ཀུན་དགའ་བློ་གྲོས་ཀྱིས་བྲིས་པས་ཕྱོགས་དུས་ཀུན་ཏུ་དགེ་ཞིང་རྒྱས་པར་གྱུར་ཅིག། །།
ཨ༽ འཇམ་དཔལ་གཤིན་རྗེ་དུག་རི་མེ་འབར་ལས། སྨད་ལས་སྤུ་གྲི་དམར་པོའི་ཐ་མར་སྦྱར་བ་བཀླག་ཆོག་ཏུ་བཀོད་པ་བཞུགས་སོ།། ན་མོ་མཉྫུ་ཤྲཱི་ཀྲོ་ཏ་ནིརྩིག་ཡ། འཇམ་དཔལ་ཁྲོ་བོ་དུག་རི་མེ་འབར་གྱི་ལས་མཐའ། སྨད་ལས་བསད་པ་སྤུ་གྲི་དམར་པོའི་ཐ་མར་སྦྱར་བ་ནི།
དམ་ཚིག་ལྡན་པའི་སྔགས་པས་རང་མདུན་དུ་ལྕགས་ཀྱི་སྣོད་དུ་དམར་བྱང་ཁེབ་ལྡན་གྲི་ཧོམ་དང་ལྡན་པ་ལ། དབྱེ་རྫས་བྱ་འུག་གི་སྒྲོ་ཐུན་རྫས་སྣ་ཚོགས་བཤམས་ནས། རང་ཉིད་གཤིན་རྗེ་ས་མ་ཏིའི་གཟི་བྱིན་བསྐྱེད་ཅིང༌། བསྐུལ་པ་མེ་རླུང་ཐོག་ཆར་གཏོང་བ་ལ། ལས་བསྐུལ་བྱ་བའི་རིམ་པ་ནི༔ གཏོར་མ་བདུད་རྩི་རཀྟས་བྲན༔ གུ་གུལ་ཤ་ཆེན་དུད་པ་ཕྱུར༔ རྐང་གླིང་རོལ་མོ་འབྲུག་ལྟར་སྒྲོག༔ དར་ཕྱར་རུ་མཚོན་སྣ་ཚོགས་བསྒྲེང་༔ བསྐྱེད་རིམ་ལྷ་ཡི་རྣལ་འབྱོར་ངང་༔
མི་དམིགས་དབྱིངས་ནས་འདི་ལྟར་བསྐུལ༔ ཧཱུྃ་ཧཱུྃ་ཧཱུྃ༔ མཐིང་ནག་གྲུ་གསུམ་འབར་བའི་དུར་ཁྲོད་ནས༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ འཇིགས་བྱེད་ཁྲོ་རྒྱལ་མངོན་སྤྱོད་དུས་ལ་བབ༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ རྡོ་རྗེ་དུར་ཁྲོད་བདག་མོ་སྐུར་བཞེངས་ཤིག༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཕུར་ཟོར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསད་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་ཡ་མ་རཱ་ཛ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ སྨུག་ནག་གྲུ་གསུམ་འབར་བའི་དུར་ཁྲོད་ནས༔ ཚེ་བདག་འབར་བ་ཆེན་པོ་སྐུར་བཞེངས་ཤིག༔
ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔ ཚེ་བདག་འབར་བའི་ལྷ་ཚོགས་སྐུར་བཞེངས་ཤིག༔ ཡུམ་མཆོག་ཁྲག་མིག་མ་ཡང་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔
བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་ཨ་ཀྲོ་ཏེ་ཀ་ཡ་མཱནྟ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ སེར་ནག་རབ་འཇིགས་གྲུ་གསུམ་དུར་ཁྲོད་ནས༔ ཁྲོ་ཆུ་དུག་གི་གདོང་ཅན་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔
ཁྲོ་ཆུ་དུག་གི་གདོང་ཅན་སྐུར་བཞེངས་ཤིག༔ ཡུམ་མཆོག་བྷེ་ཏ་ནག་མོ་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་དུ་ཏྲི་ཡ་མ་རཱ་ཛ་ཡ་མཱནྟ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔
དམར་ནག་གྲུ་གསུམ་འབར་བའི་དུར་ཁྲོད་ནས༔ དགྲ་ནག་གདོང་དྲུག་ཆེན་པོ་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔ དགྲ་ནག་གདོང་དྲུག་ཆེན་པོ་སྐུར་བཞེངས་ཤིག༔ ཡུམ་མཆོག་ཡ་མ་ཙཎྜི་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔
མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་ཡ་མ་རཱ་ཛ་ཀཱ་ལ་རཱུ་པ་ཡ་མཱནྟ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ ལྗང་ནག་གྲུ་གསུམ་འབར་བའི་དུར་ཁྲོད་ནས༔ ཀི་ཀང་མེ་ཡི་སྤུ་གྲི་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔
གསང་སྔགས་གཉན་གྱི་བསྟན་ལ་དགྲ་སྡང་བས༔ ཁྲོ་རྒྱལ་ཁྱོད་ཀྱི་མངོན་སྤྱོད་དུས་ལ་བབ༔ ཀི་ཀང་མེ་ཡི་སྤུ་གྲི་སྐུར་བཞེངས་ཤིག༔ ཡུམ་མཆོག་སྲིད་པ་སྟོབས་ལྡན་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔
ཨོྃ་ཀི་ཀང་ཡ་མ་རཀྴ་ཨ་ཀྲོ་ཏེ་ཀ་ཀཱི་ལ་ཡ་རཀྟ་བྷ་ལིངྟ་ཁཱ་ཧི༔ ཧཱུྃ༔ ཕྱོགས་བཞི་ཞི་རྒྱས་དབང་དྲག་སྒོ་སྲུང་མ༔ ལས་མཛད་མ་མོ་རིགས་བཞི་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་བསྟན་པ་གཉན་ལ་དགྲ་སྡང་བས༔ སྒོ་སྐྱོང་རིགས་བཞིའི་ཕྲིན་ལས་དུས་ལ་བབ༔ ལྕགས་ཀྱུ་ཞགས་པ་མ་ཡི་སྐུར་བཞེངས་ཤིག༔ ལྕགས་སྒྲོག་དྲིལ་བུ་མ་ཡི་སྐུར་བཞེངས་ཤིག༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པའི་ཕུང་ཤིག་རྫས་སྦྱོར་རྣམས༔ བསྲེགས་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོྃ་མ་ཏྲི་ཡ་མ་རཀྴ་ནི་ཡ་ཛཿཧཱུྃ་བཾ་ཧོཿ རཀྟ་བྷ་ལིངྟ་ལ་ཁཱ་ཧི༔ ཞེས་འཇམ་དཔལ་གཤིན་རྗེའི་ལྷ་ཚོགས་རྣམས་ཕ་རོལ་དགྲ་བགེགས་ཀྱི་སྲོག་ལ་རྔམ་ཞིང་ལས་ལ་ཆས་པར་བསམ། དེ་ནས་གསེར་སྐྱེམས་དང་གཟུ་དཔང་ནི།
ཧཱུྃ། ཀུན་བཟང་རྡོར་སེམས་ཆོས་དང་ལས་ཀྱི་དབང༌། ། འཇམ་དཔལ་བཤེས་གཉེན་པད་འབྱུང་མཚོ་རྒྱལ་མ། ། སངས་རྒྱས་ཡེ་ཤེས་གཏེར་སྟོན་འདུས་པ་བཅས། ། རིག་སྔགས་དམོད་པའི་བརྒྱུད་གསུམ་བླ་མ་ལ། ། གསེར་སྐྱེམས་འདི་འབུལ་མཐུ་དབང་དངོས་གྲུབ་སྩོལ། ། རྒྱུད་སྡེ་བཞི་དྲུག་ཐེག་དགུའི་ལྷ་ཚོགས་དང༌། ཁྱད་པར་བཅོམ་ལྡན་འཇམ་དཔལ་གཤིན་རྗེའི་གཤེད། ། དུག་རི་མེ་འབར་དཀྱིལ་འཁོར་གཉན་གྱི་ལྷར། ། གསེར་སྐྱེམས་འདི་འབུལ་མངོན་སྤྱོད་གཟི་བྱིན་བསྐྱེད། །
ལས་མགོན་བྱ་རོག་ལྷ་བཙན་དགེ་བསྙེན་གཟའ། ། རྒྱལ་ཆེན་བཞི་དང་གཙང་རིས་དཔལ་མགོན་དང༌། ། ཕོ་རྒྱུད་མོ་རྒྱུད་དམ་ཅན་རྒྱ་མཚོའི་ཚོགས། ། གསེར་སྐྱེམས་འདི་བཞེས་མཐུ་དཔུང་སྟོབས་རྩལ་བསྐྱེད། ། ས་བདག་རྗེ་འཁོར་འབངས་བློན་སྡེ་རིགས་བཅས། ། ལོ་ཟླ་ཞག་དུས་གནས་འགྱུ་ལེགས་ཉེས་སྟོན། ། ཀོ་ལོང་སྡོམ་པའི་རིགས་ཀུན་གསེར་སྐྱེམས་བཞེས། ། རུ་ང་ཀུན་སྤོངས་མཐུན་པའི་སྡོང་གྲོགས་མཛོད། གཟུ་དཔང་ནི། ཧཱུྃ།
རིག་འཛིན་རྩ་བརྒྱུད་བླ་མ་དཀོན་མཆོག་གསུམ། ། ཞི་ཁྲོ་རབ་འབྱམས་མཁའ་འགྲོ་ཆོས་སྐྱོང་ཚོགས། ། རིག་སྔགས་དམོད་པའི་ལས་ཀྱི་ཕོ་ཉ་རྣམས། ། མ་གཡེལ་དབྱིངས་ནས་དུས་འདིར་དགོངས་སུ་གསོལ། ། སྔོན་ཚེ་བསྐལ་པ་ཡར་ལྡན་དཔལ་ཆེ་ཡང༌། ། སྙིགས་མའི་དུས་འདིར་བདག་ཅག་བསོད་ནམས་དམན། ། ཇོ་བོ་དཀོན་མཆོག་གསུམ་ལ་སྐྱབས་ཞུས་ཀྱང༌། ། ལྷ་སྲིན་འབྱུང་པོས་གནོད་པ་སྐྱོབ་མ་ཐུབ། ། ལུས་ངག་དཀར་པོས་དགེ་ལ་འབུང་བསམ་ཀྱང༌། ། གྲོགས་ངན་དབང་གིས་སྡིག་པའི་ལས་ལ་བསྒྱུར། །
ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་གནོང་ཡེ་ཤེས་ལྷ་ལ་མཁྱེན་པར་གསོལ། ། གཞན་ལ་གནོད་པའི་བསམ་ངན་སྦྱོར་སྤངས་ཀྱང༌། ། ལས་ངན་དབང་གིས་རང་དབང་འདུག་མ་ཚུགས། ། དེ་ཡི་རྒྱབ་རྟེན་ནག་ཕྱོགས་འབྱུང་པོས་བྱེད། ། ཐར་པ་བསྒྲུབས་ཀྱང་བར་ཆད་དབང་བཙན་ན། ། སངས་རྒྱས་ཐོབ་པའི་དུས་ཤིག་ནམ་ཡོང་ངམ། ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་གནོང་ཡེ་ཤེས་ལྷ་ལ་མཁྱེན་པར་གསོལ། ། འདུལ་ཁྲིམས་བསྲུངས་ཀྱང་བསླབ་སྡོམ་གནས་མ་ནུས། །
དབེན་གནས་འགྲིམས་ཀྱང་དགྲ་ཇག་ཆོམ་རྐུན་དར། ། ལྟོ་གོས་མཐུན་རྐྱེན་དམ་ཆོས་ཡལ་བར་དོར། ། ནད་གདོན་སྡིག་སྒྲིབ་བར་ཆད་སྣ་ཚོགས་པ། ། ལོ་ནད་ནོར་ནད་སྐྱེ་འགྲོའི་སྲོག་དབུགས་སྡུད། ། སྡིག་སྒྲིབ་བསགས་པའི་རྒྱུ་རྐྱེན་འབྱུང་པོས་བྱས། ། སྒོ་གསུམ་དགེ་ལ་འབད་པའི་དབང་མི་འདུག ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་གནོང་ཡེ་ཤེས་ལྷ་ལ་མཁྱེན་པར་གསོལ། ། སྔོན་གྱི་ལས་དང་འཕྲལ་རྐྱེན་མཚམས་སྦྱར་བས། ། བདུད་དགྲ་དམ་སྲི་འབྱུང་པོས་འཚེ་དང་རྒོལ། །
ལོ་ཟླ་ཞག་དུས་སྐག་སྲི་མི་མཐུན་རྣམས། ། འཇམ་དཔལ་གཤིན་རྗེའི་གཤེད་པོའི་ལྷ་ཚོགས་ཀྱི། ། མངོན་སྤྱོད་དྲག་པོའི་སྟོབས་ཀྱིས་འདིར་ཁུག་ལ། ། བསྒྲལ་ཞིང་གསོད་པའི་ཕྲིན་ལས་དུས་ལ་བབ། ། ཐུགས་དམ་གནད་ནས་བསྐུལ་ལོ་མཱ་ར་ཡ། དམིགས་གསལ་མདུན་དུ་དགྲ་བགེགས་བསྐྱེད་ལ། ཧཱུྃ་ཡཿ བདག་ཉིད་འཇམ་དཔལ་གཤིན་རྗེའི་གཤེད་པོ་ཡི༔ མདུན་དུ་བྲུབ་ཁུང་གནམ་ལྕགས་ཧོཾ་གྱི་ནང་༔ དགྲ་བགེགས་རུ་ཏྲ་མངོན་སུམ་ལྟ་བུར་གསལ༔
ན་མོ༔ རྩ་བརྒྱུད་བླ་མ་རྒྱལ་བ་ཞི་ཁྲོའི་ལྷ༔ ཁྱད་པར་ཟ་བྱེད་ལས་ཀྱི་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་བདེན་པའི་མཐུས༔ བླ་མའི་སྐུ་དགྲ་སངས་རྒྱས་བསྟན་པའི་དགྲ༔ རྣལ་འབྱོར་སྒོས་དགྲ་སེམས་ཅན་ཡོངས་ལ་འཚེ༔ དགྲ་སྲི་ཕུང་སྲི་དུར་སྲི་སྲི་ཅན་རིགས༔ དམག་སྣ་སྟོན་དང་ཇག་རྐུན་ཆོམ་པོའི་ཚོགས༔ གནམ་ས་གླིང་བཞི་རི་རབ་གར་གནས་ཀྱང་༔ འཆི་བདག་ཕོ་ཉ་རྣམས་ཀྱིས་ཁུག་ལ་ཤོག༔
དགྲ་གཟུགས་ཐ་མའི་ལིངྒ་འདི་ལ་སྟིམས༔ དུས་ལ་བབ་བོ་ལས་མཁན་མཐུ་མ་ཆུང་༔ ཨོཾ་བཛྲ་ཨངྐུ་ཤ་ཛ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཁུག༔ ཅེས་རོལ་མོ་དྲག་རྡུང་དང་བཅས་པས། རང་ཉིད་འཇམ་དཔལ་གཤེད་ཀྱི་ཐུགས་ཀ་ནས་ཁྲོ་བོ་དང་ཁྲོ་མོ། ལྕགས་ཀྱུ་དང་ཞགས་པ་ལྕགས་སྒྲོག་དང་དྲིལ་བུའི་ཚོགས། སྟེང་འོག་ཕྱོགས་མཚམས་སུ་ཁྱབ་པར་འཕྲོས་པས། དགྲ་བོ་བྱད་མའི་བླ་ཡིད་སྲོག་གསུམ་རང་དབང་མེད་པ་སྦུར་མ་རླུང་གིས་དེད་པ་བཞིན་ལིངྒ་ལ་ཐིམ་པར་ བསམ། ལན་ལྔའམ་བདུན་དགུ་གསུམ་སོགས་ཀྱིས་གསལ་བརྟན་ཐོབ་པར་འགུགས།
སྤྲོ་ན་གཞུང་ལྟར་ཕོ་ཉ་འགྱེད། དེནས། ལྷ་དབྱེའི་རྫས་བདུག་ཅིང་བྱ་འུག་གི་སྒྲོ་ཐོགས་ལ། ཧཱུྃ་ཡཿ ཁཱ་ཁ་མུ་ཁ་མཐུ་མོ་ཆེ༔ མཐིང་ནག་ཆེན་མོ་བྱ་རོག་དབུ༔ རྟོག་མེད་ཟས་སུ་ཤ་ཟ་ཞིང་༔ ཁྱེད་རྣམས་ཐུགས་དམ་དུས་ལ་བབ༔ ཧུ་ལུ་མུ་ཁ་མཐུ་མོ་ཆེ༔ སེར་ནག་ཆེན་མོ་འུག་པའི་གདོང་༔
ཁྱོད་གཉིས་ཉིན་མཚན་མེད་པར་རྒྱུག༔ ཁྱོད་ཀྱི་ཐུགས་དམ་དུས་ལ་བབ༔ དགྲ་དང་དགྲ་ལྷ་ཕྲོལ་ལ་ཤོག༔ ལུས་དང་སྲུང་ལྷ་ཕྲོལ་ལ་ཤོག༔ ཁྱོ་དང་ཆུང་མ་ཕྲོལ་ལ་ཤོག༔ ཕ་དང་བུ་གཉིས་ཕྲོལ་ལ་ཤོག༔ ཕུ་བོ་ནུ་བོ་ཕྲོལ་ལ་ཤོག༔ གཉེན་དང་ཉེ་དུ་ཕྲོལ་ལ་ཤོག༔ དགྲ་ལྷ་སྤྱི་བོའྀ་གཙུག་ནས་ཕྱེས༔ ཕོ་ལྷ་འཕྲག་པ་གཡས་ནས་ཕྲོལ༔
ཡུལ་ལྷ་འཕྲག་པ་གཡོན་ནས་ཕྲོལ༔ སྲོག་ལྷ་སྙིང་གི་དཀྱིལ་ནས་ཕྲོལ༔ ཞང་ལྷ་ལྟེ་བའི་དཀྱིལ་ནས་ཕྲོལ༔ མོ་ལྷ་གསང་བའི་གནས་ནས་ཕྲོལ༔ བན་བོན་ལ་སོགས་མགོན་པའི་ལྷ༔ རིག་འཛིན་སྲུང་མ་རྒྱབ་ནས་ཕྲོལ༔ ཐུན་ཅུང་ཟད་དང་བྱ་འུག་གི་སྒྲོས་གཡབ། ཨེ་ཡ་མ་རཱ་ཛ་མ་མ་ཏྲག་རཀྴ་མཱ་ར་ཡ་ཕྱེས༔ མ་ཏྲི་ཡ་ཏྲག་རཀྴ་མཱ་ར་ཡ་ཕྱེས༔ ཡ་མ་པྲ་མ་དགྲ་བོ་སྐྱོབ་བྱེད་ཀྱི་ལྷ་ཐམས་ཅད་དང་ཕྱེས་ཕྱེས༔
ཀི་ཀང་ཀཱ་ལ་ཧྲིཾ་དགྲ་བོའི་སྲོག་ལ་ནྲྀ་ཏྲི་ཏྲིག་ནན༔ ཨེ་ཐུམ་ཛཿ མཱ་ར་ཡ་ཤ་ཏྲུན་རྦད་རྦད༔ ཡ་མ་རཱ་ཛ་ཧ་ལ་དུ་ཏྲི་ཀཱ་ལ་དགྲ་བོ་བྱད་མ་ལྷ་དང་ཕྱེས་ཕྱེས༔ སྲོག་སྙིང་མགོ་ཆོད་ཏྲི་ཐུཾ་ཐུཾ༔ དགྲ་བོ་ལྷ་དང་ཕྱེས་ནས་འཆི་བདག་བདུད་དང་སྤྲད་པར་བསམ། ཐུན་རྫས་སྣ་ཚོགས་ཐོགས་པའི་ལས་བྱེད་སྤྲུལ་པ་ཡང་སྤྲུལ་རྣམས་ཀྱིས། མཚོན་ཐུན་སྣ་ཚོགས་ཐོགས་ཏེ་གཟུགས་ཕུང་ཚལ་པ་དུམ་བུར་བཏང་ནས་རྣམ་ཤེས་འཕོ་ལ་ཁད་དུ་བསམས་ལ། ཐུན་བརྡེག་པ་ནི། ཧཱུྃ་ཡཿ
བཟློག་མེད་ཁྲོ་བོ་ཉུངས་དཀར་ཐུན༔ དམར་ནག་མ་མོ་ཁྲག་གི་ཐུན༔ མཚོན་ཐུན་གཤིན་རྗེས་དམོད་པའི་ཐུན༔ དུག་ཐུན་འཆི་བདག་བུ་ཡུག་འཚུབས༔ མཚོན་ཐུན་ཚྭ་ཚྭ་སི་ལི་ལི༔ རྡོ་ཐུན་རྦབ་རྒོད་ཤ་ར་ར༔ མེ་ཐུན་དབལ་ཁ་ལྷབས་སེ་ལྷབ༔ སྐམ་ཐུན་བུ་ཡུག་ཚུབས་སེ་ཚུབ༔ རློན་ཐུན་དུག་རླངས་ཆི་ལི་ལི༔ དམོད་པའི་དྲག་སྔགས་འུ་རུ་རུ༔
བཟློག་མེད་དྲག་པོའི་ཐུན་རྫས་ཀྱིས༔ ཆག་ཆེ་དམ་ཉམས་དགྲ་ལ་ཕོབ༔ བྱད་མ་ཐལ་བའི་རྡུལ་དུ་རློག༔ བྷྱོ་བྷྱོ་དུནྩི་དེ་ཡ་བྱད་མ་ཏྲིག་ཏྲིག་བྷྱོ་བྷྱོཿ ཞེས་བདུད་བཞི་རང་གཤེད་ལ་དབབ་པར་བསྒོམ། དེ་ནས་གསལ་བ་གསུམ་དང་ལྡན་པའི་ངང་དུ་ཕུར་པ་ཐོགས་ཏེ། ཧཱུྃ༔ ཁྲོ་རྒྱལ་འཇམ་དཔལ་ནག་པོའི་སྤྲུལ་པ་ནི༔ འཆི་བདག་གཤིན་རྗེ་དགྲ་ལ་ཀཱི་ལ་ཡ༔ ཕྱག་གཉིས་འཇོམས་བྱེད་ལས་ཀྱི་ཕུར་བུ་བསྒྲིལ༔
རུ་ཏྲ་གདུག་པའི་སྙིང་ལ་ཀཱི་ལ་ཡ༔ བཅད་གཏུབ་རྡུལ་དུ་རློགས་ཤིག་མཱ་ར་ཡ༔ ཞེས་ཕུར་པ་ལས་འོད་ཟེར་འཕྲོས་ཁོ་ལ་ཕོག ། བདུད་བཞི་རང་གཤེད་དུ་བབས་ནས། འཁོར་ལོ་བཞིའི་རྩ་རྣམས་བཅད་ཀླད་ཁྲག་དཀྲུགས་ཏེ་འདྲེས། གཟུགས་ཕུང་གི་འབྱུང་ལྔའི་དྭངས་མ་རིམ་བཞིན་འདུས་ནས་ཡལ། ཚེ་རྟེན་ཨཱཿདང་རྣམ་ཤེས་ནྲྀའི་རྣམ་པར་འདུས་པ་ཕུར་པའི་རྩེའི་ཧཱུྃ་གིས་བླངས་ནས་རང་ལ་བསྟིམས་པས། ཨཱཿདཀར་པོ་འོད་ཀྱི་རང་བཞིན་སྙིང་གར་ཐིམ་པས་ཚེ་དཔལ་གཟི་བརྗིད་འབར། ནྲྀ་དེ་ཕཊ྄་ཀྱིས་འཕངས་པས་ཕུར་བུའི་ཁོང་སེང་ནས་ཞུགས། ལས་ངན་པའི་རྣམ་སྨིན་བཀྲུས།
དྭངས་མ་ཧཱུྃ་དུ་གྱུར། རྒྱ་མདུད་ཀྱི་མགོར་ཐོན་ནས་འཇམ་དཔལ་ཡེ་ཤེས་སེམས་དཔའི་ཐུགས་ཀར་ཐིམ་པར་བསམས་ལ། ཕཊ྄ཿ ཨོཾ་མཉྫུ་ཤྲཱི་ཡ་མཱནྟ་ཀ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་ཏྲིག་ནན་གཟེར་ཐུཾ་རྦད་མྱོག༔ ཅེས་ལུང་ལས། ཚེ་ཁྲུས་དགོངས་པ་མི་ལྡན་སྔགས་པ་ནི། སྔགས་པ་མ་ཡིན་ཤན་པ་ཡིན། གསུངས་པ་ལྟར་ཤིན་ཏུ་གཟབ་དགོས། དེ་ནས་ལིང་རོ་དགྲ་བོའི་ཤ་ཁྲག་ཏུ་དམིགས་ལ་ཞལ་དུ་བསྟབ་པ་ནི། ཧཱུྃ་ཡཿ
འཇོམས་བྱེད་མཚོན་ཆ་འབར་བའི་འཁོར་ལོ་ཡིས༔ དགྲ་བགེགས་གཟུགས་ཕུང་ཕྱེ་མར་རབ་བཤིག་ནས༔ བྷནྡྷར་བསྐྱིལ་བའི་ཤ་ཁྲག་རྒྱ་མཚོ་འདི༔ འཇམ་དཔལ་གཤིན་རྗེའི་ལྷ་ཚོགས་ཞལ་དུ་འབུལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་པས་ཕུལ་ནས་ལྷག་མེད་བཞེས་ཤིང་ཐུགས་དམ་བསྐང༌། ཡེ་ཤེས་འཇིག་རྟེན་ཤ་ཁྲག་མཆོད་པས་འཚེངས། ། དམ་ཉམས་དགྲ་བོ་གཞི་དབྱིངས་གྲོལ་བས་འཚེངས། ། བདག་གི་བསོད་ནམས་ཡེ་ཤེས་ཚོགས་རྫོགས་འཚེངས། ། འཚེངས་པ་རྣམ་གསུམ་མངོན་སྤྱོད་ཁྱད་ཆོས་སོ། །
དེ་ནས་ཚོགས་ལ་རོལ་ལྷག་མ་བཏང་བཟློག་པར་འཇུག ། ཞེས་འཇམ་དཔལ་དུག་རི་མེ་འབར་གྱི་སྨད་ལས་སྤུ་གྲི་དམར་པོ་འདི་ཉིད་རང་གཞུང་ལ་གཞན་གཏེར་མཐུན་པས་ཁ་བཀང་སྟེ། དྲག་པོའི་སྦྱིན་སྲེག་སྐབས་ལག་ཐོགས་ཕྱིར་ཚོགས་ཐ་མ་ལ་བརྟེན་ནས། རིག་འཛིན་དམ་པའི་སློབ་མར་གྱུར་པ་སྔགས་ནག་ཀུན་དགའ་བློ་གྲོས་ཀྱིས་རང་དོན་དུ་བྲིས་པས་སུ་ཡིས་མ་མགུ་ཡང་ལོག་འདྲེན་ཚར་གཅོད་པར་གྱུར་ཅིག ཁྲོམ་གཟིགས་གསང་སྔགས་ཆོས་གླིང་དུ་བྲིས་སོ། ། སརྦ་མངྒ་ལཾ། དགེའོ།། །། ཀི༽ འཇམ་དཔལ་གཤིན་རྗེ་དུག་རི་མེ་འབར་ལས། བཟློག་པ་སྤུ་གྲི་འཁོར་ལོ་བཀླག་ཆོག་ཏུ་བཀོད་པ་ཕ་རོལ་རྒོལ་འཇོམས་ཞེས་བྱ་བ་བཞུགས་སོ།། དུག་གསུམ་བདུད་ཀྱི་དཔུང་ཚོགས་ཐལ་བ་རུ། །
བརླག་མཛད་འཇམ་དཔལ་དུག་རི་ཁྲོ་འདུས་དང༌། ། དབྱེར་མེད་གནུབས་སྟོན་མཐུ་ཆེན་ལ་བཏུད་དེ། ། བཟློག་པ་སྤུ་གྲིའི་འཕྲུལ་འཁོར་འདིར་སྤྲོས་བྱ།
དེ་ལ་ཐོག་མར་སྨད་ལས་བཅའ་བཤམ་ནི། གྲུབ་ན་བཟློག་དཀྱིལ་མ་ཏྲཾ་སྙིང་གར་འཁོར་ལོ་རྩིབས་བཞི་དང༌། དེའི་སྟེང་ཆོས་འབྱུང་བསྣོལ་མའི་དབུས་སུ་ཧཱུྃ་ཡ་བྷྱོས་མཚན་པ་སོགས་སྤྱི་མཐུན་ལྟར་བཅོས། བསྡུ་ན་གདན་གྲུ་བཞི་སུམ་བརྩེགས་སྟེང་རྩིབས་བཞི། དེའི་སྟེང་ཆོས་འབྱུང་བསྣོལ་མའི་སྟེང་དུ་ཁྲོ་ཞལ་ལམ་དམར་གཏོར་ཁྲུ་གང་བ་དང༌། ཡུམ་གཏོར་གཙོ་བོའི་ཕྱེད་ཆར་སླེབས་པ་གཉིས། དེའི་ཕྱི་རོལ་ཁྲོ་བཅུ།
ཤར་དུ་ཚེ་བདག་ལ་གསུམ། ལྷོ་རུ་ཁྲོ་ཆུ་ལ་གསུམ། ནུབ་ཏུ་དགྲ་ནག་ལ་གསུམ། བྱང་དུ་ཀི་ཀང་མེའི་སྤུ་གྲི་ལ་གསུམ། ཕྱོགས་བཞི་སྲས་བཞི་ལ་ཡབ་ཡུམ་དང༌། དེའི་ཕྱི་རིམ་ཁྲམ་བདག་བཅུ་གཉིས། སྒོ་སྐྱོང་བཞི། གིང་བཞི། བདུད་བཞི། རུ་ཏྲ་བཞི།
ཤན་པ་བཞི། མ་མོ་བཞི། ཨ་ཙར་ཕོ་ཉ་བཞི། སྒོ་མ་བཞི་སོགས་དམར་གཏོར་རེ་དང༌། ཕྱི་རོལ་དུ་རྩང་དམར་དྲུག་ཅུ་རྩ་བཞི། ཕྱག་རྩང་སོ་གཉིས། ཕྱོགས་རྩང་བཞི། རྩེ་མོར་དར་ནག་གི་གདུགས་དང་སྲུང་བཟློག་འཁོར་ལོ། ། སྐུ་ཙཀ་ཁྱུང་སོགས་དྲག་བརྒྱན། ཤ་ཁྲག་རྒྱུ་མའི་དྲྭ་བ།
བཟློག་མཆོད་བསྒྲལ་ལིང༌། སྲིན་མོ་ཟ་ལམ་ཁྲོ་མོའི་གཟུགས་ལ་གཏོར་ཟོར་དང་ཀོང་ཟོར་ཐོགས་པ། འཁོར་ལས་བཞིར་རང་འདྲ་བྱ་བའམ་མ་ནུས་ན་དམར་གཏོར་གཙོ་འཁོར་ལྔ། འོག་ཏུ་ལྕགས་ཧོམ་ནང་ལིངྒ་བཅུག ། ཕྱི་རོལ་ཏུ་བསྒྲས་ཆས་དང་ཟོར་རྫས་ནི། དང་པོ་ཀོང་ཟོར་ལ། ཕུང་ཤུལ་དགུ་ཡི་ས་ལ་ཟུར་གསུམ་ཁྲམ་རིས་ཅན་གྲི་ཁྲག་རོ་སོལ་གྱིས་བརྒྱན་པ་རྩང་བཙུགས་པ། གཤིན་རྗེའི་ཁྲམ་ཟོར་སྐྱེར་པའི་བྱང་བུའི་ལ་ཁྲམ་རིས་བཏབ་པ། ཕུང་རྫས་སྣ་དགུའི་ཁུ་བ་བླུག ། མ་མོའི་དུག་ཟོར་བཙན་དུག་རེ་ལྕག་ཐར་ནུ་དང་ཐང་ཕྲོམ་རེ་རལ་ནག་པོ་སོགས།
དུག་རིགས་མ་ལུས་ལྐུག་ཆུར་སྦྱར་བ་ཀོང་བུར་བླུགས་པ། བདུད་ཀྱི་རྡོ་ཟོར་ཐོག་གིས་བཤིགས་པའི་བྲག་རྡོའམ། མི་བསད་རྦབ་རྡོ་ཟུར་གསུམ་ལ། དུག་ཁྲག་རྦད་བྷྱོ་བྲིས། བཙན་གྱི་སྙིང་ཟོར་འབྲུ་ནག་དུག་ཁྲག་སྦྱར་བ་ལ་ཙིཏྟ་ཟུར་བརྒྱད་ངོས་ལོགས་སུ་རྩང་གིས་བརྒྱན་པ། སྲོག་བདག་གི་ཉུངས་ཟོར་དུར་ཁྲོད་བྱང་དུ་ཁ་གཏད་པའམ། དྲག་པོའི་གནས་སུ་སྐྱེས་པའི་ཉུངས་དཀར་གྱི་གོང་བུ་བཙུགས་པ། གནོད་སྦྱིན་གྱི་ཐོད་ཟོར་ཐོད་པར། ཕུང་རྫས་སྣ་དགུ་སྦྲུས་པ་ཐོག་མདེའུ་དབྱིབས་སུ་བཟོས་པ། ཀླུ་བདུད་ཁྲག་ཟོར་ཁྲག་སྣ་ཀོང་བུར་བླུག་པ།
གཟའ་རྒོད་རྡོར་ལེགས་ཀྱི་མདའ་ཟོར་མདའ་གཞུ་བཅས་ཀྱིས་བསྐོར་བའི་ཕྱི་རོལ་དྲག་མཆོད་གཡོན་བསྐོར་བཤམ། དེ་ནས་དངོས་གཞི་ལས་ཀྱི་གཞུང་བསྲང་ཞིང་མདུན་བསྐྱེད་ཞག་སྒྲུབ་ལྟར་བྱས་ལ། བསྙེན་པའི་རྗེས་རྦད་བསད་སྔགས་དང་མཆོད་བསྟོད་ཐུན་གཏོར་ཕུལ་ལ། གསོལ་ཁ་སྤྱི་དང་བྱེ་བྲག་རྣམས་སོང་ནས་ཚོགས་མཆོད་སྐོང་བཤགས་ཡན་གྲུབ་པ་དང༌། སྨད་ལས་སྤུ་གྲི་དམར་པོའི་ཐ་མར་སྦྱར་བ་བཞིན་བསད་པའི་རིམ་པ་གྲུབ་པ་དང༌། ཚོགས་དྲང་ཞིང་ལྷག་མའི་བར་མཐར་ཆགས་སུ་བཏང་ངོ༌། ། དེ་ནས་བཟློག་པའི་ལས་རིམ་དངོས་ལ་འཇུག་པ་ནི། དང་པོ་ཐུགས་དམ་བསྐུལ་བ་ལ། རྔ་བརྡུང་དུང་བུས་གཏོར་མ་ལ་རཀྟས་བྲན་ཞིང་དཔལ་འབར་འཛུགས་ལ། ཧཱུྃ་ཨེ་ཡ༔
གྲུ་གསུམ་མཐིང་ནག་འབར་བའི་ཀློང་དཀྱིལ་ནས༔ མི་བཟད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ སྐུ་མདོག་མུན་ལྟར་འཁྲུགས་ཤིང་སྟོང་ཁམས་གཡོ༔ རྭ་གཉིས་རྩེ་ལས་བསྐལ་པའི་མེ་ཆེན་འབར༔ མ་ཧེ་དྲག་པོའི་ཞལ་གདངས་མཆེ་བ་གཙིགས༔ དབུ་དགུ་རབ་ཁྲོས་ས་གསུམ་སྔངས་ཤིང་འདར༔ སུམ་ཅུ་སོ་བཞིའི་མཚོན་ཆ་སྐར་ལྟར་འཁྲུགས༔ ཆུ་སྲིན་ཞལ་ནས་འབྲུག་སྒྲ་འུ་རུ་རུ༔ གནམ་ལྕགས་དབལ་ལས་སེར་བ་ཧྲི་ལི་ལི༔ ཟུར་གསུམ་རྩེ་ནས་ཐོག་སེར་དགྲ་ལ་འབེབས༔
སྲིད་པ་འཇོམས་བྱེད་དུག་ཏི་ནག་མོ་སྦྱོར༔ ཡབ་ཡུམ་སྐུ་ལ་ཁྲོ་ཆུའི་ཚྭ་ཚྭ་འཁྲིགས༔ བ་སྤུའི་ཁྲོད་ནས་བྱ་ཁྱུང་ཡ་ལ་ལ༔ རང་འདྲའི་ཁྲོ་ཚོགས་རྔམ་སྟབས་གར་དགུ་བསྒྱུར༔ མཐུ་རྩལ་ཐོགས་མེད་འཇམ་དཔལ་གཤིན་རྗེའི་གཤེད༔ སྐུ་གསུང་ཐུགས་དང་ཡོན་ཏན་ཕྲིན་ལས་ཀྱི༔ སྤྲུལ་པ་ཡང་སྤྲུལ་ཕ་རོལ་རྒོལ་ཚོགས་འཇོམས༔ བཞེངས་ཤིག་འཆི་བདག་ཕོ་བྲང་དབུས་ནས་བཞེངས༔ ཡབ་མཆོག་ཟླ་གསང་ནག་པོ་དབྱིངས་ནས་བཞེངས༔ ཡུམ་མཆོག་གཤོར་སང་དམར་མོ་དབྱིངས་ནས་བཞེངས༔
དཔལ་ཆེན་དུག་རི་མེ་འབར་དབྱིངས་ནས་བཞེངས༔ གསུང་མཆོག་ཚེ་བདག་འབར་བ་དབྱིངས་ནས་བཞེངས༔ ཐུགས་མཆོག་ཁྲོ་ཆུ་དུག་གདོང་དབྱིངས་ནས་བཞེངས༔ ཡོན་ཏན་དགྲ་ནག་སྟོབས་ལྡན་དབྱིངས་ནས་བཞེངས༔ ཕྲིན་ལས་མེ་ཡི་སྤུ་གྲི་དབྱིངས་ནས་བཞེངས༔ སྒོ་སྐྱོང་ཤ་ཟ་མཆེད་བཞི་དབྱིངས་ནས་བཞེངས༔ སྤྲུལ་པ་ཡང་སྤྲུལ་དམག་ཚོགས་དབྱིངས་ནས་བཞེངས༔ དབྱིངས་ནས་བཞེངས་ལ་རྦད་བསྐུལ་ལས་ལ་ཆོས༔ ཕ་རོལ་དམ་ཉམས་རུ་ཏྲ་གདུག་པའི་ཚོགས༔ སངས་རྒྱས་བསྟན་ལ་སྡང་ཞིང་བདག་ལ་འཚེ༔
བསམ་སྦྱོར་ངན་པ་འཆང་བའི་བྱད་མ་རྣམས༔ ལོ་ཟླ་ཞག་དུས་ཚེས་ལས་མ་འདའ་བར༔ སྒྲོལ་ཞིང་བརླགས་ནས་མིང་ཡང་མེད་པར་མཛོད༔ དུག་གསུམ་ཤ་ཁྲག་མཆོད་པ་འདི་བཞེས་ལ༔ དུས་ལ་བབ་བོ་འཆི་བདག་གཤིན་རྗེའི་ཚོགས༔ སྟོང་གསུམ་རུ་ཏྲ་བསྒྲལ་བའི་ཕྲིན་ལས་མཛོད༔ ཨོྃ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏེ་ཀ་ས་མ་ཡ་དགྲ་བགེགས་ཀྱི་བླ་སྲོག་དབུགས་ལ་ཐུན་ཐུན་ཤ་ཁྲག་ལ་ཁཱ་ཧི༔ དེ་ནས་བཟློག་པ་བྱ་བའི་རིམ་པ་ནི༔ གཏོར་མ་དགྲ་ལིང་རཀྟས་བྲན༔ གུ་གུལ་ཤ་ཆེན་སྤོས་ཀྱང་བསྲེག༔
རྐང་གླིང་ཐོད་རྔ་དྲག་ཏུ་སྦིར༔ རྔམ་བརྗིད་དབྱངས་ཀྱི་ང་རོ་ཡིས༔ ཧཱུྃ༔ བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ པདྨ་ཉི་ཟླ་དགྲ་བགེགས་ཏི་རའི་སྟེང་༔ གནམ་ལྕགས་རྡོ་རྗེ་མཐིང་ནག་རྩེ་དགུ་པ༔ མེ་ཟོར་རབ་འབར་ལྟེ་བར་ཧཱུྃ་གིས་མཚན༔ དེ་ཉིད་ལུགས་འབྱུང་འཇམ་དཔལ་གཤིན་རྗེའི་གཤེད༔ འཇིགས་བྱེད་ཁྲོ་རྒྱལ་དུག་རི་མེ་འབར་སྐུ༔ སྐུ་ནི་རབ་འཇིགས་ཁམས་གསུམ་ཟིལ་གྱིས་གནོན༔
གསུང་ནི་དྲག་སྔགས་ཧཱུྃྃ་ཕཊ྄་འབྲུག་སྒྲ་སྒྲོག༔ ཐུགས་ནི་ཆོས་དབྱིངས་མི་གཡོ་མཉམ་ཉིད་ངང་༔ ཡོན་ཏན་རེ་སྐོང་སྒྲུབ་ལ་བར་ཆད་བསལ༔ ཕྲིན་ལས་གང་ལ་གང་འདུལ་རྫུ་འཕྲུལ་སྟོན༔ ལྷ་མཆོག་ཁྱེད་ཀྱི་ཐུགས་རྗེའི་ནུས་རྩལ་གྱིས༔ བདག་ཅག་བྱང་ཆུབ་སྒྲུབ་པའི་རྣལ་འབྱོར་ལ༔ མི་མཐུན་བདུད་ཀྱི་བར་ཆད་ཞི་བར་མཛོད༔ ཤ་ཁྲག་དམར་གྱི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔
རྩ་ཞལ་མཐིང་ནག་མ་ཧེའི་གདོང་ཅན་གྱིས༔ གཤིན་རྗེ་ཡོངས་ཀྱི་དམོད་པ་དགྲ་ལ་ཟློག༔ ཞལ་དགུ་རྔམ་ཞིང་ཁྲོས་ལ་འཇིགས་པ་ཡིས༔ ཁྲོ་བོ་ཡོངས་ཀྱི་དམོད་པ་དགྲ་ལ་ཟློག༔ རིགས་བདག་འཇམ་དཔལ་རྡོ་རྗེ་དཔའ་བོ་ཡིས༔ རྒྱ་ནག་རྩིས་ཀྱི་བསྒྱུར་གཏོ་དགྲ་ལ་ཟློག༔ ཚེ་བདག་དམར་སེར་མཉམ་པར་བཞག་པ་ཡིས༔ དུས་མིན་འཆི་བའི་བར་ཆད་དགྲ་ལ་ཟློག༔ དབུ་སྐྲ་དམར་སེར་དབྱིངས་ལ་བསྐྱོད་པ་ཡིས༔ གཟའ་དང་རྒྱུ་སྐར་གནོད་པ་དགྲ་ལ་ཟློག༔
གཡས་པ་དང་པོས་གྲི་གུག་བསྣམས་པ་ཡིས༔ སྣང་སྲིད་ཡོངས་ཀྱི་བཀའ་ཆད་དགྲ་ལ་ཟློག༔ གཉིས་པས་རལ་གྲི་འབར་བ་བསྣམས་པ་ཡིས༔ ལྷ་རྣམས་ཡོངས་ཀྱི་བཀའ་ཆད་དགྲ་ལ་ཟློག༔ གསུམ་པས་ཆུ་གྲི་དགྱེ་མོར་བསྣམས་པ་ཡིས༔ ཀླུ་རྣམས་ཡོངས་ཀྱི་གནོད་པ་དགྲ་ལ་ཟློག༔ བཞི་པས་མེ་དཔུང་འབར་བ་བསྣམས་པ་ཡིས༔ ལྷ་མིན་ཡོངས་ཀྱི་གནོད་པ་དགྲ་ལ་ཟློག༔ ལྔ་པས་ཁ་ཊྭཱཾ་རྩེ་གསུམ་བསྣམས་པ་ཡིས༔ རྩ་རླུང་ཐིག་ལེའི་གེགས་སྐྱོན་དགྲ་ལ་ཟློག༔
དྲུག་པས་རྡོ་རྗེ་རྩེ་ལྔ་བསྣམས་པ་ཡིས༔ མ་རུངས་བདུད་ཀྱི་ཆོ་འཕྲུལ་དགྲ་ལ་ཟློག༔ བདུན་པས་གནམ་ལྕགས་འཁོར་ལོ་བསྣམས་པ་ཡིས༔ བན་བོན་ཡོངས་ཀྱི་བྱད་ཁ་དགྲ་ལ་ཟློག༔ བརྒྱད་པས་མདུང་ཐུང་རྩེ་རྣོན་བསྣམས་པ་ཡིས༔ མུ་སྟེགས་ཡོངས་ཀྱི་བྱད་ཁ་དགྲ་ལ་ཟློག༔ དགུ་པས་ལྕགས་ཀྱུ་འགུགས་བྱེད་བསྣམས་པ་ཡིས༔ མོ་རྒྱུད་མ་མོའི་ཆོ་འཕྲུལ་དགྲ་ལ་ཟློག༔ བཅུ་པས་སྤུ་གྲི་རེག་ཆོད་བསྣམས་པ་ཡིས༔ ཕ་རོལ་སྦྱོར་བ་ངན་པ་དགྲ་ལ་ཟློག༔
བཅུ་གཅིག་མི་མགོའི་དབྱུག་ཏོ་བསྣམས་པ་ཡིས༔ བཙན་རྣམས་ཡོངས་ཀྱི་གནོད་པ་དགྲ་ལ་ཟློག༔ བཅུ་གཉིས་ཌཱ་རུ་དྲག་ཏུ་འཁྲོལ་བ་ཡིས༔ མ་མོ་མཁའ་འགྲོའི་བསུན་མ་དགྲ་ལ་ཟློག༔ བཅུ་གསུམ་དགྲ་སཏྭ་འབར་བ་བསྣམས་པ་ཡིས༔ གྲེ་བོ་ཡོངས་ཀྱི་གནོད་པ་དགྲ་ལ་ཟློག༔ བཅུ་བཞིས་འཆིང་བྱེད་ཞགས་པ་བསྣམས་པ་ཡིས༔ སྲིན་མོ་ཡོངས་ཀྱི་གནོད་པ་དགྲ་ལ་ཟློག༔ བཅོ་ལྔས་གནམ་ལྕགས་ཐོ་བ་བསྣམས་པ་ཡིས༔ ཟ་འདྲེ་ཤི་གཤེད་གནོད་པ་དགྲ་ལ་ཟློག༔
བཅུ་དྲུག་ཞིང་གི་རྒྱ་མཚན་བསྣམས་པ་ཡིས༔ སྡེ་བརྒྱད་ཡོངས་ཀྱི་གནོད་པ་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ ཕོ་རྒྱུད་ཁྲོ་བོའི་བྱད་ཁ་དགྲ་ལ་ཟློག༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ གཡོན་པ་དང་པོས་ཐོད་ཁྲག་བསྣམས་པ་ཡིས༔ འགོང་པོ་ཡོངས་ཀྱི་གནོད་པ་དགྲ་ལ་ཟློག༔ གཉིས་པས་སྙིང་གི་ཕྲེང་བ་བསྣམས་པ་ཡིས༔ དྲེགས་པ་ཡོངས་ཀྱི་གནོད་པ་དགྲ་ལ་ཟློག༔ གསུམ་པས་རྒྱུ་མའི་ཞགས་པ་བསྣམས་པ་ཡིས༔
མ་བདུད་ཡོངས་ཀྱི་གནོད་པ་དགྲ་ལ་ཟློག༔ བཞི་པས་ལྕགས་ཀྱི་གཏུན་ཁུང་བསྣམས་པ་ཡིས༔ གསོན་འདྲེ་ཡོངས་ཀྱིགནོད་པ་དགྲ་ལ་ཟློག༔ ལྔ་པས་ལྕགས་སྒྲོག་སྡོམ་བྱེད་བསྣམས་པ་ཡིས༔ ཡུལ་འདྲེ་ཡོངས་ཀྱི་གནོད་པ་དགྲ་ལ་ཟློག༔ དྲུག་པས་གསང་བའི་རྔ་ཆུང་བསྣམས་པ་ཡིས༔ ནམ་གྲུའི་གདོན་ཚོགས་གནོད་པ་དགྲ་ལ་ཟློག༔ བདུན་པས་མི་མགོའི་ཕྲེང་བ་བསྣམས་པ་ཡིས༔ བསེ་རག་ཡོངས་ཀྱི་གནོད་པ་དགྲ་ལ་ཟློག༔ བརྒྱད་པས་རུ་མཚོན་འབར་བ་བསྣམས་པ་ཡིས༔
ཡུལ་ལྷས་བར་ཆད་གཏོང་བ་དགྲ་ལ་ཟློག༔ དགུ་པས་དུག་རླངས་སྨྱོ་བྱེད་བསྣམས་པ་ཡིས༔ ས་བདག་ཡོངས་ཀྱི་གཡོ་འཁྲུགས་དགྲ་ལ་ཟློག༔ བཅུ་པས་དྲིལ་བུ་དྲག་ཏུ་འཁྲོལ་བ་ཡིས༔ དཔའ་བོ་ཡོངས་ཀྱི་བསུ་མ་དགྲ་ལ་ཟློག༔ བཅུ་གཅིག་སྣང་གསལ་མེ་ལོང་བསྣམས་པ་ཡིས༔ སྲིད་པའི་དལ་ཁ་ནད་ཡམས་དགྲ་ལ་ཟློག༔ བཅུ་གཉིས་ཀོང་ཟོར་དམར་ནག་བསྣམས་པ་ཡིས༔ ངག་མནན་གཏད་ཁྲམ་འབེབས་པ་དགྲ་ལ་ཟློག༔ བཅུ་གསུམ་ཁྲམ་ཤྀང་མཁའ་ལ་གདེངས་པ་ཡིས༔
གཤིན་རྗེ་ཡོངས་ཀྱི་གནོད་པ་དགྲ་ལ་ཟློག༔ བཅུ་བཞིས་ཤྭ་རྡེལ་དཀར་ནག་བསྣམས་པ་ཡིས༔ ཐེའུ་རང་ཡོངས་ཀྱི་གནོད་པ་དགྲ་ལ་ཟློག༔ བཅོ་ལྔའི་ཕྱག་ན་རྩིས་རྡོ་བསྣམས་པ་ཡིས༔ སྤར་སྨེ་དུར་དུ་ཚུད་པ་དགྲ་ལ་ཟློག༔ བཅུ་དྲུག་ཕྱག་ན་གཡང་གཞི་བསྣམས་པ་ཡིས༔ ལོ་ཟླ་ཞག་དུས་སྐག་རིགས་དགྲ་ལ་ཟློག༔ རྩ་ཕྱག་རི་རབ་ཕུར་བུ་བསྒྲིལ་བ་ཡིས༔ དམ་སྲི་འགོང་པོའི་གནོད་པ་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔
མོ་རྒྱུད་ཁྲོ་མོའི་བྱད་ཁ་དགྲ་ལ་ཟློག༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ སྤུ་གྲིའི་སྒྲོ་གཤོག་ཚྭ་ཚྭ་འཐོར་བ་ཡིས༔ གདོན་ཆེན་བཅོ་ལྔའི་གནོད་པ་དགྲ་ལ་ཟློག༔ ཡན་ལག་ལྷུ་ཚིགས་སྦྲུལ་གྱིས་བརྒྱན་པ་ཡིས༔ ས་བདག་ཀླུ་ཡི་གཏད་ཁྲམ་དགྲ་ལ་ཟློག༔ ཐོད་རློན་ཕྲེང་བའི་དོ་ཤལ་བརྒྱན་པ་ཡིས༔ སྣང་སྲིད་ཡོངས་ཀྱི་བཀའ་ཆད་དགྲ་ལ་ཟློག༔ ཐོད་སྐམ་ཕྲེང་བའི་རྒྱན་འཕྱངས་སྤྲས་པ་ཡིས༔
རིགས་བཞི་མ་མོའི་ཡམས་ནད་དགྲ་ལ་ཟློག༔ གླང་ཆེན་ཀོ་རློན་སྟོད་དུ་གསོལ་བ་ཡིས༔ ཉོན་མོངས་དུག་ལྔའི་བར་ཆད་དགྲ་ལ་ཟློག༔ ཞིང་ལྤགས་གཡང་གཞི་རྐེད་ལ་དཀྲིས་པ་ཡིས༔ འདོད་ཆགས་སྲིད་པའི་བར་ཆད་དགྲ་ལ་ཟློག༔ ཁྲག་ཐིག་ཞག་ཟོ་ཐལ་ཆེན་བརྒྱན་པ་ཡིས༔ ཡམས་ནད་སྣ་དགུ་སྡང་བའི་དགྲ་ལ་ཟློག༔ ལྟེ་བར་ཆུ་སྲིན་རྔམ་ཞལ་གདངས་པ་ཡིས༔ ཀླུ་བདུད་ཕོ་མོའི་གནོད་པ་དགྲ་ལ་ཟློག༔ ཆུ་སྲིན་ཞལ་ནས་སྦྲུལ་ཞགས་འཁྱུགས་པ་ཡིས༔
གདོལ་པ་དཀར་ནག་གནོད་པ་དགྲ་ལ་ཟློག༔ སྐུ་སྨད་ཕུར་བུ་རྣོ་དབལ་ཟུར་གསུམ་གྱིས༔ བསྟན་དགྲ་སྒོས་དགྲས་འཚེ་བ་དགྲ་ལ་ཟློག༔ ཕུར་རྩེ་རུ་ཏྲའི་སྙིང་གར་བསྣུན་པ་ཡིས༔ ལོ་རྟོག་བདུད་རིགས་གནོད་པ་དགྲ་ལ་ཟློག༔ པདྨ་ཉི་ཟླའི་གདན་ལ་བཞུགས་པ་ཡིས༔ དུག་གསུམ་ལས་ཀྱི་བག་ཆགས་ངན་པ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ མ་རིག་ཉོན་མོངས་བདག་འཛིན་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔
རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཞེ་སྡང་མེ་ལྟར་འབར་བའི་ཀློང་དཀྱིལ་ནས༔ དགྲ་བགེགས་རུ་ཏྲ་ཏི་རའི་གདན་སྟེང་དུ༔ གསུང་གི་དབང་ཕྱུག་ཁྲོ་རྒྱལ་ཚེ་བདག་སྐུ༔ དབུས་མཐིང་གཡས་དཀར་གཡོན་དམར་ཁྲོས་པའི་ཞལ༔ གཡས་གསུམ་མཚོན་ཆ་མཁའ་ལ་གདེངས་པ་ཡིས༔ སྟེང་གི་ལྷ་དང་ལྷ་མིན་འཁྲུགས་པ་ཟློག༔ གཡོན་གསུམ་མཚོན་ཆ་མཁའ་ལ་གདེངས་པ་ཡིས༔ འོག་གི་ཀླུ་དང་ས་བདག་འཁྲུགས་པ་ཟློག༔
སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔ ཁམས་གསུམ་གཡོ་འཁྲུགས་སྡང་བའི་དགྲ་ལ་ཟློག༔ དུར་ཁྲོད་ཆས་ཀྱིས་རབ་ཏུ་བརྒྱན་པ་ཡིས༔ བར་ནས་བཙན་དང་རྒྱལ་པོ་འཁྲུགས་པ་ཟློག༔ སྐུ་སྨད་ཕུར་གཤམ་དགྲ་ལ་བསྣུན་པ་ཡིས༔ སངས་རྒྱས་བསྟན་ལ་སྡང་བའི་དགྲ་བོ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ ཞེ་སྡང་གདུག་པའི་དམག་ཚོགས་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔
ཧཱུྃ༔ ང་རྒྱལ་རི་ལྟར་ཉིལ་བའི་ཀློང་དཀྱིལ་ནས༔ དགྲ་བགེགས་རུ་ཏྲ་བསྣོལ་བའི་གདན་གྱི་སྟེང་༔ ཐུགས་ཀྱི་དབང་ཕྱུག་ཁྲོ་ཆུ་དུག་གདོང་ཅན༔ མཐིང་དཀར་དམར་བ་རབ་ཁྲོས་རྔམ་ཞལ་བགྲད༔ གཡས་གསུམ་མཚོན་ཆ་མཁའ་ལ་གདེངས་པ་ཡིས༔ རྒྱ་གར་ཆོས་ཀྱི་ཡི་གེའི་དམོད་པ་ཟློག༔ གཡོན་གསུམ་མཚོན་ཆ་མཁའ་ལ་གདེངས་པ་ཡིས༔ རྒྱ་ནག་རྩིས་ཀྱི་བསྒྱུར་གཏོ་དགྲ་ལ་ཟློག༔ སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔
དགྲ་བོའི་མཐུ་སྟོབས་གཟི་བརྗིད་དགྲ་ལ་ཟློག༔ དུར་ཁྲོད་ཆས་ཀྱིས་རབ་ཏུ་བརྒྱན་པ་ཡིས༔ བོན་གྱི་ངན་མཐུ་སྒྲུབ་པ་དགྲ་ལ་ཟློག༔ སྐུ་སྨད་ཕུར་གཤམ་དགྲ་སྙིང་བསྣུན་པ་ཡིས༔ བླ་མའི་སྐུ་དགྲ་ཐམས་ཅད་དགྲ་ལ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ ང་རྒྱལ་མཚན་འཛིན་དམག་ཚོགས་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔
འདོད་ཆགས་ཁྲག་མཚོ་མེར་བའི་ཀློང་དཀྱིལ་ནས༔ དགྲ་བགེགས་རུ་ཏྲ་བསྣོལ་བའི་གདན་སྟེང་དུ༔ ཡོན་ཏན་དབང་ཕྱུག་དགྲ་ནག་དྲེགས་འདུལ་སྐུ༔ མཐིང་དཀར་དམར་བ་རབ་ཁྲོས་རྔམ་ཞལ་བགྲད༔ གཡས་གསུམ་མཚོན་ཆ་མཁའ་ལ་ཕྱར་བ་ཡིས༔ སྟག་གཟིག་ཟོར་མདའ་འཕེན་པ་དགྲ་ལ་ཟློག༔ གཡོན་གསུམ་མཚོན་ཆ་མཁའ་ལ་གདེངས་པ་ཡིས༔ མེ་ཉག་སོག་མོ་འདེབས་པ་དགྲ་ལ་ཟློག༔ སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔ དགྲ་བོ་བན་བོན་ལྷ་སྲུང་མ་ལུས་ཟློག༔
དུར་ཁྲོད་ཆས་ཀྱིས་སྐུ་ལ་བརྒྱན་པ་ཡིས༔ སུམ་པའི་གླང་ཟོར་འཕེན་པ་དགྲ་ལ་ཟློག༔ སྐུ་སྨད་ཕུར་གཤམ་དགྲ་སྙིང་བསྣུན་པ་ཡིས༔ དགེ་འདུན་སྤྱི་དགྲ་ལངས་པ་དགྲ་ལ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ འདོད་ཆགས་སྲིད་པའི་བདག་འཛིན་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཕྲག་དོག་རླུང་དམར་འཚུབས་པའི་དུར་ཁྲོད་ནས༔
ཕྲིན་ལས་དབང་ཕྱུག་མེ་ཡི་སྤུ་གྲི་ཅན༔ མཐིང་དཀར་དམར་བ་རབ་ཁྲོས་རྔམ་ཞལ་བགྲད༔ གཡས་གསུམ་མཚོན་ཆ་མཁའ་ལ་ཕྱར་བ་ཡིས༔ སྔགས་ནག་ཧོམ་ཟོར་འཕེན་པ་དགྲ་ལ་ཟློག༔ གཡོན་གསུམ་མཚོན་ཆ་མཁའ་ལ་ཕྱར་བ་ཡིས༔ ལི་ཡི་སྤར་སྨེ་གདན་བགོས་དགྲ་ལ་ཟློག༔ སྤུ་གྲིའི་སྒྲོ་གཤོག་མཁའ་ལ་བགྲད་པ་ཡིས༔ ངག་མནན་གཏད་ཁྲམ་སྡང་བའི་དགྲ་ལ་ཟློག༔ དུར་ཁྲོད་ཆས་ཀྱིས་རབ་ཏུ་བརྒྱན་པ་ཡིས༔ ཟ་ཧོར་སོག་མོ་བཀོད་པ་དགྲ་ལ་ཟློག༔
སྐུ་སྨད་ཕུར་བུ་དགྲ་སྙིང་བསྣུན་པ་ཡིས༔ རྣལ་འབྱོར་སྒོས་དགྲ་ཐམས་ཅད་དགྲ་ལ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ ཕྲག་དོག་གདུག་སེམས་འཆང་བ་དགྲ་ལ་ཟློག༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཡུམ་མཆོག་ཁྲོ་མོ་རིགས་བཞི་འཁྲིལ་བ་ཡིས༔ རྩ་རླུང་འབྱུང་བ་རྒུད་པ་དགྲ་ལ་ཟློག༔ གྲི་ཐོད་ཡབ་འཁྱུད་རྒྱན་ཀུན་རྫོགས་པ་ཡིས༔
སྲིད་པ་ལས་ཀྱི་བྱད་ཁ་དགྲ་ལ་ཟློག༔ ཧཱུྃ༔ རབ་འཇིགས་རྔམ་པའི་ཕྱོགས་བཞི་དུར་ཁྲོད་ནས༔ ལས་བཞི་སྒོ་སྐྱོང་སྲོག་བདག་མ་མོ་བཞི༔ དཀར་སེར་དམར་ལྗང་རང་རྟགས་ཕྱག་མཚན་འཛིན༔ ཤར་སྒོ་ཁྲོ་མོ་ལྕགས་ཀྱུ་བསྣམས་པ་ཡིས༔ ཞི་བའི་ཕྲིན་ལས་སྒྲུབ་པའི་བར་ཆད་ཟློག༔ ལྷོ་སྒོ་ཁྲོ་མོ་ཞགས་པ་བསྣམས་པ་ཡིས༔ རྒྱས་པའི་ཕྲིན་ལས་སྒྲུབ་པའི་བར་ཆད་ཟློག༔ ནུབ་སྒོ་ཁྲོ་མོ་ལྕགས་སྒྲོག་བསྣམས་པ་ཡིས༔
དབང་གི་ཕྲིན་ལས་སྒྲུབ་པའི་བར་ཆད་ཟློག༔ བྱང་སྒོ་ཁྲོ་མོ་དྲིལ་བུ་བསྣམས་པ་ཡིས༔ དྲག་པོའི་ཕྲིན་ལས་སྒྲུབ་པའི་བར་ཆད་ཟློག༔ སྒོ་སྐྱོང་མ་མོ་རིགས་བཞི་འཁོར་བཅས་རྣམས༔ དགྲ་ཤ་ཁྲག་གི་མཆོད་པ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔ ལྷ་ཆེན་དྲག་པོའི་གདུག་རྩུབ་ཟློག༔ ལྷ་མ་ཡིན་གྱི་བསྒྱུར་ཐབས་ཟློག༔
ས་བདག་ཀླུ་ཡི་གདུག་རྩུབ་ཟློག༔ ཕོ་ཉའི་རྦོད་གཏོང་འབྱུང་བ་ཟློག༔ ཕུར་པའི་དབལ་ཁ་འཕེན་པ་ཟློག༔ ཉུངས་དཀར་ཟོར་ཁ་འཕེན་པ་ཟློག༔ མུ་སྟེགས་བོན་པོའི་བྱད་ཟོར་ཟློག༔ དུས་འཁྲུག་མཚོན་ཆར་འབེབས་པ་ཟློག༔ གྲི་བཙན་བཤའ་གྲི་བརྡར་བ་ཟློག༔ སྐྱེ་བོས་མདའ་ཟོར་འཕེན་པ་ཟློག༔ བུད་མེད་དམོད་ཟོར་འཕེན་པ་ཟློག༔ ཡུལ་མིའི་མྀ་ཁ་བྲམ་མཆུ་ཟློག༔
གནམ་ནས་བདུད་ཀྱི་འབེབས་པ་ཟློག༔ ས་ནས་དུག་མདའ་ལངས་པ་ཟློག༔ བྱ་ཁྱུང་གཤོག་སྒྲ་བརྡེབས་པ་ཟློག༔ དུར་ཕག་རོ་ལ་འཁུན་པ་ཟློག༔ ལོ་ཁྱིམ་རྟེན་ཕུར་བུད་པ་ཟློག༔ སྲུང་རྒྱ་ཚེ་རྒྱ་རལ་བ་ཟློག༔ ཡར་གྱི་གནམ་སྒོ་བྱེ་བ་ཟློག༔ མར་གྱི་ས་སྒོ་བྱེ་བ་ཟློག༔ མ་མོ་སྨན་མོ་འཁྲུགས་པ་ཟློག༔ ཕ་མེས་དུར་སྲི་ལངས་པ་ཟློག༔
ཕྱུགས་ཀྱི་གཡང་ཁ་ཉམས་པ་ཟློག༔ ནོར་གྱི་གོད་ཁ་ཕྱུར་བ་ཟློག༔ ཡུལ་ལ་འདྲེ་རྒོད་ཆགས་པ་ཟློག༔ སྲི་དང་མི་རབས་ཆད་པ་ཟློག༔ ཕྱོགས་ནས་དགྲ་དཔུང་གཡོ་བ་ཟློག༔ མཚམས་ནས་བྱུར་བཞི་ལངས་པ་ཟློག༔ ཕུགས་ལ་འཆི་བདུད་ཞུགས་པ་ཟློག༔ མོ་རྩིས་པྲ་རྟགས་ངན་པ་ཟློག༔ ཡེ་འདྲོག་སུམ་བརྒྱ་དྲུག་ཅུ་ཟློག༔ གློ་བུར་བརྒྱད་ཅུ་རྩ་གཅིག་ཟློག༔
དུས་མིན་འཆི་བ་རྣམ་བརྒྱད་ཟློག༔ ཕོ་བདུད་དལ་ཁ་གཡས་སུ་སྒྱུར༔ མོ་བདུད་དལ་ཁ་གཡོན་དུ་སྒྱུར༔ སྤྱི་བདུད་དལ་ཁ་མཁའ་ལ་སྒྱུར༔ བཟློག་ཅིང་བསྒྱུར་བའི་ཕྲིན་ལས་མཛོད༔ ཨེ་ཀ་དུ་ན་ཨེ་ས་བྷྱོ་བྷྱོ་ཟློག་ཟློག༔
དེ་ནས་ཡང་བཟློག་རྡོ་རྗེའི་ཐོག་མདའ་ནི། ཧཱུྃ༔ མཐིང་ནག་གྲུ་གསུམ་འབར་བའི་དུར་ཁྲོད་ནས༔ རུ་ཏྲ་དམ་སྲི་བསྣོལ་བ་ཏི་རའི་སྟེང་༔
འཇིགས་བྱེད་ཁྲོ་རྒྱལ་དུག་རི་མེ་འབར་སྐུ༔ འཇམ་དཔལ་གཤིན་རྗེའི་ལྷ་ཚོགས་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དབྱིངས་ནས་སྐུར་བཞེངས་བཟློག་བསྒྱུར་ཕྲིན་ལས་མཛོད༔ ཧཱུྃ༔ སྐུ་མདོག་དུད་ཁ་མ་ཧེ་ཁྲོས་པའི་ཞལ༔ ཡེ་ཤེས་ལྷ་ཡི་བཀའ་ཆད་དགྲ་ལ་ཟློག༔ ཞལ་དགུ་རྔམ་ཞིང་སྤྱན་རྩ་འཁྲུགས་པ་ཡིས༔ སྟེང་གི་ལྷ་གདོན་མ་ལུས་དགྲ་ལ་ཟློག༔ ཐོད་སྐམ་རིགས་ལྔ་དར་དཔྱངས་ཅོད་པན་གྱིས༔
ལྷ་མིན་མཚོན་ཆ་འཁྲུགས་པ་དགྲ་ལ་ཟློག༔ དབུ་སྐྲ་དམར་སེར་མེ་ལྟར་འབར་བ་ཡིས༔ སྣང་སྲིད་གཡོ་བའི་ཆོ་འཕྲུལ་དགྲ་ལ་ཟློག༔ སྙན་ལ་དྲག་པོའི་ཝང་ལོང་བརྒྱན་པ་ཡིས༔ སྲིད་པའི་དལ་ཁ་ཐམས་ཅད་དགྲ་ལ་ཟློག༔ གཡས་པ་བཅུ་དྲུག་མཚོན་ཆ་གདེངས་པ་ཡིས༔ ཕོ་རྒྱུད་ཁྲོ་བོའི་བྱད་ཁ་དགྲ་ལ་ཟློག༔ གཡོན་པ་བཅུ་དྲུག་མཚོན་ཆ་གདེངས་པ་ཡིས༔ མོ་རྒྱུད་ཁྲོ་མོའི་བྱད་ཁ་དགྲ་ལ་ཟློག༔ རྩ་ཕྱག་རི་རབ་ཕུར་བུ་བསྒྲིལ་བ་ཡིས༔
དམ་སྲི་འགོང་པོའི་གནོད་པ་དགྲ་ལ་ཟློག༔ དུར་ཁྲོད་ཆས་བརྒྱད་སྐུ་ལ་གསོལ་བ་ཡིས༔ སྡེ་བརྒྱད་འཁྲུགས་པའི་གདུག་རྩུབ་དགྲ་ལ་ཟློག༔ ལྟེ་བར་ཆུ་སྲིན་རྔམ་ཞལ་གདངས་པ་ཡིས༔ ཟ་འདྲེ་ཕུང་འདྲེའི་གནོད་པ་དགྲ་ལ་ཟློག༔ སྐུ་སྨད་ཕུར་བུ་རྣོ་དབལ་ལྡན་པ་ཡིས༔ སྲིད་གསུམ་གདུག་པའི་གཡུལ་ངོ་དགྲ་ལ་ཟློག༔ ཕུར་རྩེ་རུ་ཏྲའི་སྙིང་ལ་གཟིར་བ་ཡིས༔ དམ་སྲིའི་ཆོ་འཕྲུལ་བཏང་བ་དགྲ་ལ་ཟློག༔ མེ་དཔུང་འབར་བའི་དབུས་ན་བཞུགས་པ་ཡིས༔
ཉོན་མོངས་གདུག་པའི་དམག་ཚོགས་དགྲ་ལ་ཟློག༔ དམ་ཉམས་དགྲ་བོ་བསྒྲལ་བའི་ཤ་ཁྲག་དང་༔ དམ་རྫས་བདུད་རྩིའི་མཆོད་པ་འདི་བཞེས་ལ༔ བཟློག་བསྒྱུར་ཕྲིན་ལས་གཉན་པོ་འགྲུབ་པར་མཛོད༔ ཧཱུྃ༔ སྨུག་ནག་གྲུ་གསུམ་འབར་བའི་དུར་ཁྲོད་ནས༔ པདྨ་ཉི་ཟླ་རུ་ཏྲའི་གདན་སྟེང་དུ༔ ཁྲོ་རྒྱལ་ཚེ་བདག་འབར་བ་ཡབ་ཡུམ་གྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དབྱིངས་ནས་སྐུར་བཞེངས་བཟློག་བསྒྱུར་ཕྲིན་ལས་མཛོད༔
ཞལ་གསུམ་ཁྲོ་ཞིང་སྤྱན་རྩ་འཁྲུགས་པ་ཡིས༔ ཞེ་སྡང་གདུག་པའི་དགྲ་དཔུང་དགྲ་ལ་ཟློག༔ དུར་ཁྲོད་དཔལ་ཆས་སྐུ་ལ་གསོལ་བ་ཡིས༔ ལོག་འདྲེན་ཚེ་ཡི་བར་ཆད་དགྲ་ལ་ཟློག༔ ཕྱག་གཡས་མཚོན་ཆ་དགྲ་ལ་ཕྱར་བ་ཡིས༔ ཚེ་བདུད་བར་ཆད་སྣ་ཚོགས་དགྲ་ལ་ཟློག༔ གཡོན་པས་མཚོན་ཆ་སྣ་ཚོགས་ཕྱར་བ་ཡིས༔ ལོ་བདུད་ཚེ་ཡི་བར་ཆད་དགྲ་ལ་ཟློག༔ ལྟེ་བར་ཆུ་སྲིན་རྔམ་ཞལ་གདངས་པ་ཡིས༔ ཟླ་བདུད་ཚེ་ཡི་བར་ཆད་དགྲ་ལ་ཟློག༔
སྐུ་སྨད་ཕུར་བུ་མེ་ཟེར་འཕྲོ་བ་ཡིས༔ དུས་བདུད་ཚེ་ཡི་བར་ཆད་དགྲ་ལ་ཟློག༔ ཕུར་རྩེ་ཚེ་བདུད་སྙིང་ཁར་གཟིར་བ་ཡིས༔ ཟ་མ་ཆུ་ཚོད་འཆི་བདུད་དགྲ་ལ་ཟློག༔ མེ་རི་དམར་ནག་ཀློང་དུ་བཞུགས་པ་ཡིས༔ འཆི་ལྟས་སྣ་དགུ་སྡང་བའི་དགྲ་ལ་ཟློག༔ ཁྲོ་རྒྱལ་ཚེ་བདག་ཡབ་ཡུམ་འཁོར་བཅས་ཀྱིས༔ དགྲ་བགེགས་བསྒྲལ་བའི་ཤ་ཁྲག་བཞེས་སུ་གསོལ༔ དམ་རྫས་བདུད་རྩིའི་མཆོད་པ་འདི་བཞེས་ལ༔ བཟློག་བསྒྱུར་ཕྲིན་ལས་གཉན་པོ་འགྲུབ་པར་མཛོད༔
ཧཱུྃ༔ སེར་ནག་གྲུ་གསུམ་འབར་བའི་དུར་ཁྲོད་ནས༔ པདྨ་ཉི་ཟླ་རུ་ཏྲའི་གདན་སྟེང་དུ༔ ཁྲོ་རྒྱལ་དུག་གདོང་ཡབ་ཡུམ་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དབྱིངས་ནས་སྐུར་བཞེངས་བཟློག་བསྒྱུར་ཕྲིན་ལས་མཛོད༔ ཞལ་གསུམ་ཁྲོ་ཞིང་སྤྱན་རྩ་བགྲད་པ་ཡིས༔ གཤིན་རྗེ་ཡོངས་ཀྱི་གདུག་རྩུབ་དགྲ་ལ་ཟློག༔ དུར་ཁྲོད་དཔལ་ཆས་སྐུ་ལ་གསོལ་བ་ཡིས༔ མ་མོ་ཡོངས་ཀྱི་ནད་ཁ་དགྲ་ལ་ཟློག༔
ཕྱག་གཡས་མཚོན་ཆ་སྣ་ཚོགས་ཕྱར་བ་ཡིས༔ རྒྱལ་པོ་ཡོངས་ཀྱི་གནོད་པ་དགྲ་ལ་ཟློག༔ ཕྱག་གཡོན་མཚོན་ཆ་སྣ་ཚོགས་ཕྱར་བ་ཡིས༔ བཙན་རྣམས་ཡོངས་ཀྱི་གནོད་པ་དགྲ་ལ་ཟློག༔ ལྟེ་བར་ཆུ་སྲིན་རྔམ་ཞལ་གདངས་པ་ཡིས༔ གནོད་སྦྱིན་ཡོངས་ཀྱི་གནོད་པ་དགྲ་ལ་ཟློག༔ སྐུ་སྨད་ཕུར་པའི་རྣོ་དབལ་ལྡན་པ་ཡིས༔ དྲི་ཟ་ཡོངས་ཀྱི་གནོད་པ་དགྲ་ལ་ཟློག༔ ཕུར་རྩེ་རུ་ཏྲའི་སྙིང་ཁར་བསྣུན་པ་ཡིས༔ གྲུལ་བུམ་ཡོངས་ཀྱི་གནོད་པ་དགྲ་ལ་ཟློག༔
མེ་རི་དམར་ནག་ཀློང་དུ་བཞུགས་པ་ཡིས༔ སྲིན་པོ་ཡོངས་ཀྱི་གནོད་པ་དགྲ་ལ་ཟློག༔ ཁྲོ་རྒྱལ་དུག་གདོང་ཡབ་ཡུམ་འཁོར་བཅས་ཀྱིས༔ དགྲ་བགེགས་བསྒྲལ་བའི་མཆོད་པ་བཞེས་སུ་གསོལ༔ དམ་རྫས་བདུད་རྩིའི་མཆོད་པ་འདི་བཞེས་ལ༔ བཟློག་བསྒྱུར་ཕྲིན་ལས་གཉན་པོ་འགྲུབ་པར་མཛོད༔ ཧཱུྃ༔ དམར་ནག་གྲུ་གསུམ་འབར་བའི་དུར་ཁྲོད་ནས༔ པདྨ་ཉི་ཟླ་རུ་ཏྲའི་གདན་སྟེང་དུ༔ ཁྲོ་རྒྱལ་དགྲ་ནག་དྲེགས་འདུལ་ཡབ་ཡུམ་གྱིས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དབྱིངས་ནས་སྐུར་བཞེངས་བཟློག་བསྒྱུར་ཕྲིན་ལས་མཛོད༔ ཞལ་གསུམ་ཁྲོ་ཞིང་སྤྱན་རྩ་འཁྲུགས་པ་ཡིས༔ རླུང་ལྷ་ཡོངས་ཀྱི་གནོད་པ་དགྲ་ལ་ཟློག༔ དུར་ཁྲོད་དཔལ་ཆས་སྐུ་ལ་གསོལ་བ་ཡིས༔ དབང་ལྡན་ཡོངས་ཀྱི་གནོད་པ་དགྲ་ལ་ཟློག༔ ཕྱག་གཡས་མཚོན་ཆ་མཁའ་ལ་ཕྱར་བ་ཡིས༔ གཟའ་རྣམས་ཡོངས་ཀྱི་གནོད་པ་དགྲ་ལ་ཟློག༔ གཡོན་པས་མཚོན་ཆ་སྣ་ཚོགས་ཕྱར་བ་ཡིས༔ ཀླུ་རྣམས་ཡོངས་ཀྱི་གནོད་པ་དགྲ་ལ་ཟློག༔
ལྟེ་བ་ཆུ་སྲིན་རྔམ་ཞལ་གདངས་པ་ཡིས༔ ས་བདག་ཡོངས་ཀྱི་གནོད་པ་དགྲ་ལ་ཟློག༔ སྐུ་སྨད་ཕུར་བུ་ཟུར་གསུམ་རྣོ་དབལ་གྱིས༔ གདོན་གྱི་གནོད་པ་སྡང་བའི་དགྲ་ལ་ཟློག༔ ཕུར་རྩེ་རུ་ཏྲའི་སྙིང་ལ་བསྣུན་པ་ཡིས༔ བདུད་ཀྱི་བླ་ཚེ་རྐུ་བ་དགྲ་ལ་ཟློག༔ ཁྲོ་རྒྱལ་དགྲ་ནག་ཡབ་ཡུམ་འཁོར་བཅས་ཀྱིས༔ དགྲ་བགེགས་བསྒྲལ་བའི་ཤ་ཁྲག་བཞེས་སུ་གསོལ༔ དམ་རྫས་བདུད་རྩི་མཆོད་པ་འདི་བཞེས་ལ༔ བཟློག་བསྒྱུར་ཕྲིན་ལས་གཉན་པོ་འགྲུབ་པར་མཛོད༔
ཧཱུྃ༔ ལྗང་ནག་གྲུ་གསུམ་འབར་བའི་དུར་ཁྲོད་ནས༔ པདྨ་ཉི་ཟླ་རུ་ཏྲའི་གདན་གྱི་སྟེང་༔ ཁྲོ་རྒྱལ་མེ་ཡི་སྤུ་གྲི་ཡབ་ཡུམ་གྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དབྱིངས་ནས་སྐུར་བཞེངས་བཟློག་བསྒྱུར་ཕྲིན་ལས་མཛོད༔ ཞལ་གསུམ་ཁྲོ་ཞིང་སྤྱན་རྩ་འཁྱིལ་བ་ཡིས༔ སྔ་དགྲ་འཆང་བ་ཆེ་སྲི་དགྲ་ལ་ཟློག༔ དུར་ཁྲོད་དཔལ་ཆས་སྐུ་ལ་གསོལ་བ་ཡིས༔ ཕྱི་དགྲ་སེམས་པ་ཆུང་སྲི་དགྲ་ལ་ཟློག༔
གཡས་པས་མཚོན་ཆ་སྣ་ཚོགས་ཕྱར་བ་ཡིས༔ ད་དགྲ་བྱེད་པ་རྒན་སྲི་དགྲ་ལ་ཟློག༔ གཡོན་པས་མཚོན་ཆ་སྣ་ཚོགས་ཕྱར་བ་ཡིས༔ ཕྱོགས་མཚམས་དགྲ་དང་གཞོན་སྲི་དགྲ་ལ་ཟློག༔ ཀུན་ཀྱང་སྒྲོ་གཤོག་མཁའ་ལ་བརྒྱངས་པ་ཡིས༔ ལས་བཞི་སྒྲུབ་པའི་བར་ཆད་དགྲ་ལ་ཟློག༔ ལྟེ་བར་ཆུ་སྲིན་རྔམ་ཞལ་གདངས་པ་ཡིས༔ དུར་སྲི་ཕུང་སྲི་འཆི་སྲི་དགྲ་ལ་ཟློག༔ སྐུ་སྨད་ཕུར་གཤམ་རྣོ་དབལ་ལྡན་པ་ཡིས༔ གྲི་སྲི་གོད་སྲི་རྨང་སྲི་དགྲ་ལ་ཟློག༔
ཕུར་རྩེ་རུ་ཏྲའི་སྙིང་ལ་གཟིར་བ་ཡིས༔ དབང་ཐང་ཕྱྭ་གཡང་ཉམས་པ་དགྲ་ལ་ཟློག༔ མེ་རི་དམར་ནག་དབུས་ན་བཞུགས་པ་ཡིས༔ ཆག་ཆེ་ཉམ་ང་ཐམས་དགྲ་ལ་ཟློག༔ ཁྲོ་རྒྱལ་སྤུ་གྲི་ཡབ་ཡུམ་འཁོར་བཅས་ཀྱིས༔ དགྲ་བགེགས་བསྒྲལ་བའི་ཤ་ཁྲག་བཞེས་སུ་གསོལ༔ དམ་རྫས་བདུད་རྩི་མཆོད་པ་འདི་བཞེས་ལ༔ བཟློག་བསྒྱུར་ཕྲིན་ལས་གཉན་པོ་འགྲུབ་པར་མཛོད༔ ཧཱུྃ༔ གཞན་ཡང་བཟློག་ཅིང་བསྒྱུར་བ་ནི༔
ཕོ་རྒྱུད་ཁྲོ་བོའི་དྲག་སྔགས་ཟློག༔ མོ་རྒྱུད་མ་མོའི་ཐུན་སྔགས་ཟློག༔ ཡི་དམ་ལྷ་ཡི་བཀའ་ཆད་ཟློག༔ མ་སྲིང་མཁའ་འགྲོའི་སུན་མ་ཟློག༔ གཤིན་རྗེ་དྲེགས་པའི་ཁྲམ་ཁ་ཟློག༔ བདུད་ཀྱི་བར་དུ་གཅོད་པ་ཟློག༔ བཙན་གྱི་ཤྭ་རྡེལ་སྤྲུགས་པ་ཟློག༔ སྡེ་བརྒྱད་རྩིས་ལ་ཐེབས་པ་ཟློག༔ འབྱུང་པོའི་ཐོད་ཟོར་འཕེན་པ་ཟློག༔ ལྷ་མིན་དལ་ཁ་འབེབས་པ་ཟློག༔
ཕྱོགས་སྐྱོང་བཅུ་ཡི་ཧོམ་སྦར་ཟློག༔ རྒྱ་གར་ཡི་གེའི་དམོད་པ་ཟློག༔ རྒྱ་ནག་བསྒྱུར་གཏོ་གཏོང་བ་ཟློག༔ ཞང་ཞུང་ཛོ་ཟོར་འཕེན་པ་ཟློག༔ སུམ་པས་གླང་ཟོར་འཕེན་པ་ཟློག༔ བནྡེས་སྔགས་ཟོར་འཕེན་པ་ཟློག༔ བོན་པོས་གཏོར་ཟོར་འཕེན་པ་ཟློག༔ དྲང་སྲོང་དམོད་པ་ཟུག་པ་ཟློག༔ སྐྱེ་བོས་མདའ་ཟོར་འཕེན་པ་ཟློག༔ བུད་མེད་དམོད་ཟོར་འཕེན་པ་ཟློག༔
དམག་ཇག་དགྲ་རྐུན་ཐམས་ཅད་ཟློག༔ བརྒྱ་ཡི་མི་ཁ་དམོད་པ་ཟློག༔ སྟོང་གིས་བྲམ་མཆུ་རྡེག་པ་ཟློག༔ གསོན་འདྲེ་ཕོ་མོའི་གདུག་རྩུབ་ཟློག༔ གནམ་ནས་དལ་ཁ་འབེབས་པ་ཟློག༔ ས་ནས་དུག་མདའ་ལངས་པ་ཟློག༔ ལོ་ཉེས་སད་སེར་མུ་གེ་ཟློག༔ སྨེ་བ་སྤར་ཁ་ངན་པ་ཟློག༔ སྐག་དང་ཕུང་སྲི་ལངས་པ་ཟློག༔ གོད་སྲི་གྱོད་བྱུར་ཐམས་ཅད་ཟློག༔
གྲི་སྲིས་ཤེས་རྒྱུད་དཀྲུགས་པ་ཟློག༔ བགེགས་རིགས་སྟོང་ཕྲག་བརྒྱད་ཅུ་ཟློག༔ ཡེ་འདྲོག་སུམ་བརྒྱ་དྲུག་ཅུ་ཟློག༔ གློ་བུར་བརྒྱད་ཅུ་རྩ་གཅིག་ཟློག༔ དུས་མིན་འཆི་བ་རྣམ་བརྒྱད་ཟློག༔ བྱད་ཟོར་ཕུར་ཁ་ཐམས་ཅད་ཟློག༔ བན་གྱི་བྱད་ཁ་དགྲ་ལ་ཟློག༔ བོན་གྱི་བྱད་ཁ་དགྲ་ལ་ཟློག༔ ཕོ་བདུད་མོ་བདུད་དལ་ཁ་ཟློག༔ སྤྱི་བདུད་ཕུང་བདུད་དལ་ཁ་ཟློག༔
བཟློག་ཅིག་བསྒྱུར་ཅིག་མཱ་ར་ཡ༔ ཨེ་ཀ་དུ་ན་ཨེ་ས་བྷྱོ་ཟློག་ཟློག༔ རྩང་བཟློག་ཕོ་ཉ་བསྒྱུར་ཆོག་བྱ། དེ་ནས་གྲངས་གསོག་ནི་བཟློག་མཆོད་འབུལ་ཞིང༌། ཧཱུྃ༔ མཐིང་ནག་གྲུ་གསུམ་འབར་བའི་དུར་ཁྲོད་ནས༔ རུ་ཏྲ་དམ་སྲི་བསྣོལ་བ་ཏི་རའི་སྟེང་༔ འཇིགས་བྱེད་ཁྲོ་རྒྱལ་དུག་རི་མེ་འབར་སྐུ༔ འཇམ་དཔལ་གཤིན་རྗེའི་ལྷ་ཚོགས་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔
དབྱིངས་ནས་སྐུར་བཞེངས་བཟློག་བསྒྱུར་ཕྲིན་ལས་མཛོད༔ ཧོཿ གཞན་ཡང་བཟློག་ཅིང་བསྒྱུར་བ་ནི༔ ཕོ་རྒྱུད་ཁྲོ་བོའི་དྲག་སྔགས་ཟློག༔ མོ་རྒྱུད་མ་མོའི་ཐུན་སྔགས་ཟློག༔ ཡི་དམ་ལྷ་ཡིས་བཀའ་ཆད་ཟློག༔ མ་སྲིང་མཁའ་འགྲོའི་སུན་ཁ་ཟློག༔ གཤིན་རྗེ་དྲེགས་པའི་ཁྲམ་ཁ་ཟློག༔ བདུད་ཀྱིས་བར་དུ་གཅོད་པ་ཟློག༔ བཙན་གྱིས་ཤྭ་རྡེལ་སྤྲུགས་པ་ཟློག༔
སྡེ་བརྒྱད་རྩིས་ལ་ཐེབས་པ་ཟློག༔ འབྱུང་པོས་ཐོད་ཟོར་འཕེན་པ་ཟློག༔ ལྷ་མིན་དལ་ཁ་འབེབས་པ་ཟློག༔ ཕྱོགས་སྐྱོང་བཅུ་ཡིས་ཧོམ་ཡར་ཟློག༔ རྒྱ་གར་ཡི་གེས་དམོད་པ་ཟློག༔ རྒྱ་ནག་བསྒྱུར་གཏོ་གཏོང་བ་ཟློག༔ ཞང་ཞུང་ཛོ་ཟོར་འཕེན་པ་ཟློག༔ སུམ་པས་གླང་ཟོར་འཕེན་པ་ཟློག༔ བནྡེས་སྔགས་ཟོར་འཕེན་པ་ཟློག༔ བོན་པོས་གཏོར་ཟོར་འཕེན་པ་ཟློག༔
དྲང་སྲོང་དམོད་པ་ཟུག་པ་ཟློག༔ སྐྱེ་བོས་མདའ་ཟོར་འཕེན་པ་ཟློག༔ བུད་མེད་དམོད་ཟོར་འཕེན་པ་ཟློག༔ དམག་ཇག་དགྲ་རྐུན་ཐམས་ཅད་ཟློག༔ བརྒྱ་ཡིས་ཡ་ཁ་དམོད་པ་ཟློག༔ སྟོང་གིས་བྲམ་མཆུ་སྡིག་པ་ཟློག༔ གསོན་འདྲེ་ཕོ་མོས་གདུག་རྩུབ་ཟློག༔ གནམ་གྱིས་དལ་ཁ་འབེབས་པ་ཟློག༔ ས་ནས་དུག་མདའ་ལངས་པ་ཟློག༔ ལོ་ཉེས་སད་སེར་མུ་གེ་ཟློག༔
སྨེ་བ་སྤར་ཁ་ངན་པ་ཟློག༔ སྐེག་དང་ཕུང་སྲི་ལང་བ་ཟློག༔ གོད་སྲི་གྱོད་བྱུར་ཐམས་ཅད་ཟློག༔ གྲི་སྲིས་ཤེས་རྒྱུད་དཀྲུགས་པ་ཟློག༔ བགེགས་རིགས་སྟོང་ཕྲག་བརྒྱད་ཅུ་ཟློག༔ ཡེ་འདྲོག་སུམ་བརྒྱ་དྲུག་ཅུ་ཟློག༔ གློ་བུར་བརྒྱད་ཅུ་རྩ་གཅིག་ཟློག༔ དུས་མིན་འཆི་བ་རྣམ་བརྒྱད་ཟློག༔ བྱད་ཟོར་ཕུར་ཁ་ཐམས་ཅད་ཟློག༔ བན་གྱི་བྱད་ཁ་དགྲ་ལ་ཟློག༔
བོན་གྱི་བྱད་ཁ་དགྲ་ལ་ཟློག༔ ཕོ་བདུད་མོ་བདུད་དལ་ཁ་ཟློག༔ སྤྱི་བདུད་ཆུང་བདུད་དལ་ཁ་ཟློག༔ བཟློག་ཅིག་བསྒྱུར་ཅིག་མཱ་ར་ཡ༔ ཨེ་ཀ་དུ་ན་ཨེ་ས་བྷྱོ་ཟློག༔ གྲངས་ཅི་རིགས་བསག་མཐར་དམར་གཏོར་འཕང་བ་ནི། ཧཱུྃ་ཡ་བྷྱོཿ རབ་འཇིགས་དུར་ཁྲོད་ཀློང་དཀྱིལ་ནས༔ འཆི་བདག་ལས་ལ་བཞེངས་པའི་སྐུ༔ སྒྲོལ་བྱེད་གཤིན་རྗེ་དུག་གདོང་ཅན༔
ཕྱག་ན་གསོད་བྱེད་ཟོར་མདའ་ཐོགས༔ གཟིར་འདེབས་རྔམ་སྟབས་ཁྱུགས་སེ་ཁྱུག༔ འཆི་བདག་དགྲ་ལ་དམོད་པའི་མཚོན༔ བཏབ་བོ་རུ་ཏྲའི་སྙིང་ལ་ཡ༔ མྱུར་དུ་སྒྲོལ་བའི་ཕྲིན་ལས་མཛོད༔ ཨོྃ་ཡ་མ་རཱ་ཛ་ཧེ་ཀ་ཐུན་བྷྱོཿ ཀི་ཀང་ཀཱ་ལ་རཀྴ་དགྲ་བགེགས་ཀྱི་སྲོག་རྩ་ལ་ཐུན་ཐུན་བྷྱོ་བྷྱོ་ཟློག་ཟློག༔ ཐལ་བརྡེབ་བྱ་ཞིང་གཏོར་མ་དགྲ་ཕྱོགས་སུ་འཕང་ངོ༌། ། དེ་ནས་གསོལ་ཁ་མཇུག་བསྡུ། ཆད་བརྟན་རྟ་བྲོ་མཆོད་བསྟོད་སོགས་གཞུང་ལྟར་མཐར་དབྱུང༌།
༈ ཉིན་ཐ་མ་གཏོར་རྫོང་ཉིན་པར། བཟློག་པ་ཡན་གོང་ལྟར་སོང་ནས་བཟློག་པའི་མཚམས་སུ། ཨོཾ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ མ་ཧཱ་པཉྩ་རཀྟ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ ཞེས་པས་བཟློག་མཆོད་རྣམས་བཟློག་པར་སྟོབ། ཧཱུྃ་ཡཿ འཇམ་དཔལ་གཤིན་རྗེ་ཀཱི་ལ་ཡ༔ འཇིགས་བྱེད་དུག་རི་མེ་འབར་གྱི༔ ཁྲོ་རྒྱལ་དཀྱིལ་འཁོར་ལྷ་ཚོགས་ལ། རབ་གུས་དྭང་བས་ཕྱག་འཚལ་བསྟོད།
ཅེས་པས་བསྟོད། སྥ་ར་ཎ་ཕཊ྄ཿ ཀྱིས་དབྱེ་བའི་རྒྱས༔ སྐད་ཅིག་མདུན་བསྐྱེད་གཏོར་མའི་ཡེ་ཤེས་པ༔ ནམ་མཁར་གཤེགས་ཤིང་གཟུ་དཔང་མཛད་པར་གྱུར༔ སིངྷ་ར་ཎ་ཧཱུྃ་ གིས་བསྡུ་རྒྱ་བཅས༔ མདུན་བསྐྱེད་དམར་ཆེན་གཏོར་མའི་དམ་ཚིག་པ༔ བདག་གི་སྙིང་ཁའི་ཧཱུྃ་ལ་ཐིམ་པར་གྱུར༔ ས་མ་ཡ་དགྲ་བགེགས་ཧ་ལ་ཧ་ལ་ཧཱུྃ་ཕཊ྄ཿ སླར་ཡང་སྔར་བཞིན་གཏོར་ཆེན་སྐད་ཅིག་གིས༔
ཁྲོ་གཏུམ་མི་བཟད་འབར་བའི་སྤྲིན་འཕྲོ་བ༔ འཕང་བ་ཙམ་གྱིས་སྟོང་གསུམ་བརླག་ནུས་པའི༔ ཧ་ལ་ཧ་ལའི་སྡོང་པོ་ཆེན་པོར་གྱུར༔ ཨོྃ་ཡ་མཱནྟ་ཀ་ཡཀྴ་ཡ་མ་རཱ་ཛ་དགྲ་བོའི་སྲོག་ལ་རྦད་རྦད༔ སྙིང་ལ་ཆོད་ཆོད༔ ཨེ་ཀ་ཡ་མ་དུ་རུ་ནཱ་ག་དགྲ་བོའི་ཤ་ལ་རྦད་རྦད༔ ཙིཏྟ་ཟུངས་ཟུངས༔ ཆུམ་ནཱ་ག་ཤ་ཏྲི་དགྲ་བོའི་སྲོག་ལ་རྦད་རྦད༔ ཀི་ཀང་ཀཱ་ལ་རཀྴ་བྱད་མའི་ཡུལ་ཞིང་ལ་བྷྱོ་བྷྱོཿ རཾ་ཧ་ལ་དུ་བྱད་མའི་སྙིང་རྩ་ལ་ཆོད་ཆོད༔
མ་མོ་མུ་ཁ་དུནྟིང་དགྲ་བོའི་ཤ་ལ་རྦད༔ རྩ་ལ་ཡམ་ཡམ༔ ར་ཙ་སྙིང་ཡ་མ་དུ་ནག་པོ་ཤག་ཚལ་པ་ཧ་ལ་ཧ་ལ་རཀྴ་རྦད་ཆོད༔ བྷནྡྷ་བྷནྡྷ་ནྲྀ་ཏྲི་ཁྲོཾ་མཱ་ར་ཡ་བྱད་མ་བྷྱོ་བྷྱོཿ ས་མ་ཡ་ཧ་ལ་ཧ་ལ་ཟོར་ཡ་ཟོར་ཡ་ཐུན་ཡ་ཐུན་ཡ་དགྲ་བགེགས་ནྲྀ་ཏྲི༔ སརྦ་ཤ་ཏྲུཾ་མཱ་ར་ཡ་རྦད་སོད་ཕཊ྄ཿ ཐུན་ཟོར་གྱི་རྫས་ལ་སྔགས་ཀྱི་རྣོ་ངར་བཏགས། དེ་ནས་ལས་བསྐུལ་བྱ་བའི་རིམ་པ་ནི། གཏོར་མ་བདུད་རྩི་རཀྟས་བྲན༔ གུ་གུལ་ཤ་ཆེན་དུད་པ་ཕྱུར༔
རྐང་གླིང་རོལ་མོ་འབྲུག་ལྟར་སྒྲོག༔ ཕྱག་དར་རུ་མཚོན་སྣ་ཚོགས་བསྒྲེང་༔ བསྐྱེད་རིམ་ལྷ་ཡི་རྣལ་འབྱོར་དང་༔ མི་དམིགས་དབྱིངས་ནས་འདི་ལྟར་བསྐུལ༔ ཧཱུྃ་ཧཱུྃ་ཧཱུྃ༔ མཐིང་ནག་གྲུ་གསུམ་འབར་བའི་དུར་ཁྲོད་ནས༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་ཚེ༔
འཇིགས་བྱེད་ཁྲོ་རྒྱལ་མངོན་སྤྱོད་དུས་ལ་བབ༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ རྡོ་རྗེ་དུར་ཁྲོད་བདག་མོ་སྐུར་བཞེངས་ཤིག༔ ཚེ་བདག་འབར་བ་ཆེན་པོ་སྐུར་བཞེངས་ཤིག༔ ཁྲོ་ཆུ་དུག་གི་གདོང་ཅན་སྐུར་བཞེངས་ཤིག༔ དགྲ་ནག་གདོང་དྲུག་ཆེན་པོ་སྐུར་བཞེངས་ཤིག༔ ཀི་ཀང་མེ་ཡི་སྤུ་གྲི་སྐུར་བཞེངས་ཤིག༔ ལས་མཛད་མ་མོ་རིག་བྱེད་སྐུར་བཞེངས་ཤིག༔ འཆི་བདག་ཉི་ཁྲི་དགུ་འབུམ་སྐུར་བཞེངས་ཤིག༔ ལྕགས་ཀྱུ་ཞགས་པ་མ་ཡི་སྐུར་བཞེངས་ཤིག༔
ལྕགས་སྒྲོག་དྲིལ་བུ་མ་ཡི་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེ་རིང་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པ་ཕུང་བཤིག་རྫས་སྦྱོར་རྣམས༔ བསད་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོཾ་མཉྫུ་ཤྲཱི་ཡ་མཱནྟ་ཀ་ཀཱ་ལ་རཱུ་པ་ཀི་ཀང་དུ་ཏྲི་ཡ་མ་རཱ་ཛ་རཀྟ་བྷ་ལིངྟ་ལ་ཁཱ་ཧི༔ བསྐུལ་པ་ཕུལ་ཞིང་འཇམ་དཔལ་གཤིན་རྗེའི་ལྷ་ཚོགས་རྣམས་ཕ་རོལ་དགྲ་བགེགས་ཀྱི་སྲོག་ལ་རྔམ་ཞིང་ལས་ལ་ཆས་པར་བསམ། སྡེ་བརྒྱད་གསེར་སྐྱེམས་བཏང༌།
དེ་ནས་གསེར་སྐྱེམས་སྣང་སྲིད་སྒོ་འབྱེད་བཏང་བ་ནི། གསེར་སྐྱེམས་མཆོད་ཅིང་འདི་སྐད་དོ༔ ཧཱུྃ༔ ཕྱོགས་བཅུ་རབ་འབྱམས་ཞིང་ན་བཞུགས་པ་ཡི༔ རྒྱལ་བ་རྒྱ་མཚོའི་ལྷ་ཚོགས་དགོངས་སུ་གསོལ༔ ཡི་དམ་ཆོས་སྐྱོང་མཐུ་ལྡན་སྲུང་མ་རྣམས༔ རྣལ་འབྱོར་བདག་ལ་གསན་ཅིང་དགོངས་སུ་གསོལ༔ བདག་ནི་ཟོལ་མེད་དོན་གྱི་རྣལ་འབྱོར་པ༔ བྱང་ཆུབ་སྒྲུབ་ཅིང་འགྲོ་དོན་ཕན་སེམས་ཀྱང་༔ མ་རུངས་བར་ཆད་སྣ་ཚོགས་བརྩམས་ལག་པས༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་གཏོར་ཟོར་དགྲ་ལ་འཕེན་པའི་ཚེ༔ དགོངས་བརྒྱུད་སློབ་དཔོན་གཟུ་དཔང་རྒྱབ་རྟེན་མཛོད༔ བསྟན་པའི་སྲོག་འཛིན་གསང་སྔགས་བསྟན་འཛིན་ལ༔ དམ་སྲི་བདུད་རིགས་སྣ་ཚོགས་བརྙས་བཙུགས་ནས༔ ཟབ་ཆོས་གཉན་ལ་སྡང་ཞིང་འཚེ་ལགས་པས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་གཏོར་ཟོར་དགྲ་ལ་འཕེན་པའི་ཚེ༔ བརྡ་བརྒྱུད་སློབ་དཔོན་གཟུ་དཔང་རྒྱབ་རྟེན་མཛོད༔ འཛམ་གླིང་བསྟན་པའི་སྒྲོན་མེ་སྐུ་གསུང་ཐུགས༔
སྡིག་ཅན་འགོང་པོའི་སྤྲུལ་པས་བརྙས་བཙུགས་ནས༔ གཙུག་ལག་དབེན་རི་གཉན་པོ་བཤིག་ལགས་པས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་གཏོར་མ་དགྲ་ལ་འཕེན་པའི་ཚེ༔ སྙན་བརྒྱུད་སློབ་དཔོན་གཟུ་དཔང་རྒྱབ་རྟེན་མཛོད༔ རྒྱལ་བའི་གདུང་འཚོབ་རིག་འཛིན་རྣལ་འབྱོར་ལ༔ དམ་ཉམས་དགྲ་བགེགས་རྣམས་ཀྱིས་བརྙས་བཙུགས་ནས༔ གདུག་སེམས་ངན་གཡོས་ཕུང་སྦྱོར་བརྩམས་ལགས་པས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་གཏོར་ཟོར་དགྲ་ལ་འཕེན་པའི་ཚེ༔
ཤོག་སེར་གཏེར་བརྒྱུད་གཟུ་དཔང་རྒྱབ་རྟེན་མཛོད༔ ཉེས་མེད་རྒྱུ་སྦྱོར་སྦྱིན་བདག་འཁོར་བཅས་ལ༔ གཟུགས་ཅན་གཟུགས་མེད་དགྲ་འདྲེས་བརྙས་བཙུགས་ནས༔ ཚེ་སྲོག་ནོར་ལ་བར་ཆད་སྡང་ལགས་པས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་གཏོར་ཟོར་དགྲ་ལ་འཕེན་པའི་ཚེ༔ བཀའ་གཏད་སློབ་དཔོན་གཟུ་དཔང་རྒྱབ་རྟེན་མཛོད༔ དེང་འདིར་སྒྲུབ་པའི་དཀྱིལ་འཁོར་ཆེན་པོ་འདི༔ དམ་སྲི་འདྲེ་རྒོད་སྣ་ཚོགས་བརྙས་བཙུགས་ནས༔ སྒྲུབ་ལ་བར་ཆད་སྣ་ཚོགས་བརྩམས་ལགས་པས༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་གཏོར་ཟོར་དགྲ་ལ་འཕེན་པའི་ཚེ༔ ཆོས་སྐྱོང་གཏེར་སྲུང་གཟུ་དཔང་རྒྱབ་རྟེན་མཛོད༔ བླ་མ་ཡི་དམ་མཁའ་འགྲོ་ཆོས་སྐྱོང་དང་༔ གཏེར་བདག་གཞི་བདག་ཕྱོགས་མཚམས་ལ་གནས་པའི༔ ལྷ་ཀླུ་ས་བདག་ལོ་ཟླར་དབང་བའི་ལྷ༔ གདོང་ལ་གནས་ཤིང་འགྱུ་བའི་ཚོགས་རྣམས་ཀྱང་༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་གཏོར་ཟོར་དགྲ་ལ་འཕེན་པའི་ཚེ༔ གཡས་གཡོན་སྟེང་འོག་ཕྱོགས་སུ་སྐུ་བཟུར་ཅིག༔
གཏོར་ཟོར་ཕོག་ན་མ་ཉེས་སྨྲས་པའི་ཚིག༔ དེ་ཕྱིར་བཅོལ་བའི་ཕྲིན་ལས་འགྲུབ་པར་མཛོད༔
དེ་ནས་མདོས་ཀྱི་སྒོ་དབྱེ་བ་ནི༔ སྒོ་མ་བཞིའི་ཕྱག་རྒྱ་དང་བཅས་ཏེ༔ ཧཱུྃ༔ ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་ཤར་ཕྱོགས་ཕ་ཀི་ན༔ སྒོ་སྐྱོང་དཀར་མོ་ལྕགས་ཀྱུ་མ༔ ཕྱག་ན་དུང་གི་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔
ཤར་ཕྱོགས་ཤེལ་གྱི་སྒོ་མོ་ཕྱེས༔ གཤིན་རྗེའི་ལྷ་ཚོགས་དབྱིངས་ནས་བཞེངས༔ བཅོལ་བའི་ཕྲིན་ལས་འགྲུབ་པར་མཛོད༔ ཛཿ བཛྲ་པྲ་བེ་ཤ་ཡ་ཕཊ྄ཿ ༈ ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་ལྷོ་ཕྱོགས་ཕ་ཀི་ན༔ སྒོ་སྐྱོང་སེར་མོ་ཞགས་པ་མ༔ ཕྱག་ན་གསེར་གྱི་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔
ལྷོ་ཕྱོགས་གསེར་གྱི་སྒོ་མོ་ཕྱེས༔ གཤིན་རྗེའི་ལྷ་ཚོགས་དབྱིངས་ནས་བཞེངས༔ བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ་རཏྣ་པྲ་བེ་ཤ་ཡ་ཕཊ྄ཿ ༈ ཧཱུྃ༔ ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་ནུབ་ཕྱོགས་ཕ་ཀི་ན༔ སྒོ་སྐྱོང་དམར་མོ་ལྕགས་སྒྲོག་མ༔ ཕྱག་ན་བྱི་རུའི་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔
ནུབ་ཕྱོགས་ཟངས་ཀྱི་སྒོ་མོ་ཕྱེས༔ གཤིན་རྗེའི་ལྷ་ཚོགས་དབྱིངས་ནས་བཞེངས༔ བཅོལ་བའི་ཕྲིན་ལས་འགྲུབ་པར་མཛོད༔ བཾ་པདྨ་པྲ་བེ་ཤ་ཡ་ཕཊ྄ཿ ༈ ཧཱུྃ༔ ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་བྱང་ཕྱོགས་ཕ་ཀི་ན༔ སྒོ་སྐྱོང་ལྗང་མོ་དྲིལ་བུ་མ༔ ཕྱག་ན་གཡུ་ཡི་ལྡེ་མིག་བསྣམས༔ གསེར་སྐྱེམས་མཆོད་པ་འདི་བཞེས་ལ༔
བྱང་ཕྱོགས་གཡུ་ཡི་སྒོ་མོ་ཕྱེས༔ གཤིན་རྗེའི་ལྷ་ཚོགས་དབྱིངས་ནས་བཞེངས༔ བཅོལ་བའི་ཕྲིན་ལས་འགྲུབ་པར་མཛོད༔ ཧོཿ ཀརྨ་པྲ་བེ་ཤ་ཡ་ཕཊ྄ཿ ༈ ཧཱུྃ༔ དཀྱིལ་འཁོར་ལྷ་ཚོགས་བསྐུལ་བའི་ཚེ༔ ཁྲོ་བོའི་ལྷ་ཚོགས་གཡས་ནས་བཞེངས༔ དྲག་སྔགས་ཧཱུྃ་སྒྲ་དི་རི་རི༔ ཁྲོ་མོའི་ལྷ་ཚོགས་གཡོན་ནས་བཞེངས༔
དྲག་མོའི་བྷྱོ་སྒྲ་དེ་རི་རི༔ ཕོ་ཉ་ལས་བྱེད་ཁྱུགས་སེ་ཁྱུག༔ ཞིང་སྐྱོང་དམག་ཚོགས་ཉི་ལི་ལི༔ གིང་ཆེན་བཤུགས་སྒྲ་ཙེ་རེ་རེ༔ དགྲ་ལྷ་རྟ་རྒྱུག་བྲེངས་སེ་བྲེང་༔ གཞི་བདག་གོ་མཚོན་སི་ལི་ལི༔ བ་དན་རུ་དར་ལྷབས་སེ་ལྷབ༔ གཏོར་ཟོར་མེ་ལྕེ་ཏ་ལ་ལ༔ ཐུན་ཟོར་ཚྭ་ཚྭ་ཐོ་རོ་རོ༔ གཤིན་རྗེའི་གད་མོ་དི་རི་རི༔
མ་མོའི་སྲོག་ལེན་ཞུངས་སེ་ཞུང་༔ དགྲ་བོའི་ཡུལ་དུ་དམག་ལ་ཆོས༔ དགྲ་དཔུང་ཐལ་བ་རྡུལ་དུ་རློག༔ བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་ཟ་ལམ་སྲིན་མོ་གསོལ་བ་ནི། ཧཱུྃ་བྷྱོཿ སྲིན་མོ་ཟ་ལམ་གོམ་པ་བདུན་ཅུ་འདས་པའི་ཕ་རོལ་ནས༔ སྣང་སྲིད་ཀུན་གྱི་སྲོག་གི་བདག་མོ་སྟེ༔ ལས་ཀྱི་མ་མོ་དམར་ནག་འཇིགས་པའི་གཟུགས༔ འཇིག་རྟེན་འདས་ཀྱང་འཁོར་བའི་ཆ་ལུགས་འཛིན༔
ཡེ་ཤེས་གྲུབ་ཀྱང་ལས་ཀྱི་ཤུགས་འགྲོ་མ༔ ཟོར་སྣ་འདྲེན་པའི་སྟོབས་ལྡན་དབང་མོ་ཆེ༔ ཕྱག་གཡས་དམར་ཆེན་གཏོར་ཟོར་མེ་འབར་བསྣམས༔ གཡོན་པས་ཀོང་ཟོར་དམར་ནག་ཡུགས་སེ་ཡུག༔ འཁོར་དུ་མ་མོ་ཡང་འཁོར་བྱེ་བ་འབུམ༔ ཐམས་ཅད་ཐུན་རྫས་དུག་མདའ་ཤ་ར་ར༔ དམ་རྫས་བདུད་རྩི་རཀྟའི་མཆོད་པ་བཞེས༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོཿ རྡོ་རྗེ་ཤུགས་འཆང་ལས་བྱེད་ཤ་ཟ་འབུམ༔
དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་ཤར་དུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོཿ རིན་ཆེན་ཤུགས་འཆང་རྔམ་བྱེད་ཤ་ཟ་འབུམ༔ དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་ལྷོ་རུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོཿ པདྨ་ཤུགས་འཆང་གཏུམ་བྱེད་ཤ་ཟ་འབུམ༔
དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་ནུབ་ཏུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོཿ ལས་ཀྱི་ཤུགས་འཆང་དྲག་བྱེད་ཤ་ཟ་འབུམ༔ དམ་རྫས་བདུད་རྩི་རཀྟའི་མཆོད་པ་བཞེས༔ དེ་རིང་མདོས་ཟོར་བྱང་དུ་དྲངས་པའི་ཚེ༔ ཟོར་གྱི་སྣ་འདྲེན་བཅོལ་བའི་ཕྲིན་ལས་མཛོད༔ བྷྱོ་བྷྱོཿ མ་མོ་རཀྨོ་རུ་ལུ་དགྲ་བོའི་ཡུལ་དུ་བྷྱོ་བྷྱོ་ཟློག་ཟློག༔
ཅེས་ལས་ཀྱི་མ་མོ་གཙོ་འཁོར་ཐམས་ཅད་ཀྱིས་ཟོར་གྱི་སྣ་དྲངས་ཏེ་ལས་ལ་ཆས་པའི་ཚེ། གདོང་ལ་གནས་ཤིང་འགྱུ་བ་ཐམས་ཅད་གཡས་གཡོན་དུ་སྐུ་བཟུར་ནས་བདག་གི་རོགས་དན་ཕྲིན་ལས་བསྒྲུབས་པར་བསམ་མོ། ། གསོལ་ཁ་མཐར་དབྱུང༌། དེ་ནས་ཆད་ཐོའི་བསྒྲགས་ཤིང་གཏོར་མ་བཟློག་པར་སྟོབ། དེ་ནས་སེར་སྦྲེང་དང་བཅས། རུ་མཚོན་གཟིང༌། རྐང་གླིང་འབུད། དར་ནག་གཡབ། འཕེན་སར་འབྱོར་བ་ན། གསེར་སྐྱེམས་དང་གཟུ་དཔང་ནི།
ཧཱུྃ། ཀུན་བཟང་རྡོར་སེམས་ཆོས་དང་ལས་ཀྱི་དབང༌། ། འཇམ་དཔལ་བཤེས་གཉེན་པད་འབྱུང་མཚོ་རྒྱལ་མ། ། སངས་རྒྱས་ཡེ་ཤེས་གཏེར་སྟོན་འདུས་པ་བཅས། ། རིག་སྔགས་དམོད་པའི་བརྒྱུད་གསུམ་བླ་མ་ལ། ། གསེར་སྐྱེམས་འདི་འབུལ་མཐུ་དབང་དངོས་གྲུབ་སྩོལ། ། རྒྱུད་སྡེ་བཞི་དྲུག་ཐེག་དགུའི་ལྷ་ཚོགས་དང༌། ཁྱད་པར་བཅོམ་ལྡན་འཇམ་དཔལ་གཤིན་རྗེའི་གཤེད། ། དུག་རི་མེ་འབར་དཀྱིལ་འཁོར་གཉན་གྱི་ལྷར། ། གསེར་སྐྱེམས་འདི་འབུལ་མངོན་སྤྱོད་གཟི་བྱིན་བསྐྱེད། །
ལས་མགོན་བྱ་རོག་ལྷ་བཙན་དགེ་བསྙེན་གཟའ། ། རྒྱལ་ཆེན་བཞི་དང་གཙང་རིས་དཔལ་མགོན་དང༌། ། ཕོ་རྒྱུད་མོ་རྒྱུད་དམ་ཅན་རྒྱ་མཚོའི་ཚོགས། ། གསེར་སྐྱེམས་འདི་བཞེས་མཐུ་དཔུང་སྟོབས་རྩལ་བསྐྱེད། ། ས་བདག་རྗེ་འཁོར་འབངས་བློན་སྡེ་རིགས་བཅས། ། ལོ་ཟླ་ཞག་དུས་གནས་འགྱུ་ལེགས་ཉེས་སྟོན། ། ཀོ་ལོང་སྡོམ་པའི་རིགས་ཀུན་གསེར་སྐྱེམས་བཞེས། ། རུ་ང་ཀུན་སྤོངས་མཐུན་པའི་སྡོང་གྲོགས་མཛོད། གཟུ་དཔང་ནི། ཧཱུྃ།
རིག་འཛིན་རྩ་བརྒྱུད་བླ་མ་དཀོན་མཆོག་གསུམ། ། ཞི་ཁྲོ་རབ་འབྱམས་མཁའ་འགྲོ་ཆོས་སྐྱོང་ཚོགས། ། རིག་སྔགས་དམོད་པའི་ལས་ཀྱི་ཕོ་ཉ་རྣམས། ། མ་གཡེལ་དབྱིངས་ནས་དུས་འདིར་དགོངས་སུ་གསོལ། ། སྔོན་ཚེ་བསྐལ་པ་ཡར་ལྡན་དཔལ་ཆེ་ཡང༌། ། སྙིགས་མའི་དུས་འདིར་བདག་ཅག་བསོད་ནམས་དམན། ། ཇོ་བོ་དཀོན་མཆོག་གསུམ་ལ་སྐྱབས་ཞུས་ཀྱང༌། ། ལྷ་སྲིན་འབྱུང་པོས་གནོད་པ་སྐྱོབ་མ་ཐུབ། ། ལུས་ངག་དཀར་པོའི་དགེ་ལ་འབུང་བསམས་ཀྱང༌། ། གྲོགས་ངན་དབང་གིས་སྡིག་པའི་ལས་ལ་བསྒྱུར། །
ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་གནོང་ཡེ་ཤེས་ལྷ་ལ་མཁྱེན་པར་གསོལ། ། གཞན་ལ་གནོད་པའི་བསམ་ངན་སྦྱོར་སྤངས་ཀྱང༌། ། ལས་ངན་དབང་གིས་རང་དབང་འདུག་མ་ཚུགས། ། དེ་ཡི་རྒྱབ་རྟེན་ནག་ཕྱོགས་འབྱུང་པོས་བྱེད། ། ཐར་པ་བསྒྲུབས་ཀྱང་བར་ཆད་དབང་བཙན་ན། ། སངས་རྒྱས་ཐོབ་པའི་དུས་ཤིག་ནམ་ཡོང་ངམ། ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་གནོང་ཡེ་ཤེས་ལྷ་ལ་མཁྱེན་པར་གསོལ། ། འདུལ་ཁྲིམས་བསྲུངས་ཀྱང་བསླབ་སྡོམ་གནས་མ་ནུས། །
དབེན་གནས་འགྲིམས་ཀྱང་དགྲ་ཇག་ཆོམ་རྐུན་དར། ། ལྟོ་གོས་མཐུན་རྐྱེན་དམ་ཆོས་ཡལ་བར་དོར། ། ནད་གདོན་སྡིག་སྒྲིབ་བར་ཆད་སྣ་ཚོགས་པ། ། ལོ་ནད་ནོར་ནད་སྐྱེ་འགྲོའི་སྲོག་དབུགས་སྡུད། ། སྡིག་སྒྲིབ་བསགས་པའི་རྒྱུ་རྐྱེན་འབྱུང་པོས་བྱས། ། སྒོ་གསུམ་དགེ་ལ་འབད་པའི་དབང་མི་འདུག ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་གནོང་ཡེ་ཤེས་ལྷ་ལ་མཁྱེན་པར་གསོལ། ། སྔོན་གྱི་ལས་དང་འཕྲལ་རྐྱེན་མཚམས་སྦྱར་བས། ། བདུད་དགྲ་དམ་སྲི་འབྱུང་པོས་འཚེ་དང་རྒོལ། །
ལོ་ཟླ་ཞག་དུས་སྐག་སྲི་མི་མཐུན་རྣམས། ། འཇམ་དཔལ་གཤིན་རྗེའི་གཤེད་པོའི་ལྷ་ཚོགས་ཀྱི། ། མངོན་སྤྱོད་དྲག་པོའི་སྟོབས་ཀྱིས་འདིར་ཁུག་ལ། ། བསྒྲལ་ཞིང་གསོད་པའི་ཕྲིན་ལས་དུས་ལ་བབ། ། ཐུགས་དམ་གནད་ནས་བསྐུལ་ལོ་མཱ་ར་ཡ། དམིགས་གསལ་མདུན་དུ་ཧོམ་ཚང་གི་འབེན་ལིང་ལ་དམིགས་ཏེ། ཧཱུྃ་ཡཿ བདག་ཉིད་འཇམ་དཔལ་གཤིན་རྗེའི་གཤེད་པོ་ཡི༔ མདུན་དུ་བྲུབ་ཁུང་གནམ་ལྕགས་ཧོམ་གྱི་ནང་༔ དགྲ་བགེགས་རུ་ཏྲ་མངོན་སུམ་ལྟ་བུར་གསལ༔
ན་མོ༔ རྩ་བརྒྱུད་བླ་མ་རྒྱལ་བ་ཞི་ཁྲོའི་ལྷ༔ ཁྱད་པར་ཟ་བྱེད་ལས་ཀྱི་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་བདེན་པའི་མཐུས༔ བླ་མའི་སྐུ་དགྲ་སངས་རྒྱས་བསྟན་པའི་དགྲ༔ རྣལ་འབྱོར་སྒོས་དགྲ་སེམས་ཅན་ཡོངས་ལ་འཚེ༔ དགྲ་སྲི་ཕུང་སྲི་དུར་སྲི་སྲི་ཅན་རིགས༔ དམག་སྣ་སྟོན་དང་ཇག་རྐུན་ཆོམ་པོའི་ཚོགས༔ གནམ་ས་གླིང་བཞི་རི་རབ་གར་གནས་ཀྱང་༔ འཆི་བདག་ཕོ་ཉ་རྣམས་ཀྱིས་ཁུག་ལ་ཤོག༔
དགྲ་གཟུགས་ཐ་མའི་ལིངྒ་འདི་ལ་སྟིམས༔ དུས་ལ་བབ་བོ་ལས་མཁན་མཐུ་མ་ཆུང་༔ ཨོཾ་བཛྲ་ཨངྐུ་ཤ་ཛ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཁུག༔ ཅེས་རོལ་མོ་དྲག་རྡུང་བྱ། དེ་ནས་མཚོན་ཟོར་འདེབས་པ་ནི༔ སྔགས་པ་ཞྭ་ནག་གོས་ནག་གིས་བརྒྱན་པ་དམོད་པ་བྱེད་པ་དགུ༔ བཙུན་པ་དམ་ལྡན་ཤེར་སྙིང་འདོན་པ་དགུ༔ བོན་པོ་ནག་པོ་རྔ་གཤང་ཐོགས་པ་དགུ༔ སྐྱེས་པ་མི་ནག་མཚོན་ཆ་ཐོགས་པ་དགུ༔
བུད་མེད་ཡུག་ས་ཐལ་སླེ་ཐོགས་པ་དགུ༔ གཡབ་པའི་དར་ནག་པོ་དགུ༔ གཞན་ཡང་མཚོན་ཆ་ཐོགས་པ་གང་མང་གིས་ཚིག་མཚམས་དང་བསྟུན་པའི་བསྭོ་སྒྲ་བྱས་ལ༔ ཛཿ དབྱིངས་ནས་སྐུར་བཞེངས་དྲག་པོའི་མངོན་སྤྱོད་མཛོད༔ དམོད་པའི་ལས་བྱེད་སྔགས་པ་ནག་པོ་དགུ༔ དམ་ཉམས་དགྲ་ལ་ཐུན་ཟོར་ཆར་ལྟར་ཕོབ༔ ཉན་ཐོས་བྱང་སེམས་དགེ་སློང་དགྲ་བཅོམ་དགུ༔ དམ་ཉམས་དགྲ་ལ་བདེན་པའྀ་བཟློག་ཟོར་ཡ༔ བོན་པོ་གཤང་ཐོགས་བསྭོ་སྒྲ་སྒྲོག་པ་དགུ༔
དམ་ཉམས་དགྲ་ལ་མུ་སྟེགས་དུག་མདའ་རྒྱོབ༔ སྐྱེས་པ་སྤུ་གྲིའི་མཚོན་ཆ་ཐོགས་པ་དགུ༔ དམ་ཉམས་དགྲ་ལ་དབལ་ཁ་ཆར་ལྟར་ཕོབ༔ བུད་མེད་ནག་མོ་ཐལ་སླེ་ཐོགས་པ་དགུ༔ མྱ་ངན་དམོད་ཚིག་རྐྱེན་ཆག་དགྲ་ལ་ཕོབ༔ ལོ་སྐག་ཟླ་སྐག་ཞག་སྐག་དགྲ་ལ་ཕོབ༔ དུས་སྐག་ནད་སྐག་མཚོན་སྐག་དགྲ་ལ་ཕོབ༔ རྨ་ངོ་ཁྲག་ངོ་ཐམས་ཅད་དགྲ་ལ་ཕོབ༔ མི་ཤི་རྟ་ཆག་ཐམས་ཅད་དགྲ་ལ་ཕོབ༔ མདའ་ཆག་གཞུ་ཆག་ཐམས་ཅད་དགྲ་ལ་ཕོབ༔
གཡུལ་འཁྲུག་མཚོན་གྱི་བསྐལ་པ་དགྲ་ལ་ཕོབ༔ བྲུབ་བོ་གླིང་བཞིའི་དགྲ་བོ་ད་བྲུབས་ཤིག༔ བྷྱོ་བྷྱོ་བཟློག་བཟློག་བྱད་མ་ནྲྀ་ཏྲི་ཟློག༔ དེ་ནས་ཟོར་རྣམས་རེ་རེ་བཞིན་སློབ་དཔོན་གྱི་ཕྱག་ཏུ་ཕུལ་ལ། ཐོག་མར་ལྷའི་ཀོང་ཟོར་འཕེན་པ་ནི༔ ཕུང་ཤུལ་དགུ་ཡི་ས་ལ་ཟུར་གསུམ་ཁྲམ་རིས་ཅན་གྲི་ཁྲག་དང་རོ་སོལ་གྱིས་བརྒྱན་པར་རྩང་བཙུགས་པ་ཐོགས༔ ཧཱུྃ༔ ཕུང་ཤུལ་དགུ་ལས་གྲུབ་པའི་ས༔ དྲག་པོའི་སྙིང་ཟོར་དམར་པོ་འདི༔ སྲིད་པའི་ལྷ་དམག་བྱེ་བ་སྟོང་༔
དམ་ཉམས་དགྲ་བོའི་ཡུལ་དུ་འཕེན༔ དགྲ་དཔུང་ཐལ་བའི་རྡུལ་དུ་རློག༔ ཨོཾ་དེ་ཝ་རཱ་ཛ་དགྲ་བོའི་སྲོག་ལ་མཱ་ར་ཡ་ཧུར་ཐུཾ་རྦད༔ དེ་ནས་གཤིན་རྗེའི་ཁྲམ་ཟོར་ནི༔ སྐྱེར་པའི་བྱང་བུའི་ཁྲམ་ཤིང་ལ༔ འཆི་བདག་ནག་པོའི་ཁྲམ་རིས་བཏབ༔ ཕུང་རྫས་སྣ་དགུའི་ཁུ་བ་བླུག༔ ཁྲམ་ཤིང་ལག་ཏུ་ཐོགས་བྱས་ལ༔ ཧཱུྃ༔ དྲག་པོ་ཚེར་མ་ཅན་གྱི་ཤིང་༔
འཆི་བདག་ནག་པོའི་ཁྲམ་རིས་བཏབ༔ གཤིན་རྗེའི་དམག་ཚོགས་བྱེ་བ་སྟོང་༔ དམ་ཉམས་དགྲ་བོའི་སྙིང་ལ་ཡ༔ དགྲ་དཔུང་ཐལ་བའི་རྡུལ་དུ་རློག༔ ཡ་མ་རཱ་ཛ་དགྲ་བོའི་སྲོག་ལ་མཱ་ར་ཡ་ཧུར་ཐུམ་རྦད༔ མ་མོའི་དུག་ཟོར་ནི༔ བཙན་དུག་རེ་ལྕག་ཐར་ནུ་དང་༔ ཐང་ཕྲོམ་རེ་རལ་ནག་པོ་སོགས༔ དུག་རིགས་མ་ལུས་ལྐུག་ཆུར་སྦྱར༔ ཀོང་བུར་བླུགས་པ་ཐོགས་ནས་སུ༔
ཧཱུྃ༔ དུག་རྫས་སྣ་ཚོགས་རྫས་ངར་བཏབ༔ མ་རུངས་ཡམས་ནད་འབེབས་པའི་ཕྱིར༔ མ་མོའི་དམག་ཚོགས་བྱེ་བ་སྟོང་༔ དམ་ཉམས་དགྲ་བོའི་སྙིང་ལ་ཡ༔ དགྲ་དཔུང་ཐལ་བའི་རྡུལ་དུ་རློག༔ མ་མོ་རུ་ལུ་རུ་ལུ་དགྲ་བོའི་སྲོག་ལ་མཱ་ར་ཡ་ཧུར་ཐུཾ་རྦད༔ དེ་ནས་བདུད་ཀྱི་རྡོ་ཟོར་ནི༔ ཐོག་གིས་བཤིག་པའི་བྲག་རྡོའམ༔ མི་བསད་རྦབ་རྡོ་ཟུར་གསུམ་ལ༔
དུག་ཁྲག་རྦད་བྷྱོ་བྲིས་པ་ཐོགས༔ ཧཱུྃ༔ གནམ་ལྕགས་ཐོག་ལྟར་འབེབས་པའི་རྡོ༔ ཟུར་གསུམ་མེ་ལྕེ་ཝ་ལ་ལ༔ བདུད་ཀྱི་དམག་ཚོགས་བྱེ་བ་སྟོང་༔ དམ་ཉམས་དགྲ་བོའི་སྙིང་ལ་ཡ༔ དགྲ་དཔུང་ཐལ་བའི་རྡུལ་དུ་རློག༔ དུ་པྲ་མ་ཡཀྵ་དགྲ་བོ་བྱད་མའི་སྲོག་ལ་ཧུར་ཐུཾ་མཱ་ར་ཡ་རྦད༔ དེ་ནས་བཙན་གྱི་སྙིང་ཟོར་ནི༔ འབྲུ་ནག་དུག་ཁྲག་སྦྱར་བ་ནི༔
ཙིཏྟ་ཟུར་བརྒྱད་ངོས་ལོགས་སུ༔ དྲག་པོའི་རྩང་གིས་བརྒྱན་པ་ཐོགས༔ ཧཱུྃ༔ རུ་ཏྲ་བསྒྲལ་བའི་ཙིཏྟ་ལ༔ དྲག་པོའི་མཚོན་ཆ་འཕྲོ་བ་འདི༔ བཙན་རྒོད་དམག་ཚོགས་བྱེ་བ་སྟོང་༔ དམ་ཉམས་དགྲ་བོའི་སྙིང་ལ་ཡ༔ དགྲ་དཔུང་ཐལ་བའི་རྡུལ་དུ་རློག༔ རཱ་ཛ་ཤུ་ལ་རཾ་དགྲ་བོ་བྱད་མའི་སྲོག་ལ་ཧུར་ཐུཾ་མཱ་ར་ཡ་རྦད༔ སྲོག་བདག་གི་ཉུངས་ཟོར་ནི༔
དུར་ཁྲོད་བྱང་དུ་ཁ་གཏད་དང་༔ དྲག་པོའི་གནས་སུ་སྐྱེས་པ་ཡི༔ ཉུངས་དཀར་ཁྲོ་ཞལ་ལྡན་པ་ནི༔ རྐང་བུ་བཙུགས་པ་ལག་ཏུ་ཐོགས༔ ཧཱུྃ༔ སྒྲོལ་གིང་ཉུངས་དཀར་ཁྲོ་བོའི་ཞལ༔ ཟུར་བཞི་ལོག་བརྒྱད་གནམ་ལྕགས་འཁོར༔ རྒྱལ་པོའི་དམག་ཚོགས་བྱེ་བ་སྟོང་༔ དམ་ཉམས་དགྲ་བོའི་སྙིང་དུ་ཡ༔ དགྲ་དཔུང་ཐལ་བའི་རྡུལ་དུ་རློག༔
ནཱ་ག་རཀྴ་དགྲ་བོའི་སྲོག་ལ་མཱ་ར་ཡ་ཧུར་ཐུམ་རྦད༔ དེ་ནས་གནོད་སྦྱིན་གྱི་ཐོད་ཟོར་ནི༔ དམ་སྲི་ཕོ་མོ་བསྣོལ་བའི་བུའི༔ མ་རུངས་མཚན་ངན་ཐོད་པ་རུ༔ ཕུང་རྫས་སྣ་དགུ་སྦྲུས་པ་ལ༔ ཐོག་མདའི་དབྱིབས་སུ་བཟོ་བྱས་ནས༔ རྩང་གིས་བརྒྱན་པ་ཐོད་ནང་བཙུགས༔ ཧཱུྃ༔ རིགས་ངན་དམ་སྲིའི་ཐོད་པ་རུ༔ ཐོག་མདེའུ་མཚོན་ཆ་གཟེངས་པ་འདི༔
གནོད་སྦྱིན་དམག་ཚོགས་བྱེ་བ་སྟོང་༔ དམ་ཉམས་དགྲ་བོའི་སྙིང་དུ་ཡ༔ དགྲ་དཔུང་ཐལ་བའི་རྡུལ་དུ་རློག༔ ཤ་ཡཀྴ་ཤུ་ལ་དགྲ་བོའི་སྲོག་ལ་མཱ་ར་ཡ་ཧུར་ཐུམ་རྦད༔ དེ་ནས་ཀླུ་བདུད་ཁྲག་ཟོར་ནི༔ ཡུགས་ས་དགུའ་ཡི་མངལ་ཁྲག་དང་༔ ཁྲག་སྣ་ཀོང་བུར་བླུགས་པ་ཐོགས༔ ཧཱུྃ༔ ཡུགས་ས་དགུ་ཡི་མངལ་གྱི་ཁྲག༔ ཁྲག་སྦྱོར་ནད་རླངས་སྤྲིན་ལྟར་གཏིབས༔
ཀླུ་བདུད་དམག་ཚོགས་བྱེ་བ་སྟོང་༔ དམ་ཉམས་དགྲ་བོའི་སྙིང་དུ་ཡ༔ དགྲ་དཔུང་ཐལ་བའི་རྡུལ་དུ་རློག༔ ནཱ་ག་རཀྴ་དགྲ་བོའི་སྲོག་ལ་མཱ་ར་ཡ་ཧུར་ཐུམ་རྦད༔ དེ་ནས་གཟའ་རྒོད་རྡོར་ལེགས་ཀྱི་མདའ་ཟོར་ནི༔ གྲི་རྒོད་རྩིབས་གཞུ་གྲི་རྒྱུས་བྲིང་༔ གཤིན་རྗེ་རྔམ་རུང་སྐྱེས་སྨྱུག་ལ༔ སྲིན་བྱ་འུག་པ་ཕོ་རོག་སྒྲོ༔ གྲི་ལྕགས་མདེའུ་དུག་ཁྲག་བྱུག༔ གཡས་གཡོན་ལན་གསུམ་བསྒྲིལ་ནས་ནི༔
ཧཱུྃ༔ ཐབས་ཀྱི་གཞུ་མཆོག་རྡོ་རྗེ་ལེགས༔ གཞུ་བྲེང་མ་མོ་སྔགས་སྲུང་མ༔ གཉིས་མེད་སྲས་མཆོག་རཱ་ཧུ་ལ༔ མཁའ་ལ་སྒྲ་གཅན་འགྱུ་བཞིན་དུ༔ ལས་ལ་ཐོགས་མེད་ཀི་ཀང་རྗེ༔ ཐབས་ཤེས་ཡབ་ཡུམ་ཁྲོ་བོ་ཡིས༔ རྦད་ཅིང་ལས་ལ་མངགས་པའི་ཚེ༔ དགྲ་བོའི་སྙིང་ལ་མཱ་ར་ཡ༔ ཨོཾ་བཛྲ་སཱ་དྷུ་རུ་ལུ་རཀྨོ་ཨེ་ཀ་ཛཱ་ཊི་རཱ་ཧུ་ལ་དུ་པྲ་མ་རཀྴ་དགྲ་བོའི་སྲོག་ལ་ཧུར་ཐུམ་རྦད་ཡ༔
དེ་ནས་སྲུང་བཟློག་འཁོར་ལོ་སོགས་བསྡུས་ལ་དྲག་ཏུ་བསྐུལ་པ་ནི། ཧཱུྃ་ཡ་བྷྱོཿ མཐིང་ནག་རབ་འཇིགས་མེ་རླུང་འཚུབ་མའི་དབུས༔ གནམ་ལྕགས་འཕྲོ་བའི་ཐོད་མཁར་ཕོ་བྲང་ནས༔ འཇིགས་བྱེད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་སྐུར་བཞེངས་ཤིག༔ མངོན་སྤྱོད་མཐུ་རྩལ་ཐུགས་དམ་དུས་ལ་བབ༔ ཕ་རོལ་གདུག་པའི་དགྲ་ལ་ཟོར་མདའ་ཡ༔ ཚེ་བདག་ཆེན་པོའི་ཐུགས་དམ་དུས་ལ་བབ༔ ཕ་རོལ་གདུག་པའི་དམག་དཔོན་སྒྲོལ་བར་གྱི༔
དགྲ་ནག་འབར་བའི་ཐུགས་དམ་དུས་ལ་བབ༔ ཕ་རོལ་གདུག་པའི་དགྲ་བོའི་དམག་མི་གཏོར༔ ཁྲོ་ཆུ་དུག་གདོང་ཐུགས་དམ་དུས་ལ་བབ༔ དགྲ་བོ་གདུག་པའི་གོ་མཚོན་ཕྱེ་མར་ཐོངས༔ ཀི་ཀང་སྤུ་གྲིའི་ཐུགས་དམ་དུས་ལ་བབ༔ དགྲ་བོའི་མི་རབས་བདུན་བརྒྱུད་རྩད་ནས་ཆོད༔ ཤ་ཟ་རིགས་ལྔའི་ཐུགས་དམ་དུས་ལ་བབ༔ དགྲ་བོའི་རྟེན་མཁར་ཡུལ་ཞིང་ཕྱགས་མས་ཐོབ༔ ཕ་རོལ་བནྡེ་དགྲ་བོ་བྱད་མ་རྣམས༔ ལྕགས་ཀྱི་ཨ་ཙར་ནག་པོས་སྒྲོལ་བར་གྱིས༔
ཕ་རོལ་བོན་གྱི་དགྲ་བོ་བྱད་མ་རྣམས༔ ཟངས་ཀྱི་ཨ་ཙར་དམར་པོས་སྒྲོལ་བར་གྱིས༔ ཕ་རོལ་མི་ནག་དགྲ་བོ་བྱད་མ་རྣམས༔ དུག་གི་ཕག་རྒོད་ནག་པོས་ཟ་བར་གྱིས༔ ཕ་རོལ་དགྲ་བོའི་བུད་མེད་བྱད་མ་རྣམས༔ བསྭེ་ཡི་སྦལ་པ་དམར་པོས་ཟ་བར་གྱིས༔ ཕ་རོལ་དགྲ་བོའི་ཆུང་རྒྱུད་བྱད་མ་རྣམས༔ གདུག་པའི་དུག་སྦྲུལ་ནག་པོས་ཟ་བར་གྱིས༔ ཕ་རོལ་དགྲ་བོའི་སྒོ་ནོར་ཕྱུགས་ཞིང་རྣམས༔ ལྕགས་ཀྱི་སྡིག་རྒོད་འབར་བས་ཟ་བར་གྱིས༔
དམ་ཉམས་དགྲ་བོའི་ལྷ་སྲུང་བྱད་མ་རྣམས༔ འཇོམས་བྱེད་གཤིན་རྗེ་ཚོགས་ཀྱིས་ཟ་བར་གྱིས༔ མ་རུངས་བདུད་ཀྱི་སྡེ་དཔུང་ཆམ་ལ་ཕོབ༔ དམིགས་པའི་བྱད་མ་དགྲ་བོ་ཤོར་ར་རེ༔ ད་ལྟ་ཉིད་དུ་སྒྲོལ་བའི་ཕྲིན་ལས་མཛོད༔ ཨོཾ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་ར་ཛཿ ས་མ་ཡ་ཧཱུྃ་ཧཱུྃ་བྱད་མ་ནྲྀ་ཏྲི་ནན་བྷྱོ་བྷྱོ་ཟློག་ཟློག༔
དེ་ནས་མེ་ཧོམ་སྦར་ལ། ཨེ་རཾ་རཾ་ཛྭ་ལ་རྃ༔ ཧོཿ
སྟོང་པའི་ངང་ལས་ཨེ་མཐིང་ནག་གྲུ་གསུམ་འབར་བ་རྃ་གྱིས་མཚན་པ་བསྐལ་པའི་མེ་རི་སྨུག་ནག་ཚ་ཞིང་རྩུབ་པའི་ངར་དང་ལྡན་པ། དེའི་དབུས་སུ་གཤིན་རྗེ་བེ་ཝ་སྭ་ཏ་ཁམ་ནག་དུག་གི་གདོང་པ་ཅན་གཡས་རལ་གྲི་གཡོན་ལྕགས་ཀྱུ་འཛིན་པ། གཅེར་བུ་སྲིན་པོའི་ཆ་བྱད་ཅན་དགྲ་བོའི་སྲོག་ལ་དབང་ཞིང་འཆི་བདག་གི་ཁ་གདངས་པ། དེའི་ཞལ་དུ་དགྲ་བགེགས་བྱད་མ་ལྷ་སྲུང་དང་བཅས་པ་བསྟབས་པས་ཞལ་དུ་བཞེས་ཏེ་ལྷག་མ་མེད་པར་མཛོད་ཅིག༔ དེ་ནས་བཟློག་གཏོར་བཏེགས་ལ་དགོངས་གསོལ་ནི། ཧོཿ དགོངས་སུ་གསོལ་ལོ༔ གསན་དུ་གསོལ་ལོ༔ གཟིགས་སུ་གསོལ་ལོ༔ གཟུ་དང་དཔང་པོ་མཛོད་ཅིག༔
རྒྱལ་བ་དགོངས་བརྒྱུད་ཀྱི་བླ་མ༔ རིག་འཛིན་བརྡ་བརྒྱུད་ཀྱི་བླ་མ༔ གང་ཟག་སྙན་བརྒྱུད་ཀྱི་བླ་མ༔ རྩ་བརྒྱུད་བླ་མ་དམ་པ༔ ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས༔ སྐུ་འཇམ་དཔལ་གཤིན་རྗེའི་གཤེད་པོ༔ གསུང་དབང་ཆེན་རྟ་མཆོག་རོལ་པ༔ ཐུགས་ཡང་དག་རྡོ་རྗེ་གཏུམ་པོ༔ ཡོན་ཏན་མ་མོ་ཟ་བྱེད་རྣམ་རྒྱལ༔ ཕྲིན་ལས་གསོད་བྱེད་རྡོ་རྗེ་གཞོན་ནུ༔
སྤྲུལ་པ་འཇིག་རྟེན་སྲོག་བདག་དྲེགས་པ་ཡང་སྤྲུལ་དམོད་པ་ལས་ཀྱི་སྤུ་གྲི་ལ་སོགས་པ༔

སྒྲུབ་ཆེན་བཀའ་བརྒྱད་བདུན་བརྒྱ་ཉེར་ལྔ་འབུམ་ཕྲག་སོ་བདུན་གྱི་ལྷ་ཚོགས་རྣམས་ཀྱིས་གསན་ཅིང་དགོངས་སུ་གསོལ༔ ཁྱད་པར་དུ་འཆི་བདག་ལས་ཀྱི་སྲིན་པོ་འཇམ་དཔལ་ཁྲོ་བོ་དུག་རི་མེ་འབར་སྲིད་པ་གསུམ་གྱི་སྲོག་བདག༔ ཡབ་ཟླ་གསང་ཐིག་ལེ་ཁྲོ་ཆུ་དཀར་པོའི་ལྷ་ཚོགས༔ ཡུམ་གཤོར་སང་ཉི་མ་ཁྲོས་མ་ཁྲོ་ཆུ་དམར་མོའི་ལྷ་ཚོགས༔ སྲས་བཞི་ཁྲོ་ཆུ་ནག་པོའི་རང་བཞིན་ནི༔ ཚེ་བདག་འབར་བ་ཆེན་པོ༔ ཁྲོ་ཆུ་དུག་གི་སྡོང་པོ༔ དགྲ་ནག་དྲེགས་པ་འདུལ་བྱེད༔ ཀི་ཀང་མེའི་སྤུ་གྲི༔ དུག་ཏི་མ་མོ་རིགས་ལྔ༔ གཤེད་ཆེན་འབར་བ་སྡེ་བཞི༔
སྲིད་པ་ལས་ཀྱི་འཁོར་ལོ༔ གསལ་ཤིང་དུག་གི་འཁོར་ལོ༔ སྤུ་གྲི་མེའི་འཁོར་ལོ༔ ཁྲག་མཚོ་ཆུའི་འཁོར་ལོ༔ སྨྱོ་འབོག་རླུང་གི་འཁོར་ལོ་ལ་སོགས་པ་འཇོམས་བྱེད་གཤིན་རྗེ་འབར་བའི་ལྷ་ཚོགས་འཁོར་དང་བཅས་པ་རྣམས་ཀྱིས་གསན་ཅིང་དགོངས་སུ་གསོལ་ལོ༔ ཁྱད་པར་དུ་བཀའ་སྲུང་ཀུན་གྱི་སྡེ་དཔོན་དཔལ་ལྡན་ཞིང་སྐྱོང་མགོན་པོ༔ སྲོག་བདག་བྱ་རོག་གདོང་ཅན༔ གཟའ་མཆོག་དུག་གདོང་མགོ་དགུ༔ སྔགས་བདག་མ་མོ་རལ་གཅིག༔ སྐྱེས་བུ་རྡོ་རྗེ་ལེགས་པ༔
ཤན་པ་བཙན་རྒོད་འབར་བ༔ གཏེར་སྲུང་དགེ་བསྙེན་མེ་རླུང་སྤུ་གྲི་ལ་སོགས་པ་བཀའ་སྲུང་དམ་ཅན་རྒྱ་མཚོའི་ལྷ་ཚོགས་རྣམས་ཀྱིས་གསན་ཅིང་དགོངས་སུ་གསོལ་ལོ༔ གསེར་སྐྱེམས་བདུད་རྩིའི་མཆོད་པ་འདི་བཞེས་ལ༔ དྲག་པོ་མངོན་སྤྱོད་ཀྱི་ལས་སྒྲུབ་པའི་གྲོགས་དང་མཐུ་དཔུང་བསྐྱེད་ཅིག༔ ཧོཿ ཡེ་ཤེས་དང་ལས་ལ་གྲུབ་པའི་སྲུང་མ་མཐུ་རྩལ་ཅན་ཁྱེད་རྣམས་ལ་གསོལ་ཞིང་མཆོད་དེ་ཕྲིན་ལས་གཉན་པོ་བཅོལ་བ་ནི། མ་ཉེས་རྣལ་འབྱོར་པ་བདག་ཅག་འཁོར་དང་བཅས་པ་ལ་སྡང་ཞིང་འཚེ་བ། སྤྱིར་སངས་རྒྱས་ཀྱི་བསྟན་པ་བཤིག་པ། དཀོན་མཆོག་གི་དབུ་འཕང་སྨད་པ། བླ་མའི་སྐུ་ལ་བསྡོ་བ།
དགེ་འདུན་གྱི་སྤྱི་དགྲ་བྱེད་པ། རྣལ་འབྱོར་བདག་ལ་ཡ་བོ་བཟུང་བ། སྔ་དགྲ་ཡིད་ལ་བསམ་པ། ཕྱི་དགྲ་ཞེ་ལ་བཞག་པ། ད་དགྲ་ཐད་ནས་ལངས་པ། སྤྱི་དགྲ་རླུང་ལྟར་འཚུབས་པ། སྒོས་དགྲ་རྦབ་ལྟར་རྒྱུག་པ། ཟུར་དགྲ་ཁྱི་ལྟར་ཟུག་པ། སྔོན་སྒུག་དང་རྒྱབ་འདེད་བྱེད་པ། ལོ་དགྲ་ལོ་ལས་དར་བ།
ཟླ་དགྲ་ཟླ་བར་བབ་པ། ཞག་དགྲ་ཞག་ནས་ལངས་པ། བསམ་སྦྱོར་ལོག་པར་འཆང་བའི་དགྲ་བོ། ། མི་ང་ལ་ལྷ་མེད་ཟེར་བ། ལྷ་དང་སྲུང་མར་མཐུ་མེད་ཟེར་བ། ཁ་དམོད་པས་ཡ་ཁ་བྱེད་པ། ལག་གདུག་པས་འཕྲོག་བཅོམ་བྱེད་པ། ཕུའི་ཆོས་གཡག་ལ་འཚེ་བ། མདའ་ཡི་ཆོས་ཞིང་འཕྲོག་པ། བར་ནས་གྲྭ་སློབ་བཅོམ་པ།
རྐུན་སྣ་ཇག་སྣ་སྟོན་པར་བྱེད་པའི་དགྲ་བོ་བྱད་མའི་གཟུགས་དམིགས་ཡུལ་དུ་བཅུག་པ། སྐྱེས་པ་ཕོ་རྒྱུད། ཟ་མ་མོ་རྒྱུད། བྱིས་པ་ཆུང་རྒྱུད། སྐྱོབ་བྱེད་བན་བོན་གྱི་ལྷ་སྲུང༌། ཡུལ་མཁར་ཕྱུགས་ཞིང་དང་བཅས་པ་ཐམས་ཅད་རྣམས་ཀྱི། ཡར་གནམ་གྱི་འཇུ་ཐག་ཆོད་ཅིག ། མར་སའི་རྟེན་ཕུར་ཕྱུངས་ཤིག ། ནམ་མཁའ་སྟོང་པ་ལ་ཚད་མ་བཟུང༌། ས་གཞི་དྲོན་མོ་ལ་རྗེས་མ་བཞག །
ཚེ་ཕྱི་མ་ལ་དུས་མ་བཏབ། མཐུ་བུ་ལོན་བཞིན་དུ་སྙོག་པའི་དགྲ་བོ་འདི་རྣམས་ཐམས་ཅད་འཆི་བདག་ལས་ཀྱི་གཤིན་རྗེ་ཕོ་རྒྱུད་སྤྲུལ་པ་ཡང་སྤྲུལ་ཉི་ཁྲི་དགུ་འབུམ་ཁྱེད་རྣམས་ཀྱིས་གནམ་ས་ཙམ་གྱི་ཞལ་གདོངས། གངས་རི་ཙམ་གྱི་མཆེ་བ་གཙིགས། གློག་དམར་ཙམ་གྱི་ལྗགས་རྐྱོངས་ལ་ཟ་མ་ཆུ་ཚོད་ཙམ་ཡང་མ་འགྱང་པར་ད་ལྟ་ཉིད་དུ་བཞེས་ཤིག ། རོལ་ཅིག་དགྲ་བོའི་བླ་སྲོག་རྣམ་པར་ཤེས་པ་ལ་ཁ་རཾ་ཁཱ་ཧི༔ ཨོཾ་ཡ་མ་རཱ་ཛ་ཨ་ཀྲོ་ཏེ་ཀ་བེ་ཝ་སྭ་ཏ་ཡ་དགྲ་བགེགས་ཀྱི་གཟུགས་ཕུང་རྣམ་ཤེས་དང་བཅས་པ་ལ་ཁ་ཁ་ཁཱ་ཧི༔ རཾ་ཨ་ཧུ་ཏི་ཛྭ་ལ་རྃ་ཨི་དཾ་དུ་ཁཱ་ཧི། ཨོཾ་ཨ་ཀྲོ་ཏེ་ཀ་ཡ་མཱནྟ་ཀ་དགྲ་བོ་བྱད་མ་ལྷ་སྲུང་དང་བཅས་པ་མཱ་ར་ཡ་རྃ༔ ཞེས་གཏོར་ཆེན་བསྲེག་པའམ་འཕང་བའི་དམིགས་པ་ནི། རང་གི་རྒྱབ་ཏུ་ཡི་དམ་གཡས་སུ་ཆོས་སྐྱོང་ཕོ་རྒྱུད།
གཡོན་དུ་ཆོས་སྐྱོང་མོ་རྒྱུད། མདུན་དུ་ཆོས་སྐྱོང་གཏེར་སྲུང་ལས་མཁན་ཕོ་ཉ་རྣམས་ཀྱིས་མཚོན་ཆ་སྣ་ཚོགས་ཐོགས་ཏེ་དགྲ་བོའི་མཁར་ཁང་དང་བཅས་པ་མིང་ཤུལ་ཙམ་ཡང་མེད་པ་རྨང་ནས་བརླགས་པར་བསམ། ཡང་ན་གཏོར་མ་འབུལ་ཚུལ་དུ་འཕང༌། ཡང་ན་གཏོར་མ་འཕེན་ཡུལ་མེ་ཧོམ་དེ་ཉིད་འཇིགས་བྱེད་དུག་རི་མེ་འབར་གྱི་ལྷ་ཚོགས་སྤྲུལ་པ་ཡང་སྤྲུལ་ལས་བྱེད་ཕོ་ཉ་དང་བཅས་པ་བསམ་གྱིས་མི་ཁྱབ་པ་ཐམས་ཅད་ཀྱིས་གནམ་ས་ཙམ་གྱི་ཞལ་གདངས། གངས་རི་ཙམ་གྱི་མཆེ་བ་གཙིགས། གློག་དམར་བཞིན་དུ་ལྗགས་བརྐྱངས་ནས་དགྲ་བགེགས་གདུག་པ་ཅན་བྱད་མ་ལྷ་སྲུང་དང་བཅས་པ་ཞལ་དུ་བསྟབས་པས་མིང་ཤུལ་ཙམ་ཡང་མེད་པ་ཞལ་དུ་བཞེས་པར་བསམས་ཏེ་འཕང་བའོ། ། བསྲེགས་པའི་ཐལ་བ་ཆ་གསུམ་བྱ། ཆ་གཅིག་ལམ་རྒྱ་གྲམ་དུ་སྦ། ཆ་གཅིག་ཆུ་ལ་བཏབ། ཆ་གཅིག་རླུང་ལ་ཕྱར།
ཞེས་གསུངས་སོ། ། དེ་ནས་སྲུང་འཁོར་བསྒོམ་པ་ལ་ཁ་ནང་དུ་གྱུ་ནས། ཧཱུྃ༔ བདག་ཉིད་འཇམ་དཔལ་ཁྲོ་བོ་ནག་པོ་ཡི༔ ཐུགས་ལས་སྲུང་བའི་གུར་ཁང་ནག་པོ་འཕྲོས༔ དུམ་བུ་རིམ་དགུ་རྔམ་པ་འཇིགས་རུང་ནི༔ ཕྱི་རོལ་དང་པོ་ཡེ་ནས་སྟོང་པའི་གུར༔ གཉིས་པ་གནམ་ལྕགས་ཨུར་མོ་མཆོད་རྟེན་གུར༔ གསུམ་པ་དུག་རླངས་ཁྲོ་བོ་ནག་པོའི་གུར༔ བཞི་པ་རལ་གྲི་བསམ་ཆོད་རྡོ་རྗེའི་གུར༔
ལྔ་པ་གྲི་གུག་རྡོ་རྗེ་གཏུན་ཤིང་གུར༔ དྲུག་པ་མེ་རི་སྟོང་ཉིད་ཀ་ལིའི་གུར༔ བདུན་པ་འོད་ཟེར་ཡེ་ཤེས་ལྔ་ལྡན་གུར༔ བརྒྱད་པ་ཁྲོ་བོ་དཀར་པོ་ནང་གཟིགས་གུར༔ དགུ་པ་འཇམ་དཔལ་དཀར་པོ་ཤེལ་གྱི་གུར༔ དེ་ནང་བསྲུང་བྱ་ཚུད་ནས་རྡོ་རྗེ་ཡི༔ ལྟེ་བའི་ཧཱུྃ་ནི་གཤིན་རྗེའི་ཕོ་བྲང་གྱུར༔ ཨོཾ་བཛྲ་ཡ་མཱནྟ་ཀ་ཨེ་ཀ་ཡ་མ་དུ་རུ་ཙཀྲ་རཀྵ༔ ཞེས་སྲུང་འཁོར་བསྒོམས་ཤིང་བསད་དམིགས་ཁ་ཕྱིར་གྱུ་ལ། དགྲ་བོའི་སྟེང་ན་ཟངས་ཀྱི་འཁོར་ལོ་མེ་ལས་གྲུབ་པ་ལྕགས་བསྲེགས་ཀྱི་རང་བཞིན་གཡས་སུ་འཁོར་བ༔
འོག་ལྕགས་ཀྱི་འཁོར་ལོ་རླུང་ལས་གྲུབ་པ་དུག་གི་སོག་ལེ་ལྟར་གཡོན་དུ་འཁོར་བ༔ བར་ཐམས་ཅད་དགྲ་བགེགས་ཀྱི་ཕུང་པོས་གང་བ་བར་མེད་དུ་འཁོར་ཞིང་ཕྱེ་མར་འཐགས་པས་རྡུལ་ཕྲན་བཞིན་བརླགས་པ་ལས་བྱེད་ཕོ་ཉ་རྣམས་ཀྱི་ཧབ་སྒྲ་དིར་གྱིས་ལྷག་མེད་རོལ་པར་ བསམ་མོ༔ ཨོྃ་ཡ་མཱནྟ་ཀ་ཡཀྴ་ཡ་མ་རཱ་ཛ་དགྲ་བོའི་སྲོག་ལ་རྦད་རྦད༔ སྙིང་ལ་ཆོད་ཆོད༔ ཨེ་ཀ་ཡ་མ་དུ་རུ་ནཱ་ག་དགྲ་བོའི་ཤ་ལ་རྦད་རྦད༔ ཙིཏྟ་ཟུངས་ཟུངས༔ ཆུམ་ནཱ་ག་ཤ་ཏྲི་དགྲ་བོའི་སྲོག་ལ་རྦད་རྦད༔ ཀི་ཀང་ཀཱ་ལ་རཀྴ་བྱད་མའི་ཡུལ་ཞིང་ལ་བྷྱོ་བྷྱོཿ རཾ་ཧ་ལ་དུ་བྱད་མའི་སྙིང་རྩ་ལ་ཆོད་ཆོད༔ མ་མོ་མུ་ཁ་དུནྟིང་དགྲ་བོའི་ཤ་ལ་རྦད༔
རྩ་ལ་ཡམ་ཡམ༔ ར་ཙ་སྙིང་ཡ་མ་དུ་ནག་པོ་ཤག་ཚལ་པ་ཧ་ལ་ཧ་ལ་རཀྴ་རྦད་ཆོད༔ བྷནྡྷ་བྷནྡྷ་ནྲྀ་ཏྲི་ཁྲོཾ་མཱ་ར་ཡ་བྱད་མ་བྷྱོ་བྷྱོཿ ཐལ་བརྡེབ་བྱ། བརྟན་མ་སྐྱོང་རྟ་བྲོ་སོགས་བྱ་སྟེ་ནང་དུ་ལོགས་ཚེ་འགུགས་ཀྱི་དམིགས་པ་ནི། དུག་རིའི་སྐུ་ལས་འོད་ཟེར་དམར་ནག་འཕྲོས་པས་ཚེ་བདག་ལ་ཕོག༔ ཚེ་བདག་གི་ཐུགས་ཀ་ནས་འོད་ཟེར་མཐིང་ག་འཕྲོས་པས་འབྱུང་བཞིའི་དྭངས་མ་དང་༔ ལྷ་སྲིན་གྱི་ནུས་པ་ཐམས་ཅད་བསྡུས་ནས་རང་དང་བསྲུང་བྱ་ལ་ཐིམ་པར་བསྒོམས་ ལ། ཨོྃ་ཨ་ཀྲོ་ཏེ་ཀ་ཡ་མཱནྟ་ཀ་ཨཱ་ཡུ་ བྷྲཱུྃ ་ནྲྀ་རཀྵ་ཧཱུྃ༔ དེ་ནས་མཆོད་བསྟོད་དངོས་གྲུབ་ལེན་པ་སོགས་ལས་གཞུང་བཞིན་མཐར་དབྱུང་ངོ༌། །
ཞེས་པ་འདིའང་འཇིགས་བྱེད་ཡ་མཱནྟ་ཀའི་གྲུབ་བརྙེས་གངས་ཅན་སྔགས་འཆང་ཕུར་ཐོགས་ཡོངས་ཀྱི་རྒྱལ་པོ་གནུབས་སྟོན་མཐུ་ཆེན་སླར་ཡང་སྤྲུལ་པའི་གཏེར་སྟོན་གྱི་རྣམ་པར་བཞེངས་པ། རིག་འཛིན་པདྨ་གཏེར་བདག་གླིང་པའམ་གར་དབང་གནམ་ལྕགས་རྡོ་རྗེས་ཁྲོམ་གཟིགས་རྔམ་པ་རོང་ནས་གདན་དྲངས་པའི། གཤིན་རྗེ་དུག་རི་ནག་པོའི་སྨད་ལས་བསད་བཟློག་གི་རིམ་པ་འདིའང་གཏེར་སློབ་རིག་འཛིན་ཆེན་པོ་སྐྱིད་གྲོང་སྨྱོན་པས་ཕྱོགས་གཅིག་ཏུ་བཀོད་པ་ལ་གཞི་བཅོལ། སོགས་ཁོངས་རྣམས་ནར་གྱིས་བཤངས་ལ་ཁ་འགེང་དགོས་པ་འགའ་ཞིག་རང་གཞུང་སོགས་ལས་བསབ་སྟེ། གབ་བསྡེབས་འཁྲུགས་སེལ་གྱིས་བཀླག་ཆོག་ཏུ་བསྒྲིགས་པ་པོ་ནི་གནམ་ལྕགས་པ་འཇམ་དཔལ་རྡོ་རྗེ་སྟེ་འདིས་ཀྱང་སྙིགས་མའི་རྒུད་ཚོགས་མ་ལུས་དམིགས་མེད་དུ་ཞི་ནས་བསྟན་པའི་རྒྱལ་མཚན་སྲིད་ཞི་བླར་བསྒྲེང་བའི་རྒྱུར་གྱུར་ཅིག། །། ཁི༽ འཇམ་དཔལ་གཤིན་རྗེ་དུག་རི་མེ་འབར་གྱི་རྩང་བཟློག་ཕོ་ཉ་བསྒྱུར་ཆོག་བཞུགས་སོ།། འཇམ་དཔལ་ཁྲོ་བོ་འདུས་པ་དུག་རིའི་སྐུ་ལ་འདུད། ས་མ་ཡ། ཞེས་པ་འདི་ཡང་དུག་རི་ནག་པོའི་ལས་རིམ་རྩང་གི་བཟློག་པ་བཀླག་ཆོག་ཏུ་དགོད་པ་ལ་རྔ་གླིང་རོལ་མོ་དྲག་པོའི་ངར་སྒྲ་དང་བཅས་པས་རྩང་བསྐུལ་འདི་ལྟར་བྱ། ཧཱུྃ་ཡ་བྷྱོཿ
འཇམ་དཔལ་གཤིན་རྗེའི་ཕོ་བྲང་ཨེ་ཡི་ཀློང༌། ། དུག་ཁྲག་རྦ་རླབས་སྟོང་གསུམ་མེར་གྱིས་ཁེངས། ། དམར་ནག་མེ་རླུང་འཚུབས་པའི་དཀྱིལ་འཁོར་འདིར། ། ལས་ཀྱི་འཆི་བདག་གཤིན་རྗེའི་ཕོ་བྲང་ནས། ། འཇམ་དཔལ་དུག་རིའི་དམག་ཚོགས་གཤེགས་སུ་གསོལ། ། མྱུར་མགྱོགས་ལས་མཁན་དམག་ཚོགས་གཤེགས་སུ་གསོལ། ། རྩལ་ལྡན་དྲེགས་པའི་དམག་ཚོགས་གཤེགས་སུ་གསོལ། ། རྩང་ཕུར་དུར་ཁྲོད་གནས་འདིར་བཞུགས་སུ་གསོལ། ། དམ་ཉམས་དགྲ་བོ་བསྒྲལ་བའི་རཀྟ་འབུལ། ། ཕྱི་ནང་འགལ་རྐྱེན་བཟློག་པའི་ཕྲིན་ལས་མཛོད།
ཧཱུྃ༔ དང་པོ་ལས་ཀྱི་རྩང་ཕུར་གང་ནས་བྱུང༌། ། རྩང་ཕུར་ཆོས་དབྱིངས་དྲག་པོའི་དབྱིངས་ནས་བྱུང༌། ། དེ་ནས་བར་དུ་རྩང་ཕུར་གང་ནས་བྱུང༌། ། ལྷ་དང་ལྷ་མིན་འཐབ་པའི་ཡུལ་ནས་བྱུང༌། ། དེ་ནས་མཐའ་མ་རྩང་ཕུར་གང་ནས་བྱུང༌། ། ལས་ཀྱི་མུ་སྟེགས་གཤིན་རྗེའི་ཡུལ་ནས་བྱུང༌། ། བན་དགྲ་གྱེར་ཚེ་ཞང་ཞུང་ལུང་པ་རུ། ། མུ་སྟེགས་སྟོན་པ་ལྔ་བརྒྱའི་བླ་ཤིང་སྐྱེས། ། གདུག་རྩུབ་ཕྲག་དོག་འབྱུང་པོ་འཚོགས་པའི་གླིང༌། །
དེ་དག་མུ་སྟེགས་ཅན་གྱིས་རྦད་པའི་ཚེ། ། ངན་པའི་ལྟས་ངན་སྣ་ཚོགས་འཐབ་པའི་དུས། ། འཇམ་དཔལ་གཤིན་རྗེ་དུག་རི་ནག་པོ་ཡིས། ། དྲེགས་པའི་སྡེ་དཔོན་སུམ་ཅུ་ལས་ལ་བསྐུལ། ། སྡེ་བརྒྱད་སྣང་སྲིད་སྣོད་ཀྱི་དྲག་རྩལ་བསྡུས། ། དམ་ཅན་གཤིན་རྗེ་སྤུན་དགུས་མགར་བཟོ་བརྒྱབ། ། སྒྲོལ་བྱེད་གཅོད་པའི་སཏྭ་རེ་རྔམས་ཆེན་བརྡུངས། ། མུ་སྟེགས་སྲིན་པོ་བྱད་འདྲེའི་སྙིང་ཁྲག་གིས། ། དགྲ་སཏྭ་ངར་བཏགས་བསྒྲལ་བའི་དམོད་པ་བོར། ། དེ་ནས་དྲེགས་པ་སྲོག་གཅོད་དམག་ལ་རྦད། །
གཤིན་རྗེ་དྲེགས་པའི་སྡེ་དཔོན་སུམ་ཅུ་ཡིས། ། བྱད་མ་མུ་སྟེགས་བསྒྲལ་ཞིང་བླ་ཤིང་བཅད། ། ཕྱི་པ་མ་ཧོར་དུན་ཏི་ནག་པོ་ཡི། ། བླ་སྲོག་ཙིཏྟ་དངོས་སུ་བླངས་བྱས་ཏེ། ། བརླག་ཤོམ་དམོད་པ་བོར་ཆོག་སྒྲོལ་ཡང་བྱས། ། ཤིང་དེ་དང་པོ་ཤར་དུ་ཡོ་བའི་ཚེ། ། ནད་གདོན་བར་ཆད་ཞི་བའི་དམོད་པ་བོར། ། ཤིང་དེ་དེར་གཤགས་ལྷོ་རུ་འགྱེལ་བའི་ཚེ། ། བསོད་ནམས་ལོངས་སྤྱོད་རྒྱས་པའི་དམོད་པ་བོར། ། ཤིང་དེ་དེར་བཞོགས་ནུབ་ཏུ་བཞག་པའི་ཚེ།
ཁམས་གསུམ་སྲིད་གསུམ་དབང་སྡུད་དམོད་པ་བོར། ། ཤིང་དེ་དེར་བཅད་བྱང་དུ་བསྒྲིགས་པའི་ཚེ། ། བྱད་མ་དགྲ་བགེགས་བསྒྲལ་བའི་དམོད་པ་བོར། ། མུ་སྟེགས་དམ་སྲིའི་སྙིང་ཁྲག་ངར་ཀྱང་བླུད། ། ལས་ཀྱི་གཤིན་རྗེ་འདུས་པའི་ཕྱག་ཏུ་ཕུལ། ། གནུབས་ཀྱི་མཐུ་ཆེན་བུདྡྷ་ཛྙཱ་ན་ཡིས། ། བྱད་མ་བསྒྲལ་བའི་ཞིང་གཞི་བཀོད་བྱས་ནས། ། དམ་ཉམས་རུ་ཏྲའི་སྙིང་ལ་གཏོར་མ་བཟོས། ། མུ་སྟེགས་ཕུང་ཐོད་ནག་པོའི་ནང་དུ་བཞག ། སྒྲོལ་བའི་མཚོན་ཆ་བཞི་ལྡན་རྩང་གིས་བརྒྱན། །
དམོད་པའི་དྲག་སྔགས་ཐོག་རྒོད་བཏབ་པའི་ཚེ། ། གང་ལ་བཏབ་ཀྱང་ཟློག་མེད་དྲག་པོ་གྲུབ། ། མུ་སྟེགས་ནག་པོའི་ཕྱོགས་སུ་ལན་གསུམ་ཚད། ། བྱད་མ་ཐམས་ཅད་ཁྲག་བསྐྱུགས་བརྒྱལ་ཞིང་རིང༌། ། དམ་རྫས་ཁྲག་མཆོད་འབར་བ་འདི་བཞེས་ལ། ། བསྐུལ་ལོ་སྔོན་གྱི་ཐ་ཚིག་ཕྲིན་ལས་མཛོད། ཧཱུྃ༔ གདུག་པའི་རྩང་ཕུར་རྩེ་མོ་གཉིས་དང་ལྡན། ། ཡར་གྱི་རྩེ་མོ་ཆོས་ཉིད་དབྱིངས་ལ་ཁྱབ། ། མར་གྱི་རྩེ་མོ་རིགས་དྲུག་གནས་སུ་བརྗིད། །
སྐེད་པ་རྒྱ་མདུད་ཀ་དག་ལྷངས་སེ་ལྷང༌། ། འོད་གསལ་རྡོ་རྗེ་ཆོས་ཉིད་རྩང་ཕུར་འདི། ། དམ་ཉམས་དགྲ་བོའི་སྙིང་ལ་ད་ཐོབ་ཅིག ། ཨ་འཐས་ཉོན་མོངས་བག་ཆགས་རྩང་གིས་ཟློག ཧཱུྃ༔ གདུག་པའི་རྩང་ཕུར་རྩེ་མོ་གཉིས་དང་ལྡན། ། ཡར་གྱི་རྩེ་ལ་འཇམ་དཔལ་རིགས་གསུམ་རྔམ། ། མར་གྱི་རྩེ་ལ་གཤིན་རྗེའི་ཕོ་བྲང་གསལ། ། སྐེད་པ་རྒྱ་མདུད་དུག་རིས་སྲིད་གསུམ་སྔངས། ། མཚོན་ཆ་སྣ་ཚོགས་དྲག་པོའི་རྩང་ཕུར་འདི། །
དམ་ཉམས་དགྲ་བོའི་སྙིང་ལ་ད་ཐོབ་ཅིག ། བན་བོན་མུ་སྟེགས་བྱད་ཁ་རྩང་གིས་ཟློག ཧཱུྃ༔ གདུག་པའི་རྩང་ཕུར་རྩེ་མོ་གཉིས་དང་ལྡན། ། ཡར་གྱི་རྩེ་ལ་འཆི་བདག་ཚེ་བདག་འཇིགས། ། མར་གྱི་རྩེ་ལ་སྲོག་བདག་ལྗང་ནག་འཚུབས། ། སྐེད་པ་རྒྱ་མདུད་དྲེགས་པའི་སྡེ་དཔོན་འཁོར། ། ཕ་རོལ་རྒོལ་འཇོམས་གཡོ་འཁྲུག་རྩང་ཕུར་འདི། ། དམ་ཉམས་དགྲ་བོའི་སྙིང་ལ་ད་ཐོབ་ཅིག ། སྡེ་བརྒྱད་ཟ་ཁ་བར་ཆད་རྩང་གིས་ཟློག
ཧཱུྃ༔ སྐྱེ་མེད་རྟོག་མེད་འོད་གསལ་ཡེ་ཤེས་ལྔ། ། ཚོགས་དྲུག་འཁྲུལ་བའི་ངན་གོམས་རྩང་གིས་ཟློག ། ཀུན་གཞི་གང་ཤར་ཁྲེགས་ཆོད་བདེ་སྟོང་རིག ། འཁྲུལ་རྗེས་འབྲངས་པ་བདག་འཛིན་རྩང་གིས་ཟློག ། ལྔ་ལྡན་རང་གྲོལ་ཆོས་སྐུ་མཐའ་རུ་ཕྱིན། ། མ་རྟོགས་འཛིན་པའི་འཁྲུལ་གཟུགས་རྩང་གིས་ཟློག ། ཞི་རྒྱས་དབང་དྲག་ཆོས་སྐྱོང་འདུས་པ་ཡིས། ། སྒྲུབ་པའི་བར་ཆད་ལོག་འདྲེན་རྩང་གིས་ཟློག ཁྲོ་བོ་ཁྲོ་མོ་དམ་ཅན་དམོད་པ་ཡིས།
ཁྲོ་བོ་ཁྲོ་མོའི་རིག་སྔགས་རྩང་གིས་ཟློག ཁྲོ་བཅུ་ཁྲ་ཐབས་སྒོ་སྐྱོང་ཕོ་ཉའི་རྩང༌། ། སྣང་སྲིད་ཡོངས་ཀྱི་བྱད་ཁ་རྩང་གིས་ཟློག ། གཤིན་རྗེ་ཕོ་མོ་རྔམ་བྱེད་ལས་མཁན་རྩང༌། ། དྲི་ཟ་གྲུལ་བུམ་གདོན་ཚོགས་རྩང་གིས་ཟློག ། གཤིན་རྗེ་ཡབ་ཡུམ་ཕོ་ཉ་སྒོ་སྲུང་རྩང༌། ། བདུད་དང་གཤིན་རྗེའི་ཁྲམ་ཁ་རྩང་གིས་ཟློག ཁམས་བརྒྱད་དམུས་ལོང་གཅན་སྤྱང་ཕོ་ཉའི་རྩང༌། ། ཀླུ་གཉན་ས་བདག་གཏད་ཁྲམ་རྩང་གིས་ཟློག ། བྱ་ནག་གཅན་གཟན་ཤ་ཟ་བདུད་ཀྱི་རྩང༌། །
དམག་འཁྲུག་མཚོན་གྱི་བསྐལ་པ་རྩང་གིས་ཟློག ། དུས་དྲུག་རྣམ་བརྒྱད་ཉུལ་བྱེད་ཕོ་ཉའི་རྩང༌། ། ཡམས་ནད་མུ་གེའི་བསྐལ་པ་རྩང་གིས་ཟློག ། ཀི་ཀང་བཙན་དམག་སྔགས་སྲུང་ཕོ་ཉའི་རྩང༌། ། བན་བོན་ངན་པའི་བྱད་གཏད་རྩང་གིས་ཟློག ། སྲོག་བདག་སྡེ་དཔོན་སྒོ་སྐྱོང་དམོད་པའི་རྩང༌། ། སྣང་སྲིད་ལྷ་འདྲེའི་ཆོ་འཕྲུལ་རྩང་གིས་ཟློག ། གསོད་བྱེད་སྨན་མོ་བསྟན་མ་མ་མོའི་རྩང༌། ། ཕྱུགས་གཡང་ཉམས་པའི་གོད་སྲི་རྩང་གིས་ཟློག ། གིང་དང་ཀེང་རུས་ཞིང་སྐྱོང་བཀའ་སྡོད་རྩང༌། །
ལོ་ཟླ་ཞག་དུས་སྐག་རྐྱེན་རྩང་གིས་ཟློག ། ལས་མགོན་བཙན་རྒོད་ལྷ་ཀླུ་གཏེར་སྲུང་རྩང༌། ། དམ་ཆོས་སྒྲུབ་པའི་བར་ཆད་རྩང་གིས་ཟློག ། འཇམ་དཔལ་གཤིན་རྗེ་འདུས་པའི་རྩང་ཕུར་འདི། ། སྟོང་གསུམ་སྲིད་རྩེར་གང་གི་བྱེ་མ་ཙམ། ། རྣོ་ངར་རེག་གཅོད་གནམ་ལྕགས་ཐོག་རྒོད་དབལ། ། ནུས་རྩལ་དྲག་པོས་བྱད་མའི་སྙིང་ལ་ཐོབ། ། དམ་སྲི་འདྲེ་རྒོད་འབྱུང་པོ་རྩང་གིས་ཟློག ཧཱུྃ༔ བསྐུལ་ལོ་རྦད་དོ་བཟློག་བསྐུལ་བསྔགས་པའི་ཚེ། །
ཞེ་སྡང་ང་རྒྱལ་གཏི་མུག་མུན་རུབ་འཚུབས། ། མཚོན་ཆ་ནད་ཡམས་བཟློག་པའི་ལས་མཁན་ཚོགས། ། རྩང་ཕུར་དགྲ་བོའི་སྲོག་རྩ་གཅོད་པའི་དུས། ། དམ་ཅན་ཤན་པའི་རྩང་ཕུར་དམར་ནག་འདི། ། ལྷ་དང་ལྷ་མིན་བཀའ་ཆད་མཚོན་འཁྲུགས་ཟློག ། གཤིན་རྗེའི་འཁོར་ལོ་བདུད་ཀྱིས་ཞགས་འདེབས་ཟློག ། བཙན་གྱི་ཤྭ་རྡེལ་ཀླུ་ཡི་གཏད་བཅུག་ཟློག ། མ་མོའི་ནད་སྣ་ཐེའུ་རང་ཕུང་ཤིག་ཟློག ། རྒྱལ་པོའི་སྨྱོ་འབོག་འགོང་པོས་གཡང་རྐུ་ཟློག ། རྒྱལ་འགོང་འབྲངས་པ་གནོད་སྦྱིན་རྩིས་འདེབས་ཟློག །
གཟའ་ཡི་བྱད་སྒྲིབ་འདྲེ་མོ་མི་བརྫུ་ཟློག ། སྨན་མོས་བླ་རྐུ་གྲི་བོས་ཤེས་དཀྲུགས་ཟློག ། བསེ་རག་ཕུགས་ཚུད་དབང་ཐང་ཟ་ཉམས་ཟློག ། ལོངས་སྤྱོད་གཡང་ཉམས་དུས་མིན་འཆི་བརྒྱད་ཟློག ། རྦད་འདྲེ་རྦོད་གཏོང་ཕ་མེས་དུར་སྲི་ཟློག ། གཟུགས་མེད་འདྲེ་འབོད་རྨིས་ལྟས་མཚན་ངན་ཟློག ། ལོ་ཟླ་ཞག་དུས་སྐག་རིགས་རྐྱེན་ངན་ཟློག ། ཕོ་བདུད་མོ་བདུད་སྤྱི་བདུད་ཆུང་བདུད་ཟློག ། བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད། ཨོཾ་ཡ་མཱནྟ་ཀ་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ས་མ་ཡ།
ཨེ་ཀ་ཡ་མ་དུ་རུ་ཙ་ཤ་ན་བྱད་མ་ནྲྀ་ཏྲི་ཏྲིག་ནན་ཨེ་ཧུར་ཐུཾ་ཛ་མཱ་ར་ཡ། ཨེ་ཡ་མ་ཨ་རུ་ཤ་ཏྲིག་ཐུན་ཡ་མ་ཁ་ཏྲིན་ཎི་ཏྲང་ཧ་ལ་ཨེ་ཀ་ཡ་མ་ཧེ་ཀྲོ་ཏ་ཡ་གྷྲི་མ་ཎ་མ་རུ་ཏི་སརྦ་སཏྭཾ་བྷ་ཡ་ཕ་རོལ་གྱིས་བྱད་དུ་བཅུག་ཅིང་ཁྲམ་ལ་བཏབ་པ་ཐམས་ཅད་མཱ་ར་ཡ་ཟློག་ཟློག ། ཨེ་ཀ་དུ་ནི་ཨེ་ས་བྷྱོ་ཟློག ། ཅེས་ཟློག་སྔགས་མང་དུ་བགྲངས་ནས་བཟློག་པར་བྱ། ཟོར་དུས་ཡིན་ན་རྩང་དགུ་བླངས་ལ་ཟོར་དུ་འཕང༌། ས་མ་ཡ། དྲག་སྔགས་རྩང་གི་ལས་རིམ་ཕོ་ཉ་བསྒྱུར་ཆོག་བྱད་མ་འབུམ་ཐུབ་ཀྱི་བཟློག་པ་ཡིན་པས། རྣལ་འབྱོར་པ་གང་ལ་ལ་ཞིག་གིས་རྒྱུན་དུ་མ་ཆག་པར་བལྟས་ཆོག་ཏུ་བཀོད་པ་འདི་བགྱིས་པས་ཕུར་ཐོགས་སྟོང་ལ་འགྲས་ཀྱང༌། བྱད་ཀྱིས་མི་ཚུགས་པར་བསྟན་དགྲ་སྒྲོལ་བའི་མཚོན་ཆར་བཀོད་པའོ། ། མི་ཤེས་མཁས་འདོད་ཅན་གྱི་ཐོས་ཆུང་ལྕགས་ནག་དངུལ་བསྒྱུར་བྱེད་མཁན།
གཏེར་སྟོན་གྱི་ཟློས་གར་གསུམ་པས། ཁོ་བོ་བདག་གིས་གཏེར་གཞུང་ནས་བསྡུས་པའོ། ། སརྦ་མངྒ་ལཾ།། །། གི༽ འཇམ་དཔལ་གཤིན་རྗེ་དུག་རི་མེ་འབར་ལས། བསྐུལ་བཟློག་དང་བསད་པ་སྨད་ལས་བཅས་བཞུགས་སོ།། འཇིགས་བྱེད་དུག་རི་སྐུ་ལ་འདུད༔ ས་མ་ཡ༔ ལས་བསྐུལ་བྱ་བའི་རིམ་པ་ནི༔ གཏོར་མ་བདུད་རྩི་རཀྟས་བྲན༔ གུ་གུལ་ཤ་ཆེན་དུད་པ་ཕྱུར༔
རྐང་གླིང་རོལ་མོ་འབྲུག་ལྟར་སྒྲོག༔ ཕྱག་དར་རུ་མཚོན་སྣ་ཚོགས་བསྒྲེང་༔ བསྐྱེད་རིམ་ལྷ་ཡི་རྣལ་འབྱོར་དང་༔ མི་དམིགས་དབྱིངས་ནས་འདི་ལྟར་བསྐུལ༔ ཧཱུྃ་ཧཱུྃ་ཧཱུྃ༔ མཐིང་ནག་གྲུ་གསུམ་འབར་བའི་དུར་ཁྲོད་ནས༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ ད་ལྟ་དུས་ངན་སྙིགས་མའི་ཡང་མཐའ་འདིར༔ ལོག་སྦྱོར་འཆང་བའི་བདུད་རིགས་དཔུང་ཚོགས་ཀྱིས༔ གསང་སྔགས་གཉན་གྱི་བསྟན་ལ་དགྲ་སྡང་ཚེ༔
འཇིགས་བྱེད་ཁྲོ་རྒྱལ་མངོན་སྤྱོད་དུས་ལ་བབ༔ འཇིགས་བྱེད་དུག་རི་མེ་འབར་སྐུར་བཞེངས་ཤིག༔ རྡོ་རྗེ་དུར་ཁྲོད་བདག་མོ་སྐུར་བཞེངས་ཤིག༔ ཚེ་བདག་འབར་བ་ཆེན་པོ་སྐུར་བཞེངས་ཤིག༔ ཁྲོ་ཆུ་དུག་གི་གདོང་ཅན་སྐུར་བཞེངས་ཤིག༔ དགྲ་ནག་གདོང་དྲུག་ཆེན་པོ་སྐུར་བཞེངས་ཤིག༔ ཀི་ཀང་མེ་ཡི་སྤུ་གྲི་སྐུར་བཞེངས་ཤིག༔ ལས་མཛད་མ་མོ་རིག་བྱེད་སྐུར་བཞེངས་ཤིག༔ འཆི་བདག་ཉི་ཁྲི་དགུ་འབུམ་སྐུར་བཞེངས་ཤིག༔ ལྕགས་ཀྱུ་ཞགས་པ་མ་ཡི་སྐུར་བཞེངས་ཤིག༔
ལྕགས་སྒྲོག་དྲིལ་བུ་མ་ཡི་སྐུར་བཞེངས་ཤིག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེ་རིང་རྣལ་འབྱོར་བདག་ཅག་འཁོར་བཅས་ལ༔ མ་རུངས་མནན་གཏད་བྱད་ཟོར་ཕུར་ཁ་དང་༔ ལོ་ཟླ་ཞག་དུས་སྐག་རིགས་རྦད་འདྲེ་དང་༔ བསམ་སྦྱོར་ངན་པ་ཕུང་བཤིག་རྫས་སྦྱོར་རྣམས༔ བསད་བཅོམ་བརླག་ཅིང་གཏོར་བའི་ཕྲིན་ལས་མཛོད༔ ཨོཾ་མཉྫུ་ཤྲཱི་ཡ་མཱནྟ་ཀ་ཀཱ་ལ་རཱུ་པ་ཀི་ཀང་དུ་ཏྲི་ཡ་མ་རཱ་ཛ་རཀྟ་བྷ་ལིངྟ་ལ་ཁཱ་ཧི༔ ཞེས་པས་བསྐུལ་ཏེ་ཕུལ་ཞིང་འཇམ་དཔལ་གཤིན་རྗེའི་ལྷ་ཚོགས་རྣམས་ཕ་རོལ་དགྲ་བགེགས་ཀྱི་སྲོག་ལ་རྔམ་ཞིང་ལས་ལ་ཆས་པར་བསམ༔ ས་མ་ཡ༔
རྒྱ་རྒྱ་རྒྱ༔ ཡང་བཟློག་རྡོ་རྗེ་ཐོག་མདའི་ནང་ནས༔ ཧཱུྃ༔ མཐིང་ནག་གྲུ་གསུམ་ སོགས་ནས་ ཨེ་ཀ་དུ་ན་ཨེ་ས་བྷྱོ་ཟློག་ཟློག༔ བར་ཚར་གྲངས་བསགས་དགོས་བྱུང་ན་ཁྲོ་ཆུའི་གཞུང་ནས༔ གཞན་ཡང་བཟློག་ཅིང་བསྒྱུར? སོགས་ བྷྱོ་ཟློག་ཟློག་ ཡན་བསགས། དང་པོ་རྫས་དང་ལིངྒ་འབྲི་ཐབས་ལག་ལེན་མིང་གཟུགས་བྱང་བུ་སོགས་ནི་དགྲ་བྲུབ་ནང་ལྟར་གསལ༔ བསྐུལ་པ་དང་གསེར་སྐྱེམས་བཤམས་ནས་འདི་སྐད་དོ༔ ཧཱུྃ༔ ཀུན་བཟང་རྡོར་སེམས་ སོགས་ནས་ སྡོང་གྲོགས་མཛོད༔
གཟུ་དཔང་ནི༔ ཧཱུྃ༔ རིག་འཛིན་རྩ་བརྒྱུད་ སོགས་ནས་ བསྐུལ་ལོ་མཱ་ར་ཡ༔ ཧོམ་བསྐྱེད་པ་ནི༔ ཧོཿ བདག་ཉིད་འཇམ་དཔལ་གཤིན་རྗེའི་གཤེད་འཇིགས་བྱེད་ཆེན་པོ་དྲག་ཏུ་ཁྲོས་པའི་མདུན་དུ་ཀཾ་ཀཾ་དམར་ནག་ལས་བྲུབ་ཁུང་ནག་པོ་ལྕགས་ཁང་ལས་གྲུབ་པ་དམར་ལ་ཟུར་བ་ནག་ལ་འཐུག་པ་ཁ་དོག་ལ༔ གཏིང་ཟབ་པ༔ ཟིན་ནས་ཐར་པ་མེད་པའི་ནང་དུ༔ དམ་ཉམས་པའི་དགྲ་བོ་སྔོ་ལ་ཧམ་པ༔ སྐྱ་ལ་རིད་པ༔
མྱ་ངན་གྱི་ཕྱག་རྒྱ་ཅན༔ བུ་ག་དགུ་ནས་ཁྲག་འཛག་པ༔ མགོན་སྐྱབས་ཀྱི་ལྷ་དང་བྲལ་བ་ཞིག་ཏུ་གྱུར༔ ཕཊ྄ཿ དེ་ནས་བདེན་བརྡར་འགུགས་གཞུག་ནི༔ ན་མོ༔ རྩ་བརྒྱུད་བླ་མ་རྒྱལ་བ་ སོགས། དེ་ནས་ཕོ་ཉ་འགྱེད་པ་ནི༔ ཧཱུྃ་ཡ་བྷྱོཿཨཱཿ ཐུགས་ཉིད་དབྱིངས་ལས་མ་གཡོས་ཀྱང་༔
ཐབས་ཀྱི་ཆོ་འཕྲུལ་གང་འདུལ་ཕྱིར༔ དེ་རིང་དགྲ་ལ་སྤྲུལ་པ་འགྱེད༔ འཇོམས་བྱེད་ཆེན་པོའི་སྐུ་རུ་གསལ༔ ཛཿ གཤིན་རྗེ་འབར་བའི་ཐུགས་ཀ་ནས༔ ཡི་གེ་ཛཿཧཱུྃ་བཾ་ཧོ་འཕྲོས༔ རིགས་བཞི་སྲས་མཆོག་སྤྲུལ་པ་སྟེ༔ ལྕགས་ཀྱུ་ཞགས་པ་ལྕགས་སྒྲོག་དྲིལ༔ ལྕགས་ཀྱི་སྤྱང་མོ་མགོ་དགུ་མ༔ གཤིན་རྗེ་དུག་ཏི་དཀར་མོས་ཞོན༔
གསེར་གྱི་རྒྱ་སྟག་མགོ་དགུ་ལ༔ གཤིན་རྗེ་དུག་ཏི་སེར་མོས་ཞོན༔ ཟངས་ཀྱི་འཕར་བ་མགོ་དགུ་ལ༔ གཤིན་རྗེ་དུག་ཏི་དམར་མོས་ཞོན༔ དུག་གི་དོམ་ནག་མགོ་དགུ་ལ༔ གཤིན་རྗེ་དུག་ཏི་ནག་མོས་ཞོན༔ བླ་འགུགས་ལྕགས་ཀྱུ་ལག་ན་ཐོགས༔ བླ་ཆིངས་ཞགས་པ་གློག་ལྟར་འཁྱུགས༔ བླ་འཛིན་དྲྭ་བ་རྒྱབ་ཏུ་ཁུར༔ བླ་བྱ་ནག་པོ་སྔོན་ནས་འཇུམས༔
བླ་ཁྱི་ནག་པོ་རྒྱབ་ནས་འགྱུ༔ འཁོར་དུ་སྲིན་མོ་སྔོ་ནག་གཉིས༔ བླ་འབོད་གཤིན་སྐད་ཙེ་རེ་རེ༔ གཉིད་དང་གཡེང་བའི་བླ་འཁྱམས་དེ༔ ལས་རླུང་དམར་པོས་ཐུམས་ལ་ཤོག༔ དྲྭ་བའི་ནང་དུ་ཚུད་ལ་ཤོག༔ ལྕགས་ཀྱུ་འབར་བས་ཟུངས་ལ་ཤོག༔ ཞགས་པ་ནག་པོས་ཆིངས་ལ་ཤོག༔ གཤིན་རྗེ་བདུད་མོ་མཐུ་མ་ཆུང་༔ དུག་ཁྲག་མཆོད་པ་འདི་བཞེས་ལ༔
དམིགས་པའི་དགྲ་བོ་ཤོར་ར་རེ༔ བྱད་མའི་བླ་འཁྱམས་ཁུག་ལ་ཤོག༔ དུག་ཏི་མ་མོ་རྩལ་མ་ཞན༔ དུས་ལ་བབ་བོ་ས་མ་ཡ༔ བྷྱོ་བྷྱོཿ ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛ་ཛཿ དེ་ནས་སྐབས་སུ་འགུགས་སྔགས་ནི༔ དམོད་པའི་ལྕགས་ཀྱུ་འདི་བཞིན་བཟླ༔ ཨོཾ་ཨེ་ཐུན་ཧེ་ཐུན་ཧེ་ཡ་མ་ར་ཙ་ཐུན༔ ཀ་ལ་ཧ་ལ་མུ་ཁ་ཁ་ཐུན༔
ཀི་ཀང་རུ་ཏྲ་པྲ་ཎ་ཡ་ཐུན༔ ཧ་ལ་ཏི་ཀ་ལི་རུ་ཏྲ་ཤ་ཏི་ཐུན༔ རུ་ཏྲ་ཨ་པ་ཀ་ཏ་རུརྞ་ཡ་ཐུན༔ ཀི་ཀང་ཧེ་པྲ་མ་ཐུན༔ རུ་ཏྲ་ ཆཻག་ནྲྀ་ཏྲི་ཨ་ཀརྵ་ཡ་ཐུན་ཐུན༔ སྐབས་སུ་ལྷ་དབྱེ་སྔགས་ནི༔ ཐུན་རྒོད་བྱེ་མ་གཏོར་ཞིང་༔ ཨོཾ་ཡ་མ་རཱ་ཛ་མ་མ་ཏྲག་རཀྴ་མཱ་ར་ཡ་ཕྱེས༔ ཡ་མ་པྲ་མ་དགྲ་བོ་སྐྱོབ་བྱེད་ལྷ་ཐམས་ཅད་ཕྱེས་ཕྱེས༔ ཀི་ཀང་ཀཱ་ལ་ཧྲིཾ་དགྲ་བོ་སྲོག་ལ་ནྲྀ་ཏྲི་ཏྲིག་ནན༔
ཨེ་ཧུར་ཐུམ་ཛཿ མཱ་ར་ཡ་ཤ་ཏྲུཾ་རྦད་རྦད༔ ཡ་མ་རཱ་ཛ་ཧ་ལ་དུ་ཏྲི་ཀ་ལ་དགྲ་བོ་བྱད་མ་ལྷ་དང་ཕྱེས་ཕྱེས༔ སྲོག་སྙིང་མགོ་ཆོད་ཏྲི་ཐུཾ་ཐུཾ༔ དེ་ནས་ལྷ་དང་དབྱེ་བ་ནི༔ ཧཱུྃ༔ ལས་ཀྱི་གཤིན་རྗེ་ཐམས་ཅད་དང་༔ བདག་གི་སྲུང་མ་ཐམས་ཅད་རྣམས༔ དགྲ་བོའི་ལྷ་ལྔ་དབང་དུ་སྡུས༔ དགྲ་བོའི་ཡུལ་ལྷ་སྣོལ་དུ་ཆུག༔
དགྲ་བོའི་ཕོ་ལྷ་འགྱེལ་དུ་ཆུག༔ དགྲ་ལྷ་ཕམ་ཞིང་འཐོར་དུ་ཆུག༔ དགྲ་བོ་ལྷ་དང་ཕྲོལ་ལ་ཤོག༔ བདག་གི་གྲོགས་བྱེད་དམ་ཅན་རྣམས༔ ཉེས་བྱེད་དགྲ་བོ་དམ་ཉམས་འདི༔ མགོན་བྱེད་ཡུལ་ལྷ་དབང་དུ་སྡུས༔ འཚོ་བྱེད་ཕོ་ལྷ་དབང་དུ་སྡུས༔ སྐྱོབ་བྱེད་དགྲ་ལྷ་དབང་དུ་སྡུས༔ གྲོགས་བྱེད་མ་ལྷ་དབང་དུ་སྡུས༔ སྲུང་བྱེད་སྲོག་ལྷ་དབང་དུ་སྡུས༔
འཕོག་བྱེད་ཞང་ལྷ་དབང་དུ་སྡུས༔ ལེ་དགུའི་ལྷ་སྲུང་བྱད་དུ་ཕོབ༔ བྷྱོཿ ཁཱ་ཁ་མུ་ཁ་དབང་མོ་ཆེ༔ མཐིང་ནག་ཆེན་མོའི་བྱ་རོག་དབུ༔ རྟོགས་མེད་ཟས་སུ་ཤ་ལ་ཟ༔ ཁྱེད་ཀྱི་ཐུགས་དམ་དུས་ལ་བབ༔ ཧུ་ལུ་མུ་ཁ་མཐུ་མོ་ཆེ༔ སེར་ནག་ཆེན་མོ་འུག་པའི་དབུ༔ ཁྱེད་གཉིས་ཉིན་མཚན་མེད་པར་རྒྱུག༔
ཁྱེད་ཀྱི་ཐུགས་དམ་དུས་ལ་བབ༔ དགྲ་དང་དགྲ་ལྷ་ཕྲོལ་ལ་ཤོག༔ ལུས་དང་སྲུང་མ་ཕྲོལ་ལ་ཤོག༔ ཁྱོ་དང་ཆུང་མ་ཕྲོལ་ལ་ཤོག༔ གཉེན་དང་ཉེ་དུ་ཕྲོལ་ལ་ཤོག༔ ཕུ་བོ་ནུ་བོ་ཕྲོལ་ལ་ཤོག༔ མངོན་སྤྱོད་དྲག་པོས་རྡུལ་དུ་རློག༔ ཨོཾ་ཡ་མ་རཱ་ཛ་མ་མ་ཏྲག་རཀྴ་མཱ་ར་ཡ་ཕྱེས༔ མ་ཏྲི་ཡ་ཏྲག་རཀྴ་མཱ་ར་ཡ་ཕྱེས༔ ཡ་མ་པྲ་མ་དགྲ་བོ་སྐྱོབ་བྱེད་ཀྱི་ལྷ་ཐམས་ཅད་ཕྱེས་ཕྱེས༔
ཀི་ཀང་ཀ་ལ་ཧྲིཾ་དགྲ་བོ་སྲོག་ལ་ནྲྀ་ཏྲི་ཏྲིག་ནན༔ ཨེ་ཧུར་ཐུཾ་ཛཿ ཡ་མ་རཱ་ཛ་ཧ་ལ་དུ་ཏྲི་ཀ་ལ་དགྲ་བོ་བྱད་མ་ལྷ་དང་ཕྱེས་ཕྱེས༔ སྲོག་སྙིང་མགོ་ཆོད་ཏྲི་ཐུཾ་ཐུཾ༔ དེ་ནས་ཐུན་རྒོད་ཀྱིས་བྲབ་ཅིང་བརྡེག༔ ཐུན་སྔགས་ནི༔ ཨོཾ་ཡ་མ་རཱ་ཛ་ཧ་ལ་ཀ་ལ་ཕེ་ཤ་ཀ་བྷ་རུ་ཏྲ་མཱ་ར་ཡ་པྲ་ཝ་ཨེ་ཀ་ནན༔ ཐུན་བྷྱོ་རྦད་བྷྱོཿ ཡ་མ་རཱ་ཛ་ཨ་ཀྲོ་ཏ་ཀ་དགྲ་བོ་བྱད་མ་ནྲྀ་ཏྲི་མྱོག༔ ཀི་ཀང་ཧ་ལ་ཁ་ཏྲུཾ་ནྲྀ་ཏྲི་མྱོག༔
དགྲ་བོ་བྱད་མ་ཝཀ་སཏྭཾ་བྷ་ཡ་ནན༔ ཏྲུཾ་ཏྲུཾ་སཏྭཾ་བྷ་ཡ་ནན༔ ཧ་ལ་ཁ་གྷ་ཡ་དགྲ་བོ་དུནྟྲི་དུནྟྲི་རྦད༔ པྲ་ཛྭ་ལ་པྲ་ཛྭ་ལ་དགྲ་བོ་ནྲྀ་ཏྲི་ཤ་ཏྲུཾ་མཱ་ར་ཡ་རྦད་རྦད༔ དགྲ་བོའི་བླ་པཉྩ་ཡ་ཡ་མ་ཨུ་གྲྭ་དགྲ་བོའི་སྲོག་ལ་ཐུན་བྷྱོ་རྦད་བྷྱོཿ དེ་ནས་ཐུན་བརྡེག་པ་ནི༔ བྷྱོཿ སྣང་སྲིད་འབྱུང་བ་སྐར་ལྟར་འཁྲུགས༔ སྲིད་པའི་ཉི་ཟླ་ཆ་ལང་རྡེབ༔ གནམ་ས་ཀུན་ཀྱང་ལྟོ་བ་སྦྱོར༔
བརྗིད་པའི་རི་རབ་མགོ་མཇུག་ལྡོག༔ སྣོད་ཀྱི་རྒྱ་མཚོ་ཀུན་ཀྱང་སྐེམ༔ རྩི་ཤིང་ནགས་ཚལ་བུན་ལྟར་བསྐྱོད༔ ལས་ཀྱི་མེ་རླུང་སྟོབས་ལྡན་འུར༔ དུག་གི་རླངས་པས་སྣང་སྲིད་བརྒྱལ༔ མཚོན་གྱི་ཆར་པས་སྐྱེ་འགྲོ་གུམ༔ ཕྱོགས་བཅུ་ཀུན་ཀྱང་གནོད་སྦྱིན་ཞིང་༔ འཆི་བདག་གད་མོ་འབྲུག་སྟོང་ལྡིར༔ སྲོག་བདག་བསྐལ་པའི་མུན་ལྟར་འཁྲིགས༔ འཇོམས་བྱེད་ཕོ་ཉ་གློག་ལྟར་འཁྱུག༔
གནམ་ལྕགས་དུག་ཐུན་ཐོག་ལྟར་འབེབས༔ ཟི་ར་ཚྭ་ཚྭས་ཁོར་ཡུག་ཁེངས༔ བཏབ་བོ་དགྲ་བགེགས་སྙིང་ལ་ཡ༔ ཨེ་ཐུན་བནྡེའི་བྱད་མ་རྦད༔ བྷྱོ་བཟློག་བནྡེའི་བྱད་ཁ་ཟློག༔ ཨེ་ཐུན་བོན་པོའི་བྱད་མ་རྦད༔ བྷྱོ་བཟློག་བོན་པོའི་བྱད་ཁ་རྦད༔ ཨེ་ཐུན་མུ་སྟེགས་བྱད་མ་རྦད༔ བྷྱོ་བཟློག་མུ་སྟེགས་བྱད་ཁ་ཟློག༔ ཨེ་ཐུན་སྐྱེ་བོའི་བྱད་ཁ་རྦད༔
བྷྱོ་བཟློག་སྐྱེ་བོའི་མདའ་ཟོར་ཟློག༔ ཨེ་ཐུན་བུད་མེད་བྱད་མ་རྦད༔ བྷྱོ་བཟློག་བུད་མེད་བྱད་ཁ་ཟློག༔ ཨེ་ཐུན་གཤིན་རྗེའི་དམོད་པའི་མཚོན༔ ཨེ་ཐུན་དམ་ཉམས་སྙིང་ལ་འདེབས༔ ཨེ་ཐུན་དགྲ་བོའི་སྲོག་ལ་ཡ༔ ཨེ་ཐུན་བྱད་མ་མྱུར་དུ་སྒྲོལ༔ ཨེ་ཡ་གཤིན་རྗེའི་དམོད་པའི་ཐུན༔ ཨེ་ཡ་དམིགས་པའི་དགྲ་ལ་འདེབས༔ ཨེ་ཡ་མིང་ཤུལ་མེད་པར་མཛོད༔
ཨེ་ཐུན་བཟློག་གོ་མཱ་ར་ཡ༔ ཨེ་ཐུན་དགྲ་བོ་བནྡྷ་རྦད༔ ཨེ་ཐུན་དགྲ་བོ་ཚནྡྷ་རྦད༔ ཨེ་ཐུན་དགྲ་བོ་མ་ཐ་རྦད༔ ཨེ་ཐུན་དགྲ་བོ་ད་ཧ་རྦད༔ ཨེ་ཐུན་དགྲ་བོ་ཧ་ར་རྦད༔ ཨེ་ཐུན་དགྲ་བོ་པ་ཙ་རྦད༔ ཨེ་ཐུན་དགྲ་བོ་ཤག་ཏི་རྦད༔ ཨེ་ཐུན་དགྲ་བོ་ཨ་རི་རྦད༔ ཨེ་ཐུན་དགྲ་བོ་ཀྴ་ན་རྦད༔
ཨེ་ཐུན་དགྲ་བོ་ཏུརྞ་རྦད༔ ཨེ་ཐུན་དགྲ་བོ་རྦ་ཝ་རྦད༔ ཨེ་ཐུན་དགྲ་བོ་ཨི་དཾ་རྦད༔ ཨེ་ཐུན་དགྲ་བོའི་ཙིཏྟ་རྦད༔ ཨེ་ཐུན་དགྲ་བོ་ནྲྀ་མྱོག་རྦད༔ དེ་ནས་ཐུན་མཚམས་སུ་ཐུན་གཏོར་ཕུལ༔ སྐབས་སུ་ལོ་ཟླ་དགྲ་གཤེད་བརྗོད༔ དེ་ནས་ཕུར་བུ་གདབ་པ་ནི༔ ཧཱུྃ་ཡ་བྷྱོཿ འཇམ་དཔལ་ཐུགས་ལས་སྤྲུལ་པའི་སྲས༔
ལས་མཛད་བཛྲ་ཀཱི་ལ་ཡ༔ མགོ་བོ་རྒྱ་མདུད་འབྲུག་སྟོང་ལྡིར༔ འཆང་བཟུང་དགྲ་རྦད་གློག་ལྟར་འཁྱུགས༔ ཆུ་སྲིན་ཁ་ནས་ཐོག་སེར་འབེབས༔ ཟུར་གསུམ་ཤན་པ་གྲི་ཐོགས་འབུམ༔ བྱད་མ་བདུད་ལ་ཀཱི་ལ་ཡ༔ བསྒྲལ་ཤིང་གཏུབ་བོ་ཀཱི་ལ་ཡ༔ ཨོཾ་ཡ་མཱནྟ་ཀ་བཛྲ་ཀཱི་ལི་ཀཱི་ལ་ཡ་དགྲ་བོའི་ཙིཏྟ་བྷནྡྷ་བྷནྡྷ་མ་ར་མ་ར་ཧ་ལ་ཐུན་རྦད༔ ཅེས་སོ༔ གནས་སྤར་བ་ནི༔
ཧཱུྃ༔ འོ་ཁྱོད་ཀྱི་རྣམ་ཤེས་ཨཱཿདཀར་པོ་ཞིག་ཏུ་གྱུར་ནས་ཕུར་བུའི་ཁོང་སེང་ནས་ཡར་ཐོན་ཏེ་སྣང་བ་མཐའ་ཡས་ཀྱི་ཐུགས་ཀར་ཐིམ་པར་གྱུར༔ ཕཊ྄ཿ དེ་ནས་རལ་གྲི་ཐོགས་ལ༔ ཧཱུྃ་ཡ་བྷྱོཿ གཤིན་རྗེ་མ་བཞིའི་དུས་ལ་བབ༔ དུག་ལྔ་བསྒྲལ་བའི་ཕུང་པོ་འདི༔ གཏུབ་ཅིང་ཕྱེ་མར་དཀྲུགས་པར་གྱིས༔ ཨོཾ་མ་མོ་མ་དུན་བྷྱོ་བྷྱོཿ ཁཌྒ་ཡ་དགྲ་བོ་ཤ་ཁྲག་དོན་སྙིང་ལྔ་ལ་རྦད་རྦད་བྷྱོ་བྷྱོ་ཆོད་ཆོད༔
གཏུབ་གཏུབ་མྱོག་མྱོག་བཾ་རི་ལི་རྦད༔ ཅེས་རྐང་པ་གཡོན་པ་ནས་བརྩམ་སྟེ་རིམ་པར་གཏུབ་ལ༔ ཞལ་དུ་བསྟབ་པ་ནི༔ ཧཱུྃ༔ འཇོམས་བྱེད་མཚོན་ཆ་འབར་བའི་འཁོར་ལོ་ཡིས༔ དགྲ་བགེགས་གཟུགས་ཕུང་ཕྱེ་མར་རབ་བཤིག་སྟེ༔ བྷནྡྷར་བསྐྱིལ་བའི་ཤ་ཁྲག་རྒྱ་མཚོ་འདི༔ འཇམ་དཔལ་གཤིན་རྗེ་ལྷ་ཚོགས་ཞལ་དུ་འབུལ༔ ཨོཾ་ཨཱཿཧཱུྃ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨི་དཾ་བྷ་ལིངྟ་ཁཱ་ཧི༔
ཞེས་འབུལ༔ ཐུན་གཏོར་འབུལ་བ་ནི༔ ནྲྀ་ཏྲི་ཛཿན་མོ༔ མཆོག་གསུམ་རྩ་བ་གསུམ་དང་འཇམ་དཔལ་གཤིན་རྗེའི་གཤེད་ནག་པོ་ལྷ་ཚོགས་འཁོར་དང་བཅས་པའི་བདེན་པས་དགྲ་བགེགས་གནོད་བྱེད་དྲག་པོ་ཐུན་གྱི་གཏོར་མ་འདི་ལ་ཁུག་ཅིག༔ བཛྲ་ཨངྐུ་ཤ་ཡ་ཛཿ ལན་གསུམ་བྱ༔ ཧཱུྃ༔ ཛ་ཡིག་དམར་ནག་འཕྲོས་པས་གཏོར་མར་ཐིམ༔ སྤུ་གྲིའི་རང་བཞིན་གྱུར་ནས་དགྲ་བགེགས་གཏུབ༔ ཚེ་བསོད་ཧུབ་བསྡུས་རྣལ་འབྱོར་བདག་ལ་ཐིམ༔
ཤ་ཁྲག་གཤིན་རྗེ་མཆོད་པའི་རྫས་སུ་གྱུར༔ བདུད་རྩིས་བྲན་ཞིང་༔ ཨོཾ་ཨཱཿཧཱུྃ༔ གཏོར་མ་སྨན་རཀ་དགྲ་བགེགས་ཤ་ཁྲག་རུས་པ་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨཱཿཧཱུྃ༔ ཛཿ འཆི་བདག་གཤིན་རྗེ་འབར་བ་ཡི༔ དཀྱིལ་འཁོར་ལྷ་ཚོགས་ཐམས་ཅད་ཀུན༔ དགྲ་ཤ་ཁྲག་མཆོད་འདི་བཞེས་ལ༔ དེ་རིང་ཐུགས་དམ་དུས་ལ་བབ༔
གཤིན་རྗེ་དམག་ཚོགས་དགྲ་ལ་དྲོངས༔ ཕ་རོལ་གནོད་བྱེད་དམ་ཉམས་ཀྱི༔ བླ་སྲོག་དོན་སྙིང་ཕྲོལ་ལ་ཤོག༔ གླིང་བཞི་འདི་ཡི་ས་འོག་ཏུ༔ རིམ་པ་དགུ་ཡི་མཚམས་ཤེད་ན༔ གཤིན་རྗེའི་ཡི་དྭགས་དུཿཁ་ཅན༔ ཆོ་ངེ་འོ་དོད་ལྡིར་བའི་གནས༔ དེ་ཡི་ནང་དུ་དགྲ་བོ་བྲུབ༔ ཕོ་བྲང་ལྕགས་མཁར་འོག་ཏུ་མནན༔ དམ་ཉམས་དགྲ་བགེགས་བྱད་དུ་ཆུག༔
ཁ་ལ་རྒྱས་འདེབས་མ་ཧེའི་གདོང་༔ དམ་ཉམས་དགྲ་བགེགས་ཞལ་དུ་ཐོབ༔ ཉི་ཁྲི་དགུ་འབུམ་ས་ཡ་སྟོང་༔ ལས་གཤིན་སྡེ་ཚོགས་འཁོར་བཅས་རྣམས༔ མངོན་སྤྱོད་ཆེན་པོའི་དུས་ལ་བབ༔ དགྲ་བགེགས་བསྒྲལ་བའི་ཕྲིན་ལས་མཛོད༔ ཨོཾ་ཡ་མ་རཱ་ཛ་ས་པ་རི་ཝཱ་ར་དམ་ཉམས་དགྲ་བགེགས་ཀྱི་བླ་སྲོག་རྣམ་ཤེས་ལ་ཁ་ཁ་ཁཱ་ཧི་ཁཱ་ཧི༔ ཞེས་ཐུན་གཏོར་འབུལ་ཞིང་ལས་ཀྱི་གཉེར་གཏད་དོ༔ གསུམ་པ་ནི༔ མནན་རྟགས་རྫོགས་ནས་ལིངྒ་བྲུབ་ཁུང་དང་བཅས་པ་མདུན་དུ་བཀོད་དེ༔
འགུགས་གཞུག་ཚར་གཅིག་སོང་ནས་ཕུར་བུ་ཐོགས་ཏེ༔ ཨེ་ཡ་བྷྱོ་ཛཿ གཤིན་རྗེ་འབར་བའི་ཕོ་ཉ་བ༔ སྲོག་བདག་ཡ་མ་རཱ་ཛའི་སྐུ༔ ཞལ་གསུམ་ཕྱག་དྲུག་གནམ་ལྕགས་དབལ༔ ཟུར་གསུམ་དུག་གི་མེ་དཔུང་འབར༔ རྩེ་མོར་ལས་ཀྱི་མཚོན་ཆར་འབེབས༔ དམ་ཉམས་དགྲ་བགེགས་སྡིག་ཅན་གྱི༔ བླ་སྲོག་རྣམ་ཤེས་བཤིག་པའི་ཕྱིར༔ དཀར་ནག་སྙིང་ལ་ཀཱི་ལ་ཡ༔
མཱ་ར་ཡ་ཡི་ལས་མཛོད་ཅིག༔ ཨོཾ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་ཏ་རཱ་ཛ་ཡ་མ་དགྲ་བགེགས་ཐམས་ཅད་ནྲྀ་ཏྲི་ཏྲིག་ནན་ཨེ་ཧུར་ཐུམ་མཱ་ར་ཡ་རྦད་རྦད༔ ཅེས་པས་བསྒྲལ་ཏེ་དབང་པོ་ཐམས་ཅད་ལ་ཁྱབ་པར་ཕུར་པས་བསྣུན༔ ཟན་ལིང་མཚོན་གྱིས་གཏུབ་ཅིང་ཚོགས་ཐ་མ་ལྟར་ཞལ་བསྟབ་བྱ༔ ཤོག་ལིང་ཐོག་མར་མགོ་བོའི་ཕྱེད་ནས་ལྟེབ༔ ཅེས་སོགས་གཞུང་ལྟར་ལྟེབ་ལ་ཆིངས་ལྤགས་དང་བཅས་པ་བྱ་ཞིང་རང་གི་སྣོད་དུ་གཞུག ། ཐུན་རྫས་ཀྱིས་བཀང་ལ་ཆས་བཀག༔ རེ་བ་དང་བྱད་ཐག་གིས་བཅིང་རྩང་རྒྱ་གྲམ་དུ་གཟིར༔ མནན་ཆས་རྣམས་བསགས༔ ས་དམིགས་སུ་དཀར་གཏོར་ཕུལ་ལ༔
མནན་དོངས་བྲུས་པར་མེ་བཤུར་བྱ༔ སཏྭ་རེ་ཐོགས་ཏེ་དོངས་ནང་དུ་གདེང་ཙམ་བྱ་ཞིང་༔ ཧཱུྃ༔ བདག་ནི་འཇམ་དཔལ་གཤིན་རྗེའི་གཤེད༔ དེང་འདིར་དྲག་པོའི་ལས་བྱེད་ཕྱིར༔ ཕྱག་གཡས་གནམ་ལྕགས་སཏྭ་རེ་ཐོགས༔ གཡོན་པས་མེ་ཡི་ཞགས་པ་འཛིན༔ གཡས་ཀྱི་གནམ་ལྕགས་སཏྭ་རེ་དེ༔ སྲིད་གསུམ་ནམ་མཁའི་མཐོངས་སུ་ཕྱར༔ ཐོག་ལྟར་ས་ལ་ཕབ་པའི་ཚེ༔
རི་རབ་གླིང་བཞི་ཕྱེད་དུ་གས༔ འོག་གི་རྒྱ་མཚོ་མེར་གྱིས་གསལ༔ དེ་ནང་གཤིན་རྗེ་མ་ལུས་ཀུན༔ གནས་པ་འགྲོ་དབང་མེད་པར་ཡི༔ མཐའ་རྣམས་མེ་ཡི་ཞགས་པས་བསྐོར༔ འཆི་བདག་ཕོ་བྲང་མངོན་སུམ་གསལ༔ དེ་ནས་གཏད་པ་ནི༔ ཛཿ གཤིན་རྗེའི་ཕོ་བྲང་སྲོག་བདག་གནས་མཆོག་ནས༔ སྲིད་པ་སྲོག་གི་བདག་པོ་མཐུ་བོ་ཆེ༔
སྲིད་པའི་འཁོར་ལོ་འཇིགས་བྱེད་མ་ཧེའི་གདོང་༔ གཤིན་རྗེ་ཨ་ཝ་གླང་མགོ་ད་བཞེངས་ཤིག༔ ཟ་བྱེད་འཆི་བདག་འབར་བའི་ཁ་གདོངས་ལ༔ གནོད་པའི་དགྲ་བགེགས་ཡུལ་མཁར་སྡེ་རིགས་དང་༔ སྲི་ཅན་གདོན་བགེགས་འབྱུང་པོ་མ་ལུས་པ༔ བསྟབ་བོ་ཨ་ཝ་གླང་མགོའི་ཞལ་དུ་བསྟབ༔ བྲུབ་བོ་འཆི་བདག་གཤིན་རྗེ་ལྟོ་བར་བྲུབས༔ བསྟབ་བོ་གཏད་དོ་ནམ་ཡང་མ་ཤོར་ཅིག༔
ཅེས་མནན་པ་དོངས་སུ་བསྒྱུར་ཞིང་༔ དམོད་པ་བྲུབ་ཆོག་བྱ༔
སྟག་ཤིང་གི་ཕུར་བུ་བཙུགས་ལ༔ ཧཱུྃ་ཡ་བྷྱོཿ འཇམ་དཔལ་གཤིན་རྗེ་ལས་ཀྱི་དམོད་པའི་མཚོན༔ སྲིད་པའི་རི་རབ་ལས་གྲུབ་དུག་ཕུར་འདི༔ མ་རུངས་དམ་སྲི་འབྱུང་པོ་མནན་ཕྱིར་གཏབ༔ ནམ་ཡང་རུ་ཏྲ་ལྡང་བར་མ་གྱུར་ཅིག༔ ཨོཾ་ཡ་མ་རཱ་ཛ་ཀཱི་ལི་ཀཱི་ལ་ཡ་ཧེ་ཨེ་ཧ་ལ་ཁཌྒ་ཡ་སརྦ་དུཥྚཱཾ་ནན་པྲ་དུཥྚཱཾ་ནན་ལཾ་བྷ་ཡ་ནན་སཏྭཾ་བྷ་ཡ་ནན་མོ་ཧ་ཡ་ནན་ཡ་མ་ཡེ་ནན་མ་རུ་ཏྲི་བཱ་རུ་ཎ་ཡ་ཙཀྲ་ནན་ནན༔ ཞེས་དུར་རྡོ་སྟོང་ཁམས་བྲིས་པས་ཁ་བཀབ་ཅིང་༔ ཧྃའུ་ཡ་བྷྱོཿ དམིགས་བྱ་ཁང་བཅུད་འཆི་བདག་གཤིན་རྗེའི་ཁར༔
སྲིད་པ་སྤུ་གྲི་འཁོར་ལོས་རྒྱས་ཐོབ་ལ༔ སྣོད་ཀྱི་འཇིག་རྟེན་མ་སྟོང་བར་དུ་རྒྱ༔ ནམ་མཁའི་རླུང་མེ་ཆུ་ས་རི་རབ་དང་༔ གནམ་ལྕགས་མཆོད་རྟེན་རྩིབས་སྟོང་འབར་བས་མནན༔ རྒྱས་གདབ་མནན་ནོ་ནམ་ཡང་མ་ལྡང་ཅིག༔ ཧཱུྃ་ནན་ཡ་ནན་ཨེ་ནན་སུྃ་ནན་ཁྃ་ནན་རྃ་ནན་ཡྃ་ནན་མཱ་ར་ཡ་ནན་ནན༔ ཞེས་སཱཙྪ་ནག་པོ་དང་༔ འབྱུང་བ་གོ་ལྡོག་གིས་རྒྱས་བཏབ་ལ་མི་མངོན་པར་དབྱིབས༔ གོང་གནོན་གྱི་ཟོར་གཏོར་ཐོགས་ལ༔ ཧཱུྃ་ཡ་བྷྱོཿ
མཐིང་ནག་རབ་འཇིགས་མེ་རླུང་འཚུབས་པའི་དབུས༔ གནམ་ལྕགས་འཕྲོ་བའི་ཐོད་མཁར་ཕོ་བྲང་ནས༔ འཇིགས་བྱེད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་སྐུར་བཞེངས་ཤིག༔ མངོན་སྤྱོད་མཐུ་རྩལ་ཐུགས་དམ་དུས་ལ་བབ༔ ཕ་རོལ་གདུག་པའི་དགྲ་ལ་ཟོར་མདའ་ཡ༔ ཚེ་བདག་ནག་པོའི་ཐུགས་དམ་དུས་ལ་བབ༔ ཕ་རོལ་གདུག་པའི་དམག་དཔོན་སྒྲོལ་བར་གྱིས༔ དགྲ་ནག་འབར་བའི་ཐུགས་དམ་དུས་ལ་བབ༔ ཕ་རོལ་གདུག་པའི་དགྲ་བོ་དམག་མི་གཏོར༔
ཁྲོ་ཆུ་དུག་སྡོང་ཐུགས་དམ་དུས་ལ་བབ༔ དགྲ་བགེགས་གདུག་པའི་གོ་མཚོན་ཕྱེ་མ་གཏོར༔ ཀི་ཀང་སྤུ་གྲིའི་ཐུགས་དམ་དུས་ལ་བབ༔ དགྲ་བོའི་མི་རབས་བདུན་རྒྱུད་རྩད་ནས་ཆོད༔ ཤ་ཟ་རིགས་ལྔའི་ཐུགས་དམ་དུས་ལ་བབ༔ དགྲ་བོའི་རྟེན་མཁར་ཡུལ་ཞིང་ཕྱགས་མས་ཐོབ༔ ཕ་རོལ་བནྡེ་དགྲ་བོ་བྱད་མ་རྣམས༔ ལྕགས་ཀྱི་ཨ་ཙར་ནག་པོས་སྒྲོལ་བར་གྱིས༔ ཕ་རོལ་བོན་པོ་དགྲ་བོ་བྱད་མ་རྣམས༔ ཟངས་ཀྱི་ཨ་ཙར་དམར་པོས་སྒྲོལ་བར་གྱིས༔
ཕ་རོལ་མི་ནག་དགྲ་བོ་བྱད་མ་རྣམས༔ དུག་གི་ཕག་རྒོད་ནག་པོས་ཟ་བར་གྱིས༔ ཕ་རོལ་དགྲ་བོ་བུད་མེད་བྱད་མ་རྣམས༔ བསྭེ་ཡི་སྦལ་པ་དམར་པོས་ཟ་བར་གྱིས༔ ཕ་རོལ་དགྲ་བོ་ཆུང་རྒྱུད་བྱད་མ་རྣམས༔ གདུག་པའི་དུག་སྦྲུལ་ནག་པོས་ཟ་བར་གྱིས༔ ཕ་རོལ་དགྲ་བོ་སྒོ་ནོར་ཕྱུགས་ཞིང་རྣམས༔ ལྕགས་ཀྱི་སྡིག་རྒོད་འབར་བས་ཟ་བར་གྱིས༔ དམ་ཉམས་དགྲ་བོ་བྱད་མ་ལྷ་སྲུང་རྣམས༔ འཇོམས་བྱེད་གཤིན་རྗེ་ཚོགས་ཀྱིས་སྒྲོལ་བར་མཛོད༔
མ་རུངས་བདུད་ཀྱི་སྡེ་དཔུང་ཆམ་ལ་ཕོབ༔ དམིགས་པའི་བྱད་མ་དགྲ་བགེགས་ཤོར་ར་རེ༔ ད་ལྟ་ཉིད་དུ་སྒྲོལ་བའི་ཕྲིན་ལས་མཛོད༔ ཨོཾ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ས་མ་ཡ་ཧཱུྃ་ཧཱུྃ་བྱད་མ་ནྲྀ་ཏྲི་ཏྲིག་ནན་ཧ་བྷྱོ་བྷྱོ་ཟློག་ཟློག༔ ཅེས་མནན་པའི་སྟེང་ངམ་དགྲ་ཕྱོགས་སུ་འཕང༌། བཤལ་ཆུས་བརྟན་མ་བསྐྱང༌། གཏོར་སྣོད་མནན་སྟེང་དུ་ཁ་སྦུབ་ལ་རྟ་བྲོ་བརྡུང༌། སྲུང་འཁོར་དང་བཅས་རང་གནས་སུ་ལོག ། བདག་གི་རྣལ་འབྱོར་གྱིས་སྒོ་ནས་མཆོད་བསྟོད་བཟོད་གསོལ་ཉེར་བསྡུ་བསྔོ་སྨོན་སོགས་ལས་ཀྱི་རྗེས་མི་མངོན་བར་བསྡུ་བས་མཐའ་བརྒྱན་པར་བྱའོ། ། སྲི་མནན་ཆོ་ག་ནག་འགྲོས་དང་དགྲ་བྲུབ་ལས་རླུང་མནན་པའི་ལས་རིམ་སོགས་གབ་འཁྲུགས་རྒྱ་ཆེར་འདུག་ཀྱང་དུས་མཐའི་རྨོངས་པའི་གབ་སེལ་གྱི་ཕྱིར་དུ།
བདུད་འཇོམས་པས་བཀའ་ཕེབས་གཙུག་ཏུ་ཁུར་ཞིང་པདྨ་གཏེར་བདག་གླིང་པའི་སྐུ་ཕྲེང་ལྔ་པ་ངེས་དོན་ཆོས་དབྱིངས་རང་གྲོལ་གྱིས་ཆོག་བསྒྲིགས་སུ་བཀོད་པས་བདུད་བཞི་མ་ལུས་པའི་གཡུལ་ལས་རྒྱལ་ཞིང་རྒྱལ་བསྟན་དར་རྒྱས་ཡུན་རིང་དུ་གནས་པའི་རྒྱུར་གྱུར་ཅིག། །། ངི༽ འཇམ་དཔལ་གཤིན་རྗེ་དུག་རི་མེ་འབར་གྱི་གསེར་སྐྱེམས་ཤན་པ་དམག་བསྐུལ་བཞུགས་སོ།། ཧཱུྃ། ཀུན་བཟང་རྡོར་སེམས་ཆོས་དང་ལས་ཀྱི་དབང༌། ། འཇམ་དཔལ་བཤེས་གཉེན་པད་འབྱུང་མཚོ་རྒྱལ་མ། ། སངས་རྒྱས་ཡེ་ཤེས་གཏེར་སྟོན་འདུས་པར་བཅས། ། རིག་སྔགས་དམོད་པའི་བརྒྱུད་གསུམ་བླ་མ་ལ། ། གསེར་སྐྱེམས་འདི་འབུལ་མཐུ་དབང་དངོས་གྲུབ་སྩོལ། ། རྒྱུད་སྡེ་བཞི་དྲུག་ཐེག་རིམ་དགུའི་ལྷ་ཚོགས། ཁྱད་པར་བཅོམ་ལྡན་འཇམ་དཔལ་གཤིན་རྗེའི་གཤེད། །
དུག་རི་མེ་འབར་དཀྱིལ་འཁོར་གཉན་གྱི་ལྷ། ། གསེར་སྐྱེམས་འདི་འབུལ་མངོན་སྤྱོད་གཟི་བྱིན་སྐྱེད། ། ལས་མགོན་བྱ་རོག་ལྷ་བཙན་དགེ་བསྙེན་གཟའ། ། རྒྱལ་ཆེན་བཞི་དང་གཙང་རིས་དཔལ་མགོན་དང༌། ། ཕོ་རྒྱུད་མོ་རྒྱུད་དམ་ཅན་རྒྱ་ཚོའི་ཚོགས། ། གསེར་སྐྱེམས་འདི་བཞེས་མཐུ་དཔུང་སྟོབས་རྩལ་སྐྱེད། ། ས་བདག་རྗེ་བློན་འབངས་འཁོར་སྡེ་རིགས་བཅས། ། ལོ་ཟླ་ཞག་དུས་གནས་འགྱུ་ལེགས་ཉེས་སྟོན། ། ཀོ་ལོང་སྡོམ་པའི་རིགས་ཀུན་གསེར་སྐྱེམས་བཞེས། ། རུ་ང་ཀུན་སྤོངས་མཐུན་པའི་སྡོང་གྲོགས་མཛོད།
གཟུ་དཔང་ནི། ཧཱུྃ། རིག་འཛིན་རྩ་བརྒྱུད་བླ་མ་དཀོན་མཆོག་གསུམ། ། ཞི་ཁྲོ་རབ་འབྱམས་མཁའ་འགྲོ་ཆོས་སྲུང་ཚོགས། ། རིག་སྔགས་དམོད་པ་ལས་ཀྱི་ཕོ་ཉ་རྣམས། ། མ་གཡེལ་དབྱིངས་ནས་དུས་འདིར་དགོངས་སུ་གསོལ། ། སྔོན་ཚེ་བསྐལ་པ་ཡར་ལྡན་དཔལ་ཆེ་ཡང༌། ། སྙིགས་མའི་དུས་འདིར་བདག་ཅག་བསོད་ནམས་དམན། ། ཇོ་བོ་དཀོན་མཆོག་གསུམ་ལ་སྐྱབས་ཞུས་ཀྱང༌། ། ལྷ་སྲིན་འབྱུང་པོས་གནོད་པ་སྐྱོབ་མ་ཐུབ། །
ལུས་ངག་དཀར་པོ་དགེ་ལ་འབུང་བསམ་ཀྱང༌། ། གྲོགས་ངན་དབང་གིས་སྡིག་པའི་ལས་ལ་བསྒྱུར། ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། གཞན་ལ་གནོད་པའི་བསམ་ངན་སྦྱོར་སྤངས་ཀྱང༌། ལས་ངན་དབང་གིས་རང་དབང་འདུས་མ་ཚུགས། ། དེ་ཡི་རྒྱབ་རྟེན་ནག་ཕྱོགས་འབྱུང་པོས་བྱེད། ། ཐར་པ་བསྒྲུབས་ཀྱང་བར་ཆད་དབང་བཙན་ན། ། སངས་རྒྱས་ཐོབ་པའི་དུས་ཞིག་ནམ་ཡོང་ངམ། ། ཀུན་མཁྱེན་མགོན་པོས་གཟུ་དང་དཔང་པོ་མཛོད། །
མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། འདུལ་ཁྲིམས་བསྲུངས་ཀྱང་བསླབ་སྡོམ་གནས་མ་ནུས། ། དབེན་གནས་འགྲིམས་ཀྱང་དགྲ་ཇག་ཆོམ་རྐུན་དར། ། ལྟོ་གོས་མཐུ་ཆེན་དམ་ཆོས་ཡལ་བར་དོར། ། ནད་གདོན་སྡིག་སྒྲིབ་བར་ཆད་སྣ་ཚོགས་པ། ། ལོ་ནད་ནོར་ནད་སྐྱེ་འགྲོའི་སྲོག་དབུགས་སྡུད། ། སྡིག་སྒྲིབ་བསགས་པའི་རྒྱུ་རྐྱེན་འབྱུང་པོས་བྱས། ། སྒོ་གསུམ་དགེ་ལ་འབད་པའི་དབང་མི་འདུག ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་ནོངས་ཡེ་ཤེས་ལྷ་ལ་མཁྱེན་པར་གསོལ། །
སྔོན་གྱི་ལས་དང་འཕྲལ་རྐྱེན་མཚམས་སྦྱོར་བའི། ། བདུད་དགྲ་དམ་སྲི་འབྱུང་པོས་འཚེ་དང་རྒོད། ། ལོ་ཟླ་ཞག་དུས་སྐག་སྲི་མི་མཐུན་རྣམས། ། འཇམ་དཔལ་གཤིན་རྗེའི་གཤེད་པོའི་ལྷ་ཚོགས་ཀྱིས། ། མངོན་སྤྱོད་དྲག་པོའི་སྟོབས་ཀྱིས་འདིར་ཁུག་ལ། ། བསྒྲལ་ཞིང་མནན་པའི་ཕྲིན་ལས་དུས་ལ་བབ། ། ཐུགས་དམ་གནད་ནས་བསྐུལ་ལོ་མཱ་ར་ཡ། ཞེས་དགྲ་མནན་གྱི་སྐབས་སུ་ལག་ཐོགས་པས། གཏེར་ཆེན་དེ་ཉིད་ཀྱི་སྤྱན་སྔར་བཀའ་བབ་རྗེས་སུ་གནང་བ་སྔགས་འཆང་སྐྱིད་གྲོང་སྨྱོན་པས་གང་ཤར་ལ་འུར་བྲིས་པས་བསྟན་དགྲ་ཚར་གཅོད་ཤོག། །། ཅི༽ འཇམ་དཔལ་གཤིན་རྗེ་དུག་རི་མེ་འབར་གྱི་དྲག་པོའི་སྦྱིན་སྲེག་ལས་མཐའ་གདུག་པ་ཀུན་འཇོམས་བཞུགས་སོ།།
དུས་གསུམ་རྒྱལ་ཀུན་མཐུ་སྟོབས་ནུས་པའི་རྩལ། ། གཏུམ་དྲག་ཉམས་བརྒྱར་འབར་བའི་ཡེ་ཤེས་མེས། ། མ་རུངས་བདུད་སྡེའི་ཚོགས་ཀུན་རབ་བསྲེགས་ནས། ། མངོན་སྤྱོད་ལས་ཀུན་འགྲུབ་པའི་འདོད་དོན་སྩོལ། དེའང་དབང་ཐོབ་ཅིང་དམ་ཚིག་དང་ལྡན་པའི་སྔགས་པས། དུར་ཁྲོད་དམ་ལྷོ་ཕྱོགས་དྲག་པོའི་ས་གཞི་ནག་ཅིང་རྩུབ་པའི་གནས་སུ། ལོ་ཟླ་ཚེས་གྲངས་དུས་ཚོད་རྩུབ་ཅིང་གཟའ་སྐར་འཕྲོད་སྦྱོར་ངན་པའི་དུས་སུ་གདུག་པའི་ས་སྣ་གསུམ་གྱི་སྟེགས་བུ་མདའ་གང་ངམ་ནི་ཁྲུ་གང་གི་ཁར། མ་ཏྲཾ་གྱི་ལྟོ་བར་ཐབ་ཁུང་གྲུ་གསུམ་པ་ཁ་ཁྱེར་སུམ་རིམ་རྒྱ་སོར་ཉི་ཤུ་དཔངས་སུ་སོར་བཅུ་གཅིག་ལས་མི་དམན་པ་རོ་སོལ་དང་དུག་ཁྲག་གིས་བྱུགས་པའི་དབུས་སུ་འཁོར་ལོ་རྩིབས་བཞི་པ་ཆོས་འབྱུང་དང་བཅས་པ་བྲི། ཐབ་ནང་དུ་དྲག་ཤིང་ཚེར་མ་ཅན་དུག་ཁྲག་གིས་སྦགས་པའི་ཧོམ་མེ་ཚང་ཏིང་ལོ་སོགས་ཚད་དང་ལྡན་པ་བཅའ། གཡས་ངོས་སུ་མེ་སྲོག་འཛིན་པའི་རྫས་ཡམ་ཤིང་ཟུར་གསུམ་སོར་བཅུ་གཉིས་པ་དང༌།
མར་ནག་ཚིལ་ཞུན་གྱིས་སྦགས་པ་རྩ་བའི་རྫས། དམིགས་བྱའི་རུ་པ་མིང་རུས་ཅན་གྲངས་ལྡན། དྲག་པོའི་རྫས་ཤ་སྣ་བག་ཕྱེ་དང་བསྲེས་པའི་རིལ་བུ་མིང་རུས་ཅན། གནད་ཀྱི་རྫས་སྦལ་སྦྲུལ་གྱི་ཤ་དང་དུག་སྣ། བསད་པའི་རྫས་ཟངས་ལྕགས་རྡོའི་ཕྱེ་མ། མྱོས་པའི་རྫས་དམར་ནག་དོམ་བསྣོལ་གྱི་ཁྲག ། ཚ་བའི་རྫས་ཏིལ་དང་ཉུངས་དཀར་ཚ་བ་གསུམ། དེ་ལྟར་རྫས་བདུན་པོ་ལྕགས་སམ་ཐོད་པའི་ནང་དུ་གྲལ་རིམ་གྱིས་བཀོད། གཡོན་ངོས་ཆུ་གཉིས་སྔོན་དུ་འགྲོ་བའི་ཕྱི་ནང་གི་ཉེར་སྤྱོད། འཇིག་རྟེན་དང་འཇིག་རྟེན་ལས་འདས་པའི་གཏོར་མ་སྨན་རཀ་དང་བཅས་པ་བཤམ།
མདུན་དུ་ལས་བུམ་རྡོར་དྲིལ་དགང་བླུགས་མེ་ཏོག་སོགས་ཉེ་བར་མཁོ་བའི་ཡོ་བྱད་ཐམས་ཅད་ཚང་བར་འདུ་བྱས། ཐོག་མར་སྐྱབས་སེམས་ནས་ཚོགས་ལྷག་གི་བར་ཕྲིན་ལས་ཀྱི་གཞུང་བསྲངས་ཏེ། རྒྱུ་དུས་ཀྱི་ཀུན་སློང་སྙིང་རྗེ་བསྐྱེད་ཅིང་དུས་ཀྱི་ཀུན་སློང༌། ཞིང་བཅུ་སྒྲོལ་བའི་ཞེ་སྡང་དང་ལྡན་པས་ཆས་གོས་ནག་པོ་གྱོན། མི་མགོའི་ཐོད་ཕྲེང་དང་རུས་རྒྱན་སོགས་ཀྱི་དོ་ཤལ་བྱས། ཞིང་ལྤགས་ཀྱི་གདན་ལ་ངག་བཅད་ནས་ཁ་ལྷོ་ཕྱོགས་སུ་འགོད། ལས་བུམ་གྱི་ནང་དུ་ལས་གཤིན་བསྐྱེད་པ་ནི། ཡ་མ་རཱ་ཛ ས་བསང༌། སྭ་བྷཱ་ཝ ས་སྦྱང༌། ལས་བུམ་དབུས་སུ་པད་ཉིའི་སྟེང༌། །
དཔལ་ཆེན་རྡོ་རྗེ་འཇིགས་བྱེད་སྐུ། ། མཐིང་ནག་རབ་ཁྲོས་མ་ཧེའི་ཞལ། ། ཕྱག་གཉིས་གྲི་གུག་ཐོད་ཁྲག་འཛིན། ། གཏུམ་རྔམ་མི་བཟད་དཔལ་ཆས་རྫོགས། ། གནས་གསུམ་འབྲུ་གསུམ་གནས་པ་ལས། ། འོད་འཕྲོས་ཡེ་ཤེས་སེམས་དཔའི་ཚོགས། ། རང་བཞིན་གནས་ནས་སྤྱན་དྲངས་གྱུར། ཨོྃ་བཛྲ་ས་མཱ་ཛཿ ཛཿཧཱུྃ་བཾ་ཧོཿ ཨོྃ་ཡ་མ་རཱ་ཛ་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡའི་ བར་གྱིས་མཆོད།
བསྟོད་པར་འོས་པ ་སོགས་ཀྱིས་བསྟོད་ནས་བཟླས་པའི་ཚེ། བདག་གི་ཐུགས་ལས་སྔགས་ཀྱི་ཕྲེང་བ་ཐོན་ནས་གཟུང་ཐག་ལ་འཁྲིལ་ཏེ་བུམ་ནང་གི་ལྷའི་ཐུགས་ཀར་ཞུགས་པར་གྱུར། ཨོྃ་ཡ་མ་རཱ་ཛ་ས་མ་ཡ་ཧཱུྃ་ཕཊ྄ཿ ཞེས་པ་ཡང་སྙིང་རྩ་སྔགས་བརྒྱ་རྩ་བཟླས། དུང་ཆོས་ཀྱི་ཆུ། ཨོྃ་ཨཱཿཧཱུྃ། གིས་ཕུལ། ལྷ་ཐམས་ཅད་ཆགས་པ་ཆེན་པོས་འོད་དུ་ཞུ་ནས་བྱང་ཆུབ་ཀྱི་སེམས་སུ་རོ་གཅིག་ཏུ་གྱུར ་པར་བསམ། མཆོད་རྫས་དང་སྲེག་རྫས་བསང་སྦྱང་ནི། སྟོང་པའི་ངང་ལས་ཨཱཿལས་བྱུང་བའི་ཡེ་ཤེས་ཀྱི་ཀ་པཱ་ལ་སྟོང་གསུམ་དང་མཉམ་པའི་ནང་དུ༔
ནྲྀ་དང་ཏྲི་ལས་དགྲ་བགེགས་ཀྱི་ཤ་ཁྲག་ཕུང་ཁམས་སྐྱེ་མཆེད་ལས་བྱུང་བའི་མཆོད་རྫས་རྣམས་ངོ་བོ་ཟག་པ་མེད་པའི་ཡེ་ཤེས་ཀྱི་བདུད་རྩི་རྣམ་པ་སོ་སོའི་མཚན་ཉིད་ཡོངས་སུ་རྫོགས་པས་ནམ་མཁའ་གང་བར་གྱུར། བསམས་ལ། ཨརྒྷཾ་པཱ་དྱཾ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ བར་དུ་མཆོད་རྫས། ཨོྃ་ཡ་མཱནྟ་ཀ་ནྲྀ་ཏྲི་མཱ་ར་ཡ་ཛ་ཛཿ ལན་གསུམ་གྱི་སྲེག་རྫས་རྣམས་བྱིན་གྱིས་བརླབ། གདོལ་གཤིན་དམེ་ཡུགས་ཀྱི་མེས་ཏིང་ལོ་སྦར་བ་དང་བཅས་པས། ཨོྃ་ཨགྣེ་ཡེ་ཧ་བྱཱ་ཀ་བྱཱ་ཛཿ མར་ནག་བླུགས་གཟར་བདུན་གྱིས་གསོ། ཆཻག་མོ་ མཱ་ར་ཡ་ཛྭ་ལ་རྃ། ཞེས་བླུགས་ལ་རླུང་གཡབ་དང་བཅས་མེ་སྦར།
མེ་ཐབ་བསང་སྦྱང༌། སྟོང་པའི་ངང་ལས་ཧཱུྃ་ལས་དྲག་པོའི་ཐབ་ཁུང་ནག་པོ་གྲུ་གསུམ་བང་རིམ་སུམ་ལྡན་ཆོས་ཀྱི་དབྱིངས་དང་མཉམ་པའི་ནང་དུ༔ ར་སྐྱེས་ཁམ་པ་འཇའ་འོད་དང་གློག་གིས་དཀྲིགས་པ་ཞིང་གི་སྒ་དང་པགས་པས་གཡོགས་ཏེ་སྦྲུལ་ནག་གི་གོང་སྨེད་བྱས་པའི་སྟེང་དུ༔ རང་གི་ཐུགས་ཀ་ནས་བྱུང་བའི་རྃ་ཡིག་ཡོངས་སུ་གྱུར་པ་ལས༔ དྲག་པོའི་མེ་ལྷ་མཐིང་ནག་གཏུམ་པོ་འཇིགས་པའི་ཉམས་ཅན་ཞལ་གཅིག་ཕྱག་བཞི་པ་གཡས་གཉིས་རྡོ་རྗེ་དང་བགྲང་ཕྲེང་གཡོན་གཉིས་དབྱུག་པ་གྷཎྜེ་བསྣམས་པ་མེ་དཔུང་འབར་བའི་དབུས་ན་བཞུགས་པར་གྱུར༔ རང་གི་ཐུགས་ཀ་ནས་ཛཿཧཱུྃ་བཾ་ཧོ་བཞི་སྤྲོས་ཡེ་ཤེས་ཀྱི་མེ་ལྷ་འཁོར་བཅས་སྤྱན་དྲངས༔ བར་བསམས་ལ། ཧཱུྃ༔ དད་པ་དང་ནི་དམ་ཚིག་གིས༔ ཚུར་གཤེགས་མེ་ལྷ་དྲང་སྲོང་ཆེ༔
རང་གི་དམ་ཚིག་ཚུལ་བཞིན་དུ༔ འབར་བའི་གནས་འདིར་གཤེགས་སུ་གསོལ༔ ཨོྃ་ཨེ་ཧྱ་ཧི་བྷ་ག་ཝན་ཛཿཧཱུྃ་བཾ་ཧོཿ ཨགྣི་ཛྙཱ་ན་ས་མ་ཡེ་མ་ཧཱ་ཀ་རུ་ཎི་ཀ་ཏྲི་ཤ་ཡ་ཧོཿ དམ་ཚིག་པ་དང་གཉིས་སུ་མེད་པར་གྱུར༔ ཧོཿ གཟི་བརྗིད་ཆེན་པོ་མེ་ཡི་ལྷ༔ འདོད་པ་ཐམས་ཅད་རབ་སྒྲུབ་ཅིང་༔ ཐུགས་རྗེ་སེམས་ཅན་དོན་མཛད་པ༔ འབར་བའི་གདན་ལ་བཞུགས་སུ་གསོལ༔
ཨོྃ་ཨགྣེ་ཡེ་ས་མ་ཡེ་ཏིཥྛ་ལྷན༔ ཞེས་གདན་འབུལ། ཧཱུྃ། མེ་ལྷའི་རྒྱལ་པོ་དྲང་སྲོང་ཆེ། ། ཞི་རྒྱས་དབང་དྲག་སྣ་ཚོགས་པའི། ། ཕྲིན་ལས་ཀུན་གྱི་ལད་པོ་མཛད། ། ཏིང་འཛིན་ལྷ་ལ་ཕྱག་འཚལ་ལོ། ། ཨགྣེ་ཡེ་ཨ་ལ་ལ་པྲ་ཏཱིཙྪ་ཧོཿ ས་ཕྱག་བྱ། ཧཱུྃ༔
རབ་འབྱམས་ཞིང་གི་ཁྱོན་རྣམས་གང་བ་ཡི༔ ཟག་བྲལ་རྨད་བྱུང་འདོད་ཡོན་ཉེར་སྤྱོད་ལྔ༔ ཤ་ཁྲག་དབང་པོའི་ཚིལ་རུལ་དམ་ཚིག་རྫས༔ གཉིས་མེད་མཉམ་རོལ་བདེ་མཆོད་ཨ་མྲྀ་ཏ༔ མ་ཧཱ་རཀྟ་བརྗིད་ལྡན་གཏོར་མ་སོགས༔ མེ་ལྷ་དྲང་སྲོང་ཚོགས་ལ་འབུལ་བར་བགྱི༔ ཨོྃ་ཨགྣེ་ཡེ་ས་པ་རི་ཝཱ་ར་ཨརྒྷཾ་པཱ་དྱཾ་པུཥྤེ་ དྷཱུ ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ འི་བར་དང༌། པཉྩ་ཀ་མ་གུ་ཎ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཁ་ཧི༔ ཞེས་མཆོད་པ་འབུལ། ཧཱུྃ༔
ཚངས་དབང་འཇིག་རྟེན་མགོན་སྲས་མེ་ལྷའི་རྒྱལ༔ ཕྲིན་ལས་མངའ་བདག་མཐུ་ཆེན་དཔའ་བོ་མཆོག༔ དགོས་འདོད་རེ་བ་ཡོངས་སྐོང་འོད་པོ་ཆེ༔ ལས་ཀུན་སྒྲུབ་མཛད་ཁྱོད་ལ་ཕྱག་འཚལ་བསྟོད༔ ཅེས་བསྟོད་ནས་བྱོན་ཟས་ནི། མེ་ལྷའི་ལྗགས་རྡོ་རྗེའི་རྩེ་མོ་གཅིག་པར་རྃ་དགང་བླུགས་ཀྱི་རྩེར་ཧཱུྃ་མཐིང་ནག་འབར་བའི་རེས་མཚན་པར་གྱུར༔ བསམས་ནས༔ ཨོྃ་ཨགྣེ་ཡེ་སྭཱ་ཧཱ༔ ཞེས་མདུན་དུ་བཀང་བའི་གཟར་གཉིས་ཁ་སྦྱར་ཁྲོ་བོའི་ཁུ་ཚུར་གྱིས་བཟུང་ནས་པུས་མོ་ལས་ཕྱིར་ནང་མི་འདའ་བར་གཡོན་དུ་བསྐོར་ཞིང༌། ཨོྃ་ཨགྣེ་ཡེ་དི་བྱཱ་དི་བྱཱ་དི་ཤུདྡྷེ་མ་ཧཱ་ཤྲཱི་ཧ་བྱཱ་ཀ་བྱཱ་ཝ་ཧཱ་ན་ཡེ་བདག་ཅག་དཔོན་སློབ་འཁོར་དང་བཅས་པ་རྣམས་ལ་གནོད་ཅིང་འཚེ་བར་བྱེད་པ་མི་མཐུན་པའི་ཕྱོགས་སྤྱི་དང༌།
ཁྱད་པར་བསམ་པ་ངན་པ་ཡིད་ལ་འཆང་ཞིང་སྦྱོར་བ་རྩུབ་མོ་ལག་ཏུ་ལེན་པའི་དགྲ་བགེགས་ ཆཻག་མོ ་རྦོད་གཏོང་དང་བཅས་པ་ཐམས་ཅད་མཱ་ར་ཡ་རྦད༔ ཅེས་ལན་གསུམ་གྱིས་ཕུལ་ལ། ན་མོཿ རིག་པའི་རྒྱལ་པོ་དྲང་སྲོང་མེ་ལྷ་ཁྱོད་ཀྱི་ལས་ཐམས་ཅད་བྱེད་པས་བསྲེག་རྫས་ལྷ་ཡི་ཞལ་དུ་འབུལ་བ་དང་༔ མེ་ཉིད་ཡེ་ཤེས་ཀྱི་མེར་མཛད་ནས་བདག་གི་ཕྲིན་ལས་མ་ལུས་པ་བསྒྲུབ་པར་མཛད་དུ་གསོལ་ལོ༔ ཞེས་པ་བརྗོད་ནས་ཡམ་ཤིང་དང༌། ཨོྃ་ཨགྣེ་ཡེ་ཡ་ཛྙཱ་ན་ཡ་བདག་ཅག་དཔོན་སློབ་ སོགས་ནས་ མཱ་ར་ཡ་རྦད། ཅེས་པའི་བར་གྱིས་འབུལ། མར་ཁུ། ཨགྣེ་ཡེ་བདག་ཅག་ སོགས་སྤེལ་ཚིག་སྔ་མ་ལྟར་འབུལ།
རྫས་གཞན་རྣམས། ཧཱུྃ། དམར་ནག་མེ་ཀློང་དྲང་སྲོང་འཁོར་བཅས་ལ། ། དགྲ་བགེགས་ཕུང་ཁམས་སྐྱེ་མཆེད་བླ་ཚེ་སྲོག ། འདོད་རྒུར་འཆར་བའི་མཆོད་པ་འབུལ་གྱིས་བཞེས། ། དྲག་པོའི་ལོངས་སྤྱོད་གནས་འདེབས་གསོད་པའི་དུག ། མྱོས་བྱེད་ཚ་བའི་རྫས་རྒོད་འདི་བསྲེགས་ནས། ། དམིགས་པའི་དགྲ་བགེགས་མྱུར་དུ་བརླག་པར་མཛོད། ཨོྃ་ཨགྣྀ་ཀྲོ་དྷ་ཡེ་དགྲ་བགེགས་ ཆཻག་མོ་ མཱ་ར་ཡ་ཛྭ་ལ་རྃ་ཧཱུྃ་ཕཊ྄ཿ
ཅེས་པས་རྩ་བའི་རྫས་ནས་རིམ་པ་བཞིན་ཉེར་གཅིག་བདུན་སོགས་སྐབས་དང་སྦྱར་ཏེ་འབུལ།
བསྟོད་པ་སྔ་མ་ལྟར་བྱས་འདོད་དོན་གསོལ། ཨོྃ་ཨགྣེ་ཡེ་ཛྭ་ལ་གཱཙྪ་མུཾ། ཡེ་ཤེས་མེ་ལྷ་ཐབ་ཀྱི་ཤར་ལྷོར་གཤེགས་ནས་དཔང་པོ་མཛད་པར་གྱུར། བསམ་མོ། ། འདས་པའི་མེ་ལྷ་མཆོད་པ་ནི། དམ་ཚིག་མེ་ལྷའི་ལྟོ་བ་རྒྱ་ཆེའི་ནང༌། ། རབ་འཇིགས་ཕོ་བྲང་མཚན་ཉིད་རྫོགས་པའི་དབུས། ། པདྨ་ཉི་ཟླ་དགྲ་བགེགས་ཏི་རའི་སྟེང༌། ཞེས་སོགས། དཀྱིལ་འཁོར་ཡོངས་རྫོགས་ལྷ་ལ་ཕྱག་འཚལ་བསྟོད།
ཅེས་པའི་བར་ལས་བྱང་བཞིན་བྱའོ། ། དེ་ནས། ལྷ་ཚོགས་ཐམས་ཅད་སྐུ་མདོག་ཆར་སྤྲིན་ལྟར་ནག་ཅིང་བཟོད་པར་དཀའ་བའི་གཟི་བརྗིད་ཅན་དྲག་པོའི་སྦྱིན་སྲེག་བྱ་བའི་ལས་ལ་རྔམ་པར་ བསམས་ལ། བྱོན་ཟས་ནི། ཡེ་ཤེས་ཀྱི་ལྷ་ཚོགས་རྣམས་ལྗགས་རྡོ་རྗེ་རྩེ་མོ་གཅིག་པར་རྃ་དགང་བླུགས་ཀྱི་རྩེར་ཧཱུྃ་མཐིང་ནག་འབར་བ་རེས་མཚན་པར ་བསམ། གཡོན་དུ་བསྐོར་བའི་བར་སྔར་བཞིན་ལས། ཁྱད་པར་རྩ་སྔགས་ནི། ཨོྃ་མཉྫུ་ཤྲཱི་ཡ་མཱནྟ་ཀ་ཨ་ཀྲོ་ཏ་ཀ་དུ་ཏྲི་ཡ་མ་རཱ་ཛ་ཡ་མ་རཀྵ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་བཛྲ་ཀཱི་ལི་ཀཱི་ལ་ཡ་སརྦ་བྷིགྷྣཱན་བཾ་ཧཱུྃ་ཕཊ྄ཿ མདུན་གྱི་དགང་གཟར་བཀང་ནས། ཨོྃ་ཨགྣེ་ཡེ་དི་བྱཱ ་སོགས ་མཱ་ར་ཡ་རྦད།
ཅེས་པའི་བར། འཇིག་རྟེན་པའི་སྐབས་བཞིན་ལན་གསུམ་ཕུལ་ལ། སྲེག་རྫས་བསྒྲུབ་པའི་ཕྱིར། དེ་ནས་ལས་བྱང་གཞུང་བཞིན་བསྐུལ་བ་ནི། ཧཱུྃ་ཨེ་ཡ༔ གྲུ་གསུམ་ སོགས་ཚོགས་ཐ་མ་བཞིན་བྱས་ཏེ། ཧཱུྃ༔ འཇོམས་བྱེད་མཚོན་ཆ་འབར་བའི་འཁོར་ལོ་ཡིས། དགྲ་བགེགས་གཟུགས་ཕུང་ཕྱེ་མར་རབ་བཤིག་ནས། ། བྷནྡྷར་བསྐྱིལ་བའི་ཤ་ཁྲག་རྒྱ་མཚོ་འདི། །
འཇམ་དཔལ་གཤིན་རྗེའི་ལྷ་ཚོགས་ཞལ་དུ་འབུལ། ། འཇམ་དཔལ་གཤིན་རྗེའི་གཤེད་པོའི་ལྷ་ཚོགས་ལ། ། སྡང་དགྲ་གནོད་པའི་བགེགས་ཚོགས་ཀྱི། ། ཕྱི་ཡི་ཕུང་ཁམས་སྐྱེ་མཆེད་འབུལ། ། ནང་གི་བླ་ཚེ་སྲོག་དབུགས་འབུལ། ཁ་རྗེ་རླུང་རྟ་དབང་ཐང་འབུལ། ། བཞེས་ཤིག་རོལ་ཅིག་ཁ་རཾ་ཁཱ་ཧི། ། ལས་ངན་གདུག་པའི་དགྲ་བགེགས་འདི། ། འཇམ་དཔལ་གཤིན་རྗེའི་ཞལ་དུ་འབུལ། ། དུག་རི་ཁྲོ་འདུས་ཞལ་དུ་འབུལ།
དུར་ཁྲོད་བདག་མོའི་ཞལ་དུ་འབུལ། ། ཚེ་བདག་ནག་པོའི་ཞལ་དུ་འབུལ། ཁྲོ་ཆུ་དུག་སྡོང་ཞལ་དུ་འབུལ། ། དགྲ་ནག་དྲེགས་འདུལ་ཞལ་དུ་འབུལ། ། ཀི་ཀང་ནག་པོའི་ཞལ་དུ་འབུལ། ། མ་མོ་རིགས་ལྔའི་ཞལ་དུ་འབུལ། ། གཤེད་ཆེན་སྡེ་བཞིའི་ཞལ་དུ་འབུལ། ཁྲམ་ཐོགས་བཅུ་གཉིས་ཞལ་དུ་འབུལ། ། ཕོ་ཉ་བཅུ་དྲུག་ཞལ་དུ་འབུལ། ། སྲོག་བདག་སྡེ་བཞིའི་ཞལ་དུ་འབུལ། །
དབུགས་ལེན་སྡེ་བཞིའི་ཞལ་དུ་འབུལ། ། ཤན་པ་སྡེ་བཞིའི་ཞལ་དུ་འབུལ། ། མོན་པ་སྡེ་བཞིའི་ཞལ་དུ་འབུལ། ། ལས་བྱེད་ཉི་ཁྲིའི་ཞལ་དུ་འབུལ། ། སྤྲུལ་པ་ཡང་སྤྲུལ་ཞལ་དུ་འབུལ། ། འཁོར་ཚོགས་རྒྱ་མཚོའི་ཞལ་དུ་འབུལ། ། བཞེས་ཤིག་རོལ་ཅིག་ཁ་རཾ་ཁཱ་ཧི། ། འཁོར་བཅས་དགྱེས་ཤིང་ཚིམས་གྱུར་ནས། ། དགྲ་བགེགས་བརླག་པའི་ཕྲིན་ལས་མཛོད། ཛཿ
སྲིད་པའི་བཙོན་ཁང་དྲག་པོ་ཨེ། བསྐལ་པའི་མེ་དཔུང་འབར་བའི་ཀློང༌། ། གདུག་པའི་ཡམ་ཤིང་དམར་ནག་ཚིལ། ། དམིགས་པའི་གཟུགས་རྟེན་དྲག་པོའི་རྫས། ། གནད་འབེབས་མྱོས་བྱོས་གསོད་པའི་མཚོན། ། ཚ་བའི་ངད་བསྐྱེད་རྫས་རྒོད་རྣམས། ། བསྲེག་པའི་དགྲ་བགེགས་གདུག་པའི་ཚོགས། ། ལུས་ངག་རྡུལ་དུ་བསྲེགས་ནས་ཀྱང༌། ། རྗེས་ཤུལ་ལྷག་མ་མེད་པར་མཛོད། རྩ་སྔགས་ཀྱི་མཐར།
ཨོྃ་ཡ་མཱནྟ་ཀ་སརྦ་ཤ་ཏྲུམ་རུས་པ་ཙིཏྟ་ཨགྣི་ཛྭ་ལ་རྃ་ཁ་ཁ་ཁཱ་ཧི། ཞེས་མེའི་སྲོག་འཛིན་གྱི་རྫས་ནི། ཚ་བའི་རྫས་ཀྱི་འབར་སྔགས་རྫས་ཀྱིས་བསྟུན་པའི་བརྒྱ་རྩ་སོགས་གཙོ་འཁོར་ཐམས་ཅད་ལ་ཐུན་མོང་དུ་འབུལ་བ་འདི་ནི་འཇུག་པ་བདེ་བའི་དབང་དུ་བྱེད་ཅིང༌། རྒྱས་པར་སྤྲོ་ན་གཙོ་བོ་ལ་བརྒྱ་རྩ་འཁོར་རྣམས་ཉེར་གཅིག་རེ་སོགས་ཀྱིས་སོ་སོར་འབུལ་བའི་ཚུལ་ཤེས་པར་བྱའོ། ། དམིགས་གསལ་བགེགས་ལྟ་བུ་ལ་རྫས་གཞན་རྣམས་རྫོགས་ནས། ལྕགས་སླང་ནང་དུ་མེ་ལྕེ་ལྷེན་པའི་སར་ལིངྒའི་འགྲམ་ལ་དྲག་བསྐུལ་གསེར་སྐྱེམས་འགུགས་འདྲེན་རྣམས་བྱས་ནས། བཞེས་སྒྲ་དང་བཅས་ཛ་གད་རྫས་ལྡན་གྱི་མེ་སྦར་ཏེ་ཧོམ་མཆོད་བྱ་བ་ཡིན་ནོ། ། དེ་ནས་བྱོན་སྐྱེམས་བྱ་བ་ནི། གཤེགས་ཡུལ་ལ་སྨན་རཀ་གཏོར་མཆོད་སྲེག་རྫས་རྣམས་སྔོན་བཞིན་འབུལ་ཞིང༌། ཨོྃ་བཛྲ་ཏམྦུ་ལ་ཡེ་སྭཱ་ཧཱ།
སོ་རྩི་དང༌། ཨོྃ་བཛྲ་ཝསཏྲ་ཡེ་སྭཱ་ཧཱ། གོས་ཟུང་ཕུལ་ནས་བསྟོད་པ་ལས་བྱང་ལྟར་བྱ་ལ། འདོད་གསོལ་ནི། ཧོ། དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་བདག་ཉིད་ཁྲག་འཐུང་ཁྲོ་བོ་ཐམས་ཅད་ཀྱིས་དཔལ་བདུད་ཀྱི་ཕྱོགས་ཐམས་ཅད་སྒྲོལ་བའི་དཔའ་བོ། བཅོམ་ལྡན་འདས་འཇམ་དཔལ་ཕྱག་རྒྱ་ཟིལ་གནོན་ཡབ་ཡུམ། ཚེ་བདག་འབར་བ་ཆེན་པོ། ཁྲོ་ཆུ་དུག་གི་སྡོང་པོ། དགྲ་ནག་དྲེགས་པ་འདུལ་བྱེད།
ཀི་ཀང་མེའི་སྤུ་གྲི། དུག་རི་མ་མོ་རིགས་བཞི། གཤེད་ཆེན་འབར་བ་སྡེ་བཞི། འཆི་བདག་ཁྲམ་ཐོགས་བཅུ་གཉིས། དུས་ཀྱི་ཕོ་ཉ་དྲུག་ཅུ། ། སྲོག་བདག་བདུད་ཕོ་སྡེ་བཞི། དབུགས་ལེན་རུ་ཏྲ་སྡེ་བཞི། ཤན་པ་ཕོ་ཉ་སྡེ་བཞི། ཨ་ཙར་མོན་པ་སྡེ་བཞི། ལས་བྱེད་ཉི་ཁྲི་དགུ་འབུམ།
སྤྲུལ་པའི་ཕག་སྡིག་སྦལ་སྦྲུལ། བླ་འགུགས་ལས་ཀྱི་ཕོ་ཉ། བླ་འགུགས་མི་རེང་དམར་པོ། སྲིད་པ་ལས་ཀྱི་འཁོར་ལོ། གསལ་ཤིང་དུག་གི་འཁོར་ལོ། སྤུ་གྲི་མེའི་འཁོར་ལོ། ཁྲག་མཚོ་ཆུའི་འཁོར་ལོ། སྨྱོ་འབོག་རླུང་གི་འཁོར་ལོ་ལ་སོགས་པ་འཇམ་དཔལ་དུག་རི་མེ་འབར་གྱི་ལྷ་ཚོགས་བཀའ་སྡོད་དམ་ཅན་རྒྱ་མཚོའི་ཚོགས་དང་བཅས་པ་ཁྱེད་རྣམས་ལ་ཕྲིན་ལས་སུ་གསོལ་བ་ནི། རྣལ་འབྱོར་པ་བདག་ཅག་རྒྱུ་སྦྱོར་བ་པོ་འཁོར་དང་བཅས་པ་རྣམས་ལ་སྔོན་གྱི་ལས་དང་འཕྲལ་གྱི་རྐྱེན་ངན་པ་ཐམས་ཅད་ཞི་བར་མཛོད་ཅིག ། ཕས་ཀྱིས་རྦོད་གཏོང་བྱད་སྟེམས་མནན་གཏད་སྲོག་འཕང་བྱས་པ་ཐམས་ཅད་བྱད་མ་ཁོ་རང་གི་གཤེད་དུ་ཕོབ་ཅིག །
ལྷ་འདྲེས་ཟ་ཁ་གཏད་པ་གནོད་པའི་དབལ་ཟུག་པ། བྱད་ཀྱིས་ཁྲམ་ལ་བཏབ་པ་ཐམས་ཅད་དགྲ་ལ་སྒྱུར་ཅིག ། ཞི་བ་དང་རྒྱས་པ་དང་འགུགས་པ་དང་དྲག་པོའི་ལས་ཐམས་ཅད་ལ་དབང་འབྱོར་བར་མཛོད་ཅིག ཁྱད་པར་བསྒྲལ་བའི་ཞིང་དུ་གྱུར་པའི་དགྲ་བགེགས་ ཆཻག་མོའི་ གཟུགས་ལིངྒ་བྲིས་ཤིང་དམར་གྱི་དཀྱུས་སུ་བཀོད་པ་འདི་རྣམས། ལོ་དང་ཟླ་བ་ཞག་དང་ཟ་མར་མ་འགྱང་བར་མྱུར་བ་ཉིད་དུ་སོད་ལ་མིང་ཙམ་བརྡ་ཙམ་མ་ལུས་པར་ཐལ་བའི་རྡུལ་དུ་བརླག་པའི་ཕྲིན་ལས་མཛོད་ཅིག ། ཅེས་འདོད་དོན་གསོལ། ཡིག་བརྒྱས་ལྷག་ཆད་བཀང༌། བཟོད་གསོལ། ཁྱེད་ཀྱི་སེམས་ཅན་དོན་ཀུན་མཛོད་ སོགས་ བཛྲ་མུཿ ཡེ་ཤེས་པ་ཆོས་ཀྱི་དབྱིངས་སུ་གཤེགས།
དམ་ཚིག་པ་བདག་ཉིད་ལ་བསྟིམས་ནས་སླར་ཡང་འཇིག་རྟེན་པའི་མེ་ལྷ་དཔང་པོར་བཞུགས་པ་བཛྲ་ས་མཱ་ཛཿ དམ་ཚིག་པ་དང་གཉིས་སུ་མེད་པར་གྱུར། མཆོད་བསྟོད་བསྲེག་རྫས་བདུན་པོ་སྔར་བཞིན་གཤེགས་སུ་གསོལ། ཏམྦུ་ལ་ སོ་རྩི། ཝསཏྲ་ གོས་ཟུང་འབུལ། བྱིན་གྱིས་བརླབས་པའི་དམར་གཏོར། ཨོྃ་ཨགྣེ་ཡེ་ས་པ་རི་ཝཱ་ར་མ་ཧཱ་བྷ་ལིངྟ་པཱུ་ཛ་ཁཱ་ཧི། སོགས་ལན་གསུམ་གྱིས་ཕུལ་ལ་མཆོད་བསྟོད་བྱ། བདག་གི་དོན་དང་གཞན་གྱི་དོན། ། བྱིན་ཟ་ཁྱོད་ཀྱིས་བསྒྲུབས་ཀྱིས་གཤེགས། །
ཇི་བཞིན་དུས་སུ་ཚུར་བྱོན་ལ། ། བདག་གི་དངོས་གྲུབ་ཐམས་ཅད་སྒྲུབས། བཛྲ་མུཿ ཡེ་ཤེས་པ་རང་བཞིན་གནས་སུ་གཤེགས། ། དམ་ཚིག་པ་འབར་བའི་རྣམ་པར་གྱུར། རྗེས་སུ་ཤིས་པ་བརྗོད་ཅིང་བསྔོ་སྨོན་གྱིས་རྒྱས་གདབ་བོ། ། མེ་དུག་ཁྲག་གིས་བཞིལ་ནས་ཐལ་སོལ་རྣམས་མཆོད་རྟེན་ནམ་ལམ་རྒྱ་གྲམ་དུ་མནན་པར་བྱའོ། ། དགེའོ།། །། ཆི༽ འཇམ་དཔལ་གཤིན་རྗེ་དུག་རི་མེ་འབར་གྱི། སྲི་མནན་པའི་ཆོ་ག་གཏེར་གཞུང་གི་དགོངས་པ་ལྟར་ནག་འགྲོས་བཀླག་ཆོག་ཏུ་བཀོད་པ་བཞུགས་སོ།།
རྒྱལ་བ་ཀུན་གྱི་འཇིགས་བྱེད་སྐུའི་རོལ་པ། ། འཇམ་དཔལ་གཤིན་རྗེའི་གཤེད་པོ་དུག་གི་རི། ། དམོད་པའི་རིག་སྔགས་ཚྭ་ཚྭ་གཡོ་བའི་གཟིས། ། བདུད་དཔུང་རྣམ་པར་གནོན་ལ་གུས་ཕྱག་འདུད། སྒྲུབ་ལ་འཚེ་བའི་མ་རུངས་རྐྱེན་ངན་སྲི། ། ལྡང་མེད་མནན་པའི་ཆོ་ག་གཞུང་དོན་ལྟར། ། ཅུང་ཟད་སྤྲོས་ལ་སྲུང་མས་ཕྲག་དོག་སྤོངས། ། ཟབ་ཆོས་མཁའ་ལྟར་རྒྱས་པའི་ཕྲིན་ལས་སྒྲུབས། ། དེ་ལ་གསུམ། སྔོན་འགྲོ་ཇི་ལྟར་བྱ་བ།
དངོས་གཞི་སྒྲུབ་ཅིང་དྲོད་ཚད་མཐར་དབྱུང་བ། རྗེས་ལས་ཀྱི་མཐའ་བསྡུ་བ་ལས། དང་པོ་ནི། ཇི་ལྟར་འོས་པའི་གནས་ཁང་གི་དགུང་དུ་རྩ་གསུམ་སྲུང་མའི་གཏོར་མཆོད་དང༌། ཉེ་འདབས་སུ་ཕུང་སའི་རོ་སོལ་གྱིས་ནོན་བྱས་པའི་ཁར་བྲུབ་ཁུང་དུ་གཞུག་རྒྱུའི་ལིངྒ་ནི། དུག་ཤོག་ལ་རུ་པ་སྲི་ཅན་གང་གི་མགོ་བོ་དང་ཡན་ལག་ལྕགས་སྒྲོག་གིས་བསྡམས་པའི་ལྟེ་བར་ ཏྲི་ ཡིག་ ཛཿ གསུམ་བཅུག་པའི་སྟེང་དུ་ ཏྲིག་ནན། འོག་ཏུ་བྲེང་ ཤག་རྦད། ཕྱོགས་བཞིར་ ཨེ་ཧུར་ཐུམ་ཛ། མཐའ་སྐོར་དུ་ཡིག་མགོ་ཕྱིར་བསྟན་གྱིས།
ཨེ་ཐུན་ཧེ་ཐུན་ སོགས་འགུགས་སྔགས་ཀྱི་མཐར་ གནོད་བྱེད་ ཆཻག་མོ ་ཕོ་སྲི་སོགས་གདུག་པ་ཅན་གྱི་ལུས་ངག་ཡིད་གསུམ་མཐུ་སྟོབས་ནུས་པ་ཐམས་ཅད་ཧཱུྃ་ནན་ཡ་ནན་སུཾ་ནན་ཁཾ་ནན་རཾ་ནན་ཡཾ་ནན་མཱ་ར་ཡ་ནན་ནན་ཕོ་སྲི་ སོགས་ཞེས་ཕྱི་ནས་ནང་དུ་སྦྲུལ་འཁྱིལ་ལྟར་བཀོད། དཔྲལ་བར ་ ཆཻག་མོ་ ཁ་རུར་ཏྲིག་ནན༔ ཚིགས་ཆེན་བཞིར་ ཛཿཧཱུྃ་བཾ་ཧོཿ འདོམས་སུ་ བྷི་དྷ་ཡ་ཏྲིག་ནན་བྲེང་ཤག་རྦད། བརླ་ལ་ཆཻག་མོའི་ བླ་གང་དུ་བརྫུས་ཀྱང་ཁུག་ཛཿ བྱིན་པ་དང་ཉྭ་བཞི་ལ་ མཱ་ར་ཡ་རྦད་སཏྭཾ་བྷ་ཡ་ནན། ཁ་ལ་ ཁ་ཆིངས་ཤིག ། ཕྱི་རོལ་དུ། ཨོྃ་ལོཀྟྲི་པཱ་ལ་ སོགས་མནན་སྔགས་ཀྱི་མཐར། གནོད་བྱེད་འབྱུང་པོ་སྲི་ཅན་གདུག་པ་ཅན་ལོ་སྐག །
ཟླ་སྐག ། ཞག་སྐག ། ཟ་མའི་སྐག ། དུས་ཚོད་ཀྱི་སྐག ། ཆ་ཤས་ཀྱི་སྐག ། ན་སྐག ། ཤི་སྐག ། བདུད་སྐག ། ཆེ་སྲི། ཆུང་སྲི།
དར་སྲི། གཞོན་སྲི། ཕོ་སྲི། མོ་སྲི། ཕུང་སྲི། གོད་སྲི། གྱོད་སྲི། བྱུར་སྲི་སོགས་སྲི་གང་ཡིན་སྨོས་པའི། ཕ་རོལ་གདུག་ཅིང་སྡང་བའི་བྱད་ཁ་བརྒྱའི་མི་ཁ་སྟོང་གི་བྲམ་མཆུ་དུས་ཚོད་ཀྱི་ཆད་པ་འབྱུང་བའི་གཡོ་འཁྲུགས་གདུག་པ་ཅན་སོགས་ཆག་སྒོ་རྐྱེན་ངན་མི་མཐུན་པའི་ཕྱོགས་ཐམས་ཅད་སཏྭཾ་བྷ་ནན་ཨེ་ཧ་ལ་ཁཌྒ་ལ་སརྦ་དུཥྚཾ་ནན་པྲ་དུཥྚ་ནན་ལཾ་བྷ་ཡ་ནན་སཏྭཾ་བྷ་ཡ་ནན་མོ་ཧ་ཡ་ནན་ཡ་མ་ཡེ་ནན་མ་རུ་ཏྲི་བཱ་རུ་ཎ་ཡ་ཙཀྲ་ཡ་ནན་ནན༔ ཕྱི་བསྐོར་དུ་ཛཿཁྲམ་ཉེར་གཅིག་གིས་བསྐོར།
གཞན་ཡང་དཀར་ཆ་གང་འདུག་ལ་ཛཿཁྲཾ་དང༌། སརྦ་སཏྭཾ་བྷ་ཡ་ནན ་སོགས་ལིང་ཁྲུས་བྱ། དུག་ཁྲག་གིས་བྱུགས་ལ། རྩ་དུད་ཀྱིས་བདུག ། རླུང་ལ་ཕྱར་རྗེས་བྲུབ་ཁུང་དུ་གཞུག ཁ་བཀབ་མཐའ་སྐོར་དུ་སྐྱེར་རྩང་དྲུག་ཅུས་བསྐོར་སྟེང་དུ་ཤིང་གི་ཨེ་ཁྲཾ་ལ་བསྟེན་པའི་རྭ་གུར་ཕུབ། ཨེ་ཁྲཾ་སྟེང་དུ་གོང་གནོན་གྱི་བཟློག་གཏོར་བཞག ། མདུན་དུ་དྲག་པོའི་ཉེར་སྤྱོད། འདབས་སུ་གཡག་རུའི་ནང་དུ་ཐུན་རྫས་བྲུབ་པ་ཤོག་བུའི་ཁྲོལ་ཚགས་ཀྱིས་བཀབ་པ་དང༌། གཞན་ཡང་ཐུན་གཏོར་དཀར་བགེགས་གཡབ་དར་རོལ་མོའི་བྱེ་བྲག་སོགས་མཁོ་ཆས་མཐའ་དག་འདུ་བྱའོ། །
གཉིས་པ་ནི། ལས་གཞུང་བསྲངས་ལ་བཟླས་པ་དང་ཚོགས་སྐོང་བྱས་རྗེས། ལས་གཞུང་གི་ཐུགས་དམ་བསྐུལ་གསེར་སྐྱེམས་ནི། ཧཱུྃ། ཀུན་བཟང་རྡོར་སེམས་ཆོས་དང་ལས་ཀྱི་དབང༌། ། འཇམ་དཔལ་བཤེས་གཉེན་པད་འབྱུང་མཚོ་རྒྱལ་མ། ། སངས་རྒྱས་ཡེ་ཤེས་གཏེར་སྟོན་འདུས་པར་བཅས། ། རིག་སྔགས་དམོད་པའི་བརྒྱུད་གསུམ་བླ་མ་ལ། ། གསེར་སྐྱེམས་འདི་འབུལ་མཐུ་དབང་དངོས་གྲུབ་སྩོལ། ། རྒྱུད་སྡེ་བཞི་དྲུག་ཐེག་དགུའི་ལྷ་ཚོགས་དང༌།
ཁྱད་པར་བཅོམ་ལྡན་འཇམ་དཔལ་གཤིན་རྗེའི་གཤེད། ། དུག་རི་མེ་འབར་དཀྱིལ་འཁོར་གཉན་གྱི་ལྷ། ། གསེར་སྐྱེམས་འདི་འབུལ་མངོན་སྤྱོད་གཟི་བྱིན་བསྐྱེད། ། ལས་མགོན་བྱ་རོག་ལྷ་བཙན་དགེ་བསྙེན་གཟའ། ། རྒྱལ་ཆེན་བཞི་དང་གཙང་རིས་དཔལ་མགོན་དང༌། ། ཕོ་རྒྱུད་མོ་རྒྱུད་དམ་ཅན་རྒྱ་མཚོའི་ཚོགས། ། གསེར་སྐྱེམས་འདི་བཞེས་མཐུ་དཔུང་སྟོབས་རྩལ་བསྐྱེད། ། ས་བདག་རྗེ་བློན་འབངས་འཁོར་སྡེ་རིགས་བཅས། ། ལོ་ཟླ་ཞག་དུས་གནས་འགྱུ་ལེགས་ཉེས་སྟོན། ། ཀོ་ལོང་སྡོམ་པའི་རིགས་ཀུན་གསེར་སྐྱེམས་བཞེས། །
རུ་ང་ཀུན་སྤོངས་མཐུན་པའི་སྡོང་གྲོགས་མཛོད། གཟུ་དཔང་ནི། ཧཱུྃ། རིག་འཛིན་རྩ་བརྒྱུད་བླ་མ་དཀོན་མཆོག་གསུམ། ། ཞི་ཁྲོ་རབ་འབྱམས་མཁའ་འགྲོ་ཆོས་སྲུང་ཚོགས། ། རིག་སྔགས་དམོད་པའི་ལས་ཀྱི་ཕོ་ཉ་རྣམས། ། མ་གཡེལ་དབྱིངས་ནས་དུས་འདིར་དགོངས་སུ་གསོལ། ། སྔོན་ཚེ་བསྐལ་པ་ཡར་ལྡན་དཔལ་ཆེ་ཡང༌། ། སྙིགས་མའི་དུས་འདིར་བདག་ཅག་བསོད་ནམས་དམན། ། ཇོ་བོ་དཀོན་མཆོག་གསུམ་ལ་སྐྱབས་ཞུས་ཀྱང༌། །
ལྷ་སྲིན་འབྱུང་པོས་གནོད་པ་སྐྱོབ་མ་ཐུབ། ། ལུས་ངག་དཀར་པོ་དགེ་ལ་འབུང་བསམ་ཀྱང༌། ། གྲོགས་ངན་དབང་གིས་སྡིག་པའི་ལས་ལ་བསྒྱུར། ། ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། གཞན་ལ་གནོད་པའི་བསམ་ངན་སྦྱོར་སྤངས་ཀྱང༌། ། ལས་ངན་དབང་གིས་རང་དབང་འདུག་མ་ཚུགས། ། དེ་ཡི་རྒྱབ་རྟེན་ནག་ཕྱོགས་འབྱུང་པོས་བྱེད། ། ཐར་པ་བསྒྲུབས་ཀྱང་བར་ཆད་དབང་བཙན་ན། ། སངས་རྒྱས་ཐོབ་པའི་དུས་ཤིག་ནམ་ཡོང་ངམ། །
ཀུན་མཁྱེན་མགོན་པོས་གཟུ་དང་དཔང་པོ་མཛོད། ། མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། འདུལ་ཁྲིམས་བསྲུངས་ཀྱང་བསླབ་སྡོམ་གནས་མ་ནུས། ། དབེན་གནས་འགྲིམས་ཀྱང་དགྲ་ཇག་ཆོམ་རྐུན་དར། ། ལྟོ་གོས་མཐུ་ཆེན་དམ་ཆོས་ཡལ་བར་དོར། ། ནད་གདོན་སྡིག་སྒྲིབ་བར་ཆད་སྣ་ཚོགས་པ། ། ལོ་ནད་ནོར་ནད་སྐྱེ་འགྲོའི་སྲོག་དབུགས་སྡུད། ། སྡིག་སྒྲིབ་བསགས་པའི་རྒྱུ་རྐྱེན་འབྱུང་པོས་བྱས། ། སྒོ་གསུམ་དགེ་ལ་འབད་པའི་དབང་མི་འདུག ། ཀུན་མཁྱེན་མགོན་པོས་གཟུ་དང་དཔང་པོ་མཛོད། །
མ་ནོངས་ཡེ་ཤེས་ལྷ་ལ་མཁྱེན་པར་གསོལ། ། སྔོན་གྱི་ལས་དང་འཕྲལ་རྐྱེན་མཚམས་སྦྱར་བའི། ། བདུད་དགྲ་དམ་སྲི་འབྱུང་པོས་འཚེ་དང་རྒོལ། ། ལོ་ཟླ་ཞག་དུས་སྐག་སྲི་མི་མཐུན་རྣམས། ། འཇམ་དཔལ་གཤིན་རྗེའི་གཤེད་པོའི་ལྷ་ཚོགས་ཀྱི། ། མངོན་སྤྱོད་དྲག་པོའི་སྟོབས་ཀྱིས་འདིར་ཁུག་ལ། ། བསྒྲལ་ཞིང་མནན་པའི་ཕྲིན་ལས་དུས་ལ་བབ། ། ཐུགས་དམ་གནད་ནས་བསྐུལ་ལོ་མཱ་ར་ཡ། བྲུབ་ལིང་བསྐྱེད་པ་ནི། ཧོ༔
བདག་ཉིད་འཇམ་དཔལ་གཤིན་རྗེའི་གཤེད་འཇིགས་བྱེད་ཆེན་པོ་དྲག་ཏུ་ཁྲོས་པའི་མདུན་དུ༔ ཀཾ་ཀཾ་དམར་ནག་ལས་གྲུབ་པའི་གནམ་ལྕགས་ཀྱི་ཁང་སྒྲོམ་ནག་པོ་རྔམ་ལ་འཐུག་པ་བསྐལ་པའི་མུན་ནག་འཚུབ་མར་གཏིབས་པ་ཕྱི་ཐམས་ཅད་དུས་མཐར་འབྱུང་བ་སྡུད་པའི་མེ་ལྟར་དམར་ནག་ཚྭ་ཚྭ་སྐར་ལྟར་དུ་འཁྲུགས་ཤིང་གཏིབས་པ༔ བར་ཐམས་ཅད་འབྱུང་བ་ཆུ་རླུང་རྦ་འཚུབས་པའི་སྐད་ལྟར་དུག་གི་རླངས་པ་སྔོ་དམར་དྲག་ཏུ་འཕྱུར་བ༔ དེའི་ནང་ཐམས་ཅད་སྤུ་གྲི་དང་རལ་གྲི་ཆུ་གྲིའི་ཚོགས་ཐམས་ཅད་གཟེངས་ཤིང་སྐར་ལྟར་དུ་འཁྲུགས་པ་ཤིན་ཏུ་མི་བཟད་པ༔ བདུད་ཀྱི་བཤའ་ར༔ བཙན་གྱི་བསད་ཁང་༔ གཤིན་རྗེའི་བྲུབ་ཁུང་༔ མ་མོའི་འགྱུ་ལམ༔ གཟའ་བདུད་ཀྱི་ལྟེ་བ༔ སྲིན་པོའི་ཟ་ལམ༔
ཕོ་ཉའི་རྒྱུན་ལམ༔ སྡེ་བརྒྱད་ཀྱི་འདུ་ས༔ སྲོག་བདག་གི་ཚོགས་ཁང་༔ ཤིན་ཏུ་ཡ་ང་བ་དེའི་ནང་དུ་ནྲྀ་ཏྲི་དམར་ནག་ཡོངས་སུ་གྱུར་པ་ལས༔ དམ་ཉམས་པའི་བྱད་མ་དགྲ་བགེགས་ ཆཻགའི་ཁོའི་ཕུང་ཁམས་སྐྱེ་མཆེད་དབང་པོ་ཐམས་ཅད་མངོན་སུམ་དུ་གསལ་བ༔ ཤིན་ཏུ་ཉམ་ཐག་པའི་གཟུགས་ཅན་གཅེར་བུ་བྱང་ཐང་གི་ལྷག་པས་བསྡམས་པ་ལྟ་བུ༔ ལུས་སྔོ་ཞིང་ཧམ་པ༔ ཡན་ལག་ཐམས་ཅད་ལྕགས་སྒྲོག་གིས་བཀྱིགས་ཤིང་དམྱལ་སྲུང་གཤིན་རྗེའི་ཕོ་ཉས་དྲག་ཏུ་བསྡམས་པ་འདར་ཕྲི་ལེ་བ༔ ཁ་འོ་དོད་མིག་ཤི་མིག་ལུས་མྱ་ངན་བུག་པ་དགུ་ནས་ཁྲག་འཛག་པ་མགོན་སྐྱབས་ཀྱི་ལྷ་དང་བྲལ་བ༔ སྲོག་ཆད་ལ་ཁད་པ་དབུགས་བྲལ་ལ་ཁད་པ་ལྷ་སྲིན་སྡེ་བརྒྱད་ཀྱི་ཟས་སྐལ་གཏད་པའི་རང་བཞིན་ཅན་ཞིག་ཏུ་གྱུར༔
ནྲྀ་ཏྲི་དགྲ་བགེགས་ཨ་ཀརྵ་ཡ་ཛཿཛཿ མཱ་ར་ཡ་ཐུན༔ དེ་ནས་དམོད་ཅིང་འགུགས་པ་ནི།
ན་མོ། རྒྱལ་བ་དགོངས་བརྒྱུད་བླ་མ། རིག་འཛིན་བརྡ་བརྒྱུད་བླ་མ། གང་ཟག་སྙན་བརྒྱུད་བླ་མ། རྩ་བརྒྱུད་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། ཡི་དམ་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས་རྣམས་ཀྱི་བདེན་པ་དང༌། སྐུ་འཇམ་དཔལ་གཤིན་རྗེའི་གཤེད་པོ།
གསུང་དབང་ཆེན་རྟ་མཆོག་རོལ་པ། ཐུགས་ཡང་དག་རྡོ་རྗེ་གཏུམ་པོ། ཡོན་ཏན་མ་མོ། ཟ་བྱེད་རྣམ་རྒྱལ། ཕྲིན་ལས་གསོད་བྱེད་རྡོ་རྗེ་གཞོན་ནུ། སྤྲུལ་པ་འཇིག་རྟེན་སྲོག་བདག་དྲེགས་པ། ཡང་སྤྲུལ་དམོད་པ་ལས་ཀྱི་སྤུ་གྲི་ལ་སོགས་སྒྲུབ་པ་ཆེན་པོ། བཀའ་བརྒྱད་བདུན་བརྒྱ་ཉེར་ལྔ་འབུམ་ཕྲག་སུམ་ཅུ་སོ་བདུན་ལ་སོགས་པ་རྣམས་ཀྱི་བཀའ་བདེན་པ་དང༌། ཁྱད་པར་འཆི་བདག་ལས་ཀྱི་སྲིན་པོ་འཇམ་དཔལ་ཁྲོ་བོ་དུག་རི་མེ་འབར་སྲིད་པ་གསུམ་གྱི་སྲོག་བདག ། ཡབ་ཟླ་གསང་ཐིག་ལེ་ཁྲོ་ཆུ་དཀར་པོའི་ལྷ་ཚོགས།
ཡུམ་གཤོར་སང་ཉི་མ་ཁྲོས་པ་ཁྲོ་ཆུ་དམར་པོའི་ལྷ་ཚོགས། སྲས་བཞི་ཁྲོ་ཆུ་ནག་པོའི་རང་བཞིན། ཚེ་བདག་འབར་བ་ཆེན་པོ། ཁྲོ་ཆུ་དུག་གི་སྡོང་པོ། དགྲ་ནག་དྲེགས་པ་འདུལ་བྱེད། ཀྀ་ཀང་མེའི་སྤུ་གྲི། དུག་ཏི་མ་མོ་རིགས་ལྔ། གཤེད་ཆེན་འབར་བ་སྡེ་བཞི། འཆི་བདག་ཁྲམ་ཐོགས་བཅུ་གཉིས། དུས་ཀྱི་ཕོ་ཉ་དྲུག་ཅུ།
སྲོག་བདག་བདུད་པོ་སྡེ་བཞི། དབུགས་ལེན་རུ་ཏྲ་སྡེ་བཞི། ཤན་པ་ཕོ་ཉ་སྡེ་བཞི། ཨ་ཙར་མོན་པ་སྡེ་བཞི། ལས་བྱེད་ཉི་ཁྲི་དགུ་འབུམ། སྤྲུལ་པ་ཕག་སྡིག་སྦལ་སྦྲུལ། བླ་འགུགས་ལས་ཀྱི་ཕོ་ཉ། བླ་འབོད་མི་རེང་དམར་པོ། སྲིད་པ་ལས་ཀྱི་འཁོར་ལོ། གསལ་ཤིང་དུག་གི་འཁོར་ལོ།
སྤུ་གྲི་མེའི་འཁོར་ལོ། ཁྲག་མཚོ་ཆུའི་འཁོར་ལོ། སྨྱོ་འབོག་རླུང་གི་འཁོར་ལོ་ལ་སོགས་པ་འཇོམས་བྱེད་གཤིན་རྗེ་འབར་བའི་ལྷ་ཚོགས་རྣམས་ཀྱི་བཀའ་བདེན་པ་དང༌། ཁྱད་པར་དུ་བཀའ་སྲུང་ཀུན་གྱི་སྡེ་དཔོན་དཔལ་ལྡན་ཞིང་སྐྱོང་མགོན་པོ། སྲོག་བདག་བྱ་རོག་གདོང་ཅན། གཟའ་མཆོག་དུག་གདོང་མགོ་དགུ། སྔགས་བདག་མ་མོ་རལ་ཅིག ། སྐྱེས་བུ་རྡོ་རྗེ་ལེགས་པ། ཤན་པ་བཙན་རྒོད་འབར་བ་ལ་སོགས་པ་བཀའ་སྲུང་དམ་ཅན་རྒྱ་མཚོའི་ལྷ་ཚོགས་རྣམས་ཀྱི་བཀའ་བདེན་པ་དང༌། ཆོས་ཉིད་དེ་བཞིན་ཉིད་དང༌།
ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་ཆེན་པོའི་མཐུ་ལ་བརྟེན་ནས། དེང་འདིར་འགུགས་པའི་ཡུལ་དུ་མཆིས་པ་ནི། སྤྱིར་སངས་རྒྱས་ཀྱི་བསྟན་པ་བཤིག་པ། དཀོན་མཆོག་གི་དབུ་འཕང་སྨད་པ། དགེ་འདུན་གྱི་སྡེ་ལ་དམོད་པ། ཁྱད་པར་རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ལ་སྡང་ཞིང་གདུག་པའི་བསམ་སྦྱོར་འཆང་བ། སྔ་དགྲ་ལག་གིས་བརྡར་བ། ཕྱི་དགྲ་ཞེ་ལ་བཞག་པ། ད་དགྲ་ཐད་ནས་ལྡང་བ། སྤྱི་དགྲ་རླུང་ལྟར་འཚུབས་པ།
སྒོས་དགྲ་རྦབ་ལྟར་རྒྱུག་པ། ཟུར་དགྲ་ཁྱི་ལྟར་ཟུག་པ། མཐོ་གོང་ནས་རྒོལ་བ། དམའ་ཁྱད་དུ་འབེབས་པ། གྱོད་ཕྱོགས་ནས་ལྡང་བ། སྲི་ཕུགས་སུ་ཆུད་པ། སྙད་ཚེར་ལྟར་འཛུགས་པ། མདུན་སྒུག་དང་རྒྱབ་འདེད་བྱེད་པ། ལོ་སྲི་ལོ་ནས་དར་བ། ཟླ་སྲི་ཟླ་བར་བབས་པ།
ཞག་སྲི་ཞག་ནས་ལྡང་བ། དུས་སྲི་དུས་སུ་འགྱུ་བ། སྲི་ཕྱོགས་བཞི་མཚམས་བརྒྱད་ནས་ལྡང་བ། སྲི་རི་རྩེ་ལུང་གསུམ་ནས་ལྡང་བ། སྲི་སྒོ་ཐེམ་དང་མལ་འོག་ནས་ལྡང་བ། སྲི་ལམ་མདོ་དང་མཆོད་རྟེན་ནས་ལྡང་བ། སྲི་རྭ་བ་དང་དུར་ཁང་ནས་ལྡང་བ། སྲི་མཚོན་ཁ་དང་གཡང་རྦབ་ནས་ལྡང་བ། སྲི་ལ་བཙས་དང་གྲོག་ཕུག་ནས་ལྡང་བ། སྲི་ཆུ་མཚོ་དང་ལྷ་ཁང་ནས་ལྡང་བ།
སྲི་ཁ་ལག་སྙིང་གསུམ་ནས་ལྡང་བ་སོགས་སྲི་ཅན་གདུག་པ་ཅན་སྤྱི་དང༌། ཁྱད་པར་དུ་ཚེ་རབས་སྔོན་གྱི་ལན་ཆགས། སྨོན་ལམ་ལོགས་པའི་བདུད་རིགས། ནད་ཡམས་དང་བྱུར་གྱི་སྣ་འདྲེན་པ། རྐྱེན་ངན་དང་འཕུང་འདྲེས་ཚང་བཅའ་བ། བརླགས་བཅོམ་དང་རྩ་བརླག་གིས་མཇུག་བསྡུ་བའི་ལོག་འདྲེན་བདུད་སྲི་གདུག་པ་ཅན་དམིགས་པའི་ཡུལ་དུ་བཀོད་པ་བསྡོངས་ཟླ་རྒྱབ་རྟེན་དང་བཅས་པ་ཐམས་ཅད་སྟོང་ཁམས་གར་གནས་ཀྱང་རང་དབང་མེད་པར་ལས་ཀྱི་རླུང་མུན་པའི་རྟ་ལ་བསྐྱོན་ཏེ་མྱུར་མགྱོགས་ཀྱི་ཕོ་ཉས་ཉེས་ཅན་བཙོན་དུ་ཁྲིད་པ་བཞིན། གཟུགས་ལིངྒ་ལ་བཀོད། མིང་བྱང་བུ་བཏབ་ཅིང་རྣམ་ཤེས་ས་བོན་ལ་བཏབ་པ་འདི་ལ་ཁུག་ཅིག ། སྟིམས་ཤིག ། ཨོྃ་བཛྲ་ཨངྐུ་ཤ་ཡ་ཛ་ཛཿ
ཨོྃ་བཛྲ་རཏྣ་པཱ་ཤ་ཧཱུྃ༔ ཨོྃ་བཛྲ་པདྨ་སྥོ་ཊ་བཾ༔ ཨོྃ་བཛྲ་ཀརྨ་གྷནྜེ་ཧོཿ ཞེས་དྲག་རོལ་གྱི་ཚ་རྔམ་དང་འགུགས་འཆིང་སྡོམ་མྱོས་ཀྱི་སྔགས་རྒྱ་ཡང་བྱ། སྤྲོ་ན་ཕོ་ཉ་འགྱེད་པ་ནི། ཧཱུྃ་ཡ་བྷྱོ་ཨེཿ ཐུགས་ཉིད་དབྱིངས་ལས་མ་གཡོས་ཀྱང༌། ། ཐབས་ཀྱི་ཆོ་འཕྲུལ་གང་འདུལ་ཕྱིར། ། དེ་རིང་དགྲ་ལ་སྤྲུལ་པ་འགྱེད། ། འཇོམས་བྱེད་ཆེན་པོའི་སྐུ་རུ་གསལ།
ཛཿ གཤིན་རྗེ་འབར་བའི་ཐུགས་ཀ་ནས། ། ཡི་གེ་ཕོ་ཉ་ཛཿཞིག་འཕྲོས། ཛཿལས་རྡོ་རྗེ་ལྕགས་ཀྱུ་མ། ཁྲོ་ཆུ་དཀར་པོའི་ཕོ་ཉ་སྟེ། ། ལྕགས་ཀྱི་སྤྱང་མོ་མགོ་དགུ་ལ། ། གཤིན་རྗེ་དུག་ཏི་དཀར་མོས་ཞོན། ། བླ་འགུགས་ལྕགས་ཀྱུ་ལག་ན་ཐོགས། ། བླ་འཆིང་ཞགས་པ་གློགས་ལྟར་འཁྱུགས། ། བླ་འཛིན་དྲྭ་བ་རྒྱབ་ཏུ་ཁུར། །
བླ་བྱ་དཀར་པོ་སྔོན་ནས་འཇུམས། ། བླ་ཁྱི་དཀར་པོ་རྒྱབ་ནས་འགྱུ། ། འཁོར་དུ་སྲིན་མོ་དཀར་མོ་གཉིས། ། བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ། ལས་རླུང་དམར་པོས་ཐུམས་ལ་ཤོག ། དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག ། ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། །
དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བོ་ཤོར་ར་རེ། ། བྱད་མའི་བླ་འཁྱམས་ཁུག་ལ་ཤོག ། དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ། བྷྱོ་བྷྱོཿ ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛཿཛཿ ཛཿ གཤིན་རྗེ་འབར་བའི་ཐུགས་ཀ་ནས། ། ཡི་གེ་ཕོ་ཉ་ཧཱུྃ་ཞིག་འཕྲོས།
ཧཱུྃ་ལས་རིན་ཆེན་ཞགས་པ་མ། ཁྲོ་ཆུ་སེར་པོའི་ཕོ་ཉ་སྟེ། ། གསེར་གྱི་རྒྱ་སྟག་མགོ་དགུ་ལ། ། གཤིན་རྗེ་དུག་ཏི་སེར་མོས་ཞོན། བླ་འགུགས་ལྕགས་ཀྱུ་ལག་ན་ཐོགས། ། བླ་འཆིང་ཞགས་པ་གློག་ལྟར་འཁྱུགས། ། བླ་འཛིན་དྲྭ་བ་རྒྱབ་ཏུ་ཁུར། ། བླ་བྱ་སེར་པོ་སྔོན་ནས་འཇུམས། ། བླ་ཁྱི་སེར་པོ་རྒྱབ་ནས་འགྱུ། ། འཁོར་དུ་སྲིན་མོ་སེར་ནག་གཉིས། །
བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ། ། ལས་རླུང་དམར་པོས་ཐུམས་ལ་ཤོག ། དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག ། ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། ། དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བོ་ཤོར་ར་རེ། ། བྱད་མའི་བླ་འཁྱམས་ཁུག་ལ་ཤོག །
དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ། བྷྱོ་བྷྱོཿཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛཿཛཿ ཛཿ གཤིན་རྗེ་འབར་བའི་ཐུགས་ཀ་ནས། ། ཡི་གེ་ཕོ་ཉ་བཾ་ཡིག་འཕྲོས། ། བཾ་ལས་རྡོ་རྗེ་ལྕགས་སྒྲོག་མ། ཁྲོ་ཆུ་དམར་པོའི་ཕོ་ཉ་སྟེ། ། ཟངས་ཀྱི་འཕར་བ་མགོ་དགུ་ལ། ། གཤིན་རྗེ་དུག་ཏི་དམར་མོས་ཞོན། །
བླ་འགུགས་ལྕགས་ཀྱུ་ལག་ན་ཐོགས། ། བླ་འཆིང་ཞགས་པ་གློག་ལྟར་འཁྱུགས། ། བླ་འཛིན་དྲྭ་བ་རྒྱབ་ནས་ཁུར༔ བླ་བྱ་དམར་པོ་སྔོན་ནས་འཇུམས། ། བླ་ཁྱི་དམར་པོ་རྒྱབ་ནས་འགྱུ། །

འཁོར་དུ་སྲིན་མོ་དམར་ནག་གཉིས། ། བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ། ། ལས་རླུང་དམར་པོས་ཐུམས་ལ་ཤོག ། དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག ། ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། ། དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བོ་ཤོར་ར་རེ། ། བྱད་མའི་བླ་འཁྱམས་ཁུག་ལ་ཤོག །
དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ། བྷྱོ་བྷྱོཿ ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛཿཛཿ ཛཿ གཤིན་རྗེ་འབར་བའི་ཐུགས་ཀ་ནས། ། ཡི་གེ་ཕོ་ཉ་ཧོཿཞིག་འཕྲོས། ། ཧོ་ལས་ཀརྨ་དྲིལ་བུ་མ། ཁྲོ་ཆུའི་ནག་པོའི་ཕོ་ཉ་སྟེ། ། དུག་གི་དོམ་ནག་མགོ་དགུ་ལ། །
གཤིན་རྗེ་དུག་ཏི་ནག་མོས་ཞོན། ། བླ་འགུགས་ལྕགས་ཀྱུ་ལག་ན་ཐོགས། ། བླ་འཆིང་ཞགས་པ་གློག་ལྟར་འཁྱུགས། ། བླ་འཛིན་དྲྭ་བ་རྒྱབ་ཏུ་ཁུར། ། བླ་བྱ་ནག་པོ་སྔོན་ནས་འཇུུམས། ། བླ་ཁྱི་ནག་པོ་རྒྱབ་ནས་འགྱུ། ། འཁོར་དུ་སྲིན་མོ་སྔོ་ནག་གཉིས། ། བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ། ། ལས་རླུང་དམར་པོས་ཐུམས་ལ་ཤོག །
དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག ། ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། ། དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བགེགས་ཤོར་ར་རེ། ། བྱད་མའི་བླ་འཁྱམས་ཁུག་ལ་ཤོག ། དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ། བྷྱོ་བྷྱོཿ
ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛཿཛཿ ཞེས་ཕོ་ཉ་བཞི་པོ་བསྐུལ་ཞིང་འགུགས་བསྟིམ་རྟགས་རྫོགས་སུ་བྱ་བའི་མཚམས་རྣམས་སུ་འགུགས་སྔགས་ནི། ཨོྃ་ཨེ་ཐུན་ཧེ་ཐུན་ཧེ་ཡ་མ་རཱ་ཛ་ཐུན། ཀ་ལ་ཧ་ལ་མི་ཁ་ཐུན། ཀི་ཀང་རུ་ཏྲ་པྲ་ཎ་ཡ་ཐུན། ཧ་ལ་ཏི་ཀཱ་ལི་རུ་ཏྲ་ཤག་ཏི་ཐུན། རུ་ཏྲ་ཨ་པ་ཀ་ར་རུརྞ་ཡ་ཐུན། ཀི་ཀང་ཧེ་པྲ་མ་ཐུན། སྲི་ཅན་ ཆཻག་མོ་ཏྲི་ཏྲི་ཨ་ཀརྵ་ཡ་ཐུན་ཐུན། ཞེས་སྐབས་དང་བསྟུན་ཏེ་བཟླས།
ཁུག་རྟགས་རྫོགས་ནས། སྲི་ཅན་གདུག་པ་ཅན་གྱི་ཁོག་པ་གནམ་ལྕགས་སྤུ་གྲིའི་འཁོར་ལོ་རྣོ་ངར་དང་ལྡན་པ་རྩིབས་བཞི་མུ་ཁྱུད་མེད་པ་གཅིག་གིས་བརྒྱངས་ཤིང་སྒོ་གསུམ་ནུས་སྟོབས་ཐམས་ཅད་གཡོ་འགུལ་མེད་པར་བསྐལ་པའི་བར་དུ་མནན་པར ་བསམས་ལ། ཨོྃ་ལོཀྟྲི་པཱ་ལ་ནན༔ ནཱ་ག་དུ་ཤན་ནན༔ ཨ་མུ་ཀ་པུར་ཐུམ་ནན༔ བིགྷྣཱན་ཏྲིག་ནན་རྦད་ནན༔ བཟློག་ནན་མཱ་ར་ཡ་ནན༔ འཕུང་སྲི་སོགས། ཀཱ་ཝ་ཙི་སཏྭཾ་བྷ་ཡ་ནན༔ ཞེས་བཟླས་མཐར་ཐུན་ལ་སྔགས་ཤིང་ལིངྒ་ལ་བརྡེག་པ་ནི༔
འཽ། ཉི་མ་ཕྱོགས་བཞི་མཚམས་བརྒྱད་སྟེང་འོག་བཅུ་ནས་གནོད་ཅིང་འཚེ་བའི་སྲི་ཅན་གདུག་པ་ཅན་མཱ་ར་ཡ་ནན་བྲུབ། ལོ་སྲི་ལོ་ནས་དར་བ་ཐམས་ཅད་མཱ་ར་ཡ་ནན་བྲུབ། ཟླ་སྲི་ཟླ་བ་ལ་བབས་པ་ཐམས་ཅད་མཱ་ར་ཡ་ནན་བྲུབ། ཞག་སྲི་ཞག་ནས་ལྡང་བ་ཐམས་ཅད་མཱ་ར་ཡ་ནན་བྲུབ། དུས་སྲི་དུས་སུ་འགྱུ་བ་ཐམས་ཅད་མཱ་ར་ཡ་ནན་བྲུབ། སྲི་ཕྱོགས་བཞི་མཚམས་བརྒྱད་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་རི་རྩེ་དང་ལུང་གསུམ་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་སྒོ་ཐེམ་དང་མལ་འོག་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་ལམ་མདོ་དང་མཆོད་རྟེན་ནས་ལྡང་བ་ཐམས་ཅད་མཱ་ར་ཡ་ནན་བྲུབ།
སྲི་རྭ་བ་དང་དུར་ཁུང་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་མཚོན་ཁ་དང་གཡང་རྦབ་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་ལ་བཙན་དང་གྲོག་ཕུག་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་ཆུ་མཚོ་དང་ལྷ་ཁང་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་ཁ་ལག་སྙིང་གསུམ་ནས་ལྡང་བ་ཐམས་ཅད་མཱ་ར་ཡ་ནན་བྲུབ། སྲི་ཡུལ་གླིང་དང་འགག་ཟུར་ནས་ལྡང་བ་ཐམས་ཅད་མཱ་ར་ཡ་ནན་བྲུབ། གྱོད་དང་བྱུར་གྱི་སྣ་འདྲེན་པའི་སྲི་ཐམས་ཅད་མཱ་ར་ཡ་ནན་བྲུབ། ཡམས་ནད་དང་རྐྱེན་ངན་གྱི་ཚང་བཅའ་བ་སྲི་ཐམས་ཅད་མཱ་ར་ཡ་ནན་བྲུབ། འཕུང་འདྲེ་དང་རྩ་བརླག་གིས་མཇུག་བསྡུ་བའི་སྲི་ཐམས་ཅད་མཱ་ར་ཡ་ནན་བྲུབ། སྲི་ཅན་གདུག་པ་ཅན་གྱི་ལུས་ངག་ཡིད་གསུམ་བསྐལ་པ་མ་སྟོང་གི་བར་དུ་མ་ལྡང་ཅིག
མཱ་ར་ཡ་ཆིངས་བྲུབ་སཏྭཾ་བྷ་ཡ་ནན་ཧཱུྃ་ནན་ཡ་ནན་ཨེ་ནན་སུྃ་ནན་ཁྃ་ནན་རྃ་ནན་ཡྃ་ནན་མཱ་ར་ཡ་ནན་ནན༔ ཞེས་པས་ཐུན་དབབ་ཅིང་གཡབ་དར་དང་ཐལ་རྡེབ་བྱ། ཐུན་མཚམས་སུ་ཐུན་གཏོར་འབུལ་བ་ནི། ནྲྀ་ཏྲི་ཛཿ ན་མོ༔ མཆོག་གསུམ་རྩ་བ་གསུམ་དང་འཇམ་དཔལ་གཤིན་རྗེའི་གཤེད་ནག་པོའི་ལྷ་ཚོགས་འཁོར་དང་བཅས་པའི་བདེན་པའི་དགྲ་བགེགས་གནོད་བྱེད་དྲག་པོ་ཐུན་གྱི་གཏོར་མ་འདི་ལ་ཁུག་ཅིག༔ བཛྲ་ཨངྐུ་ཤ་ཡ་ཛཿ ལན་གསུམ་བྱ༔ ཧཱུྃ༔ ཛ་ཡིག་དམར་ནག་འཕྲོས་པ་གཏོར་མར་ཐིམ༔
སྤུ་གྲིའི་རང་བཞིན་གྱུར་ནས་དགྲ་བགེགས་གཏུབ༔ ཚེ་བསོད་ཧུབ་བསྡུས་རྣལ་འབྱོར་བདག་ལ་ཐིམ༔ ཤ་ཁྲག་གཤིན་རྗེ་མཆོད་པའི་རྫས་སུ་གྱུར༔ བདུད་རྩི་བྲན་ཞིང༌། ཨོྃ་ཨཱཿཧཱུྃ༔ གཏོར་མ་སྨན་རཀ་དགྲ་བགེགས་ཤ་ཁྲག་རུས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨཱཿཧཱུྃ༔ ཛཿ འཆི་བདག་གཤིན་རྗེ་འབར་བ་ཡི༔ དཀྱིལ་འཁོར་ལྷ་ཚོགས་ཐམས་ཅད་ཀུན༔
དགྲ་ཤ་ཁྲག་མཆོད་འདི་བཞེས་ལ༔ དེ་རིང་ཐུགས་དམ་དུས་ལ་བབ༔ གཤིན་རྗེའི་དམག་ཚོགས་དགྲ་ལ་དྲོངས༔ ཕ་རོལ་གནོད་བྱེད་དམ་ཉམས་ཀྱི༔ བླ་སྲོག་དོན་སྙིང་ཕྲོལ་ལ་ཤོག༔ གླིང་བཞི་འདི་ཡི་ས་འོག་ཏུ༔ རིམ་པ་དགུ་ཡི་མཚམས་ཤེད་ན༔ གཤིན་རྗེ་ཡི་དྭགས་དུཿཁ་ཅན༔ ཆོ་ངེ་འོ་དོད་ལྡིར་བའི་གནས༔ དེ་ཡི་ནང་དུ་དགྲ་བགེགས་བྲུབ༔
ཕོ་བྲང་ལྕགས་མཁར་འོག་ཏུ་མནན༔ དམ་ཉམས་དགྲ་བགེགས་བྱད་དུ་ཆུག༔ ཁ་ལ་རྒྱས་འདེབས་མ་ཧེའི་གདོང་༔ དམ་ཉམས་དགྲ་བགེགས་ཞལ་དུ་ཐོབ༔ ཉི་ཁྲི་དགུ་འབུམ་ས་ཡ་སྟོང་༔ ལས་གཤིན་སྡེ་ཚོགས་འཁོར་བཅས་རྣམས༔ མངོན་སྤྱོད་ཆེན་པོའི་དུས་ལ་བབ༔ དགྲ་བགེགས་སྒྲོལ་བའི་ཕྲིན་ལས་མཛོད༔ ཨོྃ་ཡ་མ་རཱ་ཛ་ས་པ་རི་ཝཱ་ར་དམ་ཉམས་དགྲ་བགེགས་ཀྱི་བླ་སྲོག་རྣམ་ཤེས་ལ་ཁ་ཁ་ཁཱ་ཧི་ཁཱ་ཧི༔ ཞེས་ཐུན་གཏོར་འབུལ་ཞིང་ལས་ཀྱིས་གཉེར་གཏད་དོ༔
གསུམ་པ་ནི་མནན་རྟགས་རྫོགས་ནས་ལིངྒ་བྲུབ་ཁུང་དང་བཅས་པ་མདུན་དུ་བཀོད་དེ༔ འགུགས་གཞུག་ཚར་གཅིག་སོང་ནས་ཕུར་བུ་ཐོགས་ཏེ༔ ཨེ་ཡ་བྷྱོ་ཛཿ གཤིན་རྗེ་འབར་བའི་ཕོ་ཉ་བ༔ སྲོག་བདག་ཡ་མ་རཱ་ཛའི་སྐུ༔ ཞལ་གསུམ་ཕྱག་དྲུག་གནམ་ལྕགས་དབལ༔ ཟུར་གསུམ་དུག་གི་མེ་དཔུང་འབར༔ རྩེ་མོར་ལས་ཀྱི་མཚོན་ཆར་འབེབས༔ དམ་ཉམས་དགྲ་བགེགས་སྡིག་ཅན་གྱི༔ བླ་སྲོག་རྣམ་ཤེས་བཤིག་པའི་ཕྱིར༔
དཀར་ནག་སྙིང་ལ་ཀཱི་ལ་ཡ༔ མཱ་ར་ཡ་ཡི་ལས་མཛོད་ཅིག༔ ཨོྃ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་ཏ་རཱ་ཛ་ཡ་མ་རཱ་ཛ་ས་མ་ཡ་དགྲ་བགེགས་ཐམས་ཅད་ནྲྀ་ཏྲི་ཏྲིག་ནན་ཨེ་ཧུར་ཐུམ་མཱ་ར་ཡ་རྦད་རྦད༔ ཅེས་པས་བསྒྲལ་ཏེ་དབང་པོ་ཐམས་ཅད་ལ་ཁྱབ་པར་ཕུར་པས་བསྣུན༔ ཟན་ལིང་མཚོན་གྱིས་གཏུབ་ཅིང་ཚོགས་ཐ་མ་ལྟར་ཞལ་བསྟབ་བྱ༔ ཤོག་ལིང་ཐོག་མར་མགོ་བོ་ཕྱེད་ནས་ལྟེབ༔ ཅེས་སོགས་གཞུང་ལྟར་བལྟབས་ལ་ཆིངས་ལྤགས་དང་བཅས་པ་བྱ་ཞིང་རང་གི་སྣོད་དུ་གཞུག ། ཐུན་རྫས་ཀྱིས་ཁ་བཀང་ལ་ཆས་བཀག༔ རེ་བ་དང་བྱད་ཐག་གིས་བཅིངས་རྩང་རྒྱ་གྲམ་དུ་གཟིར༔ མནན་ཆས་རྣམས་བསགས།
ས་དམིགས་སུ་དཀར་གཏོར་ཕུལ་མནན་དོངས་བྲུས་པར་མེ་བཤུར་བྱ༔ སཏྭ་རེ་ཐོགས་ལ་དོངས་ནང་དུ་གདེང་ཙམ་བྱ་ཞིང་༔ ཧཱུྃ༔ བདག་ནི་འཇམ་དཔལ་གཤིན་རྗེའི་གཤེད༔ དེང་འདིར་དྲག་པོའི་ལས་བྱེད་ཕྱིར༔ ཕྱག་གཡས་གནམ་ལྕགས་སཏྭ་རེ་ཐོགས༔ གཡོན་པས་མེ་ཡི་ཞགས་པ་འཛིན༔ གཡས་ཀྱི་གནམ་ལྕགས་སཏྭ་རེ་དེ༔ སྲིད་གསུམ་ནམ་མཁའི་མཐོངས་སུ་ཕྱར༔ ཐོག་ལྟར་ས་ལ་ཕབ་པའི་ཚེ༔
རི་རབ་གླིང་བཞི་ཕྱེད་དུ་གས༔ འོག་གི་རྒྱ་མཚོ་མེར་གྱིས་གསལ༔ དེ་ནང་གཤིན་རྗེ་མ་ལུས་ཀུན༔ གནས་པས་འགྲོ་དབང་མེད་པར་ཡི༔ མཐའ་རྣམས་མེ་ཡི་ཞགས་པས་བསྐོར༔ འཆི་བདག་ཕོ་བྲང་མངོན་སུམ་གསལ༔ དེ་ནས་གཏད་པ་ནི༔ ཛཿ གཤིན་རྗེའི་ཕོ་བྲང་སྲོག་བདག་གནས་མཆོག་ནས༔ སྲིད་པ་སྲོག་གི་བདག་པོ་མཐུ་བོ་ཆེ༔
སྲིད་པའི་འཁོར་ལོ་འཇིགས་བྱེད་མ་ཧེའི་གདོང་༔ གཤིན་རྗེ་ཨ་ཝ་གླང་མགོ་ད་བཞེངས་ཤིག༔ ཟ་བྱེད་འཆི་བདག་འབར་བའི་ཁ་གདོངས་ལ༔ གནོད་པའི་དགྲ་བགེགས་ཡུལ་མཁར་སྡེ་རིས་དང་༔ སྲི་ཅན་གདོན་བགེགས་འབྱུང་པོ་མ་ལུས་པ༔ བསྟབ་བོ་ཨ་ཝ་གླང་མགོའི་ཞལ་དུ་བསྟབ༔ བྲུབ་བོ་འཆི་བདག་གཤིན་རྗེའི་ལྟོ་བར་བྲུབས༔ བསྟབ་བོ་གཏད་དོ་ནམ་ཡང་མ་ཤོར་ཅིག༔
ཅེས་མནན་པ་དོངས་སུ་བསྐུར་ཞིང་དམོད་པ་བྲུབ་ཆོག་བྱ༔ སྟག་ཤིང་གི་ཕུར་བུ་བཙུགས་ལ༔
ཧཱུྃ་ཡ་བྷྱོཿ འཇམ་དཔལ་གཤིན་རྗེའི་ལས་ཀྱི་དམོད་པའི་མཚོན༔ སྲིད་པའི་རི་རབ་ལས་གྲུབ་དུག་ཕུར་འདི༔ མ་རུངས་དམ་སྲི་འབྱུང་པོ་མནན་ཕྱིར་བཏབ༔ ནམ་ཡང་རུ་ཏྲ་ལྡང་བར་མ་གྱུར་ཅིག༔ ཨོྃ་ཡ་མ་རཱ་ཛ་ཀཱི་ལི་ཀཱི་ལ་ཡ་ཧེ་ཨེ་ཧ་ལ་ཁཌྒ་ཡ་སརྦ་དུཥྚན་ནན་ལཾ་བྷ་ཡ་ནན་སཏྭཾ་བྷ་ཡ་ནན་མོ་ཧ་ཡ་ནན་ཡ་མ་ཡེ་ནན་མ་རུ་ཏྲི་བཱ་རུ་ཎ་ཡ་ཙཀྲ་ནན་ནན༔ ཞེས་དུར་རྡོ་སྟོང་ཁམས་བྲིས་པས་ཁ་བཀབ་ཅིང་༔ ཧཱུྃ་ཡ་བྷྱོཿ དམིགས་བྱ་ཁར་ཆུད་འཆི་བདག་གཤིན་རྗེའི་ཁར༔ སྲིད་པའི་སྤུ་གྲི་འཁོར་ལོས་རྒྱས་ཐོབ་ལ༔
སྣོད་ཀྱི་འཇིག་རྟེན་མ་སྟོངས་བར་དུ་རྒྱ༔ ནམ་མཁའི་རླུང་མེ་ཆུ་ས་རི་རབ་དང་༔ གནམ་ལྕགས་མཆོད་རྟེན་རྩིབས་སྟོང་འབར་བས་མནན༔ རྒྱས་བཏབ་མནན་ནོ་ནམ་ཡང་མ་ལྡང་ཅིག༔ ཧཱུྃ༔ ནན་ཡ་ནན་ཨེ་ནན་སུྃ་ནན་ཁྃ་ནན་རྃ་ནན་ཡྃ་ནན་མཱ་ར་ཡ་ནན་ནན༔ ཞེས་ཚྭ་ཚྭ་ནག་པོ་དང་འབྱུང་བ་གོ་ལྡོག་གིས་རྒྱས་བཏབ་པ་མི་མངོན་པར་བྱ། གོང་གནོན་གྱི་ཟོར་གཏོར་ཐོགས་ལ༔ ཧཱུྃ་ཡ་བྷྱོཿ མཐིང་ནག་རབ་འཇིགས་མེ་རླུང་འཚུབས་པའི་དབུས༔
གནམ་ལྕགས་འཕྲོ་བའི་ཐོད་མཁར་ཕོ་བྲང་ནས༔ འཇིགས་བྱེད་ཁྲོ་རྒྱལ་འཇམ་དཔལ་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་སྐུར་བཞེངས་ཤིག༔ མངོན་སྤྱོད་མཐུ་རྩལ་ཐུགས་དམ་དུས་ལ་བབ༔ ཕ་རོལ་གདུག་པའི་དགྲ་ལ་ཟོར་མདའ་ཡ༔ ཚེ་བདག་ཆེན་པོའི་ཐུགས་དམ་དུས་ལ་བབ༔ ཕ་རོལ་གདུག་པའི་དམག་དཔོན་སྒྲོལ་བར་གྱིས༔ དགྲ་ནག་འབར་བའི་ཐུགས་དམ་དུས་ལ་བབས༔ ཕ་རོལ་གདུག་པའི་དགྲ་བོའི་དམག་མི་གཏོར༔ ཁྲོ་ཆུ་དུག་གདོང་ཐུགས་དམ་དུས་ལ་བབ༔
དགྲ་བགེགས་གདུག་པའི་གོ་མཚོན་ཕྱེ་མར་གཏོར༔ ཀི་ཀང་སྤུ་གྲིའི་ཐུགས་དམ་དུས་ལ་བབ༔ དགྲ་བོའི་མི་རབས་བདུན་རྒྱུད་རྩད་ནས་ཆོད༔ ཤ་ཟ་རིགས་ལྔའི་ཐུགས་དམ་དུས་ལ་བབ༔ དགྲ་བོའི་རྟེན་མཁར་ཡུལ་ཞིང་ཕྱགས་མས་ཐོབ༔ ཕ་རོལ་བནྡེ་དགྲ་བོ་བྱད་མ་རྣམས༔ ལྕགས་ཀྱི་ཨ་ཙར་ནག་པོས་སྒྲོལ་བར་གྱིས༔ ཕ་རོལ་བོན་པོ་དགྲ་བོ་བྱད་མ་རྣམས༔ ཟངས་ཀྱི་ཨ་ཙར་དམར་པོས་སྒྲོལ་བར་གྱིས༔ ཕ་རོལ་མི་ནག་དགྲ་བོ་བྱད་མ་རྣམས༔
དུག་གི་ཕག་རྒོད་ནག་པོས་ཟ་བར་གྱིས༔ ཕ་རོལ་དགྲ་བོའི་བུད་མེད་བྱད་མ་རྣམས༔ བསྭེ་ཡི་སྦལ་པ་དམར་པོས་ཟ་བར་གྱིས༔ ཕ་རོལ་དགྲ་བོའི་ཆུང་རྒྱུད་བྱད་མ་རྣམས༔ གདུག་པའི་དུག་སྦྲུལ་ནག་པོས་ཟ་བར་གྱིས༔ ཕ་རོལ་དགྲ་བོའི་སྒོ་ནོར་ཕྱུགས་ཞིང་རྣམས༔ ལྕགས་ཀྱི་སྡིག་རྒོད་འབར་བས་ཟ་བར་གྱིས༔ དམ་ཉམས་དགྲ་བོའི་བྱད་མ་ལྷ་སྲུང་རྣམས༔ འཇོམས་བྱེད་གཤིན་རྗེ་ཚོགས་ཀྱིས་སྒྲོལ་བར་མཛོད༔ མ་རུངས་བདུད་ཀྱི་སྡེ་དཔུང་ཆམ་ལ་ཕོབ༔
དམིགས་པའི་བྱད་མ་དགྲ་བགེགས་ཤོར་ར་རེ༔ ད་ལྟ་ཉིད་དུ་སྒྲོལ་བའི་ཕྲིན་ལས་མཛོད༔ ཨོྃ་མཉྫུ་ཤྲཱི་ཡ་མཱནྟ་ཀ་ཧྱ་གྷྲྀ་ཝ་བཛྲ་པཱ་ཎི་དུ་ཏྲི་ཡ་མ་རཱ་ཛ་ཡ་མ་རཀྴ་ཀྲོ་ཏ་པ་ཙ་ལ་ཏི་ཀཱ་ལ་རཱུ་པ་ཨ་ཀྲོ་རཱ་ཛ་ཡ་མ་རཱ་ཛ་ས་མ་ཡ་ཧཱུྃ་ཧཱུྃ་བྱད་མ་ནྲྀ་ཏྲི་ཏྲིག་ནན་བྷྱོ་བྷྱོ་ཟློག་ཟློག༔ ཅེས་མནན་སྟེང་ངམ་དགྲ་ཕྱོགས་སུ་འཕང་བཤལ་ཆུས་བརྟན་མ་བསྐྱང༌། གཏོར་སྣོད་མནན་སྟེང་དུ་ཁ་སྦུབ་ལ་རྟ་བྲོ་བརྡུང༌། སྲུང་འཁོར་དང་བཅས་རང་གནས་སུ་ལོག ། བདག་གི་རྣལ་འབྱོར་གྱིས་སྒོ་ནས་མཆོད་བསྟོད་བཟོད་གསོལ་ཉེར་བསྡུ་བསྔོ་སྨོན་སོགས་ལས་ཀྱྀ་རྗེས་མི་མངོན་པར་བསྡུ་བས་མཐའ་བརྒྱན་པར་བྱའོ། ། དེ་ལྟར་འཇིགས་བྱེད་དུག་རི་མེ་འབར་གྱི་ཟིན་བྲིས་མནན་པའི་ཆོ་ག་གཏེར་གཞུང་གི་དགོངས་པ་ལྟར་ནག་འགྲོས་བཀླག་ཆོག་ཏུ་བཀོད་པ་འདི་ཡང༌། རིག་འཛིན་གཏེར་ཆེན་མཆོག་གི་ཞབས་འབྲངས་མཐུ་སྟོབས་སྔགས་འཆང་ཀུན་དགའ་བློ་གྲོས་ཀྱི་གསུང་གིས་བསྐུལ་བའི་ངོར་མ་ལྡོག་པར། ཕྱོགས་མེད་དུ་བསྐྱོད་པའི་རྣལ་འབྱོར་པ་སྐྱིད་གྲོང་སྨྱོན་པས་ཡིད་འོང་ས་ཡི་ཐིག་ལེ་ཁྲོམ་གཟིགས་རྔམ་པ་ཚལ་དུ་དབུ་བཙུགས།
འབྲས་ཡུལ་སྐྱིད་པའི་དགའ་ཚལ་དུ་གྲུབ་པར་སྦྱར་བ་འདིས་ཀྱང་གཞན་ཕན་རྒྱ་ཆེན་འགྲུབ་པར་གྱུར་ཅིག ། སརྦ་མངྒ་ལཾ།། །། ཇི༽ འཇམ་དཔལ་གཤིན་རྗེ་དུག་རི་མེ་འབར་ཁྲོ་བོ་ཀུན་འདུས་ཀྱི་དགྲ་བྲུབ་ལས་ཀྱི་རླུང་དམར་ཞེས་བྱ་བ་བཞུགས་སོ།། ན་མོ་མཉྫུ་ཤྲཱི་ཀྲོ་དྷ་རཱ་ཛ་ཡ། འཇམ་དཔལ་གཤིན་རྗེ་ཁྲོ་འདུས་ཀྱི་ཞག་སྒྲུབ་དུག་གི་པར་བུའི་དགྲ་བྲུབ་ལས་ཀྱི་རླུང་དམར་བཀོད་པ་ལས་ཐོག་མར་གསེར་སྐྱེམས་བཤམས་ཏེ་གཟུ་དཔང་གསོལ་བ་ནི། ཧཱུྃ། ཕྱོགས་བཅུ་ནམ་མཁའ་ཡངས་པའི་དཀྱིལ་འཁོར་ནས། ། སངས་རྒྱས་བྱང་སེམས་རིག་འཛིན་རྒྱ་མཚོའི་ཚོགས། ། ཡི་དམ་མཁའ་འགྲོ་ཆོས་སྐྱོང་འཁོར་བཅས་རྣམས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། །
དེ་རིང་སྔགས་འཆང་བདག་གི་རྒྱབ་རྟེན་མཛོད། ཧཱུྃ། ཐོག་མའི་སངས་རྒྱས་ཆོས་སྐུ་ཀུན་བཟང་དང༌། ། ལོངས་སྐུ་ཡེ་ཤེས་ལྔ་ལྡན་འཁོར་ཚོགས་ལ། ། འཇིག་རྟེན་མ་རུངས་དྲེགས་པས་ཕྲག་དོག་སྐྱེས། ། དུག་ལྔ་ལོག་རྟོག་སྦྱོར་ཞིང་སྙད་བཙལ་བས། ། ཆེ་རྟགས་མཉམ་བཞག་སྐྱིལ་ཀྲུང་རྫོགས་སངས་རྒྱས། ། མི་རྟོག་ཡེ་ཤེས་སྙིང་པོ་དོན་མ་ཆུང༌། ། ཡེ་བཞུགས་གདོད་མའི་ལྷ་ཚོགས་མཁྱེན་པར་གསོལ། ། རྣམ་དག་དམ་ཚིག་གསེར་སྐྱེམས་འདི་བཞེས་ལ། །
རྒྱལ་བ་དགོངས་བརྒྱུད་གཟུ་དང་དཔང་པོ་མཛོད། ཧཱུྃ། རྐང་གཉིས་གཙོ་བོ་སངས་རྒྱས་ཤཱཀ་ཐུབ་ཀྱིས། ། བདེན་བཞིའི་ཆོས་ཀྱི་འཁོར་ལོ་བསྐོར་བ་ལ། ། མ་རུངས་ལྷ་བྱིན་ནག་པོ་ཕྲག་དོག་སྐྱེས། ། སྣ་ཚོགས་བར་ཆད་བརྩམས་ཤིང་སྙད་བཙལ་བས། ། ཆེ་རྟགས་ངུར་སྨྲིག་ཆས་ཀྱིས་རབ་བརྒྱན་ཏེ། ། གྲངས་མེད་ཆོས་འཁོར་བསྐོར་བ་དོན་མ་ཆུང༌། ། སངས་རྒྱས་སྟོང་དང་རྩ་གཉིས་མཁྱེན་པར་གསོལ། ། ཡེ་ཤེས་བདུད་རྩི་གསེར་སྐྱེམས་འདི་བཞེས་ལ། །
བྱང་སེམས་འཕགས་ཚོགས་གཟུ་དང་དཔང་པོ་མཛོད། ཧཱུྃ། འགྲོ་བའི་མགོན་པོ་པདྨ་འབྱུང་གནས་ལ། ། ཀློང་ཡངས་རྒྱུད་སྡེ་རྒྱ་མཚོའི་མཐུ་མངའ་བས། ། མུ་སྟེགས་བོན་བློན་རྣམས་ཀྱིས་ཕྲག་དོག་སྐྱེས། ། མི་མཐུན་དམོད་པ་བོར་ཏེ་སྙད་བཙལ་བས། ། ཆེ་རྟགས་ཐོགས་མེད་མཁྱེན་བརྩེ་ནུས་པས་བརྒྱན། ། འཇའ་ལུས་སྐྱེ་འཆི་སྤངས་པ་དོན་མ་ཆུང༌། ། བདེ་གཤེགས་རིག་འཛིན་རྣམས་ཀྱང་མཁྱེན་པར་གསོལ། ། རྨད་བྱུང་བླ་མེད་གསེར་སྐྱེམས་འདི་བཞེས་ལ། །
བརྡ་བརྒྱུད་དྲང་སྲོང་གྲུབ་ཐོབ་གཟུ་དང་དཔང༌། ཧཱུྃ། ཟབ་གསང་སྙིང་པོ་ཨ་ཏི་བླ་མེད་ལ། ། སྡེ་སྣོད་ལུང་རིགས་ཀུན་གྱི་བཅུད་འདུས་པས། ། ཉན་ཐོས་བཤད་འབྱམས་དྲེད་པོ་ཆགས་སྡང་སྐྱེས། ། མི་དགེའི་ལུང་འདྲེན་སྡང་སེམས་སྙད་བཙལ་བས། ། ཆེ་རྟགས་མ་བསྒོམས་ཚེ་གཅིག་སངས་རྒྱས་ལམ། གདམས་ངག་ཐོབ་ཙམ་འགྲོ་འདྲེན་དོན་མ་ཆུང༌། ཆོས་བདག་དཔའ་བོ་མཁའ་འགྲོ་མཁྱེན་པར་གསོལ། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། །
དབྱིངས་ཀྱི་ཡུམ་ཆེན་གཟུ་དང་དཔང་པོ་མཛོད། ཧཱུྃ། རྒྱལ་བས་ལུང་བསྟན་རིག་འཛིན་སྔགས་འཆང་ལ། ། གསང་མཛོད་བླ་མེད་བརྡ་བཞི་ཀློང་རྡོལ་བས། ། དོན་མེད་ཆགས་སྡང་ཅན་གྱིས་ཕྲག་དོག་སྐྱེས། ། ཀུན་སློང་ཅི་རིགས་འབྲུབ་ཅིང་སྙད་བཙལ་བས། ། ཆེ་རྟགས་འཕགས་པའི་གདུང་གསོབ་དཀྱིལ་འཁོར་འཛིན། ། ཟབ་ལམ་མཁའ་འགྲོའི་སྙན་བརྒྱུད་དོན་མ་ཆུང༌། ། ལུང་རིགས་རྒྱུད་སྡེའི་ལྷ་ཚོགས་མཁྱེན་པར་གསོལ། ། སྐུ་ལྔ་དམ་ཚིག་གསེར་སྐྱེམས་འདི་བཞེས་ལ། །
ཆོས་སྐྱོང་དམ་ཅན་གཟུ་དང་དཔང་པོ་མཛོད། ཧཱུྃ། ཚུལ་བཞིན་སྒྲུབ་པའི་རྗེས་འཇུག་མཛད་རྣམས་ལ། ། བསླུ་མེད་ལས་འབྲས་བཟང་པོ་སྨིན་པའི་ཚེ། ། ལོག་འདྲེན་བར་ཆད་ཀུན་གྱིས་ཆགས་སྡང་སྐྱེས། ། འཁྲུག་རྩོད་ཚེ་བསོད་རྩོམ་ཞིང་སྙད་བཙལ་བས། ། ཆེ་རྟགས་རྒྱུ་འབྲས་དཀོན་མཆོག་དཔང་དུ་བཙུགས། ། ཕན་སེམས་དགེ་ཚོགས་རྒྱ་མཚོ་དོན་མ་ཆུང༌། ། དཀར་ཕྱོགས་དགེ་བའི་ལྷ་ཚོགས་མཁྱེན་པར་གསོལ། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། །
སྐྱབས་མཆོག་རྩ་བ་གསུམ་གྱིས་གཟུ་དཔང་མཛོད། ཧཱུྃ། སངས་རྒྱས་བསྟན་པའི་སྲོག་འཚོ་ཆོས་རྒྱལ་ལ། ། ལོངས་སྤྱོད་མངའ་འབངས་འཁོར་གྱིས་རྒྱས་པ་ལ། ། བདུད་རིགས་སྡིག་ཏོ་ཅན་གྱིས་ཆགས་སྡང་སྐྱེས། ། དམག་འདྲེན་གཡུལ་གཤོམ་འཕུང་བའི་དགྲ་བཙལ་བས། ། ཆེ་རྟགས་དགེ་བཅུའི་ཁྲིམས་ཀྱིས་སྲོལ་གཏོད་ནས། ། མངའ་འབངས་སྙིང་རྗེས་སྐྱོང་བ་དོན་མ་ཆུང༌། ། འདི་ཕྱིའི་ལས་ཀྱི་བདག་པོ་མཁྱེན་པར་གསོལ། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། །
ཆོས་བདག་གཉན་གྱི་སྲུང་མས་གཟུ་དཔང་མཛོད། ཧཱུྃ། ཕྱི་ནང་གསང་བའི་དཀྱིལ་འཁོར་ལྷ་ཡི་ཚོགས། ། མི་མངོན་ཆོས་ཀྱི་དབྱིངས་ནས་སྐུར་བཞེངས་ལ། ། དེང་འདིར་དྲག་པོའི་ཕྲིན་ལས་དུས་ལ་བབ། ། ལོག་འདྲེན་དགྲ་བགེགས་འབྱུང་པོ་རྩད་ནས་ཆོད། ། ཕྱི་རྒྱུད་ལྷ་དང་སྲུང་མ་ཐམས་ཅད་ཀུན། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། དམ་ཉམས་རུ་ཏྲའི་མགོན་སྐྱོབ་མ་མཛད་པར། ། དགྲ་བོ་ཁོ་རང་ལྷ་བདུད་གཤེད་དུ་ཕོབ། །
མཱ་ར་ཡ་ཡི་ཕྲིན་ལས་འགྲུབ་པར་མཛོད། དེ་ནས་ཐུན་གཏོར་འགུགས་བསྟིམ་བསྒྲལ་མཆོད་ཁཱ་ཧིའི་བར་གྲུབ་རྗེས་ཐུགས་དམ་བསྐུལ་བ་ནི། ཧཱུྃ་བྷྱོ་ཡ། འོག་མིན་ཆོས་དབྱིངས་ཕོ་བྲང་ནས། ། རྩ་བརྒྱུད་བླ་མ་གཤེགས་སུ་གསོལ། ། འཇམ་དཔལ་རིགས་གསུམ་གཤེགས་སུ་གསོལ། ། རིགས་བདག་དཀར་པོ་གཤེགས་སུ་གསོལ། ཨེ་ཡ། གྲུ་གསུམ་སྣང་སྲིད་སྤུ་གྲིའི་ཞིང༌། ། འབྱུང་བ་མཚོན་ཆའི་རང་བཞིན་འཁྲུགས། །
མེ་ཆུའི་སྒྲ་སྐད་འབྲུག་ལྟར་སྒྲོག ། དུག་གི་རླངས་པ་མུན་ལྟར་གཏིབས། ། གཤིན་རྗེའི་ཕོ་ཉ་རླུང་ལྟར་འཚུབས། ། དེ་འདྲ་འཇིགས་པའི་གླིང་ཆེན་པོ། ། འཆི་བདག་ལས་ཀྱི་ཕོ་བྲང་ནས། ། དུག་རི་མེ་འབར་གཤེགས་སུ་གསོལ། ཁྲོ་ཆུ་དུག་གདོང་གཤེགས་སུ་གསོལ། ། ཚེ་བདག་ནག་པོ་གཤེགས་སུ་གསོལ། ། སྲིད་པའི་འཁོར་ལོ་གཤེགས་སུ་གསོལ། ། དགྲ་ནག་དྲེགས་འདུལ་གཤེགས་སུ་གསོལ། །
ཀི་ཀང་དམར་ནག་གཤེགས་སུ་གསོལ། ། མེ་ཡི་སྤུ་གྲི་གཤེགས་སུ་གསོལ། ། གདོང་དྲུག་མཐིང་ནག་གཤེགས་སུ་གསོལ། དུག་ཏི་མ་མོ་གཤེགས་སུ་གསོལ། ། འཁོར་གྱི་གཤིན་རྗེ་གཤེགས་སུ་གསོལ། ། སྤྲུལ་པ་ལས་མཁན་གཤེགས་སུ་གསོལ། ། དགྲ་བགེགས་བསྒྲལ་ཕྱིར་དབྱིངས་ནས་བཞེངས། ། རཀྟ་ཁྲག་གི་མཆོད་པ་བཞེས། ། དམ་ཚིག་ཆེན་པོའི་ཕྲིན་ལས་མཛོད། ཨེ་བྷྱོ།
ལྷོ་ཕྱོགས་བདག་པོ་དུག་གི་གདོང༌། ། འཆི་བདག་ཁྲོ་རྒྱལ་གཤིན་རྗེའི་གཤེད། ། ཕོ་ཉ་དྲུག་ཅུ་གནས་ཀྱི་བདག ། དུག་རླངས་འཁྲིགས་པའི་ཕོ་བྲང་ནས། ། སྲོག་བདག་མེ་འབར་སྐུར་བཞེངས་ཤིག ། འཆི་བདག་དུག་གདོང་སྐུར་བཞེངས་ཤིག ། འཇོམས་བྱེད་ཚེ་བདག་སྐུར་བཞེངས་ཤིག ། འཁོར་ལོས་བསྒྱུར་བ་སྐུར་བཞེངས་ཤིག ། སྒྲོལ་བྱེད་དགྲ་ནག་སྐུར་བཞེངས་ཤིག ། ལས་བྱེད་ཀི་ཀང་སྐུར་བཞེངས་ཤིག །
མེ་ཡི་སྤུ་གྲི་སྐུར་བཞེངས་ཤིག ། གསོད་བྱེད་གདོང་དྲུག་སྐུར་བཞེངས་ཤིག ། མི་མོ་སྡེ་བཞི་སྐུར་བཞེངས་ཤིག ཧཱུྃ། ཐུགས་དམ་མ་གཡེལ་གནད་ནས་བཞེངས། ། མངོན་སྤྱོད་ཆེན་པོའི་དུས་ལ་བབ། ། དམར་གྱི་གཏོར་མ་འདི་བཞེས་ལ། ། གཤིན་རྗེའི་ཕོ་ཉ་དགྲ་ལ་བྷྱོ། ། འཆི་བདག་སྤྲུལ་པ་སྐར་ལྟར་འཁྲུགས། ། ལས་བྱེད་ཆེན་པོ་མི་བསྲུན་པ། །
ཡ་མ་ར་ཙ་ལས་ལ་ཆོས། ། བྱད་མ་དམ་ཉམས་སྡིག་ཅན་འདི། ། བླ་ཚེ་རྣམ་ཤེས་རྟེན་དང་ཕྲོལ། ། དོ་ནུབ་ནམ་གྱི་སྲོད་ཐུན་ལ། ། དགྲ་བོའི་བླ་འཁྱམས་ཁུག་ལ་ཤོག ། ཉིན་མོ་དགྲ་སྲོག་གཅོད་པའི་ཚེ། ། དམར་ཐག་ཉི་མའི་ཟེར་ལ་ཞོན། ། དགྲ་བོའི་བླ་འཁྱམས་ཁུག་ལ་ཤོག ། ནུབ་མོ་དགྲ་སྲོག་གཅོད་པའི་ཚེ། ། སྨག་རུམ་མུན་པའི་རྟ་ལ་ཞོན། །
དགྲ་བོའི་བླ་སྲོག་ཁུག་ལ་ཤོག ། སྡིག་ཅན་དགྲ་བོ་ཤོར་ར་རེ། ། ད་ལྟ་ཉིད་དུ་ཁུག་ལ་ཤོག ཛཿ གཤིན་རྗེ་འབར་བའི་ཕོ་ཉ་བ། ། ནག་པོ་ལྕགས་ཀྱི་ཨ་ཙ་ར། ། གཡས་པས་སྤུ་གྲི་སོག་ལེ་འཛིན། ། གཡོན་པས་འགུགས་པའི་ལྕགས་ཀྱུ་གདེངས། ། མྱུར་མགྱོགས་ལས་ཀྱི་ཕོ་ཉ་བདུན། ། རོལ་དུ་ལྕགས་སྤྱང་སྔོན་མོ་ཁྲིད། །
ཀླད་ནས་ལྕགས་ཀྱི་བྱ་ཁྲ་ལྡིང༌། ། རླུང་ནག་འཚུབ་མའི་ནང་དུ་རྒྱུག ། དམོད་པ་ཆེན་པོའི་ལས་མཁན་པ། ། སྲིད་པ་འདི་ཡི་སྲོག་གི་བདག ཁྱོད་ཀྱི་ཐུགས་དམ་དུས་ལ་བབས། ། དམ་ཉམས་དགྲ་བོ་ཤོར་ར་རེ། ། དམིགས་པའི་བྱད་མ་ཁུག་ལ་ཤོག ཛཿ གཤིན་རྗེ་འབར་བའི་ཕོ་ཉ་བ། ། ལག་དམར་ཟངས་ཀྱི་ཨ་ཙ་ར། །
གཡས་པས་ཟངས་ཀྱི་རལ་གྲི་ཐོགས། ། གཡོན་པས་ཟངས་ཀྱི་ཞགས་པ་འཕེན། ། ཤན་པ་ཟངས་ཀྱི་ཕོ་ཉ་བདུན། ། རོལ་དུ་ཟངས་འཕར་དམར་པོ་ཁྲིད། ། ཀླད་ན་ཟངས་ཀྱི་བྱ་ཁྲ་ལྡིང༌། ། ཤྭ་རྦུད་དམར་པོའི་ནང་དུ་རྒྱུག ། དམོད་པ་དུས་ཀྱི་ལས་མཁན་པ། ། བྱད་མ་འགུགས་པའི་གཤེད་པོ་ཆེ། ཁྱོད་ཀྱི་ཐུགས་དམ་དུས་ལ་བབ། ། དམ་ཉམས་དགྲ་བོ་ཤོར་ར་རེ། །
དམིགས་པའི་བྱད་མ་ཁུག་ལ་ཤོག ཛཿ གཤིན་རྗེ་འབར་བའི་ཕོ་ཉ་བ། ། དུག་གི་ཕག་རྒོད་ནག་པོ་བདུན། ། ངར་སྒྲས་ས་གཞི་ཀུན་ཀྱང་གཡོ། ། བསྭེ་ཡི་སྦལ་པ་དམར་པོ་བདུན། ། རྐན་སྒྲས་འཇིག་རྟེན་ཁྱབ་པར་རྡེབ། ། འཁྱུག་པའི་དུག་སྦྲུལ་ནག་པོ་བདུན། ། འགྱུ་བས་རི་རབ་འུར་གྱིས་འགེངས། ། ལྕགས་ཀྱི་སྡིག་པ་ནག་པོ་བདུན། །
རྦད་པས་གླིང་བཞི་ཆོལ་བུར་འཕེན། ། སྤྲུལ་པ་སྡེ་བཞིའི་དུས་ལ་བབ། ། དམ་ཉམས་དགྲ་བོ་ཤོར་ར་རེ། ། དམིགས་པའི་བྱད་མ་ཁུག་ལ་ཤོག ། གཟུགས་དང་མིང་བྱང་རྟེན་ལ་ཕོབ། ། བྱད་དུ་ཆུག་ལ་གཟིར་ཞིང་གནོན། ། དུས་ལས་མ་འདའ་ས་མ་ཡ། དེ་ནས་བྲུབ་ཁུང་དམིགས་བྱ་བསྐྱེད་པ་ནི། ཧོཿ བདག་ཉིད་འཇམ་དཔལ་གཤིན་རྗེའི་གཤེད་འཇིགས་བྱེད་ཆེན་པོ་དྲག་ཏུ་ཁྲོས་པའི་མདུན་དུ༔
ཀཾ་ཀཾ་དམར་ནག་ལས་གྲུབ་པའི་གནམ་ལྕགས་ཀྱི་ཁང་སྒྲོམ་ནག་པོ་རྔམ་ལ་འཐུག་པ་བསྐལ་པའི་མུན་ནག་འཚུབ་མར་གཏིབས་པ་ཕྱི་ཐམས་ཅད་དུས་མཐར་འབྱུང་བ་སྡུད་པའི་མེ་ལྟར་དམར་ནག་ཚྭ་ཚྭ་སྐར་ལྟར་དུ་འཁྲུགས་ཤིང་གཏིབས་པ༔ བར་ཐམས་ཅད་འབྱུང་བ་ཆུ་རླུང་རྦ་རླབས་འཚུབས་པའི་སྐད་ལྟར་དུག་གི་རླངས་པ་སྔོ་དམར་དྲག་ཏུ་འཕྱུར་བ༔ དེའི་ནང་ཐམས་ཅད་སྤུ་གྲི་དང་རལ་གྲི་ཆུ་གྲིའི་ཚོགས་ཐམས་ཅད་གཟེངས་ཤིང་སྐར་ལྟར་དུ་འཁྲུགས་པ་ཤིན་ཏུ་མི་བཟད་པ༔ བདུད་ཀྱི་བཤའ་ར༔ བཙན་གྱི་བསད་ཁང་༔ གཤིན་རྗེའི་བྲུབ་ཁུང་༔ མ་མོའི་འགྱུ་ལམ༔ གཟའ་བདུད་ཀྱི་ལྟེ་བ༔ སྲིན་པོའི་ཟ་ལམ༔ ཕོ་ཉའི་རྒྱུན་ལམ༔
སྡེ་བརྒྱད་ཀྱི་འདུ་ས༔ སྲོག་བདག་གི་ཚོགས་ཁང་༔ ཤིན་ཏུ་ཡ་ང་བ་དེའི་ནང་དུ་ནྲྀ་ཏྲི་དམར་ནག་ཡོངས་སུ་གྱུར་པ་ལས༔ དམ་ཉམས་པའི་བྱད་མ་དགྲ་བགེགས་ ཆཻགའི་ཁོའི་ཕུང་ཁམས་སྐྱེ་མཆེད་དབང་པོ་ཐམས་ཅད་མངོན་སུམ་དུ་གསལ་བ༔ ཤིན་ཏུ་ཉམ་ཐག་པའི་གཟུགས་ཅན་གཅེར་བུ་བྱང་ཐང་གི་ལྷག་པས་བསྡམས་པ་ལྟ་བུ༔ ལུས་སྔོ་ཞིང་ཧམ་པ༔ ཡན་ལག་ཐམས་ཅད་ལྕགས་སྒྲོག་གིས་བཀྱིགས་ཤིང་དམྱལ་སྲུང་གཤིན་རྗེའི་ཕོ་ཉས་དྲག་ཏུ་བསྡམས་པ་འདར་ཕྲི་ལེ་བ༔ ཁ་འོ་དོད་མིག་ཤི་མིག་ལུས་མྱ་ངན་བུག་པ་དགུ་ནས་ཁྲག་འཛག་པ་མགོན་སྐྱབས་ཀྱི་ལྷ་དང་བྲལ་བ༔ སྲོག་ཆད་ལ་ཁད་པ་དབུགས་བྲལ་ལ་ཁད་པ་ལྷ་སྲིན་སྡེ་བརྒྱད་ཀྱི་ཟས་སྐལ་གཏད་པའི་རང་བཞིན་ཅན་ཞིག་ཏུ་གྱུར༔ ནྲྀ་ཏྲི་དགྲ་བོ་ཨ་ཀརྵ་ཡ་ཛ་ཛ་མཱ་ར་ཡ་ཛཿ
མཱ་ར་ཡ་ཐུན། དེ་ནས་དམོད་པའི་བདེན་སྟོབས་ཀྱིས་འགུགས་པ་ནི། ན་མོ། རྒྱལ་བ་དགོངས་བརྒྱུད་ཀྱི་བླ་མ། རིག་འཛིན་བརྡ་བརྒྱུད་ཀྱི་བླ་མ། གང་ཟག་སྙན་བརྒྱུད་ཀྱི་བླ་མ། རྩ་བརྒྱུད་དཔལ་ལྡན་བླ་མ་དམ་པ་རྣམས་ཀྱི་བདེན་པ་དང༌། ཡི་དམ་རྒྱུད་སྡེ་བཞིའི་དཀྱིལ་འཁོར་ལྷ་ཚོགས་རྣམས་ཀྱི་བཀའ་བདེན་པ་དང༌། སྐུ་འཇམ་དཔལ་གཤིན་རྗེའི་གཤེད་པོ། གསུང་དབང་ཆེན་རྟ་མཆོག་རོལ་པ།
ཐུགས་ཡང་དག་རྡོ་རྗེ་གཏུམ་པོ། ཡོན་ཏན་མ་མོ་ཟ་བྱེད་རྣམ་རྒྱལ། ཕྲིན་ལས་གསོད་བྱེད་རྡོ་རྗེ་གཞོན་ནུ། སྤྲུལ་པ་འཇིག་རྟེན་སྲོག་བདག་དྲེགས་པ། ཡང་སྤྲུལ་དམོད་པ་ལས་ཀྱི་སྤྲུ་གྲི། སྒྲུབ་ཆེན་བཀའ་བརྒྱད་བདུན་བརྒྱ་ཉེར་ལྔ་འབུམ་ཕྲག་སུམ་ཅུ་རྩ་བདུན་ལ་སོགས་པ་རྣམས་ཀྱི་བཀའ་བདེན་པ་དང༌། ཁྱད་པར་འཆི་བདག་ལས་ཀྱི་སྲིན་པོ་འཇམ་དཔལ་ཁྲོ་བོ་དུག་རི་མེ་འབར། སྲིད་པ་གསུམ་གྱི་སྲོག་བདག་ཡབ་ཟླ་གསང་ཐིག་ལེ་ཁྲོ་ཆུ་དཀར་པོའི་ལྷ་ཚོགས། ཡུམ་གཤོར་སང་ཉི་མ་ཁྲོས་པ་ཁྲོ་ཆུ་དམར་པོའི་ལྷ་ཚོགས། སྲས་མཆོག་ཁྲོ་ཆུ་ནག་པོའི་རང་བཞིན།
ཁྲོ་ཆུ་དུག་གི་གདོང་པ། ཚེ་བདག་འབར་བ་ཆེན་པོ། ཁམས་གསུམ་གཡུལ་ལས་རྣམ་རྒྱལ། དགྲ་ནག་དྲེགས་པ་འདུལ་བྱེད། ཀི་ཀང་མེའི་སྤུ་གྲི། གདོང་དྲུག་ལས་ཀྱི་ཤན་པ། དུག་ཏི་མ་མོ་རིགས་ལྔ། གཤེད་ཆེན་འབར་བ་སྡེ་ལྔ། འཆི་བདག་ཁྲམ་ཐོགས་བཅུ་གཉིས། དུས་ཀྱི་ཕོ་ཉ་དྲུག་ཅུ།
སྲོག་བདག་བདུད་པོ་སྡེ་བཞི། དབུགས་ལེན་རུ་ཏྲ་སྡེ་བཞི། ཤན་པ་ཕོ་ཉ་སྡེ་བཞི། ཨ་ཙར་མོན་པ་སྡེ་བཞི། ལས་བྱེད་ཉི་ཁྲི་དགུ་འབུམ། སྤྲུལ་པ་ཕག་སྡིག་སྦལ་སྦྲུལ། བླ་འགུགས་ལས་ཀྱི་ཕོ་ཉ། བླ་འབོད་མི་རེང་དམར་པོ། སྲིད་པ་ལས་ཀྱི་འཁོར་ལོ། གསལ་ཤིང་དུག་གྀ་འཁོར་ལོ།
སྤུ་གྲི་མེའི་འཁོར་ལོ། ཁྲག་མཚོ་ཆུའི་འཁོར་ལོ། སྨྱོ་འབོག་རླུང་གི་འཁོར་ལོ་ལ་སོགས་པ་འཇོམས་བྱེད་གཤིན་རྗེ་འབར་བའི་ལྷ་ཚོགས་རྣམས་ཀྱི་བཀའ་བདེན་པ་དང༌། བཀའ་སྲུང་ཀུན་གྱི་སྡེ་དཔོན་དཔལ་ལྡན་ཞིང་སྐྱོང་མགོན་པོ། སྲོག་བདག་བྱ་རོག་གདོང་ཅན། གཟའ་མཆོག་དུག་གདོང་མགོ་དགུ། སྔགས་བདག་མ་མོ་རལ་གཅིག ། སྐྱེས་བུ་རྡོ་རྗེ་ལེགས་པ། ཤན་པ་བཙན་རྒོད་འབར་བ་ལ་སོགས་ཆོས་སྐྱོང་བཀའ་སྲུང་དམ་ཅན་རྒྱ་མཚོའི་ལྷ་ཚོགས་རྣམས་ཀྱི་བཀའ་བདེན་པ་དང༌། ཆོས་ཉིད་དེ་བཞིན་ཉིད་དང༌།
ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་ཆེན་པོའི་མཐུ་ལ་བརྟེན་ནས། སྤྱིར་སངས་རྒྱས་ཀྱི་བསྟན་པ་བཤིག་པ། དཀོན་མཆོག་གི་དབུ་འཕང་སྨད་པ། དགེ་འདུན་གྱི་སྡེ་ལ་དམོད་པ། ཁྱད་པར་བདག་ཅག་དཔོན་སློབ་འཁོར་དང་བཅས་པ་ལ། སྡང་ཞིང་གདུག་པའི་བསམ་སྦྱོར་འཆང་བ། སྔ་དགྲ་ལག་གིས་བརྡར་བ། ཕྱི་དགྲ་ཞེ་ལ་འཆང་བ། ད་དགྲ་ཐད་ནས་ལངས་པ། སྤྱི་དགྲ་རླུང་ལྟར་འཚུབས་པ།
སྒོས་དགྲ་རྦབ་ལྟར་རྒྱུག་པ། ཟུར་དགྲ་ཁྱི་ལྟར་ཟུག་པ། མཐོ་གོང་ནས་རྒོལ་བ། དམའ་ཁྱད་དུ་འབེབས་པ། གྱོད་ཕྱོགས་ནས་ལངས་པ། སྲི་ཕུགས་སུ་ཚུད་པ། སྙད་ཚེར་ལྟར་འཛུགས་པ། ཚེ་རབས་སྔོན་གྱི་ལན་ཆགས། སྨོན་ལམ་ལོག་པའི་བདུད་རིགས། མི་ང་ལ་ལྷ་མེད་ཟེར་བ།
ལྷ་སྲུང་མར་མཐུ་མེད་གཤེ་བ། མཐུ་བུ་ལོན་བཞིན་དུ་སྙོག་པ། ཁ་དམོད་པའི་ཡ་ཁ་བྱེད་པ། ལག་གདུག་པས་འཕྲོག་བཅོམ་བྱེད་པ། སྐག་རིགས་སུམ་རྒྱ་དྲུག་ཅུ། ནད་ཡམས་དལ་ཁ་བྱེ་བ། ནང་དབྱེན་དམག་འཁྲུག་བྱེད་པ་སོགས། མདོར་ན་ཉི་མ་ཕྱོགས་བཞི་མཚམས་བརྒྱད་ནས་གཟུགས་ཅན་སྡང་བར་བྱེད་པའི་དགྲ། གཟུགས་མེད་གནོད་པར་བྱེད་པའི་བགེགས། ཅིར་ཡང་བར་དུ་གཅོད་པའི་རྐྱེན།
ཚེ་རབས་ལས་ལ་གྲུབ་པའི་བདུད་རིགས་གང་ཡིན་པ་དེ་དག་ཐམས་ཅད་རང་དབང་མེད་པར་སྟེང་ནས་གནམ་གྱི་འཇུ་ཐག་ཆོད། འོག་ནས་སའི་རྟེན་ཕུར་ཕུད། ལས་རླུང་དྲག་པོའི་རྟ་ལ་བསྐྱོན། ཕོ་ཉ་ཤན་པས་མདུན་ནས་ཁྲིད། མུན་ནག་འཐིབས་པོས་རྒྱབ་ནས་དེད། གླིང་བཞིའི་ཁྱོན་གར་གནས་ཀྱང་གཟུགས་ཀྱི་ལིངྒ་འདི་ལ་ཁུག་ཅིག ། ལྷ་ཡི་དཀར་བྱང་འདི་ལ་ཕོབ་ཅིག ། བཙན་གྱི་དམར་བྱང་འདི་ལ་ཕོབ་ཅིག ། བདུད་ཀྱི་ནག་བྱང་འདི་ལ་ཕོབ་ཅིག ། སྐད་ཅིག་ད་ལྟ་ཉིད་དུ་མིང་བྱང་བུ་ལ་བཏབ་ཅིང༌།
རྣམ་ཤེས་ས་བོན་ལ་བཏབ་པ་འདི་ལ་ཁུག་ཅིག ། སྟིམས་ཤིག ཨོྃ་བཛྲ་ཨངྐུ་ཤ་ཡ་ཛཿ ཨོཾ་བཛྲ་རཏྣ་པཱ་ཤ་ཧཱུཾ། ཨོཾ་བཛྲ་པདྨ་ཕོ་ཊ་བཾ། ཨོྃ་བཛྲ་ཀརྨ་གྷཎྜེ་ཧོ། སརྦ་ནྲྀ་ཏྲི་ཁུག་ཅིག་ཛ། སཏྭཾ་བྷ་ཡ་ནན།
དེ་ནས་ཕོ་ཉ་བཀྱེ་བ་ནི། ཚིག་མཚམས་སུ་རཀྟ་མཆོད་ཅིང༌།
ཧཱུྃ་ཡ་བྷྱོ་ཨེ་ཡ། ཐུགས་ཉིད་དབྱིངས་ལས་མ་གཡོས་ཀྱང༌། ། ཐབས་ཀྱི་ཆོ་འཕྲུལ་གང་འདུལ་ཕྱིར། ། དེ་རིང་དགྲ་ལ་སྤྲུལ་པ་འགྱེད། ། འཇོམས་བྱེད་ཆེན་པོའི་སྐུ་རུ་གསལ། ཛཿ གཤིན་རྗེ་འབར་བའི་ཐུགས་ཀ་ནས། ། ཡི་གེ་ཕོ་ཉ་ཛཿཞིག་འཕྲོས། ཛཿལས་རྡོ་རྗེ་ལྕགས་ཀྱུ་མ། ཁྲོ་ཆུ་དཀར་པོའི་ཕོ་ཉ་སྟེ། །
ལྕགས་ཀྱི་སྤྱང་མོ་མགོ་དགུ་ལ། ། གཤིན་རྗེ་དུག་ཏི་དཀར་མོས་ཞོན། ། བླ་འགུགས་ལྕགས་ཀྱུ་ལག་ན་ཐོགས། ། བླ་འཆིང་ཞགས་པ་གློགས་ལྟར་འཁྱུགས། ། བླ་འཛིན་དྲྭ་བ་རྒྱབ་ཏུ་ཁུར། ། བླ་བྱ་དཀར་པོ་སྔོན་ནས་འཇུམས། ། བླ་ཁྱི་དཀར་པོ་རྒྱབ་ནས་འགྱུ། ། འཁོར་དུ་སྲིན་མོ་དཀར་མོ་གཉིས། ། བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ།
ལས་རླུང་དམར་པོས་ཐུམས་ལ་ཤོག ། དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག ། ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། ། དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བོ་ཤོར་ར་རེ། ། བྱད་མའི་བླ་འཁྱམས་ཁུག་ལ་ཤོག ། དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ།
བྷྱོ་བྷྱོཿ ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛ་ཛཿ ཛཿ གཤིན་རྗེ་འབར་བའི་ཐུགས་ཀ་ནས། ། ཡི་གེ་ཕོ་ཉ་ཧཱུྃ་ཞིག་འཕྲོས། ། ཧཱུྃ་ལས་རིན་ཆེན་ཞགས་པ་མ། ཁྲོ་ཆུ་སེར་པོའི་ཕོ་ཉ་སྟེ། ། གསེར་གྱི་རྒྱ་སྟག་མགོ་དགུ་ལ། ། གཤིན་རྗེ་དུག་ཏི་སེར་མོས་ཞོན། ། བླ་འགུགས་ལྕགས་ཀྱུ་ལག་ན་ཐོགས། །
བླ་འཆིང་ཞགས་པ་གློག་ལྟར་འཁྱུགས། ། བླ་འཛིན་དྲྭ་བ་རྒྱབ་ཏུ་ཁུར། ། བླ་བྱ་སེར་པོ་སྔོན་ནས་འཇུམས། ། བླ་ཁྱི་སེར་པོ་རྒྱབ་ནས་འགྱུ། ། འཁོར་དུ་སྲིན་མོ་སེར་ནག་གཉིས། ། བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ། ། ལས་རླུང་དམར་པོས་ཐུམས་ལ་ཤོག ། དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག །
ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། ། དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བོ་ཤོར་ར་རེ། ། བྱད་མའི་བླ་འཁྱམས་ཁུག་ལ་ཤོག ། དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ། བྷྱོ་བྷྱོཿཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛ་ཛཿ ཛཿ གཤིན་རྗེ་འབར་བའི་ཐུགས་ཀ་ནས། །
ཡི་གེ་ཕོ་ཉ་བཾ་ཡིག་འཕྲོས། ། བཾ་ལས་རྡོ་རྗེ་ལྕགས་སྒྲོག་མ། ཁྲོ་ཆུ་དམར་པོའི་ཕོ་ཉ་སྟེ། ། ཟངས་ཀྱི་འཕར་བ་མགོ་དགུ་ལ། ། གཤིན་རྗེ་དུག་ཏི་དམར་མོས་ཞོན། ། བླ་འགུགས་ལྕགས་ཀྱུ་ལག་ན་ཐོགས། ། བླ་འཆིང་ཞགས་པ་གློག་ལྟར་འཁྱུགས། ། བླ་འཛིན་དྲྭ་བ་རྒྱབ་ནས་ཁུར། ། བླ་བྱ་དམར་པོ་སྔོན་ནས་འཇུམས། ། བླ་ཁྱི་དམར་པོ་རྒྱབ་ནས་འགྱུ། །
འཁོར་དུ་སྲིན་མོ་དམར་ནག་གཉིས། ། བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ། ། ལས་རླུང་དམར་པོས་ཐུམས་ལ་ཤོག ། དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག ། ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། ། དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བོ་ཤོར་ར་རེ། །
བྱད་མའི་བླ་འཁྱམས་ཁུག་ལ་ཤོག ། དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ། བྷྱོ་བྷྱོཿ ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛ་ཛཿ ཛཿ གཤིན་རྗེ་འབར་བའི་ཐུགས་ཀ་ནས། ། ཡི་གེ་ཕོ་ཉ་ཧོཿཞིག་འཕྲོས། ། ཧོ་ལས་ཀརྨ་དྲིལ་བུ་མ། ཁྲོ་ཆུའི་ནག་པོའི་ཕོ་ཉ་སྟེ། །
དུག་གི་དོམ་ནག་མགོ་དགུ་ལ། ། གཤིན་རྗེ་དུག་ཏི་ནག་མོས་ཞོན། ། བླ་འགུགས་ལྕགས་ཀྱུ་ལག་ན་ཐོགས། ། བླ་འཆིང་ཞགས་པ་གློག་ལྟར་འཁྱུགས། ། བླ་འཛིན་དྲྭ་བ་རྒྱབ་ཏུ་ཁུར། ། བླ་བྱ་ནག་པོ་སྔོན་ནས་འཇུུམས། ། བླ་ཁྱི་ནག་པོ་རྒྱབ་ནས་འགྱུ། ། འཁོར་དུ་སྲིན་མོ་སྔོ་ནག་གཉིས། ། བླ་འབོད་གཤིན་སྐད་ཙེ་རེ་རེ། ། གཉིད་དང་གཡེང་བའི་བླ་འཁྱམས་དེ། །
ལས་རླུང་དམར་པོས་ཐུམས་ལ་ཤོག ། དྲྭ་བའི་ནང་དུ་ཚུད་ལ་ཤོག ། ལྕགས་ཀྱུ་འབར་བས་ཟུངས་ལ་ཤོག ། ཞགས་པ་ནག་པོས་ཆིངས་ལ་ཤོག ། གཤིན་རྗེའི་བུ་མོ་མཐུ་མ་ཆུང༌། ། དུག་ཁྲག་མཆོད་པ་འདི་བཞེས་ལ། ། དམིགས་པའི་དགྲ་བགེགས་ཤོར་ར་རེ། ། བྱད་མའི་བླ་འཁྱམས་ཁུག་ལ་ཤོག ། དུག་ཏི་མ་མོ་རྩལ་མ་ཞན། ། དུས་ལ་བབ་བོ་ས་མ་ཡ།
བྷྱོ་བྷྱོཿ ཡ་མ་མ་ཏྲི་ཀཱ་ལི་ཡ་དུནྟི་ཡཱ་དུག་ཏི་ཡཱ་དགྲ་བོའི་བླ་རྟགས་ཨ་ཀརྵ་ཡ་ཛཿཛཿ ཞེས་ལས་ཀྱི་མ་མོ་བཞི་བསྐུལ་པས་སྲོག་བདག་འགྱུ་བའི་མ་མོ་ཐམས་ཅད་སྤྲིན་ལྟར་དུ་འཁྲིགས་ནས་དགྲ་བོའི་བླ་སྲོག་དབང་མེད་དུ་བཀུག་པར་བསམ། ། དེ་ནས་སྐབས་སུ་བླ་འགུགས་ཕོ་ཉ་བསྐུལ་བ་ནི། དམར་གཏོར་བཤམས་ལ། ཧཱུྃ་ཡ་བྷྱོ་ཨཻ། མཐིང་ནག་གྲུ་གསུམ་འབར་བའི་དཀྱིལ་འཁོར་ནས། ། མི་བཟད་ཁྲོ་རྒྱལ་འཇམ་དཔལ་གཤིན་རྗེའི་གཤེད། ། དུག་གི་སྤུ་གྲི་ནག་པོ་མ་ཧེའི་གདོང༌། ། ཟ་བྱེད་དགྲ་སྲོག་རྔམ་ཕྱིར་ལས་ལ་བཞེངས། །
འཆི་བདག་གཤེད་ཆེན་སྡེ་བཞི་སྐུར་བཞེངས་ཤིག ། སྤྲུལ་པའི་ལས་མཁན་དམག་ཚོགས་སྐུར་བཞེངས་ཤིག ། དེང་འདིར་དགྲ་ལ་མྱུར་མགྱོགས་ཕོ་ཉ་འགྱེད། ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས། ། སྤྲུལ་པའི་ཕོ་ཉ་ལྕགས་ཀྱི་ཨ་ཙ་ར། ། དགྲ་བོ་འགུགས་ཕྱིར་ལག་ན་ལྕགས་ཀྱུ་ཐོགས། ། དེ་རིང་ཉི་མ་སྔ་དྲོའི་དུས་ཀྱི་ཚེ། ། དགྲ་བོ་ལས་ལ་གཡེངས་ཤིང་བྱིང་རྒོད་དུས། ། བླ་རྟགས་དུད་འགྲོ་རི་ཁར་འཁྱམས་པའི་སྐབས། །
སྤྲུལ་པ་གཅན་སྤྱང་ཕོ་ཉར་བརྫུས་ནས་ཀྱང༌། ། རང་དབང་མེད་པར་དགྲ་བོ་ཁུག་ལ་ཤོག ། ཤ་ཁྲག་དམར་གྱི་གཏོར་མ་འདི་བཞེས་ལ། ། བྱད་མའི་མིང་བྱང་གཟུགས་ལིང་འདི་ལ་ཕོབ། ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས། ། སྤྲུལ་པའི་ཕོ་ཉ་དུག་ཕག་ནག་པོ་བདུན། ། དགྲ་བགེགས་འགུགས་ཕྱིར་དུག་གི་མཆེ་ཟོར་རྔམ། །
དེ་རིང་ཉི་མ་ཕྱེད་པའི་དུས་ཀྱི་ཚེ། ། དགྲ་བོ་ཁམས་ཉོག་ཤེས་པ་འཐིབས་པའི་དུས། ། བླ་རྟགས་ཁང་ཁྱིམ་ཧད་པོར་སྡོད་པའི་དུས། ། སྤྲུལ་པ་རླུང་དམར་ཕོ་ཉར་བརྫུས་ནས་ཀྱང༌། ། རང་དབང་མེད་པར་དགྲ་བོ་ཁུག་ལ་ཤོག ། ཤ་ཁྲག་དམར་གྱི་གཏོར་མ་འདི་བཞེས་ལ། ། བྱད་མའི་མིང་བྱང་གཟུགས་ལིང་འདི་ལ་ཁུག ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ
འཆི་བདག་གཤིན་རྗེ་འབར་པའི་ཐུགས་ཀ་ནས། ། སྤྲུལ་པའི་ཕོ་ཉ་བསྭེ་སྦལ་དམར་པོ་བདུན། ། དགྲ་བོ་འགུགས་ཕྱིར་གནམ་ལྕགས་རྐན་སྒྲ་རྡེབ། ། དེ་རིང་ཉི་མ་ཕྱི་དྲོ་ནུབ་པའི་ཚེ། ། དགྲ་བོ་སྙིང་གཟེར་ཤེས་པ་འཚུབས་པའི་དུས། ། བླ་རྟགས་བྱ་རིགས་རྣམས་ཀྱང་འདུ་བའི་སྐབས། ། སྤྲུལ་པའི་ཟ་བྱེད་སྲིན་པོར་བརྫུས་ནས་ཀྱང༌། ། རང་དབང་མེད་པར་དགྲ་བོ་ཁུག་ལ་ཤོག ། ཤ་ཁྲག་དམར་གྱི་གཏོར་མ་འདི་བཞེས་ལ། ། བྱད་མའི་མིང་བྱང་གཟུགས་ལིང་འདི་ལ་ཁུག
ཁུག་ཅིག་བཛྲ་ཨཾ་ཀུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས། ། སྤྲུལ་པའི་ཕོ་ཉ་ཟངས་ཀྱི་ཨ་ཙ་ར། ། དགྲ་བགེགས་འགུགས་ཕྱིར་ལག་ན་ཟངས་ཞགས་ཐོགས། ། དོ་ནུབ་མུན་རུབ་ནམ་སྟོད་དུས་ཀྱི་ཚེ། ། དགྲ་བོ་གཉིད་འཐིབས་རིག་པ་འཐོར་བའི་དུས། ། བླ་རྟགས་གཟའ་སྐར་རྣམས་ཀྱང་བཀྲ་བའི་སྐབས། ། སྤྲུལ་པའི་སྒྲ་གཅན་ཕོ་ཉར་བརྫུས་ནས་ཀྱང༌། །
རང་དབང་མེད་པར་དགྲ་བོ་ཁུག་ལ་ཤོག ། ཤ་ཁྲག་དམར་གྱི་གཏོར་མ་འདི་བཞེས་ལ། ། བྱད་མའི་མིང་བྱང་གཟུགས་ལིང་འདི་ལ་ཁུག ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས། ། སྤྲུལ་པའི་ཕོ་ཉ་དུག་སྦྲུལ་ནག་པོ་བདུན། ། དགྲ་བགེགས་འགུགས་ཕྱིར་མྱུར་མགྱོགས་གླིང་བཞིར་འཁྱུགས། ། དོ་ནུབ་ཆུ་སྲང་ནམ་ཕྱེད་དུས་ཀྱི་ཚེ། །
དགྲ་བོ་སྔངས་ཤིང་སྤུ་ཟིང་བྱེད་པའི་དུས། ། བླ་རྟགས་སྤྱི་བདུད་རྣམས་ཀྱང་གཡེང་བའི་སྐབས། ། སྤྲུལ་པ་བུ་ཡུག་འཚུབ་མར་བརྫུས་ནས་ཀྱང༌། ། རང་དབང་མེད་པར་དགྲ་བོ་ཁུག་ལ་ཤོག ། ཤ་ཁྲག་དམར་གྱི་གཏོར་མ་འདི་བཞེས་ལ། ། བྱད་མའི་མིང་བྱང་གཟུགས་ལིང་འདི་ལ་ཁུག ཁུག་ཅིག་བཛྲ་ཨངྐུ་ཤ་ཡ་ཛཿ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ ཛཿ འཆི་བདག་གཤིན་རྗེ་འབར་བའི་ཐུགས་ཀ་ནས། །
སྤྲུལ་པའི་ཕོ་ཉ་ལྕགས་སྡིག་ནག་པོ་བདུན། ། དགྲ་བོ་འགུགས་ཕྱིར་རྭ་ནི་བཅོ་བརྒྱད་གཟེངས། ། དོ་ནུབ་ཕྱེད་ཡོལ་ཐོ་རངས་སྡུད་པའི་ཚེ། ། དགྲ་བོའི་ལུས་གྲང་ཉོན་མོངས་འཁྲིགས་པའི་ཚེ། ། བླ་རྟགས་ཁམས་རྣམས་སྲིད་པར་འཇུག་པའི་སྐབས། ། སྤྲུལ་པ་སྨན་འབྲོང་སྲིན་མོར་བརྫུས་ནས་ཀྱང༌། ། རང་དབང་མེད་པར་དགྲ་བོ་ཁུག་ལ་ཤོག ། ཤ་ཁྲག་དམར་གྱི་གཏོར་མ་འདི་བཞེས་ལ། ། བྱད་མའི་བླ་གཟུགས་ལིངྒ་འདི་ལ་ཕོབ། ཁུག་ཅིག་བཛྲ་ཨངྐུ་ཤ་ཡ་ཛཿ །
རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ དེ་ནས་ལྷ་དང་དབྱེ་བ་ནི། ཧ྄ཱུྃ། ལས་ཀྱི་གཤིན་རྗེ་ཐམས་ཅད་དང༌། ། བདག་གི་སྲུང་མ་ཐམས་ཅད་རྣམས། ། དགྲ་བོའི་ལྷ་ལྔ་དབང་དུ་སྡུས། ། དགྲ་བོའི་ཡུལ་ལྷ་སྣོལ་དུ་ཆུག ། དགྲ་བོའི་ཕོ་ལྷ་བྱོལ་དུ་ཆུག ། དགྲ་ལྷ་ཕམ་ཞིང་འཐོར་དུ་ཆུག ། དགྲ་བོ་ལྷ་དང་ཕྲོལ་ལ་ཤོག །
བདག་གི་གྲོགས་བྱེད་དམ་ཅན་རྣམས། ། ཉེས་བྱེད་དགྲ་བོ་དམ་ཉམས་འདིའི། ། མགོན་བྱེད་ཡུལ་ལྷ་དབང་དུ་སྡུས། ། འཚོ་བྱེད་ཕོ་ལྷ་དབང་དུ་སྡུས། ། སྐྱབས་བྱེད་དགྲ་ལྷ་དབང་དུ་སྡུས། ། གྲོགས་བྱེད་མ་ལྷ་དབང་དུ་སྡུས། ། སྲུང་བྱེད་སྲོག་ལྷ་དབང་དུ་སྡུས། ། འཕགས་བྱེད་ཞང་ལྷ་དབང་དུ་སྡུས། ། ལེ་དགུའི་ལྷ་སྲུང་བྱད་དུ་ཕོབ། བྷྱོཿ
སྡིག་ཅན་དགྲ་བོ་ལས་ངན་འདིའི། ། དགྲ་ལྷ་སྤྱི་བོའི་གཙུག་ནས་ཕྲོལ། ། སྲོག་ལྷ་སྙིང་གི་དཀྱིལ་ནས་ཕྲོལ། ། ཞང་ལྷ་ལྟེ་བའི་གནས་ནས་ཕྲོལ། ། མ་ལྷ་གསང་བའི་གནས་ནས་ཕྲོལ། ། ཕོ་ལྷ་ཕྲག་པ་གཡས་ནས་ཕྲོལ། ། མོ་ལྷ་ཕྲག་པ་གཡོན་ནས་ཕྲོལ། ། བང་ལྷ་མཛོད་ཁང་ནང་ནས་ཕྲོལ། ། བན་བོན་ལ་སོགས་འགོ་བའི་ལྷ། ། རིག་འཛིན་ལ་སོགས་སྲུང་བའི་ལྷ། །
མ་ལུས་རྒྱབ་ནས་ཕྲོལ་ལ་ཤོག བྷྱོཿ ཁཱ་ཁ་མུ་ཁ་དབང་མོ་ཆེ། ། མཐིང་ནག་ཆེན་མོ་བྱ་རོག་དབུ། ། རྟོགས་མེད་ཟས་སུ་ཤ་ལ་ཟ། ཁྱོད་ཀྱི་ཐུགས་དམ་དུས་ལ་བབ། ། ཧུ་ལུ་མུ་ཁ་མཐུ་མོ་ཆེ། ། སེར་ནག་ཆེན་མོ་འུག་པའི་དབུ། ཁྱོད་གཉིས་ཉིན་མཚན་མེད་པར་རྒྱུགས། ཁྱོད་གཉིས་ཐུགས་དམ་དུས་ལ་བབ། །
དགྲ་དང་དགྲ་ལྷ་ཕྲོལ་ལ་ཤོག ། ལུས་དང་སྲུང་མ་ཕྲོལ་ལ་ཤོག ཁྱོ་དང་ཆུང་མ་ཕྲོལ་ལ་ཤོག ། གཉེན་དང་ཉེ་དུ་ཕྲོལ་ལ་ཤོག ། ཕུ་བོ་ནུ་བོ་ཕྲོལ་ལ་ཤོག ། མངོན་སྤྱོད་དྲག་པོས་རྡུལ་དུ་རློག ། ཨེ་ཡ་མ་རཱ་ཛ་མ་མ་ཏྲག་རཀྴ་མཱ་ར་ཡ་ཕྱེས། ། མ་ཏྲི་ཡ་ཏྲག་རཀྴ་མཱ་ར་ཡ་ཕྱེས། ། ཡ་མ་པྲ་མ་དགྲ་བོ་སྐྱོབ་བྱེད་ཀྱི་ལྷ་ཐམས་ཅད་ཕྱེས་ཕྱེས། ཀི་ཀང་ཀ་ལ་ཧྲིང་དགྲ་བོའི་སྲོག་ལ་ནྲྀ་ཏྲི་ཏྲིག་ནན༔
ཨེ་ཧུར་ཐུཾ་ཛཿ མཱ་ར་ཡ་བ་ཏྲུཾ་རྦད་རྦད༔ ཡ་མ་རཱ་ཛ་ཧ་ལ་དུ་ཏྲི་ཀ་ལ་དགྲ་བོ་བྱད་མ་ལྷ་དང་ཕྱེས་ཕྱེས༔ སྲོག་སྙིང་མགོ་ཆོད་ཏྲི་ཐུཾ་ཐུཾ་ཛཿ དེ་ནས་བསད་སྔགས་བཟླས་རྗེས་ཐུན་གདབ་པ་ནི། ཧཱུྃ་ཨེ་བྷྱོཿ སྣང་སྲིད་འབྱུང་བ་སྐར་ལྟར་འཁྲུགས། ། སྲིད་པའི་ཉི་ཟླ་ཆ་ལང་རྡེབ། ། གནམ་ས་ཀུན་ཀྱང་ལྟོ་བ་སྦྱོར། ། བརྗིད་པའི་རི་རབ་མགོ་མཇུག་ལྡོག །
སྣོད་ཀྱི་རྒྱ་མཚོ་ཀུན་ཀྱང་སྐེམ། ། རྩི་ཤིང་ནགས་ཚལ་བུན་ལྟར་བསྐྱོད། ། ལས་ཀྱི་མེ་རླུང་སྟོབས་ལྡན་འུར། ། དུག་གི་རླངས་པས་སྣང་སྲིད་བརྒྱལ། ། མཚོན་གྱི་ཆར་པས་སྐྱེ་འགྲོ་གུམ། ། ཕྱོགས་བཅུ་ཀུན་ཀྱང་གཤིན་རྗེའི་ཞིང༌། ། འཆི་བདག་གད་མོ་འབྲུག་སྟོང་ལྡིར། ། སྲོག་བདག་བསྐལ་པའི་མུན་ལྟར་འཁྲིགས། ། འཇོམས་བྱེད་ཕོ་ཉ་གློག་ལྟར་འཁྱུགས། ། གནམ་ལྕགས་དུག་ཐུན་ཐོག་ལྟར་འབེབས། །
ཟི་ར་ཚྭ་ཚྭས་ཁོར་ཡུག་ཁེངས། ། བཏབ་བོ་དགྲ་བགེགས་སྙིང་ལ་ཡ། ། ཨེ་ཐུན་བནྡེའི་བྱད་མ་རྦད། ། བྷྱོ་བཟློག་བནྡེའི་བྱད་ཁ་ཟློག ། ཨེ་ཐུན་བོན་པོའི་བྱད་མ་རྦད། ། བྷྱོ་བཟློག་བོན་པོའི་བྱད་ཁ་རྦད། ། ཨེ་ཐུན་མུ་སྟེགས་བྱད་མ་རྦད། ། བྷྱོ་བཟློག་མུ་སྟེགས་བྱད་ཁ་ཟློག ། ཨེ་ཐུན་སྐྱེ་བོའི་བྱད་ཁ་རྦད། ། བྷྱོ་བཟློག་སྐྱེ་བོའི་མདའ་ཟོར་ཟློག །
ཨེ་ཐུན་བུད་མེད་བྱད་མ་རྦད། ། བྷྱོ་བཟློག་བུད་མེད་བྱད་ཁ་ཟློག ། ཨེ་ཐུན་གཤིན་རྗེའི་དམོད་པའི་མཚོན། ། ཨེ་ཐུན་དམ་ཉམས་སྙིང་ལ་འདེབས། ། ཨེ་ཐུན་དགྲ་བོའི་སྲོག་ལ་ཡ། ། ཨེ་ཐུན་བྱད་མ་མྱུར་དུ་སྒྲོལ། ། ཨེ་ཡ་གཤིན་རྗེའི་དམོད་པའི་ཐུན། ། ཨེ་ཡ་དམིགས་པའི་དགྲ་ལ་འདེབས། ། ཨེ་ཡ་མིང་ཤུལ་མེད་པར་མཛོད། ། ཨེ་ཐུན་བཟློག་གོ་མཱ་ར་ཡ། །
ཨེ་ཐུན་དགྲ་བོ་བནྡྷ་རྦད། ། ཨེ་ཐུན་དགྲ་བོ་ཚནྡྷ་རྦད། ། ཨེ་ཐུན་དགྲ་བོ་མ་ཐ་རྦད། ། ཨེ་ཐུན་དགྲ་བོ་ད་ཧ་རྦད། ། ཨེ་ཐུན་དགྲ་བོ་ཧ་ར་རྦད། ། ཨེ་ཐུན་དགྲ་བོ་པ་ཙ་རྦད། ། ཨེ་ཐུན་དགྲ་བོ་ཤག་ཏི་རྦད། ། ཨེ་ཐུན་དགྲ་བོ་ཨ་རི་རྦད། ། ཨེ་ཐུན་དགྲ་བོ་ཀྴ་ན་རྦད། ། ཨེ་ཐུན་དགྲ་བོ་ཏུརྞ་རྦད། །
ཨེ་ཐུན་དགྲ་བོ་རྦ་ཝ་རྦད། ། ཨེ་ཐུན་དགྲ་བོ་ཨི་དཾ་རྦད། ། ཨེ་ཐུན་དགྲ་བོའི་ཙིཏྟ་རྦད། ། ཨེ་ཐུན་དགྲ་བོ་ནྲྀ་མྱོག་རྦད། དེ་ལྟར་ཐུན་མཚམས་རྣམས་སུ་ཐུན་གཏོར་གཞུང་ལྟར་ཁཱ་ཧིའི་མཇུག་ ཏུ། ཛཿ འཆི་བདག་གཤིན་རྗེ་འབར་བ་ཡི། ། དཀྱིལ་འཁོར་ལྷ་ཚོགས་ལས་ལ་བསྐུལ། ། དགྲ་ཤ་ཁྲག་མཆོད་འདི་བཞེས་ལ། ། དེ་རིང་ཐུགས་དམ་དུས་ལ་བབ། །
གཤིན་རྗེའི་དམག་ཚོགས་དགྲ་ལ་དྲོངས། ། ཕ་རོལ་བྱད་མ་དམ་ཉམས་ཀྱི། ། བླ་སྲོག་དོན་སྙིང་ཕྲོལ་ལ་ཤོག ། གླིང་བཞི་འདི་ཡི་ས་འོག་ཏུ། ། རིམ་དགུ་ས་ཡི་མཚམས་ཤེད་ན། ། གཤིན་རྗེའི་ཡི་དྭགས་དུཿཁ་ཅན། ། ཆོ་ངེ་འོ་དོད་ལྡིར་བའི་གནས། ། དེ་ཡི་ནང་དུ་དགྲ་བོ་བྲུབ། ། ཕོ་བྲང་ལྕགས་མཁར་འོག་ཏུ་གནོན། ། དམ་ཉམས་དགྲ་བོ་བྱད་དུ་ཆུག
ཁ་ལ་རྒྱས་འདེབས་མ་ཧེའི་གདོང༌། ། དམ་ཉམས་དགྲ་བགེགས་ཞལ་དུ་བསྟབ། ། ཉི་ཁྲི་དགུ་འབུམ་ས་ཡ་སྟོང༌། ། ལས་གཤིན་སྡེ་ཚོགས་འཁོར་བཅས་རྣམས། ། མངོན་སྤྱོད་ཆེན་པོའི་དུས་ལ་བབ། ། དམ་ཉམས་སྒྲོལ་བའི་ཕྲིན་ལས་མཛོད། ཨོྃ་བཛྲ་མཉྫུ་ཤྲཱི་ཡ་མཱནྟ་ཀ་ཀཱ་ལ་རཱུ་པ་ཀི་ཀང་དུ་ཏྲི་ཡ་མ་རཱ་ཛ་ས་མཱ་ཡ་ཛ་ཛཿ ཨེ་ཨ་ར་ལི་ཧྲིཾ་ཧྲིཾ་ཀེཾ་ར་ཨེ་ཏི་ཀ་ལ་ཡ་བྱད་མ་ནྲྀ་ཏྲི་ཏྲིག་ཐུམ་མཱ་ར་ཡ་རྦད་རྦད། དམ་ཉམས་དགྲ་བགེགས་བླ་སྲོག་རྣམ་པར་ཤེས་པ་ལ་ཁ་ཁ་ཁཱ་ཧི་ཁཱ་ཧི། བྷ་ལིངྟ་པཱུ་ཛ་ཁཱ་ཧི།
དེ་ནས་མནན་པའི་ས་དམིགས་སུ་གཞི་བདག་ལ་དཀར་གཏོར་ཕུལ། ། མནན་དོངས་བྲུས་ཏེ་སཏྭ་རེ་ཐོགས་ལ། ཧཱུྃ། བདག་ཉིད་འཇམ་དཔལ་གཤིན་རྗེའི་གཤེད། ། དེང་འདིར་དྲག་པོའི་ལས་བྱེད་ཕྱིར། ། ཕྱག་གཡས་གནམ་ལྕགས་སཏྭ་རེ་ཐོགས། ། གཡོན་པས་མེ་ཡི་ཞགས་པ་འཛིན། ། གཡས་ཀྱི་གནམ་ལྕགས་སཏྭ་རེ་དེ། ། སྲིད་གསུམ་ནམ་མཁའི་མཐོངས་ལ་ཕྱར། ། ཐོག་ལྟར་ས་ལ་ཕབ་པའི་ཚེ། །
རི་རབ་གླིང་བཞི་ཕྱེད་དུ་འགས། ། འོག་གི་རྒྱ་མཚོ་མེར་གྱིས་གསལ། ། དེ་ནང་གཤིན་རྗེ་མ་ལུས་ཀུན། ། གནས་པ་བྲོས་དབང་མེད་པ་ཡི། ། མཐའ་རྣམས་མེ་ཡི་ཞགས་པས་བསྐོར། ། འཆི་བདག་ཕོ་བྲང་མངོན་སུམ་གསལ། དེ་ནས་དོངས་སུ་གཞུག་ཅིང༌། ཛཿ གཤིན་རྗེའི་ཕོ་བྲང་སྲོག་བདག་གནས་མཆོག་ནས། ། སྲིད་པ་སྲོག་གི་བདག་པོ་མཐུ་བོ་ཆེ། །
སྲིད་པའི་འཁོར་ལོ་འཇིགས་བྱེད་མ་ཧེའི་གདོང༌། ། འཆི་བདག་ཨ་བ་གླང་མགོ་ད་བཞེངས་ཤིག ། ཟ་བྱེད་འཆི་བདག་འབར་བའི་ཁ་གདོངས་ལ། ། དེ་རིང་ཕ་རོལ་དགྲ་བགེགས་བྱད་མ་ཡི། ། དམག་དཔོན་དམག་མི་ཡུལ་ཞིང་མཁར་ཁང་བཅས། ། གཤིན་རྗེ་ཨ་ཝ་གླང་མགོའི་ཞལ་དུ་བསྟབ། ། དགྲ་བོའི་ཕོ་རྒྱུད་ཐམས་ཅད་ཞལ་དུ་བསྟབ། ། དགྲ་བོ་མོ་རྒྱུད་ཐམས་ཅད་ཞལ་དུ་བསྟབ། ། དགྲ་བོའི་རིགས་རྒྱུད་ཐམས་ཅད་ཞལ་དུ་བསྟབ། ། དགྲ་བོའི་གཉེན་འབྲེལ་མཐུན་གསུམ་ཞལ་དུ་བསྟབ། །
དགྲ་བགེགས་ཕྱུགས་ཞིང་སྒོ་ནོར་ཞལ་དུ་བསྟབ། ། བྲུབས་ཤིག་འཆི་བདག་གཤིན་རྗེའི་ཁ་ལ་བྲུབ། ། བསྟབ་བོ་གཏད་དོ་ནམ་ཡང་མ་ཤོར་ཅིག ། ཅེས་གཏོར་མ་ལ་ཚྭ་གཡེར་སྒོག་པ་རམ་བུ་སྲེ་མོང་བྲ་གེ་གོ་ཐལ་སོགས་ཐུན་དུ་བྲུབ་ཅིང༌། ཨེ་ཨ་ཏྲི་ཐུན་མ་ཏྲི་ཐུན་ནྲྀ་ཙ་ཛྭ་ལ་ཁ་ཐུན་ཨེ། ཧད་པ་ཀ་ལ་ཡ་མ་རཱ་ཛ་དགྲ་བོ་ཧེ་བྲུབ་ཁམ་བྲུབ་དགྲ་བོ་ཛཿབྷྱོ་ཐུན། དགྲ་བོ་མ་བྷྱོ་ཨེ་ཐུན། ལོ་རྒྱལ་པོ་ལ་དགྲ་དར་བ་ཐམས་ཅད་མཱ་ར་ཡ་བྲུབ་ནན། ཟླ་བ་བློན་པོ་ལ་དགྲ་དར་བ་ཐམས་ཅད་མཱ་ར་ཡ་བྲུབ་ནན། ཞག་དམག་མི་ལ་དགྲ་དར་བ་ཐམས་ཅད་མཱ་ར་ཡ་བྲུབ་ནན།
དུས་ཚོད་མཚོན་ཆ་ལ་དགྲ་དར་བ་ཐམས་ཅད་མཱ་ར་ཡ་བྲུབ་ནན། སྔ་དགྲ་ལག་གིས་བརྡར་བ་ཐམས་ཅད་མཱ་ར་ཡ་བྲུབ་ནན། ཕྱི་དགྲ་ཞེ་ལ་འཆང་བ་ཐམས་ཅད་མཱ་ར་ཡ་བྲུབ་ནན། ད་དགྲ་ཐད་དུ་ལངས་པ་ཐམས་ཅད་མཱ་ར་ཡ་བྲུབ་ནན། དགྲ་མགོ་ཐོག་ནས་བབས་པ་ཐམས་ཅད་མཱ་ར་ཡ་བྲུབ་ནན། དགྲ་ཟུར་བབས་ཀྱི་སླེབ་པ་ཐམས་ཅད་མཱ་ར་ཡ་བྲུབ་ནན། ཤར་ཤིང་ཁམས་ཀྱི་དགྲ་བོ་ཐམས་ཅད་མཱ་ར་ཡ་བྲུབ་ནན། ལྷོ་མེ་ཁམས་ཀྱི་དགྲ་བོ་ཐམས་ཅད་མཱ་ར་ཡ་བྲུབ་ནན། ནུབ་ལྕགས་ཁམས་ཀྱི་དགྲ་བོ་ཐམས་ཅད་མཱ་ར་ཡ་བྲུབ་ནན། བྱང་ཆུ་ཁམས་ཀྱི་དགྲ་བོ་ཐམས་ཅད་མཱ་ར་ཡ་བྲུབ་ནན།
མཚམས་བཞི་ས་ཁམས་ཀྱི་དགྲ་བོ་ཐམས་ཅད་མཱ་ར་ཡ་བྲུབ་ནན། ཕྱོགས་ནས་དམག་ཆེན་གཡོ་བའི་དགྲ་བོ་ཐམས་ཅད་མཱ་ར་ཡ་བྲུབ་ནན། དགྲ་སྒོ་དང་གྱོད་སྒོ་བྱེ་བ་ཐམས་ཅད་མཱ་ར་ཡ་བྲུབ་ནན། དགྲ་བོའི་ཕོ་ལྷ་ཐམས་ཅད་མཱ་ར་ཡ་བྲུབ་ནན། དགྲ་བོའི་མོ་ལྷ་ཐམས་ཅད་མཱ་ར་ཡ་བྲུབ་ནན། དགྲ་བོའི་སྐྱེས་ལྷ་ཐམས་ཅད་མཱ་ར་ཡ་བྲུབ་ནན། དགྲ་བོའི་ཡུལ་ཞིང་མཁར་ཁང་དང་བཅས་པ་མཱ་ར་ཡ་བྲུབ་ནན། དགྲ་བོ་བྱད་མ་ལྷ་སྲུང་དང་བཅས་པ་ཐམས་ཅད་མཱ་ར་ཡ་བྲུབ་ནན། འབྱུང་པོ་མཁའ་རུ་འགྱུ་བས་དགྲ་སྣ་ཁྲིད་པ་ཐམས་ཅད་མཱ་ར་ཡ་བྲུབ་ནན། ཨོྃ་ལོག་ཏྲི་པཱ་ལ་ནན།
ནཱ་ག་དུ་ཤན་ནན། ཨ་མུ་ཀ་པུར་ཐུཾ་ནན། བིགྷྣཱན་ཏྲིག་ནན་རྦད་ནན་བཟློག་ནན། མཱ་ར་ཡ་ནན་དགྲ་བོ་ཀཱ་ཝ་ཙི་སཏྭཾ་བྷ་ཡ་ནན། ཞེས་ལྷག་མེད་བཏབ། ཛཿ དམ་ཉམས་དགྲ་བོ་མི་ནོར་ཡུལ་ཞིང་བཅས། ། འཆི་བདག་ལས་ཀྱི་གཤིན་རྗེ་ནག་པོ་ལ། ། ཟས་སྐོམ་གཏད་དོ་ཡ་མ་ཧེ་ཕྲུཾ་ནྲྀ། ། དགྲ་སྐལ་གཏད་དོ་ནྲྀ་ཏྲི་ཤག་ཐུན་རྦད། །
དགྲ་བོའི་སྲོག་ལ་ཏྲིག་ཐུཾ་ཨེ་ཁྲོཾ་རྦད། ། སྲིད་པ་སྤུ་གྲིའི་འཁོར་བཅས་རྒྱས་ཐོབ་ལ། ། སྣོད་ཀྱི་འཇིག་རྟེན་མ་སྟོང་བར་དུ་རྒྱ། ། སྟེང་ནས་སྲིད་པའི་རི་རབ་ལས་གྲུབ་པའི། ། གནམ་ལྕགས་མཆོད་རྟེན་རྩིབས་སྟོང་འབར་བས་མནན། ། རྒྱས་བཏབ་མནན་ནོ་ནམ་ཡང་མ་ལྡང་ཞིག ཧཱུྃ་ནན་ཡ་ནན། ཨེ་ནན། སུྃ་ནན་ཁྃ་ནན་རྃ་ནན། ཡྃ་ནན།
མཱ་ར་ཡ་ནན་ནན། ཨོཾ་ཡ་མ་རཱ་ཛ་ཀཱི་ལི་ཀཱི་ལ་ཡཱ་ཧེ། ཨེ་ཧ་ལ་ཁཌྒ་ཡ་སརྦ་དུཥྚཾ་པྲ་དུན་ཏྲ་ནན། སཏྭཾ་བྷ་ཡ་ནན། མོ་ཧ་ཡ་ནན། ཡ་མ་ཡེ་ནན། མ་རུ་ཏྲི་ཝ་རུ་ཎ་ཡ་ཙཀྲ་ཡ་ནན་ནན། དུར་གཡམ་དགབ་ཅིང་མེ་ཆུ་རླུང་གསུམ་གྱིས་མནན་སྟེང་དུ་སཱཙྪ་རྣམས་ཀྱི་དཀྱིལ་དུ་སྟག་ཤིང་གི་ལས་ཕུར་གཟུགས་ལ་ལས་གཞུང་བཞིན་བྲོ་རྡུང་བྱ། གོང་གནོན་གྱི་གཏོར་མ་ཟོར་དུ་འཕངས་ཟོར་མཚམས་བསྲུང༌། བཤལ་ཆུ་བཏང༌།
མེ་ཆུས་རྒྱས་བཏབ། ནང་དུ་ལོག་ལ་ཚེ་འགུགས་དངོས་གྲུབ་བླང་སོགས་མཇུག་ཆོ་ག་རྣམས་གཞུང་བཞིན་བྱའོ། ། དེ་ལྟར་དུག་རི་ནག་པོ་ཁྲོ་འདུས་ཀྱི་དགྲ་བྲུབ་ལས་ཀྱི་རླུང་དམར་ཞེས་པ་འདི་ནི་བསྟན་པ་སྤྱིའི་དུས་རིམ་ལ་དམིགས་པའི་ཀོང་ནག་རྒྱ་ལ་རྦ་དོངས་སུ་མནན་གཏད་བརྒྱ་རྩ་སྒྲུབ་པའི་ལག་ལེན་འཁྱེར་བདེར་གཞུང་གི་མནན་པའི་ལས་རིམ་དུག་མདའ་ནག་པོ་ལས་གཉེར་བར་བསྡུས་ཤིང་ཚིག་ཕྲད་ཅུང་ཟད་ཁ་བསྒྱུར་དང༌། མེད་དུ་མི་རུང་བའི་ཁ་འགེངས་ཕྲན་བུ་སྔ་གཏེར་གོང་མར་བརྒྱན་ཏེ་བཀླག་ཆོག་ཏུ་བཀོད་པའང༌། སྔགས་སྨྱོན་རལ་པ་ཅན་ཐུགས་མཆོག་རྡོ་རྗེས་སོ།། །། ཉི༽ སྲི་མནན་སྐབས་འགུགས་གཞུག་བསྡུས་པ་ནི༔ ན་མོ༔ རྩ་བརྒྱུད་བླ་མ་རྒྱལ་བ་ཞི་ཁྲོའི་ཚོགས༔ ཁྱད་པར་ཟ་བྱེད་ལས་ཀྱི་གཤིན་རྗེའི་གཤེད༔ དུག་རི་མེ་འབར་ལྷ་ཚོགས་བདེན་པའི་མཐུས༔
བླ་མའི་སྐུ་དགྲ་སངས་རྒྱས་བསྟན་པའི་དགྲ༔ རྣལ་འབྱོར་སྒོས་དགྲ་སེམས་ཅན་ཡོངས་ལ་འཚེ༔ དམག་སྣ་སྟོན་དང་ཇག་རྐུན་ཆོམ་པོ་ཚོགས༔ ཆེ་སྲི་ཆུང་སྲི་དར་སྲི་དུར་སྲི་དང་༔ ཕོ་སྲི་མོ་སྲི་དགྲ་སྲི་གོད་སྲི་སོགས༔ བསྒྲལ་བའི་ཞིང་དུ་གྱུར་པ་གང་ཡིན་པ༔ གནམ་ས་གླིང་བཞི་རི་རབ་གར་གནས་ཀྱང་༔ འཆི་བདག་ཕོ་ཉ་རྣམས་ཀྱིས་ཁུག་ལ་ཤོག༔ དགྲ་གཟུགས་ཐ་མའི་ལིངྒ་འདི་ལ་ཁུག༔ དུས་ལ་བབ་བོ་ལས་མཁན་མཐུ་མ་ཆུང་༔
ཨོྃ་བཛྲ་ཨངྐུ་ཤ་ཡ་ཛ་ཛ་རུ་ཏྲ་ནྲྀ་ཏྲི་ཨ་ཀརྵ་ཡ་ཁུག༔ ཅེས་བཀུག་ལན་ཉེར་གཅིག་བྱ།། །། ཏི༽ རྒྱ་གར་སྐད་དུ། ཨཱརྻ་བྷཊྚཱ་ར་མ་མཉྫུ་ཤྲཱི་པ་ར་མ་ཨརྠ་སྟུ་ཏི་ནཱ་མ། བོད་སྐད་དུ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། བྱོན་པ་མ་ལགས་བཞུད་མི་མངའ། ། བཞེངས་པ་མ་ལགས་བཞུགས་མི་མངའ། ། འཇིག་རྟེན་པ་ལས་ཤིན་ཏུ་འདས། ། ཚིག་ལས་འདས་པའི་སྤྱོད་ཡུལ་ལགས། །
མགོན་པོ་ཁྱོད་ལ་ཇི་ལྟར་བསྟོད། ། འོན་ཀྱང་འཇིག་རྟེན་བརྟགས་རྟེན་གྱིས། ཁྱོད་ནི་ཇི་འདྲ་དེ་བཞིན་དུ། ། བདག་གིས་གུས་པས་བླ་མར་བསྟོད། ། ངོ་བོ་ཉིད་ཀྱིས་མ་སྐྱེས་ཏེ། ཁྱེད་ལ་སྐྱེ་བ་ཡོངས་མི་མངའ། ། མགོན་པོ་གཤེགས་དང་བྱོན་མི་མངའ། ། དངོས་མེད་ཁྱོད་ལ་ཕྱག་འཚལ་བསྟོད། ཁྱོད་ནི་དངོས་དང་དངོས་མེད་མིན། ། ཆད་པ་མ་ལགས་ཐེར་ཟུག་མིན།
ཁྱོད་རྟག་མ་ལགས་མི་རྟག་མིན། ། གཉིས་མེད་ཁྱོད་ལ་ཕྱག་འཚལ་བསྟོད། ། དམར་དང་ལྗང་དང་ལེ་བརྒན་དང༌། ། སེར་དང་དཀར་དང་ནག་མ་ལགས། ཁྱོད་ལ་ཁ་དོག་ཡོངས་མི་མངའ། ། མདོག་བྲལ་ཁྱོད་ལ་ཕྱག་འཚལ་བསྟོད། ཁྱོད་ནི་ཆེ་དང་ཆུང་བ་དང༌། ། སྦོམ་དང་ཕྲ་བ་ཁྱོད་མིན་ཏེ། ། རིང་དང་ཐུང་བའི་ཁམས་མ་ལགས། ། ཚད་མེད་ཁྱོད་ལ་ཕྱག་འཚལ་བསྟོད། །
ཤེས་པས་སྲིད་ལ་མི་གནས་ཤིང༌། ། སྙིང་རྗེས་ཞི་ལ་མི་གནས་ཏེ། ། མྱ་ངན་འདས་དང་འཁོར་མི་གནས། ། མི་གནས་ཁྱོད་ལ་ཕྱག་འཚལ་བསྟོད། ། ཆོས་རྣམས་ཀུན་ལ་མི་གནས་ཤིང༌། ། ཆོས་ཀུན་རྫོགས་པར་ཐུགས་སུ་ཆུད། ། མཆོག་ཏུ་ཟབ་པ་ཉིད་རྟེན་ཅན། ། ཟབ་པ་ཁྱོད་ལ་ཕྱག་འཚལ་བསྟོད། དེ་ལྟར་བསྟོད་ན་བསྟོད་བགྲང་གི ། གཞན་དུ་ཁྱོད་ལ་ཅི་ལྟར་བསྟོད། །
ཆོས་རྣམས་ཐམས་ཅད་སྟོང་པ་ལ། ། སུ་ལ་བསྟོད་ཅིང་སུ་ཡིས་བསྟོད། ། གང་ལ་ཐོག་མ་ཐ་མ་མེད། ། མཐའ་མ་མཆིས་ཤིང་དབུས་མ་མཆིས། ། གཟུང་དང་འཛིན་པ་རྣམ་སྤངས་པའི། ། རྟོག་བྲལ་ཁྱོད་ལ་ཕྱག་འཚལ་བསྟོད། ། བླ་མ་མགོན་པོ་འཇམ་དབྱངས་ཀྱི། ། དོན་དམ་ཡང་དག་མཚན་བརྗོད་པའི། ། བསོད་ནམས་འདི་ཡིས་འཇིག་རྟེན་འདི། ། བདེ་བར་གཤེགས་པ་འདྲ་བར་ཤོག །
འཕགས་པ་རྗེ་འཇམ་དཔལ་གྱི་བསྟོད་པ་དོན་དམ་པའི་བསྟོད་པ་ཞེས་བྱ་བ་སློབ་དཔོན་ཆེན་པོ་ཀླུ་སྒྲུབ་ཀྱི་ཞལ་སྔ་ནས་མཛད་པ་རྫོགས་སོ།། །། ཐི༽ འཇམ་དཔལ་གཤིན་རྗེ་དུག་རི་མེ་འབར་གྱི་ཟིན་བྲིས་སྣང་གསལ་ཁྲག་འཐུང་རྔམ་བྱེད་ཅེས་བྱ་བཞུགས་སོ།། དང་པོ་བརྒྱུད་འདེབས་ནི། ན་མོ༔ སྣང་ཞིང་བདག་ སོགས་ནས་ དོན་ཐོབ་ཤོག༔ དེ་ནས་སྐྱབས་འགྲོ་ནི། ན་མོ༔ བླ་མ་བཅོམ་ལྡན་གཤིན་རྗེའི་གཤེད༔ སོགས་ལན་གསུམ། ཧོཿ
གདོད་ནས་འཁོར་འདས་ སོགས་ལན་གསུམ། དེ་ནས་དཀར་གཏོར་བཏང༌། དེ་ནས་བགེགས་གཏོར་གྱི་འགུགས་གཞུག ། ཧཱུྃ་ཛཿ བདག་ཉིད་འཇམ་དཔལ་ ནས ་ཨ་ཀརྵ་ཡ་ཛཿ ཡན་ལན་གསུམ་གྱིས་དགུག ། བསྐྲད་པ་ནི། ཧཱུྃ་ཡ་བྷྱོཿ བདག་ཉིད་འཇིགས་བྱེད་ ནས་ཨུ་ཙ་ཏ་ཡ་ཕཊ྄ཿ དེ་ནས་སྲུང་འཁོར་མཆོད་པ་བྱིན་རླབས།
བྱིན་འབེབས། བརྡ་སྒོ་དབྱེ་བ། དཀྱིལ་འཁོར་འཛིན་པ། ཏིང་འཛིན་རྣམ་གསུམ། འབྱུང་རིམ་ལྷ་བསྐྱེད་སྤྱན་འདྲེན་པ་ནི། ཧཱུྃ་ཡ་བྷྱོཿ འོག་མིན་ལྷུན་གྲུབ་ཕོ་བྲང་ནས༔ ནས་བཞུགས་གསོལ་ཕྱག་འཚལ་མཆོད་པ་ཕྱི་མཆོད་དང་ནང་མཆོད་ཀྱི་མཇུག་ ཁཱ་ཧི༔ བར་བདུད་རྩི་སྨན་མཆོད་ནི། ཧཱུྃ༔
དམ་ཚིག་མཆོག་གི་བདུད་རྩི་འདི༔ ནས་ ཕ་ལ་ཧོཿ གསང་མཆོད་ནི། ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི? སྤྱན་གཟིགས་འབུལ་བ་ནི། ཧཱུྃ་ཡཿ འཇམ་དཔལ་ ནས་ ཁ་ཁ་ཁཱ་ཧི༔ དེ་ནས་བསྟོད་པ་ནི། ཧཱུྃ་ཨེ་ཡ་བྷྱོཿ སྐྱེ་མེད་ངང་ལ་ སོགས་ནས་ བསྟོད་དོ༔
འཛབ་བསྐུལ་ནི། བསྐུལ་ལོ་བཞེངས་ཤིག་ ནས་ འགྲུབ་པར་མཛོད༔ ཕྲིན་ལས་སྙིང་པོའི་བསྙེན་དམིགས་ནི། གཙོ་འཁོར་ སོགས་ནས་ ཆེས་ཆེར་རྒྱས་པར་ བསམ། སྤྱི་དྲིལ་གྱི་བསྙེན་སྔགས་ནི། ཨོྃ་མཉྫུ་ཤྲཱི་ཡ་མཱནྟ་ཀ་ནས་ཧཱུྃ་ཕཊ྄ཿ ཅེས་ཅི་འགྲུབ་བཟླ་གཙོ་བོའི་སྔགས་ནི། ཨོྃ་ཧྲིཥྚི་ སོགས་ཚེ་བདག་ཁྲོ་ཆུ་དགྲ་ནག་མེའི་སྤུ་གྲིའི་ཡུམ་སྤྱི་དྲིལ་སྒོ་བཞི་སོགས་བཅུ་ཆ་རེ་བཟླས་རྗེས་སུ་ངན་སྔགས་ཞག་སྒྲུབ་ནང་གི་ཐུན་གཏོར་ནི། ན་མོ༔ རྩ་བརྒྱུད་བླ་མ་རིག་འཛིན་འདུས་པ་དང་༔
ནས་ ཁུག་ཛ་ཛཿ ཞེས་པས་ཚར་གསུམ་འགུགས། དེ་ནས། ཧཱུྃ་ཛ་ཡིག་དམར་ནག་ སོགས་ནས་ རྫས་སུ་གྱུར༔ ཨོྃ་ཨཱཿཧཱུྃ༔ གཏོར་མ་སྨན་རཀ་ ནས་རྒྱ་མཚོ་ཆེན་པོར་གྱུར༔ རྩ་སྔགས་ མཉྫུ་ཤྲཱི་ཡ་མཱན? དགྲ་བགེགས་ཤ་ཏྲུཾ་མཱ་ར་ཡ་ཁཱ་ཧི༔ ཧཱུྃ༔ དགྲ་བགེགས་གདུག་པའི་ སོགས ་ཧཱུྃ་ཧཱུྃ་ཕཊ྄ཿ དེ་ནས་མཆོད་བསྟོད་ནི།
ཧཱུྃ༔ སྣང་སྲིད་ཁྲོ་བོ་རོལ་པའི་ ནས་ དངོས་གྲུབ་སྩོལ༔ བཛྲ་པུཥྤེ་ དྷཱུ ་པེ་ སོགས་ ཤབྡ་ཨཱཿཧཱུྃ༔ སོགས་ མ་ཧཱ་པཉྩ་ཁཱ་ཧི༔ ལས་བྱང་གི་ཕྱག་འཚལ་ནི། ཧཱུྃ་ཡཿ འཇམ་དཔལ་གཤིན་རྗེ་ཀཱི་ལ་ཡ་ ནས་རབ་གུས་དྭང་བས་ཕྱག་འཚལ་བསྟོད༔ མཇུག་ཏུ་དབྱངས་གསལ་དང་རྟེན་འབྲེལ་སྙིང་པོ་ཡིག་བརྒྱ་བཅས་ཚར་གསུམ་བཟླ། ཕྲིན་ལས་སྙིང་པོའི་ནང་ནས། ཧཱུྃ་ཨཱཿ
འཁོར་འདས་ སོགས་ནས་ རྟག་ཏུ་ལ་གནས་ཤོག༔ དེ་ནས་ཚོགས་གྲོལ་ཏེ་མཆོད་གཏོར་བཟོ། མཆོད་ནས་སོགས་བརྗེས་ཏེ་ཆུ་གཙང་གཏོར། དེ་ནས་མདུན་བསྐྱེད་དང་ཞག་སྒྲུབ་ཀྱི་སྐྱབས་སེམས་ནི། ན་མོཿ འདི་བཟུང་བྱང་ཆུབ་སྙིང་པོ་མ་ཐོབ་པར་ ནས་ མཆོག་འགྲུབ་ཤོག༔ ནས་ལན་གསུམ་བརྗོད། དེ་ནས་སྲུང་འཁོར། ཧཱུྃ༔ བདག་ཉིད་འཇམ་དཔལ་ཁྲོ་བོ་ནག་པོ་ཡི༔
སོགས་ནས་དེ་ནས་མཆོད་རྫས་བྱིན་གྱིས་བརླབ། ཏིང་འཛིན་རྣམ་གསུམ་ལྷ་བསྐྱེད་སྤྱན་འདྲེན་བཞུགས་གསོལ་ཕྱག་འཚལ་མཆོད་པ་བསྟོད་པ་སོགས་ནས། དཀྱིལ་འཁོར་ཡོངས་རྫོགས་འདུས་ལ་བདག་བསྟོད་དོ༔ དེ་ནས་འཛབ་བཟླ། ཧཱུྃ༔ བསྐུལ་ལོ་བཞེངས? ནས་ དཀྱིལ་འཁོར་ངང་དུ་གསལ༔ སྔགས་བཟླ་བ་ནི། ཨོྃ་མཉྫུ་ཤྲཱི ་སོགས་ཆུ་བོ་རྒྱུན་དབྱངས་གསལ་བཟླས་མཇུག་ཐུན་གཏོར་ཕུལ་བ་ནི། ན་མོཿ རྩ་བརྒྱུད་བླ་མ་ སོགས་ནས་ལན་གསུམ་བཀུག་སྟེ་ཁོ་རང་གི་རྩ་སྔགས་ཀྱི་མཇུག །
དགྲ་བགེགས་ཤ་ཏྲུཾ་ སོགས་ནས་ ཧཱུྃ་ཧཱུྃ་ཕཊ྄ཿ མཆོད་བསྟོད་གོང་བཞིན་བྱ། མདུན་བསྐྱེད་ཚར་རྗེས་བསྐང་གསོ་སྐོར་གསུམ། མགོན་པོ་བྱ་རོག་གདོང༌། དྲེགས་དཔུང༌། དགེ་བསྙེན་གསུམ། གཞན་ཡང་བསྐང་གསོ་གཞུང་བཞིན་བྱ། དེ་ནས་ཚོགས་ལ་འཇུག ། ཚོགས་བྱིན་རླབས་ནི། རྃ་ཡྃ་ཁྃ༔
ཨོྃ་ཨཱཿཧཱུྃ༔ ཆོས་རྣམས་དམིགས་མེད་དེ་བཞིན་ཉིད༔ སོགས་ནས་སྤྱན་འདྲེན་ཚོགས་མཆོད་བསྐང་བ་རྔམ་ཀློང་འབྲིང་བ། ཨོྃ་ཨཱཿཀྲོ་ཏེ་ཀ་ཡ་མཱནྟ་ཀ་ཧཱུྃ་ཕཊ྄ཿ ཨོྃ་ཧྲིཥྚི་ སོགས་ནས་ ཨཱཿཧཱུྃ༔ ཧཱུྃ་ཨེ་ཡ་བྷྱོཿ ཕྱོགས་ཕྱོགས་དག་ཀྱང་ སོགས་འགྲེས་རྐང་བཤངས་ཏེ། འཇམ་དཔལ་གཤིན་རྗེའི་ལྷ་ལ་བཟོད་པར་གསོལ༔ བཤགས་པ་ནི། ཧོཿ
བདག་བློ་གཏི་མུག་ སོགས་ཡིག་བརྒྱ་འདོན། བསྒྲལ་བ་ནི། ཧཱུྃ་ཡཿ བདག་ཉིད་འཇམ་དཔལ་གཤིན་རྗེ་ ནས ་ཨ་ཀརྵ་ཡ་ཁུག༔ ལན་གསུམ་འགུགས་ཕུར་པ་ཕུང་པོར་གདབ་པ་ནི། ཧཱུྃ༔ ཁྲོ་རྒྱལ་ སོགས་ནས་ རྦད་མྱོག་ གཏུབ་ཅིང་མཆོད། ཧཱུྃ༔ འཇོམས་བྱེད་མཚོན་ཆ་ སོགས་ ཁཱ་ཧི ས་ཕུལ༔ ཚོགས་ལ་རོལ།
ཧོཿ རྡོ་རྗེ་སློབ་དཔོན་དགོངས་སུ་གསོལ༔ སོགས་ནས་ ཨ་ལ་ལ་ཧོཿ ༈ དེ་ནས་དགྲ་བྲུབ་དང་མནན་པའི་ལས་རིམ་ལ་འཇུག་པ་ནི། བསྐུལ་གཏོར་ལྷ་གྲངས་ལྟར་ཚང་བར་བཤམས་ལ། ཕཊ྄་ནྲྀ་ཏྲི་ཛཿ ན་མོ༔ མཆོག་གསུམ་རྩ་བ་གསུམ་དང ་ནས་ གྷཎྜེ་ཧོཿ ས་ལན་གསུམ་འགུགས། ན་མོ༔
རྩ་བརྒྱུད་བླ་མ་རིག་འཛིན་ སོགས་ནས ་ཛ་ཛཿ ལན་གསུམ། ཧཱུྃ༔ ཛ་ཡིག་དམར་ནག་ ནས་ ཨཱཿཧཱུྃ༔ བསྐུལ་པ་ནི། ཧཱུྃ་བྷྱོ་ཡཿ འོག་མིན་ཆོས་དབྱིངས་ཕོ་བྲང་ ནས། ཁུག་ལ་ཤོག༔ ཅེས་གཏོར་མ་འབུལ་ཆོ་ག་ནག་འགྲོས་ནང་གི་གསེར་སྐྱེམས་ནི། ཧཱུྃ༔
ཀུན་བཟང་རྡོར་སེམས་ཆོས་དང་ལས་ཀྱི་དབང་༔ ནས་གཟུ་དཔང་ནི། ཧཱུྃ༔ རིག་འཛིན་རྩ་བརྒྱུད་བླ་མ་ སོགས་ བསྐུལ་ལོ་མཱ་ར་ཡ༔ དགྲ་བྲུབ་ནང་གི་ཧོམ་བསྐྱེད་ནི། ཕཊ྄་ཏྲི་ཁཾ་ནྲྀ་ཏྲི་ཛཿ ཨོཾ་སྭ་བྷཱ་ཝ་ སོགས་ ཀཱི་ལ་ཡ་ཧཱུྃ་ཕཊ྄ཿ ལིངྒ་བསྐྱེད་པ་ནི། ཧོཿ བདག་ཉིད་འཇམ་དཔལ་གཤིན་རྗེ་ སོགས་ནས་ མཱ་ར་ཡ་ཐུན་ དམོད་པས་འགུགས་པ་ནི།
ན་མོཿ རྒྱལ་བ་དགོངས་བརྒྱུད་བླ་མ་ སོགས་ནས ་སཏྭཾ་བྷ་ཡ་ནན་ནན༔ ཞེས་ལན་གསུམ་བཀུག་ནས་ཕོ་ཉ་འགྱེད་པ་ནི། ཧཱུྃ་ཡ་བྷྱོཿ ཨེ་ཐུགས་ཉིད་དབྱིངས་ལས་ སོགས་ནས་ ཛ་ཛཿ ཞེས་དང༌། ཛཿ གཤིན་རྗེ་འབར་བ་ སོགས་ ཨ་ཀརྵ་ཡ་ཛ་ཛཿ འགུགས་སྔགས་ནི། ཨོྃ་ཨེ་ཐུན་ཧེ་ཐུན་ སོགས་ནས་ཡ་ཐུན་བརྒྱ་ཕྲག་ཙམ་བཟླས་ནས་ཕོ་ཉའི་གཏོར་འབུལ་བཤམས་ལ།
ཧཱུྃ་ཡ་བྷྱོཿ མཐིང་ནག་གྲུ་གསུམ་འབར་ སོགས་ནས་ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ བླ་འགུགས་ཀྱི་སྔགས་ནི། ཨོྃ་མཉྫུ་ཤྲཱི་ཡ་མཱནྟ་ཀ་མཱ་ར་ཡ་ཛ་ཧཱུྃ་ཕཊ྄ཿ སོགས་ནས་ ཏྲི་ཐུམ་ཛ་ཛཿ ཐུན་གཏོར་ཕུལ་ཐུན་དང་པོའོ། ༈ སྲི་མནན་གྱི་ཆོག་ག་ནག་འགྲོས་ནི། དང་པོ་བསྐུལ་གཏོར་བཤམ། ཧཱུྃ་ཨེ་ཡཿ གྲུ་གསུམ་མཐིང་ནག་ སོགས་ ཁཱ་ཧི འི་བར་གཏོར་མ་འབུལ།
དེ་ནས་གསེར་སྐྱེམས་ནི། ཧཱུྃ༔ ཀུན་བཟང་རྡོར་སེམས་ སོགས་ནས་གཟུ་དཔང་ལིང་བསྐྱེད་དམོད་འགུགས། ན་མོ༔ རྒྱལ་བ་དགོངས་ སོགས་ནས་ ཛ་ཀརྨ་གྷཎྜེ་ཧོཿ ལན་གསུམ། དེ་ནས་ཕོ་ཉ། ཧཱུྃ་ཡ་བྷྱོཿ ཐུགས་ཉིད་དབྱིངས་ སོགས་མ་མོ་བཞི་བསྐུལ། ཧཱུྃ་ཡ་བྷྱོཿ
ཨེ་མཐིང་ནག་གྲུ་གསུམ་ སོགས་ནས་ ཨ་ཀརྵ་ཡ་ཛཿ འགུགས་སྔགས་ ཨེ་ཐུན་ཧེ་ཐུན་ སོགས་བརྒྱ་ཕྲག་གི་མཇུག་ཏུ་ཐུན་གཏོར་འབུལ། ཐུན་གསུམ་འདི་འདོན། དགྲ་བྲུབ་ལྟར་བྱེད་ན་ལས་ཀྱི་རླུང་དམར་དགྲ་བྲུབ་གོང་མའི་ནང་ནས། ཕཊ྄་ནྲྀ་ཏྲི་ཛཿ ན་མོ་མཆོག་གསུམ་ སོགས་ནས་ཐུགས་དམ་བསྐུལ་བ་ནི༔ ཧཱུྃ་བྷྱོ་ཡཿ འོག་མིན་ཆོས་དབྱིངས་ སོགས་ དུས་ལས་མ་འདའ་ས་མ་ཡ༔ དེ་ནས་གསེར་སྐྱེམས། ཧཱུྃ༔
ཕྱོགས་བཅུ་ཡོངས་པའི་ སོགས་ནས་ འགྲུབ་པར་མཛོད། དེ་ནས་བྲུབ་ཁུང་བསྐྱེད་པ་ནི། ཧཱུྃ༔ བདག་ཉིད་འཇམ་དཔལ་ ནས་འགུགས་པ། ན་མོ༔ རྒྱལ་བ་དགོངས་བརྒྱུད་ སོགས་ནས་ སཏྭཾ་བྷ་ཡ་ནན༔ ཕོ་ཉ་འགྱེད་པ་ནི། ཧཱུྃ་ཡ་བྷྱོཿ ཨེ་ཐུགས་ཉིད་ སོགས་ནས་མ་མོ་བཞི་བསྐུལ། ཧཱུྃ་ཡ་བྷྱོཿ
ཨཻ་མཐིང་ནག་ སོགས་ནས་ ཀརྴ་ཡ་ཛཿ འགུགས་སྔགས་ ཨེ་ཐུན་ སོགས། ཨོཾ་མཉྫུ་ཤྲཱི་ སོགས་ ཐུམ་ཛཿཛཿ ཐུན་གསུམ་གྱི་མཇུག་ཏུ་ཐུན་གཏོར་འབུལ། དེ་ནས་ལྷ་དབྱེ་དང་སྲི་མནན་གྱི་ཆོ་ག་ལའང་འདི་ཉིད་འདོན། ཧཱུྃ༔ ལས་ཀྱི་གཤིན་རྗེ་ཐམས་ཅད་དང་༔ སོགས་ནས་ ཏྲི་ཐུམ་ཐུམ་ དེ་ནས་བསད་སྔགས། མདུན་དུ་གཤིན་རྗེའི་དམག་ཚོགས་ སོགས་ནས་ ཨོྃ་ཡ་མ་རཱ་ཛ་ སོགས་ནས་ ཤཾ་ལོང་རྦད་རྦད༔ ཨོྃ་ཡ་མ་རཱ་ཛ་ཧ་ལ་ སོགས་ནས་ ཐུན་བྷྱོ་རྦད་བྷྱོཿ
དེ་ནས་ཐུན་བརྡེག་པ་ནི༔ ཧཱུྃ་ཨེ་བྷྱོཿ སྣང་སྲིད་འབྱུང་བ་སྐར་ལྟར་ སོགས་ནས་ མྱོག་རྦད༔ དེ་ནས་སྲི་མནན་གྱི་ཆོ་ག་ནག་འགྲོས་ནང་ སྲི་ཅན་གདུག་པ་ཅན་ སོགས། ཨོྃ་ལོག་ཏྲི ་སོགས་ནས། འོ་འོ་ཉི་མ་ཕྱོགས་བཞི་ སོགས་ནས་ མཱ་ར་ཡ་ནན་ནན༔ དེ་ནས་གོང་ལྟར་ཐུན་གཏོར་འབུལ། བཞག་ཉིན་པར་གཞུང་གི་ ཕཊ྄་ནྲྀ་ཏྲི་ཛཿ ན་མོ༔ མཆོག་གསུམ་ སོགས་ཐུན་གཏོར་འབུལ།
ཨཱཿཧཱུྃ༔ བསྐུལ་པ་ནི། ཧཱུྃ་བྷྱོ་ཡཿ འོག་མིན་ སོགས་ནས་ ཁུག་ལ་ཤོག༔ དེ་ནས་གསེར་སྐྱེམས། ཀུན་བཟང་རྡོར་སེམས་ སོགས་ནས་གཟུ་དཔང༌། ཧཱུྃ༔ རིག་འཛིན་རྩ་བརྒྱུད་ སོགས་ནས་ མཱ་ར་ཡ༔ དེ་ནས་ཧོམ་བསྐྱེད། ཕཊ྄་ཏྲི་ཁཾ་ནྲྀ་ཏྲི་ཛཿ
ཨོྃ་སྭ་བྷཱ་ཝ་ཤུདྡྷོ་ སོགས་ནས་ ཧཱུྃ་ཕཊ྄ཿ ལིངྒ་བསྐྱེད། ཧཱུྃ་བདག་ཉིད་འཇམ་དཔལ་ སོགས་ནས་ མཱ་ར་ཡ་ཐུན༔ དམོད་པས་འགུགས་པ་ནི། ན་མོ༔ རྒྱལ་བ་དགོངས་བརྒྱུད་ སོགས་ནས་ནན་ནན༔ ལན་གསུམ་བཀུག་ནས་ཕོ་ཉ་འགྱེད་བསྐུལ། ཧཱུྃ་ཡ་བྷྱོཿ ཨེ་ཐུགས་ཉིད་དབྱིངས་ལས་ སོགས་ནས་ ཨ་ཀརྵ་ཡ་ཛ་ཛཿ མ་མོ་བསྐུལ།
ཧཱུྃ་ཡ་བྷྱོཿ ཨེ་མཐིང་ནག་གྲུ་གསུམ་ སོགས་ནས་ ཨ་ཀརྵ་ཡ་ཛ་ཛཿ ཨེ་ཐུན་ཧེ་ཐུན་ཨ་ཀར་ཐུན། ཨོྃ་མཉྫུ་ཤྲཱི་ཡ་མཱནྟ་ཀ་ སོགས་ནས་ ཏྲི་ཐུམ་ཛ་ཛཿ དེ་ནས་ལྷ་དབྱེ་ནི། ཧཱུྃ༔ ལས་ཀྱི་གཤིན་རྗེ་ སོགས་ནས་ ནྲྀ་ཏྲི་མྱོག་རྦད ་སོགས་ནས་ ཨེ་ཡ་མ་རཱ་ཛ་མ་མ་ཏྲག ་ སོགས་ནས་ ཐུམ་ཐུམ་ དེ་ནས་བསད་སྔགས། མདུན་དུ་གཤིན་རྗེ་དམག་ཚོགས་ སོགས་ནས། ཨོྃ་ཡ་མ་རཱ་ཛ་ཨ་ཀྲོ་ཏ་རཱ་ཛ་ སོགས་ནས་ རྦད་རྦད༔
ཐུན་སྔགས། ཨོྃ་ཡ་མ་རཱ་ཛ་ཧ་ལ་ཀ་ལ་ སོགས་ནས་ ཐུན་བྷྱོ་རྦད་བྷྱོཿ དེ་ནས་ཐུན། ཧཱུྃ་ཨེ་བྷྱོཿ སྣང་སྲིད་འབྱུང་བ་སྐར་ལྟར་འཁྲུགས༔ སོགས་ནས་ ཨེ་ཐུན་དགྲ་བོ་མྱོག་རྦད་རྦད༔ ཅེས་ཐུན་བརྡབ་ཚར་ནས་མར་སོང་ནས་ཐུགས་དམ་ཚིགས་བཅད་འདི་ལྟར་བསྐུལ༔ ཨེ་ཡ་བྷྱོཿ ཛཿ གཤིན་རྗེ་འབར་བའི་ཕོ་ཉ་ སོགས་ནས་དམར་ལིང་བསྒྲལ་ཞིང་ལིངྒ་ཆ་གསུམ་བགོར་ མཱ་ར་ཡ་རྦད་རྦད༔
དེ་ནས་ལས་བྱང་ནང༌། ཧཱུྃ༔ འཇོམས་བྱེད་མཚོན་ཆ་འབར་བའི་ སོགས་ནས་ ཁཱ་ཧི༔ ཞེས་པས་ཕུལ་ཏེ་དེ་ནས་ཧོམ་བརྩེགས་པའི་ནང་ལ་ཆ་གཅིག་འབུལ་བ་ནི། ཨེ་རཾ་རཾ་ཛྭ་ལ་རྃ༔ ཧཱུྃ༔ ཧོ་སྟོང་པའི་ངང་ལས་ཨེ་མཐིང་ནག་ སོགས་ནས ་མཱ་ར་ཡ་རྃ་རྃ་ ཡན་འདོན་དེ་ནས། སྲི་ཅན་གདུག་པ་ཅན་ སོགས་ནས། ལོག་ཏྲི་པ་ལ་ སོགས་འདོན། ༈ དེ་ནས་དགྲ་ཆོས་ལ་འཇུག་པ་ནི།
ཧོཿ རང་ཉིད་འཇམ་དཔལ་གཤིན་རྗེའི་གཤེད་ སོགས་ནས་ ཨེ་ཁཾ་དགྲ་བོ་ནྲྀ་ཏྲི་ཛ་ཛཿ གང་གི་བདེན་སྟོབས། ན་མོཿ རྒྱལ་བ་དགོངས་བརྒྱུད་ སོགས་ལན་གསུམ་བཀུག་ཚར་ནས། དགོས་ཆད་རྣམས་ཆ་ཚང་བཤམས་ཏེ། གཞུང་ཚིག་ལ་བསྟུན་ཅིང་ཕྱག་ལེན་བྱེད་ནས། ཧཱུྃ་ཡ་བྷྱོཿ ཨེ་མཐིང་ནག་གྲུ་གསུམ་འབར་བའི་དཀྱིལ་འཁོར་ནས༔ སོགས་ནས།
ཚིག་མཚམས་རྣམས་སུ་སྔ་དགྲ་ཐམས་ཅད་ད་བྲུབས་ཤིག་ཅེས་སྦྱར་ཤེས་པར་བྱེད། རུ་ཏྲ་ནྲྀ་ཏྲི་བྷྱོ་ཟློག་ནན། མནན་པ་བརྒྱབ་རྒྱུ་ཡིན་ན་འདིའི་བར་བརྒྱབ་ཆོག ཡང་ཕྱི་རོལ་དུ་ཁྱེར་རྒྱུ་ཡིན་ན། གོང་མ་ལྟར་ཟན་ལིང་བསྒྲལ་ཤོག་ལིང་བསྡུས་རྫས་རྣམས་ཚད་ཚད་མ་གཏོགས་བཅག་དཀྲུག་མ་བྱེད། ཕྱི་རོལ་ཁྱེར་ལ། ཨེ་ཡ་བྷྱོཿ སྣང་སྲིད་ཁྱོན་ལྟར་ཁོར་ཡུག་གཤིན་རྗེའི་ སོགས། ཚིག་དང་བསྟུན་ཏེ་ཕྱག་ལེན་བྱེད་ཅིང་མཇུག་གཏོར་མ་གཞུང་ཟོར་ཆ་དགུ་མ། དགོངས་གསོལ་གཏོར་ཆེན་འཕང་ཤོག་ལིང་བསྲེག་རྒྱུ་ཡོད་ན་ནང་བཞིན་ཧོམ་བསྐྱེད་བྱས་ཏེ་བསྲེགས།
བརྟན་མ་སྐྱོང་གཏོར་བྲོ་སྲུང་འཁོར་བཀྲ་ཤིས་བརྗོད། ༈ བཟློག་པའི་ལས་ལ་འཇུག་པ་ནི། དང་པོ་བསྐུལ་པ་མེ་རླུང་ཐོག་ཆར། ཧཱུྃ་ཧཱུྃ་ཧཱུྃ༔ མཐིང་ནག་གྲུ་གསུམ་འབར་བའི་དུར་ཁྲོད་ནས༔ སོགས་ནས་ རཀྟ་བྷ་ལིངྟ་ལ་ཁཱ་ཧི༔ དེ་ནས་བཟློག་པ་སྤུ་གྲི་འཁོར་ལོའི་ནང་ནས། ཧཱུྃ༔ བསྐལ་པའི་མེ་འབར་ སོགས་ནས ་ཟློག་ཟློག༔ དེ་ནས་ཡང་བཟློག་ཐོག་མདའ་ནི།
ཧཱུྃ༔ མཐིང་ནག་གྲུ་གསུམ་ སོགས་ནས་ ཨོཾ་བཟློག་ ཡན་འདོན། དེ་ནས་ཁྲོ་ཆུ་ཚར་གཅིག་འདོན་བསྙེན་པ་ཅུང་ཙམ་བྱེད་མཇུག་ཏུ་བཟློག་པ་བྱ་མཱ་ར་ཡའི་རོལ་མོ་བྱ། གཏོར་ཟོར་འཕེན་སྐབས། གཞུང་བསྐུལ་བཏང་ནས། རོལ་མོ་རྔམ་སྟབས་བྱེད་ཅིང༌། གཏོར་རར་མ་ཕྱིན་བར་དུ་རོལ་མོ་བརྡུངས་ཏེ། གསེར་སྐྱེམས་གཟུ་དཔང་བཏང་ནས། ལིངྒ་མདུན་བཞག་ལིང་བསྐྱེད་འགུགས་གཞུག་བྱེད། ཧཱུྃ༔
དབྱིངས་ནས་སྐུར་བཞེངས ་སོགས་ཟོར་རྣམས་རིམ་བཞིན་འཕང༌། རྦད་ཡ ་འདོན་བར་འདིར་དགོངས་གསོལ་འདོན། དེ་ནས། ཧཱུྃ་ཡ་བྷྱོཿ མཐིང་ནག་རབ་འཇིགས་ སོགས་ནས། གཏོར་ཆེན་འཕང་ཤོག་ལིང་བསྲེག་རྒྱུ་ཡོད་ན། ཨེ་རཾ་རཾ་ཛྭ་ལ་རྃ༔ ཧོཿ སྟོང་པའི་ངང་ སོགས་ནས་ མཱ་ར་ཡ་རཾ་ ལིངྒ་བསྲེགས་བརྟན་མ་སྐྱོང་གཏོར་བྲོ་སྲུང་འཁོར་བཀྲ་ཤིས་བརྗོད། ༈ གཏོར་ཟློག་བཅའ་ཐབས།
དམར་གཏོར་གྲུ་གང་ལ་ཡུམ་གཉིས་སྦྱར་དེའི་ཕྱི་རིམ་ཁྲོ་བཅུ་ལ་ལྔ། ཤར་དུ་ཚེ་བདག་ལ་གསུམ། ཁྲོ་ཆུ་ལ་གསུམ། དགྲ་ནག་ལ་གསུམ། མེའི་སྤུ་གྲི་ལ་གསུམ། ཕྱོགས་བཞིར་སྲས་ཡབ་ཡུམ་བཞི། ཁྲམ་བདག་བཅུ་གཉིས། སྒོ་སྐྱོང་ལ་བཞི། གིང་བཞི། བདུད་ཕོ་བཞི།
འཆི་བདག་བཞི། ཤན་པ་བཞི། མ་མོ་བཞི། ཨ་ཙར་བཞི། ཕོ་ཉ་བཞི། སྒོ་མ་བཞི། མཐེབ་སྐྱུ། ཀྱུ་གུ་ཁ་ཕྱིར་བསྟན་གང་མང་བཞག ། གནམ་ལྕགས་རྡོ་རྗེའི་སྤྲུལ་ཕྲེང་གསུམ་པས་མཛད་པའོ།། །། དི༽ འཇམ་དཔལ་གཤིན་རྗེ་དུག་རི་མེ་འབར་གྱི་མནན་པ་བྱ་བའི་ཆོ་གའི་དམར་ཁྲིད་ཡིག་ཆུང་བཞུགས་སོ།།
འཇམ་དཔལ་གཤིན་རྗེའི་སྐུ་ལ་ཕྱག་འཚལ་ལོ། ། དེའང་བཤམ་ཆོག་དང་ལིངྒའི་བཅའ་གཞི་གཞུང་ལྟར་ཤེས་ནས། ལྟ་སྒོམ་དང་ལྡན་པའི་རྣལ་འབྱོར་པས། དང་པོ་བརྒྱུད་འདེབས་སྐྱབས་སེམས་དཀར་བགེགས་ནས་བཟུང་གཞུང་ལྟར་བསྟོད་མཚམས་བསྙེན་པ་གང་ལྕོགས་མཆོད་བསྟོད་བྱས་ཏེ། བཀའ་གཏེར་སྲུང་མའི་མཆོད་གསོལ་གྲུབ་ནས་ཚོགས་བྱ། ཚོགས་ཕུད་ཕུལ་ཏེ་བསྐང་བ་རྒྱས་པ་བཏང་ནས་ཚོགས་ཐ་མའི་ལིངྒ་བསྒྲལ་བསྟབ་བྱས་ནས་རྡོ་རྗེ་སློབ་དཔོན་ཚོགས་ལ་རོལ། ལྷག་མ་བཏང་བ་ཡན་གྲུབ་རྗེས། མདུན་དུ་བསྒྲལ་ཐུན་མཁོ་རྫས་སོགས་གཞུང་ལྟར་བཤམས་ལ། དང་པོ་དཀྱིལ་འཁོར་ལས་གཞུང་གི་ཐུགས་དམ་བསྐུལ། གསེར་སྐྱེམས་དང་གཟུ་དཔང་བྱས་ནས།
མནན་ཆོག་ནང་ལྟར་ ཨོྃ་སྭ་བྷཱ་ཝ ་སོགས། སྟོང་པའི་ངང་ལས་བསྐལ་པའི་མེ་རླུང་དམར་ནག་ཏུ་འཚུབ་ཅིང ་ཞེས་སོགས། ཨོྃ་ཧྲིཥྚི་ཝི་ཀྲི་ཏ་ན་ན་ཡ་མ་རཱ་ཛ་བཛྲ་ཛྭ་ལ་ཀཱི་ལ་ཡ་ཧཱུྃ་ཕཊ྄ཿ ཅུང་ཙམ་བཟླས་ལ་གཟི་བྱིན་བསྐྱེད། ཧཱུྃ་ཡ་བྷྱོཿ འོག་མིན་ཆོས་དབྱིངས་ཕོ་བྲང་ནས༔ སོགས་ དམིགས་པའི་བྱད་མ་ཁུག་ལ་ཤོག༔ བར་འདོན། ཧོམ་བསྐྱེད་བྱ། འགུགས་གཞུག་ལན་གསུམ་མམ་ལྔ་བདུན་སྐབས་བསྟུན་ནས་གདོང་མོ་བཞིའི་གཏོར་མ་བཤམས་ལ།
ཧཱུྃ་ཡ་བྷྱོཿ ཨེ་ཐུགས་ཉིད་དབྱིངས་ནས་མ་གཡོས་ཀྱང་༔ སོགས་ནས་ དགྲ་བོའི་བླ་དྭགས་ཨ་ཀརྵ་ཡ་ཛཿ བར་འདོན་འགུགས་སྔགས། ཨོྃ་ཨེ་ཐུན་ཧེ་ཐུན་ སོགས་འགུགས་རྟགས་མ་བྱུང་བར་གོང་འོག་བརྒྱའམ་ལོང་སྐབས་དང་བསྟུན་བཟླ། དེའང་འགུགས་པའི་དུས་གནད་ནི། ཐོ་རངས་སྐར་ཆེན་ཤར་བ་སྟག་ཆེན་ཁ་གདང་བའི་དུས། ཞོགས་པ་ཤར་ནས་གྲིབ་སོ་བྱུང་བ་གླག་གཟན་ལ་འཇུག་པའི་དུས། དགོང་མོ་ནུབ་ནས་གྲིབ་སོ་བྱུང་བ་སྲིན་པོའི་ལྟོར་རུབ་པའི་དུས། སྲོད་གདོང་ནག་ལ་བདུད་དམག་ལས་ལ་ཆས་པའི་དུས་ཏེ།
དུས་རེ་ལ་དགུགས་གཞུག་དྲག་པོ་ལན་གྲངས་དང་ཕོ་ཉ་བསྐུལ་བར་བྱའོ། ། དུས་དྲུག་ལ་མ་མོའི་གཏོར་མ་བཤམས་ཏེ། ཧཱུྃ་ཡ་བྷྱོཿ ཨེ་མཐིང་ནག་གྲུ་གསུམ་འབར་བའི་དཀྱིལ་འཁོར་ནས༔ སོགས་ རུ་ཏྲ་ནྲྀ་ཏྲི་ཨ་ཀརྵ་ཡ་ཛཿ གཏོར་མ་འབུལ། ལྷ་དབྱེའི་སྔགས་སོགས་བགྲང༌། བྱ་རོག་འུག་སྒྲོ་ཐོགས་ནས་ལྷ་དང་དབྱེ་བའི་དམིགས་པ་བྱ། ཐུན་གཏོར་བཤམས་ལ་གོང་ལྟར། ཕཊ྄་ནྲྀ་ཏྲི་ཛཿ
ན་མོཿ རྩ་བརྒྱུད་བླ་མས ་འགུགས། ཛ་ཡིག་དམར་ནག་ ཞེས་པས་བྱིན་བརླབས་ནས། ཛཿ འཆི་བདག་གཤིན་རྗེ་འབར་བ་ཡི༔ དཀྱིལ་འཁོར་ལྷ་ཚོགས་ལས་ལ་བསྐུལ༔ ཞེས་པས་ བྷ་ལིངྟ་པཱུ་ཛ་ཁཱ་ཧི༔ མནན་གཏོར་ནང་དུ་ཕུལ་ནས། བསྟོད་པ་ཉུང་བསྡུས་ཙམ་བྱ། གདོན་སྲི་སོགས་ལ་ནི་ལྷ་དབྱེ་མ་བྱས་ཀྱང་འགབ།
དགྲ་མནན་ལ་ནི་མཚམས་སུ་ལྷ་དབྱེ་གཙོ། བླ་འགུགས་རྟགས་མ་བྱུང་བར་ཐུན་བརྒྱབ་པ་མི་འཐད། དེའང་ཞག་གྲངས་ལོང་ཁོམ་དང་བསྟུན། ཁུག་རྟགས་རྫོགས་ནས་གོང་ལྟར་འགྲེས་ལ། བསད་སྔགས་ལ་འབད་ནས། ཧཱུྃ་ཨེ་བྷྱོཿ ཚིག་མཚམས་ཐུན་ཅུང་ཟད་འཐོར། སྣང་སྲིད་འབྱུང་བ་སྐར་ལྟར་འཁྲུགས༔ ཞེས་དང༌། ཧཱུྃ་ཡ་བྷྱོཿ
ཨེ་མཐིང་ནག་གྲུ་གསུམ་འབར་བའི་དཀྱིལ་འཁོར་ནས ་སོགས། ཛཿ སྲིད་གསུམ་ཁམས་འདིར་དྲག་པོ་ཨེ་ཡི་ཀློང་༔ སོགས་ནས་ ནྲྀ་ཏྲི་བྷྱོ་ཟློག་ནན༔ བར་འདོན་ཏེ། ལོ་རྒྱལ་པོ་ལ་དགྲ་དར་བ་ སོགས་ཀྱིས་བྲུབ་ཆོག་བྱས་ནས་གོང་ལྟར་ཐུན་གཏོར་དང་བསྟོད་པ་བྱ། དེ་ཙམ་མ་ལྕོགས་ན། ཧཱུྃ་ཨཱཿབྷྱོཿ སྣང་སྲིད་འབྱུང་བ་སྐར་ལྟར་འཁྲུགས༔ སོགས་ ཨེ་ཐུན་དགྲ་བོ་ནྲྀ་མྱོག་རྦད༔
ཞེས་པས་ཐུན་བརྒྱབ་ལོ་དགྲ་ཟླ་གཤེད་ཀྱི་བྲུབ་ཆོག་དང་མཆོད་བསྟོད་བཅས་བྱའོ། ། བསད་རྟགས་ཐོན་ནས་སྔ་མ་ལྟར་མནན་སྔགས་ལ་འབད་ཐུན་བརྒྱབ་སོགས་གོང་ལྟར་འགྲེས་ལ་ཐུན་གཏོར་དང་མཆོད་བསྟོད་སྔ་མ་ལྟར་རོ། ། མནན་རྟགས་རྫོགས་ནས་རྡོ་རྗེ་སློབ་དཔོན་གྱི་མདུན་དུ་བསྒྲལ་ཆས་དང་ཐུན་རྫས་སོགས་མཁོ་བའི་ཡོ་བྱད་མངོན་འདུ་བྱས་ནས། རང་ཉིད་སྔགས་ཆས་ཀྱིས་བརྒྱན་ལ་རྔམ་པའི་བཞུགས་ཚུལ་དང་ལྡན་པའི་ངོས་ནས། ཧོཿ བདག་ཉིད་འཇམ་དཔལ་གཤིན་རྗེའི་གཤེད་དུ་གསལ་བའི་མདུན་དུ་ སོགས། གཤིན་རྗེའི་ང་རྒྱལ་དང་ལྡན་པས། འགུགས་གཞུག་ལན་གསུམ་བྱ་ནས། ཕོ་ཉ་འགྱེད་པ་སོགས་འགུགས་བསད་མནན་པ་སྔ་མ་ལྟར་ཐུན་དབབ་སོགས་བྱས། ཕུར་བུ་ལག་ཏུ་ཐོགས་ཏེ།
ཨེ་ཡ་བྷྱོ་ཛཿ གཤིན་རྗེ་འབར་བའི་ཕོ་ཉ་བ༔ སོགས་ མཱ་ར་ཡ་རྦད་རྦད༔ ཅེས་པས་ལིངྒ་ཁྱབ་པར་ཕུར་པས་བསྣུན། ཟན་ལིང་བསྒྲལ་ནས་ཚོགས་ཐ་མའི་ཞལ་བསྟབ་བྱ། ཤོག་ལིང་ལྟེབ་ཚིག་མན་ངག་ལྟར་བྱས་ནས་ལ་ཆས་བཏུམ། མནན་པ་ཐམས་ཅད་དུ་མི་ཁ་བྲུབ་རྫས་བཅས་བཅུག ། རེ་བ་ནག་པོའི་ཐུམ་དང་བྱད་ཐག་གིས་བཅིངས་འོམ་བུ་སེ་བ་རྩང་རྒྱ་གྲམ་དུ་གཟིར། བདུན་ཟུར་སྤྲད་པའི་མི་གཉིས་ཀྱི་གཡག་རུ་ལ་ཞགས་པ་ནག་པོ་བཏགས་པ་ཕན་ཚུན་བཟུང་ནས། མཆོད་གཡོག་པས་ཐོ་བ་སྐམ་པ་གཏུན་ཁུང་བཅས་ཐོགས་ལ།
ཧཱུྃ་ཨེ་ཡ་ཛཿ འཆི་བདག་འཁྲུགས་པའི་ཕོ་བྲང་ནས༔ སོགས་ནས ་བྲུབ་བོ་གཡག་རུའི་ནང་དུ་བྲུབས༔ ཞེས་གཞུང་ཚིག་དང་བསྟུན་ནས་བརྡུང་བ་དང་འཐགས་པ་སོགས་བྱ་བཏགས་པའི་ཕྱེ་མ་ལིངྒ་བཅའ་ནས་སླར་འགུགས་གཞུག་ལན་གསུམ་བྱ། ཛཿ གཤིན་རྗེ་ཕོ་ཉ་གླིང་བཞིར་འགྱུ་བའི་ཚོགས༔ བཅས་ མཱ་ར་ཡ་རྦད་རྦད༔ བསྒྲལ་ནས་གོང་གི་རྫས་དང་མཉམ་དུ་གཡག་རུ་ནང་དུ་བྲུབ། ལོ་དགྲ་ཟླ་གཤེད་བྲུབ་པ་སོགས་སྤྲོ་ན་བྱ། གཏོར་མ་འབུལ་ཉིན་སྒོ་ཡི་དགྲ་ཆོས་སྤྲོས་པ་ལ་དགའ་ན་ཕྲིན་ལས་གཞུང་དཀྱུས་ལྟར་ཚོགས་ལྷག་ཡན་གྲུབ་ཟིན་དུས།
གསེར་སྐྱེམས་སྒོ་དབྱེ་ཆད་མདོའྀ་གཏོར་མ་དཔགས་ནས་འབུལ་སར་དཀར་གཏོར་དང་བཞེངས་བསྐུལ་བྱ་ཞིང༌། ཧོམ་བསྐྱེད་དང་འགུགས་འདྲེན་བྱ་གཡག་རུ་ཟོར་སྣ་ལ་བཞག ། ལས་གཏོར་ཐོགས་ལ། ཧཱུྃ་ཨེ་ཡ་བྷྱོཿ སྣང་སྲིད་ཁྱོན་ལྟར་འཁོར་ཡུག་གཤིན་རྗེའི་ཞིང་༔ སོགས། དེང་འདིར་དྲག་པོའི་ཕྲིན་ལས་འགྲུབ་པར་མཛོད༔ ཅེས་སྔགས་དང་བཅས་གཏོར་མ་འབུལ། ཁྲག་གྲོད་བསྒྲལ་བ་ནི། ཛཿ
འཆི་བདག་མེ་ལྟར་འབར་བའི་ཀློང་དཀྱིལ་ནས༔ སོགས་ཀྱིས་ཁྲག་གྲོད་བསྒྲལ། བླ་ཐག་བཅད་པ་ནི༔ ཛཿ འཆི་བདག་གཤིན་རྗེ་འབར་བའི་དུས་ལ་བབ༔ སོགས་ རྦད་བྷྱོ་མཱ་ར་ཡ༔ ཞེས་པས་བཅད། དེ་ནས་འབྱུང་བ་གོ་ལྡོག་ནི། ཛཿ འཇམ་དཔལ་གཤིན་རྗེའི་གཤེད་པོའི་དུས་ལ་བབ༔
ནས་ ད་ནོན་ཅིག༔ བར་འདིའི་མཚམས་སུ་སྤྲོ་ན་དགོངས་གསོལ་བྱ། ཟོར་བཟློག་ནི། ཛཿ དབྱིངས་ནས་སྐུར་བཞེངས་དྲག་པོའི་མངོན་སྤྱོད་མཛོད༔ སོགས་ནས་ ཧཱུྃ་ཡ་བྷྱོཿ མཐིང་ནག་རབ་འཇིགས་མེ་དཔུང་འཚུབས་པའི་དབུས༔ སོགས་ བྷྱོ་བྷྱོ་ཟློག་ཟློག༔ ཅེས་པས་བཟློག་གཏོར་མེ་ཧོམ་དུ་ཕུལ། བཤལ་ཆུས་བརྟན་མ་སྐྱོང༌།
ཐེའུ་ཆུང་སྦྲེལ་ནས་གཏོར་བྲོ་བརྡུང༌། ཁྱུང་ཆེན་འབར་བས་ཕྱི་ལམ་བཅད་པར་བྱའོ། ། མནན་པའི་ཡིག་ཆུང་གཞན་དུ་ཤེས་ལ་གཞུང་དུ་གསལ་ལོ། ། ཞེས་འཇམ་དཔལ་གཤིན་རྗེ་དུག་རི་མེ་འབར་གྱི། ཐོ་བརྩེགས་ལ་ཁྲོྃ་བྲིས་དགྲ་བོ་མནན་པའི་མན་ངག་ཕྲིན་ལས་ཀྱི་དམར་ཁྲིད་འདི་ཡང་སྐྱེ་བ་དུ་མར་འཇམ་དཔལ་གྱིས་བྱིན་གྱིས་བརླབས་པ་དཀོན་མཆོག་ཆོས་འགྲུབ་ཀྱི་གསུང་གིས་བསྐུལ་བ་དང༌། རང་ཉིད་ཀྱི་བརྗེད་ཐོར་མཁོ་བ་བཅས། གཏེར་ཆེན་རྩ་གསུམ་གླིང་པའི་ཞམ་རིང་ཐུ་བོར་སྔགས་བཙུན་ཀུན་དགའ་བློ་གྲོས་ཀྱིས། རང་གནས་ཁྲོམ་གཟིགས་དགོན་དུ་བྲིས་པས་ལྟ་ལོག་དཔེ་རྐུན་སློབ་དཔོན་གསང་ནས་ང་རྒྱལ་མཁས་འདོད་ཀྱི་ཁོག་པ་ཁེང་བ་རྣམས་འཇམ་དཔལ་གཤིན་རྗེ་འབར་བས་ཚར་གཅོད་འོས་སོ།། །།

ནི༽ འཇམ་དཔལ་གཤིན་རྗེ་དུག་རི་མེ་འབར་ལས། བཟློག་པའི་ཟིན་བྲིས་བླ་མའི་ཞལ་ཤེས་བསྟན་དགྲ་བསྒྲལ་བའི་མཚོན་ཆ་ཕ་རོལ་གཡུལ་ཟློག་བཞུགས་སོ།། ན་མོ་གུ་རུ་རཏྣ་ཡེ། རྒྱལྃ་བ་རབ་འབྱམས་མཐུ་སྟོབས་ནམ་མཁའ་ཆེ། ། རྒྱལྃ་ཀུན་དཀྱིལ་འཁོར་གཅིག་འདུས་རྟ་བདུན་དབང༌། ། རྒྱལྃ་མཛད་བརྩེ་བའི་འོད་སྟོང་ཡོངས་ཤར་བ། ། རྒྱལྃ་བ་རྩ་གསུམ་གླིང་པ་མཚན་ཁྱོད་དྲན། ། ཆོྃས་སྐུའི་རང་བཞིན་དབྱིངས་ཀྱི་ལྷ་ལམ་ཆེར། ། ཆོྃས་ཀུན་གོང་བུར་གཏམས་པའི་འོད་དཀར་ཅན། ། ཆོྃས་སྒོ་རྒྱ་མཚོའི་གཟི་འབར་མི་འཇིགས་མཚན། ། ཆོྃས་འདི་སྙན་བརྒྱུད་ཞལ་རྒྱུན་བདག་སྙིང་འཕྲོས།
ཞེས་ཀུན་མཁྱེན་རྒྱལ་བའི་དབང་པོ་མཆོག་སྤྲུལ་རིན་པོ་ཆེའི་ཞལ་རྒྱུན་ལས། སྙན་བརྒྱུད་ཡི་གེ་མ་འབྲི་ཞེས་གསུངས་ཀྱང༌། བདག་འདྲ་རྨོངས་དམན་མ་འོངས་པའི་དོན་དུ་མཆོད་བསྟོད་ལས་ཀྱི་བཟློག་པ་བྱ་བ་ནི། བླ་མའི་ཞལ་རྒྱུན་ལས། ཡར་གཞིའི་སྟེང་དུ་སྨན་རཀ་པཉྩ་དང་གཞན་ཡང་བཀའ་གཏེར་གྱི་གཏོར་མ་བཤམ། མར་གཞི་སྟག་གཟིག་གཅན་གཟན་གྱི་པགས་པར་བཤམས་ཏེ། ལྕགས་སྣོད་ནང་དུ་བསྐང་བཟློག་དམར་གཏོར་ལྷ་གྲངས་བཤམ། འཇམ་དཔལ་གཙོ་འཁོར་གྱི་ཙཀླི་འཛུགས། ། གདུགས་ཏོག་ཕུབ། རྩང་རྩེ་ཤ་དང་ལིངྒས་བརྒྱན།
མངོན་སྤྱོད་ཡིད་འཁུལ་འདུ་བྱ་སྟེ། ༈ ད་ནི་འདོད་ཚོགས་སྤེལ་བ་ནི། དང་པོ་སྔོན་འགྲོ་ཐེག་ཆེན་དགུ་ལྡན་དང༌། ན་མོ་མཉྫུ་ཤྲཱི་བཛྲ་ཙིཏྟ་ས་མ་ཡེ་ཧཱུྃ། ཧོཿ སེམས་ཅན་ཐམས་ཅད་ སོགས་ནས་ དོན་མཆོག་ཤོག ། བར་འདོན། དེ་ནས་ལས་བྱང་ཀྱི། ན་མོཿ བླ་མ་བཅོམ་ལྡན་འདས་ ནས།
སྐྱབས་སུ་མཆི། ལན་གསུམ། ཧོཿ གདོད་ནས་འཁོར་འདས་ སོགས་ནས་ལན་གསུམ་བྱ། དེ་ནས་བཀའ་བརྒྱད་དཀར་གཏོར་འབུལ། དེ་ནས་བགེགས་དགུག་པ་ནི། གྲལ་མཐར་བགེགས་གཏོར་བཤམས་ཏེ་གུ་གུལ་བདུག ། ཧཱུྃ་ཛཿ བདག་ཉིད་འཇམ་དཔལ་གཤིན་རྗེ་ཁྲོ་བོ་ཡི། ནས་ གནས་འདིར་ཁུག །
ལན་གསུམ། ལྕགས་ཀྱུའི་ཕྱག་རྒྱས་འགུགས། ཨོཾ་ཡ་མ་ར་ཛཱ སོགས་དང་ ཧཱུྃ་ཡ་བྷྱོཿ བདག་ནི་འཇིགས་བྱེད་འཇམ་དཔལ་གཤིན་རྗེའི་གཤེད༔ སོགས་ནས། ཨུ་ཙ་ཏ་ཡ་ཕཊ྄ཿ ཀྱིས་བགེགས་དོར། ཧཱུྃ་ཡ༔ བདག་ཉིད་འཇམ་དཔལ་ ནས་སྲུང་འཁོར་དང་མཆོད་པ་བྱིན་རླབས་བྱ། དེ་ནས་ཤ་ཆེན་གྱི་གསུར་བཏང་རོལ་མོ་བསྒྲགས་རྐང་གླིང་ཙེར།
བྱིན་འབེབས་པ་ནི། ཧཱུྃ༔ འོག་མིན་ཆོས་དབྱིངས་ སོགས་ནས་ ཨ་ཨཱཿ སོགས་ཀྱིས་མི་མངོན་དབྱིངས་ནས་བྱོན་ཏེ་བདག་དང་བསྒྲུབ་རྫས་ལ་ཐིམ་པར་མོས། ཧཱུྃ༔ སྔོན་ཚེ ་སོགས་བརྡ་སྒོ་བརྡ་ཕྱག་ལྷ་བསྐྱེད་ནས་དཀྱུས་ལྟར་མཆོད། ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་མཉེས་པའི་རྫས༔ དུག་ལྔ་རྣམ་དག་ སོགས་ནས་ ཁཱ་ཧི འི་བར། བདུད་རྩི་ལག་མཆོད་བྱ་བ་ནི།
ཀ་ནི་ཤེས་རབ ་སོགས་ཀྱིས་བདུད་རྩི་མཆོད། ཧཱུྃ་ཡ༔ འཇམ་དཔལ་གཤིན་རྗེའི་གཤེད་པོ་ སོགས་དང་ལྷ་མོ་དུས་མཚན་མ་སོགས་ཀྱི་རྩ་སྔགས་གཏོར་མ་འབུལ་བ་སོགས་ནས་བསྟོད་པ་ཡོངས་རྫོགས་བྱས་ཏེ་བསྙེན་པ་ཅི་ནུས་ཀྱི་མཐར་མཆོད་བསྟོད་ནི། ཧཱུྃ་ཡ༔ འཇམ་དཔལ་གཤིན་རྗེ་དཔའ་བོ་འཁོར་བཅས་ལ༔ སོགས་དང༌། བྷྲཱུྃ ༔ ཆོས་སྐུ་ཞི་བའི་ངང་ལས་མ་གཡོས་ཀྱང་༔ སོགས་ཀྱི་མཐར་རྩ་སྔགས་ཤམ་བུར་ ཀཱ་ཡ་ཝཱཀྐ་ཙིཏྟ་སརྦ་སིདྡྷི་ཕ་ལ་ཧཱུྃ༔ དེ་ནས་བཀའ་སྲུང་སྡེ་ལྔ།
ལྷ་མོ། ཞིང་སྐྱོང༌། གཟའ། དགེ་བསྙེན་རྣམས་འདོན་པར་བྱ། དེ་ནས་མདུན་བསྐྱེད་བྱ་བ་ནི། ཁྲོ་ཆུའི།
ཧཱུྃ༔ སྐྱབས་ཡུལ་མདུན་གྱི་ནམ་མཁའ་ཡངས་པ་རུ༔ སོགས་ནས་དཀྱུས་ལྟར་རང་བཞིན་དཀྱིལ་འཁོར་ངང་དུ་བྱས། བསྙེན་པ་ཅི་ནུས་བཟླས།
དེ་ནས་ཚོགས་ལ་འཇུག་པ་ནི། ཨོཾ་ཨཱཿཧཱུྃ༔ ཆོས་རྣམས་དམིགས་མེད་དེ་བཞིན་ཏུ༔ སོགས་ནས་དཀྱུས་ལྟར། ག་ན་ཙཀྲ་ལ་ཁཱ་ཧི༔ དེ་ནས། ཧཱུྃ༔ གདུག་པའི་དགྲ་བགེགས་རྣམས་ཀྱི་ སོགས་ནས་ འགྲུབ་པར་མཛོད། བཞེད་པ་རྩལ་གྱི་དྲེགས་འཇོམས་བསྐང་བ་ནི། ཧཱུྃ༔
གདོད་ནས་རང་བཞིན་རང་རིག་འདུས་མ་བྱས༔ བྱས་བྱང་ ཆུབ་བསྒྲུབ་པའི་གདོང་གྲོགས་གཉན་པོ་མཛོད༔ བཤགས་པ་ནི། ཧོཿ བདག་བློ་གཏི་མུག་ སོགས་ནས་ ཚངས་པར་སྩོལ། ཡིག་བརྒྱ་བཟླ། ཞལ་རྒྱུན་ལས། དཀྱིལ་འཁོར་གཅིག་ལ་གདབ་ལས་གཉིས་མི་བྱ་གསུངས་པས། བསྒྲལ་བ་ཆེན་པོར་འཇུག་པ་ནི། ཧོམ་དུ་ལིངྒ་བཤམས་པའི་ཕྱི་རོལ་དུ་མཚོན་ཆ་སྣ་ཚོགས་ཀྱིས་བསྐོར།
དམར་གཏོར་གཅིག་བཤམས་ཏེ། དགྲ་ཆོས་ལས། ཕཊ྄་ནྲྀ་ཛཿ ན་མོཿ མཆོག་གསུམ་ ནས་ བྷ་ལིངྟ་པཱུ་ཛ་ཁཱ་ཧི༔ ཨོཾ་སྭ་བྷཱ་ཝ ་སོགས་ནས་དཀྱུས་ལྟར་དཀྲུགས་ལན་གསུམ་བྱ་ཞིང་ སཏྭཾ་བྷ་ཡ་ནན་ བར་འདོན། ཨེ་ཐུན་ཧེ་ཐུན ་སོགས་ནས་ ཨ་ཀརྵ་ཡ་ཐུན་ཐུན་ བར་བརྗོད། ཧཱུྃ་ཡ་བྷྱོཿ ཨེ་སྟོང་ཉིད་དབྱིངས་ལས་མ་གཡོས་ཀྱང་༔ སོགས་ནས།
ཨ་ཀརྵ་ཡ་ཛ་ཛཿ བར་འདོན་དེ་ནས་ ཨོཾ་མཉྫུ་ཤྲཱི་ཡ་མཱནྟ་ཀ་ ནས་ ཏྲི་ཐུམ་ཛ་ཛཿ ཧཱུྃ་ཡ་བྷྱོཿ ཨེ་མཐིང་ནག་གྲུ་གསུམ་ ཞེས་པའི་ལེའུ་མ་ཐོན་ཀྱང་མི་འགལ། དེ་ནས་ལྷ་དབྱེ་ནི། ཧཱུྃ༔ ཁ་ཁཱ་མུ་ཁ་ སོགས་ནས་ ཤིག་རྦད་བྷྱོ་ བར་འདོན། དེ་ནས་ ཨེ་ཡ་མ་རཱ་ཛ་ ནས་ མགོ་ཆོད་ཏྲི་ཐུམ་ཐུམ་ བར་བརྗོད། ཨེ་ཡ་བྷྱོཿ གཤིན་རྗེ་འབར་བ་ སོགས་ཀྱི་ ཨེ་ཧུར་ཐུམ་མཱ་ར་ཡ་རྦད་རྦད༔
ཅེས་བྱ་ཞིང་དམིགས་བྱ་གབ་སྦས་ཟིན་བྲིས་ལྟར་བྱ། ཐུན་རྡེག་པ་ནི། ཧཱུྃ་ཨེ་བྷྱོཿ སྣང་སྲིད་འབྱུང་བ་སྐར་ལྟར་འཁྲུགས༔ སོགས་ཀྱིས། དགྲ་བོ་བྱད་མ་ཐམས་ཅད་ནྲྀ་ཏྲིག་ནན་ཨེ་ཧུར་ཐུམ་མཱ་ར་ཡ་བཟློག་བཟློག་ནན༔ ཐུན་རྣམས་རྡེག་ཅིང་ཞལ་བསྟབ་བྱ་བ་ནི། ལས་བྱང་ལྟར། ཧཱུྃ༔ འཇོམས་བྱེད་མཚོན་ཆ་འབར་བའི་འཁོར་ལོ་ཡིས༔
བཀའ་བརྒྱད་ཀྱི་རྩང་བཟློག་མོས་ན་འདིའི་སྐབས་སྦྱར། དེ་ནས་བཟློག་པ་བྱ་བ་ནི། ཁྲག་སྣ་ཟུང་གི་ཆང༌། ཤ་ཆེན་གྱི་གསུར་བཏང༌། རང་ཉིད་ཁྲོ་བོའི་ལྟ་གདེང་དང་བཅས་གཟི་བྱིན་ནུས་པའི་དཔུང་བསྐྱེད་པ་ནི། ཨོཾ་ཨ་ཀྲོ་ཏི་ཀ་ སོགས་ནས། མཛོད་ཅིག་དྲག་པོའི་ལས་ཀྱིས་མངོན་སྤྱོད་མཛོད༔ ཞེས་ནས། ཨེ་ཡ་མ་ དང་ ཧོཿ གཞན་ཡང་བཟློག་ཅིང་བསྒྱུར་བ་ནི༔
སོགས་ནས་ ཨེ་ཀ་དུ་ན་ཨེ་ས་བྷྱོ་བཟློག༔ སོགས་ནས་བར་མཚམས་ཀུན་ལ་བཟློག་པ་སྦྱར་ཏེ། བཤགས་པའི་མཇུག་ཏུ་བཟློག་པ་དང་བཟློག་སྔགས་སྦྱར་ཏེ། ཐལ་མོ་བརྡབ། དེ་ནས་ཚོགས་ལ་རོལ། ལྷག་མ་བཏང༌། བསྐུལ་དང་ཆོས་སྐྱོང་རྣམས་ཀྱི་བསྐུལ་བྱ། ཆད་མདོ་བྱ། བརྟན་མ་སྐྱོང༌། རྟ་བྲོ་བརྡུང༌།
གཏང་རག་མཆོད་བསྟོད་བྱ། བཀྲ་ཤིས་མཐའ་རྒྱས་བྱའོ། ། དེ་ནས་འབུལ་ཉིན་ལྷག་མ་ཡན་གོང་དང་འདྲ་ལྷག་མ་འབུལ་ཞིང༌། གསེར་སྐྱེམས་ཆ་སྙོམས་བྱ། ལས་བྱང་གི་བསྐུལ་གྱིས་མདོས་ཞལ་བསྒྱུར་སྟེ་དཔག ། དེ་ནས་བཀའ་བརྒྱད་སྲིན་མོ་ཟ་ལམ་བྱ། ཆད་མདོའི་ཐ་ཚིག་བསྒྲག ། དགེ་བསྙེན། གཟའ། ཞིང་སྐྱོང་སྡེ་ལྔ་རྣམས་འབུལ།
ཛཿ དབྱིངས་ནས་སྐུར་བཞེངས་ འདོན། ཧཱུྃ་ཡ༔ མཐིང་ནག་རབ་འཇིགས་ ནས་ ཕ་རོལ་གདུག་པའི་སྙིང་ལ་མཚེ་ཟོར་ཡ༔ ཡང་དུག ཁྲག ། རྡོ། མེ། ཆུ། ཐོད།
ཁྲམ། མདའ་རྣམས་རིམ་པ་བཞིན་འཕང༌། དེ་ནས། ཛཿ འཆི་བདག་འབར་བའི་དུས་ལ་བབ༔ མ་རུངས་གདུག་པའི་དགྲ་ལ་ཐུན་ཆར་ཕོབ༔ སོགས་འབྱུང་བ་གོ་ལྡོག་དང་དམོད་བཅོལ་མོས་ན་འགུགས་གཞུག་ཁ་བསྒྱུར་ཏེ་བཟློག་པ་དགྲ་ལ་འཕང་བཟློག་སྔགས་ཀྱིས་ཐུན་རྡེག ། དར་ནག་གཡབ། བརྟན་མ་སྐྱོང༌། བཟློག་གཞུང་དང་གཏོར་སྣོད་སྦུབ་སྟེ་ཞིང་བཅུའི་སྒབ་འདྲེ་འགུགས།
རྟ་བྲོ་བྱ། གཏོར་སྣོད་ཁ་ཡར་གཟེད་དེ་འབྲུ་འཐོར། ཡར་ལོག་སྟེ། བདེ་ཆེན་གསང་བ་སྙིང་པོའི་བསྐུལ་གྱིས་ཚེ་རིལ་སྦྱིན། དེ་ནས། ཤར་ཕྱོགས་དགྲ་བགེགས་རཱུ་ཏྲ་བསྣོལ་བའི་སྟེང་༔ གསུང་གི་བདག་ཉིད་འཆི་བདག་ཧེ་རུ་ཀཿ སོགས་ནས་ ཡབ་ཡུམ་གཉིས་འཁྲིལ་མེ་དཔུང་ཀློང་དུ་གསལ༔ ཨོཾ་ཨ་ཀྲོ་ཏི་ཀ་ཡ་མཱནྟ་ཀ་ཀཱི་ལ་ཡ་ཧཱུྃ་ཕཊ྄ཿ ཨཱ་ཡུ་ཎི་ བྷྲཱུྃ ་རཀྟ་ཧཱུྃ།
སོགས་ཀྱིས་ཚེ་མདའི་དབང་བསྐུར། རྒྱས་གདབ་བསྡུ་ཆོག་གཏང་རག་བསྔོ་སྨོན་བཀྲ་ཤིས་མཐའ་རྒྱས་བྱའོ། ། ཞེས་དང༌། ཨེ་མ། བདག་སེམས་རྣམ་པར་དག་པའི་ས་གཞི་ལ། ། མཆོག་སྤྲུལ་ཞལ་རྒྱུན་ཆར་གྱི་ཟེགས་མ་གཡོ། ། རེ་བ་ཡོངས་འགེངས་ཟིན་བྲིས་ལྗང་བུ་འཁྲུངས། ། ཞིབ་རྒྱས་ལོ་འདབ་བདུད་བསྒྲལ་ཞེ་རེ་ཚིམ། ། རང་བཟོས་ཚད་ཀྱིས་ངལ་བའི་འཁྲུལ་པ་བྲལ། ཞེས་པའང་སློབ་རྒྱུད་གྲྭ་འཁོར་འགའ་དང༌།
རླངས་ཆེན་དཔལ་གྱི་སེངྒེའི་གདུང་དུ་འཁྲུངས་ཤིང༌། ཨོ་རྒྱན་རྩ་གསུམ་གླིང་པའི་ཆོས་ཀྱི་བདག་པོར་ལུང་གིས་ཟིན་པའི་ངག་དབང་དཀོན་མཆོག་སེངྒེ་མཆོག་སྤྲུལ་རིན་པོ་ཆེའི་ཐོས་བསམ་བསྒོམ་པའི་རྩ་བ་ལ་བརྟེན་ཅིང༌། ལུང་དང་རིགས་པའི་ལོ་འདབ་རྒྱས་ཤིང་མཚན་ཉིད་སྡེ་སྣོད་ཐུགས་སུ་ཆུད་པ། མངོན་མཐོ་ངེས་ལེགས་ཀྱི་འབྲས་བུ་སྨིན་པ་གང་དེས་འདི་ལྟར་འབྲི་དགོས་ཞེས་བཀའ་ཕབ་པ་དང་རྟེན་འབྱུང་ལྷ་རེག་དཀར་པོ་བཅས་སྤྱི་བོར་བསྩལ་བས། སྔ་ཆད་རིང་དུ་སོང་བས་ད་ཆད་སྒོ་གསུམ་གུས་པའི་ནོངས་བཤགས་དང་བཅས། བཀའ་གྱེན་ལྡོག་མ་ནུས་པའི་ཁུལ་དུ་པདྨ་གཏེར་བདག་གླིང་པའི་རྒྱུད་འཛིན་ཡོངས་ཀྱི་གྲལ་གཤམ། ཐ་ཤལ་རྨོངས་རྒན་རྒྱལ་མིང་གིས་བླ་མའི་ཞལ་རྒྱུན་ལྟར་བྲིས་པའོ།། །། པི༽ འདོན་བསྒྲིགས་ཀྱི་ཟིན་བྲིས་བཞུགས་སོ།། བླ་མ་དང་ནི་འཇམ་དཔལ་ལྷར། ། གུས་པས་བཏུད་ནས་འཆད་པ་ནི། །
བཀའ་སྲུང་རྣམས་ཀྱིས་ལེགས་གནང་ཕྱིར། ། གདུག་པ་བསྒྲལ་ཕྱིར་ཟིན་ཐོ་བརྩམ། དེའང་འཇམ་དཔལ་གཤིན་རྗེའི་གཤེད་ཀྱི་དཀྱིལ་འཁོར་བསྒྲུབ་པ་ལ་གཙོ་བོར། གསོལ་འདཻབས་སྐྱབས་སེམས་ནས་བཟུང་དཀར་གཏོར་སོགས་གང་རིགས་ཀྱི་རྗེས། བགེགས་བསྐྲད། སྲུང་འཁོར་སྒོམ། མཆོད་པ་བྱིན་གྱིས་བརླབ། ཡེ་ཤེས་པ་བྱིན་དབབ། བརྡ་དབྱེ། མཇལ་ཕྱག །
ཕོ་བྲང་ལྷ་བསྐྱེད། སྤྱན་འདྲེན། མཆོད་བསྟོད། རྫས་བསྐུལ་རྣམས་གཞུང་བཞིན་གྲུབ་རྗེས། བསྙེན་ཚད་འབུམ་མམ་ཁྲི་སྟོང་ལས་མི་ཉུང་བར་བཟླས་རྗེས་འཁོར་སྔགས་རྣམས་ཀྱང་བཞི་ཆ་གྲུབ་ནས་ཨཱ་ལིས་སྐུའི་ཆད་ལྷག་བཀང་བ། ཀཱ་ལིས་གསུང་གི་ཆད་ལྷག་བཀང་བ། ཡིག་བརྒྱས་ཐུགས་ཀྱི་ཆད་ལྷག་བཀང་བའི་ཆེད་ཚར་གསུམ་བཟླས་རྗེས་སུ། ། མཆོད་བསྟོད་སོགས་སྐྱིད་གྲོང་སྨྱོན་པ་རིག་འཛིན་ཐུགས་མཆོག་རྡོ་རྗེས་མཛད་པའི་བསྙེན་སྒྲུབ་སྐབས་ཀྱི་ཕྲིན་ལས་ལྟར་བྱས་ལ། བཀའ་སྲུང་ནག་པོ་སྐོར་གསུམ་སོགས་གཞུང་བཞིན་ཚང་བར་བཏང་རྗེས། ཁྲོ་ཆུ་དུག་སྡོང་གི་མངོན་རྟོགས་དཀྱུས་ལྟར་དང་ལས་སྔགས་གང་དགོས་སོགས་ཡིག་ཆུང་ལྟར་གྲུབ་ནས་ཚོགས་ལ་འཇུག་པར་བྱའོ། །
ཚོགས་བྱིན་རླབས་སྤྱན་འདྲེན་མཆོད་པ་བསྐང་བ་བཤགས་པ་སོགས་གཞུང་བཞིན་དང༌། ། བསྐང་བ་རྒྱས་པ་དཀྱུས་བཞིན་གྲུབ་ནས་ཧོམ་བསྐྱེད་འགུགས་གཞུག་བསྒྲལ་བ་ཞལ་བསྟབ་ཡན་ཚར་རྗེས། ། དེ་ནས་དྲག་པོ་མངོན་སྤྱོད་ཀྱི་ལས་བརྩམ་པར་བྱའོ། ། འདི་ལྟར་དགོས་ཞེས་རྡོ་རྗེའི་མཚན་ཅན་གྱི་བཀའ་ཡིས་བསྐུལ་ངོར། རིག་སྔགས་འཆང་དེ་ཡིས་ཧོམ་ལུང་དག་པར་བགྱིས་ཏེ་འཆད་པ་ལས་དགྲ་བགེགས་ལོག་འདྲེན་བསྒྲལ་བའི་རྒྱུར་གྱུར་ཅིག། །། ཕི༽ འཇམ་དཔལ་གཤིན་རྗེ་དུག་རི་མེ་འབར་གྱི་འདོན་བསྒྲིགས་ཟིན་བྲིས་བླ་མའི་ཞལ་ཤེས་ལྟར་ཨ་ནན་ཏ་མ་ཏིས་སྦྱར་བ། ཕྲིན་ལས་ཀྱི་གཞུང་བསྲངས་ལ། ཐོག་མར་སྔོན་འགྲོ་ཐེག་ཆེན་དགུ་ལྡན་གཤིན་རྗེའི་ལས་བྱང་གཞུང་ལ་འཇུག ། དང་པོ་སྐྱབས་འགྲོ་གཉིས་པ་སེམས་བསྐྱེད། གཞི་བདག་ལ་དཀར་གཏོར།
བགེགས་བསྐྲད། ལས་བྱང་གཞུང་ལ་འཇུག ། གཏེར་སྲུང་དྲེགས་དཔུང་སྔགས་ལ་བསྐྱལ། དེ་ནས་ཚོགས་ཀྱི་རྃ་ཡྃ་ཁྃ་ནས་བཟུང༌། ཚོགས་ཕུད་ཀྱི་བར་བསྐང་བ་རྣམས་འདི་རུ་འདོན། ཚོགས་ཕུད་ཕུལ་ནས་ལྷག་མ་བཞག ། འདིའི་སྐབས་སྨད་ལས་ལ་འཇུག ། དེ་ནས་ལྷག་མ་བཏང་ཐུགས་དམ་བསྐུལ། དྲེགས་དཔུང་གི་བསྐུལ་བཏང༌། ཆད་མདོ་བརྟན་སྐྱོང༌།
རྟ་བྲོ་དངོས་གྲུབ་ལེན་ཆོག་གཏང་རག་བཀྲ་ཤིས་བརྗོད། བསྔོ་སྨོན་བྱའོ། ། སྨད་ལས་འདོན་བསྒྲིགས་ཀྱི་དང་པོ། རྃ་ཡྃ་ཁྃ་ སོགས་ནས་བདེན་སྟོབས་གོང་འོག་གཉིས་གང་མོས་བྱ། ཕཊ྄་ཏྲི་ཁྃ་ ཞེས་པ་ནས་ སཏྭཾ་བྷ་ཡ་ནན། ཨོཾ་ཨེ་ཐུན་ཧེ་ཐུན་ ཞེས་ ན་ཐུན་ཐུན་ ཡན་དང༌། ཧཱུྃ་ཡ་བྷྱོ་ཨེཿ ཐུགས་ཉིད་དབྱིངས་ལས་མ་གཡོས་ཀྱང་༔ ཞེས་པ་ནས་ ཨ་ཀརྵ་ཡ་ཛ་ཛཿ ཞེས་པའི་བར་འདོན།
ཨོཾ་མཉྫུ་ཤྲཱི་ཡ་མཱནྟ་ཀ་ཡ་མ་རཱ་ཛ་ཧཱུྃ་ཕཊ྄ཿ ཡ་མཱནྟ་ཀ་ཡ་མ་རཱ་ཛ་ཧཱུྃ་ཕཊ྄ཿ ཨོྃ་ཀི་ཀང་ཡ་མ་ཏྲི་ཛ་དགྲ་བོ ་སོགས་ ཏྲི་ཐུམ་ཛ་ཛཿ བར་འདོན། ཧཱུྃ་ཡ་བྷྱོ་ཨེཿ མཐིང་ནག་གྲུ་གསུམ་ སོགས་ནས་ ནྲྀ་ཏྲི་ཨ་ཀརྵ་ཡ་ཛཿ ཨོཾ་ཡ་མ་རཱ་ཛ་ ཞེས་ནས་ ཐུམ་ཐུམ ་བར་འདོན། ཧཱུྃ་ཨེ་བྷྱོཿ སྣང་སྲིད་འབྱུང་བ་སྐར་ལྟར་འཁྲུགས༔ སོགས་ནས ་ནྲྀ་མྱོག་རྦད༔
བར་འདོན། ཨོཾ་ཡ་མ་རཱ་ཛ་ཨ་ཀྲོ་རཱ་ཛཿ ཞེས་ནས། བཟློག་ནན་ བར་འདོན། ཨེ་ཨ་ཏྲི་ཐུན། ཞེས་པ་ནས། སཏྭཾ་བྷ་ཡ་ནན་ བར་འདོན། དགྲ་བོ་བྲུབ་པ་ཕྱི་ནང་གཉིས་ལས་ནང་དུ་བྲུབ་པ་ནི། ཧོཿ རང་ཉིད་འཇམ་དཔལ་ ཞེས་ནས་ ནྲྀ་ཏྲི་ཛ་ཛཿ
བར་འདོན། ན་མོ༔ རྒྱལ་བ་དགོངས་བརྒྱུད་ སོགས་ནས། སཏྭཾ་བྷ་ཡ་ནན་ བར་བརྗོད། ཕྱག་ལེན་ཡིག་ཆུང་དང་ཚིག་གིས་བསྟུན། ཧཱུྃ་ཡ་བྷྱོ་ཨེཿ མཐིང་ནག་གྲུ་གསུམ་འབར་བའི་དཀྱིལ་འཁོར་ནས༔ ཛཿ སྲིད་གསུམ་ཁམས་འདིར་ སོགས་ནས། ཨེ་ཀ་ཡ་མ་ཏྲི་ཙ་ན་སརྦ་རུ་ཏྲ་རྦད༔
ཞེས་པ་ནས། ནྲྀ་ཏྲི་བྷྱོ་བཟློག་ནན༔ ཅེས་པའི་བར་གཏོང༌། དེ་ནས་གྲུབ་པའི་ལས་ཡིན་ལ་དེ་རྣམས་ཉིན་རེ་བཞིན་དུ་བྱ། དེ་ནས་ཕྱིའི་དགྲ་བོ་བྲུབ་པ་ནི། གོང་གི་ཐུན་གཏོར་བཀུག་པ་བདག་བསྐྱེད། ཧོམ་བསྐྱེད་བདེན་སྟོབས་དམོད་པ་ལྕགས་ཀྱུའི་སྔགས། བླ་འགུགས་ཕོ་ཉའི་བསྐུལ། ལྷ་དབྱེ་ཐུན་དང་བཅས་པ་ཐུན་བསྐྱལ་བསད་ཐུན་དང་སྔགས་སོང་བའི་རྗེས་སུ། ཧཱུྃ་ཡ་བྷྱོཿ
གཤིན་རྗེ་འབར་བའི་ཕོ་ཉ་བ༔ ཞེས་པ་ནས། མཱ་ར་ཡ་རྦད་རྦད་བར་འདོན། འདིའི་བར་དུ་མནན་པའི་ལིངྒ་དང་བསད་པའི་ལིངྒ་གཉིས་ཡོད་པ་ལས། བར་འདིར་མནན་ལིང་ཆས་བྱས་སྣོད་གང་ཡིན་གྱི་ནང་དུ་བཙུད། རྒྱ་ཆིངས་ཚོན་སྐུད་ཀྱིས་བཅིངས་ལ་ཐུམ་དང་བཅས། རང་སར་བཞག་གམ་བསད་ལིང་ཧོམ་དུ་གཞུག་ལ། ཨེ་རཾ་ཛྭ་ལ་རཾ་རཾ་ ཞེས་པ་ལས། ཧོཿ སྟོང་པའི་ངང་ལས? སོགས།
མཱ་ར་ཡ་རཾ། ཞེས་པའི་བར་འདོན། བསྲེགས་པ་ཅི་བདེར་བཀོད། སྒོ་རུ་དགྲ་ཆོས་བྱ་བ་ནི། ཕྱག་ལེན་ཡིག་ཆུང་ངམ་གཞུང་ཚིག་དང་བསྟུན་ཕྱག་ལེན་ཡོངས་རྫོགས་ཚར་ནས་ཐུན་གཏོར་བཤམ། ཧཱུྃ་ཨེ་ཡ་བྷྱོཿ སྣང་སྲིད་ཁྱོན་ལྟར་འཁོར་ཡུག་ ཅེས། བྷ་ལིང་ གི་བར་འདོན། ཐུན་གཏོར་འབུལ། ཕྱག་ལེན་ཡིག་ཆུང་ལ་བསྟུན།
ཧཱུྃ་ཨེ་ཛ་ཡཿ འཆི་བདག་འཁྲུགས་པའི་ཕོ་བྲང་ནས༔ ཞེས་པ་ནས། མཐའ་ནས་ནང་དུ་བྲུབ་ ཡན་པར་འདོན། འདིའི་བར་དུ་མི་ཁའི་རྫས་ཐམས་ཅད་གཡག་རུ་ནང་དུ་བྲུབ་ཅིང༌། ཛཿ གཤིན་རྗེ་ཕོ་ཉ་ ཞེས་པ་ནས། རྦད་ ཀྱི་བར་བསྐུལ། འདི་ཡན་དུ་འཐག་པའི་རྫས་ཐམས་ཅད་ཟན་དང་བསྲེ་ལ་འདི་ལྟར་བཟོ། ལིངྒ་དེ་གཡག་རུ་ནང་དུ་བཅུག །
འགུགས་གཞུག་ལན་གཅིག་བྱ། ཁ་བཅད་ལ་རང་སར་བཞག ། དེ་ནས་ལག་ལེན་གཞུང་ཚིག་དང་བསྟུན་ལ་ཁྲག་གྲོད་བསྒྲལ་བ་ནི། ཛཿ འཆི་བདག་མེ་ལྟར་འབར་ཞེས་ནས་བྷྱོ་བཟློག་ གི་བར་བརྗོད། བླ་ཐག་གཅོད་པ་ནི། ཛཿ འཆི་བདག་གཤིན་རྗེ་འབར་བའི་དུས་ལ་བབ༔ ནས་རྦད་བྷྱོ་མཱ་ར་ཡ༔ འབྱུང་བ་གོ་ལྡོག་ནི།
ཛཿ འཇམ་དཔལ་གཤིན་རྗེའི་གཤེད་པོའི་དུས་ལ་བབ༔ ནས ་བྷྱོ་བྷྱོ་ བར་དང༌། དེ་ནས་གཏོར་ཟོར་བཅག་ལ། ཛཿ དབྱིངས་ནས་སྐུར་བཞེངས ་ཞེས་པ་ནས ་ནྲྀ་ཏྲི་བཟློག་ གི་བར། དེ་ནས་ཟོར་དམག་འགྲོས་འགྱིང་ཐབས་དང་བཅས། ཧཱུྃ་ཡ་བྷྱོཿ མཐིང་ནག་རབ་འཇིགས་མེ་རླུང་ ཞེས་ནས་ བྷྱོ་བྷྱོ་ཟློག་ཟློག༔ ཞེས་པའི་བར་རོ། །
ཟོར་འཕང༌། དེ་ནི་ཕྱིའི་དགྲ་ཆོས་ཀྱི་སྐོར་རོ། ། ད་ནི་མནན་པའི་སྐོར་ལ་ས་མིག་གི་ལམ་སོ་གཞུང་དང་སློབ་དཔོན་གྱི་ཞལ་ཤེས་མན་ངག་གིས་བརྒྱན་པ་ལྟར་དང་པོ་གཉན་མིག་ཏུ་ཕྱིན་མ་ཐག ། ཨོཾ་སྭ་བྷཱ་ཝ? ཀཱི་ལ་ཡ་ཧཱུྃ་ཕཊ྄་ ཅེས་པའི་སྔགས་ཉེར་གཅིག་བཟླ། བར་འདིར་གཞི་བདག་ལ་དཀར་གཏོར་གསེར་སྐྱེམས་བཏང༌། བདེན་པ་བརྡར། གོང་གི་བདེན་བརྡར་བརྗོད་ཐོན་ན། ས་ཚད་ཞལ་ཤེས་ལྟར་བརྐོས་ལ། ཧཱུྃ༔ བདག་ཉིད་འཇམ་དཔལ་གཤིན་རྗེའི་གཤེད༔
ཞེས་ནས། མངོན་སུམ་གསལ༔ ཞེས་པའི་བར་བརྗོད་ལིངྒ་མདུན་དུ་བཞག ། གཞུང་གི་བདེན་སྟོབས་ཚར་གཅིག་བརྗོད། དེ་ནས་ལིངྒ་ལག་ཏུ་ཐོགས་ལ། དོངས་ནང་དུ་བཏིང་ལ་ཐབས་དང་བཅས། ཛཿ གཤིན་རྗེའི་ཕོ་བྲང་སྲོག་བདག་གནས་ ཞེས་པ་ནས་ནན་བར་བརྗོད། ཨོཾ་ཨ་ཏྲི་ཐུན་མ་ཏྲི་ཐུན་ ཞེས་ནས ་སཏྭཾ་བྷ་ཡ འི་བར་རོ། ། དེ་ནས་ས་དགབ་མནན་ཆས་ཟུར་དུ་ཞལ་ཤེས་གཅིག་ཡོད།
དེ་ནས་ཡིག་ཆུང་དང་བསྟུན། ཧཱུྃ་ཡ་བྷྱོཿ འཇམ་དཔལ་གཤིན་རྗེ་ལས་ཀྱི་མཚོན ཞེས་ནས་ ནམ་ནན་ གྱི་བར་བཏོན་ཚར་རྗེས་ལག་ལེན་ཚིག་དང་མཐུན་པར་བྱ། དེ་ནས་སྲུང་འཁོར་སྒོམ་ཞིང༌། ནང་དུ་ལོག ཁྲོ་རྒྱལ་དུག་རིའི་ལྷ་ཚོགས་ལ ་ཞེས་དང༌། ཧཱུྃ༔ འཇམ་དཔལ་གཤིན་རྗེ་ཀཱི་ལ་ཡ༔ ཞེས་ནས་ ཨ་ཏི་པུ་ཧོཿ བར་ཕྱག་འཚལ་མཆོད་བསྟོད་བྱ།
དེ་ནས་ཕྱག་ལེན་ཡོད་ཚད་ཟིན་ནོ། ། སརྦ་མངྒ་ལཾ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
