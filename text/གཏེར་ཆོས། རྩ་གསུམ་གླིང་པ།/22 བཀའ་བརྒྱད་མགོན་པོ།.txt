གཏེར་ཆོས། རྩ་གསུམ་གླིང་པ།
པོད ༢༢
བཀའ་བརྒྱད་མགོན་པོ།
བཀའ་བརྒྱད་མགོན་པོ། ཞིང་སྐྱོང་རུ་དར་དམག་བཟློག་དང༌། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ། མཆིམས་ཕུའི་གཏེར་བྱོན་མཁའ་འགྲོའི་གསང་སྒྲུབ་དང༌། ཁ་སྐོང་མཁའ་འགྲོའི་སྐོར་བཅས་སྟོད་ཆའོ། ། ཕྱི་མ་རྩ་བའི་ཆོས་སྡེ་ཆོས་སྐྱོང་སྐོར། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། པདྨ་སྦས་ཚལ་གཏེར་བྱོན་ཡེ་ཤེས་ཀྱི། །
མགོན་པོའི་སྒྲུབ་སྐོར་དང་ནི་དེ་བཞིན་དུ། ། གཟེ་རྒྱལ་གཏེར་བྱོན་ཞིང་སྐྱོང་དམག་འགྱེད་རྒྱུད། རུ་དར་ནག་པོའི་སྐོར་བཅས་ཐེམ་བྱང་འགོད། ། དེ་ལའང་དང་པོ་མཁའ་འགྲོའི་སྒྲུབ་སྐོར་པོད་སྔ་མའི་འཕྲོས་ལས། ཀ༽ ཡེ་ཤེས་མཁའ་འགྲོ་ཁྲོ་གཉེར་གཏུམ་མོ་རྩ་བ་གསུམ་དྲིལ་གྱི་ཆ་ལག ། གདོང་ལྔའི་གསང་སྒྲུབ་གནམ་ལྕགས་ཨུར་མོའི་ཕྲིན་ལས་བཀླག་ཆོག་ཏུ་བཀོད་པ་གནས་གསུམ་ཌཱཀྐིའི་བཀའ་རྒྱ་མ། ཁ༽ སྐུ་གསུམ་དགོངས་འདུས་གདུགས་དཀར་མོའི་གསོལ་འདེབས་བདུད་བཞིའི་གཡུལ་རྒྱལ། ག༽ སྐུ་གསུམ་དགོངས་འདུས་ཆོས་སྡེའི་ཁ་སྐོང་གཙུག་ཏོར་དཀར་མོའི་སྒྲུབ་ཐབས་གཤེད་མ་འབུམ་ཐུབ། ང༽ སྐུ་གསུམ་དགོངས་འདུས་ལས། རྩ་གསུམ་སྤྱིའི་སྨད་ལས་དང་འབྲེལ་བའི་གཙུག་ཏོར་དཀར་མོའི་ཟློག་བསྒྱུར་བཀླག་ཆོག་ཏུ་སྤེལ་བ་བྱད་གདོན་གཡུལ་འཇོམས།
ཅ༽ རྗེ་བཙུན་འཕགས་མ་ཡིད་བཞིན་འཁོར་ལོའི་སྒྲུབ་ཐབས་འཆི་མེད་གཏེར་བུམ། ཆ༽ སྒྲོལ་དཀར་ཡིད་བཞིན་འཁོར་ལོ་ལས། ཚེ་སྒྲུབ་གསོལ་འདེབས། ཇ༽ ཡིད་བཞིན་འཁོར་ལོའི་ཚེ་ཡི་སྒྲུབ་པ། ཉ༽ སྒྲོལ་དཀར་ཚེ་འགུགས། ཏ༽ སྒྲོལ་དཀར་ཡིད་བཞིན་འཁོར་ལོའི་ཚོགས་མཆོད། ཐ༽ དག་སྣང་སྒྲོལ་ཆོག་ཚོགས་གཉིས་མྱུར་ལམ་གསལ་བྱེད་ཀྱིས་བརྒྱན་པ། ད༽་སྒྲོལ་མའི་ཚོགས་བསྡུས། ན༽ སྒྲོལ་མའི་ཞི་བའི་མེ་མཆོད། པ༽ མཁའ་འགྲོའི་སྒྲུབ་ཐབས་ཡེ་ཤེས་སྒྲ་དབྱངས་ཀྱི་གསོལ་འདེབས་པདྨའི་དོ་ཤལ།
ཕ༽ ཟབ་ཡངས་ནམ་མཁའི་ཆོས་སྡེ་ལས༔ མཁའ་འགྲོའི་སྒྲུབ་ཐབས་ཡེ་ཤེས་སྒྲ་དབྱངས་པདྨའི་ཕྲེང་བ། བ༽ དྲེགས་འདུལ་གནམ་ལྕགས་འཁོར་ལོ་ལས༔ གཏུམ་པོ་ནཱ་ག་རཀྴའི་གསང་སྒྲུབ་རྡོ་རྗེ་མེ་འབར་བཅས་ཆོས་ཚན་བཅོ་ལྔ་བཞུགས་སོ། ༈ རྩ་བའི་ཆོས་སྡེ་ལས། བྱེ་བྲག་ཆོས་སྐྱོང་གི་སྐོར་ནི། དང་པོ་ཡེ་ཤེས་མགོན་པ་ལ། ཀ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ལེགས་ལྡན་མགོན་པོའི་དབང་བསྐུར་བསྡུས་པ། ཁ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
མགོན་པོའི་དགྲ་ཆོས་བྱད་མ་སྙིང་འབྱིན་ནག་པོ། ག༽ བཀའ་བརྒྱད་ཆེན་པོ་གསང་བ་ཟིལ་གནོན་ལས༔ མགོན་པོ་ཕྱག་བཞི་པའི་ལས་བྱང་རྔམ་པ་འོད་ཀློང་ཡངས་པ། ང༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་བཟློག་པའི་མདུན་བསྐྱེད། ཅ༽ བཀའ་བརྒྱད་ཆེན་པོ་གསང་བ་ཟིལ་གནོན་ལས༔ མགོན་པོའི་བསྐང་བསྡུས་ནོར་བུའི་ཕྲེང་བ། ཆ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དཔལ་ཡེ་ཤེས་ཀྱི་མགོན་པོ་ཕྱག་བཞི་པའི་གསོལ་མཆོད་བསྡུས་པ། ཇ༽ བཀའ་བརྒྱད་ཆེན་པོ་གསང་བ་ཟིལ་གནོན་ལས༔
མྱུར་མཛད་ཡེ་ཤེས་མགོན་པོ་ཕྱག་དྲུག་པའི་གསོལ་བསྡུས། ཉ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོ་བྱ་རོག་གདོང་གི་གསོལ་མཆོད། ཏ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དཔལ་ལྡན་ཡེ་ཤེས་མགོན་པོའི་གསོལ་ཁ། ཐ༽ བཀའ་རྒྱད་ཆེན་མོ་གསང་བ་ཟིལ་གནོན་ལས༔ མ་ཧཱ་ཀཱ་ལའི་ཀ་བསྟོད་ཡེ་ཤེས་རོལ་པ། ད༽ ཁྲག་འཐུང་ལེགས་ལྡན་མགོན་པོའི་སྲུང་བཟློག་ཁྲིགས་སུ་བསྡེབས་པ། ན༽ བྱ་རོག་གདོང་གི་བསྟོད་པ། པ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
མགོན་པོའི་བསྐྱེད་ཆོག་དྲེགས་པ་རབ་འབར་ནག་པོ། ཕ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་དམག་བསྐུལ་གྲི་གུག་རྔམ་ཆེན། བ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་བསྒྲལ་ལས་བྱད་མ་སྙིང་འབྱིན། མ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས་མགོན་པོའི་རྩང་བསྐུལ་ཁྲག་ཞག་འབར་བ། ཙ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་བཟློག་པ་ཡང་གསང་དགུ་སྒྲིལ། ཚ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་གསེར་སྐྱེམས་མཆོག་གཉིས་བདེ་ཆེན།
ཛ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་ཟོར་མདའ་མ་རུངས་སྙིང་འབྱིན། ཝ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་དགོངས་གསོལ་ཆོས་སྐུ་རྔམ་ཀློང་བཅས་ཆོས་ཚན་ཉི་ཤུ་བཞུགས་སོ། ༈ གཉིས་པ་ལས་མགོན་ཞིང་སྐྱོང་དམག་བཟློག་རུ་དར་ནག་པོའི་སྐོར་ལ། ཀ༽ དཔལ་ལྡན་ཞིང་སྐྱོང་མགོན་པོའི་རྒྱུད་རྔམ་ཀློང་འོད་འབྱིན། དཔལ་མགོན་ཞིང་སྐྱོང་ལེགས་ལྡན་རྔམ་ཀློང་ལས༔ ཁ༽ དབང་བསྐུར་དྲེགས་པའི་སྲོག་ཐིག་དམར་པོ། ག༽ དཔལ་མགོན་ཞིང་སྐྱོང་ལེགས་ལྡན་རྔམ་ཀློང་ལས༔ སྒྲུབ་པའི་ཕྲིན་ལས་ཁྲག་འཐུང་རབ་འབར་ནག་པོ།
ང༽ ཐུན་གཏོར། ཅ༽ མ་ཧཱ་ཀཱ་ལ་ཁྲག་འཐུང་རྔམ་ཀློང་ལས༔ ཚོགས་མཆོད་རྒྱལ་བ་སྤྱི་མཉེས། ཆ༽ དཔལ་མགོན་ཞིང་སྐྱོང་དམག་འགྱེད་ནག་པོའི་རྒྱུད་ཕྲེང་ལས༔ ལས་བྱང་སྤུ་གྲི་དམར་པོ་བྱད་མ་རེག་གཅོད། ཇ༽ དཔལ་མགོན་སེང་གདོང་ནག་པོའི་གཏོར་འབུལ་བྱད་མ་སྙིང་འབྱིན་གདུག་པའི་གཡུལ་འཇོམས། ཉ༽ དཔལ་ལྡན་ཞིང་སྐྱོང་མགོན་པོའི་གཏོར་ཟློག་ཟུར་འགེབས། ཏ༽ དཔལ་མགོན་ཞིང་སྐྱོང་རུ་མཚོན་ནག་པོའི་རྒྱུད་ལས༔ རྩང་བཟློག་སྤུ་གྲི་རེག་ཆོད། ཐ༽ དཔལ་མགོན་ཞིང་སྐྱོང་རུ་མཚོན་ནག་པོ་ལས༔
ཟོར་བཟློག་བྱད་མ་འབུམ་ཐུབ། ད༽ དཔལ་མགོན་ཞིང་སྐྱོང་དམག་འགྱེད་རུ་དར་ནག་པོའི་རྒྱུད༔ ཟོར་བཟློག་རླུང་གི་སྤུ་གྲི་དམར་པོ། ན༽ བསད་ཁང་བཅུ་གཉིས་རྒྱུག་བྱང༌། པ༽ དཔལ་ལྡན་ཞིང་སྐྱོང་རྔམ་ཀློང་ལས༔ གསེར་སྐྱེམས་གླིང་བཞི་སྒོ་འབྱེད། ཕ༽ ཚེ་འགུགས། བ༽ དཔལ་ལྡན་ཞིང་སྐྱོང་མགོན་པོ་མ་ཧཱ་ཀཱ་ལ་ཡི༔ རྟེན་གཟུགས་རྒྱུན་གསོལ་ཁམས་གསུམ་ཟིལ་གནོན། མ༽ དཔལ་མགོན་ཞིང་སྐྱོང་གི་བཅའ་འདོན་ཕྱག་ལེན་ཟིན་བྲིས་བཅས་ཆོས་ཚན་བཅུ་དྲུག་བཞུགས་སོ།
སླར་སྨྲས་པ། རྣམ་ཀུན་མཆོག་ལྡན་རྡོ་རྗེ་བཙུན་མོ་ཆེ། ། རྟགས་ཀྱི་ཕྱག་རྒྱའི་སྐུར་སྣང་མཁའ་འགྲོའི་ཚོགས། ། ཟག་མེད་མཆོག་གི་དངོས་གྲུབ་ལ་སྤྲོ་བའི། ། སྐལ་ལྡན་སྙིང་ནོར་ཁྱོད་ལས་གཞན་དུ་མིན། ། རྒྱལ་བའི་བསྟན་པ་རིང་དུ་བྱེད་པ་དང༌། ། བསྟན་པའི་སྙིང་པོ་བཤད་དང་སྒྲུབ་པའི་སྡེ། ། སྤེལ་ལ་རྟག་ཏུ་བརྩོན་པའི་དམ་ཚིག་ཅན། ། རྣལ་འབྱོར་རྒྱུད་ཀྱི་སྲུང་མ་ཁྱོད་བསྟེན་འོས། ། དེ་སླད་དཔལ་མགོན་བླ་མ་ཡི། །
ཐུགས་ཀྱི་དགོངས་པ་རྫོགས་ཕྱིར་དང༌། ། གང་ལ་མེ་ཏོག་ཕོག་པ་ཡི། ། གནམ་ལྕགས་ཟབ་གཏེར་གང་དེའི་གཙོས། ། རྒྱུན་དཀོན་གསུང་རབ་བསྡུ་སྐྲུན་དང༌། ། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། ། ཨེ་ཝྃ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། །
རྫོགས་ལྡན་དཔལ་ལ་སྤྱོད་པར་ཤོག ། ཅེས་པའང་སྒོ་ཆེན་སྤྲུལ་མིང་པས་གནམ་ལྕགས་ཟབ་གཏེར་ཡོངས་རྫོགས་འཕྲུལ་པར་དུ་དྲངས་ཤིང་གླེགས་བམ་རེ་ལ་བརྒྱ་ཕྲག་ལྔ་ཡི་གྲངས་ཀྱི་དཔེ་སྐྲུན་བགྱིས་སྐབས་རང་གི་འདོད་དོན་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ཀ༽ ༈ ཡེ་ཤེས་མཁའ་འགྲོ་ཁྲོ་གཉེར་གཏུམ་མོ་རྩ་བ་གསུམ་དྲིལ་གྱི་ཆ་ལག ། གདོང་ལྔའི་གསང་སྒྲུབ་གནམ་ལྕགས་ཨུར་མོའི་ཕྲིན་ལས་བཀླག་ཆོག་ཏུ་བཀོད་པ་གནས་གསུམ་ཌཱཀྐིའི་བཀའ་རྒྱ་མྀ་ཨཚ། བདུད་འདུལ་ཡེ་ཤེས་མཁའ་འགྲོའི་སྐུ་ལ་འདུད། དེ་ལ་འདིར་མཁའ་འགྲོ་སེང་གདོང་མའི་ཕྲིན་ལས་བཀླག་ཆོག་ཏུ་བཀོད་པར། སྟེགས་ཀྱི་ཁར་མཆོད་གཏོར་གྲུ་གསུམ་དམར་པོ་གཙོ་འཁོར་དགུ་པ་དར་གདུགས་དང་དཀར་དམར་གྱིས་རྒྱན་ཅན། གཡས་གཡོན་དུ་སྨན་རཀ ། མདུན་དུ་ཉེར་སྤྱོད་ལྔ་སོགས་བཤམས་ལ།
སྐྱབས་སེམས་ནི། ན་མོ༔ དུས་གསུམ་སངས་རྒྱས་རྒྱལ་ཡུམ་འགྲོ་བའི་མགོན༔ མ་སྲིང་མཁའ་འགྲོའི་ཚོགས་ལ་སྐྱབས་སུ་མཆི༔ བདག་གི་དགེ་དེས་མ་གྱུར་འགྲོ་ཀུན་ཚོགས༔ འཇའ་ལུས་གོ་འཕང་ཐོབ་པར་སེམས་བསྐྱེད་དོ༔ དཀར་གཏོར་སྔོན་དུ་སོང་ནས། བགེགས་གཏོར་ནི། ཧཱུྃ༔ ང་ནི་དབྱིངས་ཕྱུག་མཁའ་འགྲོ་སེངྒེའི་གདོང་༔
དཀྱིལ་འཁོར་སྒྲུབ་ལ་མི་དབང་འབྱུང་པོའི་ཚོགས༔ མཆོད་སྦྱིན་འདི་ལོངས་གཞན་དུ་ཕྱིར་དེངས་ཤིག༔ འཁུ་ཞིང་འདའ་ན་བརླག་པར་གདོན་མི་ཟ༔ ཌཱཀྐི་སིཾ་ཧ་མུ་ཁ་གནོད་བྱེད་བགེགས་ཚོགས་ཨུ་ཙ་ཏ་ཡ་ཧཱུྃ་ཧཱུྃ་ཕཊ྄་ཕཊ྄ཿ མཚམས་གཅོད་པ་ནི། ཧཱུྃ༔ ཐུགས་ལས་སྤྲུལ་པའི་ཕྱག་མཚན་འབར་བའི་མེས༔ སྟེང་འོག་བར་མཚམས་མེད་པ་དུམ་གཅིག་དང་༔ རབ་ཏུ་འཁྲིགས་པའི་གུར་ཁང་ཆེར་གྱུར་ནས༔ ནམ་ཡང་གླགས་ལྟ་འབྱུང་པོ་མཚམས་ཆོད་ཅིག༔
ཨོྃ་བཛྲ་ཛྭ་ལ་ཀརྨ་ཙཀྲ་ཧཱུྃ་རཀྵ་ཡེ་སྭཱ་ཧཱ༔ གཏོར་མཆོད་བྱིན་རློབ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔ ཕྱི་སྣོད་གླིང་བཞི་ཉི་ཟླ་བྷནྡྷའི་སྣོད༔ ནང་བཅུད་དབང་པོ་རྣམ་ལྔ་སྨན་རཀ་དང་༔ གཏོར་མཆོད་བྷ་ལིང་ག་ཎ་ཚོགས་ཀྱི་རྫས༔ གསང་མཆོད་སྦྱོར་སྒྲོལ་སྤྱན་གཟིགས་ལ་སོགས་པ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པྲ་ཏཱིཙྪ་ཨཱཿཧཱུྃ༔
ཨོྃ་སརྦ་ཨ་ཧཾ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ག་ཎ་ཙཀྲ་ཨཱཿཧཱུྃ༔ ཨོྃ་རུ་ཏྲ་མཱ་ར་ནི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཨོྃ་ཨཱཿཧཱུྃ༔ ལན་གསུམ། མདུན་གྱི་ཟོར་གཏོར་དང་བདག་ཉིད་འཇུག་པ་གཅིག་གིས་བསྐྱེད་པ་ནི། ཧཱུྃ་བྷྲཱུྃ༔ ཐོད་པ་དམར་སྨུག་བརྩེགས་པའི་ཕོ་བྲང་དབུས༔ ཆོས་འབྱུང་དམར་ནག་གདེངས་ཀ་གྱེན་དུ་ཕྱོགས༔ དེ་ནང་པད་ཉི་རོ་ཡི་གདན་སྟེང་དུ༔ བདག་ཉིད་མཁའ་འགྲོ་སེངྒེའི་གདོང་པ་ཅན༔
སྐུ་མདོག་མཐིང་ནག་སེང་ཞལ་ཁྲོས་པའི་གདོང་༔ གཡུ་རལ་གསེབ་ནས་སེང་ཆུང་སྤྲིན་ལྟར་གཏིབས༔ རབ་བརྗིད་ཐོད་སྐམ་ལྔ་ཡིས་དབུ་ལ་བརྒྱན༔ ཕྱག་གཡས་གནམ་ལྕགས་གྲི་གུག་མཁའ་ལ་ཕྱར༔ ཕྱག་གཡོན་བྷནྡྷར་རཀྟ་བཅུད་བཟང་གཏམས༔ གྲུ་མོར་ཁ་ཊྭཱཾ་བརྟེན་པས་དུག་གསུམ་འཇོམས༔ ཌཱཀྐི་རྒྱ་རྟགས་རུས་རྒྱན་མེ་ལོང་སྤྲས༔ ཐོད་རློན་མགོ་ཕྲེང་ག་ཤ་དར་དཔྱངས་འཕུར༔ གཡས་བསྐུམ་གཡོན་བརྐྱང་བཾ་རོའི་གདན་ལ་འགྱིང་༔ གཙོ་མོའི་ཕྱོགས་བཞིར་དྲག་པོ་གདོང་ཅན་བཞི༔
སྟག་དང་ཕག་ཞལ་དོམ་གདོང་ལྕེ་སྤྱང་མགོ༔ རིགས་བཞི་གཙོ་མཐུན་ཕྱོགས་མདོག་རང་རྟགས་སྤྲས༔ གཞན་ཡང་སྒོ་སྐྱོང་སྲུང་མ་ཉིད་སྤྲུལ་བཅས༔ སྣང་ལ་རང་བཞིན་བྲལ་བ་གནས་གསུམ་ལས༔ འོད་འཕྲོས་མ་སྲིང་མཁའ་འགྲོ་སྤྱན་དྲངས་ནས༔ བདག་ལ་དབང་བསྐུར་བྱིན་རླབས་མཆོག་ཐུན་སྩོལ༔ ཧཱུྃ༔ འོག་མིན་མཁའ་སྤྱོད་རང་བྱུང་གདོད་མའི་ཀློང་༔ ཆོས་དབྱིངས་དྲག་པོ་ཨེ་ཡི་དུར་ཁྲོད་ནས༔ དབྱིངས་ཕྱུག་ཌཱཀྐི་སེང་གདོང་འཁོར་བཅས་རྣམས༔
བླ་མེད་དཀྱིལ་འཁོར་གནས་འདིར་གཤེགས་སུ་གསོལ༔ ཨོྃ་བཛྲ་ཌཱཀྐི་ནཱི་བཾ་སིཾ་ཧ་མུ་ཁ་ཧ་རི་ནི་ས་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཨ་ཨཱཿ ཞེས་པས་སྤྱན་དྲངས་དབྱེར་མེད་བསྒོམ། བཞུགས་གསོལ་ཕྱག་འཚལ་བ་ནི། ཧཱུྃ་བྷྱོཿ དུས་གསུམ་སངས་རྒྱས་ཐམས་ཅད་བསྐྱེད་པའི་ཡུམ༔ ཆོས་དབྱིངས་ཡེ་ཤེས་མཁའ་འགྲོ་སེང་གདོང་མ༔ རིགས་ལྔ་བདེ་ཆེན་ལྷུན་གྲུབ་རང་བཞིན་འབར༔
དབྱིངས་ལས་མ་གཡོས་རྣལ་འབྱོར་ཌཱཀྐི་ཚོགས༔ གུས་པས་ཕྱག་བགྱིས་བརྟན་པར་བཞུགས་སུ་གསོལ༔ ཨོྃ་ན་མོ་ཨ་ཏི་པུ་ཧོཿ ས་མ་ཡ་ཏིཥྛ་ལྷན༔ ཕྱི་ནང་གསང་མཆོད་འབུལ་བ་ནི། ཧཱུྃ་བྷྱོཿ མཁའ་འགྲོ་སེངྒེའི་གདོང་ཅན་གཙོ་འཁོར་ལ༔ ཕྱི་མཆོད་གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་རཀ་གཏོར་གསུམ་བྷ་ལིང་འབུལ༔ གསང་མཆོད་སྦྱོར་སྒྲོལ་ག་ཎ་ཚོགས་མཆོད་འབུལ༔
རྐང་གླིང་ཐོད་རྔ་རོལ་མོ་སྒྲ་ལྡན་འབུལ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ག་ཎ་ཙཀྲ་པཱུ་ཛ་ཁ་ཁ་ཁཱ་ཧི༔ དེ་ནས་བསྟོད་པ་བམ་རི་འབར་བ་ནི། བྷྱོ་བྷྱོཿ བཾ་རི་ཐོད་མཁར་འབར་བའི་ཕོ་བྲང་ནས༔ མ་ཅིག་འདོད་ཁམས་དབང་ཕྱུག་སེངྒེའི་གདོང་༔ གཡུ་རལ་སྤྲུགས་པས་སྟོབས་བཅུའི་ཕྲིན་ལས་རྫོགས༔ ཁྲོ་མོའི་གདོང་ནི་ཟ་བྱེད་འཇིགས་ལ་རྔམ༔ དམར་ལ་འཁྱིལ་བའི་སྤྱན་རྩ་སྡང་མིག་བགྲད༔
རྣོ་བའི་འོད་ལྡན་འབར་བས་ཕྱག་མཚན་གདེངས༔ མདངས་ལྡན་འོད་རིས་དམར་ཆེན་བྷནྡྷར་གཏམས༔ མཁར་ཕུར་ལས་མཚོན་རྩེ་གསུམ་གྱེན་དུ་གཟེངས༔ མ་རྒྱུད་འབུམ་གྱི་གཙོ་མོས་རུས་རྒྱན་གསོལ༔ མེ་ལོང་འོད་ལྡན་ལྷག་ལྷག་མ་སྲིང་སྡུད༔ ནུ་མ་བྷ་ག་རྒྱས་པའི་བདེ་དྲོད་འཕེལ༔ འཁོར་བ་སྟོངས་ཕྱིར་མགོ་ཕྲེང་ཚལ་དུ་དངར༔ བརྐྱང་བསྐུམ་འགྱིང་བའི་དགའ་བཞིའི་གར་དང་ལྡན༔ འབར་ཞིང་སྲེག་པའི་མེ་དཔུང་སྐུ་ལ་འཁྲིལ༔ ཡེ་ཤེས་མཁའ་ལ་རོལ་པ་སེངྒེའི་དཔལ༔
དུར་ཁྲོད་རྒྱན་དྲུག་སྤྲས་ལ་ཕྱག་འཚལ་བསྟོད༔ བྷྱོཿ སྐུ་ཡི་སྤྲུལ་པ་བདེ་ཆེན་མཁའ་འགྲོ་མ༔ ནད་གདོན་ཞི་མཛད་དཀར་མོ་སེང་གདོང་མ༔ ཛ་ལནྡྷ་རའི་གནས་ཀྱི་དབང་མོ་ཆེ༔ བཛྲ་ཌཱཀྐིའི་སྐུ་ལ་ཕྱག་འཚལ་བསྟོད༔ བྷྱོཿ གསུང་གི་སྤྲུལ་པ་བརྡ་སྒྲོགས་མཁའ་འགྲོ་མ༔ ཚེ་བསོད་དབང་སྡུད་དམར་མོ་སྟག་གདོང་མ༔ ལམ་པཱ་ཀ་ཡི་གནས་ཀྱི་དབང་མོ་ཆེ༔
པདྨ་ཌཱཀྐིའི་གསུང་ལ་ཕྱག་འཚལ་བསྟོད༔ བྷྱོཿ ཐུགས་ཀྱི་སྤྲུལ་པ་ཡེ་ཤེས་མཁའ་འགྲོ་མ༔ གནས་ལུགས་མངོན་གྱུར་ཕག་གདོང་མཐིང་ནག་མ༔ ཨ་ཙི་ཏེ་ཡི་གནས་ཀྱི་དབང་མོ་ཆེ༔ བུདྡྷ་ཌཱཀྐིའི་ཐུགས་ལ་ཕྱག་འཚལ་བསྟོད༔ བྷྱོཿ ཡོན་ཏན་སྤྲུལ་པ་དགའ་བཞི་མཁའ་འགྲོ་མ༔ འབྱོར་དྲུག་རྒྱས་མཛད་སེར་མོ་དོམ་གདོང་མ༔ ཏྲི་ཤ་ཀུ་ནའི་གནས་ཀྱི་དབང་མོ་ཆེ༔
རཏྣ་ཌཱཀྐིའི་ཡོན་ཏན་ཕྱག་འཚལ་བསྟོད༔ བྷྱོཿ ཕྲིན་ལས་སྤྲུལ་པ་རབ་གཡོ་མཁའ་འགྲོ་མ༔ དགྲ་བགེགས་སྒྲོལ་མཛད་སྔོན་མོ་སྤྱང་གདོང་མ༔ ཚནྡྷོ་ཧ་ཡི་གནས་ཀྱི་དབང་མོ་ཆེ༔ ཀརྨ་ཌཱཀྐིའི་ཕྲིན་ལས་ཕྱག་འཚལ་བསྟོད༔ བྷྱོཿ སྒོ་སྐྱོང་སྒྲོལ་བྱེད་དུས་ཀྱི་ཕོ་ཉ་མོ༔ ལོ་ཟླ་ཞག་དུས་ཕྲ་མེན་དྲུག་ཅུ་བཞི༔ བདུད་མོ་སྲིན་མོ་འཆི་ཚེ་སྲོག་བདག་མ༔
ཡེ་ཤེས་ལས་གྲུབ་འཁོར་དང་བཅས་ལ་བསྟོད༔ བྷྱོ༔ བསྐུལ་ལོ་བཞེངས་ཤིག་མ་སྲིང་ཌཱཀྐི་ཚོགས༔ ཐུགས་རྗེའི་སྐུ་མཆོག་མངོན་སུམ་མཚོན་པ་དང་༔ རིག་སྔགས་སྒྲུབ་པའི་ནུས་རྩལ་ཤུགས་ཕྱུངས་ལ༔ བདུད་སྡེའི་གཡུལ་ལས་རྒྱལ་བའི་དངོས་གྲུབ་སྩོལ༔ བཟླས་པ་ནི། ཐུགས་ཀར་ཉི་ཟླའི་དཀྱིལ་འཁོར་ལ་ཧཱུྃ་མཐིང་ནག་གི་མཐར་སྔགས་ཕྲེང་མཐིང་ལ་གཏིང་མདངས་དམར་བའི་ངད་ཆགས་པ་སྒྲ་གདངས་དི་རི་རི་སྒྲོག་པ་གཡོན་དུ་འཁོར་བ་ལས་འོད་ཟེར་དཔག་ཏུ་མེད་པ་ཆེར་འཕྲོས་པས། ནང་གི་གནས་ཡུལ་གྱི་དཔའ་བོ་མཁའ་འགྲོ་ཐམས་ཅད་བསྐུལ་བ། དེ་ཐམས་ཅད་ལས་ཀྱང་འོད་ཟེར་ཆེམ་ཆེམ་འབར་ཞིང་མཆེད་པས་ལས་ཉོན་སྡིག་སྒྲིབ་ཕ་རོལ་གྱི་བྱད་གྲིབ་སོགས་ཉེས་ལྟུང་ཐམས་ཅད་དག་སྟེ།
སྐུ་མདོག་མཐིང་འོད་བཀྲག་མདངས་གཟི་བརྗིད་ཆེར་འབར་བས། ཕྱོགས་བཅུའི་རྒྱལ་བ་རབ་འབྱམས་གནས་གསུམ་གྱི་དཔའ་བོ་མཁའ་འགྲོ་དམ་ཅན་ཆོས་སྐྱོང་ལྷ་འདྲེ་མི་གསུམ་ཟས་ནོར་ལོངས་སྤྱོད། འབྱུང་ལྔའི་བཅུད་ཐམས་ཅད་ཤུགས་ཀྱིས་བསྡུས་ཏེ་འཁོར་འདས་ཀུན་ན་འགྲན་ཟླ་དང་བྲལ་ཁྱབ་བདག་དཔའ་མོ་ཆེན་མོར་ ང་རྒྱལ་བསྐྱེད་ལ། ཨོྃ་བཾ་ཌཱཀྐི་སིཾ་ཧ་མུ་ཁ་ཧཱུྃ་བྷྱོཿ ཞེས་རྩ་སྔགས་དང༌། ཨོྃ་བཛྲ་རཏྣ་པདྨ་ཀརྨ་བུདྡྷ་ཡ་ཧ་རི་ནི་ས་ཌཱཀྐི་ས་མ་ཡ་ཧཱུྃ་བྷྱོཿ ཞེས་ལས་སྔགས་བཟླས་པའི་ཚེ་ཁྱད་པར་གདོང་ཅན་ལྔ་ལ་སོགས་པའི་སྤྲོ་བསྡུས་ལས་བཞི་མཆོག་དང་བཅས་པ་སྒྲུབ་པའི་ཏིང་འཛིན་གང་འདོད་དུ་བསྒྱུར་ཤེས་པར་བྱའོ། ཡང་བཟློག་ནི། སྤྱི་བོར་ ཨཿཀཿ མགྲིན་པར་ སཿམཿ
སྙིང་ཁར་ རཿཙཿ ལྟེ་བར་ ཤཿདཿ གསང་བར་ རཿསཿ བརླ་གཡས་སུ་ མཿརཿ བརླ་གཡོན་དུ་ ཡ་ཕཊ྄ཿ ཅེས་བཀོད་པ་ཡེ་ཤེས་དང་འཇིག་རྟེན་གྱི་མཁའ་འགྲོ་ཕྲ་མེན་ཤུགས་འགྲོ་ཐམས་ཅད་ཀྱི་སྲོག་སྙིང་དྲག་ཏུ་བསྐུལ་བའི་ཤུགས་ཀྱིས། སྔགས་འབྲུ་རྣམས་ལས་འོད་ཟེར་མེའི་ཚྭ་ཚྭ་དྲག་ཏུ་ཁོལ་ཞིང་ཕྱུར་བ་ལས། སྲིད་གསུམ་ཐམས་ཅད་དྲག་སྔགས་ཐོག་རྒོད་ཀྱི་ཆར་ཕབ་པས་ཕ་རོལ་བྱད་མ་ལྷ་སྲུང་དང་བཅས་པ་བསྲེགས་བཅོམ་རྗེས་ཤུལ་མེད་པར་བརླག ། སླར་ཡང་ཐུགས་རྗེའི་ཤུགས་ལས་བསྐལ་བའི་འཐོར་རླུང་གཡོས་པས་འཛིན་སྣང་བག་ཆགས་དང་བཅས་པ་དབྱིངས་སུ་གཏོར་ཏེ་སྦྱང༌། སྣང་སྲིད་ཐམས་ཅད་དུ་ཁྲོ་མོའི་སྤྲིན་རབ་ཏུ་འཁྲིགས་པའི་རྟ་བྲོས་གཟིར་བས།
དགྲ་བགེགས་བྱད་གདོན་ལོག་འདྲེན་ཐམས་ཅད་ནམ་ཡང་ལྡང་མེད་ཐུགས་རྗེའི་དབྱིངས་སུ་རྒྱས་བཏབ་པར་མོས་ལ། ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ ཁྃ་ཨེ་ཀ་ཙ་ན་ཨེ་ས་བྷྱོ་ཟློག༔ རྃ་ཛ་ཏྲི་མུན་ཏྲི་རྨུག་ཐུམ་བྷྱོ་ཟློག༔ ཡྃ་ཤ་མ་ཤ་ན་དུ་ཤན་བྷྱོ་ཟློག༔ ཅེས་བཟླས་མཐར་ཐུན་རྫས་ལ་ཡང་བསྔགས། ཧཱུྃ༔ རང་ཉིད་ཁྱབ་བདག་བདུད་འདུལ་དྲག་མོའི་སྐུ༔ གཡས་གཡོན་ཕྱག་གཉིས་གནམ་ས་ཉི་ཟླའི་དལ༔ ཚ་གྲང་འབྱུང་བ་འཁྲུགས་པའི་ཨེ་དབྱིངས་སུ༔
དགྲ་བགེགས་བྱད་མའི་ཡུལ་མཁར་མངོན་དུ་གསལ༔ རིག་སྔགས་དམོད་པས་གནམ་ས་བརྡབ་པའི་ཚེ༔ དགྲ་གདོན་ཕྱེ་མར་རློག་ཅིག་མཱ་ར་ཡ༔ ལས་ངན་བག་ཆགས་གཏོར་ཅིག་ཧཱུྃ་ཡཾ་ཕཊ྄ཿ ལྷག་མེད་དབྱིངས་སུ་བསྟབ་བོ་སཏྭཾ་བྷ་ཡ༔ འཁོར་འདས་མཉམ་པར་སྦྱོར་ཅིག་ཨ་ཨ་ཨཱཿ ཞེས་ཐལ་རྡེབ་བྱ། དེའང་སྒྲུབ་པའི་སྐབས་སུ་རྩ་སྔགས་དང༌། ལས་ཕྲན་སྐབས་དྲག་སྔགས་བཅུ་གཉིས། ཟོར་ལས་སོགས་ཀྱི་ཚེ་ཡང་བཟློག་སྟེ་སྐབས་དང་བསྟུན་ནས་བཟླའོ།
ཚ་ནག་ལ་དམིགས་ཏེ། ཏྲི་ཛཿ སྣང་སྲིད་འཇིག་རྟེན་ཕུང་རྫས་དྲེགས་པའི་དཔལ༔ ཕུང་འདྲེ་བྱད་གདོན་རྦོད་གཏོང་འདུས་པའི་སྲོག༔ ངན་སྔགས་དམོད་པ་ནག་པོའི་རི་བོ་ལ༔ དམོད་ཅིང་གཟིར་མནན་ནུས་རྩལ་རྫོགས་པར་གསལ༔ ཤ་ད་ར་ས་མ་ར་ཡ་བྷ་བི་ན་ཨ་རི་ཤ་བར་ཝི་ཐུན་ཐུན་ཛ་ཛཿ ཞེས་ཕུང་རྫས་བྱད་ཀྱི་རི་བོ་ནད་མཚོན་དུག་རླངས་གཏིབས་པའི་ཀློང་ལས་དྲེགས་པའི་སྲོག་ཡིག་འབྱུང་ལྔ་པ་སོ་སོའི་ཁ་དོག་གི་ཟེར་ཞགས་སྣང་སྲིད་ཀྱི་ཁྱོན་གང་བར་འཕྲོས་པས། བདག་གཞན་ཕྱི་ནང་འབྱུང་ལྔའི་བྱད་རྒྱར་ཆུད་པའི་དྲྭ་བ་ཐམས་ཅད་གྲུ་གུ་འཐོར་བ་ལྟར་བསྡུས་ཏེ་ཚ་ནག་དང་ཚོན་སྐུད་ཀྱི་དྲྭ་བར་ཐིམ་པར་མོས་ལ། སྔགས་སྟོང་ཕྲག་གཅིག་ཙམ་དུ་བཟླ།
ཚ་དཀར་ལ་དམིགས་ནས།
ཐབས་མཆོག་སྲིད་པའི་ཧོམ་ཆུང་བསིལ་བའི་འོད༔ ཤེས་རབ་བྷྱོ་ཡིག་ཟུང་འཇུག་འཁྲུལ་འཁོར་གྱིས༔ ཡེ་ཤེས་ལྷ་མོ་སེངྒེའི་གདོང་ཅན་དཀར༔ གཅེར་བུ་རྒྱན་མེད་གཟི་འོད་བཀྲག་མདངས་འབར༔ ཕྱག་གཉིས་བདུད་རྩིའི་བུམ་བཟང་ཆུ་རྒྱུན་འབེབས༔ འཁོར་འདས་དམོད་པའི་རིག་སྔགས་བྱད་ཟོར་སོགས༔ ཉེས་ཚོགས་དྲུངས་ནས་འབྱིན་པའི་མཐུ་ལྡན་གྱུར༔ ཨ་ཀ་ས་མ་ར་ཙ་ཕཊ྄ཿ ཨེ་ཡྃ་རྃ་བྃ་ལྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་སྭཱ་ཧཱ༔
ཞེས་ཡེ་ཤེས་མཁའ་འགྲོ་སེང་གདོང་མ་དཀར་མོའི་སྒྲུབ་པ་ཐུགས་རྗེའི་འོད་ཟེར་དཀར་ལ་རེག་ན་བདེ་བའི་བདུད་རྩི་རང་བཞིན་ཅན་སྟེང་འོག་ཁོར་ཡུག་མུ་མེད་དུ་འཕྲོས་པས་སྣང་སྲིད་ལྷ་འདྲེ་མི་གསུམ་བྱད་གྲིབ་ཀྱིས་འཐུམ་པའི་ཉེས་ཚོགས་ཐམས་ཅད་སྦྱངས་ནས་ལུས་ཤེལ་སྒོང་གཡའ་བྲལ་བ་ལྟ་བུར་དགའ་བདེའི་ཚོགས་ཡོངས་སུ་རྫོགས་ཏེ་སྣང་སྟོང་ལྷ་སྐུའི་རོལ་པ་ཆེན་པོར་མོས་ལ་སྔགས་སྟོང་ཕྲག་ལས་མི་ཉུང་བ་བཟླ། ཐུན་མཚམས་སུ། ཧཱུྃ་བྷྱོཿ དྲག་མོ་སེངྒེའི་གདོང་ཅན་གཙོ་འཁོར་ལ༔ ཕྱི་མཆོད་ སོགས་ནས་ ཁཱ་ཧི འི་བར་གྱིས་མཆོད་ལ། སྔགས་བསྟོད་ནི། བྷྱོཿ རྒྱལ་ཀུན་རྡོ་རྗེ་རྣལ་འབྱོར་རིགས༔ དྲག་མོ་ཁྲོ་གཉེར་མཆེ་བ་གཙིགས༔ ནམ་མཁའི་མདོག་ཅན་མེ་འོད་འཕྲོས༔
སེངྒེའི་གདོང་ཅན་ལྷ་མོར་བསྟོད༔ ༈ ཚོགས་མཆོད་ནི། ཧཱུྃ༔ བདག་ཉིད་ཡེ་ཤེས་མཁའ་འགྲོའི་ཐུགས་ཀ་ནས༔ རྃ་ཡྃ་ཁྃ་འཕྲོས་ཉེས་སྐྱོན་བསྲེགས་གཏོར་བཀྲུས༔ ཨོྃ་ཨཱཿཧཱུྃ་གིས་འདོད་ཡོན་དཔག་མེད་པ༔ འཁོར་འདས་ཡོངས་ལ་མཆོད་པའི་རྫས་སུ་གྱུར༔ ཨོྃ་ཨཱཿཧཱུྃ༔ ལན་གསུམ། མཆོད་པ་ནི།
ཧཱུྃ༔ དབྱིངས་ཕྱུག་གསང་བའི་མཁའ་འགྲོ་རྒྱ་མཚོ་དང་༔ བཀའ་གཏེར་སྐྱོང་བའི་སྲུང་མ་འཁོར་བཅས་ལ༔ འདོད་ཡོན་ཞལ་ཟས་ཚོགས་ཀྱི་མཆོད་པ་འབུལ༔ དགྱེས་པར་བཞེས་ལ་ཐུགས་དམ་བསྐངས་གྱུར་ནས༔ མཆོག་དང་ཐུན་མོང་གྱུར་པ་ཉིད་ཐོབ་སྟེ༔ ཉམས་ཆག་བཤགས་ཤིང་མི་སྒྲིབ་ཚངས་པར་སྩོལ༔ ཨོྃ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁཱ་ཧི༔ སྐོང་བཤགས་ནི། བྷྱོཿ
ཁྱད་པར་མཉེས་ཤིང་མཐུན་པའི་དམ་རྫས་ནི༔ དུར་ཁྲོད་ཕོ་བྲང་རྒྱན་སྤྱོད་བཀོད་པ་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཐོད་པ་ལྟག་སྤྲོད་ཞིང་ལྤགས་གཡོགས་པ་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ མཆོག་ཆེན་གྲི་རྐང་གླིང་བུའི་དབྱངས་རིང་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ བྷནྡྷ་ལྕང་ལོ་རཀྟ་རྣམ་ལྔའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཤ་ཆེན་ཚིལ་ཆེན་དྲི་གསུར་ངད་ལྡན་འདི༔
མ་སྲིང་མཁའ་འགྲོ་མཉེས་པའི་རྫས་སུ་འབུལ༔ དམར་ཆེན་དཔལ་ཆེན་དར་ནག་བ་དན་ཅན༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ དགྲ་བགེགས་ཤ་ཁྲག་རི་ལྟར་སྤུངས་པའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཞིང་ལྤགས་རྒྱལ་མཚན་དར་ནག་གཡབ་མོ་ཕྱར༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཕྱག་མཚན་རྣོན་པོ་མཚོན་ཆ་འཁོར་ལོའི་རྩིབས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གིང་པ་གར་པ་དཔའ་མོའི་གར་བསྒྱུར་ཚོགས༔
མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གནས་ཉུལ་དུས་མཚན་མ་མོ་གཅེར་བུ་འབུམ༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གཞན་ཡང་མཐུན་པའི་དམ་རྫས་དགྱེས་པའི་ཕུད༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ འབོད་པའི་གདངས་ཆེན་འབྲུག་ལྟར་ལྡིར་བ་བཅས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ བྷྱོཿ མཆོད་རྫས་སྒྲུབ་རྫས་སྐོང་རྫས་སྣ་ཚོགས་ཀྱིས༔ རྡོ་རྗེ་མཁའ་འགྲོ་སེང་གདོང་ཐུགས་དམ་བསྐང་༔
པདྨ་མཁའ་འགྲོ་སྟག་གདོང་ཐུགས་དམ་བསྐང་༔ སངས་རྒྱས་མཁའ་འགྲོ་ཕག་གདོང་ཐུགས་དམ་བསྐང་༔ རིན་ཆེན་མཁའ་འགྲོ་དོམ་གདོང་ཐུགས་དམ་བསྐང་༔ ཕྲིན་ལས་མཁའ་འགྲོ་སྤྱང་གདོང་ཐུགས་དམ་བསྐང་༔ ལས་བྱེད་ལྕགས་གདོང་ནག་པོའི་ཐུགས་དམ་བསྐང་༔ ལས་བདག་མཚན་མོ་སྒྲ་སྒྲོགས་ཐུགས་དམ་བསྐང་༔ སྤྲུལ་པ་མ་མོ་མཆེད་གསུམ་ཐུགས་དམ་བསྐང་༔ ཡང་སྤྲུལ་སྲིན་མོ་སྟོང་སྡེའི་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་དངོས་གྲུབ་སྩོལ༔ མ་སྲིང་མཁའ་འགྲོ་རྒྱ་མཚོའི་སྤྱན་ལམ་དུ༔
མཆོད་པ་ལོར་ཟླར་འདས་པ་མཐོལ་ལོ་བཤགས༔ ཚོགས་དང་བསྐང་མཆོད་ཆག་པ་མཐོལ་ལོ་བཤགས༔ སྦྱོར་སྒྲོལ་གནད་དུ་མ་ཁེལ་མཐོལ་ལོ་བཤགས༔ དུས་སྒྲུབ་དུས་སུ་འདས་པ་མཐོལ་ལོ་བཤགས༔ དུས་མིན་ལས་ལ་སྦྱོར་བ་མཐོལ་ལོ་བཤགས༔ བཅུ་ཉ་སྟོང་བཞི་ཆག་པ་མཐོལ་ལོ་བཤགས༔ རྟེན་འབྲེལ་སྣ་ཚོགས་ཆགས་པ་མཐོལ་ལོ་བཤགས༔ ཐབས་ཤེས་ཁ་འབྱེད་སྤྱོད་པ་མཐོལ་ལོ་བཤགས༔ བདེ་སྟོང་ཟུང་དུ་མ་འཇུག་མཐོལ་ལོ་བཤགས༔ དམ་ཚིག་སྤང་བླང་བགྱིས་པ་མཐོལ་ལོ་བཤགས༔
རྡོ་རྗེའི་སྔགས་དང་འགལ་བ་མཐོལ་ལོ་བཤགས༔ འགྱོད་ཚངས་དགེ་བས་མཉམ་ཉིད་ལ་གནས་ལ་ཤོག༔ ཅེས་ཡིག་བརྒྱ་བཟླ། ལྷག་མ་ནི། ཧཱུྃ༔ གནས་ཡུལ་དུས་བདག་ཕྲ་མེན་མ༔ དཀྱིལ་འཁོར་མུ་རན་སྐྱོང་བ་ཡི༔ འབར་མ་ཕོ་ཉའི་ཚོགས་རྣམས་ལ༔ ལྷག་མ་བཀའ་ཡི་ཕ་འབབ་འབུལ༔ བསྟན་སྲུང་མེལ་ཚེ་སྒྲུབས་པར་མཛོད༔
ཨོྃ་ཨུཙྪིཥྚ་བྷ་ལིངྟ་ཁ་ཁ་ཁཱ་ཧི༔ དབང་བླང་བ་ནི། ཧཱུྃ༔ ཟབ་དབྱིངས་ཡེ་ཤེས་འཁོར་ལོའི་ཕོ་བྲང་ནས༔ བདུད་འདུལ་ཡེ་ཤེས་ཌཱཀྐི་རྒྱ་མཚོའི་ཚོགས༔ ཐུགས་དམ་རྒྱུད་བསྐུལ་མཆོག་ཐུན་དངོས་གྲུབ་སྩོལ༔ དབང་བཞི་ཡེ་ཤེས་ཐོབ་པར་མཛད་དུ་གསོལ༔ ཨོྃ་བཛྲ་སིཾ་ཧ་མུ་ཁ་ཌཱཀྐི་ནཱི་ཀཱ་ཡ་སིདྡྷི་ཨོྃ༔ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔
གུ་ན་སིདྡྷི་ཧྲཱིཿ གུ་ཧྱ་སརྦ་སིདྡྷི་ཨ་བྷི་ཥིཉྩ་ཧཱུྃ༔ བཟོད་གསོལ་ཉེར་བསྡུ་ནི། ཧོཿ དཀྱིལ་འཁོར་ཆོ་གའི་ཡན་ལག་མ་ཚང་དང་༔ མ་འབྱོར་དམ་ཉམས་འདི་ཕྱིའི་སྒྲིབ་གཡོགས་རྣམས༔ ཡེ་ཤེས་ཌཱཀྐི་རྒྱ་མཚོའི་ཚོགས་ལ་བཤགས༔ དཀྱིལ་འཁོར་ངོ་བོ་འཛིན་མེད་སྟོང་པའི་ངང་༔ ཧཱུྃ་ཡིག་གྱེན་ལྡོག་མི་དམིགས་ཆོས་སྐུར་ཨཱཿ གསལ་སྟོང་གདོད་མའི་དབྱིངས་ཕྱུག་མངོན་གྱུར་ཤོག༔
ཨ་ཨ་ཨཱཿ བསྔོ་སྨོན་ནི། ཧོཿ ཇི་སྙེད་ཕྱོགས་བཅུའི་རྒྱལ་ཀུན་ཐུགས་རྗེའི་བདག༔ བརྩེ་བས་དགོངས་ཕྱིར་སྨིན་མཛད་སྨོན་ལམ་ཚོགས༔ གྲུབ་སྟེ་ཅི་ལྟའི་བདག་གི་དགེ་ཚོགས་ཀུན༔ མཐའ་ཡས་མ་གྱུར་བྱང་ཆུབ་འཐོབ་ཕྱིར་བསྔོ༔ བཀྲ་ཤིས་ནི། ཧཱུྃ༔ དུས་གསུམ་སངས་རྒྱས་གསང་བའི་ཡུམ༔
ཡེ་ཤེས་མཁའ་འགྲོ་ནམ་མཁའི་འོད༔ རཱ་གའི་མདངས་ལྡན་གཡོ་བ་མོ༔ སེང་གདོང་ཌཱཀྐིའི་བཀྲ་ཤིས་ཤོག༔ དེ་ལྟར་བྱད་ཁྲོལ་གསེར་གྱི་ལྡེ་མིག་གི་གདོང་ལྔའི་གསང་སྒྲུབ་ཨུར་མོའི་གཞུང་ཅི་བཞིན་ལས། སྔོན་རྗེས་སོགས་རིགས་མཐུན་གཞན་ནས་མི་འགལ་བར་བརྒྱན་ཏེ་བཀོད་པ་འདི་ཡང་མངའ་བདག་ཉང་ཆེན་གྱི་གདུང༌། སྤྲུལ་སྐུ་ནམ་མཁའ་འགྲོ་འདུལ་གྱི་དབོན་རིགས་སུ་གྱུར་པ། རིག་སྔགས་འཆང་བ་དབང་ཆེན་མཐུ་སྟོབས་འགྲོ་འདུལ་རྩལ་གྱིས་བསྐུལ་བ་ལྟར། ཟབ་རྒྱ་མཁའ་འགྲོའི་གསང་མཛོད་ཆ་ཤས་ཙམ་འཛིན་པ་དུས་མཐའི་སྔགས་འཆང་སྐྱིད་གྲོང་སྨྱོན་པས་ཀོང་ཡུལ་ས་ཡི་ཐིག་ལེ། ཀྲྀ་ཏ་དྲག་སྔགས་རོལ་པའི་ཡང་དབེན་སྐུ་གསུམ་རྡོ་རྗེའི་གཞལ་མེད་ཁང་ཆེན་དུ་སྦྱར་བ་འདིས་བདུད་རིགས་ལོག་པར་འདྲེན་པ་དམིགས་མེད་དུ་གཞོམ་ཞིང༌། གསང་ཆེན་གྱི་ཐེག་པ་རིན་པོ་ཆེ་དར་ཞིང་རྒྱས་པར་གྱུར་ཅིག །
སླར་རྩྭ་ནང་མཁའ་འགྲོ་འདུ་བའི་གནས་མཆོག་དམ་པར་གྲུབ་ཅིང་འཛིན་པ་བན་ཆུང་ངག་དབང་དབྱངས་ཅན་གྱིས་བྲིས། རིག་འཛིན་དམ་པ་དེའི་ཕྱག་བྲིས་དངོས་ནས་ཁྲོམ་གཟིགས་རྔམ་པ་རོང་གི་གནས་བརྡ་བཤུས་པ་མངྒ་ལཾ།། །། ཁ༽ ༈ སྐུ་གསུམ་དགོངས་འདུས་གདུགས་དཀར་མོའི་གསོལ་འདེབས་བདུད་བཞིའི་གཡུལ་རྒྱལ་བཞུགས་སོ། ན་མོ་གུ་རུ་དྷེ་ཝ་ཌཱཀྐི་ནཱི། བདུད་བཞིའི་དཔུང་འཇོམས་ཐུབ་པའི་དབང་པོ་ཡི། ། གཙུག་ཏོར་ལས་འཁྲུངས་བཅོམ་ལྡན་གདུགས་དཀར་མོ། ། རྣམ་འདྲེན་སྟོང་དང་རྒྱལ་སྲས་མཆོག་རྣམས་ལ། ། གསོལ་བ་འདེབས་སོ་བདུད་བཞིའི་གཡུལ་རྒྱལ་སྩོལ། ། རྒྱུད་སྡེའི་བཀའ་བབ་དགའ་རབ་མཉྫུ་ཤྲཱི། །
པད་འབྱུང་བཱི་མ་ཁྲག་འཐུང་ནག་པོ་སོགས། ། མདོ་སྔགས་བཀའ་གཏེར་བརྒྱུད་པའི་བླ་མ་ལ། ། གསོལ་བ་འདེབས་སོ་བདུད་བཞིའི་གཡུལ་རྒྱལ་སྩོལ། ། བརྒྱུད་སྲོལ་ཀུན་འདུས་ཀརྨ་ཨ་རཱ་ག ། ཉེ་བརྒྱུད་བཀའ་བབ་བདུད་འདུལ་པད་རྒྱལ་གླིང༌། ། རྩ་བརྒྱུད་བླ་མ་ཡི་དམ་མཁའ་འགྲོ་ལ། ། གསོལ་བ་འདེབས་སོ་བདུད་བཞིའི་གཡུལ་རྒྱལ་སྩོལ། ཁྱད་པར་རིག་སྔགས་ལྷ་མོ་ཉེར་གཅིག་དང༌། ། ཕྱིར་བཟློག་ཕྲ་མེན་དབང་ཕྱུག་འབར་མ་དང༌། ། མ་ནིང་ལ་སོགས་བཀའ་འཁོར་དམ་ཅན་ལ། །
གསོལ་བ་འདེབས་སོ་བདུད་བཞིའི་གཡུལ་རྒྱལ་སྩོལ། ། རྡོ་རྗེའི་གུར་གྱིས་བདག་འཁོར་ཡོན་བདག་སྲུངས། ། གནམ་ལྕགས་དབལ་གྱིས་བྱད་གདོན་ཕྱེ་མར་འཐགས། ། རིག་སྔགས་མཚོན་ཆས་ཕས་རྒོལ་གཡུལ་ངོ་ཟློག ། བདུད་བཞི་ཚར་གཅོད་ནུས་པའི་མཐུ་ཐོབ་ཤོག ། གནས་སྐབས་བྱང་ཆུབ་བསྒྲུབ་པའི་བར་ཆད་སོལ། ། མཐར་ཐུག་འགྲོ་ཀུན་བདེར་གཤེགས་གདུགས་དཀར་མོའི། ། གོ་འཕང་མཆོག་ལ་དཀྲི་བའི་དཔལ་དམ་པ། ། བདུད་འདུལ་ཧེ་རུ་ཀ་པར་བདག་འགྱུར་ཤོག ། ཅེས་པའང་ཉེར་མཁོའི་ཆེད་དུ་འཕེན་སྤྲུལ་པས་བསྐུལ་ངོར་སྤྲུལ་མིང་གུ་ཧྱས་སྨྲས་རིམ་བཞིན་བསྐུལ་བ་པོས་བྲིས་པ་འདིས་ཀྱང་འགྲོ་ཀུན་བདུད་བཞིའི་གཡུལ་ལས་རྒྱལ་བའི་རྒྱུར་གྱུར་ཅིག། །།
ག༽ སྐུ་གསུམ་དགོངས་འདུས་ཆོས་སྡེའི་ཁ་སྐོང་གཙུག་ཏོར་དཀར་མོའི་སྒྲུབ་ཐབས་གཤེད་མ་འབུམ་ཐུབ་བཞུགས་སོ། ན་མོ་གུ་རུ་ཤཱཀྱ་མུ་ན་ཡེ། ཚེ་དཔག་མེད་ཀྱི་ཡུམ་ཆེན་གོས་དཀར་མོ། ། དྲག་ཏུ་ཁྲོས་པ་གཙུག་ཏོར་དཀར་མོར་འདུད། ། བྱ་རྒྱུད་བླ་མེད་ལྟར་དུ་ཉམས་ལེན་ཐབས། ། དགའ་རབ་འཇམ་དཔལ་བཤེས་གཉེན་བཱི་མ་ལར། ། བརྒྱུད་པ་རྙིང་མའི་ལུགས་ཏེ་བཀའ་མ་དང༌། ། གུ་རུ་ཁྲག་འཐུང་ནག་པོའི་གཏེར་མ་སོགས། ། གཏེར་གཞུང་ཚད་ལྡན་རྣམས་ཀྱི་དགོངས་པའི་བཅུད། ། མཁས་གྲུབ་ཆགས་མེད་ཞབས་ཀྱི་གདམས་སྲོལ་འདིར། །
ཅུང་ཞིག་རྒྱས་སྤྲོས་སྦྱོར་རྗེས་ཚང་བར་བཀོད། ། སྟེགས་བུ་དཀར་པོའི་དབུས་སུ་འབྲུ་དཀར་གྱི། ། ཚོམ་བུ་ཉེར་གཅིག་བྱ་རྒྱུད་བུམ་པ་དང༌། ། ཟླུམ་གཏོར་གདུགས་དཀར་ཅན་ལ་ཉེར་སྤྱོད་བསྐོར། ། དང་པོ་སྦྱོར་བའི་རིམ་པར་སྐྱབས་སེམས་དང༌། ། ཚོགས་བསགས་བཀའ་བསྒོ་མཆོད་རྫས་བྱིན་གྱིས་བརླབ། ། དང་པོ་སྐྱབས་སེམས་དང་ནི་ཚོགས་བསགས་ནི། རང་གི་སྙིང་གའི་འོད་ཀྱིས་བསྐུལ་བའི་མདུན་གྱི་ནམ་མཁར་བཅོམ་ལྡན་འདས་མ་གཙུག་ཏོར་དཀར་མོ་ལ་ཕྱོགས་བཅུའི་སྐྱབས་ཡུལ་རྒྱ་མཚོས་བསྐོར་བ་བཛྲ་ས་མཱ་ཡ་ཛཿ ས་མཁའ་ཁྱབ་ཀྱི་འཁོར་ལོར་སད་པར་མོས་ལ། ན་མོ༔
དཀོན་མཆོག་གསུམ་ལ་སྙིང་ནས་སྐྱབས་སུ་མཆི༔ སེམས་ཅན་དོན་དུ་བྱང་ཆུབ་སྒྲུབ་པ་ལ༔ བར་དུ་གཅོད་པའི་བདུད་དཔུང་འདུལ་བའི་ཕྱིར༔ བཅོམ་ལྡན་གཙུག་ཏོར་དཀར་མོ་བསྒོམ་པར་བགྱི༔ ལན་གསུམ། ཚོགས་བསགས་ནི། ཧོཿ བཅོམ་ལྡན་གཙུག་ཏོར་རྒྱལ་བ་སྲས་བཅས་ལ༔ ཕྱག་མཚལ་མཆོད་འབུལ་སྡིག་ལྟུང་སྙིང་ནས་བཤགས༔ ཡི་རང་བསྐུལ་ཞིང་བཞུགས་པར་གསོལ་བ་འདེབས༔
དགེ་ཚོགས་འཕགས་མའི་གོ་འཕང་འཐོབ་ཕྱིར་བསྔོ༔ མ་ལུས་འགྲོ་ཀུན་བདེ་ལྡན་སྡུག་བསྔལ་བྲལ། ། བདེ་ལས་ཉམས་མེད་བཏང་སྙོམས་ལ་གནས་ཤོག ཛཿཧཱུྃ་བཾ་ཧོཿ ས་ ཚོགས་ཞིང་རྣམས་རང་གི་སྙིང་ཁར་ཐིམ་པར་གྱུར། རང་ཉིད་རྡོ་རྗེ་གཙུག་ཏོར་དྲག་མོའི་སྐུར་གྱུར། དཀར་གཏོར་སྤྱི་ལྟར་སོང་ནས། བགེགས་གཏོར། རྃ་ཡྃ་ཁྃ་ གིས་བསང་སྦྱང༌། ཨོཾ་ཨཱཿཧཱུྃ་ཧོཿ
ས་བྱིན་བརླབ། སརྦ་བྷཱུ་ཏ་ཨཱ་ཀརྵ་ཡ་ཛཿ ས་མགྲོན་དགུག ། སརྦ་བྷིགྷྣན་བ་ལིཾ་ཏ་ཁཱ་ཧི། ལན་གསུམ་གྱིས་གཏོར་མ་བསྔོས་ལ། ཧཱུྃ༔ ང་ནི་རྡོ་རྗེ་གཙུག་ཏོར་དྲག་མོ་རྒྱལ། ། ཉོན་ཅིག་བགེགས་དང་ལོག་འདྲེན་འབྱུང་པོའི་ཚོགས༔ སྦྱིན་པའི་ཟས་ཟོ་བདེན་པའི་བཀའ་ལ་ཉོན༔ སོ་སོ་རང་རང་གནས་སུ་ཕྱིར་དེངས་ཤིག༔
གལ་ཏེ་མི་འགྲོ་བར་ཆད་བྱེད་པ་ན༔ ལུས་ངག་ཡིད་གསུམ་རྡོ་རྗེས་གཞོམ་པར་འགྱུར༔ ཧཱུྃ་ཧཱུྃ་ཨུ་ཙ་ཏ་ཡ་ཕཊ྄ཿ མཚམས་གཅོད་ནི། ཧཱུྃ༔ གཙུག་ཏོར་དྲག་མོའི་གསང་གསུམ་ཡེ་ཤེས་མདངས༔ ཕྱི་སྣོད་གཞལ་ཡས་ནང་བཅུད་སེམས་ཅན་ལྷ༔ སྣང་སྲིད་དག་པ་རབ་འབྱམས་དཀྱིལ་འཁོར་ལ༔ གཉིས་འཛིན་བགེགས་ཀྱི་བར་ཆད་ག་ལ་སྲིད༔ མཚམས་ཀྱི་དཀྱིལ་འཁོར་རང་བཞིན་ལྷུན་གྱིས་གྲུབ༔
ཨོཾ་ཨཱཿཧཱུྃ་བཛྲ་ཀྲོ་ཏ་ཛྙཱ་ན་རཀྵ་ཨཱཿ མཆོད་རྫས་བྱིན་རློབ་ནི། རྃ་ཡྃ་ཁྃ༔ བདག་གི་ཐུགས་ཀའི་ཡེ་ཤེས་མེ་རླུང་ཆུས༔ སྣོད་བཅུད་དངོས་འཛིན་དྲི་མ་དབྱིངས་སུ་སྦྱངས༔ གནས་ཡུལ་རྣམ་དག་པདྨ་དྲྭ་བའི་ཞིང་༔ ཕྱི་ནང་མཆོད་སྤྲིན་ཡེ་ཤེས་རོལ་པར་གྱུར༔ ཨོཾ་ཨཱཿཧཱུྃ༔ བཛྲ་པུཥྤེ་ སོགས་ནས་ ཤབྡ་ཨཱཿཧཱུྃ་སྭཱ་ཧཱ༔ ཨོཾ་བཛྲ་སྥ་ར་ཎ་ཁཾ།
གཉིས་པ་དངོས་གཞིར་ལྷ་བསྐྱེད་སྤྱན་འདྲེན་བཞུགས། ཕྱག་འཚལ་མཆོད་བསྟོད་དྲུག་གི་དང་པོ་ནི། ། བདག་མདུན་བུམ་གསུམ་མངོན་རྟོགས་གཅིག་གིས་གསལ། དང་པོ་ལྷ་བསྐྱེད་ནི། ཨཱཿ ཆོས་རྣམས་སྨྲ་བསམ་བརྗོད་མེད་སྟོང་པ་ཉིད། ། ཨོཾ་གྱིས་མཚན་པའི་གདུགས་དཀར་ཡོངས་གྱུར་ལས། ། དྲན་རྫོགས་དམ་ཡེ་དབྱེར་མེད་གཉུག་མའི་ལྷ། ། རྡོ་རྗེ་གཙུག་ཏོར་ཕྱིར་ཟློག་ཆེན་མོའི་སྐུ། ། དབུ་སྟོང་མདུན་ཞལ་སྒེག་པ་ཉིས་བརྒྱ་དཀར། །
གཡས་ཞལ་ཉིས་བརྒྱ་འཇིགས་རུང་དགོད་པ་སེར། ། རྒྱབ་ཞལ་ཉིས་བརྒྱ་དམར་པོ་གཤེ་དང་རྔམ། ། གཡོན་ཞལ་ལྗང་ཁུ་ཉིས་བརྒྱ་སྙིང་རྗེ་ཞི། ། སྟེང་ཞལ་སྔོན་པོ་ཉིས་བརྒྱ་དྲག་ལ་གཏུམ། ། དབུ་རེར་རྡོ་རྗེའི་མཚན་རྟགས་སྤྱན་གསུམ་གསུམ། ། སྐུ་མདོག་དཀར་ཞིང་སྤྱན་མིག་བྱེ་བ་འབུམ། ། ཟུར་མིག་བགྲད་དང་གློག་ལྟར་དྲག་ཏུ་གཟིགས། ། གཡས་ཕྱག་ལྔ་བརྒྱ་གཡོན་ཕྱག་ལྔ་བརྒྱ་ཡིས། ། ཐམས་ཅད་བསད་གཅོད་རལ་གྲི་འབར་བ་ཕྱར། ། ཞབས་གཡས་ལྔ་བརྒྱ་བརྐྱངས་པས་འཇིགས་ཀུན་མནན། །
ཞབས་གཡོན་ལྔ་བརྒྱ་བསྐུམས་པས་གདོན་ཀུན་གནན། ། སངས་རྒྱས་བྱེ་བ་ཕྲག་བདུན་ཅོད་པན་འཆང༌། ། དབུ་གཙུག་གདུགས་དཀར་བདུན་ནི་བརྩེགས་མར་འཁོར། ། བ་སྤུ་ཐམས་ཅད་ཡེ་ཤེས་འོད་ཟེར་འབར། ། ལྷ་རྫས་ན་བཟའ་ཞི་ཁྲོའི་རྒྱན་དང་ལྡན། ། དཔྲལ་བར་རྣམ་སྣང་ཐུགས་ཀར་ཨོཾ་དཀར་པོ། ། མགྲིན་པར་སྣང་མཐའི་ཐུགས་ཀར་ཨཱཿདམར་པོ། ། ཐུགས་སྨད་རྡོར་སེམས་ཐུགས་ཀར་ཧཱུྃ་སྔོན་པོ། ། ཐུགས་དབུས་ཟླ་སྟེང་ཨོཾ་ཡིག་དཀར་པོའི་མཐར། ། སྔགས་ཕྲེང་འོད་ཀྱིས་སྒྲིབ་བསལ་མཐུ་སྟོབས་རྒྱས། །
ཡ་སོ་ཁྲོ་བཅུ་མ་སོ་ཁྲོ་མོ་བཅུ། ། སྨ་ར་མེ་དཔུང་རལ་གྲི་ངར་མའི་ལྕེ། ། མགྲིན་པར་ཉི་ཟླ་རང་ལུས་མེ་དཔུང་འབར། ། གནོད་བྱེད་ཐམས་ཅད་གཞོབ་ཐུལ་བསྲེགས་པར་ བསམ། ། མངོན་རྟོགས་འདི་ཉིད་སྒོམ་པ་ཙམ་གྱིས་ཀྱང༌། ། གཞན་གྱི་མནན་གཏད་ངག་མནན་ལ་སོགས་གྲོལ། སླར་ཡང་ཐུགས་ཀའི་ས་བོན་ལས་འོད་ཟེར་འཕྲོས་པས་ཡེ་ཤེས་ཀྱི་འཁོར་ལོ་མདུན་གྱི་ནམ་མཁར་བཛྲ་ས་མཱ་ཛཿ ཨོཾ༔ ཆོས་དབྱིངས་བདེ་བ་ཆེན་པོའི་ཞིང་ཁམས་ནས། ། མ་ལུས་རྒྱལ་བ་ཀུན་གྱི་ཡུམ་ཆེན་མོ། །
བཅོམ་ལྡན་གདུགས་དཀར་ལྷ་ཚོགས་མ་ལུས་པ། ། ཐུགས་རྗེའི་དབང་གིས་གནས་འདིར་གཤེགས་སུ་གསོལ། ། དཀའ་ཐུབ་བདག་པོ་ལེགས་ལྡན་ཚོགས་ཀྱི་བདག ། དུར་ཁྲོད་མ་མོ་བྱེ་བའི་ཚོགས་དང་བཅས། ། ཕ་རོལ་གཤེད་མའི་རྦད་གཏོང་བཟློག་པ་སོགས། ། སྲིད་གསུམ་གདུག་པ་འདུལ་ཕྱིར་གཤེགས་སུ་གསོལ། ཨོཾ་ཨེ་ཧྱ་ཧིཿ བཛྲ་ས་མཱ་ཡ་ཛ་ཛཿ ཞེས་སྤྱན་དྲངས་ལ། ཧཱུྃ།
དགྲ་བགེགས་གདུག་པ་འདུལ་བའི་དཀྱིལ་འཁོར་འདིར། ། སྲིད་གསུམ་ལོག་འདྲེན་བསྣོལ་བའི་གདན་ཁྲི་ལ། ། བཅོམ་ལྡན་གདུགས་དཀར་ལྷ་ཚོགས་འཁོར་དང་བཅས། ། ཐུགས་རྗེའི་རྔམ་པའི་གར་གྱིས་བཞུགས་སུ་གསོལ། ཛཿཧཱུྃ་བཾ་ཧོ། བཛྲ་ས་མ་ཡ་ཏིཥྛ་ལྷ། ཞེས་དམ་ཡེ་དབྱེར་མེད་བཞུགས་པར་གསོལ། ཧཱུྃ། རབ་འབྱམས་རྒྱལ་བ་ཀུན་གྱི་ཡུམ་ཆེན་མོ། ། བཅོམ་ལྡན་གཙུག་ཏོར་དཀར་མོ་འཁོར་བཅས་ལ། །
བདག་དང་མཐའ་ཡས་སེམས་ཅན་ཐམས་ཅད་ཀྱི། ། ལུས་ངག་ཡིད་གསུམ་གུས་པས་ཕྱག་འཚལ་ལོ། ཨ་ཏི་པུ་ཧོ་པྲ་ཏིཙྪ་ཧོ།
ཞེས་ཕྱག་བྱས། ཧཱུྃ༔ དངོས་སུ་འབྱོར་བཤམ་ཡིད་ཀྱིས་རྣམ་འཕྲུལ་པའི༔ ཕྱི་ནང་གསང་བ་ཡང་གསང་མཆོད་པའི་སྤྲིན༔ ཞིང་ཁམས་རབ་འབྱམས་རྒྱས་པར་བཀང་བྱས་ཏེ༔ བཅོམ་ལྡན་གདུགས་དཀར་ལྷ་ཚོགས་མཉེས་གྱུར་ཅིག ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་ས་པ་རི་ཝཱ་ར་བཛྲ་ཨརྒྷཾ་པ་དྱཾ་ ནས ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་དྷརྨ་དྷཱ་ཏུ་སརྦ་པཱུ་ཛ་ཧོཿ
ཞེས་མཆོད། ཨོཾ། ཚེ་དཔག་མེད་ཀྱི་ཡུམ་མཆོག་གོས་དཀར་མོ། ། བདེ་གཤེགས་གཙུག་ཏོར་ལས་འཁྲུངས་གདུགས་དཀར་ཅན། ། དབུ་སྟོང་བྱེ་བ་སྤྱན་ལྡན་དྲག་མོའི་སྐུ། ། ས་གསུམ་དཀྱིལ་འཁོར་ཀུན་ཏུ་མངའ་དབང་སྒྱུར། ། རྡོ་རྗེ་མི་ཕྱེད་འབར་བའི་མཚན་རྟགས་ཅན། ། ས་གསུམ་གདུག་པ་འཇོམས་ལ་ཕྱག་འཚལ་བསྟོད། ། ལྷ་མོ་ཁྱོད་ལ་ཕྱག་འཚལ་མཆོད་བསྟོད་མཐུས། ། བདག་སོགས་འགྲོ་ཀུན་བྱང་ཆུབ་བསྒྲུབ་པ་ལ། །
བར་དུ་གཅོད་པའི་མ་རུངས་གདུག་པའི་ཚོགས། ། མྱུར་དུ་ཞི་ཞིང་བཟློག་པར་མཛད་དུ་གསོལ། ། བདག་དང་བདག་གི་འབྲེལ་བཅས་སེམས་ཅན་རྣམས། ། ནམ་ཞིག་འདི་ནས་ཚེ་འཕོས་གྱུར་མ་ཐག ། བདེ་བ་ཅན་གྱི་ཞིང་མཆོག་རབ་བགྲོད་ནས། ། མྱུར་དུ་བྱང་ཆུབ་ཐོབ་པར་མཛད་དུ་གསོལ། ཞེས་བསྟོད་ཅིང་གསོལ་བ་བཏབ་ལ། ཐུགས་དབུས་ཟླ་སྟེང་ཨོཾ་ཡིག་དཀར་པོའི་མཐར། ། སྔགས་ཕྲེང་འོད་ཀྱིས་སྒྲིབ་བསལ་མཐུ་སྟོབས་རྒྱས། ། ཡ་སོ་ཁྲོ་བཅུ་མ་སོ་ཁྲོ་མོ་བཅུ། །
སྨ་ར་མེ་དཔུང་རལ་གྲི་ངར་མའི་ལྕེ། ། མགྲིན་པར་ཉི་ཟླ་རང་ལུས་མེ་དཔུང་འབར། ། གནོད་བྱེད་ཐམས་ཅད་གཞོབ་ཐུལ་བསྲེགས་པར་གྱུར། ཐལ་མོ་སྦྱར་ལ། ཧཱུྃ། རྡོ་རྗེ་གཙུག་ཏོར་ཕྱིར་ཟློག་པ་ཆེན་མོ། ། ཕྱག་སྟོང་མངའ་བ་ཆེན་མོ། ། དབུ་སྟོང་མངའ་བ་ཆེན་མོ། ། སྤྱན་བྱེ་བ་བརྒྱ་སྟོང་མངའ་བ་ཆེན་མོ། ། རྡོ་རྗེ་མི་ཕྱེད་འབར་བའི་མཚན་རྟགས་ཅན།
རྡོ་རྗེ་ཡངས་པ་ཆེན་པོས་ས་གསུམ་གྱི་དཀྱིལ་འཁོར་ལ་མངའ་མཛད་མ། ཀུན་ནས་བདག་ཅག་མི་ནོར་འཁོར་དང་བཅས་པ་ཐམས་ཅད་ལ་ཉིན་དང་མཚན་དུ་བསྲུང་དུ་གསོལ་ལོ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ།
ཧཱུྃ་དྲུཾ་བནྡྷ་ཕཊ྄། མ་མ་རཀྵ་རཀྵ་སྭཱ་ཧཱ། བདག་དང་བསྲུང་བྱའི་ལུས་ངག་ཡིད་གསུམ་མནན་པ་དང་བཅིངས་པ་ཐམས་ཅད་ཕྱེས་ཕྱེས། ཁྲོལ་ཁྲོལ། མནན་པ་དང༌། བཅིངས་པ་དང་བསྡམས་པ་ཐམས་ཅད་སརྦ་ཨ་པཱ་ན་ཡ་སྭཱ་ཧཱ། ཞི་བ་ཤཱནྟིཾ་ཀུ་རུ་ཡེ་སྭཱ་ཧཱ། ཞེས་པའི་བར་རབ་ཉེར་གཅིག་འབྲིང་བདུན། ཐ་མ་གསུམ་ལས་མི་ཉུང་བར་བརྗོད། སྙིང་པོ་དང་ནི་ཉེ་སྙིང་གཉིས། །
རང་གིས་གང་མོས་བསྙེན་པ་ཅི་འགྲུབ་བྱ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་ཧཱུྃ་ཕཊ྄། ཧཱུྃ་མ་མ་ཧཱུྃ་ནི་སྭཱ་ཧཱ། ཉེ་བའི་སྙིང་པོ། ཨོཾ་མ་མ་ཧཱུྃ་ནི་སྭཱ་ཧཱ། ཐུན་མཐར་དབྱངས་གསལ་རྟེན་སྙིང་དང་ཡིག་བརྒྱ་བཅས་ཀྱིས་ལྷག་ཆད་ཁ་སྐོང༌། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་ས་པ་རི་ཝཱ་ར་བཛྲ་ཨརྒྷཾ་པཱ་དྱཾ་ ནས་ ཤབྡ འི་བར་གྱིས་མཆོད། ཨོཾ། ཚེ་དཔག་མེད་ཀྱི་ཡུམ་མཆོག་གོས་དཀར་མོ། ། བདེ་གཤེགས་གཙུག་ཏོར་ལས་འཁྲུངས་གདུགས་དཀར་ཅན། །
དབུ་སྟོང་བྱེ་བ་སྤྱན་ལྡན་དྲག་མོའི་སྐུ། ། ས་གསུམ་དཀྱིལ་འཁོར་ཀུན་ཏུ་མངའ་དབང་སྒྱུར། ། རྡོ་རྗེ་མི་ཕྱེད་འབར་བའི་མཚན་རྟགས་ཅན། ། ས་གསུམ་གདུག་པ་འཇོམས་ལ་ཕྱག་འཚལ་བསྟོད། ཅེས་དང༌། འདི་ལྟར་བསྒོམ་བཟླས་བྱས་པའི་བསོད་ནམས་ཀྱིས། ། མི་གཙང་ལུས་འདི་བོར་བར་གྱུར་མ་ཐག ། བདེ་བ་ཅན་དུ་རྫུས་ཏེ་སྐྱེ་བར་ཤོག ། སྐྱེས་མ་ཐག་ཏུ་ས་བཅུ་རབ་བགྲོད་ནས། ། སྤྲུལ་པས་ཕྱོགས་བཅུར་གཞན་དོན་བྱེད་པར་ཤོག
རྩ་བའི་གསུམ་པ་ཚོགས་ཀྱི་མཆོད་པ་ནི། ། ཤ་ཆང་ལ་སོགས་ཚོགས་རྫས་གྱ་ནོམ་པར། ། ལེགས་པར་བསགས་ལ་ལས་ཆུས་བགེགས་བསང་བྱ། རྃ་ཡྃ་ཁྃ། བདག་གི་ཐུགས་ལས་འབྱུང་བའི་ཡི་གེ་འཕྲོས༔ མེ་རླུང་ཆུ་ཡིས་ཚོགས་ཀྱི་དངོས་འཛིན་སྦྱངས༔ སླར་ཡང་ཨོཾ་ཨཱཿཧཱུཾ་གིས་ཚོགས་རྫས་རྣམས༔ སྦྱང་རྟོགས་སྦར་བས་ཡེ་ཤེས་འཁོར་ལོར་གྱུར༔ ཨོཾ་ཨཱཿཧཱུྃ་ཧ་ཧོ་ཧྲཱིཿ ས་བྱིན་གྱིས་བརླབས་ལ།
ཚོགས་ཞིང་སྤྱན་འདྲེན་ནི། ཨོཾ༔ ཆོས་དབྱིངས་བདེ་བ་ཆེན་པོའི་ཞིང་ཁམས་ནས། ། མ་ལུས་རྒྱལ་བ་ཀུན་གྱི་ཡུམ་ཆེན་མོ། ། བཅོམ་ལྡན་གདུགས་དཀར་ལྷ་ཚོགས་མ་ལུས་པ། ། འདོད་ཡོན་ཚོགས་ལ་སྤྱན་འདྲེན་གཤེགས་སུ་གསོལ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་ཨེ་ཧྱ་ཧི༔ ས་ མཁའ་ཁྱབ་ཀྱི་འཁོར་ལོར་སད་པ་ལ་རང་གི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་མཆོད་པར་ བསམས་ལ། ཨོཾ་བཛྲ་རཱུ་པ་ཨཱཿཧཱུྃ་ དེ་བཞིན་ ཤབྡ་རཱུ་པ་གནྡྷེ་རཱ་ས་སྤརྴེ་ རྣམས་ཀྱིས་སྤྱིར་མཆོད། བྱེ་བྲག་ཚོགས་ཕུད་རིམ་པ་གསུམ་གྱི་དང་པོ་མཆོད་པ་ནི།
ཨེ་མ་ཧོ༔ ཚོགས་ཁང་གསང་ཆེན་རོལ་པ་ཉམས་རེ་དགའ༔ རབ་འཇིགས་དུར་ཁྲོད་དྲག་པོའི་རྒྱན་དང་ལྡན༔ ཚོགས་གཞོང་པདྨ་བྷནྡྷ་རྒྱ་རེ་ཡངས༔ ཚོགས་གཏོར་ཡེ་ཤེས་བདུད་རྩི་བཅུད་རེ་ཆེ༔ ཤ་ལྔ་བདུད་རྩིའི་ལོངས་སྤྱོད་དྭངས་རེ་སྤྲོ༔ ཚོགས་རྗེ་བླ་མ་ཡི་དམ་བྱིན་རེ་ཆེ༔ བྱིན་རླབས་དངོས་གྲུབ་སྤྲིན་ཕུང་ཐིབས་སེ་ཐིབ༔ ཚོགས་མགྲོན་དཔའ་བོ་མཁའ་འགྲོ་གྲངས་རེ་མང་༔ དར་དང་རཏྣ་རུས་པའི་རྒྱན་དང་ལྡན༔
ཅང་ཏེའུ་དང་ནི་དྲིལ་བུའི་སྒྲ་དང་བཅས༔ རྡོ་རྗེའི་གླུ་དང་གར་སྟབས་ཤིགས་སེ་ཤིག༔ འདུ་ཚོགས་རྣལ་འབྱོར་ཕོ་མོ་དམ་རེ་གཙང་༔ ཉམས་དང་རྟོགས་པའི་ཡེ་ཤེས་ཤ་ར་ར༔ བླ་མེད་གསང་ཆེན་སྔགས་ཀྱི་དམ་ཚིག་རྫས༔ བདེ་ཆེན་ཚོགས་ཀྱི་འཁོར་ལོ་ཨེ་མ་རྨད༔ ཨ་ལ་ལ་སྟེ་ཐུགས་དམ་དབྱིངས་སུ་སྐོང་༔ སྲིད་ཞི་མཉམ་ཉིད་ཐིག་ལེ་ཆེན་པོའི་དབྱིངས༔ ཁམས་གསུམ་འཁོར་བའི་སེམས་ཅན་ཐམས་ཅད་ཀྱི༔ ཉམས་ཆག་རྟོག་ཚོགས་མ་སྤངས་རང་གྲོལ་ནས༔
རང་རིག་དག་པ་སྐུ་གསུམ་མངོན་གྱུར་ཏེ༔ ཀུན་བཟང་གདོད་མའི་གཞི་ལ་སངས་རྒྱས་ཤོག༔ ཨོཾ་རུ་ལུ་རུ་ལུ་ཧཱུྃ་བྷྱོ་ཧཱུྃ༔ ཞེས་དང༌། ཧཱུྃ༔ བླ་མེད་ཚོགས་ཀྱི་མཆོད་པ་དམ་པ་འདི༔ དཔག་མེད་འདོད་ཡོན་ལྷ་མོས་གར་བསྒྱུར་བཅས༔ བཅོམ་ལྡན་གདུགས་དཀར་ལྷ་ཚོགས་ཞལ་དུ་འབུལ༔ བཞེས་ནས་དབང་དང་དངོས་གྲུབ་སྩལ་དུ་གསོལ༔ མ་ཧཱ་ག་ཎ་ཙཀྲ་བ་ལིཾ་ཏ་པཱུ་ཛ་ཁཱ་ཧིཿ
གཉིས་པ་བཤགས་པ་ནི༔ ཧོཿ ཡེ་ཐོག་འཁྲུལ་གཞི་བླངས་ནས་ད་ལྟའི་བར༔ རིག་དང་མ་རིག་འཁྲུལ་པའི་ལས་དབང་གིས༔ བཅས་དང་རང་བཞིན་ཉེས་ལྟུང་དྲི་མའི་ཚོགས༔ འདོད་ཡོན་ཚོགས་ཀྱི་འཁོར་ལོས་བསྐངས་ཤིང་བཤགས༔ བཛྲ་ས་མ་ཡ་ཤུདྡྷེ་ཨཱཿ གསུམ་པ་བསྒྲལ་མཆོད་ནི༔ རང་ཉིད་སྐད་ཅིག་གིས་རྡོ་རྗེ་གཙུག་ཏོར་དྲག་མོའི་སྐུར་གྱུར་ བར་བསམ་ལ། ན་མོཿ
དཀོན་མཆོག་གསུམ་ལ་ཕྱག་འཚལ་ལོ། དཀོན་མཆོག་གསུམ་གྱི་བཀའ་བདེན་པ་དང༌། ཆོས་ཉིད་རྣམ་པ་དག་ཅིང་ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་དང༌། ཁྱད་པར་དུ་གཟུངས་སྔགས་ཀྱི་རྒྱལ་མོ་རྡོ་རྗེ་གཙུག་ཏོར་དྲག་མོའི་ལྷ་ཚོགས་འཁོར་དང་བཅས་པའི་བདེན་པ་དང༌། བདེན་པ་ཆེན་པོའི་མཐུས། ཕ་རོལ་བྱད་མ་མཁན་སོགས་མ་རུངས་པའི་སེམས་ཅན་བསྒྲལ་བའི་ཞིང་དུ་གྱུར་པ་ཐམས་ཅད་མཚན་མ་དམིགས་པའི་རྟེན་འདི་ལ་ཁུག་ཅིག ཨེ་དགྲ་བགེགས་ནྲྀ་ཏྲི་ཨ་ཀརྵ་ཡ་ཛཿ ས་བགུགས་ལ། ཛཿཧཱུྃ་བཾ་ཧོཿ ས་བསྟིམ།
ཧཱུྃ། རྡོ་རྗེ་གཙུག་ཏོར་དྲག་མོའི་ཡེ་ཤེས་མཚོན། ། གཟིར་ཅིག་དམ་ཉམས་དགྲ་བགེགས་སྙིང་རྩ་ལ། ། སྒྲོལ་ཅིག་མ་རུངས་འདུལ་དཀའི་སྡེ་དཔུང་ཚོགས། ། ཆོས་དབྱིངས་སྐྱེ་མེད་ཀློང་དུ་སྒྲོལ་ཞིང་སྟོབ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་ས་པ་རི་ཝཱ་ར་དགྲ་བགེགས་ནྲྀ་ཏྲི་སརྦ་ཤ་ཏྲུཾ་མཱ་ར་ཡ་ཕཊ྄ཿ མ་ཧཱ་མཱཾ་ས་རཀྟ་ཀིཾ་ནི་རི་ཏི་སརྦ་རུ་ཏྲ་པྲ་བྷན་ཙཀྲ་པཱུ་ཛ་ཁ་ཁ་ཁཱ་ཧི༔ ཧ་ཧ་ཧ༔ ཧི་ཧི་ཧི༔ ཧཱུྃ་ཧཱུྃ་ཧཱུྃ༔
ཚོགས་ཀྱི་དམ་རྫས་རང་ལུས་གདན་གསུམ་དཀྱིལ་འཁོར་ལ་ནང་མཆོད་སྲེག་བླུག་གིས་ཚིམ་པར་རོལ་ཞིང་ལྷག་མ་ནི། ཨོཾ་ཨཱཿཧཱུྃ༔ ཧཱུྃ་བྷྱོཿ ལྷག་ལ་དབང་བའི་དཀྱིལ་འཁོར་མཐའ་སྐྱོང་བ༔ དཔལ་གྱི་འཁོར་ཚོགས་བཛྲ་ཨ་རཱ་ལི༔ མ་ཚོགས་དབང་ཕྱུག་གིང་ལང་འབར་མའི་ཚོགས༔ ལྷག་གཏོར་དགྱེས་བཞེས་རྣམ་བཞིའི་ཕྲིན་ལས་སྒྲུབས༔ ཨུཙྪི་ཊ་བ་ལིཾ་ཏ་ཁཱ་ཧི༔ ཞེས་ལྷག་གཏོར་གཙང་སར་གཤེགས། ཐུགས་དམ་བསྐུལ་བ་ནི།
ཧཱུྃ༔ ཕྱོགས་བཅུ་དག་པའི་དཀྱིལ་འཁོར་ཡངས་པ་ནས༔ ཐུགས་རྗེས་དགོངས་ཤིག་བསླུ་མེད་དཀོན་མཆོག་གསུམ༔ དབྱིངས་ནས་བཞེངས་ཤིག་ཡེ་ཤེས་མཁའ་འགྲོའི་གཙོ༔ རྡོ་རྗེ་གཙུག་ཏོར་དྲག་མོ་གདུགས་དཀར་ཅན། ། རིགས་བཞིའི་གདོང་དང་ལྷ་མོ་ཉི་ཤུ་གཅིག ། ལེགས་ལྡན་མཆེད་གསུམ་མ་མོ་བྱེ་བ་འབུམ། ། བརྒྱུད་གསུམ་དམ་ཅན་སྲུང་མ་ལས་ལ་བཞེངས༔ སྣ་ཚོགས་གང་འདུལ་ཕྲིན་ལས་དུས་ལ་བབ༔ ཕྱི་ཡི་དུས་འཁྲུགས་སྣོད་ཀྱི་རྒུད་པ་སོལ༔
ནང་གི་འབྱུང་འཁྲུགས་ནད་མུག་མཚོན་བསྐལ་ཟློག༔ གསང་བ་སེམས་འཁྲུལ་དུག་ལྔའི་རྣམ་རྟོག་གཞིལ༔ ཤིན་ཏུ་མི་བསྲུན་གདུལ་དཀའ་ཚར་གཅོད་པའི༔ ཕྲིན་ལས་མྱུར་དུ་མཛོད་ཅིག་ས་མ་ཡ༔ སྐབས་འདིར་སྲུང་མའི་གཏོར་གཤེགས་དང་ཟོར་གཏོར་ཡོད་ན་བཏང༌། དེ་ནས་ཆད་ཐོ་བསྒྲག་པ་ནི། ཧཱུྃ་བྷྱོཿ དུས་གསུམ་བརྒྱུད་གསུམ་རིག་འཛིན་བླ་མ་དང་༔ ཧེ་རུ་ཀ་ཡི་དམ་ལ་རབ་གནས་པའི༔ བཀའ་ཡི་ལྷ་འདྲེ་རྒྱུད་གསུམ་དྲེགས་པའི་སྡེ༔
ཆད་ཐོ་གཏོར་མ་ལོངས་ལ་ཕྲིན་ལས་སྒྲུབས༔ བརྟན་མའི་གཏོར་མ་བཤམས་ལ། མ་བྷྱོཿ ཁྱད་པར་སློབ་དཔོན་པདྨ་ཀཱ་ར་ཡི༔ བཀའ་དང་དམ་གནས་བོད་ཁམས་སྐྱོང་བའི་མ༔ དུས་སྦྱོར་བཅུ་གཉིས་དག་པའི་བརྟན་སྐྱོང་ཚོགས༔ བཤལ་ཆུའི་གཏོར་མ་དགྱེས་བཞེས་ཕྲིན་ལས་མཛོད༔ ཨོཾ་མ་མ་ཧྲིཾ་ཧྲིཾ་བ་ལིཾ་ཏ་ཁཱ་ཧི༔ གཏོར་མ་འབུལ་ལ་གཏོར་གཞོང་ཁ་སྦུབ། འགུགས་གཞུག་དང་བཅས་རྟ་བྲོ་བརྡུང་བ་ནི།
ཧཱུྃ༔ རྣམ་ཐར་གསུམ་ལྡན་ཨེ་ཡི་དབྱིངས་ཉིད་དུ༔ གཟུང་འཛིན་མཚན་མར་ལྟ་བའི་དམ་སྲི་ཐུལ༔ ཡེ་ཤེས་ལྔ་ཡིས་གླུ་བླངས་བྲོ་བརྡུང་བས༔ འོད་གསལ་སྟོང་ཉིད་བདེ་བའི་ཀློང་དུ་སྦ༔ ཨོཾ་ཨཱཿཧཱུྃ་སྭཱ་ཧཱ༔ ལཾ་ཡ་མ་དམ་སྲི་ཏྲི་སཏྭཾ་བྷ་ཡ་ནན༔ གཏོར་གཞོང་ཁ་ཡར་གཟེད་ལ་འབྲུ་འཐོར། དེ་ནས་མཆོད་ཁ་གསོས་ལ། འབྲུ་གསུམ་བྱིན་རླབས་སྔོན་དུ་འགྲོ་བ་མཆོད་བསྟོད་འདོད་གསོལ་བཅས་གོང་བཞིན་བྱ།
དངོས་གྲུབ་ལེན་པ་ནི། བཅོམ་ལྡན་གདུགས་དཀར་ལྷ་ཚོགས་དགོངས་སུ་གསོལ། ། སྐུ་གསུང་ཐུགས་ཀྱི་བྷ་ག་ཡངས་པ་ནས༔ ཕྱག་རྒྱ་ཆེན་པོ་མཆོག་གི་དངོས་གྲུབ་དང་༔ ཐུན་མོང་ལས་བཞི་གྲུབ་བརྒྱད་འདོད་རྒུའི་ཆར༔ ད་ལྟ་ཉིད་དུ་བསྩལ་ཞིང་བརྟན་པར་མཛོད༔ ཨོཾ་སརྦ་ཏ་ཐཱ་ག་ཏ་ཨཥྞི་ཥ་ཀཱ་ཡ་ཝཱཀྐ་ཙིཏྟ་སརྦ་སིདྡྷི་ཕ་ལ་ཧཱུྃ་ཨཱཿ དངོས་གྲུབ་བླང་ཞིང་བུམ་ཆུ་མྱང༌། ཐལ་མོ་སྦྱར་ལ། ཧོཿ
གསང་བའི་སྒོར་ཞུགས་རྣལ་འབྱོར་སྒྲུབ་པ་པོས༔ བག་མེད་དབང་གྱུར་ཏིང་འཛིན་མ་གསལ་ཞིང་༔ ལྷ་སྔགས་མ་དག་ཆོ་གར་ལྷག་ཆད་སོགས༔ ཡེ་ཤེས་ལྷ་དང་སྲུང་མར་བཟོད་པར་གསོལ༔ ཡིག་བརྒྱ་བཟླ། རྟེན་ཡོད་ན་ འདིར་ནི་གཟུགས་དང་ སོགས་ཀྱིས་བརྟན་བཞུགས་དང་རྟེན་མེད་ན། བདག་བསྐྱེད་ཉེར་བསྡུ་ནི། ཧཱུྃ་ཧཱུྃ་ཧཱུྃ༔ སྣང་ཆ་ལྷ་སྔགས་འཁོར་ལོ་དབྱིངས་སུ་བསྡུ༔ མི་གནས་ཐུགས་ཀྱི་ཐིག་ལེས་རྟག་མཐའ་བྲལ༔
ཨ་ཨ་ཨཱཿ ཕཊ྄་ཕཊ྄་ཕཊ྄ཿ སྟོང་ཉིད་རང་གདངས་ཐུགས་རྗེའི་ཡེ་ཤེས་རྩལ༔ སྐུ་གསུང་ཐུགས་ཀྱི་འཁོར་ལོས་ཆད་མཐའ་སྤངས༔ ཨོཾ་ཨཱཿཧཱུྃ༔ བཛྲ་མ་མཱ་ཀ་ཝཱ་ཙི་རཀྵ་ཧཾ༔ ཞེས་གོ་བགོ ཧོཿ བདག་གིས་དུས་གསུམ་དགེ་བ་ཅི་བསགས་མཐུས༔ ནམ་མཁའི་མཐར་ཐུག་གྱུར་པའི་སེམས་ཅན་ཀུན༔
བླ་མེད་ཐེག་མཆོག་སྔགས་ཀྱི་སྣོད་གྱུར་ནས༔ གཙུག་ཏོར་དཀར་མོའི་གོ་འཕང་མྱུར་ཐོབ་ཤོག ། ཞེས་བསྔོའོ། ། རྟེན་སྙིང་སྔོན་དུ་འགྲོ་བའི། བདེ་གཤེགས་ཐུགས་རྗེས་གཙུག་ཏོར་ལས་འཁྲུངས་ཤིང༌། ། བདེ་འབྱུང་བསྟན་ལ་གནོད་བྱེད་ཚར་བཅད་ནས། ། བདེ་ལེགས་འབྲས་བུ་ཉེ་བར་སྩོལ་མཛད་པའི། ། བདེ་མཆོག་གདུགས་དཀར་ཅན་གྱི་བཀྲ་ཤིས་ཤོག ། མཚམས་མེད་ལྔ་སོགས་ལས་ངན་སྡིག་སྒྲིབ་འཛད། ། ཚེ་བསོད་ཡེ་ཤེས་རྒྱས་ཤིང་བྱད་ཕུར་དང༌། །
མི་མཐུན་ཕྱོགས་ཀུན་སྲུང་ཞིང་ཟློག་པ་སོགས། ། ཕན་ཡོན་དཔག་མེད་དཔལ་གྱི་མགུལ་ནས་གདམས། ཞེས་ཕན་ཡོན་བསམ་གྱིས་མི་ཁྱབ་པའི་འཕགས་མ་གཙུགས་ཏོར་དཀར་མོའི་སྒྲུབ་ཐབས་རལ་གྲི་མ་ཞེས་ཡོངས་སུ་གྲགས་པ་འདིར་སྒོམ་བཟླས་ཙམ་ལས་སྒྲུབ་ཐབས་དབེན་པས་གཏོར་འཕང་གི་ལས་སོགས་ལ་འཇུག་པ་བདེ་བའི་དབང་དུ་བྱས་ཏེ་སློབ་དཔོན་སྐལ་ལྡན་མཆོག་གིས་ལྷ་རྫས་ཀྱི་རྟེན་བཅས་གསུང་བསྐུལ་ངོར་དུས་མཐའི་སྔགས་ནག་ཀཱ་མ་རཱ་ཛ་དཱི་པས་བཀའ་གཏེར་ཟུང་འཇུག་གི་ཚུལ་དུ་བསྡེབས་ཏེ་སྦྱར་བ་སིདྡྷི་རསྟུ།། །། ང༽ སྐུ་གསུམ་དགོངས་འདུས་ལས། རྩ་གསུམ་སྤྱིའི་སྨད་ལས་དང་འབྲེལ་བའི་གཙུག་ཏོར་དཀར་མོའི་ཟློག་བསྒྱུར་བཀླག་ཆོག་ཏུ་སྤེལ་བ་བྱད་གདོན་གཡུལ་འཇོམས་ཞེས་བྱ་བ་བཞུགས་སོ། ན་མོ་གུ་རུ་ཨཱརྻ་ཨུཥྞི་ཥ་བྷྱེ། བདེ་གཤེགས་གཙུག་ཏོར་ལས་བྱུང་བའི། ། རིགས་སྔགས་ལྷ་མོ་གདུགས་དཀར་མོ། ། ཕྱིར་བཟློག་ཆེན་མོ་ལ་བཏུད་ནས། ། སྨད་ལས་བཀླག་ཆོག་འདི་ན་སྤེལ།
དེ་ཡང་བཀའ་གཏེར་མན་ངག་ཆུ་བོ་གཅིག་འདྲེས་གཏེར་ཆེན་བླ་མའི་བཀའ་སྲོལ་གཙུག་ཏོར་གདུགས་དཀར་མོའི་བདག་གི་རྣལ་འབྱོར་སྔོན་དུ་འགྲོ་བས་མདུན་བསྐྱེད་གཏོར་ཆེན་ལ་བརྟེན་ནས་ཟློག་བསྒྱུར་བྱ་ཚུལ་གཏེར་གཞུང་རྩ་གསུམ་སྤྱིའི་སྨད་ལས་ཁྲོ་ཆུའི་ཞུན་ཐིགས་དང་གཙུག་ཏོར་དཀར་མོའི་བཟློག་བསྒྱུར་ཟུང་བསྡེབས་བཀླག་ཆོག་ཏུ་སྤེལ་བ་ལ། དང་པོ་བཅའ་གཤམ་ནི། རང་གི་མདུན་དུ་གཞི་ནག་པོར་འབྲུ་ནག་གི་ཚོམ་བུ་ཉེར་གཅིག་བཀོད་པའི་ཁར། མཉྫིས་བཏེགས་པའི་གཏོར་མ་འབྲུ་ནག་གི་བག་ཕྱེ་དུག་ཁྲག་གིས་སྦྲུས་པའི་གཏོར་ཆེན་ཁྲུ་གང་ལས་མི་ཆུང་བར་གཏོར་ཆུང་ཉེར་གཅིག་དང་ཤ་ཁྲག་ཀེ་ཚེ་ཤང་ཚེ་ཡུངས་དཀར་ནག་གིས་བརྒྱན་པའི་མཐར། དུག་ཤིང་གི་རྩང་ཕུར། རྩེ་མོར་སྲུང་བཟློག་གི་ཙཀྲ། མངོན་རྟོགས་དང་མཐུན་པའི་སྐུ་ཙཀ ། དེ་སྟེང་དར་གདུགས་དཀར་པོ་དགུ་བརྩེགས། ཐོད་སྐམ་རྩེ་རྒྱན་སོགས་ཀྱིས་སྤྲས་པ་ནུས་ན་ཁྲོ་ཞལ་དུ་བཅོས་པ་མེ་རི་བརྗིད་ལྡན་ཅན། ཕྱི་རྩང་ལ་བྷ་སུ་ཏ་དང་སྔོ་དམར་སྐུད་པས་དཀྲྀ་བ་སོགས་སྤྱི་འགྲོས་ལྟར་བྱ།
འོག་ཏུ་ལྕག་ཧོམ་ནང་ལིངྒ་བྲིས་པ་ཁྲུས་ལྟེབ་ལག་ལེན་བཞིན་བྱས་པའམ། ཟན་ལིང་གང་རུང༌། མཐའ་བསྐོར་དུ། ཁྲག་གི་ཨརྒྷཾ། དུག་ཆུའི་ཞབས་བསིལ། དབང་པོའི་མེ་ཏོག ། ཤ་ཆེན་གྱི་བདུག་སྤོས། ཚིལ་ཆེན་གྱི་ཞུན་མར། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས་སོགས་དྲག་མཆོད་ཀྱིས་གཡོན་དུ་བསྐོར་གཡས་གཡོན་སྨན་རཀ་བཅས་བཤམ།
ཕྱི་རོལ་ཟུར་རྫས་སྣ་དགུ་སྤུངས་ཟོར་རམ། སྤྲོ་ན་ཐུན་ཟོར་དང༌། ཁྲམ་ཟོར། ཁྲག་ཟོར། ཐོད་ཟོར། ཡུངས་ཟོར། མདའ་ཟོར། རྡོ་ཟོར། དུག་ཟོར། གཏོར་ཟོར།
བཅས་དང་མདའ་གཞུ་གྲི་རིང་སོགས་གང་འཛོམས་ཀྱིས་བསྐོར། ཟུར་དུ་བཟློག་མཆོད་འབྲུ་ནག་གཏོར་ཆུང་ཤ་དུམ་བརྒྱ་རྩ་བསྒྲལ་ཆས་སོགས་དང༌། ལམ་སེལ་དཀར་གཏོར། དགྲ་གཟུགས་ལིངྒ་སོགས་མཐོང་རྒྱུན་ལྟར་བཤམ། རང་གི་མདུན་གཡས་ནས་རིམ་བཞིན་ལས་བུམ་ཌཱ་མ་རུ་ནས་གཟེབ་ཡུངས་གཟེབ་དར་དམར་ནག་རྡོ་དྲིལ་ལས་ཕུར་ནང་མཆོད་བཅས་འདུ་བྱའོ། དངོས་གཞི་ལ། དང་པོ་ནི་མངོན་རྟོགས་གཅིག་གིས་བདག་མདུན་དུས་གཅིག་ལ་བླ་མེད་ལྟར་གསལ་བཏབ་ལ། བསྙེན་སྒྲུབ་ཅི་ནུས་དང་སྲུང་བཟློག་གི་དམིགས་རིམ་སོགས་གཞུང་གསལ་ལས་གསར་སྤྲོས་མི་དགོས། མཐར་དབྱངས་གསལ་ཡིག་བརྒྱ་རྟེན་སྙིང་གསུམ་རེ་མཆོད་བསྟོད་གྲུབ་ནས་གསོལ་ཀ་རྒྱས་བསྡུས་གང་རུང་བྱ། སྐོང་བཤགས་སོང་ནས་ཚོགས་མཆོད་བཤགས་པའི་བར་བཏང༌།
གཉིས་པ་སྨད་ལས་གཞུང་ལ་འཇུག་པ་ལ། དང་པོ་ཐུགས་དམ་གནད་ནས་བསྐུལ་བ་ནི༔ ཧཱུྃ༔ ཆོས་དབྱིངས་སྐྱེ་མེད་ནམ་མཁའི་ཀློང་ཉིད་ལས༔ མ་འགག་གཟུགས་སྐུ་ཅི་ཡང་འཆར་བའི་གར༔ མ་གཡེལ་བཞེངས་ཤིག་རྩ་གསུམ་སྲུང་མའི་ཚོགས༔ དྲག་པོ་མངོན་སྤྱོད་ལས་ཀྱི་དཔུང་མཛོད་ཅིག༔
གཉིས་པ་དམ་རྫས་གསེར་སྐྱེམས་མཆོད་པ་ནི༔ ཨོཾ་ཨཱཿཧཱུྃ༔ གཏན་གྱི་སྐྱབས་གནས་དཀོན་མཆོག་རྩ་གསུམ་ལྷ༔
མཆོད་པར་འོས་པ་འཇིག་རྟེན་དྲེགས་པའི་ཚོགས༔ མ་ལུས་འཁོར་བཅས་གསེར་སྐྱེམས་མཆོད་པ་བཞེས༔ དེང་འདིར་རྣལ་འབྱོར་བདག་གི་གཟུ་དཔང་མཛོད༔ གསུམ་པ་བདེན་རྫུན་གཟུ་དཔང་གསོལ་བ་ནི༔ ཧཱུྃ༔ བླ་མ་དཀོན་མཆོག་གསུམ་པོ་གཟུ་དང་དཔང་༔ ཡི་དམ་མཁའ་འགྲོ་ཆོས་སྐྱོང་ར་མདར་སྦྲན༔ བདེན་རྫུན་དྲང་ཤན་ཡེ་ཤེས་སྤྱན་གྱིས་གཟིགས༔ བདག་ནི་ཞིང་བཅུ་དགྲ་ཡིས་རྒོལ་མ་བཟོད༔ ད་ནི་མྱུར་དུ་བསྒྲལ་བའི་དུས་ལ་བབ༔
གཤིན་རྗེའི་ལྟོ་བ་ཆུ་སྲིན་གྲེ་བ་དང་༔ ཉི་ཟླའི་གོ་བར་ཆོས་བོན་སྲུང་མའི་འོག༔ འཇིག་རྟེན་སྲིད་པའི་གབ་བསྐུང་གར་གནས་ཀྱང་༔ སྐྱབས་བྲལ་བྱིའུ་ཁྲ་ཡིས་དེད་པ་བཞིན༔ སྐད་ཅིག་ཡུད་ཀྱིས་འགུགས་པའི་དུས་ལ་བབ༔ བཀུག་ནས་མྱུར་དུ་བསྒྲལ་བའི་དུས་ལ་བབ༔ ཐུགས་དམ་དུས་ལ་བབ་བོ་ས་མ་ཡ༔ བཞི་པ་ཧོམ་ཁུང་བསྐྱེད་པ་ནི༔ ཨེ་ཡཾ་ཛྭ་ལ་རཾ༔ རང་མདུན་ལས་ཀྱི་གཤིན་རྗེའི་ཧོམ་ཁུང་དུ༔
ནྲྀ་ཏྲི་ཡོངས་གྱུར་དགྲ་བགེགས་དངོས་སུ་གསལ༔ ལས་ཀྱི་དབང་གིས་ཕྱོགས་བཅུའི་དགྲ་གདོན་ཚོགས༔ ཤ་རུལ་སྦྲང་མ་འཁོར་བཞིན་འདུ་བར་གྱུར༔ ལྔ་པ་རྣམ་ཤེས་རྟེན་ལ་འགུགས་པ་ནི༔ ན་མོ༔ མཆོག་གསུམ་རྩ་གསུམ་སྲུང་མའི་བདེན་སྟོབས་དང་༔ ཁྱད་པར་གདུགས་དཀར་ལྷ་ཚོགས་བདེན་པའི་མཐུས༔ མ་རུངས་སེམས་ཅན་བསྒྲལ་བའི་ཞིང་གྱུར་ཀུན༔ སྲིད་པ་གསུམ་གྱི་ཁབ་བསྐུང་གར་གནས་ཀྱང་༔ སྐད་ཅིག་ཡུད་ཀྱིས་དམིགས་རྟེན་འདི་ལ་ཁུག༔
ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། དགྲ་བགེགས་སརྦ་ནྲྀ་ཏྲིཿ
ཨ་ཀརྵ་ཡ་ཛཿ གསུམ་ནས་བརྒྱ་སྟོང་ལ་སོགས་གྲངས་རྟགས་སྦྱར༔ བཀུག་ནས་ཐར་མེད་གནད་དུ་གཟིར་བ་ནི༔ ཧཱུྃ་བྷྱོཿ དཔལ་གྱི་ཐུགས་སྤྲུལ་དཔལ་གྱི་ཕོ་ཉའི་ཚོགས༔ ནམ་མཁའ་གང་བའི་ཕྲིན་ལས་དུས་ལ་བབ༔ བསྒྲལ་བའི་ཞིང་དུ་གྱུར་པའི་སེམས་ཅན་རྣམས༔ ཁུག་ཅིག་བཛྲ་ཨཾ་ཀུ་ཤ་ཡ་ཛཿ ལྕགས་ཀྱུས་གཟིར༔ ཧཱུྃ་བྷྱོཿ
དཔལ་གྱི་ཐུགས་སྤྲུལ་དཔལ་གྱི་ཕོ་ཉའི་ཚོགས༔ ནམ་མཁའ་གང་བའི་ཕྲིན་ལས་དུས་ལ་བབ༔ བསྒྲལ་བའི་ཞིང་དུ་གྱུར་པའི་སེམས་ཅན་རྣམས༔ དབྱེར་མེད་ཆིངས་ཤིག་བཛྲ་པཱ་ཤ་ཧཱུྃ༔ ཞགས་པས་ཆིངས༔ ཧཱུྃ་བྷྱོཿ དཔལ་གྱི་ཐུགས་སྤྲུལ་དཔལ་གྱི་ཕོ་ཉའི་ཚོགས༔ ནམ་མཁའ་གང་བའི་ཕྲིན་ལས་དུས་ལ་བབ༔ བསྒྲལ་བའི་ཞིང་དུ་གྱུར་པའི་སེམས་ཅན་རྣམས༔ ཡན་ལག་སྡོམས་ཤིག་བཛྲ་སྥོ་ཊ་བཾ༔
ལྕགས་སྒྲོག་གིས་བསྡམ༔ ཧཱུྃ་བྷྱོཿ དཔལ་གྱི་ཐུགས་སྤྲུལ་དཔལ་གྱི་ཕོ་ཉའི་ཚོགས༔ ནམ་མཁའ་གང་བའི་ཕྲིན་ལས་དུས་ལ་བབ༔ བསྒྲལ་བའི་ཞིང་དུ་གྱུར་པའི་སེམས་ཅན་རྣམས༔ མྱོས་པར་གྱིས་ཤིག་བཛྲ་གཎྜེ་ཧོཿ དྲིལ་བུས་མྱོས༔ ཧཱུྃ་བྷྱོཿ དཔལ་གྱི་ཐུགས་སྤྲུལ་དཔལ་གྱི་ཕོ་ཉའི་ཚོགས༔ ནམ་མཁའ་གང་བའི་ཕྲིན་ལས་དུས་ལ་བབ༔
བསྒྲལ་བའི་ཞིང་དུ་གྱུར་པའི་སེམས་ཅན་རྣམས༔ ལྷ་དང་ཕྲོལ་ཅིག་པྲ་ཝེ་ཤ་ཡ་ཕཊ྄ཿ སྒྲོ་ཟུང་གིས་དབྱེ། ཧཱུྃ་བྷྱོཿ དཔལ་གྱི་ཐུགས་སྤྲུལ་དཔལ་གྱི་ཕོ་ཉའི་ཚོགས༔ ནམ་མཁའ་གང་བའི་ཕྲིན་ལས་དུས་ལ་བབ༔ བསྒྲལ་བའི་ཞིང་དུ་གྱུར་པའི་སེམས་ཅན་རྣམས༔ གནད་དུ་ཕོབ་ཅིག་ཨ་བེ་ཤ་ཡ་ཨཿ གུ་གུལ་དང་དུག་ཁྲག་གིས་དབབ༔ ཧཱུྃ་བྷྱོཿ
དཔལ་གྱི་ཐུགས་སྤྲུལ་དཔལ་གྱི་ཕོ་ཉའི་ཚོགས༔ ནམ་མཁའ་གང་བའི་ཕྲིན་ལས་དུས་ལ་བབ༔ བསྒྲལ་བའི་ཞིང་དུ་གྱུར་པའི་སེམས་ཅན་རྣམས༔ རྡུལ་དུ་རློགས་ཤིག་བཛྲ་ཤ་རཱི་རཾ༔ ཡུངས་དཀར་གྱིས་བྲབ་བོ༔ དྲུག་པ་བསྒྲལ་བར་ཐུགས་དམ་བསྐུལ་བ་ནི༔ ཧཱུྃ༔ རང་བྱུང་ལྷུན་གྲུབ་དུར་ཁྲོད་ཆེན་པོ་ནས༔ འབར་བའི་ཆོ་འཕྲུལ་ཡི་དམ་དཀྱིལ་འཁོར་ལྷ༔ བཅོམ་ལྡན་གདུགས་དཀར་ལྷ་ཚོགས་དུས་ལ་བབ༔
ཡབ་ཡུམ་སྲས་དང་བཀའ་སྡོད་སྤྲུལ་འཁོར་བཅས༔ མ་གཡེལ་བཞེངས་ཤིག་དྲག་པོའི་ཕྲིན་ལས་མཛོད༔ གནད་ནས་བསྐུལ་ཞིང་ཕུར་བུ་ལྷར་གསལ་གདབ༔ ཚེ་ཁྲུས་དགོངས་པས་འཁོར་བ་དབྱིངས་སུ་བསྒྲལ༔ ཧཱུྃ༔ ང་ནི་རང་བྱུང་དོན་གྱི་ཧེ་རུ་ཀའི༔ ལག་གཉིས་རིགས་ལྔའི་སྦྱོར་མཚམས་ཧཱུྃ་ཡིག་ལས༔ སྲས་མཆོག་ཕུར་བུས་སྲིད་གསུམ་ཐལ་བར་འབྱིན༔ གཡས་སུ་འདྲིལ་བས་ཕོ་རྒྱུད་ལས་ལ་འགྱེད༔ གཡོན་དུ་འདྲིལ་བས་མོ་རྒྱུད་གནད་ནས་བསྐུལ༔
སྟེང་དུ་བསྐོར་བས་བདག་འཁོར་ཡོངས་སུ་བསྲུང་༔ སྐེད་ལ་བསྐོར་བས་ནུས་མཐུ་ཕྱིར་མི་ལྡོག༔ མདུན་དུ་འདྲིལ་བས་དགྲ་བགེགས་སྲོག་རྩ་འདྲེན༔ བཏབ་པས་ལྷ་ཡང་རུང་སྟེ་ཐལ་བར་བརླག༔ ཧཱུྃ༔ ཆོས་དབྱིངས་འབར་བ་གསུམ་གྱི་འོད་ཟེར་གྱིས༔ ལས་ངན་སྒྲིབ་པ་སྦྱོངས་ཤིག་ཀཱི་ལ་ཡ༔ རྣམ་ཤེས་ཨ་ཡིག་དཀར་པོའི་རྣམ་པ་རུ༔ ཆོས་ཀྱི་དབྱིངས་སུ་དྲོངས་ཤིག་ཀཱི་ལ་ཡ༔ ཚེ་བསོད་ནྲྀ་ལྗང་བྷྲཱུྃ་སེར་རྣམ་པ་རུ༔
དྭངས་མ་དྲོངས་ཤིང་བཛྲ་ཀཱི་ལ་ཡ༔ ཁམས་གསུམ་འཁོར་བའི་བག་ཆགས་བཤིག་པའི་ཕྱིར༔ རྟེན་གཞི་སྒྲོལ་ཅིག་བཛྲ་ཀཱི་ལ་ཡ༔ ཨོཾ་ཨཱཿཧཱུྃ༔ ཕུར་བུ་གསུམ་གཟིར་བས་སྒྲིབ་པ་སྦྱང་༔ ཨ་སྥ་ར་ཎ་ཕཊ྄ཿ ཕུར་བུས་ཡར་དྲངས་འཁོར་བ་གནས་ནས་སྤར༔ ནྲྀ་བྷྲཱུྃ་སིངྷ་ར་ཎ་ཧཱུྃ༔ ཕུར་བུ་སྙིང་ཁར་རེག་ལ་དྭངས་མ་བསྡུ༔ དྲག་སྔགས་བརྗོད་ཅིང་ཕུར་བུ་བསྐོར་ཞིང་འདྲིལ༔
གནས་ལྔ་དང་ནི་ཡན་ལག་བཞིར་གདབ་པས༔ བག་ཆགས་ལས་ཀྱི་རྟེན་གཞི་རྩད་ནས་བཤིག༔ རལ་གྲིས་ཕུང་པོ་དུམ་བུར་གཏུབ་པ་ནི༔ ཧཱུྃ༔ རྣོ་ངར་ཤེས་རབ་འབར་བའི་རལ་གྲི་འདིས༔ མ་རིག་ཕུང་ཁམས་བག་ཆགས་དབྱིངས་སུ་ཕྲལ༔ དྲག་པོ་དཔལ་གྱི་དམ་རྫས་བླ་ན་མེད༔ སྟོང་གསུམ་རབ་འབྱམས་ཤ་ཁྲག་དམར་ཆེན་བསྐྱིལ༔ ཏདྱ་ཐཱ། ཨོཾ་ཨ་ན་ལེ་ཨ་ན་ལེ།
བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། གནོད་བྱེད་དགྲ་བགེགས་སརྦ་ཤ་ཏྲུཾ་མཱ་ར་ཡ་ཕཊ྄ཿ རྡོ་རྗེ་ཐོ་བས་ཕྱེ་མར་བརྡུང་བ་ནི༔ ཧཱུྃ༔
ཤེས་རབ་ཨེ་དབྱིངས་འབར་བའི་གཏུན་ཁུང་དུ༔ ཐབས་མཆོག་བདེ་ཆེན་རྡོ་རྗེས་གཉིས་མེད་བརྡུང་༔ ཨ་འཐས་གཉིས་འཛིན་འཁྲུལ་བའི་ལྔ་ཕུང་རྫས༔ བདག་མེད་ཆོས་ཀྱི་དབྱིངས་སུ་གཞིག་པར་བྱ༔ ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི།
བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། གནོད་བྱེད་དགྲ་བགེགས་སརྦ་ཧ་ན་ཧ་ན་ཧཱུྃ་ཕཊ྄ཿ གསུམ་པ་ལྷ་ཚོགས་ཀྱི་ཞལ་དུ་བསྟབ་པ་ནི༔ ཨོཾ་ཨཱཿཧཱུྃ༔ ཕུང་ཁམས་ཤ་ཁྲག་བདུད་རྩིའི་མཆོད་པ་འདི༔ གཙུག་ཏོར་དྲག་མོའི་ལྷ་ཚོགས་ཞལ་དུ་བསྟབ༔ བསྟན་སྲུང་དྲེགས་ཚོགས་བཅས་པས་ལྷག་མེད་རོལ༔ དགྲ་བགེགས་ཐལ་བར་བརླག་པའི་ཕྲིན་ལས་མཛོད༔
ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། དགྲ་བགེགས་ཀྱི་མ་ཧཱ་མཱཾ་ས་ལ་ཁཱ་ཧིཿ
མ་ཧཱ་རཀྟ་ལ་ཁཱ་ཧི༔ མ་ཧཱ་ཀིཾ་ནི་རི་ཏི་ལ་ཁཱ་ཧི༔ མ་ཧཱ་ཙིཏྟ་ལ་ཁཱ་ཧི༔ མ་ཧཱ་བ་སུ་ཏ་ལ་ཁཱ་ཧི༔ མ་ཧཱ་གོ་རོ་ཙ་ན་ལ་ཁཱ་ཧི༔ བརྒྱད་པ་བསྒྲལ་རྫས་བམ་གྱི་བསྐང་བ་ནི༔ ཧཱུྃ༔ ཤ་ཁྲག་བདུད་རྩིའི་མཆོད་པ་བླ་ན་མེད༔ གསང་བའི་དཀྱིལ་འཁོར་གཞུང་བཞིན་བཤམས་པ་འདིས༔ རྩ་གསུམ་སྲུང་མ་བཅས་པའི་ཐུགས་དམ་བསྐང་༔
ཁྱད་པར་དྲག་པོ་དམར་གྱི་གཏོར་མ་འདི༔ གང་ལ་དམིགས་པའི་དགྲ་གདོན་དབྱེར་མེད་པ༔ དགྱེས་པར་བཞེས་ལ་ལོ་ཟླར་མ་འགྱང་བར༔ མ་རུངས་རྟགས་དང་མཚན་མ་སྟོན་པ་དང་༔ དགྲ་གདོན་རྨང་ནས་བརླག་པའི་ཕྲིན་ལས་མཛོད༔ ཚོགས་ཀྱི་དམ་རྫས་རང་ལུས་གདན་གསུམ་དཀྱིལ་འཁོར་ལ་ནང་མཆོད་སྲེག་བླུག་གིས་ཚིམ་པར་རོལ་ཞིང་ལྷག་མ་ནི། ཨོཾ་ཨཱཿཧཱུྃ༔ ཧཱུྃ་བྷྱོཿ ལྷག་ལ་དབང་བའི་དཀྱིལ་འཁོར་མཐའ་སྐྱོང་བ༔ དཔལ་གྱི་འཁོར་ཚོགས་བཛྲ་ཨ་རཱ་ལི༔
མ་ཚོགས་དབང་ཕྱུག་གིང་ལང་འབར་མའི་ཚོགས༔ ལྷག་གཏོར་དགྱེས་བཞེས་རྣམ་བཞིའི་ཕྲིན་ལས་སྒྲུབས༔ ཨུཙྪི་ཊ་བ་ལིཾ་ཏ་ཁཱ་ཧི༔ ཞེས་ལྷག་གཏོར་གཙང་སར་གཤེགས། ཐུགས་དམ་བསྐུལ་བ་ནི། ཧཱུྃ༔ ཕྱོགས་བཅུ་དག་པའི་དཀྱིལ་འཁོར་ཡངས་པ་ནས༔ ཐུགས་རྗེས་དགོངས་ཤིག་བསླུ་མེད་དཀོན་མཆོག་གསུམ༔ དབྱིངས་ནས་བཞེངས་ཤིག་ཡེ་ཤེས་མཁའ་འགྲོའི་གཙོ༔ རྡོ་རྗེ་གཙུག་ཏོར་དྲག་མོ་གདུགས་དཀར་ཅན། །
རིགས་བཞིའི་གདོང་དང་ལྷ་མོ་ཉི་ཤུ་གཅིག ། ལེགས་ལྡན་མཆེད་གསུམ་མ་མོ་བྱེ་བ་འབུམ། ། རྒྱུད་གསུམ་དམ་ཅན་སྲུང་མ་ལས་ལ་བཞེངས༔ སྣ་ཚོགས་གང་འདུལ་ཕྲིན་ལས་དུས་ལ་བབ༔ ཕྱི་ཡི་དུས་འཁྲུགས་སྣོད་ཀྱི་རྒུད་པ་སོལ༔ ནང་གི་འབྱུང་འཁྲུགས་ནད་མུག་མཚོན་བསྐལ་ཟློག༔ གསང་བ་སེམས་འཁྲུལ་དུག་ལྔའི་རྣམ་རྟོག་གཞིལ༔ ཤིན་ཏུ་མི་བསྲུན་གདུལ་དཀའ་ཚར་གཅོད་པའི༔ ཕྲིན་ལས་མྱུར་དུ་མཛོད་ཅིག་ས་མ་ཡ༔ ཐུགས་དམ་སྐོང་ཞིང་བཟློག་པའི་ཕྲིན་ལས་བཅོལ༔
རོལ་མོའི་དྲག་ཏུ་བསྐུལ་ལ། ཧཱུྃ་བྷྱོ། ཆོས་དབྱིངས་རྣམ་པར་དག་པའི་དཀྱིལ་འཁོར་ནས། ། བཅོམ་ལྡན་ཤཱཀྱ་ཐུབ་པའི་སྐུ་ཡི་སྲས། ། མ་ལུས་དགྲ་བགེགས་བཟློག་པའི་མཐུ་མོ་ཆེ། ། དྲག་རྩལ་ཕྲིན་ལས་སྐད་ཅིག་ཐོགས་པ་མེད། ། བཅོམ་ལྡན་གདུགས་དཀར་དྲག་མོའི་ལྷ་ཚོགས་རྣམས། ། སྲིད་གསུམ་གདུག་པ་མ་ལུས་བཟློག་པའི་ཕྱིར། ། དད་དང་དམ་ཚིག་དབང་གིས་སྤྱན་འདྲེན་ན། ། ཐུགས་རྗེ་ཐུགས་དམ་དབང་གིས་གཤེགས་སུ་གསོལ། །
མ་ལུས་དགྲ་བགེགས་བསྣོལ་བའི་གདན་སྟེང་དུ། ། བཟློག་བསྒྱུར་ཕྲིན་ལས་མཛད་ཕྱིར་བཞུགས་སུ་གསོལ། ། སྲིད་གསུམ་གདུག་པ་མ་ལུས་བསྒྲལ་བ་ཡི། ། དམར་ནག་ཁྲག་གི་ཨརྒྷཾ་ལ་སོགས་པའི། ། དྲག་པོའི་ཉེར་སྤྱོད་མཐུན་པའི་དམ་རྫས་དང༌། ། ཤ་ཁྲག་དམར་གྱི་གཏོར་མ་འདི་བཞེས་ལ། ། སྲིད་པའི་ཆག་སྒོ་མ་ལུས་བཟློག་ཏུ་གསོལ། ། བདེ་གཤེགས་རིགས་ཀྱི་བཅོམ་ལྡན་གདུགས་དཀར་མོས། ། ལྷ་ཡི་གདོན་ཚོགས་མ་ལུས་བཟློག་ཏུ་གསོལ། ། རྡོ་རྗེའི་རིགས་ཀྱི་བཅོམ་ལྡན་གདུགས་དཀར་མོས། །
ཀླུ་ཡི་གདོན་ཚོགས་མ་ལུས་བཟློག་ཏུ་གསོལ། ། རིན་ཆེན་རིགས་ཀྱི་བཅོམ་ལྡན་གདུགས་དཀར་མོས། ། དབང་ལྡན་གདོན་ཚོགས་མ་ལུས་བཟློག་ཏུ་གསོལ། ། པདྨ་རིགས་ཀྱི་བཅོམ་ལྡན་གདུགས་དཀར་མོས། ། རྒྱལ་པོའི་གདོན་ཚོགས་མ་ལུས་བཟློག་ཏུ་གསོལ། ། ལས་ཀྱི་རིགས་ཀྱི་བཅོམ་ལྡན་གདུགས་དཀར་མོས། ། རྦད་འདྲེ་རྦོད་གཏོང་མ་ལུས་བཟློག་ཏུ་གསོལ། བྷྱོཿ ལྷ་མོ་གཞན་གྱིས་མི་ཐུབ་དྲག་ཤུལ་ཅན། ། ལྷ་ཡི་གདོན་ཚོགས་མ་ལུས་བཟློག་ཏུ་གསོལ། །
ལྷ་མོ་གཏུམ་པ་ཆེན་མོ་སྟོབས་ཆེན་མོས། ། ཀླུ་ཡི་གདོན་ཚོགས་མ་ལུས་བཟློག་ཏུ་གསོལ། ། ལྷ་མོ་འབར་བ་ཆེན་མོ་སྟོབས་ཆེན་མོས། ། ལྷ་མིན་གདོན་ཚོགས་མ་ལུས་བཟློག་ཏུ་གསོལ། ། ལྷ་མོ་དཀར་མོ་ཆེན་མོ་སྟོབས་ཆེན་མོས། ། རླུང་ལྷའི་གདོན་ཚོགས? ལྷ་མོ་འབར་བའི་ཕྲེང་བ་གོས་དཀར་མོས། ། མཁའ་ལྡིང་གདོན་ཚོགས? ལྷ་མོ་འཕགས་མ་སྒྲོལ་མ་ཁྲོ་གཉེར་ཅན། དྲི་ཟའི་གདོན་ཚོགས? ལྷ་མོ་རྒྱལ་བའི་རྡོ་རྗེ་ཕྲེང་ཞེས་གྲགས། ། མིའམ་ཅི་ཡི་གདོན་ཚོགས? ལྷ་མོ་པདྨའི་མངོན་མཚན་རྡོ་རྗེ་མཚན། ། ལྟོ་འཕྱེའི་གདོན་ཚོགས? ལྷ་མོ་གཞན་གྱིས་མི་ཐུབ་ཕྲེང་བ་ཅན། །
གནོད་སྦྱིན་གདོན་ཚོགས? ལྷ་མོ་རྡོ་རྗེ་མཁར་བསྣམས་འཇོམས་པ་མོ། ། སྲིན་པོའི་གདོན་ཚོགས? ལྷ་མོ་ཞི་བའི་ལྷ་རྣམས་ཀྱིས་མཆོད་མས། ། ཡི་དྭགས་གདོན་ཚོགས? ལྷ་མོ་གཟུགས་བཞིན་གཟི་བརྗིད་ཆེན་མོ་ཅན། ། ཤ་ཟའི་གདོན་ཚོགས? ལྷ་མོ་འཕགས་མ་སྒྲོལ་མ་སྟོབས་ཆེན་མོས། ། འབྱུང་པོའི་གདོན་ཚོགས? ལྷ་མོ་རྡོ་རྗེ་ལུ་གུ་རྒྱུད་གཞན་ཞེས། ། གྲུལ་བུམ་གདོན་ཚོགས? ལྷ་མོ་རྡོ་རྗེ་གཞོན་ནུའི་རིག་འཛིན་མས། ། སྲུལ་པོའི་གདོན་ཚོགས? ལྷ་མོ་ལག་ན་རྡོ་རྗེ་རིགས་སེར་ཕྲེང༌། ། ལུས་སྲུལ་གདོན་ཚོགས? ལྷ་མོ་ལེ་བརྒན་རྩི་དང་རིན་ཆེན་མས། ། སྐེམ་བྱེད་གདོན? ལྷ་མོ་སྣང་མཛད་རྡོ་རྗེ་གཙུག་ཏོར་གྲགས། ། བརྗེད་བྱེད་གདོན་ཚོགས? ལྷ་མོ་རྣམ་པར་འགྱིངས་མ་རྡོ་རྗེ་ཅན། །
སྨྱོ་བྱེད་གདོན་ཚོགས? ལྷ་མོ་གསེར་འོད་ལྟ་བུའི་སྤྱན་མངའ་མས། ། གྲིབ་གནོད་གདོན? ལྷ་མོ་རྡོ་རྗེའི་འགྲོས་དང་དཀར་མོའི་མཚན། ། གནོན་པོའི? ལྷ་མོ་པདྨའི་སྤྱན་དང་ཟླ་འོད་མས། ། ནམ་གྲུའི་གདོན་ཚོགས་མ་ལུས་བཟློག་ཏུ་གསོལ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི།
བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། གཞན་ཡང་བཟློག་ཅིང་བསྒྱུར་བ་ནི། ནད་རིགས་བཞི་བརྒྱ་རྩ་བཞི་ཟློག ། བགེགས་རིགས་སྟོང་ཕྲག་བརྒྱད་ཅུ? ཡེ་འདྲོག་སུམ་བརྒྱ་དྲུག་ཅུ? གློ་བུར་བརྒྱད་ཅུ་རྩ་གཅིག? དུས་མིན་འཆི་བ་རྣམ་བརྒྱད? རྦད་འདྲེ་རྦོད་གཏོང་ཕུར་ཁ? རྨི་ལམ་མཚན་མ་ངན་པ? ཟ་ཁ་སྲི་ཁར་ཞུགས་པ? ཟ་འདྲེ་ཕུང་འདྲེ་ལངས་པ? མི་མཐུན་བཀྲ་མི་ཤིས་ཀུན་ཟློག ། ཧཱུྃ་བྷྱོཿ ཟས་སུ་མངལ་ཟ་ཁྲག་འཐུང་བ། ། ཟས་སུ་ཤ་ཚིལ་ཟ་ལ་སོགས། ། ཟས་དབང་ཐ་དད་གདོན་གྱི་ཚོགས། །
རང་རང་བ་ལིང་འདི་བཞེས་ལ། ། བདག་དང་ཡོན་བདག་འཁོར་བཅས་རྣམས། ། བཟུང་བ་ཐོང་ལ་བཅིངས་པ་ཁྲོལ། ། མནན་པ་ཁྱོག་ལ་བསྡམས་ལ་ལྷོད། ། ཕྱིན་ཆད་འཁོར་འདིར་མ་གནོད་ཅིག ། བཅོལ་བའི་ཕྲིན་ལས་འགྲུབ་པར་མཛོད། ཅེས་དང༌། ཐན་ཟློག་ནི། ཧཱུྃ། བཅོམ་ལྡན་གདུགས་དཀར་ལྷ་ཚོགས་ལ། །
མཐུ་སྟོབས་ཐོགས་པ་མེད་པའི་མཐུས། ། ལྟས་ངན་བརྒྱད་ཅུ་རྩ་གཅིག་ཟློག ། ཡས་ཀྱི་བདུད་དུ་གཡོས་པ? མས་ཀྱི་སྲི་རུ་ལངས་པ? རྦད་འདྲེ་རྦོད་གཏོང་ཐམས་ཅད? ཕ་མས་བྱུར་འདྲེ་ལངས་པ? ཡུལ་ན་ཡུལ་ཆག་ཆེ་བ? གྲོང་ན་གྲོང་ཆག་ཆེ་བ? སྒོ་ན་སྒོ་ཆག་ཆེ་བ? ཁྱིམ་ན་ཁྱིམ་ཆག་ཆེ་བ? རྨི་ལམ་མཚན་མ་ངན་པ? མོ་ངན་ལྟས་ངན་ཐམས་ཅད? སྲིན་བྱས་ཕྱུང་ཕྱུང་ཟེར་བ? འུག་པས་ཧ་ཧ་ཟེར་བ? དུར་སར་ཝ་མོ་བརྒྱལ་བ? དུར་ཁྲོད་སྤྱང་ཀི་ངུ་བ? ཕུ་རུ་ཤྭ་ཕོའི་རྭ་འཛིང? མདའ་ཡི་ཉ་མོ་གཤོག་འཛིང? བར་གྱི་ཕོ་རོག་སྡེར་འཛིང? གྲོང་གི་ནག་མོ་དྲེད་འཛིང? སྲོད་ལ་བྱ་ཕོ་འཚེར་བ? ནམ་ཕྱེད་རྟ་ཕོ་འཚེར་བ? ཐོ་རངས་སྒོ་ཁྱི་ངུ་བ? ལོ་སྐག་ཟླ་སྐག་ཐམས་ཅད? ཕོ་བརྒྱས་མདའ་ལྟར་གསོར་བ? མོ་བརྒྱས་བལ་ལྟར་གཡེང་བ? ཧཱུྃ་བྷྱོཿ ཟ་བྱེད་ཉི་ཤུ་རྩ་གཅིག་གིས། ། ལྷ་ཡི་གདོན་ལ་སོགས་པ་ཡི། ། གདོན་རིགས་ཉི་ཤུ་རྩ་གཅིག་ཟློག ། གནོད་བྱེད་གདོན་ཆེན་བཅོ་ལྔ་ཟློག ། གདོན་ཆེན་ཕལ་པ་བཅུ་བཞི་ཟློག ། གནོད་བྱེད་ལྷ་སྲིན་སྡེ་བརྒྱད? ། བགེགས་རིགས་སྟོང་ཕྲག་བརྒྱད་ཅུ? བདག་ལ་གནོད་བྱེད་ཐམས་ཅད? བྱམས་པ་གཉེན་གྱིས་འཁོན་པ? རྒྱལ་ཁམས་མི་ཡིས་གླེང་བ? མི་ཁ་བྲམ་མཆུ་གླེང་བ? སྡང་དགྲ་གནོད་བྱེད་ཐམས་ཅད? བསམ་ངན་སྦྱོར་རྩུབ་ཐམས་ཅད? དེ་ལྟར་གདོན་གྱི་ཚོགས་ཐམས་ཅད་ཀྱིས་བྱས་པ་རྣམས་རིགས་སྔགས་ཀྱིས་བཅད་དོ། །
ཕུར་བུས་གདབ་བོ། ། ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄།
གཞན་ཡང་གྲུབ་ཆེན་ལས་ཀྱི་རྡོ་རྗེས་མཛད་པའི་ཟློག་པ། ཧཱུྃ། བཅོམ་ལྡན་གདུགས་དཀར་ལྷ་ཚོགས་རྣམས། ། མཐུ་སྟོབས་ཐོགས་པ་མི་མངའ་ཞིང༌། ། ཐུགས་རྗེའི་སྨོན་ལམ་མཐུ་བཙན་པས། ། བདག་གིས་གསོལ་བ་བཏབ་པ་བཞིན། ། སངས་རྒྱས་བསྟན་པ་དར་བ་དང༌། ། སེམས་ཅན་བདེ་དང་ལྡན་གྱུར་ཅིག ། རྒྱུ་སྦྱོར་ཡོན་བདག་འཁོར་བཅས་ཀྱི། ། ཆག་ཆེ་ཉམ་ང་བཟློག་ཏུ་གསོལ། །
རྨི་ལམ་མཚན་མ་ངན་པ་ཟློག ། རྟགས་དང་རྟེན་འབྲེལ་ངན་པ་ཟློག ། དགྲ་འདྲེའི་བསམ་སྦྱོར་ངན་པ་ཟློག ། ལྟས་ངན་བརྒྱད་ཅུ་རྩ་གཅིག་ཟློག ། ཡེ་འདྲོག་སུམ་བརྒྱ་དྲུག་ཅུ་ཟློག ། གློ་བུར་དགུ་བཅུ་རྩ་གཅིག་ཟློག ། ནད་རིགས་བཞི་བརྒྱ་རྩ་བཞི་ཟློག ། བགེགས་རིགས་སྟོང་ཕྲག་བརྒྱད་ཅུ་ཟློག ། དུས་མིན་འཆི་བ་རྣམ་བརྒྱད་ཟློག ། ཡས་ཀྱི་བདུད་དུ་གཡོས་པ་ཟློག །
མས་ཀྱི་སྲི་རུ་ལངས་པ་ཟློག ། དཔྲལ་བའི་གཤེད་དུ་བསྐོས་པ་ཟློག ། ཕ་མེས་དུར་སྲི་ལངས་པ་ཟློག ། མི་ལ་ནད་དུ་གཏོང་བ་ཟློག ། ཕྱུགས་ལ་གོད་ཁ་བྱེད་པ་ཟློག ། གནམ་གྱི་དལ་ཁ་ཐེབས་པ་ཟློག ། ས་ཡི་དུག་མདའ་གཡོས་པ་ཟློག ། སྨེ་བ་སྤར་ཁ་ངན་པ་ཟློག ། སྐེག་དང་ཕུང་སྲི་ལངས་པ་བཟློག་ཏུ་གསོལ། ། ཅེས་པ་བརྒྱ་ནས་སྟོང་གི་བར་གྲངས་བསགས་པས་ཟློག་པའི་ཕྲིན་བཅོལ་གྱི་རིམ་པ་གྲུབ་ལ།
ཉིན་ཐ་མ་འཕང་བ་དྲག་པོ་གཡུལ་འགྱེད་ལ་བཞི། ཟོར་དུ་སྒྲུབ་པ། གཡུལ་གཤོམ་པ། ཟོར་གདབ་པ། འཕང་བ་དངོས་སོ། ། དང་པོ་ནི། ཧཱུྃ༔ དངོས་སུ་འབྱོར་བཤམ་ཡིད་ཀྱིས་རྣམ་འཕྲུལ་པའི༔ ཕྱི་ནང་གསང་བ་ཡང་གསང་མཆོད་པའི་སྤྲིན༔ ཞིང་ཁམས་རབ་འབྱམས་རྒྱས་པར་བཀང་བྱས་ཏེ༔
བཅོམ་ལྡན་གདུགས་དཀར་ལྷ་ཚོགས་མཉེས་གྱུར་ཅིག ། ཨོཾ་སརྦ་ཏ་ཐཱ་ག་ཏ་ཨུཥྞི་ཥ་ས་པ་རི་ཝཱ་ར་བཛྲ་ཨརྒྷཾ་པ་དྱཾ་ ནས ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་དྷརྨ་དྷཱ་ཏུ་སརྦ་པཱུ་ཛ་ཧོཿ ཞེས་མདུན་མཆོད་བཟློག་གཏོར་རུ་སྟོབ། ཨོཾ། ཚེ་དཔག་མེད་ཀྱི་ཡུམ་མཆོག་གོས་དཀར་མོ། ། བདེ་གཤེགས་གཙུག་ཏོར་ལས་འཁྲུངས་གདུགས་དཀར་ཅན། ། དབུ་སྟོང་བྱེ་བ་སྤྱན་ལྡན་དྲག་མོའི་སྐུས། ། ས་གསུམ་དཀྱིལ་འཁོར་ཀུན་ཏུ་མངའ་དབང་སྒྱུར། ། རྡོ་རྗེ་མི་ཕྱེད་འབར་བའི་མཚན་རྟགས་ཅན། ། ས་གསུམ་གདུག་པ་འཇོམས་ལ་ཕྱག་འཚལ་བསྟོད།
ཞེས་བསྟོད་ཅིང༌། སྥ་ར་ཎ་ཕཊ྄ཿ ཀྱིས་དབྱེ་བའི་རྒྱས༔ སྐད་ཅིག་མདུན་བསྐྱེད་གཏོར་མའི་ཡེ་ཤེས་པ༔ ནམ་མཁར་གཤེགས་ཤིང་གཟུ་དཔང་མཛད་པར་གྱུར༔ སིངྷ་ར་ཎ་ཧཱུྃ་ གིས་བསྡུ་རྒྱ་བཅས༔ མདུན་བསྐྱེད་དམར་ཆེན་གཏོར་མའི་དམ་ཚིག་པ༔ བདག་གི་སྙིང་ཁའི་ཧཱུྃ་ལ་ཐིམ་པར་གྱུར༔ ས་མ་ཡ་དགྲ་བགེགས་ཧ་ལ་ཧ་ལ་ཧཱུྃ་ཕཊ྄ཿ སླར་ཡང་སྔར་བཞིན་གཏོར་ཆེན་སྐད་ཅིག་གིས༔
ཁྲོ་གཏུམ་མི་བཟད་འབར་བའི་སྤྲིན་འཕྲོ་བ༔ འཕང་བ་ཙམ་གྱིས་སྟོང་གསུམ་བརླག་ནུས་པའི༔ ཧ་ལ་ཧ་ལའི་སྡོང་པོ་ཆེན་པོར་གྱུར༔ ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ།
བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། ས་མ་ཡ་ཧ་ལ་ཧ་ལ་ཟོར་ཡ་ཟོར་ཡ་ཐུན་ཡ་ཐུན་ཡ་དགྲ་བགེགས་ནྲྀ་ཏྲི༔ སརྦ་ཤ་ཏྲུཾ་མཱ་ར་ཡ་རྦད་སོད་ཕཊ྄ཿ ཐུན་ཟོར་གྱི་རྫས་ལ་སྔགས་ཀྱི་རྣོ་ངར་བཏགས༔ དེ་ལྟར་གཏོར་ཆེན་དྲག་པོའི་ཟོར་དུ་བསྒྲུབ༔ གསོལ་ཁ་མཐར་དབྱུང༌། ཐུགས་དམ་གནད་ནས་བསྐུལ་བ་ནི༔ ཧཱུྃ༔ ཆོས་དབྱིངས་སྐྱེ་མེད་ནམ་མཁའི་ཀློང་ཉིད་ལས༔
མ་འགག་གཟུགས་སྐུ་ཅིར་ཡང་འཆར་བའི་གར༔ མ་གཡེལ་བཞེངས་ཤིག་རྩ་གསུམ་སྲུང་མའི་ཚོགས༔ དྲག་པོ་མངོན་སྤྱོད་ལས་ཀྱི་དཔུང་མཛོད་ཅིག༔ དམ་རྫས་གསེར་སྐྱེམས་མཆོད་པ་ནི༔ ཨོཾ་ཨཱཿཧཱུྃ༔ གཏན་གྱི་སྐྱབས་གནས་དཀོན་མཆོག་རྩ་གསུམ་ལྷ༔ མཆོད་པར་འོས་པ་འཇིག་རྟེན་དྲེགས་པའི་ཚོགས༔ མ་ལུས་འཁོར་བཅས་གསེར་སྐྱེམས་མཆོད་པ་བཞེས༔ དེང་འདིར་རྣལ་འབྱོར་བདག་གི་གཟུ་དཔང་མཛོད༔ བདེན་རྫུན་གཟུ་དཔང་གསོལ་བ་ནི༔
ཧཱུྃ༔ བླ་མ་དཀོན་མཆོག་གསུམ་པོ་གཟུ་དང་དཔང་༔ ཡི་དམ་མཁའ་འགྲོ་ཆོས་སྐྱོང་ར་མདར་སྦྲན༔ བདེན་རྫུན་དྲང་ཤན་ཡེ་ཤེས་སྤྱན་གྱིས་གཟིགས༔ བདག་ནི་ཞིང་བཅུ་དགྲ་ཡིས་རྒོལ་མ་བཟོད༔ ད་ནི་མྱུར་དུ་བསྒྲལ་བའི་དུས་ལ་བབ༔ གཤིན་རྗེའི་ལྟོ་བ་ཆུ་སྲིན་གྲེ་བ་དང་༔ ཉི་ཟླའི་གོ་བར་ཆོས་བོན་སྲུང་མའི་འོག༔ འཇིག་རྟེན་སྲིད་པའི་གབ་བསྐུང་གར་གནས་ཀྱང་༔ སྐྱབས་བྲལ་བྱྀའུ་ཁྲ་ཡིས་དེད་པ་བཞིན༔
སྐད་ཅིག་ཡུད་ཀྱིས་འགུགས་པའི་དུས་ལ་བབ༔ བཀུག་ནས་མྱུར་དུ་བསྒྲལ་བའི་དུས་ལ་བབ༔ ཐུགས་དམ་དུས་ལ་བབ་བོ་ས་མ་ཡ༔ ཆད་ཐོ་བསྒྲག་པ་ནི། ཧཱུྃ་བྷྱོཿ དུས་གསུམ་བརྒྱུད་གསུམ་རིག་འཛིན་བླ་མ་དང་༔ ཧེ་རུ་ཀ་ཡི་དམ་ལ་རབ་གནས་པའི༔ བཀའ་ཡི་ལྷ་འདྲེ་རྒྱུད་གསུམ་དྲེགས་པའི་སྡེ༔ ཆད་ཐོ་གཏོར་མ་ལོངས་ལ་ཕྲིན་ལས་སྒྲུབས༔ དེ་ནས་ཟོར་ལམ་བསལ་བ་ནི༔
ཧོཿ ཕྱོགས་བཅུར་བཞུགས་པའི་བསླུ་མེད་དཀོན་མཆོག་གསུམ༔ བརྒྱུད་པ་དགུ་ལྡན་རྩ་བརྒྱུད་བླ་མ་དང་༔ ཡི་དམ་རྒྱལ་བའི་དཀྱིལ་འཁོར་རབ་འབྱམས་དང་༔ ཁྱད་པར་གདུགས་དཀར་དཀྱིལ་འཁོར་ལྷ་ཚོགས་དང་༔ བརྒྱུད་གསུམ་དྲེགས་སྡེ་དམ་ཅན་རྒྱ་མཚོའི་ཚོགས༔ སྡེ་བརྒྱད་སྤྱི་དང་དེ་རིང་ཟོར་ལམ་དུ༔ གནས་པའི་སྣང་སྲིད་ལྷ་འདྲེ་མ་ལུས་རྣམས༔ གསེར་སྐྱེམས་འདི་བཞེས་ཟོར་ལམ་དགྲ་ལ་ཕྱེས༔ སྒོ་བས་སྒོ་ཕྱེས་འཕྲང་བས་འཕྲང་སོལ་ཅིག༔
ཁྱེད་རྣམས་སྐུ་བཟུར་རང་རང་དམག་བསྡུས་ལ༔ དྲག་པོ་ལས་ཀྱི་གཡུལ་ངོ་དགྲ་ལ་སྤྲོད༔ དགྲ་དཔུང་བདུན་རྒྱུད་རྩད་ནས་འཇོམས་པར་མཛོད༔ བགེགས་དཔུང་ཕྱེ་མར་ཐལ་བ་རྡུལ་དུ་རློག༔ ལྷ་ཚོགས་ཐུགས་དམ་ཟོར་དུ་བསྐུལ་བ་ནི༔ ཧོཿ ཉོན་ཅིག་བཀའ་ཡི་ལྷ་སྲིན་སྡེ་བརྒྱད་ཚོགས༔ རྡོ་རྗེའི་ཐོག་ཆེན་ཧ་ལ་ནག་པོ་ཆེ༔ མེ་འོད་མཚོན་ཐུན་དུག་རླངས་ནད་སྤྲིན་འཁྲིགས༔ གཏོར་ཟོར་གཉན་པོ་སྡང་བའི་དགྲ་ལ་ཡ༔
གནམ་ལྕགས་ཐོག་ཆར་གནོད་པའི་བགེགས་ལ་ཡ༔ ཟོར་གྱི་ལམ་ཕྱེས་རང་རང་དམག་བསྡུས་ལ༔ མ་གཡེལ་དྲག་པོ་ཟོར་གྱི་དཔུང་ལ་བཞེངས༔ ཕྱོགས་བཅུའི་བླ་མ་དཀོན་མཆོག་དཔང་དུ་བཞུགས༔ བདུད་འདུལ་ཁྲོ་རྒྱལ་རྣམས་ཀྱིས་མཐུ་སྟོབས་སྐྱེད༔ ཡི་དམ་ལྷ་ཚོགས་རྣམས་ཀྱིས་སྟེང་ནས་ནོན༔ ཕྱོགས་སྐྱོང་སྡེ་བརྒྱད་དམག་དཔུང་མཐའ་ནས་བསྐོར༔ ཀླུ་སྲིན་ས་བདག་གདུག་པས་འོག་ནས་འདེགས༔ མ་མོ་དམག་ཟོར་རྒྱལ་མོས་ཟོར་སྣ་དྲོངས༔ སྲིན་མོ་ཟ་ལམ་མ་ཡིས་སྡེ་བརྒྱད་ཀྱི༔
རང་རང་ཀེག་བསྒྱུར་ཟོར་ལམ་དགྲ་ལ་སྒྱུར༔ སྔོན་ཚེ་དཔལ་ཆེན་པོ་ཡི་བཀའ་མ་བཅག༔ ད་ལྟ་རྣལ་འབྱོར་བདག་གི་དམ་མ་བྲལ༔

དྲག་པོ་ཟོར་གྱི་དམག་དཔུང་དགྲ་ལ་བྷྱོཿ ཐུགས་དམ་དུས་ལ་བབ་བོ་ས་མ་ཡ༔ རྐང་གླིང་གསུམ་དང་དྲག་རོལ་འུར་ཆེམས་དང་བཅས་སེར་སྦྲེང་དཀར་གཏོར་ཟོར་རྫས་གཏོར་ཆེན་རྣམས་རིམ་པར་བརྫངས་ལ་སློབ་དཔོན་ཞྭ་བེར་གཡབ་དར་བཅས་རྟིང་བདས་པའི་ཚུལ་འཕང་སར་འབྱོར་བ་དང༌། རོལ་མོ་འཆམ་སྟབས་བཅས། དམ་རྫས་གསེར་སྐྱེམས་ཐོགས་ལ། ཨོཾ་ཨཱཿཧཱུྃ༔ གཏན་གྱི་སྐྱབས་གནས་དཀོན་མཆོག་རྩ་གསུམ་ལྷ༔ མཆོད་པར་འོས་པ་འཇིག་རྟེན་དྲེགས་པའི་ཚོགས༔ མ་ལུས་འཁོར་བཅས་གསེར་སྐྱེམས་མཆོད་པ་བཞེས༔ དེང་འདིར་རྣལ་འབྱོར་བདག་གི་གཟུ་དཔང་མཛོད༔ ལན་གསུམ།
བདེན་རྫུན་གཟུ་དཔང་གསོལ་བ་ནི༔ ཧཱུྃ༔ བླ་མ་དཀོན་མཆོག་གསུམ་པོ་གཟུ་དང་དཔང་༔ ཡི་དམ་མཁའ་འགྲོ་ཆོས་སྐྱོང་ར་མདར་སྦྲན༔ བདེན་རྫུན་དྲང་ཤན་ཡེ་ཤེས་སྤྱན་གྱིས་གཟིགས༔ བདག་ནི་ཞིང་བཅུ་དགྲ་ཡིས་རྒོལ་མ་བཟོད༔ ད་ནི་མྱུར་དུ་བསྒྲལ་བའི་དུས་ལ་བབ༔ གཤིན་རྗེའི་ལྟོ་བ་ཆུ་སྲིན་གྲེ་བ་དང་༔ ཉི་ཟླའི་གོ་བར་ཆོས་བོན་སྲུང་མའི་འོག༔ འཇིག་རྟེན་སྲིད་པའི་གབ་བསྐུང་གར་གནས་ཀྱང་༔
སྐྱབས་བྲལ་བྱྀའུ་ཁྲ་ཡིས་དེད་པ་བཞིན༔ སྐད་ཅིག་ཡུད་ཀྱིས་འགུགས་པའི་དུས་ལ་བབ༔ བཀུག་ནས་མྱུར་དུ་བསྒྲལ་བའི་དུས་ལ་བབ༔ ཐུགས་དམ་དུས་ལ་བབ་བོ་ས་མ་ཡ༔ དེ་ནས་ཟོར་ལམ་བསལ་བ་ནི༔ ཧོཿ ཕྱོགས་བཅུར་བཞུགས་པའི་བསླུ་མེད་དཀོན་མཆོག་གསུམ༔ བརྒྱུད་པ་དགུ་ལྡན་རྩ་བརྒྱུད་བླ་མ་དང་༔ ཡི་དམ་རྒྱལ་བའི་དཀྱིལ་འཁོར་རབ་འབྱམས་དང་༔ ཁྱད་པར་གདུགས་དཀར་དཀྱིལ་འཁོར་ལྷ་ཚོགས་དང་༔
བརྒྱུད་གསུམ་དྲེགས་སྡེ་དམ་ཅན་རྒྱ་མཚོའི་ཚོགས༔ སྡེ་བརྒྱད་སྤྱི་དང་དེ་རིང་ཟོར་ལམ་དུ༔ གནས་པའི་སྣང་སྲིད་ལྷ་འདྲེ་མ་ལུས་རྣམས༔ གསེར་སྐྱེམས་འདི་བཞེས་ཟོར་ལམ་དགྲ་ལ་ཕྱེས༔ སྒོ་བས་སྒོ་ཕྱེས་འཕྲང་བས་འཕྲང་སོལ་ཅིག༔ ཁྱེད་རྣམས་སྐུ་བཟུར་རང་རང་དམག་བསྡུས་ལ༔ དྲག་པོ་ལས་ཀྱི་གཡུལ་ངོ་དགྲ་ལ་སྤྲོད༔ དགྲ་དཔུང་བདུན་རྒྱུད་རྩད་ནས་འཇོམས་པར་མཛོད༔ བགེགས་དཔུང་ཕྱེ་མར་ཐལ་བ་རྡུལ་དུ་རློག༔ ལྷ་ཚོགས་ཐུགས་དམ་ཟོར་དུ་བསྐུལ་བ་ནི༔
ཧོཿ ཉོན་ཅིག་བཀའ་ཡི་ལྷ་སྲིན་སྡེ་བརྒྱད་ཚོགས༔ རྡོ་རྗེའི་ཐོག་ཆེན་ཧ་ལ་ནག་པོ་ཆེ༔ མེ་འོད་མཚོན་ཐུན་དུག་རླངས་ནད་སྤྲིན་འཁྲིགས༔ གཏོར་ཟོར་གཉན་པོ་སྡང་བའི་དགྲ་ལ་ཡ༔ གནམ་ལྕགས་ཐོག་ཆར་གནོད་པའི་བགེགས་ལ་ཡ༔ ཟོར་གྱི་ལམ་ཕྱེས་རང་རང་དམག་བསྡུས་ལ༔ མ་གཡེལ་དྲག་པོ་ཟོར་གྱི་དཔུང་ལ་བཞེངས༔ ཕྱོགས་བཅུའི་བླ་མ་དཀོན་མཆོག་དཔང་དུ་བཞུགས༔ བདུད་འདུལ་ཁྲོ་རྒྱལ་རྣམས་ཀྱི་མཐུ་སྟོབས་སྐྱེད༔
ཡི་དམ་ལྷ་ཚོགས་རྣམས་ཀྱིས་སྟེང་ནས་ནོན༔ ཕྱོགས་སྐྱོང་སྡེ་བརྒྱད་དམག་དཔུང་མཐའ་ནས་བསྐོར༔ ཀླུ་སྲིན་ས་བདག་གདུག་པས་འོག་ནས་འདེགས༔ མ་མོ་དམག་ཟོར་རྒྱལ་མོས་ཟོར་སྣ་དྲོངས༔ སྲིན་མོ་ཟ་ལམ་མ་ཡིས་སྡེ་བརྒྱད་ཀྱི༔ རང་རང་ཀེག་བསྒྱུར་ཟོར་ལམ་དགྲ་ལ་སྒྱུར༔ སྔོན་ཚེ་དཔལ་ཆེན་པོ་ཡི་བཀའ་མ་བཅག༔ ད་ལྟ་རྣལ་འབྱོར་བདག་གིས་དམ་མ་བྲལ༔ དྲག་པོ་ཟོར་གྱི་དམག་དཔུང་དགྲ་ལ་བྷྱོཿ ཐུགས་དམ་དུས་ལ་བབ་བོ་ས་མ་ཡ༔
དེ་ནས་འབེན་དུ་དམིགས་བྱ་འགུགས་པ་ལ་ཧོམ་ཁུང་བསྐྱེད་པ་ནི༔ ཨེ་ཡཾ་ཛྭ་ལ་རཾ༔ རང་མདུན་ལས་ཀྱི་གཤིན་རྗེའི་ཧོམ་ཁུང་དུ༔ ནྲྀ་ཏྲི་ཡོངས་གྱུར་དགྲ་བགེགས་དངོས་སུ་གསལ༔ ལས་ཀྱི་དབང་གིས་ཕྱོགས་བཅུའི་དགྲ་གདོན་ཚོགས༔ ཤ་རུལ་སྦྲང་མ་འཁོར་བཞིན་འདུ་བར་གྱུར༔ ལྔ་པ་རྣམ་ཤེས་རྟེན་ལ་འགུགས་པ་ནི༔ ན་མོ༔ མཆོག་གསུམ་རྩ་གསུམ་སྲུང་མའི་བདེན་སྟོབས་དང་༔ ཁྱད་པར་གདུགས་དཀར་ལྷ་ཚོགས་བདེན་པའི་མཐུས༔
མ་རུངས་སེམས་ཅན་བསྒྲལ་བའི་ཞིང་གྱུར་ཀུན༔ སྲིད་པ་གསུམ་གྱི་གབ་བསྐུང་གར་གནས་ཀྱང་༔ སྐད་ཅིག་ཡུད་ཀྱིས་དམིགས་རྟེན་འདི་ལ་ཁུག༔ ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ།
བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། དགྲ་བགེགས་སརྦ་ནྲྀ་ཏྲིཿ ཨ་ཀརྵ་ཡ་ཛཿ ལན་གསུམ་དང༌། འཕང་བའི་འགོར་ཟོར་གདབ་ནི། ཧཱུྃ་བྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ སྡེ་བརྒྱད་འབུམ་གྱིས་ཐུན་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔
ཡུལ་ཁམས་དང་བཅས་ཐལ་བའི་རྡུལ་དུ་རློག༔ ཨཿཡཿམཿདུཿརུཿཙཿཤཿནཿས་མ་ཡ༔ སརྦ་རཀྴ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ ཞེས་དང་དྲག་སྔགས་བརྗོད་བཞིན་དྲག་རོལ་བཅས་གདབ། ཟོར་དཔུང་དང་རྒྱས་པ་སྡེ་བརྒྱད་སོ་སོར་ཁ་ཕྲལ་བ་ནི། ཐུན་ཟོར་ཐོགས་ལ། ཨཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ ལྷ་དམག་འབུམ་གྱི་ཐུན་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔
ཡུལ་ཁམས་དང་བཅས་ཐལ་བའི་རྡུལ་དུ་རློག༔ ཨཿདཱེ་བ་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ ཁྲམ་ཟོར་ཐོགས་ལ། ཡཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ གཤིན་རྗེ་འབུམ་གྱི་ཁྲམ་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བའི་རྡུལ་དུ་རློག༔ ཡ་མ་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ ཁྲག་ཟོར་ཐོགས་ལ།
མཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ མ་མོ་འབུམ་གྱི་ཁྲག་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བའི་རྡུལ་དུ་རློག༔ མ་མོ་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ ཐོད་ཟོར་ཐོགས་ལ། དུཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ བདུད་དམག་འབུམ་གྱི་ཐོད་ཟོར་ཐོག་ལྟར་འཁྲུགས༔
བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བའི་རྡུལ་དུ་རློག༔ དུཿཔྲ་མ་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ ཡུངས་ཟོར་ཐོགས་ལ། རུཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ རྒྱལ་པོ་འབུམ་གྱི་ཡུངས་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བའི་རྡུལ་དུ་རློག༔ རུཿརཱ་ཛ་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ
མདའ་ཟོར་ཐོགས་ལ། ཙཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ བཙན་དམག་འབུམ་གྱི་མདའ་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བའི་རྡུལ་དུ་རློག༔ ཙཿཤུ་ལ་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ རྡོ་ཟོར་ཐོགས་ལ། ཤཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔
གནོད་སྦྱིན་འབུམ་གྱི་རྡོ་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བའི་རྡུལ་དུ་རློག༔ ཤཿཡཀྵ་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ དུག་ཟོར་ཐོགས་ལ། ནཿབྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ ཀླུ་དམག་འབུམ་གྱི་དུག་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བ་རྡུལ་དུ་རློག༔
ནཿན་ག་རཀྵ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ གཏོར་ཟོར་ཐོགས་ལ། ཧཱུྃ་བྷྱོཿ དཔལ་གྱི་བཀའ་ཉན་ཕོ་ཉ་ཟོར་གྱི་བདག༔ བཀའ་སྡོད་འབུམ་གྱི་གཏོར་ཟོར་ཐོག་ལྟར་འཁྲུགས༔ བསྟན་དགྲ་བདུད་སྡེ་དཔུང་དང་བཅས་ལ་ཡ༔ ཡུལ་ཁམས་དང་བཅས་ཐལ་བའི་རྡུལ་དུ་རློག༔ ཨཿཡཿམཿདུཿརུཿཙཿཤཿནཿས་མ་ཡ༔ སརྦ་རཀྴ་མཱ་ར་ཡ་ཟོར་ཡ་ཐུན་ཡ་དགྲ་བགེགས་ནྲྀ་ཏྲི་རྦད་སོད་ཕཊ྄ཿ ཞེས་དྲག་ཏུ་གདབ།
འཕང་བ་དངོས་ནི། དངོས་གཞི་དཔལ་གྱི་གཏོར་ཆེན་འཕེན་པ་ནི༔ ཧཱུྃ༔ ང་ནི་རང་བྱུང་དོན་གྱི་ཧེ་རུ་ཀཿ དྲག་པོ་དཔལ་གྱི་གཏོར་ཟོར་གཉན་པོ་འདི༔ བསྟན་དགྲ་བདུད་སྡེའི་དཔུང་དང་བཅས་ལ་ཡ༔ དགྲ་བགེགས་དཔུང་ཚོགས་ཐལ་བའི་རྡུལ་དུ་རློག༔ ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ།
བཻ་ར་བཻ་ར། སཽ་མེ་སཽ་མེ། བཛྲ་དྷ་ར་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། ཞེས་བརྗོད་གཏོར་ཆེན་མེ་ཧོམ་དུ་འཕང་ལ་དགྲ་བགེགས་དཔུང་འཇོམས་དྲག་རོལ་ལྡིར། ཐལ་བརྡེབ་བྱ། མཐར་རིག་སྟོང་ངང་ལ་ཅི་ནུས་བཞག་པ་གལ་ཆེ་ཏེ། རིག་སྟོང་སྐྱེ་མེད་དོན་གྱི་ཧེ་རུ་ཀཿ
ལྟ་བའི་གདེང་བསྐྱེད་སྟོང་ཉིད་ངང་ལ་གནས༔ སྒོམ་པའི་གཟེངས་བསྟོད་སྣང་སྲིད་ཕྱག་རྒྱར་བཞེངས༔ སྤྱོད་པའི་འཕྲང་གྲོལ་རེ་དོགས་དབྱིངས་སུ་ཞིག༔ གཞོམ་ཞིག་མཚན་བྲལ་དོན་གྱི་སྲུང་འཁོར་བསྒོམ༔ ཞེས་གསུངས་པའི་ཕྱིར་རོ། ཁ་ནང་དུ་ཕྱོགས་ལ་སྲུང་འཁོར་བསྒོམ་པ་ནི། ཧཱུྃ༔ གཙུག་ཏོར་དྲག་མོའི་གསང་གསུམ་ཡེ་ཤེས་མདངས༔ ཕྱི་སྣོད་གཞལ་ཡས་ནང་བཅུད་སེམས་ཅན་ལྷ༔ སྣང་སྲིད་དག་པ་རབ་འབྱམས་དཀྱིལ་འཁོར་ལ༔
གཉིས་འཛིན་བགེགས་ཀྱི་བར་ཆད་ག་ལ་སྲིད༔ མཚམས་ཀྱི་དཀྱིལ་འཁོར་རང་བཞིན་ལྷུན་གྱིས་གྲུབ༔ ཨོཾ་ཨཱཿཧཱུྃ་བཛྲ་ཀྲོ་ཏ་ཛྙཱ་ན་རཀྵ་ཨཱཿ དེ་ནས་ཁ་ཕྱིར་གྱུ་ལ་ཟློག་དམིགས་དང་བཅས། བཟློག་པ་བྱ་བ་ནི། གཙུག་ཏོར་དྲག་མོར་གསལ་བ་ཡི། སྐུ་ལས་སྤྲོས་པའི་ཁྲོ་མོ་དང་༔ ཡང་སྤྲུལ་ཁྲོ་ཚོགས་དཔག་མེད་ཀྱིས༔ དགྲ་བགེགས་བདུད་སྡེའི་ཚོགས་རྣམས་ལ༔ སྣ་ཚོགས་མཚོན་ཆའི་ཆར་ཕབ་སྟེ༔
དགྲ་སྡེ་དཔུང་བཅས་རྡུལ་དུ་རློག༔ རྣམ་ཤེས་ཆོས་ཉིད་ཞིང་དུ་སྤར༔ དམིགས་མེད་ཆོས་སྐུའི་ཀློང་དུ་ཟློག༔ ཕཊ྄ཿ དེ་ནས་ཟློག་སྔགས་ནི༔ ཏདྱ་ཐཱ། ཨོཾ་ཨ་ན་ལེ་ཨ་ན་ལེ། བི་ཤུདྡྷེ་བི་ཤུདྡྷཻ། བཻ་ར་བཻ་ར། སཽ་མེ་སཽ་མེ།
བཛྲ་དྷ་ར་ནི། བནྡྷ་བནྡྷ། བཛྲ་པཱ་ཎི་ཧཱུྃ་ཧཱུྃ་ཕཊ྄་ཕཊ྄་སྭཱ་ཧཱ། ཧཱུྃ་དྲུཾ་བནྡྷ་ཕཊ྄། ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ཅེས་བདུན་གསུམ་ཉེར་གཅིག་ཏུ་བཟླ་ཞིང་དམོད་བཅོལ་ཐལ་རྡེབ་བྱ་བ་ནི།
ཧཱུྃ། བཅོམ་ལྡན་གདུགས་དཀར་ལྷ་ཚོགས་རྣམས། ། མཐུ་སྟོབས་ཐོགས་པ་མི་མངའ་ཞིང༌། ། ཐུགས་རྗེའི་སྨོན་ལམ་མཐུ་བཙན་པས། ། བདག་གིས་གསོལ་བ་བཏབ་པ་བཞིན། ། སངས་རྒྱས་བསྟན་པ་དར་བ་དང༌། ། སེམས་ཅན་བདེ་དང་ལྡན་གྱུར་ཅིག ། རྒྱུ་སྦྱོར་ཡོན་བདག་འཁོར་བཅས་ཀྱི། ། ཆག་ཆེ་ཉམ་ང་བཟློག་ཏུ་གསོལ། ། རྨི་ལམ་མཚན་མ་ངན་པ་ཟློག །
རྟགས་དང་རྟེན་འབྲེལ་ངན་པ་ཟློག ། དགྲ་འདྲེའི་བསམ་སྦྱོར་ངན་པ་ཟློག ། ལྟས་ངན་བརྒྱད་ཅུ་རྩ་གཅིག་ཟློག ། ཡེ་འདྲོག་སུམ་བརྒྱ་དྲུག་ཅུ་ཟློག ། གློ་བུར་དགུ་བཅུ་རྩ་གཅིག་ཟློག ། ནད་རིགས་བཞི་བརྒྱ་རྩ་བཞི་ཟློག ། བགེགས་རིགས་སྟོང་ཕྲག་བརྒྱད་ཅུ་ཟློག ། དུས་མིན་འཆི་བ་རྣམ་བརྒྱད་ཟློག ། ཡས་ཀྱི་བདུད་དུ་གཡོས་པ་ཟློག ། མས་ཀྱི་སྲི་རུ་ལངས་པ་ཟློག །
དཔྲལ་བའི་གཤེད་དུ་བསྐོས་པ་ཟློག ། ཕ་མེས་དུར་སྲི་ལངས་པ་ཟློག ། མི་ལ་ནད་དུ་གཏོང་བ་ཟློག ། ཕྱུགས་ལ་གོད་ཁ་བྱེད་པ་ཟློག ། གནམ་གྱི་དལ་ཁ་ཐེབས་པ་ཟློག ། ས་ཡི་དུག་མདའ་གཡོས་པ་ཟློག ། སྨེ་བ་སྤར་ཁ་ངན་པ་ཟློག ། སྐེག་དང་ཕུང་སྲི་ལངས་པ་བཟློག་ཏུ་གསོལ།
ཅེས་དང་མཐར་བཀྲ་ཤིས་ནི། བགེགས་རིགས་སྟོང་ཕྲག? བརྗོད་ལ་སྒོ་དྲུང་དུ་སླེབ་པ་དང༌།
བརྟན་མའི་གཏོར་མ་བཤམས་ལ། མ་བྷྱོཿ ཁྱད་པར་སློབ་དཔོན་པདྨ་ཀཱ་ར་ཡི༔ བཀའ་དང་དམ་གནས་བོད་ཁམས་སྐྱོང་བའི་མ༔ དུས་སྦྱོར་བཅུ་གཉིས་དག་པའི་བརྟན་སྐྱོང་ཚོགས༔ བཤལ་ཆུའི་གཏོར་མ་དགྱེས་བཞེས་ཕྲིན་ལས་མཛོད༔ ཨོཾ་མ་མ་ཧྲིཾ་ཧྲིཾ་བ་ལིཾ་ཏ་ཁཱ་ཧི༔ གཏོར་མ་འབུལ་ལ་གཏོར་གཞོང་ཁ་སྦུབ། ན་མོ་དཀོན་མཆོག་གསུམ་དང་རྩ་བ་གསུམ་གྱི་བདེན་པའི་སྟོབས་ཀྱིས་གནོད་བྱེད་སྡང་དགྲ་གདུག་པ་ཅན་ཐམས་ཅད་གཏོར་གཞོང་རི་རབ་འབར་བའི་འོག་ཏུ་ཁུག་ཅིག ཛ་ཧཱུྃ་བྃ་ཧོཿ
འགུགས་པ་དྲག་པོ་དང་བཅས་རྣལ་འབྱོར་པ་རྣམས་ལག་བསྣོལ་ལ་མཐེབ་ཆུང་ཕན་ཚུན་སྦྲེལ་ཞིང་བྲོ་ར་བསྐོར་ནས། ཧཱུྃ༔ རྣམ་ཐར་གསུམ་ལྡན་ཨེ་ཡི་དབྱིངས་ཉིད་དུ༔ གཟུང་འཛིན་མཚན་མར་ལྟ་བའི་དམ་སྲི་ཐུལ༔ ཡེ་ཤེས་ལྔ་ཡིས་གླུ་བླངས་བྲོ་བརྡུང་བས༔ འོད་གསལ་སྟོང་ཉིད་བདེ་བའི་ཀློང་དུ་སྦ༔ ཨོཾ་ཨཱཿཧཱུྃ་སྭཱ་ཧཱ༔ ལཾ་ཡ་མ་དམ་སྲི་ཏྲི་སཏྭཾ་བྷ་ཡ་ནན༔ གཏོར་གཞོང་ཁ་ཡར་ཕྱེས་ལ་ཤིས་པ་བརྗོད། བདག་ཅག་བྱང་ཆུབ་སྒྲུབ་པ་ལ།
སོགས་བརྗོད་བཞིན་ནང་དུ་ལོག་ལ་ཚེ་འགུགས་པ་ནི། ཨོྃ་བྷྲཱུྃ་སྭཱ་ཧཱ༔ ཨ་མྲྀ་ཏ་ཨཱ་ཡུརྡ་ཏེ་མ་མཱ་ཨ་ཡུརྫྙཱ་ན་པུཎྱེ་པུཥྚིཾ་ཀུ་རུ་ཡེ་སྭཱ་ཧཱ༔ རྩ་སྔགས་ཅི་ནུས་བཟླ། མདའ་དར་གཡབ་ལ། ཧཱུྃ༔ འོག་མིན་ཞིང་ཁམས་རབ་འབྱམས་ནས༔ རྩ་བ་བརྒྱུད་པའི་བླ་མ་རྣམས༔ ཐུགས་དམ་ཐུགས་རྗེའི་དབྱིངས་ནས་བཞེངས༔ འཁོར་འདས་ཀུན་ནས་ཚེ་ཁུག་ལ༔
སྒྲུབ་མཆོག་ཚེ་ཡི་དངོས་གྲུབ་སྩོལ༔ ཧྲཱིཿ སྣང་སྲིད་རྣམ་དག་ཕོ་བྲང་ནས༔ དཀྱིལ་འཁོར་གཉན་གྱི་ལྷ་ཚོགས་རྣམས༔ ཐུགས་དམ་ཐུགས་རྗེའི་དབྱྀངས་ནས་བཞེངས༔ འཁོར་འདས་ཀུན་ནས་ཚེ་ཁུག་ལ༔ སྒྲུབ་མཆོག་ཚེ་ཡི་དངོས་གྲུབ་སྩོལ༔ ཨོྃ་བྷྲཱུྃ་སྭཱ་ཧཱ༔ ཨ་མྲྀ་ཏ་ཨཱ་ཡུརྡ་ཏེ་མ་མཱ་ཨཱ་ཡུརྫྙཱ་ན་པུཎྱེ་པུཥྚིཾ་ཀུ་རུ་ཡེ་སྭཱ་ཧཱ༔ རྩ་སྔགས་བརྗོད།
རྩ་གསུམ་ཚེ་ཡི་ལྷ་ཚོགས་རྣམས༔ འཇའ་དང་འོད་དུ་མེ་རེ་རེ༔ སྐུ་དང་ཚོམ་བུར་ཤིགས་སེ་ཤིག༔ བཀྲག་དང་གཟི་མདངས་ཡ་ལ་ལ༔ བྱིན་རླབས་ཆར་རྒྱུན་སི་ལི་ལི༔ སྒྲུབ་རྫས་བདུད་རྩི་མེ་རེ་རེ༔ མ་རིག་རྟོགས་པ་སངས་སེ་སང་༔ གཟུགས་ཕུང་འོད་དུ་ཡ་ལ་ལ༔ བདག་ཉིད་རྡོ་རྗེའི་སྐུ་ཐོབ་ནས༔ འགྱུར་མེད་དབྱིངས་སུ་རྒྱས་ཐོབ་ཅིག༔
ཨོྃ་བྷྲཱུྃ་སྭཱ་ཧཱ༔ ཨ་མྲྀ་ཏ་ཨཱ་ཡུརྡ་ཏེ་མ་མཱ་ཨཱ་ཡུརྫྙཱ་ན་པུཎྱེ་པུཥྚིཾ་ཀུ་རུ་ཡེ་སྭཱ་ཧཱ༔ བཛྲ་ཀ་ཝཱ་ཙི་མ་མཱ་རཀྵ་རཀྵ་སྭཱ་ཧཱ། བརྗོད་ལ་རྒྱས་གདབ། དངོས་གྲུབ་བླང་ཆོག་མཆོད་བསྟོད་ནོངས་བཤགས་བསྔོ་སྨོན་བཀྲ་ཤིས་བཅས་ཕྲིན་ལས་ཀྱི་ཁྲིགས་གཞུང་ལྟར་མཐར་དབྱུང་བས་གྲུབ་བོ། ། སླར་སྨྲས་པ། དཔའ་བོ་གཡུལ་དུ་འཇུག་པ་ལ། ། གོ་མཚོན་བཟང་པོ་བསྒོ་བ་བཞིན། ། བླ་མེད་བྱང་ཆུབ་སྒྲུབ་པ་ལ། ། འདི་ཉིད་གཅེས་ནོར་ཉིད་དུ་ཆོངས། །
འདི་བརྩམས་པ་ལས་བྱུང་བའི་དགེས། ། འགྲོ་ཀུན་བར་ཆད་གཡུལ་རྒྱལ་ཞིང༌། ། འབྲེལ་བར་བཅས་པའི་སེམས་ཅན་རྣམས། ། བདེ་ཆེན་ཞིང་དུ་དབུགས་དབྱུང་ཤོག ། ཅེས་པའང་དུས་མཐར་ཕ་རོལ་གཤེད་མའི་སྦྱོར་རྩུབ་སྤྱོད་ངན་གྱིས་འགལ་རྐྱེན་ཤིན་ཏུ་མང་བའི་སྐབས་འདིར་ཕྱིར་ཟློག་ངན་ལོག་གིས་ནུས་མཐུ་འདི་ལས་ལྷག་པ་ས་སྟེང་ན་མེད་པས་ལག་ལེན་བདེ་ཞིང་ཉེ་བར་མཁོ་བའི་དབང་གིས། དུས་མཐའི་སྔགས་ནག་ཀཱ་མ་རཱ་ཛས་མདོ་དང་ངན་སྔགས་གི་དགོངས་པ་དཀྱུས་གཅིག་ཏུ་བསྡེབས་ཏེ་སྦྱར་བ་ཉིད་རྩ་བའི་དགོངས་པ་བཅོས་བསླད་མེད་པར་ནག་འགྲོས་སུ་བཀོད་པ་འདིའང༌། བལ་ཡུལ་གསང་སྔགས་ཕུར་པ་གླིང་གི་སྒྲུབ་བླ་ཨོ་རྒྱན་གསང་སྔགས་འགྲོ་འདུལ་གྱིས་མ་དཔེ་འཕྲུལ་འཇུག་དང་བཅས་གློག་ཀླད་དྲྭ་རྒྱའི་རྒྱུད། ཨ་རི་ཨེ་ཝྃ་གསང་སྔགས་གླིང་དུ་འདི་བཞིན་དཀྲུག་མི་དགོས་པར་ནར་འདོན་ཆོག་པ་ཞིག་ཅི་ནས་ཕྱོགས་བསྒྲིགས་ཡོང་བར་ཞུ་ཞེས་བསྐུལ་ངོར། དེ་མ་ཐག་གྲུབ་པར་བགྱིད་ནས་སླར་ཕུལ་བ་པོ་ནི་གཏེར་སློབ་ཐ་ཤལ་བ་གསང་སྔགས་བསྟན་པ་འཛིན་པའི་མིང་གིས་ཞུས་པས། གཏེར་ཆེན་བླ་མའི་ཐུགས་བསྐྱེད་ཕྲིན་ལས་ཡོངས་སུ་རྫོགས་ནས་འགྲོ་ཀུན་བར་ཆད་བདུད་ཀྱི་གཡུལ་ངོ་ལས་རྣམ་པར་རྒྱལ་ཞིང༌།
གསང་ཆེན་བསྟན་པའི་རྒྱལ་མཚན་ས་གསུམ་ཡོངས་སུ་ཁྱབ་པའི་རྒྱུར་གྱུར་ཅིག ། སརྦ་མངྒ་ལཾ།། །། ཅ༽ ༈ རྗེ་བཙུན་འཕགས་མ་ཡིད་བཞིན་འཁོར་ལོའི་སྒྲུབ་ཐབས་འཆི་མེད་གཏེར་བུམ་ཞེས་བྱ་བ་བཞུགས་སོ། བླ་མ་དང་ལྷག་པའི་ལྷ་ལ་ཕྱག་འཚལ་ལོ། ། ཕྱོགས་དུས་རྒྱལ་བ་སྲས་བཅས་བསྐྱེད་པའི་ཡུམ། ། ཚེ་དབང་བཅུད་སྦྱིན་འཕགས་མའི་ཞབས་པད་ལ། ། མི་ཕྱེད་གུས་པས་ཕྱག་འཚལ་སྐྱབས་གསོལ་ན། ། འདི་བཟུང་ཚེ་རབས་ཀུན་ཏུ་རྗེས་འཛིན་སྩོལ། ། འཕྱིང་བར་བང་སོའི་གསང་གཏེར་བཅུད། །
ཇོ་མོའི་ནང་སྒྲུབ་ཟབ་པའི་ཕུལ། ། ལྷ་དང་བླ་མ་དབྱེར་མེད་པའི། ། རྗེས་གནང་ཇི་བཞིན་ཉུང་གསལ་བཀོད། སྐྱིད་གྲོང་རིག་འཛིན་ཆེན་པོ་ཐུགས་མཆོག་རྡོ་རྗེའི་ཟབ་གཏེར་ལས་བྱོན་པའི་མཚོ་རྒྱལ་ནང་སྒྲུབ་འཕགས་མ་ཡིད་བཞིན་འཁོར་ལོའི་སྨིན་གྲོལ་གདམས་པའི་སྙིང་པོ་དྲིལ་བ་འདི་ལ་གཉིས། སྒྲུབ་པའི་ཐབས་དང༌། སློབ་མ་རྗེས་སུ་འཛིན་པའོ། དང་པོ་ལ་གསུམ། སྔོན་འགྲོ། དངོས་གཞི་རྗེས་ཀྱི་རིམ་པའོ། ། དང་པོ་ནི།
གཙང་ཞིང་དགེ་བའི་གནས་སུ་སྟེགས་བུ་ཁེབས་ལྡན་གྱི་སྟེང་དཀྱིལ་འཁོར་པདྨ་འདབ་བཞི་ཕྱོགས་མདོག་ཅན་ནམ་འབྲུ་དཀར་གྱི་ཚོམ་བུ་གཙོ་བོ་གཅིག་ལ་འཁོར་ཉེར་གཅིག་བཀོད་པའི་ཁར་མཉྫུའི་སྟེང་དུ་བུམ་པ་གང་ཆུ་དང་ཉེར་ལྔའི་རྫས་ཀྱིས་གཏམས་པ་མགུལ་ཆིངས་དཀར་པོ་ཅན་བཞག ། དེའི་སྟེང་བྷནྡྷ་ཨ་མྲྀ་ཏས་གང་བ་དར་དམར་གྱིས་བཀབ་པའི་སྟེང་མེ་ལོང་དྲི་མེད་ཤེལ་རྡོ་བཀོད། གཡས་སུ་ཚེ་རིལ། གཡོན་དུ་མདའ་དར། རྒྱབ་ཏུ་ཚེ་ཆང༌། མདུན་དུ་སྨན་རཀ་གཏོར་གསུམ། ཞི་མཆོད་གཡས་སྐོར། བྱང་ཤར་དུ་ལས་བུམ། ཚོགས་གཏོར་སོགས་དགོས་པའི་ཡོ་བྱད་རྣམས་ཀྱང་ཚོགས་པར་བྱའོ། དེ་ནས་ཐོག་མར་ཁྲུས་དཀར་བགེགས་མཚམས་གཅོད་སྤྱི་འགྲོས་ལྟར་བྱ།
སྐྱབས་སུ་འགྲོ་བ་ནི། ན་མོ༔ རང་སྣང་དག་པའི་ཞིང་ཁམས་སུ༔ སྣང་བ་མཐའ་ཡས་ཙཎྜ་ལི༔ ལས་ཀྱི་དབང་མོ་ནཱ་གརྫུ༔ རིག་འཛིན་པདྨ་འབྱུང་གནས་དང་༔ བླ་མ་རྗེ་བཙུན་འཕགས་མ་ལ༔ བདག་སོགས་གུས་པས་སྐྱབས་སུ་མཆི༔ འཁོར་བའི་འཁྲུལ་འཁོར་གཞོམ་དུ་གསོལ༔ ལན་གསུམ།
སེམས་བསྐྱེད་པ་ནི། ན་མོ༔ བདག་གིས་འཕགས་མ་ཁྱོད་སྒྲུབ་པས༔ ཚོགས་གཉིས་ཡོངས་སུ་སྨིན་ནས་ཀྱང་༔ བདེ་གཤེགས་མཛད་པ་བདག་གིས་བསྒྲུབ༔ ཕ་རོལ་ཕྱིན་དྲུག་ལ་གནས་ཤིང་༔ འགྲོ་ཀུན་མཆོག་ཏུ་འགོད་པར་བགྱི༔ ལན་གསུམ། ཚོགས་བསགས་པ་ནི། ཧོཿ
འཕགས་མ་དཀོན་མཆོག་འཁོར་བཅས་ལ༔ རབ་ཏུ་དད་པས་ཕྱག་འཚལ་ལོ༔ དངོས་འབྱོར་ཡིད་སྤྲུལ་མཆོད་པ་འབུལ༔ ལས་དང་ཉོན་མོངས་ཅི་མཆིས་བཤགས༔ འགྲོ་དོན་མཛད་ལ་རྗེས་ཡི་རང་༔ ཆོས་ཀྱི་འཁོར་ལོ་བསྐོར་བར་བསྐུལ༔ མྱ་ངན་མི་འདའ་བཞུགས་གསོལ་འདེབས༔ དགེ་བ་བསོད་ནམས་ཅི་བསགས་པ༔ འགྲོ་ཀུན་ཡོངས་ལ་བསྔོ་བར་བགྱི༔ མཆོད་པ་བྱིན་བརླབ་ནི།
ཨ་མྲྀ་ཏ ས་བསང༌། སྭ་བྷཱ་ཝ ས་སྦྱངས། བྷྲཱུྃ་ལས་རིན་ཆེན་སྣོད་ཡངས་སུ༔ ཨོྃ་ཧཱུྃ་ཏྲཱྃ་ཧྲཱིཿཨཱཿདང་ནི༔ ཨ་ལས་ཐོད་པར་ཨོྃ་ཨཱཿཧཱུྃ༔ ཞུ་བ་ལས་བྱུང་ཉེར་སྤྱོད་དང་༔ འདོད་ཡོན་སྨན་རཀ་གཏོར་མ་སོགས༔ ཕྱི་ནང་གསང་བའི་མཆོད་སྤྲིན་ནི༔ ཟད་མེད་ནམ་མཁའ་གང་བར་གྱུར༔ ནམ་མཁའི་མཛོད་ཀྱི་སྔགས་རྒྱ་ལན་གསུམ་གྱིས་བརླབ་བོ། །
གཉིས་པ་དངོས་གཞི་ལ། དང་པོ་བདག་མདུན་དམ་ཚིག་བསྐྱེད་པ་ནི། ཨོྃ་མ་ཧཱ་ཤཱུ་ནྱ་ཏ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ བདག་གཞན་སྣོད་བཅུད་མི་དམིགས་སྟོང་པའི་ངང་༔ སྟེང་འོག་ཕྱོགས་ཀུན་རིག་འཛིན་འབར་བའི་དལ༔ འོད་ཟེར་ལྔ་ལྡན་ཀུན་ནས་རབ་འཁྲུགས་པ༔ མི་ཤིགས་སྲ་བརྟན་གསེར་འཁོར་རྩིབས་སྟོང་ལྡན༔ པད་དཀར་ཟླ་སྟེང་ཏཱཾ་ཡིག་དཀར་སེར་ནི༔ རིང་ཆ་ཚེག་དྲག་ཅན་ལས་ལྔ་ལྡན་གྱིས༔ འོད་ཟེར་འཕྲོ་འདུས་ཡིད་བཞིན་འཕགས་མའི་སྐུ༔
དཀར་གསལ་གསེར་འོད་ཞི་འཛུམ་སྤྱན་གསུམ་ལྡན༔ ཞལ་གཅིག་ཕྱག་གཉིས་གཡས་པས་མཆོག་སྦྱིན་རྒྱ༔ གཡོན་པས་ཨུཏྤལ་དཀར་པོའི་ཡུ་བ་ཉིད༔ མཐེབ་སྲིན་གྱིས་འཛིན་སྙན་གཡོན་མེ་ཏོག་རྒྱས༔ ཕྱག་ཞབས་མཐིལ་དུ་ཞི་བའི་སྤྱན་རེས་མཚན༔ ཞབས་གཉིས་ཕྱེད་སྐྱིལ་བཅུ་དྲུག་ལང་ཚོ་ཅན༔ དབུ་སྐྲ་མཐོན་མཐིང་སེར་འབོལ་སྤྱི་བོར་བཅིང་༔ ཟར་བུ་འཕྱང་ཞིང་དར་སྔོན་ཅོད་པན་འཕུར༔ དར་དཀར་སྟོད་གཡོགས་དར་དམར་སྨད་དཀྲིས་ཀླུབ༔ དབུ་རྒྱན་སྙན་རྒྱན་ཕྱག་གདུབ་ཞབས་གདུབ་དང་༔
དོ་ཤལ་དཔུང་རྒྱན་སེ་མོ་དོ་ལ་སོགས༔ རིན་ཆེན་རྒྱན་མཛེས་འོད་སྐུ་དྲྭ་བའི་གཟུགས༔ འཇའ་ཟེར་འོད་ལྔ་འཕྲོ་བའི་ཀློང་ན་འགྱིང་༔ ཙིཏྟ་པད་དམར་འདབ་བརྒྱད་ཁ་ཟུམ་པའི༔ ནང་དུ་གསེར་འཁོར་རྩིབས་བརྒྱད་དབུས་དང་ནི༔ རྩིབས་སྟེང་ཟླ་དཀྱིལ་ཏཱཾ་ཡིག་སྔགས་འབྲུ་རེ༔ རང་སྒྲ་དང་བཅས་གཡས་སུ་འཁོར་བར་གྱུར༔ ཨོྃ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ༔ ཏཱཾ་ཡིག་ལས་འཕྲོས་འོད་ཀྱིས་མདུན་གྱི་དལ༔ པད་དཀར་འདབ་སྟོང་ཟླ་དཀྱིལ་ཏཱཾ་ཡིག་ལས༔
ཡིད་བཞིན་འཁོར་ལོ་ཚེ་སྦྱིན་ལྷ་མོ་ནི༔ རབ་དཀར་ཞལ་གཅིག་ཕྱག་གཉིས་ཞི་འཛུམ་ཞལ༔ ཕྱག་གཡས་མཆོད་སྦྱིན་ཨུཏྤལ་དམར་པོའི་སྟེང་༔ དུས་གསུམ་སངས་རྒྱས་ཡེ་ཤེས་འོད་ཕུང་འབར༔ གཡོན་པས་མཉམ་བཞག་ཚེ་བུམ་བཅུད་ཀྱིས་གཏམས༔ རྡོ་རྗེ་སྐྱིལ་ཀྲུང་ཞི་བའི་སྤྱན་བདུན་ལྡན༔ ལོངས་སྤྱོད་རྫོགས་སྐུ་དར་དང་རིན་ཆེན་མཛེས༔ དབུ་གཙུག་མགོན་པོ་འོད་དཔག་མེད་པས་མཚན༔ གསལ་འཚེར་ལྷུན་སྡུག་གཟི་བྱིན་འོད་དུ་འབར༔ འཁོར་ཡུག་འདབ་སྟོང་འཕགས་མ་ཉེར་གཅིག་ལ༔
སངས་རྒྱས་བྱང་སེམས་ཡི་དམ་དཔའ་བོ་དང་༔ འབྱུང་ལྔའི་བཅུད་འཛིན་ཚེ་ལྷ་རིག་འཛིན་སོགས༔ ཏིལ་གང་ཕྱུར་ལྟར་ཐུགས་རྗེས་རོལ་པར་གསལ༔ ཐུགས་རྗེས་ཀུན་སྒྲོལ་ཐུགས་ཀར་རྩིབས་བརྒྱད་ལ༔ ཟླ་སྟེང་ཏཱཾ་ཡིག་སྔགས་ཕྲེང་གཡས་སུ་འཁོར༔ གནས་གསུམ་ཟླ་བ་པདྨ་ཉི་ཟླ་ལ༔ ཨོྃ་ཨཱཿཧཱུྃ་གསལ་དེ་ལས་འོད་འཕྲོས་པས༔ མདུན་བསྐྱེད་རྒྱུད་བསྐུལ་ཐུགས་རྗེའི་འོད་ཟེར་གྱིས༔ རབ་འབྱམས་ཕྱོགས་བཅུའི་ཞིང་ཀུན་རབ་ཏུ་གཡོས༔ དྭངས་མའི་གཟི་འབར་སངས་རྒྱས་བྱང་སེམས་ཚོགས༔
འཕགས་མ་ཐུགས་རྗེས་ཀུན་སྒྲོལ་སྐུར་བཞེངས་ནས༔ ནམ་མཁའ་ས་གཞི་བར་སྣང་ཀུན་གང་སྟེ༔ བདག་མདུན་གཉིས་ལ་ཐིམ་པས་དབང་རྫོགས་གྱུར༔ གཉིས་པ་ཡེ་ཤེས་པ་དགུག་པ་ནི། ཨོྃ༔ ཆོས་དབྱིངས་སྐྱེ་བ་མེད་པ་ལས༔ ཐུགས་རྗེས་སྨོན་ལམ་ལས་སྤྲུལ་པའི༔ འཕགས་མ་སྒྲོལ་མ་འཁོར་བཅས་རྣམས༔ དད་པས་བདག་གིས་སྤྱན་འདྲེན་ན༔ བརྩེ་བས་དགོངས་ཏེ་གཤེགས་སུ་གསོལ༔
སྒྲུབ་པའི་སྐལ་ལྡན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོྃ་ཨཱརྻ་ཏཱ་རེ་བཛྲ་ས་མཱ་ཡ་ཛཿ གསུམ་པ་བཞུགས་སུ་གསོལ་བ་ནི། ཨཱཿ ཕོ་བྲང་གཞལ་ཡས་འོད་དུ་འབར༔ པདྨ་གེ་སར་ཟླ་བའི་སྟེང་༔ བཅོམ་ལྡན་འཕགས་མའི་ཚོགས་རྣམས་ཀུན༔ དགྱེས་ཤིང་བརྟན་པར་བཞུགས་སུ་གསོལ༔ ཨཱརྻ་ཏཱ་རེ་ས་མ་ཡ་ཏིཥྛ་ལྷན༔
བཞི་པ་ཕྱག་འཚལ་བ་ནི། ཧོཿ དུས་གསུམ་སངས་རྒྱས་བསྐྱེད་པའི་ཡུམ༔ འགྲོ་དྲུག་བུ་བཞིན་སྐྱོང་བའི་མ༔ རྒྱལ་བའི་ཡུམ་ལ་ཕྱག་འཚལ་ལོ༔ ལྷ་མོ་ཐུགས་རྗེའི་ངང་ཅན་མ༔ བརྩེ་གདུང་མཁྱེན་སྟོབས་ནུས་པ་ལྡན༔ ཡིད་བཞིན་མ་ལ་ཕྱག་འཚལ་ལོ༔ དུས་མིན་འཆི་བ་ལ་སོགས་པ༔ མི་མཐུན་ཕྱོགས་རྣམས་ཀུན་སྐྱོབས་མ༔
སྐྱབས་ཆེན་མ་ལ་ཕྱག་འཚལ་ལོ༔ ཨཱརྻ་ཏ་རེ་ཨ་ཏི་པཱུ་ཧོཿ པྲ་ཏཱིཙྪ་ཧོཿ ལྔ་པ་མཆོད་པ་འབུལ་བ་ལ། ཕྱི་མཆོད་ནི། ཧཱུྃ༔ དྲི་མེད་དག་པ་བདུད་རྩིའི་ཆུ༔ ཡན་ལག་བརྒྱད་ལྡན་དགེ་བའི་རྫས༔ ཞབས་བསིལ་དང་ནི་མཆོད་ཡོན་སོགས༔ འཕགས་མའི་ཚོགས་ལ་འབུལ་བར་བགྱི༔
ཨོྃ་ཨཱརྻ་ཏཱ་རེ་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ དེ་བཞིན་ པཱ་དྱཾ་ དང་མཉྫ་མ་ནམ་སྦྱངས་པས་མཆོད། སྤྲོ་ན་མཎྜལ་གང་རུང་ལན་གསུམ་སོགས་འབུལ། ཧཱུྃ༔ སྟོང་གསུམ་འཇིག་རྟེན་ཕྱོགས་དུས་ཐམས་ཅད་དུ༔ འདོད་ཡོན་ལྔ་ལྡན་མཆོད་པའི་བྱེ་བྲག་ནི༔ དངོས་སུ་འབྱོར་དང་ཡིད་ཀྱིས་རྣམ་སྤྲུལ་ཏེ༔ རྒྱལ་ཡུམ་འཕགས་མའི་ཚོགས་ལ་འབུལ་བར་བགྱི༔ འགྲོ་ཀུན་ཚོགས་གཉིས་ཡོངས་སུ་སྨིན་པར་ཤོག༔ ཨོྃ་ཨཱཿཧཱུྃ་ཏཱ་རཱ་དྷེ་བ་ཌཱཀྐི་ནཱི་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷཻ་ནཻ་ཝི་དྱེ་ཤབྡ་ཧཱུྃ༔
ནང་མཆོད་ནི༔ ཧཱུྃ༔ སྲིད་པར་གཏོགས་པའི་འཇིག་རྟེན་རབ་འབྱམས་ན༔ གཟུགས་སྒྲ་དྲི་རོ་རེག་ཆོས་ཇི་སྙེད་པ༔ རྡོ་རྗེ་འདོད་མའི་ཚོགས་སུ་མངོན་སྤྲུལ་ནས༔ འདོད་ཡོན་མཆོད་པ་དབང་པོ་རྣམས་ལ་འབུལ༔ འཕགས་མའི་ཚོགས་རྣམས་ཐུགས་དམ་བསྐངས་གྱུར་ནས༔ ཡེ་ཤེས་དབང་པོ་དྲུག་གི་དངོས་གྲུབ་སྩོལ༔ ཨོྃ་ཨཱཿཧཱུྃ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་དྷརྨ་མུ་དྲ་པྲ་ཏཱིཙྪ་ཧྃའུ༔ གསང་མཆོད་ནི༔
སྐུ་ལྔ་རིགས་འདུས་རྗེ་བཙུན་འཕགས་མ་ལ༔ དུག་ལྔ་ངོ་བོ་རྣམ་པར་དག་པ་ཡི༔ ཡེ་ཤེས་ལྔ་ཡི་བདེ་བའི་མཆོད་པ་འབུལ༔ ཀུན་ཏུ་བདེ་བའི་མཆོད་པས་མཉེས་གྱུར་ཅིག༔ ཨོྃ་ཏཱ་རཱ་ཛྙཱ་ན་སརྦ་པཱུ་ཛ་ས་མ་ཡེ་སྭཱ་ཧཱ༔ སྨན་རཀ་གཏོར་མཆོད་ནི། ཧཱུྃ༔ རང་བྱུང་གདོད་ནས་རྣམ་པར་དག༔ རྩ་བརྒྱད་སྟོང་སྦྱར་བདུད་རྩི་འདི༔ སློབ་དཔོན་གཉེན་དང་ཡི་དམ་ལྷ༔
འཕགས་མ་བདེ་གཤེགས་མཁའ་འགྲོའི་ཚོགས༔ དམ་ཅན་གཏེར་བདག་རྣམས་ལ་མཆོད༔ དགྱེས་པར་དགོངས་ལ་དངོས་གྲུབ་སྩོལ༔ སརྦ་པཉྩ་ཨ་མྲྀ་ཏ་ཁ་རཾ་ཁཱ་ཧི༔ ཞེས་མཆོད། ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་དངོས་གྲུབ་བླངས། ཧཱུྃ༔ ཐབས་ཤེས་རྟེན་འབྲེལ་རྒྱུ་ལས་བྱུང་བ་ཡི༔ བདེ་མཆོག་བདེ་སྤྱོད་རཀྟའི་མཆོད་པ་འབུལ༔
འཕགས་མའི་ཚོགས་རྣམས་ཐུགས་དམ་བསྐངས་གྱུར་ནས༔ བདག་འཛིན་འཁོར་བ་སྟོངས་པར་མཛད་དུ་གསོལ༔ ཏཱ་རཱ་དྷེ་བ་ཌཱཀྐི་ནཱི་མ་ཧཱ་རཀྟ་པཱུ་ཛ་ཡེ་ཧཱུྃ༔ ཧཱུྃ༔ བླ་མེད་མཆོག་གི་མཆོད་པ་དམ་པ་ནི༔ ཡེ་ཤེས་ལྔ་ཡི་འོད་ཟེར་རྣམ་པར་འཕྲོ༔ འདོད་པའི་ཡོན་ཏན་ལྔ་ཡི་ཕུང་པོར་གསལ༔ དཔག་ཏུ་མེད་པའི་མཆོད་སྤྲིན་རྒྱ་མཚོ་འདིས༔ རྗེ་བཙུན་འཕགས་མའི་ཚོགས་རྣམས་མཉེས་གྱུར་ཅིག༔ ཚེ་དཔལ་ཡེ་ཤེས་རྒྱས་པའི་དབང་ཐོབ་ཤོག༔
ཨོྃ་ཏཱ་རཱ་དྷེ་བ་ཌཱཀྐི་ནཱི་ཨ་མྲྀ་ཏ་མ་ཧཱ་བྷ་ལིངྟ་ཏ་པཱུ་ཛ་ཁ་ཁ་ཁཱ་ཧི་ཁཱ་ཧི༔ དྲུག་པ་བསྟོད་པ་ནི། ཨཱཿ དུས་གསུམ་རྒྱལ་བ་ཀུན་གྱི་ཡུམ༔ འཕགས་མ་སྒྲོལ་མ་སྒྲོལ་མཛད་ཡུམ༔ ཡིད་བཞིན་འཁོར་ལོ་ཚེ་འཕེལ་མ༔ ལྷ་མོ་ཁྱོད་ལ་རྟག་ཏུ་འདུད༔ འཁོར་བ་ལས་སྒྲོལ་ཏཱ་རེ་མ༔ ཏུཏྟ་ར་ཡིས་འཇིགས་བརྒྱད་སྒྲོལ༔ ཏུ་རེའི་ནད་རྣམས་ཀུན་ལས་སྐྱོབས༔
སྒྲོལ་མ་ཡུམ་ལ་ཕྱག་འཚལ་བསྟོད༔ བདག་ནི་དེང་ནས་བྱང་ཆུབ་བར༔ སྐུ་གསུང་ཐུགས་ཀྱི་རྗེས་བཟུང་ནས༔ ཚེ་དཔལ་ཡེ་ཤེས་རྒྱས་པ་དང་༔ བར་ཆད་བདུད་ལས་རྒྱལ་བར་མཛོད༔ བདུན་པ་འཛབ་བཟླ་བ་ནི། ཐུགས་སྲོག་མཐའ་མར་སྙིང་པོ་འབྲུ་བརྒྱད་པ༔ གཡས་སུ་འཁོར་བས་ལྔ་ལྡན་འོད་ཟེར་འཕྲོས༔ མདུན་བསྐྱེད་ལྷ་མོའི་རྒྱུད་བསྐུལ་སྔགས་ཕྲེང་བསྐོར༔ དེ་ལས་འོད་ཟེར་ནམ་མཁའ་གང་བར་འཕྲོས༔
སངས་རྒྱས་བྱང་སེམས་རིག་འཛིན་འཇིག་རྟེན་གྱི༔ ཞིང་ཀུན་གཡོས་ཤིང་ཚེ་བཅུད་དྭངས་མ་ནི༔ ཨ་ནྲྀ་ཛ་ཡི་རྣམ་པས་སྟོང་ཁམས་ཀུན༔ ཉི་ཟླའི་འོད་འབར་ཐེམ་མེར་གང་བ་རྣམས༔ མདུན་བསྐྱེད་ལ་ཐིམ་སྟོབས་དང་གཟི་བྱིན་འབར༔ སངས་རྒྱས་ཞིང་ཁམས་མ་ལུས་གཅིག་ཏུ་རྫོགས༔ མཁྱེན་དང་བརྩེ་བའི་འོད་སྟོང་ཕྱོགས་བཅུར་འཕྲོ༔ ཐུགས་ཀྱི་བདུད་རྩི་ལྔ་ལྡན་འོད་ཟེར་རྒྱུན༔ བར་མི་ཆད་པར་བདག་ཉིད་ཐུགས་ཀར་ཐིམ༔ ནད་གདོན་སྡིག་སྒྲིབ་བར་ཆོད་ཀུན་ཞི་ཞིང་༔
གཟི་བརྗིད་འོད་འབར་འཁོར་འདས་སྟོབས་བཅུ་རྫོགས༔ སྣང་སྲིད་བརྟན་གཡོ་ཀུན་ལ་དབང་བསྒྱུར་བས༔ བསྐལ་བཟང་སྟོང་གི་བསྟན་པ་མ་རྫོགས་བར༔ ཚེ་གཅིག་བྱ་བ་བྱེད་པའི་ཡོན་ཏན་ལྡན༔ ཐུགས་རྗེས་སྟོབས་ཀྱིས་བདེན་པ་འགྲུབ་གྱུར་ཅིག༔ ཨོྃ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ༔
ཞེས་བཟླས་བསྙེན་སྒྲུབ་སོགས་ཀྱི་སྐབས་ཛཔ྄྄་དམིགས་ཞིབ་ཆ་ནི་གཏེར་ཆེན་ཉིད་ཀྱིས་མཛད་པ་ལས་ཤེས་པར་བྱའོ། བརྒྱད་པ་ཚེ་འགུགས་ནི། མདའ་དར་གཡབ་ལ། ཧཱུྃ༔
འོག་མིན་ཞིང་ཁམས་རབ་འབྱམས་ནས༔ རྩ་བ་བརྒྱུད་པའི་བླ་མ་རྣམས༔ ཐུགས་དམ་ཐུགས་རྗེའི་དབྱིངས་ནས་བཞེངས༔ འཁོར་འདས་ཀུན་ནས་ཚེ་ཁུག་ལ༔ སྒྲུབ་མཆོག་ཚེ་ཡི་དངོས་གྲུབ་སྩོལ༔ ཨོྃ་གུ་རུ་སརྦ་ཏ་ཐཱ་ག་ཏ་བཛྲ་ཨཱ་ཡུ་སིདྡྷི་ཨཱཿ སྣང་སྲིད་རྣམ་དག་ཕོ་བྲང་ནས༔ དཀྱིལ་འཁོར་གཉན་གྱི་ལྷ་ཚོགས་རྣམས༔ ཐུགས་དམ་ཐུགས་རྗེའི་དབྱྀངས་ནས་བཞེངས༔ འཁོར་འདས་ཀུན་ནས་ཚེ་ཁུག་ལ༔
སྒྲུབ་མཆོག་ཚེ་ཡི་དངོས་གྲུབ་སྩོལ༔ ཨོྃ་ཏཱ་རེ་ཏུཏྟཱ་རེ་ཏུ་རེ་མ་མ་ཨ་ཡུརྫྙཱ་ན་པུཎྱེ་པུཥྚིཾ་ཀུ་རུ་ཡེ་སྭཱ་ཧཱ༔ རྩ་སྔགས་བརྗོད། རྩ་གསུམ་ཚེ་ཡི་ལྷ་ཚོགས་རྣམས༔ འཇའ་དང་འོད་དུ་མེ་རེ་རེ༔ སྐུ་དང་ཚོམ་བུར་ཤིགས་སེ་ཤིག༔ བཀྲག་དང་གཟི་མདངས་ཡ་ལ་ལ༔ བྱིན་རླབས་ཆར་རྒྱུན་སི་ལི་ལི༔ སྒྲུབ་རྫས་བདུད་རྩི་མེ་རེ་རེ༔ མ་རིག་རྟོགས་པ་སངས་སེ་སང་༔
གཟུགས་ཕུང་འོད་དུ་ཡ་ལ་ལ༔ བདག་ཉིད་རྡོ་རྗེའི་སྐུ་ཐོབ་ནས༔ འགྱུར་མེད་དབྱིངས་སུ་རྒྱས་ཐོབ་ཅིག༔ ཨོྃ་ཏཱ་རེ་ སོགས་བརྗོད། དགུ་པ་ཐུན་མཚམས་ཀྱི་བྱ་བ་ནི། མཆོད་བསྟོད་མདོར་བསྡུས་འབུལ། ནོངས་བཤགས་ནི། ཧཱུྃ༔ ཐུགས་རྗེའི་རྣམ་འཕྲུལ་རྗེ་བཙུན་འཕགས་མའི་སྐུ༔ རྒྱལ་ཀུན་བསྐྱེད་ཡུམ་ཡིད་བཞིན་རྣལ་འབྱོར་མ༔
མི་ཕྱེད་གདུང་བའི་ཡིད་ཀྱིས་གསོལ་འདེབས་ན༔ མ་གདུང་བུ་བཞིན་བརྩེ་བའི་ཐུགས་རྗེས་གཟིགས༔ བདག་ནི་བླ་མེད་ཐེག་ཆེན་སྒོར་ཞུགས་ནས༔ རྩ་བ་ཡན་ལག་དམ་ཚིག་ཉམས་ཆག་རྣམས༔ གནོང་འགྱོད་དྲག་པོས་འཕགས་མའི་སྤྱན་སྔར་བཤགས༔ ཉེས་ལྟུང་སྒྲིབ་ཚོགས་བྱང་ཞིང་དག་པ་དང་༔ ཚངས་པ་དོན་གྱི་དངོས་གྲུབ་སྩལ་དུ་གསོལ༔ བཛྲ་ས་མ་ཡ་ཤུདྡྷེ་ཨཱཿ ཞེས་དང་ཡིག་བརྒྱ་བརྗོད། བཅུ་པ་མདུན་བསྐྱེད་བརྟན་བཞུགས་ནི༔
ཧཱུྃ༔ ཆོས་ཀྱི་དབྱིངས་ལ་གཤེགས་བཞུགས་མི་མངའ་ཡང་༔ མཁྱེན་བརྩེ་ཐུགས་རྗེའི་རོལ་པ་ཕྱག་རྒྱ་སྔགས༔ ལྷག་མེད་རྟག་ཏུ་གསལ་མཛད་བརྟན་པར་བཞུགས༔ བདེ་ལེགས་ཡིད་བཞིན་འབྱུང་བའི་བཀྲ་ཤིས་ཤོག༔ ཨོྃ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་བརྗོད་པས་མེ་ཏོག་འཐོར་རོ། གསུམ་པ་རྗེས་ཀྱི་བྱ་བ་ལ། དང་པོ་ཚོགས་མཆོད་ནི། ཇི་ལྟར་འབྱོར་བའི་ཚོགས་རྫས་བསང་ཆུས་བྲན་ལ་བྱིན་བརླབ་ནི།
ཧཱུྃ༔ བདག་ཉིད་ལྷ་ཡི་ཐུགས་ཀ་ནས༔ རྃ་ཡྃ་ཁྃ་འཕྲོས་མེ་རླུང་ཆུས༔ རྣམ་རྟོག་བག་ཆགས་བསྲེགས་གཏོར་བཀྲུས༔ ཨོྃ་ཨཱཿཧཱུྃ་འཕྲོས་བདུད་རྩི་ཞུ༔ འདོད་ཡོན་ནམ་མཁའ་མཉམ་པར་སྤེལ༔ ཨོྃ་ཨཱཿཧཱུྃ༔ ལན་གསུམ། མཆོད་པ་ནི། ཧཱུྃ༔
བདེ་ཆེན་དབྱིངས་ཕྱུག་གསང་བ་བྷ་གའི་ཀློང་༔ རྣམ་དག་དམ་ཚིག་གསུམ་གྱི་སྒོ་འབྱེད་མ༔ ཨ་མ་མཚོ་རྒྱལ་ཐུགས་རྗེ་ཁྲོས་མའི་སྐུ༔ ལཱ་སྱེ་དཀར་མོ་འཕགས་མ་ཚེ་ཡི་དཔལ༔ དབྱེར་མེད་ངོ་བོ་ཉིད་སྐུ་བཅོམ་ལྡན་མ༔ ཀུན་ལ་སྙོམས་པའི་ཐུགས་རྗེའི་སྤྱན་མངའ་བ༔ རྩ་གསུམ་བདེ་གཤེགས་འདུས་པའི་དཀྱིལ་འཁོར་དུ༔ གཟུགས་སྒྲ་དྲི་རོ་རེག་བྱ་ཆོས་ལ་སོགས༔ དུག་ལྔ་རྣམ་དག་ཡེ་ཤེས་ལྔ་ཡི་བཅུད༔ ཞལ་ཟས་བདུད་རྩིའི་ཚོགས་མཆོད་དམ་པ་འདི༔
ཞལ་དུ་བསྟབ་བོ་རོལ་གཅིག་ཁ་རཾ་ཁཱ་ཧི༔ ཐུགས་དམ་བསྐངས་ལ་དབང་དང་དངོས་གྲུབ་སྩོལ༔ ག་ཎ་ཙཀྲ་པཱུ་ཛ་ཁཱ་ཧི༔ བཤགས་པ་ནི། ཧོཿ དབྱིངས་ཕྱུག་མཁའ་འགྲོའི་ལྷ་ཚོགས་དགོངས་སུ་གསོལ༔ བདག་ཅག་བླ་མེད་སྙིང་པོའི་སྒོར་ཞུགས་ནས༔ ནོངས་པར་སྤྱད་པའི་ཉེས་པ་ཅི་མཆིས་པ༔ ཀུན་ནས་ཡངས་པ་ཆོས་དབྱིངས་བྷ་གའི་ཀློང་༔ འདོད་ཡོན་ལོངས་སྤྱོད་ཚོགས་ཀྱིས་བསྐངས་ཤིང་བཤགས༔
གཡར་དམ་སོར་ཆུད་མཆོག་གི་དངོས་གྲུབ་སྩོལ༔ ཅེས་དང་ཡིག་བརྒྱ་བརྗོད། ཚོགས་ལ་རོལ་པའི་མཐར་ལྷག་མ་བྱིན་བརླབས་ལ། ཧཱུྃ༔ དབང་ཕྱུག་དཔལ་གྱི་བཀའ་ཉན་རྣམས༔ བཀའ་ཡི་གཏོར་མ་འདི་ལོངས་ལ༔ ཞི་རྒྱས་དབང་དྲག་ཕྲིན་ལས་སྒྲུབས༔ ཕ་མ་རིགས་དྲུག་སེམས་ཅན་དང་༔ ལན་ཆགས་བགེགས་རིགས་ཐམས་ཅད་ལ༔ བཀའ་ཡི་ཕམ་ཕབ་འདི་བསྔོས་པས༔
ཟད་མེད་བདུད་རྩི་ལོངས་སྤྱོད་ཤོག༔ ཅེས་བསྔོ། དངོས་གྲུབ་བླང་བ་ནི། ཨོྃ༔ ཡེ་ཤེས་ལྷ་ཚོགས་དགྱེས་པའི་འོད་རབ་འབྱིན༔ འབྱུང་ལྔ་དབང་སྡུད་མཆོག་གི་བདེ་སྟོང་མ༔ ཡིད་བཞིན་ཚེ་འཕེལ་ཀུན་སྐྱོབ་ལྷ་མོ་དགོངས༔ སྒྲུབ་མཆོག་བུ་ལ་མཆོག་ཐུན་དངོས་གྲུབ་སྩོལ༔ དཔལ་བཅུའི་དབང་ཐོབ་ལས་བཞིའི་གྲུབ་ཆེན་བརྒྱད༔ མ་ལུས་དེང་འདིར་ཐོགས་མེད་མཐུ་སྟོབས་ཀྱིས༔
འགྲོ་ཀུན་སྲིད་པའི་མཚོ་ལས་རབ་སྒྲོལ་ཞིང་༔ ཚེ་གཅིག་འཇའ་ལུས་ཆོས་སྐུ་མངོན་གྱུར་སྩོལ༔ རྩ་སྔགས་ཀྱི་ཤམ་བུར། མ་མ་ཀཱ་ཡ་ཝཱཀྐ་ཙིཏྟ་ས་མ་ཡ་ཨ་དྷིཥྛ་ན་ཨ་བེ་ཤ་ཡ་ཨ་ཨཱཿ ཞེས་བརྗོད་བདུད་རྩི་སོགས་དངོས་གྲུབ་ཀྱི་རྫས་ལ་ལོངས་སྤྱོད་དོ། དེ་ནས་མཆོད་བསྟོད་མདོར་བསྡུས་དང་ནོངས་བཤགས་གོང་སྨོས་ལྟར་བྱ། ཚོགས་ཞིང་སོགས་རྟེན་ལ་བརྟན་བཞུགས་བྱ་ཞིང་བསྡུ་རིམ་ནི། ཧཱུྃ༔ ཆོས་རྣམས་གཞི་མེད་རྩ་བ་བྲལ༔ རིག་སྟོང་ཡེ་ཤེས་སྙིང་པོ་ཅན༔
སྤྲོ་དང་བསྡུ་བར་མི་དམིགས་ཀྱང་༔ ཀུན་རྟོག་སྦྱང་ཕྱིར་དབྱིངས་སུ་མུཿ ཞེས་ལྟ་བ་རྒྱུན་གྱི་རྣལ་འབྱོར་ལ༔ གནས་ཤྀང་ཐུན་མཚམས་ཁྱེར་སོ་ལམ་དུ་སློང་༔ སྨོན་ལམ་ནི། ཧཱུྃ༔ དེ་བཞིན་དབྱིངས་ཀྱི་ཀློང་ཆེན་མ༔ བླ་མེད་དཀྱིལ་འཁོར་དབང་བཞི་འཛིན་མའི་མཐུས༔ རྒྱལ་ཀུན་མཁྱེན་བརྩེའི་མཐུ་སྟོབས་ཡོངས་རྫོགས་ཏེ༔ འཆི་མེད་འཇའ་ལུས་རྡོ་རྗེའི་སྲོག་འགྲུབ་ཤོག༔
ཤིས་བརྗོད་ནི། རང་བྱུང་དཔལ་གྱི་ལྷ་ལམ་རྡོ་རྗེའི་སྐུ༔ ཐུགས་རྗེ་ཐོགས་པ་མེད་པའི་བྱིན་རླབས་མཐུས༔ དུས་གསུམ་རྒྱལ་བའི་ཚེ་དཔལ་རྡོ་རྗེའི་སྲོག༔ སྐལ་ལྡན་བདག་ལ་རྫོགས་པའི་བཀྲ་ཤིས་ཤོག༔ ཞེས་མེ་ཏོག་གི་ཆར་དུ་བསྙིལ་ཞིང་དགེ་བསྔོ་སྤྱི་ལྟར་བྱ། དབང་བསྐུར་གྱི་རིམ་པ་ནི་གནམ་ལྕགས་དབང་ཆོག་ཕྱོགས་བསྒྲིགས་ཡེ་ཤེས་རྒྱ་མཚོ་བསྐྱིལ་བའི་ཀླུང་ཆེན་དུ་བཞུགས་པ་ལགས་སོ། འཕགས་མའི་ཐུགས་རྗེ་ཟླ་བའི་འཛུམ་ཟེར་གྱིས། ། སྡིག་དང་འཆི་བདག་མུན་པ་མཐར་བསྐྲད་དོ། ། རིང་འཚོའི་ཆུ་གཏེར་རྡོ་རྗེའི་སྲོག་སྤེལ་ནས། །
བསྟན་འགྲོ་ཕན་བདེས་ཡུན་དུ་སྐྱོང་གྱུར་ཅིག ། ཅེས་པའང་བླ་མ་དང་ལྷ་གཉིས་སུ་མེད་པས་རྗེས་སུ་གནང་བ་སྩལ་བ་ལྟར་ཁྱེར་བདེའི་ཡན་ལག་ཏུ་འཆི་མེད་བསྟན་གཉིས་གཡུང་དྲུང་གླིང་པས་དབེན་ཁྲོད་ཀུན་བཟང་བདེ་གླིང་དུ་བགྱིས་པ་དགེ་ལེགས་འཕེལ།། ཆ༽ སྒྲོལ་དཀར་ཡིད་བཞིན་འཁོར་ལོ་ལས། ཚེ་སྒྲུབ་གསོལ་འདེབས་ཞེས་བྱ་བཞུགས། ཧྲཱིཿ ནུབ་ཕྱོགས་བདེ་བ་ཅན་གྱི་ཞིང་ཁམས་སུ། ། ཆོས་སྐུ་ཚེ་བདག་སྣང་བ་མཐའ་ཡས་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། གྲུ་འཛིན་རི་བོ་ཏཱ་ལའི་ཞིང་ཁམས་ནས། །
ལོངས་སྐུ་ཚེ་བདག་སྤྱན་རས་གཟིགས་དབང་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། ལྷོ་ནུབ་པདྨ་འོད་ཀྱི་ཞིང་ཁམས་ནས། ། སྤྲུལ་སྐུ་ཚེ་བདག་པདྨ་འབྱུང་གནས་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། པོ་ཊཱ་ལ་ཡི་གནས་མཆོག་དམ་པ་ནས། ། ཚེ་འཛིན་སྒྲོལ་དཀར་ཡིད་བཞིན་འཁོར་ལོ་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། །
མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། སྤྱི་གཙུག་པད་ཟླ་འཇའ་འོད་གུར་ཁང་ནས། ། རིག་འཛིན་ཆེན་པོ་མི་འཇིགས་རྡོ་རྗེ་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ། མི་འདའ་དམ་ཚིག་གཉན་གྱི་ཕོ་བྲང་ནས། ། བསྟན་སྲུང་ཌཱཀྐི་ཚེ་རིང་མཆེད་ལྔ་ལ། ། མོས་གུས་གདུང་བས་གསོལ་བ་ལྷང་ལྷང་འདེབས། ། མི་ཤིགས་རྡོ་རྗེ་ཚེ་ཡི་དངོས་གྲུབ་སྩོལ། ཨོཾ་ཏཱ་རེ་ཏུ་རེ་ཏུཏྟཱ་རེ་མ་མ་ཨཱ་ཡུརྫྙཱ་ན་པུཥྚིཾ྄་ཀུ་རུ་ཡེ་སྭཱ་ཧཱ།
ཞེས་མི་འཇིགས་རྡོ་རྗེས་སྦྱར་བའོ། ས་ཕྱོགས་བཀྲ་ཤིས་དར་ཞིང་རྒྱས་གྱུར་ཅིག། །། ཇ༽ ཡིད་བཞིན་འཁོར་ལོའི་ཚེ་ཡི་སྒྲུབ་པ་བཞུགས།། །། རྒྱལ་ཀུན་བསྐྱེད་པའི་ཡུམ་ལ་འདུད། ས་མ་ཡ། ཕྱི་ལྟར་དབྱིངས་ཀྱི་ཡུམ་ཆེན་ཏེ། ། ནང་ལྟར་རྡོ་རྗེ་ཕག་མོ་དང༌། ། གསང་བ་སྤྱན་ཆབ་ལས་འཁྲུངས་ཤིང༌། ། འགྲོ་ཀུན་འཇིགས་པ་སྐྱོབ་བྱེད་མ། ། གང་ཞིག་སྒྲུབ་པའི་རྣལ་འབྱོར་ལ། །
འཇིགས་བརྒྱད་དུས་མིན་སྐྱེ་འཆི་བྲལ། ། འཆི་མེད་རྡོ་རྗེའི་གོ་འཕང་འགྲུབ། ། ནམ་ཞིག་སྒྱུ་ལུས་བོར་མ་ཐག ། བདེ་ཆེན་དག་པའི་ཞིང་ཁམས་སུ། ། མ་རྒྱུད་མཁའ་འགྲོའི་ཚོགས་དཔོན་འགྱུར། ། དེ་ཕྱིར་ཡིད་བཞིན་འཁོར་ལོར་བརྩོན། ས་མ་ཡ། རྫས་ལ། བུམ་པ་རྒྱན་ཅན་བུམ་ཆུས་བཀང༌། ། ཕྱི་ནང་མཆོད་པ་ལེགས་པར་བཀྲམ། །
རང་ཉིད་བདེ་བའི་སྟན་ལ་འཁོད། ། དེ་ནས་སྐྱབས་འགྲོ་སེམས་བསྐྱེད་ནི། ན་མོ། ཀ་དག་སྐྱེ་བ་མེད་པ་ཆོས་ཀྱི་སྐུ། ། ཟག་མེད་མཆོག་དགའི་ཡེ་ཤེས་རབ་བསྐུལ་བ། ། ཡིད་བཞིན་འཁོར་ལོའི་ཚོགས་ལ་སྐྱབས་སུ་མཆི། ན་མོ། བདག་དང་མཐའ་ཡས་སེམས་ཅན་ཀུན། ། ཚེ་འཕྲང་བདུད་ལས་རབ་གྲོལ་ནས། ། སྐྱེ་འཆི་བྲལ་བར་སེམས་བསྐྱེད་དོ།
རྃ་ཡྃ་ཁྃ། ཨོཾ་ཨཱཿཧཱུྃ། ཕྱི་ནང་གསང་གསུམ་དེ་བཞིན་ཉིད། ། བློ་ཡིས་བླངས་ཏེ་སྤྲུལ་པའི་ཚོགས། ། ཌཱཀྐི་མཉེས་པའི་རྫས་སུ་གྱུར། ཨོྃ་བཛྲ་པུཥྤེ་ཨཱཿཧཱུྃ། ཨོྃ་བཛྲ་དྷཱུ་པེ་ཨཱ་ཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱེ་ཨཱཿཧཱུྃ།
ཨོཾ་བཛྲ་ཤབྡ་ཨཱཿཧཱུྃ། ཨོཾ་སརྦ་པཉྩ་རཀྟ་བ་ལིངྟ་པཱུ་ཛ་ཨཱཿཧཱུྃ། ཞེས་བྱིན་གྱིས་བརླབས་ནས། གཞལ་ཡས་ལྷ་བསྐྱེད་པ་ནི། ཧྲཱིཿཏཱཾ་བྷྲཱུྃ། སྐྱེ་མེད་ཆོས་དབྱིངས་བུམ་པ་གཞལ་ཡས་ཁང༌། ། ཕྱི་ནང་འོད་ཟེར་འཇའ་ཚོན་གཏིབས་པའི་ཀློང༌། ། སྣ་ཚོགས་པདྨ་གེ་སར་ཟླ་སྟེང་དུ། ། རང་སེམས་ཏཱཾ་ཡིག་དཀར་པོའི་འཕྲོ་འདུ་ལས། ། གནས་འགྱུར་དྲན་རྫོགས་རྗེ་བཙུན་སྒྲོལ་མ་དཀར། །
ཡིད་བཞིན་འཁོར་ལོ་དཀར་གསལ་སྟོན་ཟླའི་མདངས། ། ཞལ་གཅིག་ཕྱག་གཉིས་སྤྱན་བདུན་འཛུམ་པའི་མདངས། ། རིན་ཆེན་རྒྱན་ཆ་ཟུར་ཕུད་ཐོར་ཚུགས་མཛེས། ། ཕྱག་གཉིས་སྐྱབས་སྦྱིན་ཨུཏྤལ་ཐུགས་ཀར་འཛིན། ། ཞབས་གཉིས་སེམས་མའི་སྐྱིལ་ཀྲུང་དུང་ལྟར་འཁྱིལ། ། དར་ལྗང་སྟོད་གཡོགས་མཐིང་གསལ་ཚངས་སྐུད་མཛེས། ། རཱ་གའི་མདངས་ལྡན་ལྷ་རྫས་སྨད་དུ་གསོལ། ། རིན་ཆེན་རྒྱན་ཆ་ལོངས་སྤྱོད་རབ་ཏུ་རྒྱས། ། སྣང་སྟོང་འཇའ་ཚོན་ཆུ་ཟླའི་རྣམ་པར་གསལ། ། དེ་ལྟར་ཐུགས་ཀའི་ས་བོན་འོད་ཟེར་གྱིས། །
ཡིད་བཞིན་འཁོར་ལོ་ཚེ་འཕེལ་སྤྱན་དྲངས་གྱུར། ཨོཾ་ཏཱ་རེ་ཏུཏྟཱ་རེ་ས་མཱ་ཡ་ཛ་ཛཿ དེ་ནས་སྤྱན་དྲངས། བཞུགས་གསོལ་ཕྱག་འཚལ་བ་ནི། ཧྲཱིཿ སྐྱེ་མེད་མཁའ་སྤྱོད་རྣམ་དག་ཞིང་ཁམས་ནས། ། རྗེ་བཙུན་སྒྲོལ་དཀར་ཡིད་བཞིན་ཚེ་འཕེལ་མ། ། བྱམས་ལྡན་བརྩེ་བས་ཐུགས་རྗེས་གནས་འདིར་གཤེགས། ། ཚེ་བདུད་བར་ཆད་བསལ་ཕྱིར་བརྟན་པར་བཞུགས། ། མོས་བློ་དགའ་ཚལ་དྭང་བས་ཕྱག་འཚལ་ལོ། །
དུག་ལྔའི་དབང་གྱུར་སྲོག་བཅད་མཐོལ་ལོ་བཤགས། ཨོཾ་ཏཱ་རེ་ཏུཏྟཱ་རེ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ ས་མ་ཡ་ཏིཥྛ་ལྷན། ན་མོ་པུ་རུ་ཤ་ཡ་ཧོཿ བཛྲ་ཤུདྡྷེ་ཧོཿ ཛཿཧཱུྃ་བཾ་ཧོཿ དེ་ནས་མཆོད་པ་འབུལ་བ་ནི། ཧྲཱིཿ ཕྱི་མཆོད་ལྷ་མོ་སྤྱན་གཟིགས་ནམ་མཁའི་ཁྱོན། །
ཡིད་ལས་སྤྲུལ་པའི་སྣ་ཚོགས་དཔག་ཡས་གཏིབས། ། རབ་འབྱམས་ཞིང་རྡུལ་མཉམ་པ་སྤྲོས་པའི་ཚོགས། ། ཡུམ་ཆེན་རྗེ་བཙུན་སྒྲོལ་མའི་ཚོགས་ལ་འབུལ། ། བཞེས་ནས་འཆི་མེད་ཚེ་ཡི་དངོས་གྲུབ་སྩོལ། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ ནང་མཆོད་ནི། ཧྲཱིཿ དུང་ཆེན་ཡངས་པ་མཚན་ལྡན་སྣོད་མཆོག་ཏུ། ། རྩ་བརྒྱད་སྟོང་སྦྱར་བདུད་རྩི་ཨ་མྲྀ་ཏ། ། མཁའ་གསང་རྨད་བྱུང་མ་ཧཱ་རཀྟ་དང༌། །
བསྲུབས་མཆོག་སྟོང་སྦྱར་བ་ལིཾ་བརྗིད་ཆགས་དང༌། ། ཟག་མེད་བདེ་སྟོང་དགའ་བཞི་ལུགས་ལྡོག་རྩལ། ། ཕྱི་ནང་གསང་གསུམ་དེ་བཞིན་ཉིད་ལ་སོགས། ། ཡིད་བཞིན་འཁོར་ལོ་ཚེ་འཕེལ་མ་ལ་འབུལ། ། བཞེས་ནས་འཇའ་ལུས་རྡོ་རྗེའི་དངོས་གྲུབ་སྩོལ། ཨོྃ་སརྦ་པཉྩ་རཀྟ་བྷ་ལིངྟ་མ་ཧཱ་པཱུ་ཛ་ཨཱཏྨ་ཀོ྅་ཧཾ། ཨོཾ་ཏཱ་རེ་ཏུཏྟཱ་རེ་ཨི་དཾ་བྷ་ལིངྟ་པཱུ་ཛ་མེ་གྷ་ག་ཎ་ཙཀྲ་ཨཱཿཧཱུྃ། ཨ་མྲྀ་ཏ་ཁ་ཁ་ཁཱ་ཧི། དེ་ནས་བསྟོད་པ་བྱ་བ་ནི། ཧྲཱིཿ
སྤྱན་ཆབ་ལས་འཁྲུངས་རྒྱལ་ཀུན་བསྐྱེད་པའི་ཡུམ། ། ཡིད་བཞིན་འཁོར་ལོ་འགྲོ་ཀུན་བརྩེ་བའི་མ། ། འཇིགས་པ་བརྒྱད་སྐྱོབ་མ་ལ་ཕྱག་འཚལ་བསྟོད། ། དཀར་གསལ་དྲི་མེད་སྟོན་ཀའི་མདངས་དང་ལྡན། ། འགྲོ་ཀུན་ཉོན་མོངས་བག་ཆགས་བསལ་བའི་བརྡ། ། ཞལ་འཛུམ་སྤྱན་བདུན་ཕྱོགས་བཅུར་གཟིགས་པ་ནི། ། མ་རིག་མུན་པའི་སྡུག་བསྔལ་བསལ་བའི་བརྡ། ། ཕྱག་གཡས་སྐྱབས་སྦྱིན་མཉེན་ལྕུག་ལྡེམ་པ་ནི། ། ངར་འཛིན་དུག་ལྔ་འཇིགས་བརྒྱད་སྐྱོབ་པའི་བརྡ། ། གཡོན་པས་ཨུཏྤལ་མདངས་ལྡན་འཛིན་པ་ནི། །
སྒྲུབ་ལ་འཆི་མེད་དངོས་གྲུབ་སྩོལ་བའི་བརྡ། ། རིགས་ལྔའི་དབུ་རྒྱན་རིན་ཆེན་བརྒྱན་པ་ནི། ། འགྲོ་ལ་འདོད་རྒུ་དངོས་གྲུབ་སྟེར་བའི་བརྡ། ། ལྷ་རྫས་སྔོ་དམར་སྟོད་སྨད་གཡོགས་པ་ནི། ། སྣ་ཚོགས་ཐུགས་རྗེས་འགྲོ་བ་འདུལ་བའི་བརྡ། ། ཞབས་གཉིས་སེམས་མའི་སྐྱིལ་ཀྲུང་བཞུགས་པ་ནི། ། བདུད་བཞི་ཟིལ་གནོན་ཚེ་འཕྲང་བསལ་བའི་བརྡ། ། འོད་ལྔའི་ཟླ་བའི་རྒྱབ་ཡོལ་བརྟེན་པ་ནི། ། ཐུགས་རྗེའི་བསིལ་བས་ཚ་གདུང་བསལ་བའི་བརྡ། ། བརྡ་ཡི་དོན་རྒྱན་རྗེ་བཙུན་མ་ལ་བསྟོད།
ཧྲཱིཿ མ་ཡེངས་མི་བསྒོམ་ལྷུག་པའི་གཟེར་བཞི་ཡིས། ། མི་གཏོང་ཡུན་དུ་ཁྱོད་ཉིད་སྒྲུབ་ལགས་ན། ། སྐུ་གསུང་ཐུགས་ཀྱི་དངོས་གྲུབ་དེང་འདིར་སྩོལ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ། ཞེས་ཆེ་ཆུང་རན་པ་བུང་བ་ཚང་ཞིག་པ་ལྟ་བུར་བཟླས་པས། ཕྱི་སྣོད་ནང་བཅུད་ཐམས་ཅད་སྒྲོལ་མའི་སྐུར་གྱུར་པར་བསྒོམ། ཡང་འོད་ཟེར་རྣམ་པར་གྱུར་ནས་རང་ལ་སིབ་སིབ་ཐིམ་པར་བསམ་ཞིང་མཐར་དམིགས་མེད་ངང་དུ་བཞག ། དེ་ནས་དངོས་གྲུབ་ལེན་པ་ནི། ཧྲཱིཿ
སྐྱེ་བ་མེད་པའི་ཐུགས་རྗེས་ཡོངས་ལ་གཟིགས། ། སྤྱན་ཆབ་ལས་འཁྲུངས་རྒྱལ་ཀུན་སྐྱེད་པའི་ཡུམ། ། མཆོད་བསྟོད་བསྙེན་སྒྲུབ་མཐར་ཕྱིན་ནུས་པའི་རྩལ། ། ཚེ་ཆོས་ཟས་ནོར་སྙན་གྲགས་མངའ་ཐང་སྟོབས། ། འཆི་མེད་འཇའ་ལུས་རྡོ་རྗེ་བུམ་པའི་སྐུ། ། སྐུ་གསུང་ཐུགས་ཀྱི་དངོས་གྲུབ་བདག་ལ་སྩོལ། ཀཱ་ཡ་སིདྡྷི་ཨོཾ། ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ། ཞེས་སྒྲུབ་བུམ་གནས་ལྔར་དབང་བླངས།
དེ་ནས་བདུད་རྩི་མྱོང༌། གཞན་དོན་དུ་རིལ་བུ་དང་ཚེ་འོ་དྲངས། འཇིགས་པ་བརྒྱད་དང་བདུད་བཞི་ཟློག ། འཇའ་ལུས་རྡོ་རྗེའི་སྐུ་རུ་འགྲུབ། རིག་འཛིན་མི་འཇིགས་རྡོ་རྗེ་བྲིས།། །། ཉ༽ ༈ སྒྲོལ་དཀར་ཚེ་འགུགས་བཞུགས་སོ། ཧྲཱིཿམཿ པོ་ཊཱ་ལ་ཡི་གནས་མཆོག་དམ་པ་ནས། ། ཡིད་བཞིན་འཁོར་ལོ་འཇིགས་སྐྱོབ་ཚེ་འཕེལ་མ། །
སྤྱན་ཆབ་ལས་འཁྲུངས་འཁོར་འདས་ལས་གྲོལ་མ། ། ཡིད་བཞིན་འཁོར་ལོ་ཌཱཀྐི་ཚེ་འཕེལ་མ། ། དཀར་གསལ་མདངས་ལྡན་དྲི་མེད་སྟོན་ཟླའི་མདངས། ། ཞལ་གཅིག་ཕྱག་གཉིས་སྤྱན་བདུན་ཟླ་བའི་འོད། ། གཡས་གཡོན་སྐྱབས་སྦྱིན་ཨུཏྤལ་བསྣམས་མཛད་མ། ། རིགས་ལྔའི་དབུ་རྒྱན་ལྷ་རྫས་སྟོད་སྨད་གཡོགས། ། ནོར་བུ་ལ་སོགས་རིན་ཆེན་རྒྱན་དང་ལྡན། ། ཞབས་གཉིས་སེམས་སྐྱིལ་བདུད་བཞི་ཚེ་བདུད་འགེམས། ། ཟླ་བའི་འོད་ལ་སྐུ་རྒྱབ་བསིལ་སྦྱིན་བརྟེན། ། བརྡ་རྟགས་རྒྱན་རྫོགས་མ་ཡིས་ཚེ་དབང་ཁུག །
བསྟན་པའི་ལས་མཛད་ཚེ་རིང་མཆེད་ལྔ་ལ། ། ཌཱཀྐི་རིགས་ལྔ་མདའ་དར་རང་རྟགས་བསྣམས། ། འབྱུང་ལྔའི་བཅུད་བསྡུས་ཚེ་བསོད་སྣང་བ་ཁུག ། བདག་ཅག་རྣམས་ཀྱི་ཚེ་ཡི་བར་ཆད་སྒྲོལ། ། མོས་བློ་དགའ་ཚལ་དྭང་བས་དངོས་གྲུབ་བརྙེས། ། རིག་འཛིན་དྲང་སྲོང་གྲུབ་ཐོབ་རྗེ་འབངས་རྣམས། ། རབ་འབྱམས་ཞིང་རྡུལ་མཆོག་སྩོལ་ཚེ་ཁུག་ཅིག ། ཆོས་ལོངས་སྤྲུལ་སྐུ་རྩ་བརྒྱུད་བླ་མ་དང༌། ། ལོ་ཧ་བཛྲ་མི་འཇིགས་རྡོ་རྗེ་སོགས། ། ཆོས་བདག་རིག་འཛིན་རྒྱལ་བ་རྒྱ་མཚོ་རྣམས། །
རྩ་རླུང་ཐིག་ལེའི་བཅུད་བསྡུས་ཚེ་ཁུག་ཅིག ། གླིང་བཞི་གླིང་ཕྲན་སྟེང་འོག་ཕྱོགས་མཚམས་རྣམས། ། རིག་འཛིན་དཔའ་བོ་མཁའ་འགྲོའི་ཚོགས་རྣམས་ཀྱིས། ། ཚེ་སྲོག་ཉམས་བཀང་ཆད་པ་མཐུད་ཉམས་གསོས། ། རྣལ་འབྱོར་བདག་ལ་ཚེ་ཡི་དབང་བཞི་སྩོལ། ། འཆི་མེད་འཇའ་ལུས་རྡོ་རྗེའི་སྲོག་འགྲུབ་ཤོག ། ཨོཾ་ཏཱ་རེ་ཏུཏྟཱ་རེ་ཏུ་རེ་མ་མ་ཨཱ་ཡུརྫྙཱ་ན་པུཥྚིཾ་ཀུ་རུ་ཡེ་སྭཱ་ཧཱ།
ཞེས་སྔགས་སྒྲོགས། ཞེས་པ་འདིའང་སྒྲོལ་དཀར་གྱི་ཚེ་འགུགས་དགོས་ཞེས་ཡང་ཡང་བསྐུལ་ངོར། རྩ་གླིང་ཟློས་གར་གསུམ་པ་གསང་སྔགས་མིང་གིས་བདུད་འདུལ་སྔགས་གླིང་དུ་སྦྱར་བའོ།། །།
ཏ༽ སྒྲོལ་དཀར་ཡིད་བཞིན་འཁོར་ལོའི་ཚོགས་མཆོད་བཞུགས་སོ། རྒྱལ་ཀུན་བསྐྱེད་པའི་ཡུམ་ལ་འདུད། དེ་ཡང་རྒྱུ་བསོད་ནམས་ཚོགས་ཀྱི་ལོངས་སྤྱོད་བྱ་བ་ནི། ཕྱི་ནང་བསྐང་རྟེན་གཞུང་བཞིན་བཤམས། ལྷག་བསམ་རྣམ་དག་མོས་འདུན་དུ། སྤོས་རོལ་དབྱངས་སྙན་འདི་སྐད་དོ། ཧཱུྃ་ཧྲཱིཿ རང་རིག་ཡུམ་ཆེན་གསལ་བའི་ཐུགས་ཀ་ནས། ། ཚོགས་རྫས་མ་དག་སྦྱོང་བྱེད་རྃ་ཡྃ་ཁྃ། ། མཉེས་བྱེད་འདོད་རྒུ་བདུད་རྩི་རྒྱ་མཚོ་རུ། །
མི་ཟད་ཀ་དག་མཆོད་སྤྲིན་ཨོྃ་ཨཱཿཧཱུྃ། ཧཱུྃ་ཧྲཱིཿ མ་འོག་མིན་མཁའ་སྤྱོད་དག་པའི་ཞིང༌། ། ཡུམ་རྗེ་བཙུན་ཡིད་བཞིན་འཁོར་ལོའི་ཚོགས། ། བཅུད་འདོད་ཡོན་ཚོགས་ལ་སྤྱན་འདྲེན་གཤེགས། ། བདག་མོས་པའི་བུ་ལ་བརྩེར་དགོངས་བཞུགས། ། དུས་ནམ་ཡང་འབྲལ་མེད་ཕྱག་འཚལ་ལོ། ། མཆོག་ཐུན་མོང་དངོས་གྲུབ་མྱུར་དུ་སྩོལ། ཧཱུྃ་ཧྲཱིཿ དགྱེས་བྱེད་ག་ཎ་མཆོད་པ་བླ་མེད་འདི། །
མཆོག་གསུམ་རྩ་གསུམ་རིགས་འདུས་ལྷ་ཡི་ཚོགས། ། རྒྱལ་ཡུམ་དཀྱིལ་འཁོར་ལྷ་ལ་འབུལ་ལོ་བཞེས། ། མི་ཤིགས་འཇའ་ལུས་འགྲུབ་པའི་དངོས་གྲུབ་སྩོལ། ཨོཾ་གུ་རུ་དྷེ་ཌཱཀྐི་ནཱི་དྷརྨ་པཱ་ལ་ག་ཎ་ཙཀྲ་པཱུ་ཛ་ལ་ཁ་ཁ་ཁཱ་ཧི༔ ཧཱུྃ་ཧྲཱིཿ ཕྱི་མཆོད་མེ་ཏོག་བདུག་སྤོས་མར་མེ་དྲི། ། ཞལ་ཟས་རོལ་མོ་གཟུགས་སྒྲ་དྲི་རོ་རེག ། ཆོས་ཉིད་རྣམ་དག་སྤྲིན་ཕུང་མཆོད་པ་འདིས། ། ཡུམ་ཆེན་སྒྲོལ་དཀར་ཚེ་འཕེལ་ཐུགས་དམ་བསྐང༌། ། སྨན་མཆོད་བདུད་རྩི་དམར་ཆེན་རཀྟའི་ཚོགས། །
འབྲུ་བཅུད་ཀུན་འདུས་རྨད་བྱུང་བ་ལིཾ་ཏ། ། སྤྱན་གཟིགས་མཆོད་སྤྲིན་མ་ཚང་མེད་པ་འདིས། ། དུས་གསུམ་སངས་རྒྱས་ཐམས་ཅད་སྐྱེད་པའི་ཡུམ། ། ཚེ་འཛིན་ཡིད་བཞིན་འཁོར་ལོའི་ཐུགས་དམ་བསྐང༌། ། བླ་མ་ཡི་དམ་མཁའ་འགྲོའི་ཐུགས་དམ་བསྐང༌། ། དམ་ཅན་གཏེར་བདག་སྲུང་མའི་ཐུགས་དམ་བསྐང༌། ། མཆོད་བསྟོད་བསྒྲུབས་པའི་ལྷ་ཚོགས་ཐུགས་དམ་བསྐང༌། ། ཐུགས་དམ་བསྐངས་ལ་བཅོལ་བའི་ཕྲིན་ལས་མཛོད། ཀྱེ་མ། ཀ་དག་སྐྱེ་མེད་ཡུམ་ཆེན་དགོངས་སུ་གསོལ། །
བདག་སོགས་བག་མེད་མ་རིག་དབང་གྱུར་པས། ། ཕྱི་ནང་གསང་བའི་ཐུགས་དང་འགལ་བ་ཀུན། ། རྒྱལ་ཡུམ་སྒྲོལ་མའི་དཀྱིལ་འཁོར་ལྷ་ལ་བཤགས། ཡིག་བརྒྱ་བཟླས། ཧཱུྃ། མདུན་དུ་ཐ་མ་ཚོགས་ཀྱི་ལིངྒ་ལ། ། ཨ་འཐས་ལོག་ལྟའི་དགྲ་བགེགས་མྱུར་དུ་ཁུག ། ཀ་དག་སྐྱེ་མེད་རིག་པའི་མཚོན་ཆས་བསྒྲལ། ། རང་གྲོལ་མི་དམིགས་གདོད་མའི་དབྱིངས་སུ་ཕཊ྄ཿ རྒྱུད་དྲུག་དུག་ལྔའི་ཕུང་པོ་ཞལ་དུ་བསྟབ། །
རེ་དོགས་འཛིན་བྲལ་ཡེ་སྟོང་ཁ་ཁཱ་ཧི། ཚོགས་ལ་རོལ་བ་ནི། ཨེ་མ་ཧོ། རྨད་བྱུང་དག་པ་མཆོག་གི་དངོས་གྲུབ་འདི། ། སྐྱེ་འགག་བྲལ་བ་རང་བྱུང་ཨ་ལ་ལ་ཧོ། དངོས་གྲུབ་ཏུ་རོལ། དེ་ནས་ལྷག་མ་ནི། ཧཱུྃ་བྷྱོཿ ཐོག་མའི་ཡུམ་ཆེན་མ་ཅིག་རྗེ་བཙུན་མའི། ། དཀྱིལ་འཁོར་གནས་ཉུལ་དམ་ཚིག་རྗེས་གཅོད་ཅིང༌། །
འདོད་ཡོན་བཟའ་བཏུང་ལྷག་ལ་དབང་བ་ཡི། ། མ་སྲིང་མཁའ་འགྲོ་གིང་སྨན་སྡེ་ཚོགས་རྣམས། ། དམ་རྫས་ལྷག་གཏོར་བཞེས་ལ་ཕྲིན་ལས་སྒྲུབས། ཨུཙྪིཥྚ་བྷ་ལིངྟ་ཁ་ཁ་ཁཱ་ཧི། དེ་ནས་ཐུགས་དམ་བསྐུལ་བ་ནི། ཧཱུྃ་ཧྲཱིཿམཿ གནས་མཁའ་སྤྱོད་བདེ་ཆེན་ཕོ་བྲང་ནས། ། མ་རྒྱལ་ཡུམ་ཡིད་བཞིན་འཁོར་ལོ་ནི། ། ལྷ་དཔའ་བོ་འབུམ་ཕྲག་མཁའ་འགྲོའི་ཚོགས། ། ཐུགས་མི་མངོན་དབྱིངས་ནས་བསྐུལ་ལོ་བཞེངས། །
བཅུད་སྨན་མཆོག་བདུད་རྩིའི་གཏོར་མ་འབུལ། ། ཕྱི་འབྱུང་བཞི་བཅུད་ཀྱི་བཀྲག་མདངས་སྐྱེད། ། ནང་རྩ་རླུང་སེམས་ཀྱི་སྒྲོན་མེ་སྦོར། ། དོན་གསང་བ་མཆོག་གི་དངོས་གྲུབ་སྩོལ། ། ཡུམ་ཁྱེད་དང་འབྲལ་མེད་རྗེས་བཟུང་ཤོག དེ་ནས་ཆད་མདོ་ནི། ཧཱུྃ༔ སྔོན་ཚེ་བར་དང་སྙིགས་མའི་དུས་སྐབས་ལ། ། སྐྱེ་འགག་འཁྲུལ་བྲལ་རང་ཤར་དཀྱིལ་འཁོར་དུ། ། སྣང་ཡུལ་འགྱུ་བའི་ཐ་ཚིག་གཏེར་གྱི་བདག །
ཀ་དག་སོ་མའི་མཆོད་གཏོར་འདི་བཞེས་ལ། ། སེམས་ཅན་སངས་རྒྱས་འགྲུབ་པའི་ཕྲིན་ལས་མཛོད། ཧཱུྃ། རྒྱལ་ཀུན་ཡུམ་གྱུར་ཚེ་འཛིན་སྒྲོལ་དཀར་གྱི། ། བཀའ་བཏགས་ཐ་ཚིག་སྲུང་མ་ཐམས་ཅད་ཀུན། ། དམ་རྫས་འདོད་ཡོན་ཕུད་ཀྱི་མཆོད་པ་བཞེས། ། རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། བརྟན་མ་སྐྱོང་བ་ནི། ཧཱུྃ། བོད་ཁམས་སྐྱོང་བའི་བརྟན་མ་བཅུ་གཉིས་ནི། །
རྣལ་འབྱོར་དྲོད་ཉུལ་ལེགས་ཉེས་སྟངས་འཛིན་ཞིང༌། ། རྣམ་འགྱུར་མ་ངེས་ཡང་འཁོར་འབུམ་ཕྲག་ཀུན། ། སྨན་ཆབ་ཕུད་ཀྱི་གཏོར་མ་འབུལ་ལོ་བཞེས། ། ཡང་ཟབ་བསྟན་པ་སྐྱོང་བའི་བྱ་ར་མཛོད། ཨོཾ་བཛྲ་མ་ཧཱ་མ་ཏི་པྲ་མོ་ལི་ཧྲཱིཾཿཛཿ ཨི་དཾ་བྷ་ལིངྟ་ཁ་ཁ་ཁཱ་ཧི། གཏོར་བྲོ་ནི། ཧཱུྃ། རྩ་གསུམ་དཀྱིལ་འཁོར་ལྷ་ཚོགས་རྣམས། ། རང་གསལ་རིག་པའི་བྲོ་བརྡུངས་པས། །
རྣམ་རྟོག་དུག་ལྔའི་ཕུང་པོ་རྣམས། ། མི་དམིགས་ཀ་དག་རྒྱ་ཡིས་གདབ། ཨོྃ་ལྃ་ཨཱཿལྃ་ཧཱུྃ་ལྃ་སཏྭཾ་བྷ་ཡ་ནན། དེ་ནས་དངོས་གྲུབ་བསྐུལ་བ་ནི། ཧཱུྃ། རྒྱལ་བའི་སྤྱི་དཔལ་ཚེ་འཛིན་ཡིད་བཞིན་འཁོར། ། ཐུགས་དམ་བསྐུལ་ལོ་མཆོག་གི་དངོས་གྲུབ་སྩོལ། ། མི་འགྱུར་མི་འགགས་མི་འཁྲུལ་འདོད་དོན་རྣམས། ། སྐལ་ལྡན་སྒྲུབ་ལ་མྱུར་བ་ཉིད་དུ་སྩོལ། ཨོཾ་གུ་རུ་དྷེ་ཝ་ཌཱཀྐི་ནཱི་ཀཱ་ཡ་ཝཱཀྐ་ཙིཏྟ་སརྦ་སིདྡྷི་ཨ་བྷི་ཥིཉྩ་ཧཱུྃ།
མཆོད་བསྟོད་ནི། ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ ཧྲཱིཿ སྤྱན་ཆབ་ལས་འཁྲུངས་རྒྱལ་ཀུན་བསྐྱེད་པའི་ཡུམ། ། ཡིད་བཞིན་འཁོར་ལོ་འགྲོ་ཀུན་བརྩེ་བའི་མ། ། འཇིགས་པ་བརྒྱད་སྐྱོབ་མ་ལ་ཕྱག་འཚལ་བསྟོད། བསྡུ་ལྡང་ནི། ཕྱི་ནང་སྣོད་བཅུད་ཡེ་ཤེས་ལྷ་ཚོགས་རྣམས། ། མི་དམིགས་ཀ་དག་རྒྱ་ཡན་ལྷུག་པར་ཨཱཿ བསྔོ་སྨོན་ནི།
ཡུམ་ཆེན་བསྒྲུབས་པའི་དགེ་བ་ཡིས། ། མ་གྱུར་འགྲོ་དྲུག་སེམས་ཅན་ཀུན། ཁྱོད་ཀྱི་གོ་འཕང་མྱུར་ཐོབ་ཤོག ། བཀྲ་ཤིས་ནི། ཧཱུྃ། ཆོས་སྐུའི་བཀྲ་ཤིས་ཀ་དག་གདོད་མའི་དབྱིངས། ། ཆོས་ཉིད་ཟད་སར་མཐར་ཕྱིན་བཀྲ་ཤིས་ཤོག ། ལོངས་སྐུའི་བཀྲ་ཤིས་སྣ་ཚོགས་མཁའ་འགྲོ་འབུམ། ། རྩ་རླུང་སྣང་བ་བདེ་སྟོང་བཀྲ་ཤིས་ཤོག ། སྤྲུལ་སྐུའི་བཀྲ་ཤིས་མ་ཅིག་མཚོ་རྒྱལ་མ། །
གདུལ་བྱ་སྨིན་གྲོལ་གེགས་མེད་བཀྲ་ཤིས་ཤོག ། ཡུམ་ཆེན་ཁྱེད་ཉིད་སྒྲུབ་པའི་བསོད་ནམས་ཀྱིས། ། བདག་གཞན་དོན་གཉིས་འགྲུབ་པའི་བཀྲ་ཤིས་ཤོག ། ཅེས་པ་འདིའང་རིག་འཛིན་མི་འཇིགས་རྡོ་རྗེའི་སྒྲོལ་དཀར་ཡིད་བཞིན་འཁོར་ལོའི་ཁ་སྐོང་དུ། རིག་འཛིན་རྗེ་རིན་པོ་ཆེ་དེ་ཉིད་ཀྱི་རྗེས་འཇུག་ཨོ་རྒྱན་མིང་གིས་མོས་འདུན་ཆེ་བས་བྲིས་སོ།། །། ཐ༽ དག་སྣང་སྒྲོལ་ཆོག་ཚོགས་གཉིས་མྱུར་ལམ་གསལ་བྱེད་ཀྱིས་བརྒྱན་པ་བཞུགས་སོ། ན་མོ་གུ་རུ་ཨཱརྻ་ཏཱ་རེ་ཡེ། ། བླ་མ་ཡུམ་ཆེན་འཕགས་མར་འདུད། སྤྱི་དོན་གསུམ་གྱི་དང་པོ་ནི། མདུན་གྱི་ནམ་མཁར་བླ་མ་དང་གཉིས་སུ་མེད་པར་བཅོམ་ལྡན་འདས་མ་མངོན་སུམ་དུ་བཞུགས་པར་ བསམས་ལ།
ཀྱཻཿ འོད་དཔག་མེད་མགོན་ཕྱག་གི་དཀྱིལ་འཁོར་དང་༔ འཇིག་རྟེན་དབང་ཕྱུག་སྤྱན་ལས་ལེགས་འཁྲུངས་པའི༔ མ་རྒྱུད་རྒྱ་མཚོའི་སྤྲུལ་གཞི་མྱུར་ཞི་ཡུམ༔ བཅོམ་ལྡན་ཐུགས་རྗེའི་བདག་ཉིད་ཉེར་གཅིག་གར༔ རྒྱལ་བ་ཀུན་གྱི་ཕྲིན་ལས་མྱུར་མ་དཔལ༔ དབྱེར་མེད་རིགས་ཀུན་ཁྱབ་བདག་བླ་མ་རྗེར༔ ཕྱག་འཚལ་གསོལ་འདེབས་བྱིན་རླབས་དབང་བསྐུར་སྩོལ༔ ན་མོཿ སྐྱབས་ཡུལ་རྒྱ་མཚོའི་ངོ་བོ་རྗེ་བཙུན་མར༔
བྱང་ཆུབ་སྙིང་པོའི་བར་དུ་སྐྱབས་སུ་མཆི༔ སྡུག་བསྔལ་རྒྱ་མཚོར་བྱིང་བའི་མ་གྱུར་འགྲོ༔ རྗེ་བཙུན་འཕགས་མའི་གོ་འཕང་སྒྲུབ་པར་བགྱི༔ ལན་གསུམ། ཧོཿ རྗེ་བཙུན་འཕགས་མ་རྒྱལ་བ་སྲས་བཅས་ལ༔ ཕྱག་འཚལ་མཆོད་འབུལ་སྡིག་ལྟུང་སྙིང་ནས་བཤགས༔ ཡི་རང་བསྐུལ་ཞིང་བཞུགས་པར་གསོལ་བ་འདེབས༔ དགེ་ཚོགས་འཕགས་མའི་གོ་འཕང་འཐོབ་ཕྱིར་བསྔོ༔ གཉིས་པ་ནི།
ཨོྃ་ཨཱཿཧཱུྃ༔ གནས་ཡུལ་རྣམ་དག་གཡུ་ལོ་བཀོད་པའི་ཞིང་༔ ཀུན་བཟང་མཆོད་སྤྲིན་རྒྱ་མཚོས་བཀང་བའི་དབུས༔ ཏཱཾ༔ རང་ཉིད་སྐད་ཅིག་དྲན་རྫོགས་འཕགས་མའི་སྐུར༔ གསལ་བའི་གནས་གསུམ་རྡོ་རྗེའི་ཡི་གེ་དང་༔ ཐུགས་སྲོག་འོད་ཀྱིས་རྒྱལ་བ་སྲས་བཅས་ཀུན༔ རྗེ་བཙུན་འཕགས་མའི་རྣམ་པར་སྤྱན་དྲངས་ལ༔ སྒྱུ་འཕྲུལ་ལྷ་མོ་ཉེར་གཅིག་རོལ་གར་བཅས༔ དབང་པོ་མངོན་སུམ་བཞིན་དུ་ལྷུན་ནེར་གསལ༔
ཞེས་མདུན་མཁར་བཞུགས་པ་ལ་མཆོད་བསྟོད་ལན་གསུམ་བྱ་དགོས་པའི་དང་པོ་ནི། ཨོྃ་ཨཱཿཧཱུྃ༔ དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོ་དང་༔ བདག་ལུས་ལོངས་སྤྱོད་དགེ་ཚོགས་མཎྜལ་འབུལ༔ བདག་གཞན་མྱུར་དུ་ཚོགས་རྫོགས་སྒྲིབ་དག་ནས༔ འདི་ནས་བྱང་ཆུབ་སྙིང་པོ་ཐོབ་ཀྱི་བར༔ འབྲལ་མེད་ཐུགས་རྗེས་ཟུངས་ཤིག་རྗེ་བཙུན་མ༔ བསྟོད་པ་རྒྱས་པའམ། རྒྱལ་བ་ཀུན་གྱི་སྤྱན་སྔར་ཐུགས་བསྐྱེད་རྒྱལ་བའི་ཡུམ་གྱུར་མ་ལུས་རྒྱལ་བའི་ཕྲིན་ལས་ཀུན་སྒྲུབ་མ། ། མྱུར་མ་དཔའ་མོ་དབྱངས་ཅན་མ་དང་བསོད་ནམས་མཆོག་གཏེར་རྣམ་རྒྱལ་རིག་བྱེད་མ་དང་འཇིགས་བྱེད་མ། །
གཞན་གྱི་མི་ཐུབ་གཞན་ལས་རྒྱལ་དང་སེང་ལྡེང་ནགས་ཀྱི་སྒྲོལ་མ་འཇིག་རྟེན་གསུམ་རྒྱལ་ནོར་སྟེར་མ། ། བཀྲ་ཤིས་དོན་བྱེད་དགྲ་དཔུང་འཇོམས་མཛད་ཁྲོ་གཉེར་ལྡན་མཛད་རབ་ཞི་མ་དང་འབར་བའི་འོད་ཅན་མ། ། དཔག་མེད་གནོན་མ་རྨ་བྱ་ཆེན་མོ་མི་ཕམ་རྒྱལ་མོ་རི་ཁྲོད་མ་དང་འོད་ཟེར་ཅན་མར་འདུད། ། འགྲོ་ཀུན་སྲིད་པའི་མཚོ་ལས་སྒྲོལ་ཕྱིར་བྱང་ཆུབ་ཐོབ་འདོད་བདག་ཀྱང་ཁྱོད་ལ་རེའོ་རྗེ་བཙུན་མ། ཞེས་ཚར་གཉིས་བརྗོད། ཅེས་སྐྱབས་པར་ཞལ་གྱིས་བཞེས་ནས་ཕྱག་གཡས་སྐྱབས་སྦྱིན་གྱི་འོག་ཏུ་བདག་སོགས་འཁོར་བཅས་ཚུད་པར་བསམས་ལ་སྔར་བཞིན་མཆོད་བསྟོད་གཉིས་པ་ལ་བསྟོད་པ་གསུམ། གསུམ་པ་ལ་བསྟོད་པ་བདུན་བརྗོད་རྗེས་སུ་གོང་གི ། ཀྱཻཿ འོད་དཔག་མེད་མགོན་ཕྱག་གི་དཀྱིལ་འཁོར་དང་༔ འཇིག་རྟེན་དབང་ཕྱུག་སྤྱན་ལས་ལེགས་འཁྲུངས་པའི༔
མ་རྒྱུད་རྒྱ་མཚོའི་སྤྲུལ་གཞི་མྱུར་ཞི་ཡུམ༔ བཅོམ་ལྡན་ཐུགས་རྗེའི་བདག་ཉིད་ཉེར་གཅིག་གར༔ རྒྱལ་བ་ཀུན་གྱི་ཕྲིན་ལས་མྱུར་མ་དཔལ༔ དབྱེར་མེད་རིགས་ཀུན་ཁྱབ་བདག་བླ་མ་རྗེར༔ ཕྱག་འཚལ་གསོལ་འདེབས་བྱིན་རླབས་དབང་བསྐུར་སྩོལ༔ ཅེས་དང༌། རྗེ་བཙུན་འཕགས་མ་སྒྲོལ་མའི་གནས་གསུམ་ལས༔ འོད་ཟེར་དཀར་དམར་མཐིང་སེར་རིམ་ཅིག་ཅར༔ བདག་གི་གནས་བཞིར་ཐིམ་པས་དབང་བཞི་ཐོབ༔ འཕགས་མ་དགྱེས་བཞིན་འོད་ཞུ་རང་ལ་ཐིམ༔
རང་ཉིད་བཅོམ་ལྡན་འདས་མའི་སྐུར་གསལ་བས༔ གསལ་སྟོང་ཟུང་འཇུག་དོན་གྱི་འཕགས་མར་བལྟ༔ ཨོྃ་ཏཱ་རེ་ཏུཏྟ་རེ་ཏུ་རེ་སྭཱ་ཧཱ༔ ཞེས་བཟླས། གསུམ་པ་ནི༔ ཨོྃ་པདྨོ་ས་ཏྭ་ས་མ་ཡ་ སོགས་ནས་ ས་ཏྭ་ཨཱཿ ས་ནོངས་པ་བཤགས། ཧོཿ མ་དག་ཉེས་ཚོགས་འཕགས་མའི་སྤྱན་སྔར་འཆགས༔ སྒོ་གསུམ་རྣམ་དག་ཡེ་ཤེས་ལམ་ལ་སྤྱོད༔
དུས་གསུམ་དགེ་ཚོགས་ཟག་མེད་དབྱིངས་སུ་བསྔོ༔ ཟུང་འཇུག་འཕགས་མའི་གོ་འཕང་མྱུར་ཐོབ་ཤོག༔ བྱང་ཆུབ་བར་དུ་བླ་མ་རྗེ་བཙུན་མས༔ འབྲལ་མེད་ཐུགས་རྗེས་སྐྱོང་བའི་བཀྲ་ཤིས་ཤོག༔ ཅེས་པའང་རྒྱུན་ཁྱེར་དང་གྲངས་བསོག་ལ་ཉེ་བར་མཁོ་ཕྱིར་འགྲོ་འདུལ་པད་རྒྱལ་གླིང་པས་ཕྲིན་ལས་ཀྱི་གནས་ཆེན་སེང་རྫོང་གུ་རུའི་བཞུགས་ཁྲིའི་ཀེའུ་ཚང་ནས་གསལ་བྱེད་ཅུང་ཟད་བཅས་བྲིས་པ་སིདྡྷི་རསྟུ།། །། ད༽ སྒྲོལ་མའི་ཚོགས་བསྡུས་ནི། ཨོྃ་ཨཱཿཧཱུྃ་ཧ་ཧོ་ཧྲཱིཿ ཚོགས་གཞོང་རྣམ་དག་པདྨ་འབར་བ་རུ། ། ཚོགས་རྫས་ངོ་བོ་ཡེ་ཤེས་བདུད་རྩིའི་སྤྲིན། ། ཟག་མེད་འདོད་ཡོན་རྒྱན་གྱི་རོལ་མོ་མཆོག །
མི་འཛད་ནམ་མཁའ་མཛོད་ཀྱི་འཁོར་ལོར་གྱུར། ཏཱཾ། པོ་ཊ་ལ་སོགས་རབ་འབྱམས་ཞིང་ཀུན་ནས། ། དུས་གསུམ་རྒྱལ་བའི་ཡུམ་གྱུར་ཏཱ་རེ་མ། ། རྣམ་འཕྲུལ་ཉེར་གཅིག་རྩ་གསུམ་དཀྱིལ་འཁོར་སྤྲིན། ། མ་ལུས་འཁོར་དང་བཅས་པ་གཤེགས་སུ་གསོལ། ། འདོད་ཡོན་ཟག་མེད་ཚོགས་ཀྱི་མཆོད་པ་བཞེས། ། མི་མཐུན་འགལ་འཁྲུལ་ཉམས་ཆག་ཉེས་ལྟུང་བཤགས། ། གཟུང་འཛིན་ཉོན་མོངས་ཡེ་ཤེས་ཆེན་པོར་སྟོབས། ། སྐུ་གསུང་ཐུགས་ཀྱི་བྱིན་ཆེན་དབབ་ཏུ་གསོལ། །
ལྷག་མ་བཤལ་ཆུར་རེ་ཀུན་མཉེས་ཤིང་ཚིམ། ། ཕྱི་ནང་འགལ་རྐྱེན་བར་ཆད་མཐའ་དག་སོལ། ། འཇིག་བརྒྱད་ཞི་སོགས་ལས་བཞིའི་དངོས་གྲུབ་སྩོལ། ། དག་པ་མཁའ་སྤྱོད་བགྲོད་པའི་གྲོགས་མཛོད་ཅིག ། ཡེ་ཤེས་པ་རྣམས་ཆོས་ཀྱི་དབྱིངས་སུ་གཤེགས། ། སླད་ནས་དམ་ཚིག་དབང་གིས་འབྱོན་མཛོད་ལ། ། བྱང་ཆུབ་བར་དུ་འབྲལ་མེད་རྗེས་སུ་ཟུངས། ། དོན་གཉིས་བསམ་ཀུན་འགྲུབ་པའི་བཀྲ་ཤིས་སྩོལ། ཅེས་པའང་སྒྲུབ་བླ་མགོན་པོ་ལྷ་དར་གྱི་བཞེད་སྐོང་དུ་པདྨ་རྣམ་པར་རྒྱལ་བས་བྲིས་པ་དགེ། །། ན༽ སྒྲོལ་མའི་ཞི་བའི་མེ་མཆོད་ནི།
ཕྲིན་ལས་སྙིང་པོ་འདི་དང་འབྲེལ་བའི་ཞི་བའི་མེ་མཆོད་བསྡུས་གསལ་སྙིང་པོ་བྱ་བར་འདོད་པས། གཏེར་གཞུང་ལས། བསྙེན་སྒྲུབ་ལས་སྦྱོར་མཐར་སོན་རྣལ་འབྱོར་པས༔ དོན་གཉིས་འབྲས་བུ་གཡུར་དུ་འབྱིན་འདོད་ན༔ ཕྱི་ཡི་འབྱུང་ཁམས་གཟའ་སྐར་དུས་སྦྱོར་དང་༔ ནང་འབྱུང་ལུས་ཡང་རྒྱན་གོས་ཁ་དོག་བསྒྱུར༔ ཞེས་པས། ཞི་བར་ཐབ་དབྱིབས་ཟླུམ་དཀར་རྡོ་རྗེའི་མཚན་པར་བྱས༔ སྤུངས་རྫས་སྤྱི་དང་ཞི་བར་ཏིལ་དཀར་ནག༔ ཅེས་པས་རྗེ་བཙུན་སྒྲོལ་མའི་སྒྲུབ་ཐབས་གཞན་དང་མན་ངག་སྙིང་པོ་འདི་ཉིད་ཀྱི་བསྙེན་སྒྲུབ་སྔོན་དུ་སོང་བའི་རྣལ་འབྱོར་བས་གནས་སྐབས་མཐར་ཐུག་གི་འབྲས་བུ་མྱུར་དུ་འབྱིན་ཕྱིར་ཞི་བའི་མེ་མཆོད་ལ་བརྩོན་པར་བྱ་སྟེ།
ཕྱིའི་འབྱུང་ཁམས་ས་ཆུ་ནང་འཕྲད་ཆུ་གཉིས་བདུད་རྩིས་དུས་སྦྱོར་བཟང་པོར་རྣལ་འབྱོར་པའི་རྒྱན་གོས་ཁ་དོག་སོགས་དཀར་པོར་བསྒྱུར་ཞིང་ཁ་ཤར་ཕྱོགས་པའི་ཐབ་དབྱིབས་ཟླུམ་པོ་དཔངས་ཁྲུ་གང་རྒྱར་རང་མཐོ་གསུམ་པ་ཁ་དོག་དཀར་པོ་དབུས་ནས་མཐའ་བར་རིམ་པར་ཆ་སྙོམས་པར་མུ་ཁྱུད་ཟླུམ་བསྐོར་ལྔས་བསྐོར་བའི་དབུས་སུ་ལྟེ་བར་རྡོ་རྗེ་དཀར་པོའི་ལྟེ་བར་ཨུཏྤལ་ཏཱཾ་གྱིས་མཚན་པ་དང༌། མ་བདེ་ན་ཏཱཾ་ཡིག་གཅིག་པུས་ཀྱང་འཐུས། མུ་ཁྱུད་གཉིས་པར་པད་འདབ་ཉེར་གཅིག་དང༌། གསུམ་པར་རྡོ་རྗེ་ཕྲེང་བ། བཞི་པར་པད་འདབ་གྲངས་མེད་ནང་བསྟན་དུ་བསྐོར་བ། ལྔ་པར་ཞི་བའི་མེ་རི་གཡས་འཁྱིལ་གྱིས་བསྐོར་བས་གྲྭ་བཞིར་ཟླ་ཕྱེད་རྡོ་རྗེས་མཚན་པ་རབ་རྡུལ་ཚོན། འབྲིང་རས་བྲིས། ཐ་ནའང་རི་མོ་བོར་ཏེ་ལྷ་གནས་སུ་འབྲུ་དཀར་གྱི་ཚོམ་བུ་ཉེར་གཅིག་བཀོད་པས་ཀྱང་རུང་ལ། རང་གི་གཡས་ཕྱོགས་སུ་སྟེགས་བུ་ཁེབ་ལྡན་གྱི་སྟེང་དུ་དཀར་ཞིང་ཟླུམ་ལ་གས་ཆག་མེད་པའི་སྣོད་དུ་དུག་རིགས་སོགས་མེད་པའི་ཞི་བར་འོས་པའི་སྤུངས་རྫས་སྤྱི་དང༌། བྱེ་བྲག་ཏིལ་དཀར་ནག་གཉིས་ཀྱི་དཔུང་བསྐྱེད་དེ་བཤམ།
དེ་ལས་ཅུང་ཟད་མཐོ་བའི་སར་ཞི་གཏོར་མཎྜལ་ཉེར་སྤྱོད་སོགས་འཛོམས་ལ་གང་བདེར་བཤམས། མ་འབྱོར་ན་ཡིད་ཀྱིས་སྤྲུལ་པས་འཐུས། མདུན་གྱི་མེ་ཐབ་ཁར་འོ་མ་ཅན་གྱི་ཤིང་སོགས་ཞི་བར་འོས་པའི་ཐབ་ཤིང་ངམ་མ་འབྱོར་ན་སྲོག་ཆགས་མེད་པའི་བ་ལྕི་སྐམ་པོ་སོགས་ཟླུམ་པོར་བརྩིགས་པའམ། ཤིན་ཏུ་སྤྲོས་མེད་རི་ཁྲོད་པ་སོགས་ཀྱི་རང་གི་རྒྱུད་ཐབ་ཏུ་བསྲེག་རྫས་ཕུལ་བས་ཀྱང་རུང་ལ། རྒྱས་བསྡུས་གང་ལྟར་ཡང༌། འཇིག་རྟེན་གྱི་མེ་ལྷ་མི་དགོས་པར་མེའི་དམ་ཚིག་གོས་དཀར་མོའི་མཁའ་ཀློང་དུ་རྩ་བའི་ལྷ་སྐད་ཅིག་དྲན་རྫོགས་སུ་བསྐྱེད་དེ་དམ་ཡེ་གཉིས་མེད་ཀྱི་ཞལ་དུ་བསྲེག་རྫས་ཡེ་ཤེས་ཀྱི་བདུད་རྩི་ཕུལ་བས། གནས་སྐབས་འཇིགས་ཆེན་བརྒྱད་སོགས་མི་མཐུན་པའི་ཕྱོགས་རིས་ངན་པ་མཐའ་དག་ཞི་ཞིང༌། མཐར་ཐུག་འཁོར་བ་དང་ངན་སོང་གྱི་རྒྱུ་འབྲས་བག་ཆགས་དང་བཅས་པ་བྱང་ཞིང་དག་ཏེ་རྣམ་མཁྱེན་སངས་རྒྱས་ཀྱི་འབྲས་བུ་མྱུར་དུ་ཐོབ་པར་བྱེད་པས་ན་ཚུལ་བཞིན་དུ་བརྩོན་པར་བྱའོ། བཤད་མ་ཐག་བཞིན་སྦྱོར་བའི་ཆོས་རྣམས་སྔོན་དུ་འགྲོ་བས་ལུས་སྐྱིལ་ཀྲུང༌། ངག་སྨྲ་བཅད།
ལག་རྡོར་དྲིལ། སེམས་ཏིང་འཛིན་ཏེ་སྦྱིན་སྲེག་གི་དམ་ཚིག་བཞི་དང་མི་འབྲལ་བའི་ངང་ནས་མཐའ་དབྱུང་བར་བྱ་སྟེ། དང་པོ་ཐབ་དང་བསྲེག་རྫས་ལ་ལས་ཆུས་བྲན་ཏེ།
ཨ་མྲྀ་ཏ ས་བསངས། སྭ་བྷཱ་ཝ ས་སྦྱང༌། ཨོཾ་ཨཱཿཧཱུྃ༔ གནས་ཡུལ་རྣམ་དག་གཡུ་ལོ་བཀོད་པའི་ཞིང་༔ ཀུན་བཟང་མཆོད་སྤྲིན་རྒྱ་མཚོས་གང་བར་གྱུར༔ ཨོཾ་ཧཱུྃ་ཏྲཱྃ་ཧྲཱི་ཨཱཿ ན་མཿསརྦ་ཏ་ཐཱ་ག་ཏ་བྷྱོ་བི་ཤྭ? སོགས་ནས་ ཁཾ་སྭཱ་ཧཱ༔
ཞེས་ནམ་མཁའ་མཛོད་ཀྱི་སྔགས་རྒྱ་ལན་གསུམ་དང༌། བཛྲ་སྥ་ར་ཎ་ཁཾ། ཞེས་བདེ་སྟོང་ཡེ་ཤེས་ཀྱི་རྣམ་རོལ་ཀུན་བཟང་མཆོད་སྤྲིན་རྒྱ་མཚོ་མཁའ་ཁྱབ་ཀྱི་ཕྱག་རྒྱ་སད་པར་ བསམ་མོ། གཉིས་པ་དངོས་གཞིར་སྣང་སྲིད་རྣམ་དག་གི་ཐབ་དང་དམ་ཡེ་དབྱེར་མེད་ཀྱི་ཐབ་ལྷ་བསྐྱེད་པ་ནི། ཨཱཿ འཁོར་འདས་ཡེ་དག་ལྷུན་གྲུབ་རྒྱལ་བའི་ཞིང་༔ སོར་རྟོག་ཡེ་ཤེས་ན་བཟའ་དཀར་མོའི་མཁར༔ ཡེ་ཤེས་སྒྱུ་མ་རོལ་པའི་དཀྱིལ་འཁོར་པ༔ ཆུ་ཟླའི་ཟློས་གར་མ་འདྲེས་རྫོགས་པར་གསལ༔ ཏཱཾ༔
ཐབ་དབུས་སྐད་ཅིག་དྲན་རྫོགས་འཕགས་མའི་སྐུར༔ གསལ་བའི་གནས་གསུམ་རྡོ་རྗེའི་ཡི་གེ་དང་༔ ཐུགས་སྲོག་འོད་ཀྱིས་རྒྱལ་བ་སྲས་བཅས་ཀུན༔ རྗེ་བཙུན་འཕགས་མའི་རྣམ་པར་སྤྱན་དྲངས་ལ༔ སྒྱུ་འཕྲུལ་ལྷ་མོ་ཉེར་གཅིག་རོལ་གར་བཅས༔ དབང་པོ་མངོན་སུམ་བཞིན་དུ་ལྷུན་ནེར་གསལ༔ ཞེས་དང༌། ཨོཾ་ཨཱཿཧཱུྃ༔ དངོས་འབྱོར་ཡིད་སྤྲུལ་མཆོད་སྤྲིན་རྒྱ་མཚོ་དང་༔ བདག་ལུས་ལོངས་སྤྱོད་དགེ་ཚོགས་མཎྜལ་འབུལ༔
བདག་གཞན་མྱུར་དུ་ཚོགས་རྫོགས་སྒྲིབ་དག་ནས༔ འདི་ནས་བྱང་ཆུབ་སྙིང་པོ་ཐོབ་ཀྱི་བར༔ འབྲལ་མེད་ཐུགས་རྗེས་ཟུངས་ཤིག་རྗེ་བཙུན་མ༔ ཨོཾ་ཨཱརྻ་ཏཱ་རེ་ས་པ་རི་ཝཱ་ར་བཛྲ་ཨརྒྷཾ་པྲ་ཏཱིཙྪ་ཡེ་སྭཱ་ཧཱ༔ དེ་བཞིན། པཱ་དྱཾ། པུཥྤེ། དྷཱུ་པེ། ཨཱ་ལོ་ཀེ ། གནྡྷེ།
ནཻ་ཝི་དྱེ། ཤབྡ འི་བར་གྱིས་མཆོད། བྱེ་བྲག་ཏུ་བསྲེག་རྫས་འབུལ་བ་ནི། ལྷ་ཚོགས་ལྗགས་ཧཱུྃ་གཟར་བུ་རྃ་མཚན་ལས༔ བསྲེག་རྫས་བདུད་རྩིར་དྲངས་ཏེ་གསོལ་བས་མཉེས༔ ནམ་མཁའ་གང་བའི་འོད་དཀར་རབ་འཕྲོས་ཏེ༔ ཞི་བའི་ཕྲིན་ལས་རབ་འབྱམས་སྒྲུབ་པར ་བསམ༔ ཞེས་དགང་བླུག་རྩ་སྔགས། ཨོཾ་ཏཱ་རེ་ཏུཏྟ་རེ་ཏུ་རེ་སྭཱ་ཧཱ༔ ལན་བདུན་གྱིས་པུས་མོ་ལས་ཕྱིར་མི་འདའ་བར་གཡས་བསྐོར་ཞིང་ཕུལ་ལ།
བདག་ཅག་དཔོན་སློབ་ཡོན་མཆོད་གཙོས་སེམས་ཅན་ཐམས་ཅད་ཀྱི་ནད་གདོན་བར་ཆད་སྡིག་སྒྲིབ་བག་ཆགས་སྡང་དགྲ་གནོད་བྱེད་བྱད་ཕུར་རྦོད་གཏོང་སོགས་མི་མཐུན་པའི་ཕྱོགས་རིས་ངན་པ་ཐམས་ཅད་སརྦ་ཤནྟིཾ་ཀུ་རུ་ཡེ་སྭཱ་ཧཱ༔ ཞེས་སྤེལ་ཚིག་སྦྱར། རྫས་གཞན་རྣམས་ཀྱང་དེ་བཞིན་རྩ་སྔགས་ཡིག་བཅུ་ཁོ་ནས་འབུལ་ཞིང༌། བརྒྱ་ཕྲག་རེའི་མཚམས་སུ་གོང་བཞིན་སྤེལ་ཚིག་དང༌། རྃ༔ ཡེ་ཤེས་ཀློང་ཡངས་འཁྱིལ་བའི་ཧོམ་ཁུང་དུ༔ དམ་རྫས་བདུད་རྩི་འབར་བའི་བསྲེག་རྫས་འབུལ༔ དམ་ཚིག་བཞིན་ལས་ཅི་བདེར་བཞེས་ནས་ཀྱང་༔ ཐོགས་མེད་ལས་ཀྱི་འབྲས་བུ་མཆིས་པར་མཛོད༔ ཚུལ་དེ་ལྟ་བུའི་བསྙེན་སྒྲུབ་ཁ་སྐོང་ཡིན་ན་བསྙེན་པའི་བཅུ་ཆ་དང་གཞན་དུ་སྟོང་ཕྲག་གཅིག་ལས་མི་ཉུང་བར་ལོང་སྐབས་དང་བསྟུན་ཏེ་འབུལ་ཞིང་སྒྲོལ་བསྟོད་རྒྱས་པའམ།
རྒྱལ་བ་ཀུན་གྱི་སྤྱན་སྔར?རྗེ་བཙུན་མ། ཞེས་ལན་གསུམ་གྱིས་བསྟོད་དེ་སླར་ཡང༌། རྗེ་བཙུན་འཕགས་མ་སྒྲོལ་མ་དང? སོགས་ནས་ བདག་གྱུར་ཅིག ། གཏོར་མ་ཡོད་ན། ཨོཾ་ཨཱཿཧཱུྃ༔ གིས་བདུད་རྩིའི་རྒྱ་མཚོ་འདོད་ཡོན་ལྔའི་སྤྲིན་ཕུང་འཕྲོ་བར་གྱུར། ཨོཾ་ཨཱརྻ་ཏཱ་རེ་ས་པ་རི་ཝཱ་ར་ཨོཾ་ཨ་ཀཱ་རོ ས་ལན་གྲངས་བདུན་ནམ་ཉེར་གཅིག་ཕུལ་ལ། རྗེ་བཙུན་འཕགས་མ་འཁོར་བཅས་ཀྱིས། མཆོད་སྦྱིན་གཏོར་མ་འདི་བཞེས་ལ། སོགས་ནས་ ཀུན་འགྲུབ་མཛོད།
ཅེས་གཏོར་མ་ཐབ་ཏུ་དབུལ། སླར་ཡང་ཐལ་མོ་སྦྱར་ལ། རྗེ་བཙུན་བཅོམ་འདས་མ་ཐུགས་རྗེ་ཅན? སོགས་ནས་ ཡར་ངོའི་ཟླ་ལྟར་འཕེལ་ཞིང་རྒྱས་པར་མཛོད། ཅེས་མེ་ཏོག་ཐབ་ཏུ་འཐོར་ལ་འདོད་དོན་མངོན་པར་གསོལ་བ་གདབ། རང་མདུན་ཐབ་ཀྱི་དབུས་སུ་བཞུགས་པ་ཡི། ། འཕགས་མ་དགྱེས་བཞིན་འོད་ཞུ་རང་ལ་ཐིམ༔ རང་ཉིད་བཅོམ་ལྡན་འདས་མའི་སྐུར་གསལ་བ༔ སོགས་ནས་ བཀྲ་ཤིས་ཤོག༔ ཅེས་དང༌། རྒྱལ་བའི་དཀྱིལ་འཁོར? བདག་གི་ཚེ་རབས? སྐུ་ཡི་སྐྱོན་སྤངས་མཚན་དང་དཔེ་བྱད་ལྡན། །
གསུང་གི་སྐྱོན་སྤངས་ཀ་ལ་པིངྐའི་དབྱངས། ། ཐུགས་ཀྱི་སྐྱོན་སྤངས་ཤེས་དང་ཤེས་བྱ་མཁྱེན། ། བཀྲ་ཤིས་དཔལ་འབར་མ་ཡི་བཀྲ་ཤིས་ཤོག ། རྒྱལ་ཡུམ་སྒྲོལ་མ? ཁྱེད་ལ་བསྟོད་ཅིང? གཞན་ཡང་ཤིས་བརྗོད་ཇི་ལྟར་རིགས་པས་མཐའ་བརྒྱན་པས་གྲུབ་བོ། ཅེས་པའང་ཉེ་བར་མཁོ་བའི་དབང་གིས་འགྲོ་འདུལ་པད་རྒྱལ་གླིང་པས་སྦྱར་བ་སིདྡྷི་རསྟུ།། །། པ༽ མཁའ་འགྲོའི་སྒྲུབ་ཐབས་ཡེ་ཤེས་སྒྲ་དབྱངས་ཀྱི་གསོལ་འདེབས་པདྨའི་དོ་ཤལ་བཞུགས་སོ། ན་མོ། ཛྙཱ་ན་ཌཱཀྐི་ནཱི་ཡེ། སྐྱེ་མེད་ཀ་དག་ཆོས་སྐུ་ཀུན་བཟང་མོ། ། འགགས་མེད་ལྷུན་གྲུབ་ལོངས་སྐུ་ཝཱ་ར་ཧཱི། །
ཐུགས་རྗེའི་རྩལ་སྣང་ཨརྻ་ཏཱ་རེ་ལ། ། གསོལ་བ་འདེབས་སོ་དབང་བསྐུར་བྱིན་གྱིས་རློབས། ། སྐུ་གསུམ་མཁའ་འགྲོའི་གཙོ་མོ་མཁར་ཆེན་བཟའ། ། གྲུབ་པའི་རྒྱལ་མོ་དབྱིངས་ཕྱུག་མནྡ་ར། ། ཐུགས་རྗེའི་རང་རྩལ་མོན་བལ་དྷཀྐི་བཅས། ། གསོལ་བ་འདེབས་སོ་འཁྲུལ་སྣང་རང་གྲོལ་སྩོལ། ། སྣང་སྲིད་གདོད་ནས་རྣམ་དག་མཁའ་འགྲོའི་དལ། ། བདེ་སྟོང་རོལ་པ་འབུམ་ཕྲག་ཡངས་པའི་ཚོགས། ། སྣ་ཚོགས་གར་སྒྱུར་མ་སྲིང་སྲུང་མ་ལ། ། གསོལ་འདེབས་སོ་བརྟུལ་ཞུགས་མཐར་ཕྱིན་སྩོལ། །
ཕུང་ཁམས་སྐྱེ་མཆེད་གདན་གསུམ་ལྷ་སྐུར་རྫོགས། ། རླུང་སེམས་ལས་རུང་རྩ་མདུད་དབུ་མར་གྲོལ། ། བཅུ་དྲུག་དགའ་བའི་གཙུག་ཏོར་རྩེ་མོའི་ས། ། འཁོར་ལོ་ཚོགས་ཆེན་ཞིང་དུ་བྱང་ཆུབ་ཤོག ། ཅེས་པ་འདི་ཡང་སྒོ་ཆེན་དགོན་གྱི་བྱང་འདྲེན་པ་ཚེ་དབང་བདུད་འདུལ་ནས་ཚུལ་འདིས་ཆ་ལག་ཚང་བར་བྲི་རོགས་ཞེས་དར་བཅས་བསྐུལ་བ་ཡིད་འཇགས་ཐོག་སླར་ཡང་འཕན་སྤྲུལ་ནས་ཞུ་བསྐུལ་བཞིན་སྔགས་རིག་འཛིན་པ་པདྨའི་མྱུ་གུ་གུ་ཧྱས་བྲིས་པའོ།། །། ཕ༽ ཟབ་ཡངས་ནམ་མཁའི་ཆོས་སྡེ་ལས༔ མཁའ་འགྲོའི་སྒྲུབ་ཐབས་ཡེ་ཤེས་སྒྲ་དབྱངས་པདྨའི་ཕྲེང་བ་ཞེས་བྱ་བ་བཞུགས་སོ༔ ཤམ། ཐཱ།༔ མཡ༔
དུས་གསུམ་རྒྱལ་ཡུམ་མཚོ་རྒྱལ་སྐུ་ལ་ཕྱག་འཚལ་ལོ༔ མཁའ་འགྲོ་ཡེ་ཤེས་མཚོ་རྒྱལ་གྱི་སྒྲུབ་ཐབས་ཡེ་ཤེས་སྒྲ་དབྱངས་འདི་ལ་འཇུག་པར་སྤྲོ་ན༔ སྔོན་འགྲོ་དངོས་གཞི་རྗེས་ཆོག་གསུམ་ལས༔ དང་པོ་སྐྱབས་སུ་འགྲོ་བ་ནི༔ རང་གི་སྙིང་གའི་ཧཱུྃ་ལས་འོད་ཟེར་འཕྲོས་པས་མཁའ་སྤྱོད་དག་པའི་ཞིང་མཆོག་ནས་མ་ཅིག་རྒྱལ་ཡུམ་མཚོ་རྒྱལ་མཁའ་འགྲོའི་ལྷ་ཚོགས་མདུན་གྱི་ནམ་མཁར་བཛྲ་ས་མཱ་ཛཿ ན་མོཿ དབྱིངས་རིག་ངོ་བོ་ཀ་དག་སྤྲོས་དང་བྲལ༔ ཡེ་ཤེས་རབ་དགའ་བདེ་ཆེན་གཡོ་བ་མོ༔ བདེ་དགའ་རྒྱ་མཚོའི་གྲོལ་ལམ་མཆོག་གི་སྐུ༔ དབྱངས་ཅན་མཚོ་རྒྱལ་སྐུ་ལ་སྐྱབས་སུ་མཆི༔
ལན་གསུམ༔ གཉིས་པ་སེམས་བསྐྱེད་པ་ནི༔ ཧོཿ མ་གྱུར་འགྲོ་བ་མཁའ་ཁྱབ་སེམས་ཅན་ཀུན༔ ཚེ་རབས་ཐོག་མེད་ཨ་འཐས་འཁོར་བར་འཁྱམས༔ འཁོར་འདས་ཅིག་ཅར་རིག་པའི་ཡོ་ལང་གིས༔ ཀུན་ཁྱབ་བྱང་ཆུབ་མཆོག་ཏུ་སེམས་བསྐྱེད་དོ༔ ལན་གསུམ༔ ཡན་ལག་བདུན་པ་ནི༔ ཧོཿ
རྡོ་རྗེ་སློབ་དཔོན་སངས་རྒྱས་དཔལ༔ སོགས? གསུམ་པ་བགེགས་ལ་བཀའ་བསྒོ་བ་ནི༔ ཧཱུྃ༔ ཉོན་ཅིག་ང་བདག་གཟུང་འཛིན་བགེགས་ཀྱི་རིགས༔ ལྟ་ལོག་རུ་ཏྲ་སྲིད་པའི་འདྲེ་བོ་ཆེ༔ ཟག་མེད་ཏིང་འཛིན་འདོད་ཡོན་འདིས་ཚིམས་ནས༔ དགའ་བྲལ་བདེ་བའི་དཔལ་ལ་ལོངས་སྤྱོད་ཀྱིས༔ ཀུན་མཁྱེན་སོར་རྟོག་ཤེས་རབ་དབང་བསྒྱུར་བས༔ བདག་མེད་སྟོང་པ་ཉིད་དུ་ཕྱིར་དེངས་ཤིག༔ ཨོཾ་ཛྙཱ་ན་ཌཱཀྐི་ཧ་རི་ནི་ས་བཛྲ་ཧཱུྃ༔
ཉོན་མོངས་བགེགས་ཚོགས་ཨུ་ཙ་ཏ་ཡ་ཕཊ྄ཿ བཞི་པ་མཚམས་གཅོད་པ་ནི༔ ཧཱུྃ་མ༔ ཡེ་ཤེས་དབྱིངས་ཀྱི་མཁའ་འགྲོའི་ཐུགས་ཀ་ནས༔ མི་ཤིགས་ཆོས་བདུན་འབར་བ་མཚོན་ཆའི་གུར༔ གུ་ཡངས་ལྟ་བའི་རྒྱལ་པོའི་བཙན་ས་ཟིན༔ ཕྱིར་མི་ལྡོག་པའི་བྱང་ཆུབ་སྲུང་འཁོར་གྱུར༔ ཛྙཱ་ན་བཛྲ་རཀྵ་རཀྵ་བྷྲཱུྃ༔ ལྔ་པ་མཆོད་པ་བྱིན་རླབས་ནི༔ ཧཱུྃ༔
སྣང་སྲིད་སྣོད་བཅུད་ཀུན་བཟང་མཆོད་སྤྲིན་གཏིབས༔ ཕྱི་ནང་གསང་གསུམ་དངོས་འཛིན་དྲི་མ་རྣམས༔ དམིགས་མེད་ཀ་དག་རིག་སྟོང་རྗེན་པའི་ངང་༔ རང་བྱུང་ཡེ་ཤེས་ལྔ་ཡི་བྱིན་གྱིས་རློབས༔ ཨོྃ་ཧཱུྃ་ཏྲཱྃ་ཧྲཱིཿཨཱཿ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཧཱུྃ་ཧྲཱིཿཋཿ ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དྲུག་པ་བྱིན་དབབ་པ་ནི༔ ཧཱུྃ༔ མ་བཅོས་ཆོས་དབྱིངས་ཕོ་བྲང་ནས༔
ཀུན་ཏུ་བཟང་མོས་བྱིན་ཕོབ་ཅིག༔ རང་བྱུང་ཡེ་ཤེས་ཨེ་ཀློང་ནས༔ རྒྱལ་ཡུམ་སྒྲོལ་མས་བྱིན་ཕོབ་ཅིག༔ ཨེ་ཝཾ་བདེ་ཆེན་ཟུང་འཇུག་ནས༔ ཡེ་ཤེས་མཚོ་རྒྱལ་བྱིན་ཕོབ་ཅིག༔ ཟག་མེད་དགའ་བཞིའི་ཕོ་བྲང་ནས༔ རིགས་བཞིའི་ཌཱཀྐིས་བྱིན་ཕོབ་ཅིག༔ ལས་སྒྲིབ་རྣམ་དག་ཀློང་ཡངས་ནས༔ མ་མོ་ཙཎྜས་བྱིན་ཕོབ་ཅིག༔ ཕྲིན་ལས་སོ་སོར་མངའ་སྒྱུར་བའི༔
བཀའ་སྐྱོང་ཡོངས་རྫོགས་བྱིན་ཕོབ་ཅིག༔ བདག་དང་གནས་ཁང་རྟེན་རྣམས་ལ༔ མཆོག་ཐུན་ཕྲིན་ལས་རྣམ་པ་བཞིས༔ འབྲལ་བ་མེད་པར་དངོས་གྲུབ་སྩོལ༔ བཛྲ་ཛྙཱ་ན་ཌཱཀྐི་ཨ་བེ་ཤ་ཡ་ཨ་ཨཱཿ བདུན་པ་བརྡ་སྒོ་བརྡ་ཕྱག་ནི༔ ཧཱུྃ་མ༔ ལྷན་སྐྱེས་ཀུན་བརྟགས་མ་རིག་སྒྲིབ་པ་རྣམས༔ རང་བྱུང་སོ་སོར་རྟོག་པའི་ཤེས་རབ་ཀྱིས༔ ཡེ་གྲོལ་ཀ་དག་ཀློང་དུ་བརྡ་སྒོ་དབྱེ༔
རང་རིག་རང་གསལ་ངང་དུ་མཇལ་ཕྱག་འཚལ༔ ཛྙཱ་ན་པྲ་བེ་ཤ་ཡ་ཕཊ྄ཿ དྷརྨ་དྷཱ་ཏུ་ཨ་ཏི་པུ་ཧོཿ དངོས་གཞི་ལས་རིམ་བསྟན་པ་ལས༔ དང་པོ་ཏིང་འཛིན་རྣམ་གསུམ་ནི༔ ཨོཾ་ཨཱཿཧཱུྃ༔ འཁོར་འདས་སྣང་སྲིད་བསྡུས་པའི་ཆོས་རྣམས་ཀུན༔ ཡེ་ནས་ཀུན་གཞི་ཆོས་སྐུའི་ངོ་བོ་ལ༔ གཟུང་འཛིན་རེ་དོགས་གཉིས་སྣང་སྤང་བླང་བྲལ༔ སྟོང་གསུམ་དག་པ་རབ་འབྱམས་ངོ་བོ་ཉིད༔
དྷརྨ་དྷཱ་ཏུ་སྭ་བྷཱ་ཝ་ཨཱཿཧཱུྃ༔ གཉིས་པ་ལྷ་བསྐྱེད་ནི༔ ཧཱུྃ༔ སྟོང་པའི་ངང་ལས་ཟང་ཐལ་ཀློང་ཡངས་ནས༔ འབྱུང་བ་རིམ་བརྩེགས་ས་བོན་སྤྲོ་བསྡུ་ལས༔ མ་བཅོས་ལྷུན་གྲུབ་རང་བྱུང་གཞལ་ཡས་ཁང་༔ ཐིག་ལེ་ཉག་གཅིག་ཆོས་དབྱིངས་ཕོ་བྲང་དབུས༔ སྣ་ཚོགས་གེ་སར་ཉི་ཟླའི་དཀྱིལ་འཁོར་སྟེང་༔ རང་རིག་མ་བཅོས་ཡེ་ཤེས་མཚོ་རྒྱལ་སྐུ༔ གཞོན་ནུ་སྐུ་ལུས་བཅུ་དྲུག་ལོན་པའི་ཚུལ༔
མཚན་བཟང་དཔེ་བྱད་དཀར་དམར་མདངས་དང་ལྡན༔ གསེར་གཡུ་མུ་ཏིག་རིན་ཆེན་རྒྱན་གྱིས་མཛེས༔ སྔོ་དམར་ལྗང་གུའི་ན་བཟའ་རྣམས་ཀྱིས་བཀླུབས༔ ས་ལེ་སྦྲམ་གྱི་སྐ་རགས་རྡོར་མདུད་བཅིངས༔ དཔྲལ་བར་རཏྣའི་མེ་ཏོག་འོད་ལྔས་མཚན༔ དབུ་སྐྲ་ཐོར་ཚུགས་རིགས་བདག་པད་འབྱུང་མཚན༔ ལྷག་མ་ཚོ་གསུམ་སྐུ་རྒྱབ་སྐེད་པར་བསླེབས༔ ཕྱག་གཡས་མཆོད་སྦྱིན་སྡེ་སྣོད་གླེགས་བམ་བསྣམས༔ གཡོན་པས་བྷནྡྷར་བདུད་རྩི་ཚེ་བུམ་འཛིན༔ གཡས་བརྐྱང་གཡོན་བསྐུམ་ནུ་མ་བྷ་ག་རྒྱས༔
ལང་ཚོ་རབ་རྒྱས་ཐུགས་ཀར་པད་ཉིའི་སྟེང་༔ རྗེ་བཙུན་སྒྲོལ་མ་མྱུར་མ་དཔའ་མོ་སྔོ༔ ཞལ་གཅིག་ཕྱག་གཉིས་གཡས་བརྐྱང་གཡོན་བསྐུམ་རོལ༔ སྐྱབས་སྦྱིན་པདྨ་ལོངས་སྐུའི་རྒྱན་ཆས་སྤྲས༔ དེ་ཡི་ཐུགས་ཀར་པད་ཉི་ཟླ་གདན་སྟེང་༔ ཡུམ་ཆེན་ཤེར་ཕྱིན་ཀུན་ཏུ་བཟང་མོ་མཐིང་༔ དབྱེར་མེད་རྒྱན་སྤངས་མཉམ་བཞག་སྐྱིལ་ཀྲུང་བཞུགས༔ སྤྱི་བོར་སངས་རྒྱས་མཁའ་འགྲོ་ཝཱ་ར་ཧཱི༔ ཕྱོགས་བཞིར་རིགས་བཞི་དཀར་སེར་དམར་ལྗང་ནི༔ ཀ་ལ་སིདྡྷི་ཤཱཀྱ་དེ་མ་དང་༔
མནྡ་ར་བ་བཀྲ་ཤིས་ཁྱེའུ་འདྲེན༔ རྡོ་རྗེ་རིན་ཆེན་པདྨ་ལས་ཀྱི་རིགས༔ སྙིང་རྗེ་བྱམས་པ་དགའ་བ་བཏང་སྙོམས་ཀྱི༔ སོ་སོའི་རང་རྟགས་ཕྱག་མཚན་གཡས་ན་བསྣམས༔ གཡོན་པས་བུམ་པ་ཞབས་གཉིས་བརྐྱང་བསྐུམ་བཞེངས༔ མཚམས་བཞིར་སྒོ་མ་ཕྱོགས་མདོག་རུས་རྒྱན་རྫོགས༔ ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་མ༔ གཟིགས་ཤམ་ལ་སོགས་དཔའ་ཆས་གར་སྟབས་ཅན༔ མ་ཡེངས་ཏིང་འཛིན་ཡིད་ཡུལ་གསལ་བར་བསྒོམ༔ སྟེང་འོག་བར་གསུམ་བླ་མ་ཡི་དམ་ལྷ༔
མཁའ་འགྲོ་ཆོས་སྐྱོང་ནོར་ལྷ་གཏེར་གྱི་བདག༔ ཨེ་ཀ་ཛཱ་ཊི་དབྱིངས་ཕྱུག་ཆོས་སྒྲོན་རྣམས༔ རང་བཞིན་གནས་ནས་ཉི་ཟེར་རྡུལ་འཁྲིགས་ལྟར༔ གནས་འདིར་སྤྱན་དྲངས་བཛྲ་ས་མཱ་ཛཿ གསུམ་པ་སྤྱན་འདྲེན་པ་ནི༔ ཧཱུྃ་མ༔ མི་དམིགས་འོག་མིན་ཞིང་ཁམས་སུ༔ སྣང་བ་སྣ་ཚོགས་སྐུ་ཡི་བཀོད༔ ལྷུན་གྱིས་གྲུབ་པ་གསུང་གི་རོལ༔ ཀ་དག་སྤྲོས་བྲལ་ཐུགས་ཀྱི་ངོར༔
སྐུ་གསུང་ཐུགས་མཆོག་སྤྱན་དྲངས་ནས༔ མ་རྒྱུད་མཁའ་འགྲོའི་ལྷ་ཚོགས་རྣམས༔

གནས་འདིར་བྱོན་ཅིག་དབང་མཆོག་བསྐུར༔ ཁྱེད་ཀྱི་རྗེས་སུ་བདག་བསྒྲུབ་ཕྱིར༔ བྱིན་རླབས་འོད་དཔུང་ཐིབས་སེ་ཐིབ༔ དངོས་གྲུབ་ཆར་རྒྱུན་སི་ལི་ལི༔ རོལ་མོའི་སྒྲ་དབྱངས་དི་རི་རི༔ དྲི་ཞིམ་སྤོས་ངད་ཆི་ལི་ལི༔ དམ་ཚིག་བཞིན་དུ་ཅི་བདེར་གཤེགས༔ ལོག་འདྲེན་བགེགས་ཚོགས་མ་ལུས་སེལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་བཛྲ་ཛྙཱ་ན་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ བཞི་པ་བཞུགས་སུ་གསོལ་བ་ནི༔
ཧཱུྃ༔ མ་ཆགས་སྐྱོན་བྲལ་པདྨ་ཉི་ཟླའི་གདན༔ དུས་གསུམ་འཕོ་འགྱུར་བྲལ་བ་རང་ཐོག་ཏུ༔ མ་མོ་མཁའ་འགྲོའི་ལྷ་ཚོགས་རང་སར་འཛིན༔ དམ་ཡེ་གཉིས་སུ་མེད་པར་བཞུགས་སུ་གསོལ༔ ཛྙཱ་ན་ཌཱཀྐི་ས་མ་ཡ་ཏིཥྛ་ལྷན༔ ལྔ་པ་ཕྱག་འཚལ་བ་ནི༔ ན་མོ༔ སྐྱེ་འགག་འགྱུར་མེད་སྐུ་གསུམ་ལྷུན་གྱིས་གྲུབ༔ གང་འདུལ་དེར་སྟོན་ཐབས་ཀྱིས་འགྲོ་རྣམས་སྒྲོལ༔
ཡེ་ཐོག་མི་འགྱུར་མཁའ་འགྲོའི་རང་ཞལ་ལས༔ གཅིག་འདྲེས་ངོ་མཚར་ཆེན་པོས་མཇལ་ཕྱག་འཚལ༔ ཨ་ཏི་པུ་ཧོཿ པྲ་ཏཱིཙྪ་ཧོཿ དྲུག་པ་མཆོད་པ་འབུལ་བ་ནི༔ ཧཱུྃ༔ སྣང་སྲིད་རྣམ་དག་ལྷ་མོ་བཅུ་དྲུག་ཚོགས༔ འདོད་ཡོན་མ་ཚང་མེད་པའི་བློས་བླངས་ནས༔ ཕྱི་ནང་གསང་གསུམ་དངོས་ཡིད་སྤྲུལ་བྱས་ཏེ༔ དཀྱིལ་འཁོར་ལྷ་ཚོགས་རྣམས་ལ་འབུལ་བར་བགྱི༔
ཨོཾ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཧོཿ སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་ཧི༔ མ་ཧཱ་རཀྟ་ཨ་མྲྀ་ཏ་ལ་ཁ་རཾ་ཁཱ་ཧི༔ མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་དྷརྨ་དྷཱ་ཏུ་པཱུ་ཛ་ཧོཿ བསྟོད་པ་ནི༔ ཧཱུྃ༔ ཆགས་མེད་སྐྱོན་བྲལ་ལང་ཚོ་རྒྱས་པའི་སྐུ༔ བཅུ་དྲུག་གཞོན་ནུ་དྲི་མེད་ཟླ་ལྟར་རྒྱས༔ ཨེ་ཝཾ་བདེ་སྟོང་རྒྱལ་སྲས་བཅས་ཡུམ་ལ༔
དབྱངས་ཅན་ཡེ་ཤེས་མཚོ་རྒྱལ་ཕྱག་འཚལ་བསྟོད༔ མདོག་སྔོ་སྐྱབས་སྦྱིན་གེ་སར་ཕྲེང་བ་འཛིན༔ འཇིགས་པ་བརྒྱད་སྐྱོབ་འཁོར་བའི་སྡུག་བསྔལ་བསྒྲལ༔ ཡིད་བཞིན་མཆོག་གི་ཐུགས་རྗེ་གློག་ལྟར་མྱུར༔ རྗེ་བཙུན་མྱུར་མ་དཔའ་མོར་ཕྱག་འཚལ་བསྟོད༔ སྣང་སྲིད་འཁོར་འདས་ཡེ་ནས་འཁྲུལ་མ་མྱོང་༔ དུས་གསུམ་སངས་རྒྱས་ཀུན་གྱི་ཡུམ་ཆེན་མོ༔ གང་འདུལ་ཐབས་ཀྱིས་ཟབ་མོའི་ཆོས་སྒོ་འབྱེད༔ ཡུམ་ཆེན་བཟང་མོའི་སྐུ་ལ་ཕྱག་འཚལ་བསྟོད༔ ཡས་བབས་མས་བརྟན་དགའ་བཞིའི་འབྱུང་ལྡོག་བསྐྱེད༔
ཟབ་ལམ་དྷཱུ་ཏིའི་རླུང་སེམས་དབུ་མར་ཚུད༔ སྐྱེ་འཆི་བགྲེས་རྒུད་བྲལ་བ་ཡེ་ཤེས་སྐུ༔ ཌཱཀྐི་མཁའ་འགྲོ་རིགས་ལྔར་ཕྱག་འཚལ་བསྟོད༔ ལས་བཞི་ལྷུན་གྲུབ་ཕྲིན་ལས་མངའ་སྒྱུར་བ༔ ཚད་མེད་བཞི་ལྡན་རང་རྟགས་ཕྱག་ན་བསྣམས༔ སྙིང་རྗེ་ཁྲོས་ཚུལ་སྟོང་ཉིད་ང་རོ་འབྱིན༔ ཏ་ཀྲིཏ་སྒོ་མ་བཞི་ལ་ཕྱག་འཚལ་བསྟོད༔ ཕྲིན་ལས་བཀའ་ཡི་སྲུང་མ་མཐུ་རྩལ་ཅན༔ མ་རུངས་གདུག་པ་དགྲ་བགེགས་ཚར་གཅོད་པ༔ དམ་ལྡན་སྒྲུབ་པ་པོ་ལ་དངོས་གྲུབ་སྩོལ༔
བཀའ་སྲུང་མ་མོའི་ཚོགས་ལ་ཕྱག་འཚལ་བསྟོད༔ འཁོར་འདས་གདོད་ནས་རང་བཞིན་རྣམ་པར་དག༔ གནས་ལུགས་དོན་ལ་ཆ་ལུགས་སོ་སོར་སྟོན༔ སྣང་སྟོང་སྒྱུ་མ་སྐུ་ཡི་ངོ་མཚར་ཆེ༔ དཀྱིལ་འཁོར་ཡོངས་རྫོགས་ཚོགས་ལ་ཕྱག་འཚལ་བསྟོད༔ བརྒྱད་པ་འཛབ་དགོངས་ནི༔ རང་ཉིད་མཚོ་རྒྱལ་ཐུགས་ཀ་རུ༔ རྒྱལ་ཀུན་འདུས་སྐུ་རྗེ་བཙུན་མའི༔ ཐུགས་དབུས་ཡུམ་ཆེན་ཀུན་བཟང་མོ༔ སྐུ་གསུམ་མཁའ་འགྲོའི་གནས་གསུམ་ལས༔
ས་བོན་པྃ་ཏཱཾ་ཨཿས་མཚན་མཐར༔ སོ་སོའི་སྔགས་འཁོར་འོད་ཟེར་གྱིས༔ དུས་གསུམ་རྒྱལ་ཀུན་ཐུགས་རྒྱུད་བསྐུལ༔ སྤྲོ་བསྡུས་འགྲོ་བའི་དོན་གཉིས་བྱས༔ ཧ་རི་ནི་ས་ཡོངས་གྱུར་ལས༔ ཟག་མེད་བདེ་བ་ཆེན་པོ་ཡི༔ དགའ་བཞི་ལས་བྱེད་བདུད་རྩིའི་རྒྱུན༔ བབས་པས་མཆོག་གི་དབང་བཞི་ཐོབ༔ སྣང་བཞི་མཐར་ཕྱིན་འོད་སྐུར་གྲུབ༔
སྤྱི་དྲིལ་རྩ་སྔགས་ནི༔
ཨོཾ་པདྨ་ཡོ་གི་ནི་ཛྙཱ་ན་ཌཱཀྐི་ཏཱ་རེ་ས་མནྟ་ཧ་རི་ནི་ས་སརྦ་སིདྡྷི་ཧཱུྃ༔ རྩ་བསྙེན་སོ་སོ་ནི༔ པྃ་པདྨ་ཡོ་གི་ནི་ཛྙཱ་ན་ཌཱཀྐི་སིདྡྷི་ཧཱུྃ༔ ཨོཾ་ཏཱ་རེ་ཏུཏྟཱ་རེ་ཏུ་རེ་སྭཱ་ཧཱ༔ ཨོཾ་དྷརྨ་མ་ཧཱ་སུ་ཁ་ཛྙཱ་ན་ཧཱུྃ༔ ཨོཾ་ཌཱཀྐི་ཧ་རི་ནི་ས་བུདྡྷ་བཛྲ་རཏྣ་པདྨ་ཀརྨ་ཛཿཧཱུྃ་བཾ་ཧོཿ ཤཱནྟིཾ་པུཥྚིཾ་པ་ཤཾ་མཱ་ར་ཡ་ཧཱུྃ་ཕཊ྄ཿ ཡིག་བརྒྱས་སྐྱོན་བཤགས་དབྱངས་གསལ་ཁ་སྐོང་རྟེན་སྙིང་རྒྱས་གདབ༔ བསྙེན་བསྟོད་མདོར་བསྡུས་མཆོད་འོས་ལྷ་རུ་ལྡང་༔ ས་མ་ཡ༔
གསུམ་པ་རྗེས་ཀྱི་རིམ་པ་ནི༔ ཚོགས་ཀྱི་ཡོ་བྱད་འདུ་བྱས་ལ༔ དང་པོ་ཚོགས་ལ་བྱིན་རློབ་ནི༔ རྃ་ཡྃ་ཁྃ༔ ལན་གསུམ༔ རང་ཉིད་མཁའ་འགྲོའི་ཐུགས་ལས་འོད་འཕྲོས་པས༔ གཉིས་སྣང་འཁྲུལ་པའི་མི་གཙང་དྲི་མའི་ཚོགས༔ རྃ་ཡྃ་ཁྃ་འཕྲོས་བསྲེགས་གཏོར་བཀྲུས་སྦྱངས་པས༔ འབྲུ་གསུམ་བྱིན་རླབས་ཡེ་ཤེས་བདུད་རྩིར་གྱུར༔ ཨོཾ་ཨཱཿཧཱུྃ༔
གཉིས་པ་སྤྱན་འདྲེན་པ་ནི༔ ཧཱུྃ༔ འོག་མིན་གནས་དང་ཨོ་རྒྱན་མཁའ་སྤྱོད་ཞིང་༔ ས་སྤྱོད་གནས་ཡུལ་རྩ་ཁམས་ཞིང་མཆོག་སོགས༔ ཨ་མ་མཚོ་རྒྱལ་སྐུ་གསུམ་དཀྱིལ་འཁོར་ལྷ༔ མ་སྲིང་མཁའ་འགྲོ་བྱེ་བ་འབུམ་དང་བཅས༔ འདོད་ཡོན་ཚོགས་ལ་སྤྱན་འདྲེན་གཤེགས་སུ་གསོལ༔ རྩ་ཁམས་དཔའ་བོ་མཁའ་འགྲོ་ཡབ་ཡུམ་རྣམས༔ རིགས་ལྔ་ཕྱག་རྒྱར་རྡོ་རྗེའི་བརྡས་བསྐུལ་བས༔ བདེ་བ་གཡོ་ཞིང་བྱང་སེམས་ཚོགས་ཀྱི་མཆོད༔
ཨ་ཧཾ་སེམས་གསུམ་འདྲེས་པའི་དངོས་གྲུབ་སྩོལ༔ ས་མ་ཡ་ཧོཿ ས་མ་ཡ་སཏྭཾ༔ ག་ཎ་ཙཀྲ་པཱུ་ཛ་ལ་ཁཱ་ཧི༔ གསུམ་པ་བསྐང་ཞིང་བཤགས་པ་ནི༔ ཧཱུྃ༔ གཟུགས་སྣང་དག་པ་བདེ་བ་ཅན་གྱི་ཞིང་༔ དགོས་འདོད་ཀུན་འབྱུང་ཀུན་བཟང་མཆོད་སྤྲིན་གཏིབས༔ ཀུན་ཀྱང་མ་ཚང་མེད་པའི་བསྐང་རྫས་འདི༔ ཡེ་ཤེས་ལྔ་ཡིས་བྱིན་བརླབས་བདུད་རྩི་རྣམས༔
ཨེ་ཝཾ་གསང་བ་ཟབ་མོའི་གཏེར་འབྱེད་པ༔ ཨ་མ་མཚོ་རྒྱལ་མ་ཡི་ཐུགས་དམ་བསྐང་༔ སངས་རྒྱས་གཞན་ལས་བྱིན་རླབས་མྱུར་མཛད་མ༔ རྗེ་བཙུན་འཕགས་མ་སྒྲོལ་མའི་ཐུགས་དམ་བསྐང་༔ ཡེ་ནས་འཁྲུལ་མ་མྱོང་བའི་དབྱིངས་ཡུམ་མ༔ ཡུམ་ཆེན་ཀུན་ཏུ་བཟང་མོའི་ཐུགས་དམ་བསྐང་༔ གཏི་མུག་རྟོག་པ་རང་བཞིན་གནས་དག་པའི༔ ཆོས་དབྱིངས་སངས་རྒྱས་མཁའ་འགྲོའི་ཐུགས་དམ་བསྐང་༔ ཞེ་སྡང་རྟོག་པ་རང་བཞིན་གནས་དག་པའི༔ མེ་ལོང་རྡོ་རྗེ་མཁའ་འགྲོའི་ཐུགས་དམ་བསྐང་༔
ང་རྒྱལ་རྟོག་པ་རང་བཞིན་གནས་དག་པའི༔ མཉམ་ཉིད་རིན་ཆེན་མཁའ་འགྲོའི་ཐུགས་དམ་བསྐང་༔ འདོད་ཆགས་རྟོག་པ་རང་བཞིན་གནས་དག་པའི༔ སོར་རྟོག་པདྨ་མཁའ་འགྲོའི་ཐུགས་དམ་བསྐང་༔ ཕྲག་དོག་རྟོག་པ་རང་བཞིན་གནས་དག་པའི༔ བྱ་གྲུབ་ལས་ཀྱི་མཁའ་འགྲོའི་ཐུགས་དམ་བསྐང་༔ ཞི་བའི་ལས་མཛད་བྱམས་པ་ཚད་མཐར་ཕྱིན༔ སྒོ་མ་ལྕགས་ཀྱུ་མ་ཡི་ཐུགས་དམ་བསྐང་༔ རྒྱས་པའི་ལས་མཛད་སྙིང་རྗེ་མཐའ་རུ་ཕྱིན༔ སྒོ་མ་ཞགས་པ་མ་ཡི་ཐུགས་དམ་བསྐང་༔
དབང་གི་ལས་མཛད་དགའ་བ་ཚད་མཐར་ཕྱིན༔ སྒོ་མ་ལྕགས་སྒྲོག་མ་ཡི་ཐུགས་དམ་བསྐང་༔ དྲག་པོའི་ལས་མཛད་བཏང་སྙོམས་ཚད་མཐར་ཕྱིན༔ སྒོ་མ་དྲིལ་བུ་མ་ཡི་ཐུགས་དམ་བསྐང་༔ རང་ལུས་རྩ་ཁམས་འཁོར་ལོ་གནས་དག་པའི༔ ས་ཡ་དྲུག་འབུམ་མཁའ་འགྲོའི་ཐུགས་དམ་བསྐང་༔ གནས་ཡུལ་དུར་ཁྲོད་ཀུན་ལ་དབང་བསྒྱུར་བའི༔ སྣ་ཚོགས་མཁའ་འགྲོ་བྱེ་འབུམ་ཐུགས་དམ་བསྐང་༔ ལེགས་ཉེས་སྟངས་འཛིན་དམ་ཚིག་རྗེས་གཅོད་མ༔ མ་མོ་ཨེ་ཀ་ཛཱ་ཊིའི་ཐུགས་དམ་བསྐང་༔
དམ་ལྡན་སྒྲུབ་ལ་བུ་བཞིན་སྐྱོང་ནུས་པའི༔ དབྱིངས་ཕྱུག་ཆོས་ཀྱི་སྒྲོལ་མའི་ཐུགས་དམ་བསྐང་༔ ཨོ་རྒྱན་པདྨས་བཀའ་ཡི་གཉེར་དུ་བསྐོས༔ བཀའ་སྲུང་གཏེར་སྲུང་རྒྱུད་སྲུང་ཐུགས་དམ་བསྐང་༔ སྤྲོས་བཅས་སྤྲོས་མེད་སྤྲོས་བྲལ་བསྐང་རྫས་རྣམས༔ དཀྱིལ་འཁོར་ལྷ་ཚོགས་ཐུགས་དམ་བསྐངས་གྱུར་ནས༔ དོན་གཉིས་ལྷུན་གྲུབ་འབྲས་བུ་མཐར་ཕྱིན་ཤོག༔ དེ་ནས་བཤགས་པ་ནི༔ ཀྱེ་མ་རིགས་དྲུག་སྡུག་བསྔལ་རྒྱ་མཚོ་འདིར༔ ཐོག་མེད་དུས་ནས་ད་ལྟའི་བར་དག་ཏུ༔
མི་དགེ་མཚམས་མེད་སོ་ཐར་བྱང་སེམས་སྔགས༔ མ་རིག་ཉོན་མོངས་དབང་གིས་བསྒྲིབས་པ་ཡི༔ དམ་ཚིག་ཉམས་ཆག་ཉེས་ལྟུང་ཅི་མཆིས་པ༔ ཨ་མ་མཚོ་རྒྱལ་ལྷ་ཚོགས་སྤྱན་སྔར་བཤགས༔ བྱང་ཞིང་དག་ནས་མངོན་རྫོགས་སངས་རྒྱས་ཤོག༔ ཨོཾ་བཛྲ་ས་ཏྭ་ སོགས?ཡི་གེ་བརྒྱ་པ་བརྗོད༔ བཞྀ་པ་ཚོགས་བསྒྲལ་ནི༔ ཧཱུྃ༔ ཁམས་གསུམ་འཁོར་བའི་བྲུབ་ཁུང་ཐར་མེད་ནང་༔ ངར་འཛིན་བདག་ལྟ་རུ་ཏྲ་ཉམ་ཐག་འཁོད༔
ན་མོ༔ སྐྱབས་གནས་བསླུ་མེད་མཁའ་འགྲོའི་བདེན་པའི་མཐུས༔ བདག་ལྟའི་རུ་ཏྲ་འབྱུང་པོ་འདིར་ཁུག་ལ༔ ཁྱོད་ཉིད་ཕྱི་ནང་གསང་བའི་ལྟ་བ་དེ༔ མ་རིག་གཉིས་འཛིན་ང་བདག་རུ་ཏྲ་ལ༔ ཁྱོད་ཀྱི་གཉེན་པོ་རོ་གཅིག་ཁྲོས་པའི་སྐུ༔ ཅིག་ཅར་རིག་སྟོང་རྗེན་པའི་ཕུར་བུ་འདེབས༔ རྟེན་འབྲེལ་བཅུ་གཉིས་འཕང་ལོ་འདྲ་བ་ཞིག༔ མ་བཅོས་ཀ་དག་གནས་ལུགས་རང་ས་ཟུངས༔ གཉིས་སྣང་ཁྱབ་བརྡལ་རང་བཞིན་དེ་རུ་ཕོབ༔
ཨོཾ་བཛྲ་ཛྙཱ་ན་ཌཱཀྐི་ཀཱི་ལ་ཡ་ཧཱུྃ་ཕཊ྄ཿ ལྔ་པ་ཞལ་དུ་བསྟབ་པ་ནི༔ ཧཱུྃ༔ ཆོས་དབྱིངས་ཀློང་ཡངས་མཁའ་འགྲོའི་ཞལ་ཕྱེས་ཤིག༔ མ་དག་དུག་ལྔ་བསྒྲལ་བའི་ཕུང་པོ་འདི༔ རང་མདངས་ཡེ་ཤེས་ལྔ་ཡིས་བྱིན་བརླབས་ནས༔ སྐུ་ལྔ་མཁའ་འགྲོའི་ལྷ་ཚོགས་ཞལ་དུ་འབུལ༔ ཨོཾ་ཨཱཿཧཱུྃ་ཛྙཱ་ཌཱཀྐི་ཧ་རི་ནི་ས་སརྦ་མ་ཧཱ་མཱཾ་ས་རཀྟ་ཀེཾ་ནི་རི་ཏི་ལ་ཁཱ་ཧི༔ ཚོགས་ལ་རོལ་པ་ནི༔ ཧོཿ
གཟིགས་ཤིག་མཛེས་ལྡན་དམ་པའི་ཆོས༔ སོགས? དྲུག་པ་ལྷག་མ་ནི༔ ཨོཾ་ཨེ་ར་ལི་ཧྲིཾ་ཧྲིཾ་ཕཻཾ་ཕཻཾ་ཛ་ཛཿ ཧཱུྃ༔ དཔལ་གྱི་བཀའ་ཉན་ཤ་ཟ་ཤུགས་འགྲོ་དང་༔ ལངྐ་གིང་དང་གནས་ཉུལ་མཁའ་འགྲོའི་ཚོགས༔ རིན་ཆེན་མཛེས་པའི་རྒྱན་ཆ་དུ་མས་སྤྲས༔ བྷནྡྷའི་སྐྱོགས་བཟང་ལྷག་གཏོར་འདི་བཞེས་ལ༔ རྒྱལ་ཁམས་ཡོངས་ལ་སྒྲུབ་བསྟན་སྤེལ་བ་དང་༔ མ་སྲིང་མཁའ་འགྲོ་རྣམས་ཀྱིས་སུན་ཁ་ཟློག༔
ཨུཙྪིཥྚ་བྷ་ལིངྟ་ཁཱ་ཧི༔ བདུན་པ་བསྐུལ་བ་ནི༔ ཧཱུྃ༔ མི་མངོན་དབྱིངས་བཞུགས་ཡེ་ཤེས་མཁའ་འགྲོའི་ཚོགས༔ དགོངས་པ་ཆོས་དབྱིངས་ཀློང་ནས་སྐུར་བཞེངས་ཤིག༔ མ་དག་ལོག་པར་ལྟ་བའི་དགྲ་དང་བགེགས༔ ཞིང་བཅུ་ཚང་བའི་བསྟན་བཤིག་དམ་ཉམས་ལ༔ ཡེ་ཤེས་མཁའ་འགྲོ་ཁྱེད་ཀྱི་རྫུ་འཕྲུལ་འགྱེད༔ གཏོར་ཟོར་ཐུགས་རྗེའི་མེ་དཔུང་མཚོན་ཆ་བསྣམས༔ ཧཱུྃ་ཕཊ྄་བྷྱོ་བཟློག་སྒྲ་སྐད་དི་རི་རི༔
ལུས་ངག་ཡིད་གསུམ་མཐུ་རྩལ་གཟི་བརྗིད་བསྐྱེད༔ ཀླ་ཀློ་མུ་སྟེགས་མཐའ་དམག་གདུག་འདྲེ་ཟློག༔ ཨོཾ་ཛྙཱ་ན་ཌཱཀྐི་ཝཱ་ར་ཧཱི་ས་མ་ཡ་གནོད་བྱེད་འབྱུང་པོ་མཱ་ར་ཡ་བྷྱོ་ཟློག༔ བརྒྱད་པ་ཆད་མདོ་ནི༔ ཧཱུྃ༔ སྔོན་ཚེ་བར་དང་ཐ་མའི་བསྐལ་པ་ལ༔ དགོངས་བརྡ་བརྒྱུད་ཀྱི་བཀའ་ལུང་འབོག་པའི་ཚེ༔ ཡེ་ཤེས་མཁའ་འགྲོ་མཚོ་རྒྱལ་དམ་བསྒྲགས་པ༔ སོ་སོའི་ཁས་བླངས་དམ་བཅའ་དེ་བཞིན་དུ༔ གཏོར་མ་བཞེས་ལ་བཀའ་ཡི་ཐ་ཚིག་སྲུངས༔
དམ་ལྡན་སྒྲུབ་པ་པོ་ལ་ཉམས་རྟོགས་སྤེལ༔ གསང་སྒྲུབ་སྒྲ་དབྱངས་བསྟན་པ་ཕྱོགས་མཐར་རྒྱས༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་བཛྲ་ཛྙཱ་ན་ཌཱཀྐི་ཧ་རི་ནི་ས་བྷ་ལིངྟ་ཁཱ་ཧི༔ དགུ་པ་བརྟན་མ་སྐྱོང་བ་ནི༔ བྷྱོཿ བོད་ཁམས་སྐྱོང་བའི་བརྟན་མ་བཅུ་གཉིས་ནི༔ བདུད་མོ་མ་བཞི་གནོད་སྦྱིན་སྨན་མོའི་ཚོགས༔ རེ་རེའི་འཁོར་ཚོགས་བྱེ་བ་འབུམ་འབུམ་འགྱེད༔ ལྷབ་ལྷུབ་མཛེས་པའི་ན་བཟའ་སྐུ་ལ་གསོལ༔
རིན་ཆེན་རྒྱན་ཆ་མང་པོ་སི་ལི་ལི༔ སྒྲ་དབྱངས་རོལ་མོ་མང་པོ་དི་རི་རི༔ འདིར་གཤེགས་བཀའ་ཡི་གཏོར་མ་འདི་བཞེས་ལ༔ བོད་ཁམས་ཡོངས་ཀྱི་མཐའ་དམག་སོ་ཁ་སྲུངས༔ མ་སྲིང་མཁའ་འགྲོའི་བཀའ་ཆད་འཁུ་ལྡོག་ཞི༔ གསང་སྔགས་བསྟན་པ་དར་ཞིང་རྒྱས་པ་དང་༔ མཐུན་རྐྱེན་སྒྲུབས་ལ་འགལ་རྐྱེན་བར་ཆད་སོལ༔ ལས་བཞི་གང་བཅོལ་ཕྲིན་ལས་འགྲུབ་པར་མཛོད༔ ཨོཾ་མ་མ་ཏིང་ཏིང་ཤག་ཤག་ལེ་ལེ་ཏཾ་ཏཾ་བྷ་ལིངྟ་ཁཱ་ཧི༔ བཅུ་པ་རྟ་བྲོ་ནི༔
ཧཱུྃ༔ སྟོང་གསུམ་གཏོར་གཞོང་རི་རབ་འབར་བའི་འོག༔ གནོད་བྱེད་དམ་སྲི་ཕོ་མོའི་གདན་སྟེང་དུ༔ ཡེ་ཤེས་ལྔ་ཡི་གླུ་བླངས་བྲོ་བརྡུངས་པས༔ མ་དག་འཁོར་བའི་ས་བོན་སྟེང་ནས་སྐེམས༔ མཚན་འཛིན་སྤང་བླང་རེ་དོགས་བག་ཆགས་ཀུན༔ ཨ་ཏིའི་ལྟ་བས་བྲོ་བརྡུང་རང་སར་གྲོལ༔ ཨོཾ་ལཾ༔ ཨཱཿལཾ༔ ཧཱུྃ་ལཾ་སརྦ་སཏྭཾ་བྷ་ཡ་ནན་ནན༔
བཅུ་གཅིག་པ་ཚེ་སྒྲུབ་ནི༔ ཧཱུྃ༔ རྩ་གསུམ་མཁའ་འགྲོ་མཚོ་རྒྱལ་ཐུགས་རྒྱུད་ཀྱི༔ ཙཎྜ་ལི་དང་སྒྲོལ་དཀར་མནྡ་རའི༔ ཐུགས་སྲོག་འོད་འཕྲོས་དྲང་སྲོང་ཚེ་ལྷའི་ཚོགས༔ ཐུགས་དམ་རྒྱུད་བསྐུལ་འཆི་མེད་སྐུ་འགྲུབ་གྱུར༔ ཨོཾ་ཌཱཀྐི་ཧ་རི་ནི་ས་ཨཱཿཡུརྫྙཱ་ན་ཚེ་བྷྲཱུྃ་ཧཱུྃ་ཨཱཿ ཞེས་བཟླས༔ འགུགས་ཤིང་བཅུ་གཅིག་པ་དབང་བླང་བ་ནི༔ ཧཱུྃ༔
མཁའ་དབྱིངས་བུམ་པ་རིན་ཆེན་གཞལ་ཡས་ཁང་༔ ཀུན་བཟང་སྒྲོལ་དཀར་མཚོ་རྒྱལ་མནྡ་ར༔ ཕག་མོ་གོས་དཀར་རིགས་བཞིའི་ཌཱཀྐི་ཚོགས༔ མཁའ་འགྲོ་ཚེ་ལྷ་རྣམས་ཀྱིས་ཚེ་ཁུག་ལ༔ ལྷ་ཀླུ་མི་དང་དྲང་སྲོང་ཚེའི་རིག་འཛིན༔ ཁམས་གསུམ་སྲིད་གསུམ་འབྱུང་བཞིའི་བཅུད་དྲངས་ནས༔ ཐབས་ཤེས་ཨ་ནྲྀ་ཧཱུྃ་གསུམ་སྙིང་པོའི་བཅུད༔ མི་འགྱུར་གཡུང་དྲུང་མི་ཤིགས་སྐུ་རྡོ་རྗེ༔ སྐུ་གསུང་ཐུགས་ཡོན་ཕྲིན་ལས་བཅས་རྣམས་ལ༔ འཆི་མེད་རྡོ་རྗེའི་སྐུ་རུ་བྱིན་གྱིས་རློབས༔
ཨོཾ་ཛྙཱ་ན་ཌཱཀྐི་ཧ་རི་ནི་ཀཱ་ཡ་ཝཱཀྐ་ཙིཏྟ་སརྦ་ཨཱ་ཡུརྫྙཱ་ན་སིདྡྷི་ཨ་ལ་ཨ་བྷི་ཥིཉྩ་ཧཱུྃ༔ བཅུ་གཉིས་པ་བསྡུ་རིམ་ནི༔ ཧཱུྃ༔ དཀྱིལ་འཁོར་ལྷ་རྣམས་མཐའ་ནས་རིམ་པ་བཞིན༔ འོད་ཞུ་གཙོ་བོའི་སྐུ་གསུམ་ལྷ་རྣམས་ཀྱང་༔ འཇའ་ལྟར་གཤེགས་ནས་ཐུགས་སྲོག་ཧཱུྃ་ལ་ཐིམ༔ ཧཱུྃ་ཡང་ནཱ་ད་མི་དམིགས་ངང་དུ་ཨཱཿ སླར་ཡང་སྣང་གྲགས་རིག་གསུམ་སྐུ་གསུམ་ལྡང་༔ བཀྲ་ཤིས་ནི༔ ཧཱུྃ༔
ཆོས་སྐུའི་བཀྲ་ཤིས་ཀུན་བཟང་ཡུམ་ཆེན་མོ༔ གནས་ལུགས་ཆོས་སྐུར་རྟོགས་པའི་བཀྲ་ཤིས་ཤོག༔ ལོངས་སྐུའི་བཀྲ་ཤིས་རྗེ་བཙུན་སྒྲོལ་མ་ཡུམ༔ གསུང་དབྱངས་ཡན་ལག་དྲུག་ཅུའི་བཀྲ་ཤིས་ཤོག༔ སྤྲུལ་སྐུའི་བཀྲ་ཤིས་མཁའ་འགྲོ་མཚོ་རྒྱལ་གྱི༔ ཐུགས་རྗེ་ཕྱོགས་མཐར་རྒྱས་པའི་བཀྲ་ཤིས་ཤོག༔ རིགས་ལྔའི་བཀྲ་ཤིས་ཡེ་ཤེས་མཁའ་འགྲོ་ལྔ༔ དུག་ལྔ་རང་སར་གྲོལ་བའི་བཀྲ་ཤིས་ཤོག༔ སྒོ་མའི་བཀྲ་ཤིས་ཚད་མེད་བཞི་དང་ལྡན༔ ལས་བཞི་ལྷུན་གྱིས་གྲུབ་པའི་བཀྲ་ཤིས་ཤོག༔
གཏེར་སྲུང་བཀྲ་ཤིས་རལ་གཅིག་དབྱིངས་ཕྱུག་མས༔ ས་ལམ་བར་ཆད་སེལ་བའི་བཀྲ་ཤིས་ཤོག༔ ཟབ་ཆོས་བཀྲ་ཤིས་ཡང་གསང་ཡེ་ཤེས་སྒྲས༔ འགྲོ་ཀུན་བྱང་ཆུབ་ཐོབ་པའི་བཀྲ་ཤིས་ཤོག༔ ཅེས་བརྗོད་བསྔོ་བ་ནི༔ ཧཱུྃ༔ དུས་གསུམ་སངས་རྒྱས་ཀུན་གྱི་བསྔོས་བཞིན་ཏུ༔ དེ་བཞིན་བདག་གི་དགེ་བ་ཅི་མཆིས་པ༔ མ་སྲིང་མཁའ་འགྲོའི་བསྐྱེད་རྫོགས་ཟབ་མོ་ཡིས༔ མཁའ་ཁྱབ་སེམས་ཅན་སངས་རྒྱས་འཐོབ་ཕྱིར་བསྔོ༔
སྨོན་ལམ་ནི༔ ཧཱུྃ༔ མ་གྱུར་འགྲོ་བ་མཁའ་ཁྱབ་སེམས་ཅན་ཀུན༔ ཨ་མ་མཚོ་རྒྱལ་ཁྱེད་ཀྱི་མཐུ་བྱིན་གྱིས༔ ཕྱིར་མི་ལྡོག་པའི་བྱང་ཆུབ་ས་ཐོབ་ནས༔ ཚོམ་བུ་གཅིག་ཏུ་འཚོགས་པའི་སྨོན་ལམ་ཤོག༔ ས་མ་ཡ༔ རྒྱ་རྒྱ་རྒྱ༔ རྒྱ་རྒྱ་རྒྱ༔ རིག་འཛིན་རྩ་གསུམ་གླིང་པ་ཞེས་པའི་གཏེར་ཆེན་ཉིད་ཀྱི་མཚན་བྱིན་རླབས་ཐོབ་པ་སྐུ་ཡི་སྤྲུལ་པའི་ཟློས་གར་ལྔ་པ་ངེས་དོན་ཆོས་དབྱིངས་གྲོལ་གྱིས་རབ་བྱུང་བཅུ་དྲུག་པའི་ས་འབྲུག་ལོར་མཆོག་གྱུར་ཟླ་བའི་ཉེར་ལྔའི་ནུབ་མོར་མཚོ་རྒྱལ་སྒྲུབ་ཐབས་ཕྱི་ནང་གསང་གསུམ་མཐའ་གཏད་བཅས་བརྡ་ཡི་བསྐུལ་བ་ལས་བྱུང་བའི་དུས་དམན་ཉམས་ཆག་སྐྱོན་གྱིས་ལོ་བརྒྱད་གསང་རྒྱ་བཏབ་ཅིང༌།
ཤིང་ཕག་ལོར་མདོ་ཁམས་ས་ཡི་ཐིག་ལེ་སྒོ་ཆེན་རི་ཁྲོད་ཀྱི་གྲྭ་པདྨ་ཚེ་འཛིན་ནས་ཡང་ཡང་བསྐུལ་བ་ལ་བརྟེན་ནས་གསང་སྒྲུབ་ཆ་ཤས་ཙམ་བརྡ་ལས་ཕབ་པའོ། སརྦ་མངྒ་ལཾ།། །། བ༽ ༈ དྲེགས་འདུལ་གནམ་ལྕགས་འཁོར་ལོ་ལས༔ གཏུམ་པོ་ནཱ་ག་རཀྴའི་གསང་སྒྲུབ་རྡོ་རྗེ་མེ་འབར་བཞུགས་སོ༔ རྒྱ་གར་སྐད་དུ༔ བཛྲ་ཙནྜ་ནཱ་ག་རཀྴ་གུ་ཧྱ་སཱ་དྷ་ན་བཛྲ་ཛྭ་ལ་རཾ༔ བོད་སྐད་དུ༔ རྡོ་རྗེ་གཏུམ་པོ་ནཱ་ག་རཀྴཱི་གསང་སྒྲུབ་རྡོ་རྗེ་མེ་འབར་ཞེས་བྱ་བ༔ དཔལ་ཆེན་ཁྲོ་པོའི་རྒྱལ་ལ་ཕྱག་འཚལ་ལོ༔
དུས་གསུམ་ཀུན་མཁྱེན་པདྨ་འབྱུང་གནས་བདག༔ གསང་སྔགས་རྒྱུད་སྡེ་རྒྱ་མཚོའི་མཛོད་ཀློང་རྡོལ༔ གང་ལ་གང་འདུལ་མན་ངག་དཔག་མེད་བསྟན༔ ཁྱད་པར་ཡང་གསང་སྙིང་གི་ཐིག་ལེ་འདི༔ མ་འོངས་སྙིགས་དུས་ང་ཡི་རྗེས་འཇུག་རྣམས༔ ཆོས་ཀུན་བཅུད་ཡལ་རྒྱུད་སྡེའི་གཞུང་མི་ཚུགས༔ གདམས་ཕྲན་སྣ་རེར་བློ་གཏད་འཆའ་བའི་དུས༔ ཤེས་ཤེས་བློ་མང་བྱེད་དོན་གནད་ལ་འགགས༔ བཀའ་བརྒྱད་ལ་སོགས་སྒྲུབ་སྡེ་དཔག་ཡས་ཀྱང་༔ ཡུན་དུ་མི་འགྲུབ་རྒྱུ་རྐྱེན་དུས་མི་ཚོགས༔
དེ་ཕྱིར་ཞི་ཁྲོ་བདུན་བརྒྱ་ཉེར་ལྔ་ཡི༔ མཐུ་སྟོབས་བཅུད་འདྲིལ་གསང་བའི་ཡང་ཞུན་ཏེ༔ ཤིས་ལ་ཚན་ཆེ་རྣོ་མྱུར་ཐོག་ལྟ་བུ༔ སྒྲུབ་སླ་རྟགས་མྱུར་ཡང་གསང་དགོངས་པའི་གཏེར༔ ཡེ་ཤེས་འཇི་རྟེན་སྲོག་རྒྱུད་འདུས་པཉིད༔ གསང་བདག་ཐུགས་ཀྱི་དགོངས་པ་རབ་བཀྲོལ་ནས༔ གཏུམ་པོའི་གསང་སྒྲུབ་རྡོ་རྗེ་མེ་འབར་བསྟན༔ སྐུ་མཆོག་རབ་འཇིགས་སྲིད་གསུམ་འབར་ལ་རྔམས༔ ནཱ་ག་རཀྴ་ཕེ་ལཾ་གྷ་རུ་ཊ༔ གསུང་མཆོག་རིག་སྔགས་པདྨ་དབང་གི་རྒྱལ༔
ཉི་ཁྲི་ཆིག་གསྟོང་དྲུག་བརྒྱའི་འགྱུ་བ་སྔགས༔ ཐུགས་མཆོག་མི་གཡོ་གསང་བདག་རྡོ་རྗེ་གཏུམ༔ ཏིང་འཛིན་ཐུགས་རྗེའི་འོད་སྣང་དྲག་པོའི་ཟེར༔ རང་བྱུང་མཉམ་གནས་གདོད་མའི་ཡེ་ཤེས་ཏེ༔ ཟབ་མོའི་གནད་ཀྱིས་ཇི་བཞིན་མངོན་དུ་བྱེད༔ ཕྲིན་ལས་ཡོངས་རྫོགས་དམར་ནག་མེ་ཕྲེང་རྩལ༔ དྲག་རྩལ་སྟོགབས་བསྐྱེད་བདག་འཛིན་རུ་དྲ་གཞོན༔ སྟོང་གསུམ་བདུད་དཔུང་སྟོབས་གནོན་ཁྲོ་བོ་བཅུ༔ ཐུགས་རྗེའི་རྩལ་གྱྀས་ཕྲིན་ལས་སོ་སོར་གསལ༔ བཀའ་ཉན་ལས་བྱེད་ཡེ་ཤེས་སྒོ་མ་བཞི༔
ཕྲིན་ལས་རྣམ་བཞིའི་འཕྲོ་འདུ་འགགས་མེད་གསལ༔ ཀུན་ཀྱང་ཡེ་ཤེས་རོལ་པའི་ཆོ་འཕྲུལ་ཏེ༔ དགོངས་གསང་སྲོག་རྒྱུད་ཆོས་དབྱིངས་ཆེན་པོ་ཟླུམ༔ དེ་ཕྱིར་གསང་སྒྲུབ་རྡོ་རྗེ་མེ་འབར་ཞེས༔ རིག་སྔགས་མཆོག་སྒྲུབ་ལྷ་ཡི་དཀྱིལ་འཁོར་བསྟན༔ གང་ཕྱིར་མ་འོངས་ལྔ་བརྒྱའི་ཡང་མཐའ་ལ༔ སྐྱེ་འགྲོའི་བསོད་ནམས་མར་འགྲིབས་ལོངས་སྤྱོད་འཚུབས༔ ནང་དུ་མཛེ་ལྷོག་འབྲུམ་ཡངས་པརྤ་ཏ༔ གདོན་དུ་ཀླུ་དང་སྡེ་བརྒྱད་འདྲེ་སྲིན་གནོད༔ སྔགས་པའི་སྲུང་མར་བསྡེབས་ནས་རང་ལ་འཁུ༔
ཀུན་ལ་འཚེ་ཞིང་རྨེ་འཁྲུགས་ངན་མཚམསསྦྱོར༔ དེ་ཕྱིར་རང་རྒྱུད་དམ་འདྲེ་འདུལ་བ་གནད༔ ཅི་ཕྱིར་རིག་དང་མ་རིག་ཁྱད་གྱིས༔ འཁྲུལ་རྒྱུན་མ་ཆད་བར་དུ་དམ་སྲི་ལྡང་༔ ཡེ་ཤེས་ཀློང་དུ་ཆོས་སྐུན་རྒྱལ་བའི་དལ༔ མ་བྱས་ལྷུན་གྱིས་གྲུབཔར་ཡེ་ནས་གནས༔ དུག་ལྔའི་དབང་གྱུར་ཡེ་ཤེས་དབྱིངས་སུ་ནུབ༔ ཉོན་མོངས་རང་མདངས་འདྲེ་སྲིན་བུ་ཡུག་འཚུབས༔ ངར་འཛིན་ཆགས་སྡང་རང་བཞིན་དམ་འདྲེ་དངོས༔ ལྷ་བདུད་དངོས་གྲུབ་བར་ཆད་མཉམ་གནས་ཏེ༔
ཀུན་ཀྱང་རང་གི་སེམས་ལས་འབྱུང་བའི་ཕྱིར༔ དུག་གིས་དུག་འཇོམས་རགས་པས་རགས་པ་འདུལ༔ རང་རིག་དངོས་མེད་སྤྲོས་དང་བྲལ་ན་ཡང་༔ གསལ་མདངས་མ་འགགས་ཡི་དམ་ལྷ་རུ་གསལ༔ འབྱུང་འཇུག་རླུང་སྔགས་གྲགས་སྟོང་ལྷུན་གྲུབ་གསུང་༔ གསལ་སྟོང་དབྱེར་མེད་རང་བྱུང་ཐུགས་རྗེའི་དཔལ༔ ཐབས་ཀྱི་འཇུག་པས་ཡེ་ཤེས་རྩལ་རྫོགས་ཕྱིར༔ བསྐྱེད་རྫོགས་དབྱེར་མེད་གསང་སྔགས་ལམ་ལ་འཇུག༔ འདི་ལྟར་རྟེན་འབྲེལ་ལྡན་པས་ཉམས་སུ་ལོངས༔ འགལ་རྐྱེན་ཀུན་ཞི་མཆོག་དངོས་ཚེ་འདིར་ཐོབ༔
ས་མ་ཡ༔ རྒྱ་རྒྱ་རྒྱ༔ དེ་ལ་སྔོན་འགྲོ་དངོས་གཞི་རྗེས༔ དང་པོ་སྔོན་འགྲོའི་རྩལ་སྡོམ་ལ༔ ལེགས་བཤམས་རྣམ་དག་བགེགས་བསྐྲད་མཚམས༔ སྲུང་འཁོར་བྱིན་དབབ་མཆོད་རླབས་སོ༔ དང་པོ་དཀྱིལ་འཁོར་དབང་གཞུང་བཞིན༔ རྒྱས་བསྡུས་རྣལའབྱོར་བློ་དང་སྦྱར༔ དབུས་སུ་སེང་ལྡེང་ཁྲིའིུ་ཁར༔ གྲི་ཐོད་ནང་དུ་རྫས་རྒོད་རིལ༔
དར་དམར་ཁུད་དུ་བླུགས་ལ་བཞག༔ དུར་གཡམ་རྒྱ་གྲམ་བྲིས་པས་དགབ༔ སྟེང་དུ་གཙོ་བོའི་སྐུ་འབག་ལ༔ དམར་ལྗང་དར་གྱི་ལྡིང་གུར་ཕུབ༔ འོག་ཐུ་ཨེ་ནང་ལིང་ག་གཞུག༔ སེང་ལྡེང་ཕུར་པ་སྟེང་ནས་གཟུག༔ མདུན་དུ་སྨན་རག་གཏོར་མཆོད་དང་༔ ཁོར་ཡུག་ཕྱི་དང་མཆོད་པས་བསྐོར༔ དར་ཁང་གསུམ་རིམ་ཡོལ་བ་དང་༔ མདའ་གྲི་མེ་ལོང་བུར་པས་བརྒྱན༔
གཞན་ཡང་མཆོད་རྫས་སྤྱན་གཟིགས་བཀྲམ༔ རང་ཉིད་བདེ་བའི་སྟན་ལ་འདུག༔ གཉིས་པ་ཚོགས་བསགས་རྣམ་དག་ནི༔ རྡོ་རྗེ་སློབ་དཔོན་སངས་རྒྱས་དཔལ༔ དུས་གསུམ་བཞུགས་ལ་ཕྱག་འཚལ་ལོ༔ དངོས་འབྱོར་ཡིད་ཀྱིས་རྣམ་སྤྲུལ་པའི༔ དག་པའི་མཆོད་པ་བཞེས་སུ་གསོལ༔ དངོས་གྲུབ་བར་དུ་གཅོད་པའི་བགེགས༔ ཉེས་བྱས་མ་ལུས་བཤགས་པར་བགྱི༔ ཕྱོགས་བཅུ་འཁོར་གསུམ་དག་པའི་ཆོས༔
མ་ཆགས་སྤྱོད་ལ་རྗེས་ཡི་རང་༔ དག་པ་མཐའ་བཞིའི་དྲི་མ་མེད༔ རྫོགས་པའི་བྱང་ཆུབ་སེམས་བསྐྱེད་དོ༔ མཆོག་གསུམ་བརྟེན་པའི་ཞིང་གྱུར་ལ༔ གཉིས་མེད་དོན་གྱིས་སྐྱབས་སུམཆེ༔ ཚེ་རབས་བགྲངས་པའི་དགེ་བ་ཀུན༔ བསྡུས་ཏེ་བྱང་ཆུབ་ཆེན་པོ་བསྔོ༔
གསུམ་པ་བགེགས་བསྐྲད་པ་ནི༔ ཧཱུྃ༔ ང་ནི་ཡེ་ཤེས་ཁྲོ་བོའི་རྒྱལ༔
དམར་ནག་པདྨ་དབང་གི་སྐུ༔ རྡོ་རྗེའི་དབྱུག་པ་སྡིགས་མཛུབ་བསྒྲེངས༔ གནམ་ལྕགས་རྡོ་རྗེའི་ཚྭ་ཚྭ་འཕྲོ༔ ཧཱུྃ་ཕཊ྄་སྒྲ་ཡིས་བགེགས་དཔུང་བརྒྱལ༔ ལོག་འདྲེན་བདུད་རིགས་ཚར་གཅོད་གྱུར༔ ཨོཾ་ཧྲཱིཿཔདྨ་ཙཎྜ་ཀྲོ་དྷ་ཧ་ཡ་གྲཱི་བ་ཧུ་ལུ་ཧུ་ལུ་ཧཱུྃ་ཕཊ྄ཿ ཧཱུྃ༔ ཉོན་ཅིག་ལོག་འདྲེན་བགེགས་ཀྱི་ཚོགས༔ ཚེ་རབས་ལན་ཆགས་འབྱུང་པོའི་རིགས༔ འདོད་ཡོན་གླུད་གཏོར་འདི་ཁྱེར་ལ༔
གནས་འདིར་མ་འདུག་གཞན་དུ་དེངས༔ གལ་ཏེ་འཚེ་ཞིང་གླགས་ལྟ་ན༔ རབ་ཏུ་གཞོམ་པར་གདོན་མི་ཟ༔ སརྦ་བྷཱུ་ཏ་གཙྪ༔ ཧཱུྃ ་བཞིའི་སྔགས་དང་ཐུན་གྱིས་བྲབ༔ བཞི་པ་སྲུང་མཚམས་བཅད་པ་ནི༔ ཧཱུྃ༔ བདག་ཉིད་དཔལ་གྱི་ཐུགས་ཀ་ནས༔ ཁྲོ་བོ་སྤྲོས་པས་ནམ་མཁའ་གང་༔ ཁྲོ་མོ་སྤྲོས་པས་ས་གཞི་གང་༔
སྲས་མཆོག་ཁྲོ་ཆུང་བར་སྣང་གང་༔ ལྕགས་སྡིག་བྱ་ཁྱུང་ཚྭ་ཚྭ་འཁྱུག༔ སྐུ་སྨད་སྒྲོལ་མཚོན་དབལ་ཕུར་གྱིས༔ ལོག་འདྲེན་བདུད་རིགས་སྲོག་སྙིང་ལ༔ གདབ་བོ་བཛྲ་ཀཱི་ལ་ཡ༔ བྲོ་བརྡུང་ཕྱེ་མ་རྡུལ་དུ་བཤིག༔ ན་མ་ས་མནྟ་ཀཱ་ཡ་ཝཱཀྩིཏྟ་བཛྲ་ནན༔ ཨོཾ་གྷ་གྷ༔ གྷ་ཏཱ་ཡ་གྷ་ཏཱ་ཡ༔ སརྦ་དུཥྚཾ༔
གནོད་པའི་བགེགས་ཐམས་ཅད་མཱ་ར་ཡ་རྦད༔ ཀཱི་ལི་ཀཱི་ལ་ཡ༔ སརྦ་པཱ་པཾ་ཧཱུྃ་ཧཱུྃ་ཧཱུྃ་བཛྲ་ཀཱི་ལི་ཀཱི་ལ་ཡ༔ བཛྲ་དྷ་རོད་ཨཱཛྙཱ་པ་ཡ་ཏི༔ ཀཱ་ཡ་ཝཱཀྩིཏྟ༔ བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཅེས་པས་མཚམས་ཕུར་གདབ་ཅིང་རྒྱལ་ཐོ་བསླང་༔ ལྔ་པ་སྲུང་འཁོར་བསྒོམ་པ་ནི༔ ཧཱུྃ༔ དཔལ་ཆེན་ཁྲོ་རྒྱལ་ལྷ་ཚོགས་ཀྱི༔
སྐུ་ལས་འཕྲོས་པའི་འོད་རྩེ་ལ༔ མཚོན་ཆ་སྣ་ཚོགས་རྡུལ་ལྟར་འཁྲིགས༔ རྡོ་རྗེ་འཁོར་ལོ་ཐོ་བ་དང་༔ ཕུར་པོ་རལ་གྲི་གཏུན་ཤིང་མདུང་༔ རིམ་པ་བདུན་གྱི་གུར་གང་ལས༔ ཡེ་ཤེས་ལྔ་ཡི་མེ་དཔུང་མཆེད༔ སྣང་སྲིད་ཐམས་ཅད་རིག་སྔགས་སྐུ༔ འབར་བ་དྲག་པོའི་བསྲུང་མཚམས་ལས༔ བསྐལ་པའི་རླུང་ཡང་འདའ་མི་འགྱུར༔ བཛྲ་ཀྲོཏ་རཀྵ་རཀྵ་ཧཱུྃ༔
དྲུག་པ་བྱིན་དབབ་པ་ནི༔ ཧཱུྃ༔ ཕྱོགས་བཅུ་དུས་གསུམ་རྒྱལ་བ་རྣམས༔ དྲག་པོ་ཨེ་ཡི་གཞལ་ཡས་འདིར༔ འབར་བ་དྲག་པོའི་སྐུར་བཞེངས་ལ༔ བྱིན་ཆེན་ཕོག་ལ་དབང་ཆེན་སྐུར༔ བདག་དང་སྒྲུབ་རྫས་གཟི་བྱིན་སྐྱེད༔ མི་ཕྱེད་རྡོ་རྗེའི་རང་བཞིན་དུ༔ བྱིན་གྱིས་རློབས་ཤིག་ཐུགས་རྗེ་ཅན༔ སྐུ་ཡི་གར་བསྒྱུར་ལམས་སེ་ལམ༔
གསུང་གི་གད་རྒྱངས་ཡ་ལ་ལ༔ ཐུགས་ཀྱི་བྱིན་རླབས་ཐིབས་སེ་ཐིབས༔ མཐུ་སྟོབས་གློག་དམར་ཁྱུགས་སེ་ཁྱུག༔ དྲག་རྩལ་ཐོག་རྒོད་ཤ་ར་ར༔ སྲེག་པའི་མེ་དཔུང་འུ་རུ་རུ༔ མཁའ་ལ་ཆར་ལྟར་བབས་ནས་ཀྱང་༔ བྱིན་ཆེན་བྱིན་ཕོབ་བཅོམ་ལྡན་འདས༔ དབང་ཆེན་དབང་སྐུར་བཅོམ་ལྡན་འདས༔ མཐུ་ཆེན་མཐུ་སྩོལ་བཅོམ་ལྡན་འདས༔ ལས་ཀྱི་འབྲས་བུ་མཆིས་པར་མཛོད༔
བཛྲ་དྷཱ་ར་རུ་ལུ་རུ་ལུ་ཧཱུྃ་བྷྱོ་ཧཱུྃ༔ ཛྙཱ་ན་ཨཱ་བེ་ཤ་ཡ་ཨ་ཨཱཿ བདུན་པ་མཆོད་རྫས་བྱིན་རླབས་ནི༔ ཧཱུྃ༔ རང་གི་གནས་གསུམ་པདྨ་ཉི་ཟླའི་སྟེང་༔ ཨོཾ་དཀར་ཨཱ་དམར་ཧཱུྃ་མཐིང་འོད་དུ་འབར༔ ཨོཾ་ལས་འོད་འཕྲོས་མཆོད་རྫས་འབགས་གཙོག་སྦྱངས་ས༔ ཨཱ་ལས་འོད་འཕྲོད་ཡེ་ཤེས་བདུད་རྩིར་གྱུར༔ ཧཱུྃ་ལས་འོད་འཕྲོད་འདོད་ཡོན་སྤྲིན་ཕུང་གཏིབས༔ སྨན་གཏོར་རཀྟི་སྦྱོར་སྒྲོལ་མཆོད་པའི་སྤྲིན༔
ནམ་མཁའི་མཐའ་ཀླས་སྤྲུལ་ལམ་ལྷུན་གྱིས་གྲུབ༔ ཨོཾ་བྷྲཱྃ་ཏྲཱྃ་ཧྲཱི༔ ཨ༔ ཞེས་བྱིན་གྱིས་བརླབ་པོ༔ ས་མ་ཡ༔ རྒྱ་རྒྱ་རྒྱ༔ གཉིས་པ་དངོས་གཞི་ཏིང་འཛིན་གསུམ༔ གཞལ་ཡས་ལྷ་བསྐྱེད་སྦྱན་འདྲེན་བཞུགས༔ ཕྱག་འཚལ་མཆོད་བསྟོད་འཛབ་ཕྲིན་ནོ༔ དང་པོ་ཏིང་འཛིན་རྣམ་གསུམ་ནི༔
ཧཱུྃ༔ ཆོས་རྣམས་དམིགས་མེདརང་བཞིན་སྤྲོས་དང་བྲལ༔ ཐུགས་རྗེའི་རྩལ་སྣང་སྙིང་རྗེའི་རོལ་པ་ཤར༔ སྟོང་ཉིད་སྙིང་རྗེ་དབྱེར་མེད་རང་རི་ཧཱུྃ༔ རང་བྱུང་རྟེན་འབྲེལ་རྒྱུ་ཡི་སྲོག་ཏུ་གནས༔ ཨོཾ་བཛྲ་ཙིཏྟ་ས་མཱ་ཏི་ཧཱུྃ༔ གཉིས་པ་གཞལ་ཡས་བསྐྱེད་པ་ནི༔ ཧཱུྃ༔ འོད་ལྔ་འདུས་པའི་ཧཱུྃ་ཆེན་སྔོན་པོ་ལས༔ ཨེ་ཡཾ་ར་སུཾ་ཀེཾ་རཾ་བྷྲུྃ་ཡིག་འཕྲོས༔
ཨེ་ལས་ནམ་མཁའ་མཐའ་དབུས་མེད་པར་བརྡལ༔ ཡཾ་ལས་རླུང་དཀྱིལ་ལྗང་ནག་རྒྱ་གྲམ་གཡོ༔ ར་ལས་རཀྟའི་རྒྱ་མཚོ་དམར་ཟླུམ་འཁྲུག༔ སུཾ་ལས་མི་ཤིགས་སྲ་བརྟན་གྲུ་བཞིར་བརྡལ༔ ཀེཾ་ལས་རྡོ་རྗེའི་རི་རབ་ལྷུན་པོ་བརྗིད༔ རྃ་ལས་བསྐལ་པའི་མེ་དཔུང་སྟོང་ཁམས་འཁྲུག༔ བྷྲཱུྃ་ལས་སྣོད་བཅུད་ཡོངས་རྫོགས་འབར་བའི་དལ༔ སྣོད་ཀྱི་འཇིག་རྟེན་འོད་ལྔའི་གཞལ་ཡས་གང་༔ བཅུད་ཀྱི་འགྲོ་དྲུག་དུར་ཁྲོད་བྷནྡྷའི་མཁར༔ གྲུ་བཞི་སྒོ་བཞི་རྟ་བབས་ཆོས་འཁོར་ཏོག༔
ལྷ་བརྒྱད་ཀ་བ་ཀླུ་བརྒྱད་ཀ་གདན་ལ༔ གཟའ་བརྒྱད་ཀ་ཞུ་ཚངས་པའི་གདུང་མ་བྲེས༔ རྒྱུ་སྐར་གྲལ་ལྕམ་ཞྀིང་སྦྲུལ་པགས་པས་ཕུབ༔ ཉི་ཟླའི་མཐོང་ཁུང་རང་འོད་ཡེ་ཤེས་གསལ༔ ཕྱི་ནང་རྡོ་རྗེའི་ཆར་དང་སེར་བ་འབེབས༔ ཆོས་ཉིད་སྟོང་པའི་རང་སྒྲ་འབྲུག་ལྟར་ལྡིར༔ སྟོང་གསུམ་བརྡལ་བ་དཔལ་གྱི་གཞལ་ཡས་ཀྱི༔ འཁོར་ཡུག་རྩིབས་སྟོང་དུར་ཁྲོད་རྡོར་མེས་གཏམས༔ རང་བྱུང་ལྷུན་གྲུབ་སྲ་བརྟན་མི་ཤིགས་གསལ༔ བྷྲཱུྃ་བི་ཤྭ་བི་ཤུདྡྷེ་བྷནྡྷ་ཛྙཱ་ན་ཙཀྲ་མཎྜ་ལ་ཧཱུྃ༔
གསུམ་པ་ལྷ་བསྐྱེད་པ་ནི༔ ཧཱུྃ༔ ཕོ་བྲང་ལྟེ་བར་དུག་མཚོ་ཁོལ་མའི་ཀློང་༔ རྡོ་རྗེའི་རི་བྲག་ཀླུ་འབུམ་གཉན་ཁྲི་དང་༔ ས་བདག་སྟོང་སྡེ་ལྷ་སྲིན་འབྱུང་པོས་གཏམས༔ པདྨ་ཉི་སྟེ་རྒྱུ་ཡི་ཧཱུྃ་མཐིང་ལས༔ འོད་འཕྲོས་རྒྱལ་ཀུན་བྱིན་བསྡུས་འགྲོ་རྒྱུད་སྦྱངས༔ ཡོངས་གྱུར་བདེ་གཤེགས་སྟོབས་འདུས་འཇིགས་བྱེད་ཆེ༔ ནཱ་ག་རཀྴ་མཐིང་ནག་དབུ་དགུ་པ༔ བཅོ་བརྒྱད་ཕྱག་ལྡན་སྐུ་སྨད་དུག་སྦྲུལ་གྱིས༔
དུག་རི་ལན་གསུམ་འཁྱུད་ཅིང་མཇུག་མ་ཡིས༔ སྲིད་པ་ལྟོ་དཀྲུགས་གླིང་བཞི་ཡོམ་ཡོམ་འགུལ༔ གཡས་དགུས་གྲི་གུག་གཡོན་དགུས་རྩིབས་ལྡན་བསྐོར༔ རྩ་ཞལ་སྡིག་པ་ལྷག་མ་སྲིན་པོའི་ཞལ༔ ཞལ་གདངས་མཆེ་གཙིགས་སྤྱན་དམར་གློག་ལྟར་འཁྱུག༔ སྦྲུལ་ནག་རལ་པ་བསྐལ་པའི་མུན་ལྟར་གཏིབས༔ ཐོད་སྐམ་དབུ་རྒྱན་སྦྲུལ་རིགས་ཡན་ལག་དཀྲིས༔ རྡོ་རྗེའི་རྒྱན་དྲུག་སྤུ་གྲིའི་སྒྲོ་གཤོག་བརྒྱངས༔ གསང་བའི་ཡུམ་མཆོག་ཀླུ་མོ་དུག་སྦྲུལ་འཁྱིལ༔ ཞལ་གཅིག་སྤྱན་གཅིག་ཕྱག་གཉིས་སྦྲུལ་ཞགས་དང་༔
ནད་རྐྱལ་འཛིན་པས་ཡབ་ཀྱི་མགུལ་ནས་འཁྱུད༔ ཡབ་ཡུམ་སྐུ་ལས་ཡེ་ཤེས་མེ་དཔུང་འབར༔ རྡོ་རྗེའི་ཚྭ་ཚྭས་སྟོང་གསུམ་ཁོར་ཡུག་ཁྱབ༔ དབུ་གཙུག་རིགས་བདག་གསང་བདག་ཐོད་ཕྲེང་རྩལ༔ མཐིང་གསལ་རྡོ་རྗེ་དྲིལ་འཛིན་ཡུམ་དང་སྦྱོར༔ དུང་ཁང་གནམ་ལྕགས་ཨེ་ཡི་གཞལ་ཡས་སུ༔ ཟིལ་གནོན་ཁྱུང་ནག་མེ་ཡི་གཤོག་པ་ཅན༔ བདེ་གཤེགས་སྟོབས་འདུས་རིགས་བཞིའི་བྱ་ཁྱུང་འགྱེད༔ ཏྲིག་ཁྲོཾ་སྒྲ་སྒྲོགས་ཁམས་གསུམ་ཟིལ་གྱིས་གནོན༔ མགྲིན་པར་ཟླ་གམ་དབང་གི་གཞལ་ཡས་སུ༔
དབང་ཆེན་དམར་ནག་དབྱུག་པ་སྡིགས་མཛུབ་བསྒྲེངས༔ དུར་ཁྲོད་ཆས་རྫོགས་དོར་སྟབས་མེ་དཔུང་ཀློང་༔ ཧྲཱིཿཕཊ྄་སྒྲ་སྒྲོགས་སྡེ་བརྒྱད་འབྱུང་པོ་བསྔངས༔ ལས་བྱེད་ཉི་ཁྲི་ཆིག་སྟོང་འཕྲོ་འདུའི་སྐུ༔ ཐུགས་ཀར་འབྱུང་འདུས་རུས་སྦལ་གུར་ཁང་དབུས༔ གསང་བའི་བདག་པོ་མཐིང་ནག་རྡོ་རྗེ་སྡིག༔ འཇིགས་བྱེད་ཆས་རྫོགས་གཏུམ་རྔམས་ཁྲོ་ཚོགས་འཕྲོ༔ ཧཱུྃ་གི་རྔམ་སྒྲས་སྟེང་གདོན་ལྷ་སྲིན་བསྔངས༔ ལྟེ་བ་ལྕགས་སྡིག་འབར་བའི་གཞལ་ཡས་སུ༔ པདྨ་དྲག་པོ་དམར་ནག་སྲིན་པོའི་གཟུགས༔
དོར་སྟབས་ཟིལ་གནོན་རྡོ་རྗེ་ལྕགས་སྡིག་འཛིན༔ དྲག་གཏུམ་རབ་འཇིགས་ཁྲོ་བོ་ཁྲོ་མོ་འགྱེད༔ ཕཊ྄་སྒྲ་དྲག་པོས་སྲིད་གསུམ་གཡོ་ཞིང་ལྡེག༔ བ་སྤུའི་འོད་ཀློང་ཁྲོ་རྒྱལ་འབུམ་སྡེ་དང་༔ བྱ་ཁྱུང་ལྕགས་སྡིག་དུག་སྦྲུལ་མེ་འབར་འཕྱོ༔ སྟོང་གསུམ་སྲེག་པའི་ཡེ་ཤེས་མེ་དཔུང་ཀློང་༔ ཨིཀྴ་ཕེ་ལཾ་རྔམས་པའི་སྒྲ་བསྒྲགས་པས༔ སྣང་སྲིད་དྲེགས་པ་ཐམས་ཅད་བརྒྱལ་ཞིང་རེངས༔ ཀླུ་གཉན་ས་བདག་ཀུན་གྱི་སྙིང་ཁྲག་ལུད༔ རབ་འབར་ཡེ་ཤེས་ཐུགས་རྗེའི་སྐུ་རུ་གསལ༔
ཁོར་ཡུག་གནམ་ལྕགས་འཁོར་ལོ་རྩིབས་བཅུ་པ༔ ནམ་མཁའི་མཐར་ཐུག་སྟེང་འོག་ཕྱོགས་མཚམས་འཁོར༔ དེ་ནང་རབ་འཇིགས་ཁྲོ་རྒྱལ་དཔལ་ཆས་རྫོགས༔ གཡས་པས་ཐོ་བ་གཡོན་པས་ལྕགས་ཀྱུ་འཛིན༔ དྲག་སྔགས་སྒྲ་སྒྲོགས་རང་འདྲའི་སྤྲུལ་པ་ཡིས༔ སྲིད་པ་མཐའ་ནས་སྡུད་ཅིང་ཀླད་ནས་འཇོམས༔ བཀའ་ཡི་ལས་མཁན་སྤྲུལ་པ་སྲོག་གི་གཤེད༔ བུདྡྷ་ནག་པོ་ཀླུ་ཡི་དེད་དཔོན་ཆེ༔ ཀླུ་མོ་ནག་མོ་དུང་སྐྱོང་ས་བདག་གཙོ༔ གཉན་གྱི་སྡེ་དཔོན་ཨ་བ་གླང་མགོ་ཅན༔
ཀླུ་བདུད་ཀླུ་སྲིན་ནག་པོའི་ཚོགས་ཀྱི་བསྐོར༔ ཀུན་ཀྱང་གདུག་པའི་སྐུ་ལ་ཡེ་ཤེས་སྲོག༔ དྲག་རྩལ་མཐུ་སྟོབས་རྫོགས་པའི་ངོ་བོར་གསལ༔ ཨོཾ་བཛྲ་ཕེ་ལཾ་ཁྲོཾ་ཧྲཱིཿཧཱུྃ་ཧཱུྃ༔ བཞི་པ་སྤྱན་འདྲེན་པ་ནི༔ ཧཱུྃ༔ འོག་མིན་ལྷུན་གྲུབ་ཆོས་དབྱིངས་ཕོ་བྲང་ནས༔ དུས་གསུམ་བདེ་གཤེགས་རྒྱལ་བ་རབ་འབྱམས་རྣམས༔ འགྲོ་ལ་བརྩེ་བའི་ཐུགས་རྗེས་སྐུར་བཞེངས་ལ༔ འཇིགས་པའི་སྐུ་དང་རྔམས་པའི་རིགས་སྔགས་སྒྲ༔
དཔའ་བའི་ཐུགས་ཀྱི་མ་རུངས་བདུད་དཔུང་ཚོགས༔ གཉིས་མེད་བྱང་ཆུབ་སེམས་སུ་ཤུགས་ཀྱིས་སྒྲོལ༔ ཐུགས་རྗེ་ཆེན་པོའི་ཚོགས་རྣམས་འདིར་གཤེགས་ལ༔ སྒྲུབ་མཆོག་བདག་ལ་དབང་དང་དངོས་གྲུབ་སྩོལ༔ བཛྲ་དྷ་ར་ཁྲོཾ་ཧྲཱིཿཧཱུྃ་ཕེ་ལཾ་དུ་ཛཿཛཿ ལྔ་པ་བཞུགས་སུ་གསོལ་བ་ནི༔ ཧཱུྃ༔ བདག་ཉིད་ཐབས་ཀྱིས་བསྐྱེད་པ་དམ་ཚིག་ལྷ༔ ཤེས་རབ་དབྱིངས་ནས་དྲངས་པ་ཡེ་ཤེས་ལྷ༔ གདོད་ནས་དབྱེར་མེད་དུ་མ་རོ་གཅིག་ངང་༔
འགྱུར་མེད་རྡོ་རྗེའི་གདན་ལ་བཞུགས་སུ་གསོལ༔ ཛ༔ ཧཱུྃ་བྃ་ཧོཿ ས་མ་ཡ་ཏིཥྛ་ལྷན༔ དྲུག་པ་ཕྱག་འཚལ་བ་ནི༔ ཧཱུྃ༔ ཆོས་དབྱིངས་སྐྱེ་བ་མེད་པ་ལས༔ འགགས་མེད་མཁྱེན་པའི་ཡེ་ཤེས་རྩལ༔ འགྲོ་བའི་དོན་དུ་སོ་སོར་སྤྲུལ༔ ཡེ་ཤེས་ལྷ་ལ་ཕྱག་འཚལ་ལོ༔
ཨ་ཏི་པཱུ་ཧོ༔ པྲ་ཏཱིཙྪ་ཧོཿ བདུན་པ་མཆོད་པ་ལ་བཞི་ལས༔ དང་པོ་ཕྱི་མཆོད་འབུལ་བ་ནི༔ ཧཱུྃ༔ སངས་རྒྱས་ཀུན་གྱི་ཐུགས་ལས་སྤྲུལ༔ ཡེ་ཤེས་གསང་བ་བདེ་བའི་མཆོག༔ མཆོད་ཡོན་མེ་ཏོག་བདུག་སྤོས་དང་༔ མར་མེ་དྲི་ཆབ་ཞལ་ཟས་ཚོགས༔ རོལ་མོ་དབྱངས་སྙན་ནམ་མཁའ་གང་༔
ཕྱོགས་བཅུའི་དཀྱིལ་འཁོར་ཐམས་ཅད་ལ༔ ཁྲོ་ཆེན་འབར་བའི་ཚོགས་ལ་འབུལ༔ ཨ་ལ་ལ་སྟེ་བཞེས་སུ་གསོལ༔ བཛྲ་ཨརྒྷཾ་པུཥྤེ་ སོགས་བརྗོད༔ གཉིས་པ་ནང་མཆོད་སྨན་གཏོར་རཀྟ་འབུལ་བ་ནི༔ ཧཱུྃ༔ རང་བྱུང་གདོད་ནས་རྣམ་པར་དག༔ རྩ་བརྒྱད་སྟོང་ལ་སྦྱར་བའི་སྨན༔ རིགས་ལྔ་དམ་ཚིག་ལྔ་ཡི་དངོས༔ ཡེ་ཤེས་ལྔ་རྫོགས་སྒྲུབ་པའི་རྫས༔
རྒྱུད་དྲུག་སེམས་ཅན་ཀུན་སྒྲོལ་བའི༔ དུག་ལྔ་སེལ་བའི་བདུད་རྩི་འདི༔ ཕྱོགས་བཅུའི་སངས་རྒྱས་ཐམས་ཅད་དང་༔ འབར་བའི་ཁྲོ་བོའི་ལྷ་ལ་འབུལ༔ གཉིས་སུ་མེད་པར་བཞེས་སུ་གསོལ༔ ཨོཾ་སརྦ་པཉྩ་ཨ་མྲྀ་ཏ་ཁཱ་རཾ་ཁཱ་ཧི༔ ཧཱུྃ༔ བླ་མེད་མཆོག་གི་མཆོད་པ་འདི༔ ཡེ་ཤེས་ལྔ་ཡི་འོད་ཟེར་འཕྲོ༔ འདོད་ཡོན་ལྔ་ཡི་རབ་བརྒྱན་པ༔
དཔལ་ཆེན་དཀྱིལ་འཁོར་ལྷ་ལ་འབུལ༔ ཐུགས་དམ་བཞིན་དུ་བཞེས་སུ་གསོལ༔ མཧཱ་བ་ལིཾ་ཏ་ཁཱ་རཾ་ཁཱ་ཧི༔ ཧཱུྃ༔ ཆགས་མེད་རཀྟ་མཁའ་དབྱྀིངས་རྒྱུན༔ འཁོར་བ་རྣམ་དག་བདེ་ཆེན་མཚོ༔ རྒྱུད་དྲུག་དབྱིངས་སུ་སྒྲོལ་བའི་ཕྱིར༔ ཁྲོ་ཆེན་འབར་བའི་ལྷ་ལ་འབུལ༔ མཧཱ་རཀྟ་ཁཱ་རཾ་ཁཱ་ཧི༔ གསུམ་པ་གསང་བ་སྦྱོར་སྒྲོལ་གྱི་མཆོད་པ་ནི༔
ཧཱུྃ༔ ཐབས་དང་ཤེས་རབ་གཉིས་མེད་པ༔ བདེ་ཆེན་སྤྲོས་བྲལ་ཐིག་ལེའི་སྐུ༔ འདུ་འབྲལ་མེད་པའི་མཆོད་པ་བཞེས༔ ཛཿཧཱུྃ་བཾ་ཧོཿཔདྨ་ཡོ་གི་ནི་ཨཱ་བེ་ཤ་ཡ་ཨཱཿ ཧཱུྃ༔ གཉིས་འཛིན་མཚན་མའི་ཆོས་རྣམས་ལ༔ ངོ་བོ་ཅིར་ཡང་གྲུབ་པ་མེད༔ ཡེ་ནས་ལྷུན་རྫོགས་སངས་རྒྱས་ཆོས༔ གཉིས་སུ་མེད་པའི་མཆོད་པ་བཞེས༔
མ་ཏྲཾ་རུ་དྲ་ཨ་པ་ར་ཎ་ཕཊ྄ཿ བཞི་པ་མཉམ་པ་ཉིད་ཀྱི་མཆོད་པ་ནི༔ ཧཱུྃ༔ མཉམ་པའི་སྒྲུབ་རྫས་ཆེན་པོ་ནི༔ བདག་དང་མཉམ་པའི་ཚོགས་ལ་འབུལ༔ བཟའ་བཅའ་བཏུང་བགོ་ལོངས་སྤྱོད་རྣམས༔ མི་དམིགས་མཉམ་པའི་མཆོད་པ་བཞེས༔ དྷརྨ་དྷཱ་ཏུ་ཨ་ཨཱཿ བརྒྱད་པ་བསྟོད་པ་ནི༔ ཧཱུྃ༔
དམིགས་མེད་སྤྲོས་བྲལ་མཁའ་ལྟར་དག་པ་ལ༔ བདེ་གཤེགས་དགོངས་པ་མ་འགགས་རྒྱུན་མི་ཆད༔ ཡེ་ཤེས་རང་གསལ་འབར་བ་རྔམ་པའི་དཔལ༔ དཔལ་ཆེན་ཁྲོ་བོའི་ལྷ་ལ་ཕྱག་འཚལ་བསྟོད༔ དུག་རི་རྒྱ་མཚོ་ཆེན་པོའི་ཀློང་དཀྱིལ་ནས༔ འཇིགས་བྱེད་རྒྱལ་པོ་འཆི་བདག་མགོ་དགུ་པ༔ ཨ་ཀྲོ་རཱ་ཛ་ནག་པོ་ཏི་པ་ཙ༔ ནཱ་ག་རཀྴའི་སྐུ་ལ་ཕྱག་འཚལ་བསྟོད༔ འདས་དང་མ་འདས་སོ་མཚམས་གདུག་པ་འདུས༔ དབུ་དགུ་རྩ་ཞལ་སྡིག་པས་ལོག་འདྲེན་ཟ༔
ཁྲོས་པའི་ཞལ་གདངས་ཨི་ལ་ཤ་ཡི་སྒྲས༔ སྲིད་གསུམ་སྐྲག་པར་མཛད་ལ་ཕྱག་འཚལ་བསྟོད༔ སྐུ་སྟོད་སྲིན་གཟུགས་སྐུ་སྨད་དུག་སྦྲུལ་འཁྱིལ༔ བཅོ་བརྒྱད་ཕྱག་གི་མཚོན་ཆས་གདུག་པ་འདུལ༔ སྤྱན་མྀག་ཉེར་བདུན་ཉི་ཟླ་ཁྲག་མཚོར་འཁྱིལ༔ སྟོང་གསུམ་དུས་གཅིག་གཟིགས་ལ་ཕྱག་འཚལ་བསྟོད༔ སྦྲུལ་ནག་རལ་པ་དུག་རླངས་མུན་ལྟར་གཏིབས༔ ཐོད་སྐམ་དབུ་རྒྱན་བདེ་གཤེགས་ཞིང་ཁམས་རྫོགས༔ སྦྲུལ་རིགས་ལྔས་བརྒྱན་རྡོ་རྗེའི་གཤོག་པ་གདེངས༔ སྟོང་ཁམས་ཟིལ་གྱིས་གནོན་ལ་ཕྱག་འཚལ་བསྟོད༔
རུལ་སྦལ་སྟོད་ཁེབ་རྡོ་རྗེའི་རྒྱན་དྲུག་དང་༔ ཕུར་བུའི་ལན་ཚར་དར་ནག་ཅོད་པན་འཕུར༔ ཆུ་སྲིན་ཤུན་པ་ཁྲག་ཞག་ཐིག་ལེས་བརྒྱན༔ དཔལ་གྱི་ཆས་ཀུན་འབར་ལ་ཕྱག་འཚལ་བསྟོད༔ གསང་བའི་ཡུམ་མཆོག་གཟི་ལྡན་ཀླུ་མོ་འཁྲིལ༔ སྦལ་སྦྲུལ་སྡོམ་སྡིག་གནམ་ལྕགས་ཚྭ་ཚྭ་འཕྲོ༔ སྲིད་གསུམ་བྱད་མ་ཀླུ་རྣམས་ཡོངས་ཀྱི་གཤེད༔ ལྷ་སྲིན་སྡེ་བརྒྱད་འདུལ་ལ་ཕྱག་འཚལ་བསྟོད༔ རྒྱལ་བ་ཀུན་གྱི་སྤྱི་དཔལ་རིགས་ཀྱི་བདག༔ ཀུན་བཟང་རིག་འཛིན་རྡོ་རྗེ་ཐོད་པ་རྩལ༔
མཚན་དཔེའི་གཟི་འབར་ཁྲོ་འཛུམ་དགྱེས་པའི་ཉམས༔ གསང་སྔགས་དོན་རྒྱུད་སྟོན་ལ་ཕྱག་འཚལ་བསྟོད༔ ཟླ་གམ་དམར་པོ་དབང་གི་གཞལ་ཡས་ནས༔ རྟ་མགྲིན་རྒྱལ་པོ་ཁྲོ་གཏུམ་རྔམས་པའི་སྐུ༔ འབྱིན་འཇུག་རླུང་སྔགས་གྲགས་སྟོང་ཚངས་དབྱངས་སྒྲས༔ ཁམས་གསུམ་དབང་དུ་སྡུད་ལ་ཕྱག་འཚལ་བསྟོད༔ འབྱུང་ལྔའི་སྟོབས་འདུས་རུས་སྦལ་འོད་ཀློང་ནས༔ ཆོས་ཉིད་མི་འགྱུར་གསང་བདག་རྡོ་རྗེ་གཏུམ༔ དྲག་སྔགས་དམོད་པ་མཐར་ཕྱིན་ཧེ་རུ་ཀཿ དཔའ་བོ་གཡུལ་ལས་རྒྱལ་ལ་ཕྱག་འཚལ་བསྟོད༔
གནམ་ལྕགས་སྡིག་རྒོད་འབར་བའི་དཀྱིལ་འཁོར་ནས༔ ཆེ་བཙན་སྟོབས་ལྡན་པདྨ་ཧེ་རུ་ཀཿ རྡོ་རྗེ་དྲག་རྩལ་མངོན་སྤྱོད་སྟོབས་ལྡན་ཤུགས༔ ཁམས་གསུམ་ཅིག་ཅར་སྐུ་ལ་ཕྱག་འཚལ་བསྟོད༔ འབར་བའི་སྐུ་ནི་རི་རབ་ལྟོས་དང་མཉམ༔ གདུག་པའི་ང་རོས་སྲིད་གསུམ་རྨང་ནས་ལྡེག༔ སྒྲོལ་བྱེད་དྲག་པོ་ངར་ལྡན་ཐོག་ལྟར་མྱུར༔ སྐུ་གསུམ་ཐུགས་དབང་རྫོགས་ལ་ཕྱག་འཚལ་བསྟོད༔ སྤྲུལ་པའི་ཁྲོ་རྒྱལ་འབར་བ་ཆེན་པོ་བཅུ༔ སྟོང་ཁམས་ཟིལ་གནོན་རྔམས་པའི་སྒྲ་གདངས་ཅན༔
དགྲ་བགེགས་རྡུང་ཞིང་དམ་ཉམས་སྙིང་རྩ་གཅོད༔ མ་རུངས་ལོག་འདྲེན་འདུལ་ལ་ཕྱག་འཚལ་བསྟོད༔ འབར་བའི་དབྱིངས་ལས་དམོད་པའི་ཕོ་ཉ་འགྱེད༔ བྲ་གསོད་གིང་བཞོན་འབུམ་སྡེ་ཐོག་ལྟར་མྱུར༔ སྣང་སྲིད་ཐམས་ཅད་རིག་སྔགས་མཚོན་ཆའི་སྐུ༔ སྲིད་པ་དབྱིངས་སུ་གཞོམ་ལ་ཕྱག་འཚལ་བསྟོད༔ རང་རིག་གདོད་ནས་དག་པ་ཆོས་ཀྱི་སྐུ༔ རང་མདངས་འགགས་མེད་གསལ་ལ་ལོངས་སྤྱོད་རྫོགས༔ རང་བྱུང་ཐུགས་རྗེའི་རྩལ་རྫོགས་སྤྲུལ་པའི་སྐུ༔ འཁོར་འདས་དབྱེར་མེད་ལྷུན་གྱིས་གྲུབ་ལ་བསྟོད༔
དགུ་པ་ཛབ་བསྐུལ་བ་ནི༔ ཧཱུྃ༔ རྩེ་གཅིག་བོས་པས་བདེ་གཤེགས་རྒྱལ་བའི་དལ༔ སྐུ་གསུང་ཐུགས་ཀྱི་ཕྱག་རྒྱ་མི་འདའ་བཟུང་༔ དཔལ་ཆེན་ཁྲོ་རྒྱལ་མཆོག་དང་མཉམ་སྦྱར་ན༔ ཞལ་མཐོང་གསུང་ཐོས་རིག་རྩལ་དབང་ཐོབ་ནས༔ ཕྲིན་ལས་ཡོངས་སུ་རྫོགས་པར་མཛད་དུ་གསོལ༔ ཧཱུྃ་བཛྲ་པྲ་བྷེ་ཤ་ཡ་ཕཊ྄ཿ ཅེས་པས་ཛབ་དབྱེ་ཐོར་ཐུན་བཟུང་ན༔ ཨོཾ་བཛྲ་ཕེ་ལཾ་ཁྲོཾ་ཧྲཱི༔
ཧཱུྃ་ཧཱུྃ༔ ཞེས་རྩ་སྔགས་དང་༔ ན་མོ་བུདྡྷ་ཡ༔ ཨོཾ་བཛྲ་ཀཱི་ལི་ཀཱི་ལ་ཡ༔ ནཱ་ག་དུ༔ ཙནྡྷེ་ཙནྡྷེ༔ མི་ལི་མི་ལི༔ བྷནྡྷ་བྷནྡྷ༔ ནཱ་ག་ནི་སྭཱ་ཧཱ༔
ཞེས་སྒྲུབ་སྔགས་དང་༔
ལས་སྦྱོར་དགྲ་བགེགས་གང་ཡིན་ཀྱང་༔ གུད་ནས་འབྱུང་བ་ལྟར་དུ་བཟླ༔ ཐུན་མཚམས་ཛཔ྄་ཀྱི་བསྟོད་པ་ནི༔ ཧཱུྃ༔ མི་འདའ་རྡོ་རྗེའི་དམ་ཚིག་ལས༔ བསྐྱེད་རིམ་སྣང་སྟོང་མཆོད་པ་འདི༔ དཀྱིལ་འཁོར་ལྷ་ཡི་སྐུ་ལ་འབུལ༔ གྲགས་སྟོང་ཛཔ྄་ཀྱི་མཆོད་པ་འདི༔ དཀྱིལ་འཁོར་ལྷ་ཡི་གསུང་ལ་འབུལ༔ བདེ་སྟོང་ཡེ་ཤེས་མཆོད་པ་འདི༔
དཀྱིལ་འཁོར་ལྷ་ཡི་ཐུགས་ལ་འབུལ༔ སྒྲུབ་པའི་རིག་འཛིན་བདག་ཅག་ལ༔ སྐུ་གསུང་ཐུགས་ཀྱི་དངོས་གྲུབ་སྩོལ༔ ཅེས་དང་དབྱངས་གསལ་ཡིག་བརྒྱ་བརྗོད༔ དེ་ལྟར་གསང་སྔགས་ཟབ་མོའི་ལམ་འཁོར་ཅིང་༔ བསྐྱེད་རིམ་འགྱུར་མེད་རྣམ་པ་གསལ་རྫོགས་པས༔ ཚེ་རིང་ནད་མེད་ཐུན་མོང་ཡོན་ཏན་འབྱུང་༔ གསལ་སྟོང་དབྱེར་མེད་རྣམ་པར་དག་པ་ཡི༔ ཚོགས་གཉིས་མཐར་ཕྱིན་མཆོག་གི་སངས་རྒྱས་ཐོབ༔ སྙིང་པོའི་ཛཔ྄་བཟླས་གསལ་དག་ཐིམ་པར་བསྐྱལ༔
གསང་བ་སྔགས་ཀྱི་ནུས་པ་ཐོད་རྒལ་འབྱུང་༔ བདེན་པའི་ཚིག་འགྲུབ་ཀུན་གྱིས་བཀུར་ཞིང་མཆོད༔ མཉམ་རྫོགས་དགོངས་པས་བདག་གཞན་དོན་གཉིས་འགྲུབ༔ བདག་རྒྱུད་བྱིན་རླབས་ཉམས་དང་རྟོགས་པ་འཆར༔ གཞན་སྡེ་དབང་བསྒྱུར་ཆོས་ལ་སྦྱོར་བར་ནུས༔ ཡིད་གཉིས་ཐེ་ཚོམ་བྲལ་བར་ཉམས་བླངས་པས༔ མཆོག་ཐུན་དངོས་གྲུབ་འབྱུང་བར་ཐེ་ཚོམ་མེད༔ ས་མ་ཡ༔ རྒྱ་རྒྱ་རྒྱ༔ གསུམ་པ་རྗེས་ཀྱི་རིམ་པ་ལ༔
ཚོགས་མཆོད་བྱིན་རླབས་མཆོད་བསྐང་བཤགས༔ བསྒྲལ་བསྟབ་ལྷག་མ་ཐུགས་དམ་བསྐུལ༔ ཆད་ཐོ་བརྟན་སྐྱོང་དངོས་གྲུབ་བླང་༔ དང་པོ་ཚོགས་མཆོད་བྱིན་རླབས་ནི༔ མཾ་ས་སུ་ར་ལ་སོགས༔ འདོད་ཡོན་ཚོགས་ཀྱི་ལོངས་སྤྱོད་རྣམས༔ འཁྱིལ་བའི་སྔགས་དང་བདུད་རྩིས་བསང་༔ ཧཱུྃ༔ སྣོད་ཀྱི་འཇིག་རྟེན་ཚོགས་གཞོང་དུ༔ བཅུད་ཀྱི་འགྲོ་དྲུག་ཚོགས་ཀྱི་རྫས༔
འཁོར་འདས་མཉམ་ཉིད་མཆོད་པའི་སྤྲིན༔ བདེ་སྟོང་བླ་མེད་བདུད་རྩིར་གྱུར༔ ཨོཾ་ཨཱ༔ ཧཱུྃ༔ གཉིས་པ་ཕུད་ཀྱི་མཆོད་པ་ནི༔ ཧཱུྃ༔ འཁོར་འདས་བཅུད་བསྡུས་བ་ལིཾ་ཏ༔ ཚོགས་མཆོད་བདུད་རྩིའི་རྒྱ་མཚོ་འདི༔ འདོད་ཡོན་ལྔ་ཡི་སྤྲིན་ཕུང་གཏིབས༔ ནམ་མཁའ་གང་བའི་བདེ་ཆེན་པོ༔
ཁྲོ་འདུས་ཡི་དམ་ལྷ་ལ་འབུལ༔ གཉིས་སུ་མེད་པར་བཞེས་ནས་ཀྱང་༔ མཆོག་དང་ཐུན་མོང་དངོས་གྲུབ་སྩོལ༔ ག་ཎ་ཙཀྲ་པཱུ་ཛ་ཁཱ་ཧི༔ གསུམ་པ་བར་པས་བསྐང་བ་ནི༔ ཧཱུྃ༔ ཆོས་སྐུ་མི་འགྱུར་རྡོ་རྗེ་སེམས༔ དགྱེས་པ་ཐུགས་རྗེའི་ཕྲིན་ལས་གར༔ གསང་བདག་གཏུམ་པོའི་ཐུགས་དམ་བསྐང་༔ དབྱིངས་ལས་ཐབས་ཀྱི་སྐུར་སྣང་བ༔
གཤིན་རྗེ་གཤེད་པོ་འཇིགས་བྱེད་སྐུ༔ ཨ་ཀྲོ་རཱ་ཛའི་ཐུགས་དམ་བསྐང་༔ འཇིགས་བྱེད་སྐུ་ཡི་རོལ་པ་ལས༔ སྲིད་གསུམ་ཟིལ་གནོན་རླབས་ཆེན་པོ༔ མཁའ་ལྡིང་ནག་པོའི་ཐུགས་དམ་བསྐང་༔ དྲག་སྔགས་གསུང་གི་རང་བཞིན་ལས༔ འཇིགས་པའི་སྒྲ་སྒྲོགས་ཁམས་གསུམ་སྡུད༔ དབང་ཆེན་པདྨའི་ཐུགས་དམ་བསྐང་༔ མཉམ་གནས་དགོངས་པ་འཕོ་འགྱུར་མེད༔ རིག་པ་འོད་ཀྱི་སྙིང་པོ་ཅན༔
ཡེ་ཤེས་སེམས་དཔའི་ཐུགས་དམ་བསྐང་༔ སྤྲོ་བསྡུ་གསལ་བ་དྲན་འཛིན་ཞིག༔ རྟོག་མེད་མཁྱེན་དང་བརྩེ་བའི་དབྱིངས༔ ཏིང་འཛིན་སེམས་དཔའི་ཐུགས་དམ་བསྐང་༔ ཤེས་རབ་ཆེན་པོའི་ཡེ་ཤེས་མེས༔ སྣང་སྲིད་བདག་མེད་ཞུགས་སུ་བསྲེག༔ དྲག་པོ་རྩལ་གྱི་ཐུགས་དམ་བསྐང་༔ ཆོས་དབྱིངས་བདེ་ཆེན་རྡོ་རྗེ་འཆང་༔ རྩ་གསུམ་རྒྱལ་བ་འདུས་པའི་དཔལ༔ རིགས་བདག་གུ་རུའི་ཐུགས་དམ་བསྐང་༔
འབར་བའི་དབྱིངས་ལས་ཐུགས་རྗེའི་འོད༔ སྦལ་སྦྲུལ་སྡོམ་སྡིག་སྦྲུལ་ཆར་འབེབས༔ རང་གཤེད་ཕོ་ཉའི་ཐུགས་དམ་བསྐང་༔ སྟོང་ཁམས་ཟིལ་གནོན་ཡེ་ཤེས་རྒྱལ༔ དཔའ་གཏུམ་རྔམས་པས་ལོག་འདྲེན་སྒྲོལ༔ བདུད་འདུལ་ཁྲོ་བཅུའི་ཐུགས་དམ་བསྐང་༔ ཤེས་རབ་དབྱིངས་ལས་ཐབས་ཀྱི་སྐུ༔ སྲིད་གསུམ་སྲོག་གཤེད་ཧ་ལའི་གདོང་༔ འཁོར་ཚོགས་ཕོ་ཉའི་ཐུགས་དམ་བསྐང་༔ བཀའ་ཉན་བསྟན་སྲུང་དགྲ་བགེགས་སྒྲོལ༔
ཕྲིན་ལས་རྣམ་བཞི་ཐོགས་མེད་སྒྲོལ༔ བཀའ་སྲུང་གཏེར་བདག་ཐུགས་དམ་བསྐང་༔ འཁོར་འདས་ཐམས་ཅད་ཆོས་ཉིད་ངང་༔ དགྱེས་པའི་རྩལ་ཆེན་རྨས་པའི་དལ༔ མཉམ་རྫོགས་དབྱིངས་སུ་ཐུགས་དམ་བསྐང་༔ གཉིས་མེད་དོན་གྱི་དངོས་གྲུབ་སྩོལ༔ བཞི་པ་ཕྱི་མས་བཤགས་པ་ནི༔ ཧོ༔ གདོད་ནས་རང་རིག་ལྷ་དང་དབྱེར་མེད་ཀྱང་༔ མ་རིགས་དབང་གིས་གཉིས་རྟོག་སོ་སོར་བཟུང་༔
བག་མེད་དབང་གྱུར་དམ་འགལ་ཅི་མཆིས་པར༔ རིག་པ་ཡེ་ཤེས་ལྷ་ཡི་འཁོར་ལོར་བཤགས༔ གཉིས་མེད་བྱང་ཆུབ་ཆེན་པོར་དག་གྱུར་ཅིག༔ བཛྲ་ས་མ་ཡ་ཤུདྡྷེ་ཨཱ༔ ལྔ་པ་ཐ་མ་བསྒྲལ་བསྟབ་ནི༔ ན་མོ༔ རྩ་བརྒྱུད་བླ་མ་ཞི་ཁྲོ་རབ་འབྱམས་ལྷ༔ རྡོ་རྗེ་མེ་འབར་ལྷ་ཚོགས་བདེན་པའི་མཐུས༔ སྡང་དགྲ་གནོད་བགེགས་བདུད་དང་དམ་སྲི་སོགས༔ ཁྱད་པར་ཀླུ་གཉན་བྱད་གདོན་འཚེ་རྒོལ་རྣམས༔
རང་དབང་མེད་པར་གཟུགས་ལང་འདི་ལ་ཁུག༔ ཁྲོ་ཆེན་རྣམས་ཀྱིས་སྲིད་གསུམ་མཐའ་ནས་སྡུས༔ ཕོ་ཉ་རྣམས་ཀྱིས་འབྱུང་བཞིའི་ཕྱི་ནང་དཀྲུགས༔ སྲོག་གཤེད་རྣམས་ཀྱིས་དམིགས་པའི་སྙིང་ལ་ཟུང་༔ མ་མོ་རྣམས་ཀྱིས་ཤོར་མེད་བྱད་དུ་ཆིངས༔ སྤོར་བྱེད་རྣམས་ཀྱིས་ཤེས་པ་དབྱིངས་སུ་སྤོར༔ དུས་ལ་བབ་པོ་ལས་མཁན་མཐུ་མ་ཆུང་༔ རྒྱལ་བའི་མཐུ་བྱིན་བདེན་སྟོབས་ངད་མ་གཡེལ༔ ལས་དང་རྒྱུ་འབྲས་རྟེན་འབྲེལ་ཆུད་མ་གསན༔ དྲག་སྔགས་དམོད་པའི་ནུས་རྟགས་རྩལ་མ་བཞག༔
ད་ལྟ་ཉིད་དུ་མངོན་སྤྱོད་ཕྲིན་ལས་མཛོད༔ སརྦ་ནྲྀ༔ དུ་ཕུ་ཏྲི་ཛཿཧཱུྃ་བྃ་ཧོཿ ཕུར་བུ་ཐོགས་ལ༔ སྒྲོལ་བྱེད་སྲས་མཆོག་ཀཱི་ལ་ཡ༔ ཁྲོ་རྒྱལ་ཀུན་གྱི་སྟོབས་ཤུགས་འཆང་༔ སྲིད་པ་གསུམ་ཡང་སྒྲོལ་བྱེད་ན༔ དགྲ་དང་བགེགས་ལ་སྨོས་ཅི་དགོས༔ བསྟབ་པོ་གདུག་པའི་སྙིང་ལ་ཡ༔ ཐེབ་པར་མཛོད་ཅིག་ཀཱི་ལ་ཡ༔
ཨོཾ་བཛྲ་ཕེ་ལཾ་ཁྲོཾ་ཧྲཱིཿཧཱུྃ་ཧཱུྃ༔ ཀཱི་ལི་ཀཱི་ལ་ཡ་སརྦ་བིགྷཱན་བྃ་ཧཱུྃ་ཕཊ྄ཿ བསྟབ་པ་ནི༔ ཧཱུྃ༔ རིག་སྔགས་དམོད་པ་མཚོན་ཆའི་འཁོར་ལོ་ཡིས༔ དགྲ་བགེགས་ལྔ་ཕུང་ཕྱེ་མ་རྡུལ་དུ་རློག༔ སྣང་སྲིད་ཤ་རུས་དྭངས་ལྔའི་འདོད་ཡོན་ཚོགས༔ དྭངས་མའི་ཟེར་འབར་བདུད་རྩིའི་སྤྲིན་སྤྲོ་བ༔ ཡེ་ཤེས་འབར་བ་དཀྱིལ་འཁོར་ལྷ་ལ་འབུལ༔ བཞེས་ནས་དགྲ་བགེགས་ལྡང་མེད་ཕྲིན་ལས་མཛོད༔
ཨོཾ་ཨཱཿཧཱུྃ་རུ་དྲ་ནྲྀ་ཏྲི་ཤ་ཏྲཱཾ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཀིཾ་ནི་རི་ཏི་ཁ་ཁ་ཁཱ་ཧི་ཁཱ་ཧི༔ དྲུག་པ་ལྷག་མ་བསྔོ་བ་ནི༔ ཧཱུྃ་བྷྱོཿ དཔལ་གྱི་བཀའ་ཉན་རོལ་པའི་ལྷག་སྡུད་མ༔ དབང་ཕྱུག་མ་མོ་གིང་ལང་དུར་ཁྲོད་བདག༔ ཤ་ཟ་ལས་བྱེད་སྡེ་བརྒྱད་དྲེགས་པའི་ཚོགས༔ དཔལ་གྱི་ཕ་འབབ་ལྷག་གཏོར་འདི་བཞེས་ལ༔ དགྲ་བགེགས་སྒྲོལ་ལ་གསང་སྔགས་བསྟན་པ་སྲུངས༔ རྣལ་འབྱོར་རྩལ་སྐྱེད་གདུག་པའི་གཡུལ་ངོ་ཟློག༔ ཕྲིན་ལས་རྣམ་བཞི་ཐོགས་མེད་འགྲུབ་པར་མཛོད༔
མ་མ་དུང་དུང་ཧ་ཧེ་ཕཊ྄ཿ བདུན་པ་ཐུགས་དམ་བསྐུལ་བ་ནི༔ ཧཱུྃ༔ མི་མངོན་དབྱིངས་བཞུགས་བདེ་གཤེགས་རྒྱ་མཚོའི་ཚོགས༔ དབྱིངས་ནས་སྐུར་བཞེངས་ཐུགས་དམ་དུས་ལ་བབས༔ བྱིན་རླབས་མཐུ་སྟོབས་ནུས་རྩལ་དེང་འདིར་སྐྱེད༔ བདག་ལུས་ཕུང་ཁམས་ལྷ་ཡི་དཀྱིལ་འཁོར་ལ༔ འབར་བའི་སྟོབས་བཅུ་རྫོགས་པས་གཟི་བྱིན་མཆེད༔ སྲིད་པ་གསུམ་ཡང་རྔམས་དྲག་རོལ་པའི་རྩལ༔ མེ་འབར་ཆུ་འབྲུབ་རི་ཉིལ་རླུང་ཆེན་འུར༔
འབྲུག་སྒྲ་ཐོག་སེར་དྲག་པོའི་ངར་དང་བཅས༔ བདུད་དང་དགྲ་བགེགས་ཕྱེ་མར་མྱ་ལ་ལ༔ བྱད་མ་གནོད་བྱེད་གཞོབ་ཏུ་ཐུ་ལུ་ལུ༔ རྒོལ་བ་བརྩམས་པའི་བདུད་རིགས་སྙིང་ལ་ཡ༔ ཏྲིག་ནན་ཧུར་ཐུམ་ཤ་བཛྲ་ཚིནྡྷ་རྦད༔ བརླག་ཅིང་བཅོམ་ནས་ནམ་ཡང་ལྡང་མེད་དུ༔ ཡེ་ཤེས་འཁོར་ལོ་འབར་བས་རྒྱས་ཐོབ་ལ༔ རིག་འཛིན་རྣམས་ཀྱིས་བདེན་པའི་སྟོབས་སྐྱེད་ཅིག༔ ཡི་དམ་ལྷ་ཡིས་བསྐྱེད་རྫོགས་རྟགས་ཕྱུངས་ཤིག༔ དམ་ཅན་རྣམས་ཀྱིས་དམོད་པའི་མཐུ་སྐྱེད་ཅིག༔
ཁྲོ་རྒྱལ་རྣམས་ཀྱིས་མི་ཤིགས་རྒྱ་སྡོམས་ལ༔ མཐར་ཞིང་གཞོམ་པའི་ཕྲིན་ལས་འགྲུབ་པར་མཛོད༔ ཧཱུྃ་བཛྲ་ཕེ་ལཾ་ཁྲོཾ་ཧྲཱིཿཧཱུྃ་ཧཱུྃ་ཀཱི་ལི་ཀཱི་ལ་ཡ༔ རུ་དྲ་ནྲྀ་ཏྲི་ཤ་ཏྲཱུཾ་གརྫ་གརྫ་ཧ་ན་ཧ་ན་ད་ཧ་ད་ཧ་པ་ཙ་པ་ཙ་བྷནྡྷ་བྷནྡྷ་ཧུ་ལུ་ཧུ་ལུ་ཏིཥྛ་ཏིཥྛ་ཚིནྡྷ་ཚིནྡྷ་བྷིནྡྷ་བྷིནྡྷ་སྥོ་ཊ་སྥོ་ཊ་མཱ་ར་ཡ་སརྦ་བིག་ནཱན་ཏྲིག་ནན་ཨ་ཡཾ་ཕཊ྄ཿ བརྒྱད་པ་ཆད་ཐོ་བསྒྲག་པ་ནི༔ ཧཱུྃ༔ སྔོན་ཚེ་འདས་དུས་བསྐལ་པའི་དང་པོ་ལ༔ འོག་མིན་གསང་སྒྲོམ་མེ་རི་འབར་བ་རུ༔ ཆོས་སྐུ་གསང་བདག་རྡོ་རྗེ་མེ་འབར་གྱིས༔ ལོངས་སྐུ་ཁྲོ་རྒྱལ་འཇིགས་བྱེད་ཆེན་པོའི་སྐུ༔
སྤྲུལ་སྐུ་རབ་འབར་ནཱ་ག་རཀྴ་ཡིས༔ ཡེ་ཤེས་ཕྱག་རྒྱས་སྲིད་གསུམ་དབང་བསྡུས་ཤིང་༔ མ་རིག་གླིང་ཁམས་ངན་སོང་དོང་སྤྲུག་ཚེ༔ དབྱིངས་ཀྱི་ཌཱཀྐི་སྲིད་པའི་མ་རྣམས་ཀྱིས༔ ཐབས་ཀྱི་སྐུར་བསྟན་ཐ་ཚིག་ཁས་བླངས་བཞིན༔ དམ་རྫས་བདུད་རྩིའི་གཏོར་མ་འདི་བཞེས་ལ༔ གསང་སྔགས་མཐུ་སྐྱེད་བར་ཆད་བདུད་དཔུང་ཟློག༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དེ་འོག་བལ་ཡུལ་ཡང་ལེ་ཤོད་ཀྱི་གནས༔
གནོད་སྦྱིན་རྫོང་དུ་རིག་འཛིན་རྣམ་གསུམ་གྱིས༔ གསང་བདག་གཏུམ་ཆེན་རྡོ་རྗེ་མེ་འབར་གྱིས༔ སྐུ་གསུང་ཐུགས་ཀྱི་དཀྱིལ་འཁོར་ཞལ་ཕྱེས་ནས༔ ནམ་མཁའི་ཁམས་ནས་གཟའ་དང་རྒྱུ་སྐར་དང་༔ རྒྱ་མཚོའི་གཏིང་ནས་ས་བདག་གཉན་རྒོད་ཀླུ༔ བར་སྣང་ཁམས་ནས་སྡེ་བརྒྱད་བཏུལ་བའི་ཚེ༔ སྙིང་སྲུང་མ་བཞི་ཕོ་བདུད་ཉེར་གཅིག་སོགས༔ སྲིད་པའི་ལྷ་སྲིན་དྲེགས་པ་ཆེ་དགུ་ཡིས༔ རང་རྟགས་གཟུགས་བསྟན་ཁས་བླངས་དམ་བཅས་བཞིན༔ དམ་རྫས་བདུད་རྩིའི་གཏོར་མ་འདི་བཞེས་ལ༔
གསང་སྔགས་མཐུ་སྐྱེད་བར་ཆད་བདུད་དཔུང་ཟློག༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དེ་འོག་བར་གྱི་བསྐལ་པ་ཐ་མ་ལ༔ བྲག་དམར་མཆིམས་ཕུ་དཔལ་གྱི་ཕུག་རིང་དུ༔ སློབ་དཔོན་ཆེན་པོ་པདྨ་ཐོད་ཕྲེང་དང་༔ བདེ་ཆེན་ཡུམ་མཆོག་མཁའ་འགྲོ་མཚོ་རྒྱལ་གྱིས༔ རྡོ་རྗེ་སྲིན་པོའི་དཀྱིལ་འཁོར་ཞལ་ཕྱེས་ཚེ༔ གཟའ་ཀླུ་རྒྱལ་པོ་དབང་ཆེན་སྡེ་གསུམ་གྱིས༔ རང་རྟགས་གཟུགས་བསྟན་ཁས་བླངས་དམ་བཅས་བཞིན༔
དམ་རྫས་བདུད་རྩིའི་གཏོར་མ་འདི་བཞེས་ལ༔ གསང་སྔགས་མཐུ་སྐྱེད་བར་གཅོད་བདུད་དཔུང་ཟློག༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དེ་འོག་དུས་ཀྱི་བསྐལ་པའི་ཡང་མཐའ་ལ༔ ཡང་རྫོང་མི་འགྱུར་རྡོ་རྗེའི་གཏེར་ཕུག་ཏུ༔ རིག་འཛིན་སྔགས་འཆང་ཐུགས་མཆོག་རྡོ་རྗེ་དང་༔ དབྱིངས་ཀྱི་ཡུམ་ཆེན་རྡོ་རྗེ་གཟི་ལྡན་མས༔ གཉིས་མེད་ཟིལ་གནོན་དཀྱིལ་འཁོར་ཞལ་ཕྱེ་ཚེ༔ ཡེ་ཤེས་རོལ་པའི་ཕོ་ཉའི་ཚོགས་རྣམས་ཀྱིས༔
རང་རྟགས་གཟུགས་བསྟན་ཁས་བླངས་དམ་བཅས་བཞིན༔ དམ་རྫས་བདུད་རྩིའི་གཏོར་མ་འདི་བཞེས་ལ༔ གསང་སྔགས་མཐུ་སྐྱེད་བར་གཅོད་བདུད་དཔུང་ཟློག༔ རྣལ་འབྱོར་བཅཽོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ད་ལྟ་སྒྲུབ་པའི་རྣལ་འབྱོར་བདག་གཅག་གིས༔ སྟོང་གསུམ་བརྡལ་བ་དཔལ་གྱི་དཀྱིལ་འཁོར་འདིར༔ རྡོ་རྗེ་གསུམ་གྱི་ཏིང་འཛིན་སྒྲུབ་པའི་ཚོགས༔ བཀའ་སྲུང་དམ་ཅན་རྒྱ་མཚོའི་ཚོགས་རྣམས་ཀྱི༔ སྔོན་ཚེ་ཞལ་བཞེས་དམ་ལས་མ་འདའ་བར༔
དམ་རྫས་བདུད་རྩིའི་གཏོར་མ་འདི་བཞེས་ལ༔ གསང་སྔགས་མཐུ་སྐྱེད་བར་ཆོད་བདུད་དཔུང་ཟློག༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ སརྦ་དྷརྨ་པཱ་ལ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི༔ དགུ་པ་བརྟན་མ་སྐྱོང་བ་ནི༔ ཧཱུྃ༔ འཛམ་གླིང་བརྟན་པའི་བརྟན་མ་སྡེ་ལྔ་དང་༔ བོད་ཁམས་སྐྱོང་བའི་སྐྱོང་མ་བཅུ་གཉིས་རྣམས༔ མཛེས་པའི་གཟུགས་ལ་བརྗིད་པའི་ཆས་དང་ལྡན༔ རྔམས་པའི་ཚུལ་གྱིས་ཕྲིན་ལས་ཐོགས་མེད་མྱུར༔
འདིར་སྤྱོན་དམར་ཆེན་གཏོར་མའི་བཤལ་ཆུ་བཞེས༔ དཔལ་གྱི་བཀའ་བཞིན་རྣལ་འབྱོར་སྒྲུབ་པའི་གྲོགས༔ རྩ་རླུང་ཚེ་དཔལ་ཉམས་རྟོགས་རྟེན་འབྲེལ་སྤེལ༔ འབྲེལ་ཚད་དོན་ལྡན་སྨིན་གྲོལ་མཐར་ཕྱིན་ནས༔ མ་མ་ཏིང་ཏིང་ཤག་ཤག་བཛྲ་པཱ་ཎི་ཧོཿ སརྦ་དུང་དུང་ཧྲཱིང་ཧྲཱིང་ཛཿ ཨི་དཾ་བ་ལིཾ་ཏ་ཁཱ་ཧི༔ བཅུ་པ་བྲོ་བརྡུང་བ་ནི༔ ཧཱུྃ༔ རྔམས་ཆེན་རོལ་པའི་དཀྱིལ་འཁོར་འདིར༔
འབར་བ་དཔལ་གྱི་བྲོ་བརྡུང་བས༔ སྲིད་གསུམ་བསྡུས་ཤིང་དཔྱི་ནས་འཇོམས༔ བདུད་དང་དགྲ་བགེགས་འབྱུང་པོ་རྣམས༔ བྱང་ཆུབ་མཆོག་སེམས་མ་བསྐྱེད་བར༔ ནམ་ཡང་ལྡང་མེད་རྒྱས་བཏབ་བོ༔ ཨོཾ་ལཾ་ཧཱུྃ་ལཾ་སཏྭམྦྷ་ཡ་ནན༔ བཅུ་གཅིག་པ་དབང་བླང་བ་ནི༔ ཧཱུྃ༔ ཟིལ་གནོན་ཐུགས་ཀྱི་དཀྱིལ་འཁོར་ནས༔ ཡེ་ཤེས་གསལ་བའི་ཉི་མ་ཤར༔
དུས་གསུམ་བདེ་གཤེགས་སྤྲིན་ལྟར་གཏིབས༔ ཁྲག་འཐུང་ཁྲོ་ཚོགས་སྐར་ལྟར་འཁྲུགས༔ མཁའ་འགྲོ་དམ་ཅན་བྲན་ལྟར་འདུ༔ དངོས་གྲུབ་ཆར་འབེབས་ཚུབས་སེ་ཚུབ༔ བསྐྱེད་རྫོགས་བཟླས་བརྗོད་མཐའ་རུ་ཕྱིན༔ དངོས་གྲུབ་སྩོལ་བའི་དུས་ལ་བབས༔ སྐུ་མཆོག་སྐུ་ཡི་དཀྱིལ་འཁོར་ནས༔ འགྱུར་མེད་སྐུ་ཡི་དངོས་གྲུབ་སྩོལ༔ གསུང་མཆོག་གསུང་གི་དཀྱིལ་འཁོར་ནས༔ འགགས་མེད་གསུང་གི་དངོས་གྲུབ་སྩོལ༔
ཐུགས་མཆོག་ཐུགས་ཀྱི་དཀྱིལ་འཁོར་ནས༔ འཁྲུལ་མེད་ཐུགས་ཀྱི་དངོས་གྲུབ་སྩོལ༔ ཀུན་འབྱུང་ཡོན་ཏན་དཀྱིལ་འཁོར་ནས༔ ཚེ་དཔལ་ཡེ་ཤེས་དངོས་གྲུབ་སྩོལ༔ ཐོགས་མེད་ཕྲིན་ལས་དཀྱིལ་འཁོར་ནས༔ གང་འདུལ་ཐུགས་རྗེའི་དངོས་གྲུབ་སྩོལ༔ དུས་གསུམ་བདེ་གཤེགས་ཐམས་ཅད་ཀྱི༔ སྐུ་གསུང་ཐུགས་དང་གཉིས་མེད་སྩོལ༔ རྩ་སྔགས་ཤམ་བུར༔ ཀཱ་ཡ་ཝཱཀྐ་ཙིཏྟ་གུ་ཎ་གུ་ཧྱ་ཨ་བྷི་ཥིཉྩ་ཧཱུྃ་ཨཱཿ
བཀྲ་ཤིས་བྱིན་དབབ་བརྟན་པར་བྱ༔ བཅུ་གཉིས་པ་བཟོད་གསོལ་ནི༔ ཧོཿ དམ་ཚིག་གཉན་གྱི་དཀྱིལ་འཁོར་འདིར༔ རྫས་དང་ཏིང་འཛིན་བཟླས་བརྗོད་གཡེལ༔ ཉམས་ཆག་འགལ་འཁྲུལ་ཐམས་ཅད་བཤགས༔ སྒྲིབ་བྲལ་ཚངས་པའི་དངོས་གྲུབ་སྩོལ༔ ཅེས་ཡིག་བརྒྱ་བཟླ༔ བཅུ་གསུམ་པ་གཤེགས་བསྡུ་ནི༔ ཧཱུྃ༔
ཆོས་ཀྱི་དབྱིངས་ལས་སྙིང་རྗེའི་རོལ་རྩལ་གྱིས༔ འགྲོ་བའི་དོན་དུ་གསལ་རྫོགས་ཡེ་ཤེས་དལ༔ གང་འདུལ་སྟོབས་བཅུའི་ཕྲིན་ལས་མཐར་ཕྱིན་ནས༔ དགོངས་པ་ཟང་ཐལ་དམིགས་མེད་དབྱིངས་སུ་མུ༔ བཅུ་བཞི་པ་བསྔོ་བ་ནི༔ ཧཱུྃ༔ མོས་པ་ལྷུར་བླངས་བདེན་པས་སྟོབས་ཕྱུང་བའི༔ བསྐྱེད་རྫོགས་ཏིང་འཛིན་དགེ་ཚོགས་ནམ་མཁའི་ཁྱོན༔ ནམ་ཡང་འཛད་མེད་ཡེ་ཤེས་འཁོར་ལོའི་རྒྱུན༔ འགྲོ་ཀུན་འབད་མེད་གྲོལ་བའི་རྒྱུ་རུ་བསྔོ༔
བཅོ་ལྔ་པ་སྨོན་ལམ་ནི༔ ཧོཿ བདག་གཞན་འཁོར་འདས་དུས་གསུམ་དགེ་བ་ཡིས༔ འགྲོ་དྲུག་རྒུད་མེད་དགེ་ལེགས་དཔལ་ལ་སྤྱོད༔ ཕུན་ཚོགས་གཟི་ལྡན་ཡེ་ཤེས་དོན་རྟོགས་ནས༔ རང་གཞན་འཕོ་མེད་གཏན་སྲིད་ཟིན་པར་ཤོག༔ ཅེས་རྒྱས་གདབ་བོ༔ ས་མ་ཡ༔ རྒྱ་རྒྱ་རྒྱ༔ ཨེ་མ༔
གསང་བ་ཡང་དག་སྙིང་པོ་རྡོ་རྗེའི་ཚིག༔ མ་ནོར་ཚུལ་བཞིན་སུ་ཞིག་ཉམས་བླངས་པ༔ འགལ་རྐྱེན་བར་གཅོད་བདུད་ཀྱི་གཡུལ་ལས་རྒྱལ༔ སྐུ་བཞི་མཆོག་ཐོབ་ཡེ་ཤེས་གདོད་མར་གྲོལ༔ ཞི་རྒྱས་དབང་དྲག་རྟེན་འབྲེལ་སྨོན་ལམ་བསྒྱུར༔ གང་ལ་ཅི་འདུལ་ཕྲིན་ལས་ཐོགས་པ་མེད༔ ཅི་ཕྱིར་པད་འབྱུང་དགོངས་རྒྱུད་ཐུགས་རྗེའི་འཕྲུལ༔ ཀུན་རྫོབ་དོན་དམ་གཉིས་མེད་ཤེས་པར་གྱིས༔ བདེན་རྫུན་མཐའ་བྲལ་བདེ་ཀློང་ཡངས་པའི་ངང་༔ འགྲོ་བ་འདྲེན་པའི་སྤྱོད་པ་མཐར་ཕྱིན་བསྐྱང་༔
ཤིན་ཏུ་ཟབ་ཕྱིར་མ་འོངས་འགྲོ་བའི་དོན༔ མཚོ་རྒྱལ་ཟབ་གསང་མི་ཤིགས་བརྡ་ཐབས་ལ༔ རྟེན་འབྲེལ་མཐར་ཕྱིན་ཟད་མེད་གཏེར་དུ་རྒྱ༔ བཀའ་སྲུང་དམ་ཅན་རྣམས་ཀྱིས་ཐུབ་པར་སྲུངས༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ༈ བཀྲ་ཤིས་ནི༔ ཧཱུྃ༔ རྒྱལ་བ་ཀུན་གྱི་མཐུ་སྟོབས་རྡོ་རྗེ་འཛིན༔
ཕྱོགས་ལས་རྣམ་པར་རྒྱལ་བ་ཧེ་རུ་ཀ༔ གསང་སྔགས་རིག་སྔགས་གཟུངས་སྔགས་ཀུན་གྱི་བདག༔ ལྷ་དང་དབྱེར་མེད་མཆོག་གི་བཀྲ་ཤིས་ཤོག༔ སྐུ་མཆོག་འཇམ་དཔལ་གསུང་མཆོག་པདྨ་དབང་༔ ཐུགས་མཆོག་ཡང་དག་ཡོན་ཏན་ཆེ་མཆོག་རྒྱལ༔ ཕྲིན་ལས་ཀཱི་ལ་ཁྲོ་བཅུ་མ་མོ་དབྱིངས༔ ཡེ་ཤེས་མངའ་དབང་རྫོགས་པའི་བཀྲ་ཤིས་ཤོག༔ རིག་འཛིན་སློབ་དཔོན་རིགས་ཀུན་ཐམས་ཅད་རྫོགས༔ མཆོད་བསྟོད་བཀའ་སྲུང་དྲག་སྔགས་རོལ་རྩལ་འགྱོད༔ ཕྲིན་ལས་རྣམ་བཞིའི་འཁོར་ལོས་རབ་བསྒྱུར་བ༔
དཀྱིལ་འཁོར་བྱིན་ཆགས་བརྟན་པའི་བཀྲ་ཤིས་ཤོག༔ ཆོས་ཀྱི་དབྱིངས་ནས་ཐུགས་དམ་སྤྱོད་པའི་ལྷ༔ ཡེ་ཤེས་སྒྱུ་འཕྲུལ་འབར་བ་སྐུ་ཡི་དལ༔ གཉིས་མེད་ཡོངས་རྫོགས་དྲག་སྔགས་ནུས་རྩལ་བརྙེས༔ མཁྱེན་བརྩེ་ཡེ་ཤེས་རྒྱས་པའི་བཀྲ་ཤིས་ཤོག༔ ྀཨཚ༔
ཚིགས་གཉིས་པོ་རྗེ་བླ་མས་བདག་ཀརྨ་མཐར་ཕྱིན་གྱིས་གཏུམ་པོའི་བསྙེན་སྒྲུབ་མཐར་ཕྱིན་པའི་མངའ་གསོལ་ཡིན་ཕེབས།། ཀ༽ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ ལེགས་ལྡན་མགོན་པོའི་དབང་བསྐུར་བསྡུས་པ་བཞུགས་སོ༔ ཁྲག་འཐུང་ལེགས་ལྡན་མགོན་པོར་བསྟོད༔
ས་མ་ཡ༔ བདག་འདྲ་པདྨ་ཐོད་ཕྲེང་གིས༔ ཁྲག་འཐུང་མགོན་པོའི་དབང་མཆོག་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དེ་ནས་དབང་གི་རིམ་པ་ནི༔ བུམ་པ་ཆ་ཚང་རྫས་དང་ཆུས༔ ལེགས་པར་བཀང་ཞིང་མེ་ལོང་བརྒྱན༔
བྷནྡྷ་གཏོར་མ་ཙཀླི་བཅས༔ བླ་རྡོ་རྡོ་རྗེ་ཕུར་པ་དང་༔ ཕྱི་ནང་རྫས་རྣམས་གཞུང་བཞིན་བཤམ༔ ས་མ་ཡ༔ དེ་ནས་སྔོན་འགྲོ་གྲུབ་ནས་སུ༔ མཎྜལ་ཕུལ་ཞིང་འདི་ལྟར་ཞུ༔ ཧོཿ བླ་མེད་གསང་སྔགས་ཆེ་བའི་མཆོག༔ དཀྱིལ་འཁོར་ཀུན་གྱི་མངའ་བདག་ཉིད༔ དེང་ནས་མགོན་པོའི་དབང་བསྐུར་སྩོལ༔
དམ་ལས་མི་འདའ་ས་མ་ཡ༔ དེ་ནས་བུམ་ཆུའི་ཁྲུས་བྱ་ཞིང་ལས་བུམ་ཐོགས་ནས༔ ཧཱུྃ༔ འདི་ནི་གསང་བའི་དམ་ཚིག་ཆུ༔ དམ་བསྲུངས་དངོས་གྲུབ་སྣ་ཚོགས་ཐོབ༔ མ་བསྲུང་རྡོ་རྗེ་དམྱལ་བར་ལྟུང་༔ དེ་བས་དམ་ཚིག་དྲན་པར་གྱིས༔ ཨོཾ་མ་ཧཱ་ཀཱ་ལ་ས་མ་ཡ་ཨི་དནྟེ་ན་ར་ཀན༔ དེ་ནས་བསྐྱེད་རིམ་འབོག་པ་ནི༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ
ཨོཾ་སྭ་བྷཱ་ཝ་ སོགས་ཀྱི་སྟོང་པར་སྦྱངས༔ སྟོང་པའི་ངང་ལས་སྐད་ཅིག་གིས་ཨེ་མཐིང་ནག་འབར་བའི་རང་བཞིན༔ མེ་རི་ཁ་དོག་ལྔ་ལྡན་གྱི་དབུས་སུ༔ པདྨ་ཉི་ཟླ་རོ་ཡི་གདན་ལ་ཆེ་མཆོག་ཡེ་ཤེས་མགོན་པོ༔ སྐུ་མདོག་ནག་པོ་ཤིན་ཏུ་འཇིགས་པའི་གཟུགས་ཅན༔ སྒེག་ཅིང་སྦོམ་ལ་གསུས་པ་ཆེ་བ༔ ཁྲོ་ཞིང་སེངྒེའི་གཡང་གཞི་གསོལ་བ༔ གཡས་གཉིས་ཙིཏྟ་གྲི་གུག་དང་རལ་གྲི༔ གཡོན་གཉིས་ཐོད་ཁྲག་དང་རྩེ་གསུམ་བསྣམས་པ༔ གཡས་བསྐུམ་ཞིང་གཡོན་བརྐྱང་བའི་ཕྱེད་སྐྱིལ་གྱིས་བཞུགས་པ༔
དེ་ཡི་པང་དུ་ཡུམ་མཆོག་ལྷ་མོ་དཔལ་འབར་མ༔ གྲི་ཐོད་འཛིན་ཅིང་མགུལ་ནས་འཁྱུད་པ༔ ཡབ་ཡུམ་མེ་རི་འབར་བའི་ཀློང་དུ་གསལ་བའོ༔ སྤྱི་བོར་རིགས་བདག་སྤྱན་རས་གཟིགས་ཡབ་ཡུམ་ལ་འཁོར་མཁའ་འགྲོ་མ་བཞི༔ དཔྲལ་བར་གདོང་བཞི་པ༔ མགྲིན་པར་ཕྱག་དྲུག་པ༔ སྙིང་ཁར་ཧཱུྃ་ཡིག་སྔགས་ཕྲེང་༔ ལྟེ་བར་མ་ནིང་ནག་པོ༔ གསང་བར་དུར་ཁྲོད་བདག་པོ་བྲམ་ཟེའི་གཟུགས་ཅན༔ ཡན་ལག་བཞིར་རིགས་ཀྱི་ཡུམ་བཞི༔
གཞན་ཡང་དཀྱིལ་འཁོར་གསང་བའི་ལྷ་ཚོགས་རྣམས༔ སྣང་ལ་རང་བཞིན་མེད་པར་གསལ་བའི་གནས་ལྔ་ནས་འོད་ཟེར་འཕྲོས་པས༔ འོག་མིན་ཆོས་དབྱིངས་ཡངས་པའི་ཀློང་ཆེན་པོ་ནས༔ དཔལ་ཡེ་ཤེས་ཀྱི་མགོན་པོའི་ལྷ་ཚོགས་རྣམས་སྤྱན་དྲངས་ཏེ༔ བདག་དང་སློབ་མ་ལ་ཐིམ་པར་སྒོམས་ཤིག༔ ཨོཾ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཛ་ཧཱུྃ་བཾ་ཧོཿ ཞེས་སྤྱན་དྲངས་ཤིང་སློབ་མ་དང་བུམ་པར་ཐིམ་པར་བསྒོམ༔ ཨོཾ་བཛྲ་ས་མ་ཡ་ཏིཥྛ་ལྷན༔ དེ་ནས་གསོལ་བ་འདེབས་པ་འདི་ཡི་རྗེས་ཟློས་མཛོད༔
ཧོཿ ཡེ་ཤེས་མགོན་པོ་ནག་པོ་ཡི༔ སྐུ་གསུང་ཐུགས་ཀྱི་དབང་བསྐུར་སྩོལ༔ བླ་མས༔ ཧོཿ བླ་མེད་ཡེ་ཤེས་སྟོན་པའི་ཕྱིར༔ དབང་དང་རབ་ཏུ་གནས་པར་བྱ༔ དེ་ནས་མཎྜལ་ཕུལ་ཞིང་༔ དབང་བསྐུར་བ་ནི༔ བུམ་པ་ཐོགས་ཏེ༔
ཧཱུྃ༔ ཆོས་དབྱིངས་ལྷུན་གྲུབ་བུམ་པ་རུ༔ བླ་མེད་མགོན་པོའི་ལྷ་ཚོགས་བཞུགས༔ བུམ་ཆུ་བསྐྱེད་རིམ་གསལ་སྟོང་ངང་༔ སྐལ་ལྡན་བུ་ལ་དབང་བསྐུར་རོ༔ ཨོཾ་བཛྲ་ཀཱ་ཡ་ཨ་བྷི་ཥིཉྩ་ཧཱུྃ༔ ཞེས་དབང་བསྐུར་ཞིང་ངོ་སྤྲོད་བྱ༔ དེ་ནས་བྷནྡྷ་ཐོགས་ལ༔ ཧཱུྃ༔ འགགས་མེད་རྩལ་སྣང་བྷནྡྷ་རུ༔
དམ་ཚིག་གསང་བའི་བདུད་རྩིས་བཀང་༔ སྐལ་ལྡན་བུ་ལ་དབང་བསྐུར་རོ༔ འགགས་མེད་གསུང་གི་དབང་ཐོབ་ཤོག༔ ཨོཾ་བཛྲ་ཝཱཀྐ་ཨ་བྷི་ཥིཉྩ་ཧཱུྃ༔ ཞཻས་དབང་བསྐུར་ཞིང་ངོ་སྤྲོད་བྱ༔ དེ་ནས་མེ་ལོང་ངམ་ཤེལ་རྡོ་ཐོགས་ལ༔ ཧཱུྃ༔ རང་བྱུང་དཀྱིལ་འཁོར་བླ་ན་མེད༔ གསལ་བ་ཡེ་ཤེས་མགོན་པོའི་ཐུགས༔ སྐལ་ལྡན་བུ་ལ་དབང་བསྐུར་རོ༔
རྫོགས་རིམ་འོད་གསལ་དབང་ཐོབ་ཤོག༔ ཨོཾ་བཛྲ་ཙིཏྟ་ཨ་བྷི་ཥིཉྩ་ཧཱུྃ༔ ཞེས་དབང་བསྐུར་ཞིང་༔ ངོ་སྤྲོད༔ དེ་ནས་གཏོར་མ་ཐོགས་ཏེ༔ ཧཱུྃ༔ བླ་མེད་དཀྱིལ་འཁོར་སྒྲུབ་པའི་རྫས༔ རྨད་བྱུང་བྷ་ལིཾ་རྒྱན་དང་ལྡན༔ སྐལ་ལྡན་བུ་ལ་དབང་བསྐུར་རོ༔ རྫས་མཆོག་ཡོན་ཏན་དབང་ཐོབ་ཤོག༔
ཨོཾ་བཛྲ་གུ་ཡ་ཧྲཱི་དྷ་ཨ་བྷི་ཥིཉྩ་ཧཱུྃ༔ ཞེས་ངོ་སྤྲོད་ཅིང་དབང་བསྐུར༔ དེ་ནས་སྐུ་འབག་ཐོགས་ལ༔ ཧཱུྃ༔ ཆོས་དབྱིངས་སྐྱེ་མེད་ངང་ཉིད་ལས༔ རོལ་རྩལ་ལེགས་ལྡན་ནག་པོ་ཆེས༔ སྐལ་ལྡན་བུ་ལ་དབང་བསྐུར་རོ༔ ཡོངས་རྫོགས་ཕྲིན་ལས་དབང་ཐོབ་ཤོག༔ ཨོཾ་ཀརྨ་གུ་ཧྱ་ཨ་བྷི་ཥིཉྩ་ཧཱུྃ༔ ཞེས་དབང་བསྐུར་ཞིང་ངོ་སྤྲོད༔
དེ་ནས་དུར་ཁྲོད་ཆས་བརྒྱད་ཐོགས་ལ༔ ཧཱུྃ༔ པྲོག་ཞུ་ཅོད་པན་ཁྲག་ཞག་ཚོམ༔ སེང་གླང་ཞིང་ལྤགས་ཐོད་པའི་ཕྲེང་༔ རུས་རྒྱན་སྦྲུལ་ཆུན་སྟག་ཤམ་གྱིས༔ སྐལ་ལྡན་བུ་ལ་དབང་བསྐུར་རོ༔ ཨོཾ་བཛྲ་ཛྙཱ་ན་ཤྲཱི་ཨ་བྷི་ཥིཉྩ་ཧཱུྃ༔ དཻ་ནས་ཕྱག་མཚན་ཐོགས་ཏེ༔ ཧཱུྃ༔ གྲི་ཐོད་ཙིཏྟ་རལ་གྲི་འབར༔
བྷནྡྷ་ཁ་ཊྭཱཾ་རྩེ་གསུམ་གྱིས༔ སྐལ་ལྡན་བུ་ལ་དབང་བསྐུར་རོ༔ ཕྱག་མཚན་འཛིན་པའི་དབང་ཐོབ་ཤོག༔ ཨོཾ་བཛྲ་ཀ་ར་ར་ཏྲི་དྷཱ་ར་ཨ་བྷི་ཥིཉྩ་ཧཱུྃ༔ དེ་ནས་སྤྱན་རས་གཟིགས་མཁའ་འགྲོའི་ཚོགས་ཀྱིས་བསྐོར་བ་ཐོགས་ནས༔ ཧཱུྃ༔ རིགས་བདག་འཕགས་མཆོག་སྤྱན་རས་གཟིགས༔ ཡུམ་ཆེན་གསང་བ་མཁའ་འགྲོ་ལྔས༔ སྐལ་ལྡན་བུ་ལ་དབང་བསྐུར་རོ༔ བླ་མེད་རིགས་བདག་དབང་ཐོབ་ཤོག༔
ཨོཾ་ལོ་ཀི་ཤྭ་རཱི་མུཾ་ཧ་རི་ནི་ས་ཨ་བྷི་ཥིཉྩ་ཧཱུྃ༔ དེ་ནས་གདོང་བཞི་པ་ཐོགས་ནས༔ ཧཱུྃ༔ མ་ཧཱ་ཀཱ་ལ་གདོང་བཞི་པ༔ འཕགས་མཆོག་སྐུ་ཡི་རྣམ་པར་སྤྲུལ༔ སྐལ་ལྡན་བུ་ལ་དབང་བསྐུར་རོ༔ འཇིགས་བརྒྱད་ཞི་བའི་དབང་ཐོབ་ཤོག༔ ཨོཾ་མ་ཧཱ་ཀཱ་ལ་ཤཱནྟིཾ་ཀུ་རུ་ཨ་བྷི་ཥིཉྩ་ཧཱུྃ༔ དེ་ནས་མ་ནིང་ཐོགས་ལ༔ ཧཱུྃ༔
མ་ནིང་ནག་པོ་བླ་མེད་མགོན༔ འཕགས་མཆོག་ཡོན་ཏན་རྣམ་པར་སྤྲུལ༔ སྐལ་ལྡན་བུ་ལ་དབང་བསྐུར་རོ༔ འབྱོར་དྲུག་རྒྱས་པའི་དབང་ཐོབ་ཤོག༔ ཨོཾ་མ་ཧཱ་ཀཱ་ལ་པུཥྚིཾ་ཀུ་རུ་ཨ་བྷི་ཥིཉྩ་ཧཱུྃ༔ དེ་ནས་མགོན་པོ་ཕྱག་དྲུག་པ་ཐོགས་ལ༔ ཧཱུྃ༔ ཡེ་ཤེས་མགོན་པོ་ཕྱག་དྲུག་པ༔ འཕགས་མཆོག་གསུང་གི་རྣམ་པར་སྤྲུལ༔ སྐལ་ལྡན་བུ་ལ་དབང་བསྐུར་རོ༔
ཁམས་གསུམ་དབང་སྡུད་དབང་ཐོབ་ཤོག༔ ཨོཾ་མ་ཧཱ་ཀཱ་ལ་ཝ་ཤཾ་ཀུ་རུ་ཨ་བྷི་ཥིཉྩ་ཧཱུྃ༔ དེ་ནས་མགོན་པོ་བྲམ་ཟེ་ཐོགས་ལ༔ ཧཱུྃ༔ དུར་ཁྲོད་བདག་པོ་བྲམ་ཟེའི་གཟུགས༔ འཕགས་མཆོག་ཕྲིན་ལས་རྣམ་པར་སྤྲུལ༔ སྐལ་ལྡན་བུ་ལ་དབང་བསྐུར་རོ༔ དགྲ་བགེགས་ཚར་གཅོད་དབང་ཐོབ་ཤོག༔ ཨོཾ་མ་ཧཱ་ཀཱ་ལ་ཧཱུྃ་ཛྭ་ལ་ཨ་བྷི་ཥིཉྩ་ཧཱུྃ༔ དེ་ནས་ཁྲོ་མོ་བཞི་ཐོགས་ནས༔
ཧཱུྃ༔ གསང་བའི་ཡུམ་ཆེན་དབྱིངས་ཕྱུག་བཞི༔ ཁྲོ་འཛུམ་དགྱེས་པའི་བརྡ་གར་ཅན༔ སྐལ་ལྡན་བུ་ལ་དབང་བསྐུར་རོ༔ ཚད་མེད་དགའ་བཞིའི་དབང་ཐོབ་ཤོག༔ ཨོཾ་ཀྲོ་ཏི་ཙ་ཏུར་སུ་ཁཾ་ཨ་བྷི་ཥིཉྩ་ཧཱུྃ༔ དེ་ནས་བླ་རྡོ་སྲོག་འཁོར་ཐོགས་ནས༔ ཧཱུྃ༔ དཔལ་ཆེན་ཡེ་ཤེས་མགོན་པོ་ཡི༔ འདི་ནི་བླ་རྡོ་སྲོག་ཡིག་སྟེ༔
སྐལ་ལྡན་བུ་ལ་དབང་བསྐུར་རོ༔ སྒྲུབ་ཅིང་བསྟེན་པའི་དབང་ཐོབ་ཤོག༔ ཨོཾ་མ་ཧཱ་ཀཱ་ལ་ཡ་དཱ་ཧྲྀ་དྷ་ཡ་ཤ་ལ་ཨ་བྷི་ཥིཉྩ་ཧཱུྃ༔ དེ་ནས་རྡོ་རྗེ་ཕུར་པ་གཡས་གཡོན་དུ་གཏད་ཅིང་༔ ཧཱུྃ༔ ཐབས་ཤེས་རྡོ་རྗེའི་དཀྱིལ་འཁོར་ཟུངས༔ སྦྱོར་སྒྲོལ་སྲེག་མནན་བཟློག་ཅིང་འཕང་༔ ལས་མཐའ་སྡུད་པའི་ཁྲོ་ཕུར་མཆོག༔ གཡས་གཡོན་ལག་ཏུ་འཛིན་པར་གྱིས༔ ཨོཾ་བཛྲ་ཀཱི་ལ་ཡ་མཱ་ར་ཡ་དྷ་ཧ་ན་བ་མེ་དྷཱ་ར་ས་མ་ཡ་ཧོཿ
ཞེས་དབང་བསྐུར་ཞིང་ངོ་སྤྲད༔ དེ་ནས་བུམ་པ་ཐོགས་ཏེ༔ ཧཱུྃ༔ བསྐྱེད་རིམ་སྒྱུ་མ་རྨི་ལམ་བཞིན༔ སྣང་ལ་འཛིན་མེད་སྟོང་པའི་དབྱིངས༔ སྐལ་ལྡན་བུ་ལ་དབང་བསྐུར་རོ༔ དཀྱིལ་འཁོར་བུམ་པའི་དབང་ཐོབ་ཤོག༔ ཨོཾ་བཛྲ་ག་ལཀྵ་ཙཀྲ་ཨ་བྷི་ཥིཉྩ་ཧོཿ བསྐྱེད་རིམ་སྟོང་པ་གང་ཤར་འཛིན་མེད་སྣང་ལ་བདག་བཟུང་བྲལ་བ་མེ་ལོང་འཇིངས་ལོགས་ལྟ་བུ་བསྐྱེད་རིམ་བུམ་པའི་དབང་ཐོབ་པ་ཡིན་ནོ༔ མཎྜལ་ཕུལ༔
དེ་ནས་སྔགས་ཕྲེང་དང་གཟུངས་མ་ཐོགས་ལ༔ ཧཱུྃ༔ མ་འགགས་ཟང་ཐལ་གྲགས་སྟོང་ངང་༔ ཟུང་འཇུག་བདེ་སྟོང་གསང་བའི་དབང་༔ དགའ་བཞི་གྲོལ་ལམ་འབྱིན་འཇུག་གནད༔ ཕོ་ཉ་སྔགས་ཀྱི་དབང་ཐོབ་ཤོག༔ ཨོཾ་གུ་ཧྱ་ཛྙཱ་ན་རཱ་ག་དྷཱ་ར་ཨ་བྷི་ཥིཉྩ་ཧཱུྃ༔ ཧོཿ མ་བཅོས་པ་སྟོང་པའི་རང་རྩལ་རླུང་འབྱིན་འཇུག་ཐམས་ཅད་རྡོ་རྗེའི་སྒྲ་རང་བྱུང་བྲག་ཆ་ལྟ་བུ་དེ༔ འཛིན་མེད་ངོ་བོ་བདེ་སྟོང་ཆེན་པོ་ལོངས་སྐུ་གསང་བའི་དབང་ཐོབ་པ་ཡིན་ནོ༔
མཎྜལ་ཕུལ༔ དེ་ནས་ཤེལ་རྡོ་ཐོགས་ཏེ༔ ཧཱུྃ༔ ཀ་དག་ཡེ་ཤེས་རང་བྱུང་ཆེ༔ གསལ་སྟོང་མ་འགག་ཆོས་ཀྱི་དབྱིངས༔ སྐལ་ལྡན་བུ་ལ་དབང་བསྐུར་རོ༔ རྫོགས་རིམ་འོད་གསལ་དབང་ཐོབ་ཤོག༔ ཨོཾ་དྷརྨ་ཛྙཱ་ན་མ་ཧཱ་ཨ་བྷི་ཥིཉྩ་ཧཱུྃ༔ ཧོཿ གསལ་ཞིང་སྟོང་པ་ཆོས་སྐུ༔
རང་བཞིན་མ་འགག་ལོངས་སྐུ༔ ཐུགས་རྗེ་ཀུན་ཁྱབ་སྤྲུལ་སྐུ༔ སྣ་ཚོགས་རང་བྱུང་ངོ་བོ་ཉིད་རིག་པའི་རང་རྩལ་ཡིན་པས༔ འགྱུ་བ་ཕྲ་རགས་ཐམས་ཅད་གང་ཤར་བཟོ་མེད་དུ་ཞོག༔ དེས་ཆོས་སྐུ་ཀ་དག་རྫོགས་རིམ་འོད་གསལ་ཆེན་པོ་སྟེ༔ ཚིག་དབང་བཅས་ཐོབ་པ་ཡིན་ནོ༔ མཎྜལ་ཕུལ༔ དེང་ཕྱིན་ཆད་ཡེ་ཤེས་མགོན་པོ་སྡེ་ལྔ་ལྷག་པའི་ལྷར་འཛིན་སྙམ་པས༔ གསོལ་བ་འདེབས་པ་འདི་ཡི་རྗེས་ཟློས་མཛོད༔ གཙོ་བོས་ཇི་ལྟར་བཀའ་སྩལ་པ༔
སོགས་ནས་བརྗོད༔ དེ་ནས་བཀྲ་ཤིས་བྱ་བ་ནི༔ ཧཱུྃ༔ ཆོས་དབྱིངས་ངང་ལས་རང་བྱུང་དྲག་པོའི་སྐུ༔ ཤིན་ཏུ་མི་བཟད་དཔལ་ལྡན་ནག་པོ་ཆེ༔ བླ་མེད་རྡོ་རྗེ་ཐེག་པའི་བསྟན་པ་སྐྱོང་༔ ཡེ་ཤེས་མགོན་པོ་སྡེ་ལྔའི་བཀྲ་ཤིས་ཤོག༔ ཅེས་མེ་ཏོག་འཐོར༔ ཧོཿ དེང་ཕྱིན་ཆད་ཆོས་སྐྱོང་མགོན་པོ་ནག་པོའི་སྐུ་གསུང་ཐུགས་ཀྱི་དམ་ཚིག་རྣམས་མིག་འབྲས་བཞིན་དུ་བསྲུང་དགོས་ཏེ༔
སྐུ་ཡི་དམ་ཚིག་ཏུ་ལུས་རྒྱན་ཐམས་ཅད་ནག་པོ་བྱ་ཞིང་༔ གནས་ནག་དུར་ཁྲོད་དང་ཤིང་གཅིག་དྲུང་དུ་སྒྲུབ་པ་བརྩོན༔ བྱ་ནག་དང་ཁྱི་ནག་གཅན་སྤྱང་ནག་པོ་དུད་འགྲོ་ནག་པོ་སོགས་ལ་མི་འཚེ༔ རྒྱུན་དུ་རྟ་ནག་དང་གཡག་ནག་རྟེན་དར་ནག་པོ་འཆང་༔ རྟེན་ཐུགས་དང་མཁར་ཁང་ནག་པོ་བྱ་ཞིང་༔ ཁ་བད་ཐོད་ཚལ་གྱིས་བརྒྱན༔ གསུང་གི་དམ་ཚིག་ཏུ༔ སྔགས་བཟླས་དྲག་སྔགས་ནག་པོ་བགྲང་ཕྲེང་རཀྴ་ནག་པོའི་ཕྲེང་བ༔ ཐུན་ནག་རྫས༔ གསང་གྲོགས་ནག་མོ་བྱ༔
ཐུགས་ཀྱི་དམ་ཚིག་ཏུ༔ བླ་རྡོ་ནག་པོ་དང་བླ་འཁོར་དར་ནག་སྲོག་ཡིག་གྲི་སྙིང་འཆང་ཞིང་༔ གཞི་ནག་པོ་མི་འགྱུར་བའི་ཏིང་ངེ་འཛིན་ལ་རྒྱུན་དུ་གནས་པར་བྱ༔ ཡོན་ཏན་གྱི་དམ་ཚིག་ཏུ༔ འབྲུ་ནག་གཏོར་མཆོད་བསྐང་རྫས་ནག་པོ་ལས་སྔགས་བརྩོན་ཞིང་མ་ཆག་པར་བྱ༔ ཕྲིན་ལས་ཀྱི་དམ་ཚིག་ཏུ༔ རྦད་བསད་ནག་པོའི་འཁོར་ལོ་བསྐོར་ཞིང་བཟློག་ནག་ཧོམ་ནག་དགུག་མནན་སོགས་བྱ༔ དེ་ལྟར་ཁྱེད་རང་རྣམས་རྒྱུན་དུ་མགོན་པོའི་དམ་ཚིག་མ་བྲལ་ན༔ བུ་བཞིན་དུ་སྐྱོང་ཞིང་ལུས་དང་གྲིབ་མ་བཞིན་དུ་འཁོར་ཏེ༔ སངས་རྒྱས་ཀྱི་བསྟན་པ་གཉན་པོ་སྲུང་བའི་རྫུ་འཕྲུལ་གྱད་ཆེན་གྱི་རྫོང་བཙན་ཞིང་བྱ་ར་འགྲུབ་པར་འགྱུར་རོ༔
ཞེས་གསོལ་བ་བཏབ་ཅིང་བླ་མ་ཡོན་གྱིས་མཉེས་ཏེ༔ ཆོས་སྐྱོང་གཏོར་མས་དགྱེས་པར་བྱ༔ རྗེས་སྣོད་ལྡན་རྣམས་ལ་མགོན་པོ་རུ་མངའ་གསོལ་ཞལ་ལས་ཤེས༔ མེད་ཀྱང་མི་དགོས་སོ༔ ས་མ་ཡ༔ ཨེ་མཿ བདག་འདྲ་པདྨ་ཐོད་ཕྲེང་གིས༔ ཡང་གསང་མགོན་པོའི་དབང་མཆོག་བཞག༔ ཕྱི་རབས་རིག་འཛིན་རྗེས་འཇུག་གིས༔ དབང་དང་ལག་ལེན་ལྡན་གྱུར་ན༔
བརྒྱུད་པ་བདུན་ཚུན་མགོན་པོ་དངོས༔ དེ་ཕྱིར་སྙིང་གི་ཐིག་ལེ་ཉིད༔ ཆོས་སྐྱོང་ཡི་དམ་དབྱེར་མེད་དེ༔ འཕགས་མཆོག་ཐུགས་རྗེ་ཆེན་པོའི་སྤྲུལ༔ གང་འདུལ་ཁྲོ་བོའི་ཆ་ལུགས་ཙམ༔ དོན་ལ་ས་བཅུའི་མགོན་པོའོ༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ མ་འོངས་དུས་ཀྱི་ཐ་མ་ལ༔ ཨོ་རྒྱན་རྩ་གསུམ་གླིང་དང་སྤྲོད༔ བྱ་རོག་གདོང་ཅན་རྒྱ་འདི་སྲུངས༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་པདྨ་སྦས་པའི་ཚལ་ནས་ལྕགས་བྱི་ཟླ་བ་དགུ་པའི་ཉེར་ལྔར་མཚོ་ནག་ཀླུ་བདུད་ཀྱི་ལག་ནས། ཁྲོམ་གཏེར་དུ་བགྱིས་ཏེ་པདྨ་ཆོས་འབྱུང་གསང་བའི་གླིང་དུ་ཤོག་སེར་ནས་བསྒྱུར་རོ།། །། ཁ༽
༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་དགྲ་ཆོས་བྱད་མ་སྙིང་འབྱིན་ནག་པོ་བཞུགས་སོ༔ མ་ཧཱ་ཀཱ་ལ་ཁྲག་འཐུང་ནག་པོར་འདུད༔ ས་མ་ཡ༔ རྒྱ་རྒྱ་རྒྱ༔ དེ་ཡང་ཡེ་ཤེས་མགོན་པོ་གྲུབ་པའི་རྣམ་འབྱོར་པས༔ མཐའ་སྡུད་ལས་ཀྱི་རིམ་པ་བསྟན་པ་ནི༔ འདི་ལ་དོན་གཉིས་ཏེ༔ ཐོག་མར་ཁུངས་བཙུན་པ་ལོ་རྒྱུས་བསྟན་པར་བྱ་བ་ལས༔ སྔོན་རྒྱ་གར་དུ་རིག་འཛིན་ཆེན་པོ་ཕུང་བྱེད་ཤཱནྟིཾ་གརྦྷ་བམ་རི་ཁྲག་མཚོ་ཞེས་པའི་མདུན་དུ་བརྟུལ་ཞུགས་ཀྱི་སྤྱོད་པ་ལ་གཤེགས་པས༔
ལམ་ཁ་ཞིག་ན་བུད་མེད་དམར་མོ་རུས་པའི་རྒྱན་ཁྲོལ་ལེ་བ་ལག་ཏུ་ལྕགས་ཀྱི་ཕུར་བུ་ཐོགས་པ་ཞིག་ལ་འཕྲད༔ བུད་མེད་དེས་ན་རེ༔ བརྟུལ་ཞུགས་ཀྱི་རྣལ་འབྱོར་པ་གང་དུ་གཤེགས་ཡུལ་འདི་ཚང་ཚིང་ཕྱི་པའི་གླིང་ཕྱག་ན་རྡོ་རྗེ་ཡང་སྐྱི་གཡའ་བའི་གནས་ཡིན༔ འདིའི་ཤར་ཕྱོགས་སུ་ཁྲག་འཐུང་གི་རྒྱལ་པོ་མ་ཧཱ་ཀཱ་ལ་སྲིད་པ་གསུམ་ལ་དབང་བསྒྱུར་ནུས་པ༔ སྐུའི་ཆ་ལ་བ་སྤུའི་བུ་ག་རེ་རེ་ནས་དམར་ཆེན་ཆུ་བོ་དལ་ལྡན་ཙམ་འབབ་པ་རྟག་ཏུ་དུར་ཁྲོད་ཀྱི་ཤ་ཁྲག་ལ་དགྱེས་ཤིང་༔ མ་མོ་འབུམ་ལ་རོལ་བ་སྡེ་བརྒྱད་ཐམས་ཅད་ཕོ་ཉར་འགྱེད་ཅིང་སྐྱེ་འགྲོའི་ལས་ཀུན་ལ་དབང་བསྒྱུར་བ་ཡོད་དེ༔ ཁྱོད་ཀྱིས་མཐོང་ན་ཡང་བཟོད་པར་ཡང་མི་རིགས་སོ༔ ཞེས་བརྗོད་པའི་ཚེ༔ སློབ་དཔོན་ཤཱནྟིཾ་གརྦྷས་ལན་དུ་གསོལ་པ༔ འོ་ན་དཔལ་མ་ཧཱ་ཀཱ་ལ་དེ་བསྒྲུབ་ན་ནུས་པ་འབྱིན་སམ་འབྲས་བུ་གང་དུ་འདོད་ཅེས་པས༔
ལན་དུ་གཏབ་པ༔ ཁྱོད་བརྟུལ་ཞུགས་ཀྱི་རྣལ་འབྱོར་པ་ནུས་ལྡན་ཞིག་ཡིན་པ་འདྲ་སྟེ༔ ད་དུང་སྤྱོད་པ་ལམ་དུ་མ་ལྷོང་བ་ཡིན༔ ཡེ་ཤེས་མགོན་པོས་འབྲས་བུ་མཆོག་དང་ཐུན་མོང་ཀུན་འགྲུབ༔ ཕྲིན་ལས་མྱུར་བས་སངས་རྒྱས་ཀྱི་བསྟན་པ་སྲུང་ནུས༔ ཁྱོད་ཁྲག་མཚོ་ཅན་གྱི་བྱང་ཕྱོགས་སུ་གཤེགས་དང་༔ དུར་ཁྲོད་ཤིན་ཏུ་རྒྱ་ཆེ་བ་ཞིག་ཡོད༔ དེའི་དབུས་སུ་དུར་ཁྲོད་ཀྱི་བདག་པོ་ལེགས་ལྡན་སྐབས་སུ་འགྱུ་ཞིང་གནས་པའི་ཤིང་གཅིག་ཀུན་ལས་འཕགས་པ་མི་ནོར་བའི་རྟགས་དང་ལྡན་པ་ཞིག་ཡོད༔ ཤིང་དེའི་མདུན་དུ་ཕ་ཝང་ནག་པོ་བྱ་རོག་ལྟོ་བ་སྦྱོར་བའི་དབྱིབས་ཅན་ཡོད༔ དེའི་ནང་དུ་མ་ཧཱ་ཀཱ་ལའི་སྲོག་སྒྲུབ་གྲི་གུག་བརྩེགས་པ་ཡོད༔
དེ་ཁྱོད་ཀྱིས་འབྱིན་ཞིང་བསྒྲུབས་པས་བསད་པའི་ལས་ཀུན་དམོད་པ་བོར་ཆོག་གི་བདེན་པས་དོར་ནུས་པར་འགྱུར་རོ༔ ཞེས་ལུང་བསྟན་པ་བཞིན་གཤེགས་པས༔ ཤིང་གཅིག་དེ་ནི་ཙནྡན་ནུས་པ་ལྔ་ཚང་བ་མེ་དུད་ཀྱི་རྒྱུན་མི་ཆད་སྐེམ་སྐེམ་དུ་འཐུལ་བ་དེའི་མདུན་དུ༔ སྔར་ལུང་བསྟན་པའི་ཕ་ཝང་དེ་ཡོད་པས་གཏེར་འབྱིན་པའི་ཐབས་མ་མཆིས་པ་ལས༔ སྔར་གྱི་བུད་མེད་དེ་གློ་བུར་དུ་ལྷགས་ནས༔ ལག་ཏུ་ཐོགས་པའི་ལྕགས་ཕུར་དེ་གཏད་ནས་འདིས་ཕྱུངས་ཤིག་བགྱིས་ནས་གར་ཡང་མི་སྣང་བར་གྱུར༔ ལྕགས་ཕུར་དེ་ཕ་ཝང་ལ་ཚད་པས་དུམ་བུར་གཏོར་བ་ལས་བྱུང་བ་ཁོ་བོ་བུདྡྷ་ཛྙཱ་ནས་བརྡ་གཉིས་འགྱུར་དུ་གཏབ་པའོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔
སྦས་རྒྱ༔ ཟབ་རྒྱ༔ ཁོ་བོ་སྔགས་འཆང་རྩ་གསུམ་གླིང་པས་གནུབས་སྟོན་གྱི་ཤོག་སེར་ནས་ཞལ་བཤུས་སོ།། །། ག༽ བཀའ་བརྒྱད་ཆེན་པོ་གསང་བ་ཟིལ་གནོན་ལས༔ མགོན་པོ་ཕྱག་བཞི་པའི་ལས་བྱང་རྔམ་པ་འོད་ཀློང་ཡངས་པ་བཞུགས་སོ༔ ཁྲག་འཐུང་ལེགས་ལྡན་ནག་པོར་འདུད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ ལེགས་ལྡན་ནག་པོའི་སྒྲུབ་པ་བསྟན༔
སངས་རྒྱས་བསྟན་སྲུང་སྲོག་ཤིང་ཉིད༔ ཆོས་སྐྱོང་ཡོངས་ཀྱི་དེད་དཔོན་མཆོག༔ རིན་ཆེན་ཟབ་གཏེར་ཀུན་གྱི་བདག༔ སངས་རྒྱས་ཀུན་གྱི་ཐུགས་ལས་སྤྲུལ༔ ཡེ་ཤེས་ཁྲོ་རྒྱལ་ཆེན་པོ་ཉིད༔ ཐུགས་རྗེ་བྱིན་རླབས་ནུས་པའི་མཛོད༔ ཡང་ཟབ་མགོན་པོའི་སྒྲུབ་པ་འདི༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་སྐལ་ལྡན་ཐུགས་ཀྱི་སྲས༔ པདྨའི་མིང་དང་འཕྲད་པར་ཤོག༔
ས་མ་ཡ༔ རྒྱ་རྒྱ་རྒྱ༔ དཔལ་མགོན་པོ་ནག་པོ་བསྒྲུབ་པའི་ཐབས༔ བཀྲ་ཤིས་ཡིད་འོང་དགེ་བའི་ཚལ༔ ཡང་ན་དུར་ཁྲོད་ཤིང་གཅིག་དྲུང་༔ རི་རྔམ་ཆུ་སྒྲ་ནགས་འཇིགས་ཤིང་༔ བྲག་ཕུག་མེ་ལོང་འདྲ་བ་སོགས༔ རྒྱུད་ལུང་རྟགས་དང་མཐུན་པའི་སར༔ དུག་ཁྲག་རོ་སོལ་ལ་སོགས་པའི༔ ཤིན་ཏུ་ནག་པའི་དལ་ཀྱང་བཅག༔
ལས་ཐིག་དཀྱིལ་འཁོར་ལྷ་གྲངས་ལྟར༔ ཚོམ་བུ་དག་གིས་ལེགས་པར་བརྒྱན༔ བྷནྡྷ་ལྕང་ལོ་མཚན་ལྡན་ནང་༔ རྟེན་གཏོར་རྒྱན་གྱིས་མཛེས་པར་བཞག༔ བདུད་རྩི་སྨན་རཀ་དག་ཀྱང་གཏམས༔ བུམ་པ་ཆ་ཚང་རྫས་ཆུས་བཀང་༔ མདའ་མོ་སྒྲོ་གསུམ་ལེགས་པ་ལ༔ དར་ནག་གདུགས་དང་ཅོད་པན་འཕུར༔ བླ་འཁོར་སྲོག་གི་བླ་རྡོ་དང་༔ མེ་ལོང་གྲི་རྐང་རྡོ་རྗེ་ཕུར༔
བརྒྱན་ཏེ་རྟེན་དུ་འཛུགས་པར་བྱ༔ སྐུ་འབག་ལ་སོགས་སྤྱན་གཟིགས་བཤམ༔ ཕྱི་ནང་མཆོད་པ་གཞུང་བཞིན་བསྒྲིག༔ བདེ་བའི་སྟན་ལ་ཤར་དུ་གྱུ༔ དེ་ནས་སྐྱབས་སུ་འགྲོ་བ་ནི༔ ན་མོ༔ ཀ་དག་ཀུན་གཞིའི་སངས་རྒྱས་འོད་མི་འགྱུར༔ མ་འགགས་ཚོགས་དྲུག་ཅིར་སྣང་ཆོས་ཀྱི་སྐུ༔ ཡེངས་མེད་རྩེ་གཅིག་དགེ་འདུན་འདུས་པའི་ཚོགས༔ སྐྱབས་ཡུལ་རང་བྱུང་དེ་བཞིན་བསྐྱབ་ཏུ་གསོལ༔
ལན་གསུམ༔ སེམས་བསྐྱེད་པ་ནི༔ ཧོཿ འཁོར་འདས་མཉམ་ཞྀང་སྣོད་བཅུད་དག་པའི་ཞིང་༔ ཀུན་གཞི་མ་བཅོས་ཡེ་ནས་སེམས་བསྐྱེད་བྲལ༔ མཐའ་བྲལ་སེམས་ཅན་བདག་གཞན་གཉིས་སུ་མེད༔ དེ་དོན་རིག་པས་ཀུན་གཞི་སེམས་བསྐྱེད་དོ༔ དང་པོ་དཀར་གཏོར་བཏང་ཞིང་༔ གཉིས་པ་བགེགས་ལ་བཀའ་ཡང་བསྒོ༔ དེ་ནས་བགེགས་གཏོར་ཆུ་གཙང་གིས་བྲན༔
ཨོཾ་ཨཱཿཧཱུྃ༔ གིས་བྱིན་གྱིས་བརླབ༔ ཧཱུྃ་ཧཱུྃ་ཧཱུྃ༔ བདག་ཉིད་རྡོ་རྗེ་ལེགས་ལྡན་ནག་པོ་ཡི༔ ཐུགས་ལས་སྤྲུལ་པ་ཡེ་ཤེས་ཕོ་ཉའི་ཚོགས༔ སྟེང་འོག་ཕྱོགས་བཅུར་བར་མེད་ཁྱབ་པར་འཕྲོས༔ གནོད་བྱེད་འབྱུང་པོ་ལོག་འདྲེན་བགེགས་ཀྱི་རིགས༔ གཏོར་མ་ལེན་ཕྱིར་གནས་འདིར་མྱུར་བར་ཁུག༔ ཨོཾ་བཛྲ་ཤྲཱི་མ་ཧཱ་ཀཱ་ལ་ཡ་ཧཱུྃ་ཕཊ྄ཿ གནོད་བྱེད་འབྱུང་པོ་ཀརྵ་ཡ་ཛཿ
ཧཱུྃ༔ ཉོན་ཅིག་བགེགས་དང་འབྱུང་པོ་ལན་ཆགས་རིགས༔ འདོད་ཡོན་གླུད་དང་གཏོར་མ་འདི་ཁྱེར་ལ༔ སོ་སོ་རང་རང་གནས་སུ་འགྲོ་བར་གྱིས༔ གལ་ཏེ་མི་འགྲོ་འདི་རུ་འཚེ་བྱེད་ན༔ རྡོ་རྗེ་གྲི་གུག་མཚོན་ཆའི་ཆར་ཆེན་གྱིས༔ ལོག་འདྲེན་འབྱུང་པོའི་མགོ་ལུས་ཕྱེ་མར་གཏུབ༔ རྡུལ་ཕྲན་བཞིན་དུ་མིང་ཡང་མེད་པར་བྱེད༔ དེ་བས་སོ་སོ་རང་རང་གནས་སུ་དེངས༔ གནོད་བྱེད་འབྱུང་པོ་ཐམས་ཅད་མཱ་ར་མཱ་ར་བྷནྡྷ་བྷནྡྷ་ཧཱུྃ་ཕཊ྄ཿ
ཅེས་ཧཱུྃ་བཞིའི་སྔགས་སོགས་བཟླས་ཤིང་ཐུན་གྱིས་བྲབ༔ དེ་ནས་སྲུང་འཁོར་བསྒོམ་པ་ནི༔ ཧཱུྃ༔ རྡོ་རྗེ་ནག་པོ་ཁྲོ་རྒྱལ་ཐུགས་ཀ་ནས༔ སྲུང་བའི་འཁོར་ལོ་མེ་དཔུང་མཚོན་ཆ་འཕྲོས༔

སོ་བསྣོལ་དྲྭ་མིག་བྱ་ཁྱུང་ནག་པོས་གཏམས༔ བསྐལ་པའི་མེ་རི་སྨུག་ནག་ཚྭ་ཚྭ་འཁྲིགས༔ ཕྲ་མོ་རླུང་ཡང་འགྱུ་བར་མི་ཐར་བའི༔ སྲ་མཁྲེགས་ཏིང་འཛིན་རྡོ་རྗེའི་གུར་ཁང་གྱུར༔ ཨོཾ་བཛྲ་ཙཀྲ་རཀྵ་ཨོཾ་ཀ་ར་ཏེ་ཀ་ཙཀྲ་རཀྵ༔ ཨོཾ་ཁཌྒ་ཙཀྲ་རཀྵ༔ ཨོཾ་ཏྲི་ཤུ་ལ་ཙཀྲ་རཀྵ༔ ཨོཾ་རཾ་ཛྭ་ལ་ཙཀྲ་རཀྵ༔ དེ་ནས་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔ དང་༔
ཨོཾ་ཨཱཿཧཱུྃ༔ གིས་སྦྱངས༔ ཧཱུྃ༔ ཕྱི་ཡི་མཆོད་པ་སྤྱན་གཟིགས་སྣ་ཚོགས་བཀྲམ༔ བསྐང་རྫས་སྒྲུབ་རྫས་མཐུན་རྫས་མ་ལུས་པ༔ ས་དང་བར་སྣང་ནམ་མཁའི་ཁྱོན་བཀང་བ༔ ཡེ་ཤེས་མགོན་པོ་མཉེས་པའི་རྫས་སུ་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དེ་ནས་ནང་མཆོད་བྱིན་རླབས་ནི༔ ཧཱུྃ༔
བྷནྡྷ་ལྕང་ལོ་སྟོང་གསུམ་མཉམ་པའི་དབུས༔ དམ་རྫས་བདུད་རྩིའི་མཆོད་པ་མཚོ་ལྟར་འཁྱིལ༔ རཀྟའི་རྒྱ་མཚོ་རྦ་རླབས་ཆི་ལི་ལི༔ གསང་མཆོད་བྱང་སེམས་དཀར་དམར་བདེ་བའི་རྒྱུན༔ ཡེ་ཤེས་མགོན་པོ་མཉེས་པའི་རྫས་སུ་གྱུར༔ ཨོཾ་མ་ཧཱ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོཾ་མ་ཧཱ་རཀྟ་ཛྭ་ལ་མཎྜལ་ཧཱུྃ་ཧྲཱིཿཋཿ དེ་ནས་གཏོར་མཆོད་བྱིན་རླབས་ནི༔ ཧཱུྃ༔ ལྷུན་གྲུབ་བྷནྡྷ་རིན་ཆེན་སྣོད་མཆོག་ཏུ༔
དམ་རྫས་བ་ལིཾ་གཏོར་མ་རི་ལྟར་སྤུངས༔ དགྲ་བགེགས་བསྒྲལ་བའི་ཤ་ཁྲག་དབང་པོས་བརྒྱན༔ ཡེ་ཤེས་མགོན་པོ་མཉེས་པའི་རྫས་སུ་གྱུར༔ ཨོཾ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོཾ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཨཱཿཧཱུྃ༔ ཞེས་བྱིན་གྱིས་བརླབས༔ དེ་ནས་འབྱུང་བ་རིམ་བརྩེགས་ནི༔ ཧཱུྃ༔ ཡེ་ནས་ཀུན་གཞི་སྟོང་པའི་དབྱིངས༔ རང་བྱུང་རྩལ་གྱི་འོད་ཟེར་ཤར༔
སྣ་ཚོགས་སྤྲུལ་པའི་ས་བོན་ཧཱུྃ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ དེ་ནས་འབྱུང་བ་རིམ་ལྔར་བརྩེག་པ་ནི༔ ཧཱུྃ༔ ཨེ་ལས་ཆོས་འབྱུང་ནམ་མཁའ་མཐིང་༔ ཡྃ་ལས་རླུང་ལྔའི་རྒྱ་གྲམ་བསྣོལ༔ རྃ་ལས་བསྐལ་པའི་མེ་དཔུང་འཁྲིགས༔ ཁྃ་ལས་རཀྟའི་རྦ་རླབས་ཁོལ༔ སུྃ་ལས་ས་གཞི་སྨུག་ནག་ཁྱབ༔ ཀེཾ་ལས་ཀེང་རུས་དུར་ཁྲོད་ཆགས༔
བྷྲཱུྃ་ལས་ཐོད་མཁར་འཇིགས་སུ་རུང་༔ ཨོྃ་བྷྲཱུྃ་བི་ཤྭ་ཙཀྲ་ཧཱུྃ༔ ཨ་ཙནྡྲ་མཎྜ་ལ༔ མ་སཱུརྻ་མཎྜ་ལ༔ པཾ་པདྨ་མཎྜ་ལ༔ རུ་ཏྲ་ཏི་ར་བཾ༔ ཧཱུྃ་སྥ་ར་ཎ་ཕཊ྄ཿ སཾ་ཧ་ར་ཎ་ཧཱུྃ༔ བཛྲ་ཙཀྲ་བྷྲཱུྃ་ཛྙཱ་ན་ཧོཿ དེ་ནས་གཞལ་ཡས་ཁང་བསྐྱེད་པ་ནི༔
ཧཱུྃ༔ ཡི་གེ་བྷྲཱུྃ་གྱུར་གཞལ་ཡས་ཁང་༔ བྷནྡྷ་སྐམ་རློན་བརྩེགས་པ་ཡི༔ རབ་འཇིགས་དྲག་པོའི་ཐོད་མཁར་ནི༔ རྨང་གཞི་གནམ་ལྕགས་ཨུར་མོ་བསྣོལ༔ གྲུ་བཞི་སྒོ་བཞི་མཐོངས་སྐར་ཕྱེས༔ ཀ་གདུང་ལྷ་ཀླུ་སྲིན་ལྤགས་བཀབ༔ གཡང་གཞི་རྒྱལ་མཚན་ཐོད་པའི་ཏོག༔ ཕྱི་རོལ་དུར་ཁྲོད་མཚོན་ཆའི་གུར༔ བསྐལ་པའི་མེ་རི་སྨུག་ནག་འཁྲིགས༔
ནང་ན་རཀྟའི་རྒྱ་མཚོ་འཁྱིལ༔ བམ་རོ་སྐམ་རློན་ལྷུ་དུམ་འཁྲོལ༔ མི་ལྤགས་སྟག་ལྤགས་གཡང་གཞི་བྲེས༔ དོན་སྙིང་རྣམ་ལྔ་འཕན་ལྡི་འཕྱངས༔ དེ་དབུས་ཆོས་འབྱུང་པདྨ་དང་༔ བམ་ཆེན་སྨུག་པོའི་གདན་གྱི་སྟེང་༔ ཧཱུྃ་ལས་བྱུང་བའི་ནག་པོ་ཆེ༔ ཁྲག་འཐུང་ལེགས་ལྡན་ཕྱག་བཞི་པ༔ སྨ་ར་དབུ་སྐྲ་དམར་སེར་འབར༔ ཐོད་སྐམ་པྲོག་ཞུ་དར་ནག་འཕུར༔
ཞལ་གདངས་ལྗགས་འདྲིལ་སྤྱན་རྩ་འཁྱིལ༔ ཐལ་ཆེན་ཚོམ་བུ་སིནྡྷུ་ར༔ ཁྲག་ཞག་ཐིག་ལེ་ཟོ་རིས་བཞག༔ གཡས་གཉིས་གྲི་གུག་ཙིཏྟ་དང་༔ གཡོན་གཉིས་བྷན་དམར་ཁ་ཊྭཱཾ་གཿ སྐུ་ལ་སེངྒེའི་གཡང་གཞི་གསོལ༔ རུས་རྒྱན་གཡེར་ཁའི་སྒྲ་དང་བཅས༔ སྒེག་ཅིང་སྦོམ་ལ་ཡན་ལག་རགས༔ གསུས་ཁྱིམ་ཟླུམ་ལ་རབ་ཏུ་འཁྱིལ༔ ཕྱེད་སྐྱིལ་དགྱེས་པའི་རྔམ་སྟབས་བཞུགས༔
ཡུམ་མཆོག་དཔལ་འབར་ཙཎྜི་མ༔ དམར་མོ་ཁྲོ་འཛུམ་གཟི་འོད་འབར༔ གྲི་ཐོད་ཡབ་ཀྱི་མགུལ་ནས་འཁྱུད༔ རིན་ཆེན་རུས་པའི་རྒྱན་ཆ་འཁྲོལ༔ ཞབས་གཉིས་ཡབ་ཀྱི་སྐེད་ལ་འཁྲིལ༔ ཟུང་འཇུག་བདེ་ཆེན་རྒྱས་པར་བསྒོམ༔ སྤྱི་གཙུག་ཉི་ཟླ་པདྨའི་སྟེང་༔ རིགས་ཀྱི་བདག་པོ་སྤྱན་རས་གཟིགས༔ ཞི་ཞིང་ཁྲོ་འཛུམ་རིན་ཆེན་བརྒྱན༔ དམར་གསལ་རྡོ་རྗེ་བྷནྡྷ་འཛིན༔
ཐུགས་རྗེའི་བདག་ཉིད་ཕྱེད་སྐྱིལ་བཞུགས༔ ཡེ་ཤེས་མཁའ་འགྲོ་དམར་མོ་འཁྲིལ༔ ནོར་བུ་འཛིན་ཅིང་མགུལ་ནས་འཁྱུད༔ རུས་རྒྱན་ཞབས་གཉིས་ཡབ་ལ་འཁྲིལ༔ ཕྱོགས་བཞིར་གསང་བའི་མཁའ་འགྲོ་མ༔ པདྨ་རཱ་གའི་མདངས་ལྡན་ནི༔ ཁྲོ་འཛུམ་རུས་པའི་རྒྱན་ལྡན་གར༔ གཡས་པས་ཅང་ཏེའུ་ཆོས་སྒྲ་སྒྲོག༔ གཡོན་པས་བྷནྡྷ་བདུད་རྩི་བསྣམས༔ བརྡ་སྐད་སྒྲོག་ཅིང་ཆགས་ཚུལ་བསྒོམ༔
ཧཱུྃ༔ གཙོ་བོའི་ཕྱོགས་བཞིར་འཁོར་ལོའི་རྩིབས༔ ཤར་ཕྱོགས་འཁོར་ལོའི་རྩིབས་སྟེང་དུ༔ ཧཱུྃ་ལས་ཡོན་ཏན་བླ་མེད་སྐྱེས༔ ཡེ་ཤེས་མགོན་པོ་མ་ནིང་སྐུ༔ མཐིང་ནག་གྲི་གུག་ཐོད་ཁྲག་འཛིན༔ དུར་ཁྲོད་ཆས་རྫོགས་བེར་ནག་གསོལ༔ ཙནྡན་བེང་ཆེན་སྐེད་པར་བཅུག༔ ཞབས་གཉིས་རོལ་སྟབས་བམ་སྟེང་འགྱིང་༔ ལྷོ་ཕྱོགས་འཁོར་ལོའི་རྩིབས་སྟེང་དུ༔
ཧཱུྃ་ལས་སྐུ་ཡི་མགོན་པོ་ནག༔ མ་ཧཱ་ཀཱ་ལ་གདོང་བཞི་པ༔ གཡས་གཉིས་གྲི་གུག་ཙནྡན་བེང་༔ གཡོན་གཉིས་བྷནྡྷ་རྩེ་གསུམ་འཛིན༔ ཁྲོ་གཏུམ་དུར་ཁྲོད་ཆས་དང་ལྡན༔ ཞབས་གཉིས་བརྐྱང་བསྐུམ་རོ་གདན་འགྱིང་༔ ནུབ་ཕྱོགས་འཁོར་ལོའི་རྩིབས་སྟེང་དུ༔ ཧཱུྃ་ལས་གསུང་གི་མགོན་པོ་ནི༔ སྐུ་མདོག་མཐིང་ནག་ཕྱག་དྲུག་པ༔ གྲི་གུག་ཐོད་ཕྲེང་ཅང་ཏེའུ་གཡས༔
ཐོད་ཁྲག་ཁ་ཊྭཱཾ་ཞགས་པ་གཡོན༔ ཁྲོ་ཞིང་དགྱེས་ལ་དུར་ཁྲོད་ཆས༔ ཞབས་གཉིས་བརྐྱང་བསྐུམ་རོ་ཡི་གདན༔ བྱང་ཕྱོགས་འཁོར་ལོའི་རྩིབས་སྟེང་དུ༔ ཧཱུྃ་ལས་ཕྲིན་ལས་མགོན་པོ་སྨུག༔ བྲམ་གཟུགས་དུར་ཁྲོད་བདག་པོ་ནི༔ ཁྲོ་འཛུམ་རུས་པའི་རྒྱན་དྲུག་ཅན༔ ཕྱག་གཡས་ཐོད་པའི་ཅང་ཏེའུ་འཁྲོལ༔ གཡོན་པས་གྲི་རྐང་གླིང་བུ་འབུད༔ སྟག་ཤམ་རུས་རྒྱན་རོ་གདན་འགྱིང་༔
མཚམས་བཞིར་གསང་བའི་མཁའ་འགྲོ་བཞི༔ གྲི་ཐོད་ཁ་ཊྭཱཾ་དཀུ་ལ་བརྟེན༔ རུས་རྒྱན་དོར་སྟབས་རོ་གདན་འགྱིང་༔ ཁྲོ་འཛུམ་ཡབ་ལ་དགྱེས་པར་བསྒོམ༔ ཧཱུྃ༔ གཞན་ཡང་ཕྱི་ནང་གསང་བ་ཡི༔ ཡེ་ཤེས་མགོན་པོའི་ལྷ་ཚོགས་རྣམས༔ ཆུ་ཟླ་བཞིན་དུ་གསལ་བར་བསྒོམ༔ དེ་ལྟར་གསལ་བའི་གནས་གསུམ་ལས༔ འོད་ཟེར་འཕྲོས་པས་སྤྱན་དྲངས་གྱུར༔
ཨོྃ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་ཨ་ཨཱཿ ཞེས་ཤ་ཆེན་གྱི་གསུར་བཏང་ཞིང་མི་རྐང་གི་གླིང་བུ་གཙེར༔ རོལ་མོ་དང་བཅས་ནས༔ ཧཱུྃ༔ བསྐལ་པའི་མེ་ལྟར་འབར་བའི་ཀློང་༔ འོག་མིན་ཆོས་དབྱིངས་ཕོ་བྲང་ནས༔ ཡེ་ཤེས་མགོན་པོ་གཤེགས་སུ་གསོལ༔ ནག་པོ་ཆེན་པོ་གཤེགས་སུ་གསོལ༔ ལེགས་ལྡན་ནག་པོ་གཤེགས་སུ་གསོལ༔
མ་ཧཱ་ཀཱ་ལ་གཤེགས་སུ་གསོལ༔ མགོན་ཆེན་སྡེ་ལྔ་གཤེགས་སུ་གསོལ༔ མ་རྒྱུད་མཁའ་འགྲོ་གཤེགས་སུ་གསོལ༔ དཀྱིལ་འཁོར་ཡོངས་རྫོགས་གཤེགས་སུ་གསོལ༔ ཨོྃ་ཤྲཱི་མ་ཧཱ་ཀཱ་ལ་ཡ༔ ས་པ་རི་ཝཱ་ར་ཧེ་ཛ་ཛ་ཛ་ཛཿ ཛཿཧཱུྃ་བཾ་ཧོཿ བཞུགས་སུ་གསོལ་བ་ནི༔ ཧཱུྃ༔ དུར་ཁྲོད་ཕོ་བྲང་དྲག་པོའི་གནས་མཆོག་ཏུ༔
ཁྲག་མཚོ་པདྨ་ཉི་ཟླའི་གདན་སྟེང་དུ༔ ཡེ་ཤེས་མགོན་པོའི་ལྷ་ཚོགས་མ་ལུས་ཀུན༔ མི་གཡོ་བདག་ལ་དགྱེས་པའི་ཚུལ་གྱིས་བཞུགས༔ ཨོྃ་བཛྲ་ས་མ་ཡ༔ ཏིཥྛ་ལྷན༔ དེ་ནས་ཕྱག་འཚལ་བ་ནི༔ ཧཱུྃ༔ དཔལ་ཆེན་ནག་པོ་ཁྲག་འཐུང་རྒྱལ༔ དཔའ་བོ་གྱད་ཀྱི་ཡ་དོར་ཅན༔ དྲག་པོས་ས་བཅུ་གནོན་མཛད་པ༔
ལེགས་ལྡན་མགོན་པོར་བདག་བསྟོད་དོ༔ ཨོྃ་ན་མོ་ཨ་ཏི་པུ་ཧོཿ པྲ་ཏཱིཙྪ་ཧོཿ དེ་ནས་མཆོད་པ་འབུལ་བ་ནི༔ ཧཱུྃ༔ མི་ལྤགས་གཡང་གཞི་བླ་བྲེ་མཁའ་ལ་བྲེས༔ རྒྱུ་མའི་ལྡ་ལྡི་འཕན་གདུགས་སྣ་ཚོགས་འཕྱངས༔ མདའ་མོ་སྒྲོ་གསུམ་དར་ནག་འཕན་གདུགས་བརྒྱན༔ བླ་རྡོ་སྲོག་འཁོར་མེ་ལོང་ཕྱག་མཚན་དང་༔ ནམ་མཁའི་རྒྱན་གྱུར་བྱ་ནག་ལང་ལིང་འཕུར༔
རྟ་ནག་ཅང་ཤེས་ཚོགས་ནི་འཚེར་སྐད་ཙེར༔ གཡག་ནག་ཞོལ་ཆེན་ཚོགས་ནི་ངར་སྒྲ་སྒྲོག༔ ལུག་ནག་དཔྱི་དཀར་ཚོགས་ནི་འབའ་སྒྲ་འབྱིན༔ ཁྱི་ནག་སྙིང་དཀར་ཚོགས་ནི་དགྲ་ཤ་རྔམ༔ མི་ནག་ནག་མོ་གཅེར་བུ་གར་རྩེད་བསྒྱུར༔ དུག་སྦྲུལ་ནག་པོའི་ཚོགས་ནི་འཁྱུག་ཅིང་འགྲེང་༔ ཙིཏྟ་ནམ་མཁའ་ནག་པོ་སྤྲིན་ལྟར་གཏིབས༔ རྟེན་གཏོར་བཤོས་བུ་ནག་པོ་རི་ལྟར་བརྗིད༔ དོམ་ནག་ལ་སོགས་གཅན་སྤྱང་སྣ་ཚོགས་ངར༔ གཡབ་དར་རུ་དར་རྟེན་དར་ནག་པོ་སོགས༔
གོ་ཁྲབ་བརྗིད་ལྡན་རྣོ་ངར་མཚོན་ཆ་གཟེངས༔ དུར་ཁྲོད་ཕོ་བྲང་སྤྱན་གཟིགས་སྣ་ཚོགས་འདི༔ ཡེ་ཤེས་མགོན་པོ་སྡེ་ལྔའི་ཚོགས་ལ་འབུལ༔ གསང་བའི་ཁྲོ་མོ་མ་སྲིང་ཚོགས་ལ་འབུལ༔ མཆོད་པས་དགྱེས་ཤིང་ཐུགས་དམ་བསྐང་བ་ནི༔ རིགས་བདག་སྤྱན་རས་གཟིགས་དབང་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ ལེགས་ལྡན་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔
གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ ཡུམ་ཆེན་ཁྲོ་མོ་རིགས་ལྔའི་ཐུགས་དམ་བསྐང་༔ མཆོད་པས་དགྱེས་ཤིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་མཆོག་ཐུན་དངོས་གྲུབ་སྩོལ༔ ཨོྃ་ཤྲཱི་མ་ཧཱ་ཀཱ་ལ་ནཱ་ཐ་པཉྩ་ཌཱཀྐི་ནཱི་ས་པ་རི་ཝཱ་ར་ས་མ་ཡེ་ཨཱཿཧཱུྃ༔ ཧཱུྃ༔ དགྲ་བགེགས་དབང་པོའི་མེ་ཏོག་ཕུང་པོར་བརྩེགས༔ ཤ་ཆེན་གུ་གུལ་དྲི་སྤོས་དུད་སྤྲིན་འཁྲིགས༔ རྐང་དང་ལྷ་བའི་སྒྲོན་མེ་ཉི་ལྟར་གསལ༔
དགྲ་བགེགས་སྙིང་ཁྲག་དྲི་ཆབ་མཚོ་ལྟར་འཁྱིལ༔ འབྲུ་ནག་འབྲས་ཀྱི་བཤོས་བུ་རི་ལྟར་བརྗིད༔ ཐོད་རྔ་གསང་རྔ་རྐང་གླིང་རོལ་མོ་ལྡིར༔ སྣ་ཚོགས་དགྱེས་པའི་མཆོད་སྤྲིན་གཏིབས་པ་འདི༔ ཡེ་ཤེས་མགོན་པོ་སྡེ་ལྔའི་ཚོགས་ལ་འབུལ༔ གསང་བའི་ཁྲོ་མོ་མ་སྲིང་ཚོགས་ལ་འབུལ༔ མཆོད་པས་དགྱེས་ཤིང་ཐུགས་དམ་བསྐང་བ་ནི༔ རིགས་བདག་སྤྱན་རས་གཟིགས་དབང་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ ལེགས་ལྡན་མགོན་པོ་ཕྱག་བཞིའི་ཐུགས་དམ་བསྐང་༔
ཡོན་ཏན་མགོན་པོ་མ་ནིང་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ ཡུམ་ཆེན་ཁྲོ་མོ་རིགས་བཞིའི་ཐུགས་དམ་བསྐང་༔ མཆོད་པས་དགྱེས་ཤིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་མཆོག་ཐུན་དངོས་གྲུབ་སྩོལ༔ ཨོྃ་ཤྲཱི་མ་ཧཱ་ཀཱ་ལ་ནཱ་ཐ་པཉྩ་ཌཱཀྐི་ནཱི་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཧཱུྃ༔ ག་པུར་ཛཱ་ཏི་དྲི་མཆོག་སྣ་ཚོགས་དང་༔
ལེགས་པར་སྦྱར་བའི་བདུད་རྩི་སྨན་མཆོད་གཏམས༔ བདེ་སྟོང་ཡིད་འཛིན་ལྷ་མོ་སྣ་ཚོགས་ལ༔ ཟུང་འཇུག་སྦྱོར་ཏེ་བསྡུས་པའི་བདུད་རྩི་དང་༔ དབྱིངས་ཕྱུག་བཟང་མོའི་དམར་ཆེན་རཀྟ་འཁྱིལ༔ ཐབས་ཆེན་རྡོ་རྗེའི་བྱང་སེམས་ཟླ་ལྟར་རྒྱས༔ བྷནྡྷའི་སྣོད་དུ་བྷ་ལིང་གཏོར་མ་ལ༔ ཕ་རོལ་དགྲ་བགེགས་ཤ་ཁྲག་རུས་ཀྱིས་བརྒྱན༔ སྒྲོལ་མཆོད་ལ་སོགས་དགྱེས་པའི་མཆོད་པ་འདི༔ ཡེ་ཤེས་མགོན་པོ་སྡེ་ལྔའི་ཚོགས་ལ་འབུལ༔ གསང་བའི་ཁྲོ་མོ་མ་སྲིང་ཚོགས་ལ་འབུལ༔
མཆོད་པས་དགྱེས་ཤིང་ཐུགས་དམ་བསྐང་བ་ནི༔ རིགས་བདག་སྤྱན་རས་གཟིགས་དབང་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ ལེགས་ལྡན་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ ཡུམ་ཆེན་ཁྲོ་མོ་རིགས་ལྔའི་ཐུགས་དམ་བསྐང་༔ མཆོད་པས་དགྱེས་ཤིང་ཐུགས་དམ་བསྐངས་གྱུར་ནས༔
བར་ཆད་སེལ་ཞིང་མཆོག་ཐུན་དངོས་གྲུབ་སྩོལ༔ ཨོྃ་ཤྲཱི་མ་ཧཱ་ཀཱ་ལ་ནཱ་ཐ་པཉྩ་ཌཱཀྐི་ནཱི་སརྦ་པཉྩ་ཨ་མྲྀ་ཏ་མ་ཧཱ་རཀྟ་ཧྲཱི་ཋ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་ཁ་ཁཱ་ཧི༔ དེ་ནས་བདུད་རྩི་ལག་གིས་མཆོད་པ་ནི༔ ཨོྃ་ཨཱཿཧཱུྃ༔ འཆི་མེད་བདུད་རྩིའི་མཆོད་པ་འདི༔ དྲིན་ཅན་རྩ་བའི་བླ་མའི་ཞལ་དུ་ཨོྃ་ཨཱཿཧཱུྃ༔ ཆོས་སྐུ་ཀུན་ཏུ་བཟང་པོའི་ཞལ་དུ་ཨོྃ་ཨཱཿཧཱུྃ༔ ལོངས་སྐུ་སྤྱན་རས་གཟིགས་ཀྱི་ཞལ་དུ་ཨོྃ་ཨཱཿཧཱུྃ༔ སྤྲུལ་སྐུ་པདྨ་འབྱུང་གནས་ཞལ་དུ་ཨོྃ་ཨཱཿཧཱུྃ༔ མཁའ་འགྲོ་ཡེ་ཤེས་མཚོ་རྒྱལ་ཞལ་དུ་ཨོྃ་ཨཱཿཧཱུྃ༔
གནུབས་སྟོན་སངས་རྒྱས་ཡེ་ཤེས་ཞལ་དུ་ཨོྃ་ཨཱཿཧཱུྃ༔ ཨོ་རྒྱན་རྩ་གསུམ་གླིང་པའི་ཞལ་དུ་ཨོྃ་ཨཱཿཧཱུྃ༔ ཡི་དམ་སྒྲུབ་ཆེན་བཀའ་བརྒྱད་ཞལ་དུ་ཨོྃ་ཨཱཿཧཱུྃ༔ གསང་བའི་མཁའ་འགྲོ་སྡེ་ལྔའི་ཞལ་དུ་ཨོྃ་ཨཱཿཧཱུྃ༔ ཆོས་སྐྱོང་མགོན་པོ་ཕྱག་བཞིའི་ཞལ་དུ་ཨོྃ་ཨཱཿཧཱུྃ༔ མ་ནིང་དཔལ་འབར་ཆེན་པོའི་ཞལ་དུ་ཨོྃ་ཨཱཿཧཱུྃ༔ ལེགས་ལྡན་གདོང་བཞི་ནག་པོའི་ཞལ་དུ་ཨོྃ་ཨཱཿཧཱུྃ༔ ཕྱག་དྲུག་ཡིད་བཞིན་ནོར་བུའི་ཞལ་དུ་ཨོྃ་ཨཱཿཧཱུྃ༔ དུར་ཁྲོད་བདག་པོ་བྲམ་ཟེའི་གཟུགས་ཀྱི་ཞལ་དུ་ཨོྃ་ཨཱཿཧཱུྃ༔ གསང་བའི་ཁྲོ་མོ་སྡེ་ལྔའི་ཞལ་དུ་ཨོྃ་ཨཱཿཧཱུྃ༔
དམ་ཅན་རྒྱ་མཚོ་གཏེར་གྱི་སྲུང་མ་རྣམས་ཀྱི་ཞལ་དུ་ཨོྃ་ཨཱཿཧཱུྃ༔ གཞན་ཡང་ཕྱི་ནང་གསང་བ་ཡང་གསང་གི་ལྷ་ཚོགས་རྣམས་ཀྱི་ཞལ་དུ་ཨོྃ་ཨཱཿཧཱུྃ༔
ཞེས་བདུད་རྩི་ལག་མཆོད་བྱ༔ དེ་ནས་བཤགས་པ་ནི༔ ཧཱུྃ༔ དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔ དེང་འདིར་བདག་ཅག་སྒྲུབ་པའི་སྒོར་ཞུགས་ནས༔ ཕྱི་ནང་དམ་ཚིག་ཉམས་ཤིང་འགལ་བ་དང་༔ དམ་རྫས་མ་ཚང་ཚོགས་གཏོར་ཆག་པ་དང་༔ སྒོ་གསུམ་བག་མེད་དམ་འགལ་ཅི་མཆིས་པ༔
དཀྱིལ་འཁོར་ལྷ་ལ་མཐོལ་བཤགས་བཟོད་པར་གསོལ༔ མི་སྒྲིབ་ཚངས་པར་འཕྲུལ་གྱི་དངོས་གྲུབ་སྩོལ༔ ཅེས་ཡིག་བརྒྱ་སོགས་བཟླས་ཤིང་ལྷག་ཆད་བཀང་༔ དེ་ནས་བསྟོད་པ་བྱ་བ་ནི༔ དབྱངས་སྙན་པ་དང་བཅས་ནས༔ ཧཱུྃ༔ བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ ཆོས་དབྱིངས་ཐོད་མཁར་ཨེ་ཡི་དལ་དབུས་སུ༔ ལེགས་ལྡན་མགོན་པོ་ཁྲག་འཐུང་ཕྱག་བཞི་པ༔ སྐུ་མདོག་སྨུག་ནག་ཆར་སྤྲིན་གཏིབས་པའི་གཟུགས༔
དབུ་སྐྲ་དམར་སེར་སྲིད་རྩེའི་དབྱིངས་ལ་བསྐྱོད༔ ཐོད་སྐམ་དབུ་རྒྱན་སྣང་སྲིད་དྲེགས་པ་འདུལ༔ དར་ནག་ཅོད་པན་མ་སྲིང་མཁའ་འགྲོ་སྡུད༔ ཨ་ར་སྨིན་མ་ཚྭ་ཚྭ་སྐར་ལྟར་འཁྲུགས༔ དམར་ཞིང་ཟླུམ་པའི་སྤྱན་གསུམ་གྱེན་མཐུར་གཟིགས༔ སེང་ལྤགས་གསོལ་ཞིང་སྙན་གྲགས་ཕྱོགས་བཅུར་སྒྲོག༔ རུས་པའི་རྒྱན་ལྡན་གཡེར་ཁ་འུ་རུ་རུ༔ ལྷུ་ཚིགས་སྦྲུལ་རྒྱན་ཀླུ་གཉན་ས་བདག་འདུལ༔ ཁྲག་ཞག་ཐིག་ལེ་ཐལ་ཚོམ་རྒྱན་གྱིས་སྤྲས༔ སྒེག་ཅིང་དགྱེས་པས་ཡེ་ཤེས་འཇིག་རྟེན་སྔངས༔
ཕྱག་གཡས་གྲི་གུག་བདུད་དཔུང་རྩད་ནས་གཅོད༔ ཙིཏྟ་འཛིན་ཀྱང་ཕ་རོལ་གློ་སྙིང་རོལ༔ རལ་གྲི་འབར་བས་བགེགས་དཔུང་དུམ་བུར་གཏུབ༔ གཡོན་པས་བྷན་དམར་དམ་ཉམས་ཀླད་ཁྲག་རོལ༔ ཁ་ཊྭཱཾ་འཛིན་པས་དུག་གསུམ་རྩད་ནས་གཅོད༔ གསུས་པ་འཁྱིལ་བས་འགྲོ་བའི་ཚེ་བསོད་སྡུད༔ ཕྱེད་སྐྱིལ་རོལ་སྟབས་འཁོར་འདས་ཟིལ་གྱིས་གནོན༔ བམ་ཆེན་གདན་བཞུགས་ཁྲག་འཐུང་ནག་པོར་བསྟོད༔ ཧཱུྃ༔ གསང་བའི་ཡུམ་མཆོག་ལྷ་མོ་དཔལ་འབར་མ༔
ཤེས་རབ་རང་བཞིན་དམར་གསལ་གཟི་འོད་འབར༔ ཁྲོ་འཛུམ་མདངས་ལྡན་དགའ་བཞི་བདེ་སྟོང་བསྐུལ༔ ཕྱག་གཡས་གྲི་གུག་སྐྱེ་འཆི་རྩད་ནས་གཅོད༔ གཡོན་པས་བྷན་དམར་དུག་ལྔའི་རཀྟ་སྟོབ༔ རུས་པའི་རྒྱན་ལྡན་ཕར་ཕྱིན་སྤྱོད་པའི་ཡུམ༔ ཞབས་གཉིས་ཡབ་འཁྲིལ་དགའ་བཞིའི་བརྡ་སྐད་འབྱིན༔ ཙཎྜི་དཔལ་འབར་ཁྲོ་མོའི་སྐུ་ལ་བསྟོད༔ ཧཱུྃ༔ སྤྱི་བོར་འོད་དཔུང་ཉི་ཟེར་གཟི་འབར་དབུས༔ རིགས་ཀྱི་བདག་པོ་འཕགས་མཆོག་སྤྱན་རས་གཟིགས༔
དམར་གསལ་མདངས་ལྡན་ཡེ་ཤེས་མི་གཡོ་ངང་༔ ཁྲོ་འཛུམ་སྤྱན་གྱིས་མཁའ་དབྱིངས་ཕྱོགས་བཅུར་གཟིགས༔ རྡོ་རྗེ་བྷནྡྷ་བདེན་གཉིས་འདུ་འབྲལ་མེད༔ ཕྱེད་སྐྱིལ་ལྷམ་མེ་འགྲོ་བའི་མགོན་གྱུར་པ༔ འཕགས་མཆོག་སྤྱན་རས་གཟིགས་ལ་ཕྱག་འཚལ་བསྟོད༔ ཧཱུྃ༔ གསང་བའི་ཡུམ་མཆོག་དམར་གསལ་འོད་ལྔའི་མདངས༔ འཛུམ་ཞལ་དགྱེས་ཤིང་མཉེན་ལྕུག་རུས་རྒྱན་མཛེས༔ ཕྱག་གཡས་ནོར་བུ་ཐབས་འགོག་དཔའ་བོ་སྡུད༔ གཡོན་པའི་པདྨས་མ་སྲིང་ལས་ལ་བསྐུལ༔
མཉེན་ལྕུག་ཞབས་འཁྲིལ་བདེ་སྟོང་ཡེ་ཤེས་ངང་༔ ཡུམ་མཆོག་ཤེས་རབ་སྐུ་ལ་ཕྱག་འཚལ་བསྟོད༔ ཧཱུྃ༔ ཕྱོགས་བཞི་ཡེ་ཤེས་གསང་བའི་མཁའ་འགྲོ་མ༔ པདྨ་རཱ་གའི་མདངས་ལྡན་ཁྲོ་འཛུམ་མཛེས༔ རིན་ཆེན་རུས་རྒྱན་སྒྲུབ་ལ་དངོས་གྲུབ་སྟེར༔ མཉེན་ལྕུག་འཁྲིལ་ལྡན་དགྱེས་ཉམས་སྒེག་པ་མོ༔ ཕྱག་གཡས་ཅང་ཏེའུས་དཔའ་བོ་མཁའ་འགྲོ་སྡུད༔ གཡོན་པའི་བདུད་རྩིས་རྣལ་འབྱོར་ཚེ་སྲོག་བསྲིང་༔ ནུ་འབུར་བྷ་ག་རྒྱས་ཤིང་གར་སྒྱུར་མ༔
མ་གཅིག་ཡེ་ཤེས་ཌཱཀྐི་སྡེ་བཞིར་བསྟོད༔ ཧཱུྃ༔ རབ་ཏུ་འཁྲིགས་པའི་དུར་ཁྲོད་སྤྲིན་ནག་ཅན༔ ཁྲག་མཚོ་མེ་དཔུང་འབར་བའི་ཀློང་དཀྱིལ་ནས༔ གཉིས་མེད་མགོན་པོ་མ་ནིང་ཁྲོ་བོའི་རྒྱལ༔ སྐུ་མདོག་མཐིང་ནག་བླ་མེད་རྒྱུད་སྡེའི་སྤྲུལ༔ ཞལ་གདངས་ལྗགས་འདྲིལ་ཁྲོ་གཏུམ་ས་གསུམ་སྔངས༔ དབུ་སྐྲ་ཐོད་སྐམ་མེ་ཟོར་ཡ་ལ་ལ༔ ཕྱག་གཡས་གྲི་གུག་བསྟན་དགྲའི་སྲོག་དབུགས་ཕྲལ༔ གཡོན་པས་བྷན་དམར་དམ་ཉམས་ཀླད་ཁྲག་གསོལ༔
མུན་པའི་ལྷུབ་ཆེན་དུག་ལྔ་ཟིལ་གྱིས་གནོན༔ དུར་ཁྲོད་ཆས་ལྡན་འདྲེ་རྒོད་དམག་དཔུང་ཟློག༔ ཙནྡན་བེང་ཆེན་བདུད་འདུལ་དམག་གི་གཏེར༔ བརྐྱང་བསྐུམ་གར་སྟབས་བསྒྱུར་ལ་ཕྱག་འཚལ་བསྟོད༔ ཧཱུྃ༔ ཏི་སེ་ཆེན་པོ་གངས་ཀྱི་ཕོ་བྲང་དབུས༔ མྱུར་མགྱོགས་སྡེ་བརྒྱད་ཀུན་གྱི་དམག་དཔོན་པ༔ མ་ཧཱ་ཀཱ་ལ་གདོང་བཞི་མཐུ་བོ་ཆེ༔ སྐུ་མདོག་ནག་པོ་མུན་པའི་ཚྭ་ཟེར་འཕྲོ༔ ཞལ་གདངས་ལྗགས་འདྲིལ་སྤྱན་རྩ་གློག་ལྟར་འཁྱུགས༔
དབུ་སྐྲའི་གསེབ་ནས་བསྐལ་པའི་མེ་ཆེན་འབར༔ ཐོད་སྐམ་འབར་བའི་པྲོག་ཞུ་དར་དམར་འཕུར༔ གཡས་པས་གྲི་གུག་བདུད་བཞི་རྩད་ནས་གཞོམ༔ ཙནྡན་བེང་ཆེན་གདུག་པའི་གཡུལ་ངོ་ཟློག༔ གཡོན་པས་བྷན་དམར་རཀྟ་ཞལ་དུ་འདྲེན༔ ཉམས་པ་བསྒྲལ་ཕྱིར་ཁ་ཊྭཱཾ་རྩེ་གསུམ་ཕྱར༔ དུར་ཁྲོད་ཆས་ལྡན་བགེགས་དཔུང་ས་ལ་འགྱེལ༔ བརྐྱང་བསྐུམ་ཚུལ་བསྟན་མ་ཧཱ་ཀཱ་ལར་བསྟོད༔ ཧཱུྃ༔ དུར་ཁྲོད་ཆེན་པོ་རབ་འཇིགས་བསིལ་བ་ཚལ༔
གདུག་པའི་ཤིང་དྲུང་རོ་ལངས་འཚོགས་པའི་དབུས༔ དཔལ་ཆེན་མགོན་པོ་མཐིང་ནག་ཕྱག་དྲུག་པ༔ ཞལ་གདངས་ལྗགས་འདྲིལ་ཧཱུྃ་སྒྲ་འབྲུག་ལྟར་སྒྲོག༔ དབུ་སྐྲ་ཐོད་སྐམ་མེ་ཡི་བུ་ཡུག་འཚུབས༔ གཡས་པས་གྲི་གུག་བྱད་མའི་མགོ་ལུས་ཕྲལ༔ ཌཱ་མ་རུ་ཡིས་མ་མོ་དབང་དུ་སྡུད༔ ཐོད་ཕྲེང་འཛིན་པས་དམོད་པའི་དྲག་སྔགས་འདྲེན༔ གཡོན་པས་བྷན་དམར་འདྲེ་རྒོད་སྙིང་ཁྲག་རོལ༔ ཁ་ཊྭཱཾ་འཛིན་པས་དུག་གསུམ་དབྱིངས་སུ་སྒྲོལ༔ བདུད་ཞགས་ནག་པོས་བསྟན་དགྲ་སྒོས་དགྲ་འཆིང་༔
དུར་ཁྲོད་ཆས་ལྡན་འབྱུང་པོ་གདོན་ཚོགས་འཇོམས༔ བརྐྱང་བསྐུམ་གར་ལྡན་ནག་པོ་ཆེ་ལ་བསྟོད༔ ཧཱུྃ༔ རྔམ་དྲག་ཚལ་གྱི་དུར་ཁྲོད་ཧ་ཧ་རྒོད༔ བམ་ཆེན་གསར་རྙིང་རི་ལྟར་བརྩེགས་པའི་དབུས༔ དུར་ཁྲོད་བདག་པོ་མགོན་པོ་བྲམ་ཟེའི་གཟུགས༔ སྨུག་ནག་ཁྲོ་འཛུམ་དབུ་སྐྲ་སྤྱི་བོར་བཅིངས༔ ཐོད་སྐམ་དབུ་རྒྱན་སྲིད་གསུམ་ཟིལ་གྱིས་གནོན༔ ཕྱག་གཡས་ཅང་ཏེའུས་དཔའ་བོ་མཁའ་འགྲོ་བསྐུལ༔ གཡོན་པས་རྐང་གླིང་སྣང་སྲིད་དབང་དུ་སྡུད༔
རུས་པའི་རྒྱན་ལྡན་དྲེགས་པ་བྲན་དུ་བཀོལ༔ གར་སྟབས་ཚུལ་གྱིས་ཕྱོགས་བཅུའི་གདོན་ཚོགས་འཇོམས༔ བྲམ་ཟེའི་གཟུགས་ཅན་དཔའ་བོ་ཆེ་ལ་བསྟོད༔ ཧཱུྃ༔ ཆོས་འབྱུང་ཨེ་ཡི་ཀློང་དཀྱིལ་ནས༔ ལས་ཀྱི་ཡུམ་ཆེན་མཁའ་འགྲོ་བཞི༔ མཐིང་ནག་ཁྲོ་འཛུམ་བྷྱོ་སྒྲ་སྒྲོག༔ ཐོར་ཚུགས་སྐྲ་གྲོལ་སྐུ་རྒྱབ་ཁེབས༔ རིགས་ལྔའི་རྒྱན་ལྡན་དར་དཔྱངས་འཕུར༔ གྲི་གུག་ཉོན་མོངས་རྩད་ནས་གཅོད༔
བྷན་དམར་དམ་ཉམས་སྙིང་ཁྲག་འཐུང་༔ ཁ་ཊྭཱཾ་དུག་གསུམ་རྩད་ནས་གཅོད༔ རུས་རྒྱན་ལྡན་གྱིས་མཁའ་འགྲོ་སྡུད༔ གཅེར་མོ་ནུ་མ་བྷ་ག་རྒྱས༔ བརྐྱང་བསྐུམ་གར་སྒྱུར་སྒེག་པ་མོ༔ ཁྲག་འཐུང་མཁའ་འགྲོ་རིགས་བཞིར་བསྟོད༔ ཧཱུྃ༔ གཞན་ཡང་ཕྱི་ནང་སྐྱོང་བ་ཡི༔ ཡེ་ཤེས་དང་ནི་ལས་གྲུབ་པ༔ དཔའ་བོ་མཁའ་འགྲོ་ཞིང་སྐྱོང་ཚོགས༔
མ་སྲིང་ཤུགས་འགྲོ་ཡང་འཁོར་འབུམ༔ ཕྱི་ནང་སྐྱོང་བའི་ལྷ་ལ་བསྟོད༔ འཛབ་བསྐུལ་ནི༔ ཧཱུྃ༔ དཔལ་ཆེན་མགོན་པོའི་ལྷ་ཚོགས་རྣམས༔ ཐུགས་དམ་གཉན་པོ་དབྱིངས་ནས་བསྐུལ༔ དྲག་སྔགས་ཧཱུྃ་གིས་འབྲུག་སྒྲ་ལྡིར༔ ཕྱི་ནང་བར་ཆད་དབྱིངས་སུ་སྒྲོལ༔ སྒྲུབ་པའི་རིག་འཛིན་སྔགས་འཆང་ལ༔ མཆོག་དང་ཐུན་མོང་དངོས་གྲུབ་སྩོལ༔
འཛབ་ཀྱིས་ཐུགས་དམ་གནད་ནས་བསྐུལ༔ སྤྲོས་པས་ཡེ་ཤེས་འདོད་ཡོན་དགྱེས༔ ཚུར་འདུས་བདག་གིས་དངོས་གྲུབ་ཐོབ༔ མ་གྲུབ་བར་དུ་མི་གཏང་བཟུང་༔ ཕྲིན་ལས་སྒྲུབ་པའི་དུས་ལ་བབ༔ ཐུགས་དམ་གནད་ནས་ད་བསྐུལ་ཅིག༔ རིགས་བདག་ལ༔ ཨོྃ་ཨཱ་ཝ་ལོ་ཀི་ཏེ་ཌཱཀྐི་པཉྩ་ཧཱུྃ་ཕཊ྄ཿ རྩ་སྔགས་ནི༔ ཨོྃ་མ་ཧཱ་ཀཱ་ལ་ནཱ་ཐ་པཉྩ་ཀྲོ་ཏི་ཤྭ་རི་ཧཱུྃ་བྷྱོཿ
ལས་སྔགས་ནི༔ ཨོྃ་མ་ཧཱ་ཀཱ་ལ་ཡ་ཀྵེཾ་ཀྵེཾ་མ་ཏྲི་ཙ་ཏྲི་ཧཱུྃ་བྷྱོཿ མ་ནིང་སྔགས་ནི༔ ཨོྃ་ཤྲཱི་མ་ཧཱ་ཀཱ་ལ་ག་ན་གུ་ཧྱ་ཧཱུྃ་ཕཊ྄ཿ གདོང་བཞི་པ་ལ༔ ཨོྃ་མ་ཧཱ་ཀཱ་ལ་མུ་ཁ་ཙ་ཏུར་ཧཱུྃ་ཕཊ྄ཿ ཕྱག་དྲུག་པ་ལ༔ ཨོྃ་མ་ཧཱ་ཀཱ་ལ་ཀྵེཾ་ཀྵེཾ་ཊ་ཀ་ར་ཥ་ཊ་ཧཱུྃ་ཕཊ྄ཿ དུར་ཁྲོད་བདག་པོ་ལ༔ ཨོྃ་མ་ཧཱ་ཀཱ་ལ་ཨུ་ཏ་ཨ་ཙརྻ་ཧཱུྃ་ཕཊ྄ཿ
དེ་ནས་ཁྲོ་མོ་རིགས་བཞི་ལ༔ ཨོྃ་མ་ཏྲི་ཌཱཀྐི་ཀྲོ་ཏི་ཙ་ཏུར་ཧཱུྃ་ཕཊ྄ཿ ཅེས་སྔགས་རྣམས་འགྲུབ་པའི་ལས་རིམ་ལྟར་བཟླ༔ དེ་ནས་དྲག་སྔགས་ནི༔ ཨོྃ་མ་ཧཱ་ཀཱ་ལ་ཀྲོ་ཏ་རཾ་ཧེ་རུ་ཀ་ཀྲོ་ཏི་མ་ཏྲི་ད་ཤ་ཙཎྜ་ཡ་ཧཱུྃ༔ དྲག་སྔགས་རྣམས་རྒྱུན་དུ་བགྲང་མི་དགོས༔ དེ་ནས་དགྲ་བོ་རྦད་བསད་ཀྱི་སྔགས་ནི༔ དགྲ་བོ་བྱད་མ་གདོན་གྱི་རིགས༔ གློ་བུར་བསད་ཐབས་ཤིན་ཏུ་ཟབ༔ འགྱང་ན་འདི་ཉིད་ལན་གཅིག་བསྐྱར༔
མ་སྤེལ་གསང་རྒྱ་ས་མ་ཡ༔ རྒྱ་རྒྱ་རྒྱ༔ དེ་ནས་ཐུན་གཏོར་འབུལ་བ་ནི༔ ཧཱུྃ༔ ལེགས་ལྡན་མགོན་པོ་མ་ཧཱ་ཀཱ་ལ་ཡ༔ ནག་པོ་ཆེན་པོ་ཁྲག་འཐུང་ལྷ་ཚོགས་ལ༔ དུག་གསུམ་དགྲ་བགེགས་བསྒྲལ་བའི་ཤ་ཁྲག་འབུལ༔ བསྟན་ལ་སྡང་ཞིང་བདག་ལ་འཚེ་བ་རྣམས༔ ཁྲོ་རྒྱལ་དྲག་པོའི་མངོན་སྤྱོད་སྟོབས་ཀྱིས་སྒྲོལ༔ དེང་འདིར་སྒྲུབ་པའི་བར་ཆད་ཞི་བ་དང་༔
ཐུགས་དམ་བསྐང་ཞིང་བཅོལ་བའི་ཕྲིན་ལས་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་ནཱ་ཐ་པཉྩ་ཌཱཀྐི་ནཱི་ཧཱུྃ་བྷྱོཿ དགྲ་བགེགས་ཀྱི་མ་ཧཱ་མཱཾ་ས་ཙིཏྟ་རཀྟ་གོ་རོ་ཙ་ན་ལ་ཁ་ཁ་ཁཱ་ཧི༔ ཞེས་ཐུན་གཏོར་ཕུལ༔ དེ་ནས་མངའ་གསོལ་བྱ་བ་ནི༔ གསེར་སྐྱེམས་གཏོང་ཞིང་༔ ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ ནག་པོ་ཆེན་པོ་གཤེགས་སུ་གསོལ༔ ལེགས་ལྡན་ནག་པོ་གཤེགས་སུ་གསོལ༔
ཁྲག་འཐུང་ནག་པོ་གཤེགས་སུ་གསོལ༔ རྣལ་འབྱོར་དགྲ་ལྷ་གཤེགས་སུ་གསོལ༔ མགོན་ཆེན་སྡེ་ལྔ་གཤེགས་སུ་གསོལ༔ ཡུམ་ཆེན་ལྷ་མོ་གཤེགས་སུ་གསོལ༔ སྤྲུལ་པ་ཡང་སྤྲུལ་གཤེགས་སུ་གསོལ༔ ཧཱུྃ༔ ལེགས་ལྡན་དཔལ་འབར་ཆེན་པོ་དགོངས༔ གྲི་རྐང་གླིང་བུའི་གདངས་ཀྱིས་འབོད༔ གུ་གུལ་ཤ་ཆེན་སྤོས་ཀྱིས་བསུ༔ སྣ་ཚོགས་བམ་གྱི་གདན་ལ་བཞུགས༔
སྔོན་གྱི་ཐ་ཚིག་དྲན་པར་གྱིས༔ ཐོག་མའི་སངས་རྒྱས་ཀུན་བཟང་གིས༔ ཅི་ལྟར་བསྒོས་པའི་བཀའ་བཞིན་དུ༔ དོ་ནུབ་བསྙེན་པའི་རྫས་ལ་འཁོར༔ དོ་ནུབ་སྔགས་འཆང་བདག་ལ་གསོན༔ དོ་ནུབ་དགྱེས་པའི་གཏང་རག་གཏོང་༔ དོ་ནུབ་སྙན་པའི་གདངས་ཀྱིས་བསྟོད༔ དོ་ནུབ་མཐུན་པའི་ཕུད་ཅིག་མཆོད༔ དོ་ནུབ་མངའ་གསོལ་གསེར་སྐྱེམས་འབུལ༔ རྟེན་རྫས་འདི་ལ་བཞུགས་སུ་གསོལ༔
ཧཱུྃ༔ ལེགས་ལྡན་མགོན་པོ་ནག་པོ་ཕྱག་བཞི་པ༔ བླ་མར་མངའ་གསོལ་རིགས་བདག་སྤྱན་རས་གཟིགས༔ ཐེག་ཆེན་ཆོས་སྒྲ་སྒྲོག་པར་མངའ་གསོལ་ལོ༔ ཆོས་སྐུར་མངའ་གསོལ་སྐུ་མདོག་སྨུག་ནག་བརྗིད༔ གསང་སྔགས་ཆོས་འཁོར་སྐྱོང་བར་མངའ་གསོལ་ལོ༔ རིགས་ལྔར་མངའ་གསོལ་སྤྱི་བོར་ཐོད་ཕྲེང་བརྒྱན༔ འགྲོ་ཀུན་ཐུགས་རྗེས་སྐྱོང་བར་མངའ་གསོལ་ལོ༔ ཁྲོ་བོར་མངའ་གསོལ་ཞལ་གདངས་སྤྱན་རྩ་འཁྲུག༔ ལོག་འདྲེན་ཆམ་ལ་འབེབས་པར་མངའ་གསོལ་ལོ༔
བདུད་འདུལ་མངའ་གསོལ་གྲི་གུག་ཙིཏྟ་བསྣམས༔ གདུག་པའི་དགྲ་བགེགས་སྒྲོལ་བར་མངའ་གསོལ་ལོ༔ ཆོས་སྐྱོང་མངའ་གསོལ་འོག་མས་རལ་གྲི་འཛིན༔ ཕ་རོལ་སྲོག་སྙིང་ཕྲལ་བར་མངའ་གསོལ་ལོ༔ མ་མོར་མངའ་གསོལ་གཡོན་པས་བྷན་དམར་བསྣམས༔ ནད་རིམས་དལ་ཁ་འཇོམས་པར་མངའ་གསོལ་ལོ༔ དམ་ཅན་མངའ་གསོལ་འོག་མས་རྩེ་གསུམ་ཐོགས༔ དུག་ལྔ་དབྱིངས་སུ་སྒྲོལ་བར་མངའ་གསོལ་ལོ༔ ཀླུ་རྒྱལ་མངའ་གསོལ་ཡན་ལག་སྦྲུལ་གྱིས་བརྒྱན༔ མ་རུངས་ས་བདག་འཇོམས་པར་མངའ་གསོལ་ལོ༔
སྟོབས་ལྡན་མངའ་གསོལ་སེང་ལྤགས་གཡང་གཞི་གསོལ༔ སྣང་སྲིད་ལས་ལ་དགྱེས་པར་མངའ་གསོལ་ལོ༔ གཏེར་བདག་མངའ་གསོལ་རུས་པའི་རྒྱན་དྲུག་གསོལ༔ ཟབ་ཆོས་བསྟན་པའི་བྱ་རར་མངའ་གསོལ་ལོ༔ མ་སྲིང་མངའ་གསོལ་ཡུམ་མཆོག་པང་དུ་འཁྱུད༔ ཟབ་གཏེར་བླ་མེད་རྒྱས་པར་མངའ་གསོལ་ལོ༔ དཀྱིལ་འཁོར་མངའ་གསོལ་ཕྱེད་སྐྱིལ་བམ་གདན་བཞུགས༔ བདུད་དང་དམ་སྲི་ཚར་གཅོད་མངའ་གསོལ་ལོ༔ ཧཱུྃ༔ ཡོན་ཏན་མངའ་གསོལ་དཔལ་འབར་མ་ནིང་སྐུ༔
ཨ་ཏི་ཐེག་ཆེན་སྒྲོན་མེར་མངའ་གསོལ་ལོ༔ ཧཱུྃ༔ སྐུ་མཆོག་མངའ་གསོལ་ལེགས་ལྡན་གདོང་བཞི་པ༔ སངས་རྒྱས་བསྟན་པའི་བྱ་རར་མངའ་གསོལ་ལོ༔ ཧཱུྃ༔ གསུང་མཆོག་མངའ་གསོལ་དཔལ་མགོན་ཕྱག་དྲུག་པ༔ སྒྲུབ་མཆོག་དགོས་འདོད་འབྱུང་བར་མངའ་གསོལ་ལོ༔ ཧཱུྃ༔ ཕྲིན་ལས་མངའ་གསོལ་བྲམ་ཟེ་དུར་ཁྲོད་བདག༔ བརྒྱུད་འཛིན་བུ་བཞིན་སྐྱོང་བར་མངའ་གསོལ་ལོ༔
ཧཱུྃ༔ རྟེན་འབྲེལ་མངའ་གསོལ་རིགས་བཞིའི་ཡུམ་ཆེན་བཞི༔ འཇའ་ལུས་རྡོ་རྗེའི་གྲོགས་སུ་མངའ་གསོལ་ལོ༔ ཧཱུྃ༔ ནག་པོ་ཆེན་པོར་མངའ་གསོལ་ལོ༔ ལེགས་ལྡན་ནག་པོར་མངའ་གསོལ་ལོ༔ རྣལ་འབྱོར་དགྲ་ལྷར་མངའ་གསོལ་ལོ༔ རིག་འཛིན་སྲུང་མར་མངའ་གསོལ་ལོ༔ ཁྲག་འཐུང་ཕྱག་བཞིར་མངའ་གསོལ་ལོ༔ སྟོབས་ལྡན་ནག་པོར་མངའ་གསོལ་ལོ༔
དཔལ་འབར་མ་ནིང་མངའ་གསོལ་ལོ༔ ཕྱག་དྲུག་ནོར་བུར་མངའ་གསོལ་ལོ༔ མགོན་པོ་བྲམ་ཟེར་མངའ་གསོལ་ལོ༔ ཕྱི་ནང་སྲུང་མར་མངའ་གསོལ་ལོ༔ ཧཱུྃ༔ མངའ་གསོལ་གསེར་སྐྱེམས་འདི་བཞེས་ལ༔ བོས་པའི་ཚེ་ན་སྙན་མ་སྲ༔ གཡབ་པའི་ཚེ་ན་སྤྱན་མ་རྟུལ༔ བརྟེན་པའི་ཚེ་ན་ཕྲག་མ་དོག༔ བསྐུལ་བའི་ཚེ་ན་རྒྱང་མ་རིང་༔
སྒྲུབ་པའི་ཚེ་ན་རྟགས་མ་ཞན༔ རྦད་པའི་ཚེ་ན་མཐུ་མ་ཆུང་༔ གསོལ་བའི་ཚེ་ན་མགུ་མ་དཀའ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་ཧཱ་ཀཱ་ལ་ཕཻཾ་ཕཻཾ་ཧཱུྃ་ཧཱུྃ་ཡ་ཡ་བྷྱོ་བྷྱོཿ གསེར་སྐྱེམས་མཆོད་ཅིང་ཕྲིན་ལས་བཅོལ༔ ས་མ་ཡ༔ དེ་ནས་ཚོགས་བྱ་བ་ནི༔ ཆུ་གཙང་གིས་བྲན་ལ༔ རྃ་ཡྃ་ཁྃ༔
ཨོྃ་ཨཱཿཧཱུྃ༔ ཧཱུྃ༔ བདག་ཉིད་ཡི་དམ་ཐུགས་ཀ་ནས༔ ཚོགས་འཁོར་སྦྱང་ཕྱིར་ཡི་གེ་འཕྲོས༔ ཨོྃ་ཨཱཿཧཱུྃ་གི་འཕྲོ་འདུ་ལས༔ འདོད་ཡོན་ཟད་མེད་དབྱིངས་དང་མཉམ༔ ཀུན་བཟང་མཆོད་པའི་སྤྲིན་ཕུང་གཏིབས༔ དཀྱིལ་འཁོར་མཉེས་པའི་རྫས་སུ་གྱུར༔ ཨོཾ་ག་ཎ་ཙཀྲ་པཱུ་ཛ་ཨོཾ་ཨཱཿཧཱུྃ༔ དེ་ནས་ཚོགས་ལ་སྤྱན་འདྲེན་པ་ནི༔
ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ ཆོས་སྐུ་ཀུན་བཟང་ཡབ་ཡུམ་ལ༔ ཞི་བ་བཞི་བཅུའི་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ལྔ་ལྡན་ལོངས་སྐུའི་ཕོ་བྲང་ནས༔ ལོངས་སྐུ་སྤྱན་རས་གཟིགས་དབང་ལ༔ སངས་རྒྱས་བྱང་སེམས་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ འགག་མེད་སྤྲུལ་སྐུའི་ཕོ་བྲང་ནས༔
སྤྲུལ་སྐུ་པདྨ་འབྱུང་གནས་ལ༔ རིག་འཛིན་གྲུབ་ཐོབ་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཁྲག་འཐུང་ཨེ་ཡི་ཕོ་བྲང་ནས༔ ཡེ་ཤེས་མགོན་པོའི་ལྷ་ཚོགས་ལ༔ ཕྱི་ནང་སྲུང་མའི་ཚོགས་ཀྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ གནས་ཁང་འདི་ལ་བྱིན་ཅིག་ཕོབ༔ ཚོགས་གཏོར་འདི་ལ་བཅུད་ཅིག་ཕོབ༔ འདིར་ཚོགས་སྐལ་ལྡན་ཕོ་མོ་ལ༔
མཆོག་དང་ཐུན་མོང་དངོས་གྲུབ་སྩོལ༔ ཨོཾ་གུ་རུ་དྷེ་ཝ་ཌཱཀྐི་ནཱི་ས་མཱ་ཡ་ཛ་ཛཿ དེ་ནས་ཚོགས་ཀྱི་མཆོད་པ་ནི༔ ཧཱུྃ༔ ཆོས་སྐུ་ཀུན་བཟང་ཞི་ཁྲོའི་ལྷ༔ ཡེ་ཤེས་མགོན་པོའི་ཚོགས་དང་བཅས༔ དཀྱིལ་འཁོར་གསང་བའི་ལྷ་ཚོགས་ལ༔ ཞལ་ཟས་ཚོགས་ཀྱི་མཆོད་པ་འབུལ༔ བཞེས་ནས་དབང་དང་དངོས་གྲུབ་སྩོལ༔ ཨོཾ་གུ་རུ་དྷེ་ཝ་ཌཱཀྐི་ནཱ་ག་ཎ་ཙཀྲ་པཱུ་ཛ་ལ་ཁཱ་ཧི༔
དེ་ནས་བསྒྲལ་བསྟབ་ནི༔ ཐ་མ་བཤམས་ལ༔ ཧཱུྃ༔ མདུན་དུ་ལྕགས་ཁང་ནག་པོ་རྔམ་འཐུག་དབུས༔ ནྲྀ་ཏྲི་དམར་ནག་བྱད་མ་མངོན་སུམ་གསལ༔ ཧཱུྃ༔ རྩ་བརྒྱུད་མཆོག་གསུམ་དཀྱིལ་འཁོར་ལྷ་ཡི་ཚོགས༔ ཁྲོ་རྒྱལ་མགོན་ཆེན་འདུས་པའི་བདེན་པ་དང་༔ ཏིང་འཛིན་སྔགས་དང་ཕྱག་རྒྱའི་མཐུ་སྟོབས་ཀྱིས༔ བསྟན་དགྲ་སྒོས་དགྲ་གདུག་ཅིང་སྡང་བའི་ཚོགས༔
སྟེང་འོག་ཕྱོགས་བཅུ་ཁམས་གསུམ་གར་གནས་ཀྱང་༔ རང་དབང་མེད་པར་ཐ་མའི་ལིངྒར་ཁུག༔ འགུགས་ཤིང་བསྡོམས་ནས་མྱོས་ཤིང་བསྐྲད་པར་གྱིས༔ ཨོཾ་མ་ཧཱ་ལ་ཏྲག་ཐུར་ཡ༔ དུར་ཡག་དུར་ཡག༔ དགྲ་བོ་ནྲྀ་ཏྲི་ཨ་ཀརྵ་ཡ་ཛ་ཛཿ ཏྲིག་ཏྲི་ཤག་ཐུམ་རྦད༔ དེ་ནས་བསྒྲལ་བ་ནི༔ ཧཱུྃ༔ དཔལ་ཆེན་ཐུགས་ལས་སྤྲུལ་པའི་ཁྲོ་རྒྱལ་ཆེ༔
སྲོག་བདག་ནག་པོ་ལས་མཁན་བྱ་རོག་གདོང་༔ ལས་བྱེད་ཤན་པ་ཕུར་བུ་ཕྱག་ན་བསྒྲིལ༔ རྣོ་དབལ་གཟིར་འདེབས་སྟོང་གསུམ་ཚྭ་ཚྭས་ཁེངས༔ གདུག་ཅིང་སྡང་བའི་དམ་ཉམས་འདི་ཉིད་ཀྱི༔ དཀར་ནག་སྙིང་གི་མཚམས་སུ་ཀཱི་ལ་ཡ༔ ཨོཾ་བཛྲ་མ་ཧཱ་ཀཱ་ལ་ཙཎྜ་ནཱ་ཐ་ཁཱ་ཁ་མུ་ཁ་ཧཱུྃ༔ བཛྲ་ཀཱི་ལི་ཀཱི་ལ་ཡ་ཏྲིག་ར་ཙ་བྱད་མའི་སྙིང་ལ་རྦད་རྦད༔ མྱོག་ཐུམ་བཾ་རིལ་ཤག་ཚལ་པ་ནན༔
དེ་ནས་བཏུབ་ཅིང་ཞལ་དུ་འབུལ་བ་ནི༔ ཧཱུྃ༔
བླ་མ་ཡི་དམ་དཀྱིལ་འཁོར་ལྷ་ཡི་ཚོགས༔ ཁྲོ་རྒྱལ་མགོན་པོ་འཁོར་དང་བཅས་པ་ལ༔ དམ་ཉམས་དགྲ་བགེགས་བསྒྲལ་བའི་ཤ་ཁྲག་འབུལ༔ ལྷག་མེད་ཆོས་དབྱིངས་ངང་ལ་བཞེས་སུ་གསོལ༔ ཨོཾ་ཨཱཿཧཱུྃ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ ཞེས་བདུད་རྩི་སྨན་རཀ་བྲན་ཞིང་༔ རྩ་སྔགས་ཀྱིས་ཕུལ་ཀྱང་ཆོག་གོ༔ དེ་ནས་དངོས་གྲུབ་ལ་རོལ་བ་ནི༔ ཨོཾ༔
ཆོས་དབྱིངས་མ་བཅོས་གཉུག་མའི་ངང་༔ འཁོར་འདས་ཟུང་འཇུག་རང་བཞིན་ཅན༔ ང་བདག་འཛིན་པའི་གཡའ་བྲལ་ནས༔ བདེ་སྟོང་ཡེ་ཤེས་ངང་དུ་རོལ༔ ཅེས་ཕྱག་རྒྱ་པད་ཀོར་བྱ་ཞིང་བླང་༔ མཆོག་དང་ཐུན་མོང་གི་དངོས་གྲུབ་ཐམས་ཅད་ཐོབ་པར་བསམ༔ དེ་ནས་ལྷག་མ་འབུལ་བ་ནི༔ ཧཱུྃ༔ མ་འདི་ནས་ཨུ་ཙ་ལ་ཡི་གནས༔ རབ་ཏུ་འཇིགས་པའི་དུར་ཁྲོད་ནས༔
གནས་ཉུལ་ལས་ཀྱི་མཁའ་འགྲོ་འབུམ༔ ཡང་འཁོར་ཤ་ཟ་བྱེ་བ་སྟོང་༔ གོས་སུ་མི་ལྤགས་གཡང་གཞི་གྱོན༔ ཟས་སུ་མཱཾ་ས་ཤ་ལ་དགྱེས༔ སྐོམ་དུ་སྐྱེམས་བཟང་ཁྲག་ལ་འཐུང་༔ ལས་སུ་དགྲ་བགེགས་སྲོག་རྩ་གཅོད༔ རྣལ་འབྱོར་ཀུན་གྱི་ཚོགས་ཁང་ཉུལ༔ དུར་ཁྲོད་ལས་ཀྱི་མ་མོ་འབུམ༔ ཤ་ཁྲག་ལྷག་གཏོར་འདི་བཞེས་ལ༔ སྒྲུབ་པའི་རིག་འཛིན་རྣལ་འབྱོར་མས༔
རྟགས་དང་མཚན་བཟང་མྱུར་དུ་སྟོན༔ ཉམས་པའི་དགྲ་བོ་ཆམ་ལ་ཕོབ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་མོ་ཌཱཀྐི་མ་ཏྲི་མ་བྷྱོ་བྷྱོཿ བྷ་ལིངྟ་ཁཱ་ཧི༔ དེ་ནས་རྔ་བརྡུང་དུང་བུས་རཀྟས་བྲན་ཅིང་གཏོར་མ་ལ་དཔལ་འབར་འཛུགས་ལ༔ ཐུགས་དམ་བསྐུལ་བ་ནི༔ ཧཱུྃ༔ ཆོས་དབྱིངས་རང་བྱུང་ཨེ་ཡི་ཀློང་༔ ཀུན་རྒྱུ་མཚན་མ་མི་མངའ་ཡང་༔
གང་འདུལ་འཇིགས་བྱེད་སོ་སོར་སྟོན༔ རྡོ་རྗེ་གདན་གྱི་ཤར་ལྷོའི་མཚམས༔ རབ་འཇིགས་དུར་ཁྲོད་བསིལ་བ་ཚལ༔ ནགས་འདབས་ཆུ་ཀླུང་འབེབས་པའི་མཐའ༔ གདུག་པའི་ཙནྡན་རྐང་གཅིག་ལ༔ ཉིན་མོ་དུད་པའི་མུན་ནག་འཁྲིགས༔ མཚན་མོ་བསྐལ་པའི་མེ་ཆེན་འབར༔ དུས་དྲུག་ཤ་ཟ་སྤྲིན་ལྟར་གཏིབས༔ རྩེ་མོར་ཡེ་ཤེས་མཁའ་འགྲོ་འཚོགས༔ རྩ་བར་གཅན་སྤྱང་རོ་ཟ་འགྱུ༔
དུར་བྱ་སྣ་ཚོགས་སྐད་ངན་སྒྲོག༔ བམ་རོ་སྐམ་རློན་རི་ལྟར་ཉིལ༔ གདུག་པའི་ཀེང་རུས་གར་སྟབས་སྒྱུར༔ ལས་ཀྱི་མ་མོའི་དམག་ཚོགས་རྔམ༔ ཁྲག་མཚོ་འཁྱིལ་ཞིང་རླངས་པ་ཕྱུར༔ དབུས་སུ་ཐོད་པའི་སྐུ་མཁར་ནི༔ དམར་ནག་ཟུར་གསུམ་དབྱིངས་དང་མཉམ༔ གནས་དེར་བཞུགས་པའི་དཔའ་བོ་ཆེ༔ ཁྲག་འཐུང་མ་ཧཱ་ཀཱ་ལ་ཡ༔ ལེགས་ལྡན་ནག་པོ་སྲིན་པོའི་བདག༔
བདུད་རྒྱལ་ཐོད་པའི་ཕྲེང་བ་ཅན༔ སྣང་སྲིད་སྲོག་གི་བདག་པོ་ཆེ༔ ཡེ་ཤེས་འཇིག་རྟེན་ཁྲོ་བོ་དང་༔ ཡང་འཁོར་ཤ་ཟ་འབུམ་གྱིས་བསྐོར༔ མ་ཐོགས་བཞེངས་ལ་གནས་འདིར་གཤེགས༔ དྲི་རྐང་གླིང་བུའི་གདངས་ཀྱིས་འབོད༔ གྲི་སྙིང་དར་ནག་གཡབ་ཅིང་འབོད༔ གུ་གུལ་ཤ་ཆེན་དྲི་ཡིས་བདུག༔ ཤ་ཁྲག་འབྲུ་ནག་རྫས་ཀྱིས་མཆོད༔ ཧཱུྃ༔
ལེགས་ལྡན་མགོན་པོ་ནག་པོ་ཆེ༔ མི་མངོན་ཆོས་ཀྱི་དབྱིངས་ནས་བཞེངས༔ སྐུ་གསུང་ཐུགས་ཀྱི་སྤྲུལ་པ་ལས༔ ཁྲག་འཐུང་སྐུ་ལྔ་ཡོངས་རྫོགས་བཞེངས༔ ཡེ་ཤེས་རྩལ་ལྔའི་ཀློང་ནས་བཞེངས༔ དུག་ལྔ་འཇོམས་པའི་ཀློང་ནས་བཞེངས༔ ཁྲག་འཐུང་ལེགས་ལྡན་བཞེངས་པའི་ཚེ༔ བསྐལ་པའི་མེ་འབར་འུ་རུ་རུ༔ དྲག་པོའི་གློག་དམར་ཁྱུགས་སེ་ཁྱུག༔ ངན་སྔགས་འབྲུག་སྒྲ་དི་རི་རི༔
དུག་གི་སེར་བ་ཧྲི་ལི་ལི༔ གནམ་ལྕགས་ཐོག་རྒོད་ཤ་ར་ར༔ གཟི་བརྗིད་ཚྭ་ཚྭ་སི་ལི་ལི༔ དར་ནག་གཡབ་མོ་ལིངས་སེ་ལིང་༔ རུ་དར་མཚོན་ཆ་ཟེངས་སེ་སེང་༔ བྱ་ནག་གཤོག་འགྱུར་ལིངས་སེ་ལིང་༔ ན་བུན་རླུང་ནག་ཚུབས་སེ་ཚུབ༔ ཟོར་བཟློག་སྤུ་གྲི་ཝ་ལ་ལ༔ ལས་ཀྱི་དམག་དཔུང་ཐིབས་སེ་ཐིབ༔ དགྲ་ཤ་ཁྲག་མཆོད་འབྲུ་ནག་གི༔
དམར་ནག་གཏོར་མ་འདི་བཞེས་ལ༔ སངས་རྒྱས་བསྟན་ལ་སྡང་བ་དང་༔ དབེན་རི་ཆོས་འཁོར་གཉན་པོ་བཤིག༔ སྒྲུབ་པའི་རིག་འཛིན་རྣལ་འབྱོར་ལ༔ དོ་བསྡོ་ཕོད་བཙུགས་འགྲས་འཚོལ་བའི༔ དམ་ཉམས་དགྲ་བོ་ལས་ངན་འདི༔ ད་ལྟ་ཉིད་དུ་སྒྲོལ་ལ་ཤོག༔ དམག་སྣ་ཇག་སྣ་སྟོན་པ་དང་༔ འཕྲོག་བཅོམ་ལམ་ནས་སྒུག་པ་ཡི༔ དམ་ཉམས་དགྲ་བོ་ལས་ངན་འདི༔
གནམ་ས་གླིང་བཞིར་གར་གནས་ཀྱང་༔ བླ་ཚེ་རྣམ་ཤེས་རྟེན་དང་ཕྲོལ༔ དམིགས་པའི་དགྲ་བོ་ཤོར་ར་རེ༔ ཡང་སྤྲུལ་ལས་ཀྱི་བཤན་པ་འབུམ༔ རུ་ཏྲའི་བླ་སྲོག་ཁྱེར་ལ་ཤོག༔ ཧཱུྃ༔ ལེགས་ལྡན་ཕྱག་བཞི་དགྲ་ལ་བྷྱོཿ བདུད་རྒྱལ་མ་ནིང་དགྲ་ལ་བྷྱོཿ ནག་པོ་གདོང་བཞི་དགྲ་ལ་བྷྱོཿ མྱུར་མགྱོགས་ཕྱག་དྲུག་དགྲ་ལ་བྷྱོཿ
བྲམ་ཟེ་གིང་ཆེན་དགྲ་ལ་བྷྱོཿ བེང་ཆེན་ནག་པོ་དགྲ་ལ་བྷྱོཿ གྲི་གུག་ནག་པོ་དགྲ་ལ་བྷྱོཿ ཨ་གྷོ་ནག་པོ་དགྲ་ལ་བྷྱོཿ གུར་ལྡན་ནག་པོ་དགྲ་ལ་བྷྱོཿ སྟག་ཞོན་ནག་པོ་དགྲ་ལ་བྷྱོཿ ཆོས་ཤིག་དམག་དཔུང་དགྲ་ལ་ཆོས༔ རུ་མཚོན་ནག་པོ་དགྲ་ལ་གཡོབས༔ སྤུ་གྲི་མཚོན་ཆར་དགྲ་ལ་ཕོབ༔ དགྲ་བོའི་ཡུལ་ཞིང་མགོ་མཇུག་ལྡོག༔
དགྲ་བོའི་སྲུང་སྐྱོབ་ཕྱེ་མར་གཏོར༔ ཕུང་ཐལ་སྣ་དགུ་དགྲ་ལ་ཟློག༔ བྱད་ཟོར་ཕུར་ཁ་དགྲ་ལ་ཟློག༔ ཤྭ་ཁྲམ་རྩིས་ཁ་དགྲ་ལ་ཟློག༔ ནད་ཡམས་དལ་ཁ་དགྲ་ལ་ཟློག༔ གྲོ་རགས་བཙོ་བརྒྱད་དགྲ་ལ་ཟློག༔ འདྲེ་རྒོད་འབྱུང་པོ་དགྲ་ལ་ཟློག༔ ལོ་སྐག་ཟླ་སྐག་དགྲ་ལ་ཟློག༔ དུས་སྐག་འཆི་སྐག་དགྲ་ལ་ཟློག༔ མི་རུང་སྣ་དགུ་དགྲ་ལ་ཟློག༔
ཧཱུྃ༔ བཟློག་ཟོར་ནག་པོ་དགྲ་ལ་ཡ༔ དུག་ཟོར་ནག་པོ་དགྲ་ལ་ཡ༔ ཁྲག་ཟོར་ནག་པོ་དགྲ་ལ་ཡ༔ རྡོ་ཟོར་ནག་པོ་དགྲ་ལ་ཡ༔ ཐུན་ཟོར་ནག་པོ་དགྲ་ལ་ཡ༔ ཚེ་ཟོར་ནག་པོ་དགྲ་ལ་ཡ༔ གྲི་ཟོར་ནག་པོ་དགྲ་ལ་ཡ༔ མདའ་ཟོར་ནག་པོ་དགྲ་ལ་ཡ༔ ཐོད་ཟོར་ནག་པོ་དགྲ་ལ་ཡ༔
མེ་ཟོར་དབལ་ཁ་དགྲ་ལ་ཡ༔ ཟོར་བྷྱོ་ཐུན་བྷྱོ་མཱ་ར་ཡ༔ རྦད་བྷྱོ་རཾ་བྷྱོ་མཱ་ར་ཡ༔ ཨོཾ་ཀ་ལ་ཧ་ལ་ཡ༔ དགྲ་བོ་ནྲྀ་ཏྲི་ཐུམ་ཟློག་ཟློག༔ རཀྟ་མྱོག་ཐུམ་ཡ་དགྲ་བོ་ཟློག་ཟློག༔ ཤ་ལ་གཟེར་ཐུམ་ཡ་དགྲ་བོ་ཟློག་ཟློག༔ ཐུན་ཛ་ཤག་ཛ་ཡ་དགྲ་བོ་ཟློག་ཟློག༔ ཀ་ལ་ཨ་པུརྩི་དགྲ་བོ་ཟློག་ཟློག༔ ཀ་ལ་ཁཌྒ་དགྲ་བོ་ཟློག་ཟློག༔
ཧ་ལ་ན་ཎ་ཡ་དགྲ་བོ་ཟློག་ཟློག༔ ཧ་ལ་བྷནྡྷ་ཡ་དགྲ་བོ་ཟློག་ཟློག༔ ཛྭ་ལ་རཾ་རཾ་ཡ་དགྲ་བོ་ཟློག་ཟློག༔ རྦད་ཡ་བཟློག་ཡ་ཐུམ་མྱོག་དྲིལ་ཆོད་ཆོད་བྷྱོ་བྷྱོཿ བཟློག་བཟློག༔ ཅེས་གཏོར་མ་འཕངས་ཤིང་དགྲ་བོའི་ཡུལ་ཁང་ཐམས་ཅད་གནམ་ལྕགས་ཐོག་གིས་བཤིག་པ་ལྟར་ཕྱེ་མར་བཏང་བར་བསྒོམ༔ དེ་ནས་ཆད་མདོ་གཏོང་བ་ནི༔ གཏོར་མ་བྲན་ཞིང་རོལ་མོ་དང་བཅས་ནས༔ ཧཱུྃ༔ སྔོན་ཚེ་འོག་མིན་ཆོས་དབྱིངས་ཕོ་བྲང་དབུས༔
ཀུན་བཟང་དཔལ་ཆེན་ཁྲག་འཐུང་ཧེ་རུ་ཀས༔ ཡང་གསང་བླ་མེད་དཀྱིལ་འཁོར་ཞལ་ཕྱེས་ཚེ༔ དྲེགས་པ་དམ་བཏགས་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཐ་ཚིག་བཞིན་དུ་ཕྲིན་ལས་འགྲུབ་པར་མཛོད༔ དེ་འོག་འཇིག་རྟེན་བར་བསྐལ་གཉིས་པ་རུ༔ ལེགས་ལྡན་མགོན་པོ་མ་གཅིག་དཔལ་འབར་གཉིས༔ གྲི་གུག་ལས་རྒྱུད་དཀྱིལ་འཁོར་ཞལ་ཕྱེས་ཚེ༔ འབྱུང་པོ་དམ་བཏགས་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔
ཐ་ཚིག་བཞིན་དུ་ཕྲིན་ལས་འགྲུབ་པར་མཛོད༔ ཧཱུྃ༔ དེ་འོག་བྲག་དམར་དཔལ་གྱི་མཆིམས་ཕུ་རུ༔ པདྨ་འབྱུང་གནས་ཡེ་ཤེས་མཚོ་རྒྱལ་གཉིས༔ གསང་བ་ཟིལ་གནོན་གཉེར་གཏད་བསྐོས་པའི་ཚེ༔ དཔལ་མགོན་སྲུང་མས་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཐ་ཚིག་མ་ནོར་བཅོལ་བའི་ཕྲིན་ལས་མཛོད༔ ཧཱུྃ༔ དེ་འོག་ལྔ་བརྒྱ་དུས་ཀྱི་ཐ་མ་ལ༔
པདྨ་སྦས་ཚལ་བལ་ཕུ་མཚོ་འབྲོག་ནས༔ གཏེར་བདག་གླིང་དང་ལས་ཀྱི་ཌཱཀྐི་གཉིས༔ རྒྱ་མཚོའི་ཀློང་ནས་གཏེར་སྒྲོམ་གདན་དྲངས་ཚེ༔ གཉེར་གཏད་སྲུང་མས་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཐ་ཚིག་བཞིན་དུ་བཅོལ་བའི་ཕྲིན་ལས་མཛོད༔ ཧཱུྃ༔ སྔོན་ཚེ་རིག་འཛིན་པད་འབྱུང་གི༔ བཀའ་དང་དམ་ལ་གནས་པ་ཡི༔ ཡེ་ཤེས་འཇིག་རྟེན་སྲུང་མ་ཀུན༔
དམར་གྱི་གཏོར་མ་འདི་བཞེས་ལ༔ སྒྲུབ་པའི་རིག་འཛིན་རྣལ་འབྱོར་སྐྱོང་༔ བསྟན་པའི་བྱ་ར་མ་གཡེལ་བར༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་མ་ཧཱ་ཛྙཱ་ན་ཡ་པ་ལ་ཀྵེཾ་ཡ་ཀྵེ་ཊ་ཀྲོ་ཏ་སརྦ་ལོ་ཀ་པ་ལ་ཡ་བྷ་ལིངྟ་ཁཱ་ཧི༔ དེ་ནས་བརྟན་མ་སྐྱོང་བ་ནི༔ ཧཱུྃ༔ ཏིང་འཛིན་སྒྱུ་ལས་ངང་གྲུབ་མ༔ འཇིག་རྟེན་བདེ་སྐྱོང་བརྟན་མ་སྨན༔ དོན་ལ་ཆོས་སྐུའི་རང་རྩལ་ཏེ༔
གནས་ཉུལ་དུས་འཛིན་བཅུ་གཉིས་ཚོགས༔ སྨན་མོ་བཞི་དང་སྐྱོང་མ་བཞི༔ ཤ་ཟ་བཞི་སྟེ་མཁའ་འགྲོའི་ཚོགས༔ ལྷབ་ལྷུབ་དར་དཔྱངས་པུ་རུ་རུ༔ གཡེར་ཁ་དྲིལ་བུ་སི་ལི་ལི༔ གླུ་ལེན་བཤུགས་སྒྲ་ཀྱུ་རུ་རུ༔ སྣ་ཚོགས་ཞོན་རྟ་སྒ་ར་ར༔ གཏོར་ལེན་མྱུར་འགྲོས་ཁྱུགས་སེ་ཁྱུག༔ པད་ཀོར་ཕྱག་རྒྱ་ལིངས་སེ་ལིང་༔ འཇོ་སྒེག་མཛེས་འཕྲོག་བརྟན་མའི་ཚོགས༔
མཆོད་གཏོར་འདོད་ཡོན་འདི་བཞེས་ལ༔ ཟབ་ཆོས་གཉན་གྱི་མེལ་ཚེ་མཛོད༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་བཛྲ་ཌཱཀྐི་མ་ཏྲི་མ་མོ་ཀྲོ་ཏི་ཡ་བྷ་ལིངྟ་ལ་ཁཱ་ཧི༔ ཞེས་གཏོར་མ་ཕུལ་ཞིང་བསྟན་པའི་མེལ་ཚེ་བསྒྲུབས་པར་བསམ༔ དེ་ནས་རྟ་བྲོ་བྱ་བ་ནི༔ ཧཱུྃ༔ ཆེ་མཆོག་ཁྲོ་རྒྱལ་འདུས་པའི་བྲོ༔ གཡས་པས་ཆེམ་ཆེམ་དགྲ་བོ་མནན༔ ཀྲོ་ཏི་ཡུམ་ཆེན་འདུས་པའི་བྲོ༔
གཡོན་པས་མནན་མནན་བགེགས་དཔུང་གཞོམ༔ གཉིས་མེད་མགོན་ཆེན་འདུས་པའི་བྲོ༔ བསྟན་དགྲ་སྒོས་དགྲ་ཐལ་བར་རློག༔ ཨོཾ་ནན༔ ཨཱཿནན༔ ཧཱུྃ་ནན༔ སཏྭཾ་བྷ་ཡ་ནན༔ དེ་ནས་གཏོར་གཞོང་ཁ་ཡར་བཟེད་ལ་མཆོད་པ་གང་རུང་འབུལ༔ ཚེ་འགུགས་བྱ༔ ཧཱུྃ༔
རིག་འཛིན་འདུས་པའི་དཀྱིལ་འཁོར་མཁའ་འགྲོས་བསྐོར༔ མགྱོགས་མ་སྒོ་སྐྱོང་མདའ་དར་བུམ་པ་འཛིན༔ སྣང་སྲིད་ཚེ་བསོད་བཅུད་བསྡུས་བདག་ལ་སྟིམས༔ ཨོཾ་བཛྲ་གུ་རུ་ཨཱ་ཡུརྫྙཱ་ན་ཧྲཱིཿ ཞེས་དབང་དང་ཚེ་འགུགས་བྱ༔ དེ་ནས་དངོས་གྲུབ་བླང་བ་ནི༔ ཧཱུྃ༔ མཁའ་སྤྱོད་རང་བྱུང་ལྷུན་གྲུབ་མཁའ་ཡི་ཁྱོན༔ ཀུན་འདུས་ཆེ་བཙན་སྤྲུལ་པའི་དཀྱིལ་འཁོར་ལྷ༔ ཡིད་བཞིན་ནོར་བུ་མགོན་ཆེན་ལྷ་ཚོགས་ཀྱིས༔
སྒྲུབ་པའི་རིག་འཛིན་རྣལ་འབྱོར་བདག་ཅག་ལ༔ འཆི་མེད་ཚེ་དང་སྙན་གྲགས་ཆོས་གོས་སྲིད༔ ལོངས་སྤྱོད་ཕྱྭ་གཡང་དཔལ་འབྱོར་འདོད་རྒུའི་ཚོགས༔ དེང་འདིར་སྩོལ་ལ་འཁོར་ལོའི་དབང་བཞི་བསྐོར༔ མཆོག་ཐུན་འདོད་རྒུའི་དངོས་གྲུབ་ཐོབ་གྱུར་ཅིག༔ ཨོཾ་མ་མ་པུཎྱེ་སརྦ་ཨཱ་ཡུརྫྙཱ་ན་ཨ་བྷི་ཥིཉྩ་སིདྡྷི་ཧཱུྃ༔ ཞེས་དང་ ཨོཾ་ཤྲཱི་མ་ཧཱ་ཀཱ་ལ་ནཱ་ཐ་པཉྩ་ས་པ་རི་ཝཱ་ར་བཛྲ་ཨརྒྷཾ་ སོགས༔ ཧཱུྃ༔ དཔལ་ཆེན་ནག་པོ་ཁྲག་འཐུང་རྒྱལ༔ དཔའ་བོ་གྱད་ཀྱི་ཡ་འདོར་ཅན༔
དྲེགས་པ་ས་བཅུ་གནོན་མཛད་པ༔ ལེགས་ལྡན་མགོན་པོར་བདག་བསྟོད་དོ༔ བསྟོད་པར་འོས་པ་ སོགས? ཞེས་དངོས་གྲུབ་བླངས་ཤིང་དགའ་བཞི་ཐོབ་པར་བསམ༔ དེ་ནས་བཀྲ་ཤིས་བརྗོད་པ་ནི༔ ཧཱུྃ༔ སྐུ་གསུམ་འདུས་པའི་བདག་ཉིད་པདྨ་འབྱུང་༔ གདུང་བ་རྩེ་གཅིག་མི་འབྲལ་བཀྲ་ཤིས་ཤོག༔ ལེགས་ལྡན་དཀྱིལ་འཁོར་བསྟན་པའི་བྱ་ར་བ༔ གསང་སྔགས་ཆོས་སྒྲ་སྒྲོག་པའི་བཀྲ་ཤིས་ཤོག༔ ཅེས་བཀྲ་ཤིས་གང་རིགས་བརྗོད༔
དེ་ནས་དཀྱིལ་འཁོར་བསྡུ་བ་ནི༔ ཧོཿ མི་དམིགས་འཇའ་ལུས་ཆོས་སྐུ་སྟོང་ཉིད་ལ༔ མཐའ་ནས་དབུས་ཡང་འཁོར་རྣམས་གཙོ་ལ་བསྡུ༔ གཙོ་བོ་ཡབ་ཡུམ་ཧཱུྃ་ཐིམ་སྐྱེ་མེད་ངང་༔ རང་བྱུང་རང་ཤར་ངོ་བོ་ཨ་རུ་ལྡང་༔ ཨ་ཨ་ཨཱཿ དེ་ནས་བསྔོ་སྨོན་ནི༔ ཧོཿ མ་གྱུར་མཐའ་ཡས་རིགས་དྲུག་སྲིད་འཁོར་རྣམས༔
བདག་བློའི་དགེ་བཅུ་དོན་གཉིས་བླ་མེད་བསྔོ༔ བྱང་ཆུབ་ལམ་ཐོབ་ཕྱིར་མི་ལྡོག་གྱུར་ནས༔ མངོན་དགའ་དཔལ་རིར་སྐྱེ་བའི་སྨོན་ལམ་ཤོག༔ ཅེས་བསྔོ་སྨོན་ཡང་ཟབ་རྒྱས་གདབ་པ་མཆོག་ཏུ་རིགས་སོ༔ ས་མ་ཡ༔ རྒྱ་རྒྱ་རྒྱ༔ ཨེ་མཿ བདག་འདྲ་པདྨ་འབྱུང་གནས་ཀྱིས༔ ཕྱི་རབས་སྐལ་ལྡན་བུ་ཡི་དོན༔ ལྷ་ཚོགས་མགོན་པོའི་སྒྲུབ་པ་བཞག༔
གསང་བ་ཟིལ་གནོན་ཆ་ལག་ཉིད༔ ཡང་གསང་གཅིག་སྒྲིལ་བླ་མེད་མཆོག༔ ཆ་ཚང་དོན་དྲིལ་སྙིང་ཐིག་འདི༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ མ་འོངས་དུས་ཀྱི་ཐ་མ་ལ༔ གཏེར་བདག་གླིང་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་གཏེར་བདག་གླིང་པས༔ ལྕགས་བྱི་ལོར་སྦས་ཡུལ་པདྨ་ཚལ་ནས༔ ཕ་ཝང་བྱ་རོག་རྔམ་འདྲའི་སྐེ་འོག་མཚོ་འཁོར་རྦ་རླབས་དྲག་ཏུ་གཡོ་བའི་ཀློང་ནས་ཁྲོམ་གཏེར་དུ་བགྱིས་ཏེ། པདྨ་གསང་སྔགས་ཆོས་འབྱུང་གླིང་དུ་ཤོག་སེར་ནས་བསྒྱུར་རོ། སརྦ་མངྒ་ལཾ།། །། ང༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
མགོན་པོའི་བཟློག་པའི་མདུན་བསྐྱེད་བཞུགས་པའི་དབུའོ༔ ཁྲག་འཐུང་ལེགས་ལྡན་ནག་པོར་འདུད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ ལེགས་ལྡན་མགོན་པོའི་བཟློག་བྱང་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
ལེགས་ལྡན་མགོན་པོའི་བཟློག་བྱང་ལས༔ བཅའ་གཞི་ལག་ལེན་རིམ་པ་ནི༔ དྲག་པོའི་ལྕགས་སྣོད་ལ་སོགས་སུ༔ དུག་ཁྲག་དཀྱིལ་འཁོར་ཆག་ཆག་གདབ༔ མ་ཏྲཾ་གཡང་གཞི་ཆོས་འབྱུང་བརྩེགས༔ དེ་སྟེང་འབྲུ་ནག་ཟན་ལ་ནི༔ དཔལ་གཏོར་ནག་པོ་ཁྲུ་ཚད་ཙམ༔ དམར་ནག་མེ་རིས་ཟུར་རྒྱན་བཏགས༔ འཁོར་རྣམས་གཙོ་བོའི་ཕྱེད་ཆར་སླེབ༔ ལྷ་གྲངས་ལྟ་བུས་བསྐོར་བར་བྱ༔
རྩེ་མོར་ཁྲི་སྒོར་ཙིཏྟ་དང་༔ དར་ནག་གདུགས་སོགས་མེ་ལོང་བརྒྱན༔ ཙིཏྟ་ཆོས་འབྱུང་ནམ་མཁའ་གཟུགས༔ ཕྱི་རྩང་དྲུག་ཅུ་རྩ་བཞི་དང་༔ ནང་རྩང་ཉི་ཤུ་རྩ་བཞིའོ༔ བ་སུ་ཏ་ཡི་ཐག་པས་དཀྲིས༔ དུར་ཁྲོད་གཡང་གཞིའི་ཤམ་བུ་སྤྲས༔ རྩང་རྩེ་བྱ་ནག་ཤ་ཡིས་བརྒྱན༔ ཕྱི་ནས་ལས་ཟོར་རྣམས་ཀྱིས་བསྐོར༔ བསྒྲལ་ཆས་ལ་སོགས་ཚང་བར་བསགས༔
གང་ཡང་འཚམས་པས་གཞི་བསྐོར་ལ༔ རི་རབ་དག་ལ་བསྐང་རྫས་བསྐོར༔ གཡག་ནག་རུ་སྔོན་འགྱིང་བ་ལ༔ རྒྱབ་ཏུ་དགྲ་བགེགས་བམ་རོ་བཀལ༔ དེ་དག་མདུན་དུ་བཞག་པར་བྱ༔ གཞན་ཡང་ཕྱི་ནང་སྤྱན་གཟིགས་དང་༔ མཆོད་རྫས་ལ་སོགས་ཚང་བར་བསགས༔ ས་མ་ཡ༔ དེ་ནས་ལས་བྱང་སྔགས་ལ་བསྐྱལ༔ མདུན་བསྐྱེད་བྱ་བའི་རིམ་པ་ནི༔
ཕོ་བྲང་མ་གཏོགས་གཞུང་ནས་བླང་༔ དེ་ནས་གཏོར་མདོས་བྲན་བྱས་ཏེ༔ དྲག་པོའི་ངང་ལ་འདི་ལྟར་བསྒོམ༔ ཧཱུྃ༔ ཨེ་རྃ་ཡྃ་ཁྃ་སུཾ་ཀེཾ་བྷྲཱུྃ༔ དེ་དག་དྲན་རྫོགས་ཡོངས་གྱུར་ལས༔ མདུན་དུ་དུར་ཁྲོད་ས་གཞི་བརྗིད༔ འབྱུང་ལྔ་བརྩེགས་པའི་རང་བཞིན་དབུས༔ དམར་ནག་ཐོད་མཁར་འཇིགས་སུ་རུང་༔ ཟློག་བྱེད་ལས་ཀྱི་ཕོ་བྲང་ནི༔
ཕྱི་ནི་གནམ་ལྕགས་ཟུར་གསུམ་དབལ༔ བཤན་པ་མྱུར་མགྱོགས་རྩང་གིས་བརྒྱན༔ དུར་ཁྲོད་གཅན་གཟན་བྱ་ནག་འཚུབས༔ གྲི་སྙིང་དར་ནག་རུ་མཚོན་གཟེངས༔ དུག་དང་མུན་པའི་བུ་ཡུག་འཚུབས༔ དྲྭ་མིག་བཤན་པའི་དམག་ཚོགས་འགྱུ༔ བསྐལ་པའི་མེ་འབར་འུ་རུ་རུ༔ ནང་ན་དམར་ནག་ཟུར་གསུམ་བརྗིད༔ རཀྟའི་རྦ་ཀློང་ཕྱུ་རུ་རུ༔ མི་རོ་རྟ་རོ་བཅལ་དུ་བཀྲམ༔
དེ་དབུས་གནམ་ལྕགས་འཁོར་ལོ་དང་༔ པདྨ་ཉི་ཟླ་བམ་གྱི་གདན༔ ཧཱུྃ་ལས་བྱུང་བའི་ནག་པོ་ཆེ༔ ཁྲག་འཐུང་ལེགས་ལྡན་ཕྱག་བཞི་པ༔ སྨ་ར་དབུ་སྐྲ་དམར་སེར་འབར༔ ཐོད་སྐམ་པྲོག་ཞུ་དར་ནག་འཕུར༔ ཞལ་གདངས་ལྗགས་འདྲིལ་སྤྱན་རྩ་འཁྱིལ༔ ཐལ་ཆེན་ཚོམ་བུ་སིནྡྷུ་ར༔ ཁྲག་ཞག་ཐིག་ལེ་ཟོ་རིས་ཞག༔ གཡས་གཉིས་ སོགས་ནས་སྔགས་ལ་བསྐྱལ༔
ཐུན་གཏོར་དང་བཅས་ནས་ཕྲིན་ལས་བཅོལ༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ ཡང་བཟློག་ཆ་ལག་རིམ་པ་བཞག༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་སྦས་ཚལ་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ། ། སརྦ་ལོ་ཀ་པ་ལ་ཤུ་བྷཾ།། །། ཅ༽ ༈ བཀའ་བརྒྱད་ཆེན་པོ་གསང་བ་ཟིལ་གནོན་ལས༔ མགོན་པོའི་བསྐང་བསྡུས་ནོར་བུའི་ཕྲེང་བ་བཞུགས་སོ༔
ཁྲག་འཐུང་ལེགས་ལྡན་ནག་པོར་བསྟོད༔ ས་མ་ཡ༔
རྒྱ་རྒྱ་རྒྱ༔ བདག་འདྲ་པདྨ་ཐོད་ཕྲེང་གིས༔ བསྐང་བསྡུས་ནོར་བུའི་ཕྲེང་བ་བསྟན༔ དབྱངས་ཅན་བརྡ་ཡི་རི་མོར་གཟུགས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ བསྐང་བ་བྱ་བའི་རིམ་པ་ནི༔ སྒྲུབ་རྫས་སྤྱན་གཟིགས་སྣ་ཚོགས་བཤམ༔ ནག་པོ་ཆེན་པོའི་རྟེན་ཡང་བཀྲམ༔ གཞན་ཡང་མཐུན་རྫས་ཚང་བར་བྱ༔
བདུད་རྩི་སོགས་ཀྱིས་བྲན་ཞིང་གསོ༔ རོལ་མོ་སྣ་ཚོགས་འཁྲོལ་བྱས་ནས༔ རང་ཉིད་སྒོམ་སྲོག་ཏིང་འཛིན་ངང་༔ ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ ནག་པོ་ཆེན་པོ་འཁོར་བཅས་རྣམས༔ ཐུགས་དམ་གཉན་པོ་བསྐང་བའི་ཕྱིར༔ གནས་འདིར་སྤྱན་འདྲེན་གཤེགས་སུ་གསོལ༔ ཕོ་བྲང་ཨེ་ཡི་དབུས་སུ་བཞུགས༔ དམ་རྫས་མཆོད་གཏོར་འདི་བཞེས་ལ༔
ཐུགས་དམ་གཉན་པོ་བསྐངས་གྱུར་ནས༔ མཆོག་དང་ཐུན་མོང་དངོས་གྲུབ་སྩོལ༔ ཧཱུྃ༔ དཔལ་ཆེན་ཡེ་ཤེས་མགོན་པོ་འཁོར་བཅས་ཀྱི༔ ཐུགས་དམ་གཉན་པོ་བསྐང་བའི་རྫས་མཆོག་ནི༔ དུར་ཁྲོད་བཀོད་པ་རི་རབ་གླིང་བཞི་སྟཻ༔ རྟག་གཏོར་ནག་པོ་བརྗིད་པ་རི་རབ་ཙམ༔ གྲི་རྒོད་སྙིང་དང་དར་ནག་ཙིཏྟས་བརྒྱན༔ མི་འབྲལ་རྩེ་གཅིག་འགྲོགས་པའི་བསྐང་རྫས་ཀྱིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔
གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔ རིན་ཆེན་སྣོད་མཆོག་བྷནྡྷ་ལྕང་ལོའི་ནང་༔
དམ་ཉམས་དགྲ་བགེགས་གདུག་པའི་ཙིཏྟ་ལ༔ མིག་དང་རྣ་བ་སྣ་དང་ལྕེ་ཡིས་བསྐོར༔ དགྲ་བགེགས་དབང་པོའི་མེ་ཏོག་སྤུངས་པ་འདིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔
སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔ དགྲ་བོའི་ཕུང་ཁམས་ཡངས་པའི་བྷནྡྷ་རུ༔ ཤིང་ཁམས་རྩ་དང་མཚེར་པ་སྨུག་ནག་བརྒྱན༔ ལྕགས་ཁམས་ཀེང་རུས་ལྷ་བ་ཞག་ལ་སོགས༔ ཆུ་ཁམས་མཁལ་མ་རྐང་གླིང་ཚིལ་བུའི་ཚོགས༔ རླུང་ཁམས་གློ་བ་རྒྱུ་མ་བ་སུ་ཏ༔ དགྲ་བོའི་ཁམས་གཉིས་རྣམ་ཤེས་འབྱུང་ལྔ་འདིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔
གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔ གུ་གུལ་ནག་པོ་དུག་ཁྲག་ཐང་ཕྲོམ་དང་༔
གྲི་ཤ་ཁྱི་ཤ་རྟ་ཤ་གཅན་གཟན་ཤ༔ རྫས་དུད་སྤོས་ཀྱི་ན་བུན་འཁྲིགས་པ་འདིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔
བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔ དུག་ཤིང་ནག་པོ་ཚེར་མའི་ཀོང་བུ་ལ༔ རོ་རས་ཤི་སྐྲས་གཡོགས་པའི་སྡོང་བུའི་ཚོགས༔ དགྲ་བགེགས་བསྒྲལ་བའི་སྣོད་མཆོག་ཐོད་པར་བཙུགས༔ རུ་ཏྲ་བསྒྲལ་བའི་ཞག་ཀླད་མར་ཁུས་གཏམས༔ དྲག་པོའི་ཞུན་མེ་ཉི་ལྟར་གསལ་བ་འདིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔
གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔ དགྲ་བགེགས་བསྒྲལ་བའི་ལྕང་ལོ་ཡ་ཁའི་ནང་༔ མི་ཁྲག་རྟ་ཁྲག་ཁྱི་ཁྲག་ཡུགས་མངལ་ཁྲག༔ རྒྱ་ཁྲག་གཙོད་ཁྲག་འབྱུང་ཁྲག་མཁྲིས་པ་སོགས༔
དུག་ཁྲག་སྣ་ཚོགས་སྦྱར་བའི་དྲི་ཆབ་འདིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔
ཧཱུྃ༔ འབྲུ་ནག་བྲ་བོ་འབྲས་དང་དུག་འབྲས་དང་༔ ངར་བཏགས་གྲི་ཁྲག་སྦྱར་བའི་དཔལ་བཤོས་ལ༔ དགྲ་བོའི་མགོ་སྙིང་རྒྱན་གྱིས་སྤྲས་པ་འདིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔
ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔ འབོད་པའི་གྲི་རྐང་གླིང་བུ་ཙེ་རེ་རེ༔ གསང་རྔ་རྫ་རྔ་ཐོད་པའི་ཅང་ཏེའུ༔ མཁར་རྔ་རྔ་ཟླུམ་ཌཱ་མ་ཤམ་ཁ་སོགས༔ སྒྲ་ལྡན་རོལ་མོ་འབྲུག་ལྟར་ལྡིར་བ་འདིས༔ རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔
སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔ རྔ་ཐུག་ནག་པོ་ཁམས་གསུམ་ཟིལ་གནོན་དང་༔ རུ་དར་རྟེན་དར་གཡབ་དར་ནག་པོ་གཟེངས༔
འབོད་སྔགས་རྦད་སྔགས་གསང་སྔགས་འཁོར་ལོ་བསྐོར༔ དྲག་སྔགས་ཐུན་སྔགས་མེ་ལྕེ་ཡ་ལ་ལ༔ མི་ལྤགས་རྟ་ལྤགས་གཡང་གཞི་མཁའ་ལ་བསྒྲེངས༔ དོན་སྙིང་འཕེན་རྡོ་རྒྱུ་མའི་དྲྭ་བ་བཀོད༔ མཆོག་ཆེན་མཆོག་ཕྲན་ཀེང་རུས་གར་སྟབས་བསྒྱུར༔ རོ་ལངས་ཤ་ཟ་སྲིན་པོ་སྤྲིན་ལྟར་གཏིབས༔ ཙིཏྟ་དམར་པོ་ནམ་མཁར་རྒྱལ་མཚན་བཙུགས༔ དུག་ཤིང་མདའ་མོ་དུར་བྱའི་སྒྲོ་ཡིས་བརྒྱན༔ དར་ནག་མགུལ་འཕྱངས་ཤྭ་རྡེལ་བླ་འཁོར་གཟུགས༔ རྟེན་རྫས་སྣ་ཚོགས་སྤྲིན་ལྟར་གཏིབས་པ་འདིས༔
རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་རིགས་བཞིའི་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཐུགས་ཀྱི་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ སྤྲུལ་པ་ཡང་སྤྲུལ་ཚོགས་བཅས་ཐུགས་དམ་བསྐང་༔ བྱ་གཅན་ཤ་ཟ་འབུམ་གྱི་ཐུགས་དམ་བསྐང་༔ ཧཱུྃ༔
བྱང་གཡག་ཁམ་པ་རུ་རིང་ལ༔ རྒྱབ་ཏུ་དགྲ་བགེགས་བམ་རོ་བཀལ༔ ཞོལ་གཡག་བཅུ་གསུམ་ངར་ཞིང་འགྱིངས༔ རྟ་ནག་བཅུ་གསུམ་དར་གྱིས་བརྒྱན༔ ལུག་ནག་བཅུ་གསུམ་འབའ་སྒྲ་ཙེར༔ ཁྱི་ནག་བཅུ་གསུམ་དགྲ་ཤ་རྔམ༔ བྱ་ནག་བཅུ་གསུམ་གཤོག་འགྱུར་ལྡིང་༔ དོམ་དྲེད་སྦྲུལ་ནག་བཅུ་གསུམ་འགྱུ༔ མི་ནག་ཕོ་མོ་བཅུ་གསུམ་གར༔ བསྐང་རྫས་གཟུགས་འགྲོས་སྤྲིན་ལྟར་གཏིབས༔
བསྐང་རྫས་བརྗིད་ལྡན་རི་ལྟར་སྤུངས༔ བདུད་རྩི་དཀར་དམར་མཚོ་ལྟར་འཁྱིལ༔ སྦྱོར་སྒྲོལ་མཆོད་པ་སྤྱན་གཟིགས་ཀྱིས༔ མགོན་ཆེན་ལྷ་ཚོགས་ཐུགས་དམ་བསྐང་༔ ཧཱུྃ༔ འོག་མིན་ཆོས་དབྱིངས་ཕོ་བྲང་ནས༔ སྤྱན་རས་གཟིགས་དབང་ཐུགས་དམ་བསྐང་༔ ཆོས་འབྱུང་ཨེ་ཡི་ཀློང་དཀྱིལ་ནས༔ རིགས་བཞི་མཁའ་འགྲོའི་ཐུགས་དམ་བསྐང་༔ མཐིང་ནག་དྲག་པོའི་ཕོ་བྲང་ནས༔
ལེགས་ལྡན་ཕྱག་བཞིའི་ཐུགས་དམ་བསྐང་༔ མེ་ལྟར་འབར་བའི་ཀློང་དཀྱིལ་ནས༔ མ་ནིང་ནག་པོའི་ཐུགས་དམ་བསྐང་༔ བསྟན་དགྲ་ཐལ་བར་བརླག་མཛད་པའི༔ གདོང་བཞི་ཆེན་པོའི་ཐུགས་དམ་བསྐང་༔ སྒྲུབ་ལ་དངོས་གྲུབ་སྟེར་མཛད་པའི༔ ཕྱག་དྲུག་མགོན་པོའི་ཐུགས་དམ་བསྐང་༔ ལས་བཞི་ཕྲིན་ལས་བསྒྲུབ་པའི་ཕྱིར༔ དུར་ཁྲོད་བདག་པོའི་ཐུགས་དམ་བསྐང་༔ དམ་ཚིག་ལས་ཀྱི་བྱ་ར་མ༔
མ་མོ་རིགས་བཞིའི་ཐུགས་དམ་བསྐང་༔ ཕྱི་ནང་བར་ཆད་དབྱིངས་སུ་བསྒྲལ༔ སྤྲུལ་པ་ཡང་སྤྲུལ་ཐུགས་དམ་བསྐང་༔ ཐུགས་དམ་གཉན་པོ་བསྐངས་གྱུར་ནས༔ བར་ཆད་སེལ་ཞིང་དངོས་གྲུབ་སྩོལ༔ ཞེས་པས་ཐུགས་དམ་བསྐང་ཞིང་བཤགས་པ་ནི༔ ཧོཿ དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔ བདག་ཅག་དཀྱིལ་འཁོར་གཉན་གྱི་སྒོར་ཞུགས་ནས༔ ཚུལ་བཞིན་མ་ལྡན་བག་མེད་དབང་གྱུར་ཏེ༔
རྩ་བ་ཡན་ལག་དམ་ཚིག་ཉམས་པ་ཀུན༔ བཟོད་པར་བཞེས་ནས་ཚངས་པར་བསྩལ་དུ་གསོལ༔ ཞེས་ཡི་གེ་བརྒྱ་པ་བཟླས་ཤིང་ལྷག་ཆད་བཀང་༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ ཁྲག་འཐུང་ལེགས་ལྡན་ཆེན་པོ་ཡི༔ ཐུགས་དམ་བསྐང་བའི་རིམ་པ་བཞག༔ ཕྱི་ནང་བར་ཆད་སེལ་བ་དང་༔ ཆོས་སྐྱོང་དམ་ལ་གནས་པའི་ཕྱིར༔
གསང་སྒྲུབ་བསྐང་བ་འདི་ཉིད་ཟབ༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པས། ལྕགས་བྱི་ལོར་སྦས་ཚལ་ནས་གདན་དྲངས་ཤིང༌། ཆོས་གླིང་དུ་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །། ཆ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དཔལ་ཡེ་ཤེས་ཀྱི་མགོན་པོ་ཕྱག་བཞི་པའི་གསོལ་མཆོད་བསྡུས་པ་བཞུགས་སོ༔ དཔལ་མགོན་ཆེན་པོ་ཁྲག་འཐུང་མ་ཧཱ་ཀཱ་ལར་འདུད༔ ཡེ་ཤེས་ཀྱི་མགོན་པོ་མ་ཧཱ་ཀཱ་ལའི་རྒྱུན་གསོལ་གྱི་རྣལ་འབྱོར་རྩོམ་པར་འདོད་པས༔ རིན་པོ་ཆེའི་སྣོད་བྷནྡྷའམ་ལྕགས་ཟངས་གང་རུང་ལས་གྲུབ་པའི་ནང་དུ་ཐོག་མར་འབྲུ་ནག་གི་ངར་ཕྱེ་དུག་ཁྲག་གི་ཁུ་བས་སྦྲུས་པའམ༔
ཡང་ན་གྲི་ཁྲག་གིས་བརྒྱན་པའི་དཔལ་གཏོར་ཁྲུ་གང་ངམ་མཐོ་གང་བ་ཞིག་ཤ་ཁྲག་དང་ལིངྒས་བརྒྱན་ཏེ་ཚེ་ཉུངས་ཀྱི་རྐང་བུ་འཛུགས༔ དེ་ལ་དཔལ་གཏོར་ལྷ་གྲངས་དང་མཐེབ་སྐྱུས་བསྐོར༔ རྒྱན་གཙོ་བོ་ལྟར་བྱ༔ གནད་འགག་ཆེ་ཞིང་དགྲ་བཟློག་དང་རྦད་བསྐུལ་དགོས་པ་བྱུང་ན་དུག་ཤིང་ཚེར་མ་ཅན་གྱི་རྩང་གིས་བརྒྱན༔ མཐོ་དམན་ཚད་ནི་སྔགས་པ་རང་གི་ཁྲུ་གང་གཙོ་བོ་ལ་དགུ༔ འཁོར་རྣམས་ལ་གསུམ༔ ཁྲག་ཀྱུ་རྣམས་ལས་གཞུང་སོ་སོའི་དུག་རྫས་སྣ་ཚོགས་བྱུགས་ཏེ༔ དྲག་པོའི་ཤིང་ལ་རོ་རས་ཀྱིས་དཀྲིས་པའི་དཔལ་འབར་ལྷ་གྲངས་ལྟར་འཛུགས༔ དེ་ཡང་མཚོན་ཕུར་གསུམ་སྟེགས་ཀྱི་ཁར་བཞག་ལ་མ་གྲུབ་ན་ལྕགས་ཀྱི་མཉྫིའི་ཁར་བཞག༔ མདུན་དུ་སྨན་རཀ་ཕུད་བྷ་ལིང་དྲག་པོའི་བཤོས་བཅས་ཤིན་ཏུ་ཚང་བར་བཤམ༔
ཕྱི་མཆོད་གྲུབ་ན་སྤྱི་མཐུན་བཤམ༔ སྤྱན་གཟིགས་ལ་སོགས་ནི་མཐུན་རྫས་ཡིན་པས་བསྐང་གཞུང་ལྟར་བགྱིས་ཀྱང་ཆོག༔ ལམ་གཏོང་སོགས་ལ་མཆོག་ཀྱང་མེད་ན་མི་འགལ༔ མཆོད་རྫས་རྒྱས་བསྡུས་གང་འབྱོར་བསྒྲིགས་ནས༔ ཐོག་མར་རྃ་ཡྃ་ཁྃ་གིས་བག་སྒྲིབ་ཀུན་ནས་བསླངས་པ་སྦྱོང་༔ གཉིས་པ་སྐུ་གསུམ་གྱི་ས་བོན་ཨོྃ་ཨཱཿཧཱུྃ་གིས་བྱིན་གྱིས་བརླབས་ནས་གསུམ་པ་མ་བཅོས་གདོད་ནས་རང་བྱུང་ཧེ་རུ་ཀའི་རིགས་ཡི་དམ་ཀྱི་ཆོ་ག་འདྲ་བདག་བསྐྱེད་བྱས་ཀྱང་ཆོག༔ མ་གྲུབ་ཀྱང་དོན་ལ་དཔལ་ཡེ་ཤེས་མགོན་པོ་ཡང་ཐུགས་རྗེ་ལོངས་སྤྱོད་རྫོགས་པའི་སྤྲུལ་པ་གང་ལ་གང་འདུལ་དེར་སྟོན་གྱི་ཆོ་འཕྲུལ་སྒྱུ་མ་ཙམ་གྱི་ཁྱད་ཆོས་ལྟར༔ ཆོས་ཉིད་མཉམ་བཞག་གི་དགོངས་ཀློང་ཡིན་པས་རྣལ་འབྱོར་བླ་མེད་ཐེག་པའི་དོན་རྫོགས་བཞིན་གནས་ལུགས་གསལ་བཞག་ཅིག་ཅར་བྱེད་པའི་ངང་ནས་འདི་ལྟར་བརྩོན་པར་བྱའོ༔ ས་མ་ཡ༔ དང་པོ་མཆོད་པ་བྱིན་རླབས་ནི༔
རྃ་ཡྃ་ཁྃ༔ ལན་གསུམ་གྱིས་སྦྱངས༔ ཨོྃ་ཨཱཿཧཱུྃ༔ ལན་གསུམ་གྱིས་སྤེལ༔ ཨོཾ་སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ་ཧཾ༔ སྟོང་པའི་ངང་ལས་གཏོར་སྣོད་བྷནྡྷ་མཚན་དང་རྟགས་ཀྱིས་བརྒྱན་ཞིང་དོན་དང་ལྡན་པའི་ནང་དུ༔ གཏོར་མ་སྨན་རཀ་བྱད་མ་དགྲ་བགེགས་ཀྱི་ཁམས་དང་དབང་པོ་ཐམས་ཅད་གཅིག་ཏུ་སྤུངས་པའི་ངོ་བོ་ཤ་ཁྲག་རྫས་ཀྱི་ཕུང་པོ་རྒྱ་ཆེ་ཞིང་༔ དཔངས་མཐོ་བ་དྲག་པོའི་དཀྱིལ་འཁོར་མཉེས་པའི་མཆོད་པ་བསམ་གྱིས་མི་ཁྱབ་པ་ཞིག་སྤེལ་བར་གྱུར༔ ཨོཾ་སརྦ་པཉྩ? ཨོཾ་མ་ཧཱ? ཨོཾ་མ་ཧཱ་བྷ་ལིངྟ? ཨོཾ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ལ་ཏ་ལ་ཧཱུྃ་ཧྲཱིཿཋཿ གཉིས་པ་སྤྱན་འདྲེན་ཞིང་མཆོད་པ་ནི༔
ཧཱུྃ༔ ཕྱོགས་ཕྱོགས་དག་ནི་ཕ་ཀི་ན༔ ཉི་མ་བྱང་ཕྱོགས་མཚམས་ཤེད་ཀྱི༔ ཨུ་ཙ་ལ་ཡི་དུར་ཁྲོད་ནས༔ ནག་པོ་ཆེན་པོ་གཤེགས་སུ་གསོལ༔ རྩུབ་འགྱུར་ཚལ་གྱི་དུར་ཁྲོད་ནས༔ ཕྱག་བཞི་མགོན་པོ་གཤེགས་སུ་གསོལ༔ རྔམ་ཀློང་ཁྲག་མཚོའི་དུར་ཁྲོད་ནས༔ མ་ནིང་ནག་པོ་གཤེགས་སུ་གསོལ༔ ཧ་ཧ་རྒོད་པའི་དུར་ཁྲོད་ནས༔
གདོང་བཞི་མགོན་པོ་གཤེགས་སུ་གསོལ༔ བསིལ་བ་ཚལ་གྱི་དུར་ཁྲོད་ནས༔ ཕྱག་དྲུག་མགོན་པོ་གཤེགས་སུ་གསོལ༔ བཾ་རོ་བརྩེགས་པའི་དུར་ཁྲོད་ནས༔ བྲམ་གཟུགས་ལས་མཁན་གཤེགས་སུ་གསོལ༔ རླུང་ནག་འཚུབས་པའི་དུར་ཁྲོད་ནས༔ ཙཎྜི་རིགས་ལྔ་གཤེགས་སུ་གསོལ༔ ལས་བཞི་སྤྲུལ་པའི་དུར་ཁྲོད་ནས༔ རིགས་བཞི་སྒོ་མ་གཤེགས་སུ་གསོལ༔ བཤན་པ་གནས་ཉུལ་དུར་ཁྲོད་ནས༔
དྲེགས་པ་སྡེ་བརྒྱད་གཤེགས་སུ་གསོལ༔ སྲོད་འགྱུ་མཐའ་སྡུད་དུར་ཁྲོད་ནས༔ སྤྲུལ་པ་ཡང་སྤྲུལ་གཤེགས་སུ་གསོལ༔ གྲི་རྒོད་རྐང་གླིང་གདངས་ཀྱིས་འབོད༔ གྲི་ཤ་བསྲེགས་པའི་དྲི་ཡིས་བསུ༔ རྔ་ཡབ་རོལ་མོས་སྤྱན་འདྲེན་ནོ༔ མ་ཐོགས་ཡུད་ཀྱིས་གནས་འདིར་བྱོན༔ སྔོན་གྱི་ཐ་ཚིག་མ་གཡེལ་བར༔ དུས་འདིར་སངས་རྒྱས་བསྟན་བསྲུང་ཕྱིར༔ སྒྲུབ་ལ་མཆོག་ཐུན་སྩོལ་བའི་ཕྱིར༔
དྲག་པོའི་གནས་འདིར་བརྟན་པར་བཞུགས༔ དམ་བསྲེ་གཉིས་མེད་ཡིད་ཀྱིས་མཆོད༔ ཕྱི་ནང་གསང་བའི་མཆོད་པར་འཚལ༔ ཨོཾ་ཤྲཱི་མ་ཧཱ་ཀཱ་ལ་དྷརྨ་པཱ་ལ་ཡ་ས་པ་རི་ཝཱ་ར་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ས་མ་ཡ་ཏིཥྛ་ལྷན༔ ཧཱུྃ༔ ཡེ་ཤེས་མགོན་པོའི་ལྷ་ཚོགས་ལ༔ མཐུན་པའི་རྫས་མཆོག་འབུལ་བ་ནི༔ ཕྱི་མཆོད་དབང་པོ་རྣམ་པ་ལྔ༔
ནང་མཆོད་ཀླད་ཁྲག་མཚོ་ལྟར་འཁྱིལ༔ གསང་མཆོད་སྦྱོར་སྒྲོལ་དགྱེས་པའི་རིགས༔ སྤྱན་གཟིགས་དཀོར་ཆ་ལ་སོགས་པའི༔ ཡེ་ཤེས་མགོན་པོའི་ཚོགས་ལ་འབུལ༔ བསྟན་པ་བསྲུང་ཕྱིར་བཞེས་སུ་གསོལ༔ ཨོྃ་ཤྲཱི་མ་ཧཱ་ཀཱ་ལ་ཡ་དྷརྨ་པཱ་ལ་ས་པ་རི་ཝཱ་ར་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཧཱུྃ༔ ཡེ་ཤེས་མགོན་པོའི་ལྷ་ཚོགས་ལ༔ ཁྱད་དུ་དམོད་ཏེ་བཅོལ་བའི་ལས༔ གསང་སྔགས་གཉན་གྱི་ཆོས་འཁོར་ལ༔
འཚེ་དང་སྡང་བ་བདུད་ཀྱི་རིགས༔ སྨོན་ལམ་ངན་པས་འབྲེལ་བ་ཡི༔ ཕ་རོལ་གདུག་པའི་གཡུལ་ཆེན་དང་༔ དུས་ལ་བབ་པའི་ཆད་པ་སོགས༔ སྡང་ཞིང་མི་མཐུན་བརྩམས་པའི་རིགས༔ ཡེ་ཤེས་མགོན་པོའི་ཞལ་དུ་བསྟབ༔ གཏད་དོ་གཉེར་རོ་ལས་མ་གཡེལ༔ དགྲ་དཔུང་ཆོམ་ལ་བགེགས་དཔུང་སྣུབས༔ དགྲ་བོའི་དམག་དཔུང་དམག་མི་ཕྱེས༔ དགྲ་བོའི་མཐུན་གསུམ་ནང་འཐབ་ཐོངས༔
དགྲ་བོའི་ཕ་ཚན་གཉེན་འཁོར་དཀྲུགས༔ དགྲ་བོའི་སྒོ་ནོར་ཕྱགས་མས་ཐོབ༔ དགྲ་བོའི་ཕོ་རྒྱུད་བླ་སྲོག་ཕྲོལ༔ དགྲ་བོའི་མོ་རྒྱུད་སྙིང་ཁྲག་འཐུང་༔ དགྲ་བོའི་དབང་ཐང་བྱད་དུ་ཆུགས༔ དགྲ་བོའི་ཡུལ་ཞིང་སེར་བས་ཁོངས༔ དགྲ་བོའི་མི་རབས་རྩད་ནས་ཆོད༔ དགྲ་བོ་སྨྱོས་ཤིང་འབོག་ཏུ་ཆུགས༔ དགྲ་བོ་བརྒྱལ་ཞིང་རེང་པར་གྱིས༔ དགྲ་བོ་མགོ་འཁོར་འབྱུང་བ་དཀྲུགས༔
དགྲ་བོ་ཕུང་བའི་ལྟས་ངན་ཐོངས༔ བྱད་ཀྱི་ཞགས་པས་དགྲ་བོ་ཆིངས༔ རྩིས་ཤྭ་ཐོག་ལྟར་དགྲ་ལ་ཕོབ༔ བཤོལ་མེད་ཁྲམ་ལ་དགྲ་བོ་ཐོབ༔ སྡེ་བརྒྱད་ཟ་ཁ་དགྲ་ལ་སྟོན༔ རྣོ་བའི་དབལ་ཁ་དགྲ་ལ་སྟོན༔ དགྲ་བོའི་མགོ་ཆོད་ཡན་ལག་ཕྲོལ༔ དགྲ་བོའི་དོན་སྙིང་དབང་པོའི་ཚོགས༔ ཡེ་ཤེས་མགོན་པོའི་ཞལ་དུ་བསྟབ༔ ནག་པོ་ཆེན་པོའི་ཞལ་དུ་བསྟབ༔
ལེགས་ལྡན་ནག་པོའི་ཞལ་དུ་བསྟབ༔ དཔལ་མགོན་ཆེན་པོའི་ཞལ་དུ་བསྟབ༔ བདུད་རྒྱལ་ཐོད་ཕྲེང་ཞལ་དུ་བསྟབ༔ སྲོག་བདག་ནག་པོའི་ཞལ་དུ་བསྟབ༔ ཁྲག་འཐུང་ཕྱག་བཞིའི་ཞལ་དུ་བསྟབ༔ མ་ནིང་ནག་པོའི་ཞལ་དུ་བསྟབ༔ ཞིང་སྐྱོང་གདོང་བཞིའི་ཞལ་དུ་བསྟབ༔ ཕྱག་དྲུག་རྔམ་པའི་ཞལ་དུ་བསྟབ༔ བྲམ་ཟེ་དགྱེས་པའི་ཞལ་དུ་བསྟབ༔ མ་མོ་ཙཎྜའི་ཞལ་དུ་བསྟབ༔
ཤ་ཟ་རིགས་བཞིའི་ཞལ་དུ་བསྟབ༔ ཟ་བྱེད་མགོན་པོའི་ཞལ་དུ་བསྟབ༔ གསོད་བྱེད་མགོན་པོའི་ཞལ་དུ་བསྟབ༔ སྒྲོལ་བྱེད་མགོན་པོའི་ཞལ་དུ་བསྟབ༔ འཇོམས་བྱེད་མགོན་པོའི་ཞལ་དུ་བསྟབ༔ ལས་བྱེད་མགོན་པོའི་ཞལ་དུ་བསྟབ༔ དྲེགས་པ་ལྷ་ཡི་ཞལ་དུ་བསྟབ༔ ཁྲམ་ཐོགས་གཤིན་རྗེའི་ཞལ་དུ་བསྟབ༔ ཁྲག་བདག་མ་མོའི་ཞལ་དུ་བསྟབ༔ ཞགས་ཐོགས་བདུད་རྗེའི་ཞལ་དུ་བསྟབ༔
སྲོག་བདག་རྒྱལ་པོའི་ཞལ་དུ་བསྟབ༔ ཤྭ་ཐོགས་བཙན་རྗེའི་ཞལ་དུ་བསྟབ༔ གནོད་སྦྱིན་གདུག་པའི་ཞལ་དུ་བསྟབ༔ འཆི་བདག་ཀླུ་ཡི་ཞལ་དུ་བསྟབ༔ རྔམ་བྱེད་སྤྲུལ་པའི་ཞལ་དུ་བསྟབ༔ གཅན་སྤྱང་འཚུབས་པའི་ཞལ་དུ་བསྟབ༔ སྲོད་ལ་འགྱུ་བའི་ཞལ་དུ་བསྟབ༔ དུས་ལ་གནས་པའི་ཞལ་དུ་བསྟབ༔ བསྟབ་བོ་དགྲ་བགེགས་ཞལ་དུ་བསྟབ༔ སྒྲོལ་ཅིག་ཕུང་བའི་བྱད་མ་སྒྲོལ༔
ལེགས་ལྡན་མགོན་པོ་མཐུ་མ་ཆུང་༔ རྦད་པའི་ལྷ་སྲུང་རྩལ་མ་ཞན༔ བཞེས་ཤིག་དམིགས་པའི་དགྲ་བགེགས་རོལ༔ ཐུན་གྱི་གཏོར་མ་འདི་ཉིད་དང་༔ དགྲ་བོ་འཁོར་བཅས་མཉམ་པར་བཞེས༔ བཅོལ་བའི་ལས་ལ་མཐུ་མ་ཆུང་༔ མངོན་རྟགས་དུས་འདིར་འགྲུབ་པར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་དྷརྨ་པཱ་ལ་མ་ཏྲི་ཀཱ་ལི་ཧེ་སརྦ་ནཱ་ཐ་མ་ཧཱ་ཀཱ་ལ་ཧེ་ཀ་ཐུན་བྷྱོཿ ཀཱ་ལ་ར་ཏྲི་ཡེ་ཨ་ཡ་མ་དུ་རུ་ཙ་ཤ་ན་བྱད་མ་ནྲྀ་ཏྲི་ཏྲིག་ནན་དགྲ་བོ་བྷི་ཤ་ཙཀྲ་ཧ་ལ་ཧ་ལ་མ་ཐ་མ་ཐ་དགྲ་བོ་ནྲྀར་མྱོག་བྷནྡྷ་བྷནྡྷ་ཧཱུྃ་ཕཊ྄ཿ
ཅེས་ལན་བདུན་ནམ་གང་རུང་བཟླས༔
དེ་ནས་སྨན་རཀ་མཆོད་ཅིང་༔ ཨོྃ་ཨཱཿཧཱུྃ༔ ཧོཿ དཔལ་ཡེ་ཤེས་མགོན་པོ་ཕྱག་བཞི་པ་ཡི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ སྔགས་བདག་མ་ནིང་ནག་པོའི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ ལེགས་ལྡན་གདོང་བཞི་ཆེན་པོའི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ ཕྱག་དྲུག་ཡིད་བཞིན་ནོར་བུའི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ བྲམ་ཟེ་དུར་ཁྲོད་བདག་པོའི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ ཙཎྜི་ཤ་ཟ་རིགས་ལྔའི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ གསོད་བྱེད་གདོང་ཅན་རིགས་བཞིའི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔
སྲོག་བདག་དྲེགས་པ་སྡེ་བརྒྱད་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ སྤྲུལ་པའི་བྱ་གཅན་ཤ་ཟའི་ཞལ་དུ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ ཧོཿ ཡེ་ཤེས་མགོན་པོའི་ལྷ་ཚོགས་ལ༔ མཆོད་ཅིང་ཕྲིན་ལས་བཅོལ་བ་ནི༔ སངས་རྒྱས་བསྟན་པ་བཤིག་པ་དང་༔ བླ་མའི་སྐུ་ལ་བསྡོ་བ་དང་༔ རྣལ་འབྱོར་བདག་ལ་སྡང་བ་དང་༔ ཐད་ནས་ལངས་པའི་དགྲ་བགེགས་རིགས༔ བར་ཆོད་བརྩམས་པའི་འབྱུང་པོ་རྣམས༔
མངོན་སྤྱོད་དྲག་པོས་ཚར་ཆོད་ཅིག༔ ཨོྃ་སརྦ་ལོཀྟྲི་པཱ་ལ་ཡ་དགྲ་བགེགས་འབྱུང་པོ་ཐམས་ཅད་མཱ་ར་ཡ་བྷྱོ་བྷྱོ་ཟློག་ཟློག༔ ཅེས་སྔགས་ལན་དགུ་བགྲང་ཞིང་ཐལ་མོ་བརྡབ༔ དགྲ་བགེགས་འབྱུང་པོ་ཐམས་ཅད་ཐལ་བའི་རྡུལ་ཕྲན་བཞིན་བརླགས་པའི་འདུན་པ་བྱ༔ འདི་བྱད་ཟོར་ཕུར་ཁ་དང་དགྲ་བྱུང་བ་རྨི་ལྟས་མཚན་ངན་བྱུང་བར་ཆེད་དུ་དགོས་པས་གལ་ཆེ༔ གསུམ་པ་ལས་ལ་བསྐུལ་བ་ནི་ཟོར་ཆེན་ལྟར་འཕེན་པ་དང་༔ རྒྱུན་སྒྲུབ་ལྟར་མཆོད་པ་དང་གཉིས་ཏེ༔ རྒྱུན་སྒྲུབ་ལྟར་མཆོད་པ་ནི་འདིའི་སྐབས་སུ་སྨན་རཀ་གིས་བྲན༔ ཟོར་ཆེན་ལྟར་རྫོང་བ་ནི༔ གཏོར་མ་ལ་དཔལ་འབར་འཛུགས༔
བདུད་རྩིས་བྲན་ཞིང་བཏེགས་ལ་རོལ་མོ་དྲག་ཏུ་རྡུང་བ་དང་བཅས་ནས༔ ཧཱུྃ༔ འོག་མིན་ལྷུན་གྲུབ་དག་པའི་དབྱིངས༔ མཁའ་ལྟར་ཁྱབ་པའི་ཕོ་བྲང་ནས༔ ཡེ་ཤེས་རོལ་པའི་ཆོ་འཕྲུལ་གྱིས༔ རྩལ་འགྱེད་ཁྲག་འཐུང་ནག་པོ་ཆེ༔ འཁོར་འདས་ཀུན་གྱི་སྤྱི་གཟུགས་ཅན༔ ཁྱོན་གྱིས་སྲིད་གསུམ་རབ་གཡོ་བ༔ འཇིགས་བྱེད་མེ་འབར་དུས་ཀྱི་བདག༔ ས་བཅུའི་དབང་ཕྱུག་ཀཱ་ལར་བསྟོད༔
ཧེ་ཀྵེཾ་འབྲུག་སྒྲ་ལྟར་དུ་སྒྲོག༔ འཇོམས་བྱེད་ཀཱ་ཧི་ནག་པོ་ཆེ༔ བསྐུལ་ལོ་བདེ་ཆེན་ཀློང་ནས་བཞེངས༔ ཧཱུྃ༔ དཔལ་ཆེན་ཕྱག་བཞི་སྐུར་བཞེངས་ཤིག༔ མ་ནིང་ནག་པོ་སྐུར་བཞེངས་ཤིག༔ ཁྲག་འཐུང་གདོང་བཞི་སྐུར་བཞེངས་ཤིག༔ མྱུར་མཛད་ཕྱག་དྲུག་སྐུར་བཞེངས་ཤིག༔ དུར་ཁྲོད་བདག་པོ་སྐུར་བཞེངས་ཤིག༔ ཙཎྜ་རིགས་ལྔ་སྐུར་བཞེངས་ཤིག༔
ལས་བྱེད་སྒོ་སྐྱོང་སྐུར་བཞེངས་ཤིག༔ དྲེགས་པ་སྡེ་བརྒྱད་སྐུར་བཞེངས་ཤིག༔ སྤྲུལ་པ་ཡང་སྤྲུལ་སྐུར་བཞེངས་ཤིག༔ རྫུ་འཕྲུལ་རྩལ་བཅུའི་གཟི་བྱིན་སྐྱེད༔ བསྐུལ་ཞིང་ལས་ལ་ཆས་པའི་ཚེ༔ དྲག་སྤྱོད་བསྐལ་པའི་རླུང་གཡོས་ལྟར༔ སྤུ་གྲིའི་མཚོན་ཆ་དགྲ་ལ་བསྣུན༔ ཕྱུང་རྡེག་སྒྱོགས་ཆེན་འཕེན་པ་ལྟར༔ དགྲ་བོའི་མཁར་ཁང་མགོ་མཇུག་སྒྱུར༔ མྱུར་ནས་བྱོལ་མེད་ལས་ཀྱི་མཚོན༔
གནམ་ལྕགས་ཐོག་ལྟར་དགྲ་ལ་ཕོབ༔ ལེགས་ལྡན་སྤྲུལ་པའི་ལས་བྱེད་པ༔ མོན་པ་དམར་ནག་ཕོ་མོའི་ཚོགས༔ གཅེར་བུ་ཟ་བྱེད་ཤན་པའི་གཟུགས༔ བྱེ་བ་ས་ཡ་མུན་ལྟར་གཏིབས༔ དགྲ་བོའི་བླ་འགུགས་ཉི་ལི་ལི༔ དོ་ནུབ་ནམ་གྱི་སྲོད་ཐུན་ལ༔ དགྲ་སྲོག་དམར་པོ་ཆོད་ལ་ཤོག༔ ཡེ་གྲུབ་སྲིད་པའི་སྲོག་བདག་ཚོགས༔ དྲེགས་པ་སྡེ་བརྒྱད་ལས་ལ་བསྐུལ༔
དམ་ཉམས་དགྲ་བགེགས་སྡིག་ཅན་ལ༔ བཀའ་ཡི་ཆད་པ་དྲག་པོ་ཕོབ༔ ཕ་རོལ་དགྲ་བགེགས་ཕོ་མོ་རྣམས༔ ལས་རླུང་སྤུ་གྲིའི་རྟ་ལ་བསྐྱོན༔ བླ་སྲོག་རྦད་ཀྱིས་ཆོད་ལ་ཤོག༔ སྙིང་ཁྲག་དྲོན་མོ་ཧུབ་ཀྱིས་ཐོབ༔ རྣམ་ཤེས་ཚེ་ཡི་འཇུ་ཐག་ཆོད༔ དམིགས་པའི་དགྲ་བོ་ཤོར་ར་རེ༔ དམར་གྱི་གཏོར་མ་འདི་བཞེས་ལ༔ མགོན་པོའི་དྲག་སྔགས་དགྲ་ལ་ཕོབ༔
ལྷ་མོའི་ཐུན་སྔགས་དགྲ་ལ་ཕོབ༔ མོན་པའི་ཆོ་འཕྲུལ་དགྲ་ལ་ཕོབ༔ ལྷ་ཡི་བཀའ་ཆད་དགྲ་ལ་ཕོབ༔ གཤིན་རྗེའི་ཁྲམ་ཁ་དགྲ་ལ་ཕོབ༔ མ་མོའི་ཁྲག་ནད་དགྲ་ལ་ཕོབ༔ བདུད་ཀྱི་མཚོན་ཁ་དགྲ་ལ་ཕོབ༔ རྒྱལ་པོའི་སྨྱོ་འབོག་དགྲ་ལ་ཕོབ༔ བཙན་གྱི་ཤྭ་ཁ་དགྲ་ལ་ཕོབ༔ གནོད་སྦྱིན་ཟ་ཁ་དགྲ་ལ་ཕོབ༔ ཀླུ་བདུད་མཛེ་ནད་དགྲ་ལ་ཕོབ༔
བྱད་མ་ལྷ་སྲུང་རྟེན་དང་ཕྲོལ༔ བསྐུལ་ཞིང་རྦད་པའི་མྱུར་མགྱོགས་ཅན༔ རླུང་ལྟར་ཁྱབ་པའི་རྫུ་འཕྲུལ་སྟོན༔ ཤི་བླ་བདུད་ཀྱིས་འཕྲོག་པ་བཞིན༔ དོ་ནུབ་ནམ་གྱི་གུང་ཐུན་ལ༔ དགྲ་བོའི་བླ་འཁྱམས་ཁུག་ལ་ཤོག༔ འཇུ་ཐག་རྟེན་ཕུར་ཕུད་ལ་ཤོག༔ དམ་ཅན་ཆོས་སྐྱོང་མཐུ་མ་ཆུང་༔ དྲེགས་པ་སྡེ་བརྒྱད་རྩལ་མ་ཞན༔ གཟའ་རྒོད་མཁའ་ལ་འགྱུ་བ་བཞིན༔
གློ་བུར་ཡུད་ཀྱིས་སྒྲོལ་ལ་ཤོག༔ དུས་ལ་བབ་བོ་ས་མ་ཡ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ཤྲཱི་མ་ཧཱ་ཀཱ་ལ་ག་ཎ་གུ་ཧྱ་ཧེ་ཀ་ཐུན་བྷྱོཿ མ་ཏྲི་ཀཱ་ལི་ཡ་ཐུན་བྷྱོ་ཨ་ཡ་མ་དུ་རུ་ཙ་ཤ་ན་དགྲ་བོའི་སྲོག་ལུས་ལ་བྷནྡྷ་ན་ཤ་ནྲྀ་ཏྲི་ཐུན་བྷྱོཿ དགྲ་བོའི་ལུས་ངག་ལ་མ་ཐ་གརྫ་ནྲྀ་ཏྲི་ཏྲིག་བྷྱོཿ དགྲ་བོའི་ཡིད་ལ་སཏྭཾ་བྷ་ཡ་བིགྷྣཱན་ནྲྀ་ཏྲིག་ཐུན་བྷྱོཿ དགྲ་བོའི་སྲོག་ལ་ཚིནྡྷ་མ་ནི་ཏྲིག་རྦད་བྷྱོཿ ཨོཾ་ལོཀྐ་དུ་པྲ་མ་ཡ་སརྦ་རུ་ཏྲ་ནྲྀ་ཏྲིག་ནན༔ ཨེ་ཧུར་ཐུམ་མཱ་ར་ཡ་ནན་ནན༔
བྷྱོ་བྷྱོ་ཟློག་ཟློག༔ ཅེས་པས་ཟོར་ལྟར་འཕེན་པ་ཡིན་ན༔ དཔལ་ཡེ་ཤེས་ཀྱི་མགོན་པོ་སྡེ་ལྔའི་འཁོར་ལྷ་སྲིན་སྡེ་བརྒྱད་ཀྱི་ཚོགས་དང་བཅས་པ་དགྲ་བོའི་ཐོག་ཏུ་དམག་གཡོས་ནས༔ མཚོན་ཆ་སྣ་ཚོགས་ཀྱི་ཆར་དྲག་པོ་ཕབ་པས་ཕྱེ་མར་རྡུལ་ཕྲན་བཞིན་ཏུ་བརླག་ཅིང་༔ ཤ་ཁྲག་ཐམས་ཅད་གཙོ་བོ་རྣམས་ཀྱིས་ཧབ་ཧབ་ལྗིབ་ལྗིབ་ཏུ་གསོལ་ནས་ལྷག་མ་རྗེས་ཤུལ་ཙམ་ཡང་མེད་པར་བསྒོམ༔ གཏོར་འབུལ་ལྟར་བགྱིས་སྐབས་སྟེགས་ཀྱི་ཁར་འབུལ་ཞིང་གཏོར་མཆོད་དགྲ་བགེགས་ཀྱི་ཤ་ཁྲག་རུས་གསུམ་ལྷ་ཚོགས་རྣམས་ཀྱི་ཞལ་དུ་བཞེས་ཤིང་དགྱེས་པས༔ ཕ་རོལ་གྱི་རྒོལ་བ་འཇོམས་ངན་པའི་རིགས་གང་བྱུང་བ་ཐམས་ཅད་ཚར་གཅོད་པའི་རང་བཞིན་དུ་གྱུར་པར་མོས༔ རྒྱུན་སྒྲུབ་ཡིན་ན་གཙོ་བོ་གཏོར་མ་ལ་བདུད་རྩི་སྨན་རཀ་བ་ལིཾ་ཏ་གསོལ་ཞིང་ཐུན་གཏོར་ཕྲ་མོ་ཙམ་མ་ཆད་ན་རབ་དང་༔ མ་གྲུབ་ན་གསེར་སྐྱེམས་བཏང་ཞིང་གོང་མའི་ཚིག་ དམར་གྱི་གཏོར་མ་འདི་བཞེས་ལ ་ཟེར་བའི་མཚམས་སུ༔ གསེར་སྐྱེམས་མཆོད་པ་འདི་བཞེས་ལ ་ཞེས་པ་ཁ་བསྒྱུར༔
གཏོར་འབུལ་ལམ་གསེར་སྐྱེམས་རྫོགས་ནས་སླར་ཡང་མཆོད་ཅིང་བསྟོད་པའམ་གཏོར་མ་གསོ་ཕན་བགྱིས་གཏང་རག་ཡིན་ན་གོང་གི་ཁ་བསྔོས་བྱ༔ དེ་ནས་དཀྱིལ་འཁོར་དམིགས་པས་བསྡུ་བ་ནི༔ ཧཱུྃ༔ མཐུན་པའི་དངོས་གྲུབ་འདོད་རྒུ་ཡིད་བཞིན་ནོར༔ དེང་འདིར་སྒྲུབ་ལ་རྩོལ་ཞིང་བྱིན་བརླབས་ནས༔ ཡིད་སྨོན་རྒྱས་པར་གྱུར་ཅིག་སྲུང་མའི་ཚོགས༔ འགྲོ་ཀུན་ས་བཅུའི་རྩེ་མོར་རབ་གནས་ཤོག༔ ཧོཿ བསྐྱེད་རིམ་སྒྱུ་མའི་རོལ་རྩལ་ཀློང་ཐིམ་ནས༔ རྫོགས་རིམ་དེ་བཞིན་ཏིང་འཛིན་གཉུག་མར་བསྡུ༔
ཟུང་འཇུག་ཀ་དག་ཀུན་གཞི་སྐྱེ་མེད་ཨཱཿ ཞེས་ཡེ་ཤེས་པ་གནས་ལུགས་ཀློང་ཐིམ་རང་བཞིན་དུ་གནས་པ་གསལ་གདབ་མི་དགོས་པ་དེ་བཞིན་ངང་༔ ཆོ་འཕྲུལ་དྲེགས་པ་ཡང་ཀུན་གཞི་སྣོད་ཀྱི་ཀློང་དུ་རྒྱ་མཚོའི་རྦ་རླབས་དཀྱིལ་འཁོར་རྣམ་པ་ཅན་རང་གནས་སུ་གཤེགས་པའོ༔ ས་མ་ཡ༔ ཞེས་དཔལ་ཡེ་ཤེས་ཀྱི་མགོན་པོ་འདི་ཉིད་སྒྲུབ་པའི་རྣལ་འབྱོར་པ་ལ་མཆོག་ཐུན་གྱི་འབྲས་བུ་དུས་འདིར་སྨིན་ཞིང་ཕྲིན་ལས་ནམ་མཁའི་གློག་ལྟར་མྱུར༔ ཁྱད་པར་དགྲ་བགེགས་བར་གཅོད་རྩོམ་པའི་རིགས་ལ་མ་གཏོགས་འདི་ཉིད་རྦད་བསྐུལ་མང་པོ་མི་བྱ༔ དམ་མེད་ལག་ཏུ་དཔེ་དང་གདམས་པ་མི་བསྟན༔

ཅི་ཕྱིར་ཆོས་སྐྱོང་འདི་ཐུན་མོང་མ་ཡིན་ཞིང་བཀའ་བཙན་པས་སླར་ཡང་ཕྲིན་ལས་བཅོལ་བའི་ཚེ་ཅུང་ཟད་གནོད་པར་བཤད༔ འདི་ཉིད་སྒྲུབ་པའི་ཚེ་རྨི་ལམ་དུ་དར་ནག་གི་གོས་གྱོན་པ༔ ནགས་ཚལ་འཐུག་པོའི་གླིང་དུ་སླེབ་པ༔ རྔོན་འགྱེད་པ་མི་ནག་ཕོ་མོ་མི་སྡུག་པའི་རྔམ་ཆེན་མང་པོས་གར་འགྱེད་པ༔ རླུང་ནག་དང་སྤྲིན་གཏིབས་པ༔ འདུས་ས་མེ་འབར་བ་དུར་ཁྲོད་མང་པོ་འགྲིམ་པ༔ བམ་གསར་རྙིང་དང་ཀེང་རུས་ཁྲལ་ཁྲོལ་གླིང་དུ་སླེབ་པ༔ བྱ་གཅན་ཤ་གཟན་སྣ་ཚོགས་པའི་ཡུལ་དུ་འགྲིམ་པ༔ མཚོན་ཆ་སྣ་ཚོགས་ཐོགས་ནས་གཡུལ་འགྱེད་པ༔ དངོས་སམ་རྨི་ལམ་དུ་འུར་གྱི་སྒྲ་འབྱིན་པ་བྲག་བཤིག་པ༔ ཆུ་དཀྲུགས་པ༔
རྨ་གདོང་བ༔ དམོད་པའི་ལས་སྣ་ཚོགས་དགྱེས་པ་སོགས་གྲུབ་རྟགས་འབྱུང་བ༔ དེ་ཡི་ཚེ་དགའ་བྲོད་ཀྱི་བདག་འཛིན་ཞིག་ནས་བཏང་སྙོམས་སུ་བཞག༔ དམ་ཚིག་ཡིན་པས་ཚོགས་བསྐང་ལ་འབད༔ དེ་བཞིན་རྒྱུན་གྱི་རྣལ་འབྱོར་དུ་བསྒྲུབ་པར་བྱའོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ སྔགས་འཆང་གར་དབང་གནམ་ལྕགས་རྡོ་རྗེས་ལྕགས་བྱི་ལོར་སྦས་ཚལ་རྔམ་པ་རོང་ནས་གདན་དྲངས་ཏེ་ཤིང་ཕོ་འབྲུག་ལོར་རྣམ་མཁྱེན་ཐར་པ་གླིང་དུ་ཤོག་སེར་ནས་བོད་ཡིག་ཏུ་བསྒྱུར་བའོ། མངྒ་ལཾ།། །། ཇ༽ ༈ བཀའ་བརྒྱད་ཆེན་པོ་གསང་བ་ཟིལ་གནོན་ལས༔ མྱུར་མཛད་ཡེ་ཤེས་མགོན་པོ་ཕྱག་དྲུག་པའི་གསོལ་བསྡུས་བཞུགས་སོ༔ བླ་མ་དང་མགོན་པོ་ཡིད་བཞིན་ནོར་བུ་ལ་ཕྱག་འཚལ་ལོ༔ ས་མ་ཡ༔ རྒྱ་རྒྱ་རྒྱ༔ ཨེ་མ༔
ཁོ་མོ་མཚོ་རྒྱལ་གྱིས༔ ཡེ་ཤེས་མགོན་པོའི་གསོལ་མཆོད་བསྟན༔ སངས་རྒྱས་ཡེ་ཤེས་ལེགས་པར་ཟུངས༔ བརྡ་གཟུགས་རིན་ཆེན་གཏེར་དུ་སྦོས༔ ས་མ་ཡ༔ རྒྱ་རྒྱ་རྒྱ༔ མགོན་པོའི་གསོལ་མཆོད་རིམ་པ་ནི༔ བྷནྡྷ་རྒྱན་བཟང་གཏོར་མ་བཤམ༔ སྨན་རཀ་ཕུད་ཀྱིས་ལེགས་པར་བྲན༔ དང་པོ་མཆོད་པ་བྱིན་བརླབ་ནི༔
ཨོཾ་ཨཱཿཧཱུྃ༔ ལན་གསུམ་བརྗོད༔ ཧོཿ གཏོར་མ་སྨན་རཀ་དགྲ་བགེགས་ཀྱི་ཤ་ཁྲག་རུས་པ༔ ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར༔ ཨོཾ་ཧ་ཧོ་ཧྲཱི་ཕཻཾ་ཕཻཾ༔ གཉིས་པ་སྤྱན་འདྲེན་པ་ནི༔ ཧཱུྃ༔ རང་གི་ཐུགས་ཀ་ནས་ཏིང་འཛིན་རོལ་པའི་འོད་ཟེར་ལྕགས་ཀྱུ་ལྟར་འཕྲོས་པས༔ ཤར་ལྷོ་བསིལ་བ་ཚལ་ནས་དུར་ཁྲོད་ཤིང་ཙན་དན་རྐང་གཅིག་པའི་དྲུང་ནས་དཔལ་ཡེ་ཤེས་ཀྱི་མགོན་པོ་ནག་པོ་ཆེན་པོ་སྤྱན་དྲངས༔
ཨོཾ་བཛྲ་མ་ཧཱ་ཀཱ་ལ་ཀྵེཾ་ཀྵེ་ཊ་བིགྷྣཱན་བི་ན་ཡ་ཀ་བཾ་ཧཱུྃ་ཕཊ྄ཿ བྷྱོ་མ་ཏྲི་ཀ་ལི་ཙཎྜ་ལཱི་ཀུ་རུ་ཀུལླེ་ཧཱུྃ་ཕཊ྄ཿ ཨོཾ་བཛྲ་ས་མཱ་ཡ་ཛ་ཛཿ པདྨ་ཀ་མ་ལ་ཡེ་སཏྭཾ༔ ཨོཾ་ན་མོ་པུ་རུ་ཤ་ཡ་ཧོཿ ཧོཿ མགོན་པོའི་ལྗགས་རྡོ་རྗེའི་སྦུ་གུས་གཏོར་མའི་བཅུད་དྲངས་ཏེ་གསོལ་བར་གྱུར༔ ཨོཾ་ཤྲཱི་མ་ཧཱ་ཀཱ་ལ་ཡ་བྷྱོ་མ་ཏྲི་ཀ་ལི་ཧཱུྃ་ཕཊ྄ཿ ཨི་དཾ་བྷ་ལིངྟ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཁཱ་ཧི༔ ཨོཾ་ཨཱཿཧཱུྃ༔
ཨོཾ་སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི༔ ཞེས་པས་གཏོར་མ་ལེགས་པར་བསྔོ༔ གསུམ་པ་བསྟོད་པ་བྱ་བ་ནི༔ ཧཱུྃ༔ རབ་འཇིགས་དུར་ཁྲོད་འབར་བའི་ཀློང་དཀྱིལ་ནས༔ ཆེ་བཙན་དབང་ཕྱུག་མ་ཧཱ་ཀཱ་ལ་ཡ༔ མཐིང་ནག་རྔམ་པའི་ཞལ་གསུམ་རབ་ཏུ་འཁྲོས༔ རིགས་བདག་མི་བསྐྱོད་གཙུག་རྒྱན་ཅོད་པན་འཕུར༔ དཔྲལ་བར་དམ་ཚིག་སིནྡྷུ་ར་ཡིས་བྱུགས༔ འབར་བའི་གྲི་གུག་ཐོད་ཁྲག་ཅང་ཏེའུ་གཡས༔
བྷན་དམར་རྩེ་གསུམ་དགྲ་འཆིང་ཞགས་པ་གཡོན༔ དུར་ཁྲོད་ཆས་ལྡན་ཞབས་བཞི་དོར་སྟབས་བགྲད༔ གླང་པོའི་གདོང་ཅན་ལྷ་ཆེན་ཕོ་མོ་བརྫིས༔ ཀྵེཾ་ཀྵེཾ་སྒྲ་སྒྲོགས་མེ་དཔུང་ཀློང་དུ་བཞུགས༔ ཙན་དན་ལ་གནས་ནག་པོ་ཕྱག་དྲུག་པ༔ སྒྲུབ་མཆོག་བུ་བཞིན་སྐྱོང་བའི་དཔལ་ཆེན་པོ༔ ཡིད་བཞིན་ནོར་བུ་མགོན་པོ་ཁྱོད་ལ་བསྟོད༔ ཧཱུྃ༔ སྦྱོར་བའི་ཡུམ་མཆོག་སྔགས་བདག་དཔལ་འབར་མ༔ དམར་མོ་ཞལ་གཅིག་ཕྱག་གཉིས་གཏུམ་པ་མོ༔
གྲི་ཁུག་མགུལ་འཁྱུད་ཐོད་ཁྲག་ཡབ་ལ་སྟོབ༔ དུར་ཁྲོད་ཆས་ལྡན་མ་སྲིང་ཕོ་ཉ་འགྱེད༔ ཞབས་གཉིས་བརྐྱང་བསྐུམ་དཔའ་བོའི་སྐུ་ལ་འཁྲིལ༔ དབྱིངས་ཕྱུག་ལྷ་མོ་འདོད་རྒུ་མཆོད་སྦྱིན་མ༔ ལྷ་མོ་ཙཎྜ་མ་ལ་ཕྱག་འཚལ་བསྟོད༔ བཞི་པ་གཏོར་འབུལ་ནི༔ ཧཱུྃ༔ ལེགས་ལྡན་མགོན་པོ་མ་ཧཱ་ཀཱ་ལ་ཡ༔ ཡུམ་མཆོག་སྔགས་བདག་འདོད་ཁམས་དབྱིངས་ཕྱུག་མ༔ ནག་པོ་ཆེན་པོ་ལྕམ་དྲལ་བྲན་གཡོག་འཁོར༔
བསྟན་སྲུང་མཐུ་ཆེན་དབང་ཕྱུུག་ཁྱེད་རྣམས་ཀྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ སྒྲུབ་མཆོག་བདག་གི་བཀའ་ཉོན་བུ་བཞིན་སྐྱོངས༔ མ་རུངས་འཚེ་བའི་དགྲ་བགེགས་སྒྲོལ་བར་མཛོད༔ ཨོྃ་མ་ཧཱ་ཀཱ་ལ་ཀྵེཾ་ཀྵེ་ཊ་པཱ་ལ་བིགྷྣཱན་བི་ན་ཡ་ཀ་བཾ་ཧཱུྃ་ཕཊ྄ཿ བྷྱོ་ཏྲི་ཀ་ལི་ཙཎྜ་ལཱི་ཀུ་རུ་ཀུ་ལུ་ཧཱུྃ་ཕཊ྄ཿ ཨོྃ་ཨཱཿཧཱུྃ༔ ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་གཏོར་མ་ཕུལ་ཞིང་ཕྲིན་ལས་བཅོལ༔ ས་མ་ཡ༔
འདི་ཉིད་བསྟན་སྲུང་ཀུན་གྱི་མཆོག༔ སློབ་དཔོན་ཤཱནྟིཾ་གྷརྦྷ་ནི༔ བསིལ་བ་ཚལ་དུ་བཞུགས་པའི་ཚེ༔ མགོན་པོས་དངོས་སུ་ཞལ་གཟིགས་ནས༔ ཙན་དན་ཤིང་ལ་ཐིམ་པ་ཡི༔ དུར་ཁྲོད་ཤིང་རྐང་གཅིག་ཅེས་པའི༔ ཚང་ཚིང་འཁྲིགས་པའི་མགོན་པོ་ནི༔ ནགས་འདབས་མ་ཧཱ་ཀཱ་ལར་གྲགས༔ སྤྱིར་ན་ཆེ་བཙན་འགྲན་ཟླ་བྲལ༔ ཡེ་ཤེས་མགོན་པོ་ནོར་གྱི་བདག༔
བསྒྲུབས་པས་འདོད་རྒུ་ཆར་བཞིན་འབེབས༔ ཕ་རོལ་དགྲ་བགེགས་དམོད་པས་བརླག༔ དེ་བས་མཐུ་རྩལ་རྨད་བྱུང་འདི༔ དམ་དུ་བཟུང་ལ་ལེགས་པར་བསྟེན༔ ཀུན་གྱི་ཐུན་མོང་མ་ཡིན་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་བྱི་ལོར་སྦས་ཚལ་ནས་གདན་དྲངས་པའོ༔ སརྦ་མངྒ་ལཾ།། ཉ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོ་བྱ་རོག་གདོང་གི་གསོལ་མཆོད་བཞུགས་སོ༔ ཁྲག་འཐུང་ཆེན་པོ་གཡུལ་ལས་རྒྱལ་ལ་འདུད༔ ས་མ་ཡ༔ དེ་ཡང་ཁྲག་འཐུང་ལེགས་ལྡན་མ་ཧཱ་ཀཱ་ལའི་གསོལ་མཆོད་བརྩམ་པའི་རིམ་པ་ནི༔ ལྕགས་སམ་བྷནྡྷའི་སྣོད་ཡངས་ཤིང་རྒྱ་ཆེ་བའི་ནང་དུ༔ འབྲུ་ནག་གི་ངར་ཕྱེ་ལ་དཔལ་གཏོར་ཟླུམ་པོ་ཁྲམ་རིས་ཅན་གཡས་གཅུས༔
གདན་ཆོས་འབྱུང་གི་ཁ་རུ་བཞག༔ མདུན་དུ་ཁྲག་ཀོང་ལྷན་དུ་འབྲང་རྒྱས་ཚེ་ཉུངས་ཀྱིས་མཚན་པ་བཞག༔ འཁོར་དཔལ་གཏོར་བཞི་དང་ཀྱུ་གུ་བཞི་མཐེབ་སྐྱུ་བརྒྱད་གཞན་ཡང་ཤ་སྣ་སྙིང་སྣ་ཀེ་ཚེ་ཤང་ཚེས་བརྒྱན༔ ཉུངས་དཀར་ནག་གི་རྐང་བུ་ཀྱང་གཟུགས༔ ཕུད་རྒོད་སྣ་ཚོགས་གཏམས་ཤིང་རོལ་མོ་སྒྲོགས་གུ་གུལ་ཤ་ཆེན་གྱི་དུད་པ་བདུག་ཚིལ་ཆེན་གྱི་མར་མེ་གཏམས་ཁྲག་ཆེན་གྱི་ཡོན་ཆབ་བཤམས༔ དགྱེས་པའི་དར་ཕྱར་རྔམ་པའི་དབྱངས་དང་བཅས་ནས་ལེགས་ལྡན་ཧེ་རུ་ཀ་ཆེན་པོའི་ཐུགས་དམ་རྒྱུད་བསྐུལ་ཞིང་ཕྲིན་ལས་ཀྱི་བྱ་བ་སྣ་ཚོགས་བསྒྲུབ་ཕྱིར་སྤྱན་འདྲེན་པ་ནི༔ ཧཱུྃ༔ བདག་ཉིད་དཔལ་ཆེན་འབར་བའི་མདུན༔ ཁྲག་ཞག་འཁྲུགས་པའི་ཀློང་དཀྱིལ་དུ༔ དུར་ཁྲོད་ཨེ་ཡི་ཕོ་བྲང་ནི༔
མི་མགོའི་སྐུ་མཁར་རྒྱན་དང་ལྡན༔ དེ་དབུས་པད་ཉི་རོ་གདན་དུ༔ ཧཱུྃ་ལས་ལེགས་ལྡན་བྱ་རོག་གདོང་༔ དུར་ཁྲོད་ཆས་ལྡན་ཡུམ་དང་སྦྱོར༔ འཁོར་དུ་ལས་བྱེད་ཕོ་ཉ་བ༔ བྱ་རོག་ཁྲོས་པའི་གདོང་ཅན་བཞི༔ མཚམས་སུ་རང་འདྲ་འབར་མ་གནས༔ གཞན་ཡང་བྱ་གཅན་ཡང་སྤྲུལ་བཅས༔ དེ་ལྟར་བསྐྱེད་པའི་གནས་གསུམ་ལས༔ འོད་འཕྲོས་ཆོས་སྐྱོང་སྤྱན་དྲངས་གྱུར༔
ཨོྃ་བཛྲ་མ་ཧཱ་ཀཱ་ལ་ཀཽ་བྷ་མ་དཱཀྵི་ཡ་ཀྵ་ཙ་ཏུར་ལི་ཧ་ཧོ་ཤྭ་རི་ཡ་བཛྲ་ས་མཱ་ཡ་ཛ་ཛ་ཛཿ ཧཱུྃ༔ འཇིགས་སུ་རུང་བའི་གནས་མཆོག་ནས༔ ཁམས་གསུམ་ཡོངས་ཀྱི་དེད་དཔོན་ཆེ༔ མཐུ་ཆེན་མ་ཧཱ་ཀཱ་ལ་ནི༔ ཁྲག་འཐུང་ནག་པོ་མི་བསྲུན་པ༔ དུར་ཁྲོད་ཚོགས་བདག་སྐུར་བཞེངས་ཤིག༔ ནག་པོ་ཆེན་པོ་གཤེགས་སུ་གསོལ༔ ལེགས་ལྡན་ནག་པོ་གཤེགས་སུ་གསོལ༔ དཔལ་མགོན་ནག་པོ་གཤེགས་སུ་གསོལ༔
བདུད་རྒྱལ་ཐོད་ཕྲེང་གཤེགས་སུ་གསོལ༔ བྱ་རོག་མིང་ཅན་གཤེགས་སུ་གསོལ༔ གནམ་ལྕགས་སྤུ་གྲི་གཤེགས་སུ་གསོལ༔ སྲོག་བདུད་འབར་བ་གཤེགས་སུ་གསོལ༔ རྔམ་ཆེན་བཀྲག་མེད་གཤེགས་སུ་གསོལ༔ ལས་མཁན་མེ་འབར་གཤེགས་སུ་གསོལ༔ སྤྲུལ་པ་ཡང་སྤྲུལ་གཤེགས་སུ་གསོལ༔ གཤེགས་ནས་དུར་ཁྲོད་ཕོ་བྲང་འདིར༔ མི་གཡོ་དགྱེས་པས་གདན་ལ་བཞུགས༔ ཨོྃ་བཛྲ་ས་མ་ཡ་ཏིཥྛ་ལྷན༔
ཞེས་ལེགས་ལྡན་མགོན་པོའི་དམག་ཚོགས་རྣམས་སྤྲིན་ཆེན་རླུང་གིས་བསྐྱོད་པ་ལྟར་བྱོན་ནས་བཞུགས་པར་བསམ༔ དེ་ནས་མཆོད་པ་འབུལ་བ་ནི༔ ཧཱུྃ༔ མ་ཧཱ་ཀཱ་ལ་དགོངས་སུ་གསོལ༔ དཔལ་མགོན་ཆེན་པོ་དགོངས་སུ་གསོལ༔ ཁྲག་འཐུང་རྒྱལ་པོ་དགོངས་སུ་གསོལ༔ བྱ་རོག་མིང་ཅན་དགོངས་སུ་གསོལ༔ དམ་ཅན་རྒྱ་མཚོ་དགོངས་སུ་གསོལ༔ ཧཱུྃ༔ ཁྱེད་ལ་མཐུན་པའི་དམ་རྫས་ནི༔
བྷནྡྷ་ལྕང་ལོའི་གཏོར་གཞོང་དུ༔ འབྲུ་ནག་ངར་ཕྱེའི་མྱོས་ཆང་ལ༔ གྲི་ཁྲག་ལ་སོགས་དུག་རིགས་སྦྱོར༔ ཁ་ཞིང་ངར་ལྡན་བམ་པའི་རིགས༔ ཤིན་ཏུ་བསྟར་བའི་གཏོར་མཆོད་འདི༔ དཔལ་ལྡན་མགོན་པོའི་ཞལ་དུ་འབུལ༔ བཞེས་ནས་གདུག་ཅིང་སྡང་བ་ཡི༔ དམ་ཉམས་དགྲ་བགེགས་སྒྲོལ་བར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཧཱུྃ༔
ཁྱེད་ལ་མཉེས་པའི་དམ་རྫས་ནི༔ བུམ་རིལ་འབར་བའི་སྣོད་ཡངས་སུ༔ མི་ཁྲག་རྟ་ཁྲག་གླང་པོའི་ཁྲག༔ ཁྱི་ཁྲག་ལ་སོགས་ཁྲག་ཆེན་ལ༔ ཐང་ཁྲོམ་རེ་ལྕག་བོང་ང་དང་༔ སྨན་ཆེན་དང་བཅས་སྦྱོར་བའི་ཁྲག༔ རུ་ཏྲའི་སྙིང་ཁྲག་དམར་ཆེན་འདི༔ དཔལ་ལྡན་མགོན་པོའི་ཞལ་དུ་འབུལ༔ བཞེས་ནས་གདུག་ཅིང་སྡང་བ་ཡི༔ དམ་ཉམས་དགྲ་བགེགས་སྒྲོལ་བར་མཛོད༔
ཨོྃ་ཤྲཱི་མ་ཧཱ་ཀཱ་ལ་ཡ་མ་ཧཱ་རཀྟ་ལ་ཁ་ཁ་ཁཱ་ཧི༔ ཧཱུྃ༔ མཚན་ལྡན་ཞལ་བུའི་ཀ་པཱ་ལར༔ ག་པུར་ཛཱ་ཏི་ཨ་ག་རུ༔ འབྲས་དཀར་དམར་ནག་འབྲུ་ཡི་ཆང་༔ རིན་ཆེན་ཞུན་གྱི་བརྡར་ཕྱེ་དང་༔ བྱང་སེམས་དཀར་དམར་བདེ་བའི་རྒྱུན༔ རྫས་མཆོག་ལྔ་སོགས་བདུད་རྩི་འདི༔ དཔལ་ལྡན་མགོན་པོའི་ཞལ་དུ་འབུལ༔ བཞེས་ནས་གདུག་ཅིང་སྡང་བ་ཡི༔
དམ་ཉམས་དགྲ་བགེགས་སྒྲོལ་བར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི༔ ཧཱུྃ༔ འབྲུ་བཅུད་སྣ་ཚོགས་ཕྱེ་མའི་རིགས༔ བཅུད་གཡོ་ཞག་གིས་སྦགས་པའི་ཟན༔ དཀར་དམར་བརྒྱན་པའི་ཞལ་ཟས་ཚོགས༔ དགྲ་བགེགས་དོན་སྙིང་དབང་པོས་བརྒྱན༔ ཚིལ་ཆེན་མར་མེ་གསུར་ཆེན་སྤོས༔ རྐང་གླིང་ཐོད་རྔའི་སྒྲ་བཅས་འདི༔ དཔལ་ལྡན་མགོན་པོའི་ཞལ་དུ་འབུལ༔
བཞེས་ནས་གདུག་ཅིང་སྡང་བ་ཡི༔ དམ་ཉམས་དགྲ་བགེགས་སྒྲོལ་བར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་ག་ཎ་ཙཀྲ་མ་ཧཱ་པཱུ་ཛ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི༔ དེ་ནས་བསྐང་བསྟོད་བྱ་བ་ནི༔ གཡག་ནག་ལ་བམ་རོས་བརྒྱན་པ་དེའི་སྟེང་དུ་དཔལ་གཏོར་ཟུར་གསུམ་ཞིག་ལ། དཀར་མེ་བྱ་རོག་གསུམ་གྱིས་བརྒྱན༔ ཤ་དུམ་དང་མཐེབ་སྐྱུས་བསྐོར་བ་མདུན་དུ་གསེར་སྐྱེམས་བཤམས་ལ༔ ཧཱུྃ༔ རབ་འཇིགས་འབར་བའི་དུར་ཁྲོད་བསིལ་བ་ཚལ༔ ཁྲག་གི་རྒྱ་མཚོ་བམ་རོ་རི་ལྟར་ཉིལ༔
ཀེང་རུས་ཁྲལ་ཁྲོལ་རུས་པ་གྲམ་ལྟར་བདལ༔ སྟེང་དུ་ལྷོ་སྤྲིན་ངམ་ནག་བུན་ལྟར་གཏིབས༔ འཁོར་ཡུག་ཀུན་ཀྱང་མི་སྡུག་རླུང་དམར་འཚུབས༔ དེ་དབུས་དྲག་པོའི་ཕོ་བྲང་གཞལ་ཡས་ནི༔ རྨང་གཞི་ནག་པོ་ཀླུ་དང་ས་བདག་བསྣོལ༔ དེ་སྟེང་གནམ་ལྕགས་རྡོ་རྗེའི་རྒྱ་གྲམ་བཀོད༔ ཟུར་བཞི་ཁྲོ་ཆུ་མཛེས་པོ་སོ་ཕག་ལྡན༔ ཤར་ཕྱོགས་མི་མགོ་སྐམ་རློན་བརྩེགས་པ་ལ༔ དུར་ཁྲོད་བདག་མོའི་གད་མོ་ཡ་ལ་ལ༔ ལྷོ་ཕྱོགས་རྟ་མགོ་སྐམ་རློན་བརྩེགས་པ་ལ༔
གྱི་ལིང་ཅང་ཤེས་མཚེར་རྒྱངས་ཙེ་རེ་རེ༔ ནུབ་ཕྱོགས་གཡག་མགོ་སྐམ་རློན་བརྩེགས་པ་ལ༔ ཁོ་མོ་འབྲོང་གི་ངར་སྒྲ་འུ་རུ་རུ༔ བྱང་ཕྱོགས་སྟག་མགོ་སྐམ་རློན་བརྩེགས་པ་ལ༔ གཅན་གཟན་གདུག་པའི་ངར་སྒྲ་དི་རི་རི༔ ཀ་གདུང་གཟའ་དང་རྒྱུ་སྐར་བྲིས་པ་ལ༔ འབྲུག་གློག་ཐོག་སེར་ཟི་ར་ཆི་ལི་ལི༔ ཁ་བད་སྲིན་པོའི་ཐོད་པ་བསྒྲིགས་པ་ལ༔ རཀྴ་ཕོ་མོ་སྤྲིན་ལྟར་གཏིབས་སེ་གཏིབ༔ གཡང་གཞི་འཕན་དར་རོ་སྐྲའི་བ་དན་ལ༔
མི་མགོའི་རྒྱན་ཏོག་དུ་མ་རོངས་སེ་རོང་༔ ཏྲི་ཤུལ་ལ་སོགས་མཚོན་ཆས་བརྒྱན་པ་ལ༔ འཕྱང་བའི་ཅོད་པན་ནག་པོ་པུ་རུ་རུ༔ དེ་ལྟར་ཕོ་བྲང་སྣ་ཚོགས་རྒྱན་ལྡན་གྱི༔ བཀོད་པ་ཡོ་བྱད་བདག་གིས་བཤམས་པ་འདིས༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས་དབང་ཕྱུག་ཐུགས་དམ་བསྐང་༔ སྲས་མཆོག་བྱ་རོག་གདོང་གི་ཐུགས་དམ་བསྐང་༔ ཡུམ་མཆོག་ཙཎྜི་དམར་མོའི་ཐུགས་དམ་བསྐང་༔ བདུད་པོ་སྡེ་བཞི་ཡབ་ཡུམ་ཐུགས་དམ་བསྐང་༔
སྤྲུལ་པ་བྱ་རོག་རྣམས་ཀྱི་ཐུགས་དམ་བསྐང་༔ ཡང་སྤྲུལ་གཅན་སྤྱང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔ ཧཱུྃ༔ དེ་དབུས་ཁྲག་མཚོ་པད་ཉི་ཏི་རའི་སྟེང་༔ ཧཱུྃ་ལས་སྐྱེས་པའི་མྱུར་མགྱོགས་མཐུ་བོ་ཆེ༔ ལས་ཀྱི་མགོན་པོ་དཔལ་ལྡན་བྱ་རོག་གདོང་༔ མཐིང་ནག་རྔམ་པ་སྲོག་བདག་ཁྲོས་པའི་གཟུགས༔ ཁཱ་ཁ་མུ་ཁ་རབ་འཇིགས་ཞལ་གདངས་ཤིང་༔ དམར་ཟླུམ་སྤྱན་འཁྱིལ་ཤངས་ནས་འབྲུག་སྟོང་ལྡིར༔
དབུ་སྐྲ་སེར་ནག་ནམ་མཁའི་དབྱིངས་སུ་བསྐྱོད༔ ཐོད་སྐམ་དབྱིངས་ནས་བྱ་རོག་སྤྲིན་ལྟར་གཏིབས༔ ཕྱག་གཡས་གྲི་གུག་སྲིད་གསུམ་མཐོངས་ལ་ཕྱར༔ གཡོན་པའི་བྷན་དམར་གདུག་པའི་སྙིང་ཁྲག་འཐུང་༔ གཏི་མུག་ཚར་གཅོད་གླང་ཀོ་སྟོད་ལ་གཡོགས༔ ཕ་རོལ་གཞོམ་ཕྱིར་ཞིང་ལྤགས་སྐེད་ལ་དཀྲིས༔ ཞེ་སྡང་ཚོགས་འཇོམས་སྦྲུལ་གྱི་འཆིང་རྒྱན་འཁྱུགས༔ ང་རྒྱལ་མཐར་བྱེད་སྟག་གི་ཤམ་ཐབས་དཀྲིས༔ ཉོན་མོངས་མཚོ་སྐེམ་མགོ་རློན་ཕྲེང་བས་བརྒྱན༔ བག་ཆགས་གཏོར་བྱེད་ཁྲག་ཞག་ཐལ་ཚོམ་སྤྲས༔
མྱུར་མགྱོགས་ཤུགས་འཆང་སྒྲོ་གཤོག་དབྱིངས་སུ་བརྒྱངས༔ ལོག་ལྟ་ཚར་གཅོད་མེ་རི་སྨུག་ནག་འབར༔ ཙཎྜི་དམར་མོ་སྲིན་གཟུགས་པང་དུ་འཁྱུད༔ གྲི་ཐོད་འཛིན་ཅིང་རྒྱན་དྲུག་ཆས་ཀྱིས་སྤྲས༔ ཟུང་འཇུག་ངང་ལྡན་ཁྲག་འཐུང་དོར་ཐབས་ཅན༔ ལས་མཛད་ཆེན་པོ་གར་དགུ་དགྱེས་པ་ཡི༔ བསྐྱེད་རྫོགས་བརྟན་པོའི་ཡིད་ཀྱིས་སྤྲུལ་པ་འདིས༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས་དབང་ཕྱུག་ཐུགས་དམ་བསྐང་༔ སྲས་མཆོག་བྱ་རོག་གདོང་གི་ཐུགས་དམ་བསྐང་༔
ཡུམ་མཆོག་ཙཎྜི་དམར་མོའི་ཐུགས་དམ་བསྐང་༔ བདུད་པོ་སྡེ་བཞི་ཡབ་ཡུམ་ཐུགས་དམ་བསྐང་༔ སྤྲུལ་པ་བྱ་རོག་རྣམས་ཀྱི་ཐུགས་དམ་བསྐང་༔ ཡང་སྤྲུལ་གཅན་སྤྱང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔ ཧཱུྃ༔ དཔལ་ལྡན་མགོན་པོའི་གཡས་ཀྱི་བཀའ་ཉན་པ༔ སྐུ་མདོག་དམར་ནག་ཉིན་གྱི་ཕོ་ཉ་བ༔ བདུད་པོ་སྒྲོལ་བྱེད་འབར་བ་སཏྭ་རེ་ཐོགས༔ ནད་ཀྱི་རླངས་པ་དགྲ་དང་བགེགས་ལ་བྷྱོཿ
ཧཱུྃ༔ དཔལ་ལྡན་མགོན་པོའི་གཡོན་གྱི་བཀའ་ཉན་པ༔ སྐུ་མདོག་དཀར་སྔོན་མཚན་གྱི་ཕོ་ཉ་བ༔ ལས་མཁན་འབར་བ་ལག་ན་སྤུ་གྲི་ཐོགས༔ མཚོན་གྱི་གྲུ་གུ་དགྲ་དང་བགེགས་ལ་ཕོབ༔ ཧཱུྃ༔ དཔལ་ལྡན་མགོན་པོའི་རྒྱབ་ཀྱི་བཀའ་ཉན་པ༔ སྐུ་མདོག་སེར་ནག་དུས་ཀྱི་ཕོ་ཉ་བ༔ ཤན་པ་སྲོག་བདག་ལས་བྱེད་རལ་གྲི་ཐོགས༔ དམོད་པའི་དུག་མདའ་སྔོ་དམར་དགྲ་ལ་གཏོང་༔
ཧཱུྃ༔ དཔལ་ལྡན་མགོན་པོའི་མདུན་གྱི་བཀའ་ཉན་པ༔ སྐུ་མདོག་མཐིང་ནག་གནས་ཉུལ་ཕོ་ཉ་བ༔ ལས་མཁན་མྱུར་མགྱོགས་གནམ་ལྕགས་ཕུར་པ་ཐོགས༔ མངོན་སྤྱོད་ཆེན་པོས་དམིགས་པའི་དགྲ་བགེགས་སྒྲོལ༔ ཀུན་ཀྱང་གཅེར་བུ་འཇིགས་པའི་ཉམས་གྱུར་ཅན༔ གཡོན་པ་ཐམས་ཅད་ལྕགས་ཀྱུ་འབར་བ་ཐོགས༔ རུས་པའི་རྒྱན་ལྡན་ཟ་བྱེད་སྲིན་པོའི་ཚུལ༔ མེ་ལྟར་མཆེད་ཅིང་དགྲ་བོའི་སྙིང་ཁྲག་འཐུང་༔ ཧཱུྃ༔
དཔལ་ལྡན་མགོན་པོའི་མཚམས་ཀྱི་བཀའ་ཉན་པ༔ ཤར་ལྷོ་འབར་བ་མ་མོས་ཟོར་བ་ཐོགས༔ ལྷོ་ནུབ་མ་མོས་ཁ་རླངས་སོག་ལེ་ཐོགས༔ ནུབ་བྱང་དུར་ཁྲོད་མ་མོས་བེ་ཅོན་ཐོགས༔ བྱང་ཤར་སྲིན་མོ་གསེར་མིག་ཁྲམ་ཤིང་ཐོགས༔ ཀུན་ཀྱང་ནག་མོ་བྱ་རོག་ཁྲོས་པའི་གདོང་༔ གཡོན་པ་ཐམས་ཅད་དགྲ་བོའི་ཙིཏྟ་བསྣམས༔ མི་སྡུག་གཟུགས་ཅན་མ་མོ་རྔམ་པའི་ཚུལ༔ བྱད་མ་མཐར་བྱེད་སྤྲུལ་པ་སྒྱུ་མའི་སྐུ༔ བཀའ་ཡི་འཁོར་དུ་གནས་པའི་སྲུང་མའི་ཚོགས༔
དགྱེས་པའི་ཡིད་ལ་བཀོད་པའི་བཀའ་སྡོད་ཀྱི༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས? སྲས་མཆོག? ཡུམ་མཆོག་ཙཎྜི? བདུད་པོ་སྡེ་བཞི? སྤྲུལ་པ་བྱ་རོག? ཡང་སྤྲུལ་གཅན་སྤྱང? ཐུགས་དམ་བསྐངས་བསྟོད་དམིགས? ཧཱུྃ༔ དཔལ་ལྡན་མགོན་པོའི་སྤྲུལ་པ་ཡང་སྤྲུལ་པོ༔ དགྲ་ཤ་ཟ་བྱེད་བྱ་རོག་ནག་པོ་བཞི༔ དགྲ་ཁྲག་འཐུང་བྱེད་བྱ་རོག་དམར་པོ་བཞི༔ ཀུན་ཀྱང་མཆུ་སྡེར་བགྲད་ཅིང་དགྲ་ལ་རྔམ༔ དགྲ་བོའི་སྙིང་ནས་འདྲེན་པའི་སྟག་མོ་བཞི༔ དགྲ་བོའི་སྲོག་རྩ་གཅོད་པའི་དོམ་ནག་བཞི༔ ཀུན་ཀྱང་ཁ་གདངས་མཆེ་གཙིགས་བམ་རོ་འདྲད༔
དགྲ་བོའི་བླ་འཁྱམས་འགུགས་པའི་ལྕགས་སྤྱང་བཞི༔ དགྲ་བོའི་ཚེ་ལེན་ཟངས་ཀྱི་འཕར་བ་བཞི༔ ཀུན་ཀྱང་ངུ་འདུར་བརྒྱུགས་ཤིང་གཤིན་སྐད་འདོན༔ དགྲ་ལ་ཕུང་ཐལ་འགྱེད་པའི་སྤྲེའུ་བཞི༔ དགྲ་ལ་ཆོ་འཕྲུལ་འགྱེད་པའི་སྲིན་བྱ་བཞི༔ ཀུན་ཀྱང་མི་རུང་སྣ་ཚོགས་ཆ་ལུགས་སྟོན༔ གཞན་ཡང་ཉིང་སྤྲུལ་མ་ལུས་རླུང་ལྟར་འཚུབ༔ མ་ངེས་གར་གྱི་འཕྲུལ་འཁོར་ལྟར་བསྒྱུར་ནས༔ སྣ་ཚོགས་དགྲ་ལ་དམར་འགྱེད་སྤྲུལ་འཁོར་འདིས༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔
ཡུམ་གཅིག་འདོད་ཁམས? སྲས་མཆོག་བྱ་རོག? ཡུམ་མཆོག་ཙཎྜི་དམར་མོའི? བདུད་པོ་སྡེ་བཞི? སྤྲུལ་པ་བྱ་རོག་རྣམས? ཡང་སྤྲུལ་གཅན་སྤྱང་རྣམས? ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔ ཧཱུྃ༔ དཔལ་ལྡན་མགོན་པོའི་དམ་སྐོང་རྫས་མཆོག་ནི༔ གླིང་གི་གླིང་མཆོག་འཛམ་གླིང་ཁ་བ་ཅན༔ དབུས་འགྱུར་ཆེན་པོའི་དཔག་ཚད་གསུམ་མཐོའི་གནས༔ འཁོར་ཡུག་གངས་རིའི་ཕྲེང་བས་བསྐོར་བ་རུ༔ དཔལ་ལྡན་ཡེ་ཤེས་མགོན་པོའི་དལ་ཞིང་གནས༔ ཕྱི་ནང་ཕོ་བྲང་རྒྱན་སོགས་བསྐྱོད་པའི་མཐར༔ རྒྱ་ཆེ་དཔངས་མཐོ་དུར་ཁྲོད་གླིང་བཞིས་བསྐོར༔ གཉིས་མཆེད་ཚུལ་དུ་ཡིད་དཔྱོད་མཐའ་ཡས་ཀྱི༔
གྲངས་མེད་བློ་ཡིས་སྤྲུལ་ཏེ་བསྐང་བ་ནི༔ སྣ་ཚོགས་སྤྱན་གྱི་དབང་པོ་ཚིམ་བྱའི་ཕྱིར༔ ཡིད་ཀྱི་མེ་ཏོག་ཙིཏྟའི་རྒྱལ་མཚན་བསྒྲེངས༔ མཁལ་མའི་མེ་ཏོག་རྣ་བ་རྫ་ལྟར་ཉིལ༔ སྲོག་རྩའི་མེ་ཏོག་མིག་འབྲས་ཕུང་པོར་སྤུངས༔ མཆིན་པའི་མེ་ཏོག་ལྕེ་ཡི་པུར་ལེན་ཕྱུར༔ གློ་བའི་མེ་ཏོག་སྣ་ཡི་ཟུར་བུ་འཁྲིགས༔ དབྱིངས་ལྟར་མཐོ་བའི་མེ་ཏོག་སྣ་ཚོགས་འདིས༔ ཐུགས་རྗེའི་སྤྱན་གྱིས་བདག་ལ་གཟིགས་པའི་ཕྱིར༔ དབང་པོའི་མེ་ཏོག་རྣམས་ཀྱིས་ཐུགས་དམ་བསྐང་༔
ཙནྡན་དཀར་དམར་དཀོན་མཆོག་མཉེས་པའི་སྤོས༔ ག་པུར་ཛཱ་ཏི་ཡི་དམ་མཉེས་པའི་སྤོས༔ ལི་ཤི་སུག་སྨེལ་མཁའ་འགྲོ་མཉེས་པའི་སྤོས༔ གྲི་སྙིང་ན་གི་དཔལ་མགོན་མཉེས་པའི་སྤོས༔ གུ་གུལ་ཤིང་ཀུན་བགེགས་སྲིན་ཚར་གཅོད་སྤོས༔ ཤ་ཆེན་སྣ་ཚོགས་དྲེགས་པ་མཉེས་པའི་སྤོས༔ སྤྲིན་ལྟར་གཏིབས་པའི་དྲི་མཆོག་སྣ་ཚོགས་འདིས༔ བརྩེ་བའི་དགོངས་པ་བདག་ལ་དགྱེས་པའི་ཕྱིར༔ དྲི་མཆོག་སྣ་ཚོགས་སྤོས་ཀྱིས་ཐུགས་དམ་བསྐང་༔ ཉི་ཟླའི་ཞུན་མེ་འཛམ་གླིང་གསལ་བའི་མདངས༔
སེམས་ཉིད་ཞུན་མེ་འཁོར་འདས་གསལ་བའི་མདངས༔ འབྲི་མར་ཞུན་མེ་སྨག་རུམ་གསལ་བའི་མདངས༔ ཏིལ་མར་ཞུན་མེ་ཟོར་མདའ་གསལ་བའི་མདངས༔ ཚིལ་ཆེན་ཞུན་མེ་དཔལ་མགོན་མཉེས་པའི་མདངས༔ རྐང་དམར་ཞུན་མེ་དྲེགས་པ་མཉེས་པའི་མདངས༔ དབྱིངས་ལྟར་གསལ་བའི་སྣ་ཚོགས་ཞུན་མེ་འདིས༔ གནས་ལུགས་དགོངས་པས་བདག་ལ་སྐྱོང་བའི་ཕྱིར༔ དཀར་མེ་སྣ་ཚོགས་གཏམས་པས་ཐུགས་དམ་བསྐང་༔ མཁའ་ཡི་ཆུ་འཛིན་དག་གཙང་དྲི་ཡི་ཆབ༔ ལྷ་ཡི་བདུད་རྩི་བརྒྱད་ལྡན་དྲི་ཡི་ཆབ༔
བྱང་སེམས་བདུད་རྩི་འཆི་མེད་བདུད་རྩི་ཆེ༔ རོལ་མཚོ་ཕྱུར་འཁྱིལ་མཆོད་འོས་དྲི་ཡི་ཆབ༔ དུག་ཁྲག་གྲི་ཁྲག་དཔལ་མགོན་དྲི་ཡི་ཆབ༔ ཁྲག་ཆེན་དུ་མ་ཤན་པ་དྲི་ཡི་ཆབ༔ བསིལ་ལྡན་མ་ངེས་སྦྱར་ཞིང་གཏམས་པ་འདིས༔ མདངས་བཟང་རྫས་ཀྱི་དངོས་གྲུབ་འབྱུང་བའི་ཕྱིར༔ དྲི་ཆབ་སྣ་ཚོགས་གཏམས་པས་ཐུགས་དམ་བསྐང་༔ ཤིང་འབྲས་ལྷ་ཡི་ཞལ་ཟས་བཅུད་དང་ལྡན༔ འབྲས་དཀར་དྲང་སྲོང་ཞལ་ཟས་བཅུད་དང་ལྡན༔ གྲོ་ནས་ཚོགས་ཀྱི་ཞལ་ཟས་བཅུད་དང་ལྡན༔
ཁྲེ་ཏིལ་རྫས་ཀྱི་ཞལ་ཟས་བཅུད་དང་ལྡན༔ སེ་འབྲུ་མཆོད་པའི་ཞལ་ཟས་བཅུད་དང་ལྡན༔ བྲ་སྲན་དཔལ་མགོན་ཞལ་ཟས་བཅུད་དང་ལྡན༔ བུ་རམ་མཐའ་ཡི་ཞལ་ཟས་བཅུད་དང་ལྡན༔ འབྲུ་མར་འབྲས་བུའི་ཞལ་ཟས་བཅུད་དང་ལྡན༔ དགྱེས་པའི་བསོད་ནམས་དཔལ་རྟེན་བསྐྱེད་པའི་ཕྱིར༔ རོ་བཅུད་ཞལ་ཟས་རྣམས་ཀྱིས་ཐུགས་དམ་བསྐང་༔ ལྷ་ཡི་རྔ་ཆེན་མཁའ་སྤྱོད་དགྱེས་པའི་སྒྲ༔ དབྱར་གྱི་རྔ་ཆེན་འབྱུང་ལྔ་བསྐྱེད་པའི་སྒྲ༔ གྷཎྜིའི་རྔ་ཆེན་ཆོས་འཁོར་བསྐོར་བའི་སྒྲ༔
དྲག་ཤིང་རྔ་ཆེན་ཡི་དམ་དགྱེས་པའི་སྒྲ༔ རིན་ཆེན་རྔ་ཟླུམ་མཁའ་འགྲོ་བསྐུལ་བའི་སྒྲ༔ ཐོད་པའི་རྔ་ཆེན་དཔལ་མགོན་དགྱེས་པའི་སྒྲ༔ རྫ་ཡི་རྔ་ཆེན་གར་དང་མཆོད་པའི་སྒྲ༔ ལྕགས་ཀྱི་ཧོམ་རྔ་མཐུ་གཏད་ནག་པོའི་སྒྲ༔ འབྲུག་ལྟར་གྲགས་པའི་རོལ་མོ་སྣ་ཚོགས་འདིས༔ སྙན་པའི་དུང་ཆེན་སྣ་ཚོགས་བསྒྲག་པའི་ཕྱིར༔ རོལ་མོ་འབྲུག་ལྟར་གྲགས་པས་ཐུགས་དམ་བསྐང་༔ ཧཱུྃ༔ རང་བཞིན་ཁྱོན་ཡངས་མཚན་ལྡན་ཀ་པཱ་ལ༔
རྒྱ་ཆེའི་ནང་དུ་སྨན་མཆོད་གཏམས་པ་ནི༔ ཛཱ་ཏི་རྒྱལ་པོ་རླུང་སྨན་བདུད་རྩི་ཆེ༔ གི་ཝཾ་རྒྱལ་པོ་མཁྲིས་སྨན་བདུད་རྩི་ཆེ༔ ལི་ཤི་རྒྱལ་པོ་བད་ཀན་བདུད་རྩི་ཆེ༔ ཨ་རུ་རྒྱལ་པོ་འདུས་པའི་བདུད་རྩི་ཆེ༔ ཙནྡན་ག་པུར་ཚད་པའི་བདུད་རྩི་ཆེ༔ ཀ་ཀོ་སུག་སྨེལ་གྲང་བའི་བདུད་རྩི་ཆེ༔ གུར་གུམ་ཅུ་གང་སྙོམས་པའི་བདུད་རྩི་ཆེ༔ དབང་རིལ་སྦྱོར་བ་ཞི་བའི་བདུད་རྩི་ཆེ༔ ཆིག་ཐུབ་སྦྱོར་བ་དྲག་པོའི་བདུད་རྩི་ཆེ༔
གླང་ཆེན་སྦྱོར་བ་མངོན་སྤྱོད་བདུད་རྩི་ཆེ༔ ཕྱི་ནང་བཟང་ལྡན་བདུད་རྩི་སྣ་ཚོགས་འདིས༔ རང་གཞན་ཉོན་མོངས་ནད་ལས་བསྐྱབ་པའི་ཕྱིར༔ བདུད་རྩི་མཚོ་ལྟར་འཁྱིལ་བས་ཐུགས་དམ་བསྐང་༔ ལྕགས་ཟངས་དྲག་པོའི་སྣོད་མཆོག་ཟུར་གསུམ་དུ༔ བསྐྱེད་པའི་རང་བཞིན་གཏོར་མ་སྤུངས་པ་ནི༔ དབྱིངས་ལྟར་མཐོ་བ་རི་རབ་བྷ་ལིངྟ༔ ཞི་ལ་ཟླུམ་པའི་ལུས་འཕགས་བྷ་ལིངྟ༔ རྒྱས་ལ་གྲུ་བཞི་འཛམ་བུའི་བྷ་ལིངྟ༔ དབང་ལ་ཟླ་གམ་བ་གླང་བྷ་ལིངྟ༔
དྲག་པོ་ཟུར་གསུམ་སྒྲ་མིའི་བྷ་ལིངྟ༔ གངས་དཀར་རྩེ་མཐོ་སྒྲུབ་པའི་བྷ་ལིངྟ༔ རི་ནག་རྔམས་འཐུག་བསྐང་བའི་བྷ་ལིངྟ༔ བྲག་དམར་དབལ་ལྡན་རྦད་པའི་བྷ་ལིངྟ༔ གཡའ་སྔོ་རྩེ་གཟེངས་བསད་པའི་བྷ་ལིངྟ༔ ཤིང་ནགས་ཚལ་གཟེངས་བྷ་ལིང་བརྒྱན་པའི་རྫས༔ འབྲུ་རིགས་མ་ངེས་བྷ་ལིང་ལས་ཀྱི་ཐུན༔ དུར་ས་ཕུང་ས་བྷ་ལིང་ལས་ཀྱི་ཟོར༔ གཡུལ་སའི་ལྕགས་རི་བྷ་ལིང་བཞུགས་པའི་གདན༔ དཀར་ཐིག་ཟླས་བརྒྱན་དམར་ལམ་ཉི་ཟླས་བྱུགས༔
མཁའ་ཡི་དམར་འོད་འཁྱུགས་པའི་ཞགས་ཀྱིས་དཀྲིས༔ དེ་ལྟར་རང་བྱུང་བྷ་ལིང་གཏོར་མ་འདི༔ གདོད་ནས་དགྱེས་ཤིང་བརྩེ་བས་དགོངས་པའི་ཕྱིར༔ བྷ་ལིང་ལྷུན་མཐོ་སྣ་ཚོགས་ཐུགས་དམ་བསྐང་༔ བུམ་རིལ་དུང་དམར་རྒྱ་ཆེའི་སྣོད་མཆོག་ཏུ༔ མཁའ་ཡི་དབང་མོའི་མུ་ཁཱ་ལས་བྱུང་བ༔ ཨ་ཧཾ་རཀྟ་རྒྱལ་བ་བསྒྲུབ་པའི་རྫས༔ མ་ཧཱ་རཀྟ་ཡི་དམ་བསྒྲུབ་པའི་རྫས༔ མུ་ལ་རཀྟ་དཔའ་བོ་བསྒྲུབ་པའི་རྫས༔ གུ་ཧྱ་རཀྟ་མཁའ་འགྲོ་བསྒྲུབ་པའི་རྫས༔
མཱ་ར་རཀྟ་དཔལ་མགོན་བསྒྲུབ་པའི་རྫས༔ དུ་ན་རཀྟ་ཆོས་སྐྱོང་བསྒྲུབ་པའི་རྫས༔ ཨནྫ་རཀྟ་དམ་ཅན་བསྒྲུབ་པའི་རྫས༔ ཛ་ལ་རཀྟ་གཏེར་སྲུང་བསྒྲུབ་པའི་རྫས༔ ཧ་ལ་རཀྟ་དགྲ་བགེགས་བསྒྲལ་བའི་རྫས༔ བྷི་ཤྭ་རཀྟ་དམ་ཅན་བསྒྲུབ་པའི་རྫས༔ ཨེ་མ་རཀྟ་དམ་ཚིག་བསྐང་བའི་རྫས༔ དུ་མ་སྦྱོར་བའི་རྨད་བྱུང་རཀྟ་འདི༔ ཆག་ཉམས་བག་སྒྲིབ་མ་ལུས་བསལ་བའི་ཕྱིར༔ མདངས་ལྡན་རཀྟ་སྣ་ཚོགས་ཐུགས་དམ་བསྐང་༔
ཧཱུྃ༔ སྒྲུབ་ཅིང་བསྐང་བའི་དམ་རྫས་ཡིན་པའི་ཕྱིར༔ རང་བཞིན་མཁའ་ཡི་སྤྱན་གཟིགས་ཐུགས་དམ་བསྐང་༔ བཞུགས་པའི་དམ་རྫས་གཉན་པོ་ཡིན་པའི་ཕྱིར༔ དུར་ཁྲོད་ཕོ་བྲང་འབར་བས་ཐུགས་དམ་བསྐང་༔ སྐྱོན་གྱི་མ་གོས་རང་བཞིན་གསལ་བའི་ཕྱིར༔ པདྨ་ཉི་མའི་གདན་གྱིས་ཐུགས་དམ་བསྐང་༔ སྒྲིབ་པའི་གཡའ་བྲལ་རྟོག་མེད་དོན་ལྡན་ཕྱིར༔ ཟླ་རྒྱས་བམ་རོའི་གདན་གྱིས་ཐུགས་དམ་བསྐང་༔ ཕྱི་ནང་སྒྲིབ་གཉིས་ཀ་ནས་དག་པའི་ཕྱིར༔
མེ་རླུང་དཀར་ལྟར་འཁྲུགས་པས་ཐུགས་དམ་བསྐང་༔ སྲིད་པའི་རྒྱ་མཚོ་རྨང་ནས་སྐེམ་པའི་ཕྱིར༔ རཀྟ་ཞམ་ཆུ་འཁྱིལ་བས་ཐུགས་དམ་བསྐང་༔ དགྱེས་པའི་གར་གྱིས་ས་བཅུ་གནོན་པའི་ཕྱིར༔ དཔལ་དང་དུར་ཁྲོད་ཆས་ཀྱིས་ཐུགས་དམ་བསྐང་༔ ཕོ་རྒྱུད་ཐམས་ཅད་ཟིལ་གྱིས་གནོན་པའི་ཕྱིར༔ རབ་འབར་གནམ་ལྕགས་གྲི་གུག་ཐུགས་དམ་བསྐང་༔ མོ་རྒྱུད་ཐམས་ཅད་དབང་དུ་བསྡུ་བའི་ཕྱིར༔ བྷན་དམར་རཀྟ་ཕྱུར་བས་ཐུགས་དམ་བསྐང་༔ དུག་གསུམ་མཚན་མའི་བག་ཆགས་འཇོམས་པའི་ཕྱིར༔
ངར་ལྡན་ཏྲི་ཤུལ་རྩེ་གསུམ་ཐུགས་དམ་བསྐང་༔ དགྲ་བོའི་བདུན་རྒྱུད་རྩད་ནས་གཅོད་པའི་ཕྱིར༔ ཕྱུང་རྡེག་རལ་གྲི་འབར་བས་ཐུགས་དམ་བསྐང་༔ མ་རུངས་བགེགས་སྲིན་སྙིང་ལ་བསྣུན་པའི་ཕྱིར༔ གདབ་པ་རི་རབ་ཕུར་བུས་ཐུགས་དམ་བསྐང་༔ བྱད་མ་སྡིག་ཅན་སྙིང་ལ་བསྣུན་པའི་ཕྱིར༔ རུ་མཚོན་གཟིར་འདེབས་ནག་པོས་ཐུགས་དམ་བསྐང་༔ ཕ་རོལ་རྒོལ་བ་ཆམ་ལ་དབབ་པའི་ཕྱིར༔ སྤུ་གྲི་མཚོན་ཆ་དུ་མས་ཐུགས་དམ་བསྐང་༔ སྒྲུབ་ཅིང་འཁོར་བའི་རྟེན་རྫས་ཡིན་པའི་ཕྱིར༔
མདའ་མོ་དར་ནག་བརྒྱན་པས་ཐུགས་དམ་བསྐང་༔ རྟེན་དུ་མི་འབྲལ་གྲིབ་བཞིན་འགྲོག་པའི་ཕྱིར༔ སྲོག་འཁོར་བླ་རྡོ་རྣམས་ཀྱིས་ཐུགས་དམ་བསྐང་༔ ནམ་མཁའི་རྒྱན་གྱུར་རང་བཞིན་ཕོ་ཉའི་ཕྱིར༔ མཁའ་ལྡིང་གསེར་མིག་ནག་པོས་ཐུགས་དམ་བསྐང་༔ ངར་སྒྲས་ས་གཞི་མ་ལུས་གཡོ་བའི་ཕྱིར༔ གཡག་རོག་ཞོལ་ཆེན་རྣམས་ཀྱིས་ཐུགས་དམ་བསྐང་༔ བྱ་ལམ་ཡུད་ལྡང་རླུང་གཤོག་མྱུར་བའི་ཕྱིར༔ ཅང་ཤེས་རྟ་མཆོག་རྣམས་ཀྱིས་ཐུགས་དམ་བསྐང་༔ སྲིད་ལ་འཇོལ་བའི་རྔ་ཡབ་ཤམ་བུ་ཅན༔
ས་ལེ་ཟལ་མོ་འབྲི་ཡིས་ཐུགས་དམ་བསྐང་༔ འབའ་སྒྲའི་ཙེར་སྐད་གདངས་སྙན་ལེན་པའི་ཕྱིར༔ འཇམ་ལེགས་ཤེལ་སྒོང་ལུག་གིས་ཐུགས་དམ་བསྐང་༔ སྣང་གླུ་ཀི་སྒྲ་སང་སང་བསྒྲག་པའི་ཕྱིར༔ ཙ་ར་རོག་པོ་མཁལ་དཀར་ཐུགས་དམ་བསྐང་༔ སྣང་བའི་ཡིད་སྤྱོད་དགྱེས་ཤིང་དགྱེས་པའི་ཕྱིར༔ གཟུགས་འགྲོས་འཕུར་བསྐྱོད་སྣ་ཚོགས་ཐུགས་དམ་བསྐང་༔ ཧཱུྃ༔ མཆོད་པའི་བྱེ་བྲག་སྣ་ཚོགས་མ་ངེས་པ༔ མཁའ་ལྟར་ཡངས་ཤིང་གླིང་ལྟར་ཕྱུག་པའི་ཚོགས༔
བསྐྱེད་ཅིང་སྤེལ་ནས་ལེགས་པར་བཀྲམ་པ་འདིས༔ ཡབ་གཅིག་ལེགས་ལྡན་ནག་པོའི་ཐུགས་དམ་བསྐང་༔ ཡུམ་གཅིག་འདོད་ཁམས་དབང་ཕྱུག་ཐུགས་དམ་བསྐང་༔ སྲས་མཆོག་བྱ་རོག་གདོང་གི་ཐུགས་དམ་བསྐང་༔ ཡུམ་མཆོག་ཙཎྜི་དམར་མོའི་ཐུགས་དམ་བསྐང་༔ བདུད་པོ་སྡེ་བཞི་ཡབ་ཡུམ་ཐུགས་དམ་བསྐང་༔ སྤྲུལ་པའི་བྱ་རོག་རྣམས་ཀྱི་ཐུགས་དམ་བསྐང་༔ ཡང་སྤྲུལ་གཅན་སྤྱང་རྣམས་ཀྱི་ཐུགས་དམ་བསྐང་༔ ཐུགས་དམ་བསྐངས་བསྟོད་དམིགས་པའི་དགྲ་བགེགས་སྒྲོལ༔ ཉམས་ཆག་བཤགས་ཤིང་མི་སྒྲིབ་དག་པར་སྩོལ༔
ཞེས་ཡི་གེ་བརྒྱ་པས་ཆད་ལྷག་བཀང་༔ དེ་ནས་མགོན་པོའི་གཏོར་བསྐུལ་བྱ་བ་ནི༔ གཏོར་མ་མཉྫིའི་ཁར་བཞག་ནས་འགུགས་གཞུག་བྱ་བ་ནི༔ ཕཊ྄ཿ ན་མོ༔ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ ཆོས་ཉིད་དེ་བཞིན་ཉིད་དང་ཆོས་ཅན་རྒྱུ་འབྲས་བསླུ་བ་མེད་པའི་བཀའ་བདེན་པ་དང་༔
ཁྱད་པར་ཡེ་ཤེས་ཀྱི་མགོན་པོ་ལེགས་ལྡན་བྱ་རོག་གི་གདོང་པ་ཅན་བཀའ་འཁོར་ལས་ཀྱི་ཕོ་ཉ་དང་བཅས་པའི་བདེན་པ་ཆེན་པོའི་མཐུ་དང་ནུས་པ་ལ་བརྟེན་ནས་དེང་འདིར་དཀྱིལ་འཁོར་ཟབ་མོ་སྒྲུབ་པ་ལ་བར་དུ་གཅོད་པའི་དགྲ་བགེགས་འབྱུང་པོ་གདུག་ཅིང་སྡང་བའི་ཚོགས་ཐམས་ཅད་དྲག་པོ་ཐུན་གྱི་གཏོར་མ་འདི་ལ་རང་དབང་མེད་པར་ཁུག་ཅིག༔ བཛྲ་ཨངྐུ་ཤ་ཡ་ཛ ་ ཛཿ དེ་ནས་གཏོར་མ་དེ་དགྲ་བགེགས་ཀྱི་ཤ་ཁྲག་རུས་པར་བསམ༔ ཨོྃ་ཨཱཿཧཱུྃ༔ མཆོད་སྦྱིན་གྱི་གཏོར་མ་རྒྱ་ཆེན་པོ་འདི་བསྔོ་ཞིང་འབུལ་བའི་གནས་སུ་གྱུར་པ་ནི༔ དཔལ་ཡེ་ཤེས་མགོན་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཕྱག་བཞི་མ་ཧཱ་ཀཱ་ལའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཕྱག་དྲུག་ཡིད་བཞིན་ནོར་བུའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ མ་ནིང་སྲོག་བདག་ནག་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ དཔལ་འབར་གདོང་བཞི་ཆེན་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔
བྲམ་ཟེ་དུར་ཁྲོད་བདག་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ལས་ཀྱི་མགོན་པོ་ཆེན་པོའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ མྱུར་མགྱོགས་བྱ་རོག་གདོང་ཅན་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ སྒྲོལ་བྱེད་གདོང་ཅན་བཞི་ཡི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ འབར་བ་ནག་མོ་རྣམ་བཞིའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ བྱ་རོག་རྔམ་པ་དུ་མའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ གཅན་སྤྱང་འདུར་བྱེད་དུ་མའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཡང་སྤྲུལ་ལས་ཀྱི་བྱ་ར་དུ་མའི་ཞལ་དུ་ཨི་དཾ་བྷ་ལིངྟ་ལ་ཁ་ཁ་ཁཱ་ཧི༔ ཧོཿ དམ་ཅན་རྒྱ་མཚོའི་དམག་ཚོགས་རྣམས་ལ་ཤ་ཁྲག་དམར་གྱི་གཏོར་མ་ཕུལ་བས༔
གདུག་ཅིང་སྡང་བའི་དགྲ་བོ་ཐམས་ཅད་ཚར་གཅོད་པ་མངོན་སྤྱོད་ཀྱི་ལས་དང་ལྡན་པར་གྱུར་ཅིག༔ ཨོྃ་ཤྲཱི་མ་ཧཱ་ཀཱ་ལ་ཤ་ས་ནཾ་ཨུ་པ་ཧ་རི་ཎི་ཨེ་ཀ་ཨ་པ་ཙི་མ་ཧཱ་ཀཱ་ལ་ཨེ་ཡཾ་ཀཱ་ལ་ཁཱ་ཁ་མུ་བྷྱོ་མ་ཏྲི་སནྡྷ་ལི་ཀུ་ལུ་ཀུ་ལུ་དུ་པྲ་མ་ཡ་སརྦ་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་པས་བདུད་རྩིས་བྲན་ཏེ་གཏོར་མ་ལ་དཔལ་འབར་བཙུགས༔ ཧཱུྃ་ཧཱུྃ་ཧཱུྃ༔ རྔམ་ཞིང་འཇིགས་པའི་གནས་མཆོག་ཨུ་ཙ་ལ༔ དུར་ཁྲོད་ཆེན་པོ་ཕྲ་མེན་ཀུན་ཏུ་རྒྱུ༔ ཉེ་ཞིང་ཚང་ཚིང་འཁྲིགས་པའི་གནས་ཀྱི་མཆོག༔ ཤིན་ཏུ་རྔམ་པའི་འབྱུང་འཇུག་བསིལ་བའི་ཚལ༔ གླིང་གི་དབང་གྱུར་ལངྐའི་ཡུལ་དང་ཉེ༔ སྲིད་པ་འདི་རུ་ཅི་སྲིད་གླིང་གི་ཆ༔
འཁོར་འདས་ས་མཚམས་བྲལ་བའི་ཞིང་མཆོག་ནི༔ མཚན་མ་གཟུགས་བྲལ་གཡུལ་ལས་རྒྱལ་བའི་གནས༔ ཉོན་མོངས་དུག་རླུང་ངམ་ནག་སྤྲིན་ལྟར་གཡོ༔ མཚན་མོ་སྲིད་པའི་མེ་ཆེན་མཆེད་ཅིང་འབར༔ དུས་དྲུག་རླུང་ནག་སྔོ་དམར་བུ་ཡུག་འཚུབས༔ རི་བོ་ཐམས་ཅད་ཀེང་རུས་རུས་པ་བརྩེགས༔ འབབ་ཆུ་ཐམས་ཅད་ཁྲག་གི་རྦ་ཀླུང་འཁྲུགས༔ རང་བཞིན་འབྱུང་བའི་དྲག་སྔགས་འབྲུག་ལྟར་སྒྲོག༔ དེ་རུ་ཡེ་ཤེས་འཇིག་རྟེན་འདུས་པ་ཡི༔ ཙནྡན་ལས་གྲུབ་དུར་ཤིང་རྐང་གཅིག་པ༔
མི་བཟད་རྩུབ་པའི་རྣོ་ངར་རབ་ཏུ་གཟེངས༔ རྩེ་མོར་དུར་བྱ་ཤ་གཟན་སྐར་ལྟར་འཁྲུགས༔ རྩ་བར་དུར་ཁྱི་གཅན་སྤྱང་རླུང་ལྟར་འཚུབས༔ མཆེ་གཙིགས་དུར་ཕག་འཁྱུགས་ཤིང་དུག་སྦྲུལ་གཏིབས༔ གཞན་ཡང་མི་གདུག་དུར་གྱི་ལས་བྱེད་སོགས༔ རོ་ཟ་རྣམས་ཀྱིས་ངར་སྐད་སྟོང་ལྡིར་བ༔ དེ་འདྲའི་གནས་སུ་བཞུགས་པའི་ནག་པོ་ཆེ༔ སྲོག་བདག་ཆེན་པོ་ལས་མགོན་བྱ་རོག་གདོང་༔ མི་བསྲུན་ཁྲོས་པ་ཁྲག་འཐུང་མཐུ་བོ་ཆེ༔ མུན་ནག་ལྟ་བུའི་རྣམ་པར་སྒྱུར་བ་པོ༔
ཟ་བྱེད་ཡུམ་དང་སྤྲུལ་པ་དུ་མའི་ཚོགས༔ བསྐུལ་ལོ་མངོན་སྤྱོད་དྲག་པོའི་ལས་ལ་བཞེངས༔ མཐུ་ལྡན་ཁྱེད་ཀྱི་ཐུགས་དམ་དུས་ལ་བབ༔ མ་གཡེལ་དམ་ཚིག་གཉན་པོའི་དུས་ལ་བབ༔ ཞིང་བཅུ་ཚང་བའི་དགྲ་བགེགས་སྡིག་ཅན་འདི༔ བླ་ཚེ་རྣམ་ཤེས་སྲོག་དབུགས་འགྱུ་བའི་ཚེ༔ ད་ལྟ་ཉིད་དུ་ཁུག་ཅིག་སྒྲོལ་བར་མཛོད༔ སྲོག་ལ་རྔམ་པར་རོལ་ཏེ་རྐན་སྒྲ་རྡེབ༔ ཤ་ལ་དགྱེས་པའི་རྔམ་ཞལ་མཁའ་ལྟར་གདངས༔ ཁྲག་ལ་བཏུང་བའི་ལྗགས་དམར་གློག་ལྟར་འཁྱུགས༔
རུས་ལ་དཀྲིག་པའི་མཆེ་བ་ཟངས་ཡག་གཙིགས༔ འདུས་བྱས་གཏོར་བའི་ཤངས་ནས་རླུང་ནག་འཚུབ༔ མ་རུངས་སྔངས་བྱེད་སྙན་ནས་འབྲུག་སྟོང་ལྡིར༔ གཅོད་བྱེད་གྲི་གུག་མཚོན་ཆ་སྐར་ལྟར་འཁྲུགས༔ རྒྱས་བྱེད་བྷན་དམར་རཀྟ་ཞལ་དུ་འདྲེན༔ ཐོགས་མེད་སྤུ་གྲིའི་སྒྲོ་གཤོག་དབྱིངས་སུ་བརྒྱངས༔ དཔའ་བའི་དུར་ཁྲོད་ཆས་རྫོགས་གཏུམ་པ་པོ༔ ཙཎྜི་ལས་བྱེད་མ་མོ་པང་དུ་འཁྱུད༔ ཕྱག་ན་མཐུ་ལྡན་ལས་ཀྱི་མཚོན་ཆ་འཛིན༔ བརྐྱང་བསྐུམ་གར་ལྡན་སྟོབ་འཆང་ཟུང་དུ་འཇུག༔
འཁྲིགས་པའི་རང་བཞིན་མེ་རླུང་འཚུབ་མ་འཁྱིལ༔ ལས་མཛད་ནག་པོ་ཡབ་ཡུམ་དུས་ལ་བབ༔ དགྲ་ཤ་ཁྲག་གི་མཆོད་པ་འདི་བཞེས་ལ༔ སྡང་ཞིང་གདུག་པའི་དགྲ་བགེགས་བྱད་མ་རྣམས༔ མྱུར་དུ་སྒྲོལ་མཛད་ལས་མགོན་མཐུ་མ་ཆུང་༔ ཞིང་བཅུའི་བྱད་མ་སྒྲོལ་མཛད་ལས་ལ་ཡ༔ ཧཱུྃ༔ སྒྲོལ་བྱེད་སཏྭ་རེ་ཐོགས་པའི་དུས་ལ་བབ༔ དེ་རིང་དམིགས་པའི་དགྲ་བགེགས་ཤོར་ར་རེ༔ ལས་མཁན་སྤུ་གྲི་ཐོགས་པའི་དུས་ལ་བབ༔
དགྲ་བོ་ཕོ་རྒྱུད་རྣམས་ཀྱི་ཤ་ལ་ཟོ༔ སྲོག་བདག་རལ་གྲི་ཐོགས་པའི་དུས་ལ་བབ༔ དགྲ་བོ་མོ་རྒྱུད་རྣམས་ཀྱི་མངལ་ནས་སྐོམས༔ ལས་མཁན་ཕུར་བུ་ཐོགས་པའི་དུས་ལ་བབ༔ དགྲ་བོ་རིགས་རྒྱུད་ཐམས་ཅད་རྩད་ནས་ཆོད༔ ཧཱུྃ༔ འབར་བ་ཟོར་ཐོགས་ཁྱོད་ཀྱི་དུས་ལ་བབ༔ དགྲ་བོའི་མཁར་ཁང་ཐམས་ཅད་མགོ་མཇུག་ལྡོག༔ མེ་ཡི་ཁ་རླངས་སོག་ཐོགས་དུས་ལ་བབ༔ དགྲ་བོའི་སྒོ་ནོར་ཐམས་ཅད་ཕྱགས་མས་ཐོབ༔
དུར་ཁྲོད་བེ་ཅོན་ཐོགས་པའི་དུས་ལ་བབ༔ དགྲ་བོའི་ནང་སྤྱད་ཀ་ཆ་ཕུང་ཤིག་ཐོངས༔ གསེར་མིག་ཁྲམ་ཤིང་ཐོགས་པའི་དུས་ལ་བབ༔ དགྲ་བོའི་ཡུལ་ཞིང་ཐམས་ཅད་སེར་བས་ཁོངས༔ བྱ་རོག་ནག་པོ་སྡེ་བཞིའི་དུས་ལ་བབ༔ དགྲ་བོའི་ཕ་ཚན་ཐལ་བའི་རྡུལ་དུ་རློག༔ བྱ་རོག་དམར་པོ་སྡེ་བཞིའི་དུས་ལ་བབ༔ དགྲ་བོའི་མི་རབས་བདུན་རྒྱུད་རྩད་ནས་ཆོད༔ སྙིང་འདྲེན་སྟག་མོ་མཆེད་བཞིའི་དུས་ལ་བབ༔ དམ་ཉམས་སློབ་མ་སྙིང་ངན་སྲོག་རྩ་ཆོད༔
རྩད་བཅད་དོམ་ནག་མཆེད་བཞིའི་དུས་ལ་བབ༔ བྱད་མ་ཡོན་བདག་གཞུང་ངན་རྩད་ནས་ཆོད༔ འགུགས་བྱེད་ལྕགས་སྤྱང་སྡེ་བཞིའི་དུས་ལ་བབ༔ ཁ་འཇམ་སྙིང་རྩུབ་དགྲ་བོའི་བླ་ཚེ་སྡུད༔ ཟངས་ཀྱི་འཕར་བ་སྡེ་བཞིའི་དུས་ལ་བབ༔ ཡིད་ལ་དམིགས་པའི་དགྲ་བོ་ཕུང་བར་གྱིས༔ ཕུང་བྱེད་སྤྲེའུ་སྡེ་བཞིའི་དུས་ལ་བབ༔ མ་རུངས་དགྲ་ལ་ལྟས་ངན་སྣ་ཚོགས་ཐོངས༔ ལྟས་ངན་སྲིན་བྱ་རྣམ་བཞིའི་དུས་ལ་བབ༔ དམ་ཉམས་དགྲ་ལ་ཆོ་འཕྲུལ་སྣ་ཚོགས་ཐོངས༔
སྤྲུལ་པ་ཡང་སྤྲུལ་རྣམས་ཀྱི་དུས་ལ་བབ༔ དམ་ཉམས་དགྲ་ལ་མི་རུང་སྣ་དགུ་ཐོངས༔ མཐུ་རྩལ་མྱུར་མགྱོགས་ཆེན་པོས་ཕྲིན་ལས་མཛོད༔ ཧཱུྃ༔ གཞན་ཡང་དམ་ཅན་རྒྱ་མཚོའི་དམག་ཚོགས་རྣམས༔ སྤྲིན་ལྟར་གཏིབས་ཤིང་རླུང་ལྟར་འཚུབས་པ་ཡི༔ ལས་མཛད་ཆེན་པོ་འཁོར་དང་བཅས་པ་ཡིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་ཉམས་དགྲ་བོའི་སྙིང་ཁྲག་འདི་བཞེས་ལ༔ མ་རུངས་ལོག་འདྲེན་སྲོག་དབུགས་འདི་བཞེས་ལ༔
སྡིག་ཅན་བསྒྲལ་བའི་ཕུང་པོ་འདི་བཞེས་ཤིག༔ རུ་ཏྲའི་སྐྱེ་མཆེད་རྣམ་ཤེས་འདི་བཞེས་ལ༔ ཕ་རོལ་གདུག་པའི་གཡུལ་ངོ་བཟློག་ཏུ་གསོལ༔ བན་བོན་སྔགས་པའི་བྱད་ཁ་བཟློག་ཏུ་གསོལ༔ གླིང་བཞིའི་ཡུལ་གྱི་མི་ཁ་བཟློག་ཏུ་གསོལ༔ རྒྱ་འདྲེ་དམ་སྲི་སྨྱོ་འབོག་བཟློག་ཏུ་གསོལ༔ འབྱུང་པོ་རྣམས་ཀྱི་སྒབ་འདྲེ་བཟློག་ཏུ་གསོལ༔ མི་མིན་ལྷ་འདྲེའི་ཟ་ཁ་བཟློག་ཏུ་གསོལ༔ སྲིན་པོས་ཚེ་ལ་རྐུ་བ་བཟློག་ཏུ་གསོལ༔ མུ་སྟེགས་ནག་པོའི་གཏད་ཁྲམ་བཟློག་ཏུ་གསོལ༔
གཤིན་རྗེ་བདུད་ཀྱི་ཁྲམ་ཁ་བཟློག་ཏུ་གསོལ༔ ཀླུ་བཙན་ཐེའུ་རང་བར་ཆད་བཟློག་ཏུ་གསོལ༔ ཡུལ་ལྷ་ས་བདག་གདུག་པ་བཟློག་ཏུ་གསོལ༔ མོ་འདྲེ་སྨན་མོས་འཚེ་བ་བཟློག་ཏུ་གསོལ༔ ལོ་ཟླ་ཞག་དུས་སྐག་རིགས་བཟློག་ཏུ་གསོལ༔ མི་མཐུན་རྐྱེན་ངན་བར་ཆད་བཟློག་ཏུ་གསོལ༔ གདུག་ཅིང་སྡང་བའི་བྱད་མ་དགྲ་བགེགས་རྣམས༔ བཀའ་ཡི་གཏོར་མ་འདི་དང་མཉམ་པོར་བཞེས༔ དམ་བཅའ་དུས་ལ་མ་གཡེལ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་ཀརྨ་ཧེ་རུ་ཀ་ཁཱ་ཁ་མུ་ཁ་ཡ་ཧཱུྃ་ཕཊ྄ཿ
ཨོྃ་ཀ་ལི་ཙཎྜི་མ་མ་ཏྲི་མུ་ཁ་ཡ་བཾ་ཧཱུྃ་བྷྱོཿ ཨོྃ་དུ་མ་པྲ་མ་རཀྴ་ཙ་དུ་ཡཀྴ་ཏྲག་རཀྨོ་མུ་ཁ་ལི་བྷྱོ་བྷྱོཿ བྱད་མ་ནྲྀ་ཏྲི་ཧ་ལ་ཧམ་ཤང་རྦད་ཀི་ཀང་ཤག་ཤག་དུ་རུ་དུ་རུ་ཧག་ཧུ་ལུ་ཡ་ཕ་རོལ་བྱད་མ་ཐམས་ཅད་ཟློག་ཟློག༔ རྦད་ནན་མཱ་ར་ཡ་བྷྱོ་བྷྱོཿ ཞེས་གཏོར་མ་དགྲ་ཕྱོགས་སུ་འཕང་ངམ་གང་རུང་བགྱིས༔ དཔལ་ཁྲག་འཐུང་བྱ་རོག་སྲོག་གཟན་ནག་པོ་བྱད་མ་རྩད་བརླག་ཞེས་བྱ་བ་ཆོས་སྐྱོང་ཐུན་མོང་མ་ཡིན་པ་ཀུན་ལས་འཕགས་པ་འདི་ཉིད་སྒྲུབ་ཅིང་མཆོད་པའི་གང་ཟག་རྣམས་ལ༔ ནུས་མཐུ་མེ་ལས་ངར་ཚ་ཞིང་མྱུར་མགྱོགས་གློག་ལས་བང་མགྱོགས་པར་འབྱུང་ཞིང་ལས་ཀྱི་ཧེ་རུ་ཀ་ཆེན་པོའི་དགོངས་པ་དང་ངེས་པར་མཉམ་མོ༔ ས་མ་ཡ༔ ཨེ་མ་ཟབ་པའི་མཐར་ཐུག་ལེགས་ལྡན་རྔམ་ཀློང་ལས༔ མཆོད་བསྐང་བསྒྲིགས་ཆོག་ཡིད་བཞིན་འདོད་འཇོའི་བུམ༔
ཀུན་འབྱུང་ནོར་བུ་རིན་ཆེན་འོད་རབ་གསལ༔ མ་འོངས་ཐུགས་ཀྱི་སྲས་དང་འཕྲད་པར་ཤོག༔ དུས་བདག་ཆེན་པོའི་ཐ་ཚིག་བྱ་ར་སྲུངས༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
བདག་འདྲ་སྔགས་འཆང་རྩ་གསུམ་གླིང་པ་ཆོས་ཀྱི་རྒྱ་མཚོས་ལྕགས་བྱི་ལོར་བལ་ཕུ་ཡ་འབྲོག་མཚོ་ནས་གདན་དྲངས་ཤིང་མེ་རྟ་ལོར་ཤོག་སེར་ལས་ཞལ་བཤུས་སོ།། །། ཏ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ དཔལ་ལྡན་ཡེ་ཤེས་མགོན་པོའི་གསོལ་ཁ་བཞུགས་སོ༔ ཁྲག་འཐུང་ལེགས་ལྡན་ནག་པོར་འདུད༔ ས་མ་ཡ༔ དཔལ་མགོན་ནག་པོ་སྒྲུབ་པའི་ཐབས༔ བཀྲ་ཤིས་ཡིད་འོང་དགའ་བའི་ཚལ༔ ཡང་ན་དུར་ཁྲོད་ཤིང་གཅིག་དྲུང་༔ རི་རྔམ་ཆུ་སྒྲ་ནགས་འཇིགས་ཤིང་༔
ཆུ་བྲག་ཆོས་འབྱུང་འདྲ་བ་རུ༔ བྷནྡྷ་ལྕང་ལོ་མཚན་ལྡན་ནང་༔ གནམ་ལྕགས་འཁོར་ལོ་རྩིབས་བརྒྱད་སྟེང་༔ འབྲུ་ནག་དཔལ་གཏོར་སྙིང་གི་གཟུགས༔ འཁོར་ནི་རང་འདྲ་བརྒྱད་དང་ནི༔ ཤ་ཁྲག་ལ་སོགས་རྒྱན་གྱིས་བརྒྱན༔ བདུད་རྩི་སྨན་རཀ་དག་ཀྱང་གཏམས༔ བུམ་པའི་ཆ་ཕྱེད་ཆུ་ཡིས་བཀང་༔ མདའ་མོ་སྒྲོ་གསུམ་ལེགས་པ་ལ༔ དར་ནག་གདུགས་དང་ཅོད་པན་འཕུར༔
བླ་འཁོར་སྲོག་ཡིག་བླ་རྡོ་དང་༔ མེ་ལོང་གྲི་སྙིང་རྡོ་རྗེ་ཕུར༔ བརྒྱན་ཏེ་རྟེན་དུ་འཛུགས་པར་བྱ༔ སྐུ་འབག་ལ་སོགས་སྤྱན་གཟིགས་བཤམ༔ དེ་ནས་འབྱུང་བ་རིམ་བརྩེགས་ནི༔ ཧཱུྃ༔ ཡེ་ནས་ཀུན་གཞི་སྟོང་པའི་དབྱིངས༔ རང་བྱུང་རྩལ་གྱི་འོད་ཟེར་ཤར༔ སྣ་ཚོགས་སྤྲུལ་པའི་ས་བོན་ཧཱུྃ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔
དེ་ནས་འབྱུང་བ་ལྔ་བརྩེག་པ་ནི༔ ཧཱུྃ༔ ཨེ་ལས་ཆོས་འབྱུང་ནམ་མཁའ་མཐིང་༔ ཡྃ་ལས་རླུང་གི་རྒྱ་གྲམ་བསྣོལ༔ རྃ་ལས་བསྐལ་པའི་མེ་དཔུང་འཁྲིགས༔ ཁྃ་ལས་རཀྟའི་རྦ་ཀློང་ཁོལ༔ སུྃ་ལས་ས་གཞི་སྨུག་ནག་ཁྱབ༔ ཀེཾ་ལས་ཀེང་རུས་དུར་ཁྲོད་ཆགས༔ བྷྲཱུྃ་ལས་ཐོད་མཁར་འཇིགས་སུ་རུང་༔ ཨོྃ་བྷྲཱུྃ་བྷི་ཤྭ་ཙཀྲ་ཧཱུྃ༔
ཨ་ཙནྡྲ་མཎྜ་ལ༔ མ་སཱུརྻ་མཎྜ་ལ༔ པཾ་པདྨ་མཎྜ་ལ༔ རུ་ཊ་ཏི་ར་བཾ༔ ཧཱུྃ་སྥ་ར་ཎ་ཕཊ྄ཿ སཾ་ཧ་ར་ཎ་ཧཱུྃ༔ བཛྲ་ཙཀྲ་ཛྙཱ་ན་ཧོཿ དེ་ནས་གཞལ་ཡས་ཁང་བསྐྱེད་པ་ནི༔ ཧཱུྃ༔ ཡི་གེ་བྷྲཱུྃ་གྱུར་གཞལ་ཡས་ཁང་༔
བྷནྡྷ་སྐམ་རློན་བརྩེགས་པ་ཡི༔ རབ་འཇིགས་དྲག་པོའི་ཐོད་མཁར་ནི༔ རྨང་གཞི་གནམ་ལྕགས་ཨུར་མོ་བསྣོལ༔ གྲུ་བཞི་སྒོ་བཞི་མཐོངས་སྐར་ཕྱེས༔ ཀ་གདུང་ལྷ་ཀླུ་སྲིན་ལྤགས་བཀབ༔ གཡང་གཞི་རྒྱལ་མཚན་ཐོད་པའི་ཏོག༔ ཕྱི་རོལ་དུར་ཁྲོད་མཚོན་ཆའི་གུར༔ བསྐལ་པའི་མེ་རི་སྨུག་ནག་འཁྲིགས༔ ནང་ན་རཀྟའི་རྒྱ་མཚོ་འཁྱིལ༔ བཾ་རོ་སྐམ་རློན་ལྷུ་དུམ་འཁྲོལ༔
མི་ལྤགས་སྟག་ལྤགས་གཡང་གཞི་བྲེས༔ དོན་སྙིང་རྣམ་ལྔའི་འཕེན་རྡོ་འཕྱངས༔ དེ་དབུས་ཆོས་འབྱུང་པདྨ་དང་༔ བམ་ཆེན་སྨུག་པོའི་གདན་གྱི་སྟེང་༔ ཧཱུྃ་ལས་བྱུང་བའི་ནག་པོ་ཆེ༔ ཁྲག་འཐུང་ལེགས་ལྡན་ཕྱག་བཞི་པ༔ སྨ་ར་དབུ་སྐྲ་དམར་སེར་འབར༔ ཐོད་སྐམ་པྲོག་ཞུ་དར་ནག་འཕུར༔ ཞལ་གདངས་ལྗགས་འདྲིལ་སྤྱན་རྩ་འཁྱིལ༔ ཐལ་ཆེན་ཚོམ་བུ་སིནྡྷུ་ར༔
ཁྲག་ཞག་ཐིག་ལེ་ཟོ་རིས་ཞག༔ གཡས་གཉིས་གྲི་གུག་ཙིཏྟ་དང་༔ གཡོན་གཉིས་བྷན་དམར་ཁ་ཊྭཱཾ་གཿ སྐུ་ལ་སེངྒེའི་གཡང་གཞི་གསོལ༔ རུས་རྒྱན་གཡེར་ཁའི་སྒྲ་དང་ལྡན༔ སྒེག་ཅིང་སྦོམ་ལ་ཡན་ལག་རགས༔ གསུས་ཁྱིམ་ཟླུམ་ལ་སྨ་ར་འཁྱིལ༔ ཕྱེད་སྐྱིལ་དགྱེས་པའི་རྔམ་སྟབས་བཞུགས༔ ཡུམ་མཆོག་དཔལ་འབར་ཙཎྜི་མ༔ དམར་མོ་ཁྲོ་འཛུམ་གཟི་འོད་འབར༔
གྲི་ཐོད་ཡབ་ཀྱི་མགུལ་ནས་འཁྱུད༔ རིན་ཆེན་རུས་པའི་རྒྱན་ཆ་འཁྲོལ༔ ཞབས་གཉིས་ཡབ་ཀྱི་སྐེད་ལ་འཁྲིལ༔ ཟུང་འཇུག་བདེ་ཆེན་རྒྱས་པར་བསྒོམ༔ སྤྱི་གཙུག་ཉི་ཟླ་པདྨའི་སྟེང་༔ རིགས་ཀྱི་བདག་པོ་སྤྱན་རས་གཟིགས༔ ཞི་ཞིང་ཁྲོ་འཛུམ་རིན་ཆེན་བརྒྱན༔ དམར་གསལ་རྡོ་རྗེ་བྷནྡྷ་འཛིན༔ ཐུགས་རྗེའི་བདག་ཉིད་ཕྱེད་སྐྱིལ་བཞུགས༔ ཡེ་ཤེས་མཁའ་འགྲོ་དམར་མོ་འཁྲིལ༔
ནོར་བུ་འཛིན་ཅིང་མགུལ་ནས་འཁྱུད༔ རུས་རྒྱན་ཞབས་གཉིས་ཡབ་ལ་འཁྲིལ༔ ཕྱོགས་བཞིར་གསང་བའི་མཁའ་འགྲོ་མ༔ པདྨ་རཱ་གའི་མདངས་ལྡན་ནི༔ ཁྲོ་འཛུམ་རུས་པའི་རྒྱན་ལྡན་གར༔ གཡས་པས་ཅང་ཏེའུ་ཆོས་སྒྲ་སྒྲོག༔ གཡོན་པས་བྷནྡྷ་བདུད་རྩི་བསྣམས༔ བརྡ་སྐད་སྒྲོགས་ཤིང་ཆགས་ཚུལ་བསྒོམ༔ ཧཱུྃ༔ གཙོ་བོའི་ཕྱོགས་བཞིར་འཁོར་ལོའི་རྩིབས༔
ཤར་ཕྱོགས་འཁོར་ལོའི་རྩིབས་སྟེང་དུ༔ ཧཱུྃ་ལས་ཡོན་ཏན་བླ་མེད་ཀྱི༔ ཡེ་ཤེས་མགོན་པོ་མ་ནིང་སྐུ༔ མཐིང་ནག་གྲི་གུག་ཐོད་ཁྲག་འཛིན༔ དུར་ཁྲོད་ཆས་རྫོགས་བེར་ནག་གསོལ༔ ཙནྡན་བེང་ཆེན་སྐེད་པར་བཅུག༔ ཞབས་གཉིས་རོལ་སྟབས་བམ་སྟེང་འགྱིང་༔ ལྷོ་ཕྱོགས་འཁོར་ལོའི་རྩིབས་སྟེང་དུ༔ ཧཱུྃ་ལས་སྐུ་ཡི་མགོན་པོ་ནག༔ མ་ཧཱ་ཀཱ་ལ་གདོང་བཞི་པ༔
གཡས་གཉིས་གྲི་གུག་ཙནྡན་བེང་༔ གཡོན་གཉིས་བྷནྡྷ་རྩེ་གསུམ་འཛིན༔ ཁྲོ་གཏུམ་དུར་ཁྲོད་ཆས་དང་ལྡན༔ ཞབས་གཉིས་བརྐྱང་བསྐུམ་རོ་གདན་འགྱིང་༔ ནུབ་ཕྱོགས་འཁོར་ལོའི་རྩིབས་སྟེང་དུ༔ ཧཱུྃ་ལས་གསུང་གི་མགོན་པོ་ནི༔ སྐུ་མདོག་མཐིང་ནག་ཕྱག་དྲུག་པ༔ གྲི་གུག་ཐོད་ཕྲེང་ཅང་ཏེའུ་གཡས༔ ཐོད་ཁྲག་ཁ་ཊྭཱཾ་ཞགས་པ་གཡོན༔ ཁྲོ་ཞིང་དགྱེས་ལ་དུར་ཁྲོད་ཆས༔
ཞབས་གཉིས་བརྐྱང་བསྐུམ་རོ་ཡི་གདན༔ བྱང་ཕྱོགས་འཁོར་ལོའི་རྩིབས་སྟེང་དུ༔ ཧཱུྃ་ལས་ཕྲིན་ལས་མགོན་པོ་སྨུག༔ བྲམ་ཟེ་དུར་ཁྲོད་བདག་པོ་ནི༔ ཁྲོ་འཛུམ་རུས་པའི་རྒྱན་དྲུག་ཅན༔ ཕྱག་གཡས་ཐོད་པའི་ཅང་ཏེའུ་འཁྲོལ༔ གཡོན་པས་གྲི་རྐང་གླིང་བུ་འབུད༔ སྟག་ཤམ་རུས་རྒྱན་རོ་གདན་འགྱིང་༔ མཚམས་བཞིར་གསང་བའི་མཁའ་འགྲོ་བཞི༔ གྲི་གུག་ཁ་ཊྭཱཾ་དཀུ་ལ་བརྟེན༔
རུས་རྒྱན་དོར་སྟབས་རོ་གདན་འགྱིང་༔ ཁྲོ་འཛུམ་ཡབ་ལ་དགྱེས་པར་བསྒོམ༔ ཧཱུྃ༔ གཞན་ཡང་ཕྱི་ནང་གསང་བ་ཡི༔ ཡེ་ཤེས་མགོན་པོའི་ལྷ་ཚོགས་རྣམས༔ ཆུ་ཟླ་བཞིན་དུ་གསལ་བར་བསྒོམ༔ དེ་ལྟར་གསལ་བའི་གནས་གསུམ་ལས༔ འོད་ཟེར་འཕྲོས་པས་སྤྱན་དྲངས་གྱུར༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་ཨ་ཨཱཿ
ཞེས་ཤ་ཆེན་གྱི་གསུར་བཏང་ཞིང་མི་རྐང་གླིང་བུ་གཙེར༔ རོལ་མོ་དང་བཅས་ནས༔ ཧཱུྃ༔ བསྐལ་པའི་མེ་ལྟར་འབར་བའི་ཀློང་༔ འོག་མིན་ཆོས་དབྱིངས་ཕོ་བྲང་ནས༔ ཡེ་ཤེས་མགོན་པོ་གཤེགས་སུ་གསོལ༔ ནག་པོ་ཆེན་པོ་གཤེགས་སུ་གསོལ༔ ལེགས་ལྡན་ནག་པོ་གཤེགས་སུ་གསོལ༔ མ་ཧཱ་ཀཱ་ལ་གཤེགས་སུ་གསོལ༔ མགོན་ཆེན་སྡེ་ལྔ་གཤེགས་སུ་གསོལ༔
མ་རྒྱུད་མཁའ་འགྲོ་གཤེགས་སུ་གསོལ༔ དཀྱིལ་འཁོར་ཡོངས་རྫོགས་གཤེགས་སུ་གསོལ༔ ཨོྃ་ཤྲཱི་མ་ཧཱ་ཀཱ་ལ་ཡ་ས་པ་རི་ཝཱ་ར་ཧོ་ཛ་ཛཿ ཛཿཧཱུྃ་བཾ་ཧོཿ
བཞུགས་སུ་གསོལ་བ་ནི༔ ཧཱུྃ༔ དུར་ཁྲོད་ཕོ་བྲང་དྲག་པོའི་གནས་མཆོག་ཏུ༔ ཁྲག་མཆོད་པདྨ་ཉི་ཟླའི་གདན་སྟེང་དུ༔ ཡེ་ཤེས་མགོན་པོའི་ལྷ་ཚོགས་མ་ལུས་ཀུན༔ མི་གཡོ་བདག་ལ་དགྱེས་པའི་ཚུལ་གྱིས་བཞུགས༔
ཨོྃ་བཛྲ་ས་མ་ཡ་ཏིཥྛ་ལྷན༔ དེ་ནས་ཕྱག་འཚལ་བ་ནི༔ ཧཱུྃ༔ དཔལ་ཆེན་ནག་པོ་ཁྲག་འཐུང་རྒྱལ༔ དཔའ་བོ་གྱད་ཀྱི་ཡ་འདོར་ཅན༔ དྲག་པོས་ས་བཅུ་གནོན་མཛད་པ༔ ལེགས་ལྡན་མགོན་པོར་བདག་བསྟོད་དོ༔ ཨོྃ་ན་མོ་ཨ་ཏི་པུ་ཧོཿ དེ་ནས་མཆོད་པ་འབུལ་བ་ནི༔ ཧཱུྃ༔
མི་ལྤགས་གཡང་གཞིའི་བླ་བྲེ་མཁའ་ལ་བྲེས༔ རྒྱུ་མའི་ལྡ་ལྡི་འཕན་གདུགས་སྣ་ཚོགས་འཕྱངས༔ མདའ་མོ་སྒྲོ་གསུམ་དར་ནག་གདུགས་ཀྱིས་བརྒྱན༔ བླ་རྡོ་སྲོག་འཁོར་མེ་ལོང་ཕྱག་མཚན་དང་༔ ནམ་མཁའི་རྒྱན་གྱུར་བྱ་ནག་ལང་ལིང་འཕུར༔ རྟ་ནག་ཅང་ཤེས་ཚོགས་ནི་འཚེར་སྐད་གཙེར༔ གཡག་ནག་ཞོལ་ཆེན་ཚོགས་ནི་ངར་སྒྲ་སྒྲོག༔ ལུག་ནག་དཔྱི་དཀར་ཚོགས་ནི་འབའ་སྒྲ་འབྱིན༔ ཁྱི་ནག་སྙིང་དཀར་ཚོགས་ནི་དགྲ་ཤ་རྔམ༔ མི་ནག་ཕོ་མོ་གཅེར་བུས་གར་རྩེད་སྒྱུར༔
དུག་སྦྲུལ་ནག་པོའི་ཚོགས་ནི་འཁྲུག་ཅིང་འགྲེང་༔ ཙིཏྟའི་ནམ་མཁའ་ནག་པོ་སྤྲིན་ལྟར་གཏིབས༔ རྟེན་གཏོར་བཤོས་བུ་ནག་པོ་རི་ལྟར་བརྗིད༔ དོམ་ནག་ལ་སོགས་གཅན་སྤྱང་སྣ་ཚོགས་ངར༔ གཡབ་དར་རུ་དར་རྟེན་དར་ནག་པོ་སོགས༔ གོ་ཁྲབ་བརྗིད་ལྡན་རྣོ་ངར་མཚོན་ཆ་གཟེངས༔ དུར་ཁྲོད་ཕོ་བྲང་བཀོད་ལེགས་སྣ་ཚོགས་འདི༔ ཡེ་ཤེས་མགོན་པོ་སྡེ་ལྔའི་ཚོགས་ལ་འབུལ༔ གསང་བའི་ཁྲོ་མོ་མ་སྲིང་ཚོགས་ལ་འབུལ༔ མཆོད་པས་དགྱེས་ཤིང་ཐུགས་དམ་བསྐང་བ་ནི༔
རིགས་བདག་སྤྱན་རས་གཟིགས་ཀྱི་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ ལེགས་ལྡན་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ སྐུ་མགོན་གདོང་བཞི་ཡབ་ཡུམ་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ ཡུམ་མཆོག་ཁྲོ་མོ་རིགས་ལྔའི་ཐུགས་དམ་བསྐང་༔ མཆོད་པས་དགྱེས་ཤིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་མཆོག་ཐུན་དངོས་གྲུབ་སྩོལ༔
ཨོྃ་ཤྲཱི་མ་ཧཱ་ཀཱ་ལ་ནཱ་ཐ་པཉྩ་ཌཱཀྐི་ནཱི་ས་པ་རི་ཝཱ་ར་ས་མ་ཡ་ཨཱཿཧཱུྃ༔ ཧཱུྃ༔ དགྲ་བགེགས་དབང་པོའི་མེ་ཏོག་ཕུང་པོར་བརྩེགས༔ ཤ་ཆེན་གུ་གུལ་དྲི་སྤོས་དུད་སྤྲིན་འཁྲིགས༔ རྐང་དང་ལྷ་བའི་སྒྲོན་མེ་ཉི་ལྟར་གསལ༔ དགྲ་བགེགས་སྙིང་ཁྲག་དྲི་ཆབ་མཚོ་ལྟར་འཁྱིལ༔ འབྲུ་ནག་འབྲས་ཀྱི་བཤོས་བུ་རི་ལྟར་བརྗིད༔ ཐོད་རྔ་གསང་རྔ་རྐང་གླིང་རོལ་མོ་ལྡིར༔ སྣ་ཚོགས་འགྱེད་པའི་མཆོད་སྤྲིན་གཏིབས་པ་འདི༔ ཡེ་ཤེས་མགོན་པོ་སྡེ་ལྔའི་ཚོགས་ལ་འབུལ༔
གསང་བའི་ཁྲོ་མོ་མ་སྲིང་ཚོགས་ལ་འབུལ༔ མཆོད་པས་དགྱེས་ཤིང་ཐུགས་དམ་བསྐང་བ་ནི༔ རིགས་བདག་སྤྱན་རས་གཟིགས་དབང་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ ལེགས་ལྡན་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔ སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ ཡུམ་ཆེན་ཁྲོ་མོ་རིགས་ལྔའི་ཐུགས་དམ་བསྐང་༔
མཆོད་པས་དགྱེས་ཤིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་མཆོག་ཐུན་དངོས་གྲུབ་སྩོལ༔ ཨོྃ་ཤྲཱི་མ་ཧཱ་ཀཱ་ལ་ནཱ་ཐ་པཉྩ་ཌཱཀྐི་ནཱི་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཧཱུྃ༔ ག་པུར་ཛཱ་ཏི་དྲི་མཆོག་སྣ་ཚོགས་དང་༔ ལེགས་པར་སྦྱར་བའི་བདུད་རྩི་སྨན་མཆོག་གཏམས༔ བདེ་སྟོང་ཡིད་འཛིན་ལྷ་མོ་སྣ་ཚོགས་ལ༔ ཟུང་འཇུག་སྦྱོར་ཏེ་བསྐུལ་བའི་བདུད་རྩི་དང་༔ དབྱིངས་ཕྱུག་བཟང་མོའི་དམར་ཆེན་རཀྟ་འཁྱིལ༔ ཐབས་ཆེན་རྡོ་རྗེའི་བྱང་སེམས་ཟླ་ལྟར་རྒྱས༔
བྷནྡྷའི་སྣོད་དུ་བྷ་ལིང་གཏོར་མ་ལ༔ ཕ་རོལ་དགྲ་བགེགས་ཤ་ཁྲག་རུས་ཀྱིས་བརྒྱན༔ བསྒྲལ་མཆོད་ལ་སོགས་དགྱེས་པའི་མཆོད་པ་འདི༔ ཡེ་ཤེས་མགོན་པོ་སྡེ་ལྔའི་ཚོགས་ལ་འབུལ༔ གསང་བའི་མཁའ་འགྲོ་མ་སྲིང་ཚོགས་ལ་འབུལ༔ མཆོད་པས་དགྱེས་ཤིང་ཐུགས་དམ་བསྐང་བ་ནི༔ རིགས་བདག་སྤྱན་རས་གཟིགས་དབང་ཐུགས་དམ་བསྐང་༔ གསང་བའི་མཁའ་འགྲོ་སྡེ་ལྔའི་ཐུགས་དམ་བསྐང་༔ ལེགས་ལྡན་མགོན་པོ་ཕྱག་བཞིའི་ཐུགས་དམ་བསྐང་༔ ཡོན་ཏན་མགོན་པོ་མ་ནིང་ཐུགས་དམ་བསྐང་༔
སྐུ་ཡི་མགོན་པོ་གདོང་བཞིའི་ཐུགས་དམ་བསྐང་༔ གསུང་གི་མགོན་པོ་ཕྱག་དྲུག་ཐུགས་དམ་བསྐང་༔ ཕྲིན་ལས་མགོན་པོ་བྲམ་གཟུགས་ཐུགས་དམ་བསྐང་༔ ཡུམ་ཆེན་ཁྲོ་མོ་རིགས་ལྔའི་ཐུགས་དམ་བསྐང་༔ མཆོད་པས་དགྱེས་ཤིང་ཐུགས་དམ་བསྐངས་གྱུར་ནས༔ བར་ཆད་སེལ་ཞིང་མཆོག་ཐུན་དངོས་གྲུབ་སྩོལ༔ ཨོྃསརྦ་པཉྩ་ཨ་མྲྀ་ཏ་མ་ཧཱ་རཀྟ་ཧྲཱི་ཋ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ དེ་ནས་བཤགས་པ་ནི༔ ཧཱུྃ༔ དཀྱིལ་འཁོར་གསང་བའི་ལྷ་ཚོགས་དགོངས་སུ་གསོལ༔
དེང་འདིར་བདག་ཅག་སྒྲུབ་པའི་སྒོར་ཞུགས་ནས༔ ཕྱི་ནང་དམ་ཚིག་ཉམས་ཤིང་འགལ་བ་དང་༔ དམ་རྫས་མ་ཚང་ཚོགས་གཏོར་ཆག་པ་དང་༔ སྒོ་གསུམ་བག་མེད་དམ་འགལ་ཅི་མཆིས་པ༔ དཀྱིལ་འཁོར་ལྷ་ལ་མཐོལ་བཤགས་བཟོད་པར་གསོལ༔ མི་སྒྲིབ་ཚངས་པ་འཕྲུལ་གྱི་དངོས་གྲུབ་སྩོལ༔ ཨོྃ་བཛྲ་ས་ཏྭ་ས་མ་ཡཿ མ་ནུ་པ་ལ ་སོགས་ཡིག་བརྒྱ་བཟླས་ཤིང་ལྷག་ཆད་བཀང་༔ དེ་ནས་བསྟོད་པ་བྱ་བ་ནི༔ དབྱངས་སྙན་པོ་དང་བཅས་ནས༔
ཧཱུྃ༔ བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ ཆོས་དབྱིངས་ཐོད་མཁར་ཨེ་ཡི་དལ་དབུས་སུ༔ ལེགས་ལྡན་མགོན་པོ་ཁྲག་འཐུང་ཕྱག་བཞི་པ༔ སྐུ་མདོག་སྨུག་ནག་ཆར་སྤྲིན་གཏིབས་པའི་གཟུགས༔ དབུ་སྐྲ་དམར་སེར་སྲིད་རྩེའི་དབྱིངས་ལ་བསྐྱོད༔ ཐོད་སྐམ་དབུ་རྒྱན་སྣང་སྲིད་དྲེགས་པ་འདུལ༔ དར་ནག་ཅོད་པན་མ་སྲིང་མཁའ་འགྲོ་སྡུད༔ ཨ་ར་སྨིན་མ་ཚྭ་ཚྭ་སྐར་ལྟར་འཁྲུགས༔ དམར་ཞིང་ཟླུམ་པའི་སྤྱན་གསུམ་གྱེན་མཐུར་གཟིགས༔
སེང་ལྤགས་གསོལ་ཞིང་སྙན་གྲགས་ཕྱོགས་བཅུར་སྒྲོག༔ རུས་པའི་རྒྱན་ལྡན་གཡེར་ཁ་འུ་རུ་རུ༔ ལྷུ་ཚིགས་སྦྲུལ་རྒྱན་ཀླུ་གཉན་ས་བདག་འདུལ༔ ཁྲག་ཞག་ཐིག་ལེ་ཐལ་ཚོམ་རྒྱན་གྱིས་སྤྲས༔ སྒེག་ཅིང་དགྱེས་པས་ཡེ་ཤེས་འཇིག་རྟེན་སྔངས༔ ཕྱག་གཡས་གྲི་གུག་བདུད་དཔུང་རྩད་ནས་གཅོད༔ ཙིཏྟ་འཛིན་པས་ཕ་རོལ་གློ་སྙིང་རོལ༔ རལ་གྲི་འབར་བས་བགེགས་དཔུང་དུམ་བུར་གཏུབ༔ གཡོན་པས་བྷན་དམར་དམ་ཉམས་ཀླད་ཁྲག་རོལ༔ ཁ་ཊྭཱཾ་འཛིན་པས་དུག་གསུམ་རྩད་ནས་གཅོད༔
གསུས་པ་འཁྱིལ་བས་འགྲོ་བའི་ཚེ་བསོད་སྡུད༔ ཕྱེད་སྐྱིལ་རོལ་སྟབས་འཁོར་འདས་ཟིལ་གྱིས་གནོན༔ བམ་ཆེན་གདན་བཞུགས་ཁྲག་འཐུང་ནག་པོར་བསྟོད༔ ཧཱུྃ༔ གསང་བའི་ཡུམ་མཆོག་ལྷ་མོ་དཔལ་འབར་མ༔ ཤེས་རབ་རང་བཞིན་དམར་གསལ་གཟི་འོད་འབར༔ ཁྲོ་འཛུམ་མདངས་ལྡན་དགའ་བཞི་བདེ་སྟོང་བསྐུལ༔ ཕྱག་གཡས་གྲི་གུག་སྐྱེ་འཆི་རྩད་ནས་གཅོད༔ གཡོན་པས་བྷན་དམར་དུག་ལྔའི་རཀྟ་སྟོབ༔ རུས་པའི་རྒྱན་ལྡན་ཕར་ཕྱིན་བསྐྱེད་པའི་ཡུམ༔
ཞབས་གཉིས་ཡབ་འཁྲིལ་དགའ་བཞིའི་བརྡ་སྐད་འབྱིན༔ ཙཎྜི་དཔལ་འབར་ཁྲོ་མོའི་སྐུ་ལ་བསྟོད༔ ཧཱུྃ༔ སྤྱི་བོ་འོད་དཔུང་ཉི་ཟེར་གཟི་འབར་དབུས༔ རིགས་ཀྱི་བདག་པོ་འཕགས་མཆོག་སྤྱན་རས་གཟིགས༔ དམར་གསལ་མདངས་ལྡན་ཡེ་ཤེས་མི་གཡོ་དང་༔ ཁྲོ་འཛུམ་སྤྱན་གྱིས་མཁའ་དབྱིངས་ཕྱོགས་བཅུར་གཟིགས༔ རྡོ་རྗེ་བྷནྡྷ་བདེན་གཉིས་འདུ་འབྲལ་མེད༔ ཕྱེད་སྐྱིལ་ལྷམ་མེ་འགྲོ་བའི་མགོན་གྱུར་པ༔ འཕགས་མཆོག་སྤྱན་རས་གཟིགས་ལ་ཕྱག་འཚལ་བསྟོད༔
ཧཱུྃ༔ གསང་བའི་ཡུམ་མཆོག་དམར་གསལ་འོད་ལྔའི་མདངས༔ འཛུམ་ཞལ་དགྱེས་ཞིང་མཉེན་ལྕུག་རུས་རྒྱན་མཛེས༔ ཕྱག་གཡས་ནོར་བུས་ཐབས་མཆོག་དཔའ་བོ་སྡུད༔ གཡོན་པའི་པདྨས་མ་སྲིང་ལས་ལ་བསྐུལ༔ མཉེན་ལྕུག་ཞབས་འཁྲིལ་བདེ་སྟོང་ཡེ་ཤེས་ངང་༔ ཡུམ་མཆོག་ཤེས་རབ་སྐུ་ལ་ཕྱག་འཚལ་བསྟོད༔ ཧཱུྃ༔ ཕྱོགས་བཞི་ཡེ་ཤེས་གསང་བའི་མཁའ་འགྲོ་མ༔ པདྨ་རཱ་གའི་མདངས་ལྡན་ཁྲོ་འཛུམ་མཛེས༔
རིན་ཆེན་རུས་རྒྱན་སྒྲུབ་ལ་དངོས་གྲུབ་སྟེར༔ མཉེན་ལྕུག་འཁྲིལ་ལྡེམ་དགྱེས་ཉམས་སྒེག་པ་མོ༔ ཕྱག་གཡས་ཅང་ཏེའུས་དཔའ་བོ་མཁའ་འགྲོ་སྡུད༔ གཡོན་པའི་བདུད་རྩིས་རྣལ་འབྱོར་ཚེ་སྲོག་སྲིང་༔ ནུ་མ་བྷ་ག་རྒྱས་ཤིང་གར་སྒྱུར་མ༔ མ་གཅིག་ཡེ་ཤེས་ཌཱཀྐི་སྡེ་བཞིར་བསྟོད༔ ཧཱུྃ༔ རབ་ཏུ་འཁྲིགས་པའི་དུར་ཁྲོད་སྤྲིན་ནག་ཅན༔ ཁྲག་མཚོ་མེ་དཔུང་འབར་བའི་ཀློང་དཀྱིལ་ནས༔ གཉིས་མེད་མགོན་པོ་མ་ནིང་ཁྲོ་བོ་རྒྱལ༔
སྐུ་མདོག་མཐིང་ནག་བླ་མེད་རྒྱུད་སྡེའི་སྤྲུལ༔ ཞལ་གདངས་ལྗགས་འདྲིལ་ཁྲོ་གཏུམ་ས་གསུམ་དངངས༔ དབུ་སྐྲ་ཐོད་སྐམ་མེ་ཟེར་ཡ་ལ་ལ༔ ཕྱག་གཡས་གྲི་གུག་བསྟན་དགྲའི་སྲོག་དབུགས་ཕྲལ༔ གཡོན་པས་བྷན་དམར་དམ་ཉམས་ཀླད་ཁྲག་གསོལ༔ མུན་པའི་ལྷུ་ཆེན་དུག་ལྔ་ཟིལ་གྱིས་གནོན༔ དུར་ཁྲོད་ཆས་ལྡན་འདྲེ་རྒོད་དམག་དཔུང་བཟློག༔ ཙནྡན་བེང་ཆེན་བདུད་འདུལ་དམག་གི་གཏེར༔ བརྐྱང་བསྐུམ་དོར་སྟབས་བརྗིད་ལ་ཕྱག་འཚལ་བསྟོད༔ ཧཱུྃ༔
ཏི་སེ་ཆེན་པོ་གངས་ཀྱི་ཕོ་བྲང་དབུས༔ མྱུར་མགྱོགས་སྡེ་བརྒྱད་ཀུན་གྱི་དམག་དཔོན་པ༔ མ་ཧཱ་ཀཱ་ལ་གདོང་བཞི་མཐུ་བོ་ཆེ༔ སྐུ་མདོག་ནག་པོ་མུན་པའི་ཚ་ཟེར་འཕྲོས༔ ཞལ་གདངས་ལྗགས་འདྲིལ་སྤྱན་རྩ་གློག་ལྟར་འཁྱུག༔ དབུ་སྐྲའི་གསེབ་ནས་བསྐལ་པའི་མེ་ཆེན་འབར༔ ཐོད་སྐམ་འབར་བའི་པྲོག་ཞུ་དར་དམར་འཕུར༔ ཕྱག་གཡས་གྲི་གུག་བདུད་བཞི་རྩད་ནས་གཞོམ༔ ཙནྡན་བེང་ཆེན་གདུག་པའི་གཡུལ་ངོ་ཟློག༔ གཡོན་པས་བྷན་དམར་རཀྟ་ཞལ་དུ་གསོལ༔
ཉམས་པ་བསྒྲལ་ཕྱིར་ཁ་ཊྭཱཾ་རྩེ་གསུམ་ཕྱར༔ དུར་ཁྲོད་ཆས་ལྡན་བགེགས་དཔུང་ས་ལ་འགྱེལ༔ བརྐྱང་བསྐུམ་ཚུལ་ལྡན་མ་ཧཱ་ཀཱ་ལར་བསྟོད༔ ཧཱུྃ༔ དུར་ཁྲོད་ཆེན་པོ་རབ་འཇིགས་བསིལ་བ་ཚལ༔ གདུག་པའི་ཤིང་དྲུང་རོ་ལངས་འཚོགས་པའི་དབུས༔ དཔལ་ཆེན་མགོན་པོ་མཐིང་ནག་ཕྱག་དྲུག་པ༔ ཞལ་གདངས་ལྗགས་འདྲིལ་ཧཱུྃ་སྒྲ་འབྲུག་ལྟར་སྒྲོག༔ དབུ་སྐྲ་ཐོད་སྐམ་མེ་ཡི་བུ་ཡུག་འཚུབས༔ གཡས་པས་གྲི་གུག་བྱད་མའི་མགོ་ལུས་ཕྲལ༔
ཌཱ་མ་རུ་ཡིས་མ་མོ་དབང་དུ་སྡུད༔ ཐོད་ཕྲེང་འཛིན་པས་དམོད་པའི་དྲག་སྔགས་འདྲེན༔ གཡོན་པས་བྷན་དམར་འདྲེ་རྒོད་སྙིང་ཁྲག་རོལ༔ ཁ་ཊྭཱཾ་འཛིན་པས་དུག་གསུམ་དབྱིངས་སུ་སྒྲོལ༔ བདུད་ཞགས་ནག་པོས་བསྟན་དགྲ་སྒོས་དགྲ་འཆིང་༔ དུར་ཁྲོད་ཆས་ལྡན་འབྱུང་པོའི་གདོན་ཚོགས་འཇོམས༔ བརྐྱང་བསྐུམ་གར་ལྡན་ནག་པོ་ཆེ་ལ་བསྟོད༔ ཧཱུྃ༔ རྔམ་དྲག་ཚལ་གྱི་དུར་ཁྲོད་ཧ་ཧ་དགོད༔ བམ་ཆེན་གསར་རྙིང་རི་ལྟར་བརྩེགས་པའི་དབུས༔
དུར་ཁྲོད་བདག་པོ་མགོན་པོ་བྲམ་ཟེའི་གཟུགས༔ སྨུག་ནག་ཁྲོ་འཛུམ་དབུ་སྐྲ་སྤྱི་བོར་བཅིངས༔ ཐོད་སྐམ་དབུ་རྒྱན་སྲིད་གསུམ་ཟིལ་གྱིས་གནོན༔ ཕྱག་གཡས་ཅང་ཏེའུས་དཔའ་བོ་མཁའ་འགྲོ་བསྐུལ༔ གཡོན་པས་རྐང་གླིང་སྣང་སྲིད་དབང་དུ་སྡུད༔ རུས་པའི་རྒྱན་ལྡན་དྲེགས་པ་བྲན་དུ་བཀོལ༔ གར་སྟབས་ཚུལ་གྱིས་ཕྱོགས་བཅུའི་གདོན་ཚོགས་བཅོམ༔ བྲམ་ཟེའི་གཟུགས་ལྡན་དཔའ་བོ་ཆེ་ལ་བསྟོད༔ ཧཱུྃ༔ ཆོས་འབྱུང་ཨེ་ཡི་ཀློང་དཀྱིལ་ནས༔
ལས་ཀྱི་ཡུམ་ཆེན་མཁའ་འགྲོ་བཞི༔ མཐིང་ནག་ཁྲོ་འཛུམ་བྷྱོ་སྒྲ་སྒྲོགས༔ ཐོར་ཚུགས་སྐྲ་གྲོལ་སྐུ་རྒྱབ་ཁེབས༔ རིགས་ལྔའི་དབུ་རྒྱན་དར་དཔྱངས་འཕུར༔ གྲི་གུག་ཉོན་མོངས་རྩད་ནས་གཅོད༔ བྷན་དམར་དམ་ཉམས་སྙིང་ཁྲག་འཐུང་༔ ཁ་ཊྭཱཾ་དུག་གསུམ་རྩད་ནས་གཅོད༔ རུས་རྒྱན་ལས་ཀྱི་མ་མོ་སྡུད༔ གཅེར་མོ་ནུ་མ་བྷ་ག་རྒྱས༔ བརྐྱང་བསྐུམ་གར་སྒྱུར་སྒེག་པ་མོ༔
ཁྲག་འཐུང་མཁའ་འགྲོ་རིགས་བཞིར་བསྟོད༔ ཧཱུྃ༔ གཞན་ཡང་ཕྱི་ནང་སྐྱོང་བ་ཡི༔ ཡེ་ཤེས་དང་ནི་ལས་གྲུབ་པ༔ དཔའ་བོ་མཁའ་འགྲོ་ཞིང་སྐྱོང་ཚོགས༔ མ་སྲིང་ཤུགས་འགྲོ་ཡང་འཁོར་འབུམ༔ ཕྱི་ནང་སྐྱོང་བའི་ལྷ་ལ་བསྟོད༔ འཛབ་བསྐུལ་ནི༔ ཧཱུྃ༔ དཔལ་ཆེན་མགོན་པོའི་ལྷ་ཚོགས་རྣམས༔
ཐུགས་དམ་གཉན་པོ་དབྱིངས་ནས་བསྐུལ༔ དྲག་སྔགས་ཧཱུྃ་གིས་འབྲུག་སྒྲ་ལྡིར༔ ཕྱི་ནང་བར་ཆད་དབྱིངས་སུ་སྒྲོལ༔ སྒྲུབ་པའི་རིག་འཛིན་སྔགས་འཆང་ལ༔ མཆོག་དང་ཐུན་མོང་དངོས་གྲུབ་སྩོལ༔ འཛབ་ཀྱིས་ཐུགས་དམ་གནད་ནས་བསྐུལ༔ སྤྲོས་པས་ཡེ་ཤེས་འདོད་ཡོན་དགྱེས༔ ཚུར་འདུས་བདག་གིས་དངོས་གྲུབ་ཐོབ༔ མ་གྲུབ་བར་དུ་མི་བཏང་བཟུང་༔ ཕྲིན་ལས་སྒྲུབ་པའི་དུས་ལ་བབ༔
ཐུགས་དམ་གནད་ནས་ད་སྐུལ་ཅིག༔ རིགས་བདག་སྔགས་ལ༔ ཨོྃ་ཨཱ་ཝ་ལོ་ཀི་ཏེ་ཌཱཀྐི་པཉྩ་ཧཱུྃ་ཕཊ྄ཿ རྩ་སྔགས་ལ༔ ཨོྃ་མ་ཧཱ་ཀཱ་ལ་ནཱ་ཐ་པཉྩ་ཀྲོ་ཏི་ཤྭ་རཱི་ཧཱུྃ་བྷྱོཿ ལས་སྔགས་ནི༔ ཨོྃ་མ་ཧཱ་ཀཱ་ལ་ཡ་ཀྵེཾ་ཀྵེཾ་མ་ཏྲི་ཙ་ཏྲི་ཧཱུྃ་བྷྱོཿ མ་ནིང་སྔགས་ནི༔ ཨོྃ་ཤྲཱི་མ་ཧཱ་ཀ་ལ་ག་ན་གུ་ཧྱ་ཧཱུྃ་ཕཊ྄ཿ གདོང་བཞི་པ་ལ༔
ཨོྃ་མ་ཧཱ་ཀཱ་ལ་མུ་ཁ་ཙ་ཏུར་ཧཱུྃ་ཕཊ྄ཿ ཕྱག་དྲུག་པ་ལ༔ ཨོྃ་མ་ཧཱ་ཀཱ་ལ་ཀྵེཾ་ཀྵེཾ་ཀ་ར་ཥེ་ཊ་ཧཱུྃ་ཕཊ྄ཿ དུར་ཁྲོད་བདག་པོ་ལ༔ ཨོྃ་མ་ཧཱ་ཀཱ་ལ་ཨུ་ཏ་ཙརྻ་ཧཱུྃ་ཕཊ྄༔ དེ་ནས་ཁྲོ་མོ་རིགས་བཞི་ལ༔ ཨོྃ་མ་ཏྲི་ཌཱཀྐི་ཀྲོ་ཏི་ཙ་ཏུར་ཧཱུྃ་ཕཊ྄ཿ ཅེས་སྔགས་རྣམས་སྒྲུབ་པའི་ལས་རིམ་ལྟར་བཟླས༔ དེ་ནས་དྲག་སྔགས་ནི༔ ཨོྃ་མ་ཧཱ་ཀཱ་ལ་ཀྲོ་ཏ་རཾ་ཧེ་རུ་ཀ་ཀྲོ་ཏི་ད་ཤ་ཙཎྜ་ཡ་ཧཱུྃ་ཕཊ྄ཿ
དྲག་སྔགས་རྣམས་རྒྱུན་དུ་བགྲང་མི་དགོས༔ དེ་ནས་དགྲ་བོ་རྦད་གསོད་ཀྱི་སྔགས་ནི༔ དགྲ་བོ་བྱད་མ་གདོན་གྱི་རིགས༔ གློ་བུར་བསད་ཐབས་ཤིན་ཏུ་ཟབ༔ འགྱང་ན་འདི་ན་ལན་ཅིག་བསྐྱར༔ མ་སྤེལ་གསང་རྒྱ་ས་མ་ཡ༔ རྒྱ་རྒྱ་རྒྱ༔ མངྒ་ལཾ། བཀྲ་ཤིས།། །། ཐ༽
༈ བཀའ་རྒྱད་ཆེན་མོ་གསང་བ་ཟིལ་གནོན་ལས༔ མ་ཧཱ་ཀཱ་ལའི་ཀ་བསྟོད་ཡེ་ཤེས་རོལ་པ་བཞུགས་སོ༔ དཔལ་ཡེ་ཤེས་མགོན་པོ་མ་ཧཱ་ཀཱ་ལར་འདུད༔ དེ་ཡང་ཡང་རྫོང་ཤེལ་གྱི་ཕུག་པ་རུ་གནུབས་སྟོན་སངས་རྒྱས་ཡེ་ཤེས་ཀ་དག་ཟབ་མོའི་སྙན་བརྒྱུད་ཀྱི་ལམ་མཆོག་འབྱོངས་ཤིང་རྡོ་རྗེ་ཕུར་པའི་གདེང་ཚད་གྲུབ་པའི་ཚེ༔ མ་ཧཱ་ཀཱ་ལས་ཞལ་དངོས་སུ་བསྟན་ནས་སངས་རྒྱས་ཀྱི་བསྟན་པ་བསྲུང་བར་ཞལ་གྱིས་བཞེས་ཤིང་༔ ལྷག་པར་ཏུ་གནུབས་ཀྱི་གདུང་རྒྱུད་སྐྱོང་བར་ཐ་ཚིག་བགྱིས་པའི་ཚེ༔ དྲན་རྫོགས་ཉིད་དུ་ཡེ་ཤེས་མགོན་པོ་ལ་བསྟོད་པའོ༔ ཧཱུྃ༔ ཀཱ་ལ་རབ་འཇིགས་ཡེ་ཤེས་རོལ་པའི་སྐུ༔ ཁ་གདངས་མཆེ་གཙིགས་སྲིད་གསུམ་ལྟོ་བར་འགེངས༔
ག་ཤལ་མགོ་ཕྲེང་དུར་ཁྲོད་ཆས་ཀྱིས་བརྒྱན༔ ང་བདག་གཡུལ་ལས་རྒྱལ་ལ་བདག་བསྟོད་དོ༔ ཅ་ཅོ་རྒོལ་བའི་དྲེགས་ལྡན་མ་རུངས་ཚོགས༔ ཆ་ལུགས་རྩལ་བཅུའི་སྟོབས་ཀྱིས་འཇོམས་མཛད་པ༔ ཇ་ལྟར་མདངས་ལྡན་རཀྟས་རྟག་ཏུ་དགྱེས༔ ཉ་རྒྱས་གཟི་འབར་འོད་འཕྲོ་བདག་བསྟོད་དོ༔ ལྟ་བ་བླ་མེད་བསྟན་པའི་བྱ་ར་མཁན༔ ཐ་དད་སོ་སོའི་སྣང་ངོར་ནག་པོ་ཆེ༔ ད་ནི་མ་གཡེལ་སྔགས་བསྲུང་ཐ་ཚིག་བཞིན༔ ན་རཀ་སྨིན་པའི་བདུད་བགེགས་འཇོམས་ལ་བསྟོད༔
པ་སངས་དབྱིངས་སུ་འགྱུ་བའི་རྩལ་ཆེན་ལྟར༔ ཕ་རོལ་དགྲ་ལ་མངོན་སྤྱོད་འབད་མཛད་པ༔ བ་སྤུའི་བུ་གར་ཁྲོ་ཚོགས་སྐར་ལྟར་འཁྲུགས༔ མ་རུངས་སྒྲོལ་མཛད་མགོན་པོར་བདག་བསྟོད་དོ༔ རྩ་བརྒྱུད་རིག་འཛིན་འདུས་པའི་བཀའ་སྲུང་ཆེ༔ ཚ་ཟེར་དུས་མཐའི་མེ་ལྟར་གཟི་བརྗིད་འབར༔ ཛ་ཡིག་སྤྲོས་པའི་ཕོ་ཉ་དགྲ་ལ་འགྱེད༔ ཝ་སྐྱེས་གཉེན་པོ་སེང་ལྟར་བདག་བསྟོད་དོ༔ ཞྭ་ལྟར་སྤྱི་བོར་རིགས་བདག་འཕགས་མཆོག་བརྒྱན༔ ཟ་བྱེད་ཙཎྜི་མ་མོ་པང་དུ་འཁྱུད༔
འ་འུར་སྒྲ་འབྱིན་ནག་པོ་ཕྱག་བཞི་པ༔ ཡ་ང་སྲིད་གསུམ་སྔངས་ལ་བདག་བསྟོད་དོ༔ ར་གདོང་གྲི་གུག་ལ་སོགས་ཕྱག་མཚན་ཐོགས༔ ལ་ལ་རྔམ་དང་ལ་ལ་གཏུམ་པ་མོ༔ ཤ་ཁྲག་དགྱེས་མཛད་ལེགས་ལྡན་མགོན་པོའི་ཚོགས༔ ས་སྟེང་དགྲ་དཔུང་གཞོམ་ལ་བདག་བསྟོད་དོ༔ ཧ་ཧ་དགོད་པའི་བསྟན་སྲུང་ནག་པོ་ཆེ༔ ཨ་ཏི་རྫོགས་ཆེན་སྐྱོང་བའི་ཕྲིན་ལས་མཛོད༔ ཨོྃ་ཤྲཱི་མ་ཧཱ་ཀཱ་ལ་ཀྵེཾ་ཀྵེཾ་དྷརྨཱ་པཱ་ལ་ར་ཏྲི་གྷུ་ན་ཧྲི་ད་ཧཱུྃ་ཕཊ྄ཿ
ཅེས་ཡེ་ཤེས་མགོན་པོའི་བསྟོད་པ་འདི་རྒྱུན་དུ་བརྩོན་ཞིང་གསང་སྔགས་གཉན་གྱི་སློབ་མ་ལ༔
ལུས་དང་གྲིབ་མ་བཞིན་དུ་འགྲོག་པར་འགྱུར་རོ༔ ཀ་བསྟོད་འདི་ཧ་ཧ་དགོད་པའི་ཚལ་དུ་མ་ཧཱ་ཀཱ་ལས་ཞལ་གཟིགས་སྐབས་ཁོ་བོ་བུདྡྷ་ཛྙཱ་ནས་བརྡ་གཉིས་འགྱུར་དུ་བཏབ་པའོ༔ ས་མ་ཡ༔ ཁོ་བོ་སྔགས་འཆང་རྩ་གསུམ་གླིང་པས་གནུབས་སྟོན་གྱི་ཤོག་སེར་ནས་ཞལ་བཤུས་སོ། མངྒ་ལཾ།། །། ད༽ ༈ ཁྲག་འཐུང་ལེགས་ལྡན་མགོན་པོའི་སྲུང་བཟློག་ཁྲིགས་སུ་བསྡེབས་པ་བཞུགས་སོ༔ སྲུང་དམིགས་ནི༔ ཧཱུྃ༔ བདག་ཉིད་ལེགས་ལྡན་མགོན་པོ་གསལ་བ་ཡི༔
ཐུགས་ཀའི་ཧཱུྃ་ནང་བསྲུང་བྱ་འཁོར་བཅས་ཚུད༔ སྐུ་ལས་ཁྲོ་ཚོགས་མེ་འོད་སྐར་ལྟར་འཁྲུགས༔ རྡོ་རྗེའི་གུར་ཁང་བླ་བྲེ་ས་གཞིར་གྱུར༔ ཨོྃ་མ་ཧཱ་ཀཱ་ལ་ཙཎྜ་ཀ་ར་ཙ་ཏུར་ཧཱུྃ་བྷྱོཿ ཨོྃ་ཀ་ལི་དེ་ཝི་ཌཱཀྐི་ཧཱུྃ་བྷྱོ་ནྲྀ་བྷྲཱུྃ༔ བདག་ཅག་དཔོན་སློབ་འཁོར་དང་བཅས་པ་ལ་ཕ་རོལ་གྱི་བྱད་ཟོར་ཕུར་ཁ་གང་གིས་མི་ཚུགས་པར་སྲུངས་ཤིག་བཛྲ་རཀྵ༔ ལན་གསུམ་མམ་བདུན་བཟླས༔ བསད་དམིགས་ནི༔ ཧཱུྃ་ཛཿ ལེགས་ལྡན་ནག་པོ་སྤྲུལ་པའི་ཕོ་བྲང་འོག༔
ཟངས་ལྕགས་འཁོར་ལོ་སྤུ་གྲི་སོ་འཐབ་འཁོར༔ བར་དུ་དགྲ་བགེགས་ཤ་ཁྲག་དུམ་བུར་གཏུབས༔ བརླག་ཅིང་ལས་མཁན་ཕོ་ཉས་གསོལ་བར་གྱུར༔ ཨོྃ་ལོ་ཀ་དུ་པྲ་མ་ཡ་སརྦ་རུ་ཏྲ་ཏྲིག་ནན་ཨེ་ཧུར་ཐུམ་མཱ་ར་ཡ་ནན་ནན༔ དགྲ་བོའི་སྲོག་ལ་རྦད་རྦད་ཤ་ལ་གཏུབ་གཏུབ༔ སྙིང་རྩ་མྱོག་མྱོག་འུར་འུར་ཤིག་ཤིག་རྦད་རྦད༔ ཟློག་དམིགས་ནི༔ ཧཱུྃ་ཛ་བྷྱོཿ ལེགས་ལྡན་མགོན་པོའི་སྲུང་འཁོར་ཕྱི་རོལ་དུ༔ བཟློག་པའི་དྲག་སྔགས་དམོད་པ་ཧེ་རུ་ཀཿ
གྲངས་མེད་མཚོན་ཐོགས་ཞལ་ཁ་ཕྱི་ལ་གཟིགས༔ དགྲ་བགེགས་གནོད་བྱེད་ཕར་ལ་བཟློག་པར་གྱུར༔ ཨོྃ་སརྦ་ལོཀྟྲི་པཱ་ལ་ཡ་དགྲ་བགེགས་འབྱུང་པོ་ཐམས་ཅད་མཱ་ར་ཡ་བྷྱོ་བྷྱོ་ཟློག་ཟློག༔ ཨོྃ་ལོ་ཀ་ལ་ཏྲག་རཀྴ་ཡ་བྱད་ཁ་རྦོད་གཏོང་ཐམས་ཅད་དགྲ་ལ་བཟློག་བྷྱོ་བྷྱོ་ཟློག་ཟློག༔ ཡ་མ་ཧ་ལ་རུ་ཏྲ་ཀཱ་ཝ་ཙི་ཟློག་ཟློག༔ རཀྴ་ཁ་ལ་དུན་ཤག་རུ་ཏྲ་ཨ་མུ་ཀ་ཝཀ་ཐམས་ཅད་བཾ་རིལ་ཟློག༔ ཕ་རོལ་བསམ་ངན་འཆང་བའི་དགྲ་བོ་བན་བོན་བྱད་ཁ་ཕུར་ཁ་ཐམས་ཅད་མཱ་ར་ཡ་བྷནྡྷ་བྷནྡྷ་ཊ་ཏྲ་ཤག་ཐུམ་རྦད་ནན༔ ཞེས་ཟློག་སྔགས་གཉིས་ཟློག་ལན་དགུ་བགྲང་ཞིང་ཐལ་མོ་བརྡབས་པས་དགྲ་བགེགས་བྱད་མ་འབྱུང་པོ་ཐམས་ཅད་རྡུལ་དུ་བརླགས་པར་བསམ། ཞེས་གོང་གི་སྲུང་དམིགས་བཀྲ་ཤིས་མཚམས་སུ་འདོན་པ་དང་བསད་བཟློག་གཉིས་བཟློག་པའི་མཐར་སྦྱར་ན་རྣོ་སོ་ཆེ་བར་གསུངས། གཏེར་གཞུང་ནས་བསྡུས་ཏེ་ཤྲཱི་མིང་གིས་སྦྱར་བས་ཉེས་འགལ་གང་མཆིས་ཡེ་ཤེས་མགོན་པོར་བཤགས།། །།
ན༽ བྱ་རོག་གདོང་གི་བསྟོད་པ་བསྡུས་པ་ནི༔ ཧཱུྃ་ཨེ༔ མཐིང་ནག་གྲུ་གསུམ་དཀྱིལ་འཁོར་ནས༔ པད་ཉི་རོ་ཡི་གདན་སྟེང་དུ༔ དབྱིངས་ལས་མ་གཡོས་ནག་པོ་ཆེ༔ ལེགས་ལྡན་སྲོག་བདག་བྱ་རོག་གདོང་༔ ཤིན་ཏུ་ཁྲོས་པའི་བཀའ་སྡོད་གཟུགས༔ ཕྱག་མཚན་རྣོ་བས་མ་རུངས་མཐར༔ དཔའ་བའི་ཆས་ལྡན་སྟག་གིས་སྤྲས༔ ཙཎྜི་ཡུམ་འཁྱུད་མེ་དཔུང་ཀློང་༔
བཞུགས་མཛད་སྟོབས་ལྡན་དཔའ་བོའི་སྐུ༔ དཔལ་མགོན་ཆེན་པོར་བདག་བསྟོད་དོ༔ ཁྱོད་ཀྱི་ལས་བྱེད་ཕོ་ཉ་བ༔ བདུད་པོ་སྲོག་བདག་མཚོན་ཐོགས་བཞི༔ ཉིན་མཚན་དུས་བཞི་དགྲ་སྲོག་ཉུལ༔ དེ་ཡིས་སྤྱོད་པའི་མ་མོ་བཞི༔ འབར་མ་དུས་མཚན་གནས་ཉུལ་མ༔ ཕ་རོལ་གདུག་པའི་སྲོག་ལ་འཁུ༔ སྤྲུལ་པ་ཡབ་ཡུམ་ཚོགས་ལ་བསྟོད༔ ཟ་གསོད་སྤྲུལ་པ་གློག་ལྟར་འཁྱུགས༔
བྱ་རོག་དམར་ནག་སྤྲིན་ལྟར་གཏིབས༔ སྟག་དང་དོམ་ནག་བྲངས་སེ་བྲང་༔ ལྕགས་སྤྱང་ཟངས་འཕར་འདུ་རུ་རུ༔ མོན་པ་སྲིན་བྱའི་ཀུ་སྒྲ་སྒྲོག༔ མ་ངེས་ཆོ་འཕྲུལ་འགྱེད་པའི་ཚོགས༔ ཡང་སྤྲུལ་ཚོགས་ལ་བདག་བསྟོད་དོ༔ དེ་ནས་བསྐང་གཞུང་ལ་འཇུག་པར་བྱའོ། རྩ་གསུམ་གླིང་པས་སྦས་ཚལ་ནས་གདན་དྲངས་པའོ།། །། པ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
མགོན་པོའི་བསྐྱེད་ཆོག་དྲེགས་པ་རབ་འབར་ནག་པོ་བཞུགས་སོ༔ དཔལ་ཆེན་ཁྲག་འཐུང་མ་ཧཱ་ཀཱ་ལར་འདུད༔ དེ་ཡང་དྲེགས་པ་ལས་ལ་བསྐུལ་ཞིང་ཉམས་པ་ཐམས་ཅད་ཚར་གཅོད་པའི་སྡེ་བརྒྱད་བསྐྱེད་ཆོག་ལ་འཇུག་པ་ནི༔ དཀྱིལ་འཁོར་ཆ་ཚང་ཤིན་ཏུ་གཙང་ཞིང་ལེགས་པར་བསྒྲིགས་ནས༔ མི་དམིགས་གསལ་རྫོགས་དེ་བཞིན་ཉིད་ཀྱི་ཏིང་ངེ་འཛིན་ངང་ལས་འདི་ལྟར་བྱའོ༔ ཨོྃ་བཛྲ་མ་ཧཱ་ཀཱ་ལ་ཀྵེཾ་ཀྵེ་ཊ་བིགྷྣཱན་མ་ཏྲི་བྷྱོ་སན་དྷ་ལི་ཀུ་ལུ་ཀུ་ལུ་ཧཱུྃ་ཕཊ྄ཿ ཧོཿ སྟོང་པའི་ངང་ལས་སྣོད་བཅུད་ཐམས་ཅད་དྲག་པོའི་ཞིང་ཁམས་འབྱུང་བ་ཚ་གྲང་དྲག་ཏུ་འཁྲུགས་པའི་དབུས་སུ་པད་ཉི་རུ་ཏྲ་བསྣོལ་བའི་གདན་ལ་རང་ཉིད་ཁྲག་འཐུང་ལེགས་ལྡན་ནག་པོ་གསལ་བར་གྱུར༔ དེའི་མདུན་དུ་གནམ་ལྕགས་ཀྱི་བྲུབ་ཁུང་ཤིན་ཏུ་ཡངས་ཤིང་མི་བཟོད་པའི་དུག་རླངས་ནག་པོ་སྔོ་དམར་དུ་ཕྱུར་བའི་ནང་དུ་དགྲ་བགེགས་ཕོ་མོ་མངོན་སུམ་ཅི་བཞིན་དུ་གསལ་བར་གྱུར༔ ཧོཿ
ཕྱི་རོལ་རྩིབས་བརྒྱད་དུ་ཤན་པ་ལས་ལ་ཆས་པའི་ཕོ་ཉ་དགྲ་བགེགས་བྱད་མ་འགུགས་ཤིང་གཤེད་དུ་འབེབས་པའི་སྡེ་ཚོགས་བསྐྱེད་པ་ནི༔ ཧོཿ ཤར་དུ་སྲིད་པ་ལྷ་ཡི་རྒྱལ་པོ་སྐུ་མདོག་དཀར་པོ་གཡས་ཤེལ་གྱི་རལ་གྲི་དང་གཡོན་མདུང་དར་འཛིན་ཅིང་རྟ་དཀར་ལ་ཞོན་པ༔ ལྷོ་རུ་གཤིན་རྗེ་ཡ་མ་ར་ཙ་སྐུ་མདོག་མཐིང་ནག་གཡས་བེ་ཅོན་དང་གཡོན་རྒྱུ་ཞགས་འཛིན་ཅིང་མ་ཧེ་ལ་ཞོན་པ༔ ནུབ་ཏུ་སྨན་མོ་སྲིད་པའི་རྒྱལ་མོ་གཡས་རལ་གྲི་དང་གཡོན་ནད་རྐྱལ་འཛིན་ཅིང་གཡུ་འབྲུག་ལ་ཞོན་པ༔ བྱང་དུ་བདུད་རྗེ་མི་ཟན་ནག་པོ་གཡས་དགྲ་སཏྭ་དང་གཡོན་ཁྲམ་ཤིང་འཛིན་ཅིང་རྟ་ནག་ལ་ཞོན་པ༔ ཤར་ལྷོ་སྲོག་བདག་ཤེལ་གིང་རྒྱལ་པོ་གཡས་རྡོ་རྗེ་དང་གཡོན་དགྲ་སྙིང་རོལ་ཞིང་སེངྒེ་ལ་ཞོན་པ༔ ལྷོ་ནུབ་ཏུ་བཙན་རྗེ་སྲོག་ཟན་དམར་པོ་གཡས་ཟངས་གྲི་དང་གཡོན་ཞགས་དམར་འཛིན་ཅིང་རྟ་དམར་ལ་ཞོན་པ༔ ནུབ་ཏུ་གནོད་སྦྱིན་འབར་བ་ཁྲག་འཐུང་སྨུག་ནག་གཡས་ཐོ་བ་དང་གཡོན་ལྕགས་ཀྱུ་འཛིན་ཅིང་སྟག་མོ་རི་བཀྲ་ལ་ཞོན་པ༔ བྱང་ཤར་དུ་ཀླུ་བདུད་འཆི་བདག་གཉན་རྗེ་སྐུ་མདོག་སྔོ་ནག་གཡས་སྤུ་གྲི་དང་གཡོན་སྦྲུལ་ཞགས་འཛིན་ཅིང་ཆུ་སྲིན་ལ་ཞོན་པ༔
དེ་དག་ཐམས་ཅད་ཀྱང་ཤན་པ་དམག་ཐབས་ཅན་ཁྲབ་རྨོག་ཕུབ་དང་༔ སྟག་རལ་གཟིག་ཤུབས་ལྡན་ཞིང་སྒ་སྲབ་ཐམས་ཅད་སྲིན་པོའི་ཆ་ལུགས་ཅན་བསམ་པ་ཙམ་གྱིས་གླིང་བཞི་བསྐོར་བ༔ སྐྱེ་འགྲོ་ཀུན་གྱི་སྲོག་ལ་དབང་བ་དེ་ཡི་འཁོར་དུ་གཏོགས་པ་བྱ་ཤ་ཟན་གཅན་གཟན་ཁྲག་འཐུང་སྟེ་བྱེ་བ་གྲངས་མེད་པ༔ རླུང་ལྟར་འཚུབས་པར་དྲན་རྫོགས་སུ་གསལ་བའི་གནས་གསུམ་ལས་འོད་ཟེར་འཕྲོས་པས༔ སྲིད་པ་ཡེ་གྲུབ་ཀྱི་ཕོ་བྲང་ཆེན་པོ་རང་རང་གི་གནས་གསུམ་ལས༔ དྲེགས་པ་ཁྲག་འཐུང་སྡེ་བརྒྱད་འཁོར་དང་བཅས་པ་སྐད་ཅིག་གིས་སྤྱན་དྲངས༔ ཨོྃ་ཨ་ཡ་མ་དུ་རུ་ཙ་ཤ་ན་བཛྲ་ས་མ་ཡ་ཛ་ཛ༔ མདུན་བསྐྱེད་དང་དབྱེར་མེད་དུ་ཐིམ་པར་གྱུར༔ ཛ་ཧཱུྃ་བཾ་ཧོ༔ ས་མ་ཡ་ཏིཥྛ་སཏྭཾ༔
དེ་ནས་གཏོར་མདོས་རཀྟས་བྲན་ཞིང་༔ ཧཱུྃ༔ དྲེགས་པ་སྡེ་བརྒྱད་འཁོར་དང་བཅས་པ་ལ་ཤ་ཁྲག་གི་མཆོད་པ་འབུལ་ལོ༔ རྐང་དམར་ལྷ་བའི་གསུར་ཆེན་འབུལ་ལོ༔ མཐུན་དགྱེས་རྫས་མཆོག་སྣ་ཚོགས་འབུལ་ལོ༔ མཉེས་ཤིང་ཚིམ་པའི་མཆོད་པ་དམ་པ་འདི་བཞེས་ལ༔ ཕ་རོལ་ཉམས་པའི་དགྲ་བོ་ཕོ་མོ་ ཆཻག ་ མོའི་མི་ནོར་འཁོར་དང་བཅས་པའི་སྲོག་ལ་དབང་བ་དྲག་པོ་མངོན་སྤྱོད་ཀྱི་ལས་བྱེད་ཆེན་པོ་མཛོད་ཅིག༔ ཨོྃ་དྷརྨ་དར་པ་བྷྲི་ཀ་ཏྲི་སརྦ་དྷརྨ་པ་ཤཾ་ཨ་ཡ་མ་དུ་རུ་ཙ་ཤ་ན་མཱ་ར་ཡ་དགྲ་བགེགས་ཕོ་མོའི་མི་ནོར་འཁོར་དང་བཅས་པའི་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཨི་དཾ་དུཥྚཱཾ་ཁ་ཁ་ཁཱ་ཧི༔ དེ་ནས་བསྟོད་པ་ནི༔
ཧཱུྃ༔ སྟོང་གསུམ་ཁམས་ན་དབང་བྱེད་པ༔ ཡབ་ནི་སྲིད་པ་མ་ཧཱ་དྷཻ༔ གཉིས་མེད་སྤྱད་ཅིང་བཤོས་པའི་བུ༔ མྱུར་མགྱོགས་ལས་ལ་གྲུབ་པ་ཡི༔ མི་བསྲུན་ཕོ་ཉ་དྲེགས་པའི་སྡེ༔ དགྲ་སྲོག་གཅོད་པའི་མཐུ་བོ་ཆེ༔ གླིང་བཞིའི་མཁའ་ལ་གློག་ལྟར་འགྱུ༔ ཉམས་པའི་ཕ་རོལ་བླ་ཚེ་འགུགས༔ རྦད་ན་བཅོལ་བའི་ལས་མཛད་པ༔
སྡེ་བརྒྱད་ཤན་པའི་ཚོགས་ལ་བསྟོད༔ ཅེས་བསྟོད་ཅིང་བཀའ་ཡི་ལྷ་སྲིན་སྡེ་བརྒྱད་ཐམས་ཅད་བྱད་མ་དམིགས་པའི་དགྲ་བོ་སྲོག་གཅོད་ཤན་པའི་ཚུལ་དུ་གང་ཡིན་བཅོལ་བའི་ལས་བསྒྲུབས་པར་བསམ༔ སྡེ་བརྒྱད་ཀྱི་སྙིང་པོ་འདི་བརྒྱ་ཕྲག་གཅིག་བཟླས༔ ཨོྃ་དུཥྚཱཾ་དྷེ་ཝི་གིང་ཀ་ར་ཡ་མ་ཤུ་ལ་མ་ཏྲི་ཡཀྵ་ནཱ་ག་དུ་པྲ་མ་སརྦ་ཙིཏྟ་ཧྲི་དྷ་ཡ་ཛ་ཛ་ཐུན་ཐུན་སྭཱ་ཧཱ༔ ཞེས་སྡེ་བརྒྱད་སོ་སོའི་སྙིང་པོ་འདི་སྙིང་ཁར་འཁོར་བར་བསམ༔ དེས་ནི་སྡེ་བརྒྱད་ཐམས་ཅད་རང་དབང་མེད་པར་འདུས་སོ༔ གང་ཕྱིར་ཡི་དམ་ལྷ་ཡི་གོ་བསྙེན་པ་ཆུང་བ་རྣམས་ཀྱིས་སྡེ་བརྒྱད་དབང་དུ་མི་འདུ་ཞིང་འགུ་བ་དང་ལྡོག་པ་བྱུང་ན༔ བླ་རྡོ་འཆང་བ་ནི༔ ལྷ་ལ་དར་དཀར་པོའི་ནང་དུ་ཤེལ་རྡོ་བཏུམ༔ གཤིན་རྗེ་ལ་དར་མཐིང་ཁྲ་གི་ནང་དུ་ཤིང་བཏུམ༔
མ་མོ་ལ་དར་ཚོན་སྣ་ཚོགས་ཀྱི་ནང་དུ་མེ་ལོང་བཏུམ༔ བདུད་ལ་དར་ནག་གི་ནང་དུ་བྱ་རོག་གི་སྙིང་བཏུམ༔ རྒྱལ་པོ་ལ་ཟ་འོག་གི་ནང་དུ་སྤྲེའུ་སྙིང་བཏུམ༔ བཙན་ལ་དར་དམར་པོའི་ནང་དུ་བྱ་མཚལ་ལུའི་སྙིང་བཏུམ༔ གནོད་སྦྱིན་ལ་དར་དམར་སྨུག་གི་ནང་དུ་སྟག་གི་སྙིང་བཏུམ༔ ཀླུ་བདུད་ལ་དར་སྔོན་པོའི་ནང་དུ་དུག་སྦྲུལ་གྱི་སྙིང་བཏུམ༔ དེ་རྣམས་སྐྱེས་པ་སྟག་ལོ་དང་བྱི་གླང་ལོ་པ་གཉིས་ཀྱི་ཐོད་པ་གྭའུ་ཁ་སྦྱོར་གྱི་ནང་དུ་བཞག༔ དེ་དང་ཟུང་དུ་སྡེ་བརྒྱད་སྤྱི་ཆིངས་སྔགས་འདི་མགོ་མཇུག་མ་ལོག་པར་བཞག༔ དེ་ཡང་ཧཱུྃ་གི་མགོ་ཐོད་པའི་དཔྲལ་བར་བསྟན་ཞིང་སྒྲུབ་པ་པོའི་སར་ཕྱོགས༔ ཕོ་ཐོད་སྟེང་དང་མོ་འོག་ཏུ་བཞག༔
བླ་རྡོ་རྣམས་སྔགས་འབྲུ་གསུམ་གྱིས་རབ་ཏུ་གནས་ཤིང་བསྟིམ༔ འཆང་བའི་ཚེ་གྲི་ལྕགས་ཀྱིས་གཡོགས་དེ་ཡི་ཕྱི་སྟག་གཟིག་གང་རུང་གི་པགས་པས་གཡོགས༔ སྟེང་དུ་ལྕགས་ཕུར་ཟངས་ཕུར་སེང་ལྡིང་གི་ཕུར་པ་གསུམ་གྱིས་བརྒྱན༔ ཕུར་པ་རྣམས་མགོན་པོ་ཡོངས་རྫོགས་ཀྱི་བསྙེན་པ་ཁྲི་ཡིས་རབ་ཏུ་གནས༔ རབ་ལྟར་ལུས་ལ་འཆང་ངམ་སྒྲུབ་ཁང་དུ་རྟེན་འཛུགས་བྱ་ཡང་བུད་མེད་ཀྱི་མི་མཐོང་བར་བྱ༔ ཁྱི་དང་བུད་མེད་ཀྱི་མི་འགོམ་ཞིང་དམ་ཉམས་ཀྱི་ལག་གིས་མི་རེག༔ འདིའི་དམོད་པ་རྒྱུན་དུ་བྱ་ན་གཟའ་རཱ་ཧུ་ལ་ཡི་འདྲ་འབག་བཞེངས་ནས་དེ་ཡི་སྙིང་ཁར་བཞག་པས་རྦད་པ་ཙམ་གྱིས་སྐྱེ་འགྲོ་གུམ་ནུས་པར་འགྱུར་རོ༔ ཁྱད་པར་མཐུ་བསྒྲུབ་ན་རཱ་ཧུ་ལའི་ལྟེ་བའི་ཁ་རུ་དགྲ་བོའི་མིང་ཡིག་དམོད་ཙམ་བཞག་པས་བརླག་ནུས་པར་འགྱུར༔ སྡེ་བརྒྱད་ཀྱི་ཞལ་བསྟབ་དང་དམོད་པ་བགྱིས་པ་རྣམས་ནི་ལྟ་ཅི་སྨོས༔ དེ་ཕྱིར་རང་ལ་མི་ལྡོག་ཞིང་རང་གི་གཞན་ལ་ནུས་པ་འབྱིན་པའི་ཆེད་དུ་བླ་རྡོ་སྲོག་འཁོར་འདི་གཙོ་བས་ཤིན་ཏུ་གསང་༔
ཁྱད་པར་ལུས་ལ་མ་འཆང་ན་དྲག་པོ་མངོན་སྤྱོད་ཀྱི་དུས་ཉེར་དགུའམ་སྦྱིན་ཐེབས་ཀྱི་དུས་ཉི་མར་བསྟེན་པར་བྱ༔ ས་མ་ཡ༔ ཨེ་མ་ཟབ་པའི་མཐར་ཐུག་དཔའ་བོ་ལས་ཀྱི་མཐའ༔ གང་ལ་བཏབ་ཀྱང་ཤོར་མེད་ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་ལྕགས་བྱི་ལོར་སྦས་ཚལ་རྔམ་པ་རོང་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ། དགེའོ།། །།
ཕ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་དམག་བསྐུལ་གྲི་གུག་རྔམ་ཆེན་བཞུགས་སོ༔ དཔལ་ཆེན་ཁྲག་འཐུང་ནག་པོར་བསྟོད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ ལེགས་ལྡན་ཁྲག་འཐུང་ནག་པོ་ཡི༔ དམག་བསྐུལ་གྲི་གུག་རྔམ་ཆེན་བསྟན༔ ཕྱི་ནང་བར་ཆད་བཟློག་པ་དང་༔
བསྟན་དགྲ་སྒོས་དགྲ་ལ་སོགས་ལ༔ སྤུ་གྲི་ཕྱུང་རྡེག་གདམས་པ་སྟེ༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དམག་བསྐུལ་བྱ་བའི་རིམ་པ་ནི༔ རུ་མཚོན་དར་ནག་མཁའ་ལ་བསྒྲེང་༔ རང་ཉིད་ཆས་གོས་ནག་པོ་བྱ༔ གདོང་ལ་རཀྟའི་ཐིག་ལེ་བྱུག༔
དྲག་པོའི་ཏིང་འཛིན་རྩེ་གཅིག་ངང་༔ རྔ་བརྡུང་དུང་བུས་རཀྟ་དང་༔ དགྱེས་པའི་གཏོར་ཚོགས་རྣམས་ཀྱང་བཤམ༔ ལེགས་ལྡན་མགོན་པོའི་ལྷ་ཚོགས་དང་༔ སྲུང་མ་དམ་ཅན་མ་ལུས་ཀུན༔ གོ་གྱོན་རུ་མཚོན་ཐོགས་ནས་སུ༔ དགྲ་ལ་དམག་སྣ་འདྲེན་པར་བསམ༔ རིག་འཛིན་ལྷ་དང་སྲུང་མ་རྣམས༔ རང་གི་མགོན་སྐྱབས་དཔུང་གཉེན་དང་༔ གཟུ་དང་དཔང་དུ་བཞུགས་པར་བསམ༔
དེ་ནས་དམག་བསྐུལ་འདི་ལྟར་བྱ༔ ཧཱུྃ༔ མི་མངོན་ཆོས་དབྱིངས་ཕོ་བྲང་ནས༔ ཐུགས་རྗེའི་བདག་པོ་སྤྱན་རས་གཟིགས༔ བྱང་སེམས་རིགས་ལྔ་ལྷ་ཡི་ཚོགས༔ གསང་བ་མཁའ་འགྲོ་འབུམ་དང་བཅས༔ རྫུ་འཕྲུལ་དབྱིངས་ནས་སྐུར་བཞེངས་ལ༔ རིག་འཛིན་བདག་གི་རྒྱབ་རྟེན་མཛོད༔ དམ་རྫས་གཏོར་མ་འདི་བཞེས་ལ༔ ཕྱོགས་བཅུའི་སངས་རྒྱས་དམག་དཔུང་བསྡུས༔
རྫུ་འཕྲུལ་དྲྭ་བའི་གོ་ཆ་གསོལ༔ ཏིང་འཛིན་དྲག་པོའི་མཚོན་ཆ་ཐོགས༔ མྱུར་མགྱོགས་ཐུགས་རྗེའི་རྟ་ལ་ཆིབས༔ རྩལ་ཆེན་མཐུ་ཡི་རུ་མཚོན་ཕྱོར༔ གཟི་བརྗིད་ཐུགས་རྗེའི་དམག་ཆེན་གཡོས༔ སྨོན་ལམ་ངན་པའི་བདུད་རིགས་རྣམས༔

ཤེས་རབ་མཚོན་གྱིས་གཞོམ་པར་གྱིས༔ དུས་ལ་བབ་བོ་ཐུགས་རྗེ་ཅན༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་ཨཱརྻ་ལོཀྐི་ཤྭ་ར་ཡ་ཧཱུྃ་དྷརྨ་ཧྲཱི་དྷ་ཕཻཾ་ཕཻཾ༔ ཧཱུྃ༔ རྔམ་ཆེན་འཁྲུགས་པའི་ཕོ་བྲང་ནས༔ ནག་པོ་ཁྲག་འཐུང་ཕྱག་བཞི་པ༔ གཟི་བརྗིད་མེ་དཔུང་འུ་རུ་རུ༔ དྲག་སྔགས་འབྲུག་སྟོང་དི་རི་རི༔ གཟི་བརྗིད་འགྱིང་བག་ཡེ་རེ་རེ༔ བསྐལ་པའི་མུན་ནག་འཁྲིགས་པའི་གཟུགས༔
ཆེ་བཙན་མ་ཧཱ་ཀཱ་ལ་ཡ༔ མི་མངོན་དྲག་པོའི་དབྱིངས་ནས་བཞེངས༔ རིག་འཛིན་བདག་གི་དཔུང་གྲོགས་མཛོད༔ དམར་གྱི་གཏོར་མ་འདི་བཞེས་ལ༔ ཕོ་རྒྱུད་ཁྲོ་རྒྱལ་དམག་དཔུང་སྐྱེད༔ བ་སྤུའི་བུ་ག་རེ་རེ་ནས༔ རང་འདྲའི་དམག་ཚོགས་བྱེ་བ་འབུམ༔ གནམ་ལྕགས་གོ་ཁྲབ་སི་ལི་ལི༔ རྣོ་དབལ་རལ་གྲི་ལྷབས་སེ་ལྷབ༔ དགྲ་ལ་མཚོན་འབེབ་ཤ་ར་ར༔
ཆོས་ཤིག་སྡང་བའི་དགྲ་ལ་ཆོས༔ ཕ་རོལ་གཡུལ་ངོ་ཆམ་ལ་ཕོབ༔ དམིགས་པའི་དགྲ་བགེགས་ཤོར་ར་རེ༔ ཡང་སྤྲུལ་ལྷ་དང་རྒྱལ་པོ་འབུམ༔ དམ་ཉམས་དགྲ་བོ་སྒྲོལ་ལ་ཤོག༔ དུས་ལ་བབ་བོ་ས་མ་ཡ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་ཧཱ་ཀཱ་ལ་ར་ཙ་ཏུར་ཡ་བྷྱོ་བྷྱོཿ ཧཱུྃ༔ ཆོས་འབྱུང་ཨེ་ཡི་ཀློང་དཀྱིལ་ནས༔
ཡུམ་ཆེན་ཙཎྜ་དཔལ་འབར་མ༔ དམར་མོ་མེ་དཔུང་ཚྭ་ཚྭ་འཁྲུག༔ ཧཱུྃ་བྷྱོ་དྲག་སྔགས་ཤ་ར་ར༔ སྟོབས་རྩལ་རང་མདངས་ཏ་ལ་ལ༔ སྣང་སྲིད་གཡོ་འཁྲུག་ཉི་ལི་ལི༔ མ་གཅིག་ལྷ་མོ་རེ་མ་ཏི༔ གཟི་ལྡན་འབར་བའི་ཀློང་ནས་བཞེངས༔ རིག་འཛིན་བདག་གི་དཔུང་གྲོགས་མཛོད༔ དམར་གྱི་གཏོར་མ་འདི་བཞེས་ལ༔ མ་རྒྱུད་ཁྲོ་མོའི་དམག་དཔུང་སྐྱེད༔
སྤྲུལ་པ་ཡང་སྤྲུལ་མཁའ་འགྲོ་འབུམ༔ རང་འདྲའི་དམག་ཚོགས་བྱེ་བ་འགྱེད༔ ཟངས་ཁྲབ་གོ་ཆ་སི་ལི་ལི༔ གནམ་ལྕགས་རལ་གྲི་ལྷབས་སེ་ལྷབ༔ གྲི་གུག་མཚོན་ཆར་དགྲ་ལ་ཕོབ༔ ཆོས་ཤིག་སྡང་བའི་དགྲ་ལ་བྷྱོཿ ཕ་རོལ་བྱད་མ་ཆམ་ལ་ཕོབ༔ དམིགས་པའི་དགྲ་བགེགས་ཤོར་ར་རེ༔ ཡང་སྤྲུལ་མ་མོ་བྱེ་བ་འབུམ༔ དམ་ཉམས་དགྲ་བོ་སྒྲོལ་ལ་ཤོག༔
བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་ཏྲི་ཀྲོ་ཏི་ཡ་བྷྱོ་བྷྱོཿ ཧཱུྃ༔ དུར་ཁྲོད་ཐོད་མཁར་ཕོ་བྲང་ནས༔ མ་ནིང་སྲོག་བདག་ཁྲོ་བོའི་རྒྱལ༔ སྐུ་ལ་དར་ནག་ལྷུབས་སེ་ལྷུབ༔ མུན་པའི་གཡུང་དྲུང་ཆི་ལི་ལི༔ རྫུ་འཕྲུལ་རྔམ་སྟབས་ཤིགས་སེ་ཤིག༔ སྟོབས་ལྡན་ནག་པོ་དབྱིངས་ནས་བཞེངས༔ རིག་འཛིན་བདག་གི་དཔུང་གྲོགས་མཛོད༔
དམར་གྱི་གཏོར་མ་འདི་བཞེས་ལ༔ ཁྲོ་རྒྱལ་ལས་ཀྱི་དམག་དཔུང་སྐྱེད༔ ཙནྡན་བེང་ཆེན་སྒོ་དྲུང་ནས༔ བདུད་བཙན་གཤིན་རྗེའི་དམག་དཔུང་འགྱེད༔ རང་འདྲའི་དམག་ཚོགས་བྱེ་བ་འབུམ༔ ལྕགས་ཁྲབ་ནག་པོ་སི་ལི་ལི༔ སྤུ་གྲིའི་མཚོན་ཆ་ཟིངས་སེ་ཟིང་༔ དགྲ་ལ་ཐོག་རྒོད་སྣ་ཚོགས་ཕོབ༔ ཆོས་ཤིག་བྱད་མའི་སྟེང་དུ་ཆོས༔ ཕ་རོལ་དགྲ་བོ་ཆམ་ལ་ཕོབ༔
དམིགས་པའི་དགྲ་བགེགས་ཤོར་ར་རེ༔ གཤིན་རྗེ་བཙན་བདུད་བྱེ་བ་འབུམ༔ དམ་ཉམས་དགྲ་བོ་སྒྲོལ་ལ་ཤོག༔ དུས་ལ་བབ་བོ་ས་མ་ཡ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་གྷུ་ཡེ་ཀྲོ་ཏ་ཡ་ཧཱུྃ་ཕཊ྄ཿ ཧཱུྃ༔ གསང་ཆེན་རྔམ་པའི་དུར་ཁྲོད་ནས༔ མ་ཧཱ་ཀཱ་ལ་གདོང་བཞི་པ༔ ནག་པོ་ཆེན་པོ་ཁྲག་འཐུང་རྒྱལ༔
འཇིགས་བྱེད་ཆེན་པོ་རྡོ་རྗེའི་གདོང་༔ དགྱེས་པའི་གད་མོས་ས་གསུམ་སྔངས༔ སྟོབས་ལྡན་ནག་པོ་གདོང་བཞི་པ༔ སྐྱེ་མེད་ཆོས་དབྱིངས་ཀློང་ནས་བཞེངས༔ རིག་འཛིན་བདག་གི་དཔུང་གྲོགས་མཛོད༔ དམར་གྱི་གཏོར་མ་འདི་བཞེས་ལ༔ སྤྲུལ་པ་ཁྲག་འཐུང་དམག་ཚོགས་འགྱེད༔ རང་འདྲའི་དམག་དཔུང་བྱེ་བ་འབུམ༔ སྨུག་པོ་མཆོང་ཁྲབ་སི་ལི་ལི༔ རྣོ་དབལ་གྲི་གུག་ཝ་ལ་ལ༔
རྡོ་རྗེའི་ཐོག་སེར་དགྲ་ལ་ཕོབ༔ ཆོས་ཤིག་དམག་དཔུང་དགྲ་ལ་ཆོས༔ ཕ་རོལ་དགྲ་བོའི་མགོ་སྙིང་རོལ༔ དམིགས་པའི་དགྲ་བོ་ཤོར་ར་རེ༔ ཡང་སྤྲུལ་ཀླུ་དང་གནོད་སྦྱིན་འབུམ༔ དམ་ཉམས་དགྲ་བོ་སྒྲོལ་ལ་ཤོག༔ དུས་ལ་བབ་བོ་ས་མ་ཡ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་ཧཱ་ཀཱ་ལ་ཁ་ཁ་ཙ་ཏུར་ཀྲོ་ཏ་ཡ་ཧཱུྃ་ཕཊ྄ཿ ཧཱུྃ༔
ཁྲག་ཞག་འཁྲུགས་པའི་དུར་ཁྲོད་ནས༔ ལེགས་ལྡན་མགོན་པོ་ཕྱག་དྲུག་པ༔ མ་ཧཱ་ཀཱ་ལ་ཐོད་ཕྲེང་ཅན༔ སྐུ་ལ་མེ་རླུང་འཚུབ་མ་འཁྱིལ༔ རི་རབ་གླིང་བཞི་ཉི་ལི་ལི༔ ཉི་ཟླ་གཟའ་སྐར་ཤ་ར་ར༔ ནག་པོ་ཆེན་པོ་དབྱིངས་ནས་བཞེངས༔ རིག་འཛིན་བདག་གི་དཔུང་གྲོགས་མཛོད༔ དམར་གྱི་གཏོར་མ་འདི་བཞེས་ལ༔ འཇིགས་བྱེད་ལས་ཀྱི་དམག་དཔུང་སྐྱེད༔
རང་འདྲའི་ཁྲོ་རྒྱལ་བྱེ་བ་འབུམ༔ བསྭེ་ཁྲབ་སེར་པོ་སི་ལི་ལི༔ གདེང་ཆོད་སྤུ་གྲི་ཟངས་སེ་ཟང་༔ མཚོན་གྱི་ཆར་པ་དགྲ་ལ་ཕོབ༔ ཆོས་ཤིག་ཕ་རོལ་དགྲ་ལ་ཆོས༔ བྱད་མའི་གཡུལ་ངོ་ཆམ་ལ་ཕོབ༔ དམིགས་པའི་དགྲ་བོ་ཤོར་ར་རེ༔ ཡང་སྤྲུལ་ཀླུ་དང་དམ་ཅན་འབུམ༔ དམ་ཉམས་དགྲ་བོ་སྒྲོལ་ལ་ཤོག༔ དུས་ལ་བབ་བོ་ས་མ་ཡ༔
བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་ཤྲཱི་མ་ཧཱ་ཀཱ་ལ་ཡ་ཀྵེཾ་ཀྵེཾ་ཀྲོ་ཏ་ཡ་ཧཱུྃ་ཕཊ྄ཿ ཧཱུྃ༔ རྩུབ་འགྱུར་རབ་འཇིགས་ཕོ་བྲང་ནས༔ དུར་ཁྲོད་བདག་པོ་བྲམ་ཟེའི་གཟུགས༔ སྣང་སྲིད་སྣོད་བཅུད་ལས་ལ་འགྱེད༔ དབང་སྡུད་སྨུག་ནག་ཧེ་རུ་ཀཿ ཡེ་ཤེས་འཇིག་རྟེན་འཁོར་དང་བཅས༔ དུར་ཁྲོད་བདག་པོ་དབྱིངས་ནས་བཞེངས༔ རིག་འཛིན་བདག་གི་དཔུང་གྲོགས་མཛོད༔
དམར་གྱི་གཏོར་མ་འདི་བཞེས་ལ༔ ཁྲག་འཐུང་སྤྲུལ་པའི་དམག་ཚོགས་འགྱེད༔ རང་འདྲ་ཁྲོ་བོ་བྱེ་བ་འབུམ༔ སྔོན་པོའི་གཡུ་ཁྲབ་སི་ལི་ལི༔ གདུག་པའི་མཚོན་ཆ་ཝ་ལ་ལ༔ དུག་མདའ་སྣ་དགུ་དགྲ་ལ་ཕོབ༔ ཆོས་ཤིག་སྡང་བའི་དགྲ་ལ་ཆོས༔ བྱད་མའི་གཡུལ་ངོ་ཆམ་ལ་ཕོབ༔ དམིགས་པའི་དགྲ་བགེགས་ཤོར་ར་རེ༔ ཡང་སྤྲུལ་གཟའ་དང་གིང་ཆེན་འབུམ༔
དམ་ཉམས་དགྲ་བོ་སྒྲོལ་ལ་ཤོག༔ དུས་ལ་བབ་བོ་ས་མ་ཡ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་ཧཱ་ཀཱ་ལ་གྷུ་ཡ་ཀྲོ་ཏ་ཡ་ཧཱུྃ་ཕཊ྄ཿ ཧཱུྃ་བྷྱོཿ མེ་རླུང་འཁྲུགས་པའི་དུར་ཁྲོད་ནས༔ ཁྲོ་མོ་སྡེ་བཞི་སྐུར་བཞེངས་ཤིག༔ གཟི་བརྗིད་ཚྭ་ཚྭ་ཐོ་རོ་རོ༔ དྲག་སྔགས་གློག་དམར་ཁྱུགས་སེ་ཁྱུག༔ ཌཱཀྐི་སྡེ་བཞི་སྐུར་བཞེངས་ཤིག༔
རིག་འཛིན་བདག་གི་དཔུང་གྲོགས་མཛོད༔ དམར་གྱི་གཏོར་མ་འདི་བཞེས་ལ༔ ཤ་ཟ་ཡང་འཁོར་དམག་དཔུང་འགྱེད༔ རང་འདྲའི་དམག་ཚོགས་བྱེ་བ་འབུམ༔ དུང་ཁྲབ་དངུལ་ཁྲབ་སི་ལི་ལི༔ མཚོན་ཆའི་དབལ་ཁ་ཤ་ར་ར༔ དགྲ་ལ་ཟོར་ཐུན་ཆར་ལྟར་ཕོབ༔ དམིགས་པའི་དགྲ་བོ་ཤོར་ར་རེ༔ ཡང་སྤྲུལ་གཏེར་སྲུང་ཕོ་ཉ་འབུམ༔ དམ་ཉམས་དགྲ་བོ་སྒྲོལ་ལ་ཤོག༔
དུས་ལ་བབ་བོ་ས་མ་ཡ༔ བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་ཏྲི་ཙ་ཏུར་ཀྲོ་ཏི་ཡ་ཧཱུྃ་བྷྱོཿ
ཞེས་གཏོར་མ་ཕུལ་ཞིང་དམག་ལ་ཆས་པར་བསམ༔ དགྲ་བོའི་ཡུལ་ཞིང་ཐམས་ཅད་རྡོ་རྗེ་མཚོན་ཆར་གྱིས་ཕྱེ་མར་དཀྲུགས་པར་བསྒོམ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་པདྨ་སྦས་ཚལ་ནས་གདན་དྲངས་ཤིང་ཤོག་སེར་ནས་བོད་ཡིག་ཏུ་ཞལ་བཤུས་སོ། ། སརྦ་མངྒ་ལཾ།། །། བ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་བསྒྲལ་ལས་བྱད་མ་སྙིང་འབྱིན་བཞུགས་སོ༔ ཁྲག་འཐུང་ལེགས་ལྡན་ནག་པོར་བསྟོད༔ ས་མ་ཡ༔ རྒྱ་རྒྱ་རྒྱ༔
བདག་འདྲ་པདྨ་འབྱུང་གནས་ཀྱིས༔ ཁྲག་འཐུང་ནག་པོའི་ལས་མཐའ་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དགྲ་བགེགས་བསྒྲལ་བའི་རིམ་པ་ནི༔ མདུན་དུ་དྲག་པོ་ལྕགས་སྣོད་དུ༔ ལིངྒ་དབང་པོ་ཚང་བར་བཤམ༔ བསྒྲལ་མཚམས་ལ་སོགས་བསགས་ནས་སུ༔
རང་ཉིད་ཁྲག་འཐུང་ཆས་གོས་བརྒྱན༔ དང་པོ་གསེར་སྐྱེམས་གཏོང་བ་ནི༔ ཧཱུྃ༔ དག་པ་རབ་འབྱམས་ཕྱོགས་བཅུའི་ཞིང་ཁམས་ནས༔ བླ་མ་ཡི་དམ་མཁའ་འགྲོ་དགོངས་སུ་གསོལ༔ བདག་ནི་རྩེ་གཅིག་དོན་གྱི་རྣལ་འབྱོར་པ༔ ཐར་པ་སྒྲུབ་ཅིང་གཞན་དོན་ཕན་སེམས་ཀྱང་༔ འབྱུང་པོས་གླགས་ལྟས་དམ་ཉམས་དགྲ་བགེགས་ཀྱིས༔ བྱེད་དུ་མ་སྟེར་བར་ཆོད་སྡང་གྱུར་བས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔
མཁྱེན་ལྡན་སྲུང་མས་གཟུ་དང་དཔང་པོར་མཛོད༔ ཡེ་ཤེས་འཇིག་རྟེན་ལྷ་སྲུང་ཐམས་ཅད་ཀྱིས༔ དམ་ཉམས་འདི་ཡི་མགོན་སྐྱབས་མ་བྱེད་ཅིག༔ བྱད་མ་ཉེས་ཅན་བསྒྲལ་བའི་ཕྲིན་ལས་མཛོད༔ ཅེས་གསེར་སྐྱེམས་བཏང་༔ དེ་ནས་རང་ཉིད་ཡི་དམ་ཕྱག་བཞི་པར་བསྐྱེད་ལ༔ ཧཱུྃ༔ རང་ཉིད་སྐད་ཅིག་ཁྲག་འཐུང་ནག་པོའི་སྐུ༔ ཡེ་ཤེས་མགོན་པོ་ལེགས་ལྡན་ཕྱག་བཞི་པ༔ སྲིད་གསུམ་ཟིལ་གནོན་སྐུ་ལས་མེ་དཔུང་འབར༔
བ་སྤུའི་བུ་གར་རང་འདྲའི་ཁྲོ་ཆུང་འགྱེད༔ མཐུ་ལྡན་དབང་ཕྱུག་ཁྲོ་རྒྱལ་ཆེན་པོར་གསལ༔ ཨོཾ་ཤྲཱི་མ་ཧཱ་ཀཱ་ལ་ཀ་ར་ཙ་ཏུར་ནི་ཧཱུྃ་བྷྱོ༔ ཞེས་དྲག་སྔགས་བགྲང་ཞིང་མདུན་དུ་ལིངྒ་བསྐྱེད་པ་ནི༔ ཕཊ྄ཿ མདུན་དུ་རྔམ་ལ་འཐུག་པའི་ལྕགས་ཁང་ནག་པོ་སྒོ་མེད་པའི་ནང་དུ་ནྲྀ་ཏྲི་ཡོངས་སུ་གྱུར་པ་ལས༔ དམ་ཉམས་པའི་དགྲ་བོ་བྱད་མ་སྡུག་བསྔལ་ཞིང་ཉམ་ཐག་པའི་གཟུགས་ཅན༔ མགོན་སྐྱབས་ཀྱི་ལྷ་དང་ཕྲལ་བ༔ བུ་ག་དགུ་ནས་ཁྲག་བསྐྱུགས་ཤིང་ཡན་ལག་ལྕགས་སྒྲོག་གིས་བསྡམས་པའི་རང་བཞིན་དུ་གྱུར༔ ཕཊ྄ཿ
ན་མོ་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ གསང་སྔགས་རིག་སྔགས་ཕྱག་རྒྱ་ཏིང་འཛིན་གྱི་བཀའ་བདེན་པ་དང་༔ ཁྱད་པར་དུ་ཡང་དཔལ་ཡེ་ཤེས་ཀྱི་མགོན་པོ་ཕྱག་བཞི་པ༔ མ་ནིང་གདོང་བཞི་པ༔ ཕྱག་དྲུག་པ་བྲམ་ཟེའི་གཟུགས་ཅན་མ་མོ་བཞི༔ གཞན་ཡང་བཀའ་སྡོད་ཆོས་སྐྱོང་དམ་ཅན་གཏེར་བདག་རྣམས་ཀྱི་བདེན་པ་ཆེན་པོའི་མཐུ་དང་ནུས་པའི་སྟོབས་དྲག་པོ་ལ་བརྟེན་ནས༔ སྤྱིར་སངས་རྒྱས་བསྟན་པའི་སྤྱི་དགྲ༔
དཔལ་ལྡན་བླ་མ་དམ་པའི་སྒོས་དགྲ༔ རྣལ་འབྱོར་པ་དཔོན་སློབ་འཁོར་དང་བཅས་པ་ལ༔ གནོད་ཅིང་འཚེ་བར་བྱེད་པའི་དགྲ་བོ་བྱད་མ༔ ཁྱད་པར་དམག་སྣ་ཇག་སྣ་སྟོན་པ༔ བྱད་ཁ་དང་རྦོད་གཏོང་ངན་པ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ འཛིང་རྩོད་འཁོན་ཡ་བྱེད་པའི་དགྲ་བོ༔ མཐུ་བུ་ལོན་བཞིན་དུ་སྙོག་པའི་དམ་ཉམས་བྱད་མ་འདི༔ མཐོ་སྲིད་པའི་རྩེ་མོ༔
དམའ་ན་རཀ་རྡོ་རྗེ༔ འཇིག་རྟེན་གྱི་མངལ༔ ས་འོག་ས་སྟེང་ས་བླ་བར་སྣང་༔ ཆོས་བོན་སྲུང་མའི་སྐྱབས་འོག་གར་གནས་ཀྱང་༔ ལས་ཀྱི་ཕོ་ཉ་ནག་པོ་སྟོང་གི་ཚོགས་རྣམས་ཀྱིས༔ རང་དབང་མེད་པར་སྦུར་མ་རླུང་གིས་ཁྱེར་བ་བཞིན་དུ༔ གཟུགས་ཀྱི་ལིངྒ་འདི་ལ་ཁུག་ཅིག༔ བཛྲ་ཨངྐུ་ཤ་ཡ་དགྲ་བོ་ཛཿ ནྲྀ་ཏྲི་གཟེར་ཐུམས༔ རྨུག་ཆིངས་ཁུག་དྲིལ་རྦད་གཏུབས༔
ནན་ནན༔ དེ་ནས་ཕོ་ཉ་འགྱེད་པ་ནི༔ ཧཱུྃ༔ བདག་ཉིད་ལེགས་ལྡན་ནག་པོ་ཡི༔ ཐུགས་ལས་སྤྲུལ་པའི་ཕོ་ཉའི་ཚོགས༔ དྲེགས་པ་ལྷ་སྲིན་སྡེ་བརྒྱད་རྣམས༔ རྫུ་འཕྲུལ་རླུང་གི་རྟ་ལ་ཞོན༔ ལས་ཀྱི་སྤུ་གྲི་གཡས་ལ་ཐོགས༔ འགུགས་པའི་ལྕགས་ཀྱུ་གཡོན་ན་གདེང་༔ མུན་པའི་ཞགས་པ་གྲུ་ལ་བཀོན༔
སྟོབས་ཀྱིས་སྐད་ཅིག་དཔག་ཚད་ཁྱབ༔ ཆོས་ཤིག་རྦད་དོ་དྲེགས་པའི་ཚོགས༔ ཡིད་ལ་དམིགས་པའི་དགྲ་བོ་འདི༔ སྟེང་འོག་ཕྱོགས་བཅུར་གར་གནས་ཀྱང་༔ ལས་མཁན་ཕོ་ཉས་མགུལ་ནས་ཁྲིད༔ འགུགས་པའི་ལྕགས་ཀྱུས་སྙིང་ནས་ཟུངས༔ མུན་པ་ནག་པོས་མདུན་ནས་བསུས༔ ལས་ཀྱི་རླུང་གིས་རྒྱབ་ནས་དེད༔ བླ་འགུགས་ལིངྒ་འདི་ལ་ཕོབ༔ འཛིན་ཅིང་བསྒྲལ་བའི་ཕྲིན་ལས་མཛོད༔
ཨོཾ་བཛྲ་ཨངྐུ་ཤ་ཡ་ཨ་མུ་ཀ་ཛ་ཛཿ རུ་ཏྲ་ཛཿ ཏྲིག་ཐུམ་བཾ་རིལ་ཤག་རྦད༔ མྱོག་ཐུམ༔ དེ་ནས་ལྷ་དང་དབྱེ་བ་ནི༔ བྱ་རོག་དང་འུག་པའི་སྒྲོ་ཐོགས་ནས་གུ་གུལ་བདུག་ཅིང་༔ ཧཱུྃ༔ ཁྲག་འཐུང་ཕོ་རྒྱུད་སྤྲུལ་པ་ནི༔ ཁཱ་ཁ་མུ་ཁ་བྱ་རོག་གདོང་༔ ཤ་ཟ་མོ་རྒྱུད་ལས་བྱེད་ནི༔
ཧུ་ལུ་མུ་ཁ་འུག་པའི་གདོང་༔ ཕྱག་ན་ལྷ་དབྱེའི་སྤུ་གྲི་འཛིན༔ དམ་ཉམས་དགྲ་བོ་ལས་ངན་འདི༔ སྲུང་སྐྱོབ་བན་བོན་ལྷ་དང་ཕྱེས༔ ལྷན་སྐྱེས་སྲོག་ལྷ་ལུས་ལྷ་ཕྱེས༔ ཡུལ་གནས་དགྲ་ལྷ་གཉེན་དང་ཕྱེས༔ དགྲ་བོར་མགོན་དང་སྐྱབས་བྱེད་རྣམས༔ རྡུལ་ཕྲན་བཞིན་དུ་གཏོར་བར་གྱིས༔ དགྲ་བོ་བདུད་དང་ད་སྤྲོད་ཅིག༔ སྔོན་ལས་འཕྲལ་རྐྱེན་བདུད་དང་སྤྲོད༔
ནག་པོ་འཆི་བདག་ལག་ཏུ་གཏོད༔ བྱེད་དུ་ཆུག་ཅིང་ཁྲམ་ལ་ཐོབ༔ རྡུལ་ཕྲན་བཞིན་དུ་བརླག་པར་གྱིས༔ ཨོཾ་ཁཱ་ཁ་མུ་ཁ་དགྲ་བོ་ཤག་ཕྱེས༔ ཧུ་ལུ་མུ་ཁ་དགྲ་བོ་ཤག་ཕྱེས༔ ཕེ་ཤ་ཏྲིག་ཤ་དགྲ་བོ་ཤག་ཕྱེས༔ ཁ་ཐུན་རྦད་ནན་དགྲ་བོ་ཤག་ཕྱེས༔ གཟེར་ཐུམ་མྱོག་ཆིངས་དགྲ་བོ་ཤག་ཕྱེས༔ དགྲ་བོ་ཐུམས་ཤིག་དྲིལ་ནན༔ ཞེས་ལྷ་དང་ཕྱེས་ཤིང་བདུད་དང་སྤྲོད༔
ཐུན་བརྡེག་ཅིང་དྲག་སྔགས་བཟླས༔ དེ་ནས་བསྒྲལ་ཕུར་ཐོགས་ནས༔ ཧཱུྃ༔ དཔལ་ཆེན་ཐུགས་ལས་སྤྲུལ་པ་ཡི༔ སྲས་མཆོག་བཛྲ་ཀི་ལ་ཡཱ༔ ཁྲག་འཐུང་ལེགས་ལྡན་བྱ་རོག་གདོང་༔ ཕྱག་ན་གནམ་ལྕགས་ཕུར་པ་བསྒྲིལ༔ རྒྱ་མདུད་འབྲུག་སྟོང་འུ་རུ་རུ༔ འཆང་བཟུང་གློག་དམར་ཁྱུགས་སེ་ཁྱུག༔ ཆུ་སྲིན་ཚྭ་ཚྭ་ཐོ་རོ་རོ༔
ཟུར་གསུམ་མེ་ལྕེ་ཡ་ལ་ལ༔ དགྲ་བོའི་སྙིང་དུ་ཀཱི་ལ་ཡཱ༔ དཀར་ནག་སྲོག་གི་རྟཻན་ཕུར་ཆོད༔ རྡུལ་དུ་བརླག་པའི་ཕྲིན་ལས་མཛོད༔ ཨོཾ་བཛྲ་ཀཱི་ལི་ཀཱི་ལ་སརྦ་བིགྷྣཱན་བཾ་ཧཱུྃ་ཕཊ྄ཿ ཨོཾ་བཛྲ་ཀཱི་ལ་ཁཱ་ཁ་མུ་ཁ་ཡ༔ དགྲ་བོའི་སྙིང་སྲོག་ལ་རྦད་རྦད༔ ཤ་ལ་གཏུབ་གཏུབ༔ སྙིང་རྩ་མྱོག་མྱོག་འུར་འུར་ཤིག་ཤིག་རྦད་རྦད༔ དེ་ནས་ཐུན་བརྡེག་པ་ནི༔
ཧཱུྃ༔ ཉུངས་ཐུན་ཟོར་མདའ་ལམས་སེ་ལམ༔ མེ་ཐུན་ཚྭ་ཚྭ་སི་ལི་ལི༔ དུག་ཐུན་རླུང་ལྟར་ཚུབས་སེ་ཚུབ༔ ཁྲག་ཐུན་ནད་ཡམས་ཕྱུ་རུ་རུ༔ རྡོ་ཐུན་རྦབ་རྒོད་ཤ་ར་ར༔ མཚེ་ཐུན་གཟེར་མདའ་ཀྱུ་རུ་རུ༔ ལྕགས་ཐུན་ཟངས་ཐུན་ཆི་ལི་ལི༔ མཚོན་ཐུན་རྣོ་ངར་ཟིངས་སེ་ཟིང་༔ གཅོད་བྱེད་རལ་གྲི་སྐར་ལྟར་འཁྲུགས༔
ཐུན་དང་མཚོན་ཆའི་ཆར་པ་ཕོབ༔ ཐུན་བྷྱོ་རཾ་བྷྱོ་རྦད་བྷྱོཿཏྲག་བྷྱོཿ ཏྲིག་ཐུམ་མྱོག་ཐུམ་གཟེར་ཐུམ༔ མཱ་ར་ཡ་རྦད་རྦད༔ ཅེས་མཚོན་གྱིས་གཏུབ་ཅིང་འབུལ་བ་ནི༔ ཧཱུྃ༔ དཔལ་ཆེན་ལེགས་ལྡན་མགོན་པོའི་ལྷ་ཚོགས་རྣམས༔ གནམ་ས་གླིང་བཞི་དགྱེས་པའི་ཞལ་ཕྱེས་ཤིག༔ གངས་དཀར་རི་རབ་གཏམས་པའི་སྒྲོལ་མཆེ་གཙིགས༔ མྱུར་མགྱོགས་གློག་དམར་འཁྱུག་པའི་ལྗགས་རྐྱོངས་ལ༔
དམིགས་པའི་དམ་ཉམས་དགྲ་བོའི་ཤ་ཁྲག་བཞེས༔ ལྷུན་གྲུབ་བདེ་སྟོང་ཟབ་པའི་མགྲིན་པར་དྲོངས༔ ལྷག་མེད་ཁྲོ་རྒྱལ་འདུས་པའི་ལྟོ་བར་བསྐྱིལ༔ དགྱེས་ཤིང་ལྷག་མ་མེད་པར་བཞེས་སུ་གསོལ༔ ཨོཾ་ཨཱཿཧཱུྃ༔ བླ་མ་ཡི་དམ་མཁའ་འགྲོ་དམ་ཅན་སྲུང་མ་རྣམས་ཀྱིས་དགྲ་བགེགས་ཀྱི་མ་ཧཱ་མཱཾ་ས་ཙིཏྟ་རཀྟ་གོ་རོ་ཙ་ན་བ་སུ་ཏ་ཁཱ་ཧི༔ ཞེས་ཕུུལ་ཞིང་སྨན་རཀ་གིས་བྲན༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་སྦས་ཚལ་པདྨའི་ལུང་ནས་གདན་དྲངས་ཤིང༌། སྒྲུབ་གནས་པདྨ་ཆོས་འབྱུང་གླིང་དུ་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །། མ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས་མགོན་པོའི་རྩང་བསྐུལ་ཁྲག་ཞག་འབར་བ་བཞུགས་སོ༔ གསང་བ་ཟིལ་གནོན་ལྷ་ལ་འདུད༔
ས་མ་ཡ༔ བདག་འདྲ་པདྨ་འབྱུང་གནས་ཀྱིས༔ རྩང་བཟློག་བྱད་མའི་སྙིང་གཟེར་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དེ་ནས་རྩང་བཟློག་བྱ་བ་ནི༔ རྩང་ལ་རཀྟས་བྲན་བྱས་ཤིང་༔ ཐུགས་དམ་བསྐུལ་བའི་རིམ་པ་ནི༔
ཧཱུྃ༔ རབ་འཇིགས་དུར་ཁྲོད་ཁྲག་ཞག་ཀློང་དཀྱིལ་ནས༔ ལས་མཁན་ཤན་པ་རྩང་གི་ལྷ་ཚོགས་རྣམས༔ དམར་ནག་ཕོ་བྲང་གནས་འདིར་གཤེགས་སུ་གསོལ༔ ཁྲག་མཆོད་དམར་ཆེན་རྒྱ་མཚོ་འདི་བཞེས་ལ༔ ཟློག་སྒྱུར་དྲག་པོའི་ཕྲིན་ལས་འགྲུབ་པར་མཛོད༔ ཧཱུྃ༔ གདུག་པའི་རྩང་ཕུར་དམར་ནག་དབལ་ཟུར་གསུམ༔ ལས་མཁན་ཤན་པ་ཕུར་བུའི་འགྲོས་སུ་བཙུགས༔ ཤ་ཁྲག་བརྒྱན་ཅིང་རྒྱུ་མའི་ཞགས་པས་བསྡམས༔
ཧཱུྃ་བྷྱོཿ ཟློག་རྦད་དྲག་སྔགས་ལོག་ལ་བྲིས༔ རྩེ་མོར་བསྐལ་པའི་མེ་རི་ཝ་ལ་ལ༔ སྐེད་པ་རྒྱ་མདུད་ཤ་ཟ་ལས་མཁན་མཁར༔ རྩ་བར་བསྐལ་པའི་མུན་ནག་ཐིབས་སེ་ཐིབ༔ གཟིར་འདེབས་ཕོ་ཉ་རྔམ་པའི་རྩང་ཕུར་འདི༔ དགྲ་བགེགས་བྱད་མའི་སྙིང་ལ་ད་ཐོབ་ཅིག༔ དགྲ་བོ་ལྷ་སྲུང་ཕོ་ཉ་རྩང་གིས་ཟློག༔ ཧཱུྃ༔ རྩང་ཕུར་རྩེ་མོར་ལྕགས་ཀྱི་བྱ་རོག་གྲགས༔
སྐེད་པར་དྲེད་མོང་རལ་བསིགས་གཡེངས་སེ་གཡེང་༔ རྩ་བར་དོམ་ནག་སྨྱོན་པ་བྲེངས་སེ་བྲེང་༔ སྲོག་ལེན་ཕོ་ཉ་རྦད་པའི་རྩང་ཕུར་འདི༔ དགྲ་བགེགས་བྱད་མའི་སྙིང་ལ་ད་ཐོབ་ཅིག༔ དགྲ་བོའི་མི་ནོར་ཡུལ་ཞིང་རྩང་གིས་ཟློག༔ ཧཱུྃ༔ རྩང་རྩེར་ཤན་པས་གར་ཐབས་ཁྲིགས་སེ་ཁྲིག༔ སྐེད་པར་ལས་མཁན་སྲོག་ལེན་ཞུངས་སེ་ཞུང་༔ རྩ་བར་ཤ་ཟ་བུ་ཡུག་ཚུབས་སེ་ཚུབ༔ ཤན་པའི་དམག་དཔུང་འགྱེད་པའི་རྩང་ཕུར་འདི༔
དགྲ་བགེགས་བྱད་མའི་སྙིང་ལ་ད་ཐོབ་ཅིག༔ དགྲ་བོ་རིགས་རྒྱུད་ནང་ཚན་རྩང་གིས་ཟློག༔ ཧཱུྃ༔ རྩང་རྩེར་དྲག་སྔགས་ཧཱུྃ་སྒྲ་དི་རི་རི༔ སྐེད་པར་ཟློག་སྔགས་དམོད་པ་ཤ་ར་ར༔ རྩ་བར་རྦད་བསད་འཁོར་ལོ་ཀྱི་ལི་ལི༔ ཁྲོ་རྒྱལ་དམོད་སྔགས་འདུས་པའི་རྩང་ཕུར་འདི༔ དགྲ་བགེགས་བྱད་མའི་སྙིང་ལ་ད་ཐོབ་ཅིག༔ དགྲ་བོའི་སྔགས་བཟླས་དམོད་པ་རྩང་གིས་ཟློག༔ ཧཱུྃ༔
དཔལ་ཆེན་མགོན་པོ་ནག་པོ་ཡི༔ ཕྱག་ན་སྤྲུལ་པའི་རྩང་ཕུར་འབུམ༔ མཐོ་དམན་སྲིད་པའི་རྩེ་མོར་གཟེངས༔ ཆེ་ཆུང་རི་རབ་རྔམས་པའི་སྟབས༔ མང་ཉུང་རྩི་ཤིང་རྣོ་བའི་ངར༔ གཟིར་འདེབས་ཐོག་རྒོད་ལྷུང་བའི་ཤུགས༔ གཏུམ་དྲག་དྲག་པོ་ལས་ཀྱི་རྩང་༔ ཁྲག་མཆོད་དམར་པོ་འདི་བཞེས་ལ༔ ཆག་ཆེ་ཉམ་ང་དགྲ་ལ་ཟློག༔ བྱད་ཟོར་ཕུར་ཁ་དགྲ་ལ་ཟློག༔
རྐྱེན་ཁ་གློ་བུར་དགྲ་ལ་ཟློག༔ དམག་འཁྲུག་ནད་མཚོན་དགྲ་ལ་ཟློག༔ མི་རུང་ལྟས་ངན་སྣ་ཚོགས་རྣམས༔ ཕ་རོལ་དགྲ་ལ་བཟློག་ཏུ་གསོལ༔ ཐུན་བྷྱོ་ཟོར་བྷྱོཿ རྦད་བྷྱོ་ཧ་ལ་ཚལ་པ་ཤག་ཕྱེ་མ་དགྲ་བོ་བྷྱོ་བྷྱོ་ཟློག་ཟློག༔ ཅེས་ཟློག་སྔགས་བཟླས་ཤིང་བྱད་ཟོར་ཕུར་ཁ་དགྲ་ལ་བཟློགས་པར་བསམ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔
སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་སྦས་ཚལ་ནས་གདན་དྲངས་ཤིང་ཆོས་གླིང་དུ་ཤོག་སེར་ནས་བསྒྱུར་རོ། སརྦ་མངྒ་ལཾ།། །། ཙ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་བཟློག་པ་ཡང་གསང་དགུ་སྒྲིལ་བཞུགས་སོ༔ ཁྲག་འཐུང་ལེགས་ལྡན་ནག་པོར་བསྟོད༔
ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་ཐོད་ཕྲེང་གིས༔ ཕྱི་རབས་རྣལ་འབྱོར་རིག་འཛིན་གྱི༔ རྐྱེན་ངན་བར་ཆད་བཟློག་པའི་ཕྱིར༔ ཡང་ཟབ་མགོན་པོའི་སྨད་ལས་བསྟན༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ དེ་ནས་བཟློག་པ་བྱ་བ་ནི༔ མདོས་ཁྲག་མཆོད་དང་བདུད་རྩིས་བྲན་བྱས་ཏེ༔
ཡེ་ཤེས་དང་འཇིག་རྟེན་གྱི་ཁྲོ་བོ་ཐམས་ཅད་ཞལ་ཕྱིར་གཟིགས་ཏེ༔ བཟློག་བའི་ལས་བྱེད་པར་བསམ༔ ཧཱུྃ༔ བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ མ་ཧཱ་ཀཱ་ལ་དཔལ་འབར་མཐུ་བོ་ཆེ༔ ཡེ་ཤེས་ལས་དང་འཇིག་རྟེན་ཁྲོ་བོའི་ཚོགས༔ མི་མངོན་ཆོས་ཀྱི་དབྱིངས་ནས་སྐུར་བཞེངས་ཤིག༔ དེ་རིང་ཟློག་སྒྱུར་དྲག་པོའི་ཕྲིན་ལས་མཛོད༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཕྱི་ནང་འགལ་རྐྱེན་བཟློག་པའི་ཕྲིན་ལས་མཛོད༔
ཧཱུྃ༔ སྔོན་ཚེ་བཟློག་པ་གང་ནས་བྱུང་༔ འོག་མིན་ལྷུན་གྲུབ་ཕོ་བྲང་དུ༔ ཡེ་ཤེས་འཇིག་རྟེན་འཐབ་པའི་ཚེ༔ དཔལ་ཆེན་ཆེ་མཆོག་ཁྲོ་བོ་ཡིས༔ འཇིགས་བྱེད་ལས་ཀྱི་དལ་ཆེན་བཞེངས༔ སྟོབས་འདུས་རང་བྱུང་གཏོར་སྣོད་དུ༔ རྩལ་ལྡན་དྲག་པོའི་གཏོར་ཆེན་བཤམས༔ གཏུམ་རྔམ་གཟིར་འདེབས་རྩང་གིས་བརྒྱན༔ བདེན་གཉིས་དྲག་སྔགས་བཏབ་པའི་ཚེ༔
འཇིག་རྟེན་ཁྲོ་བོའི་གདོན་ཚོགས་བཅོམ༔ སྔོན་ཚེ་བཟློག་བྱུང་དེ་བཞིན་དུ༔ དེ་རིང་རྣལ་འབྱོར་བདག་ཅག་གིས༔ འགལ་རྐྱེན་བར་ཆད་བཟློག་ཏུ་གསོལ༔ ཧཱུྃ༔ དེ་ནས་བཟློག་པ་གང་ནས་བྱུང་༔ ནང་པ་སངས་རྒྱས་བསྟན་པ་ལ༔ ཕྱི་པ་མུ་སྟེགས་བདུད་ཀྱིས་འཚེ༔ དུས་གསུམ་སངས་རྒྱས་བཀའ་བགྲོས་པས༔ ལེགས་ལྡན་མགོན་པོ་ནག་པོ་བྱོན༔
སྟོབས་བཅུ་འདུས་པའི་དཀྱིལ་འཁོར་བཞེངས༔ སྲིད་གསུམ་རྔམ་ཀློང་གཏོར་སྣོད་དུ༔ རྩལ་ཆེན་དཔལ་གྱི་ཟོར་བཟློག་བཤམས༔ སྡེ་བརྒྱད་ཕོ་ཉ་རྩང་གིས་བརྒྱན༔ དྲག་སྔགས་རང་སྒྲ་སྒྲོག་པའི་ཚེ༔ མུ་སྟེགས་དམག་ཚོགས་རྡུལ་དུ་བརླགས༔ སྔོན་བྱུང་བཟློག་པ་དེ་བཞིན་ཏུ༔ དེ་རིང་རྣལ་འབྱོར་བདག་ཅག་གིས༔ ཕྱི་ནང་བར་ཆོད་དགྲ་ལ་ཟློག༔ ཧཱུྃ༔
མ་ཧཱ་ཀཱ་ལ་མཐུ་བོ་ཆེ༔ གཟི་ལྡན་མེ་འོད་ཀློང་ནས་བཞེངས༔ ཟློག་སྒྱུར་ཕྲིན་ལས་དུས་ལ་བབ༔ ཡེ་ཤེས་འཇིག་རྟེན་བཀའ་ཆད་རྣམས༔ དམར་ནག་གཏོར་མས་བཟློག་ཏུ་གསོལ༔ འཇིག་རྟེན་ཁྲོ་བོའི་བར་ཆོད་རྣམས༔ དམར་ནག་གཏོར་མས་བཟློག་ཏུ་གསོལ༔ ཤ་ཟས་བསུ་བ་གཏོང་བ་རྣམས༔ དམར་ནག་གཏོར་མས་བཟློག་ཏུ་གསོལ༔ ལྷ་ཡི་བཀའ་ཆད་འབེབས་པ་རྣམས༔
དམར་ནག་གཏོར་མས་བཟློག་ཏུ་གསོལ༔ ལྷ་མིན་མཚོན་ཆ་འཁྲུགས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ ཁྲག་འཐུང་ངན་སྔགས་འབེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ རྒྱ་གར་ཆོས་ཀྱི་ཟོར་ཟློག་རྣམས༔ དམར་ནག་གཏོར་མས་བཟློག་ཏུ་གསོལ༔ ཞང་ཞུང་བོན་པོས་མཐུ་སྒྲུབ་རྣམས༔ དམར་ནག་གཏོར་མས་བཟློག་ཏུ་གསོལ༔ སུམ་ཡུལ་གླང་ཟོར་དམོད་པ་རྣམས༔
དམར་ནག་གཏོར་མས་བཟློག་ཏུ་གསོལ༔ མེ་ཉག་རྩྭ་དུར་གདན་བགོས་རྣམས༔ དམར་ནག་གཏོར་མས་བཟློག་ཏུ་གསོལ༔ སྔགས་པས་ཀོང་ཟོར་འཕེན་པ་རྣམས༔ དམར་ནག་གཏོར་མས་བཟློག་ཏུ་གསོལ༔ བན་དེའི་དམོད་སྔགས་འདེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ བོན་པོའི་དབལ་ཁ་འདེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ ལི་ཡི་སྤར་སྨེ་གདན་བགོས་རྣམས༔
དམར་ནག་གཏོར་མས་བཟློག་ཏུ་གསོལ༔ འབྱུང་པོས་གདུག་པའི་ཐོག་ཟོར་རྣམས༔ དམར་ནག་གཏོར་མས་བཟློག་ཏུ་གསོལ༔ གནམ་སྨན་དཀར་མོའི་རྒྱངས་གླུ་རྣམས༔ དམར་ནག་གཏོར་མས་བཟློག་ཏུ་གསོལ༔ ཐེའུ་རང་དཀར་ནག་ཁྲ་གསུམ་རྣམས༔ དམར་ནག་གཏོར་མས་བཟློག་ཏུ་གསོལ༔ དམུ་ཡི་གནམ་རྡོ་འཕེན་པ་རྣམས༔ དམར་ནག་གཏོར་མས་བཟློག་ཏུ་གསོལ༔ འདྲེ་མོ་མི་རུ་བརྫུ་བ་རྣམས༔
དམར་ནག་གཏོར་མས་བཟློག་ཏུ་གསོལ༔ སྲིན་མོས་བླ་ཚེ་རྐུ་བ་རྣམས༔ དམར་ནག་གཏོར་མས་བཟློག་ཏུ་གསོལ༔ སྨན་མོས་བསླུ་བ་འདེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ བདུད་མོ་བོང་ཞོན་འགྱུ་བ་རྣམས༔ དམར་ནག་གཏོར་མས་བཟློག་ཏུ་གསོལ༔ མི་མིན་རོ་ཁུར་མཐོང་བ་རྣམས༔ དམར་ནག་གཏོར་མས་བཟློག་ཏུ་གསོལ༔ བཤན་པས་བཤའ་གྲི་བརྡར་བ་རྣམས༔
དམར་ནག་གཏོར་མས་བཟློག་ཏུ་གསོལ༔ གྲེ་བོ་ཡུལ་ལ་ཆགས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ འབྱུང་པོ་འདྲེ་རྒོད་འགྱུ་བ་རྣམས༔ དམར་ནག་གཏོར་མས་བཟློག་ཏུ་གསོལ༔ བསེ་རག་ཁྱིམ་དུ་ཞུགས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ ཕྱྭ་གཡང་སྤར་སྨེ་ཉམས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ ཕ་མེས་དུར་སྲི་ལངས་པ་རྣམས༔
དམར་ནག་གཏོར་མས་བཟློག་ཏུ་གསོལ༔ ཡུལ་ཁྱིམ་འདྲེ་ཆག་ཆེ་བ་རྣམས༔ དམར་ནག་གཏོར་མས་བཟློག་ཏུ་གསོལ༔ སྦྲ་གུར་ཆོན་ཐག་རྒྱུག་པ་རྣམས༔ དམར་ནག་གཏོར་མས་བཟློག་ཏུ་གསོལ༔ རི་དྭགས་ཁྱིམ་དུ་འོང་བ་རྣམས༔ དམར་ནག་གཏོར་མས་བཟློག་ཏུ་གསོལ༔ རི་བཙན་ནང་དུ་ལོག་པ་རྣམས༔ དམར་ནག་གཏོར་མས་བཟློག་ཏུ་གསོལ༔ འཆི་བ་གཤིན་རྗེའི་རྟ་རྒྱུག་རྣམས༔
དམར་ནག་གཏོར་མས་བཟློག་ཏུ་གསོལ༔ གནམ་ས་མེ་ཆེན་འབར་བ་རྣམས༔ དམར་ནག་གཏོར་མས་བཟློག་ཏུ་གསོལ༔ སྲིན་བྱས་ཀུ་སྒྲ་འདེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ གཅན་གཟན་སྒོ་རྩར་ཟུག་པ་རྣམས༔ དམར་ནག་གཏོར་མས་བཟློག་ཏུ་གསོལ༔ ཁྱིམ་དུ་བདུད་བྱས་ཚང་བཅས་རྣམས༔ དམར་ནག་གཏོར་མས་བཟློག་ཏུ་གསོལ༔ བྱ་ཐན་ཁྱིམ་དུ་ཞུགས་པ་རྣམས༔
དམར་ནག་གཏོར་མས་བཟློག་ཏུ་གསོལ༔ བྱ་ནག་སྡེར་འཛིང་བྱེད་པ་རྣམས༔ དམར་ནག་གཏོར་མས་བཟློག་ཏུ་གསོལ༔ ལོ་དང་ཤིང་འབྲས་སྐམ་པ་རྣམས༔ དམར་ནག་གཏོར་མས་བཟློག་ཏུ་གསོལ༔ ལྷ་ཡིས་བཀའ་ཆད་འབེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ གཤིན་རྗེའི་འཁོར་ལོ་བསྐོར་བ་རྣམས༔ དམར་ནག་གཏོར་མས་བཟློག་ཏུ་གསོལ༔ ཀླུ་ཡི་གཏད་ལ་འདེབས་པ་རྣམས༔
དམར་ནག་གཏོར་མས་བཟློག་ཏུ་གསོལ༔ གནོད་སྦྱིན་ཟ་ཁ་སྟོན་པ་རྣམས༔ དམར་ནག་གཏོར་མས་བཟློག་ཏུ་གསོལ༔ རྒྱལ་པོས་སྨྱོ་འབོག་གཏོང་བ་རྣམས༔ དམར་ནག་གཏོར་མས་བཟློག་ཏུ་གསོལ༔ བཙན་གྱི་ཇག་པ་འཕྱོ་བ་རྣམས༔ དམར་ནག་གཏོར་མས་བཟློག་ཏུ་གསོལ༔ བདུད་ཀྱིས་ཁྲམ་ཁར་འདེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ མ་མོས་ནད་ཡམས་གཏོང་བ་རྣམས༔
དམར་ནག་གཏོར་མས་བཟློག་ཏུ་གསོལ༔ ས་བདག་ཞ་གྲུམ་མཛེ་རིགས་རྣམས༔ དམར་ནག་གཏོར་མས་བཟློག་ཏུ་གསོལ༔ ཀླུ་བདུད་ནག་པོའི་ལྷོག་ཡམས་རྣམས༔ དམར་ནག་གཏོར་མས་བཟློག་ཏུ་གསོལ༔ དྲི་ཟས་མདངས་ལ་འཕྲོག་པ་རྣམས༔ དམར་ནག་གཏོར་མས་བཟློག་ཏུ་གསོལ༔ བྱད་ཁ་ཕུར་ཁ་འབེབས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ མེ་ལྷས་ཧོམ་སྦར་གནོད་པ་རྣམས༔
དམར་ནག་གཏོར་མས་བཟློག་ཏུ་གསོལ༔ སྲིན་པོས་བར་གཅོད་བརྩམ་པ་རྣམས༔ དམར་ནག་གཏོར་མས་བཟློག་ཏུ་གསོལ༔ རོ་ལངས་འབྱུང་པོ་འཁྲུག་པ་རྣམས༔ དམར་ནག་གཏོར་མས་བཟློག་ཏུ་གསོལ༔ མ་རུངས་གཤིན་རྗེའི་ཤོ་རྡེལ་རྣམས༔ དམར་ནག་གཏོར་མས་བཟློག་ཏུ་གསོལ༔ རླུང་ལྷས་ཁང་ཁྱིམ་གཡེར་བ་རྣམས༔ དམར་ནག་གཏོར་མས་བཟློག་ཏུ་གསོལ༔ བགེགས་ཀྱིས་བར་དུ་གཅོད་པ་རྣམས༔
དམར་ནག་གཏོར་མས་བཟློག་ཏུ་གསོལ༔ ཐེའུ་རང་སྲིད་གཡང་རྐུ་བ་རྣམས༔ དམར་ནག་གཏོར་མས་བཟློག་ཏུ་གསོལ༔ དབང་ལྡན་ས་སྲུང་འཁྲུགས་པ་རྣམས༔ དམར་ནག་གཏོར་མས་བཟློག་ཏུ་གསོལ༔ མ་ཡམས་སུན་མ་གཏོང་བ་རྣམས༔ དམར་ནག་གཏོར་མས་བཟློག་ཏུ་གསོལ༔ བརྟན་མས་ཡུལ་འཁྲུགས་གཏོང་བ་རྣམས༔ དམར་ནག་གཏོར་མས་བཟློག་ཏུ་གསོལ༔ ཡུལ་ལྷས་ཕྲག་དོག་གཏོང་བ་རྣམས༔
དམར་ནག་གཏོར་མས་བཟློག་ཏུ་གསོལ༔ ས་སྲིན་ནག་པོའི་དུག་མདའ་རྣམས༔ དམར་ནག་གཏོར་མས་བཟློག་ཏུ་གསོལ༔ འགོང་པོས་རྨ་གཡང་རྐུ་བ་རྣམས༔ དམར་ནག་གཏོར་མས་བཟློག་ཏུ་གསོལ༔ ཆེ་སྲི་ཆུང་སྲི་དར་སྲི་རྣམས༔ དམར་ནག་གཏོར་མས་བཟློག་ཏུ་གསོལ༔ རྒན་སྲི་གཞོན་སྲི་གྲི་སྲི་རྣམས༔ དམར་ནག་གཏོར་མས་བཟློག་ཏུ་གསོལ༔ ནད་སྲི་ཡམས་སྲི་དགྲ་སྲི་རྣམས༔
དམར་ནག་གཏོར་མས་བཟློག་ཏུ་གསོལ༔ ལོ་སྐག་ཟླ་སྐག་ཞག་སྐག་རྣམས༔ དམར་ནག་གཏོར་མས་བཟློག་ཏུ་གསོལ༔ ནད་སྐག་འཆི་སྐག་དུས་སྐག་རྣམས༔ དམར་ནག་གཏོར་མས་བཟློག་ཏུ་གསོལ༔ ཕོ་བདུད་དལ་ཁ་གཡས་སུ་སྒྱུར༔ མོ་བདུད་དལ་ཁ་གཡོན་དུ་སྒྱུར༔ སྤྱི་བདུད་དལ་ཁ་མཁའ་ལ་སྒྱུར༔ བཟློག་ཅིང་བསྒྱུར་བའི་ཕྲིན་ལས་མཛོད༔ ཨོཾ་ཀཱ་ལ་ཏྲག་རཀྴ་ཡ་བྱད་ཁ་རྦོད་གཏོང་ཐམས་ཅད་དགྲ་ལ་ཟློག༔
བྷྱོ་བྷྱོ་ཟློག་ཟློག༔
ཅེས་ཟློག་སྔགས་བཟླ་ཞིང་རྐྱེན་ངན་བར་ཆོད་དགྲ་ལ་བཟློག་པར་བསམ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་སྦས་ཚལ་ནས་གདན་དྲངས་ཤིང་གསང་སྔགས་ཆོས་གླིང་དུ་ཤོག་སེར་ནས་ཞལ་བཤུས་སོ།། །།
ཚ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་གསེར་སྐྱེམས་མཆོག་གཉིས་བདེ་ཆེན་བཞུགས་སོ༔ ཁྲག་འཐུང་ལེགས་ལྡན་ནག་པོར་བསྟོད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་ཐོད་ཕྲེང་གིས༔ གསེར་སྐྱེམས་ལྷ་མའི་མངོན་བརྒྱན་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔
ས་མ་ཡ༔ རྒྱ་རྒྱ་རྒྱ༔ གསེར་སྐྱེམས་བྱ་བའི་རིམ་པ་ནི༔ རིན་ཆེན་སྣོད་མཆོག་ལེགས་པའི་ནང་༔ འབྲས་རྒུན་བུ་རམ་ཆང་གིས་གཏམས༔ གསེར་མཆོད་ཕུད་དང་བསྲེ་བར་བྱ༔ རང་ཉིད་དྲག་པོའི་ཏིང་འཛིན་དང་༔ གསེར་སྐྱེམས་སྦྲེང་ཞིང་འདི་སྐད་དོ༔ ཧཱུྃ༔ ཆོས་དབྱིངས་ནམ་མཁའ་ཡངས་པའི་དཀྱིལ་འཁོར་ནས༔
ཀུན་ཏུ་བཟང་པོ་ཆེ་མཆོག་ཞི་ཁྲོའི་ལྷ༔ རིག་འཛིན་རྒྱལ་བ་བརྒྱུད་བཅས་མ་ལུས་ཀུན༔ མི་མངོན་ཆོས་ཀྱི་དབྱིངས་ནས་སྐུར་བཞེངས་ཤིག༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ སྒྲུབ་པའི་རིག་འཛིན་བདག་གི་རྒྱབ་རྟེན་མཛོད༔ ཕ་རོལ་བྱད་མ་དགྲ་བགེགས་ཆམ་ལ་ཕོབ༔ ཧཱུྃ༔ མཐིང་ནག་གྲུ་གསུམ་ཨེ་ཡི་ཀློང་དཀྱིལ་ནས༔ མགོན་ཆེན་སྡེ་ལྔ་ཡང་འཁོར་བྱེ་བ་འབུམ༔ དཀྱིལ་འཁོར་གཉན་གྱི་ལྷ་ཚོགས་མ་ལུས་ཀུན༔
ཆེ་བཙན་མྱུར་མགྱོགས་དྲག་པོའི་ཀློང་ནས་བཞེངས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ སྒྲུབ་པའི་རིག་འཛིན་བདག་གི་དཔུང་གྲོགས་མཛོད༔ ཕ་རོལ་བྱད་མ་ལྷ་སྲུང་ཆམ་ལ་ཕོབ༔ ཧཱུྃ༔ ཁྲག་ཞག་མེ་རླུང་འཁྲུགས་པའི་ཀློང་དཀྱིལ་ནས༔ ལེགས་ལྡན་ནག་པོ་སྲོག་བདག་བྱ་རོག་གདོང་༔ དཔལ་འབར་ཞིང་སྐྱོང་མ་གཟའ་རྡོ་རྗེ་ལེགས༔ ཁྱད་པར་གཉེར་གཏད་གཏེར་སྲུང་ཕོ་ཉའི་ཚོགས༔ ཐོགས་མེད་མངོན་རྒྱུག་རྩལ་གྱིས་དབྱིངས་ནས་བཞེངས༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མྱུར་མགྱོགས་སྡེ་བརྒྱད་དམག་ཚོགས་དགྲ་ལ་དྲོངས༔ ཧཱུྃ༔ སྲིད་གསུམ་མ་འགགས་སྟོང་པའི་ད་ལ་ནས༔ ལྷ་ཀླུ་གཟའ་དང་སྡེ་བརྒྱད་ཕྱོགས་སྐྱོང་བཅུ༔ རྒྱུ་སྐར་རྩ་བརྒྱད་འགྱུ་བ་སུམ་ཅུ་གཉིས༔ སྒྲ་གཅན་ཧལ་ཁྱི་གནམ་ཁྱི་ཀི་ཀང་དང་༔ ཁྲ་ཚ་ཟིན་ཕུང་ཁྱབ་འཇུག་བཱིཥྚི་དང་༔ དབང་མོ་བསྟན་མ་འབྱུང་པོ་ས་བདག་འབུམ༔ ལོ་ཆེན་དྲུག་ཅུ་ལོ་ཁྱིམ་བཅུ་གཉིས་དང་༔
ཞག་དང་དུས་ཚོད་འབྱུང་བ་སྤར་སྨེའི་བདག༔ འཕྲོག་མ་བཅོ་ལྔ་ཐེ་སེ་ལོ་ཡི་རྒྱལ༔ སྲིད་པར་ཆགས་པའི་ལྷ་སྲིན་སྡེ་བརྒྱད་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་དྲག་པོའི་ཟོར་སྣ་དགྲ་ལ་དྲོངས༔ ཧཱུྃ༔ ཚེ་རབས་སྔ་ཕྱི་བསྟེན་ཅིང་བསྒྲུབ་པའི་ལྷ༔ གཞན་ཡང་སྐྱེས་ལྷ་དགྲ་ལྷ་སྲོག་ལྷ་དང་༔ ཁྱད་པར་ཡུལ་ཕྱོགས་འདི་རུ་གནས་པའི་ལྷ༔ ཡུལ་ལྷ་ཟོ་དོར་གཞི་བདག་དྲག་རྩལ་ཅན༔
གདོང་དང་ཟོར་ལམ་ཐོད་དུ་གནས་པ་དང་༔ ཀོ་ལོང་སྡོམ་དང་རུ་ང་བྱེད་པའི་རིགས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་དྲག་པོའི་ཟོར་སྣ་དགྲ་ལ་དྲོངས༔ ཧཱུྃ༔ གཞན་ཡང་སྣང་སྲིད་ཡོངས་ཀྱི་བདག་པོ་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཡས་གཡོན་ཕྱོགས་སུ་བཟུར་ལ་ཟོར་ལམ་ཕྱེས༔ གཏོར་ཟོར་འཕྲོས་ཀྱང་མ་ལེན་སྨྲས་པའི་ཚིག༔ དྲག་པོའི་ཟོར་ནི་ཐོག་རྒོད་མེ་ཡི་ངད༔
གང་ལ་བཏབ་ཀྱང་ཐོགས་མེད་མྱུར་མགྱོགས་ཅན༔ དགྲ་བགེགས་མ་གཏོགས་གཡན་གཡོན་སྐུ་བཟུར་ཅིག༔ དེ་རིང་བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་གསེར་སྐྱེམས་བཏང་ཞིང་གཏོར་མ་འབུལ༔ ནང་གི་སྒོ་དབྱེ་བྱ་བ་ནི༔ སྒོ་སོ་སོར་རིམ་བཞིན་གསེར་སྐྱེམས་མཆོད་ལ་སྒོ་རྩང་བསལ༔ ཧཱུྃ༔ ཕོ་བྲང་ཤར་གྱི་སྒོ་སྲུང་མ༔ དཀར་མོ་ཕྱག་ན་ལྕགས་ཀྱུ་འཛིན༔ ཐབས་ཀྱི་ལྡེ་མིག་སི་ལི་ལི༔
ཤེས་རབ་སྒོ་འབྱེད་ཤ་ར་ར༔ གསེར་སྐྱེམས་མཆོད་པ་འདི་བཞེས་ལ༔ ཤར་ཕྱོགས་དུང་སྒོ་དཀར་པོ་ཕྱེས༔ དམག་ཚོགས་བཞེངས་ལ་དམག་དཔུང་བསྐྱེད༔ ཤར་ཕྱོགས་ལྷ་རྣམས་དབྱིངས་ནས་བཞེངས༔ ཧཱུྃ༔ ཕོ་བྲང་ལྷོ་ཡི་སྒོ་སྲུང་མ༔ སེར་མོ་ཕྱག་ན་ཞགས་པ་འཛིན༔ ཐབས་ཀྱི་ལྡེ་མིག་སི་ལི་ལི༔ ཤེས་རབ་སྒོ་འབྱེད་ཤ་ར་ར༔
གསེར་སྐྱེམས་མཆོད་པ་འདི་བཞེས་ལ༔ ལྷོ་ཕྱོགས་གསེར་སྒོ་སེར་པོ་ཕྱེས༔ དམག་ཚོགས་བཞེངས་ལ་ཟོར་དཔུང་བསྐྱེད༔ ལྷོ་ཕྱོགས་ལྷ་རྣམས་དབྱིངས་ནས་བཞེངས༔ ཧཱུྃ༔ ཕོ་བྲང་ནུབ་ཀྱི་སྒོ་སྲུང་མ༔ དམར་མོ་ཕྱག་ན་ལྕགས་སྒྲོག་འཛིན༔ ཐབས་ཀྱི་ལྡེ་མིག་སི་ལི་ལི༔ ཤེས་རབ་སྒོ་འབྱེད་ཤ་ར་ར༔ གསེར་སྐྱེམས་མཆོད་པ་འདི་བཞེས་ལ༔
ནུབ་ཕྱོགས་ཟངས་སྒོ་དམར་པོ་ཕྱེས༔ དམག་ཚོགས་བཞེངས་ལ་ཟོར་དཔུང་བསྐྱེད༔ ནུབ་ཕྱོགས་ལྷ་རྣམས་དབྱིངས་ནས་བཞེངས༔ ཧཱུྃ༔ ཕོ་བྲང་བྱང་གི་སྒོ་སྲུང་མ༔ ལྗང་མོ་ཕྱག་ན་དྲིལ་བུ་འཛིན༔ ཐབས་ཀྱི་ལྡེ་མིག་སི་ལི་ལི༔ ཤེས་རབ་སྒོ་འབྱེད་ཤ་ར་ར༔ གསེར་སྐྱེམས་མཆོད་པ་འདི་བཞེས་ལ༔ བྱང་ཕྱོགས་ལྕགས་སྒོ་ནག་པོ་ཕྱེས༔
དམག་ཚོགས་བཞེངས་ལ་ཟོར་དཔུང་བསྐྱེད༔ བྱང་ཕྱོགས་ལྷ་རྣམས་དབྱིངས་ནས་བཞེངས༔ ཧཱུྃ༔ དཀྱིལ་འཁོར་ཕྱི་ནང་བར་ཁྱམས་ལ༔ གནས་པའི་སྲུང་མ་དམ་ཅན་ཀུན༔ གསེར་སྐྱེམས་མཆོད་པ་འདི་བཞེས་ལ༔ དེ་རིང་ལྷ་ཚོགས་དབྱིངས་ནས་བཞེངས༔ དམག་གི་དཔུང་ཆེན་བསྐྱེད་དུ་གསོལ༔ བཅོལ་བའི་ཕྲིན་ལས་འགྲུབ་པར་མཛོད༔ ཅེས་གསེར་སྐྱེམས་བཏང་ཞིང་ཕྲིན་ལས་བཅོལ༔
མདོས་ལྷས་དབྱིངས་ནས་དམག་གི་དཔུང་བསྐྱེད་པར་བསམ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་པད་ཚལ་ནས་གདན་དྲངས་ཤིང་ཆོས་གླིང་དུ་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །། ཛ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔
མགོན་པོའི་ཟོར་མདའ་མ་རུངས་སྙིང་འབྱིན་བཞུགས་སོ༔ ཁྲག་འཐུང་ལེགས་ལྡན་ནག་པོར་བསྟོད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་འབྱུང་གནས་ཀྱིས༔ ཟོར་མདའ་དགྲ་བོའི་སྙིང་འབྱིན་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
དེ་ནས་ཟོར་མདའ་བསྟན་པ་ནི༔ དུག་རྫས་དགུ་ཡི་ཟོར་མདའ་ལ༔ ཕུང་ཤུལ་ས་ལ་ཀོང་ཟོར་བྱ༔ དམར་སྔོ་ནག་པོའི་མཚོན་བཀྲ་འགྱེད༔ དམར་ནག་རྩང་གིས་ལེགས་པར་བརྒྱན༔ དེ་ནས་དྲག་ཟོར་འཕེན་པ་ནི༔ ཧཱུྃ༔ མཐིང་ནག་དྲག་པོ་མེ་རི་འཁྲུགས་པའི་ཀློང་༔ དུག་ལྔ་ཁྲོ་ཆུ་ཁོལ་མའི་ནང་ཤེད་ནས༔ ཆེ་བཙན་འདུས་པའི་ལྷ་ཚོགས་སྐུར་བཞེངས་ཤིག༔
ལེགས་ལྡན་མགོན་པོའི་དམག་ཚོགས་སྐུར་བཞེངས་ཤིག༔ ཕྱི་ནང་དམ་ཅན་ཆོས་སྐྱོང་སྐུར་བཞེངས་ཤིག༔ ཞེ་སྡང་མེ་ལྟར་འབར་བའི་ཀློང་ནས་བཞེངས༔ ང་རྒྱལ་རི་ལྟར་ཉིལ་བའི་ཀློང་ནས་བཞེངས༔ འདོད་ཆགས་ཁྲག་མཚོ་མེར་བའི་ཀློང་ནས་བཞེངས༔ ཕྲག་དོག་རླུང་ལྟར་འཚུབས་པའི་ཀློང་ནས་བཞེངས༔ གཏི་མུག་མུན་རུམ་གཏིབས་པའི་ཀློང་ནས་བཞེངས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དེ་རིང་མྱུར་མགྱོགས་དྲག་པོའི་ཟོར་སྣ་དྲོངས༔ ཞིང་བཅུའི་དགྲ་བགེགས་སྒྲོལ་བའི་ཕྲིན་ལས་མཛོད༔
ཧཱུྃ༔ ང་ནི་ཁྲོ་རྒྱལ་ཧེ་རུ་ཀཿ ང་ནི་འཇིགས་བྱེད་ཁྲག་འཐུང་སྐུ༔ ང་ནི་དཔལ་ཆེན་ནག་པོ་ཆེ༔ ང་ནི་ལེགས་ལྡན་མགོན་པོའི་སྐུ༔ ང་ལས་ཆེ་བ་སུ་ཡང་མེད༔ སྲིད་གསུམ་ཐམས་ཅད་ང་ཡི་འཁོར༔ སྣང་སྲིད་ཐམས་ཅད་ང་ཡི་གྲོགས༔ དྲེགས་པ་ཐམས་ཅད་ང་ཡི་བྲན༔ ང་ནི་ཁྲོ་བོ་ཀུན་གྱི་རྒྱལ༔
ང་ནི་ཁྲོ་མོ་ཀུན་གྱི་ཡབ༔ ཆོས་དབྱིངས་ཀློང་ནས་བཞེངས་པའི་ཚེ༔ བསྐལ་པའི་མེ་འབར་འུ་རུ་རུ༔ ནམ་མཁའི་ཀློང་ནས་བཞེངས་པའི་ཚེ༔ དྲག་སྔགས་འབྲུག་སྒྲ་དི་རི་རི༔ དམོད་སྔགས་ཐོག་མདའ་ཤ་ར་ར༔ རྦད་བསྐུལ་གློག་དམར་ཁྱུགས་སེ་ཁྱུག༔ ཉི་ཟླ་གཟའ་སྐར་ཆ་ལ་ལ༔ རི་རབ་གླིང་བཞི་ཉི་ལི་ལི༔ རཀྟའི་རྒྱ་མཚོ་ཁྲུགས་སེ་ཁྲུག༔
མེ་ཡི་སེར་བ་ཧྲི་ལི་ལི༔ དུག་གི་བུ་ཡུག་ཚུབས་སེ་ཚུབ༔ ནད་ཀྱི་ན་བུན་ཐིབས་སེ་ཐིབ༔ ཤན་པ་དགྲ་འཛིན་ཁྱུགས་སེ་ཁྱུག༔ ཁྲག་འཐུང་གད་མོ་དི་རི་རི༔ ལས་བྱེད་འདུར་ལྡིང་ཆེམས་སེ་ཆེམ༔ བྱ་གཅན་ཤ་ཟ་ཉི་ལི་ལི༔ དྲག་པོའི་ཟོར་མདའ་ཝ་ལ་ལ༔ དགྲ་བོའི་བླ་སྲོག་སྙིང་ནས་ཆོད༔ སྡེ་བརྒྱད་དྲེགས་པ་ཤ་ཟན་འབུམ༔
དེ་རིང་ཟོར་གྱི་སྣ་དྲོངས་ཤིག༔ དགྲ་བོ་བདུན་རྒྱུད་རྩད་ནས་ཆོད༔ དམིགས་པའི་དགྲ་བོ་ཤོར་ར་རེ༔ ལས་མཁན་ཕོ་ཉའི་དུས་ལ་བབ༔ མཱ་ར་ཡ་ལས་གྲུབ་པ་མེད༔ ཧཱུྃ༔ དམར་ནག་གཏོར་མའི་ཟོར་ཆེན་ཡ༔ དམ་ཉམས་དགྲ་བོ་ལས་ངན་གྱི༔ མགོ་བོ་ཚལ་པ་བརྒྱ་རུ་ཁོས༔ མཱ་ར་ཡ་ཡི་ལས་མཛོད་ཅིག༔
ཨོཾ་མཱ་ར་ཡ་བྷ་ལིངྟ་ཀ་ལ་དགྲ་བོ་ནྲྀ་ཏྲི་རྦད༔ ཧཱུྃ༔ རེག་ཕུང་དུག་གི་ཟོར་མདའ་ཡ༔ དམ་ཉམས་དགྲ་བོ་ལས་ངན་གྱི༔ ལུས་ངག་མྱོས་སྲེགས་ཐལ་བར་ཐོངས༔ མཱ་ར་ཡ་ཡི་ལས་མཛོད་ཅིག༔ ཨོཾ་ཧ་ལ་ཤག་བྷྱོ་དགྲ་བོ་ནྲྀ་ཏྲི་རྦད༔ ཧཱུྃ༔ འཇོམས་བྱེད་ནག་པོ་རྡོ་ཟོར་ཡ༔ དམ་ཉམས་དགྲ་བོ་ལས་ངན་ལ༔
གྲི་གཏིབས་གྲི་མཚོན་སྣ་ཚོགས་ཐོངས༔ མཱ་ར་ཡ་ཡི་ལས་མཛོད་ཅིག༔ ཨོཾ་ཤཾ་ལ་ཡ༔ དགྲ་བོ་ནྲྀ་ཏྲི་རྦད༔ ཧཱུྃ༔ སྲེག་བྱེད་མེ་ཟོར་དམར་པོ་ལ༔ དམ་ཉམས་དགྲ་བོ་ལས་ངན་གྱི༔ སྲུང་སྐྱོབ་ལྷ་སྲུང་གཞོམ་པར་གྱིས༔ མཱ་ར་ཡ་ཡི་ལས་མཛོད་ཅིག༔ ཨོཾ་ཤ་རི་རཾ་ཐུན་ཡ༔
དགྲ་བོ་ནྲྀ་ཏྲི་རྦད༔ ཧཱུྃ༔ སྨྱོ་བྱེད་དམར་པོ་ཁྲག་ཟོར་ཡ༔ དམ་ཉམས་དགྲ་བོ་ལས་ངན་ལ༔ ནད་ཡམས་དལ་ཁ་ཆར་ལྟར་ཕོབ༔ མཱ་ར་ཡ་ཡི་ལས་མཛོད་ཅིག༔ ཨོཾ་རཀྟ་ཐུན་ཛ་ཡ་དགྲ་བོ་ནྲྀ་ཏྲི་རྦད༔ ཧཱུྃ༔ གཅོད་བྱེད་འབར་བ་གྲི་ཟོར་ཡ༔ དམ་ཉམས་དགྲ་བོ་ལས་ངན་གྱི༔
མགོ་སྙིང་ཡན་ལག་དུམ་བུར་ཆོད༔ མཱ་ར་ཡ་ཡི་ལས་མཛོད་ཅིག༔ ཨོཾ་ཁ་ཊ་ར་ག་ཡ༔ དགྲ་བོ་ནྲྀ་ཏྲི་རྦད༔ ཧཱུྃ༔ ལྡོག་མེད་ལས་ཀྱི་ཕུར་ཟོར་ཡ༔ དམ་ཉམས་དགྲ་བགེགས་ལས་ངན་གྱི༔ དཀར་ནག་སྙིང་གི་མཚམས་སུ་བསྣུན༔ མཱ་ར་ཡ་ཡི་ལས་མཛོད་ཅིག༔ ཨོཾ་བཛྲ་ཀཱི་ལ་ཡ་དགྲ་བོ་ནྲྀ་ཏྲི་རྦད༔
ཧཱུྃ༔ འཆི་བདག་ནག་པོའི་ཁྲམ་ཟོར་ཡ༔ དམ་ཉམས་དགྲ་བོ་ལས་ངན་འདི༔ ཐིག་ནག་གཤིན་རྗེའི་ཁྲམ་ལ་ཐོབ༔ མཱ་ར་ཡ་ཡི་ལས་མཛོད་ཅིག༔ ཨོཾ་ཡ་མ་ཐུན་ཏྲིག་ཡ༔ དགྲ་བོ་ནྲྀ་ཏྲི་རྦད༔ ཧཱུྃ༔ ཕུང་ཐོད་ཟོར་མདའ་དགྲ་ལ་ཡ༔ དམ་ཉམས་དགྲ་བོ་ལས་ངན་ལ༔
མི་རུང་ཕུང་ལྟས་སྣ་ཚོགས་ཐོངས༔ མཱ་ར་ཡ་ཡི་ལས་མཛོད་ཅིག༔ ཨོཾ་ཛ་ཐུན་བྷནྡྷ་ཡ༔ དགྲ་བོ་ནྲྀ་ཏྲི་རྦད༔ དེ་ནས་མདའ་གཞུ་ཐོགས་ལ༔ ཧཱུྃ༔ ང་ནི་ལེགས་ལྡན་ཕྱག་བཞི་པ༔ ཐབས་ཤེས་ལས་ཀྱི་ཕོ་ཉ་བ༔ བྱང་གཡག་ནག་པོའི་རྭ་གཞུ་ལ༔ མཆོག་ཆེན་གྲི་རྒོད་རྒྱུད་པས་འགུགས༔
ངན་སྔགས་དགུ་སྦྱོར་འཆང་བཟུང་སྤྲས༔ གཞུ་མཆོག་རྩིབས་ལ་བཤན་པ་འགྱུ༔ ཁྲག་གི་ཁ་ཆར་ཐིབས་སེ་ཐིབ༔ གཞུ་ཉིད་མ་མོ་ཙ་ཏི་ནག༔ ཧཱུྃ༔ དུག་གི་ཚེར་མ་ནག་པོ་ལ༔ ཕུང་བྱེད་ལྕུང་ཀའི་སྒྲོ་དང་གཅིག༔ སྲིན་བྱ་འུག་པའི་སྒྲོ་དང་གཉིས༔ ཐན་བྱ་སྲེག་པའི་སྒྲོ་དང་གསུམ༔ དུག་ཁྲག་ནག་པོའི་སྒྲོ་སྦྱར་བའི༔
འཆི་བདག་ཕོ་ཉའི་མདའ་མོ་ལ༔ གྲི་ལྕགས་ཞུན་མའི་མདེའུ་བསྐྱོན༔ སྟོང་དང་མདེའུ་སྲོག་གཅོད་འགྱུ༔ ལེགས་ལྡན་བྱ་རོག་གདོང་ཅན་ཉིད༔ ཧཱུྃ༔ ཐབས་ཤེས་ཡབ་ཡུམ་སྤྲུལ་པ་ཡིས༔ ཟོར་མདའ་ཐོག་འབེབས་དགྲ་ལ་ཡ༔ དགྲ་བོའི་ཕོ་རྒྱུད་རྩད་ནས་ཆོད༔ དགྲ་བོའི་མོ་རྒྱུད་མངལ་ནས་སྐོམས༔ དགྲ་བོའི་རིགས་རྒྱུད་རླུང་ལ་སྐུར༔
དགྲ་བོའི་སྒོ་ནོར་ཕྱགས་མས་ཐོབ༔ སྲོག་རྩ་ཆོད་ཅིག་མཱ་ར་ཡ༔ དུས་ལ་བབ་བོ་ས་མ་ཡ༔ ཟོར་མདའ་སྙིང་གཟིར་མཱ་ར་ཡ༔ རྡུལ་དུ་བརླག་པའི་ཕྲིན་ལས་མཛོད༔ ཨོཾ་ཧ་ལ་ན་ཎ་ཀ་ལ་ཡ༔ དགྲ་བོའི་སྲོག་རྩ་ལ་རྦད་བྷྱོཿ རཾ་གཏོར་རྨུག་ཆུམ་མཱ་ར་ཡ་རྦད་རྦད༔ ཅེས་ཟོར་འཕང་ཞིང་དགྲ་བོ་བྱད་མ་ཐམས་ཅད་བྱ་སྒྲོ་མེར་བསྲེགས་པའམ་ཐལ་ཞག་རླུང་གིས་བསྐྱོད་པ་ལྟར་ཕྱེ་མར་བཏང་བར་བསམ་མོ༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་སྦས་ཚལ་ནས་གདན་དྲངས་ཤིང་ཆོས་གླིང་དུ་ཤོག་སེར་ནས་བསྒྱུར་བའོ། སརྦ་མངྒ་ལཾ།། །། ཝ༽ ༈ བཀའ་བརྒྱད་ཆེན་མོ་གསང་བ་ཟིལ་གནོན་ལས༔ མགོན་པོའི་དགོངས་གསོལ་ཆོས་སྐུ་རྔམ་ཀློང་བཞུགས་སོ༔
ཁྲག་འཐུང་ནག་པོའི་སྐུ་ལ་བསྟོད༔ ས་མ་ཡ༔ རྒྱ་རྒྱ་རྒྱ༔ བདག་འདྲ་པདྨ་ཐོད་ཕྲེང་གིས༔ དགོངས་གསོལ་རྔམ་ཡངས་ཀློང་ཆེན་བསྟན༔ དབྱངས་ཅན་མཚོ་རྒྱལ་གཟུངས་ཀྱིས་ཟུངས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ དེ་ནས་དར་ནག་བསྒྲེངས་ཤིང་༔ རང་ཉིད་ཡི་དམ་གྱི་ང་རྒྱལ་བསྐྱེད་དེ༔
དམོད་བཅོལ་གཏོར་མ་ལོགས་སུ་ཡོད་ན་དེ་ལྟར་དང་༔ མེད་ན་མདོས་ཆེན་བཏེགས་ཤིང་བརྗོད༔ ཧོཿ དགོངས་སུ་གསོལ་ལོ༔ གསན་དུ་གསོལ་ལོ༔ གཟིགས་སུ་གསོལ་ལོ༔ འོག་མིན་ཆོས་དབྱིངས་དག་པའི་ཀློང་ཆེན་པོ་ནས༔ ཀུན་བཟང་ཆེ་མཆོག་འདུས་པའི་བཀའ་བརྒྱད་ཆེན་མོ་གསང་བ་ཟིལ་གནོན་གྱི་ཚོགས་རྣམས་དགོངས་སུ་གསོལ༔ ཁྱད་པར་དུ་ཡང་དཔལ་ཡེ་ཤེས་ཀྱི་མགོན་པོ་ཕྱག་བཞི་དྲུག་པ༔ མ་ནིང་ནག་པོ་གདོང་བཞི་མགོན་པོ༔
དུར་ཁྲོད་ཀྱི་བདག་པོ་བྲམ་ཟེའི་གཟུགས་ཅན༔ གཞན་ཡང་ལས་ཀྱི་མགོན་པོ་བྱ་རོག་མཚན་ཅན༔ ཤ་ཟ་ཁྲོ་མོ་བྱེ་བ་འབུམ་ཕྲག་རྣམས་དང་༔ བཀའ་སྲུང་ཆོས་སྐྱོང་གཏེར་བདག་དྲག་རྩལ་དང་ལྡན་པ༔ ནག་པོ་སྟོང་གི་གཙོ་བོ་ཤ་ཟ་འབུམ་གྱི་དེད་དཔོན༔ རིན་ཆེན་གཏེར་གྱི་སྲུང་མ༔ ཡབ་ཆེན་པོ་ལེགས་ལྡན་ནག་པོ༔ ཡུམ་མ་མོ་དཔལ་འབར་ལྷ་མོ༔ སྲས་མགོན་ཆེན་སྡེ་དགུ༔ སྤྲུལ་པ་དམ་ཅན་རྒྱ་མཚོའི་དམག་ཚོགས༔
ཤ་ལ་དགའ་བ༔ ཁྲག་ལ་དགྱེས་པ༔ སྙིང་རྗེ་དང་བྲལ་བ༔ ཁྱེད་རྣམས་ཀྱི་སྙན་ལེགས་པར་གསན་ཅིང་དགོངས་སུ་གསོལ༔ ཧོཿ སྤྱིར་སངས་རྒྱས་བསྟན་པའི་སྤྱི་དགྲ༔ དཔལ་ལྡན་བླ་མ་དམ་པའི་སྐུ་དགྲ༔ སྒྲུབ་པའི་རྣལ་འབྱོར་ལ་སྡང་བའི་དགྲ་བོ་ལག་དམར༔ སྒྲུབ་གནས་དབེན་རི་གཉན་པོ་བཅོམ་པ༔ སྔ་དགྲ་ལག་གིས་བརྡར་བ༔
ཕྱི་དགྲ་ཡིད་ལ་སེམས་ཤིང་ད་དགྲ་ཐད་དུ་ལངས་པ༔ མཐུ་བུ་ལོན་བཞིན་དུ་སྙོག་པའི་དགྲ་བོ༔ མཐོ་གོང་ནས་རྒོལ་བ༔ དམའ་ངན་སར་འབེབས་པ༔ མདུན་ནས་སྒུག་པ༔ རྒྱབ་ནས་བཅོམ་པ༔ འཕྲོག་ཅིང་འཁྱེར་བ༔ ངོས་ལ་བསྟོད་ཅིང་ལྐོག་ནས་སྨད་པ༔ ཁ་འོ་མ་ལས་འཇམ་པ༔ སྙྀང་ཚེར་མ་ལས་རྩུབ་པ༔
བསླབས་པའི་སློབ་མ་དམ་ཉམས༔ རུས་ཀྱི་ནང་ཚང་རྒྱབ་ལོག༔ བཅོས་པའི་ནད་པ་གསོས་ལོག༔ གཏམ་པའི་ཤག་རོགས་མནའ་གཟན༔ འགྲོགས་པའི་མཛའ་རོགས་སྙིང་ངན༔ ཉོས་པའི་ཆུང་མ་ངོ་ལོག༔ བཞག་པའི་བྲན་འཁོར་དམ་ཉམས༔ སྐྱབས་པའི་ཡོན་བདག་གཞུངས་ངན༔ བསྟེན་པའི་མགོ་དཔོན་ཁྲེལ་མེད༔ དམིགས་པའི་རུ་ཏྲ་ལག་དམར༔
དམག་ཇག་ཆེན་པོའི་སྣ་འདྲེན༔ མི་ཁ་གཏམ་ངན་སྦྱོར་རྩུབ༔ ཕ་རོལ་གཞན་མཐུས་རྒོལ་བ༔ བདག་ལ་སྡང་བའི་བན་བོན༔ འགྲས་ཡ་རྩོད་པའི་བྱད་མ༔ མི་ང་ལ་ལྷ་མེད་ཟེར་བ༔ ལྷ་ཡེ་ཤེས་མགོན་པོ་ལ་མཐུ་མེད་ཟེར་བ༔ བསམ་ངན་སྦྱོར་རྩུབ་འཆང་བའི་དགྲ་བོ་བྱད་མ་འདི༔ མགོ་འཁོར་བར་གྱིས༔ ཡིད་འཁྲུགས་པར་གྱིས༔
སྨྱོ་ཞིང་འབོག་པར་གྱིས༔ བདག་ལ་སྡང་བའི་དགྲ་བོ་ཕ་རོལ་བྱད་མ་དེ༔ མཐོ་སྲིད་པའི་རྩེ་མོ༔ དམའ་ན་རཀ་དམྱལ་ཁམས་བཅོ་བརྒྱད༔ སྲིད་པ་གསུམ་གང་དུ་གནས་ཀྱང་༔ སྐྱེས་པ་ཕོ་རྒྱུད་ལ་ཕོག་པས་བྱ་སྒོང་བྲག་ལ་བརྒྱབ་པ་བཞིན་དུ་ཐོངས་ཤིག༔ བུད་མེད་མོ་རྒྱུད་ལ་ཕོག་ན་བྲ་ནག་སེར་བས་གཏོར་བ་བཞིན་དུ་ཐོངས་ཤིག༔ ཕ་ཁུ་རྒན་རྒྱུད་ལ་ཕོག་ན་བྱ་སྒྲོ་མེ་ལ་བསྲེགས་པ་བཞིན་དུ་ཐོངས་ཤིག༔ སྐྱེས་པ་དར་མ་ལ་ཕོག་ན་ཤིང་སྐམ་ལ་ཐོག་རྒོད་ལྷུང་བ་ལྟར་ཐོངས་ཤིག༔ བྱིས་པ་ཆུང་རྒྱུད་ལ་ཕོག་ན་ཐལ་ཞག་རླུང་དམར་དྲག་པོས་གཏོར་བ་ལྟ་བུར་ཐོངས་ཤིག༔
ཡུལ་དང་ཁང་ཁྱིམ་ལ་ཕོག་ན་རི་རབ་མགོ་མཇུག་ལྡོག་པ་ལྟ་བུར་ཐོངས་ཤིག༔ ཕྱུགས་ཞིང་ནོར་རྫས་ལ་ཕོག་ན་དབྱར་སོས་ཀྱིས་གངས་རི་ཉིལ་བ་ལྟ་བུར་ཐོངས་ཤིག༔ དགྲ་བོ་ཕོ་རྒྱུད་ཐམས་ཅད་གྲི་རུ་ཤི་བར་གྱིས་ཤིག༔ མོ་རྒྱུད་ཐམས་ཅད་སྨྱོ་ཞིང་འབོག་པར་གྱིས་ཤིག༔ དགྲ་བོའི་ཡུལ་ཞིང་ཐམས་ཅད་བསྐལ་པའི་ཚད་ཐན་དང་ནད་ཡམས་དྲག་པོས་ཁོངས་ཤིག༔ དམ་ཉམས་པའི་དགྲ་བོ་འདི་ལོ་དང་ཟླ་བར་མ་འཇོག༔ ཞག་དང་ཟ་མར་མ་འགྱང་བར་ཁྲག་འཐུང་བྱེ་བ་འབུམ་གྱིས་དམར་ནག་གཏོར་མ་འདི་དང་མཉམ་དུ་བཞེས་ཤིག༔ ཨོཾ་མ་ཧཱ་ཀཱ་ལ་ཡ་ཏྲག་རཀྴ་རུ་ཏྲ་རྦད་ཐུམ་གཟེར་མྱོག་བཾ་རིལ་ཤག་ཐུམ༔ ཏྲིག་ནན་བྷྱོ་བྷྱོ་ཟློག་ཟློག༔
ཅེས་དར་ནག་ལན་དགུ་བརྡབ་ཅིང་ཟློག་དམིགས་དྲག་པོ་བྱ༔
དགྲ་བོ་ཡུལ་ཞིང་ཕྱེ་མར་བཤིག་སྟེ་མིང་ཡང་མེད་པར་བསམ་ས་མ་ཡ༔ དེ་ནས་གཏོར་གཞོང་འོག་ཏུ་དགྲ་བོ་ལན་གསུམ་འགུགས་ལ༔ ལས་གཞུང་ལྟར་རྟ་བྲོ་བྱ༔ གོམ་པ་དགུ་ལོག་སྟེ་སྒབ་འདྲེ་བཅད༔ མེ་ཡི་བྱ་ཁྱུང་དམར་ནག་བཞག༔ ནང་དུ་ལོག་ནས་དངོས་གྲུབ་བླང་ཞིང་ཚེ་འགུགས་བྱ༔ བཀྲ་ཤིས་བསྔོ་སྨོན་རྒྱས་ཡང་གདབ༔ རྟེན་འབྲེལ་རྟགས་ཤིང་ཕྲིན་ལས་བསྡུ༔ མི་དམིགས་ཀ་དག་ངང་ལ་བཞག༔ ས་མ་ཡ༔
རྒྱ་རྒྱ་རྒྱ༔ ཨེ་མཿ བདག་འདྲ་པདྨ་ཐོད་ཕྲེང་གིས༔ ཕྱི་རབས་སྐལ་ལྡན་དོན་ཕྱིར་དུ༔ ཡེ་ཤེས་མགོན་པོའི་ལས་མཐའ་བཞག༔ ལྔ་བརྒྱ་དུས་ཀྱི་ཐ་མ་ལ༔ དམ་སྲི་འདྲེ་རྒོད་འབྱུང་པོ་དར༔ རྐྱེན་དབང་བར་ཆོད་ཆེ་བའི་ཚེ༔ ལེགས་ལྡན་མགོན་པོའི་བཟློག་པ་འདི༔ བར་ཆོད་སེལ་བའི་ཡང་ཟབ་ཆོས༔
སྤེལ་བར་འཕངས་ནས་གཏེར་དུ་སྦས༔ མ་འོངས་དུས་ཀྱི་ཐ་མ་ལ༔ ཁོ་བོ་པད་འབྱུང་ཐུགས་ཀྱི་སྲས༔ རྩ་གསུམ་གླིང་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཨོ་རྒྱན་རྩ་གསུམ་གླིང་པས་རབ་བྱུང་བཅུ་གཉིས་པའི་ལྕགས་བྱི་ལོར་ཧོར་ཟླ་དགུ་པའི་ཉེར་ལྔ་ཉིན་སྦས་ཚལ་ནས་པདྨ་ཅན་གྱི་བལ་ཡུལ་ཡར་འབྲོག་ཀླུ་ཡི་ཡུལ་ནས་ཁྲོམ་གཏེར་དུ་བགྱིས་ཏེ། གསང་སྔགས་ཆོས་འཁོར་གླིང་དུ་ཤོག་སེར་ནས་བོད་ཡིག་ཏུ་བསྒྱུར་རོ། སརྦ་མངྒ་ལཾ།། །། ཀ༽ དཔལ་ལྡན་ཞིང་སྐྱོང་མགོན་པོའི་རྒྱུད་རྔམ་ཀློང་འོད་འབྱིན་བཞུགས་པའི་དབུ་ཕྱོགས་ལགས་སོ༔ ཁྱབ་བདག་ཁྲག་འཐུང་ལེགས་ལྡན་རྔམ་ཀློང་ལས༔ ཡེ་ཤེས་རོལ་པའི་ཁྲོ་གར་དགྱེས་བྱེད་ཕྱིར༔ འབར་བའི་མེ་ལྟར་མཆེད་པའི་གསང་རྒྱུད་བསྟན༔ ས་མ་ཡ༔ དེ་ཡང་ཁྱབ་བདག་ཧེ་རུ་ཀའི་སྔོན་བྱུང་རྒྱུད་ཀྱི་རྣམ་པ་ཅུང་ཟད་དབྱེ་བར་བྱ་ན༔
སྔོན་འོག་མིན་ལྕང་ལོ་ཅན་ནས་ལྷའི་བུ་གཟི་བརྗིད་འོད་འབྱིན་ཚེ་འཕོས་ནས༔ རི་མ་ལ་ཡའི་མདུན་དུ་བྲམ་ཟེ་ཉེ་བར་གནས་པ་ལས་རབ་ཏུ་བྱུང་བའི་དགེ་སློང་ཀུན་དགའ་གཞོན་ནུ་ཞེས་པ་དེ་ཉིད༔ སྨད་འཚོང་མ་ཀུན་འདུས་མ་ཞེས་པར་ཉེར་ལེན་འབྲེལ་བས་ལྟུང་བའི་ཆ་ལས་ཚེ་འཕོས་པས༔ ཕམ་སེམས་ཀྱི་ཤུགས་ཀྱིས་ཕ་ལྷ་དང་ཡུམ་གནོད་སྦྱིན་མོ་གཉིས་མུན་རུབ་བདུད་འགྱུ་བའི་ཚེ་མ་ལ་ཡ་བམ་རིའི་རྩེར་བཤོས་པའི་བུ་སེངྒེའི་མགོ་བོ་ཡོད་པ་ཞིག་ཏུ་རྫུས་ཏེ་སྐྱེས༔ དེའི་ཚེ་གླིང་དེ་ལ་དབང་བསྒྱུར་ཞིང་ཀུན་གྱིས་གླགས་མི་རྙེད་པ་འཇིག་རྟེན་ཕུང་འཚེངས་ལེགས་ཉེས་སུ་འབེབས་པ་ཞིག་དུ་མངོན་པས༔ དཔལ་གསང་བའི་བདག་པོས་དམ་དུ་བཞག་ནས་རྡོ་རྗེ་ཐེག་པའི་དཀྱིལ་འཁོར་དུ་བཅུག་ཅིང་གསང་མཚན་གྷ་ཡ་དྷ་ར་ཞེས་སུ་གསོལ༔ ཡེ་ཤེས་དང་ལས་ལ་གྲུབ་པའི་ཕྱིར་མཁའ་འགྲོ་ཀུན་འདུས་མ་ལ་སི་ན་ར་མ་ཞེས་ལུས་མ་སྤངས་པར་བསྟན་པའི་བྱ་ར་འགྲུབ་པར་སྦྲན༔ དེ་ཡི་ཚེ་ཡེ་ཤེས་སྤྲོས་པའི་རྒྱུད་ལས༔ ཡབ་ཁྱབ་བདག་ཧེ་རུ་ཀས་མ་རུངས་འདུལ་བ་ཁྲོ་བོའི་རྒྱལ་པོ་དང་༔ ཡུམ་རྡོ་རྗེ་དབྱིངས་ཀྱི་རྣལ་འབྱོར་ཀུན་འདུས་མཁའ་འགྲོ༔
སྲས་གཞོན་ནུ་ལེགས་གྲུབ་རྡོ་རྗེ་རྩལ༔ ཡུམ་རྡོ་རྗེ་རབ་རྒྱུ་མ་ཞེས་པ་ཡེ་ཤེས་དང་ལས་ཀྱི་སྲུང་མར་གྱུར༔ བར་དུ་རིག་འཛིན་པདྨ་འབྱུང་གནས་ཀྱིས་གསང་སྔགས་བླ་མེད་ཐེག་པའི་དཀྱིལ་འཁོར་དུ་བཅུག་སྟེ༔ གནས་ཡུལ་ཐམས་ཅད་ཀྱི་གཉེར་བྱང་གཏད་དེ་འཁོར་དྲུག་གི་གླིང་དང་ཁྱད་པར་གྱི་གླིང་བཅུ་གཉིས་བཅས་ཀྱི་ཕྲིན་ལས་ཀུན་འགྲུབ་པའི་བྱེད་པོར་མངའ་མཛད་ནས༔ ཁྱབ་བདག་ཁྲག་འཐུང་ཧེ་རུ་ཀ་དཔལ་ལྡན་ཞིང་སྐྱོང་དབང་པོ་ཡབ་ཡུམ་དྲེགས་པ་སྡེ་བརྒྱད་ཀྱི་འཁོར་བཅས་བསྟན་པའི་བྱ་ར་འགྲུབ་པ་པོ་ཞེས་བསྔགས་པ་བརྗོད་དེ་གཏེར་ཁ་ཐམས་ཅད་ཀྱི་སྲུང་མར་བསྐོས༔ རྡོ་རྗེ་ཐེག་པའི་བསྟན་པ་རིན་པོ་ཆེ་སྐྱོང་བའི་ཐ་ཚིག་ཕུལ༔ དེས་ན་ཆོས་སྐྱོང་ཐམས་ཅད་ཀྱི་ཕྲིན་ལས་གཅིག་འདུས་ལྟར་མངོན་སྤྱོད་ཐོག་ལྟར་འབེབས་པའི་ནུས་པ་ལྡན༔ སྒྲུབ་པའི་གྲོགས་རླུང་གི་ཕོ་ཉ་ལྟར་བསྐུལ་བདེ༔ སྒྲུབ་པ་པོ་ལ་འཁུ་ལྡོག་མེད༔ ཡེ་ཤེས་པ་དང་རོལ་རྩལ་མཉམ༔
ཕ་རོལ་དགྲ་ལ་རྟགས་འབྱིན་པ་གཤིན་རྗེ་དམོད་པ་དུག་མདའི་ནུས་པ་དང་འགྲན་ཡར་བཟོད་པའི་ངད་འབྱིན༔ བཀའ་སྐྱོང་དཀོར་ནོར་གཉེར་པའི་ཆོས་སྐྱོང་ནག་པོ་རབ་འབར་དུ་གྲགས་པ་ཡིན་ཕྱིར་ཀུན་ལས་ཀྱང་འགྲན་ཟླ་བྲལ་བའོ༔ ས་མ་ཡ༔ བདག་འདྲ་ཇོ་མོ་མཚོ་རྒྱལ་གྱིས༔ དྲེགས་རྒྱུད་སྤྱི་ཆིངས་ལས་བསྡུས་ཤིང་༔ སྔོན་བྱུང་རྒྱུད་འགྲེལ་ཐ་ཐོར་བཞག༔ མངོན་སྤྱོད་ལས་ཆིངས་ཆེན་མོར་གསལ༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་མེ་སྤྲེལ་ལོར་གདན་དྲངས་ཤིང་ཆུ་བྱི་ལོར་གནས་ཆེན་སྨུག་བྲག་རྫོང་གི་མདུན་དུ་ཤོག་སེར་ནས་ཞལ་བཤུས་སོ།། །། ཁ༽ ༈ དཔལ་མགོན་ཞིང་སྐྱོང་ལེགས་ལྡན་རྔམ་ཀློང་ལས༔ དབང་བསྐུར་དྲེགས་པའི་སྲོག་ཐིག་དམར་པོ་བཞུགས་སོ༔ ཤྲཱི་ནཱ་ཐ་ཧེ་རུ་ཀ་ཡེ་བི་བྷུ་མ་ཧཱ་ཀྵེ་ཊ་པ་ལ་ཛྭ་ལ་སཏྭཾ༔ ཨེ་མ་ཟབ་པའི་མཐར་ཐུག་ལས༔
དཔལ་མགོན་ཞིང་སྐྱོང་ནག་པོ་ཡི༔ དབང་མཆོག་སྲོག་ཐིག་དམར་པོ་བསྟན༔ དབྱངས་ཅན་ཌཱཀྐིའི་གཟུངས་ཀྱིས་ཟུངས༔ མི་ནུབ་གསང་བའི་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ དེ་ནས་དབང་བསྐུར་བགྱིས་པ་ནི༔ སྔོན་འགྲོ་དངོས་གཞི་རྗེས་གསུམ་སྟེ༔ རྫས་བསགས་ཆས་རྣམས་བཀྲམ་པ་དང་༔ དབང་བསྐུར་ལུང་འབོག་མེ་ཏོག་འཐོར༔
བསྔོ་སྨོན་བགྱིས་སོགས་རྣམ་གསུམ་སྟེ༔ ཐོག་མར་རྫས་བཀྲམ་སྒྲུབ་པ་ནི༔ ཤིན་ཏུ་གཙང་བའི་སྟེགས་བུའི་ཁར༔ རས་བྲིས་སམ་ནི་འབྲུ་ཚོམ་བཤམ༔ དེ་དབུས་དཔལ་མགོན་གཏོར་མ་ནི༔ སྙིང་བཤོས་པདྨ་འདབ་བཞིས་བསྐོར༔ རྩེ་མོར་རྒྱན་བཀྲ་ལེགས་པར་བཏགས༔ སྡེ་བརྒྱད་གྲངས་ཀྱི་རིལ་བུས་བསྐོར༔ མགོན་པོའི་ཙ་ཀ་ལི་ཡང་གཟུགས༔ རྒྱུད་ལ་དར་ནག་གདུགས་ཀྱང་དབུབ༔
ཅི་ལྟར་མཛེས་ཤིང་དྭངས་པར་བྱ༔ གཡས་སུ་བུམ་པ་ཚད་ལྡན་ནང་༔ རྫས་སྨན་དྲི་བཟང་ཆུ་ཡིས་གཏམས༔ ཁ་རྒྱན་མགུལ་ཆིངས་ཚང་བར་བྱ༔ གཡོན་དུ་བླ་འཁོར་སྲོག་རྟེན་བཞག༔ མདུན་དུ་སྨན་རག་མཆོད་གཞུང་བསྒྲིགས༔ གཞན་ཡང་དབང་ལས་སྣ་ཚོགས་བཀྲམ༔ མཛེས་པའི་འཕན་དར་ཚོགས་ཀྱང་བཀོད༔ བག་དྲོ་ལྷུན་ཆགས་ལྡན་པར་བྱ༔ ས་མ་ཡ༔
དེ་ནས་བསྒྲུབ་ཅིང་སྤེལ་བ་ནི༔ ཐོག་མར་དཀར་གཏོར་ལེགས་པར་བསྔོས༔ མགོན་པོའི་ལས་བྱང་གཞུང་བཞིན་བཏང་༔ བསྙེན་པར་བསྐྱལ་ཏེ་ཚོགས་བགྱིས་ནས༔ སློབ་མ་ཐམས་ཅད་གྲལ་དུ་འཁོད༔ ཐོག་མར་བཀའ་བསྒོ་མཚམས་གཅོད་བྱ༔ མཎྜལ་འབུལ་ཞིང་ཁྲུས་ཀྱང་བྱ༔ ལོ་རྒྱུས་གཞུང་བསྲངས་རྒྱུ་འབྲས་བཤད༔ དེ་ནས་དངོས་གཞིར་འཇུག་པ་ནི༔ གསོལ་བཏབ་ཐ་ཚིག་བསྒྲག་པར་བྱ༔
སློབ་མས༔ ཀྱཻཿ ཆེ་མཆོག་དཔའ་བོ་ཧེ་རུ་ཀཿ རྡོ་རྗེ་རྒྱལ་པོ་དགོངས་སུ་གསོལ༔ སྐལ་ལྡན་དད་མོས་ཡང་དག་པས༔ མགོན་པོས་ལས་ཀུན་དེང་གནང་སྩོལ༔ སློབ་དཔོན་གྱིས༔ ཧོཿ ཁྱེད་རྣམས་ངེས་པར་སྣོད་ལྡན་ནམ༔ འདི་ནི་ཁྲག་འཐུང་དཀྱིལ་འཁོར་ཏེ༔
གཉན་ཅིང་སྐལ་མེད་གཤེད་དུ་རེག༔ དེ་བས་ཁས་ལོངས་དབང་མཆོག་སྦྱིན༔ སློབ་མས༔ ཀྱཻཿ བདག་ཅག་ཡང་དག་སྐལ་བར་ལྡན༔ སྔོན་ནས་སྨོན་ལམ་ལས་ཀྱིས་འབྲེལ༔ དེང་འདིར་གསོལ་འདེབས་གདུང་བ་ཡིས༔ བསྐུལ་ཏེ་དམ་ཚིག་སྲོག་ལྟར་འཛིན༔ སློབ་དཔོན་གྱིས༔ ཧོཿ
དེ་ལྟར་སྐལ་ལྡན་ལས་སད་ན༔ དཀྱིལ་འཁོར་འཇུག་ཅིང་དབང་མཆོག་སྦྱིན༔ འདི་ནི་བླ་མེད་རྒྱུད་ཀྱི་མགོན༔ ས་བཅུའི་བྱང་ཆུབ་ཆེན་པོའོ༔ དེ་ནས་བུམ་པ་ཐོགས་ལ༔ ཐ་ཚིག་དམ་ཆུ་སྦྱིན་པ་ནི༔ ཧཱུྃ༔ འདི་ནི་དམ་ཚིག་རྡོ་རྗེའི་ཆུ༔ དམ་སྲུང་མཆོག་གི་དངོས་གྲུབ་ཐོབ༔ དམ་མེད་དམྱལ་བའི་ས་བོན་སྨིན༔
དེ་ནས་དམ་ཚིག་ཆུ་འདི་འཐུང་༔ ཨོཾ་ས་མ་ཡ་ཨི་དནྟེ་ན་ར་ཀན༔ ཞེས་པས་དམ་ཆུ་སྦྱིན་ནོ༔ དེ་ནས་བསྐྱེད་རིམ་འབོག་པ་ནི༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཧོཿ སློབ་མ་མི་དམིགས་པ་སྟོང་པ་ཉིད་དུ་གྱུར༔ སྟོང་པའི་ངང་ལས་སྐད་ཅིག་གིས་ཨེ་མཐིང་ནག་མེ་རི་འབར་བའི་དབུས་སུ་པད་ཉི་རོ་ཡི་གདན་ལ༔ རྡོ་རྗེ་ནག་པོ་རྩེ་དགུ་པའི་ལྟེ་བར་ཧཱུྃ་གིས་མཚན་པ་དྲན་རྫོགས་སུ་བསྐྱེད་པའི་དཔལ་ཆེན་མ་ཧཱ་ཀཱ་ལ་སེངྒེའི་གདོང་པ་ཅན༔ སྐུ་མདོག་མཐིང་ནག་རབ་ཏུ་ཁྲོས་པའི་ཆ་ལུགས་ཅན་དུར་ཁྲོད་རྒྱན་གྱིས་མཛེས་པ་ཕྱག་གཡས་པས་རུ་དར་དང་གཡོན་གཏོར་ཆེན་བསྣམས་པ༔
སྒེག་ཅིང་དཔའ་ལ་ཞབས་གཉིས་དོར་ཐབས་བགྲད་དེ་ཡུམ་སེང་གདོང་དམར་མོའི་སྐུ་ལ་འཁྲིལ་ནས་བསྐལ་པའི་མེ་རི་རབ་ཏུ་འབར་བའི་དབུས་སུ་གསལ་བའོ༔ དེའི་མདུན་དུ་སྤྲུལ་པའི་བྃ་གཉིས་ཕྱོགས་དང་ཕྱོགས་མཚམས་དྲེགས་པ་སྡེ་བརྒྱད་ཚོགས་ཀྱིས་བསྐོར་བའོ༔ བདག་ཉིད་ཡི་དམ་དུ་གསལ་བའི་ཐུགས་ཀ་ནས་འོད་ཟེར་འཕྲོས༔ རང་བཞིན་དབྱིངས་ཀྱི་ཕོ་བྲང་དུར་ཁྲོད་མེ་རི་འབར་བའི་གནས་ནས་དཔལ་ཆེན་ལྷ་ཚོགས་སྤྱན་དྲངས་ཏེ༔ སྐུ་ཆེ་ཕྲ་ཆུང་གསུམ་རྡུལ་ལྟར་འཁྲིགས་ཏེ་སློབ་མ་ལ་ཐིམ་པའི་མོས་པ་མཛོད་ཅིག༔ ཅེས་པས་ཡེ་ཤེས་པ་སྤྱན་དྲངས་ནས་སློབ་མ་ལ་ཐིམ་པར་བསམ༔ ཨོཾ་ཤྲཱི་མ་ཧཱ་ཀཱ་ལ་ཡ་བཛྲ་ས་མཱ་ཡ་ཛ་ཛ་ཕཻཾ་ཕཻཾ་ཨ་ཝེ་ཤ་ཡ་ཨ་ཨཱཿ སློབ་མའི་སྤྱི་བོར་རྡོ་རྗེ་བཞག་ལ༔ ཨོཾ་ཏིཥྛ་བཛྲ་ཡེ་སྭཱ་ཧཱ༔ ཞེས་བསྣོལ་ཐབས་འདོད༔
དེ་ནས་གསོལ་བ་འདེབས་པ་ནི༔ ཧོཿ བླ་མ་མགོན་པོ་དབྱིངས་ནས་གཤེགས༔ མོས་པའི་སྐལ་ལྡན་ལུས་ལ་ཞུགས༔ ཕྱག་འཚལ་ཡིད་ཀྱིས་དྭང་བས་མཆོད༔ དབང་བཞིའི་མཆོག་ཐུན་དངོས་གྲུབ་སྩོལ༔ ལན་གསུམ་གྱིས་བརྗོད༔ དེ་ནས་མཎྜལ་ཕུལ་ཞིང་ལུས་ངག་ཡིད་གསུམ་གདུང་བའི་དད་པ་དང་བཅས་ནས་མེ་ཏོག་འཐོར༔ ཐོག་མར་སྐུ་བུམ་པའི་དབང་བསྐུར་བ་ནི༔ ངོ་སྤྲོད་དང་བཅས་ཏེ༔
ཧཱུྃ༔ བུམ་པ་རང་བྱུང་གཞལ་ཡས་ཁང་༔ བཅུད་ནི་བླ་མ་མགོན་པོ་དངོས༔ དབྱེར་མེད་དེ་བཞིན་དབང་བསྐུར་བས༔ སྤྲུལ་བསྒྱུར་སྐྱེད་པའི་དབང་ཐོབ་ཤོག༔ ཨོཾ་ཤྲཱི་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སི་ན་ར་མ་ཏྲི་ཧྲིང་ཛ་ཧཱུྃ་བྷྱོཿ ཀཱ་ཡ་ཨ་བྷི་ཥིཉྩ་ཧཱུྃ༔ ཞེས་མཎྜལ་དང་བཅས་ནས་མེ་ཏོག་འཐོར༔ དེ་ནས་གསུང་གི་དབང་བསྐུར་བ་ནི༔ སྔགས་སམ་བྷནྡྷ་ཐོགས་ལ་ངོ་སྤྲོད་ཅིང་༔
ཧཱུྃ༔ བྷནྡྷ་ལྷུན་གྲུབ་སྟོང་པའི་དབྱིངས༔ བདུད་རྩི་བླ་མ་མགོན་པོ་དངོས༔ དབྱེར་མེད་དེ་བཞིན་དབང་བསྐུར་བས༔ སྤྲོ་བསྡུ་གསང་སྔགས་དབང་ཐོབ་ཤོག༔ ཤྲཱི་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སི་ན་ར་མ་ཏྲི་ཧྲིང་ཛ་ཧཱུྃ་བྷྱོཿ ཝཱཀྐ་ཨ་བྷི་ཥིཉྩ་ཧཱུྃ༔ ཞེས་མཎྜལ་དང་བཅས་ནས་མེ་ཏོག་འཐོར༔ དེ་ནས་ཐུགས་ཀྱི་དབང་བསྐུར་བ་ནི༔ དཀྱིལ་འཁོར་མེ་ལོང་ཐོགས་ལ༔
ངོ་སྤྲོད་པ་ནི༔ ཧཱུྃ༔ སྣང་སྟོང་ཡེ་ཤེས་འོད་ཀྱི་ཀློང་༔ རང་ཞལ་བླ་མ་མགོན་པོ་དངོས༔ དབྱེར་མེད་དེ་བཞིན་དབང་བསྐུར་བས༔ རྫོགས་རིམ་ཐུགས་ཀྱི་དབང་ཐོབ་ཤོག༔ ཨོཾ་ཤྲཱི་མ་ཧཱ་ཀཱ་ལ་ཡ་སིཾ་ཧ་མུ་ཁ་སི་ན་ར་མ་ཏྲི་ཧྲིང་ཛ་ཧཱུྃ་བྷྱོཿ ཨོཾ་ཙིཏྟ་ཨ་བྷི་ཥིཉྩ་ཧཱུྃ༔ ཞེས་མཎྜལ་དང་བཅས་ནས་མེ་ཏོག་འཐོར༔ དེ་ནས་ཡོན་ཏན་གྱི་དབང་བསྐུར་བ་ནི༔
གཏོར་མ་ཐོགས་ལ༔ ངོ་སྤྲོད་ཅིང་༔ ཧཱུྃ༔ རྨད་བྱུང་བླ་མེད་རྫས་ཆེན་པོ༔ བཅུད་མཆོག་བླ་མ་མགོན་པོ་དང་༔ དབྱེར་མེད་དེ་བཞིན་དབང་བསྐུར་བས༔ སྒོམ་སྒྲུབ་སྤེལ་བའི་དབང་ཐོབ་ཤོག༔ ཨོཾ་ཤྲཱི་མ་ཧཱ་ཀཱ་ལ་སིཾ་ཧ་མུ་ཁ་སི་ན་ར་མ་ཏྲི་ཧྲིང་ཛ་ཧཱུྃ་བྷྱོཿ ཨོཾ་གུ་ཎ་ཨ་བྷི་ཥིཉྩ་ཧཱུྃ༔ ཞེས་མཎྜལ་དང་བཅས་ནས་མེ་ཏོག་འཐོར༔
དེ་ནས་ཕྲིན་ལས་ཀྱི་དབང་བསྐུར་བ་ནི༔ རྡོ་རྗེ་དང་ཕུར་པ་ཐོགས་ལ༔ ངོ་སྤྲོད་པ་ནི༔ ཧཱུྃ༔ དཔལ་ཆེན་ཐབས་ཤེས་རྒྱ་རྟགས་ནི༔ བླ་མ་མགོན་པོའི་ཕྱག་རྒྱའི་ཆས༔ བྱིན་གྱིས་བརླབས་ཏེ་གཏད་པ་ཡིས༔ ལས་བཞིའི་ཕྲིན་ལས་དབང་ཐོབ་ཤོག༔ ཨོཾ་ཤྲཱི་མ་ཧཱ་ཀཱ་ལ་སིཾ་ཧ་མུ་ཁ་སི་ན་ར་མ་ཏྲི་ཧྲིང་ཛ་ཧཱུྃ་བྷྱོཿ ཨོཾ་གུ་ཧྱ་ཨ་བྷི་ཥིཉྩ་ཧཱུྃ༔
ཞེས་མཎྜལ་དང་བཅས་ནས་མེ་ཏོག་འཐོར༔ དེ་ནས་ཕྱག་མཚན་དབང་བསྐུར་བ་ནི༔ རུ་མཚོན་དང་གཏོར་ཟོར་ཐོགས་ལ༔ ཧཱུྃ༔ རུ་མཚོན་རྒོལ་བ་འཇོམས་པའི་རྫས༔ གཏོར་ཟོར་དགྲ་བགེགས་བསྒྲལ་བའི་མཚོན༔ དེ་རིང་སྐལ་ལྡན་ལག་ཏུ་གཏད༔ དམོད་པ་ཡོངས་རྫོགས་དབང་ཐོབ་ཤོག༔ ཨོཾ་ཤྲཱི་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སི་ན་ར་མ་ཏྲི་ཧྲིང་ཛ་ཧཱུྃ་བྷྱོཿ ཨོཾ་ཀརྨ་བྷནྡྷ་ར་ཏྱཱ་ག་སརྦ་ཡ་ཚིནྟུ་སྭཱ་ཧཱ༔
ཞེས་མཎྜལ་དང་བཅས་ནས་མེ་ཏོག་འཐོར༔ དེ་ནས་དྲག་མོས་དབང་བསྐུར་བ་ནི་ངོ་སྤྲོད་ཅིང་༔ ཧཱུྃ༔ བདེ་ཆེན་དབྱིངས་ཕྱུག་གསང་བའི་ཡུམ༔ དེ་རིང་སྐལ་ལྡན་ཁྱོད་ལ་གཏད༔ འཁོར་ལོ་ཕྱག་རྒྱ་རབ་བཟུང་ནས༔ འབེབས་ལྡོག་རྗེས་ཤེས་གསལ་རྫོགས་ཤོག༔ ཨོཾ་ཌཱཀྐི་ནཱི་སིཾ་ཧ་མུ་ཁ་སི་ན་ར་མ་གུ་ཧྱ་མུ་ཌ་ཨ་ཝེ་ཤ་ཡ་རཱ་ག་དྷ་ར་སརྦ་ཛྙཱ་ན་ཡེ་སཏྭཾ༔ ཞེས་མཎྜལ་དང་བཅས་ནས་མེ་ཏོག་འཐོར༔ དེ་ནས་སྲོག་འཁོར་བླ་རྟེན་གྱི་དབང་བསྐུར་བ་ནི༔
ཧཱུྃ༔ དམ་ཚིག་གསང་བ་མཆོག་གི་རྟེན༔ བླ་མ་མགོན་པོ་མཉེས་པའི་རྫས༔ དེ་རིང་སྐལ་ལྡན་ཁྱོད་ལ་གཏད༔ བསྟན་སྲུང་བསྒྲུབ་པའི་དབང་ཐོབ་ཤོག༔ ཨོཾ་བཛྲ་གུ་ཧྱ་ས་མ་ཡ༔ ས་དྷེ་ན་བྷི་ན་ཨ་ཡ་ཀ་ར་ཡེ་སྭཱ་ཧཱ༔ ཞེས་མཎྜལ་དང་བཅས་ནས་མེ་ཏོག་འཐོར༔ དེ་ནས་གོ་ཆ་ཐམས་ཅད་ཀྱི་དབང་བསྐུར་བ་ནི༔ གཞན་ནས་སབ་པ་ཡང་འཐད༔
སྡེ་བརྒྱད་སྤྱི་གཏོར་ལག་ཏུ་གཏད་ཏེ༔ ཧཱུྃ༔ ལྷ་བཙན་མ་མོ་དགེ་བསྙེན་དང་༔ བདུད་གཟའ་དགྲ་ལྷ་དམ་ཅན་ཚོགས༔ དེ་རིང་སློབ་བུར་དཀའ་གཏད་སྦྱིན༔ ལས་མཛད་གཏེར་སྲུང་དབང་ཐོབ་ཤོག༔ ཨོཾ་དྷེ་ཝ་ཙ་ཤུ་ལ་ཨེ་ཀ་ཙ་ཏི་ནཱ་ག་རཀྴ་དུ་པྲ་མ་རཱ་ཧུ་ལ་ས་དྷེ་ཝ་རིདྡྷ་མ་ཧཱ་བཛྲ་ས་དུ་ཏྲི་སརྦ་དྷརྨ་པཱ་ལ་ཀརྨ་དྷ་ར་སྭཱ་ཧཱ༔ ཞེས་པས་ལག་ཏུ་གཏད་ནས་དམ་ཚིག་འཆང་༔ དེ་ནས་བྱིན་རླབས་བཀའ་བསྒོ་བྱ་ཞིང་བསྟིམས་ནས་བཀྲ་ཤིས་བརྗོད༔ དམ་ཚིག་རྡོ་རྗེས་རྒྱས་གདབ༔
གཙོ་བོས་ཇི་ལྟར་བཀའ་སྩལ་ སོགས་བརྗོད༔ བསྲུང་བའི་དམ་ཚིག་འབོག་བསྒྲུབ་པའི་ཁས་ལེན་བཅོལ༔ རྗེས་བསྔོ་སྨོན་བཟང་པོས་མཚམས་སྦྱར༔ སླར་གཏོར་འབུལ་བྱ་ཞིང་དཀྱིལ་འཁོར་བསྡུ༔ ཐུན་ཐ་མར་འཁོར་གསུམ་ཡོངས་སུ་དག་པའི་ཏིང་ངེ་འཛིན་ལ་བཞག༔ འདི་ནི་ཐུན་མོང་མ་ཡིན་པའི་བཀའ་སྲུང་ཡིན་སློབ་མ་སྣོད་ལྡན་ལས་དག་མ་ཡིན་པར་བཀའ་མི་གཏད༔ ཤིན་ཏུ་གསང་ཤིང་སྙིང་ལྟར་བརྩེ་བས་ཟུངས༔ ས་མ་ཡ༔ ཨེ་མཿ ཡང་ཟབ་ཀུན་གྱི་སྙིང་ཐིག་ཡིད་བཞིན་ལས༔
དྲེགས་པ་སྲོག་ཐིག་དྭངས་མའི་གདམས་པ་བཞག༔ ཀུན་གྱི་ཐུན་མོང་མ་ཡིན་མྱུར་ཟབ་རྒྱ༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར།
ལྷོ་གནས་མཆོག་ཙཱ་རི་ཊ་ནས་གདན་དྲངས་ཤིང་ཤོག་སེར་ནས་བཤུས་སོ།། །། ག༽ ༈ དཔལ་མགོན་ཞིང་སྐྱོང་ལེགས་ལྡན་རྔམ་ཀློང་ལས༔ སྒྲུབ་པའི་ཕྲིན་ལས་ཁྲག་འཐུང་རབ་འབར་ནག་པོ་བཞུགས་སོ༔ ཤྲྀ་ནཱ་ཐ་ཧེ་རུ་ཀ་བ་ཤུ་མ་ཧཱ་ཀྵེ་ཊ་པཱ་ལ་ཛྭ་ལ་སཏྭཾ༔ ཨེ་མ་བདག་འདྲ་ཁོ་བོ་པདྨ་འབྱུང་གནས་ཀྱིས༔ ཡང་གསང་ཟབ་མོ་སྙིང་གི་ཐིག་ལེ་ལས༔ དཔལ་མགོན་ཞྀང་སྐྱོང་སྟོབས་ལྡན་ནག་པོ་ཡི༔ སྒྲུབ་པའི་ལས་རིམ་མེ་རླུང་སྟོབས་སྦྱོར་བསྟན༔ ཡེ་ཤེས་མཚོ་རྒྱལ་མི་བརྗེད་གཟུངས་ཀྱིས་ཟུངས༔
ཡི་གེར་ཐོབ་ལ་རིན་ཆེན་གཏེར་དུ་སྦོས༔ བཀའ་ཡི་རྒྱ་འདི་གཟའ་རྒོད་འབར་བས་སྲུངས༔ མ་འོངས་ཡང་མཐའ་དུས་ཀྱི་ཐ་མ་ལ༔ རིག་འཛིན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ དེ་ཡང་དཔལ་མགོན་ཞིང་སྐྱོང་ཆེན་པོའི་བསྒྲུབ་པ་ནི༔ ལས་ཀྱི་རིམ་པ་དབྱེ་བར་བྱ་སྟེ༔ དང་པོ་ཕྱི་ལྟར་དཀྱིལ་འཁོར་མཆོད་རྫས་ལ་བརྟེན་ནས་བསྒྲུབ་པ་དང་༔ ནང་ལྟར་ཏིང་འཛིན་གནས་ལུགས་ལ་བརྟེན་ནས་བསྒྲུབ་པ་དང་༔ གསང་བ་སྲོག་སྔགས་དམིགས་པ་ལ་བརྟེན་ནས་བསྒྲུབ་པ་དང་༔
ཁོ་ན་ཉིད་རང་ཤར་ཡེ་བཞུགས་ལ་བརྟེན་ནས་བསྒྲུབ་པ་དང་༔ ལས་ཀྱི་རིམ་པ་བཞི་བསྟན་པ་ལས༔ འདི་ལ་རྟེན་འབྲེལ་ཟུང་འཇུག་ཏུ་བསྒྲུབ་པ་སྟེ༔ དང་པོ་ལས་རིམ་སྔོན་འགྲོ་དངོས་གཞི་རྗེས་དང་གསུམ་མོ༔ དེ་ཡང་རྫས་བསགས་རྟེན་བཀྲམ་བྱིན་གྱིས་བརླབ་པའོ༔ དེ་ཡང་ཕྱི་ཡི་མཆོད་རྫས་གཞུང་བཞིན་ལ༔ ཁྱད་པར་ཐུན་མོང་མ་ཡིན་པ་ཉེར་མཁོ་སྒྲུབ་པའི་ཡོ་བྱད་ནི༔ སྟེགས་བུ་ལྕགས་ཀྱི་མཉྫའི་སྟེང་དུ་དམར་ནག་གཏོར་མ་ཁྲུ་གང་ངམ༔ མཐོ་གང་བ་རྩིབས་བརྒྱད་ཐོད་མཁར་དང་ལྡན་པ་སྟེགས་བུའི་ཁ་རུ་བཞག༔ རྩེ་མོར་ཁྲོ་བོའི་སེང་ཞལ་གྱིས་མཚན་པའི་མར་རྒྱན་འདོགས༔
མདུན་གཡོན་ཕྱོགས་སུ་ཡུམ་ལ་གཏོར་མ་ཕྱེད་ཆའི་ཚད་ཙམ༔ འཁོར་རྣམས་ལ་སུམ་ཆ་ཙམ་རེ་ཐམས་ཅད་རྒྱན་གྱིས་མཛེས་པར་བྱ༔ སྒྲུབ་པའི་ཚེ་དབང་པོ་རྣམ་ལྔའི་ཚོམ་བུ་དང་ལིངྒའི་རྒྱལ་མཚན་བརྒྱད་ཀྱིས་སྤྲས༔ གཡས་གཡོན་གཉིས་སུ་དྲེད་མོང་ལ་མི་རོ་བཀལ་བ༔ མཚམས་སུ་ཨོ་ཀྱུ་ཁྲག་ཀོང་དང་བྷནྡྷ་ལྷ་གྲངས་ལྟར་རྩིབས་ཀྱི་ཟུར་དུ་ཀེ་ཚེ་ཤང་ཚེ་ཉུངས་དཀར་ནག་དང་བཅས་པ༔ ཐུན་རྫས་ཀོང་བུའི་ཚོམ་བུ་དེའི་ཕྱི་ལ་བྷ་ལིང་སྒལ་ཅན་གྱིས་བསྐོར༔ རྩེ་མོ་སྲོག་འཁོར་ལ་དར་ནག་པོའི་གདུགས་མེ་ལོང་དང་སྒྲུབ་ཆས་བཏགས༔ རྒྱས་པ་ལྟར་ན་ར་སྙིང་ཙིཏྟའྀ་་་་་་ ཙིཏྟ་ཞེས་པ་འདི་ལ་གོ་དོན་བཞི་ཡོད་པ་ལས་སྐབས་འདིར་རི་མོར་གོ་དགོས་པ་འདྲ་ ་་་་་ མཆན་སྙིང་དང་གནམ་ལྕགས་འཁོར་ལོ་དྲྭ་བ་དྲུག་ཅུ་སྐུ་གསུམ་རྡོ་རྗེ་སོགས་འཛུགས༔ ཐུན་གཏོར་སོགས་ནི་གཞུང་བཞིན་བྱ༔ བསྐང་རྫས་སྤྱི་མཐུན་ལག་ལེན་ལྟར༔
ཅི་བཞིན་ཚང་ཞིང་ལག་ལེན་ལ་རབ་ཏུ་མཁས་པར་བྱ༔ ས་མ་ཡ༔ ཧོ་ནག་པོ་ཆེན་པོ་ཁྲག་འཐུང་གི༔ ལས་རིམ་སྒྲུབ་པའི་སྐལ་ལྡན་ལ༔ མཆོག་ཐུན་བདེ་བླག་ཉིད་དུ་བསྩལ༔ འདི་ཉིད་ཡེ་ཤེས་མགོན་པོའི་ཕྱིར༔ ཆོས་སྐྱོང་ཀུན་གྱིས་འགྲན་ཟླ་བྲལ༔ ཁྱད་པར་འཁོར་ལོ་སྡོམ་པ་ཡི༔ གང་འདུལ་སྙིང་རྗེའི་རྩལ་ཆེན་གྱི༔ ཉིད་ཞི་ཁྲོ་གར་སྤྲུལ་པའྀ་ལྷ༔
སེམས་ཅན་སོ་སོའི་སྣང་ངོ་རུ༔ བསྟན་པའི་བྱ་ར་མེལ་ཚེ་ཚུལ༔ དཔའ་བོ་སེངྒེའི་གདོང་དུ་གྲགས༔ བཞུགས་ཡུལ་ངེས་པ་མ་མཆིས་ཀྱང་༔ བརྡ་ཡི་བྱེ་བྲག་མཚོན་པའི་ཕྱིར༔ སྲིད་པ་གསུམ་ལ་དབང་བསྒྱུར་ཞིང་༔ འཇིག་རྟེན་དྲེགས་པའི་ཆ་ལུགས་འཆང་༔ གནས་ནི་ཁྱབ་འཇུག་སེངྒེ་བྲག༔ སྤྲུལ་པ་གང་གཉན་རྩ་གཉིས་དང་༔ མཚོ་ཆེན་དྲུག་ཅུ་རྩ་གཉིས་ཁྱབ༔
དུར་ཁྲོད་བརྒྱད་ལ་རྔམ་པར་རྒྱུ༔ མ་མོ་བཅུ་དྲུག་རྟག་ཏུ་རོལ༔ རབ་རྒྱུའི་སྲང་ཁ་ཉེར་བརྒྱད་ཉུལ༔ ཕོ་བྲང་དགུ་ཡི་བདག་པོར་སྐྱོང་༔ རྩ་བ་གསུམ་གྱི་གཉེར་གཏད་འཛིན༔ ཚང་ཚིང་འཁྲིགས་དང་ཧ་ཧ་རྒོད༔ རྔམ་སྒྲ་བསིལ་བ་ཚལ་ཆེན་དང་༔ སྒྱུ་མའི་སྐུ་ཉིད་གར་དགུ་སྟོན༔ བསྟན་པའི་བྱ་ར་དབྱིངས་ནས་འདེབས༔ ནག་པོ་སྟོང་གི་གཙོ་བོ་མཛད༔
མ་རུངས་དཔུང་ཚོགས་རབ་ཏུ་མཐར༔ རྡུལ་མཚོན་རླུང་གི་འཁོར་ལོའི་དཔལ༔ དགྲ་བགེགས་སྲོག་རྩའི་སྦུབས་སུ་བསྣུན༔ བཀའ་སྐྱོང་ནོར་བསྙགས་ཆས་ལ་གཉེར༔ ལས་ལ་མཐའ་སྡུད་ཀུན་ལ་རྒྱུ༔ དགའ་བཞིའི་ཐིག་ལེའི་བབས་རྒྱུན་སྲུང་༔ མུ་སྟེགས་སྟོང་ཡང་དམོད་ཙམ་བརླག༔ སྒྲུབ་ལ་དམ་ཚིག་སྙིང་ལྟར་བརྩེ༔ དེ་བས་བཀའ་སྐྱོང་མཆོག་གྱུར་ཉིད༔ ཡིད་ཀྱི་ཙིཏྟར་སྦ་ནས་བསྒྲུབ༔
བཀའ་འདི་ཀུན་གྱི་ཐུན་མོང་ཡིན༔ ཟབ་པས་མོས་སྣང་གཟུངས་ཀྱིས་ཟུངས༔ འཇིགས་མེད་སྒྲ་གཅན་གཞོན་ནུས་སྲུངས༔ རྟེན་དང་གཡོ་སྣང་ཁྱབ་དེས་རྒྱ༔ དེ་ཡང་ལེགས་ལྡན་ནག་པོ་སྒྲུབ་པའི་རིམ་པ་ནི༔ དང་པོ་རང་ཉིད་ཡི་དམ་གང་རུང་གི༔ ལས་བྱང་བདག་བསྐྱེད་གསལ་བཏབ་དེ་ཡི་ངང་༔ མཆོད་པའི་རྫས་དག་མི་གཙང་བག་ཆགས་སྦྱང་༔ བྱིན་རླབས་སྤེལ་ནས་མདུན་བསྐྱེད་ཝལ་གྱིས་གསལ༔ ཏིང་འཛིན་རྣམ་གསུམ་ང་རྒྱལ་བརྟན་པར་བྱ༔
དང་པོ་སྦྱང་བ་ནི༔ རྃ་ཡྃ་ཁྃ༔ ཨོཾ་ཨཱ་ཡུར་ཙི་སརྦ་ཤུདྡྷེ་ཤུདྡྷེ་བི་ཤུདྡྷེ་ཡེ་སྭཱ་ཧཱ༔ གཉིས་པ་བྱིན་གྱིས་བརླབ་པ་ནི༔ ཨོཾ་ཨཱཿཧཱུྃ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ
ཨོྃ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་པཱུ་ཛ་ཨོྃ་ཨཱཿཧཱུྃ༔ ཞེས་ལན་གསུམ་བྱིན་གྱིས་བརླབས༔ དེ་ནས་མདུན་བསྐྱེད་བྱ་བ་ནི༔ ཤ་ཆེན་གྱི་སྤོས་བསྲེགས་ཤིང་རྐང་གླིང་རོལ་མོ་དྲག་ཏུ་བཏང་སྟེ་རྔམ་དབྱངས་ཧཱུྃ་དགུ་མས་འདི་སྐད་དོ༔ ཧཱུྃ་ཧཱུྃ་ཧཱུྃ༔ ཧཱུྃ༔ རང་ཉིད་སྐད་ཅིག་དཔལ་ཆེན་གསལ་བའི་མདུན༔ དུར་ཁྲོད་བམ་རི་ཁྲག་མཚོ་འཁྲུགས་པའི་ཀློང་༔ ཐོད་མཁར་དམར་ནག་འབར་བའི་དབུས་ཤེད་ན༔ བྱད་མ་མི་རོ་རྟ་རོ་བརྩེགས་པའི་སྟེང་༔
རཾ་དང་ཉི་ཟླའི་སྲོག་ཏུ་རྡོ་རྗེའི་དབུས༔ ཧཱུྃ་བྷྱོ་མཐིང་ནག་མེ་ཟེར་ཚྭ་ཚྭ་འཁྲིགས༔ དགྲ་བགེགས་ཚར་བཅད་གཟི་བྱིན་ཚུར་འདུས་པས༔ མཐུ་སྟོབས་ཧཱུྃ་ལ་ཐིམ་པའི་ཧེ་རུ་ཀཿ དཔལ་མགོན་ལེགས་ལྡན་འཇིགས་བྱེད་སེངྒེའི་གདོང་༔ སྐུ་མདོག་མཐིང་ནག་ཞལ་གདངས་མཆེ་བ་གཙིགས༔ སྤྱན་གསུམ་སྨིན་མ་འབར་ཞིང་གཡུ་རལ་གཏིབས༔ སེང་ཆུང་ཟེར་འགྱེད་ཐོད་སྐམ་དབུ་ལ་བརྒྱན༔ སྤྱི་བོར་རིགས་བདག་དར་དམར་ཅོད་པན་འཕུར༔ དར་ནག་ཕོད་གསོལ་རུ་མཚོན་གཏོར་ཟོར་བསྣམས༔
སྟག་རལ་གཟིག་ཤུབས་རལ་གྲི་འོད་ལྡན་འཁྱུགས༔ རྒྱ་ལྷམ་གཡུ་མཐིལ་སྒ་སྲབ་སྲིན་པོའི་ཆས༔ བདུད་རྟ་ནག་པོ་རླུང་གཤོག་རྟིང་དཀར་ཆིབས༔ མེ་རླུང་ཀློང་བཞུགས་ལས་ཆས་ཚུལ་དུ་གསལ༔ ཨོཾ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿ ཧཱུྃ༔ གཡོན་དུ་བྷྱོ་ལས་མ་གཅིག་རེ་མ་ཏི༔ ལས་ཆས་ཚུལ་འཛིན་བདུད་མོ་སེངྒེའི་གདོང་༔ སྐུ་མདོག་དམར་ནག་ཁྲོས་པའི་ཆ་བྱད་ཅན༔ ཁྲག་རལ་སེང་ཆུང་འཕྲོ་དང་ཐོད་སྐམ་བརྒྱན༔
ཁ་ཊྭཱཾ་དགྲ་སྙིང་དམར་པོ་གཏོར་ཟོར་བསྣམས༔ དར་དམར་ཕོད་དང་སྭག་ལྷམ་གཡུ་མཐིལ་གསོལ༔ བདུད་རྟ་དམར་པོ་མེ་ཡི་གཤོག་ཅན་ཆིབས༔ སྲིན་པོའི་ཆས་ལྡན་དགྲ་ལ་རྔམ་པར་བསྒོམ༔ ཨོཾ་ཌཱཀྐི་ནཱི་སིཾ་ཧ་མུ་ཁ་སི་ན་ར་མ་ཧཱུྃ་ཕཊ྄ཿ ཧཱུྃ༔ ཡབ་ཡུམ་མདུན་དུ་ལས་བྱེད་སྤྲུལ་པ་ནི༔ བམ་རོ་ཕོ་མོ་ཟངས་སྤྲེལ་དམར་ནག་གཟུགས༔ ལག་གཉིས་ས་ལ་བཙུགས་ནས་བྱ་སྡེར་འཁྲབ༔ རྐང་པས་བྷནྡྷ་ལྕང་ལོའི་གཏོར་ཟོར་ཐོགས༔
དགྲ་ལ་ཆོ་འཕྲུལ་འབེབས་བྱེད་ཚུལ་དུ་གསལ༔ ཨོཾ་ནིརྨཱ་མརྒ་ཊ་ན་མུ་ཁ་ཏྲི་ཏྲི་ད་ཡ་ཧཱུྃ་ཕཊ྄ཿ ཧཱུྃ༔ ཤར་ཕྱོགས་འཁོར་ལོ་དགྲ་བགེགས་བསྣོལ་བའི་སྟེང་༔ ལྷ་ཡི་བཙན་རྒོད་ཆེན་པོ་རྡོ་རྗེ་འབར༔ སྐུ་མདོག་དཀར་པོ་དུང་ཁྲབ་རྨོག་ཞུ་ཅན༔ ཕྱག་གཡས་རལ་གྲི་གཡོན་པས་མདུང་དར་འཛིན༔ སྟག་རལ་གཟིག་ཤུབས་ལྡན་ཞིང་དམག་ཐབས་ཅན༔ ངང་དཀར་སྣ་སྔོན་སྒ་སྲབ་ཆས་མཛེས་ཆིབས༔ ཧཱུྃ༔
ལྷོ་ཕྱོགས་འཁོར་ལོ་དགྲ་བགེགས་བསྣོལ་བའི་སྟེང་༔ གཏེར་སྲུང་བཙན་གྱི་གནོད་སྦྱིན་ཁྲག་འཐུང་དམར༔ བསྭེ་ཁྲབ་རྨོག་ཞུ་བེང་དང་རུ་མཚོན་བསྣམས༔ སྟག་རལ་གཟིག་ཤུབས་བརྒྱན་ཅིང་སྭག་ལྷམ་གསོལ༔ རག་པ་རྟིང་དཀར་སྒ་སྲབ་ཆས་མཛེས་ཆིབས༔ ཧཱུྃ༔ ནུབ་ཕྱོགས་འཁོར་ལོ་དགྲ་བགེགས་བསྣོལ་བའི་སྟེང་༔ མ་མོ་ཆེན་པོ་སྲོག་བདག་སྔགས་སྲུང་མ༔ དམར་ནག་རལ་གཅིག་སྤྱན་གཅིག་མཆེ་བ་གཅིག༔ ནུ་གཅིག་རྐང་གཅིག་གཅེར་མོ་དུར་ཁྲོད་ཆས༔
ཕྱག་གཡས་རྩེ་གསུམ་གཡོན་པས་ཙིཏྟ་བསྣམས༔ རོལ་སྟབས་ཚུལ་གྱིས་གཡུ་འབྲུག་མགོ་དགུ་ཞོན༔ ཧཱུྃ༔ བྱང་ཕྱོགས་འཁོར་ལོ་དགྲ་བགེགས་བསྣོལ་བའི་སྟེང་༔ ཀླུ་ཡི་དགེ་བསྙེན་ནཱ་ག་རཀྴ་ནི༔ སྐུ་མདོག་མཐིང་ནག་རབ་ཁྲོས་ཕོད་ཁ་ནག༔ གཡུ་ཁྲབ་གསོལ་ཞིང་ལྷུ་ཚིགས་སྦྲུལ་གྱིས་བརྒྱན༔ རལ་གྲི་ལྕགས་པར་སྟག་རལ་གཟིག་ཤུབས་ཅན༔ རྟ་ནག་རྟིང་དཀར་སྒ་སྲབ་ཆས་ལྡན་ཞོན༔ ཧཱུྃ༔
ཤར་ལྷོ་འཁོར་ལོ་དགྲ་བགེགས་བསྣོལ་བའི་སྟེང་༔ བདུད་མགོན་ནག་པོ་མི་བསྲུན་ཁྲོས་པའི་གཟུགས༔ ལྕགས་ཁྲབ་རྨོག་ཞུ་གསོལ་ནས་འཁོར་གསུམ་བརྒྱན༔ དགྲ་སཏྭ་ལྕགས་ཀྱུ་ཞགས་པ་དར་མདུང་གདེངས༔ སྭག་ལྷམ་གསོལ་ནས་བདུད་རྟ་རླུང་གཤོག་ཆིབས༔ ཧཱུྃ༔ ལྷོ་ནུབ་འཁོར་ལོ་དགྲ་བགེགས་བསྣོལ་བའི་སྟེང་༔ སྲོག་བདག་ཆེན་པོ་གཟའ་བདུད་རཱ་ཧུ་ལ༔ ལྗང་སྔོན་དུད་མདོག་དབུ་དགུ་བྱ་རོག་གདོང་༔ གཡས་གཉིས་རལ་གྲི་གནམ་ལྕགས་ཐོག་མདའ་འཕེན༔
གཡོན་གཉིས་ཆུ་སྲིན་རྒྱལ་མཚན་སྦྲུལ་ཞགས་འཕེན༔ ལྟེ་བར་ཞལ་བགྲད་སྐུ་ལུས་མིག་གིས་བརྒྱན༔ དུག་སྦྲུལ་མཇུག་འཕྱང་གློག་ཞགས་དམར་པོ་ཆིབས༔ ཧཱུྃ༔ ནུབ་བྱང་འཁོར་ལོ་དགྲ་བགེགས་བསྣོལ་བའི་སྟེང་༔ ལས་ཀྱི་དགྲ་ལྷ་ཆེན་པོ་མྱུར་མགྱོགས་ཅན༔ སྐུ་མདོག་སྨུག་ནག་རྡོ་རྗེའི་གོ་ཁྲབ་རྨོག༔ རལ་གྲི་རུ་མཚོན་གནམ་ལྕགས་ཕུར་བུ་བསྣམས༔ སྟག་རལ་གཟིག་ཤུབས་བཙན་མདུང་ཞགས་པ་ཐོགས༔ མཚལ་སྟག་དམར་པོ་དགྲ་ལ་རྔམ་བྱེད་ཆིབས༔
ཧཱུྃ༔ བྱང་ཤར་འཁོར་ལོ་དགྲ་བགེགས་བསྣོལ་བའི་སྟེང་༔ སྐྱེས་བུ་ཆེན་པོ་དམ་ཅན་རྡོ་རྗེ་ལེགས༔ སྐུ་མདོག་དམར་སྨུག་བསྭེ་ཐེབ་བེར་དམར་གསོལ༔ ཕྱག་གཡས་རྡོ་རྗེ་གཡོན་པས་དགྲ་སྙིང་རོལ༔ སྟག་རལ་གཟིག་ཤུབས་བཙན་མདུང་ཞགས་པ་ཐོགས༔ རབ་ཏུ་འགྱིང་བའི་སེངྒེ་དཀར་མོ་ཆིབས༔ ཧཱུྃ༔ དམ་ཅན་རྒྱ་མཚོའི་སྤྲུལ་པ་ཡང་སྤྲུལ་ནི༔ ཤན་པ་དམར་ནག་སྐྱེས་བུ་གྲི་ཐོགས་སྟོང་༔
མོན་པ་ནག་པོ་རླུང་ཞགས་ཐོགས་པ་འབུམ༔ ཟ་གསོད་དབུགས་ལ་རྔམ་པ་ས་ཡའི་གྲངས༔ བྱ་གཅན་ཤ་ཟ་ལ་སོགས་གྲངས་མེད་འཁོར༔ ཡེ་ཤེས་ལས་གྲུབ་འཁོར་ཚོགས་རྒྱ་མཚོ་རྣམས༔ ཁམས་གསུམ་སྲིད་ཀྱི་བར་སྣང་ས་གཞི་གང་༔ རྫུ་འཕྲུལ་ཤུགས་འཆང་མི་བཟད་རྔམ་པར་སྟོན༔ ཨོཾ་དྷེ་ཝ་ཙ་ཤུ་ལ་ཨེ་ཀ་ཛཱ་ཊི་ནཱ་ག་རཀྴ་དུ་པྲ་མ་རཱ་ཧུ་ལ་པ་ཏི་དྷེ་ཝ་རིདྡྷི་མ་ཧཱ་བཛྲ་སཱ་དྷུ་ཏྲི་དྷརྨ་པཱ་ལ་སཏྭཾ༔ ཧཱུྃ༔ དེ་ལྟར་གསལ་བའི་ཐུགས་ཀའི་འོད་ཟེར་གྱིས༔ བཀའ་སྡོད་དམ་ཅན་རྒྱ་མཚོའི་ལྷ་ཚོགས་རྣམས༔
རང་རང་གནས་ཆེན་ཕོ་བྲང་གར་བཞུགས་ཀྱང་༔ ལས་ཀྱི་རླུང་གི་ཤུགས་ལྟར་འགྱུ་ནས་སུ༔ སྐད་ཅིག་ཉིད་ལ་གནས་འདིར་སྤྱན་དྲངས་གྱུར༔ ཨོཾ་བཛྲ་ས་མཱ་ཡ་ཛཿ ཛཿཧཱུྃ་བཾ་ཧོཿ ཡེ་ཤེས་པ་དང་དམ་ཚིག་དབྱེར་མེད་དུ་གྱུར༔ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ དཔལ་ལྡན་ཞིང་སྐྱོང་མགོན་པོ་སྤྱན་འདྲེན་པ་ནི༔ ཤ་ཆེན་གྱི་དུད་པ་བཏང་༔ ཌཱ་མ་ཤང་ཁ་གྷཎྜེ་བྷནྡྷའི་ཅང་ཏེའུ་རྔ་བོ་ཆེ་སོགས་དྲག་ཏུ་བརྡུང་༔
དམ་ཚིག་རྡོ་རྗེ་དར་ནག་གིས་སྤྱན་དྲངས༔ རུ་མཚོན་སྣ་ཚོགས་གཟེངས༔ རཀྟའི་སྐྱེམས་ཆེན་སྦྲེང་༔ རང་ཉིད་དཔའ་བོའི་ང་རྒྱལ་གྱི་ཧཱུྃ་དགུ་མའི་གདངས་དང་བཅས་ནས་སྤྱན་འདྲེན༔ ཧཱུྃ་ཧཱུྃ་ཧཱུྃ༔ ཧེ་ཡ་ཧི༔ ཧཱུྃ་ཧཱུྃ་ཧཱུྃ༔ ཧེ་ཡ་ཧི༔ ཧཱུྃ་ཧཱུྃ་ཧཱུྃ༔ ཧེ་ཡ་བྷྱོཿ
ཧཱུྃ༔ འོག་མིན་ཆོས་དབྱིངས་ལྷུན་གྲུབ་ཕོ་བྲང་ནས༔ ནག་པོ་ཆེན་པོ་སེང་གདོང་གཤེགས་སུ་གསོལ༔ དག་པ་མཁའ་སྤྱོད་ཡེ་ཤེས་ཕོ་བྲང་ནས༔ བདུད་འདུལ་དྲག་མོ་སེང་གདོང་གཤེགས་སུ་གསོལ༔ དུག་རླངས་མེ་དཔུང་འཁྲིགས་པའི་ཕོ་བྲང་ནས༔ སྤྲུལ་པའི་བམ་ཆེན་ཕོ་མོ་གཤེགས་སུ་གསོལ༔ རབ་འཇིགས་དུར་ཁྲོད་འབར་བའི་ཕོ་བྲང་ནས༔ དམ་ཅན་སྡེ་བརྒྱད་དམག་ཚོགས་གཤེགས་སུ་གསོལ༔ བཀའ་བཞིན་ཕྲིན་ལས་སྒྲུབ་པའི་ཕོ་བྲང་ནས༔
སྤྲུལ་པའི་ལས་བྱེད་འཁོར་བཅས་གཤེགས་སུ་གསོལ༔ ཧཱུྃ༔ ཚུར་གཤེགས་ཚུར་བྱོན་དམ་ཅན་རྒྱ་མཚོའི་ཚོགས༔ ཁྱད་པར་གནས་ཆེན་ཀུན་ལ་དབང་བསྒྱུར་ཚེ༔ མ་ལ་ཡ་དང་མེ་རི་འབར་བ་དང་༔ བསིལ་བ་ཚལ་གྱི་གནས་ནས་གཤེགས་སུ་གསོལ༔ ཧ་ཧ་རྒོད་དང་རྔམ་པ་སྒྲ་སྒྲོགས་དང་༔ ཚང་ཚིང་འཁྲིགས་པའི་གནས་ནས་གཤེགས་སུ་གསོལ༔ ཏི་སེ་གངས་དང་ལ་ཕྱི་ཆུ་བར་དང་༔ མཁའ་སྤྱོད་ཙཱ་རི་ཊ་ནས་གཤེགས་སུ་གསོལ༔
ཤམ་པོ་གངས་དང་གཞོ་སྟོད་ཏི་སྒྲོའི་གནས༔ མཆིམས་ཕུ་བྲག་དམར་གནས་ནས་གཤེགས་སུ་གསོལ༔ གཟེ་རྒྱལ་གངས་གཉན་རོང་བཙན་ཁ་བ་དཀར༔ སྦས་ཡུལ་པདྨ་བཀོད་ནས་གཤེགས་སུ་གསོལ༔ གཙུག་ལག་ཆོས་འཁོར་དབེན་རི་མ་ལུས་པར༔ གར་བཞུགས་གནས་ནས་ཐོགས་མེད་གཤེགས་སུ་གསོལ༔ ཨོཾ་བཛྲ་ས་མཱ་ཡ་ཛ་ཛཿ གཉིས་པ་བཞུགས་གསོལ་ཕྱག་འཚལ་བ་ནི༔ ཧཱུྃ༔ རབ་འཇིགས་དུར་ཁྲོད་འབར་བའི་ཕོ་བྲང་ནས༔
དགྲ་བགེགས་མི་རོ་རྟ་རོ་བརྩེགས་ཁྲིའི་སྟེང་༔ དཔལ་འབར་ཞིང་སྐྱོང་དམ་ཅན་འཁོར་བཅས་རྣམས༔ མི་གཡོ་དགྱེས་ཤིང་གནས་འདིར་བརྟན་པར་བཞུགས༔ རྩེ་གཅིག་གདུང་ཞིང་མོས་པའི་ཡིད་ཀྱིས་བསྟོད༔ དེང་འདིར་དམ་ཚིག་བསྲེའོ་ཕྲིན་ལས་སྒྲུབས༔ བདག་གི་བཅོལ་བའི་འདོད་དོན་ནག་པོ་ཆེ༔ ཡེངས་མེད་བསྟན་པའི་བྱ་ར་མཛད་དུ་གསོལ༔ ཨོཾ་མ་ཧཱ་ཀཱ་ལ་ས་པ་རི་ཝཱ་ར་སརྦ་ས་མ་ཡ་སཏྭཾ༔ ཨ་ཏི་པུ་ཧོཿ པྲ་ཏཱིཙྪ་ཧོཿ
གསུམ་པ་ཕྱི་ནང་གསང་བའི་སྨན་རཀ་གཏོར་གསུམ་མཆོད་པ་འབུལ་བ་ནི༔ ཧཱུྃ༔ ནག་པོ་ཆེན་པོ་དཔལ་ལྡན་སེངྒེའི་གདོང་༔ ཆེ་བའི་ཡུམ་མཆོག་མི་བསྲུན་སེང་གདོང་མ༔ བམ་རོ་ཕོ་མོ་ལས་ཀྱི་ཕོ་ཉ་དང་༔

དམ་ཅན་རྒྱ་མཚོའི་དམག་ཚོགས་འཁོར་བཅས་ལ༔ འདོད་ཡོན་ཕྱི་ཡི་མཆོད་པ་འབུལ་བ་ནི༔ དབང་པོ་རྣམ་ལྔའི་མེ་ཏོག་ཕུང་པོར་སྤུངས༔ ཤ་ཆེན་གུ་གུལ་བདུག་སྤོས་སྤྲིན་ལྟར་གཏིབས༔ རྐང་དམར་ཚིལ་ཆེན་ཞུན་མར་ཉི་ལྟར་གསལ༔ ཀླད་རུས་ཁུ་བ་མཁྲིས་པའི་དྲི་ཆབ་གཏམས༔ དགྲ་སྙིང་སྣ་ཚོགས་ཞལ་ཟས་དབྱིངས་ལ་བསྙེགས༔ རྐང་གླིང་སྒྲ་ལྡན་རོལ་མོ་འབྲུག་ལྟར་སྒྲོག༔ མ་མོ་འབུམ་གྱིས་པྲ་ཡི་གཟུགས་བརྙན་ཐོགས༔ ཅང་ཏེའུ་རྫ་རྔ་རྔ་ཟླུམ་སྟོང་གསུམ་འབིར༔ དགྲ་བགེགས་སྙིང་ཁྲག་དྲི་བསུང་རླབས་སུ་འཁྱིལ༔
གནོད་བྱེད་གཏུབས་པའི་མགོ་ལུས་རོ་མཆོག་སྤུངས༔ གཡང་གཞི་དུར་ཁྲོད་ཆས་ཀུན་རེག་བྱ་བཀྲམ༔ སྣ་ཚོགས་ཕྱི་མཆོད་མ་ཚང་མེད་པ་འདི༔ ཞིང་སྐྱོང་མགོན་པོ་དམ་ཅན་ཚོགས་ལ་འབུལ༔ བཞེས་ཤིག་སྡང་བའི་དགྲ་བགེགས་ཞལ་དུ་སྟོབ༔ བསྟན་ལ་འཚེ་དང་བདག་ལ་སྡང་བ་རྣམས༔ ཞིང་སྐྱོང་དཔལ་འབར་ཁྱོད་ཀྱིས་བསྒྲལ་བར་མཛོད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོཾ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཧཱུྃ༔
དཔལ་འབར་ཞིང་སྐྱོང་ལེགས་ལྡན་མཐུ་བོ་ཆེ༔ དམ་ཅན་རྒྱ་མཚོ་དམག་ཚོགས་འཁོར་བཅས་ལ༔ དུག་ལྔ་བསྒྲལ་བའི་ནང་མཆོད་འབུལ་བ་ནི༔ མ་རིག་དམུས་ལོང་དགྲ་བོ་གཏི་མུག་ཅན༔ ཁྲོ་རྒྱལ་ཆོས་དབྱིངས་ཡེ་ཤེས་རྩལ་ཤུགས་ཀྱིས༔ འཐིབས་པའི་དུས་སུ་ཁུག་ཅིག་མྱུར་དུ་སྒྲོལ༔ གཏུབ་ཅིག་དམ་ཅན་རྒྱ་མཚོའི་ཞལ་དུ་བསྟབ༔ བསམ་སྦྱོར་ལོག་པའི་དགྲ་བོ་ཞེ་སྡང་ཅན༔ ཁྲོ་རྒྱལ་མེ་ལོང་ཡེ་ཤེས་རྩལ་ཤུགས་ཀྱིས༔ ལས་རླུང་ཁྲག་འཁྲུག་དུས་སུ་ཁུག་ཅིག་སྒྲོལ༔
གཏུབ་ཅིག་དམ་ཅན་རྒྱ་མཚོའི་ཞལ་དུ་བསྟབ༔ ཁེངས་སེམས་ཆགས་སྡང་དགྲ་བོ་ང་རྒྱལ་ཅན༔ ཁྲོ་རྒྱལ་མཉམ་ཉིད་ཡེ་ཤེས་རྩལ་ཕྱུངས་ལ༔ བདག་འཛིན་དུས་སུ་ཁུག་ཅིག་མྱུར་དུ་སྒྲོལ༔ གཏུབ་ཅིག་དམ་ཅན་རྒྱ་མཚོའི་ཞལ་དུ་བསྟབ༔ ཞན་ཆགས་སྲིད་པའི་དགྲ་བོ་འདོད་སྲེད་ཅན༔ ཁྲོ་རྒྱལ་སོར་རྟོག་ཡེ་ཤེས་རྩལ་ཕྱུངས་ལ༔ ཉོན་མོངས་འཕེལ་ཚེ་ཁུག་ཅིག་མྱུར་དུ་སྒྲོལ༔ གཏུབ་ཅིག་དམ་ཅན་རྒྱ་མཚོའི་ཞལ་དུ་བསྟབ༔ བསྟན་ལ་སྡང་བའི་དགྲ་བོ་ཕྲག་དོག་ཅན༔
ཁྲོ་རྒྱལ་བྱ་གྲུབ་ཡེ་ཤེས་རྩལ་ཤུགས་ཀྱིས༔ འཇིགས་སྔངས་དུས་སུ་ཁུག་ཅིག་མྱུར་དུ་སྒྲོལ༔ གཏུབ་ཅིག་དམ་ཅན་རྒྱ་མཚོའི་ཞལ་དུ་བསྟབ༔ དགྲ་བོ་ཕ་སྡེ་ནང་ཚན་མཐུན་གྲོགས་རྣམས༔ གནམ་ས་གླིང་བཞི་རི་རབ་གར་གནས་ཀྱང་༔ ཁྲོ་རྒྱལ་མངོན་སྤྱོད་ཆེན་པོའི་ལས་མཛད་ནས༔ དམ་ཅན་ཕོ་ཉ་འབུམ་གྱིས་བཀུག་ཅིང་སྒྲོལ༔ གཏུབས་ནས་ཞལ་བསྟབ་ལྷག་མེད་བཞེས་སུ་གསོལ༔ བསྟན་ལ་འཚེ་དང་བདག་ལ་སྡང་བའི་དགྲ༔ ཞིང་སྐྱོང་དཔལ་འབར་ཁྱོད་ཀྱིས་སྒྲོལ་བར་མཛོད༔
ཨོཾ་ཨ་ཧཱུྃ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཁཱ་ཧི༔ ཧཱུྃ༔ སྟོབས་ལྡན་ཆེན་པོ་ལས་མཛད་སེངྒེའི་གདོང་༔ དམ་ཅན་རྒྱ་མཚོའི་དམག་ཚོགས་འཁོར་བཅས་ལ༔ དགྲ་བགེགས་བསྒྲལ་བའི་གསང་མཆོད་འབུལ་བ་ནི༔ ཕ་རོལ་གདུག་པའི་དགྲ་བགེགས་ཕོ་མོ་ཡི༔ ཨ་ཝ་དྷཱུ་ཏི་སྲོག་གི་རྩ་ཆོད་ལ༔ ཟླ་བ་ཉི་མའི་གསང་མཆོད་བཞེས་སུ་གསོལ༔ ལ་ལ་རཱ་ས་ནཱ་དའི་རྩ་ཆོད་ལ༔
ལས་དང་ཡེ་ཤེས་གསང་མཆོད་བཞེས་སུ་གསོལ༔ དགྲ་བོ་ཕོ་མོ་ལས་ངན་སྡིག་ཅན་གྱི༔ དོན་སྣོད་གནས་པ་བརྒྱད་ཀྱི་རྩ་ཆོད་ལ༔ སྲོག་འཛིན་བརྒྱད་ཀྱི་གསང་མཆོད་བཞེས་སུ་གསོལ༔ མ་རུངས་བདུད་རིགས་དགྲ་བོ་ཕོ་མོ་ཡི༔ འདུ་བ་ཆེན་པོ་བཞི་ཡི་རྩ་ཆོད་ལ༔ གནས་སུ་ཁྱབ་པའི་གསང་མཆོད་བཞེས་སུ་གསོལ༔ དམ་ཉམས་ལོག་པར་ལྟ་བ་ཕོ་མོ་ཡི༔ འཕྲོ་འདུ་སྲིད་པ་བཞི་ཡི་རྩ་ཆོད་ལ༔ ས་བོན་བདེ་སྡུག་གསང་མཆོད་བཞེས་སུ་གསོལ༔
བྱད་མ་ཕོ་མོའི་མུ་ཁའི་རྩ་ཆོད་ལ༔ འདར་མ་སྒྲ་གཅན་གསང་མཆོད་བཞེས་སུ་གསོལ༔ དགྲ་བགེགས་ཕོ་མོ་མ་ལུས་རྩ་ཆོད་ལ༔ ཁམས་རྣམས་ཡོངས་རྫོགས་གསང་མཆོད་བཞེས་སུ་གསོལ༔ བསྟན་ལ་འཚེ་དང་བདག་ལ་སྡང་བའི་དགྲ༔ ཞིང་སྐྱོང་དཔལ་འབར་ཁྱེད་ཀྱིས་སྒྲོལ་བར་མཛོད༔ ཨོཾ་ཨཱཿཧཱུྃ༔ སརྦ་ཨ་མུ་ཀ་མཱ་ར་ན་ཌ་ཚིནྡྷ་ཨ་ཧཾ་པཉྩ་ཁ་ཁ་ཁཱ་ཧི༔ ཧཱུྃ༔ འཇིགས་བྱེད་ལེགས་ལྡན་དཔལ་འབར་སེངྒེའི་གདོང་༔
དམ་ཅན་རྒྱ་མཚོའི་འཁོར་དང་བཅས་པ་ལ༔ སྨན་གཏོར་རཀྟའི་མཆོད་པ་འབུལ་བ་ནི༔ དགྲ་བགེགས་བསྒྲལ་བའི་བྷནྡྷ་ལྕང་ལོའི་ནང་༔ ཤ་ཆེན་རྫས་ཆེན་སྦྱར་བའི་ཁུ་བ་ཞུན༔ དྲག་པོ་སྒྲུབ་པའི་སྨན་མཆོད་སྣ་ཚོགས་འདི༔ ཁ་མངར་སྐྱུར་བའི་འདེ་གུ་ཁཎྜ་སོགས༔ བཅུད་མཆོག་ངད་ལྡན་དགྱེས་པའི་སྨན་མཆོག་འདི༔ དཔལ་མགོན་དམ་ཅན་རྒྱ་མཚོའི་ཚོགས་ལ་འབུལ༔ སྲིད་གསུམ་སྣོད་ཀྱི་འཇིག་རྟེན་གཏོར་གཞོང་དུ༔ ནང་བཅུད་འབྱུང་བ་སྲིད་པའི་དགྲ་བགེགས་ཚོགས༔
བསྒྲལ་ཞིང་གཏུབས་ནས་འབྲུ་ནག་ཟན་དང་སྦྲགས༔ བཞིལ་ཏེ་བསྒྲལ་བའི་དམར་ཆེན་གཏོར་མ་ནི༔ རི་རབ་ལྟ་བུ་སྲིད་པའི་རྩེ་མོར་བསྙེགས༔ དཀར་དམར་རྒྱན་དང་བམ་རོའི་རྒྱལ་མཚན་བསྒྲེངས༔ དམོད་པའི་ལས་ཟོར་སྣ་ཚོགས་ཐུན་གྱིས་བསྐོར༔ འབྱུང་ལྔའི་བཅུད་བསྡུས་གླིང་བཞིའི་གཏོར་ཀྱུས་བསྐོར༔ རུ་ཏྲ་བསྒྲལ་བའི་སྙིང་ཁྲག་རོལ་མཚོའི་ཆབ༔ ཛ་གད་སྣ་ཚོགས་ཕུད་ཀྱི་པཱུ་ཛ་སྦྲེང་༔ གཡས་གཡོན་མི་སྡུག་སྲིད་པའི་རྔམ་དྲེད་ལ༔ དགྲ་བགེགས་ཕོ་མོ་བསྒྲལ་བའི་བམ་ཆེན་བཀལ༔
བརྟོལ་བའི་སྒོ་ནས་རཀྟ་ན་ར་ར༔ གཏོར་ཆེན་རྩེ་མོ་བླ་འཁོར་དར་ནག་གདུགས༔ གྲི་རྒོད་སྙིང་སོགས་ནམ་མཁའི་ཚོགས་དང་བཅས༔ དགྱེས་པའི་མཆོད་པ་རྒྱ་མཚོ་ཆེན་པོ་འདི༔ དཔལ་མགོན་དམ་ཅན་རྒྱ་མཚོའི་ཚོགས་ལ་འབུལ༔ དགྲ་བོའི་བྷནྡྷ་བུམ་རིལ་ཡངས་པའི་ནང་༔ བདག་ཏུ་འཛིན་པའི་རྨོངས་ཚོགས་འཁྲིགས་པ་ལ༔ ཤེས་རིག་ལྟ་བའི་ཕུར་བུ་བསྣུན་པ་ཡིས༔ འགོག་ལམ་འཁྲི་བ་གཞོམ་པའི་རཀྟས་བཀང་༔ མཁའ་ལྟར་ཁྱབ་པའི་མ་མོ་དུས་མཚན་མའི༔
ཆོས་འབྱུང་ཙནྟྲ་མུ་ཁའི་དབྱིངས་རྩེ་རུ༔ ཁྱབ་ཅིང་གཡོ་བའི་རྡོ་རྗེ་རླུང་ཆེན་གྱིས༔ ཟླུམ་པོར་བསྲུབས་པའི་ཤུགས་ལས་རྡོལ་བ་ཡི༔ ལྷ་མོའི་མཁའ་ལས་དྭངས་མའི་དམར་ཆེན་དང་༔ མཚན་ལྡན་ཀ་ལ་པིང་ཀའི་དབྱངས་ཅན་མའི༔ ཡིད་ཆགས་འཛུམ་མོ་སྲིད་པའི་དྭངས་རྩེ་རུ༔ མི་ཟད་རྩ་མཆོག་འདར་མ་གཡོ་བ་ནས༔ ལས་ཀྱི་ཀླུང་མོའི་རླུང་ལས་འགྱུ་བ་ཡི༔ རོ་མར་བབས་པའི་རྒྱུན་བཟང་རཱ་གའི་མདངས༔ གཟི་འོད་དྲུ་མའི་བཞིན་ལྟར་རབ་ཏུ་འཁྱིལ༔
ཕ་རོལ་གང་ཞིག་རྒོལ་བ་རྩོམ་བྱེད་པའི༔ གཟུགས་སུ་སྣང་དང་དངོས་མེད་ཡིད་དུག་འཆང་༔ འཚེ་ཞིང་འཕྲལ་ཡུན་མི་སྡུག་རྟགས་མངོན་རིགས༔ གཡོལ་ཞིང་བྱོལ་བའི་མཚོན་ཆེན་བརྡེགས་བྱེད་པས༔ ཡིད་བརྟན་མི་རུང་སྲིད་པའི་དགྲ་བགེགས་དག༔ བསྐྲད་ཅིང་མཐར་བའི་ཟུངས་ཁྲག་རླབས་སུ་འཁྱིལ༔ འདུན་པའི་བསྐྱེད་ཅིང་སྦྱངས་པའི་དམར་ཆེན་པོ༔ ཁྱད་དུ་སྨོས་པའི་སྨན་གཏོར་དྭངས་མའི་ཕུད༔ དཔལ་ལྡན་མགོན་པོ་དུས་བདག་གདོང་ལྔའི་ཕྱུག༔ ཅི་བཞིན་ཐ་ཚིག་གཉེར་བའི་དམ་ཅན་ཚོགས༔
སྤྲུལ་པ་ཉིད་སྤྲུལ་གང་དེའི་ཚོགས་ལ་འབུལ༔ དགྱེས་པར་བཞེས་ལ་འཚེ་བའི་མི་སྡུག་རིགས༔ ཁྲོ་རྒྱལ་ཁྱོད་ལ་ལས་བཅོལ་སྒྲོལ་བར་མཛོད༔ ཨོཾ་སརྦ་པཉྩ་ཨ་མྲྀ་ཏ་བྷ་ལིངྟ་ལ་རཀྟ་པཱུ་ཛ་ཁ་ཁ་ཁཱ་ཧི༔ བཞི་པ་གསང་བའི་བདག་པོ་ཧེ་རུ་ཀ་མ་ཧཱ་ཀཱ་ལ་དུས་སུ་འགྱུ་བའི་ཚེ༔ བསྟོད་པ་ནི༔ ཧཱུྃ་ཧཱུྃ་ཀྵེཾ་ཀྵེཾ་ཀྵེ་ཏྲ་པ་ལ་དུས་བདག་ནག་པོ་ཆེ༔ ཧ་ཧ་གད་མོ་འབྲུག་ལྟར་སྒྲོག་པའི་སྒྲ་ལྡན་རྔམ་བྱེད་པ༔ ཁྱོད་ནི་སྙིང་རྗེ་ཆེན་པོ་སྟོན་པའི་དབྱིངས་ཕྱུག་མི་གཡོ་མཆོག༔ ཐམས་ཅད་ཟིལ་གནོན་སེང་ཞལ་གདོང་ནི་འཇིགས་པའི་ཟེར་དང་ལྡན༔
འབར་བའི་མེ་འདྲ་སྐྲ་དང་ཨག་ཚོམ་སྨ་ར་རབ་ཏུ་འབར༔ སྤྱན་རྩ་རབ་གཡོ་ཤངས་ནས་རླུང་དམར་འཚུབས་པས་འཇིག་རྟེན་ཡོམ༔ རཀྟར་དགྱེས་པའི་མཆེ་བ་དམར་པོ་ཟངས་མདོག་འོད་དུ་འབར༔ མགོ་ཕྲེང་ལྔ་ཡིས་བརྒྱན་ཅིང་དར་ནག་ཅོད་པན་པུ་རུ་རུ༔ རུ་མཚོན་ནག་པོ་ཐོགས་པས་ཕ་རོལ་ཀུན་གྱི་རྒོལ་བ་འཇོམས༔ དམར་ཆེན་གཏོར་ཟོར་ཐོག་ལྟར་འབེབས་ནས་དགྲ་ཡུལ་བརླག་པའོ༔ དར་ནག་ཕོད་གསོལ་སྟག་རལ་གཟིག་ཤུབས་རལ་གྲི་འོད་ལྡན་བརྒྱན༔ ཞབས་ལ་སྭག་ལྷམ་གཡུ་མཐིལ་མཛེས་པས་དམ་སྲིའི་མགོ་བོ་འགེམས༔ དུར་ཁྲོད་ལས་བྱེད་སྒ་སྲབ་ཐམས་ཅད་འཇིགས་པའི་ཆ་ལུགས་ཅན༔ བདུད་རྟ་རླུང་གཤོག་ཆིབས་ནས་འཛམ་གླིང་བསྐོར་ཞིང་དགྲ་དཔུང་འཇོམས༔
མེ་རླུང་འཚུབ་མ་འཁྱིལ་བའི་དབུས་སུ་བཞུགས་མཛད་ནག་པོ་ཆེ༔ ཧཱུྃ་ཧཱུྃ་ཧཱུྃ་ཞེས་སྒྲ་ཆེན་སྒྲོག་པས་སྣང་སྲིད་ཕོ་ཉར་འགྱེད༔ ཧེ་ཧེ་ཧེ་ཞེས་བརྗོད་པས་མ་མོ་དབང་དུ་བསྡུས་ནས་སྦྱོར༔ ཀྵེཾ་ཀྵེཾ་ཀྵེཾ་ཞེས་བརྗོད་པས་འབྱུང་པོ་སྡིག་ཅན་འགུགས་ནས་སྒྲོལ༔ ཌ་ཌ་ཌ་ཞེས་བརྗོད་པས་ལས་བཞི་ཕྲིན་ལས་མྱུར་དུ་སྒྲུབ༔ པ་པ་ལ་ཞེས་བརྗོད་པས་གསང་སྔགས་བསྟན་པའི་མེལ་ཚེ་མཛད༔ བྷྱོ་བྷྱོ་བྷྱོ་ཞེས་བརྗོད་པས་སེང་གདོང་དམར་མོ་གཡོན་དུ་རྔམ༔ ཧྲིང་ཧྲིང་ཛ་ཞེས་བརྗོད་པས་རྟག་ཏུ་རོལ་ནས་སྤྲུལ་པ་འགྱེད༔ ཌི་ཌི་ཌི་ཞེས་བརྗོད་པས་བམ་ཆེན་ཕོ་མོ་དགྲ་ལ་རྦད༔ ཀ་པ་ལ་ཞེས་བརྗོད་པས་སྡེ་བརྒྱད་དམག་ཚོགས་ལས་ལ་བསྐུལ༔
ཧི་ཧི་ཧི་ཞེས་བརྗོད་པས་སྒྲུབ་ལ་དངོས་གྲུབ་སྟེར་བའོ༔ ཧཱུྃ་ལས་སྐྱེས་པའི་ལེགས་ལྡན་དམ་ཅན་རྒྱ་མཚོའི་ཚོགས་ལ་བསྟོད༔ ཅེས་གསང་བའི་བདག་པོས་མེ་རི་འབར་བའི་རྩེར་བསྟོད་པའོ༔ ལྔ་པ་སྤྱིར་བསྟོད་པ་ནི༔ ཧཱུྃ༔ ཆོས་དབྱིངས་ངང་ལས་རབ་ཁྲོས་ནག་པོ་ཆེ༔ འཇིགས་བྱེད་དཔའ་བོ་འབར་བའི་གར་དགུ་ཅན༔ མཐུ་སྟོབས་དབང་ཕྱུག་ལེགས་ལྡན་སེངྒེའི་གདོང་༔ དཔལ་འབར་ཆེན་པོ་ཁྱོད་ལ་བདག་བསྟོད་དོ༔ ཧཱུྃ༔
སེང་ཞལ་ང་རོ་སྒྲོག་པས་སྣང་སྲིད་སྔངས༔ ཤངས་ནས་དྲག་པོའི་རླུང་ཆེན་འུ་རུ་རུ༔ སྤྱན་རྩ་སྡང་མིག་ཚྭ་ཚྭ་ཕྱོགས་བཅུར་འཁྱིལ༔ སྨ་ར་སྨིན་མ་དུས་མཐའི་མེ་ལྟར་འབར༔ ཐོད་སྐམ་ཁྲོད་ནས་སེང་ཆུང་སྐར་ལྟར་འཁྲུགས༔ རིགས་བདག་དབུ་རྒྱན་དར་ནག་ཅོད་པན་བསྐྱོད༔ མུན་པའི་ཕོད་ཆེན་སྲིད་གསུམ་ཟིལ་གྱིས་གནོན༔ ཕྱག་གཡས་རུ་མཚོན་འབར་བས་དགྲ་སྙིང་འབྱིན༔ གཡོན་པས་དམར་ཆེན་གཏོར་ཟོར་ཐོག་ལྟར་འཕེན༔ སྟག་རལ་གཟིག་ཤུབས་རལ་གྲི་ངར་ཆེན་བརྒྱན༔
སྭག་ལྷམ་གཡུ་མཐིལ་མ་རུངས་སྤྱི་བོར་འགེངས༔ སྒ་སྲབ་དུར་ཁྲོད་ཆས་ལྡན་འབྱུང་པོ་སྔངས༔ བདུད་རྟ་ནག་པོ་རླུང་གཤོག་ལམ་ལམ་འགྲོ༔ བདུད་དཔུང་ཟིལ་གནོན་བསྟན་པའི་བྱ་ར་མཁན༔ ལེགས་ལྡན་ནག་པོ་ཁྱོད་ལ་བདག་བསྟོད་དོ༔ ཧཱུྃ༔ རབ་ཏུ་འབར་བ་དུར་ཁྲོད་ཨེ་ཡི་ཀློང་༔ མདངས་ལྡན་དམར་ཆེན་རྒྱ་མཚོ་འཁྱིལ་བའི་དབུས༔ བྷྱོ་ལས་མ་གཅིག་དཔལ་ལྡན་འདོད་ཁམས་མ༔ རབ་ཁྲོས་ཤུགས་འབྱིན་བདུད་མོ་སེངྒེའི་གདོང་༔
སྐུ་མདོག་དམར་པོ་མེ་འོད་གདོང་པ་ཅན༔ ཞལ་གདངས་ལྗགས་འདྲིལ་མཆེ་གཙིགས་རྐན་སྒྲ་རྡེབ༔ ཁྲག་ལྟར་གཡོ་བའི་སྤྱན་རྩ་སྡང་མིག་བགྲད༔ སྨ་ར་སྨིན་མ་ཚྭ་ཚྭ་སྐར་ལྟར་འཁྲུགས༔ ཐོད་སྐམ་བརྒྱན་ཅིང་སེང་ཆུང་དགྲ་ལ་འགྱེད༔ དར་དམར་ཕོད་ཆེན་གཟི་འོད་ཤིགས་སེ་ཤིག༔ ཕྱག་གཡས་ཁ་ཊྭཱཾ་མ་རུངས་དགྲ་སྙིང་བསྣུན༔ གཡོན་པས་དགྲ་སྙིང་རོལ་ཅིང་གཏོར་ཟོར་འཕེན༔ སྭག་ལྷམ་གསོལ་མཛད་སྒ་སྲབ་སྲིན་མོའི་ཆས༔ བདུད་རྟ་དམར་པོ་མེ་གཤོག་རླབས་འགྲོས་ཞོན༔
མ་རུངས་ཚར་གཅོད་ལས་བྱེད་རེ་མ་ཏི༔ སྲིད་གསུམ་བདག་མོ་ཁྱོད་ལ་བདག་བསྟོད་དོ༔ ཧཱུྃ༔ ཏྲི་ཏྲི་རླུང་ནག་འཚུབས་པའི་དབུས་ཤེད་ན༔ དཔལ་གྱི་བཀའ་ཉན་ལས་མཁན་བམ་རོའི་གཟུགས༔ སྲིན་པོ་ཁྲོས་འདྲ་ཟངས་སྤྲེལ་གདོང་པ་ཅན༔ དགྲ་བོ་སྨྱོ་འབོག་ལུས་ལ་དུག་རླངས་འཚུབས༔ བྱ་སྡེར་ས་ལ་འཁྲབ་ཅིང་ཆོ་འཕྲུལ་འགྱེད༔ རྐང་པས་གཏོར་ཆེན་ཟོར་མདའ་ཤ་ར་ར༔ དམ་ཉམས་འབྱུང་པོར་བཀའ་ཆད་འབེབས་མཛད་པ༔
སྲོག་བདག་བམ་ཆེན་གཉིས་ལ་བདག་བསྟོད་དོ༔ ཧཱུྃ༔ དུང་རི་དུང་མཚོ་གཡུ་འོད་རྫ་ཡི་ཁྲོད༔ ཚངས་པ་ལྷ་ཡི་སྡེ་དཔོན་བཙན་རྒོད་ནི༔ གཟེ་རྒྱལ་གནས་ཀྱི་བཀའ་སྲུང་རྡོ་རྗེ་འབར༔ སྐུ་མདོག་དཀར་དམར་ཁྲོ་འཛུམ་ཡ་ལ་ལ༔ དུང་ཁྲབ་རྨོག་ཞུ་རུ་དར་པུ་རུ་རུ༔ རལ་གྲི་རུ་མཚོན་དམ་ཉམས་དགྲ་ལ་འདེབས༔ སྟག་རལ་གཟིག་ཤུབས་ཆས་ལྡན་དུང་རྟ་ཞོན༔ སྔགས་སྲུང་གཏེར་བདག་ཁྱོད་ལ་བདག་བསྟོད་དོ༔
ཧཱུྃ༔ ཟངས་རི་རྔམ་ཆེན་ཁྲག་མཚོ་འཁྲུགས་པས་བསྐོར༔ བཙན་བྲག་དམར་པོ་མཆོང་དམར་འགྱིངས་པའི་དབུས༔ གནོད་སྦྱིན་དམར་པོ་བཙན་རྒོད་བསྭེ་ཁྲབ་ཅན༔ རབ་ཁྲོས་ཞལ་གྱི་མཆེ་བས་མ་མཆུ་མནན༔ རྩེ་བེར་གསོལ་ཞིང་དང་རུ་རླུང་ལྟར་འཚུབས༔ ཕྱག་གཡས་བེང་ཆེན་དམར་གཏོར་དགྲ་ལ་འགྱེད༔ གཡོན་པས་བཙན་ཞགས་འདེབས་ཤིང་གནོད་བྱེད་འཆིང་༔ རུ་མཚོན་དམར་པོ་མེ་ལྕེ་ཡ་ལ་ལ༔ སྟག་རལ་གཟིག་ཤུབས་རལ་གྲི་ཤང་ལང་བརྒྱན༔
སྭག་ལྷམ་གསོལ་ཞིང་སྒ་སྲབ་ཁྲིགས་སེ་ཁྲིག༔ རག་པ་རྟིང་དཀར་རླུང་གི་གཤོག་ཅན་ཆིབས༔ བཙན་རྒོད་འབར་བ་ཁྱོད་ལ་བདག་བསྟོད་དོ༔ ཧཱུྃ༔ དུར་ཁྲོད་བམ་རི་ཁྲག་མཚོ་འཁྲུགས་པའི་ཀློང་༔ ཐོད་མཁར་དམར་པོ་མེ་རླུང་འཚུབས་པའི་དབུས༔ དབྱིངས་ཀྱི་གཙོ་མོ་ཨེ་ཀ་ཛཱ་ཊི་མ༔ མ་མོ་དམར་ནག་འཇིགས་པའི་ཆ་ལུགས་ཅན༔ རལ་གཅིག་ཐོད་སྐམ་ལྔ་ཡིས་དབུ་ལ་བརྒྱན༔ སྤྱན་གཅིག་གསང་སྔགས་བསྟན་པའི་བྱ་ར་མཛད༔
ཚེམས་གཅིག་གདུག་པའི་དམ་ཉམས་སྲོག་རྩ་གཅོད༔ ནུ་གཅིག་སྒྲུབ་ལ་དངོས་གྲུབ་ཆར་ལྟར་འབེབས༔ རྐང་གཅིག་རྫུ་འཕྲུལ་ཤུགས་ཀྱིས་མཁའ་ལ་འགྲོ༔ ཕྱག་གཡས་རྩེ་གསུམ་མ་རུངས་སྙིང་ལ་འདེབས༔ གཡོན་པས་གདུག་པའི་དགྲ་སྙིང་དམར་པོ་རོལ༔ དུར་ཁྲོད་ཆས་ལྡན་བགེགས་དཔུང་ས་ལ་འགྱེལ༔ སྟོང་ཁམས་སྒྲ་སྒྲོགས་འབྲུག་མོ་མགོ་དགུ་ཞོན༔ སྔགས་བདག་སྙིང་གི་སྲུང་མར་བདག་བསྟོད་དོ༔ ཧཱུྃ༔ སྟོང་ཁམས་གླིང་བཞི་རི་རབ་འགྱིང་བའི་ཁོང་༔
མཚོ་ནག་རྦ་ཀློང་འཁྲུག་ཅིང་ཁོལ་མའི་ཀློང་༔ ཀླུ་ཡི་དགེ་བསྙེན་ནཱ་ག་རཀྴ་ནི༔ སྐུ་མདོག་མཐིང་ནག་འོད་དུ་ཙེ་རེ་རེ༔ གཡུ་ཁྲབ་རྨོག་ཞུ་དང་རུ་ཚུབས་སེ་ཚུབ༔ ཕྱག་གཡས་རལ་གྲིས་བདུད་དཔུང་རྩད་ནས་གཅོད༔ གཡོན་པའི་ལྕགས་པར་ངན་སྔགས་རྫས་ཀྱིས་བཀང་༔ སྟག་རལ་གཟིག་ཤུབས་བརྒྱན་ཅིང་རྟ་ནག་ཞོན༔ དགེ་བསྙེན་ཆེན་པོ་ཁྱོད་ལ་བདག་བསྟོད་དོ༔ ཧཱུྃ༔ ཁ་རག་མགོ་དགུ་ཚང་ཚིང་མུན་པའི་གནས༔
བྲག་དམར་བདུད་མཚོ་ཁོལ་མའི་ནང་ཤེད་ན༔ བདུད་མགོན་རྒྱལ་པོ་ཤན་པ་བཀྲག་མེད་ནི༔ སྨུག་ནག་མི་བཟད་རབ་ཁྲོས་སྲིན་པོའི་གཟུགས༔ གནམ་ལྕགས་གོ་ཁྲབ་རྨོག་ཞུ་སི་ལི་ལི༔ དང་རུ་མདུང་དར་རུ་མཚོན་ལྷབས་སེ་ལྷབ༔ ཕྱག་གཡས་དགྲ་སཏྭས་བྱད་མ་ལོག་འདྲེན་སྒྲོལ༔ གཡོན་པའི་ལྕགས་ཀྱུས་མ་རུངས་སྙིང་ནས་འཛིན༔ སྟག་རལ་གཟིག་ཤུབས་རལ་གྲི་འོད་ལྡན་བརྒྱན༔ བདུད་ཞགས་ནག་པོ་དགྲ་སྙིང་ཁྱུགས་སེ་ཁྱུག༔ སྭག་ལྷམ་བསྭེ་ཆེན་སྒ་སྟན་ཁྲིགས་སེ་ཁྲིག༔
བདུད་རྟ་ནག་པོ་རླུང་ལྟར་འདུར་རུ་རུ༔ དགྲ་སྲོག་གཅོད་པའི་ལས་བྱེད་མཐུ་བོ་ཆེ༔ སྟོབས་ལྡན་ནག་པོ་ཁྱོད་ལ་བདག་བསྟོད་དོ༔ ཧཱུྃ༔ དུག་མཚོ་ཁོལ་མའི་ཀློང་ཡངས་ནང་ཤེད་དབུས༔ མེ་རླུང་འཚུབ་མའི་ཚ་ངར་ལྡན་གྱི་སྟེང་༔ སྲོག་བདག་ལྗང་སྔོན་གཟའ་བདུད་རཱ་ཧུ་ལ༔ དབུ་དགུ་ཁྲོས་པས་མི་བཟད་མདངས་ཆེན་སྟོན༔ རོག་ཏི་ནག་པོ་རྔམ་པའི་རྐན་སྒྲ་རྡེབ༔ གནམ་ལྕགས་རལ་གྲིས་དམ་ཉམས་མགོ་ལུས་ཕྲལ༔
རྭ་ཡི་མདའ་གཞུ་མ་རུངས་སྲོག་ལ་འདེབས༔ ཆུ་སྲིན་རྒྱལ་མཚན་མི་ནུབ་བསྟན་པ་གསོ༔ དུག་སྦྲུལ་ཞགས་པས་བགེགས་སྲིན་ཡན་ལག་འཆིང་༔ སྐུ་ལུས་སྤྱན་སྟོང་སངས་རྒྱས་བསྟན་པ་སྲུང་༔ ལྟེ་བར་ཁྲོ་ཞལ་ལོག་འདྲེན་ཟས་སུ་ཟ༔ དུག་སྦྲུལ་མཇུག་འཁྱིལ་ཀླུ་སྲིན་སྙིང་རྩ་འདར༔ གློག་ཞགས་དམར་པོ་ཆིབས་ཏེ་མཁའ་ལ་འགྱུ༔ གཟའ་རྒོད་ཆེན་པོ་ཁྱོད་ལ་བདག་བསྟོད་དོ༔ ཧཱུྃ༔ ནམ་མཁའི་དབྱིངས་དང་དབེན་རི་གཉན་པོའི་གནས༔
རྔམ་ལྷུན་རི་རབ་འབར་བའི་སྐུ་མཁར་དབུས༔ མ་སང་སྒྲུབ་པའི་བདག་སྐྱོབ་དགྲ་ལྷ་ནི༔ ཝེར་མ་གཉན་པོ་སྐུ་མདོག་སྨུག་ནག་ཁྲོ༔ རྡོ་རྗེའི་གོ་ཁྲབ་རྨོག་ཞུ་ལམས་སེ་ལམ༔ ཕྱག་གཡས་རལ་གྲིས་ཕ་རོལ་དམག་དཔུང་བཅོམ༔ གཡོན་པས་ལྕགས་ཕུར་དགྲ་བོའི་གཡུལ་ངོ་བཟློག༔ རུ་མཚོན་ནག་པོ་རྒོལ་འཇོམས་ལྷབས་སེ་ལྷབ༔ སྟག་རལ་གཟིག་ཤུབས་འོད་ལྡན་ཁྲ་ལ་ལ༔ སྭག་ལྷམ་རྒྱན་ཅན་མ་རུངས་ཀླད་ནས་གནོན༔ དགྲ་སྲོག་རྔམ་བྱེད་མཚལ་སྟག་མགོ་དགུ་ཆིབས༔
ལྷ་སྲུང་གཉན་པོ་ཁྱོད་ལ་བདག་བསྟོད་དོ༔ ཧཱུྃ༔ འོ་ཡུག་ཤང་གི་གནས་མཆོག་ལྕགས་མཁར་ཀློང་༔ བྷནྡྷ་སྐམ་རློན་བརྩེགས་པའི་ནང་ཤེད་དབུས༔ སྐྱེས་བུ་ཆེན་པོ་དམ་ཅན་རྡོ་རྗེ་ལེགས༔ དམར་ནག་རབ་ཁྲོས་མཆེ་བས་མ་མཆུ་མནན༔ བསྭེ་ཁྲབ་དང་ནི་དར་དམར་ཕོད་ཆེན་གསོལ༔ ཕྱག་གཡས་རྡོ་རྗེ་མ་རུངས་སྙིང་ལ་རྡེག༔ གཡོན་པས་དགྲ་སྙིང་དམར་པོ་ཞལ་དུ་གསོལ༔ སྟག་རལ་གཟིག་ཤུབས་རལ་གྲི་ལམས་སེ་ལམ༔
བཙན་མདུང་དམར་པོ་གཟིར་འདེབས་ཝ་ལ་ལ༔ རྒྱ་ལྷམ་གསོལ་ནས་རྩལ་ཆེན་སེངྒེ་ཆིབས༔ གཙུག་ལག་སྐྱོང་བའི་དཀོར་སྲུང་མཐུ་བོ་ཆེ༔ རྡོ་རྗེ་ལེགས་པ་ཁྱོད་ལ་བདག་བསྟོད་དོ༔ ཧཱུྃ༔ གཞན་ཡང་དམ་ཅན་རྒྱ་མཚོ་ཡང་སྤྲུལ་ཚོགས༔ བཀའ་སྡོད་ལས་མཁན་ཕོ་ཉ་གློག་ལྟར་འཁྱུག༔ ཤན་པ་ཀུ་འདེབས་མོན་པ་རླུང་ལྟར་འཚུབ༔ བྱ་གཅན་ཤ་ཟ་འབུམ་གྱིས་རྔམ་སྐད་སྒྲོག༔ ཕ་རོལ་གདུག་པའི་གཡུལ་ཚོགས་འཇོམས་བྱེད་པ༔
ལས་ལ་ཆས་མཛད་ཐ་ཚིག་སྐྱོང་བ་ཡི༔ ཡོངས་རྫོགས་སྲུང་མར་བཅས་ལ་བདག་བསྟོད་དོ༔ ཅེས་བསྟོད་ཅིང་དམ་ཅན་རྒྱ་མཚོའི་རྩ་སྔགས་བྱ་བ་ནི༔ ཨོཾ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཡུམ་གྱི་རྩ་སྔགས་ནི༔ ཨོཾ་ཌཱཀྐི་ནཱི་སིཾ་ཧ་མུ་ཁ་སི་ན་ར་མ་ཧཱུྃ་ཕཊ྄་ཏྲི་ཧྲིཾ་ཛཿ བམ་ཆེན་གཉིས་ཀྱི་རྩ་སྔགས་ནི༔ ཨོཾ་ནིརྨཱ་མརྒ་ཊ་ན་མུ་ཁ་ཏྲི་ཏྲི་ད་ཡ་ཧཱུྃ་ཕཊ྄ཿ ལྷ་བཙན་སྔགས་ནི༔ ཨོཾ་དྷེ་ཝ་ཙ་ཏྲི་ཤུ་ལ་བཛྲ་ཛྭ་ལ་ཧཱུྃ་ཕཊ྄ཿ
བཙན་རྒོད་ནི༔ ཨོཾ་མ་ཧཱ་ཤུ་ལ་ཊ་ཙ་ཏྲི་ཧཱུྃ་ཕཊ྄ཿ མ་མོའི་སྔགས་ནི༔ ཨོཾ་རེ་མ་ཏི་ཨེ་ཀ་ཛཱ་ཊི་ཧཱུྃ་ཕཊ྄ཿ ཀླུའི་དགེ་བསྙེན་སྔགས་ནི༔ ཨོཾ་ནཱ་ག་ར་ཙ་ནཱི་ལཾ་ས་མ་ཡ་ཏི་པ་ར་ཙ་ཧཱུྃ་ཕཊ྄ཿ བདུད་ཀྱི་སྔགས་ནི༔ ཨོཾ་མ་ཧཱ་ཀཱ་ལ་དུ་པྲ་མ་རཱ་ཛ་ཧཱུྃ་ཕཊ྄ཿ གཟའ་ཡི་སྔགས་ནི༔ ཨོཾ་ཀི་ཀང་ཧྲི་ཤག་གྷྲ་ཧ་རཱ་ཧུ་ལ་ཧཱུྃ་ཕཊ྄ཿ
དགྲ་ལྷའི་སྔགས་ནི༔ ཨོཾ་མ་ཧཱ་བཛྲ་པ་ཏི་དྷེ་ཝ་རིདྡྷི་ཕཊ྄ཿ དམ་ཅན་གྱི་སྔགས་ནི༔ ཨོཾ་བཛྲ་ཤྲཱི་ཡ་ས་དྷུ་ཏྲི་ཤུ་ལ་ཧཱུྃ་ཕཊ྄ཿ ཅེས་རྩ་སྔགས་སྒྲུབ་པའི་ལས་སྦྱོར་སྐབས་བསྟུན་ཏེ་བཟླས༔ ཞི་བ་ལྟར་གཙོ་བོ་ལ་འབུམ་ཚོ༔ བམ་རོ་དང་འཁོར་རྣམས་ལ་ཁྲི་རེ་རེ་བྱ༔ ཁྱད་པར་འདི་བྱིན་རླབས་ཆེ་ཞིང་བཀའ་བཙན་པས་གར་ཐོད་དུ་བསྒྲུབས་ནས་བསྐུལ་མི་ཉན༔ ཚུལ་བཞིན་ཅི་ལྟར་ཉམས་སུ་ལེན་ན་དུར་ཁྲོད་དམ་ཤིང་གཅིག་དྲུང་སོགས་དབེན་པར་བསྒྲུབ་དགོས༔ རྒྱུན་གསོལ་མཆོད་སྒྲུབ་ཙམ་ནི་མ་ཆག་པར་རང་ཉིད་གར་གནས་སུ་བརྩོན་ཆོག་ལ༔
སྤྱིར་ཆོས་སྐྱོང་རྣམས་གྲངས་མང་ཡང་བྱིན་རླབས་ནུས་རྟགས་ཐོན་པ་ནི་འདི་ཉིད་ཟབ་ཅིང་༔ མྱུར་མགྱོགས་ཕྲིན་ལས་གཞན་ལས་ཆེ༔ སྒྲུབ་ལ་གང་མོས་པའི་དངོས་གྲུབ་འབྱུང་ཞིང་༔ གཙུག་ལག་དང་ཆོས་སྐྱོང་ཀ་ཆའི་གཉེར་འཛིན་ཅིང་འགྲོ་བ་དབང་དུ་སྡུད༔ འཇིག་རྟེན་ཀུན་གྱི་ཡིད་འགྱུར་ཟས་ནོར་དང་ལོངས་སྤྱོད་འདུ་བཀྲ་ཤིས་དང་སྙན་གྲགས་འབྱུང་༔ ཚེ་རིང་ཞིང་གཞན་གྱིས་བྱམས༔ རྒྱུན་དུ་བསྟན་པ་སྲུང་ཞིང་བཀའ་བཙན་འདི་ཕྱི་ཀུན་ཏུ་ཕྲིན་ལས་བསྒྲུབས་ནས་དགྲ་ལ་རྦད་ན་རྩ་བརླག་འབྱུང་ཞིང་རྗེས་ཤུལ་མི་ལྡང་བ་འབྱུང་བས༔ ཆོས་སྐྱོང་འདི་ཉིད་རྒྱུན་དུ་བསྟེན་ཞིང་གསོལ་མཆོད་ལ་བརྩོན་པར་བྱའོ༔ ས་མ་ཡ༔ སྐབས་སུ་ཐུན་གཏོར་འབུལ་བ་ནི་དགྲ་བགེགས་ལན་གསུམ་བཀུག་སྟེ་བྱད་མའི་ཤ་ཁྲག་ངོ་བོར་དམིགས་ཏེ་འབུལ་བ་ནི༔
ཐོག་མར་ཆུ་གཙང་གིས་བྲན་ལ༔ ན་མོ༔ མཆོག་གསུམ་རྩ་བ་ཕྱག་རྒྱ་ཏིང་འཛིན་སྔགས༔ སྟོབས་ལྡན་ཞིང་སྐྱོང་བཀའ་སྡོད་དམ་ཅན་གྱི༔ བདེན་པ་ཆེན་པོའི་མཐུ་སྟོབས་ནུས་པ་ཡིས༔ སངས་རྒྱས་བསྟན་དགྲ་རྣལ་འབྱོར་སྒོས་ཀྱི་དགྲ༔ ཁྱད་པར་བདག་ལ་འཚེ་བའི་དགྲ་བགེགས་རིགས༔ སྟེང་འོག་ཕྱོགས་མཚམས་འཁོར་ཡུག་གར་གནས་ཀྱང་༔ ལས་རླུང་འཁོར་ལོའི་རྟ་ལ་བསྐྱོན་ནས་སུ༔ ཕོ་ཉ་ལས་མཁན་ཚོགས་ཀྱིས་ཁུག་ལ་ཤོག༔
དུས་ལ་བབ་བོ་དགྲ་བགེགས་ཤོར་ར་རེ༔ གཏོར་མར་བསྟིམ་ཞིང་བསྒྲལ་གཏུབ་ཤ་ཁྲག་བསྐྱིལ༔ དགྲ་བགེགས་གཏད་དོ་གསོད་པའི་ལས་མཛོད་ཅིག༔ ཨོཾ་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སི་ན་ར་མ་ཏྲི་ཧྲིཾ་དུ་ཏྲི་ཕུ་ཏྲི་ཨ་ཡ་མ་དུ་རུ་ཙ་ཤ་ན་དྷ་ས་དྷ་ས་ཨ་མུ་ཀ་ཛ་ཛ་ཨ་བེ་ཤ་ཡ་ཐུན་ཛཿ རུ་ཏྲ་ཙིཏྟ་ཁཌྒ་བི་ཤྭ་ཙཀྲ་ཧ་ལ་ཡ་ཧ་ལ་ཡ་ཛི་བི་མཱ་ར་རྦད་བྷྱོ་བྷྱོཿ བྱད་མ་ཐུམ་ཐུམ་མྱོག་མྱོག་ཏྲིག་ནན་ཧུར་ཐུམ་རྦད་ཡ༔ ཞེས་ལན་གསུམ་གྱིས་འགུགས་ཤིང་བསྒྲལ་བའི་དམིགས་པ་ཡང་བྱ༔ དེ་ནས་ཐུན་གཏོར་འབུལ་བ་ནི༔ ཧཱུྃ༔ ཕོ་བྲང་མཁའ་སྤྱོད་ཙཱ་རིའི་གནས༔
གཡའ་དང་གངས་ཀྱི་རྭ་བས་བསྐོར༔ འཇའ་འོད་འཁྱིལ་ཞིང་ནགས་ཚལ་གཏིབས༔ མཚོ་རྣམས་རྦ་ཀློང་ཁྲག་ལྟར་འཁྲུགས༔ འབབ་ཆུ་ངན་སྔགས་རང་སྒྲ་སྒྲོག༔ ཤ་ཟ་གཅན་སྤྱང་ངར་སྒྲ་འབྱིན༔ འབྱུང་པོ་མི་མིན་རླུང་ལྟར་འཚུབས༔ བྱ་ནག་གཤོག་རྡེབ་ལང་ལིང་ལྡིང་༔ སྤྲིན་ནག་མུན་གླིང་ཕྱུ་རུ་རུ༔ དུར་ཁྲོད་མིང་ནི་རྔམ་པ་ཚལ༔ དེ་དབུས་ཐོད་མཁར་དབྱིངས་དང་མཉམ༔
མི་ལྤགས་རྒྱལ་མཚན་པུ་རུ་རུ༔ ཐོད་སྐམ་རྒྱན་ཏོག་རོངས་སེ་རོང་༔ དར་ནག་རུ་མཚོན་ལྷབས་སེ་ལྷབ༔ ཕྱི་ནང་དམར་ཆེན་མཚོ་ལྟར་འཁྱིལ༔ རོ་ལངས་ཀེང་རུས་གར་སྟབས་བསྒྱུར༔ མེ་རླུང་འཚུབ་མ་ཆི་ལི་ལི༔ དེ་འདྲ་འཇིགས་པའི་གནས་མཆོག་ཏུ༔ མ་ཧཱ་ཀཱ་ལ་བཞུགས་པ་ནི༔ ལྷ་ཆེན་དཔལ་འབར་ཧེ་རུ་ཀཿ ནག་པོ་འཇིགས་བྱེད་སེངྒེའི་གདོང་༔
ལེགས་ལྡན་ཞི་སྐྱོང་མཐུ་བོ་ཆེ༔ ཡུམ་ཆེན་ཁྲག་རལ་སེངྒེའི་གདོང་༔ གཞན་ཡང་དམ་ཅན་རྒྱ་མཚོའི་ཚོགས༔ འཁོར་དང་སྡེ་བརྒྱད་ཡང་འཁོར་བཅས༔ མྱུར་མགྱོགས་ཤུགས་འཆང་དབྱིངས་ནས་བཞེངས༔ གྲི་རྐང་གླིང་བུ་ཙེར་ཙེར་འབུད༔ རྔ་ཆེན་རོལ་མོ་སྣ་ཚོགས་དང་༔ དར་ནག་གཡབ་ཅིང་སྤྱན་འདྲེན་ནོ༔ མ་ཐོགས་ཡུད་ཀྱིས་གནས་འདིར་བཞེངས༔ བདག་གིས་ཁྱེད་ནི་དུང་དུང་བསྒྲུབས༔
ཁྱེད་ཀྱི་དམ་ཚིག་དུས་ལ་བབ༔ ཞིང་སྐྱོང་མགོན་པོ་དམ་ལ་འདུས༔ ཡུམ་ཆེན་མ་མོ་དམ་ལ་འདུས༔ དམ་ཅན་རྒྱ་མཚོ་དམ་ལ་འདུས༔ དམ་ལ་འདུས་སོ་དམ་ཚིག་བསྲེ༔ དོ་ནུབ་སྔ་མའི་གཏང་རག་གཏོང་༔ དོ་ནུབ་ཕྱི་མའི་ཞུ་རྟེན་འབུལ༔ དོ་ནུབ་མཉེས་པའི་དམ་རྫས་འདྲེན༔ དོ་ནུབ་རཀྟ་ཕུད་ཀྱིས་མཆོད༔ དོ་ནུབ་དགྲ་བགེགས་ཞལ་དུ་འདེབས༔
དོ་ནུབ་སྙན་པའི་གདངས་ཀྱིས་བསྟོད༔ དོ་ནུབ་དགྱེས་པའི་བསྐང་རྫས་འབུལ༔ དོ་ནུབ་ཀ་ཆའི་གཉེར་དུ་བསྐོས༔ དོ་ནུབ་རྦད་པའི་ཕྲིན་ལས་བཅོལ༔ རེངས་ཆད་བྲེལ་ཚུལ་མ་མཛད་པའི༔ བསྐུལ་བའི་ཚིག་ལ་སྙན་གསན་འཚལ༔ དེ་ནས་ཕྲིན་ལས་བཅོལ་བ་ནི༔ ཧཱུྃ༔ ལེགས་ལྡན་ནག་པོ་སེངྒེའི་གདོང་༔ ཡུམ་མཆོག་མ་མོ་ཙཎྜི་མ༔
སྤྲུལ་པའི་ལས་མཁན་བམ་རོ་གཉིས༔ སྡེ་བརྒྱད་དམ་ཅན་རྒྱ་མཚོའི་ཚོགས༔ ཁྱེད་རྣམས་བསྐུལ་ཕྱིར་རྟེན་རྫས་ནི༔ དགྲ་ཤ་ཁྲག་གི་མཆོད་པ་དང་༔ མཛེས་པའི་རྫས་ཆེན་བདུད་རྩི་འབུལ༔ དམིགས་པའི་དགྲ་བགེགས་བསྟིམས་པ་ཡི༔ དམར་གྱི་ཐུན་གཏོར་འདི་བཞེས་ལ༔ སངས་རྒྱས་བསྟན་པ་གཉན་པོ་སྲུངས༔ དཀོན་མཆོག་རྒྱལ་བའི་དབུ་འཕང་བསྟོད༔ དཔལ་ལྡན་བླ་མའི་སྐུ་ཚེ་སྲིངས༔
གཙུག་ལག་ཆོས་འཁོར་གཉན་འདི་སྲུངས༔ སྙིང་ཐིག་ཆོས་འདི་ཕྱོགས་བཅུར་སྤེལ༔ རིག་འཛིན་བདག་གི་ཕྲིན་ལས་སྒྲུབས༔ སྐྱེ་འགྲོ་སྣང་སྲིད་དབང་དུ་སྡུས༔ ཕ་རོལ་ནོར་འགུགས་ལག་རིང་སྒུལ༔ ལྷ་སྲིན་མི་གསུམ་སྣང་བ་ཁུག༔ མོས་གུས་དུང་དུང་བླ་ཡིད་ཟུངས༔ ཚེ་ཆོས་ཟས་ནོར་སྙན་གྲགས་སྤེལ༔ ལོངས་སྤྱོད་བསོད་ནམས་ཆར་བཞིན་ཕོབ༔ ཡུལ་གྲུ་བཀྲ་ཤིས་དགེ་ལེགས་སྩོལ༔
ཕ་རོལ་དགྲ་བགེགས་ཆམ་ལ་ཕོབ༔ བདག་ལ་གནོད་པའི་བྱད་མ་སྒྲོལ༔ འཚེ་བའི་བསྟན་དགྲ་མགོ་བོ་སྣུབས༔ དམིགས་པའི་ལོག་འདྲེན་རྩད་ནས་ཆོད༔ ནོར་རྫས་ཀ་ཆའི་ཕྱི་ལ་རྒྱུགས༔ དགྲ་ལ་ཆོ་འཕྲུལ་སྣ་ཚོགས་ཐོངས༔ དགྲ་ལ་གྲིབ་རིགས་བཅོ་བརྒྱད་ཕོབ༔ གདུག་སེམས་བྱད་མའི་སྲོག་རྩ་རྐུས༔ མུ་སྟེགས་བདུད་རིགས་སྙིང་ཁྲག་རོལ༔ བདག་ལ་འགྲས་པའི་དགྲ་བོ་ལ༔
རྨི་ལྟས་མཚན་ངན་ཐོངས་ལ་ཤོག༔ ཝ་ལ་སྤྲེལ་ཞོན་སྒོ་ཁྱིམ་ཁོངས༔ ངུ་བྲང་བརྡུངས་ཤིང་མིང་ནས་བོས༔ ཐན་དང་སྡུག་བསྔལ་ཆར་ལྟར་ཕོབ༔ ཆོས་གྲྭ་འདི་ལ་གནོད་བྱེད་ཚོགས༔ ཐུན་གཏོར་འདི་དང་མཉམ་པོར་བཞེས༔ བོས་པའི་ཚེ་ན་སྙན་མ་སྲ༔ གཡབ་པའི་ཚེ་ན་དཔུང་མ་ཉུང་༔ བསྐུལ་བའི་ཚེ་ན་རྒྱང་མ་རིང་༔ སྒྲུབ་པའི་ཚེ་ན་རྟགས་མ་ཞན༔
བརྟེན་པའི་ཚེ་ན་ཡ་མ་ང་༔ གཉེར་བསྐོས་ཚེ་ན་ཕྲག་མ་དོག༔ མཆོད་པའི་དུས་སུ་མགུ་མ་དཀའ༔ གྲོགས་པོར་བཅོལ་གྱིས་སྙིང་མ་ངན༔ རྦད་པའི་དུས་སུ་མཐུ་མ་ཆུང་༔ བསྐང་བའི་དུས་སུ་དམ་མ་གཡེལ༔ བཤགས་པའི་དུས་སུ་འཁོན་མ་འཚོལ༔ མངོན་སྤྱོད་དུས་སུ་རྩལ་མ་ཞན༔ དགྲ་ལ་རྦད་སོད་ལས་མཛོད་ཅིག༔ ཧཱུྃ༔
ཞིང་སྐྱོང་ཆེན་པོ་དགྲ་ལ་བྷྱོཿ ཡུམ་མཆོག་སེང་གདོང་དགྲ་ལ་བྷྱོཿ བམ་ཆེན་ཕོ་མོ་དགྲ་ལ་བྷྱོཿ ལྷ་བཙན་ཐོག་འབེབས་དགྲ་ལ་བྷྱོཿ བཙན་རྒོད་བསྭེ་ཁྲབ་དགྲ་ལ་བྷྱོཿ སྔགས་སྲུང་མ་མོ་དགྲ་ལ་བྷྱོཿ ཀླུ་ཡི་དགེ་བསྙེན་དགྲ་ལ་བྷྱོཿ བདུད་མགོན་བཀྲག་མེད་དགྲ་ལ་བྷྱོཿ གཟའ་རྒོད་ཁྱབ་འཇུག་དགྲ་ལ་བྷྱོཿ མྱུར་མགྱོགས་དགྲ་ལྷ་དགྲ་ལ་བྷྱོཿ
སྐྱེས་བུ་དམ་ཅན་དགྲ་ལ་བྷྱོཿ བྱ་གཅན་ཤ་ཟ་དགྲ་ལ་བྷྱོཿ སྤྲུལ་པ་ཡང་སྤྲུལ་དགྲ་ལ་བྷྱོཿ དགྲ་བོའི་མགོ་སྙིང་ནང་རོལ་ཕྲོལ༔ དགྲ་བོའྀ་སྒོ་ནོར་ཕྱགས་མས་ཐོབ༔ དགྲ་བོའི་རྟེན་མཁར་ཐོག་གིས་ཤིགས༔ དགྲ་བོའི་ཡུལ་ཞིང་སེར་བས་ཁོངས༔ དགྲ་བོའི་ཕ་སྡེ་གཉན་ཚན་གཏོར༔ དགྲ་བོའི་མཐུན་གསུམ་ནང་འཐབ་ཐོངས༔ དགྲ་བོའི་ཡུལ་འཁྲུག་ཆུ་ལྟར་འབྲུབ༔
དགྲ་བོའི་སྡེ་འཁྲུག་འབྲས་ལྟར་སིགས༔ དགྲ་བོའི་བུ་དང་ཆུང་མ་སྒྲོལ༔ དགྲ་བོའི་མི་རབས་རྩད་ནས་ཆོད༔ ཏྲེ་ཏྲེ་དམར་ནད་དགྲ་ལ་ཕོབ༔ སྟེང་གྲིབ་སྨྱོ་འབོག་དགྲ་ལ་ཕོབ༔ ཞ་རེངས་ལྐུག་གསུམ་དགྲ་ལ་ཕོབ༔ གློ་གོར་ཧོན་གསུམ་དགྲ་ནོར་ཆོམས༔ མངོན་རྟགས་ལོ་ཟླའི་དུས་མ་འགྱང་༔ ཆུ་ཚོད་འདི་ལ་འགྲུབ་པར་མཛོད༔ ཕ་རོལ་དམ་ཉམས་མ་བསྒྲལ་ན༔
ཆོས་སྐྱོང་མཐུ་མེད་དགྲས་ཀྱང་ཁྲེལ༔ སྒྲུབ་པའི་སྔགས་འཆང་ཡི་ཡང་འཆད༔ དེ་བས་ཕྲིན་ལས་དུས་ལ་བབ༔ མྱུར་དུ་ལས་མཛོད་ས་མ་ཡ༔ ཨོཾ་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སིཾ་ཧ་མུ་ཁ་སི་ན་ར་མ་ཏྲི་ཏྲི་ཨ་ཡ་མ་དུ་རུ་ཙ་ཤ་ན༔ དགྲ་བོའི་མི་ནོར་འཁོར་དང་བཅས་པའི་སྲོག་རྩ་ལ་རྦད་རྦད༔ སྙིང་རྩ་ལ་མྱོག་མྱོག༔ ཁྲག་རྩ་ལ་གཟེར་དབུགས་ལ་ཐུམ་མཱ་ར་ཡ་བྷྱོ་བྷྱོ་ཟློག་ཟློག༔
ཅེས་པས་ཟློག་དམིགས་དང་བཅས་དགྲ་ཕྱོགས་སུ་འབུལ༔ དམོད་པ་དགོས་ན་ཟོར་ཐབ་འཕང་སྟེ་ལག་རྡེབ་བྱ་ཞིང་དར་ནག་གཡབ༔
ཕུར་ཐོགས་སྟོང་གིས་རྦད་ཀྱང་དགྲ་བོ་ཁོ་རང་ལ་བཟློག་ནུས༔ འདི་ཉིད་ཁྲོ་རྒྱལ་གྱད་ཀྱི་དཔའ་བོ་ཡིན་པས་དམོད་པ་ལག་ཟོར་ཙམ་གྱིས་དགྲ་དཔུང་གཞོམ་ནུས༔ ཕྱིས་འབྱུང་ལས་ཅན་རྣམས་ཀྱང་ཆོས་སྐྱོང་འདི་ཉིད་ཁོ་ནར་བརྩོན་པས་བསྒྲུབ༔ ཤ། མ། ཐ། རྒྱ་རྒྱ་རྒྱ༔ དེ་ནས་སྐབས་སུ་གཏོར་མ་འབུལ་ཞིང་བསྔོ་བ་ནི༔ ཨོཾ་ཨཱཿཧཱུྃ༔ ལན་གསུམ་གྱིས་སྦྱང་སྨན་རཀ་གིས་བྲན༔
ཧོཿ གཙང་ཞིང་གཙང་མར་སྦྱར་བའི་དགྲ་བགེགས་ཀྱི་ཤ་ཁྲག་མཆོད་སྦྱིན་གྱི་གཏོར་མ་རྒྱན་དམ་པ་དང་ལྡན་པ༔ དྲི་དམ་པ་དང་ལྡན་པ༔ རོ་དམ་པ་དང་ལྡན་པ༔ བཅུད་ཀུན་འདུས་ལ་དགྱེས་ཤིང་ཕུན་སུམ་ཚོགས་པ་འདི་ཉིད་འབུལ་ཞིང་བསྔོ་བའི་གནས་སུ་གྱུར་པ་ནི༔ སངས་རྒྱས་ཀྱི་བསྟན་སྲུང་༔ རྣལ་འབྱོར་གྱི་དགྲ་ལྷ༔ རིག་འཛིན་གྱི་རྒྱལ་པོ༔ གསང་སྔགས་ཀྱི་བསྟན་པ་རིན་པོ་ཆེ་བྱ་ར་མེལ་ཚེ་མཁན༔ ལེགས་ཉེས་ཀྱི་སྟངས་འཛིན་ཅིང་དམ་ཚིག་ཉམས་པ་ཐམས་ཅད་ཚར་གཅོད་པའི་ལས་བྱེད་པ༔
བསམ་སྦྱོར་ལོག་པར་འཆང་བའི་དགྲ་བགེགས་ཀྱི་སྲོག་གཅོད༔ མནའ་ཐོ་ཆད་ལ་མི་བརྩི་བའི་གཤེད་མ༔ གཙུག་ལག་ཁང་གི་དཀོར་བདག༔ ནག་པོ་སྟོང་གི་རྒྱལ་པོ༔ མ་མོ་འབུམ་གྱི་གཙོ་མོ༔ ཤ་ཟ་བྱེ་བའི་ལས་བྱེད༔ གཙུག་ལག་ཁང་གི་ཆོས་འཁོར་གཉན་པོ༔ འདི་ཉིད་སྐྱོང་བའི་སྲུང་མ་ཆེན་པོ༔ ཡབ་ཁྱབ་བདག་ཁྲག་འཐུང་ཧེ་རུ་ཀ་ཆེན་པོ༔ ཡུམ་མ་གཅིག་རྡོ་རྗེ་རིགས་ཀྱི་རྣལ་འབྱོར་མ༔
སྲས་ལེགས་ལྡན་འབར་བ་གཞོན་ནུ་སེངྒེའི་གདོང་པ་ཅན༔ ཁྱད་པར་ཡེ་ཤེས་དང་ལས་ལ་ཆས་པའི་ཚེ༔ མ་ལ་ཡ་བམ་རོའི་མདུན་དུ་རྒྱལ་བའི་དབང་པོ་དགེ་སློང་ཀུན་དགའ་གཞོན་ནུ་ཆེན་པོ༔ ཡུམ་མཆོག་མཁའ་འགྲོ་ཀུན་འདུས་མ༔ སྲས་མཆོག་ཐོག་རྒོད་རྡོ་རྗེ༔ སྲས་མོ་གླིང་བཞི་དབང་སྒྱུར༔ ཨེ་ཀ་ཛཱ་ཊི་མ་ལ་སོགས་ཏེ༔ སྔོན་ནས་རྒྱལ་བའི་དམ་ཚིག་ལ་གནས་པ་ཆེན་པོ༔ སྐུ་ཡི་མཚན་མཆོག་ཀུན་དགའ་གཞོན་ནུ༔ གསུང་གི་མཚན་མཆོག་གྷ་ཡ་དྷ་ར༔
ཐུགས་ཀྱི་མཚན་མཆོག་ལེགས་ལྡན་ནག་པོ༔ ཡོན་ཏན་གྱི་མཚན་མཆོག་དུར་བདག་དཔལ་འབར༔ ཕྲིན་ལས་ཀྱི་མཚན་མཆོག་བདུད་མགོན་སེང་གདོང་ཆེན་པོ་ཧེ་རུ་ཀཿ གནས་དང་ཡུལ་གྱི་བདག་པོ་ཆོས་སྐྱོང་དྲག་རྩལ་ཅན་ཁྱེད་རྣམས་ལ་ཤ་ཁྲག་དམར་གྱི་གཏོར་མ་འདི་འབུལ་ལོ༔ དགྱེས་པར་བཞེས་སུ་གསོལ་ལོ༔ ཧོཿ ཡུམ་མཆོག་ཡེ་ཤེས་ཀྱི་མཁའ་འགྲོ་མ་ལས་ལ་གྲུབ་པའི་ཆ་ལུགས་ཅན༔ མ་གཅིག་འདོད་ཁམས་དབང་ཕྱུག་མ་སེངྒེའི་གདོང་ཅན་དྲི་ཟའི་སྲས་མོ་འདྲེན་བཟང་དབྱངས་ཅན་མ༔ བདུད་ཀྱི་སྲས་མོ་རེ་མ་ཏི༔ སྲིན་པོའི་སྲས་མོ་ཁྲི་སྡེ་མ༔
ལྷ་ཡི་སྲས་མོ་ཨུ་མ་དྷེ་ཝ༔ གནོད་སྦྱིན་གྱི་སྲས་མོ་ཀུ་རུ་ཀུལླེ༔ ཀླུ་ཡི་སྲས་མོ་དུང་སྐྱོང་མ༔ བཙན་གྱི་སྲས་མོ་ཁྲག་རལ་མ༔ གཤིན་རྗེའི་སྲས་མོ་དམག་རྒྱལ་མ༔ མ་ཧཱ་དེ་ཝའི་སྲས་མོ་སྲིད་རྒྱལ་མ༔ རྒྱལ་པོའི་སྲས་མོ་གཟི་ལེགས་ནོར་སྐྱོང་མ༔ གཟའ་ཡི་སྲས་མོ་ཧ་ཤང་སྦལ་མགོ་མ༔ དམ་ཅན་གྱི་སྲས་མོ་རབ་བརྟན་གསེར་མིག་མ༔ དམུ་རྗེ་དགྲ་ལྷའི་སྲས་མོ་རྡོ་རྗེ་གཡུ་སྒྲོན་མ༔
ལས་ཀྱི་མ་མོའི་སྲས་མོ་སྔགས་སྲུང་སྤྱང་ཞོན་མ༔ འཇིག་རྟེན་སྲིད་པ་གྲུབ་ནས་བསྟན་པ་སྲུང་བའི་སྲས་མོ་ཨ་ཕྱི་ཆོས་ཀྱི་སྒྲོན་མ་ཇོ་མོ་བཀྲ་ཤིས་ཚེ་རིང་མ་སྟེ༔ ཡེ་ཤེས་དང་ལས་ལ་གྲུབ་པའི་ངོ་བོ་གཅིག་པའི་གཙོ་མོ་ཁྱེད་རྣམས་ལ་ཤ་ཁྲག་དམར་གྱི་གཏོར་མ་འདི་འབུལ་ལོ༔ དགྱེས་པར་བཞེས་སུ་གསོལ་ལོ༔ ཡབ་ཡུམ་ལས་བྱེད་ཀྱི་སྤྲུལ་པ་བམ་རོ་དམར་ནག་སྤྲེའུ་གདོང་པ་ཅན་གཉིས་ལ་ཤ་ཁྲག་དམར་གྱི་གཏོར་མ་འདི་འབུལ་ལོ༔ དགྱེས་པར་བཞེས་སུ་གསོལ་ལོ༔ ཧོཿ ཁྱད་པར་དུ་བཀའ་སྡོད་དྲེགས་པ་ལས་ལ་ཆས་ཤིང་རྫུ་འཕྲུལ་དང་ལྡན་པ་ཤན་པ་སྤུ་གྲི་ཐོགས་པའི་སྡེ་ཚོགས་མཚན་ནས་སྨོས་ཤིང་མཆོད་སྦྱིན་འབུལ་བ་ནི༔ ཧོཿ སྐུ་ཡི་སྤྲུལ་པ་ལྷ་བཙན་རྡོ་རྗེ་འབར་བ་ཆེན་པོ༔
གསུང་གི་སྤྲུལ་པ་སྲོག་བདག་བཙན་གྱི་སྡེ་ཚོགས་གྱི་སྡེ་དཔོན་གནོད་སྦྱིན་བསྭེ་ཡི་ཁྲབ་ཅན༔ ཐུགས་ཀྱི་སྤྲུལ་པ་སྔགས་སྲུང་ཨེ་ཀ་ཛཱ་ཊི་རལ་གཅིག་མ༔ ཡོན་ཏན་གྱི་སྤྲུལ་པ་ཀླུ་ཡི་དགེ་བསྙེན་ནཱ་ག་རཀྴ༔ ཕྲིན་ལས་ཀྱི་སྤྲུལ་པ་བདུད་རྗེ་མགོན་པོ་བཀྲག་མེད༔ གཉིས་མེད་ཀྱི་སྤྲུལ་པ་ཀི་ཀང་གཟའ་རྒོད་ཆེན་པོ་རཱ་ཧུ་ལ༔ དམག་དཔོན་དགྲ་འདུལ་དུ་སྤྲུལ་པ་དགྲ་ལྷ་བདག་སྐྱོབ་ཆེ་བཙན༔ གཙུག་ལག་དཀོར་སྐྱོང་དུ་སྤྲུལ་པ་དམ་ཅན་རྡོ་རྗེ་ལེགས་པ་སྟེ༔ སྐུ་གསུང་ཐུགས་ཀྱི་སྤྲུལ་པའི་ལས་བྱེད་ཆེན་པོ་ཁྱེད་རྣམས་ལ་ཤ་ཁྲག་དམར་གྱི་གཏོར་མ་འདི་འབུལ་ལོ༔ དགྱེས་པར་བཞེས་སུ་གསོལ་ལོ༔ ཧོཿ
གཞན་ཡང་ནག་པོ་སྟོང་༔ ཤ་ཟ་འབུམ༔ མ་མོ་བྱེ་བ༔ གནོད་སྦྱིན་ཁྲི༔ ཤ་ཟ་ས་ཡ་ལ་སོགས་པ་སྤྲུལ་པ་ཡང་སྤྲུལ་གྱི་དམག་ཚོགས་ཁྱེད་རྣམས་ལ་ཤ་ཁྲག་དམར་གྱི་གཏོར་མ་འདི་འབུལ་ཞིང་བསྔོའོ༔ དགྱེས་པར་བཞེས་སུ་གསོལ༔ སངས་རྒྱས་ཀྱི་བསྟན་པ་སྲུངས༔ དཀོན་མཆོག་གི་དབུ་འཕང་བསྟོད༔ དགེ་འདུན་གྱི་སྡེ་སྐྱོངས༔ གསང་སྔགས་རྡོ་རྗེ་ཐེག་པ་མཆོག་གི་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་ཚུགས༔
ཁྱད་པར་དུ་ཡང་རྒྱལ་དབང་པདྨ་ཀཱ་རའི་གདུང་གསོབ་འཛིན་པ་སྐྱེས་ཆེན་བསྟན་པའི་མངའ་བདག་ཡང་ཟབ་གཏེར་གྱི་བཀའ་བབ་དམ་པ༔ ཡོངས་འཛིན་མཆོག་གི་སྤྲུལ་སྐུ་རྣམས་ཀྱི་ཆོས་གྲྭ་ཆེན་པོས་མཚོན་པའི་མཁན་ཆེན་ལོ་ཙཱ་སྔགས་ཀྱི་དབང་ཕྱུག་ཉི་འོད་ལྟར་གསལ་བ་ཁུ་དབོན་རྣམས་དང་༔ སྔ་འགྱུར་རྒྱལ་བསྟན་འཛིན་པ་ཆ་ཚང་པདྨ་གཏེར་བདག་གླིང་པ་གང་དེའི་ཡབ་སྲས་ཀྱི་རིང་ལུགས་སོར་མར་གནས་ཤིང་༔ གང་དུ་རྒྱས་པའི་དགེ་འདུན་འདུས་སྡེ་དང་བཅས་པ་རྣམས་བསྲུང་ཞིང་སྐྱབས་ཏེ་སྡེ་སྣོད་ལུང་རིགས་རྒྱུད་སྡེ་ཆེན་པོ་བཞི་ཐོས་བསམ་དང་སྒོམ་སྒྲུབ༔ བསླབ་པ་དང་རྒྱུ་འབྲས་དྲང་པོར་གནས་པའི་ཉམས་ལེན་དང་༔ འཁོར་གསུམ་ཡོངས་སུ་དག་པའི་བྱ་བ་རྣམས་མཐར་ཕྱིན་ཏེ༔ བདག་ཅག་རིག་འཛིན་སྒྲུབ་པ་པོའི་འགལ་རྐྱེན་གྱི་བར་ཆད་སོལ༔ མཐུན་རྐྱེན་བསམ་པ་ཅི་སྨོས་པ་ཐམས་ཅད་ཡིད་བཞིན་དུ་འགྲུབ་པར་མཛོད་ཅིག༔ ཕཻཾ་ཕཻཾ་ཕཻཾ༔ ཧཱུྃ་ཧཱུྃ་ཧཱུྃ༔
ཛ་ཛ་ཛཿ ཛཿཧཱུྃ་བཾ་ཧོཿ སྐབས་འདིར་རྩ་སྔགས་དང་སྦྲགས་ནས་གཏོར་མ་ལེགས་པར་བསྔོ༔ འདིའི་མཚམས་དམོད་པ་བོར་བ་ནི༔ ཐལ་མོ་བརྡབ་ཅིང་༔ ཧོཿ ཞིང་སྐྱོང་དམ་ཅན་འཁོར་བཅས་ལ༔ བདག་གིས་མཆོད་གཏོར་ཕུལ་བའི་མཐུས༔ ཕ་རོལ་ལོག་པའི་དགྲ་བགེགས་ཀྱིས༔ སངས་རྒྱས་བསྟན་པ་བཤིག་པ་དང་༔
བླ་མའི་སྐུ་ལ་བསྡོ་བ་དང་༔ གསང་སྔགས་ཆོས་ལ་སྨད་པ་དང་༔ རིག་འཛིན་བདག་ལ་འགྲས་པའི་དགྲ༔ སྡང་ཞིང་གདུག་པའི་ཚོགས་རྣམས་ཀུན༔ དམ་ཅན་རྒྱ་མཚོ་ཁྱེད་རྣམས་ཀྱིས༔ མྱུར་དུ་བསྒྲལ་བའི་ལས་མཛོད་ཅིག༔ ཧཱུྃ་ཧཱུྃ་ཀྵེཾ་ཀྵེཾ་ཕ་རོལ་དགྲ་བགེགས་བྱད་མ་ཐམས་ཅད་བྷྱོ་བྷྱོ་ཟློག་ཟློག༔ ཅེས་ལན་གསུམ་བསྐྱར༔ ལས་བྱང་རྒྱས་པ་མ་ལྕོགས་ན༔ གཏོར་བསྔོས་བསྡུས་པ་འདི་རྒྱུན་དུ་གཏོང་རུང་༔
དེ་ནས་བསྐང་བ་གཏོང་བ་ནི༔ མཆོད་རྫས་རྣམས་སྨན་རཀ་གིས་བྲན་ཅིང་མཆོད་པ་ཁ་གསོ༔ རོལ་མོ་བྱ་ཞིང་ཤ་ཆེན་གྱི་སྤོས་བཏང་ལ་སྤྱན་དྲངས་ཤིང་བསྐང་བ་ནི༔ ཧཱུྃ༔ འོག་མིན་ལྷུན་གྲུབ་ཕོ་བྲང་ནས༔ ནག་པོ་ཆེན་པོ་འཁོར་བཅས་རྣམས༔ ཐུགས་དམ་བསྐང་ཕྱིར་ད་ཚུར་བྱོན༔ ཧཱུྃ༔ ཀུན་ཏུ་བཟང་པོས་མཚན་བཏགས་པ༔ འཇིགས་བྱེད་ནག་པོ་ས་བཅུ་མགོན༔
མཚན་ནས་འབོད་དོ་ད་ཚུར་བྱོན༔ འཁོར་ལོ་སྡོམ་པས་མཚན་བཏགས་པ༔ འཇིགས་བྱེད་ནག་པོ་དུར་ཁྲོད་བདག༔ མཚན་ནས་འབོད་དོ་ད་ཚུར་བྱོན༔ འཇམ་དཔལ་དབྱངས་ཀྱིས་མཚན་བཏགས་པ༔ ཀུན་དགའ་གཞོན་ནུ་ཚོགས་ཀྱི་བདག༔ མཚན་ནས་འབོད་དོ་ད་ཚུར་བྱོན༔ སྤྱན་རས་གཟིགས་ཀྱིས་མཚན་བཏགས་པ༔ གྷ་ཡ་དྷ་ར་མྱུར་མགྱོགས་ཅན༔ མཚན་ནས་འབོད་དོ་ད་ཚུར་བྱོན༔
ཕྱག་ན་རྡོ་རྗེས་མཚན་བཏགས་པ༔ ལེགས་ལྡན་ནག་པོ་དུས་ཀྱི་བདག༔ མཚན་ནས་འབོད་དོ་ད་ཚུར་བྱོན༔ སློབ་དཔོན་ཆེན་པོས་མཚན་བཏགས་པ༔ བདུད་མགོན་ནག་པོ་སེངྒེའི་གདོང་༔ མཚན་ནས་འབོད་དོ་ད་ཚུར་བྱོན༔ སྔགས་འཆང་བདག་གིས་མཚན་བཏགས་པ༔ དགྲ་ལྷ་ཆེན་པོ་མྱུར་མགྱོགས་ཅན༔ མཚན་ནས་འབོད་དོ་ད་ཚུར་བྱོན༔ དོ་ནུབ་བསྐང་ཕྱིར་བཤགས་པ་འབུལ༔
དམ་ཅན་གནས་འདིར་བརྟན་པར་བཞུགས༔ མཐུན་པའི་དམ་རྫས་སྣ་ཚོགས་འབུལ༔ མགོན་པོའི་ཐུགས་དམ་བསྐང་གྱུར་ཅིག༔ ཨོྃ་མ་ཧཱ་ཀཱ་ལ་ཤྲཱི་ཀྵེ་ཊ་པཱ་ལ་སིཾ་ཧ་མུ་ཁ་ཌཱཀྐི་ནཱི་སིཾ་ཧ་མུ་ཁ་སི་ན་ར་མ༔ ཏྲི་ཏྲི་མརྒ་ཊ་མུ་ཁ་དྷེ་ཝ་ཙ་ཤུ་ལ་ཨེ་ཀ་ཛཱ་ཊི་ནཱ་ག་རཀྴ་དུ་པྲ་མ་རཱ་ཧུ་ལ༔ པ་ཏི་དྷེ་ཝ་རིདྡྷི་མ་ཧཱ་བཛྲ་ས་དྷུ་ཏྲི་སརྦ་དྷརྨ་པཱ་ལ་ཡ་ཕཻཾ་ཕཻཾ་ཛ་ཛ་ས་མ་ཡ་སཏྭཾ༔ མཆོད་པ་འབུལ་བ་ནི༔ ཧཱུྃ༔ དབང་པོ་ལྔ་དང་ཤ་ཆེན་ལྔ༔ རྫས་ཆེན་ལྔ་དང་སྨན་གཏོར་ལྔ༔
རཀྟ་ལ་སོགས་སྦྱོར་སྒྲོལ་རྫས༔ མཐུན་པའི་དམ་རྫས་སྣ་ཚོགས་འདི༔ མགོན་པོ་འཁོར་དང་བཅས་ལ་འབུལ༔ བསྟན་པ་བསྲུང་ཕྱིར་བཞེས་སུ་གསོལ༔ ཨོྃ་ཨཱཿཧཱུྃ༔ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ བདུད་རྩི་འབུལ་བ་ནི༔ ཨོྃ་ཨཱཿཧཱུྃ༔ མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཀྱི་ངོ་བོར་གྱུར་པ༔
ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས༔ འཕགས་པའི་དགེ་འདུན་ཐམས་ཅད་ཀྱི་མངའ་བདག་ཏུ་གྱུར་པ༔ མཚུངས་མེད་འགྲོ་མགོན་དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རིན་པོ་ཆེའི་ཞལ་དུ་ཨོྃ་ཨཱཿཧཱུྃ༔ སླར་ཡང་རིགས་བརྒྱའི་ཁྱབ་བདག་དམ་པ་ཐོག་མའི་མགོན་པོའི་ཞལ་དུ་ཨོྃ་ཨཱཿཧཱུྃ༔ ལོངས་སྐུ་རྡོ་རྗེ་སེམས་དཔའི་ཞལ་དུ་ཨོྃ་ཨཱཿཧཱུྃ༔ ཡེ་ཤེས་ཀྱི་མཁའ་འགྲོ་མའྀ་ཞལ་དུ་ཨོྃ་ཨཱཿཧཱུྃ༔ སྤྲུལ་སྐུ་དགའ་རབ་རྡོ་རྗེའི་ཞལ་དུ་ཨོྃ་ཨཱཿཧཱུྃ༔ རིག་འཛིན་ཤྲཱི་སིངྷའི་ཞལ་དུ་ཨོྃ་ཨཱཿཧཱུྃ༔ སློབ་དཔོན་འཇམ་དཔལ་བཤེས་གཉེན་ཞལ་དུ་ཨོྃ་ཨཱཿཧཱུྃ༔ འགྲོ་མགོན་པདྨ་འབྱུང་གནས་ཞལ་དུ་ཨོྃ་ཨཱཿཧཱུྃ༔
མཁའ་འགྲོ་ཡེ་ཤེས་མཚོ་རྒྱལ་ཞལ་དུ་ཨོྃ་ཨཱཿཧཱུྃ༔ གནུབས་སྟོན་སངས་རྒྱས་ཡེ་ཤེས་ཞལ་དུ་ཨོྃ་ཨཱཿཧཱུྃ༔ རིག་འཛིན་རྩ་གསུམ་གླིང་པའི་ཞལ་དུ་ཨོྃ་ཨཱཿཧཱུྃ༔ ཆོས་བདག་རིག་འཛིན་རྒྱ་མཚོའི་ཞལ་དུ་ཨོྃ་ཨཱཿཧཱུྃ༔ སླར་ཡང་ཁྱབ་བདག་འཁོར་ལོ་སྡོམ་པའི་ཞལ་དུ་ཨོྃ་ཨཱཿཧཱུྃ༔ རྡོ་རྗེ་རྣལ་འབྱོར་མའི་ཞལ་དུ་ཨོྃ་ཨཱཿཧཱུྃ༔ སྔགས་འཆང་ཙིཎྜ་ལིའི་ཞལ་དུ་ཨོྃ་ཨཱཿཧཱུྃ༔ དགེ་སློང་ཀུན་དགའ་གཞོན་ནུའི་ཞལ་དུ་ཨོྃ་ཨཱཿཧཱུྃ༔ ཡུམ་མཆོག་ཀུན་འདུས་མཁའ་འགྲོའི་ཞལ་དུ་ཨོྃ་ཨཱཿཧཱུྃ༔ སྲས་མཆོག་ཐོག་རྒོད་རྡོ་རྗེའི་ཞལ་དུ་ཨོྃ་ཨཱཿཧཱུྃ༔
སྲས་མོ་དྷེ་ཝ་རལ་གཅིག་མའི་ཞལ་དུ་ཨོྃ་ཨཱཿཧཱུྃ༔ ཧོཿ དྲག་བྱེད་ལས་ལ་ཆས་པའི་བདུད་མགོན་སེངྒེའི་གདོང་ཅན་ཞལ་དུ་ཨོྃ་ཨཱཿཧཱུྃ༔ སེང་གདོང་མ་མོ་ཡུམ་གྱི་ཞལ་དུ་ཨོྃ་ཨཱཿཧཱུྃ༔ སྤྲུལ་པ་བམ་རོ་ཕོ་མོའི་ཞལ་དུ་ཨོྃ་ཨཱཿཧཱུྃ༔ ལྷ་བཙན་རྡོ་རྗེ་འབར་བའི་ཞལ་དུ་ཨོྃ་ཨཱཿཧཱུྃ༔ གནོད་སྦྱིན་བསྭེའི་ཁྲབ་ཅན་གྱྀ་ཞལ་དུ་ཨོྃ་ཨཱཿཧཱུྃ༔ སྔགས་སྲུང་ཨེ་ཀ་ཛཱ་ཊིའི་ཞལ་དུ་ཨོྃ་ཨཱཿཧཱུྃ༔ དགྲ་འདུལ་དམག་དཔོན་ཆེན་པོའི་ཞལ་དུ་ཨོྃ་ཨཱཿཧཱུྃ༔ སྐྱེས་བུ་རྡོ་རྗེ་ལེགས་པའི་ཞལ་དུ་ཨོྃ་ཨཱཿཧཱུྃ༔
བཀའ་སྡོད་དམ་ཅན་ཡོངས་རྫོགས་ཞལ་དུ་ཨོྃ་ཨཱཿཧཱུྃ༔ ཕོ་ཉ་སྤྲུལ་པ་ཡང་སྤྲུལ་ཞལ་དུ་ཨོྃ་ཨཱཿཧཱུྃ༔ ལས་མཁན་འཁོར་ཚོགས་སྟོང་གི་ཞལ་དུ་ཨོྃ་ཨཱཿཧཱུྃ༔ ཧོཿ ལྷ་ཚོགས་རྣམས་དམ་རྫས་བདུད་རྩིས་མཉེས་ཤིང་ཚིམས་ནས་སྐུ་གསུང་ཐུགས་ཀྱི་དངོས་གྲུབ་ཐམས་ཅད་བདེ་བླག་ཉིད་དུ་སྩོལ་བར་མཛད་དུ་གསོལ༔ ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་པས་བདུད་རྩི་ཕུལ་ཏེ་ལྷ་ཚོགས་རྣམས་མཉེས་པར་བསམ༔ རང་གི་ལྕེ་རུ་མྱོང་ཞིང་གནས་གསུམ་དུ་ཐིག་ལེ་བྱ༔ མཆོག་དང་ཐུན་མོང་གི་དངོས་གྲུབ་ཐོབ་པར་བསམ༔ དེ་ནས་བསྐང་བར་འཇུག་པ་ལས༔
བསྐང་བསྡུས་མཁའ་འགྲོའི་སྙན་བརྒྱུད་ནི༔ ཧཱུྃ༔ དྷཱ་ཏུ་ཙནྟྲ་ཧེ་ག་ག༔ ཛྭ་ལ་རྃ་མ་ཧཱ་མེ་ཐུ་ན་ཡེ༔ མ་དྷྱ་ཝིརྡྷི་ཀཱ་ལ་སིཾ་ཧ་མུ་ཁ༔ ཚུརྡྷི་ཡཀྴ་ཧེ་རུ་ཀ་ཡེ༔ ཨ་ནུ་ཏ་ར་མཎྚ་པ་རི་ཝ་ར༔ ས་དྷུ་ས་མུ་ཏྲ་པུ་ཙ་ཏྲ་བྱེ་ནི༔ ཨཎྚ་པཉྩ་བཻ་ཥཉྩ་རཀྟ་བྷ་ལིངྟ༔ ཧེ་ཌཱཀྐི་ཏེ་བི་ཤྭ་ཨུརྠི་ཏ་ཧེ༔
མ་ཧཱ་ཀཱ་ལ་ས་མ་ཙིཏྟ་པུ་ར་ཧཱུྃ༔ ཤྲཱི་ཡ་སྡྱི་ཏོ་ཤྲཱི་ཛྭ་ལ་ས་མ་ཙིཏྟ་པུ་ར་ཧཱུྃ༔ ཤ་མ་ཤ་ན་པ་ཏི་ས་མ་ཙིཏྟ་པུ་ར་ཧཱུྃ༔ ཨ་ནནྟ་ཀུ་མཱ་ར་ས་མ་ཙིཏྟ་པུ་ར་ཧཱུྃ༔ གྷ་ཡ་དྷ་ར་ས་མ་ཙིཏྟ་པུ་ར་ཧཱུྃ༔ ཀ་ལ་ཨ་མུ་ཀ་བི་ན་ཡ་ས་མ་ཙིཏྟ་པུ་ར་ཧཱུྃ༔ པྲ་མ་ན་སིཾ་ཧ་མུ་ཁ་ས་མ་ཙིཏྟ་པུ་ར་ཧཱུྃ༔ མ་ཏྲི་ཀ་མ་ཧཱ་སིཾ་ཧ་མུ་ཁ་ས་མ་ཙིཏྟ་པུ་ར་ཧཱུྃ༔ མརྐ་ཊ་མུ་ཁ་ཏི་ཏ་ད་ཡ་ས་མ་ཙིཏྟ་པུ་ར་ཧཱུྃ༔ དྷེ་ཝ་ཤུ་ལ་ཛྭ་ལ་ས་མ་ཙིཏྟ་པུ་ར་ཧཱུྃ༔
ཡཀྴ་ཤུ་ལ་ཙནྟྲ་ས་མ་ཙིཏྟ་པུ་ར་ཧཱུྃ༔ མ་ཏྲི་ཨེ་ཀ་ཛཱ་ཊི་ས་མ་ཙིཏྟ་པུ་ར་ཧཱུྃ༔ ནཱ་ག་ཏི་པ་ར་ཙ་ས་མ་ཙིཏྟ་པུ་ར་ཧཱུྃ༔ པྲ་མ་ནཱ་ཐ་ཀཱ་ལ་ས་མ་ཙིཏྟ་པུ་ར་ཧཱུྃ༔ གྷྲ་ཧ་མ་ཧཱ་མརྒྷ་ནཱི་ལཾ་ས་མ་ཙིཏྟ་པུ་ར་ཧཱུྃ༔ མ་མ་ཤ་ར་ཎ་ཀ་ཡ་དྷེ་ཝ་ས་མ་ཙིཏྟ་པུ་ར་ཧཱུྃ༔ ས་དྷུ་བཛྲ་ཤྲཱི་ཡ་ས་མ་ཙིཏྟ་པུ་ར་ཧཱུྃ༔ ཀཱ་ལ་ས་ཧཱ་དྷེ་ས་མ་ཙིཏྟ་པུ་ར་ཧཱུྃ༔ མཱཾ་ས་ཁཱ་ཧི་ལཀྵི་ཧེ་ས་མ་ཙིཏྟ་པུ་ར་ཧཱུྃ༔ མ་ཏྲི་ཀྲོ་ཏི་ཧི་ས་མ་ཙིཏྟ་པུ་ར་ཧཱུྃ༔
ཛི་བྷི་མ་རི་བ་ཤི་ཀ་ས་ཧ་ད་ཤ་ས་མ་ཙིཏྟ་པུ་ར་ཧཱུྃ༔ ནིརྨཱ་ན་བི་ཤྭ་ས་མ་ཙིཏྟ་པུ་ར་ཧཱུྃ༔ ས་དྷུ་ས་མ་ཊ་པ་རི་ཝཱ་ར་ཎི༔ ས་མ་ཙིཏྟ་མཱ་ར་ཡ་ཎ་པུ་ར་བྷ་ཝ་ཏུ༔ ཨུ་ཏ་ཎི་ན་སྡྱི་རོ་སིདྡྷི་པྲ་ཡཙྪ༔ ཨནྡྷ་ཀ་ར་པཱ་པཾ་ཨཱ་བ་ར་ན་བི་ཤྭ་དྷ་ནི་ཡེ༔ ས་དྷེ་བི་ཤྭ་དྷ་ར་པ་པ་ཏི་ཡེ༔ ཀཱ་ཡ་ཝཱཀྐ་ཙིཏྟ་པྲ་ཡ་རཀྵེ་ཡེ་པཱ་ལ་སྭཱ་ཧཱ༔ བོ་དྷི་ཀ་རུ་ཎ་པྲ་ཀྲི་ཏིཀྵུ་ཌ༔ པྲཉྫ་མ་ཧཱ་ཨཱ་ཡུ་དྷ་ཏེ༔
ཨ་མུ་ཀ་བྷུ་ཏ་གྷ་ཏ་ཡ་མ་ཐ་ཡ༔ མངྒ་ལཾ་ཤྲཱི་ཏིཥྛ་ཡ་བྷ་ཝ་ཏུ་ཡེ་སྭཱ་ཧཱ༔ ཞེས་པ་གསང་བ་ཌཱཀྐིའི་ཚིག་རྐང་བསྡུས་པ་སྙན་བརྒྱུད་བཞི་པའི་སྐོར་ཤླཽ་ཀ་བཅུ་པ་མེ་རི་འབར་བར་གནང་བའོ༔ ཐོག་མའི་སྔགས་བསྐང་དེ་ག་རུ་འདུག་པ་འདོན་བདེའི་ཆེད་བརྡ་འདི་བཀྲོལ་བའོ༔ ཧཱུྃ༔ ཆོས་དབྱིངས་དྲག་པོ་ཨེ་ཡི་ཀློང་༔ འབར་བའི་མེ་ཆེན་འཁྲིགས་པ་ཡི༔ དབུས་བཞུགས་ནག་པོ་སེངྒེའི་གདོང་༔ དཔའ་བོ་གནོད་སྦྱིན་ཁྲག་འཐུང་པ༔ བླ་མེད་སྔགས་སྐྱོང་འཁོར་དང་བཅས༔
དམ་ཅན་རྒྱ་མཚོ་མཆོད་པའི་རྫས༔ དབང་པོ་ལྔ་དང་སྨན་རཀ་གཏོར༔ སྤྱན་གཟིགས་སྣ་ཚོགས་སྦྲེང་བ་འདིས༔ ནག་པོ་ཆེན་པོའི་ཐུགས་དམ་བསྐང་༔ ལེགས་ལྡན་དཔལ་འབར་ཐུགས་དམ་བསྐང་༔ དུར་ཁྲོད་བདག་པོའི་ཐུགས་དམ་བསྐང་༔ ཀུན་དགའ་གཞོན་ནུའི་ཐུགས་དམ་བསྐང་༔ རྔམ་ཆེན་འཛིན་པའི་ཐུགས་དམ་བསྐང་༔ ནག་པོ་དགྲ་འདུལ་ཐུགས་དམ་བསྐང་༔ བདུད་མགོན་སེང་གདོང་ཐུགས་དམ་བསྐང་༔
ཡུམ་ཆེན་སེང་གདོང་ཐུགས་དམ་བསྐང་༔ སྤྲེལ་གདོང་བམ་གཉིས་ཐུགས་དམ་བསྐང་༔ ལྷ་བཙན་འབར་བའི་ཐུགས་དམ་བསྐང་༔ གནོད་སྦྱིན་བཙན་རྒོད་ཐུགས་དམ་བསྐང་༔ མ་མོ་རལ་གཅིག་ཐུགས་དམ་བསྐང་༔ ཀླུ་ཡི་དགེ་བསྙེན་ཐུགས་དམ་བསྐང་༔ བདུད་མགོན་ནག་པོའི་ཐུགས་དམ་བསྐང་༔ གཟའ་ཆེན་ལྗང་སྔོན་ཐུགས་དམ་བསྐང་༔ བདག་སྐྱོབ་ལུས་ལྷའི་ཐུགས་དམ་བསྐང་༔ དམ་ཅན་རྡོར་ལེགས་ཐུགས་དམ་བསྐང་༔
ནག་པོ་སྟོང་གི་ཐུགས་དམ་བསྐང་༔ ཤ་ཟ་འབུམ་གྱི་ཐུགས་དམ་བསྐང་༔ མ་མོ་བྱེ་བའི་ཐུགས་དམ་བསྐང་༔ སྲོག་གཅོད་ཉི་ཁྲིའི་ཐུགས་དམ་བསྐང་༔ སྤྲུལ་པ་སྣ་ཚོགས་ཐུགས་དམ་བསྐང་༔ དམ་ཅན་རྒྱ་མཚོ་འཁོར་བཅས་ནི༔ ཐུགས་དམ་གཉན་པོ་བསྐངས་གྱུར་ནས༔ མཆོག་དང་ཐུན་མོང་དངོས་གྲུབ་སྩོལ༔ མ་རིག་སྡིག་སྒྲིབ་མཐོལ་ལོ་བཤགས༔ སྒྲུབ་པའི་རིག་འཛིན་བདག་ཅག་ལ༔
ལུས་ངག་ཡིད་གསུམ་སྲུང་ཞིང་སྐྱོབས༔ བྱང་ཆུབ་སྙིང་པོའི་རང་བཞིན་སྤེལ༔ ཤེས་རབ་ཆེན་པོའི་མཚོན་ཆ་ཡིས༔ དགྲ་བགེགས་འབྱུང་པོ་མཐར་ཞིང་ཆོམས༔ བཀྲ་ཤིས་དགེ་ལེགས་བརྟན་པར་མཛོད༔
དེ་ནས་སྤྱི་བསྐང་བྱ་བ་ནི༔ ཧཱུྃ་ཧཱུྃ་ཧཱུྃ༔ མེ་ལྟར་འབར་བའི་ཀློང་དཀྱིལ་ནས༔ བསྐུལ་ཞིང་བཞེངས་པའི་དབང་ཕྱུག་ཆེ༔ མ་ཧཱ་ཀཱ་ལ་སེངྒེའི་གདོང་༔
དམ་ཅན་རྒྱ་མཚོ་འཁོར་བཅས་ཀྱི༔ མཉེས་ཕྱིར་ཐུགས་དམ་བསྐང་བའི་ཕྱིར༔ དབང་པོ་ལྔ་ཡི་མེ་ཏོག་དང་༔ ཤ་ཆེན་བསྲེགས་པའི་དྲི་གསུར་སྤོས༔ རྐང་མར་ཞག་གི་སྒྲོན་མེ་གཏམས༔ མཁྲིས་པའི་དྲི་ཆབ་གསེར་འོད་འཁྱིལ༔ འབྲུ་ནག་དཔལ་བཤོས་རོ་བཅུད་ལྡན༔ རྐང་གླིང་ཐོད་རྔ་འབྲུག་ལྟར་སྒྲོག༔ དགྱེས་པའི་ཕྱི་མཆོད་སྣ་ཚོགས་འདིས༔ དཔལ་འབར་ཞིང་སྐྱོང་ཐུགས་དམ་བསྐང་༔
ཡུམ་མཆོག་སེང་གདོང་ཐུགས་དམ་བསྐང་༔ བམ་རོ་ཕོ་མོའི་ཐུགས་དམ་བསྐང་༔ དམ་ཅན་སྡེ་བརྒྱད་ཐུགས་དམ་བསྐང་༔ སྤྲུལ་པ་ཡང་སྤྲུལ་ཐུགས་དམ་བསྐང་༔ བསྐངས་གྱུར་དབང་དང་དངོས་གྲུབ་སྩོལ༔ ཧཱུྃ༔ དགྲ་བགེགས་རུ་ཏྲ་བསྒྲལ་བ་ཡི༔ སྣོད་བཟང་བྷནྡྷ་ལྕང་ལོ་རུ༔ སྨན་མཆོག་སྣ་ཚོགས་སྦྲིངས་སེ་སྦྲིང་༔ ཤ་ལྔ་བདུད་རྩི་མེ་རེ་རེ༔
རྫས་ཆེན་ངད་པ་ཆི་ལི་ལི༔ རཀྟའི་རྦ་ཀློང་ཕྱ་ར་ར༔ ཞག་གཡོ་ཀྱུ་མོ་ལིངས་སེ་ལིང་༔ དབྱིངས་བསྙེགས་དཔལ་བཤོས་རྩེ་རེ་རེ༔ ཁྲག་མདོག་ཟངས་འོད་ཏ་ལ་ལ༔ རྒྱན་དང་རྩང་ཕུར་ཧྲངས་སེ་ཧྲང་༔ ལིངྒའི་རྒྱལ་མཚན་ཉི་ལི་ལི༔ གདུགས་དང་དར་ནག་པུ་རུ་རུ༔ དར་མདུང་རུ་མཚོན་ལྷབས་སེ་ལྷབ༔ གཟུགས་འགྲོས་སྣ་ཚོགས་ཚུབས་སེ་ཚུབ༔
མཐུན་པའི་དམ་རྫས་མཉེས་མཆོད་འདིས༔ དཔལ་འབར་ཞིང་སྐྱོང་ཐུགས་དམ་བསྐང་༔ ཡུམ་ཆེན་སེང་གདོང་ཐུགས་དམ་བསྐང་༔ བམ་རོ་ཕོ་མོའི་ཐུགས་དམ་བསྐང་༔ དམ་ཅན་སྡེ་བརྒྱད་ཐུགས་དམ་བསྐང་༔ སྤྲུལ་པ་ཡང་སྤྲུལ་ཐུགས་དམ་བསྐང་༔ བསྐངས་གྱུར་དབང་དང་དངོས་གྲུབ་སྩོལ༔ ཧཱུྃ༔ སྟོང་གསུམ་འཇིག་རྟེན་སྲིད་པའི་སྣོད༔ ཡེ་ནས་ཡེ་བཏེག་བརྩེགས་པའི་ནང་༔
བསྡུས་བྱ་སྲིད་པའི་འབྱུང་ལྔའི་བཅུད༔ གདོད་ནས་དག་པའི་ཚོགས་མཆོད་དག༔ རྒྱ་ཆེ་ལྷུན་པོའི་རང་བཞིན་ཉིད༔ ཀུན་ཚང་ལྷུན་གྲུབ་རྫས་ཆེན་པོ༔ རྒྱན་མཛེས་སྣང་བའི་སྒྲོན་མེས་སྤྲས༔ རྒྱུ་སྐར་རྒྱ་མཚོའི་ཐིག་ཀྱང་གཏབ༔ དབང་པོའི་གཞུ་བཟང་ཟེར་ཀྱང་འཕྲོ༔ རྨད་བྱུང་རོ་བརྒྱའི་བཅུད་ལྡན་པ༔ དུག་ལྔ་རྣམ་དག་ཡེ་ཤེས་རྫས༔ དཀར་མངར་སྐྱུར་དང་ཁ་བའི་རོ༔
ཤ་ཆེན་རྫས་སོགས་གཙང་མའི་རིགས༔ ཏིང་འཛིན་རླབས་ཀྱིས་བཅུད་བསྡུས་པའི༔ ཚོགས་མཆོད་སྨན་རཀ་མདངས་དང་ལྡན༔ ཤ་སྣ་སྙིང་སྣ་བསམ་མི་ཁྱབ༔ འཆི་མེད་བདུད་རྩི་མེ་རེ་རེ༔ ཁྱད་པར་བརྟེན་ཅིང་གནས་པའི་རྫས༔ བླ་འཁོར་སྲོག་ཡིག་བྲིས་པའི་སྐུ༔ བློས་བླང་འདྲ་འབག་འབུར་གཟུགས་སོགས༔ མེ་ལོང་རིན་ཆེན་སྣ་ལྔ་འཕྱངས༔ གསང་མཆོག་མཉེས་པའི་དབྱངས་ཅན་རིགས༔
གཞན་ཡང་འཕན་དང་བླ་བྲེ་དང་༔ དུར་ཁྲོད་རྒྱན་ཆ་དུ་མའི་རིགས༔ བཅལ་དུ་བཀྲམ་དང་ཡོལ་བ་བྲེས༔ རྔ་ཐུག་རུ་མཚོན་སྣ་ཚོགས་གཟེངས༔ གོ་ཁྲབ་བརྗིད་ལྡན་འོད་འགེངས་གཟུགས༔ བཟློག་འཁོར་གཡབ་དར་དགྲ་ལ་ཕྱར༔ གིང་དང་ཀེང་རུས་གར་ཐབས་སྒྱུར༔ བྱ་གཅན་ཤ་ཟ་འདུར་རུ་རུ༔ བདུད་ཀྱི་ལིང་པ་དགྲ་ལ་སྙོག༔ ཕ་རོལ་བླ་འགུགས་ཤ་ར་ར༔
སྙན་དང་མི་སྙན་ཆོ་ངེ་འདེབས༔ དམ་ཉམས་བསྒྲལ་སོགས་དགྱེས་པའི་ཚོགས༔ ཕྱི་ནང་གསང་བའི་བསྐང་རྫས་ཀྱིས༔ དཔལ་འབར་ཞིང་སྐྱོང་ཐུགས་དམ་བསྐང་༔ ཡུམ་མཆོག་སེང་གདོང་ཐུགས་དམ་བསྐང་༔ བམ་རོ་ཕོ་མོའི་ཐུགས་དམ་བསྐང་༔ དམ་ཅན་སྡེ་བརྒྱད་ཐུགས་དམ་བསྐང་༔ སྤྲུལ་པ་ཡང་སྤྲུལ་ཐུགས་དམ་བསྐང་༔ བསྐངས་གྱུར་དབང་དང་དངོས་གྲུབ་སྩོལ༔ ལས་བཞི་ཕྲིན་ལས་འགྲུབ་པར་མཛོད༔
དེ་ནས་བདུད་རྩིས་བྲན་ཞིང་གསོལ་ཁ་བྱ་བ་ནི༔ ཨོྃ་ཨཱཿཧཱུྃ༔ ཧོཿ དམ་རྫས་བརྒྱན་པའི་མཆོད་གཏོར༔ དགྲ་བགེགས་བསྒྲལ་བའི་ཤ་ཁྲག༔ གཙང་མ་ཕུད་ཀྱི་གསེར་སྐྱེམས༔ རྒྱ་ཆེན་པོ་འདི་གསོལ་ཞིང་མཆོད་པ་ནི༔ ཡབ་ཁྲག་འཐུང་ཆེན་པོ་བདུད་མགོན་གྱི་ཞལ་དུ་གསོལ་ལོ་མཆོད་དོ༔ ཡུམ་མ་ཅིག་རྡོ་རྗེ་རིགས་ཀྱི་རྣལ་འབྱོར་མའི་ཞལ་དུ་གསོལ་ལོ་མཆོད་དོ༔ སྲས་གཞོན་ནུ་འབར་བའི་ཞལ་དུ་གསོལ་ལོ་མཆོད་དོ༔
སྦྱོར་ཡུམ་བདུད་མོ་སེང་གདོང་མའི་ཞལ་དུ་གསོལ་ལོ་མཆོད་དོ༔ ལས་མཁན་བམ་རོ་ཕོ་མོའི་ཞལ་དུ་གསོལ་ལོ་མཆོད་དོ༔ ལྷ་བཙན་རྡོ་རྗེ་འབར་བའི་ཞལ་དུ་གསོལ་ལོ་མཆོད་དོ༔ གནོད་སྦྱིན་བསྭེ་ཡི་ཁྲབ་ཅན་ཞལ་དུ་གསོལ་ལོ་མཆོད་དོ༔ མ་མོ་སྔགས་ཀྱི་སྲུང་མའི་ཞལ་དུ་གསོལ་ལོ་མཆོད་དོ༔ ཀླུ་བདུད་ནཱ་ག་རཀྴའི་ཞལ་དུ་གསོལ་ལོ་མཆོད་དོ༔ བདུད་མགོན་ནག་པོ་བཀྲག་མེད་ཞལ་དུ་གསོལ་ལོ་མཆོད་དོ༔ ཀི་ཀང་གཟའ་བདུད་རཱ་ཧུ་ལའི་ཞལ་དུ་གསོལ་ལོ་མཆོད་དོ༔ མཚལ་སྟག་དགྲ་ལྷ་ཆེན་པོའི་ཞལ་དུ་གསོལ་ལོ་མཆོད་དོ༔ སྐྱེས་བུ་རྡོ་རྗེ་ལེགས་པའི་ཞལ་དུ་གསོལ་ལོ་མཆོད་དོ༔
གཏེར་སྲུང་དམ་ཅན་རྒྱ་མཚོའི་ཞལ་དུ་གསོལ་ལོ་མཆོད་དོ༔ སྤྲུལ་པ་ཡང་སྤྲུལ་ཚོགས་ཀྱི་ཞལ་དུ་གསོལ་ལོ་མཆོད་དོ༔ ཧཱུྃ༔ དབང་པོ་རྣམ་ལྔས་མངའ་གསོལ་ལོ༔ སྨན་རཀ་གཏོར་མས་མངའ་གསོལ་ལོ༔ སྤྱན་གཟིགས་དུ་མས་མངའ་གསོལ་ལོ༔ སྒྲ་དབྱངས་རོལ་མོས་མངའ་གསོལ་ལོ༔ གཙང་མ་ཕུད་ཀྱིས་མངའ་གསོལ་ལོ༔ བསྟན་པ་བསྲུང་བར་མངའ་གསོལ་ལོ༔ དབེན་རི་བདག་པོར་མངའ་གསོལ་ལོ༔
ཆོས་འཁོར་སྐྱོང་བར་མངའ་གསོལ་ལོ༔ ཟབ་གཏེར་སྤེལ་བར་མངའ་གསོལ་ལོ༔ དཀོར་ནོར་གཉེར་འཛིན་མངའ་གསོལ་ལོ༔ སྒྲུབ་ལ་གྲོགས་མཛད་མངའ་གསོལ་ལོ༔ བར་ཆད་སེལ་བར་མངའ་གསོལ་ལོ༔ སྣང་སྲིད་དབང་སྡུད་མངའ་གསོལ་ལོ༔ སྲིད་གསུམ་ཟིལ་གནོན་མངའ་གསོལ་ལོ༔ དགྲ་བགེགས་བསྒྲལ་བར་མངའ་གསོལ་ལོ༔ ཕྲིན་ལས་བསྒྲུབ་པར་མངའ་གསོལ་ལོ༔ གསོལ་ལོ་མཆོད་དོ་འགྲུབ་པར་མཛོད༔
དེ་ནས་བཤགས་པ་བྱ་བ་ནི༔ ཧོཿ དགོངས་སུ་གསོལ་ལོ་དམ་ཅན་ཚོགས༔ བག་མེད་དབང་གྱུར་བདག་ཅག་གིས༔ བརྩོན་འགྲུས་གོ་ཆ་དོར་བ་ཡིས༔ གཡེང་བ་ལེ་ལོ་རྨོངས་ཤིང་འཁྲུལ༔ བསྙེན་སྒྲུབ་གཡེལ་ཞིང་དུས་མཆོད་ཆག༔ མཆོད་རྫས་འབྱོར་ཚོགས་ཡོ་བྱད་ཆུང་༔ ཕུད་ལྷག་འདྲེས་དང་ཚོད་ཡོད་ཀྱིས༔ བསྐང་མཆོད་སྦྱོར་སྒྲོལ་གནད་ལ་འགལ༔
གཞན་ཡང་བདག་བློ་རྨོངས་པ་ཡིས༔ དམ་འགལ་ཉམས་ཆག་ཅི་མཆིས་པ༔ མཐོལ་བཤགས་བཟོད་པར་གསོལ་བ་ཡིས༔ མི་སྒྲིབ་ཚངས་པར་བསྩལ་དུ་གསོལ༔ ཨོྃ་བཛྲ་ས་ཏྭ་ས་མ་ཡ༔ སོགས་ཞེས་ཡི་གེ་བརྒྱ་པས་ལྷག་ཆད་བཀང་༔ དེ་ནས་བསྐུལ་བྱ་ཞིང་གཏོར་མ་འབུལ་བ་ནི༔ གཏོར་མ་ལ་དཔལ་འབར་བཙུགས་ནས་རོལ་མོ་དྲག་ཏུ་བཏང་ཞིང་༔ ཧཱུྃ་ཧཱུྃ་ཧཱུྃ༔ འོག་མིན་བཀོད་པ་ལྷུན་གྲུབ་ཕོ་བྲང་ནས༔
ཐུགས་ཉིད་ཡེ་ཤེས་དབྱིངས་ལས་བཞེངས་པའི་སྐུ༔ སྙིང་རྗེ་གར་དགུས་གདུག་པ་ཚར་གཅོད་ཕྱིར༔ ལོག་འདྲེན་འདུལ་མཛད་ནག་པོ་དུས་ཀྱི་བདག༔ ཁྲག་འཐུང་ཆེན་པོ་འཇིགས་བྱེད་སེངྒེའི་གདོང་༔ སྦྱོར་བའི་ཡུམ་མཆོག་ཕོ་ཉ་བཀའ་སྡོད་བཅས༔ དམ་ཅན་རྒྱ་མཚོའི་དམག་ཚོགས་འཁོར་བཅས་རྣམས༔ བསྐུལ་ལོ་བཞེངས་ཤིག་མཐུ་སྟོབས་གཟི་བྱིན་སྐྱེད༔ ཕ་རོལ་རྒོལ་བ་འཇོམས་པའི་མཚོན་ཆ་ཐོགས༔ ལོག་འདྲེན་ཆམ་ལ་འབེབས་པའི་སྒྱོགས་ཆེན་སྒྲེངས༔ བྱད་མ་བརླག་ཅིང་བཅོམ་པའི་རུ་དར་གཡོབས༔
དགྲ་ཡུལ་ཕུང་ཐལ་སྟོང་བའི་ཆོ་འཕྲུལ་འགྱེད༔ སྡེ་དཔོན་ལས་ཆས་རྩལ་བཅུ་འགྱེད་པའི་ཚེ༔ ལྷ་སྲིན་སྡེ་བརྒྱད་དམག་ཚོགས་ཤ་ར་ར༔ ཤན་པ་འབུམ་གྱི་གྲི་བརྡར་ཡུགས་སེ་ཡུག༔ ཕོ་བདུད་གིང་ཆེན་རུ་མཚོན་ལྷབས་སེ་ལྷབ༔ མོ་བདུད་སྲིན་མོའི་ཤ་སྐོར་སྒ་ར་ར༔ བདུད་ཀྱི་ལིང་པ་མཚོན་ཐོགས་ཉི་ལི་ལི༔ བཙན་རྒོད་འབུམ་གྱི་ཤྭ་ཁ་ཐ་ར་ར༔ འཆི་བདག་གཤིན་རྗེའི་ཁྲམ་ཁ་རུབས་སེ་རུབ༔ ལས་ཀྱི་ཕོ་ཉ་སྲོག་ལེན་ཞུངས་སེ་ཞུང་༔
མོན་ཁ་དགྲ་འཛིན་ཞགས་པ་ཁྱུགས་སེ་ཁྱུག༔ མ་མོའི་ནད་ཡམས་དུད་པ་ཕྱུ་རུ་རུ༔ ཀླུ་བདུད་མཛེ་ནད་འཚུབ་མ་ཆི་ལི་ལི༔ དགྲ་ལྷས་དམག་འགྱེད་རྟ་རྒྱུག་སྤྲེངས་སེ་སྤྲེང་༔ གཟའ་བདུད་ཐོག་མདའ་འབྲུག་སྒྲ་འུ་རུ་རུ༔ བྱ་ནག་གཅན་སྤྱང་རྐན་སྒྲ་ཐགས་སེ་ཐག༔ ཟོར་རྩེ་མཚོན་ཐུན་མེ་ལྕེ་ཡ་ལ་ལ༔ བསྲེག་གཏོར་གཞོམ་པའི་ཚྭ་ཚྭ་སི་ལི་ལི༔ ཟོར་བྷྱོ་ཐུན་བྷྱོ་དམ་ཉམས་དགྲ་ལ་ཡ༔ ཤ་ཁྲག་དམར་ཆེན་ཕུད་ཀྱི་གཏོར་ཆེན་བཞེས༔
ལྷག་མ་དགྲ་བགེགས་བསྒྲལ་བའི་མཚོན་ཆར་གྱུར༔ ཧཱུྃ༔ དྲག་པོ་དམར་གྱི་གཏོར་ཟོར་དབལ་ཆེན་འདིས༔ ཕོ་རྒྱུད་ཁྲོ་བོའི་དམོད་པ་བཟློག་ཏུ་གསོལ༔ མོ་རྒྱུད་མ་མོའི་རིག་སྔགས་བཟློག་ཏུ་གསོལ༔ ལྷ་སྲིན་སྡེ་བརྒྱད་གདུག་པ་བཟློག་ཏུ་གསོལ༔ བན་དེ་གདུག་པའི་ཧོམ་སྦར་བཟློག་ཏུ་གསོལ༔ མུ་སྟེགས་བོན་གྱི་མཐུ་སྒྲུབ་བཟློག་ཏུ་གསོལ༔ ནག་པོ་ཀླུ་ལ་གཏད་པ་བཟློག་ཏུ་གསོལ༔ བསྐྲད་གཟིར་ངག་མནན་དམོད་པ་བཟློག་ཏུ་གསོལ༔
གྲི་མཚོན་སྐྱེ་བོའི་བསམ་སྦྱོར་བཟློག་ཏུ་གསོལ༔ མྱ་ངན་བུད་མེད་དམོད་ཟོར་བཟློག་ཏུ་གསོལ༔ ཕྱོགས་སྐྱོང་བཅུ་ཡི་བྱད་ཁ་བཟློག་ཏུ་གསོལ༔ གླིང་བཞི་སྲིད་པའི་མི་ཁ་བཟློག་ཏུ་གསོལ༔ དབང་ཐང་གཡང་ཁ་རལ་བ་བཟློག་ཏུ་གསོལ༔ ཚེ་བདུད་བར་ཆད་སྣ་ཚོགས་བཟློག་ཏུ་གསོལ༔ དམག་སྣ་དགྲ་རྐུན་ཇག་ཆོམ་བཟློག་ཏུ་གསོལ༔ མི་ནད་ཕྱུགས་ནད་ཡམས་ནད་བཟློག་ཏུ་གསོལ༔ དུས་ནད་རྒྱལ་འགོང་ཐེའུ་རང་བཟློག་ཏུ་གསོལ༔ གོད་སྲི་དགྲ་གྱོད་ཕུང་སྦྱོར་བཟློག་ཏུ་གསོལ༔
ཡུལ་འདྲེ་འབྱུང་པོའི་བར་ཆོད་བཟློག་ཏུ་གསོལ༔ རྨངས་འདྲེ་ཆུང་སྲི་དབུལ་སྲི་བཟློག་ཏུ་གསོལ༔ འབྱུང་པོའི་ཐོག་ཟོར་འབེབས་པ་བཟློག་ཏུ་གསོལ༔ ཕོ་ཉས་བླ་ཚེ་རྐུ་བ་བཟློག་ཏུ་གསོལ༔ སྒྲུབ་པའི་རྐྱེན་ངན་བར་ཆོད་བཟློག་ཏུ་གསོལ༔ དུར་ཁ་གཤེད་སྒོ་བྱེ་བ་བཟློག་ཏུ་གསོལ༔ སྤར་སྨེ་རླུང་རྟ་ཉམས་པ་བཟློག་ཏུ་གསོལ༔ ལྟས་ངན་བརྒྱད་ཅུ་རྩ་གཅིག་བཟློག་ཏུ་གསོལ༔ ཡེ་འདྲོག་སུམ་བརྒྱ་དྲུག་ཅུ་བཟློག་ཏུ་གསོལ༔ གློ་བུར་བརྒྱད་ཅུ་རྩ་གཅིག་བཟློག་ཏུ་གསོལ༔
དུས་མིན་འཆི་བ་རྣམ་བརྒྱད་བཟློག་ཏུ་གསོལ༔ ཚེ་ཟད་ཟ་འགྲང་ཐེབས་པ་བཟློག་ཏུ་གསོལ༔ ལོ་སྐག་ཟླ་སྐག་ཞག་སྐག་བཟློག་ཏུ་གསོལ༔ ཟ་སྐག་དུས་སྐག་འཆི་སྐག་བཟློག་ཏུ་གསོལ༔ བཟློག་གོ་ཟོར་བཟློག་དམར་པོ་འདི་ཡིས་ཟློག༔ བསྒྱུར་རོ་དུག་ཐུན་སྣ་ཚོགས་འདི་ཡིས་སྒྱུར༔ ཐོག་མདའ་ལས་ཀྱི་ཟོར་ཆེན་དམར་པོ་ཁྱོད༔ གནམ་ལྕགས་རི་རབ་མགོ་མཇུག་ལྡོག་པ་ལྟར༔ བཟློག་ནས་མནན་ཅིང་བསྐྲད་དེ་ས་ལ་བསྲེས༔ མིང་ཤུལ་ལྷག་མ་ཙམ་ཡང་མེད་པར་མཛོད༔
ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿ ཌཱཀྐི་ནཱི་སིཾ་ཧ་མུ་ཁ་སི་ན་ར་མ་ཧཱུྃ་ཕཊ྄ཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་མཱ་ར་ཡ་དགྲ་བོ་བིགྷྣཱན་ཏྲིག་ཐུམ་ཐུམ་ཙིཏྟ་ཐུམ༔ ཨ་མུ་ཀ་ཤ་ཏྲུཾ་མྱོག་མྱོག༔ ཟོར་བྷྱོ་ཐུན་བྷྱོ་བྷྱོ་བྷྱོ་ཟློག༔ ཅེས་སྤྱི་ལྟར་ཟློག་དམིགས་བྱ༔ ཁྱད་པར་ཞིང་སྐྱོང་དཔལ་འབར་དམ་ཅན་རྒྱ་མཚོའི་དམག་ཚོགས་དགྲ་ལ་དྲངས་ཤིང་ཕ་རོལ་ཐམས་ཅད་བརླགས་ནས་རྗེས་ཤུལ་ཙམ་ཡང་མེད་པར་བསྒོམ༔ འདི་ཉིད་མྱུར་མགྱོགས་ཆེ་ལ་བཀའ་གཉན་པས་དུས་དང་གནད་འགག་ཆེན་པོ་མེད་པར་དྲག་དམིགས་བསྐུལ་མི་རུང་༔ འདི་ཉིད་རྣལ་འབྱོར་པ་རང་གིས་བསྒྲུབ་པ་མ་གཏོགས་གཞན་དོན་གར་ཐོད་དུ་བཏང་མི་རུང་༔ འདི་ནི་བྱད་མ་འབུམ་ཐུབ་དགྲ་བོ་རྩད་བརླག་དམོད་པ་བོར་ཆོག་སྤུ་གྲི་དུག་གི་འཁོར་ལོ་ཡིན་པས་ཤིན་ཏུ་གསང་ཞིང་སྤེལ་བའོ༔
ས་མ་ཡ༔ རྗེས་བསྔོ་བ་སྨོན་ལམ་གྱིས་རྒྱས་གདབ་བཀྲ་ཤིས་བརྗོད་ནས་རྟེན་དང་འདྲ་འབག་སོགས་ལ་བསྟིམ༔ རྒྱུན་དུ་གསོལ་ཚེ་རྟེན་མེད་ན་རང་དབྱིངས་སུ་བསྟིམས་ཏེ་མི་དམིགས་གནས་ལུགས་ལྟ་བའི་ངང་ལ་བཞག༔ ས་མ་ཡ༔ ཨེ་མ་བདག་འདྲ་ཁོ་བོ་པདྨ་ཐོད་ཕྲེང་གིས༔ སྙིང་ཐིག་ཟབ་མོ་སྐྱོང་བའི་སྲུང་མ་ནི༔ ལས་ཅན་སེང་གདོང་དཔལ་འབར་སྒྲུབ་ཐབས་བཞག༔ བཀའ་བཙན་རྟགས་མྱུར་ཀུན་གྱིས་འགྲན་ཟླ་བྲལ༔ ཆོས་འཁོར་བསྟན་པའི་ཁྱད་པར་སྲོག་ལྟར་གཉེར༔ དེ་བས་མེལ་ཚེ་བསྟན་སྲུང་འདི་ཉིད་བསྒྲུབ༔
མ་འོངས་ལས་འཕྲོ་ཅན་གྱིས་ཉམས་སུ་ལོངས༔ ཤེས་རབ་བློ་ལྡན་གཅིག་དང་འཕྲད་པར་ཤོག༔ དུར་ཁྲོད་ཙཱ་རིའི་ཚོགས་ཁངྀ་ཨཚ་རྒྱ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་མེ་སྤྲེལ་ལོར་ཙཱ་རི་ཟིལ་ཆེན་གསང་ཕུག་ནས་གདན་དྲངས་ཤིང་སྟག་ལོར་གསང་སྔགས་ཆོས་འཁོར་གླིང་དུ་དག་པར་ཞལ་བཤུས་སོ།།
དགེའོ།། །། ང༽ ༈ དེ་ནས་ཐུན་གཏོར་འབུལ་བ་ནི། ན་མོ། མཆོག་གསུམ་རྩ་བ་ཕྱག་རྒྱ? སོགས་ ཧུར་ཐུམ་རྦད་ཡ་ ནས། ཧཱུྃ༔ ལེགས་ལྡན་མགོན་པོ་སེངྒེའི་གདོང་པ་ཅན། ། དཔལ་ལྡན་ཞིང་སྐྱོང་མགོན་པོའི་ལྷ་ཚོགས་ལ། ། དུག་གསུམ་དགྲ་བགེགས་བསྒྲལ་བའི་ཤ་ཁྲག་འབུལ། ། བསྟན་ལ་སྡང་ཞིང་བདག་ལ་འཚེ་བ་རྣམས།
ཁྲོ་རྒྱལ་དྲག་པོའི་མངོན་སྤྱོད་སྟོབས་ཀྱིས་སྒྲོལ། ། དེང་འདིར་སྒྲུབ་པའི་བར་ཆད་ཞི་བ་དང༌། ། ཐུགས་དམ་བསྐངས་ཤིང་བཅོལ་བའི་ཕྲིན་ལས་མཛོད། ཨོྃ་མ་ཧཱ་ཀཱ་ལ་ཤྲཱི་ཀྵེ་ཊ་པ་ལ་སིཾ་ཧ་མུ་ཁ་སི་ན་ར་མ༔ ཏྲི་ཏྲི་མརྒ་ཊ་མུ་ཁ་དེ་ཝ་ཙ་ཤུ་ལ་ཨེ་ཀ་ཛཱ་ཊི༔ ནཱ་ག་རཀྴ་དུ་པྲ་མ་རཱ་ཧུ་ལ་པ་ཏི་དྷེ་ཝ་རིདྡྷི༔ མ་ཧཱ་བཛྲ་ས་དྷུ་ཏྲི་སརྦ་དྷརྨ་པཱ་ལ་ཡ་ཧཱུྃ་ཕཊ྄ཿ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་མཱཾ་ས་ལ་ཁ་ཁ་ཁཱ་ཧི༔ ཐུན་གཏོར་འབུལ་ལས་བྱང་སྤུ་གྲི་དམར་པོ་ལྟར་ན་སྔགས་འདི་འདོན། ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ
ཌཱཀྐི་ནཱི་སིཾ་ཧ་མུ་ཁ་སི་ན་ར་མ་ཧཱུྃ་ཕཊ྄ཿཏྲི་ཧྲིཾ་ཛཿ ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ ཀཱ་ལ་སིང་ང་སིང་ང་ཕཻཾ་ཕཻཾ་ཛ་ཛཿ ཛཿཧཱུྃ་བཾ་ཧོཿ ཧོཿ དགྲ་བགེགས་མ་ཧཱ་མཱཾ? སོགས་ཅེས་ཕུལ་ལོ། ཐུན་མཚམས་སུ་མཆོད་བསྟོད་ནི། ཨོྃ་སརྦ་དྷརྨ་པཱ་ལ་བཛྲ་པུཥྤེ? སོགས་ ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ? ཞེས་མཆོད། ཨོྃ་ཉི་ཤུ་རྩ་བཞིའི་ཡུལ? སོགས་ཅེས་བསྟོད།
ཅེས་ཀརྨ་ཨོ་རྒྱན་ནས་བྲིས།། །། ཅ༽ ༈ མ་ཧཱ་ཀཱ་ལ་ཁྲག་འཐུང་རྔམ་ཀློང་ལས༔ ཚོགས་མཆོད་རྒྱལ་བ་སྤྱི་མཉེས་བཞུགས་སོ༔ ཁྲག་འཐུང་ཁྲོས་པའི་རྒྱལ་པོ་ཧེ་རུ་ཀ་དགྱེས་པ་རྡོ་རྗེ་མཆོག་གི་རོལ་པར་འདུད༔ དེ་ནས་ཚོགས་མཆོད་བྱ་བའི་རིམ་པ་ནི༔ དངོས་འབྱོར་ཡིད་སྤྲུལ་བློ་ཡིས་ལེགས་བླངས་ནས༔ ཡིད་སྤྱོད་ཀྱི་དམིགས་ཡུལ་སྤྲོས་བཅས་དང་སྤྲོས་མེད་གང་ཞིག་ངེས་པའི་ཡོ་བྱད་འདུ་ཚོགས་པར་བགྱིས་ཏེ་ཐོག་མར༔ རྃ་ཡྃ་ཁྃ༔ ལན་གསུམ༔
ཨོྃ་ཨཱཿཧཱུྃ༔ ལནགསུམ༔ ཨོྃ༔ ཚོགས་གཞོང་གླིང་བཞི་རི་རབ་བཀོད་པའི་ནང་༔ ཨཱཿ བཅུད་ཀྱིས་བསྡུས་པའི་བྱེ་བྲག་སྣང་སྲིད་རྒྱུ༔ ཧཱུྃ༔ ཚོགས་ཞིང་ཕྱོགས་བཅུའི་རྒྱལ་བ་མཉེས་པའི་རྫས༔ ཏྲཱྃ༔ ཟད་མེད་ནམ་མཁའ་མཛོད་ལ་དབང་བསྒྱུར་ནས༔
ཧྲཱིཿ དཔག་ཡས་སྤྲོས་པས་མཆོད་སྤྲིན་བླ་མེད་གྱུར༔ ཨོྃ་ཨཱཿཧཱུྃ་ཧྲཱིཿ སརྦ་པྲ་ཏཱིཙྪ་ཡེ་སྭཱ་ཧཱ༔ དང་པོ་སྦྱང་བ་ནི༔ ཧཱུྃ༔ མཚན་ལྡན་རྡོ་རྗེ་འབར་བའི་སྣོད་ནང་དུ༔ ཨཱཿ སྐྱེ་འགག་བྲལ་བ་རང་བཞིན་བླ་མེད་རྫས༔ ཨོྃ༔
སྐུ་གསུམ་དོན་ལྡན་སྤྲོས་བྲལ་དཀྱིལ་འཁོར་གྱིས༔ ཧྲཱིཿ མཆོད་ཡུལ་སྣང་སྟོང་བདེ་ཆེན་རབ་བསྐྱེད་ནས༔ ཏྲཱྃ༔ འཁོར་འདས་བྱེད་པོ་མི་དམིགས་ངོ་བོར་སྤེལ༔ བྷྲཱུྃ་བྷྲཱུྃ་བྷྲཱུྃ་སྭཱ་ཧཱ༔ དངོས་གཞི་སྤྱན་འདྲེན་ནི༔ ཧཱུྃ༔ འོག་མིན་རྣམ་དག་རང་བྱུང་ཕོ་བྲང་ནས༔ རིགས་འདུས་རྒྱལ་བ་ཀུན་བཟང་རྡོར་འཆང་ལ༔
ཕྱོགས་དུས་རིགས་ལྔ་བདེ་གཤེགས་རྣམས་ཀྱིས་བསྐོར༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ རྩལ་སྣང་མ་འགགས་ལྷུན་གྲུབ་ཕོ་བྲང་ནས༔ རྡོ་རྗེ་སེམས་དཔའ་འཇིག་རྟེན་དབང་ཕྱུག་ལ༔ དཀྱིལ་འཁོར་འདུས་སྡེ་ལྷ་ཚོགས་རྣམས་ཀྱིས་བསྐོར༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ བདེ་ཆེན་ལྷུན་གྲུབ་ཀུན་ཁྱབ་ཕོ་བྲང་ནས༔ དགའ་རབ་རྡོ་རྗེ་གསང་བདག་གཏུམ་པོ་ལ༔ རིག་འཛིན་ཀུན་འདུས་རོལ་པའི་ཚོགས་ཀྱིས་བསྐོར༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔
རྔ་ཡབ་གླིང་དང་གསང་བ་ཡོངས་རྫོགས་ནས༔ རིག་འཛིན་པད་འབྱུང་གྲུབ་ཐོབ་རྒྱ་མཚོ་ལ༔ དབྱིངས་ཕྱུག་ཌཱཀྐི་མ་སྲིང་འབུམ་གྱིས་བསྐོར༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཧེ་རུ་ཀ་ཡི་གནས་བརྒྱད་ཕོ་བྲང་ནས༔ ཁྱབ་བདག་ཁྲག་འཐུང་ཞིང་སྐྱོང་ཡབ་ཡུམ་ལ༔ དྲེགས་སྡེ་ཤན་པ་ཉི་ཁྲི་འཁོར་གྱིས་བསྐོར༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཕྱི་ནང་གནས་ཡུལ་དུར་ཁྲོད་སྣ་ཚོགས་ནས༔ སྤྲུལ་པ་ཡང་སྤྲུལ་ཆོས་སྐྱོང་རྒྱ་མཚོ་ལ༔
དམ་ཚིག་བྱ་ར་སྒྲུབ་པས་འཁོར་གྱིས་བསྐོར༔ ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཛཿ ཕཻཾ་སརྦ་དྷརྨ་པཱ་ལ་ཀྵེ་ཊ་པ་ལ་སྭཱ་ཧཱ༔
དེ་ནས་ཚོགས་མཆོད་པ་ནི༔ ཧཱུྃ༔ བླ་མ་རིགས་འདུས་རྒྱལ་བ་དང་༔ ཁྱད་པར་ཀུན་བཟང་རྡོ་རྗེ་འཆང་༔ རྡོར་སེམས་ལོངས་སྐུ་སྤྱན་རས་གཟིགས༔ དགའ་རབ་གསང་བདག་གཏུམ་པོ་ཆེ༔
པད་འབྱུང་གྲུབ་ཐོབ་མཁའ་འགྲོའི་ཚོགས༔ ཁྲག་འཐུང་ཞིང་སྐྱོང་ཡབ་ཡུམ་དང་༔ སྡེ་བརྒྱད་སྤྲུལ་པ་ཡང་སྤྲུལ་བཅས༔ དཀྱིལ་འཁོར་བྱ་ར་སྒྲུབ་པ་ཡི༔ ཆོས་སྐྱོང་དམ་ཅན་རྒྱ་མཚོ་ལ༔ ཞལ་ཟས་ཚོགས་ཀྱི་མཆོད་པ་འབུལ༔ སྨན་རཀ་བདུད་རྩིའི་མཆོད་པ་འབུལ༔ ཤ་ཁྲག་གཏོར་མའི་མཆོད་པ་འབུལ༔ སྤྱན་གཟིགས་མཐུན་རྫས་མཆོད་པ་འབུལ༔ ཕྱི་ནང་གསང་བའི་མཆོད་པ་འདིས༔
ཞི་བ་དབྱིངས་ཀྱི་ཐུགས་དམ་བསྐང་༔ དྲག་པོ་ཁྲོས་པའི་ཐུགས་དམ་བསྐང་༔ ཁྲག་འཐུང་མགོན་པོའི་ཐུགས་དམ་བསྐང་༔ ཡུམ་མཆོག་ལྷ་མོའི་ཐུགས་དམ་བསྐང་༔ བམ་རོ་ཕོ་མོའི་ཐུགས་དམ་བསྐང་༔ དྲེགས་པ་སྡེ་བརྒྱད་ཐུགས་དམ་བསྐང་༔ སྡེ་དཔོན་སུམ་ཅུའི་ཐུགས་དམ་བསྐང་༔ སྔགས་བདག་ཡང་འཁོར་ཐུགས་དམ་བསྐང་༔ དམ་ཅན་རྒྱ་མཚོའི་ཐུགས་དམ་བསྐང་༔ དཀྱིལ་འཁོར་ཐུགས་དམ་བསྐངས་གྱུར་ནས༔
བདག་གི་གཡར་དམ་སོར་ཆུད་ནས༔ མཆོག་དང་ཐུན་མོང་དངོས་གྲུབ་སྩོལ༔ དམ་ཚིག་འགལ་དང་ཉམས་ཆག་རྣམས༔ ཞལ་ཟས་ཚོགས་ཀྱི་མཆོད་པས་བཤགས༔ དགྱེས་པར་བསྐྱེད་ལ་ཕྲིན་ལས་སྩོལ༔ ཨོཾ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་སརྦ་དྷརྨ་པཱ་ལ་ཡ་ག་ཎ་ཙཀྲ་ལ་ཁཱ་ཧི༔ ཨོྃ་བཛྲ་ས་མ་ཡ་སརྦ་ཤུདྡྷེ་ཧོཿ ཨ་ལ་ལ་ཧོཿ ཀུན་བཟང་བདེ་ཆེན་ཡངས་པའི་ཀློང་དུ་མཆོད་ཅིང་བསྐངས་ཏེ་བཤགས་ནས་སོར་ཆུད་ཅིང་མཆོག་དང་ཐུན་མོང་གི་དངོས་གྲུབ་ཐམས་ཅད་བདག་ལ་བསྩལ་དུ་གསོལ༔ སརྦ་སིདྡྷི་ཕ་ལ་ཨ་ལ་ལ་ཧོཿ
ཞེས་པས་ཚོགས་མཆོད་རྣམ་གསུམ་ཕྱོགས་གཅིག་ཏུ་བཏང་སྟེ་དངོས་གྲུབ་ཀྱང་རོལ་དགའ་སྟོན་ཆེན་པོ་བྱའོ༔ དེ་ནས་ཚོགས་ལིང་བསྒྲལ་བར་ཧོམ་བསྐྱེད་བྱ་བ་ནི༔ ན་མོ༔ རང་ཉིད་དཔལ་ཆེན་མདུན་དུ་དྲག་པོའི་སྣོད༔ ལྕགས་ཁང་ནག་པོ་མུན་པ་དགུ་རིམ་ཅན༔ དེ་ནང་དགྲ་བགེགས་བྱད་མ་མངོན་སུམ་གསལ༔ ཕཊ྄ཿ བླ་མ་རྒྱལ་བ་རིགས་འདུས་ཞི་ཁྲོ་དང་༔ བཀའ་སྡོད་ཆོས་སྐྱོང་བཅས་པའི་བདེན་སྟོབས་ཀྱིས༔ བསྟན་དགྲ་སྒོས་དགྲ་གནོད་བྱེད་གང་ཡིན་པ༔
ཐ་མའི་ལིངྒ་འདི་ལ་མྱུར་དུ་ཁུག༔ ནྲྀ་ཏྲི་དགྲ་བོ་ཤྭ་ར་མ་ཏྲི་འགྲིམ་འགྲིམ་ཛ་ཛཿ ཕུར་ཐུན་བརྡེག་པ་ནི༔ ཧཱུྃ༔ དཔལ་ཆེན་ཁྲག་འཐུང་འབར་བའི་ཐུགས་ཀ་ནས༔ ལས་བྱེད་ཕོ་ཉ་ཤན་པ་བམ་གཉིས་འཕྲོས༔ མེ་ཆུ་ཚ་ངར་འཁྲིགས་པའི་དབལ་ཕུར་གསལ༔ འདྲིལ་ཞིང་ནམ་མཁའི་མཐོངས་ནས་གདབ་པ་ཡིས༔ བྱད་མའི་འདུ་ཕུང་ཤིག་ཅིག་མཱ་ར་ཡ༔ ཨོཾ་བཛྲ་ཏྲི་ཏྲི་བཾ་ཏྲི་མརྒ་ཊ་བཾ་བྷྱོཿ
བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ གཏུབ་ཅིང་མཆོད་པ་ནི༔ ཧོཿ ལས་བྱེད་མཚོན་ཐོགས་མང་པོས་ཐུན་གྱི་ཆར༔ དགྲ་བགེགས་བྱད་མར་ཕབ་ནས་གཏུབས་པ་འདི༔ དཔལ་ལྡན་ཞིང་སྐྱོང་ལྷ་ཚོགས་ཞལ་དུ་འབུལ༔ ཞིང་བཅུའི་དགྲ་བགེགས་བསྒྲལ་ཕྱིར་བཞེས་སུ་གསོལ༔ ཨོྃ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ལ་ཁ་ཁ་ཁཱ་ཧི༔ ཚོགས་དངོས་གྲུབ་རོལ་བ་ནི༔ ཧོཿ
ཆོས་དབྱིངས་མ་བཅོས་གཉུག་མའི་ངང་༔ འཁོར་འདས་ཟུང་འཇུག་རང་བཞིན་ཅན༔ ང་བདག་འཛིན་པའི་གཡའ་བྲལ་ནས༔ བདེ་སྟོང་ཡེ་ཤེས་ངང་དུ་རོལ༔ སརྦ་སིདྡྷི་ཕ་ལ་ཨ་ལ་ལ་ཧོཿ དེ་ནས་ལྕགས་ཟངས་སྣོད་དུ་ལྷག་མ་བཞག་ལ༔ ཧཱུྃ༔ དཔལ་ལྡན་ཡེ་ཤེས་མགོན་པོའི་བཀའ་ཉན་པ༔ དྲེགས་པའི་ལས་བྱེད་གནོད་སྦྱིན་སྲིན་པོ་དང་༔ གིང་དང་གཤིན་རྗེ་རོ་ལངས་དུར་ཁྲོད་བདག༔
འགྱུ་བའི་ཕོ་ཉ་གནས་ཉུལ་ལྷག་སྡུད་མ༔ ནག་པོ་དུས་བདག་མཚན་མོ་རྒྱུ་བ་སོགས༔ མི་སྡུག་གཟུགས་འཆང་ཧ་ཧའི་གད་མོ་སྒྲོག༔ དུར་ཁྲོད་ནགས་འདབས་རྟེན་བཅས་དཀྱིལ་འཁོར་སྐྱོང་༔ རྣལ་འབྱོར་དྲོད་ཉུལ་སྣང་འབྱེད་ལས་བྱེད་མ༔ སྔོན་ཚེ་གསང་བདག་གཏུམ་པོའི་བཀའ་བཞིན་དུ༔ ལྷག་མ་བཞེས་ལ་བསྟན་པ་རྒྱས་པར་མཛོད༔ ཨོྃ་མ་དུན་ཤག་བྷྱོ་ཁ་ཁ་ཁཱ་ཧི༔ དེ་ནས་བསྐུལ་པ་ནི༔ ཧཱུྃ༔
ཕོ་བྲང་ཆེན་པོ་དཔལ་གྱི་ཙཱ་རི་ནས༔ བསྟན་པའི་ལས་མཛད་བདུད་མགོན་ནག་པོ་ཆེ༔ ཁྲག་འཐུང་སེང་གདོང་ཡབ་ཡུམ་དབྱིངས་ནས་བཞེངས༔ ལས་བྱེད་བམ་རོ་ཕོ་མོ་དབྱིངས་ནས་བཞེངས༔ སྡེ་བརྒྱད་དྲེགས་པ་ཡང་འཁོར་དབྱིངས་ནས་བཞེངས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དེང་འདིར་དམོད་པའི་ལས་ལ་རྒྱུད་བསྐུལ་ནས༔ ཁྲག་འཐུང་ལས་བྱེད་ཕོ་ཉའི་ཚོགས་རྣམས་ཀྱིས༔ ཞིང་བཅུའི་བསྟན་དགྲ་རྣལ་འབྱོར་སྒོས་དགྲ་རྣམས༔ སྟེང་འོག་ཕྱོགས་མཚམས་གནས་ཡུལ་གར་མཆིས་ཀྱང་༔
རྦད་པའི་ལྷ་སྲུང་གཉན་པོས་སྒྲོལ་བར་མཛོད༔ གནམ་ལྕགས་ཐུན་དང་ཧ་ལའི་དུག་ཆེན་གྱི༔ ངད་འབར་གདུག་པའི་མཚོན་ཆེན་ཟོར་མདའ་ཡིས༔ མ་རུངས་བྱད་མའི་སྙིང་ལ་མཱ་ར་ཡ༔ དགྲ་བགེགས་དབང་པོ་ལྔ་ལ་ཁ་ཁཱ་ཧི༔ ཞིང་བཅུ་དགྲ་བགེགས་ཐམས་ཅད་ཧ་ན་ཧ་ན་མ་ཐ་མ་ཐ་ཧཱུྃ་ཕཊ྄་བྷྱོ་བྷྱོ་ཟློག་ཟློག༔ དེ་ནས་ཆད་མདོ་ནི༔ ཧཱུྃ༔ སྔོན་ཚེ་འོག་མིན་ཆོས་དབྱིངས་ཁྱབ་བརྡལ་དུ༔ ཀུན་བཟང་རྡོར་འཆང་སྣང་མཐའི་ཆོ་རོལ་ལས༔
རིགས་ལྔའི་ཞིང་དུ་ཆོས་སྐུའི་ལོངས་སྐུ་ལ༔ འཁོར་འདས་དབྱིངས་རིག་གཉིས་མེད་རྩལ་འཕོས་ཚེ༔ ཆོས་སྐུ་ལོངས་སྐུ་གཉིས་སྣང་སྒྱུ་མ་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ལོངས་སྐུ་ཆོས་སྐུ་ཐོག་གྲོལ་ཕྲིན་ལས་མཛོད༔ ཧཱུྃ༔ དེ་འོག་ལྕང་ལོ་ཅན་དང་མ་ལ་ཡ༔ རྡོར་སེམས་སྤྱན་གཟིགས་དགའ་རབ་ཕྱག་རྡོར་གྱིས༔ ལོངས་སྐུའི་སྤྲུལ་སྐུ་ཕྲིན་ལས་རྩལ་བསྟན་ནས༔ སྣང་མཆེད་ཐོབ་པ་མཆེད་ཐོབ་ངོས་སྤྲད་ནས༔
བདེ་བ་མ་ལ་སྟོང་པའི་བུ་རྫོགས་ལྟར༔ ཤ་ཁྲག་དམར་གྱི་གཏོར་མ་འདི་བཞེས་ལ༔ སྤྲུལ་སྐུའི་ལོངས་སྐུའི་རྩལ་སྣང་ཤེས་པར་ཤོག༔ ཧཱུྃ༔ དེ་འོག་རྔ་ཡབ་དཔལ་གྱི་ཙཱ་རི་ཊ༔ སྤྲུལ་སྐུའི་རོལ་པ་ཉིད་སྤྲུལ་བསྟན་པའི་ཚེ༔ གཟུགས་སྣང་སྨིག་རྒྱུ་ལ་བཟླ་ངོ་སྤྲད་ནས༔ དེ་ཉིད་ཞི་ཁྲོ་རང་རྩལ་ཆོ་འཕྲུལ་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ གདོས་གཟུགས་མཚན་མ་སྤྲུལ་སྐུར་ཡེ་གྲོལ་མཛོད༔
ཧཱུྃ༔ དེ་འོག་ཤ་སྟག་གཅིག་ཏུ་མ་ངེས་ཀྱང་༔ ཙཱ་རི་ཡེ་ཤེས་འཁོར་ལོའི་ཕོ་བྲང་དུ༔ རིག་འཛིན་ཐོད་ཕྲེང་ཆེན་པོས་བཀའ་བསྒོས་ནས༔ གསང་སྔགས་བསྟན་པ་སྐྱོང་བའི་གཉེར་བྱང་གཏད༔ རྗེས་འཇུག་ཅི་བཅོལ་བསྒྲུབ་པའི་ཐ་ཚིག་ཏུ༔ ཞིང་སྐྱོང་ཁྱོད་ཀྱིས་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ རིག་འཛིན་སྒྲུབ་པའི་ཕྲིན་ལས་འགྲུབ་པར་མཛོད༔ ཨོྃ་མ་ཧཱ་ཀཱ་ལ་ཀྵེ་ཊ་པཱ་ལ་སརྦ་བ་སུ་ར་ཧཱུྃ་སིཾ་ཧ་མུ་ཁ་བཾ་ཌཱཀྐི་ཏྲི་ཏྲི་ཨ་ཡ་མ་དུ་རུ་ཙ་ཤ་ན་ས་མ་ཡ༔
ཀ་ལ་ཀརྨ་ཤྲཱི་ཡ་སརྦ་བྷ་ལིངྟ་ཡེ་མེ་གྷ་པཱུ་ཛ་ཨཱཿཧཱུྃ་སརྦ་ཁཱ་ཧི་སྭཱ་ཧཱ༔ དེ་ནས་བརྟན་མ་སྐྱོང་བ་ནི༔ བྷྱོ་བྷྱོཿ བདུད་དང་མུ་ལས་བཤོས་པའི་བུ་མོ་བཞི༔ གཡང་གཞིའི་གོས་གྱོན་སྤུ་གྲི་བྷནྡྷ་ཐོགས༔ དོམ་དྲེད་འཕར་བ་གཅན་སྤྱང་རོ་ཟན་ཞོན༔ ལྷ་དང་གནོད་སྦྱིན་བཤོས་པའི་བུ་མོ་བཞི༔ སྟག་ཕོད་གོས་གྱོན་ལྕགས་ཀྱུ་ཞགས་པ་ཐོགས༔ ཁྱུང་འབྲུག་སེང་སྟག་རྩལ་ཆེན་རྫོགས་ལ་ཞོན༔ གཡའ་སྤང་ཀླུ་ལས་བཤོས་པའི་བུ་མོ་བཞི༔
དར་ཚོན་བཀླུབས་ནས་མདའ་དར་བུམ་པ་ཐོགས༔ གཡག་དཀར་ཁྱུ་མཆོག་ཆུ་གླང་ལུག་ལ་ཞོན༔ གཡའ་གངས་ནགས་ཆུ་སྤང་ལྗོངས་མཁའ་སོགས་རྒྱུ༔ མ་ངེས་ཆ་ལུགས་སྒྱུ་མའི་གར་རྩེད་ལྟར༔ དཀྱིལ་འཁོར་ཕྱི་ནང་གསང་གསུམ་དབེན་རི་སྲུང་༔ ཁྱད་པར་དམ་ཚིག་ཅན་གྱི་བྱ་ར་བྱེད༔ བསྟན་སྐྱོང་ཡ་མ་ཉེར་བཞིའི་སྲུང་མ་རྣམས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ འཛམ་གླིང་བོད་ཁམས་ཆོས་ལ་འགོད་པ་དང་༔ གསང་སྔགས་བསྟན་པའི་ཆོས་སྲིད་རྒྱས་མཛད་ནས༔
དཔལ་ལྡན་རྙིང་མར་གྲགས་པའི་བསྟན་པ་སྲུངས༔ དགེ་ལེགས་བཀྲ་ཤིས་འཕེལ་བའི་ཕྲིན་ལས་མཛོད༔ དུ་པྲ་མ་ཡཀྵ་ཏིང་ཏིང་མ་ཏྲི་ལེ་ལེ་ཡ་ཛ་བྷ་ལིངྟ་ཁ་ཁ་ཁཱ་ཧི༔ དེ་ནས་དངོས་གྲུབ་ལེན་པ་ཉེར་མཁོ་ནི༔ ཧཱུྃ༔ ཁྱབ་བརྡལ་རོལ་པའི་ཆོ་འཕྲུལ་འདུལ་དཀའི་གཉེན༔ འབར་བའི་གཟི་བྱིན་ནུས་པའི་དཔུང་ཆེན་གཡོ༔ ཆེ་བའི་ལྷ་བཅས་སྲིད་གསུམ་གདོད་མའི་དབྱིངས༔ ཟླ་མེད་དཔའ་བོ་ཁྱོད་ཀྱི་སོར་རྩེའི་ཁྱོན༔ ངེས་པར་ཁྱབ་པའི་ཤུགས་དང་གཡོ་བའི་སྟོབས༔
མི་ཤིགས་རྡོ་རྗེའི་གུར་དུ་བདག་བསྐྱལ་ནས༔ ནམ་ཡང་སྣང་སྲིད་དབང་དུ་སྡུད་པ་ཡི༔ འགྲོ་འདུལ་ཐབས་ཀྱིས་སྐྱོང་བའི་དངོས་གྲུབ་ཞུ༔ འབྱོར་དྲུག་ལེགས་ཚོགས་བསྟན་པ་རྨད་བྱུང་བའི༔ འདོད་དོན་ཆར་བཞིན་འབེབས་པར་མཛད་དུ་གསོལ༔ ཨོྃ་སརྦ་པ་ཤཾ་ཀུ་རུ་སིདྡྷི་ཕ་ལ་ཡེ་སྭཱ་ཧཱ༔ ཞེས་དངོས་གྲུབ་ཀྱི་གྲོགས་གང་འཐད་ཅེས་པའོ༔ དེ་ནས་སྐབས་སུ་བབ་ཚེ་རྟ་བྲོའི་ཆ་ལག་ནི༔ ཧཱུྃ༔ རི་རབ་རྡོ་རྗེའི་རྨང་གཞི་རུ༔
དབང་ཆེན་ཕོ་བྲང་འདེབས་པའི་ཕྱིར༔ ས་འདུལ་རྡོ་རྗེའི་བྲོ་ར་བཅག༔ རྔམ་སྟབས་གར་གྱི་བརྟུལ་ཞུགས་ཀྱིས༔ ས་སྲི་ཕོ་མོ་དམ་ལ་བཏགས༔ ཕོ་བྲང་བསྐྱེད་རྫོགས་མཐའ་རུ་ཕྱིན༔ དེ་བཞིན་བྲོ་བར་དམ་མ་གཡེལ༔ ཧཱུྃ༔ མ་ཏྲཾ་བསྒྲལ་བའི་ས་གཞི་ལ༔ ཡེ་ཤེས་མགོན་པོའི་ལས་ཚོགས་བཀྲམ༔ དམར་ཆེན་གཏོར་མའི་ཐོད་མཁར་བརྩེགས༔
ལས་ཆས་ནག་པོ་སེང་གདོང་བསྐུལ༔ དྲེགས་པ་སྡེ་བརྒྱད་ཕོ་ཉར་རྦད༔ བཟློག་ཟོར་སྤུ་གྲི་ལས་མཐའ་རུ༔ སྒབ་འདྲེ་དམ་སྲི་འདུལ་བའི་ཕྱིར༔ སྔགས་འཆང་དམོད་པའི་ཆས་དགུ་སྤྲས༔ གཏུམ་རྔམ་གཤེ་བའི་འགྱིང་འགྲོས་བྲོ༔ ཕྱག་མཚན་མཚོན་ཆ་བསྣམས་པ་ཡིས༔ མཱ་ར་ཡ་ཡི་རྒྱུད་བསྐུལ་ལས༔ དམ་སྲི་དམ་ལ་བཏགས་པའི་ཕྱིར༔ ཆེམ་ཆེམ་ཁྲོ་བོ་འབར་བའི་བྲོ༔
མནན་མནན་ཁྲོ་མོ་དགྱེས་པའི་བྲོ༔ ལམ་ལམ་སྡེ་བརྒྱད་མྱུར་འགྲོས་བྲོ༔ དགྲ་བགེགས་དཔུང་འཇོམས་ཧཱུྃ་ཧཱུྃ་ཕཊ྄ཿ བྷྱོ་བྷྱོ་བཟློག་ཅིག་མཱ་ར་ཡ༔ ཞེས་པས་བྲོ་བརྡུང་༔ རྔ་ཆང་ལ་སོགས་ཅི་བདེར་འགྱེད༔ དེ་ནས་བཀྲ་ཤིས་མེ་ཏོག་ནི༔ ཧཱུྃ༔ གནས་ཆེན་ཉི་ཤུ་རྩ་བཞི་ཨ་ཙི་ཏ༔ རབ་འཇིགས་ཙིཏྟ་འབར་བ་འཁོར་ལོའི་བདག༔
ལ་ལ་རཱ་སའི་དབང་སྒྱུར་ནག་པོ་ཆེ༔ ཀྵེ་ཊ་པ་ལ་གཙོ་འཁོར་བཀྲ་ཤིས་ཤོག༔ དེ་ནས་དཀྱིལ་འཁོར་བསྡུ་བ་ནི༔ ཧཱུྃ་མཎྜ་ཙཀྲ་ཙ་ཏུརྟ་ཧེ་ཛྙཱ་ན༔ ཨ་ནུ་དྷ་ར་སརྦ་དྷརྨ་ཌཿཨཱཏྨ་ཀོ྅་ཧཾ་སརྦ་ག་ག་ཨཿསྭ་བྷཱ་ཨ་ཏི་མུ་ཡེ་ཨ་ཧཾ་ཧོཿ ཞེས་བསྔོ་སྨོན་ནི༔ ཧོཿ མཁྱེན་བརྩེའི་མཁའ་ལ་རྒྱས་པའི་ཤེས་རབ་མཚོན༔ མ་རིག་ནད་རླུང་འཐུག་པོའི་གླིང་དུ་བསྣུན༔ བཏོལ་བའི་མཐོངས་སྐར་སྐྱེ་འགྲོའི་བསྐྱེད་དུ་བསྔོ༔
ཆོས་དབྱིངས་མ་མ་དྭངས་པའི་བསིལ་ཡབ་ཀྱི༔ གཤེར་བ་པདྨའི་གྲོགས་བཞིན་རབ་དཀར་མདངས༔ བྱང་ཆུབ་གདེངས་ཀ་འཁྱིལ་བའི་རླབས་ཕྲེང་ཉི༔ སྲིད་ཞིར་མི་གནས་ཕུན་ཚོགས་གཉེན་དུ་ཤོག༔ ཅེས་པ་འཁོར་གསུམ་ཡོངས་དག་ཚོགས་ཆེན་གྱི་ས་ལ་རབ་ཏུ་གཞོལ་བའི་འདུན་པ་དང་དུ་བསུ་ཞིང་༔ ཉོན་མོངས་ལོག་ལྟའི་སྤུ་གྲི་བྱུར་ལག་ཅན་དབེན་པའི་ཕ་མཐར་བསྐྲད༔ རྗེས་ཤེས་དག་པ་རྣམས་ངེས་ཀྱི་བཙུན་མོ་ཡིད་དུ་བླང་ཞིང་བག་མེད་རྒྱལ་འགོང་གྱི་རྣམ་རྟོག་སོ་མ་ཉམས་པའི་ཁེངས་ལོག་ཐམས་ཅད་འབྱུང་པོ་བཅལ་དུ་ཡས་རྫོང་བ་ལྟར་ཕྱོགས་སུ་བསྐྱལ༔ ཕྱུང་རྡེག་ལས་ཚོགས་འདི་ཀ་སྤུ་གྲིའི་ཆ་ལག་ལྟར་བག་ཡོད་ཀྱིས་འཆང་བ་གནད་དུ་གོ༔ གཅེར་བུའི་རལ་ཁ་ངེས་པར་བྱོལ་ལ་གཡར་དམ་ཅི་ཆེར་གཉེར་བར་བྱ༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་མེ་སྤྲེལ་ལོར་གདན་དྲངས་ཆུ་བྱི་ལོར་གནས་ཆེན་སྨུག་པོ་ལྷ་ཞོལ་དུ་ཤོག་སེར་ལས་བསྒྱུར་བའོ། བསྐུལ་བ་པོ་ནི་རླངས་ཆེན་དཔལ་སེང་གི་གདུང་ལས་འཁྲུངས་པའི་དགེ་བཤེས་ཡོངས་སུ་གྲགས་པ་ཡེ་ཤེས་རྒྱལ་མཚན་གྱིས་མཎྜལ་ཕུན་སུམ་ཚོགས་པ་ཕུལ་བས་ཞག་གཅིག་ལ་རྟེན་འབྲེལ་ཆེར་འགྲིགས་སོ། ། སརྦ་མངྒ་ལཾ།། །། ཆ༽ ༈ དཔལ་མགོན་ཞིང་སྐྱོང་དམག་འགྱེད་ནག་པོའི་རྒྱུད་ཕྲེང་ལས༔ ལས་བྱང་སྤུ་གྲི་དམར་པོ་བྱད་མ་རེག་གཅོད་བཞུགས་སོ༔
དཔལ་ཆེན་ཧེ་རུ་ཀ་ལ་འདུད༔ དཔལ་མགོན་ཞིང་སྐྱོང་བདུད་འདུལ་གྱི༔ བསྒྲུབ་པ་བརྩོན་པར་བྱ་བའི་ཐབས༔ དུར་ཁྲོད་དམ་ནི་གང་རུང་བྱས༔ དབེན་གནས་གངས་ཀྱི་རྭ་བ་དང་༔ ལས་བསྐུལ་ཆོས་སྐྱོང་ཕོ་བྲང་དུ༔ རོ་སོལ་དུག་ཁྲག་སྟེགས་བུ་བཅས༔ དེ་སྟེང་དཀྱིལ་འཁོར་ཆ་ཚང་གདབ༔ དབུས་སུ་བྷནྡྷ་མཚན་ལྡན་ནང་༔ བླ་འཁོར་སྒྲུབ་རྫས་རིལ་བུ་བཞག༔
དར་དམར་ཁ་བཅད་རྡོ་རྗེས་གདབ༔ གཡས་སུ་བྷ་ལིང་རྒྱན་རྫོགས་བཤམ༔ གཡོན་དུ་བུམ་པ་བདུད་རྩིས་གཏམས༔ སྟེང་དུ་མེ་ལོང་སིནྡྷུ་ར༔ ལེགས་བྱུག་ཌཱཀྐིའི་སྲོག་སྔགས་བྲིས༔ མདུན་དུ་ཕྱི་ནང་མཆོད་པ་བཤམ༔ རྒྱབ་ཏུ་སྐུ་འབག་བླ་རྟེན་བཤམ༔ གཡས་གཡོན་མདུན་སོགས་འཚམས་པའི་སར༔ རུ་དར་དཔལ་ཆས་སྤྱན་གཟིགས་བཀྲམ༔ མདའ་མོ་རྒོད་སྒྲོས་བརྒྱན་པ་ལ༔
མེ་ལོང་ཤྭ་རྒྱན་དར་ནག་དང་༔ ཁྲམ་དང་རྩིས་ཀྱི་ཤོག་བཀྲ་དང་༔ གྲི་རྒོད་སྙིང་དང་བླ་རྡོ་གཟུངས༔ རུ་མཚོན་ལ་ཡང་དེ་བཞིན་ནོ༔ ཚོགས་རྫས་ལ་སོགས་གཞུང་བཞིན་བཤམ༔ མདུན་དུ་བྲུབ་ཁུང་སྟེགས་ཀྱི་ཁར༔

དམར་ནག་གཏོར་མ་རྩང་གིས་བརྒྱན༔ ཡང་ཡང་བསྐུལ་ཞིང་དགྲ་ལིང་འགུགས༔ ལིངྒ་བསྒྲལ་ནས་ཟོར་ཆེན་འཕང་༔ སྒྲུབ་པ་གྲོལ་ནས་དབང་བཞི་བླང་༔ བླ་རྟེན་སྲོག་འཁོར་ཚང་བར་བྱ༔ དང་པོ་སྐྱབས་ཡུལ་སེམས་བསྐྱེད་ནི༔ གཙོ་བོའི་ལས་བྱང་གཞུང་བསྲང་ཞིང་༔ དེ་ནས་དཀྱིལ་འཁོར་འཇུག་པ་ནི༔ རང་ཉིད་སྐད་ཅིག་གསང་བདག་ནི༔ དམིགས་པ་གསལ་བར་འདི་སྐད་དོ༔ ཧཱུྃ༔
སྟོང་པའི་ངང་ལས་བདག་མདུན་དཀྱིལ་འཁོར་གྱི༔ དུར་ཁྲོད་བཀོད་པ་རབ་རྫོགས་ཕོ་བྲང་ཨེ༔ བསྐལ་པའི་མེ་དཔུང་འཚུབས་ཀློང་གསལ་རྫོགས་བསྒོམ༔ དེ་དབུས་དགྲ་བགེགས་སྙིང་ཁར་གནམ་ལྕགས་འཁོར༔ ཁྲག་མཚོ་མི་རྟ་བམ་ཆེན་ཉི་ཟླའི་སྟེང་༔ གནམ་ལྕགས་རྡོ་རྗེ་ཧཱུྃ་ནག་ཚྭ་ཚྭ་ཅན༔ འོད་འཕྲོས་དགྲ་བགེགས་ཚར་གཅོད་ཚུར་འདུས་ནས༔ ཧཱུྃ་མཐིང་འབྲུག་སྒྲས་སྟོང་གསུམ་ཤིག་ཤིག་འགུལ༔ སྐད་ཅིག་གནས་འགྱུར་དཔལ་མགོན་སེངྒེའི་གདོང་༔ སྐུ་མདོག་མཐིང་ནག་ཆར་སྤྲིན་གཏིབས་པའི་གཟུགས༔
གཡུ་རལ་བསིགས་ཤིང་ཁྲོ་ཆུང་སྐར་ལྟར་འཁྲུགས༔ ཐོད་སྐམ་རྒྱན་ལྡན་སྤྱན་འཁྲུགས་ཤངས་རླུང་འབུད༔ ཞལ་གདངས་ལྗགས་འདྲིལ་མཆེ་གཙིགས་དགྲ་སྙིང་རོལ༔ ཕྱག་གཡས་རུ་མཚོན་ནག་པོ་མཁའ་ལ་ཕྱར༔ གཡོན་པའི་དམར་ཆེན་གཏོར་མ་དགྲ་སྙིང་བརྒྱན༔ སྐུ་ལ་མུན་པའི་གཡུང་དྲུང་བེར་ཆེན་གསོལ༔ སྟག་རལ་གཟིག་ཤུབས་རལ་གྲི་ཞགས་པ་འཁྱུགས༔ ཞབས་ལ་སྭག་རི་ནག་པོ་སྦྲུལ་རྒྱན་གསོལ༔ ཆིབས་སུ་བདུད་རྟ་ནག་པོ་རྟིང་དཀར་ཆིབས༔ སྲིན་པོའི་ཐོད་སྒ་སྲིན་མོའི་པགས་ལྡན་ལ༔
དུག་སྦྲུལ་ནག་པོའི་གོང་སྨད་སྲབ་མདའ་ལྡན༔ དཔའ་བའི་ཆས་ལྡན་ཕྱི་ནང་རྒྱན་རྫོགས་བསྒོམ༔ མདུན་དུ་ཏྲི་ལས་བདུད་མོ་སེང་གདོང་མ༔ ཞལ་གདངས་ལྗགས་འདྲིལ་སྤྱན་འཁྲུག་ཁྲག་རལ་བསྐྱོད༔ ཐོད་སྐམ་དར་དམར་རྒྱན་ལྡན་སྦྲུལ་ནག་འཁྱུགས༔ ཕྱག་གཉིས་རྩེ་གསུམ་དམར་གཏོར་དགྲ་སྙིང་བརྒྱན༔ དར་དམར་བེར་གསོལ་བཙན་རྟ་དམར་ཞུར་ཆིབས༔ ཞིང་ལྤགས་སྒ་སྟན་མཚོན་དྲུག་ནད་རྐྱལ་བརྒྱན༔ ཤོ་ཁྲམ་རྩིས་རྡོ་གདུག་པའི་ཆས་རྫོགས་བསྒོམ༔ ཡབ་ཡུམ་མདུན་དུ་སྤྲུལ་པའི་བམ་རོ་ནི༔
དམར་ནག་སྤྱི་གཙུག་གཏད་ཅིང་ལག་གཉིས་འཁྲབ༔ རྐང་པས་དམར་ཆེན་གཏོར་ཟོར་ཐོག་ལྟར་འཕེན༔ ཤར་དུ་རྨ་གཉན་སྤོམ་ར་སྟག་ལ་ཆིབས༔ ཕྱག་གཉིས་དགྲ་སཏྭ་རུ་དར་དཀར་པོ་བསྣམས༔ ཤར་ལྷོ་སྔགས་བདག་མ་མོ་གཡུ་འབྲུག་ཆིབས༔ ཕྱག་གཉིས་སྤུ་གྲི་བསྣམས་ཤིང་དགྲ་སྙིང་རོལ༔ ལྷོ་རུ་སྐུ་རྒྱལ་ཟངས་བཙན་རྟ་དམར་ཆིབས༔ ཕྱག་གཉིས་རལ་གྲི་བཙན་དར་ཞགས་པ་འཁྱུག༔ ལྷོ་ནུབ་མགར་བ་ནག་པོ་རྭ་སྐྱེས་ཆིབས༔ ཕྱག་གཉིས་ཐོ་ཆེན་སྟག་གི་སྦུད་པ་བསྣམས༔
ནུབ་ཏུ་ཀླུ་བདུད་མཁར་ནག་ཆུ་སྲིན་ཆིབས༔ ཕྱག་གཉིས་སྦྲུལ་ཞགས་མཛེ་ནད་པར་བུ་བསྣམས༔ ནུབ་བྱང་གཟའ་བདུད་ནག་པོ་གློག་དམར་ཆིབས༔ ཕྱག་གཉིས་གནམ་ལྕགས་རལ་གྲི་ཐོགས་མདའ་འཕེན༔ བྱང་དུ་གཉན་ཆེན་ཐང་ལྷ་གཡག་དཀར་ཆིབས༔ ཕྱག་གཉིས་གནམ་ལྕགས་རལ་གྲི་རུ་དར་བསྣམས༔ བྱང་ཤར་སྲོག་བདག་དཔེ་དཀར་སེངྒེ་ཆིབས༔ ཕྱག་གཉིས་ལྷུང་བཟེད་འཁར་གསིལ་དགྲ་སྙིང་རོལ༔ ཐམས་ཅད་རང་རང་རིགས་མཐུན་ཁྲབ་རྨོག་ཕུབ༔ རུ་དར་དང་རུ་ཕོད་ཆེན་སྤྲིན་ལྟར་གཏིབས༔
སྟག་རལ་གཟིག་ཤུབས་རང་རྟགས་མཚོན་ཆ་ཕྱར༔ ཕྱི་རོལ་ཡང་སྤྲུལ་དྲེགས་པའི་དམག་ཚོགས་འགྱེད༔ ཤ་ཟ་གཅན་སྤྱང་དུར་བྱ་ཚོགས་ཀྱིས་བསྐོར༔ དེ་ལྟར་ཆོས་སྐྱོང་ཡོངས་རྫོགས་གསལ་བ་ཡི༔ ཨོྃ་ཨཱཿཧཱུྃ་ཏྲི་ཛཿཡིག་གནས་ལྔ་འཕྲོས༔ དེ་ལས་འོད་འཕྲོས་རང་རང་གནས་མཆོག་ནས༔ སྐད་ཅིག་ཐོགས་མེད་ཕོ་བྲང་གནས་འདིར་གཤེགས༔ བརྟན་བཞུགས་ཕྲིན་ལས་དྲག་པོ་འགྲུབ་པར་མཛོད༔ ཨོྃ་སརྦ་དྷརྨ་པཱ་ལ་ས་པ་རི་ཝཱ་ར་ཨེ་ཧྱ་ཧི་ཕཻཾ་ཕཻཾ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ
གཉིས་པ་སྤྱན་འདྲེན་པ་ནི༔ ཧཱུྃ༔ ཕོ་བྲང་མཁའ་སྤྱོད་ཙཱ་རི་ནས༔ སེང་གདོང་ཡབ་ཡུམ་གཤེགས་སུ་གསོལ༔ སྡེ་བརྒྱད་དམག་དཔོན་མཛད་པའི་ཚེ༔ བསིལ་བ་ཚལ་ནས་གཤེགས་སུ་གསོལ༔ སྤྲུལ་པ་ཕྱོགས་བཅུར་འགྱེད་པའི་ཚེ༔ ཏི་སེ་གངས་ནས་གཤེགས་སུ་གསོལ༔ མཁའ་འགྲོའི་གཙོ་བོ་མཛད་པའི་ཚེ༔ ལ་ཕྱི་གངས་ནས་གཤེགས་སུ་གསོལ༔
རྣལ་འབྱོར་དགྲ་ལྷ་མཛད་པའི་ཚེ༔ ཙཱ་རི་ཊ་ནས་གཤེགས་སུ་གསོལ༔ དགྲ་ལ་དམག་དཔུང་འགྱེད་པའི་ཚེ༔ གཟེ་རྒྱལ་གནས་ནས་གཤེགས་སུ་གསོལ༔ བྱད་མ་ཆམ་ལ་འབེབས་པའི་ཚེ༔ རོང་བཙན་གནས་ནས་གཤེགས་སུ་གསོལ༔ སངས་རྒྱས་བསྟན་པ་སྲུང་བའི་ཚེ༔ པདྨ་བཀོད་ནས་གཤེགས་སུ་གསོལ༔ སྒྲུབ་མཆོག་བཀའ་གཏེར་སྐྱོང་བའི་ཚེ༔ གར་བཞུགས་གནས་ནས་གཤེགས་སུ་གསོལ༔
ཧཱུྃ༔ ཞིང་སྐྱོང་བདུད་མགོན་གཤེགས་སུ་གསོལ༔ བདུད་མོ་སེང་གདོང་གཤེགས་སུ་གསོལ༔ བམ་རོ་ཕོ་མོ་གཤེགས་སུ་གསོལ༔ རྨ་གཉན་སྤོམ་ར་གཤེགས་སུ་གསོལ༔ སྲོག་བདག་མ་མོ་གཤེགས་སུ་གསོལ༔ གནོད་སྦྱིན་ཟངས་བཙན་གཤེགས་སུ་གསོལ༔ དམ་ཅན་མགར་ནག་གཤེགས་སུ་གསོལ༔ ཀླུ་བདུད་མཁར་ནག་གཤེགས་སུ་གསོལ༔ གཟའ་བདུད་ཀི་ཀང་གཤེགས་སུ་གསོལ༔
གཉན་ཆེན་ཐང་ལྷ་གཤེགས་སུ་གསོལ༔ སྲོག་བདག་དཔེ་དཀར་གཤེགས་སུ་གསོལ༔ ཡང་སྤྲུལ་དམག་ཚོགས་གཤེགས་སུ་གསོལ༔ བཛྲ་ས་མཱ་ཡ་ཛ་ཛཿ གསུམ་པ་ཕྱག་འཚལ་བ་ནི༔ ཧཱུྃ༔ མེ་ལྟར་གཡོ་བ་དྲེགས་ཆེན་སྡེ༔ དྲག་པོ་བདུད་འདུལ་ལྷ་ཚོགས་རྣམས༔ བཀའ་གསང་བསྟན་པ་རྒྱས་པའི་ཕྱིར༔ གུས་པའི་ཡིད་ཀྱིས་ཕྱག་འཚལ་ལོ༔
ཨོྃ་བཛྲ་ས་མ་ཡ་ཨ་ཏི་པུ་ཧོཿ བཞི་པ་བཞུགས་སུ་གསོལ་བ་ནི༔ ཧཱུྃ༔ དུར་ཁྲོད་མེ་རི་ཁྲག་ཞགས་བམ་གྱི་གདན༔ བདུད་དགྲ་མུ་སྟེགས་བསྣོལ་བའི་དལ་དབུས་སུ༔ དཔལ་མགོན་ཞིང་སྐྱོང་སེང་གདོང་དྲེགས་པའི་ཚོགས༔ སངས་རྒྱས་བསྟན་པ་བསྲུང་ཕྱིར་དགྱེས་པར་བཞུགས༔ བཛྲ་ས་མ་ཡ་ཏིཥྛ་ལྡན༔ ལྔ་པ་མཆོད་པ་འབུལ་བ་ནི༔ ཧཱུྃ༔
དགྲ་བགེགས་དབང་པོ་རྣམ་ལྔའི་མེ་ཏོག་སྤུངས༔ ཤ་ཆེན་བདུག་སྤོས་བསྲེགས་པའི་དྲི་མཆོག་ལྡན༔ རྐང་མར་ལྷ་བ་ཞག་གི་སྒྲོན་མེ་འདེགས༔ གདུག་པའི་དགྲ་བགེགས་སྙིང་ཁྲག་ཞམ་ཆུ་འཁྱིལ༔ ཤ་ཁྲག་བམ་ཆེན་གཏོར་མ་རི་ལྟར་སྤུངས༔ རྐང་གླིང་ཐོད་རྔ་སྒྲ་ཆེན་འབྲུག་ལྟར་སྒྲོག༔ ཞིང་གི་གཡང་གཞི་ལྷབ་ལྷུབ་མཁའ་ལ་བྲེས༔ དགྱེས་པའི་མཆོད་ཚོགས་སྤྲིན་ལྟར་གཏིབས་པ་འདི༔ ཞིང་སྐྱོང་ཡབ་ཡུམ་དྲེགས་པ་ཡང་འཁོར་ལ༔ འབུལ་ལོ་སངས་རྒྱས་བསྟན་པ་གཉན་པོ་སྲུངས༔
བདག་ཅག་སྒྲུབ་ལ་ལུས་དང་གྲིབ་བཞིན་འགྲོགས༔ དགྱེས་པ་རབ་བསྐྱེད་ཐུགས་དམ་བསྐང་གྱུར་ཅིག༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿ ཏྲི་ཧྲིཾ་ཛཿ བཾ་ཌཱཀྐི་ནཱི་སིཾ་ཧ་མུ་ཁ་སི་ན་ར་མ་ཧཱུྃ་ཕཊ྄ཿ ཏྲི་ཧྲིཾ་ཛཿ ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ས་པ་རི་ཝཱ་ར་རུ་ཏྲི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ཤ་ན་བྷ་སུ་ཏ་བྷ་ལིངྟ་པྲ་ཏཱིཙྪ་ཁ་ཁ་ཁཱ་ཧི༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཨཱཿཧཱུྃ༔ དྲུག་པ་བསྟོད་པ་བྱ་བ་ནི༔ ཧཱུྃ༔
རབ་འཇིགས་རི་བོ་དུར་ཁྲོད་ཙཱ་རི་ཊཿ ཤ་ཟ་ཁྲག་འཐུང་ལྷང་ལྷང་དགོད་པའི་གནས༔ དབྱེར་མེད་ཕྱི་ནང་ཐོད་མཁར་འབར་བའི་དབུས༔ གནམ་ལྕགས་ཁྲག་མཚོ་ཨེ་ཡི་དབུས་ཉིད་དུ༔ དཔལ་ཆེན་གདུག་པ་འདུལ་བྱེད་སེངྒེའི་གདོང་༔ སྐུ་མདོག་མཐིང་ནག་ཆོས་ཉིད་ཕྱོགས་བཅུར་འགྱེད༔ སེངྒེའི་ང་རོ་འབྲུག་སྒྲས་མུ་སྟེགས་འདུལ༔ གཡུ་རལ་བསིགས་པས་སྟོང་ཁམས་མེ་འོད་འཁྲུག༔ ཐོད་སྐམ་དར་ནག་དབུ་རྒྱན་སེང་ཆུང་འགྱེད༔ སྤྱན་དམར་ཕྱོགས་བཅུར་འཁྱིལ་བས་དགྲ་སྙིང་འདར༔
ཞལ་གདངས་ལྗགས་འདྲིལ་རུ་ཏྲའི་སྙིང་ཁྲག་རོལ༔ ཕྱག་གཡས་རུ་དར་གཡབ་མོས་དགྲ་ཡུལ་འཇོམས༔ གཡོན་པས་དམར་ཆེན་གཏོར་མཚོན་དགྲ་ལ་འདེབས༔ སྟག་རལ་གཟིག་ཤུབས་ལྡན་པས་ལྷ་སྲིན་སྔངས༔ དར་ནག་བེར་ཆེན་མ་རུངས་གཡུལ་ལས་རྒྱལ༔ རྒྱ་ལྷམ་སྭག་ཆེན་དམ་སྲིའི་མགོ་བོ་གནོན༔ སྲིན་པོའི་སྒ་སྲབ་རྣམ་རྟོག་བདུད་སྲིན་འཇོམས༔ བདུད་རྟ་རབ་འདུར་དགྲ་ཡུལ་ཕྱེ་མར་གཏོང་༔ མཐུ་ཆེན་སྟོབས་ཀྱིས་གདུག་པའི་བྱད་མ་སྒྲོལ༔ ཁྲག་ཞག་དབུས་ནས་སངས་རྒྱས་བསྟན་པ་སྲུང་༔
གཏུམ་ཆེན་དཔའ་བོ་སེངྒེའི་གདོང་ལ་བསྟོད༔ ཧཱུྃ༔ ཁྲག་མཚོ་ལྦུ་བ་རབ་འཁྲིགས་རོ་གདན་སྟེང་༔ ཏྲི་ལས་དམར་ནག་བདུད་མོ་སེང་གདོང་མ༔ ཞལ་གདངས་ལྗགས་འདྲིལ་གཡུ་རལ་སེང་ཆུང་འཁྲུག༔ ཐོད་སྐམ་དར་དམར་རྒྱན་ལྡན་སྣང་སྲིད་འདུལ༔ ཕྱག་གཡས་ཁ་ཊྭཾའ་དགྲ་སཏྭས་དགྲ་སྲོག་གཅོད༔ གཡོན་པས་དགྲ་སྙིང་རོལ་ཞིང་ཐོད་ཟོར་འཕེན༔ དལ་དམར་ལྷུབ་ལྡན་བགེགས་དཔུང་ས་ལ་འགྱེལ༔ ཤྭ་ཁྲམ་རྩིས་རྡོ་དགྲ་ཡུལ་ཕྱེ་མར་དཀྲུག༔
བཙན་རྟ་འདུར་ལྡིང་ནད་ཡམས་དགྲ་ལ་བྷྱོཿ སྐད་ཅིག་གློག་ལྟར་འགྱུ་ཞིང་དགྲ་ཡུལ་འཇོམས༔ སྣང་སྲིད་དབང་སྡུད་དཔལ་འབར་དྲག་མོར་བསྟོད༔ བམ་རོ་སྤྲུལ་འགྱེད་དགྲ་ཡུལ་ཐན་གྱིས་འགེངས༔ བྱ་སྡེར་འཁྲབ་པས་ས་གཞི་འགུལ་ཞིང་བསྙིལ༔ རྐང་པས་ཟོར་བཏེགས་དགྲ་ལ་ཐོག་ལྟར་འབེབས༔ བདུད་དགྲའི་གཡུལ་བཅོམ་བམ་ཆེན་གཉིས་ལ་བསྟོད༔ ཧཱུྃ་བྷྱོཿ བཀའ་ཡི་ལས་བྱེད་ཤན་པ་སྡེ་བརྒྱད་ནི༔ མི་སྡུག་གཟུགས་འཆང་འཇིགས་པའི་ང་རོ་སྒྲོག༔
གོ་ཁྲབ་མཚོན་ཆ་གདེང་ཞིང་རླུང་ལྟར་འཚུབས༔ ཐོག་མདའ་མཚོན་དལ་འབེབས་ཤིང་དགྲ་ཡུལ་འཇོམས༔ དྲེགས་པ་སྲོག་གཅོད་ཤན་པའི་ཚོགས་ལ་བསྟོད༔ ཧཱུྃ༔ ཞིང་སྐྱོང་དཔལ་འབར་སྐུ་ལ་བདག་བསྟོད་དོ༔ བདུད་འདུལ་སེང་གདོང་དྲག་མོར་བདག་བསྟོད་དོ༔ བམ་ཆེན་ཤན་པ་གཉིས་ལ་བདག་བསྟོད་དོ༔ རྨ་ཆེན་སྤོམ་རའི་སྐུ་ལ་བདག་བསྟོད་དོ༔ སྲོག་བདག་མ་མོའི་སྐུ་ལ་བདག་བསྟོད་དོ༔ གནོད་སྦྱིན་ཟངས་བཙན་སྐུ་ལ་བདག་བསྟོད་དོ༔
དམ་ཅན་མགར་བ་ནག་པོར་བདག་བསྟོད་དོ༔ མཁར་ནག་དགེ་བསྙེན་སྐུ་ལ་བདག་བསྟོད་དོ༔ གཟའ་བདུད་ཀི་ཀང་སྐུ་ལ་བདག་བསྟོད་དོ༔ གཉན་ཆེན་ཐང་ལྷའི་སྐུ་ལ་བདག་བསྟོད་དོ༔ སྲོག་བདག་དཔེ་དཀར་སྐུ་ལ་བདག་བསྟོད་དོ༔ སྤྲུལ་པ་ཡང་སྤྲུལ་ཚོགས་ལ་བདག་བསྟོད་དོ༔ དེ་ལྟར་བསྟོད་ཅིང་ཐུགས་དམ་རྒྱུད་བསྐུལ་མཐུས༔ སངས་རྒྱས་བསྟན་སྲུངས་དཀོན་མཆོག་དབུ་འཕང་བསྟོད༔ བསྟན་པ་ཕྱོགས་བཅུར་རྒྱས་པའི་ཕྲིན་ལས་མཛོད༔ བསྙེན་པ་ནི༔
ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་སི་ན་ར་མ་ཧཱུྃ་ཕཊ྄ཿཏྲི་ཧྲིཾ་ཛཿ ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིང་ང་སིང་ང་ཕཻཾ་ཕཻཾ་ཛ་ཛཿ ཛཿཧཱུྃ་བཾ་ཧོཿ ཞེས་སྔགས་ཕྲེང་སྒྲ་ཆད་ཟུར་ཆག་མེད་པར་བཟླའོ༔ ཨེ་མ་ཁོ་བོ་པདྨ་འབྱུང་གནས་ངས༔ ཟབ་དོན་ལེགས་བཤད་མཚོ་རྒྱལ་ཡིག་གེར་ཐོབ༔ མ་འོངས་སེམས་ཅན་དམུ་རྒོད་འདུལ་སླད་དུ༔ ཕྱི་རབས་རྗེས་འཇུག་སྨོན་ལམ་ལྡན་པའི་དོན༔
གདམས་པའི་ཡང་སྙིང་ཟེར་མའི་སྤུ་གྲི་འདི༔ ལས་མཐའ་དམག་འགྱེད་རུ་དར་ནག་པོའི་རྒྱུད༔ དམོད་པ་བརྡབ་ཆོག་བདུད་མགོན་སྒྲུབ་ཐབས་འདི༔ མ་འོངས་སུམ་ཅུ་ཁ་རལ་ཉི་ཤུ་ལ༔ དམག་འཁྲུག་མཚོན་གྱི་བསྐལ་པ་དར་བའི་དུས༔ ཆོས་ཁྲིམས་རྒྱལ་ཁྲིམས་བདུད་བློན་ནག་པོས་འཚེ༔ ཆོས་སྲིད་ཚུལ་ལྡན་མི་དབང་རྒྱལ་པོ་ལ༔ འཕོ་འཆུག་རྐྱེན་དང་བར་ཆད་བསྲུང་བའི་ཕྱིར༔ སྦས་ཡུལ་གངས་ཅན་བསྟན་སྐྱོང་སྒྲུབ་ཐབས་བཞག༔ ད་ལྟ་སྤེལ་བའི་གནས་མིན་གཏེར་དུ་སྦོས༔
མ་འོངས་ཡང་མཐའི་དུས་འཇོམས་འཁྲུག་པའི་ཚེ༔ སངས་རྒྱས་ཡེ་ཤེས་སྐྱེ་བ་འཛིན་པ་ལ༔ སྤྲོད་ཅིག་ཀླུ་རྒྱལ་དབང་ལག་བཀའ་ཚིག་རྒྱ༔ བཻ་རོའི་གསུང་སྤྲུལ་བུ་ལ་སྤྲོད་ཅིག་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཉན་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ཇོ་བོ་གཟེ་རྒྱལ་གྱི་གངས་ཁྲོད་མཚོ་ཆེན་དམར་ནག་རཀྟའི་ཀློང་ནས་གདན་དྲངས་ཤིང་ཤོག་སེར་ནས་ཞལ་རྒྱས་སོ།། །། ཇ༽ ༈ དཔལ་མགོན་སེང་གདོང་ནག་པོའི་གཏོར་འབུལ་བྱད་མ་སྙིང་འབྱིན་གདུག་པའི་གཡུལ་འཇོམས་ཞེས་བྱ་བ་བཞུགས་སོ༔ དཔལ་མགོན་ཞིང་སྐྱོང་མ་ཧཱ་ཀཱ་ལའི་སྐུ་ལ་འདུད༔ གསོལ་མཆོད་གཏོར་འབུལ་བསྡུས་པའི་ལས་རིམ་ནི༔ འབྲུ་ནག་ལས་བྱས་དཔལ་གཏོར་བཤམས་ནས་དང་པོ་འདི་སྐད་དོ༔ ཧཱུྃ༔ བཞེངས་ཤིག་དུར་ཁྲོད་ཙཱ་རིའི་གནས་ནས་བཞེངས༔ དེང་འདིར་གསང་བའི་དཀྱིལ་འཁོར་བསྟན་བསྲུང་ཕྱིར༔
ཞིང་སྐྱོང་འཁོར་བཅས་འདིར་གཤེགས་མཆོད་གཏོར་བཞེས༔ བསྟན་སྲུང་མཐུ་རྩལ་བསྐྱེད་པའི་ཕྲིན་ལས་མཛོད༔ ཧཱུྃ༔ ཀཱ་ལ་སེང་གདོང་དྲག་པོ་མཐུ་སྟོབས་རྒྱལ༔ ཁ་གདངས་མཆེ་གཙིགས་དགྲ་ཤ་ཁྲག་ལ་རྔམ༔ ག་ཤལ་རྒྱན་ལྡན་རུ་དར་དམར་གཏོར་འཛིན༔ ང་རོ་ཧ་ཧ་སྒྲོགས་ཤིང་བདུད་རྟ་ཆིབས༔ ཅ་ཅོ་རིགས་ལྡན་མ་རུངས་བསྟན་དགྲ་རྣམས༔ ཆ་ལུགས་དུ་མའི་ཆོ་འཕྲུལ་འགྱེད་ཅིང་སྒྲོལ༔ ཇ་ཆང་ཕུད་རྒོད་གཏོར་མ་འདི་བཞེས་ལ༔
ཉ་རྒྱས་ལྟ་བུའི་བསྟན་པ་རྒྱས་པར་མཛོད༔ ཏ་ཐཱ་ག་ཏའི་བསྟན་སྲུང་ནག་པོ་ཆེ༔ ཐ་དད་གཅིག་ཏུ་མ་ངེས་སེངྒེའི་གདོང་༔ ད་དགྲ་རྩད་གཅོད་སྙིང་དང་ཁ་ཊྭཱཾ་བསྣམས༔ ན་འཆི་རྐྱེན་ངན་དགྲ་ལ་རྦད་པའི་ཚེ༔ པ་སངས་རྒྱུ་འདྲའི་བདུད་རྟ་རླུང་གཤོག་ཆིབས༔ ཕ་རོལ་བྱད་མའི་ཤ་ཁྲག་གཏོར་མ་བཞེས༔ བ་མོར་ཉི་ལྟར་དགྲ་བོ་བསྒྲལ་བར་མཛོད༔ མ་ཧཱ་ཀཱ་ལའི་བསྟན་སྲུང་བམ་ཆེན་རྔམ༔ ཙཱ་རི་ཊ་སོགས་སྦས་ཡུལ་ཟབ་གཏེར་སྲུང་༔
ཚ་གྲང་འཁྲུགས་འདྲ་མདོག་སྡུག་འཇིགས་ཤིང་འཁྲིགས༔ ཛ་ལང་བྱད་མ་བསྒྲལ་ཞིང་གཏོར་མ་བཞེས༔ ཝ་སེང་རྩལ་འགྱེད་ཇི་ལྟར་མངོན་པར་མཛོད༔ ཞེ་སྡང་འབྱུང་པོ་སྒྲོལ་མཛད་དྲེགས་པའི་ཚོགས༔ ཟ་གསོད་དབུགས་ལ་རྔམ་ཞིང་ཧ་སྒྲ་སྒྲོགས༔ འ་ཅག་རྦད་ཅིང་བསྐུལ་ལོ་ཕོ་ཉའི་ཚོགས༔ ཡ་མ་གཤིན་རྗེའི་དམག་ཚོགས་གཏིབས་པ་བཞིན༔ རལ་གྲི་མཚོན་ཆའི་དལ་ཡམས་དགྲ་ལ་ཕོབ༔ ལ་ཡོག་ཁ་སྨྲས་ངན་པ་དགྲ་ལ་བྷྱོ༔ ཤ་ཁྲག་དམར་ཆེན་རྒྱ་མཚོ་འདི་བཞེས་ལ༔
ས་སྟེང་དགྲ་བོ་བསྒྲལ་བའི་ཕྲིན་ལས་མཛོད༔ ཧ་ལ་ཟོར་ཐུན་ཆར་ཕོབ་བསྲེགས་གཏོར་ནས༔ ཨ་དོན་ངོ་བོ་ཆོས་དབྱིངས་ལ་གནས་ཤོག༔ ཧཱུྃ༔ བསྐུལ་ལོ་ཞིང་སྐྱོང་དཔལ་འབར་འཁོར་བཅས་ཀྱིས༔ ཕ་རོལ་བྱད་ཁ་ལོག་ལྟ་བདུད་རིགས་རྣམས༔ མྱུར་དུ་བསྒྲལ་ཞིང་ཤ་ཁྲག་དོན་སྙིང་རོལ༔ ཁྲག་མཆོད་བདུད་རྩི་འབར་བ་འདི་བཞེས་ལ༔ མི་ཁ་དམོད་ཚིག་དོ་བསྡོ་དགྲ་དང་བགེགས༔ སྐད་ཅིག་ཉིད་ལ་བསྒྲལ་བའི་ཕྲིན་ལས་མཛོད༔
ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿ ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿ ཏྲི་ཧྲིཾ་ཛ༔ ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཕཊ྄ཿ ཏྲི་ཧྲིཾ་ཛ༔ དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ལ་ཁ་ཁ་ཁཱ་ཧི༔ ཞེས་ཕུལ༔ ཨེ་མ་ཟབ་པའི་མཐར་ཐུག་ལས༔ རྒྱུན་གཏོར་འབུལ་བའི་ཆ་རྐྱེན་འདི༔
ཚིག་ཉུང་དོན་འབྲེལ་ནུས་རྟགས་འབྱུང་༔ རྒྱུན་ཁྱེར་གཏོར་འབུལ་ཨེ་མ་ཧོ༔ སྐལ་ལྡན་གཅིག་དང་འཕྲད་པར་ཤོག༔ བདག་འདྲ་གཏེར་བདག་གླིང་པའི་མཚན་ཅན་གྱིས། ། ཚིག་ཉུང་དོན་དྲིལ་ཆ་རྐྱེན་བསྒྲུབས། ། འདིས་ཀྱང་བསྟན་སྲུང་མངོན་གྱུར་ཤོག ། ཅེས་བདག་འདྲ་ཀརྨ་ལས་འབྲེལ་གླིང་པས་ཇོ་བོ་གཟེ་རྒྱལ་གྱི་གངས་ཁྲོད་དམར་ནག་རཀྟའི་མཚོ་ནས་དྲེགས་པ་ཤ་ཟ་འགྱུ་བའི་དུས་སུ་གདན་དྲངས་ཤིང་ཤོག་སེར་ལས་ཞལ་བཤུས་སོ།། །། ཉ༽ ༈ དཔལ་ལྡན་ཞིང་སྐྱོང་མགོན་པོའི་གཏོར་ཟློག་ཟུར་འགེབས་ནི། གཟུ་དཔང་གསེར་སྐྱེམས་ཧོྃ་བསྐྱེད་པ་ནི།
ཧཱུྃ༔ མཁའ་སྤྱོད་དག་པ་རབ་འབྱམས་ཕྱོགས་བཅུ་ནས༔ དུས་གསུམ་སངས་རྒྱས་རིག་འཛིན་རྒྱལ་སྲས་ཚོགས༔ མཆོག་གསུམ་འཕགས་པའི་ལྷ་ཚོགས་དགོངས་སུ་གསོལ༔ བདག་ནི་མ་ཉེས་དྲང་པོར་བསྐུལ་བའི་ཚེ༔ གཟུ་དཔང་བདེན་རྫུན་གཉེན་པོའི་ཕྲིན་ལས་བསྐུལ༔ རིན་ཆེན་གསེར་སྐྱེམས་བདུད་རྩི་འདི་བཞེས་ལ༔ ཉེས་ཅན་དགྲ་ལ་མགོན་སྐྱོབ་མ་བྱེད་པར༔ བདག་གི་མགོན་མཛོད་དགྲ་ལ་བཀའ་ཆད་ཕོབ༔ ཕྱོགས་བཅུར་གནས་པའི་ལྷ་སྲིན་སྡེ་བརྒྱད་རྣམས༔
གསེར་སྐྱེམས་འདི་བཞེས་དྲག་པོའི་ལས་མཛོད་ཅིག༔ བྱད་མ་གདུག་པའི་ཡུལ་ལ་དམག་སྣ་དྲོངས༔ རིག་འཛིན་སྔགས་འཆང་བདག་གི་སྡོངས་གྲོགས་མཛོད༔ སྔོན་ཚེ་རྒྱལ་བར་དམ་བཅས་ཇི་བཞིན་ཏུ༔ དམ་ཚིག་གཉན་གྱི་ཕྲིན་ལས་ཉན་པར་གྱིས༔ བྱད་མ་གདུག་པའི་དམག་ཚོགས་བསྒྲལ་བར་མཛོད༔ གསེར་སྐྱེམས་མཆོད་ཅིང་མ་ཉེས་ཡུས་བཤགས་གདབ༔ ཧཱུྃ༔ མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ རྩ་གསུམ་དཀྱིལ་འཁོར་རྒྱ་མཚོ་དགོངས་སུ་གསོལ༔
མ་ཉེས་མ་ལེན་གཟུ་དཔང་དཀོན་མཆོག་བཞུགས༔ དྲང་ཤན་འབྱེད་པའི་སྡེ་བརྒྱད་དམག་ཚོགས་རྣམས༔ རིན་ཆེན་གསེར་སྐྱེམས་བདུད་རྩི་འདི་བཞེས་ལ༔ དམ་ཉམས་ལོག་འདྲེན་བྱད་མ་འདི་ཉིད་ལ༔ དྲག་སྔགས་རྡོ་རྗེ་ཕུར་པའི་ཐུན་བརྡེགས་པས༔ ཀོ་ལོང་རུ་ང་ཕྲག་དོག་མ་མཛད་པར༔ མངོན་སྤྱོད་བཀའ་ཡི་ཆད་པ་དྲག་པོ་ནི༔ དེ་རིང་དམ་ཉམས་དམག་འདྲེན་འདི་ལ་ཕོབ༔ ལས་མཁན་དུས་ལ་བབ་བོ་ས་མ་ཡ༔ རང་ཉིད་ལྷར་གསལ་གསལ་བ་གསུམ་ལྡན་གྱིས༔
ཧཱུྃ༔ བདག་ཉིད་ཧཱུྃ་ལས་གསང་བདག་གཏུམ་པོའི་སྐུ༔ ཞལ་གདངས་ལྗགས་འདྲིལ་མཆེ་གཙིགས་སྤྱན་རྩ་གཡོ༔ སྨ་ར་སྨིན་མ་དབུ་སྐྲ་མེ་ལྟར་འབར༔ བྷནྡྷ་སྐམ་པོའི་རིགས་ལྔས་དབུ་ལ་བརྒྱན༔ ཚྭ་ཚྭ་འཁྲུགས་པའི་དར་ནག་ཅོད་པན་འཕུར༔ དུག་སྦྲུལ་རིགས་ལྔས་སྐྲ་བཅིངས་ལྷུ་ཚིགས་བརྒྱན༔ ཕྱག་གཡས་གསེར་གྱི་འཁོར་ལོ་རྩིབས་བཅུ་ལ༔ ཟ་བྱེད་རྔམ་པའི་ཁྲོ་བཅུ་མེ་ལྟར་འབར༔ གཡོན་པར་མེ་ཡི་འཁོར་ལོ་རྩིབས་བཅུ་ལ༔
གསོད་བྱེད་ཁྲོ་མོ་ཤ་ཟ་ཆུ་ལྟར་ཁོལ༔ སྟོབས་བཅུ་དུར་ཁྲོད་ཆས་བརྒྱད་སྐུ་ལ་རྫོགས༔ ཞབས་གཉིས་དོར་སྟབས་བགེགས་དཔུང་ས་ལ་འགྱེལ༔ སྐུ་ལ་སྟོང་ཁམས་སྲེག་པའི་མེ་དཔུང་འཁྲིགས༔ འཇིགས་བྱེད་དཔའ་བོ་སྟོབས་ལྡན་སྐུ་རུ་གསལ༔ ཨོྃ་བཛྲ་ཙཎྜ་མཎྜ་ལ་ཙཀྲ་ཧཱུྃ་ཕཊ྄ཿ ཉེར་གཅིག་བཟླས༔ ཨོྃ་ཤྲཱི་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སི་ན་ར་མ་ཏྲི་ཧྲིཾ་ཛཿཧཱུྃ་བྷྱོཿ ལན་བདུན་ལྔ༔ ཨོྃ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ
ཞེས་བཟླས་གཟི་བྱིན་བསྐྱེད་ནས་བྱུག་བདུག་བྲབ་གསུམ་བྱའོ༔ ཧཱུྃ་ཧཱུྃ་ཧཱུྃ༔ བདག་ཉིད་དཔལ་ཆེན? སོགས་ནས་ ལྟ་བུར་གསལ༔ བར་ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སི་ན་ར་མ་ཏྲི་ཧྲིཾ་དུ་ཏྲི་ཕུ་ཏྲི་ཨ་ཡ་མ་དུ་རུ་ཙ་ཤ་ན་དྷ་པ་དྷ་པ་ཨ་མུ་ཀ་ཛ་ཛཿ ཨ་བེ་ཤ་ཡ་ཐུན་ཛ་རུ་ཏྲ་ཙིཏྟ་ཁཌྒ་བི་ཤྭ་ཙཀྲ་ཧ་ལ་ཡ་ཛ་བྷི་མཱ་ར་རྦད་བྷྱོ་བྱད་མ་ཐུམ་ཐུམ་མྱོག་མྱོག་ཏྲིག་ནན་ཧུར་ཐུམ་རྦད་ཡ༔ ཞེས་སྔགས་བགྲང་ཞིང་མདུན་དུ་ལིངྒ་བསྐྱེད་པ་ནི༔ ཕཊ྄ཿ མདུན་དུ་རྔམ་ཞིང་འཐུག་པའི་ལྕགས་ཁང་ནག་པོ་སྒོ་མེད་པའི་ནང་དུ་ནྲྀ་ཏྲི་ཡོངས་སུ་གྱུར་པ་ལས༔ དམ་ཉམས་དགྲ་བོ་བྱད་མ་སྡུག་བསྔལ་ཞིང་ཉམ་ཐག་པའི་གཟུགས་ཅན༔ མགོན་སྐྱབས་ལྷ་དང་བྲལ་བ༔
བུ་ག་དགུ་ནས་ཁྲག་བསྐྱུགས་ཤིང་ཡན་ལག་ལྕགས་སྒྲོག་གིས་བསྡམས་པའི་རང་བཞིན་དུ་གྱུར༔ ཕཊ྄ཿ ན་མོ༔ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ གསང་སྔགས་རིག་སྔགས་ཕྱག་རྒྱ་ཏིང་ངེ་འཛིན་གྱི་བཀའ་བདེན་པ་དང་༔ ཁྱད་པར་དུ་ཡང་དཔལ་ལྡན་ཞིང་སྐྱོང་མགོན་པོ་ཡུམ་མཆོག་སི་ན་ར་མ་ལས་བྱེད་བམ་རོ་ཕོ་མོ་བཀའ་འཁོར་དྲེགས་པ་སྡེ་བརྒྱད་གཞན་ཡང་བཀའ་སྡོད་ཆོས་སྐྱོང་དམ་ཅན་གཏེར་བདག་རྣམས་ཀྱི་བཀའ་བདེན་པ་དང་༔ བདེན་པ་ཆེན་པོའི་མཐུ་དང་ནུས་པའི་སྟོབས་དྲག་པོ་ལ་བརྟེན་ནས་སྤྱིར་སངས་རྒྱས་བསྟན་པའི་སྤྱི་དགྲ༔
དཔལ་ལྡན་བླ་མ་དམ་པའི་སྒོས་དགྲ༔ རྣལ་འབྱོར་པ་བདག་ཅག་དཔོན་སློབ་འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི་དམ་ཉམས་པའི་དགྲ་བོ་བྱད་མ༔ ཁྱད་པར་དམག་སྣ་ཇག་སྣ་རྐུན་སྣ་སྟོན་པ༔ བྱད་ཁ་རྦོད་གཏོང་ངན་པ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ འཛིང་རྩོད་འཁོན་ཡ་བྱེད་པའི་དགྲ་བོ༔ མཐུ་བུ་ལོན་བཞིན་དུ་སྙོག་པའི་དམ་ཉམས་བྱད་མ་འདི༔ མཐོ་སྲིད་པའི་རྩེ་མོ༔ དམའ་ན་རཀ་རྡོ་རྗེ༔
འཇིག་རྟེན་གྱི་མངལ༔ ས་འོག་ས་སྟེང་ས་བླ་བར་སྣང་ཆོས་བོན་སྲུང་མའི་སྐྱབས་འོག༔ གང་དུ་གནས་ཀྱང་ལས་ཀྱི་ཕོ་ཉ་ནག་པོ་སྟོང་གི་ཚོགས་རྣམས་ཀྱིས་རང་དབང་མེད་པར་སྦུར་མ་རླུང་གིས་ཁྱེར་བ་བཞིན་ཏུ་གཟུགས་ཀྱི་ལིངྒ་འདི་ལ་ཁུག་ཅིག༔ ཛཿཧཱུྃ་བཾ་ཧོཿ བཛྲ་ཨངྐུ་ཤ་ཡ་དགྲ་བོ་ཛཿ ནྲྀ་ཏྲི་གཟེར་ཐུམ༔ རྨུག་ཆིང་ཁུག་དྲིལ༔ རྦད་གཏུབ་ནན་ནན༔
ལན་གསུམ་གྱིས་འགུགས་གཞུག་བྱ་གཞུང་གི་ཕོ་ཉ་འགྱེད་པ་ལ་འཇུག་པ་ནི༔ ཧཱུྃ་ཧཱུྃ་ཧཱུྃ༔
ལས་ལ་བསྐུལ་ཞིང་ སོགས་རང་གཞུང་ནས་བྲིས་སོ་ཞེས་བླ་མ་དམ་པ་ཀརྨའི་མིང་གིས་བྲིས་པའོ།། །། ཏ༽ ༈ དཔལ་མགོན་ཞིང་སྐྱོང་རུ་མཚོན་ནག་པོའི་རྒྱུད་ལས༔ རྩང་བཟློག་སྤུ་གྲི་རེག་ཆོད་བཞུགས་སོ༔ ཤན་པ་རྩང་གི་རྦད་བསྐུལ་ནི༔ བཟློག་པའི་དམིགས་རིམ་དང་བཅས་ལ་ཁྲག་གིས་མཆོད་ནས༔ ཧཱུྃ༔ དྲག་པོ་དཔལ་ཆེན་བདུད་འདུལ་སེང་གདོང་གི༔ མྱུར་མགྱོགས་ཕོ་ཉ་ཤན་པ་འཚོགས་པའི་རྟེན༔ རྣོ་དབལ་དྲག་པོ་རྩང་ཕུར་ལྡན་པ་ནི༔
ཟུར་གསུམ་སྐུ་གསུམ་དུག་གསུམ་རྩད་ནས་གཅོད༔ མཐོ་དམན་སྲིད་གསུམ་རྒྱ་ཁྱོན་ཆོས་ཀྱི་དབྱིངས༔ མང་ཉུང་གྲངས་མེད་ཚ་ངར་མེ་ཡི་ཟེར༔ མྱུར་མགྱོགས་ཐོག་རྒོད་དྲག་པོ་རླུང་གི་ཤུགས༔ གཟི་བྱིན་ཉི་ཟླ་མྱུར་མགྱོགས་གློག་གི་འགྱུ༔ རྣོ་དབལ་སྤུ་གྲི་སྒྲོལ་འདེབས་ཀི་ཀང་མྱུར༔ རྩེ་མོར་ཞེ་སྡང་གདུག་པའི་མེ་རི་འབར༔ སྐེད་པ་རྒྱ་མདུད་གཏི་མུག་མུན་རིམ་གཏིབས༔ རྩ་བར་འདོད་ཆགས་སྲིད་པའི་ཁྲག་མཚོ་ཁོལ༔ དྲྭ་མིག་ཤན་པ་ལས་མཁན་ང་རྒྱལ་ཉིལ༔
ཟུར་གསུམ་ཕྲག་དོག་གདུག་པའི་རླུང་ནག་འཚུབས༔ བཟློག་མེད་ལས་ཀྱི་དྲག་པོའི་རྩང་ཕུར་ཚོགས༔ བསྐུལ་ལོ་བཞེངས་ཤིག་མྱུར་མགྱོགས་མཐུ་སྟོབས་བསྐྱེད༔ ཁྲག་མཆོད་དམར་ཆེན་རྒྱ་མཚོ་འདི་བཞེས་ལ༔ ཕ་རོལ་གཡུལ་ངོ་གདུག་པའི་དམག་ཚོགས་རྣམས༔ དུག་མདའ་གཟེར་ཕུར་ནག་པོ་ཁྱེད་ཀྱིས་ཟློག༔ ཆག་ཆེ་ཉམ་ང་རྨི་ལྟས་མཚན་ངན་རྣམས༔ དམ་ཉམས་དགྲ་བོ་བྱད་མའི་སྟེང་དུ་ཟློག༔ མི་ཁ་གླེང་གཞི་གཤེ་སྐུར་སྨྲ་མི་མྱུར༔ ཕུང་ཤིག་ཁ་སྦྱོར་ཕ་རོལ་དགྲ་ལ་ཟློག༔
རྩང་ལ་གནས་པའི་ཆོས་སྐྱོང་ཕོ་ཉའི་ཚོགས༔ བསྐུལ་ལོ་རྦད་དོ་ཐ་ཚིག་དམ་མ་གཡེལ༔ དགྲ་བོ་བྱད་མའི་རྟེན་ཡུལ་མཁར་ཁང་ཤིགས༔ སྲུང་སྐྱོབ་བན་བོན་ལྷ་སྲུང་བཅས་པ་རྣམས༔ གནམ་ལྕགས་རི་བོ་བརྒྱབ་མྱོས་བསྲེགས་བྱས་ནས༔ བསྐལ་པའི་རླུང་གཡོས་ཐལ་བ་བུན་གཏོར་བཞིན༔ ལྷག་མ་རྗེས་མེད་བརླག་པའི་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཌཱཀྐི་ནཱི་སི་ན་ར་མ་ཨ་ཡ་མ་དུ་རུ་ཙ་ཤ་ན་རུ་ཏྲ་ཚིནྡྷ་ཡ་ཚིནྡྷ་ཡ་བྷནྡྷ་ཡ་བྷནྡྷ་ཡ་མཱ་ར་ཡ་ཏྲག་རཀྴ་ཧ་ལ་ཧ་ལ་ཧུ་ལུ་ཧུ་ལུ་ན་ཤ་ཡ་རུ་ཏྲ་རུ་ཏྲ་བྷྱོ་བྷྱོ་ཟློག་ཟློག་མཱ་ར་ཡ་རྦད་རྦད༔ ཅེས་ཐལ་མོ་བརྡབ་པ་དང་བཅས་ནས་ཟློག་སྔགས་བགྲང་ངོ་༔ ཨེ་མ་ཡང་ཟབ་ཏི་ཀ་ལ༔
རྩང་བཟློག་སྤུ་གྲི་རེག་ཆོད་འདི༔ བྱད་མ་བསྒྲལ་བའི་མཚོན་ཆ་རུ༔ དམིགས་པའི་ལས་ཀྱི་མཚོན་ཆར་ཤོག༔ བདག་འདྲ་ཀརྨ་ལས་འབྲེལ་རྩལ་གྱིས་གདན་དྲངས་ཤིང་ཤོག་སེར་ལས་བཤུས་སོ། ། སརྦ་མངྒ་ལཾ།། །། ཐ༽ ༈ དཔལ་མགོན་ཞིང་སྐྱོང་རུ་མཚོན་ནག་པོ་ལས༔ ཟོར་བཟློག་བྱད་མ་འབུམ་ཐུབ་བཞུགས་སོ༔ དཔལ་མགོན་ཞིང་སྐྱོང་མ་ཧཱ་ཀཱ་ལར་འདུད༔ གསེར་སྐྱེམས་བསྐུལ་དང་འཕང་བའི་རིམ་པ་ནི༔
ཧཱུྃ༔ མཁའ་སྤྱོད་དག་པ་རབ་འབྱམས་ཕྱོགས་བཅུ་ནས༔ དུས་གསུམ་སངས་རྒྱས་རིག་འཛིན་རྒྱལ་སྲས་ཚོགས༔ མཆོག་གསུམ་འཕགས་པའི་ལྷ་ཚོགས་དགོངས་སུ་གསོལ༔ བདག་ནི་མ་ཉེས་དྲང་པོར་བསྐུལ་བའི་དོན༔ གཟུ་དཔང་བདེན་རྫུན་གཉན་པོའི་ཕྲིན་ལས་བསྐུལ༔ རིན་ཆེན་གསེར་སྐྱེམས་བདུད་རྩི་འདི་བཞེས་ལ༔ ཉེས་ཅན་དགྲ་ལ་མགོན་སྐྱོབ་མ་བྱེད་པར༔ བདག་གི་མགོན་མཛོད་དགྲ་ལ་བཀའ་ཆད་ཕོབ༔ ཕྱོགས་བཅུར་གནས་པའི་ལྷ་སྲིན་སྡེ་བརྒྱད་རྣམས༔
གསེར་སྐྱེམས་འདི་བཞེས་དྲག་པོའི་ཟོར་ལམ་ཕྱེས༔ བྱད་མ་གདུག་པའི་གཡུལ་ལ་ཟོར་སྣ་དྲོངས༔ རིག་འཛིན་སྔགས་འཆང་བདག་གི་སྡོང་གྲོགས་མཛོད༔ སྔོན་ཚེ་རྒྱལ་བར་དམ་བཅས་ཅི་བཞིན་ཏུ༔ དམ་ཚིག་གཉན་གྱི་ཕྲིན་ལས་ཉན་པར་གྱིས༔ བྱད་མ་གདུག་པའི་དམག་ཚོགས་སྒྲོལ་བར་མཛོད༔ དེ་ནས་དགྲ་བོ་འགུགས་པའི་ཕྱོགས་སུ་ཟོར་འཕང་བ་ནི༔ དེ་ནས་ཟོར་སྣ་དགུ་ཐོགས་ཏེ༔ ཧཱུྃ་ཧཱུྃ་ཧཱུྃ༔ དཔལ་ཆེན་སེང་གདོང་ཡབ་ཡུམ་ཐུགས་ལས་སྤྲུལ༔
ཐབས་ཤེས་གཉིས་བསྡུས་རབ་བསྐུལ་དྲག་པོའི་མཚོན༔ བམ་ཆེན་ཕོ་མོ་སྦྱོར་བའི་ལས་གཞུས་དལ༔ གཉིས་མེད་སྲས་མཆོག་ལྕགས་སྡིག་ནག་པོ་འཕྲོས༔ གནམ་ལྕགས་དབལ་ལྡན་འཁྱུགས་པའི་མཚོན་གདབ་པས༔ བྱད་མ་ལྷ་སྲུང་ཐལ་བའི་རྡུལ་དུ་རློག༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཅེས་འཕང་ངོ་༔ དེ་ནས་དགྲ་སཏྭ་ཐོགས་ལ༔ ཧཱུྃ༔
དྲེགས་པའི་སྡེ་དཔོན་སྲོག་བདག་རྨ་རྗེ་བསྐུལ༔ དྲེགས་པ་རྦད་པས་བདུད་ཀྱི་གཡུལ་གཞོམ་ཕྱིར༔ དྲེགས་བྱེད་རྩལ་ལྡན་ཤུགས་ཆེ་དགྲ་སཏྭའི་ཟོར༔ དྲེགས་འཇོམས་ཟོར་ཆེན་དགྲ་ལ་མཱ་ར་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཅེས་འཕང་ངོ་༔ དེ་ནས་ཁྲག་རྐྱལ་ཐོགས་ལ༔
ཧཱུྃ༔ སྣང་སྲིད་མ་ཡམས་བུ་ཡུག་ནད་ཀྱི་བདག༔ སྣང་ངོར་བདག་གིས་བསྐུལ་ལོ་སྔགས་བདག་ལ༔ སྣང་སྲིད་ནད་ཡམས་གཅིག་བསྡུས་ཁྲག་གི་ཟོར༔ སྣང་ཁམས་བཤིག་པའི་ཁྲག་ཟོར་དགྲ་ལ་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ དེ་ནས་ཞགས་པ་དང་བཤའ་གྲི་ཐོགས་ལ༔
ཧཱུྃ༔ ཤ་ཟ་ཟངས་བཙན་སྙིང་འབྱིན་སྐུ་རྒྱལ་ཆེ༔ ཤ་ཁྲག་སྲོག་ལ་རྔམ་ཕྱིར་ཟོར་ལ་བསྐུལ༔ ཤ་རུས་ཕྱེ་མར་བཏང་ཞིང་བཤིག་པའི་མཚོན༔ ཤ་དང་ནང་རོལ་དཀྲུགས་ཤིག་གྲི་ཟོར་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ དེ་ནས་ཐོ་བའི་ཟོར་དང་རྭ་མགོ་ཐོགས་ལ༔
ཧཱུྃ༔ དམ་ཅན་འཛམ་གླིང་ཡོངས་ཀྱི་སྲོག་འཕྲོག་པ༔ དམ་ཚིག་ལྡན་པ་སྔགས་འཆང་བདག་གིས་བསྐུལ༔ དམ་ཉམས་དགྲ་བོ་བསྒྲལ་བའི་ཕྱག་མཚན་ཟོར༔ དམ་འགལ་གནོད་པའི་དགྲ་ལ་ཟོར་མདའ་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ དེ་ནས་སྦྲུལ་ཞགས་དང་པར་བུ་ཐོགས་ལ༔
ཧཱུྃ༔ ཀླུ་བདུད་ནག་པོ་རབ་འབར་དབུགས་སྡུད་པ༔ ཀླུ་རྒྱལ་གདུག་པའི་དྲེགས་སྡེ་སྐུར་བཞེངས་ལ༔ ཀླུ་ནད་སྣ་དགུ་འབེབས་པའི་པར་བུ་འདི༔ ཀླུ་གཏད་དགྲ་བོའི་ཡུལ་ལ་མཛེ་ཟོར་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ དེ་ནས་བྱ་རོག་གི་མཆུ་དང་མདའ་གཞུ་ཐོགས་ལ༔
ཧཱུྃ༔ འཆི་བདག་གཟའ་བདུད་ཀི་ཀང་རཱ་ཧུ་ལ༔ འཆི་བདུད་དགྲ་ལ་འདྲེན་ཕྱིར་ལས་ལ་བསྐུལ༔ འཆི་བྱེད་གདུག་པའི་ཟོར་རྫས་ལས་མཚོན་འདི༔ འཆི་ཁ་ཁྲམ་ཁ་དགྲ་ལ་ཟོར་དྲོངས་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ དེ་ནས་ཉུངས་ཐུན་དང་མདུང་དར་ཐོགས་ལ༔
ཧཱུྃ༔ ལྷ་བཙན་ཐང་ལྷ་སྐྱེས་པོ་ལས་ལ་བཞེངས༔ ལྷ་འདྲེ་སྲིད་པའི་དམག་ཚོགས་དགྲ་ལ་དྲོངས༔ ལྷ་མིན་གདུག་པའི་མཚོན་ཆ་ཟོར་ཐུན་ཡ༔ ལྷ་ཡི་བཀའ་ཆད་ཟོར་མདའ་དགྲ་ལ་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ དེ་ནས་ལྷུང་བཟེད་དང་ཁྲག་ཀོང་ཐོགས་ལ༔
ཧཱུྃ༔ བཀའ་ཡི་ལས་བྱེད་སྲོག་བདག་རྒྱལ་པོ་བཞེངས༔ སྨྱོ་འབོག་སྙིང་གཟེར་དམ་ཉམས་དགྲ་ལ་ཐོབ༔ བཀའ་འགལ་དགྲ་བོ་བྱད་མ་བདུད་དགྲ་ལ༔ བཀའ་ཆད་དབབ་ཕྱིར་ཁྲག་རྐོང་དགྲ་ལ་ཡ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ དགྲ་བོ་བྱད་མའི་དམག་དཔུང་རྣམས་མྱུར་དུ་སྒྲོལ་བར་ཐེ་ཚོམ་མེད༔
དེ་ནས་ཟོར་རྫས་ཀྱི་རྒྱབ་ལ་གཏོར་ཆེན་ཐོགས་ལ༔ རྔ་བརྡུང་དུང་འབུད་རཀྟས་བྲན་ལ་འདི་སྐད་དོ༔ ཧཱུྃ་ཧཱུྃ་ཧཱུྃ༔ དགོངས་སུ་གསོལ་ལོ་དཔལ་ལྡན་ནག་པོ་ཆེ༔ རྒྱུད་སྲུང་བཀའ་བསྟན་སྐྱོང་བར་ཞལ་བཞེས་རྣམས༔ དེང་འདིར་དྲག་པོའི་མཐུ་སྟོབས་ནུས་རྩལ་སྐྱེད༔ རིག་འཛིན་སྒྲུབ་པའི་མཐུ་བོ་རྩལ་ཤུགས་བསྐུལ༔ དཔལ་མགོན་སེང་གདོང་དམག་ལ་བཞེངས་བསྐུལ་ཚེ༔ སྣང་སྲིད་གཡོ་འཁྲུག་ཉི་ཟླ་ཆ་ལང་རྡེབ༔ ཚ་གྲང་འཐབ་པའི་འབྲུག་སྒྲ་འུ་རུ་རུ༔
རི་རབ་རྨང་འགུལ་སྟོང་སྒྲ་ཆེམས་སེ་ཆེམ༔ ལས་གཤིན་ཕོ་ཉ་གད་མོ་ལྷངས་སེ་ལྷང་༔ སྣང་སྲིད་ལྷ་སྲིན་དམག་ཚོགས་ཐིབས་སེ་ཐིབ༔ བྱ་ནག་ཤ་ཟན་གཤོག་སྒྲ་དི་རི་རི༔ མོན་པ་ཕོ་མོས་གར་བྱེད་ཤིགས་སེ་ཤིག༔ ཕོ་ཉ་ལས་བྱེད་བླ་འགུགས་ཤ་ར་ར༔ རོ་ལངས་སྲིན་མོ་ཤ་ཟ་ཉི་ལི་ལི༔ ལྷ་སྲིན་དམག་ཚོགས་བསྭོ་སྒྲ་དི་རི་རི༔ མུན་ནག་འདྲེ་མོས་འོ་དོད་ལྷངས་སེ་ལྷང་༔ འཇིགས་རུང་གདུག་པའི་དམག་ཚོགས་བྱེ་བ་འབུམ༔
ཤར་ནས་དྲི་ཟའི་དམག་ཚོགས་བྱེ་བ་འབུམ༔ ལྷོ་ནས་གཤིན་རྗེའི་དམག་ཚོགས་བྱེ་འབུམ༔ ནུབ་ནས་ཀླུ་བདུད་དམག་ཚོགས་བྱེ་བ་འབུམ༔ བྱང་ནས་གནོད་སྦྱིན་དམག་ཚོགས་བྱེ་བ་འབུམ༔ གཞན་ཡང་བཀའ་སྡོད་ལས་བྱེད་བྱེ་བ་འབུམ༔ ཞིང་སྐྱོང་ཕྱོགས་སྐྱོང་དཔའ་བོ་མཁའ་འགྲོའི་ཚོགས༔ དམག་དཔུང་བསྐྱེད་ལ་རུ་མཚོན་དགྲ་ལ་ཕྱོར༔ དེ་རིང་དམར་ནག་གཏོར་མའི་ཟོར་སྣ་དྲོངས༔ ཟོར་དཔུང་དཔལ་མགོན་ཞིང་སྐྱོང་སྲུང་མས་སྐྱེད༔ ཟོར་སྣ་གཟའ་བདུད་དམ་ཅན་མ་མོས་དྲོངས༔
ཟོར་འདེབས་ཤན་པ་སྲོག་བདུད་ནག་པོ་ཡ༔ ཟོར་འཕེན་རྒྱུད་སྲུང་རིག་འཛིན་གཉན་པོས་མཛོད༔ སངས་རྒྱས་བསྟན་བཤིག་བླ་མ་ཞེ་ནས་སྨད༔ དབེན་རི་གཉན་པོ་བཅོམ་ཞིང་ཆོས་སྒྲ་འཇོམས༔ དཀར་པོ་ཁྱད་གསོད་ནག་པོའི་སྣ་ཡང་འདྲེན༔ དོ་བསྡོ་ཕོད་བཙུགས་འགྲས་འཚོལ་ཤག་ཁ་འདེབས༔ དམ་ལ་བསྡོ་ཞིང་མ་ཉེས་ཁ་ཡོག་འགེལ༔ སྔ་ཕྱི་དགྲ་གཤོམ་ཀ་ཆ་དཀོར་ནོར་འཚེ༔ བདག་ལ་འཚེ་ཞིང་ཡ་ཁ་ཕྲ་ཚིག་འབྱིན༔ མི་ལ་ལྷ་མེད་ལྷ་ལ་མཐུ་མེད་ཟེར༔
དཀོན་མཆོག་བཀའ་དང་རྒྱུད་འགལ་དགྲ་བོ་འདི༔ སྟེང་ནས་གནམ་རྡེབ་རི་རབ་བསྙིལ་བཞིན་ཐོངས༔ བར་ནས་མཚོ་དཀྲུགས་ཐོག་སེར་འབེབས་བཞིན་ཐོངས༔ འོག་ནས་མྱ་ངན་མུན་པ་འཐིབས་བཞིན་ཐོངས༔ གཡས་ནས་ཕོ་རྒྱུད་བྱ་སྒྲོ་བསྲེགས་བཞིན་ཐོངས༔ གཡོན་ནས་མོ་རྒྱུད་ཤིང་སྐམ་ཆག་བཞིན་ཐོངས༔ མདུན་ནས་ཆུང་རྒྱུད་བྱིའུ་སྒོང་མྱག་བཞིན་ཐོངས༔ རྒྱབ་ནས་རིགས་རྒྱུད་བྱ་སྒོང་ཆག་བཞིན་ཐོངས༔ གཉེན་འབྲེལ་མཛའ་བཤེས་ཀུན་རྒྱུད་རླུང་ལ་བསྐུར༔ ཡུལ་མཁར་སྲུང་མ་ས་གཞི་རྟེན་ཡུལ་རྣམས༔
ཐལ་ཞག་ཆུ་ལ་གཡེང་བ་བཞིན་དུ་ཐོངས༔ ཕ་རོལ་བྱད་མའི་ལྷ་སྲུང་གཡུལ་ངོ་འདི༔ མྱུར་དུ་བརླག་ཅིང་བསྒྲལ་བའི་ཕྲིན་ལས་མཛོད༔ དམག་དཔོན་ཤན་པ་དམར་ནག་ལག་ན་སྤྲོད༔ དམག་གི་ལས་མཁན་ཕོ་ཉ་དཔའ་ཟས་གྱིས༔ འོག་རྟ་གཤིན་རྗེའི་སྤུ་གྲི་འཁོར་ལོས་གཏུབས༔ གོ་མཚོན་གཟའ་བདུད་ནག་པོས་སིལ་བུར་ཐོངས༔ དོན་སྙིང་དམ་ཅན་སྲོག་བདག་འབར་བས་བཞེས༔ དམག་དཔུང་སྔགས་བདག་མ་མོས་རླུང་ལ་བསྐུར༔ སྲོག་གཅོད་དབུགས་སྡུད་ཚེ་ཡི་བླ་རྟེན་ཕྲོལ༔
ཤ་ཟ་ཁྲག་འཐུང་ལྷག་མ་མེད་པར་བཞེས༔ བསྐུལ་ལོ་ཞིང་སྐྱོང་རྒྱལ་པོ་མཐུ་མ་ཆུང་༔ རྦད་དོ་དྲེགས་པ་སྡེ་བརྒྱད་བང་མ་བུལ༔ མཛོད་ཅྀག་སྡང་བའི་དགྲ་བོ་སྒྲོལ་བར་མཛོད༔ དམ་ཉམས་དགྲ་བོ་སྡིག་ཅན་མ་བསྒྲལ་ན༔ བཀའ་སྲུང་མཁའ་འགྲོ་ཆོས་སྐྱོང་མཐུ་མེད་དོ༔ རིག་འཛིན་རྒྱལ་བར་ཁས་བླངས་ཐ་ཚིག་འགལ༔ སྔོན་གྱི་དམ་དགོངས་ཧུར་ཐུམ་ད་ལྟ་ཉིད༔ རྡུལ་དུ་བརླག་ཅིང་བསྒྲལ་བའི་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ
ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄་ཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄་ཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཅེས་ཟོར་འཕང་༔ དགྲ་བོ་བྱད་མའི་གཡུལ་ཐམས་ཅད་བསྒྲལ་ཞིང་ཤ་ཁྲག་སྟོང་གསུམ་ཁེང་བར་གྱུར༔ དེ་ནས་ལས་མཁན་རྣམས་ཀྱིས་གསོལ་བར་བསྒོམ༔ དགྲ་བོའི་ནང་རྒྱས་སམ་དུས་ཀྱི་དམག་འདྲེན་ཡིན་ན་རང་ཉིད་ཞིང་སྐྱོང་ལྷ་ཚོགས་བདག་བསྐྱེད་ལྟར་གསལ་ཞིང་བསྐུལ་ཟོར་དང་སྦྲགས་ནས་འཐབ་པས་མྱུར་དུ་སྒྲོལ་བར་ཐེ་ཚོམ་མེད་དཽ༔ ཨེ་མ༔ བདག་འདྲ་པདྨ་འབྱུང་གནས་ངས༔ ཕྱི་རབས་མ་འོངས་བོད་འབངས་དོན༔
གཡུལ་འགྱེད་རུ་དར་ནག་པོའི་རྒྱུད༔ དམག་བཟློག་སྤུ་གྲིའི་ཟོར་མདའ་བཞག༔ ཡི་གེར་ཐོབ་ལ་གཏེར་དུ་སྦོས༔ ཡང་སྙིགས་ཐ་མ་དུས་འཁྲུགས་ཚེ༔ མི་ཆེན་སྲོག་ལ་ཧུར་ཐུམ་འབྱུང་༔ དབེན་རི་སྡེ་དགོན་བཅོམ་པའི་ཚེ༔ ཟབ་ཆོས་འདི་དང་འཕྲད་ནས་ཀྱང་༔ འདི་འཆང་གཡུལ་ལས་རབ་རྒྱལ་ཤོག༔ ཀླུ་བདུད་ཁ་ལ་རཀྴ་རྒྱ༔ དམ་ཉམས་ལོག་ལྟའི་དབང་པོ་སྣུབས༔
ཆོས་བདག་བུ་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ བདག་འདྲ་ཀརྨ་ལས་འབྲེལ་གླིང་པས་ཇོ་བོ་གཟེ་རྒྱལ་གྱི་གངས་ཁྲོད་དམར་ནག་རཀྟའི་མཚོ་ནས་སྤྱན་དྲངས་ཤིང་ཕག་ལོར་ཤོག་སེར་ནས་ཞལ་རྒྱས་སོ། ། དགེ་ལེགས་འཕེལ་ལོ།། །། ད༽ ༈ དཔལ་མགོན་ཞིང་སྐྱོང་དམག་འགྱེད་རུ་དར་ནག་པོའི་རྒྱུད༔ ཟོར་བཟློག་རླུང་གི་སྤུ་གྲི་དམར་པོ་བཞུགས་སོ༔ ཆེ་བཙན་རབ་ཁྲོས་ཁྲོ་བོའི་རྒྱལ༔ རྔམ་པ་མ་ཧཱ་ཀཱ་ལ་འདི༔
དབྱིངས་ཟེར་རྩལ་སྤྲོས་སེང་སྒྲ་སྒྲོག༔ དཔལ་འབར་ཧེ་རུ་ཀ་ལ་བསྟོད༔ བདག་འདྲ་པདྨ་འབྱུང་གནས་ཀྱིས༔ མ་འོངས་སེམས་ཅན་ཕན་བློའི་དོན༔ སྲིད་གསུམ་སྟོབས་འདུས་སེང་གདོང་གི༔ དམག་འགྱེད་རུ་དར་ནག་པོའི་རྒྱུད༔ སངས་རྒྱས་བསྟན་སྲུང་དྲག་པོའི་མཚོན༔ བཏབ་པས་བཟློག་མེད་རུ་དར་རྒྱུད༔ ནག་པོ་དྲེགས་འདུལ་ཡང་སྙིང་བསྟན༔ ཡི་གེར་ལེགས་ཐོབ་མཚོ་རྒྱལ་ལྕམ༔
མ་འོངས་སུམ་ཅུའི་ཡང་མཐའ་ལ༔ གསང་སྔགས་དབུས་དོར་མཐའ་ནས་ཁུལ༔ བཙུན་གཟུགས་གྷིརྟིས་བསྟན་ལ་འཚེ༔ ཤཱཀྱའི་རྗེས་འཇུག་སིལ་བུར་འཐོར༔ གསལ་ཤིང་མདག་མེའི་ཚལ་བཞིན་འཁྲུག༔ འཛམ་གླིང་ཀྱེ་ཧུད་འོ་དོད་བསྔང་༔ སེམས་ཅན་མྱ་ངན་ཉི་མ་ངུ་༔ སྟོད་ནས་ཟླ་བ་ཟློས་གར་ལིང་༔ ཁོལ་བུ་སིལ་འཐོར་ར་ཐག་བསྡོམ༔ ལོ་ཉེས་སད་སེར་དབུལ་ཕོངས་ཏེ༔
ཆོས་རྒྱལ་དམངས་ཀྱིས་ཁ་ཡོག་ཤོམ༔ དམ་ཉམས་ལོག་ཆོས་ལུག་ཁྱུ་འདྲེན༔ བསྟན་འཛིན་རི་དྭགས་བྲག་ལ་མཁར༔ ལས་ངན་སྡུག་བསྔལ་ཟད་མཐའ་མེད༔ ཀྱེ་མ་བོད་འབངས་སྙིང་རེ་རྗེ༔ སྒྲོན་ཅིག་མུན་གླིང་གསལ་བའི་ལྕམ༔ ཁོ་མོ་ཁྱོད་ཀྱི་སྤྲུལ་པ་ནི༔ འཛམ་གླིང་སྣང་ངོར་ཁྱབ་པར་འབྱུང་༔ དེ་ཕྱིར་རྗེ་འབངས་གྲོགས་རྣམས་ཀྱང་༔ མཁའ་ལ་ཉི་ཟླ་ཟུང་ལྟར་འབྱུང་༔
མ་འོངས་རྩོད་ལྡན་དེ་ཡི་དུས༔ ཆོས་རྒྱལ་བསྟན་པ་བསྲུང་བའི་ཕྱིར༔ ཞིང་སྐྱོང་དམག་གི་རྒྱལ་པོ་ཡི༔ རུ་དར་གདུག་པའི་གཡུལ་བཟློག་འདི༔ གངས་ཅན་རི་མགུལ་རཀྟའི་མཚོ༔ དྲག་པོ་ཀླུ་ལ་བཅོལ་ཏེ་སྦོས༔ དཔལ་ཆེན་སངས་རྒྱས་ཡེ་ཤེས་ཁྱོད༔ འདི་འདོན་ཞེ་སྡང་ལོ་འཛིན་འབྱུང་༔ དེ་དུས་ཟབ་ཆོས་འདི་འཕྲད་ཀྱིས༔ ལས་ཅན་སྨོན་ལམ་ལྡན་པར་ཤོག༔
ནཱ་ག་རཀྴ་ཙིཏྟ་རྒྱ༔ ས་མ་ཡ༔ རྒྱ་རྒྱ་རྒྱ༔ དམག་འགྱེད་ཕོ་ཉ་ལིང་བསྐུལ་ནི༔ དམག་ཐབས་བསྐུལ་རྦད་གདམས་པ་བསྟན༔ བྱད་མ་རུ་ཏྲ་བསྟན་པའི་དགྲ༔ མྱུར་དུ་ཆམ་ལ་དབབ་པའི་ཐབས༔ དང་པོ་བཅའ་བཞི་ལག་ལེན་ནི༔ དྲག་པོ་ལྕགས་སམ་རྩུབ་པའི་སྣོད༔ རོ་སོལ་གྲི་ཁྲག་ཆག་ཆག་གདབ༔
གནམ་ལྕགས་སྤུ་གྲི་འཁོར་ལོ་སྟེ༔ ལིངྒ་དང་ནི་ཆོས་འབྱུང་བསྣོལ༔ དེ་སྟེང་འབྲུ་ནག་གང་རུང་ལ༔ དམར་ནག་དབལ་འདྲའི་གཏོར་མ་ནི༔ རབ་ལྟར་སེང་གདོང་མཚན་པར་བྱ༔ དམག་ཐབས་ཡིན་ན་གཏོར་མ་ནི༔ ཡབ་ཡུམ་མཐོ་ལ་འཁོར་ལྷ་གྲངས༔ ཁྲག་ཆུ་དུག་རྫས་དག་གིས་བཀང་༔ རྩེ་མོར་དར་ནག་གྲི་སྙིང་བརྒྱན༔ ཕྱག་རྩང་ཕྱི་རྩང་དུག་ཐུན་རྣམས༔
ཤན་པའི་འགྲོས་བཙུགས་བྷ་སུས་བཅིང་༔ འོག་ཏུ་ལྕགས་སྒྱེད་ཞིང་ལྤགས་གཞི༔ དགྲ་ལིང་བླ་གཟུགས་ཡུལ་རྟེན་བཞག༔ དེ་ཕྱིར་འདེབས་པའི་མཚོན་ཆ་ནི༔ ལས་རིམ་གཞུང་བཞིན་ལེགས་པར་བཀོད༔ སྤྱན་གཟིགས་མཆོད་རྫས་གཞུང་ལྟར་དུ༔ དཔའ་བོ་དགྱེས་པའི་རྟེན་དུ་བཤམ༔ བདག་མདུན་བསྟོད་བྱ་རྫོགས་རྗེས་སུ༔ བསྒྲལ་བའི་ཤ་ཁྲག་བྷ་ལིང་ནི༔ བཅུ་གསུམ་གཟུགས་སུ་བསྒྲལ་ཞིང་མཆོད༔
སྨད་ལས་བཞེངས་བསྐུལ་དམག་འགྱེད་ནི༔ དྲག་པོ་བདུད་འདུལ་འཁྲོས་པའི་ངང་༔ བསྐྱེད་རྫོགས་ཟུང་ལྡན་སྤོས་གསུར་བཏང་༔ རོལ་མོ་རྐང་གླིང་དྲག་ཏུ་གཙེར༔ དགྲ་ལིང་བསང་སྦྱང་གྲུབ་རྗེས་སུ༔ སྐྱེ་མེད་དབྱིངས་ནས་འདི་ལྟར་བསྐུལ༔
ཧཱུྃ་ཧཱུྃ་ཧཱུྃ༔ བདག་ཉིད་དཔལ་ཆེན་བདུད་འདུལ་ཁྲོ་རྒྱལ་གྱི༔ མདུན་དུ་དུར་ཁྲོད་ས་གཞི་ཨེ་ཡི་ཀློང་༔ ཤིན་ཏུ་རབ་འཇིགས་ཐོད་མཁར་དམར་ནག་དབུས༔
དཔལ་འབར་དྲག་པོ་སེང་གདོང་ལྷ་ཚོགས་གསལ༔ དེ་འོག་གནམ་ལྕགས་འཁོར་ལོ་སོ་འཐབ་འཁོར༔ དགྲ་བོ་བྱད་མའི་ཤ་ཁྲག་བླ་ཚེ་གཏུབ༔ དེ་འོག་ལས་གཤིན་འཆི་བདག་ལྟེ་བའི་དབུས༔ བསད་ཁང་དམར་ནག་དུག་ལྔའི་ཚ་ཟེར་གཡོ༔ ནད་མཚོན་དུག་ཆར་སྲོག་གཅོད་ཕོ་ཉ་འཚུབས༔ བཤས་ར་བསད་ཁང་དམར་ནག་དེ་ཡི་མཐིལ༔ ཕ་རོལ་བྱད་མའི་བླ་གཟུགས་སྲུང་སྐྱོབ་མཁར༔ སྐད་ཅིག་ཡུད་ཙམ་མངོན་སུམ་ལྟ་བུར་གསལ༔ ཕཊ྄ཿ
དེ་ནས་བདེན་སྟོབས་ལན་གསུམ་བརྗོད་ཕོ་ཉ་འགྱེད་པ་ནི༔ ཧཱུྃ་ཧཱུྃ་ཧཱུྃ༔ ལས་ལ་བསྐུལ་ཞིང་དྲག་ཏུ་རྦད་པའི་ལྷ༔ དཔལ་ལྡན་ཞིང་སྐྱོང་མགོན་པོའི་བཀའ་ཉན་པ༔ སྲོག་གཅོད་ཤ་ཁྲག་དོན་ལ་རྔམ་པ་ཡི༔ དྲེགས་པའི་དམག་དཔོན་སྡེ་བརྒྱད་གནས་འདིར་བསྐུལ༔ ཆོས་ཤིག་མྱུར་རྦད་ལས་མཁན་མཐུ་མ་ཆུང་༔ སངས་རྒྱས་བསྟན་བཤིག་ཕ་རོལ་གདུག་པའི་གཡུལ༔ སྔ་དགྲ་ཕྱི་དགྲ་ད་དགྲ་སྒོས་ཀྱི་དགྲ༔ བྱད་མའི་ཡུལ་ཞིང་མཁར་རྫོང་སྐྱོབ་པའི་ལྷ༔
ཕ་ཚན་སྡེ་ཚན་གཉེན་འབྲེལ་མཐུན་པའི་གྲོགས༔ རྒྱབ་རྟེན་བན་བོན་སྲུང་བའི་གུར་ཁང་རྣམས༔ སྟེང་འོག་ཕྱོགས་བཅུ་རི་རབ་བགྲོད་འགྱུའི་སྲང་༔ གང་དུ་གནས་ཀྱང་སྐད་ཅིག་མྱུར་བ་ཉིད༔ ཕོ་ཉ་ལས་ཀྱི་མྱུར་མགྱོགས་གློག་གི་ཞག༔ དམར་འོད་གདོང་བཞིན་བསྡམས་པའི་དྲག་རྩལ་གྱིས༔ དབང་མེད་ཡུད་ཙམ་རང་དབང་མེད་པར་ཁུག༔ ཐར་མེད་བཙོན་དོང་གཟུགས་ལིང་འདི་ལ་ཕོབ༔ ཨོྃ་མ་ཧཱ་རོ་ག་ཨ་ཡ་མ་དགྲ་བོ་བྱད་མ་ནྲྀ་ཏྲི་ཨ་ཀརྵ་ཡ་ཛཿ དེ་ནས་བསྒྲལ་ཕུར་ཐོགས་ནས༔
ཧཱུྃ་ཧཱུྃ་ཧཱུྃ༔ དཔལ་ཆེན་ཐུགས་ལས་རབ་སྤྲུལ་བསྒྲལ་བའི་མཚོན༔ བཏབ་བོ་བཟློག་མེད་ཕོ་ཉ་འདུས་པའི་རྫས༔ ཕུར་རྩེ་སྲུང་ལྷ་སྤྱི་བོར་ལན་གསུམ་བསྐོར༔ ཕུར་སྐེད་བཟློག་བསྐུལ་རྔམ་ཞིང་ལན་གསུམ་བསྐོར༔ ཕུར་མཇུག་མཚོན་ཆ་འོག་ཏུ་ལན་གསུམ་བསྐོར༔ ཕོ་རྒྱུད་ཟིལ་གནོན་གཡས་སུ་ལན་གསུམ་བསྐོར༔ མོ་རྒྱུད་དབང་སྡུད་གཡོན་དུ་ལན་གསུམ་བསྐོར༔ བྱད་མའི་སྲོག་ཕྲལ་མདུན་དུ་ལན་གསུམ་བསྒྲིལ༔ སྲོག་བདག་བམ་གཉིས་ཕུར་པའི་དབལ་ནས་འཕྲོས༔
རུ་ཏྲའི་སྙིང་གར་སྲོག་གི་དྭངས་མ་རྔུབ༔ བམ་རོ་གནས་འགྱུར་ལྕགས་སྡིག་དཔག་མེད་གྱུར༔ དབང་པོར་ཁྱབ་ཅིང་ཤ་ཁྲག་ཕྱེ་མར་དཀྲུགས༔ བྱད་མའི་རྣམ་ཤེས་ཆོས་ཉིད་མཁའ་ལ་བསྡུ༔ ཚེ་བསོད་འུབ་བསྡུས་སྔགས་འཆང་གཟི་བྱིན་འབར༔ སྤྲུལ་པའི་ཕོ་ཉ་ཕུར་པའི་དབལ་དང་འགྲོས༔ དྲག་ཏུ་བསྣུན་པས་བྱད་མ་ཐལ་བར་རློག༔ ཨོྃ་བཾ་མ་ཧཱ་ཀཱི་ལ་ཡ་རུ་ཏྲ་ཏྲཀ་རཀྴ་རྦད་རྦད་སྲོག་ལ་ཡཾ་ཡཾ་ཙིཏྟ་བཾ་རིལ་ནན༔ དེ་ནས་ཕཊ྄ཿདྲག་པོས་སྤར་ཏེ་མཁའ་སྤྱོད་ཞིང་དུ་དྲངས༔ ལྷག་མ་ཤ་ཁྲག་མཚོན་ཆ་རེ་རེས་བསྒྲལ་ནས་འབུལ་བ་ནི༔
བསྐུལ་དང་སྦྲགས་ཏེ༔ ཧཱུྃ་ཧཱུྃ་ཧཱུྃ༔ རབ་འཇིགས་དུར་ཁྲོད་ཤ་ཟ་སྲིན་པོའི་ཡུལ༔ གནས་ཆེན་ཉེར་གཅིག་སྤྲུལ་པའི་ཕོ་བྲང་ནས༔ དྲག་རྩལ་ཀུན་དགའ་གཞོན་ནུ་སྐུར་བཞེངས་ཤིག༔ རྔམ་པ་ཚང་ཚིང་ཏི་སེའི་གནས་མཆོག་ནས༔ མགོན་པོ་སིཾ་ཧ་ཁྲག་འཐུང་སྐུར་བཞེངས་ཤིག༔ ཆུ་བར་གནས་སོགས་ཙཱ་རི་མཁའ་སྤྱོད་ནས༔ ལྷ་བཙན་ནག་པོ་སྲོག་བདག་སྐུར་བཞེངས་ཤིག༔ གཟེ་རྒྱལ་གནས་དང་རོང་བཙན་གངས་རིའི་གནས༔
དགྲ་ལྷ་གྷ་ཡ་དྷ་ར་སྐུར་བཞེངས་ཤིག༔ དཔལ་རི་པདྨ་སྦས་ཡུལ་གནས་མཆོག་ནས༔ བསྟན་པའི་ལས་མཛད་སེང་གདོང་ཡབ་ཡུམ་བཞེངས༔ ཕྱོགས་མཚམས་ལས་བཞིའི་ཐ་ཚིག་གནས་མཆོག་ནས༔ དྲག་ཆེན་སྲོག་ལེན་ཤན་པའི་དམག་ཚོགས་བཞེངས༔ རྦད་བསྐུལ་ཐུགས་དམ་གཉན་པོའི་དུས་ལ་བབ༔ ཤ་ཁྲག་འདི་བཞེས་གདུག་པའི་དགྲ་བགེགས་སྒྲོལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་དཔལ་ཆེན་ཞིང་སྐྱོང་ལྷ་ཚོགས་རྣམས་དམག་དཔུང་དུ་བསྐྱེད་ནས་དགྲ་བོའི་གཡུལ་ངོ་བཟློགས་པར་བསམ༔ ཧཱུྃ་ཧཱུྃ་ཧཱུྃ༔
མི་མངོན་མཁའ་སྤྱོད་དག་པ་དབྱིངས་ཀྱི་ཞིང་༔ དུག་ལྔ་བསྒྲལ་མཛད་ཁྲག་འཐུང་ཕོ་བྲང་ནས༔ འཁོར་ལོ་སྡོམ་པ་ཁྱབ་བདག་ཧེ་རུ་ཀཿ རིག་འཛིན་རྒྱལ་བ་ཀུན་འདུས་ལྷ་ཚོགས་རྣམས༔ ཐུགས་རྗེ་ཐོགས་མེད་ནུས་རྩལ་དཔའ་བའི་སྟོབས༔ གཟི་བྱིན་ཕོ་བྲང་དྲག་པོ་དབྱིངས་ནས་བསྐུལ༔ དམ་རྫས་བདུད་རྩི་འབར་བ་འདི་བཞེས་ལ༔ དམག་དཔུང་སྐྱེད་ཅིག་དགྲ་ཡུལ་ཆམ་ལ་ཕོབ༔ རིག་འཛིན་སྒྲུབ་པ་པོ་ལ་རྒྱབ་རྟེན་མཛོད༔ ཧཱུྃ་ཧཱུྃ་ཧཱུྃ༔
བསྐལ་པའི་མེ་ལྟར་འབར་བ་འཁྲུགས་པའི་དབུས༔ དུར་ཁྲོད་རབ་འབར་ཙཱ་རིའི་ཕོ་བྲང་ནས༔ སྣང་སྲིད་གདུག་པའི་གཡུལ་འཇོམས་དཔའ་བོ་ཆེ༔ སངས་རྒྱས་བསྟན་པའི་བྱ་ར་སེང་གདོང་རྔམ༔ དཔལ་མགོན་ཞིང་སྐྱོང་རྒྱལ་པོ་དམག་ལ་བསྐུལ༔ མཐུ་སྟོབས་དཔའ་བའི་རྩལ་ཤུགས་མྱུར་དུ་སྐྱེད༔ ཕོ་རྒྱུད་ཆོས་སྐྱོང་དམག་ཚོགས་བྱེ་བ་འབུམ༔ སེངྒེའི་ང་རོ་ཧཱུྃ་སྒྲ་དི་རི་རི༔ ཕོ་ཉ་དགྲ་བོའི་སྲོག་ལེན་ཤ་ར་ར༔ དར་ནག་རུ་མཚོན་གཡབ་མོ་ལིངས་སེ་ལིང་༔
གནམ་ལྕགས་ཨུར་མོའི་གོ་ཆ་སི་ལི་ལི༔ སྟག་རལ་གཟིག་ཤུབས་རལ་གྲི་ལྷབས་སེ་ལྷབ༔ དར་དམར་ཕོད་ག་མུན་རུབ་ལྷུབས་སེ་ལྷུབ༔ ཟོར་མདའ་ནག་པོའི་དབལ་ཁ་ཤ་ར་ར༔ ཅང་ཤེས་ནག་པོས་འདུར་ལྡིང་ཆེམས་སེ་ཆེམ༔ ཡང་སྤྲུལ་ལྷ་བཙན་བྱེ་བ་གྲངས་མེད་འགྱེད༔ ཕ་རོལ་བྱད་མ་དམིགས་པའི་དགྲ་བོ་འདི༔ མྱུར་དུ་ཆོམས་ལ་རྣམ་ཤེས་རྟེན་དང་ཕྲོལ༔ ཕོ་རྒྱུད་མགོན་པོ་ཆོས་སྐྱོང་དུས་ལ་བབ༔ ཤ་ཁྲག་དམར་ཆེན་རྒྱ་མཚོ་འདི་བཞེས་ལ༔
ཕ་རོལ་བྱད་མ་གདུག་པའི་གཡུལ་ངོ་འདི༔ བསྐལ་པའི་དྲག་སྤྱོད་འཁྲུགས་ལྟར་ཆམ་ལ་ཕོབ༔ ལོག་འདྲེན་བྱད་མའི་དམག་ཚོགས་བདུད་རིགས་འདི༔ དམག་དཔོན་སོད་ལ་དམག་མི་མྱུར་དུ་གཏོར༔ གོ་ཆ་བཤུས་ལ་མཚོན་ཆ་དུམ་བུར་ཐོངས༔ མི་རྟ་ཕྱེས་ལ་ནང་ཚན་ཕྱེ་མར་དཀྲུགས༔ མགྱོགས་པའི་རྒྱུད་ཆིངས་དཔུང་པ་མྱུར་དུ་ཆོགས༔ དྲེགས་པ་སྲོག་ལ་དབང་ཞིང་ཤ་ཁྲག་རོལ༔ བཟློག་གོ་ཕ་རོལ་བྱད་མའི་གཡུལ་ངོ་ཟློག༔ ལྟས་ངན་བརྒྱད་ཅུའི་ཆོ་འཕྲུལ་དགྲ་ལ་ཕོབ༔
མི་རུང་སྣ་དགུ་ཡམས་ནད་དགྲ་ལ་ཕོབ༔ ཐུགས་དམ་གནད་ནས་བསྐུལ་ལོ་མཐུ་མ་ཆུང་༔ རིག་འཛིན་སྔོན་གྱི་ཐ་ཚིག་དམ་མ་གཡེལ༔ དྲག་རྩལ་དུས་ལ་བབ་བོ་ས་མ་ཡ༔ ཉེས་ཅན་དགྲ་བོའི་དམག་ཚོགས་ཆམ་ལ་ཕོབ༔ དམག་བསྐུལ་མདོས་ཟོར་དྲག་པོའི་སྣ་དྲོངས་ཤིག༔ ཨོྃ་མ་ཧཱ་ཀ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿམ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཡུམ་གྱི་བཟློག་པ་བསྐུལ་བ་ནི༔
ཧཱུྃ་བྷྱོཿ ཤ་ཁྲག་རྒྱ་མཚོ་དམར་ནག་འཁྲིགས་པ་ཡི༔ རབ་འཇིགས་ཤ་ཟ་མཁའ་འགྲོའི་ཕོ་བྲང་ནས༔ སྲོག་ལེན་བདུད་མོ་སེང་གདོང་ལས་ལ་བསྐུལ༔ མྱུར་མགྱོགས་ཤ་ཟའི་དམག་ཚོགས་དགྲ་ལ་དྲོངས༔ མོ་རྒྱུད་མ་མོའི་དམག་ཚོགས་བྱེ་བ་འབུམ༔ སེངྒེའི་ང་རོ་འབྲུག་སྒྲ་འུ་རུ་རུ༔ ལས་མཁན་དྲག་པོའི་བླ་འགུགས་ཞུངས་སེ་ཞུང་༔ འདྲེ་མོའི་དམག་ཚོགས་གཡབ་མོ་ལིངས་སེ་ལིང་༔ ཏྲི་ཤུལ་རྣོ་མཚོན་མེ་འབར་ལྷབས་སེ་ལྷབ༔
ཐོད་ཟོར་གཏོར་མའི་ཟོར་མདའ་ལམས་སེ་ལམ༔ འོད་ལྡན་ཟངས་ཀྱི་གོ་ཁྲབ་ཟེངས་སེ་ཟེང་༔ ཕོད་དམར་ལྷབ་ལྷུབ་ཁྲག་མདངས་ཏ་ལ་ལ༔ བཙན་རྟ་དམར་པོས་འདུར་ལྡིང་ཁྱུགས་སེ་ཁྱུག༔ ཡང་སྤྲུལ་ཤ་ཟ་བྱེ་བ་ས་ཡ་འགྱེད༔ སྲོག་གཅོད་དབུགས་སྡུད་བཀའ་ཡི་བྱ་ར་འབུམ༔ དགྲ་བོའི་མི་ནོར་ཡུལ་ཞིང་ཐལ་བར་རློག༔ ཕ་རོལ་བྱད་མ་གདུག་པའི་གཡུལ་ངོ་འདི༔ ད་ལྟ་ཉིད་དུ་སྐད་ཅིག་ཆམ་ལ་ཕོབ༔ དགྲ་བོ་བདུན་རྒྱུད་རིགས་རྒྱུད་རྩད་ནས་ཆོད༔
སྔ་དགྲ་ཕྱི་དགྲ་ད་དགྲ་རྡུལ་དུ་རློག༔ མ་རྒྱུད་མ་མོ་མཁའ་འགྲོའི་དུས་ལ་བབ༔ ཤ་ཁྲག་དམར་ཆེན་རྒྱ་མཚོ་འདི་བཞེས་ལ༔ ཕ་རོལ་བྱད་མ་གདུག་པའི་གཡུལ་ངོ་འདི༔ བསྐལ་པའི་དྲག་སྤྱོད་འཁྲུགས་ལྟར་ཆམ་ལ་ཕོབ༔ ལོག་འདྲེན་བྱད་མའི་དམག་ཚོགས་བདུད་རིགས་འདི༔ དམག་དཔོན་སོད་ལ་དམག་མི་མྱུར་དུ་གཏོར༔ གོ་ཆ་བཤོས་ལ་མཚོན་ཆ་དུམ་བུར་ཐོངས༔ མི་རྟ་ཕྱེས་ལ་ནང་ཚན་ཕྱེ་མར་དཀྲུགས༔ མགྱོགས་པའི་རྒྱུད་ཆིངས་དཔུང་པ་མྱུར་དུ་ཆོགས༔
དྲེགས་པ་སྲོག་ལ་དབང་ཞིང་ཤ་ཁྲག་རོལ༔ བཟློག་གོ་ཕ་རོལ་བྱད་མའི་གཡུལ་ངོ་ཟློག༔ ལྟས་ངན་བརྒྱད་ཅུའི་ཆོ་འཕྲུལ་དགྲ་ལ་ཕོབ༔ མི་རུང་སྣ་དགུ་ཡམས་ནད་དགྲ་ལ་ཕོབ༔ ཐུགས་དམ་གནད་ནས་བསྐུལ་ལོ་མཐུ་མ་ཆུང་༔ རིག་འཛིན་སྔོན་གྱི་ཐ་ཚིག་དམ་མ་གཡེལ༔ དྲག་རྩལ་དུས་ལ་བབ་བོ་ས་མ་ཡ༔ ཉེས་ཅན་དགྲ་བོའི་དམག་ཚོགས་ཆམ་ལ་ཕོབ༔ དམག་བསྐུལ་མདོས་ཟོར་དྲག་པོའི་སྣ་དྲོངས་ཤིག༔ ཨོྃ་མ་ཧཱ་ཀ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ
ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿམ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔ དུག་རླངས་སེར་ནག་འཁྲུགས་པའི་དབུས་ཉིད་དུ༔ ལས་ཀྱི་སྲོག་བདག་ཡབ་ཡུམ་བམ་རོའི་གཟུགས༔ ནད་ཀྱི་རླངས་འཕྲོ་དྲི་ངན་ཕྱོགས་བཅུར་ཁྱབ༔ གཅེར་བུ་མི་ལུས་སྡེར་མོ་རབ་ཏུ་བགྲད༔ འཆི་བདག་སྤྲུལ་པའི་རོ་ལངས་དམག་ཚོགས་བསྐུལ༔ བམ་ཆེན་སྡེ་དྲུག་གད་མོ་ལྷངས་སེ་ལྷང་༔ ཞལ་ནས་ནད་ཡམས་ཁ་ཕྲུ་ཆི་ལི་ལི༔
བྷྱོ་བཟློག་སྒྲ་སྒྲོགས་ལག་རྡེབ་ཁྲིགས་སེ་ཁྲིག༔ རྐང་པས་དམར་ནག་གཏོར་ཟོར་ཤ་ར་ར༔ སྐུ་ལ་ན་བུན་སྐྱི་བུན་ཐུ་ལུ་ལུ༔ ཡང་སྤྲུལ་སྡོམ་སྡིག་ཕོ་ཉ་ཚུབས་སེ་ཚུབ༔ བྱད་མ་འདྲེ་རྒོད་དམག་ཚོགས་ཆམ་ལ་ཕོབ༔ དམ་སྲི་ཕོ་མོའི་བླ་སྲོག་སྙིང་ཁྲག་དྲོངས༔ གསོན་འདྲེ་ཤི་འདྲེ་ཡུལ་འདྲེ་རྡུལ་དུ་རློག༔ མི་ཁ་ཕུང་ཐལ་སྟོང་བའི་སྙིང་ཁྲག་རོལ༔ སྤྲུལ་པའི་བམ་ཆེན་དམག་ཚོགས་དུས་ལ་བབ༔ ཤ་ཁྲག་དམར་ཆེན་རྒྱ་མཚོ་འདི་བཞེས་ལ༔
ཕ་རོལ་བྱད་མ་གདུག་པའི་གཡུལ་ངོ་འདི༔ བསྐལ་པའི་དྲག་སྤྱོད་འཁྲུགས་ལྟར་ཆམ་ལ་ཕོབ༔ ལོག་འདྲེན་བྱད་མའི་དམག་ཚོགས་བདུད་རིགས་འདི༔ དམག་དཔོན་སོད་ལ་དམག་མི་མྱུར་དུ་གཏོར༔ གོ་ཆ་བཤོས་ལ་མཚོན་ཆ་དུམ་བུར་ཐོངས༔ མི་རྟ་ཕྱེས་ལ་ནང་ཚན་ཕྱེ་མར་དཀྲུགས༔ མགྱོགས་པའི་རྒྱུད་ཆིངས་དཔུང་པ་མྱུར་དུ་ཆོགས༔ དྲེགས་པ་སྲོག་ལ་དབང་ཞིང་ཤ་ཁྲག་རོལ༔ བཟློག་གོ་ཕ་རོལ་བྱད་མའི་གཡུལ་ངོ་ཟློག༔ ལྟས་ངན་བརྒྱད་ཅུའི་ཆོ་འཕྲུལ་དགྲ་ལ་ཕོབ༔
མི་རུང་སྣ་དགུ་ཡམས་ནད་དགྲ་ལ་ཕོབ༔ ཐུགས་དམ་གནད་ནས་བསྐུལ་ལོ་མཐུ་མ་ཆུང་༔ རིག་འཛིན་སྔོན་གྱི་ཐ་ཚིག་དམ་མ་གཡེལ༔ དྲག་རྩལ་དུས་ལ་བབ་བོ་ས་མ་ཡ༔ ཉེས་ཅན་དགྲ་བོའི་དམག་ཚོགས་ཆམ་ལ་ཕོབ༔ དམག་བསྐུལ་མདོས་ཟོར་དྲག་པོའི་སྣ་དྲོངས་ཤིག༔ ཨོྃ་མ་ཧཱ་ཀ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔
ཧཱུྃ༔ ཤར་གྱི་ཕྱོགས་ནས་དྲེགས་པའི་དམག་འདྲེན་པ༔ སྲོག་བདག་རྨ་གཉན་སྤོམ་ར་དམག་ལ་བཞེངས༔ ཤར་ཕྱོགས་དམག་གི་དཔུང་བསྐྱེད་རུ་མཚོན་ཕྱོར༔ དམ་ཉམས་དགྲ་བོའི་ཡུལ་དུ་དམག་འདྲེན་ནོ༔ དཀར་པོ་ལྷ་དམག་མཚོན་ཐོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔ ཐོག་མདའ་མཚོན་གྱི་དབལ་ཟོར་ཤ་ར་ར༔ དགྲ་སྲོག་ཧུར་ཐུམ་གཅོད་པའི་དུས་ལ་བབ༔ དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔
དགྲ་བོ་ཤར་ཕྱོགས་དམག་གི་དཔུང་ཚོགས་ཆོམས༔ སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔ སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔ བཟློག་གོ་དགྲ་བོ་དམག་དཔོན་དམག་མི་ཟློག༔ བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔ མི་ཁ་ལྟས་ངན་ཕུང་བྱེད་དགྲ་ལ་སྒྱུར༔ སྔོན་གྱི་ཐ་ཚིག་དུས་བབ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ
ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔ ཤར་ལྷོའི་ནད་བདག་མ་མོའི་དམག་འདྲེན་པ༔ སྔགས་བདག་ལས་ཀྱི་མ་མོ་དམག་ལ་བཞེངས༔ ཤར་ལྷོ་དམག་གི་དཔུང་བསྐྱེད་རུ་མཚོན་ཕྱོར༔ དམ་ཉམས་དགྲ་བོའི་ཡུལ་དུ་དམག་འདྲེན་ནོ༔ དམར་ནག་མ་མོ་མཚོན་ཐོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔
ཐོག་མདའ་མཚོན་གྱི་དབལ་ཟོར་ཤ་ར་ར༔ དགྲ་སྲོག་ཧུར་ཐུམ་གཅོད་པའི་དུས་ལ་བབ༔ དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔ དགྲ་བོ་ཤར་ལྷོའི་དམག་གི་དཔུང་ཚོགས་ཆོམས༔ སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔ སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔ བཟློག་གོ་དགྲ་བོ་དམག་དཔོན་དམག་མི་ཟློག༔ བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔
མི་ཁ་ལྟས་ངན་ཕུང་བྱེད་དགྲ་ལ་སྒྱུར༔ སྔོན་གྱི་ཐ་ཚིག་དུས་བབ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔ ལྷོ་ཕྱོགས་བཙན་རྒོད་དྲེགས་པའི་དམག་འདྲེན་པ༔ ཟངས་བཙན་སྐུ་རྒྱལ་ཤེ་ནེ་དམག་ལ་བཞེངས༔ ལྷོ་ཕྱོགས་དམག་གི་དཔུང་བསྐྱེད་རུ་མཚོན་ཕྱོར༔
དམ་ཉམས་དགྲ་བོའི་ཡུལ་དུ་དམག་འདྲེན་ནོ༔ དམར་པོ་བཙན་དམག་མཚོན་ཐོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔ ཐོག་མདའ་མཚོན་གྱི་དབལ་ཟོར་ཤ་ར་ར༔ དགྲ་སྲོག་ཧུར་ཐུམ་གཅོད་པའི་དུས་ལ་བབ༔ དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔ དགྲ་བོ་ལྷོ་ཕྱོགས་དམག་གི་དཔུང་ཚོགས་ཆོམས༔ སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔ སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔
བཟློག་གོ་དགྲ་བོ་དམག་དཔོན་དམག་མི་ཟློག༔ བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔ མི་ཁ་ལྟས་ངན་ཕུང་བྱེད་དགྲ་ལ་སྒྱུར༔ སྔོན་གྱི་ཐ་ཚིག་དུས་བབ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔
ལྷོ་ནུབ་མགར་བ་དམ་ཅན་དམག་འདྲེན་པ༔ དམ་ཅན་ཤན་པའི་འཁོར་ཚོགས་དམག་ལ་བཞེངས༔ ལྷོ་ནུབ་དམག་གི་དཔུང་བསྐྱེད་རུ་མཚོན་ཕྱོར༔ དམ་ཉམས་དགྲ་བོའི་ཡུལ་དུ་དམག་འདྲེན་ནོ༔ སྨུག་ནག་དམ་ཅན་དམག་ཚོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔ ཐོག་མདའ་མཚོན་གྱི་དབལ་ཟོར་ཤ་ར་ར༔ དགྲ་སྲོག་ཧུར་ཐུམ་གཅོད་པའི་དུས་ལ་བབ༔ དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔ དགྲ་བོ་ལྷོ་ནུབ་དམག་གི་དཔུང་ཚོགས་ཆོམས༔
སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔ སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔ བཟློག་གོ་དགྲ་བོ་དམག་དཔོན་དམག་མི་ཟློག༔ བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔ མི་ཁ་ལྟས་ངན་ཕུང་བྱེད་དགྲ་ལ་སྒྱུར༔ སྔོན་གྱི་ཐ་ཚིག་དུས་བབ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ
ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔ ནུབ་ཕྱོགས་གདུག་པ་ཀླུ་བདུད་དམག་འདྲེན་པ༔ དུག་གི་སྤུ་གྲི་འཁོར་ཚོགས་དམག་ལ་བཞེངས༔ ནུབ་ཕྱོགས་དམག་གི་དཔུང་བསྐྱེད་རུ་མཚོན་ཕྱོར༔ དམ་ཉམས་དགྲ་བོའི་ཡུལ་དུ་དམག་འདྲེན་ནོ༔ སྔོ་ནག་ཀླུ་བདུད་དམག་ཚོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔ ཐོག་མདའ་མཚོན་གྱི་དབལ་ཟོར་ཤ་ར་ར༔
དགྲ་སྲོག་ཧུར་ཐུམ་གཅོད་པའི་དུས་ལ་བབ༔ དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔ དགྲ་བོ་ནུབ་ཕྱོགས་དམག་གི་དཔུང་ཚོགས་ཆོམས༔ སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔ སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔ བཟློག་གོ་དགྲ་བོ་དམག་དཔོན་དམག་མི་ཟློག༔ བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔ མི་ཁ་ལྟས་ངན་ཕུང་བྱེད་དགྲ་ལ་སྒྱུར༔
སྔོན་གྱི་ཐ་ཚིག་དུས་བབ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔ ནུབ་བྱང་འགྱུ་བྱེད་གཟའ་བདུད་དམག་འདྲེན་པ༔ ཀི་ཀང་ཐོག་འབེབས་འཁོར་ཚོགས་དམག་ལ་བཞེངས༔ ནུབ་བྱང་དམག་གི་དཔུང་བསྐྱེད་རུ་མཚོན་ཕྱོར༔ དམ་ཉམས་དགྲ་བོའི་ཡུལ་དུ་དམག་འདྲེན་ནོ༔
ཁམ་ནག་གཟའ་བདུད་དམག་ཚོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔ ཐོག་མདའ་མཚོན་གྱི་དབལ་ཟོར་ཤ་ར་ར༔ དགྲ་སྲོག་ཧུར་ཐུམ་གཅོད་པའི་དུས་ལ་བབ༔ དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔ དགྲ་བོ་ནུབ་བྱང་དམག་གི་དཔུང་ཚོགས་ཆོམས༔ སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔ སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔ བཟློག་གོ་དགྲ་བོ་དམག་དཔོན་དམག་མི་ཟློག༔
བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔ མི་ཁ་ལྟས་ངན་ཕུང་བྱེད་དགྲ་ལ་སྒྱུར༔ སྔོན་གྱི་ཐ་ཚིག་དུས་བབ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིང་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔ བྱང་ཕྱོགས་དགེ་བསྙེན་ཐང་ལྷའི་དམག་འདྲེན་པ༔
གཉན་ཆེན་སྲིད་པའི་ལྷ་ཚོགས་དམག་ལ་བཞེངས༔ བྱང་ཕྱོགས་དམག་གི་དཔུང་བསྐྱེད་རུ་མཚོན་ཕྱོར༔ དམ་ཉམས་དགྲ་བོའི་ཡུལ་དུ་དམག་འདྲེན་ནོ༔ དཀར་གསལ་གཉན་གྱི་དམག་ཚོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔ ཐོག་མདའ་མཚོན་གྱི་དབལ་ཟོར་ཤ་ར་ར༔ དགྲ་སྲོག་ཧུར་ཐུམ་གཅོད་པའི་དུས་ལ་བབ༔ དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔ དགྲ་བོ་བྱང་ཕྱོགས་དམག་གི་དཔུང་ཚོགས་ཆོམས༔ སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔
སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔ བཟློག་གོ་དགྲ་བོ་དམག་དཔོན་དམག་མི་ཟློག༔ བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔ མི་ཁ་ལྟས་ངན་ཕུང་བྱེད་དགྲ་ལ་སྒྱུར༔ སྔོན་གྱི་ཐ་ཚིག་དུས་བབ་ཕྲིན་ལས་མཛོད༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ
མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔ ཧཱུྃ༔ བྱང་ཤར་དཔེ་ཧར་རྒྱལ་ཆེན་དམག་འདྲེན་པ༔ སྙིང་འབྱིན་ཁྲག་འཐུང་རྒྱལ་ཆེན་དམག་ལ་བཞེངས༔ བྱང་ཤར་དམག་གི་དཔུང་བསྐྱེད་རུ་མཚོན་ཕྱོར༔ དམ་ཉམས་དགྲ་བོའི་ཡུལ་དུ་དམག་འདྲེན་ནོ༔ དམར་སྨུག་རྒྱལ་པོའི་དམག་ཚོགས་བྱེ་བ་འབུམ༔ ཁྲབ་རྨོག་རུ་མཚོན་བ་དན་ལྷབས་སེ་ལྷབ༔ ཐོག་མདའ་མཚོན་གྱི་དབལ་ཟོར་ཤ་ར་ར༔ དགྲ་སྲོག་ཧུར་ཐུམ་གཅོད་པའི་དུས་ལ་བབ༔
དགྲ་ཁྲག་རྒྱ་མཚོའི་མཆོད་པ་འདི་བཞེས་ལ༔ དགྲ་བོ་བྱང་ཤར་དམག་གི་དཔུང་ཚོགས་ཆོམས༔ སྔ་དགྲ་ཕྱི་དགྲ་བསྟན་པའི་རུ་ཏྲ་རྣམས༔ སྲོག་གཅོད་དབུགས་ལོངས་ཚེ་ཡི་འདུ་བྱེད་ཤིགས༔ དགྲ་བོ་སྐྱོབ་བྱེད་ཡུལ་མཁར་རྟེན་དང་ཕྲོལ༔ བཟློག་གོ་དགྲ་བོ་དམག་དཔོན་དམག་མི་ཟློག༔ བསྒྱུར་རོ་ལྟས་ངན་སྣ་ཚོགས་དགྲ་ལ་སྒྱུར༔ ལོ་ཟླ་ཞག་ཟའི་སྐག་རྐྱེན་དགྲ་ལ་ཐོངས༔ མི་ཁ་ལྟས་ངན་ཕུང་བྱེད་དགྲ་ལ་སྒྱུར༔ སྔོན་གྱི་ཐ་ཚིག་དུས་བབ་ཕྲིན་ལས་མཛོད༔
ཨོྃ་མ་ཧཱ་ཀཱ་ལ་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཌཱཀྐི་ནཱི་སིཾ་ཧ་མུ་ཁ་ཧཱུྃ་ཕཊ྄ཿཏྲི་ཧྲིཾ་ཛཿ ཏྲི་ཏྲི་ཨ་ཡ་མ་དུ་རུ་ཙ་ཤ་ན་ཀྵེ་ཊ་པ་ལ་དྷརྨ་པཱ་ལ་ཧཱུྃ་ཕཊ྄ཿཏྲི་ཧྲིཾ་ཛཿ མ་ཧཱ་ཀཱ་ལ་སིཾ་ཧ་མུ་ཁ་རྒྱུག་རྒྱུག་བྲེང་བྲེང་བྷྱོ་བྷྱོ་ཟློག་ཟློག༔
ཅེས་དྲག་སྔགས་ཟློག་སྔགས་བཟླས་ཤིང་དགྲ་བོ་ཐལ་མོ་བརྡབ་ཆོག་གིས་ནོན༔ ཨེ་མ་བདག་འདྲ་པདྨ་འབྱུང་གནས་ཀྱིས༔ མ་འོངས་དུས་དང་ས་རྟགས་འདུལ་ཞིང་བཤད༔ ཕྱི་རབས་རྗེས་འཇུག་ཆོས་རྒྱལ་གདུང་བརྒྱུད་ལ༔ དམ་སྲི་ཕུང་སྡེབ་སྡེ་དཔོན་བདུད་ཀྱིས་སྡང་༔ དམ་ལོག་བན་བོན་འཆི་ཚད་སྡུག་འདྲེར་སྐྱེ༔
འགོང་པོ་དགེ་བཤེས་དམག་གི་སྣ་ཐག་འདྲེན༔ དམ་ཉམས་སེར་གཟུགས་རྒྱལ་ཁམས་ཡུལ་གྲུ་དཀྲུག༔ བདུད་བློན་ངན་པས་རྒྱལ་སྲིད་བསྟན་པ་བསྣུབ༔ བོད་ཁམས་རྒྱ་ཧོར་ཀུན་དང་གྷིརྟིས་འཚེ༔ འཛམ་གླིང་ཐ་མ་མི་མིན་འབྱུང་པོས་འཛིན༔ ཆོས་སྲིད་ཟླ་བའི་རི་མོ་ཤུལ་རྗེས་འབྱུང་༔ སྡུག་བསྔལ་ལས་སྨིན་སེམས་ཅན་འཁོར་བར་འཁྱམས༔ ཞེས་གསུངས་སོ༔ དེའི་ཚེ་བཻ་རོས༔ ཀྱེ་མ་ཀྱི་ཧུད་བོད་འབངས་ཨ་ཙ་མ༔
མ་འོངས་ཡང་མཐའ་རྩོད་ལྡན་དུས་འདི་རུ༔ ཆོས་རྒྱལ་རྗེས་འཇུག་སྨོན་ལམ་ལྡན་རྣམས་ལ༔ མ་འོངས་བདུད་ལས་རྒྱལ་བ་གདམས་པའི་གནད༔ སངས་རྒྱས་བསྟན་པ་སྲུང་བའི་ཐབས་ཀ་སྩོལ༔ ཞེས་ཞུས་པས༔ སློབ་དཔོན་ཞལ་ནས༔ ཨེ་མཿལས་ཅན་སྐལ་ལྡན་ལ༔ སངས་རྒྱས་བསྟན་པའི་བྱ་ར་རུ༔ ལས་མགོན་སྒྲུབ་ཐབས་ལས་བྱང་འདི༔ ད་ལྟ་བཻ་རོ་ཁྱོད་དང་ནི༔
ཡེ་ཤེས་གྲོགས་གསུམ་དག་ལ་གདམས༔ སྙིང་དུ་ཆོངས་ལ་གཏེར་དུ་སྦོས༔ ཡང་མཐའ་ཉི་ཤུ་ལ་ཉེ་དུས༔ འདི་འདོན་སྐྱེས་བུ་བློ་གྲོས་ལྡན༔ རྔམ་བྱེད་ཞེ་སྡང་ལོ་འཛིན་པ༔ ཀརྨ་ལས་འབྲེལ་གླིང་ཞེས་གྲགས༔ ཡེ་ཤེས་ཁྱོད་ཀྱི་སྐྱེ་བ་རུ༔ མ་ངེས་སྤྱོད་ལྡན་ཚུལ་ཅན་འབྱུང་༔ ལས་ཅན་གཏེར་སྒོ་མང་རབ་འགྱེད༔ དེ་དུས་ཟབ་ཆོས་འདི་འཕྲད་ཤོག༔
ཀླུ་བདུད་དྲག་པོ་ཟླ་བ་སྐྱོང་༔ མ་ཡེངས་བྱ་ར་ལྷང་ལྷང་གྱིས༔ དམ་ཉམས་ལ་སོགས་བདུད་ཀྱི་རིགས༔ བཀའ་ཡི་ཆད་པ་དྲག་པོ་ཕོབ༔ ཆོས་བདག་བུ་ལ་སྤྲོད་ཅིག་རྒྱ༔ ས་མ་ཡ༔ རྒྱ་རྒྱ་རྒྱ༔ ཟབ་རྒྱ༔ གཏེར་རྒྱ༔ སྦས་རྒྱ༔
གུ་ཧྱ་རྒྱ༔ གཏད་རྒྱ༔ ཐེམ་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ཇོ་བོ་གཟེ་རྒྱལ་གྱི་གངས་ཁྲོད་དམར་ནག་རཀྟའི་མཚོ་ནས་གདན་དྲངས་ཤིང་ཤོག་སེར་ནས་དྲག་པོའི་ཉིན་པར་ཞལ་བཤུས་སོ། ། སརྦ་མངྒ་ལཾ།། །། ན༽ ༈ བསད་ཁང་བཅུ་གཉིས་རིམ་བཞིན་རྒྱུག་བྱང་བསྒྲལ་བ་ཧོམ་བསྐྱེད་ནི། ཧོཿ རང་ཉིད་དཔལ་ཆེན་མདུན་དུ་དྲག་པོའི་སྣོད༔ ལྕགས་ཁང་ནག་པོ་མུན་པ་དགུ་རིམ་ཅན༔
དེ་ནང་དགྲ་བགེགས་བྱད་མ་མངོན་སུམ་གསལ༔ ཕཊ྄ཿ བླ་མ་རྒྱལ་བ་རིགས་འདུས་ཞི་ཁྲོ་དང་༔ བཀའ་སྡོད་ཆོས་སྐྱོང་བཅས་པའི་བདེན་སྟོབས་ཀྱིས༔ བསྟན་དགྲ་སྒོས་དགྲ་གནོད་བྱེད་གང་ཡིན་པ༔ བྱད་མའི་ལིངྒ་འདི་ལ་མྱུར་དུ་ཁུག༔ ཨོྃ་བཛྲ་ཨངྐུ་ཤ་ཛཿ ནྲྀ་ཏྲི་དགྲ་བོ་ཤྭ་ར་མ་ཏྲི་འགྲིམ་ཛཿ ཕུར་ཐུན་བརྡེག་པ་ནི༔ ཧཱུྃ༔
དཔལ་ཆེན་ཁྲག་འཐུང་འབར་བའི་ཐུགས་ཀ་ནས༔ ལས་བྱེད་ཕོ་ཉ་ཤན་པ་བམ་གཉིས་འཕྲོས༔ མེ་ཆུའི་ཚྭ་ངར་འཁྲིགས་པའི་དབལ་ཕུར་གསལ༔ འདྲིལ་ཞིང་ནམ་མཁའི་མཐོངས་ནས་གདབ་པ་ཡིས༔ བྱད་མའི་འདུ་ཕུང་ཤིག་ཅིག་མཱ་ར་ཡ༔ ཨོྃ་བཛྲ་ཏྲི་ཏྲི་བཾ་ཏྲི་མརྒི་ཊ་ཡི་བཾ་བྷྱོ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཅེས་བསྒྲལ་ནས་གཏུབ་ཅིང་བཟློག་པའི་ནང་རིམ་བཞིན་སོ་སོར་འབུལ་བར་བྱའོ། དགེའོ། དགེའོ། དགེའོ།། །།
པ༽ ༈ དཔལ་ལྡན་ཞིང་སྐྱོང་རྔམ་ཀློང་ལས༔ གསེར་སྐྱེམས་གླིང་བཞི་སྒོ་འབྱེད་བཞུགས་སོ༔ ཁྱབ་བདག་ཁྲག་འཐུང་ནག་པོ་ལས༔ གསེར་སྐྱེམས་བྱ་བའི་རིམ་པ་ནི༔ ཐོག་མར་རྔ་གཤང་རོལ་མོ་གཡབ་དར་སོགས་ལེགས་པར་བསྒྲེངས་ནས་དངོས་གཞི་ལ༔ ཧཱུྃ་བྷྱོཿ ཕྱོགས་མེད་ཕྱོགས་དང་བྲལ་བའི་ཕྱོགས་བཅུ་ནས༔ བཞེངས་བསྐུལ་མཁྱེན་གསོལ་གཟིགས་པའི་ལྷ་ཚོགས་རྣམས༔ དེང་འདིར་སྔགས་འཆང་བདག་གི་རྒྱབ་རྟེན་མཛོད༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ བསྟན་པའི་རུ་ཏྲ་བསྒྲལ་བའི་ཕྲིན་ལས་མཛོད༔ ཧཱུྃ༔ རྒྱལ་བའི་དཀྱིལ་འཁོར་ལྷ་སྲུང་གཉན་པོ་རྣམས༔ ཐུགས་དམ་གཉན་པོ་དུས་ལས་མི་འདའ་ཕྱིར༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཟི་བྱིན་ནུས་པའི་རྩལ་དང་ཟོར་དཔུང་བསྐྱེད༔ ཧཱུྃ༔ ལས་བྱེད་ཆེན་པོ་དྲེགས་སྡེ་ཡང་འཁོར་དཔུང་༔ མི་བསྲུན་དགྲ་བགེགས་གཤེད་དུ་འབེབས་པའི་ཚོགས༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མྱུར་མགྱོགས་མཚོན་ཆའི་སྒྱོགས་ཆེན་དགྲ་ལ་ཕོབ༔ ཧཱུྃ༔ ཤར་ཕྱོགས་རྒྱལ་ཆེན་ཡུལ་འཁོར་སྲུང་གི་ཚོགས༔ དྲི་ཟ་གྲུལ་བུམ་གནོད་སྦྱིན་དཔུང་དང་བཅས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ལུས་འཕགས་གླིང་གི་དམག་ཚོགས་དགྲ་ལ་དྲོངས༔ ཧཱུྃ༔ ལྷོ་ཕྱོགས་རྒྱལ་པོ་འཕགས་སྐྱེས་པོ་ཡི་ཚོགས༔ གཤིན་རྗེ་མེ་ལྷ་ཟ་བྱེད་དཔུང་དང་བཅས༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ འཛམ་བུ་གླིང་གི་དམག་ཚོགས་དགྲ་ལ་དྲོངས༔ ཧཱུྃ༔ ནུབ་ཕྱོགས་རྒྱལ་པོ་སྤྱན་མི་བཟང་གི་ཚོགས༔ སྲིན་པོ་ཀླུ་དང་འཕྲོག་བྱེད་དཔུང་དང་བཅས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ བ་གླང་སྤྱོད་ཀྱི་དམག་ཚོགས་དགྲ་ལ་དྲོངས༔ ཧཱུྃ༔ བྱང་ཕྱོགས་རྒྱལ་པོ་རྣམ་ཐོས་སྲས་ཀྱི་ཚོགས༔ རླུང་ལྷ་དབང་ལྡན་བགེགས་ཀྱི་དཔུང་དང་བཅས༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ སྒྲ་མི་སྙན་གྱི་དམག་ཚོགས་དགྲ་ལ་དྲོངས༔ ཧཱུྃ༔ ལོ་ཟླ་དུས་དང་ཚེས་གྲངས་ཆུ་ཚོད་ཀྱི༔ སྲིད་པར་འགྱུ་བའི་གདོང་གནས་མ་ལུས་ཀུན༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཟོར་ལམ་ཕྱེས་དང་ཕྱོགས་སུ་ད་བཟུར་ཅིག༔ ཨོྃ་ལོ་ཀ་པཱ་ལ་ཡ་པཉྩ་ཨ་མྲྀ་ཏ་སྭཱ་ཧཱ༔ ཞེས་པས་གསེར་སྐྱེམས་གླིང་བཞིར་མཆོད་ནས༔ སྣང་སྲིད་སྡེ་བརྒྱད་ཀྱི་ཟོར་ལམ་དབྱེ་བར་བསམ༔
མདོས་ཀྱི་སྒོ་དབྱེ་བ་ནི༔ ཧཱུྃ༔ ཕོ་བྲང་ཕྱོགས་བཞི་ལ་གནས་པའི༔ བསྟན་པའི་ལས་མཛད་ཆོས་སྐྱོང་རྣམས༔ བཞེངས་ཤིག་བཞེངས་ཤིག་དབྱིངས་ནས་བཞེངས༔ གསེར་སྐྱེམས་གཉན་པོ་འདི་བཞེས་ལ༔ ཐོད་མཁར་གླིང་བཞིའི་སྒོ་ཕྱེས་ནས༔ དྲེགས་པ་སྡེ་བརྒྱད་དམག་ལ་ཆོས༔ དམག་དཔུང་བསྐྱེད་ལ་རུ་མཚོན་ཕྱོར༔ ལས་བྱེད་ཡིན་ནོ་རྩལ་མ་ཞན༔
མངོན་རྟགས་ཡིན་ནོ་མཐུ་མ་ཆུང་༔ མངོན་སྤྱོད་ཡིན་ནོ་བང་མ་བུལ༔ དགྲ་ལྷ་ཡིན་ནོ་རྒྱང་མ་རིང་༔ དགྲ་ཤ་ཁྲག་མཆོད་འདི་བཞེས་ལ༔ ལས་བཞི་མཐུ་དཔུང་བསྐྱེད་དུ་གསོལ༔ ཨོྃ་མ་ཧཱ་ཀཱ་ལ་སིཾ་ཧ་མུ་ཁ་སི་ན་ར་མ་དུ་ཏྲི་ཕུ་ཏྲི་སརྦ་ས་མ་ཡ་སྡེ་བརྒྱད་དྲེགས་སྡེ་ཡང་འཁོར་བཅས་ཀྱི་ཞལ་དུ་ཁ་ཁ་ཁཱ་ཧི༔ ཞེས་པས་མདོས་སྨན་རཀ་གིས་བྲན་ནས་གཏོར་མ་སྟེགས་སུ་དཔག༔ ཕྲིན་ལས་ཀྱི་བསྐུལ་ཚར་གཅིག་བཏང་༔ མངོན་སྤྱོད་ཅི་བཅོལ་དོན་ལ་སྦྱར༔ ས་མ་ཡ༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པས་གདན་དྲངས་ཤིང་ཤོག་སེར་ནས་ཕབ་པའོ། དགེའོ།། །། ཕ༽ ༈ ཚེ་འགུགས་པ་ནི།
ཧཱུྃ༔ རིག་འཛིན་འདུས་པའི་དཀྱིལ་འཁོར་རྒྱ་མཚོ་ཡི༔ མགྱོགས་མ་སྒོ་སྐྱོང་མདའ་དར་བུམ་པ་འཛིན༔ སྣང་སྲིད་ཚེ་བསོད་བཅུད་བསྡུས་བདག་ལ་ཐིམ༔ ཨོྃ་བཛྲ་གུ་རུ་ཨཱ་ཡུརྫྙཱ་ན་ཧྲཱིཿ ཞེས་དབང་དང་ཚེ་སྒྲུབ་བྱ༔ ༈ གཏང་རག་མཆོད་བསྟོད་ནི། ཧཱུྃ༔ དབང་པོ་ལྔ་དང་ཤ་ཆེན་ལྔ༔ རྫས་ཆེན་ལྔ་དང་སྨན་གཏོར་ལྔ༔
རཀྟ་ལ་སོགས་སྦྱོར་སྒྲོལ་རྫས༔ མཐུན་པའི་དམ་རྫས་སྣ་ཚོགས་འདི༔ མགོན་པོ་འཁོར་དང་བཅས་ལ་འབུལ༔ བསྟན་པ་བསྲུང་ཕྱིར་བཞེས་སུ་གསོལ༔ ཨོྃ་ཨཱཿཧཱུྃ༔ བཛྲ་པུཥྤེ? སོགས་ ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཁ་ཁ་ཁཱ་ཧི༔ བསྟོད་པ་ནི༔ ཧཱུྃ༔ ཆོས་དབྱིངས་ངང་ལས་རབ་ཁྲོས་ནག་པོ་ཆེ༔
འཇིགས་བྱེད་དཔའ་བོ་འབར་བའི་གར་དགུ་ལྡན༔ མཐུ་སྟོབས་དབང་ཕྱུག་ལེགས་ལྡན་སེངྒེའི་གདོང་༔ དཔལ་འབར་ཆེན་པོ་ཁྱོད་ལ་བདག་བསྟོད་དོ༔ ཕྱག་འཚལ་བསྟོད་པ་ནི༔ ཧཱུྃ༔ མེ་ལྟར་གཡོ་བ་དྲེགས་ཆེན་སྡེ༔ དྲག་པོ་བདུད་འདུལ་ལྷ་ཚོགས་ལ༔ བཀའ་གསང་བསྟན་པ་རྒྱས་པའི་ཕྱིར༔ གུས་པའི་ཡིད་ཀྱིས་ཕྱག་འཚལ་བསྟོད།། །། བ༽
༈ དཔལ་ལྡན་ཞིང་སྐྱོང་མགོན་པོ་མ་ཧཱ་ཀཱ་ལ་ཡི༔ རྟེན་གཟུགས་རྒྱུན་གསོལ་ཁམས་གསུམ་ཟིལ་གནོན་བཞུགས་སོ༔ མགོན་པོ་མ་ཧཱ་ཀཱ་ལ་ཁྲག་འཐུང་བསྟོད༔ མངའ་གསོལ་གསེར་སྐྱེམས་བཏང་བའི་རིམ་པ་ནི༔ དཔལ་གཏོར་ཆེ་བ་དཀར་དམར་མཛེས་པས་བརྒྱན༔ ཆུང་བ་དགུས་བསྐོར་ཡུམ་དང་སྡེ་བརྒྱད་དོ༔ ཤ་ཁྲག་དག་གིས་ལེགས་བརྒྱན་གསེར་སྐྱེམས་བཤམ༔ རིན་ཆེན་འབྲུ་སྣ་ལྔ་སོགས་རྫས་ཀྱི་མཆོད༔ རྐང་གླིང་རོལ་མོ་སྒྲོགས་ཤིང་གསུར་ཆེན་བཏང་༔ དར་ནག་རུ་དར་བསྒྲེངས་ཤིང་ལྷ་རྟེན་འཛུགས༔
དེ་ནས་ངག་སྙན་གདུང་དབྱངས་ཚུལ་ལྡན་ངང་༔ ཧཱུྃ་ཧཱུྃ་ཧེ་ཡ་ཧི་ཧཱུྃ་ལ་ཡེ་ནི་བྷྱོ་ཡ༔ ཧཱུྃ༔ འོག་མིན་ཕྱོགས་བཅུ་དག་པ་དཔལ་རིའི་ཞིང་༔ སྦས་ཡུལ་གངས་གནས་ཉེར་གཅིག་སོ་བདུན་ནས༔ དཔལ་མགོན་ཞིང་སྐྱོང་སེང་གདོང་བཀའ་སྡོད་བཅས༔ གདུག་པ་འདུལ་བའི་སླད་དུ་སྤྱན་འདྲེན་ནོ༔ ཉམས་པའི་དགྲ་བགེགས་བསྒྲལ་ཕྱིར་གཤེགས་སུ་གསོལ༔ དུར་ཁྲོད་ཕོ་བྲང་དྲག་པོའི་གནས་མཆོག་འདིར༔ སངས་རྒྱས་བསྟན་པ་བསྲུང་ཕྱིར་བརྟན་པར་བཞུགས༔
དམ་རྫས་མངའ་གསོལ་འབུལ་ལོ་སྔགས་བསྟན་སྲུངས༔ ཧཱུྃ༔ ཞིང་སྐྱོང་མ་ཧཱ་ཀཱ་ལ་དམ་ལ་འདུས༔ དྲེགས་བྱེད་གྷ་ཡ་དྷ་ར་དམ་ལ་འདུས༔ མཐུ་སྟོབས་ཀུན་དགའ་གཞོན་ནུ་དམ་ལ་འདུས༔ བདུད་མགོན་འཇིགས་བྱེད་སེང་གདོང་དམ་ལ་འདུས༔ ལྷ་བཙན་ནག་པོ་མྱུར་མགྱོགས་དམ་ལ་འདུས༔ རོང་བཙན་ཆེན་པོ་ཁྲག་འཐུང་དམ་ལ་འདུས༔ གཏེར་སྲུང་ཆེན་པོ་དཔལ་འབར་དམ་ལ་འདུས༔ དགྲ་ལྷ་ཆེན་པོ་མངོན་རྒྱུག་དམ་ལ་འདུས༔
བྷྱོཿ ཡུམ་མཆོག་དྲག་མོ་སེང་གདོང་དམ་ལ་འདུས༔ སྤྲུལ་པ་བམ་རོ་ཕོ་མོ་དམ་ལ་འདུས༔ དྲེགས་པ་སྡེ་བརྒྱད་ཡང་འཁོར་དམ་ལ་འདུས༔ ཤ་ཟ་བཙན་རྒོད་སྟོང་སྡེ་དམ་ལ་འདུས༔ དམ་ལ་འདུས་སོ་སྔོན་གྱི་ཐ་ཚིག་དགོངས༔ སྔ་མའི་གཏང་རག་བཏང་ངོ་གཞུངས་མ་ངན༔ ཕྱི་མའི་ཞུ་རྟེན་འབུལ་ལོ་རྒྱང་མ་རིང་༔ ད་ལྟའི་གསོལ་མཆོད་འབུལ་ལོ་དམ་མ་གཡེལ༔ ལས་བཞིའི་ཕྲིན་ལས་བཅོལ་ལོ་མཐུ་མ་ཆུང་༔
སྡེ་བཞིའི་དགྲ་ལ་རྦད་དོ་རྩལ་མ་ཞན༔ བསྟན་པའི་བྱ་ར་བཅོལ་ལོ་ཕྲག་མ་དོག༔ རྟེན་རྫས་མཆོད་པ་འབུལ་ལོ་མགུ་མ་དཀའ༔ བདག་གི་རྒྱུན་དུ་འབོད་དོ་སྙན་མ་སྲ༔ སྔགས་འཆང་བདག་དང་ཁྱོད་ཀྱི་དམ་ཚིག་ནི༔ སྲོག་ལ་བབ་ཀྱང་བརྩེ་བའི་དོན་སྩོལ་ཅིག༔ ཧཱུྃ༔ བདུད་རྩི་རྣམ་ལྔ་དམ་རྫས་ཛ་གད་ཆང་༔ དགྲ་བགེགས་དབང་པོའི་མེ་ཏོག་རི་ལྟར་སྤུངས༔ ཤ་ཁྲག་དོན་སྙིང་རྣམ་ལྔ་རྫ་ལྟར་ཉིལ༔
སྤྱན་གཟིགས་གཡབ་དར་ནག་པོ་སྤྲིན་ལྟར་གཡོ༔ རྐང་གླིང་སྒྲ་ལྡན་རོལ་མོ་འབྲུག་ལྟར་ལྡིར༔ ཤ་ཆེན་སྤོས་ཀྱི་གསུར་དུད་སྤྲིན་ལྟར་གཡོ༔ སྦྱོར་སྒྲོལ་སྤྱན་གཟིགས་ཕྱི་ནང་གསང་མཆོད་ནི༔ མགོན་པོ་སེང་གདོང་ཆེན་པོ་བརྟེན་ཕྱིར་འབུལ༔ སངས་རྒྱས་བསྟན་པ་བསྲུང་ཕྱིར་མངའ་གསོལ་ལོ༔ དྲེགས་བྱེད་གྷ་ཡ་དྷ་ར་བརྟེན་ཕྱིར་འབུལ༔ དམ་ཆོས་བསྟན་པ་རྒྱས་པར་མངའ་གསོལ་ལོ༔ མཐུ་སྟོབས་ཀུན་དགའ་གཞོན་ནུ་བརྟེན་ཕྱིར་འབུལ༔ བརྒྱུད་འཛིན་སྡེ་དགོན་སྐྱོང་བར་མངའ་གསོལ་ལོ༔
ལྷ་བཙན་ནག་པོ་མྱུར་མགྱོགས་བརྟེན་ཕྱིར་འབུལ༔ གསང་སྔགས་སྐྱོང་བའི་སྒྲོན་མེ་མངའ་གསོལ་ལོ༔ རོང་བཙན་ཆེན་པོ་ཁྲག་འཐུང་བརྟེན་ཕྱིར་འབུལ༔ དམ་ཉམས་དགྲ་བགེགས་བསྒྲལ་བར་མངའ་གསོལ་ལོ༔ བསྟན་སྲུང་ཆེན་པོ་དཔལ་འབར་བརྟེན་ཕྱིར་འབུལ༔ ཟབ་ཆོས་བསྟན་པ་རྒྱས་པར་མངའ་གསོལ་ལོ༔ དགྲ་ལྷ་ཆེན་པོ་མངོན་རྒྱུག་བརྟེན་ཕྱིར་འབུལ༔ ལུས་དང་གྲིབ་བཞིན་འགྲོགས་པར་མངའ་གསོལ་ལོ༔ ཕོ་ལྷ་ཆེན་པོ་རྒྱལ་མཚན་བརྟེན་ཕྱིར་འབུལ༔ ཁམས་གསུམ་དབང་དུ་བསྡུས་པར་མངའ་གསོལ་ལོ༔
བྷྱོཿ ཡུམ་མཆོག་དྲག་མོ་སེང་གདོང་བརྟེན་ཕྱིར་འབུལ༔ གསང་སྔགས་གྲོགས་ཀྱི་ལྷ་མོར་མངའ་གསོལ་ལོ༔ དབྱངས་ཅན་ཡིད་འོང་ལྷ་མོ་བརྟེན་ཕྱིར་འབུལ༔ འབྱོར་དྲུག་རྒྱས་ཤིང་སྡུད་པར་མངའ་གསོལ་ལོ༔ དཔལ་འབར་དབྱིངས་ཀྱི་ལྷ་མོ་བརྟེན་ཕྱིར་འབུལ༔ སྣང་སྲིད་བྲན་དུ་ཁོལ་བར་མངའ་གསོལ་ལོ༔ པདྨ་ཌཱཀྐིའི་རྣལ་འབྱོར་བརྟེན་ཕྱིར་འབུལ༔ རྩ་རླུང་བདེ་དྲོད་རིག་མར་མངའ་གསོལ་ལོ༔ མདངས་ལྡན་དྲི་ཟའི་སྲས་མོ་བརྟེན་ཕྱིར་འབུལ༔
ཟབ་ཆོས་སྤེལ་བའི་གྲོགས་མོར་མངའ་གསོལ་ལོ༔ སྔགས་བདག་རལ་གཅིག་མ་མོ་བརྟེན་ཕྱིར་འབུལ༔ དམ་ཉམས་སྲོག་གི་ཤན་པར་མངའ་གསོལ་ལོ༔ ཧཱུྃ་ཡ་བྷྱོཿ ཐུགས་སྤྲུལ་བམ་རོ་ཕོ་མོ་བརྟེན་ཕྱིར་འབུལ༔ ཕ་རོལ་ལག་སྙིང་བསྒུལ་བར་མངའ་གསོལ་ལོ༔ ཤན་པ་ལྷ་སྲིན་སྡེ་བརྒྱད་བརྟེན་ཕྱིར་འབུལ༔ ལོག་འདྲེན་ཆམ་ལ་འབེབ་པར་མངའ་གསོལ་ལོ༔ ཡང་འཁོར་སྲོག་གཅོད་ཕོ་ཉ་བརྟེན་ཕྱིར་འབུལ༔ དགྲ་བོ་དོན་སྙིང་ལེན་པར་མངའ་གསོལ་ལོ༔
སྤྲུལ་པའི་བྱ་གཅན་སྟོང་སྡེ་བརྟེན་ཕྱིར་འབུལ༔ བསྟན་པའི་རུ་ཏྲ་འཇོམས་པར་མངའ་གསོལ་ལོ༔

གསང་བའི་དཀྱིལ་འཁོར་ཡོངས་རྫོགས་བརྟེན་ཕྱིར་འབུལ༔ སྒྲུབ་མཆོག་བདག་གི་སྲུང་མར་མངའ་གསོལ་ལོ༔ གསོལ་ལོ་མཆོད་དོ་སྔོན་གྱི་དམ་ཚིག་དགོངས༔ དགྱེས་པར་དགོངས་ཤིག་ཞིང་སྐྱོང་མགོན་པོའི་ཚོགས༔ རྣལ་འབྱོར་བདག་ཅག་མི་ནོར་དགོན་སྡེ་བཅས༔ དཔལ་ལྡན་ཞིང་སྐྱོང་ཁྱེད་ལ་གཉེར་དུ་གཏད༔ ཉིན་མཚན་དུས་དྲུག་སྲུང་བའི་མེལ་ཚེ་མཛོད༔ དེ་ནས་རྟེན་གཟུགས་པ་ནི༔ མཆོད་པ་གསོལ་ཞིང་རོལ་མོ་བསྒྲག༔ ཧཱུྃ༔ རྔ་ཐུག་ནག་པོ་ཁམས་གསུམ་ཟིལ་གནོན་འདི༔
ཕ་རོལ་གཡུལ་ལས་རྒྱལ་བའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ གཡབ་དར་ནག་པོ་ཕ་རོལ་རྒོལ་འཇོམས་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ རུ་མཚོན་ནག་པོ་རླུང་གི་འཁོར་ལོ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔
མགོན་པོ་ཞིང་སྐྱོང་བདག་དང་མ་འབྲལ་ཅིག༔ ཟེར་ལྡན་འོད་ཕྲེང་བ་དན་རྒྱལ་མཚན་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ སྲིད་པའི་ཚ་ཟེར་རལ་གྲི་འོད་ལྡན་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ མ་རུངས་སྙིང་འབྱིན་ཁ་ཊྭཱཾ་དགྲ་སཏྭ་འདི༔
དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ གནམ་ལྕགས་ཟོར་ལྡན་མདའ་གཞུ་ཐོག་འབེབས་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ སྲིད་གསུམ་ཟིལ་གནོན་རྨོག་ཕོར་ལྡེམ་འཕྲུ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔
མགོན་པོ་ཞིང་སྐྱོང་བདག་དང་མ་འབྲལ་ཅིག༔ སྲ་བརྟན་རྡོ་རྗེའི་གོ་ཁྲབ་བརྗིད་ལྡན་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ བདུད་བཞི་ཀླད་འཇོམས་ཕུབ་མོ་ལིང་ཆེན་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ ཟེར་འཁྱུག་ཁྲོ་བོའི་མདུང་རིང་རྩེ་རྣོ་འདི༔
དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ དགྲ་བོའི་ལག་འཆིང་གཡས་ཤག་འོད་ལྡན་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ དགྲ་བོའི་ལུས་འཆིང་དམར་ནག་ཞགས་པ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔
མགོན་པོ་ཞིང་སྐྱོང་བདག་དང་མ་འབྲལ་ཅིག༔ དགྲ་བོ་ཡིད་འཆང་ཞིང་ལྤགས་རྒྱུན་བུ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ དགྲ་བོའི་དམག་འདྲེན་ཕོ་ཉའི་རྦད་སྔགས་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ སྟོང་གསུམ་ཡུད་བསྐོར་རྟ་ནག་ཤུགས་ལྡན་འདི༔
དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ སྲིན་པོ་དམ་སྲིའི་ཞིང་ལྤགས་སྒ་སྟན་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ དུར་ཁྲོད་ཕོ་བྲང་ཐོད་ཏོག་མཛེས་པ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔
མགོན་པོ་ཞིང་སྐྱོང་བདག་དང་མ་འབྲལ་ཅིག༔ གཡག་རོག་ཞོལ་ལྡན་རྭ་སྔོན་ངར་འབྱིན་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ ལྕང་ཤེས་རླུང་གཤོག་རྩལ་ལྡན་མཛེས་པ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ ལུག་ནག་རྭ་བཞི་འཇམ་ལེགས་གོ་གྱོན་འདི༔
དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ དགྲ་བོའི་སྙིང་འབྱིན་བྱ་ནག་རྔམ་འཇུམས་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ ཁ་གདངས་འཇིགས་སྒྲོག་ཁྱི་ནག་སྙིང་དཀར་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔
མགོན་པོ་ཞིང་སྐྱོང་བདག་དང་མ་འབྲལ་ཅིག༔ ཤ་ཟ་ཁྲག་འཐུང་སྟག་གཟིག་དོམ་དྲེད་ཚོགས༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ རྩལ་འགྱེད་ཁྱུང་འབྲུག་སེང་ཆེན་སྒྲ་སྒྲོགས་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ གྲི་རྒོད་སྙིང་བརྒྱན་དམར་ཆེན་གཏོར་མ་འདི༔
དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ དམར་ཆེན་རླབས་གཡོ་འཁྱིལ་ཞིང་འཕྱོ་བ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ གསུར་ཆེན་དུད་པ་སྤྲིན་བཞིན་གཏིབས་པ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔
མགོན་པོ་ཞིང་སྐྱོང་བདག་དང་མ་འབྲལ་ཅིག༔ རྔ་དུང་རྐང་གླིང་སྒྲ་སྒྲོགས་འབིར་བ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ ཕྱི་ནང་སྤྱན་གཟིགས་ལེགས་པར་བཤམས་པ་འདི༔ དཔལ་ལྡན་ཞིང་སྐྱོང་མགོན་པོའི་རྟེན་དུ་འབུལ༔ རྟེན་བཙུགས་ཕོ་བྲང་སྤྱན་གཟིགས་འདིར་བཞུགས་མཛོད༔ མགོན་པོ་ཞིང་སྐྱོང་བདག་དང་མ་འབྲལ་ཅིག༔ རྟེན་བཙུགས་འདི་ལ་ཞིང་སྐྱོང་བརྟན་པར་བཞུགས༔
བླ་འཁོར་འདི་ལ་ཡུལ་རྟེན་རི་ལྟར་ཚུགས༔ བླ་རྡོ་འདི་ལ་སྲོག་རྟེན་མཁའ་ལྟར་བརྩེགས༔ བླ་དར་འདི་ལ་བསྟན་སྲུང་མེལ་ཚེ་སྒྲུབས༔ མེ་ལོང་ཤྭ་རྡིལ་རྩིས་པྲ་མངོན་མཁྱེན་ཕོབ༔ ཕྱི་ནང་སྤྱན་གཟིགས་འདི་ལ་བྱིན་ཆེན་ཕོབ༔ སྔོན་གྱི་དམ་དགོངས་བསྟན་པའི་བྱ་ར་མཁན༔ ལེ་ལོ་བཏང་སྙོམས་མེད་པར་དམ་མ་གཡེལ༔ དམ་རྫས་མངའ་གསོལ་གསེར་སྐྱེམས་འདི་བཞེས་ལ༔ དེ་རིང་གོ་ཆ་རུ་མཚོན་རྟེན་བཙུགས་བཞིན༔ དུས་འདིར་དགྲ་ལ་དམག་འདྲེན་མཐུ་མ་ཆུང་༔
ཉེས་ཅན་དམ་ཉམས་དགྲ་བོ་ཆམ་ལ་ཕོབ༔ བསྟན་དགྲ་སྒོས་དགྲ་ཐད་ནས་ལངས་པ་འདིར༔ བཀའ་ཡི་ཆད་པ་དྲག་པོ་མྱུར་དུ་ཕོབ༔ སྔོན་ཚེ་གསང་བདག་གཏུམ་པོའི་བཀའ་མ་བཅག༔ བར་དུ་རིག་འཛིན་པདྨའི་དམ་མ་བཀྲལ༔ ད་ལྟ་རྣལ་འབྱོར་གསོལ་མཆོད་ཆུད་མ་གཟོན༔ དམ་ཚིག་སྔོན་གྱི་སྨོན་ལམ་ཇི་བཞིན་དུ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔
ཅེས་གཏོར་མ་ལྷ་རྟེན་སྟེགས་ཀྱི་ཁ་རུ་བཞག་ནས་གོ་མཚོན་རྣམས་ལ་ཞིང་སྐྱོང་སྤྱན་དྲངས་ནས་བསྟིམ༔ དམག་འདྲེན་ཚེ་གོ་ཆ་བྱིན་རླབས་བྱ་སྟེ་རབ་གནས་བསྐྱལ༔
ཨེ་མ་ཡང་གསང་སྤུ་གྲི་ལས༔ བསད་པ་རུ་དར་ནག་པོའི་རྒྱུད༔ མ་འོངས་ཕྱི་མ་བོད་འབངས་ལ༔ སྟོད་ནས་གྷིརྟི་ནག་པོས་འཚེ༔ མདོ་སྔགས་བསྟན་ལ་སྡང་བའི་ཚེ༔ དམག་འགྱེད་འདྲེ་རྒོད་སྙིང་འབྱིན་བཞག༔ ལས་མཐའ་བཟློག་མེད་གུ་ཧྱ་རྒྱ༔ ཡང་གཅིག་རྩོད་ལྡན་དུས་མཐའ་ལ༔ ཆོས་རྒྱལ་གདུང་བརྒྱུད་སྐྱོབ་པ་ཡི༔ སངས་རྒྱས་བསྟན་པའི་མེལ་ཚེ་ཤོག༔
ས་མ་ཡ༔ རྒྱ་རྒྱ་རྒྱ༔ བཀའ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ སྤེལ་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་གནས་མཆོག་དམ་པ་ཇོ་བོ་གཟེ་རྒྱལ་གྱི་གངས་ཁྲོད་དམར་ནག་རཀྟའི་མཚོ་ཆེན་འཇིགས་རུང་འཁྱིལ་བ་ནས་དྲེགས་གཟའ་འགྱུ་བའི་དུས་སུ་གདན་དྲངས་ཤིང་ཤོག་སེར་ནས་ཞལ་བཤུས་སོ། བཀྲ་ཤིས་པར་ཤོག། །།
མ༽ ༈ དཔལ་མགོན་ཞིང་སྐྱོང་གི་བཅའ་འདོན་ཕྱག་ལེན་གྱི་ཟིན་བྲིས་བཞུགས་པའི་དབུ་ཕྱོགས། དཔལ་ལྡན་ཞིང་སྐྱོང་ལྷ་ལ་གུས་པས་འདུད། དེ་ཡང་ཞིང་སྐྱོང་མགོན་པོ་དེ་ཉིད་ཀྱི་བཟློག་མདོས་བཅའ་བ་འདོན་པའི་སྒྲིགས་རིམ་ནི། དང་པོ་རྩ་གསུམ་གང་རུང་སྔོན་དུ་སོང་ལ་བསྙེན་པ་ཅི་འགྲུབ་བྱས་ནས་ལས་བྱང་གཞུང་དུ་འཇུག་པ་ནི། རྃ་ཡྃ་ཁྃ༔ ཨོཾ་ཨཱ་ཡུར?སརྦ་ཤུདྡྷེ་ཤུདྡྷེ་བི་ཤུདྡྷེ་ཡེ་སྭཱ་ཧཱ༔ ཞེས་དང༌། ཨོཾ་ཨཱཿཧཱུྃ་ བར་བརྗོད་ལ་མཆོད་རྫས་བྱིན་གྱིས་བརླབས་ལ། ཧཱུྃ་ཧཱུྃ་ཧཱུྃ༔
རང་ཉིད་སྐད་ཅིག་དཔལ་ཆེན་གསལ་བའི་མདུན༔ ཞེས་ནས། ཕཻཾ་ཕཻཾ་ཨ་ཝེ་ཤ་ཡ་ཨ་ཨཱཿ བར་དང་འདིའི་མཚམས་སུ། སྤོས་ཤ་ཆེན་དང་ཚིལ་ཆེན་གྱི་དུད་པ་ལེགས་པར་བཏང་ལ། ཧཱུྃ་ཧཱུྃ་ཧཱུྃ་ཧེ་ཡ་ཧི། ཞེས་ནས་སྤྱན་འདྲེན་བཞུགས་གསོལ། མཆོད་པ་སོགས་རིམ་བཞིན་དཀྱུས་ལྟར་བསྟོད་པའི་གོང་དུ་བདུད་རྩི་ལག་མཆོད་བྱས་ནས། ཨོཾ་ཨཱཿཧཱུྃ༔ མཆོད་དོ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ སོགས་ནས་ ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔
ཞེས་པས་བདུད་རྩི་མྱོང༌། བསྟོད་པ་ནི། ཧཱུྃ་ཧཱུྃ་ཧཱུྃ༔ ཀྵེཾ་ཀྵེཾ་ཀྵེ?པཱ་ལ་ སོགས་ནས་ ཡོངས་རྫོགས་སྲུང་མ་བཅས་ལ་བདག་བསྟོད་དོ༔ འདིའི་མཚམས་བསྙེན་པ་ཅི་འགྲུབ་བྱ། ཐུན་གཏོར་བྱ། རྟེན་རྫས་སོགས་ལ་བདུད་རྩི་འཐོར། བསང་མཆོད་བྱ་ལ་མངའ་གསོལ་བྱས་ཀྱང་རུང་མཆོད་པ་ཁ་གསོ། ཧཱུྃ༔ འོག་མིན་ལྷུན་གྲུབ་ཕོ་བྲང་ནས༔
སོགས། བ་སུ་ཏ་ལ་ཁ་ཁ་ཁཱ་ཧི༔ ཨོཾ་ཨཱཿཧཱུྃ༔ ཧོཿ བརྒྱན་པའི་མཆོད་གཏོར? སོགས་ནས། གསོལ་ལོ་མཆོད་དོ་ཕྲིན་ལས་མཛོད་ བར་བརྗོད། འདིའི་མཚམས་བདག་མདུན་བྱ་ན་རུ་དར་དམག་བཟློག་ལས་བྱང་འདོན་པ་ནི། ཧཱུྃ༔ སྟོང་པའི་ངང་ལས་བདག་ སོགས་ བསྟན་པ་ཕྱོགས་བཅུར་རྒྱས་པའི་ཕྲིན་ལས་མཛོད༔ བར་འདོན་བསྙེན་པ་ཅི་འགྲུབ་བྱ།
ཚོགས་བྱ་བ་ནི། རྃ་ཡྃ་ཁྃ༔ བྱིན་རླབས་སྤྱན་འདྲེན་མཆོད་པ་འབུལ་སྐོང་བ་ཐ་མ་བསྒྲལ་གཏུབ་བསྟབ་པ་སོགས་བྱ། འདི་སྐབས་གཞུང་གི་སྐོང་བ་ནི། ཧཱུྃ་དྷཱ་ཏུ་ཙཎྜ་ཧི་ག་ག་ སོགས། ཧཱུྃ༔ ཆོས་དབྱིངས་དྲག་པོ་ཨེ་ཡི་ཀློང་ སོགས་ནས། ཧཱུྃ་ཧཱུྃ་ཧཱུྃ༔ མེ་ལྟར་འབར་བའི་ཀློང་དཀྱིལ་ནས་ སོགས་གསུམ་འདོན་ལ། བཤགས་པ་ནི།
ཧོཿ དགོངས་སུ་གསོལ་ལོ་དམ་ཅན་ཚོགས་ སོགས་ཞེས་པས་བཤགས་པ་བྱ། ཡི་གེ་བརྒྱ་པར་འབུང༌། ཐུན་གཏོར་བཤམས་ལ། ན་མོ་མཆོག་གསུམ་རྩ་བ་ སོགས་ནས་ བསྐུལ་བའི་ཚིག་ལ་སྙན་གསན་འཚལ་ བར་འདོན། ཨོཾ་ཨཱཿཧཱུྃ༔ ཧོཿ གཙང་ཞིང་གཙང་མར་སྦྱར་བའི་ སོགས་ནས་ བྷྱོ་བྷྱོ་བཟློག་བཟློག་ བར་འདོན་ལ་མདོས་ནང་དུ་འབུལ། ཧཱུྃ༔ ལེགས་ལྡན་ནག་པོ་སེངྒེའི་གདོང་༔
ཞེས་པས་ཕྲིན་ལས་བཅོལ། ཧཱུྃ༔ ཞིང་སྐྱོང་ཆེན་པོ་དགྲ་ལ་བྷྱོཿ ཟློག་སྔགས་བཅས་གཏོར་མ་འབུལ། རུ་དར་ནག་པོའི་ཟོར་བཟློག་ནི། གཏོར་ཆུང་ལིངྒ་ཤ་དུམ་ལྷ་གྲངས་སྦྱར་བ་བཤམས་ལ་སྨན་རཀ་གིས་མདོས་བྲན་ལ། ཧཱུྃ་ཧཱུྃ་ཧཱུྃ༔ བདག་ཉིད་དཔལ་ཆེན་བདུད་འདུལ་ཁྲོ་རྒྱལ་ སོགས་ ལྟ་བུར་གསལ༔ ཕཊ྄ཿ བདེན་སྟོབས་ལན་གསུམ་བརྗོད་ལ།
ཧཱུྃ་ཧཱུྃ་ཧཱུྃ༔ དུར་ཁྲོད་རབ་འབར་སྲིན་པོ་ཤ་ཟའི་ཡུལ་ སོགས་ཀྱི་མཚམས་སུ་ལིང་རོ་དུམ་བུ་རེ་དང་གཏོར་ཆུང་ངམ་ཁྲག་ཀྱུ་བཅས་མདོས་ནང་དུ་འབུལ། འདིའི་མཚམས་རྩང་བཟློག་ཡར་འཛུད་པ་རང་ལུགས་སྤྱིའི་འགྲོས་དང་ལྷག་པར་དམག་ཐབས་ཡིན་པས་དམག་བཟློག་འདིར་འབད་པས་བཟློག་པའི་གོང་དུ་རྩང་འཛུད་དགོས་མཆན། ཧཱུྃ་ཧཱུྃ་ཧཱུྃ༔ མི་མངོན་མཁའ་སྤྱོད་དག་པ་དབྱིངས་ཀྱི་ཞིང་ སོགས་ བྷྱོ་བྷྱོ་བཟློག་བཟློག་ བར་འགྲེ་ལགས་སོ། འདིའི་མཚམས་རྩང་བཟློག་བྱ་བ་ནི། ཧཱུྃ༔ དྲག་པོ་དཔལ་ཆེན་བདུད་འདུལ་སེང་གདོང་ སོགས་ནས་ མཱ་ར་ཡ་རྦད༔ འདིའི་མཚམས་དམར་གཏོར་གཅིག་ཐེབ་ཏུ་བཤམས་ལ། ཧཱུྃ༔
འོག་མིན་ཆོས་དབྱིངས་ལྷུན་གྲུབ་ཕོ་བྲང་ནས༔ སོགས། ཨ་མུ་ཀ་ཤ་ཏྲུཾ་མྱོག་མྱོག་ཟོར་བྷྱོ་ཐུན་བྷྱོ་བྷྱོ་བཟློག་བཟློག་ བར་འདོན་གཏོར་མ་འབུལ་ལ་ཐལ་མོ་བརྡབ་དམིགས་པ་དྲག་པོ་བྱ། དེ་ནས་ལྷག་མ་འབུལ། ཀཱ་ལ་སེང་གདོང་གི་གཏོར་འབུལ་བྱ། ཆད་མདོ་འབུལ། བརྟན་མ་སྐྱོང༌། རྟ་བྲོ་བྱ། བཀྲ་ཤིས་བསྔོ་སྨོན་རྒྱས་འདེབས་པ་ནི། རྒྱུན་གྱི་བྱེད་ལས་སོ། །
༈ འདོན་འགྲིགས་བསྡུས་པའི་ལུགས་ལ་ཞིང་སྐྱོང་ལས་བྱང་འདོན། བསྟོད་པའི་མཚམས་སུ་སྨན་མཆོད་བྱ་ལ་སྔགས་ལ་བསྐྱལ། བསྙེན་པ་བྱ་ཚོགས་སྐོང་བའི་མཇུག་ཏུ་སྐོང་བ་རྒྱས་བསྡུས་བསགས། བཤགས་པ་འཐེན། རུ་དར་བཟློག་གཞུང་བཏང་ཟོར་འཕེན་པ་སོགས་ནི་གཞུང་ལྟར་སྲུང་བཟློག་བསད་གསུམ་བགྱི་བ་གནད་དོ། ། རྒྱས་པ་ལས་བྱང་གསོལ་ཁ་མངའ་གསོལ་སྐོང་བ་གཏོར་འབུལ་བྱ། ༈ འབྲིང་པོ་ནི་ལས་བྱང་སྐོང་བ་གསོལ་ཁ་ཙམ་བསགས། བསྡུ་བ་ནི་ཐུན་གཏོར་ལ་ཚང་བའོ། ༈ བླ་མ་མགོན་པོ་དབྱེར་མེད་ལ་སྐྱབས་སུ་མཆིའོ། ཞིང་སྐྱོང་མགོན་པོའི་སྒྲུབ་གཏོར་རྒྱས་པའི་ལུགས་ནི།
རི་རབ་བང་རིམ་སུམ་བརྩེགས་ལ་མ་ཏྲམ་གྱིས་མཚན་པ། དེའི་སྟེང་ཐོད་མཁར་རྩིབས་བཅུ་དྲུག ཁ་བད་ཐོད་པས་མཚན་པ། དེ་སྟེང་འཁོར་ལོ་རྩིབས་བརྒྱད་ཐོད་པས་མཚན་པ། དེ་སྟེང་རྩིབས་བཞི་པ། དེ་སྟེང་འཁོར་ལོ་རྩིབས་བརྒྱད་ལ་བཤོས་བུ་བརྒྱད་ལ་ལིངྒས་མཚན་པ། དེའི་སྟེང་ཆོས་འབྱུང་བསྣོལ་མའི་མདུན་ཟུར་གཏད་པའི་དབུས་སུ། དཔལ་བཤོས་སེང་ཞལ་ཅན་ལ་མདུན་དུ་ཡུམ་གྱི་གཏོར་མ་སུམ་ཆའི་ཚུལ་དུ་བསླེབས་པ། གཡས་གཡོན་གཉིས་བམ་རོ་ཕོ་མོ་བཤོས་ཟུར་གཉིས། གཙོ་བོ་མེ་རི་དང་ཆོས་སྐྱོང་སྐུ་གཟུགས་གཏོར་གདུགས་སོགས་ཀྱིས་ལེགས་པར་བག་གྲོ་ལྷུན་ཆགས་སུ་བགྱིས་པའོ། །
འབྲིང་པོ་ནི། བང་རིམ་སུམ་བརྩེགས། དེའི་སྟེང་རྩིབས་བཅུ་གཉིས། དེའི་སྟེང་རྩིབས་བརྒྱད། དེའི་སྟེང་རྩིབས་བཞི། དེའི་སྟེང་རྩིབས་བརྒྱད། དེའི་སྟེང་དཔལ་བཤོས། ༈ བསྡུས་པ་ནི་གཞི་གནམ་ལྕགས་རྩིབས་བརྒྱད། དེའི་སྟེང་ཐོད་མཁར་ཟུར་བརྒྱད་ཐོད་པས་མཚན་པ། དེའི་སྟེང་རྩིབས་བཞི།
དེའི་སྟེང་འཁོར་ལོ་གོང་ལྟར་རོ། ། ཡང་བསྡུས་པ་ནི། ཐོད་མཁར་མེད་ཅིང༌། དཔལ་གཏོར་གཅིག་ལ་འཁོར་བཅུ་གཉིས་ཀྱིས་བསྐོར་བ་མཐེབ་སྐྱུ་ཤ་དུམ་སོགས་ཀྱིས་བརྒྱན་པའོ། ། ༈ གཏོར་ཟློག་གི་བཅའ་ལུགས་ནི། གཞི་ལྕགས་སླང་ནང་དུ་མ་ཏྲམ་གྱི་གཟུགས་བྱ་སྟེ། དེའི་སྟེང་འཁོར་ལོ་རྩིབས་བརྒྱད། དེའི་སྟེང་ཆོས་འབྱུང་བསྣོལ་མ་བྱ་ལ་དཔལ་བཤོས་ཆེ་ཞིང་ལེགས་པའི་འོག་ཏུ་ལིངྒ་བཞག་པའི་ཕྱག་སྲོལ་ཡོད། མདུན་དུ་ཡུམ་གཏོར་གཡས་གཡོན་དུ་བཤོས་བུ་གཉིས། དེའི་མཐར་བརྒྱད།
རྩེ་ལ་མེ་རི་དང་དར་གདུགས་སོགས་བྱ། ཁྲག་ཀྱུ་སྒང་ཐུན་སོགས་ཀྱིས་བརྒྱན། དབུ་རྩང་ཕྱག་རྩང༌། མཐའ་རྩང་སུམ་ཅུ་ཐམ་པ་ཤན་པའི་འགྲོས་སུ་བཙུགས། བ་སུ་ཏ་དང་སྔོ་དམར་ཞགས་པས་དཀྲིས། མདུན་དུ་དུག་ཁྲག ། དམར་ཆེན་མཆོད་སྤྲིན་གྱིས་བསྐོར་བར་བྱ། ༈ བསྐང་གཏོར་ནི་རི་རབ་བང་རིམ་ལྔ་པ་ཆོས་འབྱུང་བསྣོལ་མ། དེའི་སྟེང་དཔལ་བཤོས་རྩེ་ལེགས་ཟུར་གསུམ་ཐོད་སྐམ་གྱིས་མཚན་པ་བཤོས་བུ་བཅུ་གཅིག་གིས་བསྐོར་བ་བང་རིམ་རྣམས་ལ་བསགས། བྱ་ནག་བཅུ་གསུམ།
མི་ནག་བཅུ་གསུམ། ཁྱི་ནག་བཅུ་གསུམ། རྟ་ནག་བཅུ་གསུམ། གཡག་ནག་བཅུ་གསུམ། ལུག་ནག་བཅུ་གསུམ། དོམ་ནག་བཅུ་གསུམ། དྲེད་ནག་བཅུ་གསུམ། སྦྲུལ་ནག་བཅུ་གསུམ། བཤོས་བུ་ནག་པོ་བཅུ་གསུམ་གྱིས་བསྐོར། དེ་འོག་དབང་པོ་རྣམ་ལྔ།
དེ་འོག་མཆོད་པ་སྣ་བདུན་ཟུར་བཞིར་ཞིང་ལྤགས་ཀྱི་རྒྱལ་མཚན་བཞི་དར་ནག་པོ་མེ་ལོང་མཚོན་ཆ་མདའ་དར་སོགས་ཀྱིས་བརྒྱན་པའོ། ། དེ་སོགས་རྒྱས་པའི་ལུགས་སུ་འདོད། བསྡུས་པ་བྱ་བར་འདོད་པའི་ཅི་འབྱོར་ལེགས་སོ། ། གཏོར་འབུལ་ནི། ལས་བྱང་ཇི་བཞིན་བཟློག་པའི་ཡིག་ཆུང་དུ་གཟིགས། འདོན་བྱ་ལ་གསེར་སྐྱེམས་མཆོད་ལ། ཧཱུྃ་བྷྱོཿ ཕྱོགས་མེད་ཕྱོགས་དང་བྲལ་བའི་ སོགས་ཀྱིས་ཕྱི་ནས་མཆོད། རང་རང་གི་སྒོ་དབྱེ་བ་ནི། ཧཱུྃ༔
ཕོ་བྲང་ཕྱོགས་བཞི་ལ་གནས་ སོགས་ནས། ཁཱ་ཧི་ སོགས་ཀྱིས་དབྱེ། དེ་ནས་བསྐུལ་བ་སྤྱི་བསྐུལ་ནི། ཧཱུྃ༔ ཕོ་བྲང་ཆེན་པོ་དཔལ་གྱི་ཙཱ་རི་ནས? སོགས་ནས། བྷྱོ་བྷྱོ་བཟློག་བཟློག་ སོགས་ནས་ཆད་མདོའི་ཐ་ཚིག་བསྒྲག་པར་བྱ། ཞེས་པས་མདོས་དཔགས་ལ་འབུལ་སར་ཕྱིན་ཚེ་དཀར་གཏོར་གསེར་སྐྱེམས་སོགས་ལ། ཧཱུྃ༔ མཁའ་སྤྱོད་དག་པ་རབ་འབྱམས་ སོགས་ གདུག་པའི་དམག་ཚོགས་སྒྲོལ་བར་མཛོད་ ཅེས་པས་དཀར་གཏོར་གསེར་སྐྱེམས་འབུལ། ལིངྒ་ཧོམ་བསྐྱེད་བྱ་འགུགས་གཞུག་སོགས་ཚོགས་ཐ་མའི་བྱ་བའམ་གང་རིགས་ཀྱིས་ལན་གསུམ་བསྔོ་ལ།
སངས་རྒྱས་ཀྱི་བསྟན་དགྲ་མངོན་སུམ་བསམས་ལ་ཟོར་རྣམས་རིམ་པར་དུག་ཟོར་ལག་ཏུ་ཐོགས་ནས། ཧོཿ དགོངས་སུ་གསོལ་ལོ་དཔལ་ལྡན་ སོགས་ཀྱིས་འཕེན། ཧཱུྃ༔ འོག་མིན་བཀོད་པ་ སོགས་ཀྱིས་བཟློག་པ་མེ་ཧོམ་དུ་བྱ་ལ་དར་ནག་གཡབ། བརྟན་མ་སྐྱོང༌། རྟ་བྲོ་བྱ། ནང་དུ་ལོག ། ཚེ་འགུགས་བྱ། སྲུང་འཁོར་བསྒོམ།
བཀྲ་ཤིས་བསྔོ་སྨོན་མི་དམིགས་ཁྱབ་གདལ་ཡེ་གྲོལ་དགོངས་པ་ལ་གནས་པ་གནད་དམ་པ་ལགས་སོ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
