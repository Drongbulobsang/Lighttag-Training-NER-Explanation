གཏེར་ཆོས། རྩ་གསུམ་གླིང་པ།
པོད ༤
བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས།ཆོས་སྡེ་ཡོངས་རྫོགས་ཀྱི་ཐེམ་བྱང་།
བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། ། ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ། བསམ་ཡས་མཆིམས་ཕུའི་གཏེར་བྱོན་ཐུགས་སྒྲུབ་རྨད། ། བདེ་གཤེགས་བཀའ་འདུས་ཆོས་སྡེའི་ཐེམ་བྱང་འགོད། དེ་ཡང་ཨོ་རྒྱན་རྩ་གསུམ་གླིང་པའི་ཟབ་གཏེར་རྩ་གསུམ་རབ་འབྱམས་ཀྱི་སྒྲུབ་ཐབས་སྣ་ཚོགས་པ་ལས། འདི་ནི་བཀའ་ཕུར་ཐུགས་གསུམ་གྱི་ཡ་གྱལ་ཐུགས་སྒྲུབ་ཡིན་པ་མ་ཟད་རྩ་གསུམ་བཀའ་འདུས་ཆོས་ཀྱི་མཚོ་ཞེས་རྩ་གསུམ་དགོངས་པ་འདུས་པའི་ཟབ་ཆོས་བླ་ན་མེད་པ་འདི་ཉིད་ཐོག་མར་མངའ་བདག་བཙན་པོ་སོགས་རྗེ་འབངས་སྙིང་གི་བུ་དགུ་ལ་བདེར་འདུས་གསུམ་གྱི་སྨིན་གྲོལ་ཕོག་པ་དང༌། བར་དུ་བསམ་ཡས་དབུ་རྩེ་རིམ་གསུམ་དུ་མ་འོངས་ལུང་བསྟན་ཞུས་ལེན་རྒྱས་པར་བསྩལ་བ།
ཐ་མ་ཁྲ་འབྲུག་ཏུ་ལྷ་སྲས་མུ་ཁྲི་བཙན་པོ་སོགས་ལས་ཅན་འདུས་པའི་འཁོར་རྣམས་ལ། བཀའ་འདུས་ཆོས་ཀྱི་རྒྱ་མཚོ་ཞལ་ཕྱེས་ཤིང་ཞུས་ལེན་ཞལ་གདམས་ལེའུ་བདུན་མ་བཀའ་སྩལ་ཞིང་སྔ་ཕྱི་དེ་ཐམས་ཅད་ཀྱི་རྒྱབ་ཆོས་སུ་བསམ་པ་ལྷུན་འགྲུབ་མ་མན་ངག་བཅུ་གསུམ་བཅས་གུང་ཐང་ལ་ཐོག་ཏུ་སྐྱེལ་ལེན་ཚུལ་དུ་བསྩལ་བར་ལུང་བསྟན་པ་བཞིན་ཕྱི་མོར་གུང་ཐང་ལ་རུ་བོད་ཀྱི་རྗེ་འབངས་ལ་ཞལ་ཆེམས་སུ་གདམས་པ་སྟེ། དེ་ལྟར་ཐོག་མཐའ་བར་གསུམ་ཆོས་འཁོར་རིམ་པ་གསུམ་དང་ཞུས་ལེན་མན་ངག་ཞལ་ཆེམས་དང་བཅས་པ་ཕྱོགས་གཅིག་ཏུ་དྲིལ་བའི་ཆོས་སྡེ་ཆེན་པོ་འདི་ཉིད་གུ་རུའི་ཤིན་ཏུ་གཅེས་པར་མཛད་དེ་ཇོ་མོ་མཚོ་རྒྱལ་ལ་མ་འོངས་པའི་དོན་དུ་ཟབ་མོའི་གཏེར་དུ་བསྡམས་པར་གཉེར་ཁ་གཏད་ཅིང་གཏེར་གྱི་གནས་ཀྱང་གངས་ཅན་རྡོ་རྗེ་གདན་དཔལ་བསམ་ཡས་གཙུག་ལག་ཁང་དང་འབྲེལ་བའི་མཆིམས་ཕུ་བྲག་དམར་ཀེའུ་ཚང་ཞེས་སྔར་བདེར་འདུས་གསུམ་གྱི་ཆོས་འཁོར་དང་པོ་ཞལ་ཕྱེས་པའི་གནས་དེ་ཉིད་དུ་སྦས་པར་མཛད་པས། ཟུགས་པ་རྩ་བ་ལྟ་བུའི་དབུས་གཏེར་གྱི་ཁོངས་སུ་གཏོགས་པ་བསྐྱེད་རྫོགས་རྫོགས་ཆེན་སོགས་ལམ་གྱི་ཉམས་ལེན་མ་ཚང་བ་མེད་ཅིང་ཟབ་ཁྱད་རྨད་དུ་བྱུང་བའི་ཆོས་སྡེ་ཡོངས་རྫོགས་ཀྱི་ཐེམ་བྱང་འགོད་པ་ལ། ཐུགས་སྒྲུབ་སྨད་ཆ་ཝྃ་རྟགས་ཅན་ལའང་རྩ་བ་གཏེར་གཞུང་གི་སྐོར། ཡན་ལག་ཁ་སྐོང་གི་སྐོར། ཆོག་ཁྲིགས་སྣ་ཚོགས་ཀྱི་སྐོར་བཅས་གསུམ་ལས། དང་པོ་རྩ་བ་གཏེར་གཞུང་གི་སྐོར་ལ། ཐུགས་སྒྲུབ་བདེ་གཤེགས་ཀུན་འདུས་དང༌། བཀའ་འདུས་ཆོས་ཀྱི་རྒྱ་མཚོའི་ཞལ་གདམས་ལེའུ་བདུན་མ་སོགས་སྔ་ཕྱིར་བཀའ་སྩལ་ཞིང་དེ་ཐམས་ཅད་ཀྱི་རྒྱབ་ཆོས་སུ་བསམ་པ་ལྷུན་འགྲུབ་མ་མན་ངག་བཅུ་གསུམ་ཞེས་བྱ་བ་ལའང༌།
སྟོད་ལས་བྱང་ཆུབ་སྒྲུབ་པའི་ཞལ་གདམས་ལྔ་དང༌། སྨད་ལས་གང་འདུལ་དེར་སྟོན་གྱི་ཞལ་གདམས་ལྔ་དང༌། ཕྲིན་ལས་བྱེ་བྲག་གི་ཞལ་གདམས་བཞི་བཅས་བཞུགས་པ་ལས། དང་པོ་སྟོད་ལས་བྱང་ཆུབ་སྒྲུབ་པའི་ཞལ་གདམས་དང་འབྲེལ་ལེའུ་ལྔ་ལས། ཀ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བདེ་ཆེན་ཞིང་སྒྲུབ་ཡེ་ཤེས་གསང་ལམ་ངོ་མཚར་རིན་པོ་ཆེའི་ཕྲེང་བ། ཁ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བདེ་ཆེན་རྒྱལ་པོ་རིག་འཛིན་རྩ་བའི་སྒྲུབ་ཐབས་ཨིནྡྲ་ནཱི་ལའི་ཁང་བུ། ག༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཐོད་ཕྲེང་རིགས་ལྔའི་སྒྲུབ་པ་འཁྲུལ་སྣང་རང་གྲོལ།
ང༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཨོ་རྒྱན་དཔའ་བོ་གྱད་ཀྱི་སྒྲུབ་ཐབས་ཀ་དག་སྙིང་པོ། ཅ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ མཁའ་སྤྱོད་སྒྲུབ་པ་ཡེ་ཤེས་ཟང་ཐལ།
གཉིས་པ་སྨད་ལས་གང་འདུལ་དེར་སྟོན་གྱི་ཞལ་གདམས་ལའང་ལྔ། ཆ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཨོ་རྒྱན་ནོར་ལྷ་དབྱེར་མེད་སྒྲུབ་ཐབས་རཏྣའི་རྒྱལ་མཚན། ཇ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཨོ་རྒྱན་སྨན་ལྷ་དབྱེར་མེད་སྒྲུབ་པ་འཆི་མེད་བཅུད་དྲིལ། ཉ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔
ཨོ་རྒྱན་རྡོ་རྗེ་གུར་གྱི་སྒྲུབ་ཐབས་འཇིགས་མེད་གནམ་ལྕགས་རི་བོ། ཏ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ དྲེགས་པ་ཟིལ་གནོན་གྱི་དམོད་པའི་སྤུ་གྲི་བདུད་དཔུང་མཐར་བྱེད། ཐ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ གཡུལ་བཟློག་དྲེགས་པའི་དམག་འགྱེད་ཤན་པ་སྤུ་གྲི། གསུམ་པ་ཕྲིན་ལས་སོ་སོར་སྒྲུབ་པའི་ལེ་ཚན་ལ། ད༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ སྦས་གནས་སྒོ་འབྱེད་བར་ཆད་ལམ་སེལ་ཡེ་ཤེས་དྲྭ་བ། ན༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རིན་ཆེན་གཏེར་སྒོ་འབྱེད་པ་མཁའ་འགྲོའི་སྒྲུབ་ཐབས་བདེ་ཆེན་དཔའ་མོའི་རོལ་རྩེད།
པ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ སྦས་ཡུལ་སྒོ་འབྱེད་ཨོ་རྒྱན་དཔའ་བོ་གིང་སྒྲུབ་རིན་ཆེན་ལྡེ་མིག ། བཅས་ལེ་ཚན་བཅུ་གསུམ་དང༌། ཕ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ མ་རྒྱུད་འཕོ་བ་ཀ་དག་ཡེ་གྲོལ་ངོ་སྤྲོད། བ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བདེ་ཆེན་ཞིང་གི་སྨོན་ལམ་སངས་རྒྱས་མཉམ་སྦྱོར། མ༽ ཡེ་ཤེས་མཁའ་འགྲོ་ཁྲོ་གཉེར་ཅན་མ་ལས༔ གདོང་ལྔའི་གསང་སྒྲུབ་གནམ་ལྕགས་ཨུར་མོ། ཙ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔
ལྷ་མོ་ཁྲོ་གཉེར་ཅན་གྱི་བྱད་ཁྲོལ་གསེར་གྱི་ལྡེ་མིག ཚ༽ འཕགས་མ་ཁྲོ་གཉེར་ཅན་མ་ལས༔ སྲེག་པ་ཟངས་ཀྱི་སྒྲོམ་བུ་སོག་ལེ་དམར་ཆུང༌། ཛ༽ བླ་མའི་ཐུགས་སྒྲུབ་བར་ཆད་ཀུན་སེལ་ལས༔ བུམ་གཏེར་རི་ཁྲུས་ཀྱི་བཀྲམ་བཀོད་ཡེ་ཤེས་མེ་ལོང༌། ཝ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རི་ཁྲུས་བག་ཆགས་སྟོབས་འཇོམས། ཞ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བསྟན་སྐྱོང་ཡུལ་གྱི་ཆོ་ག་བདེ་ལེགས་ཀུན་འབྱུང༌། ཟ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔
རྒྱ་གར་ཆོས་ཀྱི་རྒྱལ་པོ་ཨིནྡྲ་བོ་དྷི་དང་བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱི་སྐུ་རིང་ལ་སྐུ་ཚབ་བཞེངས་པའི་དཀར་ཆག་བསྡུས་པ་རིན་ཆེན་མགུལ་རྒྱན། འ༽ སྐུ་ཚབ་མཐོང་གྲོལ་གྱི་དཀར་ཆག ཡ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ དབང་ཆེན་ཨིནྜ་ནཱི་ལའི་མཆོད་སྡོང་རིན་པོ་ཆེའི་ཕྲེང་བ། ར༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བུམ་དབང་ཡེ་ཤེས་འོད་ཀྱི་དྲྭ་བ། ལ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རྩ་བ་གཅིག་དྲིལ་གྱི་ལྷ་ཚོམ་ཡེ་ཤེས་དྲྭ་བ། ཤ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ གསང་དབང་བདེ་ཆེན་འཁོར་ལོ་ཟབ་ལམ་ཡེ་ཤེས་དྲྭ་བ།
ས༽ ཆོས་སྐྱོང་སྡེ་ལྔའི་བསྐུལ་གབ་པ་དོན་ཕྱུངས་ཀྱི་སྡེབ། ཁོལ་དུ་ཕྱུང་བ་བཀའ་རྒྱ་མ། ཧ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ མ་རྒྱུད་འཕོ་བ་ཀ་དག་ཡེ་གྲོལ་བཅས་ཆོས་ཚན་ཉེར་དགུ་བཞུགས་སོ།། སླར་སྨད་པ། བདེ་གཤེགས་ཀུན་འདུས་ཐུགས་སྒྲུབ་རྒྱ་མཚོའི་ཕུལ། ། རྩ་གསུམ་བཀའ་འདུས་ཆོས་ཀྱི་རྒྱ་མཚོ་ཞེས། ། གཅིག་ཆོག་ཀུན་འདུས་ཟབ་ཆོས་རྒྱ་མཚོ་འདི། ། ཚོགས་གཉིས་ཡོངས་འདུས་ཆོས་སྦྱིན་རྒྱ་མཚོར་སྤེལ། ། དེ་སླད་དཔལ་མགོན་བླ་མ་ཡི། །
ཐུགས་ཀྱི་དགོངས་པ་རྫོགས་པ་དང༌། གང་ལ་མེ་ཏོག་ཕོག་པ་ཡི། ། ལྷག་པའི་ལྷ་དང་གང་དེའི་ཆོས། ། རྒྱུན་དཀོན་གསུང་རབ་བསྡུ་སྐྲུན་དང༌། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། ། ཨེ་ཝཾ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། །
རྫོགས་ལྡན་དཔལ་ལ་སྤྱོད་པར་ཤོག ། ཞེས་པའང་སྒོ་ཆེན་སྤྲུལ་མིང་གསང་སྔགས་བསྟན་འཛིན་པས་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ཀ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བདེ་ཆེན་ཞིང་སྒྲུབ་ཡེ་ཤེས་གསང་ལམ་ངོ་མཚར་རིན་པོ་ཆེའི་ཕྲེང་བ་བཞུགས་སོ༔ ཐུགས་སྒྲུབ་ཡང་སྙིང་བདེ་གཤེགས་ཀུན་འདུས་ལས༔ བདེ་ཆེན་ཞིང་གི་སྒྲུབ་པ་ཉམས་སུ་ལེན་པའི་གང་ཟག༔ མོས་བློ་ཆོས་ལ་འགྲོ་བ༔ ཚེ་འདིའི་བྱ་བྱེད་ཡིད་དཔྱོད་ཐམས་ཅད་རྨི་ལམ་དང་གློག་གི་རོལ་རྩེད་ལྟར༔ འཁྲུལ་པ་བདག་ཏུ་བཟུང་བ་དོན་མེད་ཡིན་པས་མཚན་ཉིད་ངོ་འཕྲོད་པ༔ སངས་རྒྱས་ལག་འཆང་སྒྲུབ་པའི་དམ་བཅའ་གདེང་ལྡན་དང་༔
རང་བློ་མི་ཞུམ་པའི་སྤོབས་པས་ལྷུར་ལེན་པ་ལ་འབེབས་པར་བྱ་བའི་གདམས་པ་མ་ཡེ་ཤེས་ཀྱི་མཁའ་འགྲོ་མཚོ་རྒྱལ་གྱི་ཞལ་ལུང་ཐོག་མའོ༔ ས་མ་ཡ༔ ཨེ་མ་ཧོཿ གདམས་པའི་ཞལ་ལུང་རྒྱུད་ཀྱི་མན་ངག་ལས༔ རྒྱལ་སྲས་གྲོགས་ལ་ངེས་འབྱུང་ཚིགས་སུ་བཅད༔ བློ་ཡི་རབ་མ་ཆོས་ཀྱི་མདུན་བསུ་ལ༔ སྐྱེ་གནས་འཇིག་དང་ཐ་མའི་བར་དོ་གསུམ༔ ངེས་པར་ད་ལན་ལུས་འདིར་འབྱུང་བ་ལ༔ རྣམ་གཡེང་བདུད་ཀྱི་བློ་སྣ་མི་མཛིན་པར༔ མི་རྟག་འཆི་བ་ངེས་ཤེས་རང་རྒྱུད་བསྐུལ༔
ཚེ་ལ་ལོང་མེད་སྣུམ་ཟད་དཀར་མེ་འདྲ༔ ཆུ་ཚོད་ཡུད་ཙམ་འཆི་བ་ཉེ་རུ་ལྡང་༔ ཚེ་འདིར་བསགས་པའི་ནོར་རྫས་སྦྲང་རྩི་བཞིན༔ བསགས་པའི་དབང་ཡོད་ཟ་བའི་གོ་སྐབས་མེད༔ དམངས་པོའི་ཟས་ནོར་བཙན་པོས་འཕྲོག་པ་བཞིན༔ གཞོན་ལུས་མི་རྟག་ནམ་ལངས་བ་མོ་ལྟར༔ འཆི་བདག་ཉི་མས་དལ་འབྱོར་ཟིལ་པ་སྐམ༔ སྙིང་རིང་དྲེད་པོའི་ཟས་སྐལ་གཤིན་རྗེས་འཕྲོག༔ ཚོགས་མ་བསགས་རྣམས་གཏན་བརྒྱག་ལམ་ལ་ཟད༔ ཞིམ་ལྟོ་འཇམ་གོས་སྤྲིན་དཀར་འདབ་མ་བཞིན༔
རྩོལ་སྒྲུབ་ཐ་མ་སྟོན་ནམ་གཡེར་བ་འདྲ༔ བློ་གཏད་རྩྭ་ཤིང་འབྲས་བུ་ཐལ་བ་འབྱུང་༔ གཏོང་བསམ་ཆེན་པོ་བྱེད་དོན་གནད་ལ་འགགས༔ ཡེངས་མ་ལམ་ལ་མི་ཚེ་སྟོང་ལོག་མཁན༔ རྟེན་འབྲེལ་བཅུ་གཉིས་ལུས་ཀྱི་སྒྲོམ་བུ་འདི༔ དུར་ཁྲོད་རུས་པའི་ཁྲ་ཁྲོལ་ཡ་རེ་ང་༔ མི་གཙང་འདམ་རྫབ་འཁོར་བའི་ཕྱི་ཐག་འདི༔ འདི་ཕྱི་གཉིས་ཕུང་ཡིན་པས་ཀྱེ་རེ་ཧུད༔ ཟོབ་པོའི་དགེ་བཤེས་འཇིག་རྟེན་དཀོར་ནག་རྔམ༔ སྐྱེ་སྲིད་ཀུན་ལ་མི་ཕན་ཞེ་རེ་ཕམ༔
སེར་གཟུགས་ཨ་འཐས་འགོང་པོ་མི་ཆོས་མཁས༔ ཟོག་པོས་ཆོས་བརྒྱད་སྒྲུབ་པ་བདུད་ཀྱི་གྲོགས༔ འཕྲལ་བཟང་འཕྲོ་མེད་གཡོ་ཅན་སྦྱིན་པ་བཞིན༔ དེ་མཐོང་སྐལ་ལྡན་རྣམས་ཀྱིས་ཆོས་སྒྲུབ་ཚེ༔ སྔོན་ཆད་ཤི་བ་རྣམས་ལ་སྐྱོ་བས་བསྐུལ༔ ད་ལྟ་ཡད་ཡུད་འདི་ལ་མི་རྟག་སྒོམ༔ ཕྱིས་འབྱུང་ཚེ་རབས་གཏན་གྱི་འདུན་མ་ལ༔ གནས་ལུགས་ངོ་བོ་ཆོས་སྐུའི་ཉམས་ལེན་སྐྱོངས༔ ཞིང་ཁམས་དག་པ་ལོངས་སྐུའི་རྩལ་སྣང་སྦྱོངས༔ འབྲས་བུ་དག་པ་སྤྲུལ་སྐུའི་འདུན་མ་སྒྲུབས༔
ལྷ་སྲས་དམ་འཛིན་རྗེ་འབངས་གྲོགས་རྣམས་ཀུན༔ མ་འོངས་དུས་སུ་སྙིང་ནས་ཆོས་བྱེད་དཀོན༔ ཁྱད་པར་སྙིགས་མ་ལྔ་བརྒྱའི་ཡང་མཐའ་ལ༔ མི་རྣམས་དུག་ལྔ་རང་ཕུང་སྤྱོད་པ་ཡིས༔ འབྲས་བུ་རྣམ་སྨིན་དུས་ངན་གཉིས་ཚོགས་འཁོར༔ དེ་དུས་སྒྲུབ་ལ་ལོང་མེད་གློ་བུར་འཆི༔ ཉམས་ལེན་སྐྱོང་བ་ཉིན་མོའི་སྐར་མ་ཙམ༔ དགེ་བཅུའི་སྲོལ་བསྟོད་ནམ་ཕྱེད་མེ་དམར་མཚུངས༔ དེ་འདྲའི་སྐབས་སུ་སེམས་ཅན་ཨ་ཙ་མ༔ ངེས་པར་ངན་གོལ་ལམ་ལ་སྙོགས་པའི་ཚེ༔
ད་ལྟའི་གྲོགས་རྣམས་སྐྱེ་བ་རིམ་བརྒྱུད་ནས༔ ཕན་སེམས་བླ་ན་མེད་པས་རྒྱུད་བསྐུལ་མཐུས༔ ང་ཡི་སྙིང་བྱང་དོན་ཚན་འབྱེད་པར་འགྱུར༔ དེ་དུས་ཞལ་གདམས་འདི་དང་གང་འཕྲད་རྣམས༔ ཨོ་རྒྱན་བདེ་ཆེན་ཞིང་ལ་བགྲོད་པར་འགྱུར༔ འདི་ལ་སྒྲུབ་པ་ཕྱི་ནང་གསང་གསུམ་སྟེ༔ ཕྱི་ལྟར་ཚོགས་བསགས་ཆོ་གའི་ཕྱག་ལེན་དང་༔ ནང་ལྟར་ཉམས་ལེན་བསྐྱེད་རྫོགས་སྐྱོང་ཐབས་དང་༔ ཟུང་འཇུག་བདག་ལུས་ཞིང་ཁམས་ལྟར་སྦྱངས་ནས༔ དྲན་རིག་མངོན་སུམ་ཆོས་སྐུ་སྒྲུབ་པའི་ཐབས༔
སྤྲོས་བཅས་སྤྲོས་མེད་ཤིན་ཏུ་སྤྲོས་མེད་སྟེ༔ འདི་ཉིད་འོད་ལུས་ཆོས་སྐུར་གྲོལ་བའི་ཐབས༔ དོན་རྫོགས་སངས་རྒྱས་མཉམ་སྦྱོར་བསྟན་པའི་ཕྱིར༔ སྒྲུབ་པའི་གོ་རིམ་བདེ་ཆེན་གསང་ལམ་བཞག༔ དབྱངས་ཅན་མཚོ་རྒྱལ་བརྡ་ཡི་ཡི་གེར་གཟུགས༔ མ་འོངས་ཡང་མཐའ་དུས་ཀྱི་སྙིགས་མའི་ཚེ༔ སྐལ་ལྡན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ དེའང་ལམ་ཟབ་མོ་བདེ་ཆེན་ཞིང་གི་སྒྲུབ་པ་ལ་འཇུག་པ་ནི༔ ཐོག་མར་བདག་དང་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སངས་རྒྱས་ཀྱི་གོ་འཕང་ལ་དགོད་པའི་ཆེད་དུ་སྒྲུབ་པ་ཟབ་མོ་ལྷུར་ལེན་པར་བྱའོ།
སྙམ་པའི་འདུན་པ་བྱ༔ དེ་ཡང་རྣལ་འབྱོར་བཞི་རིམ་ལྟར་ལས་ཐོ་རངས་རིག་པ་གསལ་གདབ་པའི་རྣལ་འབྱོར་ནི༔ ཕྱོགས་དུས་ཞིང་ཁམས་ཐམས་ཅད་ཀྱི་སངས་རྒྱས་བྱང་སེམས་གསལ་བཏབ་ནས་མི་རྟག་རྒྱུད་ཀྱིས་བསྐུལ༔ ཉིན་མོ་སྣང་བ་རྒྱས་བཏབ་པའི་རྣལ་འབྱོར་ནི༔ འདིར་སྣང་དེང་སང་སྐབས་སེམས་ཅན་ཐམས་ཅད་ཅི་བྱ་དོན་མེད་འཁོར་བའི་ལས་ལ་ཡེངས་ནས་གཡེང་བའི་བདུད་དང་འགྲོགས་པས་རང་ཕུང་མི་རྟག་པའི་ལས་ལ་རྟག་ཆགས་འཁྲུལ་གཟུགས་སུ་ཨ་འཐས་ནས་ལྷན་སྐྱེས་ཀྱི་བདུད་ལྟོ་གོས་གྲོགས་དང་ཟུང་དུ་འཇུག་པ་ངོ་མི་ཤེས་པ་ཨ་རེ་འཁྲུལ་བསམ་ཞིང་༔ ཉིང་འཁྲུལ་ཐམས་ཅད་བདེན་མེད་དུ་རྒྱས་གདབ་བོ༔ དགོང་མོའི་རིག་པ་གཞི་ལ་སྡུད་པའི་རྣལ་འབྱོར་ནི༔ ཉིན་སྣང་ཐམས་ཅད་རྨི་ལམ་དང་སྒྱུ་མའི་ངོ་བོ་ལྟར་གྱུར༔ ཐམས་ཅད་མི་རྟག་པའི་ངང་ཚུལ་སྣང་བའི་ཉི་མ་ནུབ་པས་ས་རུབ༔ རིགས་དྲུག་ཉིན་སྣང་ལ་བརྟེན་པ་ཐམས་ཅད་གློ་བུར་དུ་འདུས༔
འདིར་སྣང་གི་གཟུགས་ཀྱི་ཞེན་པ་ནུབ༔ ལྟས་ཀྱང་མི་མཐོང་༔ མཚན་སྣང་ལྷ་སྲིན་དང་མཚན་གྱི་རིགས་དྲུག་ལུས་ཐོབ་ཐམས་ཅད་ཀྱང་ལོངས་སྤྱོད་ཟས་འཚོལ་དུ་འགྲོ༔ ཉིན་གྱི་སྣང་བ་གཉིད་ཀྱི་ངལ་དུབ་པས་ཉིན་སྣང་གི་བྱེད་ལས་ཕལ་ཆེར་འགག་སྟེ་མི་རྟག་མྱུར་དུ་སླེབ༔ མིག་ཕྱེད་བཙུམས་ནས་འཇིག་རྟེན་གྱི་སྣང་བ་ནུབ་ཅེས་པ་དང་དཔེ་མཚུངས༔ དེ་ཡི་ཚེ་ཉམས་ལེན་རླུང་ལ་འབད༔ རླུང་ཁུག་ཉི་ཤུ་རྩ་གཅིག་ལ་མཉམ་པར་བཞག༔ ཕུང་པོ་གཟན་དུ་སྐྱུར་ལྟར་སྣང་བ་བཤིག༔ ནམ་ཕྱེད་ཤེས་བྱ་བུམ་པར་འཇུག་པའི་རྣལ་འབྱོར་ནི༔ ཉལ་བའི་ཚེ་རང་གི་སྙིང་ཁར་པདྨ་དམར་པོ་ལ་འདབ་མ་བཞིའི་ཟེའུ་འབྲུའི་སྟེང་དུ་ཧྲཱིཿདམར་པོ་འོད་ཟེར་དང་ལྡན་པ་ཉི་མ་འབུམ་གྱི་མདངས་ཕྱུང་བ་ཞིག་མོས་ཏེ༔
དེ་ལ་འདུན་པ་གཏད༔ ཤར་དུ་ཨོྃ༔ ལྷོ་རུ་ཏྲཱྃ༔ ནུབ་ཏུ་ཨཱཿ བྱང་དུ་ཧཱུྃ༔ དེ་ལྟར་ཡི་གེ་དེ་ཉིད་ལ་འདུན་པ་གཏད་དེ་མཉམ་པར་བཞག༔ ཐིམ་རིམ་གྱི་ཚེ་ཅུང་ཟད་གཉིད་འཐིབ་པ་དང་ཤར་གྱི་ཨོྃ་ཡིག་ཏྲཱྃ་ལ་ཐིམ་པར་སྒོམ༔ ཧད་ཧོབ་ཙམ་ལ་ཏྲཱྃ་ཨཱཿ རྨི་ལམ་འབྱུང་ལ་ཁད་ཨཱཿཧཱུྃ་དེ་གཉིད་ཟ་ཟི་ཙམ་ཐིག་ལེ་དཀར་དམར་འཕྲད་སྐབས་གཟུགས་འདུན་པ་མི་འགུལ་བར་ཧཱུྃ་ཧྲཱིཿདྲི་མེད་འོད་གསལ་ངང་ལ་བཞག་རྨི་ལམ་གང་ཤར་ཐམས་ཅད་ཉིན་སྣང་བདེན་མེད༔ དེ་ཡི་ཉིང་འཁྲུལ་རྨི་ལམ་བདེན་མེད༔
དེ་ཡི་ཚེ་སྟོང་འཁྲུལ་མི་བདེན་བཞིན་དུ་འགྱུ་བ་རྨི་ལམ་གཉིས་མཆེད་གསུམ་འབྲེལ་ཐོད་རྒལ་ལུག་གུ་རྒྱུད་འགྱུ་རྐྱེན་པ་ལྟར་འབྱུང་བ་དེ་སྟོང་པའི་རང་མདངས་དངོས་མེད་སྟོང་གཟུགས་ཡིན་པས་ས་ལ་གོལ་འཆུག་མེད་པར་སྦྱངས༔ རྒྱུ་ནི་དབང་པོ་ཀུན་ཚང་ཐོགས་མེད་རྒྱུ༔ ཤ་གཟུགས་བག་ཆགས་འབྲེལ་བའི་ལུས༔ འཛིན་ཆགས་བར་དོའི་ནང་ཚན་མཐོང་༔ ཚེ་འདིའི་སྣང་བ་ཉིན་སྣང་འདྲ༔ བག་ཆགས་མ་གཏོགས་ནུབ་པར་གྱུར༔ ཅི་ཕྱིར་ཚོགས་དྲུག་དོན་ལ་འཁྲུལ༔ སྣང་བ་བདེན་པར་མ་གྲུབ་པས༔ ཀུན་ཏུ་བཟང་པོ་བསྟེན་མ་ཐུབ༔ དེ་བས་འཁོར་འདས་མཉམ་པར་བཞག༔
འཇུག་སྒོ་རིམ་གཉིས་དོན་དུ་གནས༔ ཞེས་པ་ལྟར༔ རྣལ་འབྱོར་བཞི་རིམ་རྟོགས་པ་མྱུར་ལམ་བྱ་བ་ངེས་དོན་བསྡུས་པར་འཇུག་པའོ༔ ས་མ་ཡ༔ དེའང་ཕྱི་བསྐྱེད་རིམ་སྒྱུ་ལུས་དག་པ་ལྷ་སྐུའི་སྟོང་ར་བསྒོམས་ནས་བསྡུས་བྱ་ཕུང་ཁམས་ཞིང་ལྷ་རུ་བཀོད་པའི་གདམས་པ་སྟེ༔ བདེ་ཆེན་ཞིང་སྒྲུབ་འདི་ལྟར་འཇུག་པར་བྱའོ༔ ན་མོ་ཧཱུྃ༔ འོག་མིན་ཆོས་དབྱིངས་དག་པའི་ཕོ་བྲང་དུ༔ ཆོས་སྐུ་འོད་དཔག་མེད་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔
བདེ་ཆེན་ལོངས་སྤྱོད་རྫོགས་པའི་ཕོ་བྲང་ནས༔ སྤྱན་གཟིགས་དབྱིངས་ཕྱུག་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ ཤར་ཕྱོགས་མངོན་པར་དགའ་བའི་ཞིང་ཁམས་སུ༔ རྡོར་སེམས་སྤྱན་མའི་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ ལྷོ་ཕྱོགས་དཔལ་དང་ལྡན་པའི་ཞིང་ཁམས་སུ༔ རིན་འབྱུང་མཱ་ཀཱི་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔
སྣང་མཐའ་གོས་དཀར་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ བྱང་ཕྱོགས་ལས་རབ་རྫོགས་པའི་ཞིང་ཁམས་སུ༔ དོན་གྲུབ་སྒྲོལ་མ་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ རྔ་ཡབ་པདྨ་འོད་ཀྱི་ཞིང་ཁམས་སུ༔ པད་འབྱུང་མཚོ་རྒྱལ་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ བསམ་ཡས་མཆིམས་ཕུའི་དགེའུ་གོང་གནས་མཆོག་ཏུ༔ རྩ་གསུམ་བཀའ་འདུས་ཆོས་ལ་གསོལ་བ་འདེབས༔
ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ སྤྱི་གཙུག་དུང་ཁང་བདེ་ཆེན་ཕོ་བྲང་ནས༔ དྲིན་ཅན་རྩ་བའི་བླ་མར་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ རང་ལུས་རྩ་གསུམ་འཁོར་ལོའི་ཕོ་བྲང་ནས༔ རིག་འཛིན་དཔའ་བོ་མཁའ་འགྲོར་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ འདི་ནས་ཚེ་འཕོས་བདེ་བ་ཅན་གྱི་ཞིང་༔ བདེ་གཤེགས་འོད་དཔག་མེད་པས་རྗེས་བཟུང་ནས༔ ཕྱིར་མི་ལྡོག་པའི་ས་ལ་འགོད་པ་ཡིས༔
ཚེ་རབས་ངན་འགྲོའི་སྐྱེ་སྒོ་ཆོད་པར་ཤོག༔ ཨོྃ་བཛྲ་པདྨ་དྷ་ར་ཧྲཱིཿ གཉིས་པའོ༔ ཨོྃ༔ སྣང་སྲིད་ཡོངས་གང་དཀོན་མཆོག་མཆོད་པའི་སྤྲིན༔ ཨཱཿཞིང་ཁམས་ཕྱོགས་བཅུའི་རྒྱལ་བ་མཛེས་པའི་སྐུ༔ ཧཱུྃ༔ ཀུན་བཟང་བླ་མེད་མཛོད་ཀྱི་རང་བཞིན་གྱུར༔ ཨོྃ་ཨཱཿཧཱུྃ་ཧྲཱིཿཧ་ཧོཿ ཕཻཾ་ཕཻཾ་བཛྲ་པཱུ་ཛ་ཧོཿ
གསུམ་པ༔ ཧྲཱིཿ བདག་ལུས་ཕུང་པོ་གདོད་ནས་གཞལ་ཡས་ཁང་༔ དབྱིངས་དང་བདག་མདུན་དབྱེར་མེད་དྲན་རྫོགས་སུ༔ ཕྱོགས་བཅུའི་ཞིང་ཁམས་ཚོམ་གཅིག་བཀོད་པ་ཡི༔ དབུས་སུ་གླང་ཆེན་པདྨ་ཉི་ཟླའི་སྟེང་༔ ཧྲཱིཿལས་ཆོས་སྐུ་སངས་རྒྱས་འོད་མི་འགྱུར༔ མཉམ་བཞག་སྐྱིལ་ཀྲུང་གསལ་སྟོང་ལྷམ་མེར་བཞུགས༔ ཐུགས་རྗེའི་སྤྱན་གྱིས་ཕྱོགས་བཅུའི་དབྱིངས་ལ་གཟིགས༔ མདུན་དུ་འཇིག་རྟེན་དབང་ཕྱུག་སྐུ་མདོག་དཀར༔
ཕྱག་འཚལ་ཕྱག་རྒྱ་འཁོར་ལོ་རྩིབས་སྟོང་བསྣམས༔ དབྱིངས་ཕྱུག་དཀར་སྔོན་བདེ་སྟོང་ཡབ་ལ་འཁྲིལ༔ ཆོས་དབྱིངས་ཡེ་ཤེས་ངོ་བོར་གསལ་རྫོགས་བསྒོམ༔ ཧཱུྃ༔ དེའི་མདུན་སེང་ཁྲི་ཞེ་སྡང་རྣམ་དག་སྟེང་༔ རྡཽ་རྗེ་སེམས་དཔའ་དུང་མདོག་རྡོར་དྲིལ་བསྣམས༔ སྤྱན་མ་དཀར་མོ་བདེ་སྟོང་ཡབ་ལ་འཁྲིལ༔ མེ་ལོང་ཡེ་ཤེས་སྣང་སྟོང་ངོ་བོར་བསྒོམ༔ ཧཱུྃ༔ གཡས་སུ་རྟ་མཆོག་ང་རྒྱལ་རྣམ་དག་སྟེང་༔
རིན་ཆེན་འབྱུང་ལྡན་ཆོས་འཆད་མཉམ་བཞག་ཅན༔ རིན་ཆེན་ཞགས་འཛིན་མཱ་ཀཱི་སེར་མོ་འཁྲིལ༔ མཉམ་ཉིད་ཡེ་ཤེས་བདེ་སྟོང་ངོ་བོར་བསྒོམ༔ ཧཱུྃ༔ རྒྱབ་ཏུ་རྨ་བྱ་འདོད་ཆགས་རྣམ་དག་སྟེང་༔ སྣང་མཐའ་དམར་པོ་ཐུགས་རྗེའི་ཕྱག་རྒྱ་ཅན༔ པདྨ་ལྕགས་སྒྲོག་གོས་དཀར་བདེ་སྟོང་འཁྲིལ༔ སོར་རྟོག་ཡེ་ཤེས་གྲགས་སྟོང་ངོ་བོར་བསྒོམ༔ ཧཱུྃ༔ གཡོན་དུ་ཤང་ཤང་ཕྲག་དོག་རྣམ་དག་སྟེང་༔
དོན་ཡོད་གྲུབ་པ་སྐྱབས་སྦྱིན་མཆོག་སྦྱིན་ཅན༔ རྒྱ་གྲམ་དྲིལ་བུ་སྒྲོལ་ལྗང་སྐུ་ལ་འཁྲིལ༔ བྱ་གྲུབ་ཡེ་ཤེས་ཀ་དག་དོན་རྫོགས་བསྒོམ༔ ཧཱུྃ༔ ཡེ་ཤེས་ལྔ་ལས་གྲུབ་པའི་ཞིང་ཁམས་སུ༔ རིགས་ཀྱི་བདག་པོ་སྣང་མཐའ་འོད་མི་འགྱུར༔ ལོངས་སྐུ་སྤྱན་གཟིགས་སྤྲུལ་སྐུ་རིགས་བཞི་ལ༔ བདེ་གཤེགས་རྒྱལ་བ་ཀུན་གྱི་བཀོད་པ་རྫོགས༔ འཁོར་དུ་བསྐལ་པ་བཟང་པོའི་སངས་རྒྱས་དང་༔ སེམས་དཔའ་སེམས་མ་གྲངས་མེད་འཁོར་གྱིས་བསྐོར༔
ཁྱད་པར་དག་པ་རིག་འཛིན་གཙོ་འཁོར་དང་༔ མཁའ་སྤྱོད་ཞིང་གི་ལྷ་དང་ལྷ་མོའི་ཚོགས༔ བར་མེད་འཁོར་བ་བསམ་བརྗོད་བློ་ལས་འདས༔ ཁྱད་པར་མཁའ་སྤྱོད་དག་པའི་ཞིང་ཁམས་ཀྱི༔ མངོན་པར་འཕགས་པའི་ལྷ་དང་ལྷ་མོ་ཡི༔ དེ་བཞིན་གཤེགས་པ་རྣམས་དང་དེ་སྲས་ལ༔ བདུད་རྩི་ཁྲུས་གསོལ་མཛེས་པའི་རྒྱན་ཆ་འདོགས༔ དབུ་ལ་ཐེག་ཆེན་ཆོས་ཀྱི་བསིལ་གདུགས་འབུབས༔ ཞབས་ལ་བཅུ་དྲུག་རྡོ་རྗེའི་ཁྲི་གདན་བརྩེགས༔ སྐུ་ལ་སྣ་ཚོགས་འཛིན་མེད་ན་བཟའ་བཀླུབས༔
ཐུགས་ལ་གསལ་སྟོང་འགགས་མེད་དབྱངས་ཀྱིས་བསྟོད༔ དེ་བཞིན་ལྷ་ཡི་འོད་ཁྱིམ་གུར་རས་དང་༔ འཇའ་འོད་ཟེར་དང་ཉི་ཟླའི་ཕྲེང་བ་སོགས༔ ལྷ་ཡི་མེ་ཏོག་རྒྱན་འཕྱང་ཡུག་གོས་ཕྲེང་༔ གཟུགས་སྒྲ་དྲི་རོ་རེག་བྱའི་མཆོད་སྤྲིན་གཏིབས༔ འཁོར་ར་ཡུག་དག་ཁོར་ཡུག་མར་མེའི་ཕྲེང་༔ ལྷ་ཡི་གཞལ་མེད་ཁང་དང་དཔག་བསམ་ཤིང་༔ འདོད་འཇོ་རྫིང་དང་མ་རྨོས་ལོ་འབྲས་དབྱུང་༔ ལྷ་ཡི་བདུད་རྩི་ཆུ་མིག་སིལ་མ་བཀྲམ༔ ས་གཞི་ཐམས་ཅད་མིག་མང་དྲྭ་བ་རིས༔
འཕགས་པའི་ཞིང་ཁམས་མེ་ཏོག་བཀོད་པའི་རྒྱན༔ པདྨའི་ཟེའུ་འབྲུར་སངས་རྒྱས་རེ་རེ་ལ༔ བྱང་ཆུབ་སེམས་པ་སེམས་མ་གྲངས་མེད་བཅས༔ མཆོད་པའི་ལྷ་མོ་དེ་བཞིན་གྲངས་དང་མཉམ༔ མཁའ་སྤྱོད་འགྲོ་བའི་དོན་དུ་དགོངས་པ་དང་༔ མཁའ་ལ་སྤྱོད་པའི་བྱམས་སེམས་གྲངས་མེད་སོགས༔ ཉི་ཟེར་ཆར་བབས་འཇའ་དང་མེ་ཏོག་བཞིན༔ གྲངས་མེད་བྱེ་བའི་རླུང་བཞིན་སྣང་སྟོང་གཤེགས༔ ཞིང་ཁམས་དེ་ཡི་མདུན་གྱི་ནམ་མཁའ་རུ༔ འཇའ་འོད་ཟླུམ་པོ་བརྩེགས་པའི་ཕོ་བྲང་དབུས༔
རྔ་ཡབ་དག་ཞིང་མཁའ་སྤྱོད་པདྨ་འོད༔ ཞིང་ཁམས་ལྟ་ན་སྡུག་པ་བཀོད་པའི་དབུས༔ དྲི་མེད་མདངས་ལྡན་རྒྱ་མཚོ་འཁྱིལ་བའི་དབུས༔ མ་ཆགས་པདྨ་འབར་བའི་རྒྱན་གྱིས་སྤྲས༔ ཕྱག་གཉིས་རྡོ་རྗེ་བྷནྡྷ་སྣང་སྟོང་ཚུལ༔ ཕྱེད་སྐྱིལ་ཟུང་འཇུག་ལྷ་ལྕམ་གསང་ཡེ་འཁྲིལ༔ མདའ་དར་ཚོམ་བུ་ཡབ་ཀྱི་མགུལ་ནས་འཁྱུད༔ ཐུགས་ཀར་འོད་ཟེར་ཕྱོགས་བཞིར་འཕྲོས་པ་ལས༔ དག་པ་རིག་འཛིན་རྣམ་བཞི་ཕྱོགས་ཀྱི་མདོག༔ གཙོ་བོའི་ཆ་མཐུན་རིགས་བཞི་ཌཱཀྐི་འཁྲིལ༔
གཙོ་འཁོར་རྣམས་ཀྱི་ཕྱོགས་དང་ཕྱོགས་མཚམས་སུ༔ མཁའ་སྤྱོད་རིག་འཛིན་ཕོ་མོ་སྤྲིན་ལྟར་འཁྲིགས༔ དེ་ཡི་འཁོར་དུ་རིག་འཛིན་དྲང་སྲོང་རྣམས༔ པད་སྡོང་དབུས་དམར་སྐྱེས་པའི་འདབ་ཆུང་སྟེང་༔ མཉམ་བཞག་ཐོར་ཚུགས་རུས་པའི་རྒྱན་གྱིས་སྤྲས༔ དེ་ཡི་མཁའ་དབྱིངས་ཁོར་ཡུག་ཐམས་ཅད་དུ༔ ལྷ་ཀླུ་རིག་འཛིན་ཁྱེའུ་ཕོ་མོ་ཡིས༔ གདུགས་དང་རྒྱལ་མཚན་བ་དན་བླ་བྲེ་དང་༔ ཕྱེ་མ་ཕུར་མ་མེ་ཏོག་ཕྲེང་བའི་སྤྲིན༔ ཀུན་ཀྱང་མཆོད་སྤྲིན་སྣ་ཚོགས་ཐོགས་ནས་སུ༔
མཁའ་ལམ་འགེང་བ་ཕྱོགས་བཅུའི་ཞིང་དང་མཉམ༔ ལྷ་ཡི་འདོད་ཡོན་བཀོད་པ་བློ་ལས་འདས༔ ཞིང་མཆོག་གཙང་མའི་གནས་མཆོག་དམ་པ་དེར༔ སྐལ་ལྡན་མོས་པའི་འདུན་པས་བློས་བླངས་ཚོགས༔ བདག་དང་ཡིད་ཅན་འབྲེལ་བཅས་སེམས་ཅན་ཚོགས༔ དག་པ་རིག་འཛིན་རྣམས་ཀྱིས་མདུན་བསུ་ཞིང་༔ ལྷ་ཡི་སྤོས་དང་རོལ་མོའི་བྱེ་བྲག་ཕྲེང་༔ ཞིང་ཁམས་དཔའ་བོ་རྣམས་ཀྱིས་གཡས་ནས་སྐྱོལ༔ མཁའ་སྤྱོད་མཁའ་འགྲོ་རྣམས་ཀྱིས་གཡོན་ནས་བརྟེན༔ སེམས་དཔའ་སེམས་མ་རྣམས་ཀྱིས་རྒྱབ་ནས་ཕུལ༔
གྲངས་མེད་སངས་རྒྱས་རྣམས་ཀྱིས་མདུན་ནས་བསུས༔ སྐྱོན་བྲལ་པདྨའི་སྟེང་དུ་སྐྱེས་ནས་ཀྱང་༔ སངས་རྒྱས་འོད་དཔག་མེད་ཀྱི་ཞལ་མཐོང་སྟེ༔ པད་འབྱུང་ཡབ་ཡུམ་རྣམས་ཀྱིས་ལུང་བསྟན་ནས༔ གྲངས་མེད་སངས་རྒྱས་རྣམས་ཀྱིས་སྨོན་ལམ་མཛད༔ གིང་དང་དཔའ་བོས་ས་ལམ་བར་ཆད་བསྐྲད༔ བྱང་སེམས་འཕགས་ཚོགས་རྣམས་ཀྱིས་བཀྲ་ཤིས་བརྗོད༔ ལྷ་དང་ལྷ་མོ་རྣམས་ཀྱིས་མཆོད་པ་འབུལ༔ མངོན་བརྗོད་རབ་ཏུ་གནས་པའི་བསོད་ནམས་ཀྱིས༔ ལྷ་ལས་ལྷག་པའི་ལུས་ཐོབ་སངས་རྒྱས་རྙེད༔
སངས་རྒྱས་སྤྱན་དང་སངས་རྒྱས་སྙན་དང་ནི༔ སངས་རྒྱས་ཤངས་དང་སངས་རྒྱས་ལྗགས་དང་ནི༔ སངས་རྒྱས་ཐུགས་དང་སངས་རྒྱས་མངོན་ཤེས་བཅས༔ ལྷ་དང་མི་ཡི་ཚོགས་དྲུག་མི་རེ་ཞིང་༔ དྲུག་ལྡན་རྡོ་རྗེ་སྒྲ་དང་ཡན་ལག་བཅུ༔ མཚན་བཟང་སོ་གཉིས་དཔེ་བྱད་བརྒྱད་ཅུ་སོགས༔ མངོན་པར་འཕགས་པའི་དཔེ་བྱད་ལྡན་པ་ཡིས༔ ཞིང་དུ་དམིགས་པའི་ཐུགས་རྗེའི་རང་གཟུགས་ཀྱིས༔ བདག་ལུས་སྒྱུ་མའི་ཕུང་པོ་གཡའ་བྲལ་ནས༔ ཟག་མེད་འཇའ་ལུས་ཕུང་པོ་འོད་སྐུར་གྲོལ༔
རྩ་ཁམས་འཁོར་ལོ་ཞིང་ཁམས་ལྔ་རུ་ཤར༔ ཀ་དག་བདག་མདུན་མི་དམིགས་གསལ་སྟོང་ངང་༔ མ་བཅོས་སྣང་སྲིད་ཞིང་ཁམས་ལྷ་རུ་གསལ༔ མཉམ་བཞག་དེ་ཡི་རོལ་རྩལ་འཕྲོ་འདུ་ཡིས༔ གྲངས་མེད་ཕྱོགས་བཅུའི་ཞིང་ཁམས་རབ་འབྱམས་ན༔ བདེ་གཤེགས་ཀུན་གྱི་བྱིན་རླབས་ཐུགས་རྗེ་རྣམས༔ ཡེ་ཤེས་གསལ་རྫོགས་སྤྱན་དྲངས་དབྱེར་མེད་ཐིམ༔ ནུས་པའི་གཟི་བྱིན་རྩོལ་མེད་འབར་བར་བསྒོམ༔ ཨོྃ་དྷརྨ་དྷཱ་ཏུ་ཛྙཱ་ན་པྲཛྙཱ་བཛྲ་ཧྲཱི་དྷ་ཡ་སརྦ་པ་རི་མི་ཏ་ག་ག་ན་ཨཱཏྨ་ཀོ྅་ཧཾ༔
བཞི་པ་ཕྱོགས་བཅུའི་སངས་རྒྱས་སྤྱན་དྲངས་ཤིང་དབང་བསྐུར་བྱིན་རླབས་ཐུགས་རྗེའི་ནུས་པས་བདག་དང་མཁའ་མཉམ་འགྲོ་ཀུན་སྐྱབས་ཀྱིས་རྗེས་སུ་བཟུང་བར་བསམ༔
ཧོཿ ཕྱོགས་བཅུའི་ག་ལའི་ཞིང་དུ་བཞུགས་པ་ཡི༔ སངས་རྒྱས་བྱང་སེམས་རིག་འཛིན་ཇི་སྙེད་དང་༔ དེ་སྙེད་བཞུགས་པའི་རྒྱལ་བ་སྲས་བཅས་རྣམས༔ བྱམས་བརྩེའི་ཐུགས་དམ་དབང་གིས་འདིར་གཤེགས་ལ༔ བདག་གཞན་མཁའ་མཉམ་འགྲོ་ཀུན་སྐྱོབ་པའི་སླད༔ ཉེ་བར་དགོངས་ཤིག་བྱིན་རླབས་དབང་བསྐུར་སྩོལ༔ ཨོྃ་ཛྙཱ་ན་པཉྩ་ཨཱ་ལི་ཀཱ་ལི་མཱུྃ་ཤྲཱི་བྷ་ག་ཝན༔ མ་ཧཱ་ཀ་རུ་ཎི་ཀ་ས་མ་ཡ་ཨེ་ཧྱ་ཧི་བཛྲ་བུདྡྷ་རཏྣ་པདྨ་ཀརྨ་བཛྲ་བྷི་དྷྭ་དྷཱ་ར་ཡ་ཏདྱ་ཐཱ་ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ་ཛ་གུ་རུ་ཧ་རི་ནི་ས་པདྨ་བཛྲ་ཨཀྵོ་བྷྱ་བཛྲ་ས་ཏྭ་ཀྵཾ་ཤྲཱི་ཡཾ་ཀུ་རུ་ཧཱུྃ་ཨཱཿ
ཨོྃ་བཛྲ་ས་མཱ་ཡ་ཛཿ ཛ་ཧཱུྃ་བཾ་ཧོཿ ཏིཥྛ་སཏྭཾ༔ ལྔ་པ་ཕྱོགས་བཅུའི་སངས་རྒྱས་ཐམས་ཅད་སྤྲིན་གཏིབས་པ་ལྟར་བྱོན་ནས་དབང་བསྐུར་བྱིན་རླབས་ནོས་ཏེ་ཤེས་བྱའི་སྒྲིབ་པ་དང་ཉོན་མོངས་པའི་སྒྲིབ་པ་ལས་ཀྱི་སྒྲིབ་པ་ཀུན་ནས་བསླངས་པ་བག་ཆགས་ཀྱི་སྒྲིབ་པ་སྟེ་སྒྲིབ་བཞི་བྱང་༔ བྱ་བའི་རྒྱུད་སྤྱོད་པའི་རྒྱུད་རྣལ་འབྱོར་གྱི་རྒྱུད་རྣལ་འབྱོར་ཆེན་པོ་ཨ་ཏི་བླ་ན་མེད་པའི་རྒྱུད་སྟེ༔ རྒྱུད་བཞི་སྨིན༔ ཆོས་ཀྱི་སྐུ་ལོངས་སྤྱོད་རྫོགས་པའི་སྐུ་སྤྲུལ་པའི་སྐུ་ངོ་བོ་ཉིད་ཀྱི་སྐུ་སྟེ༔ སྐུ་བཞི་འགྲུབ༔ ཚོགས་ཀྱི་ལམ་སྦྱོར་བའི་ལམ་མཐོང་བའི་ལམ་སྒོམ་པའི་ལམ་སྟེ༔ ལམ་བཞི་སྦྱངས༔
བུམ་དབང་གསང་དབང་ཤེས་རབ་དབང་ཡེ་ཤེས་དབང་ཚེ་དབང་ངོ་སྤྲོད་དེ༔ དབང་བཞི་ཐོབ༔ བརྫུས་ཏེ་སྐྱེས་པ་མངལ་ལས་སྐྱེས་པ་དྲོད་གཤེར་ལས་སྐྱེས་པ་སྒོ་ང་ལས་སྐྱེས་པ་སྟེ༔ སྐྱེ་སྒོ་བཞི་ཁེགས༔ བསྐྱེད་རིམ་ཕུང་པོ་འོད་སྐུར་གྲོལ༔ བཟླས་བརྗོད་གསུང་དབྱངས་དྲུག་ཅུའི་རྡོ་རྗེའི་རང་སྒྲར་གྲོལ༔ རྫོགས་རིམ་གསལ་སྟོང་ཏིང་ངེ་འཛིན་དུ་གྲོལ༔ ངོ་བོ་རང་བཞིན་སྟོང་ལ་མ་འགགས་གསལ་ལ་འཛིན་པ་མེད་པར་གྲོལ་ཏེ༔ གྲོལ་བཞི་མཐར་ཕྱིན༔ ས་ལམ་ཐམས་ཅད་ཅིག་ཅར་དུ་རྫོགས་པ་ཨ་ཏི་བསྒོམ་མེད་ཀྱི་རྒྱལ་ས་ཟིན༔
བཅོམ་ལྡན་འདས་གདོད་མའི་མགོན་པོ་ངོ་བོ་ཉིད་སྐུའི་རང་ཞལ་མཇལ༔ ཆོས་ཐམས་ཅད་མཉམ་པ་ཉིད་ཀྱི་དགོངས་པ་མངོན་དུ་གྱུར༔ བསམ་གཏན་བསམ་བྱ་མེད་པའི་ཡུལ་ལས་འདས༔ ཤེས་རབ་ཀུན་ཤེས་རྒྱལ་པོ་དགོངས་པ་ལེན༔ བདེན་པས་དོར་མི་གཏུབ་འཁྲུལ་པས་བསླུ་མི་གཏུབ༔ ལས་དང་རྣམ་སྨིན་གྱིས་བསྒྱུར་མི་ནུས༔ དགེ་སྡིག་གི་བྱེད་པོ་ཡིད་དཔྱོད་ཀྱི་བློ་ལས་འདས་པའི་དཔལ་ཧེ་རུའི་དགོངས་པ་མི་རྒོད་གཅིག་རྒྱུག་གླང་ཆེན་སྨྱོ་རྒྱུག༔ ཉི་ཟླ་གཅིག་བགྲོད༔ གཡུ་འབྲུག་གཅིག་ངར༔ སེངྒེ་གཅིག་ཁྱུ༔
རྒྱ་སྟག་གཅིག་མཆོང་༔ དུག་སྦྲུལ་གཅིག་འགྱུ༔ གནས་ལུགས་གཅིག་ཤེས༔ སངས་རྒྱས་སྐུ་གཅིག༔ དབེན་རི་གཅིག་བཟུང་༔ དམག་དཔོན་གཅིག་ཐུབ་སྟེ༔ དཔལ་དང་པོའི་ཆོས་སྐུ་སྣང་བ་མཐའ་ཡས་མུ་མཐའ་གྲ་ཁྱུའི་རིས་སུ་མ་བཅད་པའི་འབྱམས་ཀླས་པ་མུ་མེད་པའི་ཁོར་ཡུག་དོན་གཅིག་གིས་ཁྱབ་པའི་སྐུ་རང་འོད་རང་གསལ༔ ཉི་ཟླའི་རང་བཞིན་ལྟར་ཀུན་ལ་ཡེ་ཤེས་འཕགས་པའི་སངས་རྒྱས་འོད་དཔག་མེད་ཅེས་སུ་གྲགས་པའོ༔ གདོད་ནས་ཉོན་མོངས་པ་དང་ཉེ་བའི་ཉོན་མོངས་མེད་ཅིང་ཀུན་རྟོག་གིས་འགོག་གཞིའི་དུཿཁ་ལས་གྲོལ་བའི་མཚན་ཉིད་ཀྱིས༔ སྡུག་བསྔལ་ཐམས་ཅད་དང་བྲལ་བདེ་འགྲོ་ཡང་དག་པའི་སར་འགོད༔
བདེ་བ་ཅན་གྱི་ཞིང་ཁམས་སུ་མཚན་གསོལ་བས་ཐོས་པ་ཙམ་གྱིས་ཀུན་གྱིས་གྱ་ནོམས་མེད་པའི་གདུང་བ་སྐྱེས་ཏེ༔ དེ་ཡི་མཚན་ཅི་ལྟར་དོན་རྟོགས་ཤིང་དོན་དང་ལྡན་པའི་སྐྱེས་བུ་སེམས་དཔའ་འམ་ནི༔ བདག་སངས་རྒྱས་པའི་དགེ་བ་ལ་དགེ་བའི་འདུན་མའམ༔ ཆོས་ལུགས་སུ་འབྱུང་བའི་འཁོར་བའི་ཞེན་པ་ལྡོག༔ ལྡོག་པའི་ལུགས་ལྡོག་སངས་རྒྱས་འཁོར་ལོ་ལྟར་བསྐོར་བའམ༔ མངོན་པའི་མཁའ་སྤྱོད་པའི་རིག་འཛིན་སེམས་དཔའ་འམ༔ ས་ལ་གནས་པའི་བྱང་ཆུབ་སེམས་དཔའ་འམ་མཁའ་སྤྱོད་དང་ས་སྤྱོད་ཀྱི་རྣམ་པ་ངེས་པའི་དོན་ལ་སྤྱོད་པ་སྐྱོང་བ༔ ས་ལམ་ཐེག་རིམ་སྐྱོང་བའི་རྒྱལ་པོ་ཆེན་པོར་གདཽད་མར་གནས་སོ༔ ས་སྐྱོང་མི་མཆོག་སྟོན་པ་པདྨ་འབྱུང་གནས་ཞེས་པ་བཞིན་དུ་མངོན་པར་འཕགས་པའི་གོ་འཕང་ཐོབ་པའོ༔ ཅི་བཞིན་དེ་ཡི་བྱེད་པོ་ལམ་དུ་སྐྱོང་བར་མོས་པའི་གང་ཟག་གམ༔
སྐལ་ལྡན་ནམ༔ སྐྱེས་ཆེན་ནམ༔ དད་ལྡན་ནམ༔ སོ་སོའི་སྐྱེ་བོ་སོགས༔ ཅི་ལྟར་གདམས་པ་ཟབ་མོ་བདེ་ཆེན་གསང་ལམ་བགྲོད་པར་མོས་པའི་ཡིད་མི་ཕྱེད་པའི་ལྷག་བསམ་འདུན་པས་སོར་རྩེ་སྤྱི་བོར་ཐལ་མོ་སྦྱར་ལ་དཀོན་མཆོག་མཆོད་སྤྲིན་ལ་འབད་འབུང་བགྱིས་སོ༔ ན་མོ་ཧཱུྃ༔ ཕྱོགས་དུས་བདེ་གཤེགས་མ་ལུས་འདུས་པའི་ཚོགས༔ སྣང་སྲིད་ཞིང་ཁམས་ལྷར་གསལ་བཞུགས་པ་ལ༔ བདག་སོགས་འགྲོ་བ་མ་གྱུར་སེམས་ཅན་གྱིས༔ ཕྱག་འཚལ་མཆོད་འབུལ་གུས་པས་གསོལ་བ་འདེབས༔
ཨོྃ་བཛྲ་ས་མ་ཡ་ཏིཥྛ་ལྷན༔ ན་མོ་ཧཱུྃ༔ ཕྱོགས་བཅུ་དུས་བཞིར་བཞུགས་པའི་སངས་རྒྱས་དང་༔ བྱང་སེམས་རིག་འཛིན་འཕགས་ཚོགས་འདུས་སྡེ་ལ༔ བདག་ཅག་གུས་པས་སྐྱབས་མཆིས་ཕྱག་འཚལ་ལོ༔ ན་མོ་ཧཱུྃ༔ ཆོས་སྐུ་སྐྱེ་བ་མེད་པའི་ངང་ཉིད་ལས༔ སངས་རྒྱས་ཐམས་ཅད་ཐུགས་ལས་སྐྱེས་པའི་ཡབ༔ སྣང་མཐའ་འོད་དཔག་མེད་ལ་ཕྱག་འཚལ་ལོ༔ ཆོས་ཀྱི་སྐུ་ཡིས་བྱམས་པའི་སྤྱན་གྱིས་གཟིགས༔
སྙིང་རྗེ་ཐུགས་ཀྱིས་འགྲོ་དྲུག་གནས་ནས་འདྲེན༔ འཕགས་མཆོག་ནམ་མཁའི་རྒྱལ་པོར་ཕྱག་འཚལ་ལོ༔ སྣང་སྟོང་སྐུ་ལ་ཡེ་ཤེས་རྒྱུན་ཆད་མེད༔ ཆོས་སྒོ་བརྒྱད་ཁྲི་བཞི་སྟོང་འབྱུང་བའི་ཡུམ༔ དབྱིངས་ཕྱུག་ཕ་རོལ་ཕྱིན་མར་ཕྱག་འཚལ་ལོ༔ ཤར་ཕྱོགས་མངོན་པར་དགའ་བའི་ཞིང་ཁམས་སུ༔ རྡོ་རྗེ་སེམས་དཔའ་ལོངས་སྤྱོད་རྫོགས་པའི་ཆས༔ ཞི་བའི་རིག་འཛིན་རྣམས་ལ་ཕྱག་འཚལ་ལོ༔ བྱང་ཆུབ་སེམས་མ་ས་ཁམས་རྣམ་པར་དག༔ མེ་ལོང་ཡེ་ཤེས་སངས་རྒྱས་བྱང་སེམས་ཡུམ༔
སངས་རྒྱས་སྤྱན་མའི་སྐུ་ལ་ཕྱག་འཚལ་ལོ༔ ལྷོ་ཕྱོགས་དཔལ་དང་ལྡན་པའི་ཞིང་ཁམས་སུ༔ རིན་ཆེན་འབྱུང་ལྡན་ལོངས་སྤྱོད་རྫོགས་པའི་ཆས༔ རྒྱས་པའི་རིག་འཛིན་རྣམས་ལ་ཕྱག་འཚལ་ལོ༔ བྱང་ཆུབ་སེམས་མ་ཆུ་ཁམས་རྣམ་པར་དག༔ མཉམ་ཉིད་ཡེ་ཤེས་སངས་རྒྱས་བྱང་སེམས་ཡུམ༔ མཱ་མ་ཀཱི་ཡི་སྐུ་ལ་ཕྱག་འཚལ་ལོ༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ རྣམ་པར་སྣང་མཛད་ལོངས་སྤྱོད་རྫོགས་པའི་ཆས༔ དབང་གི་རིག་འཛིན་རྣམས་ལ་ཕྱག་འཚལ་ལོ༔
བྱང་ཆུབ་སེམས་མ་མེ་ཁམས་རྣམ་པར་དག༔ སོར་རྟོག་ཡེ་ཤེས་སངས་རྒྱས་བྱང་སེམས་ཡུམ༔ གོས་དཀར་མོ་ཡྀ་སྐུ་ལ་ཕྱག་འཚལ་ལོ༔ བྱང་ཕྱོགས་ལས་རབ་རྫོགས་པའི་ཞིང་ཁམས་སུ༔ དོན་ཡོད་གྲུབ་པ་ལོངས་སྤྱོད་རྫོགས་པའི་ཆས༔ དྲག་པོའི་རིག་འཛིན་རྣམས་ལ་ཕྱག་འཚལ་ལོ༔ བྱང་ཆུབ་སེམས་མ་རླུང་ཁམས་རྣམ་པར་དག༔ བྱ་གྲུབ་ཡེ་ཤེས་སངས་རྒྱས་བྱང་སེམས་ཡུམ༔ དམ་ཚིག་སྒྲོལ་མའི་སྐུ་ལ་ཕྱག་འཚལ་ལོ༔ འཕགས་པའི་ཞིང་ཁམས་འོག་མིན་འཐུག་པོ་བཀོད༔
སངས་རྒྱས་བྱང་སེམས་རིག་འཛིན་འདུས་སྡེ་ལ༔ ལུས་ངག་ཡིད་གསུམ་གུས་པས་ཕྱག་འཚལ་ལོ༔ ཨོྃ་བཛྲ་ས་ཏྭ་ཧཱུྃ༔ ཨོྃ་རཏྣ་ས་ཏྭ་ཧཱུྃ༔ ཨོྃ་པདྨ་ས་ཏྭ་ཧཱུྃ༔ ཨོྃ་ཀརྨ་ས་ཏྭ་ཧཱུྃ༔ ཨོཾ་གུ་རུ་ས་ཏྭ་ཧཱུྃ༔ ཨོྃ་དྷེ་ཝ་ས་ཏྭ་ཧཱུྃ༔ ཨོྃ་ཌཱཀྐི་ས་ཏྭ་ཧཱུྃ༔ དེ་ནས་རིག་འཛིན་ཕྱག་རབས་ནི༔
ན་མོ་ཧཱུྃ༔ ཀུན་གཞི་མ་བཅོས་སངས་རྒྱས་འབྱུང་བའི་གནས༔ འཇའ་ལུས་དཔལ་འབར་རྐང་གཉིས་སངས་རྒྱས་གཙོ༔ པད་འབྱུང་ཚེ་དཔག་མེད་ལ་ཕྱག་འཚལ་ལོ༔ མཁའ་སྤྱོད་རྔ་ཡབ་དག་པ་རིག་འཛིན་གནས༔ རྔ་ཡབ་པདྨ་འོད་ཀྱི་ཞིང་ཁམས་སུ༔ ཨོ་རྒྱན་རིན་པོ་ཆེ་ལ་ཕྱག་འཚལ་ལོ༔ ཧཱུྃ༔ བདེ་སྟོང་ཡེ་ཤེས་ཟབ་རྒྱ་ཐེག་ཆེན་མཛོད༔ བདེ་གཤེགས་རིག་འཛིན་རྣམས་ཀྱི་ཡུམ་ཆེན་མོ༔
མནྡ་ར་བའི་སྐུ་ལ་ཕྱག་འཚལ་ལོ༔ ཧཱུྃ༔ ཤར་ཕྱོགས་ལྟ་ན་སྡུག་པའི་ཞིང་ཁམས་སུ༔ རྡོ་རྗེ་ཐོད་ཕྲེང་སྤྲུལ་སྐུའི་ཆ་ལུགས་འཆང་༔ རྣམ་སྨན་རིག་འཛིན་སྐུ་ལ་ཕྱག་འཚལ་ལོ༔ ཧཱུྃ༔ བྱམས་པའི་འོད་ཟེར་འགྲོ་ལ་འགྱེད་པ་ཡི༔ བདེ་གཤེགས་རིག་འཛིན་རྒྱལ་ཡུམ་རྡོ་རྗེའི་རིགས༔ ཡེ་ཤེས་མཚོ་རྒྱལ་སྐུ་ལ་ཕྱག་འཚལ་ལོ༔ ཧཱུྃ༔
ལྷོ་ཕྱོགས་འཐུག་པོ་བཀོད་པའི་ཞིང་ཁམས་སུ༔ རཏྣ་ཐོད་ཕྲེང་སྤྲུལ་སྐུའི་ཆ་ལུགས་འཆང་༔ ཕྱག་རྒྱ་རིག་འཛིན་སྐུ་ལ་ཕྱག་འཚལ་ལོ༔ ཧཱུྃ༔ སྙིང་རྗེ་ལྕགས་ཀྱུས་རིགས་དྲུག་གནས་ནས་འདྲེན༔ བདེ་གཤེགས་རིག་འཛིན་རྒྱལ་ཡུམ་རིན་ཆེན་རིགས༔ ཀ་ལ་སིདྡྷིའི་སྐུ་ལ་ཕྱག་འཚལ་ལོ༔ ཧཱུྃ༔ ནུབ་ཕྱོགས་མཁའ་དབྱིངས་བརྩེགས་པའི་ཞིང་ཁམས་སུ༔ པདྨ་ཐོད་ཕྲེང་སྤྲུལ་སྐུའི་ཆ་ལུགས་འཆང་༔
ཚེ་དབང་རིག་འཛིན་སྐུ་ལ་ཕྱག་འཚལ་ལོ༔ ཧཱུྃ༔ དགའ་བའི་ཤུགས་འཆང་སྐྱེ་གནས་སྒོ་བཞི་ཁེགས༔ བདེ་གཤེགས་རིག་འཛིན་ཡུམ་ཆེན་པདྨའི་རིགས༔ ཤཱཀྱ་དྷེ་མའི་སྐུ་ལ་ཕྱག་འཚལ་ལོ༔ ཧཱུྃ༔ བྱང་ཕྱོགས་ལྕང་ལོ་འཁྱིལ་བའི་ཞིང་ཁམས་སུ༔ ཀརྨ་ཐོད་ཕྲེང་སྤྲུལ་སྐུའི་ཆ་ལུགས་འཆང་༔ ལྷུན་གྲུབ་རིག་འཛིན་སྐུ་ལ་ཕྱག་འཚལ་ལོ༔ ཧཱུྃ༔
བཏང་སྙོམས་དགོངས་པས་སྐུ་བཞིའི་ས་བོན་རྙེད༔ བདེ་གཤེགས་རིག་འཛིན་རྒྱལ་ཡུམ་ལས་ཀྱི་རིགས༔ བཀྲ་ཤིས་ཁྱེའུ་འདྲེན་སྐུ་ལ་ཕྱག་འཚལ་ལོ༔ ས་སྤྱོད་དག་པ་མཁའ་སྤྱོད་རྣམ་དག་ཞིང་༔ ཇི་སྙེད་བཞུགས་པའི་རིག་འཛིན་བརྒྱུད་བཅས་ལ༔ མི་ཕྱེད་ཡིད་ཀྱི་གདུང་བས་ཕྱག་འཚལ་ལོ༔ ཨོྃ་བཛྲ་གུ་རུ་པདྨ་དྷ་ར་དྷེ་ཝ་ཌཱཀྐི་ནཱི་ས་མ་ཡ་ཨ་ཏི་པུ་ཧོཿ པྲ་ཏཱིཙྪ་ཧོཿ ན་མོ་པུ་རུ་ཤ་ཡ་ཧོཿ དྲུག་པ་མཆོད་པ་འབུལ་བ་ནི༔
ཕྱི་ནང་གསང་བ་ཁོ་ན་ཉིད་དང་སྤྱན་གཟིགས་ཞིང་བཀོད་བཀྲམ་པའི་མདུན་དུ་བསོད་ནམས་ཀྱི་ཚོགས་བསགས་མཎྜལ་སོགས་དངོས་འབྱོར་ལ་བརྒྱ་མཆོད་སྟོང་མཆོད་གྲངས་མེད་ཀྱི་མཆོད་པ་ཡིད་ལས་སྤྲུལ་པའི་གླིང་འདི་དང་གླིང་གཞན་སོགས༔ གྲངས་མེད་བཀོད་པ་བློ་ཡིས་བླངས་ཏེ་བདག་ལུས་ལོངས་སྤྱོད་དགེ་རྩ་བཅས་ཕངས་མེད་ཕྱོགས་བཅུའི་སངས་རྒྱས་རྣམས་ལ་མཆོད་པ་ཕུལ་བའི་དགེ་བའི་རྩ་བ་ལ་བརྟེན་ནས༔ རྒྱུ་བསོད་ནམས་ཀྱི་ཚོགས་བསགས་འབྲས་བུ་ཡེ་ཤེས་ཀྱི་ཚོགས་སྨིན༔ ཚེ་རབས་དང་ད་ལྟའི་སྒྲིབ་གཉིས་བྱང་༔ སྨོན་ལམ་བཟང་པོ་དེའི་དགེ་བས་མཚམས་སྦྱོར་བས་བདེ་ཆེན་དག་པའི་ཞིང་ཡིད་ལ་ཡང་ཡང་བཀོད་པས༔ ནམ་ཞིག་ཚེ་ཡི་འཕེན་པ་ཟད་དུས་མོས་པའི་སྟོབས་ཀྱིས་ངོ་ཤེས་ཀྱི་མི་དང་འཕྲད་པ་ལྟ་བུ་འབྱུང་འགྱུར་དེ་ཕྱིར་དམ་བཅའ་གསུམ་འདུན་པ་གསུམ་གདམས་པ་ཐབས་ཀྱིས་འཛིན་པའི་མན་ངག་ཡིན༔ ལམ་ནི་ཐབས་ཡིན༔ འབྲས་བུ་ནི་ཤེས་རབ་ཡིན༔ ཐབས་ལམ་འབྲས་བུ་རིམ་གཉིས་ཀྱི་ས་ལམ་བགྲོད་ཚུལ་ཐག་ཆོད༔ ཚོགས་ཞིང་དང་དག་ཞིང་ལ་བློ་སྦྱང་བ་གལ་ཆེའོ༔
ན་མོ་ཧཱུྃ༔ ཕྱོགས་དུས་རྒྱལ་བ་བདེ་གཤེགས་འདུས་པའི་མཆོག༔ སྐུ་གསུམ་ཞིང་ཁམས་རབ་འབྱམས་ལ་གནས་པའི༔ བདེ་ཆེན་དག་པའི་ཞིང་དུ་གང་བཞུགས་དང་༔ གང་དག་འདས་དང་མ་བྱོན་ད་ལྟ་ཡི༔ དུས་གསུམ་དུས་བཞི་དུས་མེད་རྟོགས་རྣམས་ལ༔ བདག་གཞན་འགྲོ་བ་སེམས་ཅན་མ་ལུས་ཀྱིས༔ གྲངས་མེད་བསགས་པའི་བག་ཆགས་གཡའ་བྲལ་ཕྱིར༔ བླ་མེད་མཆོག་གི་མཆོད་པ་དམ་པ་འབུལ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔
སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་སྐྱེས་པའི་མེ་ཏོག་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་པུཥྤེ་པཱུ་ཛ་མེ་གྷ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་གཏམས་པའི་སྤོས་དྲི་ཅི་མཆིས་པ༔
གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་དྷཱུ་པེ་པཱུ་ཛ་མེ་གྷ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་གཏམས་པའི་མར་མེ་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔
བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་ཨཱ་ལོ་ཀེ་པཱུ་ཛ་མེ་གྷ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་གཏམས་པའི་དྲི་ཆབ་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་དུ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་གནྡྷེ་པཱུ་ཛ་མེ་གྷ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔
ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་བཅུད་ལྡན་ཞལ་ཟས་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་ནཻ་ཝི་དྱེ་པཱུ་ཛ་མེ་གྷ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔
སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་སྒྲ་སྙན་རོལ་མོ་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་དུ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་ཤབྡ་པཱུ་ཛ་མེ་གྷ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་སྤྱན་གཟིགས་གཟུགས་མཛེས་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔
བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་རཱུ་པ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་གླུ་དབྱངས་སྒྲ་སྙན་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔
ཨོྃ་ཤབྡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་བཅུད་གཡོ་རྫས་གཏམས་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་གནྡྷེ་ཧོ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔
བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་རོ་བརྒྱའི་ཁྱཽན་ལྟར་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་རཱ་ས་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔
གྲངས་མེད་རེག་འཇམ་རྒྱན་བཟང་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་སྤརྴེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ ནང་མཆོད་བདུད་རྩི་ཛ་གད་སྨན་ཕུད་ཆང་༔ མཁའ་དབྱིངས་རཀྟ་རྒྱན་བཟང་བྷ་ལིངྟ༔ བདེ་སྟོང་སྦྱོར་བ་ཟུང་འཇུག་དགའ་བ་བཞི༔ མཁའ་དབྱིངས་ཀློང་ལས་ཉོན་མོངས་མཚན་མ་བསྒྲལ༔
བླ་མེད་ཁོ་ན་ཉིད་ཀྱི་མཆོད་པ་བཞེས༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་དྷརྨ་པཱུ་ཛ་མེ་གྷ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ རིན་ཆེན་གདུགས་མཆོག་གསེར་གྱི་ཡུ་བ་ཅན༔ བླ་བྲེ་འཕན་གདུགས་བ་དན་དར་དཔྱངས་བསྐྱོད༔ ཕྱེ་མ་ཕུར་མ་ལ་སོགས་མེ་ཏོག་ཕྲེང་༔ ལྷ་ཡི་འདོད་ཡོན་མི་ཡི་ལོངས་སྤྱོད་དང་༔ རི་རབ་གླིང་བཞི་གླིང་ཕྲན་གསེར་རི་བདུན༔ རོལ་མཚོ་བཅུད་གཡོ་དཔག་བསམ་ལྗོན་པའི་ཤིང་༔ མ་རྨོས་ལོ་ཏོག་ལྷ་ཡི་སྐྱེད་མོས་ཚལ༔
འཇའ་ཚོན་ཁྲི་གདུགས་གུར་ཁྱིམ་འོད་ཀྱི་དཀྱིལ༔ མ་ཚང་མེད་པའི་མཆོད་སྤྲིན་སྣ་ཚོགས་འདི༔ བློ་ཡིས་བླངས་ཏེ་ཡིད་ཀྱིས་འབུལ་ལགས་ན༔ བདེ་ཆེན་དག་ཞིང་བགྲོད་པར་བྱིན་གྱིས་རློབས༔ ཨོྃ་བཛྲ་སརྦ་སྭ་བྷཱ་ཨཱཏྨ་ཀོ྅་ཧཾ༔ པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔
སྐབས་འདིར་མཎྜལ་རྒྱས་པ་འབུལ༔ དེ་ནས་བདུན་པ་བསྟོད་པ་ནི༔ ཧཱུྃ༔ བདེ་གཤེགས་ཀུན་གྱི་ཞིང་བཀོད་བདེ་བ་ཅན༔
དེ་རུ་བཞུགས་པའི་སངས་རྒྱས་འོད་དཔག་མེད༔ མཉམ་བཞག་སྐྱིལ་ཀྲུང་གཟི་བརྗིད་འབུམ་དུ་འཁྱིལ༔ ཐུགས་རྗེའི་སྤྱན་གྱིས་མཁའ་མཉམ་འགྲོ་ལ་གཟིགས༔ མཚན་ཐོས་ཙམ་གྱིས་ངན་འགྲོའི་འཇིགས་པ་སྐྱོབ༔ ཆོས་སྐུ་འོད་དཔག་མེད་ལ་ཕྱག་འཚལ་བསྟོད༔ མདུན་དུ་རྒྱལ་བ་ལོངས་སྐུ་སྤྱན་རས་གཟིགས༔ འཇིག་རྟེན་དབང་ཕྱུག་རིགས་དྲུག་སྐྱེ་སྒོ་གཅོད༔ བྱང་ཆུབ་སེམས་མ་འགྲོ་ཀུན་སྙིང་རྗེས་འདྲེན༔ ནམ་མཁའི་རྒྱལ་པོ་ཡབ་ཡུམ་ཕྱག་འཚལ་བསྟོད༔ ཧཱུྃ༔
ཤར་ཕྱོགས་ཞིང་ཁམས་རྡོར་སེམས་ཡབ་ཡུམ་ལ༔ སྐུ་ཡི་རིགས་མཆོག་བདེ་གཤེགས་ཚོགས་ཀྱིས་བསྐོར༔ མངོན་དགའི་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔ ལྷོ་ཕྱོགས་ཞིང་ཁམས་རིན་འབྱུང་ཡབ་ཡུམ་ལ༔ ཡོན་ཏན་རིགས་མཆོག་བདེ་གཤེགས་ཚོགས་ཀྱིས་བསྐོར༔ དཔལ་ལྡན་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔ ནུབ་ཕྱོགས་ཞིང་ཁམས་སྣང་མཐའ་ཡབ་ཡུམ་ལ༔ གསུང་གི་རིགས་མཆོག་བདེ་གཤེགས་ཚོགས་ཀྱིས་བསྐོར༔
བདེ་ཆེན་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔ བྱང་ཕྱོགས་ཞིང་ཁམས་དོན་གྲུབ་ཡབ་ཡུམ་ལ༔ ཕྲིན་ལས་རིགས་མཆོག་བདེ་གཤེགས་ཚོགས་ཀྱིས་བསྐོར༔ ལས་རབ་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔ སངས་རྒྱས་བྱང་སེམས་གྲངས་མེད་ཞིང་གི་ལྷ༔ རྡུལ་གཅིག་སྟེང་ན་རྡུལ་སྙེད་བཞུགས་པ་ལ༔ ལུས་ངག་ཡིད་གསུམ་གུས་པས་ཕྱག་འཚལ་བསྟོད༔ ཧཱུྃ༔
མཁའ་དབྱིངས་ཞིང་གི་དབང་ཕྱུག་ཚེ་དཔག་མེད༔ འཇའ་ལུས་སྐྱེ་འཆི་གཉིས་སྤངས་པདྨ་འབྱུང་༔ བདེ་གཤེགས་རྒྱལ་པོ་ལྷུན་གྲུབ་འདུས་མ་བྱས༔ སྐུ་ལྔ་མཚན་བརྒྱད་འགྲོ་བ་ཡོངས་ཀྱི་མགོན༔ ལོང་མེད་སེམས་ཅན་ཐུགས་རྗེས་སྐྱོབ་མཛད་ལྷ༔ ཐུགས་རྗེ་རྒྱུན་མི་འཆད་པའི་ཡུམ་ཆེན་མོ༔ གྲངས་མེད་སྤྲུལ་པས་རིག་འཛིན་གསང་ལམ་སྟེར༔ འཇའ་ལུས་བགྲེས་རྒུད་བྲལ་བའི་ལྷ་ལྕམ་འཁྲིལ༔ པད་འབྱུང་ཡབ་ཡུམ་སྐུ་ལ་ཕྱག་འཚལ་བསྟོད༔ ཧཱུྃ༔
ཞི་བའི་ལས་མཛད་རྡོ་རྗེ་ཐོད་ཕྲེང་རྩལ༔ ལྷ་ཡི་རིག་འཛིན་ཚོམ་བུ་གྲངས་མེད་བསྐོར༔ ལྟ་ན་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔ རྒྱས་པའི་ལས་མཛད་རཏྣ་ཐོད་ཕྲེང་རྩལ༔ མི་ཡི་རིག་འཛིན་ཚོམ་བུ་གྲངས་མེད་བསྐོར༔ འཐུག་པོ་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔ དབང་གི་ལས་མཛད་པདྨ་ཐོད་ཕྲེང་རྩལ༔ ཚེ་ཡི་རིག་འཛིན་ཚོམ་བུ་གྲངས་མེད་བསྐོར༔
མཁའ་དབྱིངས་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔ དྲག་པོའི་ལས་མཛད་ཀརྨ་ཐོད་ཕྲེང་རྩལ༔ ཀླུ་ཡི་རིག་འཛིན་ཚོམ་བུ་གྲངས་མེད་བསྐོར༔ ལྕང་ལོ་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔ རིག་འཛིན་འདུས་པའི་གཙོ་འཁོར་གྲངས་མེད་པ༔ བདག་ལུས་བློ་ཡིས་བླངས་ནས་གུས་པ་ཡིས༔ ཕྱག་འཚལ་བདེ་ཆེན་ཞྀང་ཁམས་བགྲོད་པར་ཤོག༔ ༼༡༽ ཨོྃ་ཨ་མི་དྷེ་ཝ་ཧྲཱིཿ
༼༢༽ ཨོྃ་པདྨ་དྷ་ར་ཧྲཱིཿ ༼༣༽ ཨོྃ་ཨ་མི་དྷེ་ཝ་ཨཱ་ཡུར་སིདྡྷི་ཧཱུྃ༔ ༼༤༽ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ༼༥༽ ཨོྃ་ཛྙཱ་ན་ཌཱཀྐི་ཧ་རི་ནི་ས་ཧཱུྃ༔ ༼༦༽ ཨོྃ་ཧཱུྃ་ཏྲཱྃ་ཧྲཱིཿཨ་མཱྃ་ལཱྃ་མཱྃ་པཱྃ་ཏཱྃ་ཛ་ཧཱུྃ༔ ༼༧༽ ཨོྃ་ཨཱ་ལི་ཀཱ་ལི་ཛྙཱ་ན་པཉྩ་ས་ཏྭ་ཀྲོ་ཏ་མུ་ནེ་ཡེ་སྭཱ་ཧཱ༔ ༼༨༽ ཨོྃ་ཨཱཿཧཱུྃ་ཧྲཱི་སྭཱ་ཧཱ༔ ཞེས་པ་དང་པོ་སངས་རྒྱས་ལག་འཆང་གི་གཟུངས༔ གཉིས་པ་སངས་རྒྱས་མཉམ་སྦྱོར་གྱི་གཟུངས༔ གསུམ་པ་སངས་རྒྱས་རྔ་སྒྲའི་གཟུངས༔
བཞི་པ་རིག་འཛིན་བླ་མའི་གཟུངས༔ ལྔ་པ་ཞིང་ཁམས་ལྷ་མོའི་གཟུངས༔ དྲུག་པ་བདེ་གཤེགས་རྩ་བའི་གཟུངས༔ བདུན་པ་བདེ་གཤེགས་རིགས་ལྔའི་གཟུངས༔ བརྒྱད་པ་སངས་རྒྱས་རྩེ་མོ་མཉམ་སྦྱོར་གྱི་གཟུངས༔ གཟུངས་སྔགས་རྩ་བའི་སྒྲུབ་ཐབས་རྣམས་རིམ་པར་ཕྱེ་ན༔ སངས་རྒྱས་ལག་འཆང་གིས་དཔལ་དང་པོའི་ས་ཐོབ༔ སངས་རྒྱས་མཉམ་སྦྱོར་གྱིས་བསྐྱེད་རྫོགས་ཀྱི་ས་ཐོབ༔ སངས་རྒྱས་རྔ་སྒྲས་འཆི་བ་མེད་པའི་ས་ཐོབ༔ རིག་འཛིན་བླ་མས་ཚེ་གཅིག་ལ་ལུས་མ་བོར་བར་མཁའ་སྤྱོད་བགྲོད༔
ཞྀང་ཁམས་ལྷ་མོས་བདེ་ཆེན་རྒྱལ་པོ་མཆོག་གི་དངོས་གྲུབ་ཐོབ༔ བདེ་གཤེགས་རྩ་བའི་གཟུངས་ཀྱིས་རིགས་ལྔའི་ས་ཐོབ༔ བདེ་གཤེགས་རིགས་ལྔས་ཞིང་ཁམས་ལྔ་གང་མོས་འགྲུབ༔ སངས་རྒྱས་རྩེ་མོས་ཕྱིར་མི་ལྡོག་གི་ས་ཐོབ་ནས་རིགས་དང་པོ་སངས་རྒྱས་དངོས་ཀྱི་གོ་འཕང་འགྲུབ་བོ༔ དེས་ན་ཐེག་པ་རིམ་བགྲོད་མི་དགོས་པའི་སངས་རྒྱས་དང་པོ་ནི་ཅི་ཡང་མ་ལྟོས༔ བསྐྱེད་རིམ་ལ་གོམས་འདྲིས་དགོས་ཚུན་ཞིང་སྒྲུབ་འདི་ཉིད་རང་གཙོ་ཆེ༔ ཅི་ཕྱིར་རྣམ་རྟོག་ངན་གོམས་དགེ་བ་བཟང་གོམས༔ དེ་ཡང་ཞིང་ཆོས་སྐུ་སྦྱོང་བ་ལོངས་སྐུ་རུ་སྦྱོང་བ་སྤྲུལ་སྐུ་རུ་སྦྱོང་བ་གསུམ་སོགས་ཕྱོགས་གཅྀག་དྲིལ་དུ་སྒྲུབ་པ་ཡིན་ཏེ༔ ཆོས་སྐུ་ནི་མཉམ་ཉིད༔ ལོངས་སྐུ་ནི་ཞལ་ཕྱག་རྫོགས་པ༔
སྤྲུལ་སྐུ་མཚན་ཉིད་ཀུན་རྫོགས་ཅེས་པས༔ ཆོས་སྐུ་རྒྱལ་བ་འོད་དཔག་མེད༔ ལོངས་སྐུ་སྤྱན་གཟིགས་དང་རིགས་ལྔ༔ སྤྲུལ་སྐུ་འཆི་མེད་པདྨ་འབྱུང་གནས༔ དེ་ཕྱོགས་གཅིག་ཏུ་སྒྲུབ་པའོ༔ ཚོགས་བསགས་ཐམས་ཅད་ཀྱི་ཆ་ལག་རྫོགས་ནས་སྒྲིབ་སྦྱོང་ཕྱག་དང་བཤགས་པ་ཡིན་ཏེ༔ ཕྱག་ནི་སྔོན་དུ་སོང་བ་ལས༔ རྗེས་ཀྱང་བཤགས་པ་སོ་སོ་དང་འབྲེལ་ཀྱང་རུང་༔ བརྒྱད་པ༔ ན་མོ་ཕྱོགས་བཅུའི་ཞིང་དུ་བཞུགས་པའི་སངས་རྒྱས་དང་༔
བྱང་སེམས་འཕགས་ཚོགས་བདག་ལ་དགོངས་སུ་གསོལ༔ བདག་སོགས་སྐྱེ་བ་འདི་དང་ཚེ་རབས་སུ༔ རྣམ་སྨིན་འཁོར་བའི་རྒྱུ་བསགས་ཅི་མཆིས་པ༔ བདེ་གཤེགས་རྒྱལ་བའི་མདུན་དུ་མཐོལ་ལོ་བཤགས༔ དེ་བཞིན་མཚམས་མེད་ལྔ་ཡི་ལས་ལ་ནི༔ མ་བྱིན་བླངས་དང་རྐུ་འཕྲོག་བཅོམ་པ་དང་༔ གཞན་ལ་འཕྲོག་ཏུ་བཅུག་དང་བཀའ་སྩལ་པ༔ དཀོན་མཆོག་མཆོད་པ་ཕྲི་དང་བཅོམ་པ་དང་༔ ལྷ་ཁང་དཀར་མེ་བཅོམ་དང་སྙན་དར་བྲེགས༔ དེ་བཞིན་གསུང་རབ་ཀློག་པའི་གླུད་ཟོས་དང་༔
མཆོད་རྟེན་གང་ཞིག་སཱཙྪའི་དཀོར་ལ་འབག༔ ཞལ་ཟས་བཅོམ་དང་མེ་ཏོག་ཡོན་ཆབ་བཅད༔ དྲི་སྤོས་ངར་བསད་འབོག་པའི་ཐལ་བ་སྤུར༔ འོག་རླུང་ར་སུན་དྲི་དང་ཐ་དུད་བཏང་༔ བྲིས་སྐུ་ཐང་རྟེན་ནོ་གཡོལ་ཆུ་ཤར་བགོམས༔ གཙུག་ལག་འབག་པའི་གཤང་ལྕི་འདོར་བ་དང་༔ རྒྱལ་བའི་ཁྲི་གདན་རྣམས་ལ་འགོམ་པ་དང་༔ དེ་བཞིན་ཕྱོགས་བཅུའི་དགེ་འདུན་བཅོམ་པ་དང་༔ ཕ་དང་མ་ཡི་དོན་དུ་སློང་བ་དང་༔ རང་གི་ལྟོ་གོས་དོན་དུ་སློང་བ་དང་༔
མ་སྦྱིན་པ་ལ་ཡང་ཡང་སློང་བ་དང་༔ མ་མཐོང་བ་ལ་འཕྲོག་དང་རྐུ་བ་དང་༔ གཞན་གྱིས་འཕྲོག་པའི་ལས་ཀྱིས་བསྐུལ་བ་དང་༔ མ་འོས་པ་ཡི་ཕྱག་སྣ་ལེན་པ་དང་༔ མི་ཞུ་བ་ཡི་འབུལ་ཚོགས་སྡུད་པ་དང་༔ བདུན་ཞག་བཞི་བཅུའི་དཀོར་ལ་འབག་པ་དང་༔ ཆོས་གོས་བླ་གོས་སྐྱེ་བོས་རེག་པ་དང་༔ བུད་མེད་རྣམས་ཀྱིས་སྦགས་པའི་ཟས་ལ་སོགས༔ དཀོན་མཆོག་གསུམ་ལ་གནོད་པའི་ལས་བསགས་པ༔ མཚམས་མེད་དང་པོ་བགྱིས་པ་མཐོལ་ལོ་བཤགས༔
དེ་ནས་མི་གཙང་མཚམས་མེད་བསགས་པའི་རྒྱུ༔ དཀོན་མཆོག་རྣམ་པ་གསུམ་གྱི་གླུད་ཟོས་དང་༔ དགེ་འདུན་ནོར་བརྣག་ཅན་གྱི་དཀོར་ཟས་དང་༔ མཚན་ཉིད་གྲུབ་མཐའ་པ་ཡི་ཁ་འཕྲོ་ཟས༔ རིགས་དྲུག་ཁ་ཆིངས་བགྱིས་པའི་ཡས་རྫས་དང་༔ སྡིག་སྤྱོད་རྒྱལ་པོས་ཕྲོགས་པའི་བཅོམ་ཟས་དང་༔ སྡེ་བརྒྱད་ཁ་ཆིངས་སེར་བ་སྲུང་བའི་ཡོན༔ དམངས་པོའི་ལན་ཆགས་སྲིའུ་གསོ་བའི་གླ༔ ཚོང་འདུས་ལ་སོགས་ཤན་པའི་ལག་ཟས་དང་༔ ལྷོ་ཚོང་བྱང་ལ་འདྲེན་སོགས་མཐའ་ཟས་དང་༔
སྨོན་ལམ་ལོག་པས་འབྲེལ་བའི་མནའ་ཟས་དང་༔ ཉམས་པའི་ཟས་དང་ཉམས་པའི་གོས་ལ་འབག༔ དམ་ཉམས་གྲོགས་དང་འགྲོགས་པ་ལ་སོགས་པ༔ མི་གཙང་པ་ལ་འབག་པའི་ལས་བསགས་པ༔ མཚམས་མེད་གཉིས་པ་བགྱིས་པ་མཐོལ་ལོ་བཤགས༔ ཁྱད་པར་མི་མཐུན་སྦྱོར་བ་རྩུབ་པའི་ལས༔ ཕྱོགས་བཅུར་འཁྲུག་པའི་དམག་ཆེན་གཡུལ་ངོ་བསྐུལ༔ འབྱུང་བ་འཁྲུག་པའི་རྫས་ངན་བསྲེགས་པ་དང་༔ ཟུར་ཟ་བགྱིས་པས་དགོན་སྡེ་དཀྲུགས་པ་དང་༔ བྱང་སེམས་དགེ་འདུན་མཐུན་གཉིས་ཕྱེ་བ་དང་༔
མ་མཐོང་ཚུན་གྱིས་རྒྱུས་ཆེན་བཤད་པ་དང་༔ ཕ་མ་སྤུན་ཟླ་གཉེན་འཁོར་དཀྲུགས་པ་དང་༔ ཡུལ་གྲུ་མཐའ་འཁོབ་འཁྲུག་པའི་གཞི་བཞག་དང་༔ དོན་མེད་རྣམས་ལ་ལམ་གོལ་བསླབ་པ་དང་༔ དུས་མ་ཡིན་པར་གཏམ་ངན་བཤད་པ་དང་༔ ཉེས་མེད་སེམས་ཅན་ཀུ་དིར་སྒྲོགས་པ་དང་༔ ཉམ་ཆུང་རྣམས་ལ་སྔངས་སྐྲག་བགྱིས་པ་སོགས༔ ཕྲ་མ་བཅུག་དང་རྫུན་སྨྲ་དབྱེན་བགྱིད་པ༔ མཚམས་མེད་གསུམ་པ་བསགས་པ་མཐོལ་ལོ་བཤགས༔ དེ་བཞིན་ལུས་ངག་ཡིད་ཀྱི་སྒོ་ནས་ནི༔
ཕ་ནི་དང་པོ་སྒྱུ་ལུས་སྦྱིན་པའི་གཉེན༔ ཚིག་རྩུབ་འཐབ་དང་སྦྱོར་བ་ངན་པ་དང་༔ དེ་བཞིན་མ་ནི་སྒྱུ་ལུས་བསྐྱེད་པ་སྟེ༔ ཁེངས་སེམས་ཆེ་བས་དྲིན་ལན་བཅག་པའི་རིགས༔ ལུས་དང་སེམས་ཀྱི་ཕ་མ་བསད་པ་དང་༔ དེ་བཞིན་ལས་ཀྱི་ཕ་མར་གྱུར་པ་ཡི༔ དྲིན་ཅན་སྒོ་ནོར་བཟང་པོ་བསད་པ་དང་༔ ཞོན་རྟ་བཀལ་ཁལ་བུ་ལོན་དམྱལ་བ་སྟེར༔ རྨོ་རྐོ་ཚོང་འདུས་དམྱལ་བ་དངོས་བསགས་དང་༔ སེམས་ཅན་མ་བུ་ཕྲལ་ནས་བསད་པ་དང་༔
དུས་གཅིག་གྲངས་མེད་སྲོག་བཅད་ཉ་འཕྲང་བྱས༔ ཕག་དང་གཅན་གཟན་སྡིག་པའི་རིང་བསྲེལ་ཟོས༔ སྔོན་གྱི་ལན་ཆགས་སྲོག་ལན་བསད་པ་དང་༔ ཞེ་སྡང་མི་དང་གདུག་པའི་ཁྱི་དང་ནི༔ ང་རྒྱལ་རྟ་དང་འདོད་ཆགས་བྱ་དང་ནི༔ གཏི་མུག་ཕག་དང་ཤིན་ཏུ་ཁྲོ་བ་སྦྲུལ༔ ཉེས་མེད་བཙོན་དུ་བཅུག་དང་རི་དྭགས་བསད༔ དྲིན་ཆེན་ལུས་ཀྱིས་བསྐྱངས་པའི་གནག་ལུག་བསད༔ ཚེ་གཅིག་སངས་རྒྱས་སྟེར་བའི་བླ་མ་ལ༔ ལུས་ཀྱིས་ལྟུང་བ་བསགས་པས་དམ་ཚིག་བསད༔
ངག་གིས་སྐུར་བ་བཏབ་པས་དམ་ཆོས་བསད༔ ཡིད་ཀྱིས་ལོག་ལྟ་བགྱིད་པས་སངས་རྒྱས་བསད༔ བསྙེན་བཀུར་མོས་པ་མ་བགྱིས་དགེ་འདུན་བསད༔ དབང་བསྐུར་དམ་ཚིག་མ་སྲུང་སྡོམ་པ་བསད༔ ལྟུང་བ་བཞི་དང་བཅས་པས་ཉེས་བསླབ་བསད༔ ཁྱད་པར་ཁ་བཅུག་བསད་དང་ཡིད་སེམས་བསད༔ སྲོག་ཡོད་སྲོག་མེད་ཐབས་ཀྱིས་བསད་པ་དང་༔ དུག་དང་མཚོན་དང་མེ་ཆུར་བསད་པ་དང་༔ ལུས་ཀྱི་སྲིན་བུ་ལ་སོགས་བསད་པ་དང་༔ རྐང་འགྲོ་ལག་འདོན་ཆེད་དུ་བསད་པ་དང་༔
ཤིན་ཏུ་མཚམས་མེད་དགེ་བཅུར་བསྔོས་ནས་བསད༔ སྲོག་བཅད་ལས་ཀྱིས་བསད་པའི་རྣམ་སྨིན་དང་༔ མཚམས་མེད་བཞི་པ་བསགས་པ་མཐོལ་ལོ་བཤགས༔ དཀོན་མཆོག་གསུམ་ལ་སྨད་པ་བྱེད་པ་དང་༔ དམ་པའི་ཆོས་ནི་སྤངས་པར་བྱ་བ་དང་༔ སེམས་ཅན་རྣམས་ལ་འཚེ་བར་བྱེད་པ་དང་༔ གསང་སྔགས་ཆོས་ལ་ལོག་ལྟའི་རུ་ཏྲ་དང་༔ མཚན་ལྡན་བླ་མ་སྙིང་ནས་སྨད་པ་དང་༔ རིག་འཛིན་གདུང་གི་དབུ་འཕང་སྨད་པ་དང་༔ དཀོན་མཆོག་རྣམ་གསུམ་དབུ་འཕང་སྨད་པ་དང་༔
དགེ་བའི་བཤེས་གཉེན་ཐབས་ཀྱིས་སྨད་པ་དང་༔ གཡོ་ཅན་རྣམས་ཀྱིས་གང་ཟག་སྨད་པའི་ལས༔ རང་ནི་ཐབས་ཀྱིས་བསྟོད་པ་བྱེད་པ་དང་༔ གཞན་ནི་ཤུགས་ཀྱིས་སྨད་པ་བྱེད་པ་སྟེ༔ ངོས་ལྐོག་བགྱིས་ནས་སེམས་ཀྱི་ཁྲག་བྱུག་དང་༔ བཟང་རྐྱེན་ངན་རྐྱེན་དགེ་བའི་བར་ཆད་དང་༔ གཞན་སྣང་བསླུ་ཕྱིར་སངས་རྒྱས་སྨད་པ་དང་༔ རྡོ་རྗེ་སློབ་དཔོན་སྐུ་དགྲ་བགྱིས་པ་དང་༔ བྱང་ཆུབ་སེམས་དཔའ་རྣམས་ཀྱི་དགོངས་པ་དཀྲུགས༔ བསམ་གཏན་སྒོམ་པ་རྣམས་ཀྱི་དབེན་རི་ཕྲོགས༔
བསྙེན་སྒྲུབ་དགེ་བ་རྣམས་ལ་བར་ཆད་བརྩམས༔ ཀུ་རེ་བཞད་གད་ཚུལ་དུ་བླ་མ་སྨད༔ དམ་ཉམས་སྡོམ་ཉམས་མ་བཤགས་མཆོད་པ་འགོམ༔ ཁྲུས་མ་བགྱིས་པས་བླ་མའི་སྐུ་ལ་རེག༔ འབག་པ་རྣམ་བཞིར་འབགས་ཤིང་བླ་མ་མཆོད༔ བླ་མའི་སྐུ་ཡི་གྲིབ་མ་བགོམས་པ་དང་༔ བླ་མའི་ཁྲི་གདན་སྒབ་ཤམ་བསྐྱོད་པ་དང་༔ དམ་ཚིག་བུམ་པར་དུག་ཆུ་བླུགས་པ་དང་༔ དམ་ཚིག་གཡེལ་བའི་དབྱེན་དུ་འབུད་པ་སོགས༔ བླ་མ་སངས་རྒྱས་བླ་མ་ཆོས་དང་ནི༔
བླ་མ་དགེ་འདུན་བླ་མ་རིག་འཛིན་པ༔ གཟུགས་སྐུ་བླ་མ་བསོད་ནམས་ཚོགས་ལས་འཁྲུངས༔ དོན་དམ་བླ་མ་ཆོས་སྐུ་སངས་རྒྱས་ལ༔ ངན་སེམས་སྣ་ཚོགས་བགྱིས་པའི་ཁྲག་བྱུགས་པ༔ མཚམས་མེད་ལྔ་ཡི་ལས་བསགས་མཐོལ་ལོ་བཤགས༔ དེ་བཞིན་ཉེ་བ་ལྔ་དང་ལྟུང་བ་ལྔ༔ མི་དགེ་བཅུ་པོ་བགྱིད་པ་མཐོལ་ལོ་བཤགས༔ སོ་སོར་ཐར་པ་རྣམས་ཀྱི་སྡོམ་པ་དང་༔ བྱང་ཆུབ་སེམས་དཔའ་རྣམས་ཀྱི་བསླབ་པ་དང་༔ རྡོ་རྗེ་སྔགས་ཀྱི་དམ་ཚིག་ཉམས་པ་དང་༔
དབང་བསྐུར་དཀྱིལ་འཁོར་དམ་ཚིག་ཉམས་པ་སོགས༔ ངན་སོང་སྒོ་བཞི་བསགས་པ་མཐོལ་ལོ་བཤགས༔ བག་མེད་ལས་ཀྱིས་མནར་མེད་རྒྱུ་བསགས་དང་༔ ཕྱི་ནང་དམ་ཚིག་འགལ་བ་ཅི་མཆིས་པ༔ ཞིང་ཁམས་ལྷ་ལ་མཐོལ་བཤགས་བཟོད་པར་གསོལ༔ མི་སྒྲིབ་བདེ་ཆེན་ཞིང་ཁམས་བགྲོད་པར་ཤོག༔ ཅེས་པས་འགྱོད་ཚངས་ཕུལ་བས་ལས་སྒྲིབ་ཐམས་ཅད་བྱང་ཞིང་རྣམ་མཁྱེན་ཐར་པ་ཆེན་པོའི་གོ་འཕང་ཐོབ་པར་འགྱུར་རོ༔ ཐ་མ་རྗེས་ཤེས་བསྔོ་སྨོན་ཅི་རིགས་བྱ༔ འདི་ཉིད་བདེ་ཆེན་ཞིང་སྒྲུབ་བྱ་བ་སྨོན་ལམ་གྱི་ཆོས་ཞེས་པ་སྤྲོས་བཅས་སྤྲོས་མེད་ཅི་བདེར་བྱ༔ ས་མ་ཡ༔
ཨེ་མ་ཟབ་པའི་ཐེག་ཆེན་ཡང་རྩེ་ལྷ༔ བདེ་ཆེན་ཞིང་སྒྲུབ་སྐུ་གསུམ་མཉམ་སྦྱོར་ཉིད༔ གུ་རུ་རྗེ་ཡི་བཀའ་བཞིན་ལེགས་པར་བཀོད༔ མ་འོངས་སྐལ་ལྡན་བློ་གྲོས་སྙིང་པོ་ཅན༔ ལས་ཅན་སྐྱེས་བུ་དེ་ཡིས་འབྱིན་པའི་ཚེ༔ སྨོན་ལམ་ཚོགས་གཉིས་རྒྱ་མཚོའི་སྣོད་ལ་སྤྲོད༔ ཞིང་སྒྲུབ་འདི་ལ་འབད་པའི་སྐལ་ལྡན་རྣམས༔ དག་པ་མཁའ་སྤྱོད་བགྲོད་པར་བྱིན་གྱིས་རློབས༔ ཨོ་རྒྱན་བདེ་ཆེན་རྒྱལ་པོའི་དགོངས་པ་ཡིན༔ འདི་ཉིད་ཉིན་རེ་ཚར་རེར་མ་ཆག་ན༔
སྐྱེ་བ་བདུན་ལ་ངན་འགྲོ་ལྟུང་མི་འགྱུར༔ སངས་རྒྱས་རབ་བདུན་གོ་འཕང་རྙེད་དེ་མཆི༔ ཞལ་གདམས་བཅུ་གསུམ་མན་ངག་སྒྲུབ་ཁོག་བཅས༔ གྲོགས་ལྔར་གདམས་པ་མི་བརྗེད་གཟུངས་བརྟེན་ནས༔ དབྱངས་ཅན་མཚོ་རྒྱལ་ཁོ་མོ་བདག་གིས་བཀོད༔ སྙིང་བྱང་འདི་ཀ་རྗེ་ཡི་བཀའ་དྲིན་ཉིད༔ དྲེགས་པ་སྡེ་ལྔས་རྒྱ་འདི་ལེགས་པར་སྲུངས༔ མཆིམས་ཕུའི་བྲག་དམར་མི་ནུབ་ཨ་ཐཾ་རྒྱ༔ བཙན་དང་རྒྱལ་པོས་བསྟན་པའི་བྱ་ར་མཛོད༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ མི་ནུབ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོ་ཡིས་ས་ཁྱི་ལོར་བསམ་ཡས་མཆིམས་ཕུའི་བྲག་མར་ཀེའུ་ཚང་ནས་གདན་དྲངས་ཤིང་ལྕགས་མོ་ཕག་གི་ལོར། སྤྲུལ་སྐུ་པདྨ་ལས་འབྲེལ་རྩལ་གྱིས་ཐུགས་སྒྲུབ་དཀྱིལ་འཁོར་གྱི་དབང་ཆེན་སྐབས་བཀས་བསྐུལ་ངོར་ནང་ཆེན་རྒྱལ་པོའི་ཨེ་ཝཾ་སྒར་དུ་ཤོག་སེར་ནས་བོད་ཡིག་ཏུ་ཞལ་བཤུས་སོ། མངྒ་ལཾ།། །། ཁ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བདེ་ཆེན་རྒྱལ་པོ་རིག་འཛིན་རྩ་བའི་སྒྲུབ་ཐབས་ཨིནྡྲ་ནཱི་ལའི་ཁང་བུ་བཞུགས་སོ༔
བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རིག་འཛིན་རྩ་བའི་སྒྲུབ་ཐབས་ལས་རིམ་བསྟན༔ རྒྱུད་སྨིན་དབང་རྫོགས་གོ་རིམ་བགྱིས་པ་ལ༔ བདེ་ཆེན་རྒྱལ་པོ་ཁྱབ་བདག་སྒྲུབ་པ་བཞག༔ ས་མ་ཡ༔ མ་འོངས་སྙིགས་མ་ལྔ་བརྒྱའི་ཐ་མ་རུ༔ སེམས་ཅན་ཐམས་ཅད་ཉོན་མོངས་དུག་ལྔ་སྤྱོད༔ དགེ་ལས་ལྡོག་པའི་སྡིག་སྤྱོད་སྣ་ཚོགས་ཀྱིས༔ གཏི་མུག་རྒྱུད་ཉལ་རིགས་དྲུག་དུཿཁ་མྱོང་༔ དེ་ཚེ་སེམས་ཅན་སྐྱབས་མེད་ཨ་ཙ་མ༔
ལས་ཀྱི་གཞུང་འདི་ཆུ་བོའི་གཉེར་མ་འདྲ༔ རྣམ་སྨིན་རྫིང་འདི་དམྱལ་བའི་མེ་འོབས་འདྲ༔ མཐོང་ཞིང་འཁོར་བ་བཤའ་ལུག་མགོ་འཁོར་འདྲ༔ དེ་ཕྱིར་སྐྱབས་མེད་ལས་ཀྱི་སེམས་ཅན་ཚོགས༔ རིག་འཛིན་དག་པའི་ཞིང་དུ་སྒྲོལ་བའི་ཐབས༔ ལྔ་ལྡན་ལྷ་ཁྲིད་ཚོམ་བུ་འདི་ལྟ་བུ༔ རང་བཞིན་མ་བཅོས་སྟོང་པའི་རོལ་རྩལ་ལས༔ མཁའ་དབྱིངས་རྣམ་དག་རྔ་ཡབ་པདྨ་འོད༔ འཇའ་འོད་གུར་དང་ལུག་གུ་རྒྱུད་ཀྱི་ཕྲེང་༔ སྣ་ཚོགས་སྣང་བའི་དབུས་སུ་ཚོམ་བུའི་ལྷ༔
དབུས་སུ་གུ་རུ་བདེ་ཆེན་རྒྱལ་པོ་བཞུགས༔ སྟེང་དུ་རྣམ་པར་སྨིན་པའི་རིག་འཛིན་བཞུགས༔ ཤར་དུ་ས་ལ་གནས་པའི་རིག་འཛིན་བཞུགས༔ ལྷོ་རུ་ཕྱག་རྒྱ་ཆེན་པོའི་རིག་འཛིན་བཞུགས༔ ནུབ་ཏུ་ཚེ་ལ་དབང་བའི་རིག་འཛིན་བཞུགས༔ བྱང་དུ་ལྷུན་གྱིས་གྲུབ་པའི་རིག་འཛིན་བཞུགས༔ དེ་ལ་རིག་འཛིན་རྒྱལ་བ་རྒྱ་མཚོ་དང་༔ དཔའ་བོ་མཁའ་འགྲོ་ནམ་མཁའི་སྤྲིན་ལྟར་གཏིབས༔ འཇའ་ཚོན་ཟེར་ཐག་ཉི་ཟེར་རྡུལ་ལྟར་འཁྲིགས༔ སྣང་སྟོང་སྒྱུ་མའི་སྣང་ངོར་དམིགས་ནས་སུ༔
བདག་སོགས་འགྲོ་བ་ཕ་མ་སྐྱེ་གནས་བཞི༔ གསོལ་བཏབ་མ་རིག་རིགས་དྲུག་སྒོ་བཀག་ནས༔ སྡུག་བསྔལ་སྣང་བའི་འཁྲུལ་རྒྱུན་ཆད་པར་སྒོམས༔ སར་གནས་རིག་འཛིན་དམྱལ་བའི་སྡུག་བསྔལ་སྐྱོབ༔ ཕྱག་རྒྱ་རིག་འཛིན་ཡི་དྭགས་སྡུག་བསྔལ་སྐྱོབ༔ ཚེ་དབང་རིག་འཛིན་བྱོལ་སོང་སྡུག་བསྔལ་སྐྱོབ༔ ལྷུན་གྲུབ་རིག་འཛིན་མི་ཡི་སྡུག་བསྔལ་སྐྱོབ༔ བདེ་ཆེན་རིག་འཛིན་ལྷ་མིན་སྡུག་བསྔལ་སྐྱོབ༔ སྨིན་པའི་རིག་འཛིན་ལྷ་ཡི་སྡུག་བསྔལ་སྐྱོབ༔ རིགས་དྲུག་འཁྲུལ་སྣང་སྡུག་བསྔལ་ཅི་ཤར་ཡང་༔
རིག་འཛིན་སོ་སོར་འདུན་པ་བསྐྱེད་པའི་ཚེ༔ འཁྲུལ་སྣང་སྡུག་བསྔལ་རྩད་ནས་གཅོད་པ་དང་༔ རིག་འཛིན་རྒྱལ་བའི་སྲས་སུ་སྐྱེ་བར་ཤོག༔ ཁྱད་པར་ནམ་ཞིག་བར་དོར་འཕོ་བའི་ཚེ༔ དག་པ་རིག་འཛིན་རྣམས་ཀྱི་ཞིང་ཁམས་ནས༔ འོད་ཟེར་མི་བཟོད་དཔག་ཡས་འཇའ་ལྟར་དུ༔ རང་གི་སྙིང་ཁར་ཟུག་པའི་ཚུལ་དུ་འཆར༔ རིག་འཛིན་བསུ་བ་ཡིན་པར་ངེས་ཤེས་བསྐྱེད༔ དེ་དང་མཉམ་པོར་ཉམས་པའི་འོད་དྲུག་ནི༔ རང་གི་ལྟེ་བར་ཟུག་པའི་ཚུལ་དུ་འཆར༔
རིགས་དྲུག་བསུ་མ་ཡིན་པས་རྗེས་མ་འབྲང་༔ དེ་བཞིན་ཐིམ་རིམ་རྫོགས་ནས་རོ་རྐྱང་དུ༔ རླུང་རྣམས་ཞུགས་ནས་བར་དོའི་སྣང་བ་འཆར༔ དེ་ཚེ་རང་ཉིད་རིག་པ་བག་གྱིས་ཀློད༔ སྔངས་སྐྲག་ལ་སོགས་སྣང་བ་ཅི་ཤར་ཡང་༔ ཐམས་ཅད་སྟོང་པའི་རང་གཟུགས་ཤེས་པར་གྱིས༔ དགྲ་ལ་སྡང་བའི་རྣམ་པ་མི་བགྱི་ཞིང་༔ གཉེན་ལ་བྱམས་པའི་བྲོད་ཁ་སྤང་བར་བྱ༔ དགེ་སྡིག་ལ་སོགས་རྣམ་སྨིན་མཐོང་བའི་ཚེ༔ གཤེད་མ་རྣམས་ལ་བྱམས་སེམས་སྙིང་ནས་བསྐྱེད༔
དེ་ཚེ་དགེ་བའི་རྩི་ཁ་ཟིན་པར་འགྱུར༔ གཞན་ཡང་ལས་དང་རྐྱེན་གྱི་དབང་གྱུར་ཏེ༔ ཞེ་སྡང་དམྱལ་བའི་སྣང་བ་ཤར་བའི་ཚེ༔ ས་ལ་གནས་པའི་རིག་འཛིན་གསལ་བཏབ་ནས༔ མངོན་དགའི་ཞིང་དུ་སྐྱེ་བའི་འདུན་པ་བསྐྱེད༔ ཤར་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ ཀུན་སྣང་པྲེ་ཏའི་སྣང་བ་ཤར་བའི་ཚེ༔ ཕྱག་རྒྱ་ཆེན་པོའི་རིག་འཛིན་གསལ་བཏབ་ནས༔ དཔལ་ལྡན་ཞིང་དུ་སྐྱེ་བའི་འདུན་པ་བསྐྱེད༔ ལྷོ་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔
གཏི་མུག་དུད་འགྲོའི་སྣང་བ་ཤར་བའི་ཚེ༔ ཚེ་ལ་དབང་བའི་རིག་འཛིན་གསལ་བཏབ་ནས༔ བདེ་ཆེན་ཞིང་དུ་སྐྱེ་བའི་འདུན་པ་བསྐྱེད༔ ནུབ་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ འདོད་ཆགས་མི་ཡི་སྣང་བ་ཤར་བའི་ཚེ༔ ལྷུན་གྱིས་གྲུབ་པའི་རིག་འཛིན་གསལ་བཏབ་ནས༔ ལས་རབ་ཞིང་དུ་སྐྱེ་བའི་འདུན་པ་བསྐྱེད༔ བྱང་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ ཕྲག་དོག་ལྷ་མིན་སྣང་བ་ཤར་བའི་ཚེ༔ བདེ་བ་ཆེན་པོའི་རིག་འཛིན་གསལ་བཏབ་ནས༔
ལྔ་ཡབ་ཞིང་དུ་སྐྱེ་བའི་འདུན་པ་བསྐྱེད༔ དབུས་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ ང་རྒྱལ་ལྷ་ཡི་སྣང་བ་ཤར་བའི་ཚེ༔ རྣམ་པར་སྨིན་པའི་རིག་འཛིན་གསལ་བཏབ་ནས༔ མཁའ་སྤྱོད་ཞིང་དུ་སྐྱེ་བའི་འདུན་པ་བསྐྱེད༔ སྟེང་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ དེ་ལྟར་འཛིན་རྟོག་འཇིགས་སྐྲག་སྣང་བ་རྣམས༔ མ་ཡེངས་གཏན་དུ་དྲན་པའི་ལྕགས་ཀྱུས་ཟུངས༔ གང་ཤར་ཐམས་ཅད་ཆོས་ཉིད་རོལ་པར་སྐྱོངས༔
ས་མ་ཡ༔
དེ་ཡང་རིག་འཛིན་འདུས་པའི་དཀྱིལ་འཁོར་རྩ་བའི་གསང་སྒྲུབ་ལས༔ ཐོག་མར་ལྷ་ཚོམ་དཀྱིལ་འཁོར་རས་བྲིས་སམ་འབྲུ་ཚོམ་པདྨ་འདབ་མ་བཞི་པ་བྱ༔ དེའི་ཕྱི་རོལ་རྡོ་རྗེ་པད་ཕྲེང་འཇའ་ཚོན་འོད་ཟེར་ཕྲེང་བ་མེ་རི་བཅས༔ བུམ་པ་མཚན་ལྡན་མེ་ལོང་བགྲང་ཕྲེང་རིགས་ལྔ༔ གཏོར་མ་རིག་འཛིན་འདུས་པ་བསྡུས་པ་ལྟར་མཛེས་པར་བྱ༔ གཞན་ཡང་བླ་རྟེན་སྐུ་འབག་སོགས་མཆོད་པ་སྤྱི་འགྲོ༔ སྤྱན་དྲངས་ཚོགས་ཀྱི་མཆོད་པ་བཅས་འབྱོར་ཚད་བསྒྲིགས༔ རང་ཉིད་ཀྱང་དག་པ་རིག་འཛིན་གསལ་བའི་ཏིང་འཛིན་ངང་༔ དཀྱིལ་འཁོར་ལ་འཇུག་པར་བྱ༔ ས་མ་ཡ༔
དེ་ནས་སྔོན་དུ་འགྲོ་བ་སྐྱབས་སེམས་ནི༔ ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་དུ༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒཽ་གསུམ་དད་པ་མི་ཕྱེད་དྲག་པོ་ཡིས༔ གསོལ་བ་འདེབས་སོ་ཡེ་ཤེས་འོད་ཀྱི་སྐུར༔ དག་པ་རིག་འཛིན་དཀྱིལ་འཁོར་བསྒྲུབས་ནས་ནི༔ གང་ལ་གང་འདུལ་ཐུགས་རྗེ་ཕྲིན་ལས་ཀྱིས༔ འགྲཽ་དྲུག་འཁྲུལ་སྣང་སྒྲོལ་བར་དམ་བཅའོ༔ མཆོད་པ་བྱིན་རློབ་ནི༔
རྃ་ཡྃ་ཁྃ༔ ཨོྃ་ཨཱཿཧཱུྃ༔ ཧཱུྃ༔ གླིང་བཞིའི་སྣོད་མཆོག་ཁོར་ཡུག་ཁྱབ་པ་ཡི༔ ཕྱི་མཆོད་ལྷ་མོ་བཅུ་དྲུག་སྤྲིན་ལྟར་གཏིབས༔ བྷནྡྷའི་སྣོད་དུ་ནང་མཆོད་མཚོ་ལྟར་བསྐྱིལ༔ ག་ཎ་ཚོགས་དང་གཏོར་མ་རི་ལྟར་སྤུངས༔ དབང་པོ་སྣ་ལྔའི་མེ་ཏོག་ཚར་དུ་དངར༔ དྲི་ཞིམ་ཕྱུར་ཞིང་སྤྱན་གཟིགས་སྤྲིན་ལྟར་གཏིབས༔ ཀུན་བཟང་དགྱེས་པ་རབ་སྐྱེད་འདོད་ཡོན་ཚོགས༔
བླ་མེད་བདེ་བ་ཆེན་པོར་དགྱེས་པར་བསྐྱེད༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་ཨ་མྲྀ་ཏ་ག་ཎ་ཙཀྲ་བཛྲ་ཤབྡ་གནྡྷེ་སྤརྴེ་པཱུ་ཛ་མེ་གྷ་ཨཱཿཧཱུྃ༔ དེ་ནས་དཀྱིལ་འཁོར་བཀོད་པ་ནི༔ ཨོྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ བྷི་ཤྭ་བི་ཤུདྡྷེ༔ མ་སཱུརྻ་མཎྜ་ལ༔ ཨ་ཙནྡྲ་མཎྜ་ལ༔ པྃ་པདྨ་མཎྜ་ལ༔ ཧྲཱིཿ ཧཱུྃ་ཧཱུྃ་ཧཱུྃ་ཧཱུྃ༔
ཌཱཀྐི་ཧ་རི་ནི་ས་ཧཱུྃ་ཨཱ༔ ཧཱུྃ༔ ཨེ་ལས་ནམ་མཁའ་མཐའ་དབུས་བྲལ༔ ཡྃ་ལས་རླུང་གི་རྒྱ་གྲམ་བཏེགས༔ རྃ་ལས་བསྐལ་པའི་མེ་ཆེན་འབར༔ ཁྃ་ལས་རྒྱ་མཚོ་རྦ་རླབས་འཁྲུགས༔ སུྃ་ལས་དབང་ཆེན་ས་གཞི་བརྡལ༔ ཀེཾ་ལས་རུས་པའི་རི་རབ་བརྗིད༔ བྷྲཱུྃ་ལས་ཕོ་བྲང་གཞལ་ཡས་ཁང་༔ གྲུ་བཞི་སྒོ་བཞི་རྒྱན་དང་ལྡན༔
ཕྱི་དང་ནང་གསལ་སྒོ་རྫོགས་མཛེས༔ མཚན་ཉིད་ཐམས་ཅད་ཚང་བའི་དབུས༔ པདྨ་ཉི་ཟླའི་སྟེང་དུ་ཧཱུྃ༔ དེ་ཉིད་གནས་འགྱུར་དྲན་རྫོགས་སུ༔ གུ་རུ་བདེ་ཆེན་རྒྱལ་པོའི་སྐུ༔ ལོངས་སྤྱོད་རྫོགས་པའི་ཆ་ལུགས་ཅན༔ ཞལ་གཅིག་ཕྱག་གཉིས་ཁྲོ་འཛུམ་མཛེས༔ དམར་སྨུག་དབང་གི་ཕྲིན་ལས་རྫོགས༔ དབུ་ལ་རིན་ཆེན་པྲོག་ཞུ་གསོལ༔ ཞབས་གཉིས་བརྐྱང་བསྐུམ་འགྱིང་བག་ཅན༔
རིན་ཆེན་སྣ་ཚོགས་རྒྱན་གྱིས་སྤྲས༔ རུས་རྒྱན་གཡེར་ཁའི་སྒྲ་དང་བཅས༔ དར་དཔྱངས་ཅོད་པན་དུ་མ་འཕུར༔ ཕྱག་གཉིས་རྡོར་དྲིལ་ཐུགས་ཀར་བསྣོལ༔ མཚོ་རྒྱལ་དཀར་མོ་ཟུང་འཇུག་འཁྲིལ༔ རྡོ་རྗེ་བྷནྡྷ་མགུལ་ནས་འཁྱུད༔ རིན་ཆེན་དང་ནི་རུས་པས་བརྒྱན༔ ཟུང་འཇུག་བདེ་ཆེན་ལྡན་པར་བསྒོམ༔ ཧཱུྃ༔ སྟེང་ཕྱོགས་མཁའ་སྤྱོད་རྣམ་དག་དབུས༔
རྣམ་པར་སྨིན་པའི་རིག་འཛིན་ནི༔ འོད་ལྔའི་མདངས་ལྡན་གཟི་བརྗིད་འབར༔ ཕྱག་གཉིས་གྲི་གུག་ཐོད་ཁྲག་བསྣམས༔ གསང་བ་ཌཱཀྐི་ཡུམ་དང་སྦྱོར༔ ཕྱག་གཉིས་རྡོ་རྗེ་དུང་དམར་འཛིན༔ གཙོ་བོའི་ཆ་ལུགས་ལྟ་བུར་བསྐྱེད༔ གཙོ་བོའི་ཕྱོགས་བཞིར་རིམ་པ་བཞིན༔ ཤར་དུ་སར་གནས་རིག་འཛིན་དཀར༔ ལྷོ་རུ་ཕྱག་རྒྱ་རིག་འཛིན་སེར༔ ནུབ་ཏུ་ཚེ་དབང་རིག་འཛིན་དམར༔
བྱང་དུ་ལྷུན་གྲུབ་རིག་འཛིན་ལྗང་༔ ཐམས་ཅད་གྲི་གུག་བྷནྡྷ་བསྣམས༔ སྐུ་ལ་འཁྲིལ་བའི་ཡུམ་ཆེན་བཞི༔ ཉི་ཟླ་དངོས་གྲུབ་བདེ་ཆེན་དཀར༔ མཐིང་འོད་འབར་མ་གསལ་སྟོང་སྔོ༔ རྡོ་རྗེ་རྣལ་འབྱོར་རཱ་གའི་མདངས༔ ལས་ཀྱི་དབང་མོ་སྔོ་ལྗང་དགྱེས༔ ཡུམ་རྣམས་ཌཱ་རུ་བྷནྡྷ་བསྣམས༔ ཐམས་ཅད་གཙོ་བོའི་ཆ་ལུགས་ཅན༔ གསལ་སྟོང་ནམ་མཁའི་དཀྱིལ་འཁོར་ལྟར༔
སྣང་ལ་མ་འདྲེས་འཇའ་ལྟར་ཤར༔ རང་བཞིན་སྟོང་པའི་དབྱིངས་སུ་བསྒོམ༔ དེ་ལྟར་གསལ་བའི་གནས་གསུམ་ནས༔ ས་བོན་ཡིག་འབྲུ་འཕྲོས་པ་ཡིས༔ དག་པ་རིག་འཛིན་ལྷ་ཚོགས་རྣམས༔ སྐད་ཅིག་ཉིད་ལ་སྤྱན་དྲངས་གྱུར༔ ཨོྃ་བཛྲ་ས་མ་ཡ་ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ དེ་ནས་སྤྱན་འདྲེན་པ་ནི༔ ཧཱུྃ༔ མཁའ་སྤྱོད་ཨོ་རྒྱན་དག་པའི་ཕོ་བྲང་ནས༔
ཐོག་མའི་རིག་འཛིན་གཙོ་བོ་གཤེགས་སུ་གསོལ༔ བདེ་ཆེན་ལོངས་སྤྱོད་རྫོགས་སྐུའི་ཞིང་ཁམས་ནས༔ རིག་འཛིན་རོལ་པ་ཡེ་ཤེས་གཤེགས་སུ་གསོལ༔ ཞིང་ཁམས་ཕྲིན་ལས་རྣམ་བཞིའི་ཕོ་བྲང་ནས༔ དག་པ་རིག་འཛིན་རྣམ་བཞི་གཤེགས་སུ་གསོལ༔ བདེ་སྟོང་མཁའ་ལ་རོལ་པའི་ཕོ་བྲང་ནས༔ གསང་བ་དབྱིངས་ཀྱི་ཡུམ་དྲུག་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཛཿ ཛ་ཧཱུྃ་བྃ་ཧོཿ བཞུགས་གསོལ་དང་ཕྱག་བགྱིད་པ་ནི༔
ཧཱུྃ༔ རིག་འཛིན་རོལ་པའི་དཀྱིལ་འཁོར་ལྷ་ཚོགས་རྣམས༔ ཆགས་མེད་པདྨ་ཉི་ཟླའི་གདན་ལ་བཞུགས༔ རྟོག་མེད་ཐུགས་རྗེས་འགྲོ་ལ་དགོངས་སླད་དུ༔ སྟོང་ཉིད་སྙིང་རྗེ་ཡེ་ཤེས་སྩོལ་བའི་ཕྱིར༔ རྣལ་འབྱོར་གདུང་བ་དྲག་པོའི་ངེས་འབྱུང་གིས༔ ལུས་ངག་ཡིད་གསུམ་གུས་པས་ཕྱག་བགྱིད་དོ༔ ཟབ་བེར་ཆོས་གོས་ལྡན་པས་ཕྱི་ཕྱག་འཚལ༔ ཕོད་ཁ་སྔགས་ཆས་ལྡན་པས་ནང་ཕྱག་འཚལ༔ རྒྱན་དྲུག་སྟག་ཤམ་ལྡན་པས་གསང་ཕྱག་འཚལ༔
གཅེར་བུ་འཕུར་ཞིང་ལྡན་པས་བརྐྱང་ཕྱག་འཚལ༔ སྒོ་གསུམ་ཐ་མལ་གཞོམ་པས་དམ་ཕྱག་བགྱིད༔ ཨོྃ་བཛྲ་ས་མ་ཡ་ཏིཥྛ་ལྷན༔ ན་མོ་བཛྲ་ཨ་ཏི་པུ་ཧོཿ པྲ་ཏཱིཙྪ་ཧོཿ དེ་ནས་མཆོད་པ་འབུལ་བ་ནི༔ ཧཱུྃ༔ རིག་འཛིན་རྒྱལ་བའི་དཀྱིལ་འཁོར་ལ༔ ཕྱི་ཡི་མཆོད་པ་འབུལ་བ་ནི༔ མེ་ཏོག་ཅོད་པན་དབུ་ལ་འབུལ༔
དྲི་ཞིམ་སྨན་སྤོས་ཤངས་ལ་འབུལ༔ ཉི་ཟླ་སྣང་གསལ་སྤྱན་ལ་འབུལ༔ ཛ་གད་ཚོགས་མཆོད་ལྗགས་ལ་འབུལ༔ དབྱངས་དང་རོལ་མོ་སྙན་ལ་འབུལ༔ རེག་བྱ་རྒྱན་མཛེས་སྐུ་ལ་འབུལ༔ ཕྱི་ཡི་མཆོད་པ་སྣ་ཚོགས་ཀྱིས༔ རིག་འཛིན་འདུས་པའི་ཐུགས་དམ་བསྐང་༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་ཨ་མྲྀ་ཏ་ག་ཎ་ཙཀྲ་བཛྲ་ཤབྡ་གནྡྷེ་སྤརྴེ་པཱུ་ཛ་མེ་གྷ་ཨཱཿཧཱུྃ༔ དེ་ནས་ནང་གི་མཆོད་པ་འབུལ་བ་ནི༔ ཧཱུྃ༔
བྷནྡྷ་དུམ་གཅིག་རང་བྱུང་སྣོད་ཀྱི་ནང་༔ ཤ་ལྔ་བདུད་རྩི་པཉྩ་ཨ་མྲྀ་ཏ༔ རིགས་ལྔ་སྐུ་ལྔ་སྦྱོར་བའི་བྱང་ཆུབ་སེམས༔ པདྨ་མུ་ལ་ཨཉྫ་རཀྟ་སོགས༔ མཁའ་དབྱིངས་དབང་མོའི་བདེ་བ་ཉི་ཟླའི་རྒྱུན༔ ཁཱ་ཁ་མུ་ཁ་རྡོ་རྗེ་རླུང་གིས་བསྐུལ༔ གཞན་ཡང་བྷ་ལིང་གཏོར་མ་རི་ལྟར་སྤུངས༔ དབང་པོའི་མེ་ཏོག་ཕུང་པོར་བརྩེགས་པ་དང་༔ སྤྱན་གཟིགས་ལ་སོགས་ཡིད་ལ་འཐད་པའི་ཚོགས༔ རིག་འཛིན་རྒྱལ་བའི་དཀྱིལ་འཁོར་ལྷ་ལ་འབུལ༔
བཞེས་ནས་ཐུགས་དམ་བསྐངས་ཤིང་གཡར་དམ་སྩོལ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁཱ་ཧི༔ མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀེཾ་ནི་རི་ཏི་བྷ་སུ་ཏ་ཁཱ་ཧི༔ དེ་ནས་གསང་བ་བདེ་བ་ཆེན་པོའི་མཆོད་པ་ནི༔ ཧཱུྃ༔ རིག་འཛིན་བདེ་ཆེན་རྒྱལ་པོ་ལ༔ ཡེ་ཤེས་མཚོ་རྒྱལ་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔
ཨོྃ་གུ་རུ་ཨཀྵོ་བྷྱ་རཱ་ག་ཡ་ཧོཿ ཧཱུྃ༔ རྣམ་པར་སྨིན་པའི་རིག་འཛིན་ལ༔ གསང་བ་ཡེ་ཤེས་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བི་དྷོ་དྷཱ་ར་ཨཀྵོ་བྷྱ་རཱ་ག་ཡ་ཧོཿ ཧཱུྃ༔ ས་ལ་གནས་པའི་རིག་འཛིན་ལ༔
ཉི་ཟླ་འོད་ཟེར་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བི་དྷོ་དྷཱ་ར་ཨཀྵོ་བྷྱ་རཱ་ག་ཡ་ཧོཿ ཧཱུྃ༔ ཕྱག་རྒྱ་ཆེན་པོའི་རིག་འཛིན་ལ༔ མཐིང་འོད་འབར་མ་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔
སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བྷི་དྷོ་དྷཱ་ར་ཨཀྵོ་བྷྱ་རཱ་ག་ཡ་ཧོཿ ཧཱུྃ༔ ཚེ་ལ་དབང་བའི་རིག་འཛིན་ལ༔ རྡོ་རྗེ་རྣལ་འབྱོར་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བྷི་དྷོ་དྷཱ་ར་ཨཀྵོ་བྷྱ་རཱ་ག་ཡ་ཧོཿ ཧཱུྃ༔
ལྷུན་གྱིས་གྲུབ་པའི་རིག་འཛིན་ལ༔ ལས་ཀྱི་དབང་མོ་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བྷི་དྷོ་དྷཱ་ར་ཨཀྵོ་བྷྱ་རཱ་ག་ཡ་ཧོཿ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ༔ རཱ་ག་ཡ་ཧོཿ རཱ་ག་ཡ་མི༔
ས་མ་ཡ་ཧོ༔ ས་མ་ཡ་སཏྭཾ༔ སུ་ཁཾ་སིདྡྷི་ཕ་ལ་ཛྙཱ་ན་ཧོཿ ཞེས་བདེ་བ་ཆེན་པོའི་མཆོག་གི་དངོས་གྲུབ་ཐོབ་པར་བསམ༔ དམིགས་པ་ནི་ལྷ་ཡབ་ཡུམ་སྦྱོར་བ་མཛད་པའི་སྦྱོར་མཚམས་ནས་བདུད་རྩི་བབས་པས་དམ་ཚིག་གི་བདུད་རྩི་དང་དབྱེར་མེད་དུ་གྱུར༔ མཆོག་ཐུན་ཐམས་ཅད་ཀྱི་རྩ་བ་བྱང་ཆུབ་སེམས་ཀྱི་བདུད་རྩི་ཡིན་པ་དོན་རྟོགས་པར་བྱ་ཞིང་སྐུ་གསུང་ཐུགས་ཀྱི་དབང་བཞི་ཐོབ་པར་བསམས་ལ་བདུད་རྩི་ལྕེ་རུ་མྱོང་ཞིང་གནས་གསུམ་དུ་ཐིག་ལེ་བྱ༔ བདུད་རྩི་ལ་ཡང་བྱང་སེམས་དཀར་དམར་བསྲེ་བའམ༔ ཡང་ན་སིནྡྷུ་ར༔ ཅུ་གང་ཀ་ལ་མ་བསྲེས༔ ཁྱད་པར་ཙནྡན་དཀར་དམར༔
ཡང་ན་ཅོང་ཞི་དང་རྒྱ་མཚལ༔ ཡང་ན་ཚ་དང་༔ རྒྱ་སྐག་སྟེ༔ ཐབས་ཤེས་སྤེལ་བའི་རྫས་སོ༔ ཡང་ན་བདུད་རྩི་སྨན་སྒྲུབ་ཀྱིས་ཐམས་ཅད་འཐུའོ༔ ས་མ་ཡ༔ དེ་ནས་བསྟོད་པ་བྱ་བ་ནི༔ ཧཱུྃ༔ ཕྱོགས་བཅུ་རྒྱལ་བ་མ་ལུས་བཞུགས་པའི་ཡུལ༔ ཞིང་གི་མཆོག་གྱུར་ཨོ་རྒྱན་མཁའ་སྤྱོད་གནས༔
ཕོ་བྲང་མཆོག་གྱུར་རྔ་ཡབ་པདྨ་འོད༔ དཔལ་རི་མཁའ་འགྲོ་འདུ་བའི་གནས་མཆོག་ཏུ༔ རིག་འཛིན་འདུས་པའི་དཀྱིལ་འཁོར་གཟི་བྱིན་མཆེད༔ མཁའ་ལ་སྤྱོད་པའི་དོན་དུ་དགོངས་པ་མཛད༔ རིག་འཛིན་རོལ་པའི་དཔའ་བོ་ཧེ་རུ་ཀཿ བདེ་བའི་ཟུང་འཇུག་ཟག་མེད་རིག་མ་འཁྲིལ༔ འགྲོ་བའི་དོན་དུ་སྒྱུ་མའི་སྤྲུལ་བསྒྱུར་པ༔ མཁའ་སྤྱོད་ཞིང་གི་ལྷ་ལ་ཕྱག་འཚལ་བསྟོད༔ ཧཱུྃ༔ ཆོས་དབྱིངས་སྐྱེ་མེད་ཁྱབ་བརྡལ་རོལ་པ་ལས༔
རིགས་དྲུག་ཐར་ལམ་མཆོག་ཏུ་སྨིན་པའི་ཕྱིར༔ བདེ་ཆེན་རྒྱལ་པོ་རིག་འཛིན་པདྨ་འབྱུང་༔ སྐུ་མདོག་དམར་སྨུག་ཞི་ཞིང་ཁྲོ་བའི་ཉམས༔ དབུ་ལ་རིགས་ལྔའི་རྩེ་ཕྲན་པྲོག་ཞུ་གསོལ༔ སྐུ་ལྔ་ཡེ་ཤེས་གསལ་སྟོང་འདུ་འབྲལ་མེད༔ སྣ་ཚོགས་རིན་ཆེན་དྲྭ་བ་སྐུ་ལ་སྤྲས༔ ཐུགས་རྗེའི་འོད་ཟེར་འཁོར་འདས་ཕྱོགས་རིས་བྲལ༔ ལྷ་རྫས་མཛེས་པའི་ཅོད་པན་དུ་མས་བརྒྱན༔ བྱམས་དང་སྙིང་རྗེའི་ཐབས་ཀྱིས་འགྲོ་དྲུག་འདྲེན༔ རུས་རྒྱན་ཟར་བུ་གཡེར་ཁའི་ཕྲེང་བས་སྤྲས༔
སྐྱེ་གནས་རྣམ་བཞིའི་འཁྲུལ་རྒྱུན་རྩད་ནས་གཅོད༔ རྡོ་རྗེ་དྲིལ་བུ་ཐབས་ཤེས་བསྣོལ་བ་སིལ༔ འཁོར་འདས་ཆོས་རྣམས་སྒྱུ་མའི་རོལ་པར་རྟོགས༔ ཞབས་གཉིས་བརྐྱང་བསྐུམ་ཉམས་ཀྱི་གར་དང་ལྡན༔ སྐྱེ་འཆི་གཉིས་སྤངས་ངན་འགྲོའི་གདུང་བ་སེལ༔ ཟུང་འཇུག་བདེ་ཆེན་མཚོ་རྒྱལ་པང་དུ་འཁྲིལ༔ དགའ་བཞི་བདེ་སྟོང་གྲོལ་ལམ་མཐའ་རུ་ཕྱིན༔ ཟག་མེད་སྐུ་ལ་ཡོན་ཏན་རྫོགས་པའི་ཡུམ༔

མ་སྲིང་རྒྱ་མཚོ་འདུས་པའི་དབང་མོ་ཆེ༔ རིག་འཛིན་ཡབ་ཡུམ་སྐུ་ལ་ཕྱག་འཚལ་བསྟོད༔ ཧཱུྃ༔ གཏི་མུག་རྣམ་དག་ཆོས་དབྱིངས་ཡེ་ཤེས་ངང་༔ དབུས་ཕྱོགས་མཁའ་སྤྱོད་ཞྀང་ཁམས་ལྷ་ཡི་གཙོ༔ རྣམ་པར་སྨིན་པའི་རིག་འཛིན་འོད་ལྔའི་མདངས༔ བདེ་ཆེན་དབྱིངས་ཕྱུག་གསང་བ་ཡེ་ཤེས་འཁྲིལ༔ སྨིན་པའི་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔ ཞེ་སྡང་རྣམ་དག་མེ་ལོང་ཡེ་ཤེས་ངང་༔ ཤར་ཕྱོགས་མངོན་དགའི་ཞིང་ཁམས་ལྷ་ཡི་གཙོ༔
ས་ལ་གནས་པའི་རིག་འཛིན་སྣང་སྟོང་སྐུ༔ བདེ་ཆེན་དབྱིངས་ཕྱུག་ཉི་ཟླའི་འོད་ཟེར་འཁྲིལ༔ སར་གནས་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔ ང་རྒྱལ་རྣམ་དག་མཉམ་ཉིད་ཡེ་ཤེས་ངང་༔ ལྷོ་ཕྱོགས་དཔལ་ལྡན་ཞིང་ཁམས་ལྷ་ཡི་གཙོ༔ ཕྱག་རྒྱ་ཆེན་པོའི་བདེ་སྟོང་རིག་འཛིན་སྐུ༔ བདེ་ཆེན་དབྱིངས་ཕྱུག་མཐིང་འོད་འབར་མ་འཁྲིལ༔ ཕྱག་རྒྱ་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔
འདོད་ཆགས་རྣམ་དག་སོར་རྟོག་ཡེ་ཤེས་ངང་༔ ནུབ་ཕྱོགས་བདེ་ཆེན་ཞྀང་ཁམས་ལྷ་ཡི་གཙོ༔ ཚེ་ལ་དབང་བའི་རིག་འཛིན་གྲགས་སྟོང་སྐུ༔ བདེ་ཆེན་དབྱིངས་ཕྱུག་རྡོ་རྗེ་རྣལ་འབྱོར་འཁྲིལ༔ ཚེ་དབང་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔ ཕྲག་དོག་རྣམ་དག་བྱ་གྲུབ་ཡེ་ཤེས་སྐུ༔ བྱང་ཕྱོགས་ལས་རབ་ཞིང་ཁམས་ལྷ་ཡི་གཙོ༔ ལྷུན་གྱིས་གྲུབ་པའི་རིག་འཛིན་གསལ་སྟོང་ངང་༔ བདེ་ཆེན་དབྱིངས་ཕྱུག་ལས་ཀྱི་དབང་མོ་འཁྲིལ༔
ལྷུན་གྲུབ་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔ རིག་འཛིན་འདུས་པའི་དཀྱིལ་འཁོར་ལྷ་ཚོགས་ལ༔ བདག་གིས་རབ་བསྐུལ་དྭང་བས་བསྟོད་ལགས་ན༔ བྱིན་རླབས་ཐུགས་རྗེའི་སྨོན་ལམ་ཤུགས་མཚོན་ཏེ༔ ཚེ་རབས་ཀུན་ཏུ་འབྲལ་མེད་རྗེས་འཛིན་ཅིང་༔ རིག་འཛིན་རྒྱལ་བའི་སྲས་སུ་དབང་བསྐུར་ཏེ༔ རྔ་ཡབ་དག་ཞིང་བགྲོད་པར་བྱིན་གྱིས་རློབས༔ རྩ་སྔགས་ནི༔ ཨོྃ་མ་ཧཱ་གུ་རུ་བྷི་དྷོ་དྷཱ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ
ལས་སྔགས་ནི༔ ཨོྃ་གུ་རུ་ཌཱཀྐི་ཧ་རི་ནི་ས་ཧཱུྃ་ཕཊ྄ཿ ཕྲིན་ལས་སྔགས༔ ཨོྃ་གུ་རུ་ཡོ་གི་ནི་ཌཱཀྐི་རུ་ལུ་རུ་ལུ་ཧཱུྃ་བྷྱོཿ ཞེས་པའི་སྔགས་རྣམས་སྒྲ་གཙང་ལ་དག་པ་རིང་ཐུང་སྙོམས་པ་ལ་གཅོང་རོང་འབྲིང་པོའི་ཆུ་ལྟར་སི་ལི་ལི་བཟླས་སོ༔ དམིགས་པ་ནི་རིགས་འདུས་མཁའ་སྤྱོད་ཀྱི་ཞིང་ཁམས་ལྷ་ཚོགས་དངོས་སུ་གསལ་བའི་ཐུགས་ཀ་ནས་འོད་ཟེར་འབྲུ་གསུམ་གྱི་རྣམ་པར་འཕྲོས་པ་རང་གི་གནས་གསུམ་དུ་ཐིམ༔ རང་གིས་སྙིང་པོ་བགྲང་བའི་ཚེ༔ ལུས་ཐམས་ཅད་འོད་ཟེར་སྔགས་ཕྲེང་གིས་ཁེངས༔ སྔགས་ཕྲེང་དེ་ལས་སྤྲོས་པའི་མཆོད་པའི་ལྷ་མོ་གྲངས་མེད་ཕྱོགས་བཅུ་རྒྱལ་བའི་ཞིང་དུ་འཕྲོས༔ ཕྱོགས་བཅུ་དུས་བཞིའི་སངས་རྒྱས་བྱང་སེམས་དཔའ་བོ་མཁའ་འགྲོ་རྣལ་འབྱོར་མའི་ཚོགས་ཐམས་ཅད་ལ་མཉེས་པའི་མཆོད་པ་ཕུལ༔
དེ་རྣམས་ཀྱི་ཐུགས་རྗེ་བྱིན་རླབས་ཐམས་ཅད་ཚུར་འདུས་མདུན་བསྐྱེད་ལ་ཐིམ༔ མདུན་བསྐྱེད་ཀྱི་ལྷ་རྣམས་ཀྱི་ཐུགས་ཀ་ནས་བྱིན་རླབས་འདུས་པའི་ངོ་བོ་ཧཱུྃ་མཐིང་ཀའི་རྣམ་པར་འཕྲོས༔ རང་གི་སྙིང་ཁ་ལ་ཐིམ་པས་མི་རྟོག་ཡེ་ཤེས་ཆེན་པོའི་བདེ་བ་ཉམས་སུ་མྱོང་སྟེ་རང་རིག་གདོད་མའི་མགོན་པོ་གསལ་སྟོང་ཡེ་ཤེས་སྐྱེ་བ་མེད་པའི་ཤེས་པ་རྒྱུད་ལ་སྨིན་པར་བསམ༔ ས་མ་ཡ༔ དེ་ནས་སྒྲུབ་པ་མཐར་ཕྱིན་ནས༔ རིག་འཛིན་འདུས་པའི་དཀྱིལ་འཁོར་ལས་དབང་བཞི་བླང་བ་ནི༔ མཆོད་རྫས་རིམ་པར་ཐོགས་ལ༔ ཧཱུྃ༔ རིག་འཛིན་རྒྱལ་བ་ཀུན་གྱི་སྤྱི་མེས་པོ༔ ཁྱབ་བདག་དཔལ་ལྡན་རྗེ་བཙུན་པདྨ་འབྱུང་༔
ནུས་པའི་ཐུགས་རྗེ་གཟི་བྱིན་འོད་སྟོང་གཡོ༔ ཕྲིན་ལས་སྣ་ཚོགས་ཐབས་ཀྱིས་འགྲོ་བ་སྒྲོལ༔ ས་མཁན་བདེ་ཆེན་ཞིང་གི་དབང་ཕྱུག་ཆེ༔ རྒྱལ་བ་མ་ལུས་འདུས་པའི་བྱིན་རླབས་གཏེར༔ ནམ་མཁའི་ཁྱོན་ཡང་འགེངས་པའི་དཔལ་ཡོན་གྱི༔ སྐུ་གསུང་ཐུགས་ཡོན་ཕྲིན་ལས་མ་ལུས་པ༔ དངོས་གྲུབ་ཐམས་ཅད་དེང་འདིར་བདག་ལ་སྩོལ༔ ཨོྃ་གུ་རུ་ཌཱཀྐི་བྷི་དྷོ་དྷཱ་ར་ཧ་རི་ནི་ས་ཀཱ་ཡ་ཝཱཀྐ་ཙིཏྟ་གུ་ཧྱ་ས་མ་ཡ་ཨ་བྷི་ཥིཉྩ་ཧཱུྃ༔ སིདྡྷི་ཕ་ལ་ཧོཿ ཞེས་པས་བྱིན་རླབས་དབང་བཞི་བླངས་ཏེ་མཆོག་ཐུན་མོང་གི་དངོས་གྲུབ་ཐོབ་ནས༔
ཚེ་འདི་ཉིད་ལ་རིག་འཛིན་མཆོག་གི་གོ་འཕང་གྲུབ་པར་བསམ༔ ས་མ་ཡ༔ དེ་ནས་དཀྱིལ་འཁོར་བསྡུ་བ་ནི༔ ཧོཿ ཀ་དག་རང་རིག་སྣང་སྟོང་ལ༔ རིགས་འདུས་དཀྱིལ་འཁོར་མི་དམིགས་ངང་༔ རང་བཞིན་གསལ་སྟོང་ཨ་རུ་ལྡང་༔ ཨ་ཨ་ཨཱཿ དེ་ནས་བསྔོ་སྨོན་ནི༔ ཧོཿ
བསྔོ་བ་རྗེས་ཤེས་སྟོང་ཉིད་འདུས་མ་བྱས༔ རྩོལ་བྲལ་མཐའ་ཡས་སངས་རྒྱས་འཐོབ་ཕྱིར་བསྔོ༔ ཞེས་པས་བསྔོ་སྨོན་བཀྲ་ཤིས་སོགས་རྒྱས་པ་སྤྱི་གཞུང་ནས་བླང་༔ རྗེས་ཤེས་མི་དམིགས་ཆོས་དབྱིངས་ངོ་བོར་ལྡང་༔ རྩོལ་མེད་ཤེས་པ་གཞི་ཐོག་མཉམ་པར་བཞག༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བོད་ཡུལ་བསམ་ཡས་མཆིམས་ཕུའི་དགེའུ་གོང་ཀེའུ་ཚང་ནས་གདན་དྲངས་ཤིང་ཆུ་གླང་ལོར་ཤོག་སེར་ནས་བོད་ཡིག་ཏུ་ཞལ་བཤུས་སོ།། །། ག༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཐོད་ཕྲེང་རིགས་ལྔའི་སྒྲུབ་པ་འཁྲུལ་སྣང་རང་གྲོལ་བཞུགས་སོ༔ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ སྐུ་ལྔ་མཚན་བརྒྱད་རྣམ་ཐར་དཔག་ཡས་ཀྱང་༔ ཆིག་དྲིལ་སྒྲུབ་པ་ཐུགས་ཀྱི་ཐིག་ལེ་ཉིད༔
ཡིད་བཞིན་དབང་གི་རྒྱལ་པོ་ལྟར་འཕགས་པ༔ ཟབ་ལམ་སྙན་བརྒྱུད་མན་ངག་རྒྱ་མཚོའི་རྫིང་༔ དེ་ལ་རྣམ་པར་དབྱེ་བའི་དོན་ཚན་ཉིད༔ གང་ཞིག་སེམས་ཅན་སྒྱུ་ལུས་འཇིགས་པའི་ཚེ༔ འཁྲུལ་སྣང་ཉིང་འཁྲུལ་བག་ཆགས་སྣ་ཚོགས་འཐབ༔ འདོད་ཁམས་ལྷ་རྣམས་གཉིད་ལོག་ཅི་བཞིན་དུ༔ རྟག་མི་ཐུབ་སྟེ་ལུག་རྒྱུད་མཆེད་པ་ལྟར༔ གཅིག་སྣང་གཉིས་འཕེལ་རྒྱུ་འབྲས་སོ་སོའི་གཟུགས༔ གང་ལ་ཆགས་པའི་རྣམ་པ་མཐོང་བར་གྱུར༔ དེ་ཚེ་རང་ཉིད་རྗེས་ཤེས་སོ་མའི་སྟེང་༔
ཉིན་སྣང་ཐམས་ཅད་སྒྱུ་མར་སྦྱངས་པའི་ཚེ༔ རྡོ་རྗེ་ཐོད་ཕྲེང་མེ་ལོང་ཡེ་ཤེས་ངང་༔ རྣམ་རྟོག་བཟང་ངན་ཕྲ་རགས་ཅི་ཤར་ཡང་༔ སྣང་ཡང་བདག་འཛིན་བྲལ་བའི་ངང་ལ་ཞོག༔ གཟུང་འཛིན་དག་པ་གསལ་སྟོང་ལྷ་སྐུར་གྲོལ༔ དེ་ནས་མཚན་མོ་རྨི་ལམ་སྦྱངས་པའི་ཚེ༔ རཏྣ་ཐོད་ཕྲེང་མཉམ་ཉིད་ཡེ་ཤེས་ངང་༔ ཉིན་སྣང་མཚན་མོའི་བག་ཆགས་བྱིང་བ་ལ༔ རྣ་བའི་སྒྲ་སོགས་སྙན་དང་མི་སྙན་རིགས༔ བྲག་ཆ་དང་ནི་རྨི་ལམ་ལྷ་མོ་བཞིན༔
དབྱངས་དང་རྔམ་སྐད་གཅན་གཟན་འཚེ་བ་སོགས༔ གཉན་ལ་དགྲ་སྡང་གང་གིས་སྨྲ་བ་རྣམས༔ སྟོང་པའི་འབྲུག་སྐད་རླུང་སྒྲ་ཅི་བཞིན་དུ༔ པི་ཝཾ་གདངས་ལྟར་རང་བཞིན་སྟོང་པར་འགྲོ༔ དེ་ནས་བར་དོའི་ཀུན་རྟོག་སྦྱངས་པའི་ཚེ༔ པདྨ་ཐོད་ཕྲེང་སོར་རྟོག་ཡེ་ཤེས་ངང་༔ ནང་ཚན་བར་དོའི་ལས་མཁན་རྔམ་ཚུལ་དང་༔ ཡིད་ཀྱིས་རྟག་བསྐྱེད་སོ་སོར་གོལ་བའི་དུས༔ སྣང་བ་དགྲར་ལངས་རྟོག་པ་ངོས་མི་ཐོགས༔ དེ་ཚེ་གནས་པ་གཞི་ལ་འགྱུ་བ་ལམ༔
བརྟག་དཔྱད་གཞིག་བྲལ་ཅིར་ཡང་འཆར་བའི་ཚེ༔ སྔོན་བསུ་རྗེས་གཅོད་བློ་ཡིས་བཅོས་མི་གཞུག༔ གང་ཤར་འཛིན་མེད་ཆོས་སྐུའི་ངང་དུ་གྲོལ༔ དེ་ནས་སྐྱེ་གནས་རྣམ་བཞི་སྦྱངས་པའི་ཚེ༔ ཀརྨ་ཐོད་ཕྲེང་བྱ་གྲུབ་ཡེ་ཤེས་ངང་༔ བྱེད་སྤྱོད་ཐམས་ཅད་སྒྱུ་མར་ཤེས་པར་བྱ༔ ལས་ཀྱིས་ཤུགས་ལ་སྲིད་པར་འཇུག་པའི་ཚེ༔ གང་དུ་སྐྱེ་བའི་ཡུལ་དེ་རྟག་ཏུ་མཐོང་༔ སྲིད་པ་རིགས་དྲུག་ཕོ་མོ་འཁྲིག་པ་སོགས༔ རེག་བྱའི་ཡུལ་ལ་རྟག་མི་ཐུབ་པར་འཆར༔
དེ་ཚེ་རང་རིག་བླ་མ་ཡི་དམ་དང་༔ རྒྱུ་འབྲས་བསྐུལ་བའི་ཆོས་རྣམས་ལ་སོགས་པ༔ དག་སྣང་གུས་འདུན་སྦྱང་བའི་དུས་གཅིག་གོ༔ བདེན་པས་བསུ་བ་སྨོན་ལམ་མཐའ་བཙན་པས༔ རིགས་ལྡན་བྲམ་ཟེ་མཚན་བཟང་རྙེད་པར་འགྱུར༔ སྲིད་པར་གནས་ཚེ་མྱ་ངན་སྣང་བ་སྐྱེ༔ ཅི་སྣང་དག་པ་ལོངས་སྐུ་ཞིང་དུ་སྒོམས༔ ནམ་ཞིག་ལས་ཀྱི་རླུང་གིས་རབ་བསྐུལ་བས༔ འཇིག་རྟེན་མི་ཡུལ་མཐོང་ནས་བག་ཚ་ཞིང་༔ རེག་བྱ་རྩུབ་སོགས་སྡུག་བསྔལ་སྡང་བའི་ཚེ༔
སྣང་སྟོང་གྲགས་སྟོང་གསལ་སྟོང་ཚོར་སྟོང་དང་༔ མི་རྟོག་ཡེ་ཤེས་གནས་ལུགས་ངང་དུ་ཞོག༔ འདི་ཕྱིའི་བྱེད་སྤྱོད་སྒྱུ་མའི་ངང་དུ་གྲོལ༔ དེ་ནས་བསྐྱེད་རྫོགས་ལམ་ལ་སྦྱངས་པའི་ཚེ༔ བུདྡྷ་ཐོད་ཕྲེང་ཆོས་དབྱིངས་ཡེ་ཤེས་ངང་༔ པད་འབྱུང་དུས་གསུམ་མཁྱེན་པ་དུས་མེད་རྟོགས༔ འདས་པའི་རྟོག་པ་ཡེ་གྲོལ་གདོད་ནས་དག༔ ད་ལྟའི་རྟོག་པ་དྲན་རིག་ཆོས་སྐུར་གྲོལ༔ མ་འོངས་རྟོག་པ་གློ་བུར་བྱར་མེད་ངང་༔ གནས་སྐབས་རྟོག་པ་ཤར་གྲོལ་མཉམ་རྗེས་བྲལ༔
དུས་བཞི་དུས་ཀྱི་དུས་དང་གནས་སྐབས་བྲལ༔ དུས་གསུམ་མཁྱེན་པས་ཕྱི་ནང་བྲལ་བའི་ཕྱིར༔ སྔར་འདས་ད་ལྟ་ཕྱིས་འབྱུང་སྟོང་པ་ཉིད༔ ཆོས་རྣམས་ཇི་སྙེད་མི་དམིགས་སྟོང་པ་ཉིད༔ ངོ་བོ་རང་བཞིན་ཐུགས་རྗེ་སྟོང་པ་ཉིད༔ མཐར་འདས་འདོར་ལེན་མེད་པ་སྟོང་པ་ཉིད༔ དེ་བཞིན་རྒྱུ་དང་མཚན་མ་སྟོང་པ་ཉིད༔ དེ་བཞིན་སྒྱུ་ལུས་འབྱུང་ལྔ་སྟོང་པ་ཉིད༔ མ་སྐྱེས་མི་འགགས་ནམ་མཁའི་འཁོར་ལོ་ཅན༔ བསྐྱེད་རིམ་སྣང་སྟོང་ལྷ་སྐུ་སྒྱུ་མའི་བར༔
རྫོགས་རིམ་གང་ཤར་ཀ་དག་གདོད་ནས་གྲོལ༔ འབྱུང་འཇུག་སྔགས་རྣམས་རླུང་གི་རང་བཞིན་གདངས༔ ཀུན་ཀྱང་ནམ་མཁའ་ཆེ་ལ་སེམས་ཀྱང་ཆེ༔ སེམས་ཀྱི་རང་བཞིན་གདོད་ནས་སྐྱེ་འགག་བྲལ༔ མེད་བཞིན་སྣང་ཡང་དམ་ཚིག་དམིགས་སུ་མེད༔ འགྱུ་བའི་སྣང་བ་གཉིས་སྣང་འགྱུ་ཞིང་སྟོང་༔ སྟཽང་ཞིང་གསལ་བ་གསལ་སྟོང་སྐྱེ་བ་མེད༔ རྣམ་རྟོག་སྐྱེ་བས་ཆོས་སྐུ་འགགས་མི་འགྱུར༔ རྣམ་རྟོག་གཉིས་སྣང་ཆོས་སྐུའི་དབྱིངས་སུ་ཡལ༔ ཡང་རྟོག་བླང་དོར་མ་རིག་འཐིབ་པའི་ཚོགས༔
གདོད་ནས་དག་པ་ཆོས་སྐུའི་དབྱིངས་ལ་ལྟོས༔ ལྟ་བ་ཀློང་ཡངས་ནམ་མཁའི་མཐའ་དང་བྲལ༔ ནམ་མཁའི་མཐའ་ལ་རྒྱ་དཔངས་རིས་སུ་མེད༔ དེ་བཞིན་བཅད་ཅིང་དུམ་བུར་བཏུབ་ཏུ་མེད༔ དགག་ཅིང་བསྒྲུབ་པ་མེད་པའི་རྫོགས་པ་ཆེ༔ གུ་རུ་དུས་གསུམ་མཁྱེན་པའི་ཞལ་གདམས་ཉིད༔ ཁོ་མོ་མཚོ་རྒྱལ་བདག་གིས་ཡི་གེར་བཏབ༔ རིན་ཆེན་ཟ་མ་ཏོག་གི་ནང་དུ་བསྐྱིལ༔ གསང་རྒྱ་ཟབ་པའི་སྙིང་ཐིག་ཏི་ལ་ཀ༔ སྐལ་ལྡན་ལས་འཕྲོ་ཅན་དང་འཕྲད་པར་ཤོག༔
ས་མ་ཡ༔ དེ་ཡང་སྐུ་ལྔ་བླ་མ་སྒྲུབ་པའི་ཐབས་ཨོ་རྒྱན་དུས་གསུམ་མཁྱེན་པའི་དགོངས་པ་ཡང་ཞུན་གྱི་དཀྱིལ་འཁོར་རྩ་བའི་སྒྲུབ་ཐབས་ལ༔ ཐོག་མར་དཀྱིལ་འཁོར་ཐུགས་སྒྲུབ་ལྟར་གང་འགྲིགས་སྐབས་དང་བསྟུན༔ དབུས་སུ་པདྨ་འདབ་བཞི་མུ་ཁྱུད་ལྔ་ལྡན་བཅས༔ ཕྱི་རོལ་རྡཽ་རྗེ་པད་ཕྲེང་མེ་རི་བཅས་བཀོད༔ གུ་རུ་རྩ་བའི་སྒྲུབ་གཏོར་བླ་མ་རིག་འཛིན་རྒྱན་མཛེས་བཅས༔ བུམ་པ་བྷནྡྷ་མེ་ལོང་སྔགས་ཕྲེང་དང་རྟེན་རྫས་བཤམས༔ ཉེར་སྤྱོད་སོགས་སྤྱི་འགྲོ་བཤམས༔ གནས་ཀྱང་བྲག་དཀར་སྐྱིད་རྫོང་ལྷོ་ནུབ་ཏུ་ཁ་བསྟན་པའི་སྒྲུབ་ཕུག་གམ་གསང་ཕུག་ཡང་ན་རྗེ་ཡིས་བྱིན་གྱིས་བརླབས་པའི་གནས་སོགས་ཡིད་འཐད་སར་གྲོགས་གཙང་མ་དང་བཅས་སྒྲུབ་པའི་དལ་དུ་འཇུག་པའོ༔ ས་མ་ཡ༔
དང་པོ་སྐྱབས་འགྲོ་སེམས་བསྐྱེད་ནི༔ ན་མོ༔ བདེ་གཤེགས་ཀུན་འདུས་ཐོད་ཕྲེང་རིགས་ཀྱི་གཙོ༔ མ་སྲིང་མཁའ་འགྲོ་གསང་བ་དབྱིངས་ཀྱི་ལྷ༔ རྩ་གསུམ་བཀའ་འདུས་དཀྱིལ་འཁོར་ལྷ་ཚོགས་ལ༔ བདག་ཡིད་རབ་ཏུ་གདུང་བས་སྐྱབས་སུ་མཆི༔ སྐུ་ལྔ་ཐུགས་རྗེའི་ཡེ་ཤེས་རྒྱུད་བསྐུལ་ནས༔ སྲིད་ཞིར་ཆོས་ཀྱི་འཁོར་ལོ་བསྐོར་བ་དང་༔ མྱང་འདས་གོ་འཕང་འཐོབ་ཕྱིར་སེམས་བསྐྱེད་དོ༔ གཉིས་པ་མཆོད་པ་བྱིན་རློབ་ནི༔
ཨོྃ་ཨཱཿཧཱུྃ༔ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ༔ ཛ་ཧཱུྃ་བཾ་ཧོཿ ཧཱུྃ༔ རླུང་མེ་ཐོད་སྒྱེད་སྟེང་དུ་ཀ་པཱ་ལ༔ ཡངས་ཤིང་རྒྱ་ཆེ་ཕྱོགས་བཞི་དབུས་ལྔ་རུ༔ ལྷ་མོ་བཅུ་དྲུག་གསང་བའི་ལྷ་མོ་བཞི༔ ཕྱི་མཆོད་ནང་མཆོད་གསང་མཆོད་སྦྱོར་བའི་མཆོད༔ སོ་སོའི་ཐུགས་ཀར་ས་བོན་འཕྲོས་པ་ལས༔
བྷནྡྷའི་ནང་དུ་ཡེ་ཤེས་ལྔ་ལྡན་གྱི༔ དམ་ཚིག་བདུད་རྩི་སྤྲིན་ཕུང་དབྱིངས་སུ་བསྙེགས༔ ཡེ་ཤེས་རིགས་ལྔས་བྱིན་གྱིས་བརླབས་པའི་ཚེ༔ རང་རང་ཐོགས་པའི་མཆོད་སྤྲིན་ཅི་བཞིན་སྤེལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གེནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོྃ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀིཾ་ནི་རི་ཏི་བ་སུ་ཏ་ཨཱཿཧཱུྃ༔
བུམ་རྫས་བྱིན་རློབ་ནི༔ ཧཱུྃ༔ དམ་ཚིག་གཞལ་ཡས་དབང་གི་བུམ་པ་རུ༔ བདུད་རྩི་བཀའ་འདུས་ལྷ་ཚོགས་འཇའ་ལྟར་ཤར༔ མཆུ་ཡི་སྒོ་སྲུང་ཁྲོ་བོ་བདུད་རྩི་འཁྱིལ༔ ཕྱི་ནང་བར་གཅོད་གདོན་རྣམས་རབ་ཏུ་མཐར༔ ཨོྃ་གུ་རུ་དྷེ་ཝ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཀྲོ་ཏི་ཧཱུྃ་ཕཊ྄ཿ ཨོྃ་ག་ལཀྴ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཅེས་བུམ་བསྐྱེད་དང་མཆོད་པས་གཟི་བྱིན་བསྐྱེད༔ དེ་ནས་གཞལ་ཡས་ཁང་ལྷ་བསྐྱེད་པ་ནི༔
ཨོྃ་བཛྲ་བྷྲཱུྃ་ཧཱུྃ༔ ཨེ་ཡྃ་རྃ་ཁྃ་བྷྲཱུྃ༔ པདྨ་སཱུརྻ་ཙནྡྲ་མཎྜ་ལ་ཏིཥྛ་སཏྭཾ༔ ཧཱུྃ༔ རླུང་མེ་ས་ཆུ་དབང་ཆེན་གཞི༔ རྡོ་རྗེ་བྷྲཱུྃ་གྱུར་གཞལ་ཡས་ཁང་༔ ཕྱི་ནང་བར་ཁྱམས་ཁོར་ཡུག་བཅས༔ ཀུན་ཚང་ཕོ་བྲང་ཡོན་ཏན་ལྡན༔ རང་བཞིན་དབྱིངས་སུ་འཇའ་ལྟར་ཤར༔ ཧཱུྃ་བྷྲཱུྃ༔
བཛྲ་ཨཱཏྨ་ཀོ྅་ཧཾ༔ ཧཱུྃ༔ དེ་དབུས་པདྨ་ཉི་ཟླའི་སྟེང་༔ ཧཱུྃ་ལས་བུདྡྷ་ཐོད་ཕྲེང་རྩལ༔ པདྨ་འབྱུང་གནས་སྐུ་མདོག་མཐིང་༔ ཧེ་རུ་ཀ་པའི་ཆ་ལུགས་ཅན༔ ཕྱག་གཉིས་རྡོ་རྗེ་བྷནྡྷ་བསྣམས༔ རྣལ་འབྱོར་སྤྱོད་པའི་ལུགས་སུ་བསྒོམ༔ དེ་བཞིན་རོལ་སྟབས་བཞུགས་པ་ཡི༔ པང་དུ་འཁྱུད་པའི་གསང་ཡེ་ནི༔
ལྷ་ལྕམ་དམར་མོ་ཟུང་འཇུག་འཁྲིལ༔ གཅེར་བུ་རིན་ཆེན་རྒྱན་གྱིས་སྤྲས༔ ཕྱག་ན་མདའ་དར་ཚེ་བུམ་བསྣམས༔ ཟུང་འཇུག་གཟི་བརྗིད་ལྡན་པར་བསྒོམ༔ ཧཱུྃ༔ ཤར་དུ་བཛྲ་ཐོད་ཕྲེང་རྩལ༔ ལྷོ་རུ་རཏྣ་ཐོད་ཕྲེང་རྩལ༔ ནུབ་ཏུ་པདྨ་ཐོད་ཕྲེང་རྩལ༔ བྱང་དུ་ཀརྨ་ཐོད་ཕྲེང་རྩལ༔ གཡས་རྣམས་ཕྱོགས་ཀྱི་ཕྱག་མཚན་བསྣམས༔
གཡོན་རྣམས་བྷནྡྷ་བདུད་རྩིས་གཏམས༔ གཅེར་བུ་རུས་པའི་རྒྱན་དྲུག་ཅན༔ རོལ་སྟབས་བདེ་ཆེན་ལྡན་པར་བསྒོམ༔ རིག་མ་དཀར་སེར་དམར་ལྗང་བཞི༔ གཅེར་མོ་རིན་ཆེན་རྒྱན་གྱིས་སྤྲས༔ གཡས་གཡོན་རྡོ་རྗེ་དུང་དམར་བསྣམས༔ ཟུང་འཇུག་འཁྲིལ་ཞིང་མགུལ་ནས་འཁྱུད༔ ཡབ་ཡུམ་བདེ་ཆེན་རྒྱས་པར་བསྒོམ༔ ཧཱུྃ༔ གཞན་ཡང་རིག་འཛིན་མཁའ་འགྲོ་དང་༔
དཀྱིལ་འཁོར་སྐྱོང་བ་ལ་སོགས་པ༔ ཉི་མ་དང་ནི་ཟེར་བཞིན་དུ༔ སྣང་ལ་རང་བཞིན་བྲལ་བར་བསྒོམ༔ གུ་རུ་བཀའ་འདུས་ལྷ་ཚོགས་རྣམས༔ སྐད་ཅིག་ཉིད་ལ་སྤྱན་དྲངས་གྱུར༔ ཨོྃ་བཛྲ་ས་མཱ་ཡ་ཛ་ཛཿ དེ་ནས་སྤྱན་འདྲེན་བྱ་བ་ནི༔ ཧཱུྃ་ཧྲཱིཿ རྔ་ཡབ་དཔལ་རི་པདྨ་འོད༔ ཨོ་རྒྱན་རང་བྱུང་ཞིང་ཁམས་ནས༔
རྗེ་བཙུན་བུདྡྷ་ཐོད་ཕྲེང་རྩལ༔ ཌཱཀྐི་རྒྱ་མཚོའི་འཁོར་གྱིས་བསྐོར༔ གནས་འདིར་སྤྱན་འདྲེན་གཤེགས་སུ་གསོལ༔ ཕྱོགས་བཞི་ཕྲིན་ལས་ཞིང་ཁམས་ནས༔ ཐོད་ཕྲེང་སྡེ་བཞི་གཤེགས་སུ་གསོལ༔ མཁའ་སྤྱོད་དག་པའི་ཞིང་ཁམས་ནས༔ རིགས་ལྔ་མཁའ་འགྲོ་གཤེགས་སུ་གསོལ༔ རང་བཞིན་དག་པའི་ཞིང་ཁམས་ནས༔ དཔའ་བོ་དཔའ་མོ་གཤེགས་སུ་གསོལ༔ གཤེགས་ནས་བྱིན་ཕོབ་དབང་ཆེན་བསྐུར༔
ཨོྃ་གུ་རུ་དྷེ་ཝ་ཌཱཀྐི་ནཱི་བུདྡྷ་བཛྲ་རཏྣ་པདྨ་ཀརྨ་ཧ་རི་ནི་ས་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ བཞུགས་གསོལ་ཕྱག་འཚལ་བ་ནི༔ ཧཱུྃ༔ དབྱིངས་ལ་གཤེགས་བཞུགས་མི་མངའ་ཡང་༔ ཉི་ཟླ་པདྨའི་གདན་གྱི་སྟེང་༔ གུ་རུ་བཀའ་འདུས་ལྷ་ཚོགས་རྣམས༔ འགྲོ་བའི་དོན་ལ་དགོངས་ཏེ་བཞུགས༔ བདག་ཅག་སྒྲུབ་པའི་རིག་འཛིན་གྱིས༔ ཕྱི་དང་ནང་དང་གསང་བ་ཡི༔
གུས་པའི་ཡིད་ཀྱིས་ཕྱག་འཚལ་ལོ༔ ཨོྃ་བཛྲ་ས་མ་ཡ་ཏིཥྛ་ལྷན༔ ཨོྃ་ན་མོ་པུ་རུ་ཤ་ཡ་ཧོཿ ཨ་ཏི་པུ་ཧོཿ དེ་ནས་མཆོད་པ་འབུལ་བ་ནི༔ ཧཱུྃ༔ གུ་རུ་བུདྡྷ་ཐོད་ཕྲེང་རྩལ༔ རིགས་བཞི་དཔའ་བོའི་ཚོགས་དང་བཅས༔ མ་སྲིང་ཌཱཀྐི་རྒྱ་མཚོ་སོགས༔ བཀའ་འདུས་དཀྱིལ་འཁོར་ལྷ་ཚོགས་ལ༔
ཕྱི་མཆོད་མེ་ཏོག་བདུག་སྤོས་དང་༔ མར་མེ་དྲི་ཆབ་ཞལ་ཟས་སོགས༔ གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་གཏོར་རཀྟ་དང་༔ དབང་པོ་རྣམ་ལྔའི་མེ་ཏོག་སོགས༔ སྦྱོར་སྒྲོལ་གསང་བ་ཁོ་ན་ཉིད༔ ཚོགས་མཆོད་ཛ་གད་ཆང་ལ་སོགས༔ གཞན་ཡང་སྤྱན་གཟིགས་དུ་མར་བཅས༔ རྩ་གསུམ་བཀའ་འདུས་ལྷ་ལ་འབུལ༔ ཐོད་ཕྲེང་སྡེ་ལྔ་ཡབ་ཡུམ་གྱི༔
ཐུགས་དམ་བསྐངས་ཤིང་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་ཧ་རི་ནི་ས་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཧོཿ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་གུ་ཧྱ་ས་མ་ཡེ་ཨཱཿཧཱུྃ༔ ཨོྃ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀིང་ནི་རི་ཏི་བྷ་ལིངྟ་པཱུ་ཛ་ཧོཿ དེ་ནས་བསྟོད་པ་བྱ་བ་ནི༔ ཧཱུྃ་ཧྲཱིཿ མ་ཆགས་སྐྱོན་བྲལ་པདྨ་རིགས་ཀྱི་ལྷ༔ དུས་གསུམ་སངས་རྒྱས་སྤྲུལ་སྐུའི་ཆ་ལུགས་འཆང་༔
ལོངས་སྐུའི་རང་བཞིན་རིན་ཆེན་རྒྱན་གྱིས་སྤྲས༔ ཆོས་སྐུ་མི་འགྱུར་སྐུ་མདོག་མཐིང་འོད་འབར༔ སྐུ་གཅིག་སྐུ་གཉིས་སྐུ་ལྔ་ལྷུན་གྱིས་གྲུབ༔ འགྲོ་བའི་དོན་དུ་རང་བྱུང་པདྨ་འབྱུང་༔ ཧེ་རུ་ཀ་པ་བདེ་གཤེགས་རིགས་ཀྱི་གཙོ༔ བདེ་སྟོང་ཟུང་འཇུག་ལྷ་ལྕམ་གསང་ཡེ་འཁྲིལ༔ འཁོར་ལོ་རྒྱས་འདེབས་མཆོག་གི་རོལ་རྩལ་ཅན༔ ཟག་མེད་དགའ་བཞིའི་ཡེ་ཤེས་རྒྱས་པའི་སྐུ༔ མ་རིག་གཏི་མུག་དབྱིངས་སུ་དག་པའི་ཕྱིར༔ ཆོས་དབྱིངས་ཡེ་ཤེས་སྐྱེ་བ་མེད་པའི་ཐུགས༔
བུདྡྷ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཧཱུྃ༔ ཞི་བའི་ལས་མཛད་དཀར་གསལ་མདངས་དང་ལྡན༔ ཧེ་རུ་ཀ་པ་སྐུ་ཡི་བཀོད་པ་རྫོགས༔ ཟུང་འཇུག་ཌཱཀྐི་མཚོ་རྒྱལ་སྐུ་ལ་འཁྲིལ༔ ཉོན་མོངས་ཞེ་སྡང་འཁྲུལ་སྣང་དག་པའི་གསུང་༔ མེ་ལོང་ཡེ་ཤེས་སྐྱེ་བ་མེད་པའི་སྐུ༔ རྡོ་རྗེ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཧཱུྃ༔ རྒྱས་པའི་ལས་མཛད་སེར་བཞད་མདངས་དང་ལྡན༔
ཧེ་རུ་ཀ་པ་ཡོན་ཏན་བཀོད་པ་རྫོགས༔ ཟུང་འཇུག་ཌཱཀྐི་ཀཱ་ལ་སིདྡྷི་འཁྲིལ༔ ཉོན་མོངས་ང་རྒྱལ་འཁྲུལ་སྣང་དག་པའི་ཕྱིར༔ མཉམ་ཉིད་ཡེ་ཤེས་སྐྱེ་མེད་ཡོན་ཏན་རྫོགས༔ རཏྣ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཧཱུྃ༔ དབང་གི་ལས་མཛད་དྲི་མེད་རཱ་གའི་མདངས༔ ཧེ་རུ་ཀ་པ་གསུང་གི་བཀོད་པ་མཛད༔ ཟུང་འཇུག་ཌཱཀྐི་ཤཱཀྱ་དྷེ་མ་འཁྲིལ༔ ཉོན་མོངས་འདོད་ཆགས་འཁྲུལ་སྣང་དག་པའི་ཕྱིར༔
སོར་རྟོག་ཡེ་ཤེས་སྐྱེ་བ་མེད་པའི་ཕྱིར༔ པདྨ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཧཱུྃ༔ དྲག་པོའི་ལས་མཛད་ལྗང་ནག་དགྱེས་པའི་མདངས༔ ཧེ་རུ་ཀ་པ་ཕྲིན་ལས་བཀོད་པ་རྫོགས༔ ཟུང་འཇུག་ཌཱཀྐི་བཀྲ་ཤིས་ཁྱེའུ་འདྲེན་འཁྲིལ༔ ཉོན་མོངས་ཕྲག་དོག་འཁྲུལ་སྣང་དག་པའི་ཕྱིར༔ བྱ་གྲུབ་ཡེ་ཤེས་སྐྱེ་མེད་ཕྲིན་ལས་རྫོགས༔ ཀརྨ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཐུགས་དམ་བསྐུལ་བ་ནི༔
ཧཱུྃ༔ ཉོན་མོངས་ཞི་མཛད་འཁྲུལ་སྣང་རང་སར་གྲོལ༔ དུས་གསུམ་མཁྱེན་པ་ཡེ་ཤེས་གུ་རུ་རྗེ༔ མ་སྲིང་མཁའ་འགྲོའི་ཚོགས་དང་བཅས་པ་ལ༔ བདག་གི་གུས་པས་གདུང་ཞིང་བསྟོད་ལགས་ན༔ མ་གྱུར་སེམས་ཅན་རིགས་དྲུག་སྡུག་བསྔལ་བཅས༔ འཁོར་བའི་རྒྱ་མཚོ་ཐར་མེད་བྱིང་བ་རྣམས༔ ཐུགས་རྗེའི་འོད་ཀྱི་ལྕགས་ཀྱུས་རྗེས་བཟུང་ནས༔ རྔ་ཡབ་དག་ཞིང་བགྲོད་པར་བྱིན་གྱིས་རློབས༔ རྩ་སྔགས་ནི༔
ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ ཧྲཱིཿམ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིང་ཧྲིང་ཛ༔ སིདྡྷི་ཕ་ལ་ཧཱུྃ༔ ལས་སྔགས་ནི༔ ཨོཾ་བཛྲ་གུ་རུ་ཧེ་རུ་ཀ་ཌཱཀྐི་ཧ་རི་ནི་ས་ཧཱུྃ་ཕཊ྄ཿ གཅིག་དྲིལ་ལས་སྦྱོར་ནི༔ ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ སིདྡྷི་ཕ་ལ་ཧཱུྃ༔ ཞེས་པའི་སྔགས་རྣམས་གང་འགྲུབ་བྱ་ཞིང་༔
དམིགས་པ་ནི་མདུན་གྱི་ནམ་མཁའི་གནས་སུ་ཐོད་ཕྲེང་སྡེ་ལྔའི་ལྷ་ཚོགས་མངོན་སུམ་ལྟར་བཞུགས་པའི་སྐུ་ལས་འོད་ཟེར་ལྔ་ལྡན་ཡིག་འབྲུའི་རྣམ་པར་འཕྲོས་པ་རང་གི་གནས་ལྔར་ཐིམ་པས་ལུས་ཐམས་ཅད་འོད་ཟེར་གྱི་ཕུང་པོར་སྣང་ཞིང་སྟོང་པའི་རང་བཞིན་བདག་མེད་པ་གཅིག་ཏུ་གྱུར་པར་མོས༔ ཁྱད་པར་བསྐྱེད་རྫོགས་སྔགས་ལ་བརྟེན་པའི་དགེ་བའི་བསོད་ནམས་ཀྱི་ཐུགས་རྗེས་ཤུགས་ཕྱུང་སྟེ༔ སྐྱེ་བ་ཚེ་རབས་ཐམས་ཅད་དུ་བསགས་པའི་ལས་ཀྱི་སྒྲིབ་པ༔ ཉོན་མོངས་པའི་སྒྲིབ་པ༔ ཤེས་བྱའི་སྒྲིབ་པ༔ བག་ཆགས་ཀྱི་སྒྲིབ་པ༔ ཀུན་ནས་བསླངས་པའི་སྒྲིབ་པ་བཅས་བྱང་ཞིང་དག༔ རང་རིག་དྲི་མེད་རྗེན་པ་རྟོགས་ལུས་འོད་ཀྱི་སྐུ་རུ་གྲོལ༔ ལམ་གྱི་འཁྲུལ་པ་བྱང་འཁྲུལ་སྣང་ཡེ་ཤེས་སུ་འཆར་ཡེ་ཤེས་ལ་རྒྱུན་ཆད་མེད་པར་འདུན་ནོ༔ ས་མ་ཡ༔
དེ་ལྟར་ཨོ་རྒྱན་དུས་གསུམ་མཁྱེན་པ་ཧེ་རུ་ཀ་ལྟར་སྒྲུབ་པ་འདི་དག་ཁོ་མོ་མཚོ་རྒྱལ་བདག་གིས་ཤོག་སེར་ལོགས་སུ་བཏབ་པའོ༔ འདིའི་གཞུང་ཆེན་པོ་བླ་མ་བཀའ་འདུས་ཀྱི་སྐོར་རོ༔ ས་མ་ཡ༔ དེ་ནས་སྒྲུབ་པ་གྲོལ་བའི་ཚེ་དབང་དང་དངོས་གྲུབ་ཞུ་བ་ནི༔
ཧཱུྃ་ཧྲཱིཿ སྐུ་ལྔ་མཚན་བརྒྱད་བླ་མ་ཨོ་རྒྱན་རྗེ༔ བདེ་ཆེན་དབང་ཕྱུག་ཌཱཀྐི་རྒྱ་མཚོས་བསྐོར༔ དེང་འདིར་སྒྲུབ་པའི་རྣལ་འབྱོར་བདག་ཅག་ལ༔ ཚེ་ཆོས་ཟས་ནོར་གོས་ཀྱི་དངོས་གྲུབ་སྩོལ༔ དབང་བཞིའི་ཕྲིན་ལས་ཡོངས་རྫོགས་བསྐུར་དུ་གསོལ༔
ཀཱ་ཡ་སིདྡྷི་ཨོྃ༔ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔ གུ་ཎ་སིདྡྷི་ཏྲཱྃ༔ གུ་ཧྱ་སིདྡྷི་ཧྲཱིཿ ཞེས་པས་དབང་བླང་༔ དེ་ནས་དཀྱིལ་འཁོར་བསྡུ་བ་ནི༔ ཨོྃ༔ སྐྱེ་མེད་རང་བྱུང་ཞི་བ་དབྱིངས་ཀྱི་ལྷ༔ ཨཱཿ
མ་འགགས་གསལ་སྟོང་ཆུ་ཟླ་འཇའ་ཚོན་བཞིན༔ ཧཱུྃ༔ གཉིས་མེད་རོལ་པའི་རྩ་གསུམ་དཀྱིལ་འཁོར་ལྷ༔ ཧྲཱིཿ མི་དམིགས་ཀ་དག་རང་བྱུང་ཨེ་མ་ཧོཿ ཨ་ཨ་ཨཱཿ ཞེས་པས་རང་རིག་འོད་སྐུར་བསྡུས༔ མཉམ་རྗེས་བྲལ་བ་ཆོས་སྐུའི་ངང་དུ་བཞག༔ དེ་ནས་རྗེས་ཤེས་ནི༔ ཧོཿ
རང་རིག་སྐྱེ་མེད་གསལ་སྟོང་ལྷར་གྱུར་པས༔ ཐུགས་རྗེ་ཐབས་མཁས་དམ་པའི་བྱིན་རླབས་ཀྱིས༔ མར་གྱུར་སྐྱེ་དགུ་ཚོགས་གཉིས་ལམ་བཀོད་ནས༔ ལྷུན་གྲུབ་དབྱིངས་རིག་དགོངས་པ་དེར་རྫོགས་ཤོག༔ ཅེས་བསྔོ་སྨོན་སོགས་གང་རིགས་བྱའོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ མི་ནུབ་རྒྱ༔ ཁོ་བོ་སྔགས་འཆང་རྩ་གསུམ་གླིང་པ་ཆོས་ཀྱི་རྒྱ་མཚོ་ཡིས་ས་ཁྱི་ལོར་བསམ་ཡས་མཆིམས་ཕུའི་དགེའུ་གོང་ནས་གདན་དྲངས་ཤིང་ཆུ་གླང་ལོར་ཤོག་སེར་ནས་བོད་ཡིག་ཏུ་ཞལ་བཤུས་སོ།། །། ང༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཨོ་རྒྱན་དཔའ་བོ་གྱད་ཀྱི་སྒྲུབ་ཐབས་ཀ་དག་སྙིང་པོ་བཞུགས་སོ༔ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ དལ་འབྱོར་རྙེད་དཀའ་རྡོ་རྗེ་ལུས་ཀྱི་སྒྲོམ༔ ཕུང་པོ་ལྔ་དང་ཁམས་ལྔ་དབང་པོ་ལྔ༔ སྣང་བ་ཚོགས་དྲུག་རྣམ་ཤེས་ཚོགས་ཆེན་བརྒྱད༔ རྟེན་འབྲེལ་སྲིད་པ་སྐྱེ་མཆེད་བཅུ་གཉིས་ཏེ༔
རླུང་ལྔ་སྲོག་འཛིན་ལས་རླུང་ཡེ་ཤེས་རླུང་༔ བརྒྱད་ཁྲི་བཞི་སྟོང་རྩ་ཁམས་འཁོར་ལོ་དྲུག༔ ཡས་བརྟན་རོ་མ་དབུ་མ་རྐྱང་མ་གསུམ༔ མས་བརྟན་ཁྲག་རླུང་རྩ་སྲིན་རྩ་བ་གསུམ༔ རླུང་མཁྲིས་བད་ཀན་འདུས་པ་རྣམ་པ་བཞི༔ ཨ་ཧཾ་ཚ་གྲང་གཉིས་དང་འཕོ་བ་བརྒྱད༔ ཀུན་རྒྱུ་ངེས་པར་རྒྱུ་དང་ཤིན་ཏུ་རྒྱུ༔ བཅུ་དྲུག་ལུས་ཀྱི་ཆ་ཤས་རྫོགས་པ་ལ༔ དོན་ལྔ་སྣོད་དྲུག་ཁམས་དང་དབང་པོའི་ཚོགས༔ དེ་ལ་བརྟེན་པས་སྐྱེ་འཆི་ཞེས་བྱ་སྟེ༔
ས་ཆུ་མེ་རླུང་འབྱུང་བའི་བར་ཆོད་ཀྱིས༔ སྒྱུ་ལུས་ཉམས་ཤིང་ངལ་བའི་ནད་བྱུང་ན༔ ཨོ་རྒྱན་དཔའ་བོ་གྱད་ཀྱི་སྒྲུབ་པར་བརྩོན༔ ས་མ་ཡ༔ དཔའ་བོ་གྱད་ཀྱི་མཚན་ཉིད་ཅི་ཞེ་ན༔ སྐུ་ལ་སྐྱེ་འཆིའི་བགྲེས་རྒུད་བྲལ་བའི་ཕྱིར༔ འབྱུང་བཞི་ཚེ་ཡི་བར་ཆོད་གླགས་མི་རྙེད༔ གསུང་ལ་གྲགས་སྟོང་མ་འགགས་སྒྲ་ལྡན་པས༔ འབྱུང་འཇུག་རླུང་གིས་འཕྲོ་འདུ་ཡ་མི་ང་༔ ཐུགས་ཉིད་ནམ་མཁའི་གསལ་སྟོང་མཐའ་བྲལ་བས༔
ཉོན་མོངས་དུག་ལྔའི་ཁུ་སྤྲིན་བག་མི་ཚ༔ སྣང་སྟོང་མཚན་མའི་གཞོམ་གཞིག་བྲལ་བའི་ཕྱིར༔ རྒྱུ་འབྲས་བདེན་པ་གང་གིས་དོར་མི་ནུས༔ དེ་བཞིན་ཀ་དག་དབྱིངས་ཀྱི་གྱད་དང་མཚུངས༔ ཀ་དག་ལའང་རྣམ་པ་གསུམ་འདོད་དེ༔ ངོ་བོ་ཀ་དག་རང་བཞིན་གདོད་ནས་དག༔ དབྱིངས་ཀྱི་ཀ་དག་མཐའ་དབུས་ཀ་ནས་དག༔ སྣང་བ་ཀ་དག་ཚོགས་དྲུག་འཛིན་པ་བྲལ༔ རྒྱུ་ཡིས་མ་བྱས་རྐྱེན་གྱིས་མི་འཇིག་པའི༔ འཇའ་ལུས་སྐྱེ་འཆི་གཉིས་མེད་པདྨ་འབྱུང་༔
འཇའ་ལུས་དེ་ཡི་མཚན་ཉིད་ཅི་ཞེ་ན༔ བསྡུས་བྱ་སྒྱུ་མའི་ཚུལ་ལ་མ་བརྟེན་པས༔ སྣང་སྟོང་ཚོགས་དྲུག་མི་རེ་རང་བཞིན་གསལ༔ ས་ཁམས་མ་མཆིས་སངས་རྒྱས་སྤྱན་མར་གྲོལ༔ ཆུ་ཁམས་མ་མཆིས་མཱ་མ་ཀཱི་རུ་གྲོལ༔ མེ་ཁམས་མ་མཆིས་གོས་དཀར་མ་རུ་གྲོལ༔ རླུང་ཁམས་མ་མཆིས་དམ་ཚིག་སྒྲོལ་མར་གྲོལ༔ སྣང་བར་མི་གོལ་དབྱིངས་ཕྱུག་མ་རུ་གྲོལ༔ དེ་བཞིན་འབྱུང་བཞི་དག་ཀྱང་རང་སར་གྲོལ༔ གྲོལ་བའི་གདམས་ངག་འདོགས་པར་བྱ་བ་ལ༔
འབྱུང་ལྔ་སྦྱངས་ཤིང་བསྒྱུར་ཏེ་སྤྲུལ་བ་ཙམ༔ དང་པོ་རྣམ་སྣང་ཆོས་བདུན་ལྡན་པའི་ངང་༔ སྟོང་ར་རྩ་གསུམ་འཁོར་ལོ་ཟུང་འཇུག་བརྟེན༔ སྐབས་སུ་དུད་འགྲོའི་འགྱུར་བཞིས་འདྲེན་པ་དང་༔ གསལ་གཏབ་རླུང་རོ་བསལ་ཞིང་རྔུབས་ནས་བསྒོམ༔ གཞིལ་ཞིང་འཁྲུལ་འཁོར་ལྔ་ཡིས་ལེགས་པར་བཅུན༔ འབེབས་ཏེ་གནས་སུ་ཤིན་ཏུ་ཕེབས་པར་བྱ༔ བཀྲམ་པ་བཞི་ཡིས་ལཻགས་པར་དགྲམ་པར་བྱ༔ སྤྲུགས་པ་དྲུག་གིས་རྟག་ཏུ་སྤྲུག་པར་བྱ༔ སྐབས་སུ་རླུང་སེམས་ལྟེ་བའི་འཕྲུལ་འཁོར་གྱིས༔
མཉམ་བཞག་དང་ནི་དབུ་མ་ལེགས་པར་སྦྱངས༔ འབྱོངས་ཚེ་ཁམས་ལྔ་རང་བཞིན་གནས་སུ་དག༔ ས་རླུང་དག་པས་རི་བྲག་ཟང་ཐལ་འགྲོ༔ ཆུ་རླུང་དག་པས་རྒྱ་མཚོར་ཉ་ལྟར་འཕྱོ༔ མེ་རླུང་དག་པས་མེ་དང་གཉིས་མེད་ལྡོག༔ རླུང་སེམས་གཉིས་མེད་མཁའ་ལ་ལྡིང་ཞིང་གཤེགས༔ དེ་ཚེ་ལུས་ལ་གྲིབ་མ་མི་འབྱུང་ཞིང་༔ ངང་པའི་རྒྱལ་པོ་བཞིན་ལྟར་ཤིན་ཏུ་གསལ༔ སྣང་སྲིད་སྐྱེ་གནས་བུདྡྷའི་ཞིང་དུ་འགྲོ༔ འཕྲལ་གྱི་ཡོན་ཏན་དག་ཀྱང་འདི་འདྲ་སྟེ༔
མདངས་ནི་རྨ་བྱ་རྩལ་ནི་ཁྱུང་ཆེན་འདྲ༔ ཚུལ་ནི་སེངྒེ་ཤུགས་ནི་གྱད་མི་འདྲ༔ དབྱངས་ནི་ཚངས་པ་བཞིན་ནི་ཀུན་ཏུ་བཟང་༔ དེ་ཕྱིར་ཁམས་གང་ལྷ་རྣམས་སྒྱུ་མར་རིག༔ འཛམ་གླིང་འདི་ལ་མ་ལྟོས་གྲངས་མེད་ཀྱང་༔ འཇིག་རྟེན་གནས་རྣམས་ཡེ་ཤེས་ཟང་ཐལ་མཐོང་༔ དེ་ནས་རླུང་སེམས་ལྟེ་བའི་འཁྲུལ་འཁོར་གྱིས༔ ཚེ་འདི་འབྱུང་བཞིའི་གནད་གཅོད་མ་ལྟོས་པར༔ འཆི་འཕོ་ལྟུང་བ་འདི་ཙམ་ཡ་མཚན་མེད༔ ཨོ་རྒྱན་འབྱུང་བ་བཞི་ཡི་ལྷ་མོའི་དོན༔
ཕྱི་ནང་བསྐྱེད་རྫོགས་འདི་ལ་མི་གཡེལ་བ༔ གཅིག་ཏུ་དྲིལ་ན་རང་རིག་པདྨ་འབྱུང་༔ བླ་མར་འདུས་ཏེ་རྗེ་ཡི་སྒྲུབ་པར་བརྩོན༔ གདེང་དང་ལྡན་པས་པད་འབྱུང་གྱད་ཀྱི་སྐུ༔ མི་འཇིགས་གདེང་བཞི་རྫུ་འཕྲུལ་རྐང་པ་བརྒྱད༔ དབང་ཕྱུག་ཡན་ལག་བདུན་ལྡན་འཕགས་པའི་ལམ༔ བྱང་ཆུབ་སེམས་ལྔ་ཚད་མེད་རྣམ་པ་བཞི༔ སྙོམས་པར་འཇུག་དང་སྟོང་ཉིད་བཅུ་དྲུག་བཅས༔ དེ་སོགས་ཡོན་ཏན་སྤྱི་ཡི་བྱེ་བྲག་རྒྱུ༔ ཐེག་དགུ་བཅུ་གསུམ་སྐུ་ལ་རྫོགས་པའི་ཕྱིར༔
ཨོ་རྒྱན་དཔའ་བོ་གྱད་ཀྱི་མཚན་ཉིད་དེ༔ རིག་འཛིན་བླ་མའི་སྒྲུབ་པ་འདི་ཁོ་ན༔ ཡང་སྙིང་བླ་མ་མཁའ་འགྲོ་དབྱེར་མེད་ཉིད༔ ཉམས་ལེན་བླ་མའི་སྒྲུབ་པ་ཞལ་གདམས་འདི༔ དམ་པ་རྗེ་ཡི་བཀའ་སྩལ་བསླད་མེད་དུ༔ ཁོ་མོ་དབྱངས་ཅན་བདག་གིས་ཡི་གེར་བཏབ༔ གསང་རྒྱ་ཤྭ་ན་མ་ཡིས་བརྡ་བགྱིས་ཏེ༔ བླ་མ་བདེ་གཤེགས་བཀའ་འདུས་ཆ་རྐྱེན་དུ༔ བྲག་དམར་མཆིམས་ཕུའི་ཀེའུ་ཚང་རྒྱ་རུ་བཏབ༔ ད་ལྟའི་གནུབས་བན་སངས་རྒྱས་ཡེ་ཤེས་ཁྱོད༔
མ་འོངས་རིན་ཆེན་གཏེར་ལ་སྤྱོད་པའི་ཚེ༔ རྩ་གསུམ་བཀའ་འདུས་འདི་དང་འཕྲད་པར་ཤོག༔ རྒྱ་འདི་སྔགས་བདག་ལྷ་མོས་རྟག་ཏུ་སྐྱོངས༔ ས་མ་ཡ༔ དེ་ནས་སྒྲུབ་པའི་དཀྱིལ་འཁོར་ལ་འཇུག་པ་ནི༔ འབྲུ་ཚོམ་མམ་ནི་རས་བྲིས་ཅི་ལྟར་ཡང་༔ ཐོག་མར་པདྨ་བཞི་ཚོམ་ལྟེ་བ་ལྗང་གུ་བྱ༔ ཕྱི་རོལ་པདྨའི་ཕྲེང་བ་རྡོ་རྭ་དང་༔ གཡུང་དྲུང་ཕྲེང་བ་པ་ཏྲ་མེ་རིས་བསྐོར༔ སྤྱི་མཐུན་བུམ་པ་བྷནྡྷ་གཏོར་མ་ཕྱི་མཆོད་བཅས༔
མེ་ལོང་སིནྡྷུ་ར་ཡི་དཀྱིལ་འཁོར་ལ༔ ཨོྃ་བཛྲ་ར་ཏི༔ དྷརྨ་ར་ཏི༔ རཱ་ག་ར་ཏི༔ ཏ་ཏི་ར་ཏི༔ སུ་ཁཾ་ར་ཏི༔ སརྦ་ཛ་ཛཿ ཞེས་རྩིབས་དྲུག་རིམ་པར་བཀོད་པར་བྱ༔ འདི་རྣམས་རྟེན་འབྲེལ་སྤྱི་ཡི་རྫས་ཡིན་ཕྱིར༔ མཆོད་ཚོགས་བླ་མེད་འབྱོར་ལྡན་བཤམ་པར་བྱ༔
དམ་པར་མཚམས་བཅད་གྲིབ་ཀྱིས་མ་གོས་པར༔ ཁྲུས་བསྩལ་སྒྲུབ་པའི་ལས་རིམ་སྔགས་ལ་བསྐྱལ༔ སྔགས་རྣམས་ཅུང་ཟད་བཟླ་བ་བསྒྲུབས་རྗེས་སུ༔ རླུང་སེམས་དབྱེར་མེད་སྒྲུབ་པའི་འཁྲུལ་འཁོར་སྦྱང་༔ ས་མ་ཡ༔ དེ་ནས་སྔོན་དུ་འགྲོ་བ་ནི༔ ན་མོ༔ ཀ་དག་བདེ་ཆེན་ལྷུན་གྲུབ་འདུས་མ་བྱས༔ ཀུན་བཟང་འགྱུར་མེད་གསལ་སྟོང་ཡེ་ཤེས་ཆེ༔ སྣ་ཚོགས་མ་འགགས་ཁྱབ་བརྡལ་ལྷུན་གྱིས་གྲུབ༔
མཁའ་ལྟར་རྣམ་དག་འཇའ་ལུས་རྡོ་རྗེའི་སྐུ༔ སྐྱེ་འཆི་གཉིས་སྤངས་གུ་རུ་པདྨ་འབྱུང་༔ ཕུང་ཁམས་རྣམ་དག་མཁའ་འགྲོ་རིག་མའི་ཚོགས༔ འབྱུང་བཞི་གདོས་བྲལ་དྲི་མེད་རབ་གསལ་སྐུ༔ དམ་པའི་དཀྱིལ་འཁོར་ལྷ་ལ་གསོལ་བ་འདེབས༔ ཕུང་ཁམས་འཇའ་ལུས་འགྲུབ་པར་བྱིན་གྱིས་རློབས༔ དེ་ནས་མཆོད་པ་བྱིན་གྱིས་བརླབ་པ་ནི༔ ཧཱུྃ་ཧྲཱིཿ རང་བྱུང་སྐྱེ་བ་མེད་པའི་སྣོད་མཆོག་ཏུ༔ ཚོགས་དྲུག་ཡིད་ལ་དགྱེས་པའི་མཆོད་སྤྲིན་གཏིབས༔
ཁམས་ལྔ་དབང་པོའི་སྨན་རཀ་གཏོར་མཆོད་བཅས༔ བླ་མེད་མཆོག་གི་བདེ་བ་རྒྱས་ཕྱིར་སྤེལ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བ་སུ་ཏ་ཨཱཿཧཱུྃ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ དེ་ནས་གཞལ་ཡས་ཁང་ལྷ་བསྐྱེད་པ་ནི༔ ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་དུ༔ བརྩེ་བའི་སྙིང་རྗེ་ཆེན་པོར་ཤར༔ དེ་ལ་འཁོར་འདས་སྒྱུ་མར་བརྟེན༔
ལུགས་སུ་འབྱུང་བའི་སྙིང་རྗེ་ལ༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ ཧཱུྃ་ཧྲཱིཿམཱུྃ་ལཱྃ་མཱྃ་པཱྃ་ཏཱྃ༔ པད་ཉི་ཟླ་གདན་སྟེང་དུ་ཤར༔ ཕོ་བྲང་ལྷ་དང་ཞལ་ཕྱག་རྫོགས༔ ཨོྃ་རཏྣ་པདྨ་སཱུརྻ་ཙནྡྲ་མཎྜ་ལ་ཧཱུྃ་མཱུྃ་ལཱྃ་མཱྃ་པཱྃ་ཏཱྃ་ཛཿ ཧཱུྃ༔ རིན་ཆེན་ཟུར་བརྒྱད་པདྨ་ཉི་ཟླའི་སྟེང་༔ ཧྲཱི་ལས་མ་ཆགས་མཚོ་སྐྱེས་རྡོ་རྗེའི་སྐུ༔ རྒྱ་གར་རིག་འཛིན་སྤྲུལ་སྐུའི་ཆ་ལུགས་ཅན༔
སྐུ་མདོག་དཀར་དམར་གཟི་བརྗིད་དཔལ་དུ་འབར༔ སྤྱན་ལྔ་ལྡན་ཞིང་ཐུགས་རྗེས་འགྲོ་ལ་གཟིགས༔ དབུ་ལ་པདྨའི་སམ་ཞུ་ཅོད་པན་ཅན༔ ཕྱག་གཡས་རྡོ་རྗེ་ས་གནོན་སྡུག་བསྔལ་སྐྱབས༔ གཡོན་པས་མཉམ་བཞག་བྷནྡྷ་ཚེ་བུམ་བསྣམས༔ སྐུ་ལ་ཆོས་གོས་རྣམ་གསུམ་མཛེས་པས་བརྒྱན༔ ཞབས་གཉིས་བདེ་ཆེན་རྡོ་རྗེའི་སྟབས་ཀྱིས་བཞུགས༔ རིག་མ་ཁ་ཊྭཱཾ་བེའུ་བུམ་རྣམ་པར་གསལ༔ རང་བཞིན་ཡེ་ཤེས་རོལ་པའི་ངང་དུ་བསྒོམ༔ ཧཱུྃ༔
ཕྱོགས་བཞི་པདྨ་འདབ་བཞིའི་གདན་གྱི་སྟེང་༔ སྤྱན་མ་མཱ་ཀཱི་གོས་དཀར་སྒྲོལ་མ་བཞི༔ དཀར་སེར་དམར་ལྗང་ཕྱེད་པའི་སྐྱིལ་མོ་ཀྲུང་༔ འཁོར་ལོ་རིན་ཆེན་པདྨ་རྒྱ་གྲམ་གཡས༔ གཡོན་རྣམས་ཐམས་ཅད་དྲིལ་བུ་དཀུར་བརྟེན་པ༔ རིགས་ལྔ་དར་དཔྱངས་ལ་སོགས་ཞི་བའི་ཆས༔ འབྱུང་ལྔའི་རང་བཞིན་གསལ་ལ་མ་འགགས་བསྒོམ༔ དེ་ལྟར་གསལ་བའི་གནས་ལྔའི་འོད་ཟེར་གྱིས༔ གནས་འདིར་སྤྱན་འདྲེན་ཐུགས་རྗེའི་བྱིན་རླབས་བསྐུལ༔ ཨོྃ་བཛྲ་ས་མཱ་ཡ་ཛ་ཛཿ
སྤྱན་འདྲེན་པ་ནི༔ ཧཱུྃ༔ ཨོ་རྒྱན་མཁའ་འགྲོའི་གནས་མཆོག་ནས༔ པཎ་ཆེན་པདྨ་ཀཱ་ར་ལ༔ རིགས་བཞི་འབྱུང་ལྔའི་ལྷ་མོས་བསྐོར༔ ཕུང་ཁམས་སྐྱེ་མཆེད་གནས་དག་པའི༔ ཟང་ཐལ་ཆོས་སྐུའི་དཀྱིལ་འཁོར་དུ༔ སྤྱན་འདྲེན་བྱིན་འབེབས་གཤེགས་སུ་གསོལ༔ འཇའ་ལུས་རྡོ་རྗེའི་གོ་འཕང་ལ༔ སྒྲུབ་པའི་རིག་འཛིན་བདག་གྱུར་སྩོལ༔
ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ས་མ་ཡ་ཨ་བེ་ཤ་ཡ་ཨ་ཨཱཿ དེ་ནས་བཞུགས་གསོལ་ཕྱག་འཚལ་མཆོད་འབུལ་ནི༔ ཧཱུྃ༔ རིན་ཆེན་པདྨ་ཉི་ཟླའི་གདན་གྱི་སྟེང་༔ འཇའ་ལུས་སྐུ་བརྙེས་བླ་མ་མཚོ་སྐྱེས་རྗེ༔ རྒྱ་གར་པཎ་ཆེན་བདེ་ཆེན་ཡུམ་དང་བཅས༔ བརྟན་པར་བཞུགས་ཤིག་སརྦ་ཏིཥྛ་སཏྭཾ༔ ཕྱི་ཡུལ་ཚོགས་དྲུག་ནང་རིག་སྟོང་པའི་ངང་༔
མ་འགགས་གསལ་སྟོང་ཡིད་ཀྱིས་ཕྱག་འཚལ་ནས༔ ཐུགས་རྗེའི་བྱིན་རླབས་དབང་བསྐུར་དེང་འདིར་སྩོལ༔ གུ་རུ་ཌཱཀྐི་པུ་རུ་ཤ་ཡ་ཧོཿ དབང་བཞི་སྩོལ་ཅིག་ཛྙཱ་ན་བཛྲ་ཨོྃ༔ སྐུ་བཞི་ལྷུན་གྲུབ་པྲཛྙཱ་ཧ་ར་ཨཱཿ ཀ་དག་བདེ་ཆེན་དྷརྨ་ག་ག་ཧཱུྃ༔ སྣ་ཚོགས་མ་འགགས་གྷུ་ཡ་སིདྡྷི་ཏྲཱྃ༔ དགའ་བཞི་དབང་སྡུད་པདྨ་རཱ་ག་ཧྲཱིཿ བྱིན་རླབས་མཆོག་ཐུན་གུ་ཧྱ་སིདྡྷི་ཧོཿ གསལ་སྟོང་མ་འགགས་བཻ་རོ་ཙ་ན་སཏྭཾ༔
ཀུན་བཞི་ཡེ་གྲོལ་སྐྱེ་མེད་ཨ་ལ་ལ༔ ཨོྃ་ཨ་དྷིཥྛ་ན་མངྒ་ལཾ་ཤྲཱི་ཡེ་སརྦ་ཏ་ཐཱ་བྷྱ་ཨ་བེ་ཤ་ཡ་ཕཻཾ་ཕཻཾ༔ ཧོཿ མཆོག་གི་དྭངས་མ་དགྱེས་པའི་ཕྱིར༔ མཛེས་པའི་ལྷ་མོ་པུཥྤེ་ཧོཿ དྲི་ཞིམ་ཞེན་པ་ཚོར་སྟོང་ཕྱིར༔ རྒྱུན་བཟང་ངད་ལྡན་དྷཱུ་པེ་ཧོཿ གཟུགས་ཀྱི་འཛིན་པ་རྣམ་དག་ཕྱིར༔ སྣང་སྟོང་འཛིན་པ་ཨཱ་ལོ་ཀེ༔ འཇའ་ལུས་སྐུ་ལ་སྒྲིབ་བྲལ་ཕྱིར༔
སྨན་མཆོག་གཏམས་པ་གནྡྷེ་ཧོཿ རོ་ཡི་སྲིད་པ་རྣམ་དག་ཕྱིར༔ བཅུད་ལྡན་ནཻ་དྱེ་ཝི་ཏི་ཧོཿ གྲགས་སྟོང་སྐྱེ་མེད་རྟོགས་པའི་ཕྱིར༔ སྣ་ཚོགས་སྒྲ་སྙན་ཤབྡ་ཧོཿ སྒྱུ་མ་འོད་སྐུར་གྲོལ་བའི་ཕྱིར༔ མཛེས་པའི་རེག་བྱ་སྤརྴེ་ཧོཿ ཨོྃ་སརྦ་པཱུ་ཛ་ཛྙཱ་ན་ཧོཿ མཆོག་གི་ཡོན་ཏན་ལྔ་དང་ལྡན༔ མ་ཧཱ་པཉྩ་ཨ་མྲྀ་ཏ་ཧོཿ
འདོད་ཡོན་ལོངས་སྤྱོད་རྒྱན་གྱིས་ཕྱུག༔ བྷ་ལིངྟ་པཱུ་ཛ་མཱཾ་ས་ཧོཿ ཆགས་མེད་འཁོར་བ་སྟོང་པའི་ཕྱིར༔ རཱ་ག་རཀྟ་པཱུ་ཛ་ཧོཿ རྒྱུད་དྲུག་དབྱིངས་སུ་བསྒྲལ་བའི་ཕྱིར༔ མ་ཏྲཾ་རུ་ཏྲ་མཱ་ར་ཧོཿ ཟག་མེད་བདེ་བ་རྒྱས་པའི་ཕྱིར༔ ས་ཁམས་པྲ་མོ་ཏི་རི་ཧོཿ མཆོག་གི་དང་པོ་ཁོ་ན་ཉིད༔ དྷརྨ་ཀཽ་རི་སུ་ཁཾ་ཧོཿ
སརྦ་མ་ཧཱ་མེ་གྷ་པཱུ་ཛ་ཧོཿ དེ་ནས་བསྟོད་པ་བྱ་བ་ནི༔ ཧཱུྃ་ཧྲཱིཿ ཕྱོགས་བཅུའི་ཞིང་ནས་ཐུགས་རྗེ་བྱིན་རླབས་བསྐུལ༔ བདེ་གཤེགས་རྒྱལ་བ་ཀུན་གྱི་འོད་དཀར་འཛིན༔ ཕྲིན་ལས་རབ་འབྱམས་ས་བོན་འཕྲོས་པ་ལས༔ ཧྲཱིཿཡིག་མ་ཆགས་འོ་མཚོའི་པད་སྡོང་རྩེར༔ སྐྱོན་བྲལ་ཡོན་ཏན་ཀུན་རྫོགས་པདྨ་འབྱུང་༔ འཇའ་ལུས་རྡོ་རྗེའི་སྐུ་བརྙེས་བགྲེས་རྒུད་བྲལ༔ ཐུགས་རྗེ་ཐབས་མཁས་རྒྱ་ཆེ་རོལ་པའི་སྐུ༔
མཚན་དཔེའི་སྐུ་ལ་འོད་དཀྱིལ་གཟི་བརྗིད་འབར༔ མཚན་ཐོས་དྲན་པས་ངན་འགྲོའི་གདུང་བ་སེལ༔ བྱིན་རླབས་དཔལ་འབར་འབྱུང་བཞིའི་བར་ཆད་ཞི༔ རིག་འཛིན་གཙོ་བོ་མཚོ་སྐྱེས་རྡོ་རྗེའི་སྐུ༔ མཚུངས་མེད་འགྲོ་མགོན་པད་འབྱུང་སྐུ་ལ་བསྟོད༔ ཧཱུྃ༔ དབུ་ལ་མཛེས་པའི་པད་ཞྭ་གསོལ་བ་ནི༔ མུ་སྟེགས་རྒོལ་བའི་བདུད་དཔུང་འཇོམས་པར་བྱེད༔ ཆོས་གོས་རྣམ་གསུམ་རྒྱན་གྱིས་ཕྱུག་པ་ཡིས༔ མདོ་སྔགས་རྒྱུད་སྡེའི་བསྟན་པ་སྤེལ་བར་བྱེད༔
ཕྱག་གཡས་རྡོ་རྗེ་ས་གནོན་མཛད་པ་ཡིས༔ བདུད་བཞི་ཉོན་མོངས་ཟིལ་གྱིས་གནོན་པར་བྱེད༔ ཕྱག་གཡོན་མཉམ་བཞག་བྷནྡྷ་ཚེ་བུམ་གྱིས༔ འཇའ་ལུས་སྐུ་བརྙེས་དབྱིངས་རིག་སྦྱོར་བར་བྱེད༔ ཁ་ཊྭཱཾ་གསང་བའི་ཤེས་རབ་ནི་དྷཱི་ལས༔ བདེ་སྟོང་ཡེ་ཤེས་གཉིས་མེད་སྟོན་པར་བྱེད༔ ཞབས་གཉིས་རྡོ་རྗེ་ཐབས་ཤེས་བཞུགས་སྟངས་ཀྱིས༔ ནམ་མཁའི་རང་བཞིན་མི་གཡོ་གྱད་ཀྱི་སྐུ༔ རྒྱ་གར་པཎ་ཆེན་སྐུ་ལ་ཕྱག་འཚལ་བསྟོད༔ ཧཱུྃ༔
ས་ཁམས་རྣམ་དག་རྡོ་རྗེ་རིགས་ཀྱི་ཡུམ༔ བད་ཀན་ནད་རྣམས་མ་ལུས་ཞི་མཛད་པ༔ འཁོར་ལོ་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་སྤྱན་མའི་སྐུ་ལ་ཕྱག་འཚལ་བསྟོད༔ ཧཱུྃ༔ ཆུ་ཁམས་རྣམ་དག་རིན་ཆེན་རིགས་ཀྱི་ཡུམ༔ མཁྲིས་པའི་ནད་རྣམས་མ་ལུས་ཞི་མཛད་པ༔ རིན་ཆེན་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་མཱ་ཀཱིའི་སྐུ་ལ་ཕྱག་འཚལ་བསྟོད༔ ཧཱུྃ༔
མེ་ཁམས་རྣམ་དག་པདྨ་རིགས་ཀྱི་ཡུམ༔ འདུས་པའི་ནད་རྣམས་མ་ལུས་ཞི་མཛད་པ༔ པདྨ་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་གོས་དཀར་མོ་ལ་ཕྱག་འཚལ་བསྟོད༔ ཧཱུྃ༔ རླུང་ཁམས་རྣམ་དག་ལས་ཀྱི་རིགས་ཀྱི་ཡུམ༔ རླུང་གི་ནད་རྣམས་མ་ལུས་ཞི་མཛད་པ༔ རྒྱ་གྲམ་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་དམ་ཚིག་སྒྲོལ་མར་ཕྱག་འཚལ་བསྟོད༔ ཧཱུྃ་ཧྲཱིཿ
མ་བཅོས་ལྷུན་གྲུབ་བདེ་ཆེན་ངང་ཉིད་ལས༔ ཐུགས་རྗེའི་ཕྲིན་ལས་འཛམ་བུ་གླིང་དུ་ཤར༔ མཁྱེན་བརྩེ་ནུས་པས་སྐྱེ་དགུའི་གདུང་བ་སེལ༔ འགྲན་གྱིས་ཟླ་བྲལ་ཨོ་རྒྱན་ཆོས་ཀྱི་རྗེ༔ བྱིན་རླབས་ཀ་དག་ཀློང་ནས་རྒྱུད་བསྐུལ་ལ༔ བསྙེན་སྒྲུབ་སྔགས་ཀྱི་དངོས་གྲུབ་སྩལ་དུ་གསོལ༔ དམ་པ་རྗེ་བཙུན་ཉིད་ལྟར་བདག་གྱུར་ཅིག༔ རྩ་སྔགས་ནི༔ ཨོྃ་བཛྲ་གུ་རུ་ཛྙཱ་ན་སིདྡྷི་ཧྲཱིཿ ཨོྃ་ཛྙཱ་ན་ཌཱཀྐི་མཱུྃ་ཤྲཱི་ཧཱུྃ༔
ཞེས་པ་རིག་འཛིན་རྩ་སྔགས་རྣམས་བཟླ་ཞིང་༔ རྒྱུན་དུ་རླུང་གི་ལས་དང་གནས་ལུགས་ཀྱི་ངོ་བོ་སྐྱོང་༔ ནམ་ཞིག་ལུས་ལ་ནད་ཀྱིས་བཏབ་པའི་ཚེ་ཡང་རླུང་རིག་བསྲེ་བའི་འཁྲུལ་འཁོར་ཁོ་ན་གཙོ་ཆེ༔ དུས་རྟག་ཏུ་ཡང་རྗེ་བཙུན་གུ་རུ་ལ་བློ་ཁྱེད་ཤེས་ཀྱིས་བཀལ་ཏེ༔ གནད་གཅོད་སྡུག་བསྔལ་མི་འབྱུང་བའི་སྨོན་ལམ་དྲག་པོ་ཡང་ཡང་དུ་ཉིན་རེ་བཞིན་བརྒྱ་ཕྲག་ལས་མི་ཉུང་བ་གདབ་པར་བྱའོ༔ དེའི་ཐུགས་རྗེའི་ཤུགས་ཀྱིས་དུས་མིན་གྱི་བར་ཆད་མི་འབྱུང་ཞིང་ན་ཚ་དཀོན་པར་འགྱུར་རོ༔ ས་མ་ཡ༔ དེ་ནས་དབང་བཞི་བླང་བ་ནི༔
ཧཱུྃ༔ རྒྱ་གར་སྐུ་འཁྲུངས་བོད་ཡུལ་འགྲོ་དོན་མཛད༔
རྒྱུད་སྡེ་རྒྱ་མཚོ་ནམ་མཁའི་མཛོད་ཀློང་རྡོལ༔ ཐུགས་རྗེས་རྒྱུད་སྨིན་རྗེ་འབངས་ཉེར་ལྔར་གདམས༔ གདོང་དམར་སྲིན་པོ་གདུག་པའི་དཔུང་ཚོགས་བརྟུལ༔ བྱིན་རླབས་གཏེར་མཛོད་ཨོ་རྒྱན་སྤྲུལ་པའི་སྐུ༔ པཎ་ཆེན་དམ་པས་རྗེས་སུ་བཟུང་བའི་ཕྱིར༔ དེང་འདིར་སྐུ་གསུང་ཐུགས་ཀྱི་དབང་བསྐུར་སྩོལ༔ ཨོྃ་གུ་རུ་ཛྙཱ་ན་ཌཱཀྐི་ནཱི་སརྦ་སིདྡྷི་ཀཱ་ཡ་ཝཱཀྐ་ཙིཏྟ་ས་མ་ཡ་ཨ་བྷི་ཥིཉྩ་ཧཱུྃ༔ ཞེས་དབང་བླངས་ཤིང་མོས་པའི་གདུང་བ་བསྐྱེད༔ ཚེ་འདི་ཉིད་ལ་རིག་འཛིན་མཆོག་གི་དངོས་གྲུབ་ཐོབ་ཅིང་༔ ཕྱི་མ་ཕྱག་རྒྱ་ཆེན་པོ་བྱང་ཆུབ་བླ་ན་མེད་པའི་ཨ་ཏི་ཀ་དག་ཟང་ཐལ་གྱི་གོ་འཕང་ཐོབ་པར་བསམ༔
ས་མ་ཡ༔ རྗེས་ཤེས་ལ་སོགས་སྐྱེ་མེད་ཀ་དག་ལ་གནས་པར་བྱ༔ ས་མ་ཡ༔ མཚོ་རྒྱལ་གྱི་ཞལ་ནས༔ སྟོང་པའི་རྩལ་དང་སྣང་བའི་གར་གཉིས་ཟུང་དུ་འཕྲོ་ཡང་༔ ཕྱི་ཡི་སྣང་བ་ནང་དུ་མི་ལེན༔ ནང་གི་རིག་པ་ཕྱི་ལ་མི་འབྲང་༔ ད་ལྟའི་རིག་པ་མི་བཟོ་མི་བཅོས་མི་དགག་མི་སྒྲུབ་རྒྱ་ཡན་སྐྱོངས༔ རང་ཡན་ལ་མི་བཏང་ལྟ་ཐོག་ལ་ཀློད༔ ཀློད་ཐོག་ལ་རྗེས་འཛིན༔
འཛིན་ཐོག་ལ་གང་ཤར་བཟོ་མེད་ཤར་གྲོལ་དུས་མཉམ་མཉམ་རྗེས་འདྲེས་པའི་ངང་ལ་ཞོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ ཁོ་བོ་རིག་འཛིན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བོད་ཡུལ་བསམ་ཡས་མཆིམས་ཕུའི་དགེའུ་གོང་སྒམ་པོ་རི་དུང་སེང་གནམ་མཆོང་འདྲ་བའི་རྒྱབ་རིར་ཉེ་བ་ནས་གདན་དྲངས་ཤིང་ཆུ་གླང་ལོར་ཤོག་སེར་ནས་བོད་ཡིག་ཏུ་ཞལ་བསྒྱུར་བའོ།། །། ཅ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔
མཁའ་སྤྱོད་སྒྲུབ་པ་ཡེ་ཤེས་ཟང་ཐལ་བཞུགས་སོ༔ བདེ་གཤེགས་ཀུན་འདུས་ཡང་སྙིང་འདུས་པ་ལས༔ ཟབ་ལམ་འཕོ་བ་རྣལ་འབྱོར་སྒྲུབ་ཐབས་ཉིད༔ ཚེ་གཅིག་སངས་རྒྱས་ལག་འཆང་གདམས་པ་སྟེ༔ ད་ལྟ་སྤེལ་བའི་དུས་མིན་སྦ་བའི་དུས༔ མ་འོངས་ཡང་མཐའ་ཉི་ཤུ་ལ་ཉེ་དུས༔ མི་རྣམས་སྐྱེ་འཆི་མི་རྟག་ལྕག་གིས་བསྐུལ༔ ཚེ་འདིའི་སྣང་བ་རླུང་ནང་མར་མེ་བཞིན༔ དྲག་ཏུ་བསྐྱོད་པས་རྣམ་ཤེས་མྱུ་གུ་ཡལ༔ དཀར་ནག་ལས་ཀྱིས་ནམ་ཡང་མི་བསླུ་ཕྱིར༔
རང་བྱས་རྣམ་སྨིན་བག་ཆགས་འཐིབ་པའི་ཚེ༔ སྡུག་བསྔལ་བཟོད་དཀའ་མེ་འོབས་དོང་འདྲར་ལྷུང་༔ སྐྱབས་མེད་ལས་ཀྱི་རྗེས་སུ་འཇུག་པའི་ཕྱིར༔ བྱ་བྱེད་ཐམས་ཅད་དོན་མེད་ཀྱེ་རེ་ཧུད༔ ལེགས་པར་བསམས་ན་སྙིང་རླུང་མི་ལྡང་ངམ༔ དེ་ཕྱིར་དོན་མེད་འཁོར་བར་མི་བརྩོན་པར༔ མ་རྒྱུད་མཁའ་འགྲོའི་གསང་ལམ་ཉམས་སུ་ལོངས༔ ལེགས་པར་གདམས་སོ་ལྷ་སྲས་བོད་ཀྱི་རྗེ༔ རྗེ་འབངས་གྲོགས་རྣམས་མ་བརྗེད་ཡིད་ལ་འཆང་༔ ས་མ་ཡ༔
དེ་ཡང་ཟབ་ལམ་གསང་བ་ཌཱཀྐིའི་སྒྲུབ་ལ་བརྩོན་པ་ལ༔ ཐོག་མར་དབང་གི་དཀྱིལ་འཁོར་དམར་པོ་ལྟེ་བ་ཟླ་གམ་སྒོ་གཅིག༔ དེའི་དབུས་སུ་པདྨ་འདབ་བཞི་བྱ༔ ཟླ་གམ་གྱི་ཕྱི་རོལ་པདྨའི་ཕྲེང་བ་དང་མེ་རི་བྱ༔ སྟེགས་བུའི་སྟེང་དུ་མཆོད་པའི་བྱེ་བྲག་དང་༔ སྒྲུབ་པའི་རྫས༔ བུམ་པ་དར་དམར་གྱི་མགུལ་ཆིངས་ཡོད་པ༔ བྷནྡྷ་བདུད་རྩིས་གཏམས་པ༔ མེ་ལོང་སིནྡྷུ་རའི་དཀྱིལ་འཁོར་ས་བོན་བཅས་བྲིས༔ སྲོག་ཡིག་གཞུང་གི་ཤོག་དྲིལ་བཅས་ཟུང་དུ་འཇུག་པར་བྱའོ༔
གཞན་ཡང་ཉེར་སྤྱོད་ལ་སོགས་སྤྱི་མཐུན་བཀྲམ་མོ༔ དེ་ཡང་དངོས་གཞི་ལ་འཇུག་པ་ནི༔ ན་མོ༔ དབྱིངས་རིག་ཡེ་ཤེས་སྐྱེ་བ་མེད་པའི་སྐུ༔ ཟག་མེད་མཆོག་དགའ་ཡེ་ཤེས་རབ་བསྐུལ་བ༔ མ་སྲིང་མཁའ་འགྲོའི་ཚོགས་ལ་སྐྱབས་སུ་མཆི༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ ཕྱི་ནང་གསང་བའི་དེ་བཞིན་ཁོ་ན་ཉིད༔
ཡིད་སྤྲུལ་བློ་ཡིས་བླངས་ཏེ་སྤྲུལ་པའི་ཚོགས༔ གསང་བ་ཌཱཀྐི་མཉེས་པའི་རྫས་སུ་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ ཞེས་པས་བྱིན་གྱིས་བརླབས༔ དེ་ནས་གཞལ་ཡས་ཁང་ལྷ་བསྐྱེད་པ་ནི༔ ཧཱུྃ་བྷྱོཿ བྷྲཱུྃ༔ ཕོ་བྲང་གཞལ་ཡས་ཟླ་གམ་སྒོ་གཅིག་པ༔ ཕྱི་ནང་མཚན་ཚང་ཡོན་ཏན་ལྡན་པའི་ལྷུན༔
ཆོས་འབྱུང་མཐིང་ག་འབར་བ་ཨེ་ཡི་ཀློང་༔ དེ་དབུས་པདྨ་འདབ་བཞིའི་ལྟེ་བ་རུ༔ ཉི་ཟླ་ཏི་ར་དབུགས་བྲལ་སྙིང་ཁ་རུ༔ ཧཱུྃ་ལས་བསྐྱེད་པའི་རྗེ་བཙུན་རྣལ་འབྱོར་མ༔ སྐུ་མདོག་དམར་གསལ་པདྨ་རཱ་གའི་མདངས༔ ཞལ་གཅིག་ཕྱག་གཉིས་ཅུང་ཟད་ཁྲོས་པའི་ཉམས༔ ཕག་ཞལ་དབུ་རྒྱན་སྐྲ་གྲོལ་དབྱིངས་ལ་གཟིགས༔ ཕྱག་གཡས་ཟངས་གྲི་གཡོན་པས་བྷནྡྷ་ཐོགས༔ རུས་པའི་རྒྱན་དྲུག་ཞབས་གཉིས་བརྐྱང་བསྐུམ་ཅན༔ གྲུ་མོར་བརྟེན་པའི་ཁ་ཊྭཱཾ་ཧེ་རུ་ཀཿ
གར་གྱི་ཉམས་ལྡན་འོད་ལྔའི་ཀློང་དུ་བཞུགས༔ རལ་པའི་ཁྲོད་ན་རིགས་བདག་དང་བཅས་གསལ༔ ཕྱོགས་བཞི་དཀར་སེར་དམར་ལྗང་མཁའ་འགྲཽ་བཞི༔ གཙོ་མཐུན་ཉམས་གྱུར་མ་ངེས་གར་སྟབས་ལྡན༔ འཁོར་དུ་འབུམ་ཕྲག་མཁའ་སྤྱོད་ཌཱཀྐི་གཏིབས༔ སྣང་སྟོང་འཇའ་ཚོན་ཆུ་ཟླའི་རྣམ་པར་གསལ༔ དེ་ལྟར་ཐུགས་ཀའི་ས་བོན་འོད་ཟེར་གྱིས༔ མ་རྒྱུད་མཁའ་འགྲོའི་ལྷ་ཚོགས་སྤྱན་དྲངས་གྱུར༔ ཨོྃ་བཛྲ་ཌཱཀྐི་བཾ་བྷ་ར་ཧི་ས་མ་ཡ་ཧ་རི་ནི་ས་ཛ་ཛཿ དེ་ནས་སྤྱན་འདྲེན་བཞུགས་གསོལ་ཕྱག་འཚལ་ནི༔
ཧཱུྃ་མ༔ མཁའ་སྤྱོད་དག་པའི་ཞིང་ཁམས་ནས༔ རྗེ་བཙུན་རྡོ་རྗེ་ཕག་མོ་ལ༔ རིགས་བཞི་མཁའ་འགྲོའི་ཚོགས་ཀྱིས་བསྐོར༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ གླུ་ལེན་གར་བསྒྱུར་ཤིགས་སེ་ཤིག༔ མཁའ་འགྲོའི་བརྡ་སྐད་དི་རི་རི༔ ཌཱཀྐི་སྤྲིན་ལྟར་ཐིབས་སེ་ཐིབ༔ བྱིན་རླབས་ཐུགས་རྗེ་ཤ་ར་ར༔ གནས་འདིར་སྤྱན་འདྲེན་གཤེགས་སུ་གསོལ༔
མོས་པའི་བུ་ལ་དབང་བསྐུར་ཕྱིར༔ པད་ཉི་བམ་གྱི་གདན་ལ་བཞུགས༔ མོས་པའི་ཡིད་ཀྱིས་ཕྱག་འཚལ་བསྟོད༔ དམ་ཚིག་གཡེལ་བ་མཐོལ་ལོ་བཤགས༔ མ་ཁྱེད་བརྩེ་བས་བསྒྲུབས་ལགས་ན༔ འཇའ་ལུས་མཁའ་སྤྱོད་བགྲོད་པ་ཡི༔ ཡེ་ཤེས་འཕོ་བའི་དངོས་གྲུབ་སྩོལ༔ ཨོྃ་བཛྲ་བཻ་རོ་ཙ་ན་ཧ་རི་ནི་ས་ཌཱཀྐི་ནཱི་བཛྲ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ ཨོྃ་བཛྲ་ས་མ་ཡ་ཏིཥྛ་ལྷན༔
ན་མོ་པུ་རུ་ཤ་ཡ་ཧོཿ བཛྲ་ཤུདྡྷེ་ཧོཿ ཛ་ཧཱུྃ་བཾ་ཧོཿ དེ་ནས་ཕྱི་ཡི་མཆོད་པ་འབུལ་བ་ནི༔ ཧཱུྃ༔ ཕྱི་མཆོད་ལྷ་མོ་སྤྱན་གཟིགས་ནམ་མཁའི་ཁྱོན༔ ཡིད་ལ་བཀོད་པའི་སྣ་ཚོགས་དཔག་ཡས་གཏིབས༔ རབ་འབྱམས་ཞིང་དང་ཞིང་རྡུལ་གཏམས་པའི་ཚོགས༔ ཡུམ་ཆེན་དབྱིངས་ཕྱུག་ཌཱཀྐིའི་ཚོགས་ལ་འབུལ༔ བཞེས་ནས་འཇའ་ལུས་རྡོ་རྗེའི་དངོས་གྲུབ་སྩོལ༔
ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཧོཿ དེ་ནས་ནང་གི་མཆོད་པ་འབུལ་བ་ནི༔ ཧཱུྃ༔ བྷནྡྷ་ལྕང་ལོ་ཡངས་པའི་སྣོད་མཆོག་ཏུ༔ ཤ་ལྔ་བདུད་རྩི་པཉྩ་ཨ་མྲྀ་ཏ༔ རྩ་བརྒྱད་ཡན་ལག་སྟོང་སྦྱར་ངོ་བོའི་མཆོག༔ ཁྱད་པར་མཆོག་ཆེན་མ་ཧཱ་རཀྟ་དང་༔ བྷ་ལིང་ལ་སོགས་དབང་པོ་རྣམ་ལྔའི་རྒྱན༔ སྤྱན་གཟིགས་མདའ་དར་བླ་རྟེན་དུ་མར་བཅས༔
ཕྱི་ནང་གསང་བའི་མཆོད་སྤྲིན་སྣ་ཚོགས་འདི༔ མ་རྒྱུད་གསང་བ་ཌཱཀྐིའི་ཚོགས་ལ་འབུལ༔ བཞེས་ནས་མཁའ་སྤྱོད་འཇའ་ལུས་འགྲུབ་པར་མཛོད༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀེཾ་ནི་རི་ཏ་བྷ་སུ་ཏ་པཱུ་ཛ་ཨཱཿཧཱུྃ༔ ཨོྃ་སརྦ་ཌཱཀྐི་ནཱི་ཨི་དཾ་བྷ་ལིངྟ་པཱུ་ཛ་མེ་གྷ་ག་ཎ་ཙཀྲ་ཨཱཿཧཱུྃ༔ ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་བཛྲ་བྷ་ར་ཧི་ཌཱཀྐི་ནཱི་ཧ་རི་ནི་ས་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་བཛྲ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་རཏྣ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་པདྨ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔
ཨོྃ་ཀརྨ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་ས་མ་ཡ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་བྷི་ཤྭ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃྃ་སརྦ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཞེས་པས་བདུད་རྩི་འབུལ༔ དེ་ནས་བསྟོད་པ་བྱ་བ་ནི༔ ཧཱུྃ་མ༔ དབྱིངས་རིག་སྐྱེ་བ་མེད་པའི་ཕོ་བྲང་ནས༔ ཡེ་ཤེས་རོལ་པའི་ཆོ་འཕྲུལ་སྐུར་སྣང་བ༔ ཆགས་མེད་པདྨ་རཱ་གའི་གཟི་བྱིན་འཕྲོ༔
ཐུགས་རྗེའི་འཕྲུལ་གྱིས་འཛིན་པའི་དབང་མོ་ཆེ༔ གཟུགས་མཛེས་ལྟ་ན་ཡིད་སྡུག་ཚུལ་བཟང་མ༔ དགའ་བའི་མདངས་འཕྲོ་བཞིན་གྱིས་ཡིད་རབ་གཡོ༔ ལང་ཚོ་དཀྲི་བའི་མཉེན་ལྕུག་འཁྲིལ་ལེགས་ཀྱུད༔ ཡིད་ལ་འཁུ་བའི་མཚན་དཔེས་བདེ་བ་སྟེར༔ རྗེས་ཆགས་དགྱེས་པས་གཞན་སྣང་དབང་སྡུད་ཕྱིར༔ རབ་གཡོ་རྣལ་འབྱོར་མ་ཁྱོད་རྟག་ཏུ་བསྟོད༔ ཧཱུྃ༔ སྐུ་མདོག་དབང་ལྷུན་དགྱེས་པའི་རབ་དགའ་མོ༔ ཁྲོ་འཛུམ་སྤྱི་བོར་ཕག་ཞལ་ངུར་སྒྲ་འབྱིན༔
ཐོད་སྐམ་དང་ནི་དར་དམར་ཅོད་པན་འཕུར༔ རིན་ཆེན་སྙན་ཆ་གདུབ་བུ་སེ་མོ་དོ༔ ཕྱག་གཡས་ཟངས་གྲིས་སྐྱེ་འཆི་རྩད་ནས་གཅོད༔ གཡོན་པའི་བྷནྡྷ་ཉོན་མོངས་ཀླད་ཁྲག་རོལ༔ ཁ་ཊྭཱཾ་རྩེ་གསུམ་དུག་གསུམ་གནས་ནས་སྤར༔ རུས་པའི་རྒྱན་དྲུག་ཕར་ཕྱིན་དོན་དང་ལྡན༔ བརྐྱང་བསྐུམ་གར་བསྒྱུར་སྙིང་རྗེས་འགྲོ་དྲུག་འདྲེན༔ འོད་ལྔའི་ཀློང་བཞུགས་སྐུ་ལྔ་ལྷུན་གྱིས་གྲུབ༔ མཁའ་སྤྱོད་ཞིང་ཁམས་སྒོ་འགྱེད་མཁའ་འགྲོ་མ༔ བདེ་ཆེན་རྣལ་འབྱོར་ཡུམ་ལ་ཕྱག་འཚལ་བསྟོད༔
ཧཱུྃ༔ ཞེ་སྡང་ཞི་མཛད་མེ་ལོང་ཡེ་ཤེས་སྐུ༔ མངོན་དགའ་ཞིང་ཁམས་སྒོ་འབྱེད་མཁའ་འགྲོ་མ༔ ཞི་བ་དཀར་མཛེས་བརྫུས་སྐྱེས་སྡུག་བསྔལ་སྐྱོབ༔ མཁའ་སྤྱོད་རྡོ་རྗེ་ཌཱཀྐིར་ཕྱག་འཚལ་བསྟོད༔ ཧཱུྃ༔ ང་རྒྱལ་ཞི་མཛད་མཉམ་ཉིད་ཡེ་ཤེས་སྐུ༔ དཔལ་ལྡན་ཞིང་ཁམས་སྒོ་འབྱེད་མཁའ་འགྲོ་མ༔ སེར་མོ་དགྱེས་མཛད་མངལ་སྐྱེས་སྡུག་བསྔལ་སྐྱོབ༔ ས་སྤྱོད་རིན་ཆེན་ཌཱཀྐིར་ཕྱག་འཚལ་བསྟོད༔
ཧཱུྃ༔ འདོད་ཆགས་ཞི་མཛད་སོར་རྟོག་ཡེ་ཤེས་སྐུ༔ བདེ་ཆེན་ཞིང་ཁམས་སྒོ་འབྱེད་མཁའ་འགྲོ་མ༔ དམར་མོ་རྗེས་ཆགས་དྲོད་གཤེར་སྡུག་བསྔལ་སྐྱོབ༔ བདེ་སྤྱོད་པདྨ་ཌཱཀྐིར་ཕྱག་འཚལ་བསྟོད༔ ཧཱུྃ༔ ཕྲག་དོག་ཞི་མཛད་བྱ་གྲུབ་ཡེ་ཤེས་སྐུ༔ ལས་རབ་ཞིང་ཁམས་སྒོ་འབྱེད་མཁའ་འགྲོ་མ༔ ལྗང་མོ་རབ་གཡོས་སྒོང་སྐྱེས་སྡུག་བསྔལ་སྐྱོབ༔ གསང་སྤྱོད་ལས་ཀྱི་ཌཱཀྐིར་ཕྱག་འཚལ་བསྟོད༔
ཧཱུྃ༔ ཕུང་ཁམས་རྡོ་རྗེ་དབྱིངས་ཀྱི་དཀྱིལ་འཁོར་དུ༔ རྩ་གསུམ་འཁོར་ལོ་མཁའ་འགྲོའི་རང་བཞིན་ལ༔ བདེ་ཆེན་ཐིག་ལེ་དཔའ་བོ་ལྷན་ཅིག་སྐྱེས༔ ཨ་ཧཾ་ཐབས་ཤེས་ཟག་མེད་བདེ་སྟོང་དང་༔ མྱུར་ལམ་མཆོག་གི་ནཱ་ད་རབ་གཡོ་མ༔ འབུམ་ཕྲག་ཡངས་པའི་མཁའ་འགྲོར་ཕྱག་འཚལ་བསྟོད༔ ཧཱུྃ༔ གསང་བ་དབྱིངས་ཀྱི་དབང་ཕྱུག་ཌཱཀྐིའི་ཚོགས༔ ཡེ་ཤེས་ཐུགས་དམ་འཛབ་ཀྱིས་རྒྱུད་བསྐུལ་ནས༔
ཟུང་འཇུག་བདེ་ཆེན་འཇའ་ལུས་བསྒྲུབ་པའི་ཕྱིར༔ མ་སྲིང་ཁྱེད་རྣམས་སྲོག་ལྟར་བཟུང་ལགས་ན༔ ཟབ་ལམ་དཔའ་མོས་རྟག་ཏུ་གྲོགས་གྱིས་ཤིག༔ ཕུང་པོ་འོད་ལུས་ཆོས་སྐུར་འགྲུབ་པ་ཡི༔ མ་ཁྱེད་བདག་གི་དཔུང་དང་གཉེན་མཆིས་ཕྱིར༔ བཟླས་པ་སྔགས་ཀྱིས་ཐུགས་དམ་གནད་ནས་བསྐུལ༔ རྩ་སྔགས་ནི༔ ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ལས་སྔགས་ནི༔ ཨོྃ་བཛྲ་བཻ་རོ་ཙ་ན་ཧ་རི་ནི་ས་ཧཱུྃ་ཕཊ྄ཿ
ཡེ་ཤེས་འཇའ་ལུས་སྒྲུབ་པའི་སྙིང་པོ༔ ཨོྃ་བཛྲ་ཌཱཀྐི་ཧ་རི་ནི་ས་དྷརྨ་དྷཱ་ཏུ་ཛྙཱ་ན་ཧྲཱིཿ འཕོ་བ་རྣམ་ཐར་སྒོ་འབྱེད་ཀྱི་སྔགས་འདི་སྲུང་སྐུད་ལ་ཕུ་བཏབ་སྟེ༔ རྫས་ནི་རྒྱ་ཚྭ༔ མགྲོན་བུ་བསྲེགས་ཐལ༔ རྡོ་ཁབ་ལེན་རྣམས་ཟུང་དུ་ཚེ་འདས་ཀྱི་སྤྱི་བོར་ཅུང་ཞིག་འཕུར་ལ་བཞག་པས་འཕོ་བའི་རྟགས་སྐྲ་བྱི་བ་སྐྲང་པ་རླངས་པ་འཐུལ་བ་སོགས་འབྱུང་ངོ་༔ དེའི་སྔགས་ནི༔ ཨོྃ་ཛྙཱ་ན་ཌཱཀྐི་ཡོ་གི་ནི་བཾ་པྲ་བེ་ཤ་ཡ་ཕཊ྄ཿ ཅེས་པས་ཚེ་འདས་ཀྱི་ཕུང་པོ་ཕྱོགས་རིང་བར་ཡོད་ན་སྲུང་སྐུད་སྤྱི་བོར་སླེབ་ཚོད་ཙམ་ལ་ཕཊ྄ཿ དྲག་པོ་བྱ༔
དམིགས་པ་ནི་སྲུང་སྐུད་དེ་ཧཱུྃ་སྔོན་པོ་ཞིག་ཏུ་བསྒོམས༔ རྣམ་ཤེས་ཨཱཿཡིག་གི་རྣམ་པར་འོག་མིན་མཁའ་སྤྱོད་ཞིང་དུ་རྣལ་འབྱོར་མའི་ཐུགས་ཀར་སྤར་བར་བསམ༔ དེ་ཡང་སྒྲུབ་སྔགས་ལས་སྔགས་སོགས་རིམ་པ་བཞིན་དུ་ཐུན་སྐབས་དང་བསྟུན༔ དེ་ཡང་སྒྲུབ་པ་གྲོལ་ཚེ༔ ཌཱཀྐིའི་དབང་དང་དངོས་གྲུབ་བླང་བ་ནི༔ ཧཱུྃ༔ ཀ་དག་རྟོག་མེད་ནམ་མཁའི་སྙིང་པོ་ཅན༔ སྒྱུ་མའི་གར་གྱིས་གཟུགས་སྐུའི་རྣམ་རོལ་སྟོན༔ བདེ་ཆེན་དབྱིངས་རིག་ངོ་བོ་ལམ་གྱི་མཆོག༔ ཟག་མེད་དགའ་བཞིས་ངོམས་མེད་དགྱེས་པའི་ཡུམ༔
ཟབ་ལམ་བདེ་ཆེན་མཆོག་གི་དངོས་གྲུབ་ཚོགས༔ དེང་འདིར་སྐལ་ལྡན་བུ་ལ་སྩལ་དུ་གསོལ༔ ཧཱུྃ༔ བུམ་གསང་ཤེས་རབ་ཡེ་ཤེས་ཆེན་པོའི་དབང་༔ རིག་པའི་རྩལ་དབང་ལུག་འབྱུང་ལུག་ལྡོག་སོགས༔ ཡས་དབབ་མས་འཛིན་བདེ་བ་ཆེན་པོའི་གནད༔ ཉི་མ་ཟླ་བ་བཞུས་པའི་བདུད་རྩིའི་རྒྱུན༔ ནོར་བུ་པདྨའི་ཟེའུ་འབྲུའི་ཆ་ཤས་ཀྱིས༔ བཅུ་དྲུག་ལྷན་སྐྱེས་དགའ་མའི་བརྡ་སྐད་འབྱིན༔ རླབས་ཆེན་སྤྱོད་པའི་ཕོ་ཉ་ལམ་དུ་བཟློག༔
ནམ་མཁའ་གཡའ་བྲལ་སངས་རྒྱས་འཁོར་ལོ་ཡིས༔ གྲོང་འཇུག་དབུ་མའི་ཆོས་སྒོ་གྱེན་དུ་ཕྱེས༔ མི་དམིགས་འཇའ་ལུས་ཆོས་སྐུ་འགྲུབ་པ་ཡི༔ དབང་བཞི་གྲོལ་ལམ་ཐོབ་པར་བྱིན་གྱིས་རློབས༔ ཨོྃ་བཛྲ་ཌཱཀྐི་ནཱི་ཧ་རི་ནི་ས་ཀཱ་ཡ་ཝཱཀྐ་ཙིཏྟ་ཨ་བྷི་ཥིཉྩ་ཧཱུྃ༔ ཞེས་པས་དཀྱིལ་འཁོར་གྱི་རྫས་རྣམས་བྱིན་རླབས་ཞུས༔ དགའ་སྟོན་ཚོགས་ལ་རོལ༔ ཨོྃ་བཛྲ་ཌཱཀྐི་ས་ཏྭ་ཧཱུྃ༔ ཞེས་པས་ལྷག་ཆད་བཀང་༔ རྫོགས་རིམ་ནི༔
ཧཱུྃ༔ དྲན་རིག་ངོ་བོ་དབྱིངས་ཕྱུག་ཡུམ་ཆེན་མོ༔ མི་དམིགས་གསལ་སྟོང་ཀ་དག་བདེ་བ་ཆེ༔ སྣ་ཚོགས་མ་འགགས་རང་རྩལ་ཡེ་ཤེས་རོལ༔ སྒྱུ་མ་ཆུ་ཟླའི་ངོ་བོ་ཅི་བཞིན་ལྡང་༔ ཨ་ཨ་ཨཱཿ བསྔོ་སྨོན་བགྱིད་པ་ནི༔ ཧོ༔ བསྔོ་བྱ་སྟོང་ཉིད་སྒྱུ་མའི་གར་བསྒྱུར་ནས༔ བསྔོ་བྱེད་དམིགས་ཡུལ་ཚོགས་དྲུག་སྐྱེ་འགག་བྲལ༔
འཁོར་གསུམ་དག་པས་བདེན་གཉིས་བྱང་ཆུབ་མཆོག༔ དགེ་དེས་མ་གྱུར་འཇའ་ལུས་ལམ་འགོད་ཤོག༔ ཅེས་དམིགས་མེད་བདེ་བ་ཆེན་པོས་འཁོར་གསུམ་དག་པའི་དབྱིངས་རིག་ལ་མཉམ་པར་བཞག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ མི་ནུབ་རྒྱ༔
སྤེལ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོ་ཡིས་བོད་ཡུལ་བསམ་ཡས་མཆིམས་ཕུ་ནས་ས་ཁྱི་ལོར་གདན་དྲངས་ཤིང་ཤོག་སེར་ནས་ཞལ་བཤུས་སོ།། །། ཆ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཨོ་རྒྱན་ནོར་ལྷ་དབྱེར་མེད་སྒྲུབ་ཐབས་རཏྣའི་རྒྱལ་མཚན་བཞུགས་སོ༔ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བསོད་ནམས་ཕུན་ཚོགས་དགེ་འབྲས་སྨིན་པའི་ཕྱིར༔ ཚོགས་གཉིས་འབྲས་བུའི་དཔལ་ལ་ལོངས་སྤྱོད་པ༔ སྔོན་བསགས་པྲེ་ཏའི་འཆིང་བ་གཅོད་མཛད་ལྷ༔ སྣང་སྲིད་གཡོ་བའི་རླུང་རྣམས་རབ་བརྟན་ཅིང་༔ ལྷ་འཁྲུག་སྡེ་བརྒྱད་འཁུ་ལྡོག་རྐྱེན་དབང་ཞི༔
གང་ཕྱིར་འདོད་སྲེད་ཞགས་པའི་མེ་འོད་ཀྱི༔ ཚ་གདུང་ལ་བརྟེན་སེམས་ཅན་བསོད་ནམས་རྒུད༔ འབྱུང་བ་དགྲ་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་གཟེར་བ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ཨོ་རྒྱན་ནོར་ལྷ་མཁའ་འགྲོའི་འཁོར་གྱིས་བསྐོར༔ བཀྲེས་སྐོམ་དབུལ་ཕོངས་སེལ་བར་ཐེ་ཚོམ་མེད༔ ངེས་པར་གདམས་སོ་ལྷ་སྲས་རྗེ་འབངས་རྣམས༔ གསང་རྒྱ་འདི་ཉིད་ཀུན་ལས་གཅེས་པ་ཡིན༔ འཆིང་བུ་ཟང་ཟིང་དངོས་པོ་མང་ལགས་ཀྱང་༔
ཡིད་བཞིན་ནོར་བུ་འདི་འདྲ་ཤིན་ཏུ་དཀོན༔ བསོད་ནམས་འཕེལ་བྱེད་རྣམ་སྲས་ལ་སོགས་ཀྱང་༔ མཐའ་འཁོབ་རྒྱལ་པོའི་བསོད་ནམས་གནས་སྐབས་ཙམ༔ འདི་ཕྱི་ཀུན་ཏུ་བླ་མའི་ནོར་སྒྲུབ་གཙོ༔ མཆོག་ཐུན་ཟུང་གཅིག་འཚོགས་འགྱུར་ཐེ་ཚོམ་མེད༔ བསོད་ནམས་གཟུགས་སྐུས་བླ་མར་འཆིང་བ་སྟེ༔ སེམས་ཉིད་ཡིད་བཞིན་ནོར་བུ་ནོར་གྱི་མཆོག༔ ཆོག་ཤེས་ལོངས་ལ་འདི་ཕྱིའི་དོན་གཉིས་འགྲུབ༔ དེ་ཕྱིར་ཡང་སྙིང་འདི་ཉིད་རྟག་ཏུ་སྒྲུབས༔ གསོལ་བ་གང་བཏབ་བདག་གིས་བསླུ་བ་མེད༔
ས་མ་ཡ༔ དེ་ཡང་ཨོ་རྒྱན་ནོར་ལྷ་དབྱེར་མེད་སྒྲུབ་པ་ལ༔ ཐོག་མར་བཀྲ་ཤིས་ཡར་ཚེས་དགེ་བའི་ཉིན༔ དཀྱིལ་འཁོར་སྟེགས་བུ་བྱའམ་རས་བྲིས་ལ༔ མཁོ་བའི་ཡོ་བྱད་གཡང་རྫས་སྣ་ཚོགས་བཤམ༔ ཁྱད་པར་བྷནྡྷའི་སྣོད་དུ་སྐུ་འཁོར་དང་༔ རིན་ཆེན་འབྲུ་སྨན་དར་ཟབ་བཅས་པ་བཤམ༔ གཏོར་མ་ནོར་བུས་མཚན་པ་གཡང་ཞགས་བཅས༔ མཆོད་པ་སྤྱི་མཐུན་དག་གིས་མཐའ་ནས་བསྐོར༔ ཚོགས་མཆོད་དང་བཅས་འབྱོར་ཚོགས་གང་འོས་བཤམ༔
རང་ཉིད་མ་ཧཱ་དེ་ཝའི་ཆས་སུ་ཞུགས༔ མཆོད་རྫས་བསང་སྦྱངས་བྱིན་རླབས་བགྱིད་ནས་སུ༔ རྟེན་བསྐྱེད་དྲན་རྫོགས་མ་བཅོས་འདི་ལྟར་རོ༔ ས་མ་ཡ༔ དང་པོ༔
རྃ་ཡྃ་ཁྃ༔ གསུམ༔ ཨོྃ་ཨཱཿཧཱུྃ༔ གསུམ༔ བརྒྱུད་འདེབས་སྐྱབས་ཡུལ་ནི༔
ན་མོ་ཧཱུྃ༔ བདེ་གཤེགས་ཀུན་འདུས་རྩ་གསུམ་རྒྱལ་བའི་ལྷ༔ ཡིད་བཞིན་ནོར་བུ་དབང་གི་རྒྱལ་པོ་ལ༔ བསོད་ནམས་སྤེལ་ཞིང་བསྒྲུབ་ཕྱིར་སྐྱབས་སུ་མཆི༔ མཆོད་པ་དང་ལྷ་བསྐྱེད་ནི༔ ཧཱུྃ༔ ཕྱི་ནང་གསང་བའི་མཆོད་སྤྲིན་ནམ་མཁའི་མཛོད༔ བསོད་ནམས་ཚོགས་ཞིང་བསྒྲུབ་ཕྱིར་བླ་མེད་རྫས༔ ཀུན་འདུས་རྒྱལ་བ་མཉེས་པའི་ཡོ་བྱད་འདིས༔ པད་འབྱུང་ནོར་ལྷའི་དཀྱིལ་འཁོར་དགྱེས་གྱུར་ཅིག༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་ཨ་ཧཱུྃ༔ མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཧཱུྃ་བྷྲཱུྃ༔ རིན་ཆེན་ལས་གྲུབ་རྣམ་རྒྱལ་གཞལ་ཡས་ཁང་༔ སྒོ་གྲུ་རྟ་བབས་རྩིག་རིམ་ནོར་བུའི་ཏོག༔ ཕྱི་ནང་བཀོད་པ་རྒྱན་རྫོགས་གཞལ་ཡས་ཁང་༔ དེ་དབུས་རིན་ཆེན་པདྨ་ཉི་ཟླའི་གདན༔ ཧྲཱིཿམ་ཧཱུྃ་ལས་བསྐྱེད་པའི་མགོན་པོ་ནི༔ པདྨ་འབྱུང་གནས་དབྱེར་མེད་དྲན་རྫོགས་སུ༔
པདྨ་རྒྱལ་པོ་དབང་ལྷུན་གཟི་བརྗིད་འབར༔ སྒེག་པའི་ཆ་བྱད་ཁྲོ་འཛུམ་དགྱེས་པའི་གར༔ རིན་ཆེན་སྣ་ཚོགས་མཛེས་པས་སྐུ་ལུས་བརྒྱན༔ གཡས་སུ་རྡོ་རྗེ་རྒྱལ་མཚན་ལྕགས་ཀྱུ་བསྣམས༔ གཡོན་དུ་བྷནྡྷ་ནེའུ་ལེ་པདྨ་ཐོགས༔ ལྷ་རྫས་སྟོད་གཡོགས་སྨད་དཀྲིས་ཨང་རག་བཀླུབས༔ ཕྱེད་སྐྱིལ་པང་དུ་དབང་མོ་ཟུང་འཇུག་འཁྲིལ༔ ལྕགས་ཀྱུ་པདྨ་ཡབ་ཀྱི་མགུལ་ནས་འཁྱུད༔ གཡས་སུ་ལྷ་ལྕམ་གཡོན་དུ་མཚོ་རྒྱལ་མ༔ གཉིས་ཀ་གཅེར་མོ་རིན་ཆེན་དུ་མས་བརྒྱན༔
ལྷ་རྫས་མཛེས་པའི་རྒྱན་ལྡན་ཅོད་པན་འཕུར༔ གཡས་གཡོན་ཕྱག་ན་རྡོ་རྗེ་པདྨ་བསྣམས༔ དལ་འགྱིང་ཉམས་ལྡན་གཙོ་ལ་ཆགས་པའི་ཚུལ༔ ཕྱོགས་བཞིར་འགུགས་པའི་ལས་བྱེད་ཕོ་ཉ་མོ༔ དཀར་སེར་དམར་ལྗང་ལྕགས་ཀྱུ་ནེའུ་ལེ་ཐོགས༔ སྣང་སྲིད་སྐྱེ་འགྲོ་ཀུན་གྱི་ཚེ་བསོད་སྡུད༔ འདོད་རྒུ་མཆོག་སྦྱིན་སྩོལ་བའི་སྐུ་རུ་གསལ༔ བསྐྱེད་པའི་བདག་མདུན་མི་དམིགས་ཐུགས་ཀ་ནས༔ འོད་འཕྲོས་སྐད་ཅིག་གནས་འདིར་སྤྱན་དྲངས་གྱུར༔ ཨོྃ་བཛྲ་ས་མཱ་ཡ་ཛ་ཛཿ
ཛ་ཧཱུྃ་བཾ་ཧོཿ ས་མ་ཡ་ཏིཥྛ་སཏྭཾ༔ བཛྲ་པུ་རུ་ཤ་ཡ་ཧོཿ ཧཱུྃ༔ གཏེར་འབྱུང་རང་བཞིན་དབང་གི་ཕོ་བྲང་ནས༔ རྩ་གསུམ་ཀུན་འདུས་གུ་རུ་པདྨ་འབྱུང་༔ ཡིད་བཞིན་ནོར་མཆོག་བླ་མ་ཛམྦྷ་ལ༔ དབང་སྡུད་ཌཱཀྐི་རྒྱ་མཚོ་འཁོར་དང་བཅས༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ མོས་པའི་བུ་ལ་མཆོག་ཐུན་སྩོལ་བའི་སླད༔
གསང་བའི་དཀྱིལ་འཁོར་རྟེན་ལ་འབྲལ་མེད་བཞུགས༔ བདག་གི་ཚེ་རབས་ཀུན་ཏུ་ཉིད་བསྒྲུབ་ཕྱིར༔ དམ་ཚིག་དབྱེར་མེད་གུས་པས་ཕྱག་བགྱིད་དོ༔ གླིང་བཞི་གླིང་ཕྲན་བཀོད་པའི་ཚོམ་བུ་ལ༔ ལྷ་མིའི་ནོར་རྫས་ཡོ་བྱད་རྒྱན་གྱིས་ཕྱུག༔ སྣང་སྲིད་འདི་རུ་ཅི་སྲིད་འཚོགས་པ་ཡི༔ ཕྱི་ནང་མཉེས་མཆོད་དགྱེས་པའི་འདོད་རྒུའི་ཚོགས༔ པད་འབྱུང་ནོར་ལྷ་དགྱེས་ཕྱིར་མཆོད་པ་འབུལ༔ སྒྲུབ་ལ་ཚེ་ཆོས་ཟས་ནོར་མངའ་ཐང་སྲིད༔ ཡིད་ལ་སྨོད་པའི་བློས་བླང་སྩལ་དུ་གསོལ༔
ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོྃ་གུ་རུ་དྷེ་ཝ་ཌཱཀྐི་ནཱི་པདྨ་རཱ་ཛ་ཧ་རི་ནི་ས་པཱ་ཤཾ་ས་མ་ཡ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཧོཿ བསྟོད་པ་ནི༔ ཧྲཱིཿ མ་ཆགས་སྐྱོན་བྲལ་དབང་གི་ལོངས་སྤྱོད་རྫོགས༔ འདོད་རྒུའི་སྲིད་རྗེ་པདྨ་རྒྱལ་པོ་རྩལ༔ དབྱིངས་ཕྱུག་ཚངས་པའི་ཆ་ཤས་རྣམ་པར་རོལ༔ ཡིད་འཕྲོག་དབང་སྡུད་མ་ཧཱ་དྷེ་ཝའི་དཔྱིད༔ འགུགས་པའི་རྣམ་རོལ་ཁྱབ་འཇུག་ཞགས་པའི་རླུང་༔
དབྱངས་ཅན་མི་མོ་འཕྲོག་བྱེད་ཛ་ན་མོ༔ སེངྒེ་གནས་དང་མོ་མའི་སོར་རྩེ་ཉུལ༔ འདར་མའི་རླུང་གིས་བདེ་ཆེན་གཡོ་བ་བཞིན༔ སྣང་སྲིད་དབང་བསྒྱུར་ཆགས་པའི་མདངས་ངར་ཅན༔ གཟི་འོད་འབུམ་བཞིན་ཕོ་ཉ་འགུགས་བྱེད་འཕྲོ༔ ཡབ་ཡུམ་དཀྱིལ་འཁོར་ཚོགས་ལ་ཕྱག་འཚལ་བསྟོད༔ དེ་ལྟར་བསྟོད་ཅིང་བསྐུལ་ནས་བསྒྲུབ་པའི་ལྷ༔ པདྨ་འབྱུང་གནས་ཡིད་བཞིན་དབང་གི་རྒྱལ༔ གསང་བ་ཌཱཀྐི་བདེ་ཆེན་སྐྱེད་པའི་ཡུམ༔ འདུ་འབྲལ་མེད་པར་གསོལ་བཏབ་བསྒྲུབས་ལགས་ན༔
ཐུགས་རྗེའི་འོད་དཀར་དུས་ལས་མི་འདའ་བར༔ ཞལ་མཐོང་ལུང་སྟོན་དངོས་གྲུབ་སྣ་ཚོགས་སྩོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཨོྃ་མ་ཧཱ་གུ་རུ་པདྨ་རཱ་ཛ་མ་ཎི་དྷ་ར་རཏྣ་མུ་ཊ་པདྨ་རཱ་ག་ཧེ་ཤ་སརྦ་ཨཀྵོ་བྷྱ་པྲ་མོ་ཏི་སརྦ་ཝི་ཊ་ཧ་རི་ནི་ས་ཧཱུྃ་ཧཱུྃ་ཧཱུྃ་ཛ་ཛ་པཱ་ཤཾ་མ་མ་འདུས་འདུས་སྭཱ་ཧཱ༔ ཨོཾ་ཀ་ཡེ་ཀུ་ཡེ་ཀུ་རུ་ལེ་པཱ་ཤཾ་ཤེ་ཕ་ཀྵ་ཛ་ཛ་སྭཱ་ཧཱ༔ ཞེས་ནོར་སྒྲུབ་ཀྱི་རྩ་སྔགས་དང་༔ དབང་སྡུད་ཞགས་དམར་གྱི་སྔགས་ཟུང་དུ་འབྲེལ་བ་འདི་ཉིད་རིན་ཆེན་སྣ་ལྔ་ལ་སྔགས་ནས་ལུས་ལ་འཆང་ན༔ རྒྱལ་པོ་བཙུན་མོ་བློན་པོ་འབངས་བཅས་དབང་དུ་འདུ་བར་འགྱུར་རོ༔ མཐིང་ཤོག་ལ་གསེར་གྱིས་བྲིས་ལི་ཁྲི་གི་ཝཾ་རྒྱ་མཚལ་གསུམ་གྱིས་བྱུགས་ནས་སྟོང་སྐུད་དམར་པོས་དཀྲིས་པ་འཆང་ན་ཕྱོགས་ཀྱི་བླ་ཆེན་དང་སེར་མོ་བའི་རིགས་དབང་དུ་འདུ་བར་འགྱུར་རོ༔ ཡང་དུང་དཀར་སྲིན་མེད་ལ་སྔགས་ནས་ཉི་མ་ཤར་ཕྱོགས་སུ་ཉི་ཤར་སྐབས་ཡང་འབུད་རྟག་ཏུ་སྒྲོམ་བུར་བཅུག་ལ་དར་སྣས་དྲིལ་ནས་མཛོད་དུ་གཏེར་སྒྲོམ་དུ་བཞག་པས་ལྷའི་ཁྱེའུ་སྲིད་ཀྱི་དངོས་གྲུབ་འབྱུང་བར་འགྱུར་རོ༔
ཡང་མདའ་དར་ལྕགས་ཀྱུས་བརྒྱན་པ་ལ་སྔགས་ཐོ་རངས་སྐར་མ་མ་ཡོལ་དགོང་མོའི་སྐར་མ་ཚང་སྐབས་ཕྱོགས་བཅུར་གཡུགས་པས་ཕྱྭ་གཡང་གི་རིགས་ཐམས་ཅད་དབང་དུ་འདུ་བར་འགྱུར་རོ༔ ཡང་གཟི་ཆུ་མིག་གསུམ་ཡོད་པ་དང་ཤེལ་བྱི་རུ་རྡོ་ཁབ་ལེན་ལ་སྔགས་ནས་དར་དམར་པོས་དྲིལ་ནས་ཐོ་རངས་སྲོད་འཁོར་ལ་ཕྱོགས་བཅུར་འགུགས་པའི་ཕྱག་རྒྱ་བྱ༔ རྒྱ་སྒོའི་གོང་དུ་ཞག་དགུ་ལ་བཞག༔ རྒྱལ་མཚན་ནང་དུ་ཞག་དགུ་ལ་བཞག༔ རི་བོ་ཆེན་པོའི་རྩེ་ལ་ཞག་དགུ་ལ་བཞག༔ ཆུའམ་མཚོ་ཆེན་པོའི་གོང་དུ་ཞག་དགུ་ལ་བཞག༔ རིག་ལྡན་གྱི་བུ་མོ་དགུའི་སྐྲ་དང་ལྷན་ཅིག་འཆང་བས༔ དྲི་ཟའི་སྲས་མོ་དབྱངས་ཅན་མགྲིན་བཟང་གི་གཙོས་པའི་ལྷ་ཀླུ་མིའི་བུད་མེད་ཐམས་ཅད་དབང་དུ་འདུ་བར་འགྱུར་རོ༔ ཡང་ཙནྡན་གྱི་ཤིང་ལ་རི་རབ་ཀྱི་གཟུགས་བགྱིད་ནས་གསེར་དངུལ་མཚལ་གསུམ་གྱིས་བྲིས་པར་སྔགས༔ གཏེར་བུམ་ནང་དུ་བུམ་རྫས་སྣ་ཚོགས་ཀྱི་འབྲུ་སྨན་དར་ཟབ་སོགས་བཀྲ་ཤིས་པའི་རྫས་དང་ལྷན་ཅིག་ཏུ་བསྡུས་ནས་རྒྱས་བཏབ་སྟེ་གཙུག་ལག་ཁང་ངམ་མཆོད་རྟེན་དང་སྐུ་གསུང་ཐུགས་རྟེན་ཡུལ་ལྷའི་ལྷ་མཁར་བཅས་ལ་སྦས་པས་བསོད་ནམས་དབང་དུ་འདུ་བར་འགྱུར་རོ༔
རི་མཐོན་པའི་རྩེ་ལ་སྦས་པས་ལྷ་སྲིན་དབང་དུ་འདུ་བར་འགྱུར་རོ༔ ཡང་ཟ་འོག་ལ་ལི་ཤི་གུར་གུམ་བྱུགས་ནས་མཚལ་གྱིས་བྲིས་པ་ལ་སྔགས་ཏེ་འཆང་ན་གོས་རྒྱན་ཕྱུག་པར་འགྱུར་རོ༔ ཡང་གཡུ་དྲུག་དཀར་ལ་སྔགས་ནས་རྟ་ནོར་སྲོག་ཆགས་ལ་བཏགས་ན་སྒབ་འཕེལ་བར་འགྱུར་རོ༔ ཡང་གྲོ་ཁྲེ་སྭ་བ་ཏིལ་ཡུངས་དཀར་དང་གླང་ཆེན་སྨྱོན་པ་ལ་སྔགས་ནས་དར་དམར་པོས་དྲིལ་ཏེ་ཆང་ཚང་ངམ་ཆང་བུམ་ལ་བཏགས་པས་ཆང་ཞིམ་པར་འགྱུར་རོ༔ ཡང་ཁྲབ་བྱང་མིག་དགུ་དང་རྡོ་མདུང་རྩེ་མ་ཕ་བང་ལོང་བུའི་ཆོས་ཅན་དུམ་བུ་བུད་མེད་བུ་བདུན་མའི་གོས་དྲེག་ཅན་ནམ་རིན་ཆེན་རིགས་ལ་སྔགས་ནས་དར་དཀར་པོས་དྲིལ་ཟངས་ཀྱི་གྭའུ་ལ་བཞག་ཞོ་ཟོའམ་འོ་མ་དཀྲུག་སྣོད་ལ་བཏགས་པས་དཀར་གཞོན་འཕེལ་བར་འགྱུར་རོ༔ ཡང་འབྲུ་སྣ་ཚོགས་སྨན་བཟང་དྲུག་བཅས་སྒའི་ཤིང་བྱང་ལ་སྔགས་ནས་སྒྲོམ་བུར་གཞུག་སྟེ་ཞིང་ཁང་དང་ཡུར་ཁ་རུ་བཞག་པས་འབྲུ་འཕེལ་ཞིང་མི་ཉམས་པར་འགྱུར་རོ༔ ཡང་འབྲུ་སྣ་ཚོགས་བསྔགས་ནས་ཡུལ་ཀུན་ཏུ་གཏོར་ན་གང་དུ་བསྐྱེད་པའི་ས་ཕྱོགས་བཀྲ་ཤིས་པར་འགྱུར་རོ༔ ཡང་ཉི་མ་ཤར་ཕྱོགས་ལ་གྱུ་བའི་ཆུ་མིག་ནས་བུད་མེད་རིག་ལྡན་གྱིས་བླངས་པའི་ཆུར་སྔགས་ཤིང་བཀྲ་ཤིས་པའི་ཚེས་ལ་རི་མཐོན་པོ་ཉམས་མཚར་སྐྱེད་མོས་གླིང་དུ་ཕྱིན་ལ་གོས་དཀར་གྱོན་རྒྱན་བཟང་བཏགས་དངུལ་དཀར་གྱི་མེ་ལོང་ཤེལ་རྡོའམ་ནོར་བུའི་རིགས་བྱད་ལ་གཟུགས་བརྙན་འཆར་བའི་ངོགས་ལ་སློབ་དཔོན་གྱིས་སྐུ་ཚབ་ལ་ཁྲུས་བསྩལ་ཁྲུས་ཆུ་དེ་ཟངས་གཞོང་དུ་བླུགས༔ སླར་ཡང་སྨན་སྤོས་སྦྱར་ལ་ཡུལ་རིས་ལྷ་སྲུང་ལ་ཁྲུས་བགྱིད་པས་ཡུལ་ལྷ་འཁྲུགས་པའི་ཁ་རླངས་སྡེ་བརྒྱད་ཀྱི་ཕོག་ཐུག་ཁྱད་པར་མི་འཁོན་ལྷ་ལ་ཕོག་པའམ༔ ལྷ་འཁོན་མི་ལ་ཕོག་པ་རྣམས་ཞི་བར་འགྱུར་རོ༔
ཡང་ཆུ་གཙང་ཀླུ་སྨན་ལ་སྦྱར་བ་ལ་སྔགས་ནས་ཡུལ་གྲུ་ལ་ཁྲུས་ཆུ་གཏོར་བས་ཞིང་སེལ་ཁང་སེལ་མཚེར་སྲི་ངན་པ་ཐམས་ཅད་ཞི་བར་འགྱུར་རོ། ཡང་ཌཱ་མ་རུའི་ནང་དུ་སྔགས་བྲིས་ཤིང་རྟག་ཏུ་སྔགས་པ་དེ་རང་ཉིད་འགྲོ་བའི་ཕྱོགས་སུ་དཀྲོལ་ཞིང་འཆམ་པས་ཡུལ་གང་དུ་འགྲོ་བ་ཐམས་ཅད་དབང་དུ་འདུ་བར་འགྱུར་རོ༔ ཡང་སྔགས་འདི་དར་དམར་པོ་ལ་བྲིས་ནས་སྨད་འཚོང་མའི་སྐྲ་དང་ལྷན་ཅིག་ཏུ་རྐང་དུང་ལ་བཏགས་སམ་དུང་ལ་བཏགས་པར་སྔགས་ཀྱི་ནུས་པ་ཡང་བསྟིམས་ནས་འབུད་པས་ལྷ་འདྲེ་མི་གསུམ་དུང་གི་སྐད་ཐོས་པའམ༔ དམིགས་པས་རྒྱས་ཐེབས་ཚད་དབང་དུ་འདུ་བར་འགྱུར་རོ༔ ཡང་བགྲང་ཕྲེང་ལ་སྔགས་ནས་ཕྱོགས་བཅུར་གཡུགས་པས༔ སྐྱེ་འགྲོ་ཀུན་གྱི་བཟླས་བརྗོད་ཀྱི་ནུས་པ་ཐིམ་པར་འགྱུར་རོ༔ ཡང་རྔ་ཤིང་ལ་བྲིས་ནས་སྔགས་ཀྱིས་རླན་རྫས་དུང་ཕོའི་ཁ་དང་ཟུང་གཅིག་རྔ་ལ་བཏགས་ནས་རྡུང་བས་ཡི་དམ་ཆོས་སྐྱོང་ཐམས་ཅད་བྲན་བཞིན་གཏིབས་པར་འགྱུར་རོ༔ ཡང་དུང་ཤོ་ལ་སྔགས་པས་ལུས་ལ་འཆང་ན་ཤོ་དང་རྒྱལ་བར་འགྱུར་རོ༔ ཡང་རྨོག་ཕོད་ཀྱི་དར་འཕྲུ་ལ་བྲིས་ནས་ཙནྡན་གུར་གུམ་གྱིས་ཆུས་རླན་པར་སྔགས་ནས་རྩལ་འགྲན་པའི་ཚེ་རྒྱལ་ཁ་ཐམས་ཅད་རང་གིས་ཐོབ་པར་འགྱུར་རོ༔ ཡང་མཐིང་ཤོག་ལ་བྲིས་ནས་བླ་མ་དགུའི་ན་བཟའ་དཔོན་པོ་དགུའི་ལྕག་ཚན་སྨན་པ་དགུའི་སྨན་སྒྲོ་དུམ་བུར་དལ་སྔགས་ཡང་བསྐྱར་བགྱིས་པ་སྒོ་ཆེན་གོང་དུ་བཞག་པས་འོག་ཏུ་འཛུལ་བའི་སྐྱེ་འགྲོ་འབྱུང་ལྔ་བཅས་དབང་དུ་འདུ་བར་འགྱུར་རོ༔
ས་མ་ཡ༔ དེ་ཡང་སྒྲུབ་སྔགས་རྣམས་མཐར་ཕྱིན་པའི་སྐབས་སུ་དབང་བཞི་དཀྱིལ་འཁོར་གཞན་ལྟར་སྤྱི་མཐུན་ལེན་པ་ནི༔ གཏོར་མ་དང་བྷནྡྷ་སོགས་རྫས་རྣམས་ཐོགས་ནས༔ ཧཱུྃ༔ བདེ་ཆེན་ལྷུན་གྲུབ་དབང་གི་ཕོ་བྲང་ནས༔ དབང་སྡུད་མགོན་པོ་མ་ཧཱ་གུ་རུ་རྗེ༔ ཌཱཀྐི་རྒྱ་མཚོ་དངོས་གྲུབ་གཏེར་གྱི་བདག༔ རིག་འཛིན་ཡབ་ཡུམ་ཐུགས་རྗེའི་བྱིན་རླབས་ཀྱིས༔ ལྷ་འདྲེ་མི་གསུམ་དབང་དུ་འདུ་བའི་ཕྱིར༔ གསོལ་འདེབས་བསམ་པ་ལྷུན་གྱིས་འགྲུབ་པ་དང་༔
ཚེ་ཆོས་ཟས་ནོར་གོས་ཀྱི་དངོས་གྲུབ་སྩོལ༔ ཨོྃ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ སརྦ་སིདྡྷི་ཨ་བྷི་ཥིཉྩ་ཨཱཿ ཧྲཱིཿམ་ཧ་རི་ནི་ས་སརྦ་པཱ་ཤཾ་ཀུ་རུ་ཡེ་སྭཱ་ཧཱ༔ ཞེས་དབང་དང་དངོས་གྲུབ་བླང་༔ སྒྲུབ་རྫས་འཆང་འོས་རྣམས་ལུས་ལ་འཆང་༔ འདི་ལ་རྒྱས་དགོས་ན་སྒྲུབ་གཞུང་ཆེན་མོ་པདྨ་རྒྱལ་པོ་དང་བསྟུན༔ སྔགས་རིང་མོས་ན་དེ་བཞིན་བྱ༔ མེད་ཀྱང་འདི་ཉིད་གཅིག་ཆོག་མགུལ་ཁུག་ཞུ་བ་དེ་ཡིན༔ དེས་ན་སྐལ་ལྡན་ལས་ཅན་རྣམས་ཀྱིས་ཉམས་སུ་ལོངས་ཤིག༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཐེམ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བོད་ཡུལ་བསམ་ཡས་མཆིམས་ཕུའི་དགེའུ་གོང་ནས་གདན་དྲངས་ཤིང་ལྕགས་ཕག་ལོར་མདོ་ཁམས་དཔལ་གྱི་ལུང་པ་མི་དབང་ནང་ཆེན་ཁྲི་དམར་གདུང་གི་གདན་ས་ཨུར་འགོས་སུ་ཤོག་སེར་ནས་ཞལ་བཤུས་སོ།། །། ཇ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔
ཨོ་རྒྱན་སྨན་ལྷ་དབྱེར་མེད་སྒྲུབ་པ་འཆི་མེད་བཅུད་དྲིལ་བཞུགས་སོ༔ བདེ་གཤེགས་ཀུན་འདུས་བླ་མའི་ཐུགས་སྒྲུབ་ལས༔ འབྱུང་འདུས་སྒྱུ་མའི་གཡར་ཁང་བསྡུས་བྱ་ལ༔ འདུས་བྱས་སྨིག་རྒྱུའི་རྣམ་རྟོག་འཐིབས་པ་བཞིན༔ རབ་རིབ་ངང་ལ་ཐིམ་རིམ་ཕུང་པོ་རྫོགས༔ འགའ་ཞིག་མི་འདོད་ཁུར་གྱི་དུཿཁ་མྱོང་༔ ལ་ལ་རྣམ་སྨིན་འཁོར་ཚེ་རྐྱེན་དབང་ཆེ༔ སྤྱིར་ནི་དབྱར་མཇུག་སྟོན་ཁའི་མེ་ཏོག་བཞིན༔ སྐྱེ་འཆི་མི་རྟག་རླུང་ནང་མར་མེ་འདྲ༔ ཕྲ་རགས་རྣམ་རྟོག་རླུང་གི་རྟར་བསྐྱོན་ཏེ༔
རགས་པ་འཆི་ལྟས་ཕོག་སྟེ་རང་གིས་མཐོང་༔ ཕྲ་བ་ཚེ་འཕྲང་ཡིན་པས་སྒྲོལ་ཐབས་འབུངས༔ ངེས་པར་སྒྱུ་ལུས་འཇིག་པའི་ནད་བྱུང་ནས༔ མི་བཟོད་སྡུག་བསྔལ་ནད་ཀྱིས་གཟིར་བ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་སྨན་གྱི་ལྷ་དང་དབྱེར་མེད་པས༔ ཚེ་ཟད་ཡིན་ཀྱང་ངེས་པར་རེ་ཞིག་བཤོལ༔ བར་ཆད་ཕྲ་མོ་ཙམ་ལ་ལྟ་ཅི་སྨོས༔ དེ་བས་གུ་རུ་ང་ལ་གསོལ་བ་ཐོབ༔ རྩ་རླུང་འབྱུང་བ་རྐྱེན་གྱིས་འཁྲུགས་པ་ནི༔
ང་ཉིད་དབྱེར་མེད་མཚོ་རྒྱལ་ཟབ་ལམ་སྦྱོང་༔ ཚེ་རབས་ལས་སྒྲིབ་གཅོང་ནད་གྲུམ་པོ་ལ༔ ང་ཉིད་ཞི་བ་སྨན་ལྷ་ཇི་བཞིན་སྒྲུབས༔ བར་ཆད་བདུད་ཀྱིས་འཕྲལ་དུ་སྡང་སྲིད་ན༔ ང་ཉིད་བདུད་དང་མུ་སྟེགས་འདུལ་བྱེད་པ༔ ཟིལ་གནོན་སེངྒེ་སྒྲ་སྒྲོགས་སྐུ་རུ་སྒྲུབས༔ ཁྱད་པར་མ་འོངས་སྙིགས་མ་ལྔ་བདོ་ལ༔ སྔོན་ལས་བས་ཀྱང་འཕྲལ་རྐྱེན་ཤིན་ཏུ་ཧྲག༔ དམ་སྲི་བདུད་དང་འགོང་པོ་ཁ་དར་བས༔ ཆོས་བྱེད་པ་དང་ཆོས་རྒྱལ་གདུང་དག་ལ༔
འདྲེ་རྒོད་འབྱུང་པོས་གླགས་བལྟ་ཤིན་ཏུ་མང་༔ ཁྱད་པར་དགེ་བ་སྒྲུབ་ལ་བདུད་མི་དད༔ མུ་སྟེགས་རྣམས་ཀྱིས་སངས་རྒྱས་མི་ཤེས་ཤིང་༔ དམ་ཆོས་སྒྲུབ་པོས་བདུད་ལ་བློ་མི་འགྲོ༔ སངས་རྒྱས་རྣམས་ཀྱིས་མུ་སྟེགས་ལས་མི་སྤྱོད༔ དེས་ན་སྙིགས་མ་ལྔ་བདོའི་སེམས་ཅན་རྣམས༔ དགེ་སྡིག་གཉིས་ཀྱི་བློ་སྣ་མི་མཐུན་ནས༔ རྐྱེན་ངན་ཕལ་ཆེར་དེ་ཡི་རྒྱུ་ལས་བྱུང་༔ དུས་ངན་ཐ་མའི་སེམས་ཅན་ངན་དབང་ཆེ༔ དཔེར་ན་མ་དག་མི་དགེ་པ་ལ་མོས༔
མི་གཙང་བ་ལ་སྦྲང་བུ་འཁོར་བ་བཞིན༔ དབྱར་འབུ་གཏིབས་བཞིན་སེམས་ཅན་ཨ་ཙ་མ༔ དགེ་ཕྱོགས་ཆོས་སྒྲུབ་ཉིན་མོའི་སྐར་མ་ཙམ༔ དུས་བཟང་སྐབས་སུ་འཕགས་པ་མ་གཏོགས་པ༔ ཅི་བདེར་འཆར་བའི་ངེས་པ་མི་རིག་པས༔ རང་ཚོད་ཟིན་ན་ཉི་ཟླར་འགྲན་མ་བཙལ༔ སྔར་བྱས་ད་རེས་སྨིན་ཅིང་ཕྱི་མའི་ལས༔ བློ་ཡིས་ཞིབ་དཔྱད་འཕྲལ་དུ་འདུན་མ་སྒྲུབས༔ ཆོས་རྒྱལ་མ་རིག་བློ་ལ་ཨ་འཐས་ན༔ འཚང་ཅན་རྐུན་མ་ཐང་དཀྱིལ་ནམ་ལངས་འདྲ༔
རྗེ་འབངས་ཁྱེད་རྣམས་འདི་ཕྱིའི་གཏན་ཆོས་སྒྲུབས༔ སེམས་ཅན་ཉོན་མོངས་ནད་ཀྱིས་ཟིན་པ་ན༔ དུག་ལྔ་ལམ་འཁྱེར་སྨན་གྱི་གདམས་ངག་དགོས༔ ཁྱད་པར་ཁྲོ་མོ་རྡོ་རྗེ་ཙཎྜ་ལཱི༔ ཕྱི་ཡི་གཏུམ་མོ་མེ་འདྲ་འབར་བའི་ཤུགས༔ བསྐྱེད་རིམ་ཁྲོ་ཉམས་བདུད་ཀྱི་རྒོལ་བ་འཇོམས༔ ནང་གི་གཏུམ་མོ་སྨན་འདྲའི་ནུས་པ་བསྐྱེད༔ འབྱུང་བཞིའི་ནད་རྣམས་ཚ་གྲང་སྙོམས་པས་འདུལ༔ གསང་བའི་གཏུམ་མོ་དཔའ་བོ་སེང་སྒྲོགས་དང་༔ ཡེ་ཤེས་རླུང་གིས་ཉོན་མོངས་ཟིལ་གྱིས་གནོན༔
སེངྒེའི་སྒྲ་སྐད་ཝ་སྤྱང་འགྲན་ཟླ་བྲལ༔ དེས་ན་སངས་རྒྱས་སེངྒེའི་ང་རོ་ཡིས༔ བར་ཆད་མུ་སྟེགས་ཝ་སྤྱང་ཀླད་པ་འགེམས༔ དེ་བཞིན་རྒྱ་གར་མངྒ་དྷ་ཡི་གནས༔ བདུད་འཇོམས་སེངྒེ་སྒྲ་སྒྲོགས་ཞེས་གྲགས་པས༔ བདག་ལ་གསོལ་བ་གང་བཏབ་བདུད་ལས་རྒྱལ༔ ཕྱི་ཡི་སྨན་མཆོག་ནུས་ལྡན་བཟང་དྲུག་གཙོ༔ ནང་གི་སྨན་མཆོག་ཚོགས་དྲུག་ལྷུག་པར་གཙོ༔ གསང་བའི་སྨན་མཆོག་སྒོ་དྲུག་རླུང་ལ་སྦྱང་༔ གསོ་བའི་སྨན་མཆོག་རྫས་དང་ལག་ལེན་སྦྱོར༔
བསྐྱེད་རིམ་སྨན་མཆོག་ལྷ་སྐུའི་སྟོང་ར་སྒོམས༔ རྫོགས་རིམ་སྨན་མཆོག་རང་རིག་གཏན་ལ་ཕོབ༔ འདི་ཉིད་རྟོགས་པས་ང་ཉིད་སྨན་ལྷ་དངོས༔ རྟེན་འབྲེལ་མན་ངག་སྨན་རྣམས་སོ་སོར་གསལ༔ ས་མ་ཡ༔ དེ་ཡང་ཨོ་རྒྱན་སྨན་གྱི་ལྷ་དང་དབྱེར་མེད་སྒྲུབ་ཐབས་ནི༔ སྨན་ལྷ་ལ་བརྟེན་ནས་ཚེ་སྒྲུབ་དང་སྨན་སྒྲུབ༔ སེང་སྒྲོགས་ལ་བརྟེན་ནས་བར་ཆད་ཞི་བ༔ ཡུམ་ལ་བརྟེན་ནས་རླུང་ལས་སྒྲུབ་པ་སྟེ༔ སྒྲུབ་ཐབས་གཅིག་ལ་རྩ་གསུམ་དྲིལ་སྒྲུབ་བྱ་བ་ནི༔
ཐོག་མར་བཀྲ་ཤིས་ཤིང་དགེ་བའི་ཉི་མ་འཆར་སྔ་འགྲིབ་ཕྱི་བ་ལ་ཤར་ཕྱོགས་རྒྱ་ཡངས་པ་སྨན་རྒྱུད་ཀྱི་མཛོད་ཁ་ཕྱེ་བ་ལྟ་བུ༔ ལྷོ་ཕྱོགས་ཨ་རུ་ར་རྣམ་རྒྱལ་གྱི་སྒྲོམ་བུ་འདྲ་བ༔ ནུབ་ཕྱོགས་སྤྱད་པ་ལས་རྩིས་ཀྱི་གབ་རྩེ་བཀོད་པ་འདྲ་བ༔ བྱང་ཕྱོགས་གླང་ཆེན་ཡང་རྒྱུ་བའི་མགྱོགས་ལམ་བྱང་བ་འདྲ་བ༔ མཚམས་ཐམས་ཅད་སྨན་གཞོང་དང་སྨན་ཁྱེམ་གྱི་ནང་དུ་ནུས་པ་འཁྱིལ་བ་འདྲ་བ༔ གཟའ་སྐར་ཤར་ལུགས་ཀྱང་སྨན་ཁྱེམ་གྱི་སྐར་མ་འདྲ་བའི་རི་ཡོད་ས་ན་མདུན་གཏད༔ དེ་ཡང་ས་དཔྱད་ནད་པ་འདྲ་བའི་རི་ལ་སྒྲུབ་པ་མི་བྱ༔ སྨན་པ་འདྲ་བ་འགྲུབ་པ་དཀའ༔ སྨན་ཁྱེམ་དང་སྨན་ཕོར་འདྲ་ན་འགྲུབ་ཐག་ཉེ༔ རྒྱབ་རི་ཁྲོ་བོ་འདྲ་ན་ཚེ་འཕྲང་སྒྲོལ༔
སྨན་ལྷ་འདྲ་ན་སྨན་གྱི་ནུས་པ་ཐེངས༔ སྨན་གྱི་ལྷ་མོ་འདྲ་ན་རྩ་རླུང་ཚེ་དཔལ་བསྐྱེད༔ སྤྱིར་ནི་ནོར་བུ་འབྲང་རྒྱས་འདྲ་བ་དང་༔ ལྷུང་བཟེད་འབྲས་སམ་ཨ་རུ་རས་བཀང་བ་འདྲ་བར་སྨན་སྒྲུབ་བྱ༔ བྷནྡྷ་འདྲ་བ་ཡང་བཟང་༔ འོག་ཏུ་ཆུ་མིག་ཡོད་པ་ཞབས་རྡོལ་ཡིན་པས་སྤང་༔ སྤྱིར་ས་ཁ་ཤོར་བ་དང་མཐའ་ཟད་པ་རྣམས་སུ་སྒྲུབ་པ་བྱ་མི་ལོ་བར་ཤེས་པར་བྱའོ༔ སྨན་ལྗོངས་སྐྱེད་ཚལ་ཀླུ་ཡི་གདེངས་ཀ་རྣམས༔ ཚེ་དང་བསོད་ནམས་དཔལ་བསྐྱེད་གནས་ཡིན་ནོ༔ དེ་ལྟར་རྟེན་འབྲེལ་ལྡན་པའི་ས་དག་ལ༔
བཀྲ་ཤིས་དགེ་བའི་ཉིན་ལ་དལ་བརྩམས་ཏེ༔ མཚན་ལྡན་རིག་མས་བདེ་ཆེན་ཐིག་སྣ་འཛིན༔ ཚངས་སྐུད་ཡོ་འཁྱོག་མེད་པར་ཆ་མཉམ་བཏབ༔ ཐམས་ཅད་གྲུབ་ནས་བྷནྡྷ་མཚན་ལྡན་དུ༔ བགེགས་བསྐྲད་གུ་གུལ་བདུག་ནས་ས་བོན་བཀོད༔ རིན་པོ་ཆེའི་མཉྫི་དང་བཅས་ཚགས༔ སྨན་ནི་ཛཱ་ཏི་ཨ་རུ་ར་ལི་ཤི་གུར་གུམ་ག་པུར་ཀ་ཀོ་ལ༔ སུག་སྨེ་ཙནྡན་དཀར་དམར་གི་ཝཾ་ཅུ་གང་དང་༔ ལི་ཤི་རྒྱ་མཚལ་ཀ་ར་སྦྲང་བུ་རམ༔ ལན་ཚྭ་ཕོ་བ་རིས་སྔོ་ཚ་བ་གསུམ༔
གཞི་ནི་ཨ་རུ་བཞི་བརྒྱ་ཉེར་བཞི་བཞག༔ དེ་འོག་སྐྱུ་རུ་ར་དང་བ་རུ་བཅས༔ དེ་ཡང་སླད་དུ་ནུས་པ་བསྟན་པའི་ཕྱིར༔ ཁྲོམ་བུ་ཙམ་དུ་བྱ༔ ནུས་པ་མི་ཉམས་པར་གུར་གུམ་དང་ཙནྡན་རྣམས་ཕོན་གང་ཆེ༔ རས་སམ་ཤོག་བུའི་ནང་དུ་བཏུམས་པ་བཞག༔

ཞིབ་པར་སྒྲུབ་ན་དབང་ལག་ཁུ་བས་སྦོས༔ ཨ་རག་བཏབ་བམ་ཕབས་ཀྱིས་ནོན་པར་བྱ༔ ཚད་ཀྱང་ཟན་སྦྲུས་གར་སླ་ཙམ་དུ་བྱ༔ སྟེགས་བུར་ཡེ་ཤེས་ལྔ་ཡི་དཀར་མེ་སྦར༔ སྨན་སྒྲུབ་ནུས་པ་འབྱིན་ཚེ་སྒྲུབ་པ་གྲོལ༔ གཞན་ཡང་རྒྱན་བཀོད་བྷནྡྷའི་བཅའ་གཞི་ནི༔ སྨན་སྒྲུབ་རྒྱུད་སྡེ་གོང་འོག་རྣམས་དང་མཚུངས༔ སྨན་གྱི་རྣམ་གྲངས་ཇི་སྙེད་མང་ན་ཡང་༔ ནད་རིགས་བཞི་བརྒྱ་རྩ་བཞིའི་གཉེན་པོ་མཆོག༔ གསང་སྨན་གཞུང་སྨན་ཕྱོགས་གཅིག་བསྒྲིགས་པའོ༔ འདི་ནས་མ་འོངས་སྙིགས་མ་ལྔ་བདོ་ལ༔
ནག་པོ་སུམ་བསྒྲིལ་ཕྱོགས་གཅིག་ཚང་བ་འབྱུང་༔ རུ་རྟ་བོང་ང་སྨན་ཆེན་རྣམ་པ་གསུམ༔ ཤུ་དག་སྤྲུ་ནག་ཐར་ནུ་མ་གི་ཏ༔ དངུལ་ཆུ་ཤིང་ཀུན་ཤྲཱི་ཁནྜ་བཅས༔ འདི་རྣམས་སྨན་སྐབས་དག་དང་སྦྱར་ནས་བཏང་༔ ཁྱད་པར་འགོ་བའི་ནད་རིགས་ལ་སོགས་ལ༔ ཐམས་ཅད་ཞིབ་བཏགས་ཕྱོགས་གཅིག་རིལ་བུ་བསྒྲིལ༔ སྔགས་ཀྱི་ནུས་པ་བསྟིམས་པས་མགོ་ནད་ཐུབ༔ ཁྱད་པར་དུས་མ་ཡིན་པའི་བར་ཆད་ལ༔ སྨན་དང་སྔགས་རྣམས་ལུས་ལ་འཆང་བ་ཡིས༔
ཚེ་འཕྲང་བདུད་ཀྱི་གཡུལ་ལས་རབ་ཏུ་རྒྱལ༔ དེ་བས་དཀྱིལ་འཁོར་འདི་ལ་འབད་པར་གྱིས༔ མཆོད་པ་སྤྱི་མཐུན་ཐམས་ཅད་ཚང་བའི་རྗེས༔ སྟོང་གསལ་མི་དམིགས་དྲན་རྫོགས་འདི་ལྟར་སྒོམས༔
ས་མ་ཡ༔ རྒྱ་རྒྱ་རྒྱ༔ དང་པོ་ནི༔ ན་མོ༔ སྐུ་ལྔ་མཚན་བརྒྱད་ཨོ་རྒྱན་རིན་པོ་ཆེ༔ བདག་སོགས་ཚེ་ལ་བར་ཆད་སྡང་ལགས་ན༔
འགྲོ་མགོན་སྨན་ལྷའི་དཀྱིལ་འཁོར་དལ་བཟུང་ནས༔ འགྲོ་ཀུན་ཉོན་མོངས་ནད་ལས་གྲོལ་བར་མཛོད༔ འགྲོ་དོན་སྨིན་གྲོལ་ཆོས་འཁོར་བསྐོར་དུ་གསོལ༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ ཨོྃ་བྷྲཱུྃ་ཧཱུྃ༔ ཨོྃ་ཧཱུྃ་ཏྲཱྃ༔ ཨོྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ༔ ཛཿཧཱུྃ་བཾ་ཧོཿ
ཧོཿ སྟོང་པའི་ངང་ལས་བྷྲཱུྃ་ཉིད་ཞུ་བ་ལས༔ བྷནྡྷ་ཡངས་པ་རིན་ཆེན་གཞལ་ཡས་ཁང་༔ གྲུ་ཆད་ཟླུམ་སྐོར་ཕྲིན་ལས་རྣམ་བཞི་ལྡན༔ དེ་དབུས་རྡོ་རྗེ་རྒྱ་གྲམ་ལྟེ་བར་ཧཱུྃ༔ དྲན་རྫོགས་གནས་འགྱུར་སེངྒེ་སྒྲ་སྒྲོགས་སྐུ༔ མཐིང་ནག་ཁྲོ་ཚུལ་སྤྱི་བོར་སེང་ཞལ་གདངས༔ སེང་ལྡེང་གཎྜི་སྒྲོགས་པས་སྟོང་གསུམ་གཡོ༔ འབར་བའི་དབུ་སྐྲ་ཐོད་སྐམ་ཕྲེང་བས་བརྒྱན༔ སྐུ་ལ་སེངྒེའི་གཡང་གཞི་ལྷབ་ཏུ་གསོལ༔
རིན་པོ་ཆེ་དང་རུས་པའི་ཕྲེང་བས་བརྒྱན༔ ཕྱག་གཡས་རྡོ་རྗེ་གཡོན་པས་དྲིལ་བུ་བསྣམས༔ བརྐྱང་བསྐུམ་གར་ལྡན་ཟུང་འཇུག་ཡུམ་ལ་འཁྲིལ༔ ལྷ་མཆོག་དེ་ལ་འཁྲིལ་བའི་རྣལ་འབྱོར་མ༔ རྡོ་རྗེ་ཕག་མོ་གྲི་ཐོད་མགུལ་ནས་འཁྱུད༔ རུས་པའི་རྒྱན་ལྡན་ཟུང་འཇུག་ཡབ་ལ་འཁྲིལ༔ ཡབ་ཡུམ་ཡེ་ཤེས་རབ་འབར་ཀློང་དུ་གསལ༔ དེ་ཡི་སྤྱི་བོར་གུ་རུ་དུག་ལྔ་སེལ༔ སྨན་ལྷ་མཐིང་ག་ཞི་འཛུམ་ཐོར་ཚུགས་ཅན༔ ཕྱག་གཡས་རྣམ་པར་རྒྱལ་བའི་ཨ་རུ་ར༔
འགྲོ་ལ་སྨན་སྦྱིན་ཕྱག་རྒྱ་མཆོག་སྦྱིན་ཅན༔ ཕྱག་གཡོན་འཆི་མེད་བདུད་རྩིའི་བུམ་པ་ཐོགས༔ མཉམ་བཞག་དགོངས་པས་ཚེ་ཡི་བར་ཆད་སེལ༔ ཞབས་གཉིས་ཕྱེད་སྐྱིལ་བདུད་རྩིའི་རྒྱུན་འབེབས་བསྒོམ༔ བྷནྡྷའི་ཕྱོགས་བཞིར་འགུགས་པའི་ལྷ་མོ་བཞི༔ རང་རྟགས་ཕྱག་རྒྱས་འབྱུང་ལྔའི་བཅུད་བསྡུས་ནས༔ ཡབ་ཡུམ་སྐུ་ལ་གཉིས་མེད་ཐིམ་པར་བསྒོམ༔ སླར་ཡང་རང་གི་ཐུགས་ཀར་ཧཱུྃ་གསལ་བའི༔ འོད་དང་མདུན་བསྐྱེད་དམ་ཚིག་ས་བོན་གྱིས༔ ཡེ་ཤེས་ལྷ་ཚོགས་སྐད་ཅིག་སྤྱན་དྲངས་གྱུར༔
ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ སྤྱན་འདྲེན་པ་ནི༔ ཧཱུྃ༔ ཡུལ་གྱི་མིང་ནི་མ་ག་དྷ་ཡི་ཡུལ༔ མུ་སྟེགས་འདུལ་མཛད་གནམ་ལྕགས་ཟོར་མདའ་འཕེན༔ བདུད་དང་འབྱུང་པོ་བགེགས་སྲིན་ཚར་གཅོད་པ༔ རྗེ་བཙུན་དྲག་པོ་གཏུམ་ཆེན་གཤེགས་སུ་གསོལ༔ དྲག་མོ་རྣལ་འབྱོར་ཕག་གདོང་གཤེགས་སུ་གསོལ༔ རིགས་བདག་སྨན་ལྷ་འཚོ་མཛད་གཤེགས་སུ་གསོལ༔
དེང་འདིར་གསོ་བ་སྨན་གྱི་དཀྱིལ་འཁོར་དུ༔ དམ་ཡེ་དབྱེར་མེད་བརྟན་པར་བཞུགས་ནས་སུ༔ བྱིན་ཆེན་ཕོབ་ལ་དབང་ཆེན་བསྐུར་དུ་གསོལ༔ ཨོྃ་བཛྲ་བྷཻ་ཥ་ཛྱཻ་རཱ་ཛ་ཡ་ཨཱ་ཡུར་ཥེ་བཛྲ་སེངྷ་གནྜ་བཻ་རོ་ཙ་ན་བྷ་ར་ཧི་ཛཿཧཱུྃ་བཾ་ཧོཿ ཨོྃ་བཛྲ་ས་མ་ཡ་ཧོཿ ས་མ་ཡ་སཏྭཾ༔ བཛྲ་རཱ་ག་ཡ་ཧོཿ རཱ་ག་ཡ་མི༔ ཨ་ཝེ་ཤ་ཡ་བཛྲ་ཨ་མྲྀ་ཏ་ཙཎྜ་མུ་ཏྲ་ཨཀྵོ་བྷཻ་སྭཱ་ཧཱ༔ ཞེས་སྤྱན་དྲངས་ཤིང་དམ་ཚིག་ཡེ་ཤེས་དབྱེར་མེད་དུ་གྱུར༔
སྒོ་མ་རྣམས་ཀྱི་ཕྱག་རྒྱས་བསྐུལ་བས་ཡབ་ཡུམ་གྱིས་སྦྱོར་བ་མཛད༔ སྦྱོར་མཚམས་ནས་སྨན་གྱི་ལྷ་མོ་འཚོ་བྱེད་གཞོན་ནུ་མ་གྲངས་མེད་བྱོན༔ སྨན་གྱི་ལྷ་མོའི་བྷ་ག་ནས་འཆི་མེད་བདུད་རྩི་བཅུད་དྲིལ་གྱི་བདེ་བ་བབས་པས་སྨན་གྱི་ནུས་པ་ཆེར་འབར༔ དེ་ཡི་ཚེ་ནུས་པའི་ཟེར་འོག་རླུང་རི་རྒྱ་གྲམ་ལ་ཕོག༔ རླུང་གཡོས་ཡེ་ཤེས་ཀྱི་མེ་འབར་སྨན་གྱི་ངོ་བོ་བདུད་རྩིར་གྱུར་ཏེ་ཁོལ༔ བདུད་རྩིའི་རླངས་པ་ལས་བྱུང་བའི་སྨན་གྱི་ལྷ་མོ་རྣམས་ཀྱིས་མཆོད་སྤྲིན་སྣ་ཚོགས་དཀྱིལ་འཁོར་གྱི་གཙོ་བོ་ལ་ཕུལ་བས་མཉེས་ཤིང་ཚིམ༔ བྱིན་རླབས་ཡིག་འབྲུ་ཚུར་འཕྲོས་སྨན་གྱི་དལ་དང་ལྷ་ཡི་ངོ་བོ་དབྱེར་མེད་དུ་གྱུར༔ ལྷར་དྲི་བཟང་ཞིང་བཅུད་གཡོ་བ་ཕྱོགས་བཅུར་འཕྲོས༔ ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་ཐམས་ཅད་ལ་མཉེས་པའི་མཆོད་པ་ཕུལ༔ ཕྱོགས་བཅུའི་སངས་རྒྱས་རྣམས་ཀྱི་ཐུགས་རྗེ་བྱིན་རླབས་ཚུར་འདུས་འཆི་མེད་སྨན་ལྷའི་དཀྱིལ་འཁོར་ལ་ཐིམ༔
འཆི་བ་མེད་པ་རིག་འཛིན་ཚེ་ཡི་བཅུད་དུ་གྱུར༔ སླར་འཕྲོས་སྣང་སྲིད་འབྱུང་བ་ལྔ་ཡི་བཅུད་སྐྱེ་འགྲོ་སྲིད་པ་དང་སྲིད་པར་མི་གནས་པ་རྣམས་ཀྱི་བཅུད་དང་༔ དྭངས་མ་བསྡུས་ཏེ་བདག་དང་སྨན་ལྷའི་དཀྱིལ་འཁོར་ལ་ཐིམ༔ ཚེ་ཉི་ཟླ་དང་མཉམ༔ རྩལ་སེངྒེ་དང་མཉམ༔ མདངས་རྨ་བྱ་དང་མཉམ༔ ནུས་པ་ཁྱུང་དང་མཉམ༔ ཤེད་གྱད་དང་མཉམ༔ སྙན་གྲགས་འབྲུག་དང་མཉམ༔ དཔལ་སྟོབས་མཆོང་རྩལ་སྟག་དང་མཉམ༔
བདེན་པ་ནུས་པས་འཇའ་ལུས་ཆོས་སྐུ་འགྲུབ་པར་བསྐྱེད༔ རྩ་སྔགས་ནི༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ ལས་སྔགས༔ ཨཽཎྱ་ཡ་སེངྷ་གནྜ་བཛྲ་ན་ཧི་ཨཱ་ཡུརྫྙཱ་ན་སརྦ་པཉྩ་ཧྲཱིཿཋ་ཛཿཧཱུྃ་བཾ་ཧོཿ ཤམ་བུར༔ ཨོྃ་བཛྲ་གུ་རུ་བིརྻ་པཱ་ཎི་སརྦ་ཨ་དྷིཥྛ་ན་ཧཱུྃ་ཧཱུྃ་ཧཱུྃ་སྭཱ་ཧཱ༔ འདི་ཉིད་སོ་སོར་ཅི་ནུས་བཟླས༔
སྐབས་སུ་མཆོད་པ་འབུལ་བ་ནི༔ ཧཱུྃ༔ འཆི་མེད་དབང་པོ་སྨན་གྱི་དཀྱིལ་འཁོར་ལྷ༔ འཇའ་ལུས་སྒྲུབ་མཆོག་ཚེ་ཡི་རིག་འཛིན་ལ༔ ཕྱི་ནང་གསང་བའི་བླ་མེད་མཆོད་པས་མཆོད༔ དགྱེས་པར་བཞེས་ནས་འཆི་མེད་རིག་འཛིན་སྩོལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ བསྟོད་པ་ནི༔ ཧཱུྃ༔
འཆི་མེད་ངོ་བོ་པད་འབྱུང་སྨན་གྱི་ལྷ༔ ཚེ་བདུད་ཚར་གཅོད་དྲག་པོ་སེངྒེའི་སྒྲ༔ རྩ་རླུང་དཔལ་བསྐྱེད་རྡོ་རྗེ་རྣལ་འབྱོར་ཡུམ༔ སྣོད་ཀྱི་བཅུད་འགུགས་ཕོ་ཉ་མགྱོགས་མ་བཞི༔ དུས་མིན་འཆི་བའི་འཇིགས་པ་འཇོམས་མཛད་ལྷ༔ དུག་གསུམ་ནད་སེལ་དཀྱིལ་འཁོར་ལྷ་ཚོགས་ལ༔ སྒོ་གསུམ་དྭང་བའི་ཡིད་ཀྱིས་ཕྱག་འཚལ་བསྟོད༔ རླུང་མཁྲིས་བད་ཀན་ཁྲག་དང་འདུས་པ་ཡི༔ ནད་རིགས་བཞི་བརྒྱ་རྩ་བཞི་ཞི་བ་དང་༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
ཨོྃ་གུ་རུ་བྷཻ་ཥ་ཛྱེ་ཨཱ་ཡུརྫྙཱ་ན་མ་ཧཱ་གྷནྜ་བཛྲ་བྷ་ར་ཧི་ཛཿཧཱུྃ་བཾ་ཧོཿ སརྦ་ཨ་བྷི་ཥིཉྩ་ཧྲཱིཿ དེ་ནས་སྒྲུབ་པ་གྲོལ་སྐབས་སྨན་གྱི་ཞལ་ཁ་ཕྱེ་ཞིང་ཚོགས་ཀྱི་འཁོར་ལོ་རྒྱ་ཆེན་བདེ་གཤེགས་ཀུན་འདུས་ལྟར་བསྐོར༔ ཁྱད་པར་སྒྲུབ་པའི་རིང་ལ་རྒྱུན་ཆགས་ཀྱིས་ཚོགས་བསྐང་བྱ༔ དེ་ནས་དངོས་གྲུབ་ཞུ་བ་ནི༔ ཧཱུྃ༔ བཅོམ་ལྡན་མགོན་པོ་འཆི་མེད་ལྷ་ཡི་བླ༔ ལྷ་ཡི་བླ་མ་པད་འབྱུང་སྨན་གྱི་བླ༔ བདུད་བཞི་ཚར་གཅོད་དྲག་པོ་སེངྒེའི་སྒྲ༔ བདེ་ཆེན་དབང་མོ་ཟག་མེད་ཡེ་ཤེས་རྒྱས༔
རིགས་བཞི་སྒོ་མས་དགའ་བཞི་ཐབས་ཀྱིས་བསྐུལ༔ ཟག་མེད་སྐུ་ལ་ཡེ་ཤེས་རྒྱས་པའི་ཐུགས༔ གུ་རུ་ཡིད་བཞིན་ནོར་བུར་གསོལ་བ་འདེབས༔ མི་མཐུན་ཚེ་ཡི་བར་ཆད་ཞི་བ་དང་༔ དུག་གསུམ་ནད་སེལ་འཆི་མེད་སྨན་མཆོག་གིས༔ དབང་བསྐུར་བྱིན་རླབས་དེང་འདིར་སྩལ་དུ་གསོལ༔ ཁྱད་པར་རླུང་མཁྲིས་བད་ཀན་འདུ་བ་བཞི༔ སྙོམས་ཤིང་འབྱུང་བཞིའི་རྒུད་པ་བསལ་དུ་གསོལ༔ ཨོྃ་ཀཱ་ཡ་ཝཱཀྐ་ཙིཏྟ་གྷུ་ཡ་གུ་ཧྱ་ཨ་བྷི་ཥིཉྩ་ཧཱུྃ༔ ཞེས་དབང་བཞི་བླང་ངོ་༔
སྨན་སྒྲུབ་ཀྱི་དངོས་གྲུབ་ཞུ༔ བཀྲ་ཤིས་ནི༔ ཧྲཱིཿ བཻཌཱུརྻའི་མདངས་ལྡན་འཆི་མེད་ལྷ༔ དུག་གསུམ་ནད་སེལ་པད་འབྱུང་སྨན་པའི་མཆོག༔ རྣམ་རྒྱལ་ཕྱག་མཚན་སྐྱེ་འགྲོའི་ཚ་གདུང་སེལ༔ ཨོ་རྒྱན་སྨན་ལྷའི་དཀྱིལ་འཁོར་བཀྲ་ཤིས་ཤོག༔ ཅེས་པས་མེ་ཏོག་འཐོར༔ སྨན་མཆོག་བསྒྲུབས་པའི་ཡུལ་གྲུ་བཀྲ་ཤིས་ཤིང་༔ ནད་མུག་འཁྲུག་རྩོད་འགལ་རྐྱེན་བར་ཆད་ཞི༔
དུས་མིན་འཆི་བའི་འཇིགས་པ་མི་འབྱུང་ཞིང་༔ བཀྲ་ཤིས་ཡར་ཟླའི་ངོ་བཞིན་འཕེལ་བར་འགྱུར༔ སྐལ་ལྡན་ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོ་ཡིས་ས་ཁྱི་ལོར་བསམ་ཡས་མཆིམས་ཕུའི་དགེའུ་གོང་ནས་གདན་དྲངས་ཤིང༌། ལྕགས་ཕག་ལོར་མདོ་ཁམས་སྲིན་མོའི་མེ་བཙའ་ཟངས་བཙན་རྡོ་རྗེ་འབར་བའི་ཉེ་ཆར་དགེ་བསྙེན་རིན་ཆེན་འོད་འབར་དང་རྫོང་སྨན་ནཱ་ག་དྷེ་ཝི་དྷཱ་རའི་གནས་མཆོག་ནང་ཆེན་མང་བཀུར་བའི་རྒྱལ་རབས་ཁྲི་དམར་སྒར་ཆེན་ཨུར་འགོས་སུ་མཁའ་འགྲོ་པཉྩའི་ཡི་གེ་འདུག་པ་ལས་བོད་ཡིག་ཏུ་བསྒྱུར་བའོ།། །། ཉ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ཨོ་རྒྱན་རྡོ་རྗེ་གུར་གྱི་སྒྲུབ་ཐབས་འཇིགས་མེད་གནམ་ལྕགས་རི་བོ་བཞུགས་སོ༔ བདེ་གཤེགས་ཀུན་འདུས་བླ་མའི་ཐུགས་སྒྲུབ་ལས༔ བྱིན་རླབས་ནུས་པ་རྒྱུན་འབེབས་ཏི་ལ་ཀཿ འདི་ལ་རྣམ་པ་གསུམ་གྱིས་སྟོན་པ་ནི༔ བླ་མ་སྐུ་བཞི་སྐུ་ལྔ་རྡོ་རྗེའི་སྐུ༔ རྡོ་རྗེའི་སྐུ་ལ་གཞོམ་ཞིག་མི་མངའ་ཕྱིར༔ པད་འབྱུང་ང་ནི་རྡོ་རྗེའི་གུར་དང་ལྡན༔
རྡོ་རྗེའི་གུར་ལ་མཚན་ཉིད་གང་ལྡན་ན༔ སྲ་བ་བརྟན་པ་མི་ཆོད་མི་ཤིགས་པ༔ མི་འཇིགས་མི་གཡོ་མི་འགྱུར་མི་འགུལ་བ༔ གུར་དང་བླ་རེ་དྲྭ་བ་རྭ་བ་དང་༔ རྒྱ་གྲམ་བཞི་ལ་ཨུར་མོ་འབུབ་པའི་རྫོང་༔ རྩིབས་དང་དྲྭ་མིག་ཏོག་དང་སྲུང་འཁོར་བཅས༔ བཅོ་བརྒྱད་པོ་འདི་ང་ཉིད་རྡོ་རྗེའི་གུར༔ སྒོམ་སྒྲུབ་ཉམས་ལེན་པོ་རྣམས་རྫོང་ཆེན་ཐོབ༔ མ་འོངས་སེམས་ཅན་ང་རྒྱལ་སྤྱོད་པ་ཡིས༔ ཞེ་སྡང་ཕྲག་དོག་དུས་མཐའི་མེ་ལྟར་འབར༔
དེ་ཡི་རྐྱེན་གྱིས་མཐའ་འཁྲུགས་བོད་ཁམས་རྩོད༔ ཆོས་རྒྱལ་གདན་ཁྲི་བདུད་བློན་དམངས་ཀྱིས་འབེབས༔ དེ་ཡི་རྐྱེན་གྱི་ཕ་མཚུན་དགྲ་ལྷ་འཁྲུགས༔ སྐྱེས་ལྷ་ཡུལ་ལྷ་ཡིད་འགྱུར་དགྲ་ལ་ཕྱོགས༔ མཐའ་བཞི་རལ་ནས་དབུས་སུ་མི་གད་རྡིབ༔ དབུས་པའི་ཕ་ཚན་ལྕང་ཁའི་བྱིས་ཆུང་འདྲ༔ གློ་བའི་གྲོགས་པོས་སྙིང་གི་ཁྲག་རྩ་གཅོད༔ མཆིན་པའི་བྲན་འཁོར་མཁྲིས་པའི་ནང་ཚན་རུལ༔ ཕ་ཚོ་ཉེ་འཁོར་སེངྒེའི་ཁོག་དང་མཚུངས༔ ཕུང་ཤིག་འགོང་པོའི་སྤྲུལ་པས་ཡུལ་གྲུ་དཀྲུགས༔
དམ་ཉམས་དགེ་བཤེས་དམག་ལས་སྣ་ཐག་འདྲེན༔ འཛམ་གླིང་བདེ་སྐྱིད་སྡེ་དགོན་བནྡེས་དཀྲུགས༔ ཕ་སྡེ་བཟང་པོ་ཕུང་ཤིག་ནག་མོས་བྱེད༔ ཡུལ་གྲུའི་དམ་རྒྱ་གཉན་པ་རྐུན་མས་གཏོར༔ གོས་སུ་མི་སྡུག་ལྕགས་ཀྱི་སློག་པ་གྱོན༔ ཟས་སུ་དུག་དང་ཉེ་བའི་ལྕི་བ་ཟ༔ རྒྱན་དུ་རང་སྲོག་ཕུང་བའི་མཚོན་ཆ་ཐོགས༔ གྲོགས་སུ་དམ་ཉམས་སྡིག་ཏོ་མཁན་ལ་དགའ༔ དགོས་དུས་རང་སྲོག་མི་ཁེབ་བཙན་རྫོང་བཟོ༔ སེམས་ཅན་ཉམ་ཆུང་ཐམས་ཅད་སྡུག་ལ་གཏད༔
མ་བྱིན་ཀ་ཆ་འཕྲོག་ནས་ཆོས་བརྒྱད་བཞེངས༔ སྨོན་ལམ་ལོག་པར་འབྲེལ་བའི་དམག་དཔོན་བསྟོད༔ ཕྱག་དང་ཞེ་ས་སྡིག་སྤྱོད་རྒྱལ་པོར་འབུལ༔ གསང་སྔགས་གཉན་གྱི་དཀྱིལ་འཁོར་ཁྱད་དུ་གསོད༔ བསོད་ནམས་ཟད་པས་རང་ནོར་གཞན་གྱིས་སྤྱོད༔ རི་ཀླུང་མེད་པ་དགྲ་དང་ཆོམ་པོས་གང་༔ གོམ་གསུམ་འགྲོ་ཡང་སྐྱེལ་མ་དགོས་པའི་དུས༔ ཕྱུག་པོ་རྣམས་ཀྱི་སྲོག་རྩ་ནོར་གྱིས་གཅོད༔ མེད་པོ་རྣམས་ཀྱི་ལྟོ་རིན་སྲོག་གིས་འཇལ༔ ཡོད་མེད་གཉིས་པོ་སྡུག་གིས་བསླུ་བའི་དུས༔
མ་ཉེས་ཅོག་གེར་འདུག་ཀྱང་ཁྲིམས་ལ་བཅུག༔ སེམས་ཅན་ཐམས་ཅད་མཚོན་ཆའི་རྭ་བར་བཙུད༔ ཕལ་ཆེར་ཐམས་ཅད་མདའ་མདུང་གྲི་ཁར་འཆི༔ སྨོན་ལམ་ལོག་པ་སྡུག་འདྲེའི་ཡུལ་དུ་སྐྱེ༔ དེ་ཚེ་སེམས་ཅན་བདེ་སྐྱིད་ཟད་པ་སྟེ༔ ལྟོ་མེད་གོས་དབུལ་བསེ་རག་གྲོང་ཁྱེར་འདྲ༔ ཕྱུག་པོ་ཕལ་ཆེར་ཡི་དྭགས་གཏེར་སྲུང་བཞིན༔ སྦྲང་བུས་བསགས་པའི་སྦྲང་རྩི་གཞན་སྤྱོད་བཞིན༔ བདག་བསགས་གཞན་གྱིས་སྤྱོད་པར་མི་མཐོང་ངམ༔ སྐྱེས་པའི་ཕ་ཡུལ་འབྲོག་པའི་བསྐྱས་ཤུལ་འདྲ༔
གཏན་གྱི་མཁར་རྫོང་བཟོ་བ་བློ་རེ་འཁྲུལ༔ ཕྱི་ཆེས་སྒྲུབ་པའི་གཉེན་འདུན་ཕལ་མོ་ཆེ༔ དྲི་ཟའི་རྣམ་ཤེས་བར་དོ་འཕྲད་དང་མཚུངས༔ ཕྱི་མ་མི་སྒྲུབ་ད་ལྟའི་གཏན་དོན་གཉེར༔ བྲག་ལ་སྐས་བཙུག་ཁ་ལ་ཐལ་འདེབས་འདྲ༔ སྔ་བསགས་རྫོགས་འཇུག་ད་ལྟའི་འདོད་ཡོན་རྣམས༔ འབབ་ཆུ་ཆད་པའི་རྫིང་ཆུ་སྐམ་པ་འདྲ༔ ཁ་དཀར་གཏིང་ནག་གཡོ་སྒྱུའི་ཆོས་བྱེད་དེ༔ གསོ་སྨན་དུག་པར་ནང་དུ་འཆང་དང་མཚུངས༔ གཡང་ཁར་རྡོག་པ་འཆལ་བའི་གསོལ་འདེབས་དང་༔
རབ་ཁར་སྐྱབས་འགྲོ་བྱེད་པའི་འབྲས་བུ་དང་༔ དགྲ་དོད་མཁར་རྫོང་འདོད་པའི་བསམ་པ་དང་༔ ཤི་འཚེར་བླ་མར་འཕྲལ་དུ་དད་པ་བཞིན༔ ཤིང་རུལ་བྱེ་མར་བཙུགས་པའི་ལོ་འདབ་འདྲ༔ དེ་བས་བྱང་ཆུབ་སྙིང་པོ་སྒྲུབ་འདོད་ན༔ སྔོན་སྦྱངས་སྔ་བསགས་ད་ལྟའི་འཕྲོ་མཐའ་མཐུད༔ ཕྱི་མའི་ལས་ཀྱང་ད་ལྟའི་འབྲས་བུ་ཡིན༔ ལྷ་སྲས་རྗེ་འབངས་ཐུགས་ལ་དེ་ལྟར་བཅག༔ གནས་སྐབས་འདི་ཡང་ང་ཉིད་དྲན་པར་གྱིས༔ ད་ལྟ་དུས་དང་བསྐལ་པ་ཡར་ལྡན་ཡང་༔
མ་འོངས་བདུད་སྤྲུལ་ས་སྟེང་གཡོ་བ་འབྱུང་༔ དེ་དུས་ཁོ་བོ་དུས་དྲུག་དྲན་པར་གྱིས༔ གང་ཞིག་ལས་དང་རྐྱེན་དབང་དྲག་པོ་ཡིས༔ སྲོག་གཅོད་ཤན་པའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་རྡོ་རྗེའི་གུར་དང་ལྡན་པ་ཡིན༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ལེགས་པར་གདམས་སོ་ལྷ་སྲས་བོད་ཀྱི་རྗེ༔ དམ་ཚིག་རྣམ་གསུམ་སྙིང་གི་ཁྲག་ལྟར་སྲུངས༔
ས་མ་ཡ༔ དེ་ཡང་གུ་རུ་རྡོ་རྗེའི་གུར་ལྟར་སྒྲུབ་པ་ལ༔ སྤྲོས་བཅས་དང་སྤྲོས་མེད་དོ༔ སྤྲོས་བཅས་ལྟར་ན་རིན་ཆེན་སྣ་ལྔ་ཕྱོགས་གཅིག་ཏུ་བསྒྲིལ་བ་ལ༔ ཕྱི་ཟླུམ་པོ་གུར་གྱི་རྣམ་པ་རྨོག་གི་དབྱིབས་ཅན་ལ་རྡོ་རྗེའི་རྒྱ་གྲམ་གདུགས་ཀྱི་རྩིབས་མ་བཤིབས་པ་ལྟར་དྲྭ་མིག་ནས་རྡོ་རྗེ་གནོན་པོའི་རྩེ་མོ་ལྟེ་བ་ཕན་ཆོད་ཕྱོགས་སུ་བསྟན་པ་རྡོ་རྗེ་རྭ་གདེང་བའི་ཏོག་བཅས་ཡོད་པ༔ དེའི་དབུས་ཀྱི་ལྟེ་བ་སྲོག་ཤིང་གི་རྣམ་པ་དེ་ལ་རྡོ་རྗེ་གནམ་ལྕགས་འཁོར་ལོ་རྒྱ་ཆེ་བ་གདུགས་ལྟར་ཕུབ་པ༔ དེའི་རྩིབས་ཀྱི་བར་རྣམས་སུ་གནམ་ལྕགས་ཀྱི་ཕུར་པ་རྡོ་རྗེའི་ཡུ་བ་ཅན་བསྣོལ་ཐབས་སུ་བྱས་པ༔ ནང་གི་ཆོས་འབྱུང་གི་རྩིབས་ལ་ཧཱུྃ་གི་ཡི་གེས་མཚན་པ༔ སྲོག་ཤིང་རྡོ་རྗེ་རྒྱ་གྲམ་སུམ་ཚོམ་གྱི་རྣམ་པ་དེའི་ནང་དུ་གསང་བདག་རྡོ་རྗེ་གུ་རུའི་སྐུ་ཡོད་པ༔ ས་གཞི་རྒྱ་གྲམ་ཁོར་ཡུག་ཅན་རྡོ་རྗེའི་རྭ་དབུས་མ་ཕུར་བུས་མཚན་པ་འོག་ཏུ་རྡོ་རྗེ་ཕྱེད་པ་དབལ་ལྡན་དེ་ལ་མཚོན་ཆའི་འཁོར་ལོ་བར་དུ་དགྲ་བོའི་ལིངྒ་འོག་ན་སྤུ་གྲིའི་འཁོར་ལོ་ཡོད་པ་བར་ཐམས་ཅད་རྡོ་རྗེ་རྩང་ལྟར་ནང་དུ་གཟེངས་ཏེ་རྡོ་རྗེའི་གུར་སྒོམ་པའི་བཟོ་དབྱིབས་ཀྱི་དཔེའོ༔
ཕྱོགས་ཀྱི་རྭ་ཡི་རྩེ་རུ་རྡོ་རྗེ་རིན་པོ་ཆེ་ལངས་པ་རྡོ་རྗེ་ཁྲོ་བོ་བཞི་ཡིས་མཚན་པའི་ལྟེ་བ་རུ་ཁྲོ་བོ་རེ་རེ་སྟེ་ཞལ་ཁ་ཕྱི་ལ་གྱུ་བའོ༔ གཏུམ་པོ་གནོད་སྦྱིན་བཞི་ཡང་ཟེར༔ དེའི་བར་རྡོ་རྗེའི་དྲྭ་བ་དང་རྭ་བས་ཡོངས་སུ་བསྐོར་བ༔ ཕྱི་རོལ་ཡེ་ཤེས་ཀྱི་མེ་མཆེད་པའི་རང་བཞིན་ཅན་ནོ༔ སྤྲོས་བཅས་ཡོད་ན་རྡོ་རྗེའི་གུར་སྟེང་དུ་བཤམས༔ ས་གཞི་འོག་ཏུ་བཤམས༔ སྒྲུབ་པའི་དཀྱིལ་འཁོར་རྡོ་རྗེ་རྒྱ་གྲམ་ཕྱི་རོལ་དུ་རྡོ་རྗེའི་གུར་དང་རྭ་བ་མེ་རི་བཅས་བྲིས་པའི་ལྟེ་བར་མཉྫུའི་ཁ་རུ་ཕྱག་ན་རྡོ་རྗེའི་སྐུ་བཞག༔ ཕྱོགས་བཞིར་རྡོ་རྗེ་བཞི་བཞག༔ གནས་ཁང་ཀྱི་སྟེང་དུ་རྡོ་རྗེ་ལྔ་བཞག༔ ཁང་པ་ཡིན་ནའང་བྲི་བར་ཡང་བཤད༔
ལོགས་བཞིར་མདའ་དར་བཞི༔ ཕུར་པ་བཞི༔ མེ་ལོང་བཞི༔ རལ་གྲི་བཞི༔ ལྕགས་ཀྱི་མདའ་གཞུ་བཞི༔ སཱཙྪ་བཞིཿ ཟོར་བཞིར་ཐུན་རྫས་བཞི་བཅས་བཀྲམ༔ ནང་གི་རྡོ་རྗེའི་རྩེ་མོ་བཞི་སྒྲུབ་གཏོར་བུམ་པ་བྷནྡྷ་མེ་ལོང་དཀྱིལ་འཁོར་ཅོད་པན་གྱིས་མཚན་པ་བཅས་བཀྲམ༔ གཞན་ཡང་ཐུགས་སྒྲུབ་ཀྱི་མཆོད་པ་ཆ་ཚང་མཐའ་ནས་བཤམས༔ ཅི་ཙམ་བསྒྲུབས་ཀྱང་ཐུགས་སྒྲུབ་ཚར་རེ་དགོས༔
བཀའ་སྲུང་ཡང་དགོས༔ དེ་ལྟར་གོ་རིམ་བསྐྱེད་པའི་དཀྱིལ་འཁོར་ཆ་རུ་འགྲོ་བའི་ལག་ལེན་ནོ༔ སྤྲོས་མེད་རྡོ་རྗེའི་གུར་ཁང་ནང་དུ་རྡོ་རྗེའི་ལྟེ་བར་ཕྱག་རྡོར་རང་བསྐྱེད་པ་གུར་ཐབས་ཅི་བཞིན༔ སྤྲོས་བཅས་སྤྲོས་མེད་གང་ཟག་བློ་ལ་དཔག་ས་མ་ཡ༔ རྒྱ་རྒྱ་རྒྱ༔ དང་པོ་མཆོད་པ་བྱིན་རླབས་སྤྱི་མཐུན་ལྟར་རོ༔
ན་མོ༔ རྡོ་རྗེ་ལྟ་བུའི་ཏིང་འཛིན་ལ༔ རྡོ་རྗེ་སྐྱེ་འཆི་འཇིགས་དང་བྲལ༔ རྡོ་རྗེ་བགྲེས་རྒུད་གཞོམ་གཞིག་མེད༔
བླ་མ་ཨོ་རྒྱན་རྡོ་རྗེའི་སྐུ༔ རྡོ་རྗེ་འཛིན་ལ་སྐྱབས་སུ་མཆི༔ གཉིས་པ༔ ཨོཾ་ཧཱུྃ་བཛྲ་ཙིཏྟ་ཧཱུྃ༔ ཧཱུྃ༔ རྡོ་རྗེ་བྷྲཱུྃ་ཉིད་ཡོངས་སུ་གྱུར་པ་ལས༔ རླུང་རི་མི་ཤིགས་སྲིད་པ་རྡོ་རྗེ་ནི༔ རྒྱ་གྲམ་བསྣོལ་བ་མི་འགུལ་སྲ་བརྟན་གསལ༔ དེ་སྟེང་འབར་བ་སྤུ་གྲིའི་འཁོར་ལོ་ནི༔ གྱེན་དུ་ཁ་ཕྱོགས་བར་དུ་དགྲ་བགེགས་གསལ༔
སྟེང་ན་ཆུ་གྲིའི་འཁོར་ལོ་མཐུར་དུ་སྦུབ༔ ལྟེ་བའི་དབལ་སོ་དགྲ་བགེགས་སྙིང་ཁར་བསྣུན༔ དེ་སྟེང་ས་གཞི་རྡོ་རྗེ་རྒྱ་གྲམ་བརྡལ༔ དེ་དབུས་རྡོ་རྗེ་སུམ་ཚོམ་གཞལ་ཡས་ཁང་༔ ལྟེ་བའི་དབུས་སུ་པད་འབྱུང་གནས་གྱུར་པའི༔ གསང་བདག་མཐིང་ནག་རྡོ་རྗེ་གཏུམ་པོའི་སྐུ༔ ཞལ་གདངས་ལྗགས་འདྲིལ་སྤྱན་རྩ་གློག་ལྟར་འཁྱུགས༔ དབུ་སྐྲ་སྨ་ར་དུས་མཐའི་མེ་ལྟར་འབར༔ ཐོད་སྐམ་དབུ་རྒྱན་སྤྱི་བོར་ཁྱུང་ཆེན་ལྡིང་༔ སྐུ་ལ་མི་ཤིགས་རྡོ་རྗེའི་གོ་ཁྲབ་གསོལ༔
དུར་ཁྲོད་ཆས་རྫོགས་བདུད་དཔུང་ཟིལ་གྱིས་གནོན༔ ཕྱག་གཡས་གནམ་ལྕགས་རྡོ་རྗེའི་རྒྱ་གྲམ་ཐོགས༔ གཡོན་པས་སྡིགས་མཛུབ་རྩེ་ནས་ཐོག་རྒོད་འབེབས༔ བརྐྱང་བསྐུམ་ཞབས་ཀྱིས་སྲིད་གསུམ་ཟིལ་གྱིས་གནོན༔ ཐུགས་ཀར་གསེར་གྱི་རྡོ་རྗེའི་ལྟེ་བར་ཧཱུྃ༔ ཏིང་འཛིན་སེམས་དཔའ་ནཱ་དའི་ནང་དུ་གསལ༔ དྲག་སྔགས་ཚྭ་ཚྭ་དང་བཅས་གཡས་སུ་འཁོར༔ ཕྱི་ནང་བ་སྤུའི་བུ་གར་ཁྲོ་ཆུང་གཏམས༔ རྩིབས་ལ་རང་འདྲའི་ཁྲོ་ཚོགས་སྐར་ལྟར་འཁྲུགས༔ རང་སྲུང་སྔགས་རྣམས་བུང་བའི་དབྱངས་ལྟར་སྒྲོག༔
རབ་འཇིགས་མེ་དཔུང་མཆེད་པའི་ཀློང་དུ་གསལ༔ ཤར་ཕྱོགས་རྡོ་རྗེའི་ལྟེ་བར་ཧཱུྃ་དཀར་ལས༔ གཏུམ་པོ་རྣམ་པར་རྒྱལ་བ་སྐུ་མདོག་དཀར༔ ཕྱག་གཡས་རལ་གྲི་གཡོན་པས་ལྕགས་ཀྱུ་ཐོགས༔ ལྷོ་ཕྱོགས་རྡོ་རྗེའི་ལྟེ་བར་ཧཱུྃ་སེར་ལས༔ གཏུམ་པོ་མི་གཡོ་མགོན་པོ་སྐུ་མདོག་སེར༔ ཕྱག་གཡས་བེ་ཅོན་གཡོན་པས་བྷནྡྷ་ཐོགས༔ ནུབ་ཕྱོགས་རྡོ་རྗེའི་ལྟེ་བར་ཧཱུྃ་དམར་ལས༔ གཏུམ་པོ་དབང་ཕྱུག་སྟོབས་ཆེན་སྐུ་མདོག་དམར༔ ཕྱག་གཡས་ལྕགས་ཀྱུ་གཡོན་པས་ཞགས་དམར་ཐོགས༔
བྱང་ཕྱོགས་རྡོ་རྗེའི་ལྟེ་བར་ཧཱུྃ་སྔོན་ལས༔ གཏུམ་པོ་དབྱུག་པ་ཐོགས་པ་སྐུ་མདོག་སྔོ༔ ཕྱག་གཡས་རྡོར་དབྱུག་གཡོན་པས་དྲིལ་བུ་ཐོགས༔ ཐམས་ཅད་གཙོ་བོའི་ཆ་ལུགས་རྔམ་ཚུལ་ཅན༔ མཚོན་ཆའི་འཁོར་ལོ་ཐོགས་པ་གྲངས་མེད་འཕྲོས༔ ཐུགས་ཀར་སྲོག་ཡིག་ཐ་མར་སྔགས་ཀྱིས་བསྐོར༔ དམ་ཚིག་སེམས་དཔའ་རང་མདོག་དང་བཅས་གསལ༔ བ་སྤུའི་བུ་གར་རང་འདྲའི་ཁྲོ་བོ་ནི༔ མཚོན་ཆའི་འཁོར་ལོ་ཐོགས་པ་གྲངས་མེད་འཕྲོས༔ ཕ་རོལ་བྱད་མའི་གཡུལ་ངོ་རྡུལ་དུ་བརླག༔
ཕྱི་རོལ་མཚོན་ཆའི་དབལ་ཁ་དགྲ་ལ་འདེབས༔ ནང་དུ་རྡོ་རྗེའི་གུར་ཁང་མེ་དཔུང་འཁྲིགས༔ ཅིས་ཀྱང་མི་ཤིགས་སྲ་མཁྲེགས་རྡོ་རྗེའི་གུར༔ བསྐལ་པའི་མེ་རི་འཚུབས་པའི་ཀློང་དུ་གསལ༔ དེ་ལྟར་ཕོ་བྲང་ལྷ་བཅས་བསྐྱེད་པ་ཡིས༔ བདག་མདུན་ཐུགས་རྗེའི་འོད་ཀྱིས་འཕྲོ་འདུ་ཡིས༔ པད་འབྱུང་དྲེགས་པ་འདུལ་མཛད་སྤྱན་དྲངས་གྱུར༔ ཧཱུྃ༔ སྐུ་གསུམ་རྡོ་རྗེ་གསུམ་གྱི་དཀྱིལ་འཁོར་ལྷ༔ གསང་བདག་གཡུལ་ལས་རྒྱལ་བྱེད་ཁྲོ་བོའི་འཁོར༔
གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ མོས་པའི་བུ་ལ་ཐུགས་རྗེའི་ནུས་པས་སྐྱོབས༔ བདུད་བཞིའི་གཡུལ་ལས་རྒྱལ་བའི་དངོས་གྲུབ་སྩོལ༔ ཨོཾ་བཛྲ་ས་མཱ་ཡ་ཛཿ གསུམ་པ༔ ཧཱུྃ༔ མི་ཤིགས་སྲ་བརྟན་ཕོ་བྲང་རྡོ་རྗེའི་གུར༔ མི་འགྱུར་གནམ་ལྕགས་ཨུར་མོའི་གཟེར་གྱིས་བསྡམས༔ རྡོ་རྗེ་བསྣོལ་ཐབས་ལྟེ་དབུས་གདན་གྱི་སྟེང་༔ གཏུམ་ཆེན་རྡོ་རྗེའི་གོ་ཆ་བཞུགས་སུ་གསོལ༔
བདག་གིས་གསོལ་འདེབས་མོས་པས་གུས་ཕྱག་བགྱིད༔ འགྲོ་མགོན་བདུད་བཞི་བཅོམ་པའི་གར་ཐབས་ཅན༔ ལྷག་པའི་ལྷ་མཆོག་སྣང་སྲིད་འདུལ་ལ་བསྟོད༔ ཨོཾ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ མཆོད་པ་ནི༔ ཧཱུྃ༔ སྐུ་ལ་དགྱེས་པ་རྡོ་རྗེའི་གོ་ཁྲབ་འབུལ༔ གསུང་ལ་དགྱེས་པ་རྡོ་རྗེའི་གླུ་དབྱངས་འབུལ༔ ཐུགས་ལ་དགྱེས་པའི་རྡོ་རྗེའི་རྫོང་ཆེན་འབུལ༔
ཡོན་ཏན་དགྱེས་པ་རྡོ་རྗེའི་ཕོ་ཉ་འབུལ༔ ཕྲིན་ལས་དགྱེས་པ་རྡོ་རྗེའི་མཚོན་ཆ་འབུལ༔ དྲུག་ཅུ་རྩ་བཞིའི་དྲྭ་མིག་སྐྱོང་བའི་ཕྱིར༔ ཕྱི་མཆོད་ནང་མཆོད་གསང་མཆོད་ལྷ་མོ་འབུལ༔ ཁྱད་པར་གདུག་པའི་གཡུལ་ངོ་གཞོམ་པའི་ཕྱིར༔ དགྲ་ཤ་ཁྲག་མཆོད་འབར་བས་ཐུགས་དམ་བསྐང་༔ གསང་བདག་རྡོ་རྗེའི་གོ་ཁྲབ་ཐུགས་དམ་བསྐང་༔ ཤར་ཕྱོགས་ཁྲོ་བོ་རྣམ་རྒྱལ་ཐུགས་དམ་བསྐང་༔ ལྷོ་ཕྱོགས་ཁྲོ་བོ་མི་གཡོའི་ཐུགས་དམ་བསྐང་༔ ནུབ་ཕྱོགས་ཁྲོ་བོ་སྟོབས་ཆེན་ཐུགས་དམ་བསྐང་༔
བྱང་ཕྱོགས་ཁྲོ་བོ་དབྱུག་སྔོན་ཐུགས་དམ་བསྐང་༔ དྲྭ་མིག་སྐྱོང་མཛད་རྡོ་རྗེའི་ཕོ་ཉ་མོ༔ དྲུག་ཅུ་རྩ་བཞིའི་འཁོར་བཅས་ཐུགས་དམ་བསྐང་༔ གནམ་ལྕགས་གདུགས་ཀྱི་རྩིབས་ལ་འགྱུ་བ་ཡི༔ གདུགས་དཀར་ལྷ་མོ་ཉེར་གཅིག་ཐུགས་དམ་བསྐང་༔ འཁོར་ལོ་མཚོན་ཆའི་རྩེ་ལ་འགྱུ་བ་ཡི༔ གཞན་གྱིས་མི་ཐུབ་ཁྲོ་མོ་གདུགས་དཀར་མོ༔ མ་མོ་གཡུལ་བཟློག་མ་ཡི་ཐུགས་དམ་བསྐང་༔ གྱད་བཞིར་གཉིས་འཕྲོས་བརྒྱད་དང་སྟེང་འོག་བཅུ༔ གཙུག་ཏོར་འཁོར་ལོ་བསྒྱུར་བའི་ཐུགས་དམ་བསྐང་༔
དབལ་ལ་འཕྲོ་བ་གནོད་མཛེས་བགེགས་མཐར་བྱེད༔ གཏུམ་པོ་ལས་བྱེད་སྤྲུལ་པའི་ཐུགས་དམ་བསྐང་༔ ཐུགས་དམ་བསྐངས་ནས་མི་ཤིགས་རྡོ་རྗེ་ཡི༔ མཁའ་དང་སྲིད་པ་རྡོ་རྗེའི་དངོས་གྲུབ་སྩོལ༔ ཨོཾ་བཛྲ་ལོ་ཧ་པརྴེ་བཛྲ་ཤང་ཧ་བཛྲ་ཀོ་ཊི་བཛྲ་དྷ་ར་བྷ་ལ་བཛྲ་ཨཱ་ཡུར་དྷ་བཛྲ་མ་ཏྲི་མ་ཏྲི་ཡ་ཏྲི་ཡ་མེ་གྷ་པཱུ་ཛ་ཧོཿ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ བསྟོད་པ་ནི༔ ཧཱུྃ༔ གནམ་ལྕགས་འཁོར་ལོའི་དབུས་འགྱིངས་གར་གྱི་དབང་༔ གསང་བདག་ཚུལ་འཛིན་མ་རུངས་འཇོམས་མཛད་པ༔
གཏུམ་ཆེན་ཁྲོ་བོ་གདུག་པའི་གཡུལ་ལས་རྒྱལ༔ དཔལ་ཆེན་སྡེ་བཞིར་གླིང་བཞིས་འགྲན་ཟླ་བྲལ༔ འབར་མ་ཕོ་ཉ་མ་མོ་སྲིད་པའི་འཁོར༔ ཡེ་ཤེས་ངང་ལས་ལས་ཀྱི་ཆོ་འཕྲུལ་དུ༔ འཁོར་འདས་གཉིས་མེད་དབང་བསྒྱུར་རྡོ་རྗེའི་སྐུ༔ འགྱུར་མེད་འགགས་མེད་འཁྲུལ་མེད་མཉམ་པ་ཉིད༔ ངོ་བོ་ཡེ་ཤེས་རང་བཞིན་ལྷུན་གྱིས་གྲུབ༔ པད་འབྱུང་གཏུམ་པོའི་སྐུར་བཞེངས་བདུད་འཇོམས་པ༔ ཁྲོ་བོ་འཁོར་དང་ལས་ཀྱི་ཕོ་ཉ་མོ༔ རྡོ་རྗེ་གུར་གྱི་ལྷ་ལ་ཕྱག་འཚལ་བསྟོད༔
རྡོ་རྗེ་རྩ་བའི་སྔགས་ནི༔ ཨོཾ་བཛྲ་པཱ་ཎི་ཧཱུྃ་ཧཱུྃ༔ རྡོ་རྗེ་ཐུགས་ཀྱི་སྔགས་ནི༔ ཧཱུྃ་བཛྲ་ཕཊ྄ཿ རྡོ་རྗེ་རོལ་པའི་སྙིང་པོ་ནི༔ ཨོཾ་བཛྲ་ཙཎྜ་མ་ཧཱ་རོ་ཥ་ན་ཧཱུྃ་ཕཊཿ རྡོ་རྗེ་འགྱེད་པའི་སྙིང་པོ་ནི༔ ཨོཾ་བཛྲ་གྷརྦྷ་ཙཎྜ་ཁྲོཾ་རཾ་ག་རུ་ཊ་ཕེ་ལཾ་ཧཱུྃ་ཕཊཿ རྡོ་རྗེ་གུར་གྱི་སྙིང་པོ༔ ཨོཾ་བཛྲ་ཎི་བྷྲཱུྃ་ཙཀྲ་རཀྵ་ཧཱུྃ་ཧཱུྃ༔
རྡོ་རྗེ་མཚོན་ཐོགས་ཀྱི་སྔགས་ནི༔ ཨོཾ་བཛྲ་ཏིཀྞ་ཛྭ་ལ་རཾ་ཙྪི་ཀ་ཚནྡྷ་པྲེ་ཤ་དུཥཙ་ཊི་ཏེ་ཨ་མུ་ཀ་མ་ར་ཎ་ན་ཁརྒ་བཛྲ་ཀཱི་ལ་ཡ་རུ་ཏྲ་ཤ་ཏྲུཾ་ཚིནྡྷ་ཚིནྡྷ་བྷནྡྷ་བྷནྡྷ་ཧ་ན་ཧ་ན་ད་ཧ་ད་ཧ་པ་ཙ་པ་ཙ་མ་ཐ་མ་ཐ་དྷུ་ན་དྷུ་ན་ཀྲཀྐོ་ཤ་ཡ་རྦད་ཧུ་ར་ཧུ་ར་ནན་ནན་ཙིཏྟ་ཤ་མ་ཤ་ནི་མཱ་ར་མཱ་ར་རྦད་རྦད་བྷྱོ་བྷྱོ་ཟློག་ཟློག༔ ཅེས་གོང་འོག་གི་སྔགས་རྣམས་སྒྲུབ་རྫས་སོ་སོ་ལ་བཟླས་ཤིང་འཆང་༔ དུས་དང་རྣམ་པ་ཀུན་ཏུ་མཁོ་བའི་རིགས་དང་འཕྲལ་དུ་མཁོ་བ་རྣམས་དགོས་རིགས་དང་བསྟུན༔ རྡོ་རྗེ་རྩེ་ལྔ་ལ་ཐུགས་རྡོ་རྗེའི་སྔགས་བགྱིས་པ་གུར་དང་ཁང་པ་ལ་རྫས་གུ་གུལ་སྦྱར་ནས་འཆང་ནས་སྲུང་བའི་མཆོག་གོ༔ རྡོ་རྗེ་རྩ་བའི་སྔགས་རྡོ་རྗེ་བཞི་བསྒྲུབས་ཏེ་ཐོག་ལྕགས་ཟུང་དུ་ཕྱོགས་བཞིར་བཞག་པས་ལྷ་འདྲེ་འབུམ་ཐུབ་བོ༔ རྡོ་རྗེ་རོལ་པའི་སྔགས་ཕུར་པ་བཞི་ལ་བཟླ་ཞིང་དུག་ཤིང་གསུམ་དང་ལྷན་ཅིག་སེར་ལམ་དུ་བཞག་པས་སེར་བ་ཐུབ་བོ༔ རྡོ་རྗེ་འགྱེད་པའི་སྙིང་པོ་མདའ་གཞུ་ལ་བཟླས་ནས་ཟངས་ལྕགས་ཀྱི་ཕྱེ་མ་གླང་ཆེན་སྨྱོན་པ་ལྷན་ཅིག་རྫོང་གི་སྒོ་ལ་བཞག་པས་སྣང་སྲིད་ཀྱི་བྱད་ཁ་ཟོར་ཁ་གང་གིས་ཀྱང་མི་ཚུགས་སོ༔ རལ་གྲི་ལ་སྔགས་ནས་རྨ་བྱའི་མདངས་གྲི་ལྕགས་ཕྱེ་མ་གྲི་སྙིང་དང་ཟུང་དུ་དགྲ་ཡུལ་ལ་ཁ་བསྟན་པས་དགྲ་ལ་ཀླུ་བདུད་ཀྱི་གཏད་ཁྲམ་ཕོག་པར་འགྱུར་རོ༔ མདའ་དར་སྔགས་ནས་རིན་ཆེན་སྣ་ལྔ་དུག་ཁྲག་ཐང་ཕྲོམ་དང་ཟུང་དུ་ཁང་པའི་ཐོག་ཏུ་བཞག་པས་ཀླུ་དང་ས་བདག་གི་བྱད་གཏད་ལས་གྲོལ་ལོ༔
རྡོ་རྗེ་གུར་གྱི་སྙིང་པོ་མེ་ལོང་ལ་སྔགས་ནས་སིནྡྷུ་ར་དང་རྡོ་རྗེ་ཕ་ལམ་ཁྲབ་བྱང་མིག་དགུ་གནས་ཆེན་དགུ་ཡི་ས་རྣམས་བཅས་ཁྱིམ་དུ་འཆང་བས་གཟུགས་ཅན་གཟུགས་མེད་གང་གིས་མི་ཚུགས་པའི་སྲུང་བའི་མཆོག་གོ༔ སཱཙྪ་ལ་སྔགས་ཏེ་བླ་མ་དགུའི་དམ་རྫས་དཀྱིལ་འཁོར་དགུའི་རྡུལ་མཚོན་རི་ཆེན་དགུའི་རྩེ་ནས་བླངས་པའི་རྡོ་བཅས་སྒྲུབ་ཁང་གི་ཕྱོགས་བཞིར་བཞག་པས་སྒྲུབ་ལ་བར་ཆད་མི་འབྱུང་ངོ་༔ རྡོ་རྗེ་མཚོན་ཐོགས་ཀྱི་སྔགས་ཟོར་ལ་བཟླས༔ ཁྱད་པར་ཕུང་ཤུལ་དགུ་ནས་བླངས་པའི་ས་རྡོ་ལུང་པ་དགུ་མདོ་ནས་ལམ་ས་རི་སྣ་དགུའི་རྡོ་ནག་དང་གཞུང་གི་ཐུན་རྫས་བཅས་དགྲ་བོའི་ཕྱོགས་སུ་ཡང་ཡང་འཕངས་པས་དགྲ་བོ་རྩད་ནས་བརླག་པ་འབྱུང་ཞིང་དགྲ་བོ་ཕུང་སྟེ་མཚོན་ཆ་དང་སྒྱོགས་རྐང་འཐོར་བར་འགྱུར་རོ༔ ཁྱད་པར་ལམ་དུ་ཞུགས་སྐབས་ཐོ་རངས་དགོང་མོ་ལམ་ཕྱོགས་ལ་གཏོར་བས་དགྲ་མི་འབྱུང་ངོ་༔ ཁྱད་པར་མཚོན་ཆ་སྣ་ཚོགས་ཀྱི་མདེའུ་ལ་སྔགས་པས་གང་ལ་བཏབ་ཀྱང་བཟློག་མེད་འབྱུང་བར་འགྱུར་རོ༔ ཡང་ཕུར་པ་དང་ཐོང་སོ་ལ་སྔགས་ནས་ས་རྐོ་རྡོ་བཤིག་གི་ལས་གང་བྱས་རུང་ཕོག་ཐུག་མེད་ཀྱང་ས་སྲི་འདུལ་བར་འགྱུར་རོ༔ ཡང་སྨན་ནག་པོ་དགུ་སྦྱོར་དང་ཟུང་དུ་སྐྱེར་པའི་ཤིང་ལ་ཕུར་པ་བཞོགས་ཏེ་སྔགས་བྲིས་པས་ཆུ་རྒྱུད་ས་རྒྱུད་གངས་རྒྱུད་སོགས་ལ་བཞག་པས་ཆུ་བཟློག་པར་འགྱུར་རོ༔ ཡང་རྡོ་རྗེ་གུར་གྱི་དཔེའུ་རིས་བྲིས་ལ་ལྷ་བཀོད་བགྱིས་པ་སྔགས་བཅས་པ་ཡུལ་གྲུ་ལ་བཞུགས་པའི་ཡུལ་དེ་རུ་ཕ་རོལ་གྱི་དམག་མི་འབྱུང་ངོ་༔ གལ་སྲིད་ཆས་ཀྱང་ཟོར་ཐུན་གྱིས་བཟློག་པར་འགྱུར་རོ༔
དེ་བས་འདི་ཉིད་གུད་དུ་སྦས་ཏེ་གར་ཐོད་ས་རུ་བཀྲམ་པར་མི་བྱའོ༔ ས་མ་ཡ༔ དེ་ནས་རྡོ་རྗེ་གུར་གྱི་སྒྲུབ་པ་ཐོན་ནས་དངོས་གྲུབ་ཞུ་བ་ནི༔ རྡོ་རྗེའི་གུར་ཁང་དབང་རྫས་རིམ་པ་བཞིན་ཚར་རེ་ཞུའོ༔ ཧཱུྃ༔ མཚོ་སྐྱེས་རྡོ་རྗེ་མི་ཤིགས་གནམ་ལྕགས་གུར༔ པདྨ་འབྱུང་གནས་སྐྱེ་འཆི་བགྲེས་རྒུད་བྲལ༔ ཐུགས་མཆོག་གསང་བདག་ཕ་རོལ་གཡུལ་ལས་རྒྱལ༔ ཁྲོ་བཞི་གནས་ཉུལ་ཕྱི་ནང་བར་ཆད་སྲུངས༔ དཀྱིལ་འཁོར་ལྷ་ཚོགས་ཐུགས་དམ་དུས་ལ་བབ༔
འགྱུར་མེད་རྡོ་རྗེ་སྐུ་ཡི་དངོས་གྲུབ་སྩོལ༔ འགགས་མེད་རྡོ་རྗེ་གསུང་གི་དངོས་གྲུབ་སྩོལ༔ འཁྲུལ་མེད་རྡོ་རྗེ་ཐུགས་ཀྱི་དངོས་གྲུབ་སྩོལ༔ ཡོན་ཏན་རྡོ་རྗེ་དྲག་སྔགས་དངོས་གྲུབ་སྩོལ༔ རྡོ་རྗེ་ཕྲིན་ལས་བདུད་དཔུང་འཇོམས་པར་སྩོལ༔ གུ་རུ་གསང་བདག་གཏུམ་པོར་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ ཨོཾ་ཨཱཿཧཱུྃ་བཛྲ་གུ་རུ་ཙིཏྟ་བཛྲ་ཧཱུྃ་ཕཊཿ ཀཱ་ཡ་ཝཱཀྐ་ཙིཏྟ་བཛྲ་ས་མ་ཡ་ཨ་བྷི་ཥིཉྩ་ཧཱུྃ༔
ཞེས་དབང་བླངས༔ སྒྲུབ་རྟེན་རྣམས་ཡིག་ཆུང་ལྟར་བགྱིད༔ རྗེས་ཤེས་རྡོ་རྗེ་གསུམ་ལ་མཉམ་པར་བཞག༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ བཀའ་ཡི་རྒྱ་འདི་གནོད་སྦྱིན་གསུམ་གྱིས་སྲུངས༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
མི་ནུབ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཕོ་ཁྱིའི་ལོར་བོད་ཡུལ་རྡོ་རྗེ་གནས་མཆོག་བསམ་ཡས་མི་འགྱུར་ཆོས་ཀྱི་ཕོ་བྲང་ཆེན་པོའི་ཡང་དབེན་དམ་པའི་རྒྱ་མཁར་རྩེ་དགུའི་གོང་ཧད་པོ་རི་དུང་སེང་གནམ་མཆོང་འདྲ་བའི་རྒྱབ་རི་ལ་ཉེ་བ་མཆིམས་ཕུའི་དགེའུ་གོང་གི་ཀེའུ་ཚང་ནས་གདན་དྲངས་ཤིང་སླར་ལྕགས་མོ་ཕག་གི་ལོ་ལ་བར་ཁམས་སུ་རཀྵ་རུ་ནི་ཀོ་ཊའི་ཉེ་འདབས་གཏེར་བདག་ཀླུ་རྒྱལ་གཙུག་ན་ནོར་བུ་འབར་བའི་ལ་ཐོད་དཀར་པོའི་ཕོ་བྲང་དང་ཟུང་དུ་འབྲེལ་པ་ནང་ཆེན་བར་ཁམས་ཀྱི་རྒྱལ་པོ་ཚངས་སྨེ་ཅན་གྱི་གདན་ས་རུ་ཐིའུ་ཇི་རིན་པོ་ཆེ་དང་ཆོས་བློན་ཨ་ཤག་དཀོན་མཆོག་ཚེ་འཕེལ་བཅས་དཔོན་གཡོག་དགུ་མཛད་ནས་རྟེན་འབྲེལ་དང་བཀྲ་ཤིས་པའི་མཎྜལ་དུ་མ་ཕུལ་ནས་བསམ་པ་ལྷུན་གྲུབ་མའི་སྒྲུབ་སྐོར་ཤོག་དྲིལ་གཏན་ལ་འབེབས་པའི་སྨོན་ལམ་གྱི་བསྐུལ་མ་བཅས་སྤྲེའུ་ཟླ་བའི་ཡར་ཚེས་དགེ་བར་མཁའ་འགྲོ་བརྡའི་རི་མོ་ཉི་ཤུ་རྩ་གཅིག་མ་ནས་བོད་ཡིག་སུམ་ཅུའི་ཀ་སྡེར་བསྒྱུར་ཏེ་གཏན་ལ་ཕབ་པའོ།། །། ཏ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ དྲེགས་པ་ཟིལ་གནོན་གྱི་དམོད་པའི་སྤུ་གྲི་བདུད་དཔུང་མཐར་བྱེད་བཞུགས་སོ༔ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བར་གཅོད་བདུད་བཅོམ་གཡུལ་ལས་རབ་ཏུ་རྒྱལ༔ དྲེགས་པ་ཟིལ་གནོན་ལས་གཞིའི་ཕྱག་མཚན་འཆང་༔ མ་རུངས་བདུད་སྡེའི་ཚོགས་རྣམས་མཐར་བྱེད་པ༔ སྣང་སྲིད་དབང་བསྒྱུར་ཆེ་མཆོག་འདུས་པའི་གཙོ༔ དཔལ་ཆེན་ཕྱག་རྒྱ་ཟིལ་གནོན་ཧེ་རུ་ཀཿ
སྣང་སྲིད་དབང་བསྒྱུར་གཙོ་ལ་གུས་པས་འདུད༔ ས་མ་ཡ༔ མ་འོངས་ཡང་མཐའ་དུས་ཀྱི་སྙིགས་མ་རུ༔ དམ་སྲི་བདུད་ཀྱི་སྤྲུལ་པ་རླུང་ལྟར་འཚུབ༔ མཐའ་བཞིའི་སོ་ཁ་དབུས་སུ་རིམ་པར་འཇུག༔ བོད་ཀྱི་འདུན་མ་རྒྱལ་ཁྲིམས་འཆོལ་ཞིང་གཡེང་༔ གཙུག་ལག་ཆོས་འཁོར་དབེན་གནས་རིམ་པར་གུད༔ གསང་སྔགས་བསྟན་ལ་བདུད་སྤྲུལ་འཚེ་བས་རྒོལ༔ བོད་ཀྱི་གནས་གཞི་སྒོམ་ཁང་ཤིན་ཏུ་གོག༔ མི་རྣམས་ཉོན་མོངས་དུག་ལྔ་དཔུང་ཆེན་ཧྲག༔
སློབ་དཔོན་བཀའ་ལ་སློབ་མས་མི་ཉན་ཞིང་༔ རྗེ་ཟེར་འབངས་ཀྱིས་མི་ཉན་གྱེན་དུ་ལོག༔ ཕ་ཟེར་བུ་ཡིས་མི་ཉན་བློ་མི་མཐུན༔ ཆོས་ཁྲིམས་རྒྱལ་ཁྲིམས་ཐང་ཁྲིམས་སྔར་བས་སྟོང་༔ ཡི་དམ་ལྷ་བོར་ཐེའུ་རང་ཕུགས་སུ་མཆོད༔ མཁའ་འགྲོའི་གསང་རྒྱ་བྲལ་ནས་སྨན་མོ་སྒྲུབ༔ བསྟན་པའི་ཆོས་སྐྱོང་བོར་ནས་ཡུལ་ལྷ་འབོད༔ སྲིད་པའི་ལྷ་རབས་བསྐྱུར་ནས་ཤི་འདྲེ་བརྔན༔ དེ་ཡི་རྐྱེན་གྱིས་རང་བཞིན་འབྱུང་བ་འཁྲུགས༔ ཡི་དམ་ལྷ་ཞལ་རི་རབ་ངོས་ལ་གཟིགས༔
མཁའ་འགྲོའི་བཀའ་ཆད་མ་རྒྱུད་བདུད་དུ་འབེབས༔ ཆོས་སྐྱོང་འཁུ་བས་བསྟན་སེལ་ཕུགས་སུ་གཞུག༔ དགྲ་ལྷ་འཁུ་བས་རང་མགོ་མི་འོག་འཆོར༔ བརྟན་མ་འཁྲུགས་པས་འབྲུ་བཅུད་ཕྱུག་གཡང་ཉམས༔ ཡུལ་ལྷ་འཁྲུགས་པས་གྲེ་བོ་རླུང་ལྟར་འཚུབས༔ ས་བདག་འཁྲུགས་པས་དམར་ཡམས་ལྷོག་རྒོད་འབེབས༔ མ་མོ་འཁྲུགས་པས་ནད་མུག་མཚོན་བསྐལ་དར༔ གཟའ་དང་རྒྱལ་པོ་མ་མོ་ཀླུ་རྣམས་འཁྲུགས༔ དེ་ཚེ་སྔར་ནས་མེད་པའི་ནད་རིམས་དང་༔ མཚོན་གྱི་བསྐལ་པ་དར་ཞིང་སྣང་སྲིད་འཁྲུགས༔
སྟེང་འཁྲུགས་འོག་འཁྲུགས་ཡུལ་གྲུ་ཀུན་ཀྱང་འཁྲུགས༔ དེ་ཡི་རྐྱེན་གྱིས་སེམས་ཅན་བདེ་སྐྱིད་ཟད༔ སྦས་ཡུལ་དབེན་གནས་རོང་བཞི་མ་གཏོགས་པ༔ སྡོད་པའི་གནས་མེད་བྲོས་སའི་ཡུལ་ཡང་དཀོན༔ དཔེར་ན་དར་ཚོན་སྦུར་མས་གཡོགས་པ་འདྲ༔ ལོ་རེ་བཞིན་དུ་དཔྱིད་ཁའི་རླན་བཞིན་དུ༔ བདུད་སྤྲུལ་དམག་རྣམས་དབྱར་གཙང་ལྟ་བུར་འབྲུབ༔ མ་འོངས་བོད་འབངས་སྦལ་ཡུལ་རོང་བཞི་རུ༔ བློ་གཏད་བགྱིས་པས་གནས་སྐབས་རྐྱེན་ལས་གྲོལ༔ ཕྱི་འབྱུང་བདེ་སྡུག་དེ་ཡང་རྟེན་འབྲེལ་གནད༔
མ་ཡོལ་འགྲིགས་ན་ཆོས་སྲིད་བསྟན་གཉིས་དར༔ རིམ་པར་པད་འབྱུང་ང་ལ་གསོལ་བ་ཐོབ༔ ཡི་དམ་མཁའ་འགྲོ་ཆོས་སྐྱོང་དཔང་དུ་ཚུགས༔ གཞི་བདག་སྡེ་བརྒྱད་རྣམས་ལ་བཀའ་བསྒོ་འབོག༔ རིགས་ལྡན་གྲོགས་བཅས་རྟེན་འབྲེལ་མ་འཆོལ་གནད༔ དུས་ཚོད་ལུང་བསྟན་གོང་འོག་རྣམ་གསུམ་བསྟུན༔ ངེས་པར་དགོས་ཕྱིར་ཐེ་ཚོམ་བོར་ལ་སྒྲུབས༔ དེ་ཡི་ཆ་རྐྱེན་གནས་ཆེན་བགྲོད་པ་དང་༔ ལྷ་སྲིན་གཞི་བདག་འཁུ་སོགས་བར་ཆོད་རིགས༔ ཟིལ་གནོན་ཕྱག་བརྒྱ་བཞི་ཡིས་མཐར་བྱེད་པ༔
ཨོ་རྒྱན་དྲེགས་པ་ཟིལ་གནོན་སྒྲུབ་ཐབས་ཏེ༔ ཁོ་མོ་མཚོ་རྒྱལ་བདག་གིས་ཡི་གེར་བཏབ༔ མ་འོངས་ལས་ཅན་འཕྲང་ལས་བགྲོད་པའི་ཚེ༔ ཙཽ་ར་རྒོལ་བ་འཇོམས་པའི་གཉེན་པོ་རུ༔ གསང་རྒྱ་རིན་ཆེན་འབར་བའི་སྒྲོམ་དུ་སྦས༔ སྐལ་ལྡན་ཐུགས་ཀྱི་སྲས་དང་འཕྲད་པར་ཤོག༔
ས་མ་ཡ༔ དེ་ཡང་ལམ་འཕྲང་འཇིགས་ཤིང་སྐྱི་གཡའ་བའི་གནས་དང་ཡུལ༔ ཁྱད་པར་སྦས་ཡུལ་འགྲིམས་པ༔ ལྷ་འདྲེ་དྲག་པོ་གནས་སའི་ས་རུ་བགྲོད་དགོས་པ༔
གང་ཞིག་ཕ་རོལ་གཡུལ་ངོ་ཇག་ཆོམ་སོགས་མི་མཐུན་པའི་རྒོལ་བ་རྩོམ་པའི་རིགས་ཐམས་ཅད་ཟིལ་གྱིས་གནོན་ཅིང་ཕྲིན་ལས་བཞི་ཡི་སྒོ་ནས་ཚར་གཅོད་པར་བྱ་བའི་གདམས་པའི་ཐབས་ལ་བརྟེན་ནས་དཀྱིལ་འཁོར་སྒྲུབ་པའི་ལས་རིམ་མན་ངག་ལེའུའི་དོན་ཚན་ལས༔ ཁྲིགས་ཆགས་ཀྱི་གོ་རིམ་ནི༔ ཐོག་མར་ཕྲིན་ལས་བྱང་བུའི་རྣམ་པར་འཇུག་པ་སྟེ༔ བྲག་རི་གནམ་ལྕགས་གཟེངས་པ་ལྟ་བུའི་གནས༔ ཕུག་པ་བྱང་དུ་ཁ་བསྟན་པ༔ མདུན་དུ་ཆུ་གྲུ་གསུམ་བསྣོལ་མར་འབབ་པ༔ སྲིན་པོ་གྲལ་དུ་བསྒྲིགས་པ་འདྲ་བའི་གནས་སུ༔ སྟེགས་བུ་མཐིང་ནག་ཆོས་འབྱུང་བསྣོལ་མ༔ ཕྱི་རོལ་ཕྱག་མཚན་དྲྭ་བས་བསྐོར་བ༔ བར་དུ་གང་དགོས་པའི་གཟུགས་འགྲོས་མི་སོགས་ལིངྒའི་རྣམ་པར་བཀོད༔
དེ་ཡི་ཕྱི་རོལ་རྡོ་རྭ་མེ་རི་བཅས་རས་བྲིས་ལ་འཁོད་པར་བྱ༔ དེ་ནས་རྟེན་པའི་ཕྱག་མཚན་མཁར་ཕུར་རྩེ་གསུམ༔ སྒྲུབ་པའི་ཕྱག་མཚན་གནམ་ལྕགས་ཕུར་པ༔ སྲུང་སྐྱོབ་ཕྱག་མཚན་སེང་ལྡེང་ཕུར་པ་སྟེ༔ ལྕགས་ཀྱི་ཕུར་པ་ལྔ༔ སེང་ལྡེང་གི་ཕུར་པ་བཅུ༔ ཁྲོ་བོ་བཞི་ཡི་ཕྱག་མཚན་བཅས་སྒྲུབ་པའི་རྟེན་དུ་བཞག༔ ཕུར་པ་དེ་རྣམས་ཀྱི་ཁོང་སེང་དུ་ཁྲོ་བཅུའི་སྔགས་དང་ལས་བཞི་ཡི་སྔགས་རྣམས་གཞུག༔ སྒྲུབ་ཐབས་ཐམས་ཅད་ཀྱི་ནང་དུ་དྲག་པོའི་བླ་འཁོར་དར་མཐིང་ནག་གིས་དྲིལ་བར་བཞག༔ སླར་སྒྲུབ་པ་གྲོལ་པའི་སྐབས་གྲི་ལྕགས་ཀྱི་གྭའུའི་ནང་དུ་འཆང་༔
སྒྲུབ་རྫས་རྣམས་རྩ་སྔགས་ཀྱིས་བསྙེན་ཅིང་རབ་གནས་བྱ༔ གཞན་ཡང་བུམ་པ་བྷནྡྷ་མེ་ལོང་སོགས་དང་༔ མཆོད་པའི་རྫས་ཐམས་ཅད་སྤྱི་མཐུན་བྱའོ༔ ས་མ་ཡ༔ བླ་འཁོར་ནི༔ དང་པོ་ལྟེ་བར་ཆོས་འབྱུང་བསྣོལ་མ་བྱ༔ ལྟེ་བར་ རྩིབས་སྟེང་མ་གསུམ་ལ༔ ༔ རྩིབས་འོག་མ་གསུམ་ལ༔ མུ་ཁྱུད་ལ༔ ཨོྃ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ
ཨ་ཧཱུྃ༔ བཛྲ་ཧཱུྃ༔ རཀྴ་ཧཱུྃ༔ ཡཀྴ་ཧཱུྃ༔ བདག་འཆང་བ་པོ་ལ་ཕ་རོལ་གྱི་དགྲ་དང་ཇག་ཆོམ་མི་རྒོད་སྟག་གཟིག་དོམ་དྲེད་དུག་སྦྲུལ་གཅན་སྤྱང་དུར་ཕག་སོགས་དང་ལྷ་འདྲེ་མི་གསུམ་གང་གིས་ཀྱང་མི་ཚུགས་པར་སྲུངས་ཤིག༔ ཨོྃ་ཀ་ཊ་ཀ་ཊ་ཙཀྲ་རཀྵ༔ ཕྱི་རོལ་རྩིབས་བཞི་རུ༔ ཨོྃ་བཛྲ་བི་ཛ་ཡ་ཙཎྜ་ཀཱི་ལ་ཡ་ཧཱུྃ་ཕཊ྄ཿ ཨོྃ་བཛྲ་ཡ་མཱནྟ་ཀ་ཀཱི་ལ་ཡ་ཧཱུྃ་ཕཊ྄ཿ ཨོྃ་བཛྲ་ཀྲོ་ཏ་ཧྱ་གྷྲྀ་ཝ་ཀཱི་ལ་ཡ་ཧཱུྃ་ཕཊ྄ཿ
ཨོྃ་བཛྲ་ནཱི་ལ་དཎྜ་ཀཱི་ལ་ཡ་ཧཱུྃ་ཕཊ྄ཿ རྩིབས་མཆན་ལ༔ ཨོྃ་བཛྲ་ཧྱ་གྷྲྀ་ཝ་དཱར་པ་ཨ་བྷི་བྷུ་ཡ་ཧཱུྃ་ཕཊ྄ཿ ཨོྃ་རཏྣ་གྷྲྀ་ཝ་དཱར་པ་ཨ་བྷི་བྷུ་ཡ་ཧཱུྃ་ཕཊ྄ཿ ཨོྃ་པདྨ་གྷྲྀ་ཝ་དཱར་པ་ཨ་བྷི་བྷུ་ཡ་ཧཱུྃ་ཕཊ྄ཿ ཨོྃ་ཀརྨ་གྷྲྀ་ཝ་དཱར་པ་ཨ་བྷི་བྷུ་ཡ་ཧཱུྃ་ཕཊ྄ཿ ཕྱི་རོལ་མུ་ཁྱུད་ལ༔ ཨོྃ་བཛྲ་ཤྲཱི་ཧེ་རུ་ཀ་ཀྲོ་ཏི་ཙཎྜ་ཙཎྜ་མ་ཧཱ་བྷ་ལེ་བཛྲ་ཀཱི་ལི་ཀཱི་ལ་ཡཱ་སརྦ་བིགྷྣཱན་བཾ་ཧཱུྃ་ཕཊ྄ཿ ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཕཊ྄ཿ བདག་འཆང་བ་པོ་ལ་ལྷ་སྲིན་སྡེ་བརྒྱད་ལྷ་འདྲེ་མི་གསུམ་སོགས་སྲིད་པ་གསུམ་དུ་གནས་པའི་འབྱུང་པོ་མི་དང་མི་མ་ཡིན་པ་འདབ་ཆགས་སྡེར་ཆགས་ལྟོ་འགྲོ་རྐང་མང་རྐང་བཞི་རྐང་གཅིག་སོགས་གང་གིས་ཀྱང་འཚེ་བ་དང་གནོད་པ་རྒོལ་བའི་རིགས་རྣམས་དང་ཁྱད་པར་གྲི་མཚོན་མདའ་མདུང་དུ་རུ་རྫས་སྦྱོར་རང་བཞིན་སྦྱོར་བའི་དབལ་ཁ་སོགས་གང་གིས་ཀྱང་མི་ཚུགས་པར་སྲུངས་ཤིག་བཛྲ་རཀྵ༔
ཡྃ་རྃ་ཁྃ་ལྃ་འབྱུང་བ་རླུང་མེ་ཆུ་ས་བཞི་ཡི་དགྲ་སོགས་འབྱུང་བ་ཚ་གྲང་འཐབ་པ་གནམ་ལྕགས་ཐོག་དང་འཁྱུག་སོགས་གང་གིས་ཀྱང་མི་ཚུགས་པར་སྲུངས་ཤིག་བཛྲ་ཊ་ཊ་ཊ་ཊ་ཀ་ཊ་ཧཱུྃ་ཀ་ཊ་རཀྵ་རཀྵ༔ དེའི་ཕྱི་རོལ་མུ་ཁྱུད་ལ་རྡོ་རྗེའི་ཕྲེང་བ༔ དེ་ཡི་ཕྱི་རོལ་རལ་གྲིའི་སོ་ཕྱི་རུ་བསྣོལ་བའི་དྲྭ་བ༔ དེ་ཡི་ཕྱི་རོལ་མེ་རིས་བསྐོར༔ རྫས་ནི་གསེར་དངུལ་ཟངས་ལྕགས་ཕྱེ་མ༔ རིན་པོ་ཆེ་སྣ་ཚོགས་ཀྱི་ཕྱེ་མ༔ གྲི་ལྕགས་ཀྱི་ཕྱེ་མ༔ ཕ་བང་ལོང་བུ༔ རྡོ་རྗེ་ཕ་ལམ༔ རྡོ་རྗེ་མདུང་རྩེ་གཙང་ཆེན་གྱི་བྱེ་མ༔
མཆོད་རྟེན་དགུ་ཡི་ས་སྣ༔ གནམ་ལྕགས་ཐོག་གི་ཕྱེ་མ༔ སེང་ལྡེང་སྐྱེར་པ་ཚེར་ནག་ཀནྩ་སོགས་ཚེར་མ་ཅན་དགུ་ཡི་ཕྱེ་མ༔ ནག་པོ་དགུ་སྦྱོར༔ ཁྱུང་ལྔ༔ གཅན་གཟན་མཆེ་ཅན་དགུ་ཡི་མཆེ་སྡེར་གྱི་ཕྱེ་མ༔ བྱ་ཤ་གཟན་དགུ་ཡི་སྡེར་མཆུའི་ཕྱེ་མ༔ སྦྲུལ་གྱི་སྙིང་སྡིག་པའི་རྭ་ཅོ༔ རུས་སྦལ་གྱི་རུས་པ་བཅས་ཕྱོགས་གཅིག་ཏུ་འཐག་པའི་རྫས་ཀྱིས་བྱུག་དགོས༔ དེ་ཡང་དར་ཚོན་སྣ་ལྔའི་རྒྱ་ཆིངས་སྤྲས་ལ་མི་ལྤགས་ནང་དུ་བཏུམས་ཏེ་སྐེད་པར་མི་ཡིས་མི་མཐོང་བར་འཆང་༔
མི་ལག་མི་འགྲིམ༔ ཁྱི་དང་བུད་མེད་ཞུམ་བུ་རྣམས་ཀྱིས་མི་རེག་མི་འགོམ༔ དུས་ཚེས་དགེ་བར་བརྩམ༔ ས་མ་ཡ༔ དེ་ནས་སྔོན་དུ་འགྲོ་བ་ནི༔ ན་མོ༔ དབང་དྲག་རོལ་པའི་ཆོ་འཕྲུལ་དགྱེས་པའི་གར༔ དཔལ་ཆེན་ཁྲོ་རྒྱལ་རྡོ་རྗེ་གྲོ་བོ་ལོད༔ ལྷ་སྲིན་གདུག་པ་འདུལ་ཕྱིར་སྐུར་བཞེངས་པ༔ བཅོམ་ལྡན་དྲེགས་པ་ཟིལ་གནོན་ཧེ་རུ་ཀཿ
སྡེ་བརྒྱད་ལྷ་སྲིན་འདུལ་བའི་དྲག་རྩལ་ཅན༔ མངོན་སྤྱོད་ཆེན་པོའི་དུས་ལས་མི་འདའ་ཕྱིར༔ ཕ་རོལ་གདུག་པའི་གཡུལ་ངོ་ཞི་བ་དང་༔ གཅན་འཕྲང་ལ་སོགས་མ་རུངས་འདུལ་བའི་ཕྱིར༔ ཕྱག་རྒྱ་ཟིལ་གནོན་དཀྱིལ་འཁོར་ལྷ་ཚོགས་ལ༔ རབ་གུས་གདུང་བས་གསོལ་བ་བཏབ་པའི་མོད༔ ལམ་འཕྲང་འཇིགས་པའི་ཉེར་འཚེ་མི་འབྱུང་ཞིང་༔ འགྲོ་ཀུན་གནས་ཆེན་བགྲོད་པར་སེམས་བསྐྱེད་དོ༔ ལམ་ལོག་ལམ་གོལ་འཇིགས་པ་བསྐྱབ་ཏུ་གསོལ༔ དེ་ནས་མཆོད་པ་བྱིན་གྱིས་བརླབ་པ་ནི༔
ཨོྃ་ཨཱཿཧཱུྃ༔ དཔག་མེད་ནམ་མཁའི་ཁྱོན་ལྟར་ལས༔ བླ་མེད་ཀུན་བཟང་མཆོད་པའི་སྤྲིན༔ ཕྱི་མཆོད་སྣ་ཚོགས་འདོད་ཡོན་གཏེར༔ ནང་མཆོད་སྨན་གཏོར་རཀྟ་དང་༔ གསང་མཆོད་སྦྱོར་སྒྲོལ་དབང་པོ་ལྔ༔ བློ་ཡིས་བླངས་ཏེ་དམིགས་པའི་ཚོགས༔ རྒྱལ་བ་མཉེས་པའི་རྫས་སུ་གྱུར༔ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཨོྃ་ཨཱཿཧཱུྃ༔
དེ་ནས་ལྷ་བསྐྱེད་པ་ནི༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ ཧཱུྃ༔ ཨེ་ལས་གནམ་ལྕགས་གཞལ་ཡས་ཁང་༔ གྲུ་བཞི་སྒོ་བཞི་རྒྱན་དང་ལྡན༔ རྡོ་རྭ་དུར་ཁྲོད་མེ་རིས་བསྐོར༔ ཕྱི་ནང་དམར་ཆེན་རླབས་སུ་འཁྱིལ༔ དེ་དབུས་པད་ཉི་རོ་ཡི་སྟེང་༔ ཧཱུྃ་ལས་དཔལ་ཆེན་ཧེ་རུ་ཀཿ དམར་ནག་གཏུམ་ཆེན་གཡུལ་ལས་རྒྱལ༔
དྲེགས་པ་ཀུན་འདུལ་ཧེ་རུ་ཀཿ ཨམ་གཙིགས་ཁྲོ་གཉེར་སྤྱན་རྩ་འཁྲུགས༔ དབུ་ལ་བདུད་འདུལ་སྔགས་ཞྭ་གསོལ༔ ཕྱག་གཡས་རྩེ་གསུམ་ཀླད་ལ་བསྐོར༔ གཡོན་པས་སེང་ལྡེང་ཕུར་པ་བསྒྲིལ༔ སྐུ་ལ་དར་ནག་བེར་ཆེན་གསོལ༔ དུག་སྦྲུལ་ནག་པོའི་སྐུ་རགས་བཅིངས༔ སྐེད་པར་གནམ་ལྕགས་ཕུར་བུ་འཆང་༔ ཟུང་འཇུག་དུར་ཁྲོད་ཆས་དང་ལྡན༔ ཞབས་གཉིས་ཟིལ་གནོན་གར་སྟབས་ཅན༔
ཁྲག་འཐུང་མངོན་སྤྱོད་ཚུལ་དུ་གསལ༔ ཧཱུྃ༔ ཤར་དུ་འགུགས་བྱེད་ཁྲོ་བོ་དཀར༔ རྣམ་རྒྱལ་བིང་དང་ལྕགས་ཀྱུ་ཐོགས༔ ལྷོ་རུ་འཆིང་བྱེད་ཁྲོ་བོ་སེར༔ གཤིན་རྗེ་ཁ་ཊྭཱཾ་ཞགས་པ་འཛིན༔ ནུབ་ཏུ་སྡོམ་བྱེད་ཁྲོ་བོ་དམར༔ རྟ་མགྲིན་དབྱུག་པ་ལྕགས་སྒྲོག་བསྣམས༔ བྱང་དུ་མྱོས་བྱེད་ཁྲོ་བོ་མཐིང་༔ དབྱུག་སྔོན་དགྲ་སཏྭ་དྲིལ་བུ་ཐོགས༔
ཀུན་ཀྱང་དུར་ཁྲོད་ཆས་བརྒྱད་རྫོགས༔ གཏུམ་རྔམ་བཞད་གཤེ་ཁྲོ་གར་བསྒྱུར༔ ཁམས་གསུམ་དབང་སྡུད་སྲིད་གསུམ་སྒྲོལ༔ དྲེགས་པ་ཀུན་འདུལ་ལྷ་ཚོགས་རྣམས༔ ཡེ་ཤེས་མེ་དཔུང་ཀློང་དུ་གསལ༔ ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔ དེ་ལྟར་གསལ་བའི་གནས་གསུམ་ལས་འོད་ཟེར་འཕྲོས་པས་དཔལ་ཆེན་ཕྱག་རྒྱ་ཟིལ་གནོན་གྱི་ལྷ་ཚོགས་རྣམས་སྐད་ཅིག་གིས་སྣང་སྲིད་ཐམས་ཅད་དྲག་པོའི་རླུང་འཇིགས་པའི་འབྲུག་སྒྲ་གནམ་ལྕགས་ཀྱི་ཐོག་དང་ཚྭ་ཚྭ་ཁོལ་བའི་ཤུགས་ལས་བྱོན་ཏེ་སྣང་སྲིད་ཐམས་ཅད་དངངས་ཤིང་འཇིགས་པའི་རང་བཞིན་ཅན་དུ་བསྒོམ༔ ཨོྃ་རྃ་རྃ་བཛྲ་ཧེ་རུ་ཀ་ཀྲོ་ཏ་ཙ་ཏུར་ཧེ་ཕཻཾ་ཕཻཾ་ཛ་ཛཿ སྤྱན་འདྲེན་ནི༔ ཧཱུྃ༔
དབྱིངས་ལས་མ་གཡོས་དཔལ་ཆེན་ཁྲོ་བོའི་རྒྱལ༔ དྲེགས་པ་ཟིལ་གནོན་འཇིགས་པའི་ཕྱག་རྒྱ་ལྡན༔ གཏུམ་གཤེ་རྔམ་དང་རྒོད་པའི་ཁྲོ་བོས་བསྐོར༔ སྣང་སྲིད་དབང་དུ་བསྡུས་ཕྱིར་གཤེགས་སུ་གསོལ༔ སྲིད་གསུམ་ཟིལ་གྱིས་གནོན་ཕྱིར་གཤེགས་སུ་གསོལ༔ སྡེ་བརྒྱད་བྲན་དུ་བཀོལ་ཕྱིར་གཤེགས་སུ་གསོལ༔ མ་མོ་ལས་ལ་མངག་ཕྱིར་གཤེགས་སུ་གསོལ༔ དམ་སྲི་འདྲེ་རྒོད་འདུལ་ཕྱིར་གཤེགས་སུ་གསོལ༔ བསྟན་དགྲ་ཆམ་ལ་དབབ་ཕྱིར་གཤེགས་སུ་གསོལ༔ སྒོས་དགྲ་ཐལ་བར་བརླག་ཕྱིར་གཤེགས་སུ་གསོལ༔
གཅན་འཕྲང་གདུག་པ་གཞོམ་ཕྱིར་གཤེགས་སུ་གསོལ༔ གཟུགས་ཅན་གཟུགས་མེད་འདུལ་ཕྱིར་གཤེགས་སུ་གསོལ༔ གདུག་པའི་གཡུལ་ངོ་བཟློག་ཕྱིར་གཤེགས་སུ་གསོལ༔ དམ་ཅན་ཕོ་ཉ་འགྱེད་ཕྱིར་གཤེགས་སུ་གསོལ༔ ཆོས་སྐྱོང་དགྲ་ལ་རྦད་ཕྱིར་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཨ་བེ་ཤ་ཡ་ཨཱཿ ཕཻཾ་ཕཻཾ་ས་མ་ཡ་སཏྭཾ༔ དེ་ནས་བཞུགས་གསོལ་ཕྱག་འཚལ་བ་ནི༔
ཧཱུྃ༔ ཉི་ཟླ་པདྨ་བམ་རོའི་སྟེང་༔ དཔལ་ཆེན་དྲེགས་པ་ཟིལ་གནོན་གྱི༔ དཀྱིལ་འཁོར་བསྐྱེད་པའི་ཁྲོ་ཚོགས་རྣམས༔ མི་གཡོ་དགྱེས་ཤིང་བརྟན་པར་བཞུགས༔ གདུག་པའི་གཡུལ་ངོ་གཞོམ་པའི་ཕྱིར༔ ཕྲིན་ལས་དྲག་པོའི་སྐུར་བསྟན་ནས༔ བརྐྱང་བསྐུམ་སྲིན་པོའི་གར་སྟབས་ཀྱིས༔ རབ་ཏུ་དྭང་བས་ཕྱག་བགྱིད་དོ༔ ཨོྃ་བཛྲ་ས་མ་ཡ་ཏིཥྛ་ལྷན༔
ཨོྃ་ན་མོ་པུ་རུ་ཤ་ཡ་ཧོཿ དེ་ནས་མཆོད་པ་ནི༔ ཧཱུྃ༔ དབང་དྲག་རྡོ་རྗེ་སྲིན་པོ་ཁྲོ་བོའི་རྒྱལ༔ འཇིགས་བྱེད་དྲེགས་པ་ཟིལ་གནོན་ལྷ་ཚོགས་ལ༔ དབང་པོའི་མེ་ཏོག་གུ་གུལ་བདུག་པའི་སྤོས༔ ཚིལ་ཆེན་མར་མེ་དམར་ཆེན་དྲི་ཆབ་གཏམས༔ འབྲུ་ནག་གྲི་ཁྲག་སྦགས་པའི་བྷ་ལིངྟ༔ སྨན་སྦྱོར་དྲག་རྫས་ངར་བཏགས་ཚོགས་གཏོར་བཅས༔ གཏུམ་ཆེན་ཕྱག་རྒྱ་ཟིལ་གནོན་ཁྲོ་བོ་བཞི༔
ཁྲག་འཐུང་མངོན་སྤྱོད་ལྷ་ལ་མཆོད་པ་འབུལ༔ སྣང་སྲིད་དྲེགས་པ་འདུལ་ཕྱིར་བཞེས་སུ་གསོལ༔ མ་རུངས་རྒོལ་བ་འཇོམས་པའི་དུས་ལ་བབ༔ ལྷ་འདྲེ་མི་གསུམ་འདུལ་བའི་དུས་ལ་བབ༔ མཐའ་བཞིའི་འདྲེ་རྒོད་འདུལ་བའི་དུས་ལ་བབ༔ གཅན་འཕྲང་གདུག་པ་སྒྲོལ་བའི་དུས་ལ་བབ༔ སྲིད་གསུམ་དབང་དུ་སྡུད་པའི་དུས་ལ་བབ༔ དུས་ལ་བབ་པོ་བཅོལ་བའི་ཕྲིན་ལས་མཛོད༔ ཨོྃ་སརྦ་པཉྩ་རཀྟ་བྷ་ལིངྟ་པཱུ་ཛ་མཱཾ་ས་གོ་རོ་ཙ་ན་བ་སུ་ཏ་ཁ་ཁ་ཁཱ་ཧི་ཁཱ་ཧྀ༔ བཛྲ་ནི་ཌཱཀྐི་ནཱི་རི་ཏི་རཾ་ཧ་ལ་རཀྟ་སོ་ས་ཀཱ་ལ་བྷ་ལིངྟ་ཤབྡ་ཤང་ཁ་དུམ་དུ་བྷི་གཎྜི་ཡེ་ཀྲོ་ཏ་ཧེ་རུ་ཀ་སརྦ་ཙ་དུར་ཁ་ཁ་ཁཱ་ཧི་ཁཱ་ཧི༔
དེ་ནས་བསྟོད་པ་བྱ་བ་ནི༔ ཧཱུྃ༔ འཇིགས་རུང་ཨེ་ལས་གྲུབ་པའི་ཕོ་བྲང་ནས༔ སྟོབས་བཅུའི་དབྱིངས་ལ་ཡེ་ཤེས་རྫོགས་པའི་ལྷ༔ དཔལ་ཆེན་དྲེགས་པ་ཟིལ་གནོན་ཧེ་རུ་ཀཿ ཁྲོས་པའི་གར་གྱིས་སྲིད་གསུམ་གནས་ནས་སྤར༔ བདུད་དཔུང་གཞོམ་ཕྱིར་སྤྱི་བོར་སྔགས་ཞྭས་བརྒྱན༔ ཁྲོ་ཆུའི་དབལ་ལྡན་མཆེ་བ་ཨམ་གཙིགས་བསྡམས༔ སྤྱན་རྩ་སྡང་མིག་སྨིན་མ་གློག་ལྟར་འཁྱུགས༔ སྙན་ནས་དྲག་པོའི་ཧཱུྃ་སྒྲ་འབྲུག་ལྟར་ལྡིར༔
ཤངས་ནས་གནམ་ལྕགས་བུ་ཡུག་ཚྭ་ཚྭ་འཐོར༔ བ་སྤུའི་དབྱིངས་ནས་ཁྲོ་བཅུའི་སྤྲུལ་པ་འགྱེད༔ ཕྱག་གཡས་སྟོང་གསུམ་སྙིལ་བའི་མཁར་ཕུར་འཕྱར༔ གཡོན་པའི་སེང་ལྡེང་ཕུར་པས་བར་ཆད་སྒྲོལ༔ གནམ་ལྕགས་ཕུར་པ་སྐེད་བཅུག་བསྟན་དགྲ་སྒྲོལ༔ དུར་ཁྲོད་ཆས་ལྡན་བདུད་བཞིའི་གཡུལ་ངོ་འཇོམས༔ རིན་ཆེན་རྒྱན་ལྡན་མ་སྲིང་དབང་དུ་སྡུད༔ དར་ནག་བེར་ཆེན་སྣང་སྲིད་དངངས་ཤིང་འདར༔ སྦྲུལ་ནག་ཆིངས་རྒྱན་ཀླུ་གཉན་ས་བདག་འདུལ༔ རྒྱ་ལྷམ་མཐིང་ནག་དམ་སྲིའི་མགོ་བོ་འགེམས༔
མེ་དཔུང་དམར་ནག་འཚུབ་ཅིང་རླུང་ནག་གཡོ༔ སྐུ་ལ་མཚོན་ཆའི་བུ་ཡུག་ཆི་ལི་ལི༔ གནམ་ལྕགས་ཐོག་ཆར་དགྲ་བགེགས་སྟེང་དུ་འབེབས༔ ཆེ་བཙན་འགྲན་ཟླ་བྲལ་བའི་དཔའ་བོ་ཆེ༔ ཡང་ལེ་ཤོད་དུ་དམར་ནག་གྲོ་བོ་ལོད༔ ཡང་ཕུར་བདེ་ཆེན་སྙིང་པོ་སྒྲུབ་པའི་ཚེ༔ བར་ཆད་བགེགས་རྣམས་རྡོ་རྗེ་ཕུར་པས་བསྒྲལ༔ ཕུར་པ་རྣམ་གསུམ་སྐུ་གསུམ་ལྷུན་གྱིས་གྲུབ༔ བལ་བོད་མཚམས་སུ་ལྷ་འདྲེའི་སྲོག་སྙིང་ཕུལ༔ དྲེགས་པའི་སྡེ་དཔོན་ཤཱནྟིཾ་གྷརྦྷ་ལ༔
རིག་འཛིན་བདག་གིས་གུས་པས་ཉེར་བསྟོད་ན༔ ས་ལམ་བར་གཅོད་ཞི་བའི་ཕྲིན་ལས་མཛོད༔ ཧཱུྃ༔ ཤར་ཕྱོགས་ཁྲོ་ཆེན་རྣམ་པར་རྒྱལ༔ འགུགས་པའི་ཕྱག་རྒྱ་ལྕགས་ཀྱུ་གདེངས༔ ཤར་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ ལྕགས་ཀྱུ་འབར་བས་སྙིང་ནས་ཟུངས༔ གཡས་པའི་བིང་གིས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔
ཤར་ཕྱོགས་དགྲ་བགེགས་འཇོམས་པའི་ལྷ༔ རྣམ་པར་རྒྱལ་ལ་བདག་བསྟོད་དོ༔ ཧཱུྃ༔ ལྷོ་ཕྱོགས་ཁྲོ་ཆེན་གཤིན་རྗེ་གཤེད༔ འཆིང་བའི་ཕྱག་རྒྱ་ཞགས་པ་འཁྱུགས༔ ལྷོ་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ ཞགས་པ་ཅན་གྱིས་མགུལ་ནས་འཆིང་༔ རྩེ་གསུམ་མཚོན་ཆས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔
ལྷོ་ཕྱོགས་དགྲ་བགེགས་འཇོམས་པའི་ལྷ༔ གཤིན་རྗེ་གཤེད་ལ་བདག་བསྟོད་དོ༔ ཧཱུྃ༔ ནུབ་ཕྱོགས་ཁྲོ་ཆེན་རྟ་མགྲིན་རྒྱལ༔ སྡོམ་པའི་ཕྱག་རྒྱ་ལྕགས་སྒྲོག་སྤྲོ༔ ནུབ་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ ལྕགས་སྒྲོག་འབར་བས་ཡན་ལག་སྡོམ༔ དབྱུག་པ་འབར་བས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔
ནུབ་ཕྱོགས་དགྲ་བགེགས་འཇོམས་པའི་ལྷ༔ རྟ་མགྲིན་རྒྱལ་པོར་བདག་བསྟོད་དོ༔ ཧཱུྃ༔ བྱང་ཕྱོགས་ཁྲོ་ཆེན་དབྱུག་པ་སྔོ༔ མྱོས་པའི་ཕྱག་རྒྱ་དྲིལ་བུ་འཁྲོལ༔ བྱང་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ དྲིལ་བུ་འབར་བས་མྱོས་སུ་ཆུག༔ དགྲ་སཏྭ་འབར་བས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔
བྱང་ཕྱོགས་དགྲ་བགེགས་འཇོམས་པའི་ལྷ༔ དབྱུག་པ་སྔོན་པོར་བདག་བསྟོད་དོ༔ ཧཱུྃ༔ དེ་ལྟར་བསྒྲུབ་པའི་དཀྱིལ་འཁོར་ལྷ༔ མངོན་སྤྱོད་ལས་ལ་བསྐུལ་བའི་ཕྱིར༔ དེང་འདིར་ཐུགས་དམ་གནད་ནས་བསྐུལ༔ ཕྲིན་ལས་རྣམ་བཞི་སྒྲུབ་པ་ལ༔ དྲག་པོའི་དཀྱིལ་འཁོར་འགྲུབ་པར་མཛོད༔ རྩ་སྔགས༔ ཨོྃ་ཨཱཿཧཱུྃ༔
ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་ཧཱུྃ༔ བཛྲ་ཧཱུྃ༔ རཀྵ་ཧཱུྃ༔ ཡཀྵ་ཧཱུྃ༔ ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ ལས་སྔགས༔ ཨོྃ་ཀྲོ་ཏ་ཨ་པ་རཱ་ཙི་ཏ་བི་ཛ་ཡ་ཡ་མཱནྟ་ཀ་ཧྱ་གྷྲྀ་ཝ་ནཱི་ལ་དཎྜ་ཀྲོ་ཏ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཅེས་པའི་སྔགས་འདི་སྒྲུབ་པའི་སྐབས་སུ་གང་འགྲུབ་འབུང་༔ མཚོན་ཕུར་སྔགས་ནི༔
ཨོྃ་ཀ་ལ་ཧེ་ཀ་ཤྲཱི་ཀྲོ་ཏ་ཀརྨ་རཾ་རཾ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ལམ་འཕྲང་གི་བར་གཅོད་བིགྷྣཱན་ཏྲིག་ནན་ཐར་ནི་ཐར་ནི་འཆིང་ཡ་མི་རྒོད་དགྲ་བོའི་བླ་སྙིང་སཏྭཾ་བྷ་ཡ་ནན་སུམ་བྷ་ནི་ཏྲིག་ཐུམ་མཱ་ར་ཡ་རྦད་རྦད༔ ཅེས་པས་སྔགས་ལས་ཕུར་རྣམས་ལ་ཡང་ཡང་བཏབ༔ གཙང་ཆེན་བྱེ་མ་སྔགས་པ་རང་འགྲོ་བའི་ཕྱོགས་སུ་གཏོར༔ ཕུར་པ་བཅུ་པོ་རྣམས་ཕྱོགས་བཅུར་གཟིར་ཞིང་༔ ཁྱད་པར་རང་ཉིད་འགྲོ་བའི་ཕྱོགས་སུ་དམིགས་པ་དྲག་པོ་བྱ༔ དམིགས་པ་ནི་རང་ཉིད་དཔལ་ཆེན་ཕྱག་རྒྱ་ཟིལ་གནོན་དུ་གསལ་བའི་ཐུགས་ཀ་ནས་ལས་ཀྱི་ཁྲོ་བོ་བཞི༔ དེ་ལས་འཁོར་སྤྲུལ་པ་དང་བཅས་པ་འཕྲོས་པས་དེ་རྣམས་ཀྱི་ལས་བཞིའི་ཕྱག་མཚན་གྱི་དམིགས་ཡུལ་ཐམས་ཅད་འགུགས་འཆིང་སྡོམ་མྱོས་ནས་མིང་ཤུལ་ཙམ་ཡང་མེད་པར་སྒོམ༔ ཡང་བྱེ་མ་དེ་ཕྱོགས་སུ་གཏོར་བས་གསེར་གྱི་མཆོད་རྟེན་དང་ལྕགས་ཀྱི་མཆོད་རྟེན་གྲངས་མེད་པར་འཕྲོས་ནས་ཁོ་ཡི་སྙིང་ཁར་མནན་ཏེ་འབྲོས་དབང་མེད་པ་ཁྲོ་ཆུ་ཞུན་ཁུ་སྤར་བ་ལྟར་གྱུར་པར་སྒོམ༔ ཡང་ཕུར་པ་གདེང་པའི་ཚེ་དེ་ལས་མཆེད་པའི་དབལ་ལྡན་གྲངས་མེད་ཀྱིས་དགྲ་བོའི་ཡུལ་ཞིང་ལམ་འཕྲང་བཅས་པ་གཏོར་ཏེ་མུན་ནག་བསྐལ་པའི་རླུང་འཚུབས་པ་ལྟར་གྱི་ནང་དུ་བཏུམས་པར་སྒོམ༔
ནུབ་མོ་གང་དུ་བསྡད་པའི་ས་རུ་ལྕགས་ཕུར་ཐམས་ཅད་ཕྱོགས་སུ་གཟུགས༔ སེང་ལྡེང་ཕུར་པ་དེ་ཁྲོ་བོ་ཧཱུྃ་ཀཱ་ར་བསྐྱེད་དེ་སྔས་ཁར་གཟུགས༔
ཧཱུྃ་ཀཱ་ར་ཧཱུྃ་ཀཱ་ར་བཛྲ་ཀཱི་ལི་ཀཱི་ལ་ཡ་སིངྒྲ་ཝ་རི་སྒྲྀ་བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག་ནྲྀ་བྷྲཱུྃ་བཛྲ་རཀྵ་རཀྵ་ཡེ་སྭཱ་ཧཱ༔ ཞེས་སྔགས་ཤིང་གཟུགས་པར་བྱའོ༔ སྲུང་འཁོར་སྤྱི་འགྲོ་སྒོམ་མཁར་ཕུར་གཡས་སུ་གཟུགས༔ ཕ་རོལ་དགྲ་བགེགས་ཚར་བཅད་པར་བསམ༔ ལས་ཕུར་གཡོན་དུ་གཟུགས༔ བདུད་དང་དམ་སྲི་ཐམས་ཅད་ཕུར་པ་དེ་མཐོང་བའི་མོད་ལ་སྦུར་མ་མེས་ཁྱེར་གྱི་རྣམ་པས་ཐུལ་གྱིས་བསྲེགས་ཤིང་ཚར་བཅད་པར་བསམ༔ ཕྱག་མཚན་བཞི་ལྡན་གྱི་གཅན་འཕྲང་པ་དང་ཨ་ར་ཆོམ་པོ་ཐམས་ཅད་འགུགས་འཆིང་སྡོམ་པར་བསམས་ལ་ཕྱག་མཚན་མདུན་དུ་བཞག༔ ལམ་འཕྲང་སོགས་གནས་སུ་བགྲོད་ཚེ་དུར་ཁྲོད་ཆས་བརྒྱད་སྔགས་ཆས་བཅས་འཆང་བའི་གནད་ཡིན༔
གཡས་ཟུར་འཚམས་པ་ཞིག་ཏུ་ལྷ་མོ་འོད་ཟེར་ཅན་གྱི་མདའ་དར་རིག་མའི་ཆས་ཀྱང་བཞག༔ གསེར་སྐྱེམས་ལ་སོགས་རྔན་ཆས་རྣམས་འགྲིགས་པར་བྱ༔ གནས་ཞག་ཐམས་ཅད་དུ་དཀར་ཕྱོགས་ལ་གསེར་སྐྱེམས༔ ནག་ཕྱོགས་ལ་དམར་གཏོར་ཕུལ༔ ལམ་གྱི་བར་གཅོད་ལ་ཟོར་ཆུང་རེ་འཕང་ཞིང་བསྒྲལ་དམིགས་ཀྱང་བྱ༔ དེ་ཡི་ཟོར་བསྐུལ་ནི༔ ཧཱུྃ༔ བཞེངས་ཤིག་དྲག་པོའི་ཕྲིན་ལས་དུས་ལ་བབ༔ དཔལ་ཆེན་དྲེགས་པ་ཟིལ་གནོན་འཁོར་བཅས་ཀྱིས༔ བདུད་རྩི་ཤ་ཁྲག་བྷ་ལིང་འདི་བཞེས་ལ༔
དེང་འདིར་མངོན་སྤྱོད་ཆེན་པོའི་དུས་ལ་བབ༔ དགྲ་བགེགས་བྱད་མ་གདུག་པའི་གཡུལ་ཆེན་དང་༔ གཅན་འཕྲང་འཚེ་བས་མི་དང་མི་མ་ཡིན༔ བསྒྲལ་བའི་ཞིང་དུ་བཀོད་པའི་འདི་ཉིད་ཀྱི༔ བླ་ཚེ་རྣམ་ཤེས་སྲོག་དབུགས་དབང་ཐང་བཅས༔ རྣམ་པར་རྒྱལ་བའི་ལྕགས་ཀྱུས་སྙིང་ནས་ཟུངས༔ གཤིན་རྗེ་གཤེད་པོའི་ཞགས་པས་མགུལ་དུ་ཆིངས༔ རྟ་མགྲིན་རྒྱལ་པོའི་ལྕགས་སྒྲོག་འབར་བས་སྡོམས༔ དབྱུག་པ་སྔོན་པོའི་དྲིལ་བུས་མྱོས་པར་གྱིས༔ འགུགས་འཆིང་བསྡམས་ནས་མྱོས་ཤིང་རེང་དུ་ཆུག༔
ཁྲོ་རྒྱལ་མངོན་སྤྱོད་ཆེན་པོའི་དུས་ལ་བབ༔ བྱད་མ་དགྲ་བགེགས་མི་རབས་བདུན་རྒྱུད་དང་༔ གཅན་འཕྲང་གདུག་པ་སྡང་བ་བྱད་མའི་ཚོགས༔ འབར་བའི་མཚོན་ཆ་དུ་མའི་ཆར་ཕབ་སྟེ༔ ལྷག་མ་མིང་དང་རྗེས་ཤུལ་མེད་པར་མཛོད༔ ཨོྃ་བཛྲ་ཏྲག་རཀྴ་ཁ་ལ་ཡ་ཧེ་ཐུན་ནན་རྦད་བྱད་མ་གནོད་བྱེད་ཐམས་ཅད་བྷྱོ་བྷྱོ་ཟློག་ཟློག༔ ཨ་ཡ་མ་དུ་རུ་ཙ་ཤ་ན་མཱ་ར་ཡ་བྷྱོ་བྷྱོ་བཟློག་བཟློག་བྱད་མ་ནྲྀ་ཏྲི་མཱ་ར་ཡ་རྦད་རྦད་ཟློག་ཟློག༔ ཅེས་པས་ཟོར་དེ་གནམ་ལྕགས་ཐོག་གི་སྒྱོགས་ཆེན་གླིང་བཞི་འཇོམས་ནུས་པ་ཞིག་ཏུ་གྱུར་ནས་བྱད་མ་གང་ཡིན་གྱི་སྟེང་དུ་ཕོག་པས་བསྐལ་པས་བསྡུས་པའི་རླུང་གཡོས་པ་ལྟར་གྱུར་ནས་མིང་ཤུལ་ཙམ་ཡང་མེད་པར་ས་གཞི་ཡང་རྡུལ་ལྟར་ཉིལ་བར་སྒོམ༔ གཞན་ཡང་དཀར་གཏོར་གསེར་སྐྱེམས་སོགས་སོ་སོར་ཟུར་དུ་གསལ་བ་ལྟར་བྱ༔ ས་མ་ཡ༔
དངོས་གྲུབ་འགུགས་སྟིམ་རྣམས་སྤྱི་ནས་བླང་༔ བསྔོ་སྨོན་ཡང་བདེ་གཤེགས་ཀུན་འདུས་ལྟར་རམ༔ ལས་ཕྲན་གཞན་ནས་བླངས་པས་མཐུས༔ ས་མ་ཡ༔ ཨེ་མ༔ ཁོ་མོ་བདག་འདྲ་བུད་མེད་མཚོ་རྒྱལ་གྱིས༔ གུ་རུ་རྗེ་ཡི་ཞལ་ལུང་བཀའ་སྩལ་བཞིན༔ མི་བརྗེད་གསང་རྒྱ་ཤོག་སེར་ལོགས་སུ་བཀོད༔ རིན་ཆེན་ཟབ་རྒྱ་མི་མངོན་བྲག་ལ་སྦས༔ མ་འོངས་བོད་འབངས་གནས་ཆེན་བགྲོད་པའི་ཚེ༔
ལམ་འཕྲང་འཇིགས་པ་སྐྱོབ་པའི་ཆ་རྐྱེན་དུ༔ ཕྱག་རྒྱ་ཟིལ་གནོན་ཡང་སྙིང་སྒྲུབ་པ་བཞག༔ བཀའ་རྒྱ་བསྭེ་ཡི་ལྷ་མོ་མཆེད་བཞིས་སྲུངས༔ ཤནྟ་པུ་རི་གཏེར་གྱི་སྲུང་མར་རྒྱ༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
གཏད་རྒྱ༔ ཐེམ་རྒྱ༔ མི་ནུབ་རྒྱ༔ དམ་རྒྱ༔ གཉན་རྒྱ༔ སྤེལ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བོད་ཡུལ་བསམ་ཡས་མཆིམས་ཕུའི་དགཻའུ་གོང་ནས་གདན་དྲངས་ཤིང་ཆུ་མོ་གླང་ལོར་ཤོག་སེར་ནས་ལེགས་པར་ཞལ་བཤུས་སོ།། །། ཐ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ གཡུལ་བཟློག་དྲེགས་པའི་དམག་འགྱེད་ཤན་པ་སྤུ་གྲི་བཞུགས་སོ༔ བདེ་གཤེགས་ཀུན་འདུས་རྩ་བ་གསུམ་གྱི་ལྷ༔
དྲེགས་པའི་ཚོགས་རྣམས་འཇོམས་པའི་གཟི་བྱིན་ཅན༔ འབར་བའི་རྩལ་བཅུ་དགྱེས་པའི་གར་དང་བཅས༔ མ་རུངས་བདུད་སྡེའི་དཔུང་ཚོགས་མཐར་བྱེད་པ༔ མཐའ་འཁོབ་ཞེ་སྡང་གདུག་པའི་གཡུལ་ཆེན་འཇོམས༔ ཧོར་སོག་འཇིགས་པའི་དམག་གིས་མཐའ་བསྐོར་ན༔ ཆོས་འཁོར་གཉན་པོ་འཇིགས་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་ལྷ་སྲིན་སྡེ་བརྒྱད་འཁོར་དང་བཅས༔ དམག་དཔུང་ཧུར་ཐུམ་བཟློག་པར་ཐེ་ཚོམ་མེད༔ ལྷ་སྲས་རྒྱལ་པོའི་ཐུགས་ལ་དེ་ལྟར་ཆོངས༔
སྙིགས་མ་ལྔ་བདོའི་སེམས་ཅན་འདུལ་དཀའ་ཡང་༔ དྲག་སྔགས་མཚོན་ཆས་མི་ཤིགས་གང་ཡང་མེད༔ སྲིད་གསུམ་རི་རབ་རྨང་ཡང་འགྱེལ་ནུས་ན༔ སྐྱེ་འགྲོ་ཕྲ་མོ་སྒྲོལ་ལ་ལྟ་ཅི་སྨོས༔ བསད་པ་འདི་ནི་རྡོ་རྗེ་སྤུ་གྲི་ཡིན༔ བཟློག་པ་འདི་ནི་བར་སྣང་སྒྱོགས་ཆེན་ཡིན༔ སྲུང་བ་བྱ་ན་རྡོ་རྗེའི་ཁྲབ་རིང་ཡིན༔ དམོད་པ་བྱ་ན་དུག་མདའ་རྒྱུག་འགྱེལ་ཡིན༔ རྦད་པའི་དུས་སུ་ཕོ་ཉ་གློག་ཞགས་ཡིན༔ འབེབས་པའི་དུས་སུ་ཐོག་མདའ་དབལ་འགྱེད་ཡིན༔
དེ་བས་མན་ངག་འདི་ལ་བརྩོན་པ་དང་༔ མ་འོངས་དེ་དུས་ཁོ་བོ་དུས་དྲུག་སྒོམས༔ སྤྲོས་པ་ཆེན་པོའི་སྒྲུབ་པ་ལོང་མེད་པས༔ སྤྲོས་མེད་སྤྲོས་བཅས་ཅུང་ཙམ་འགྲེལ་བ་འདི༔ ཡང་སྙིང་ཡིན་པས་མེད་ཐབས་མེད་དོ་གསུངས༔ ས་མ་ཡ༔ དེ་ནས་སྒྲུབ་པའི་བཅའ་གཞི་ཕྲ་མོ་ལ༔ དུར་ཁྲོད་རོ་སོལ་དལ་བཅགས་གནམ་ལྕགས་ཐིག༔ དེ་སྟེང་དམར་ནག་གཏོར་མ་རྩང་གིས་བརྒྱན༔ བཟློག་པ་ལྷ་གྲངས་ལྟ་བུར་ཤེས་པར་བྱ༔
མདུན་དུ་གཟའ་མཆོག་གཏོར་མ་དག་ཀྱང་བཤམས༔ གཞན་ཡང་སྨན་རཀ་ཕུད་རྒོད་ལ་སོགས་བཀྲམ༔ རོལ་མོ་རྒྱན་བཀོད་སྤྱི་མཐུན་རང་གཞུང་ལྟར༔ བསད་ལས་ཐམས་ཅད་དམིགས་པ་སྔར་ལས་སྦྱར༔ སྐུ་མཁར་རི་རབ་རྩེ་བཟློག་དཔེའུ་རིས་ལྟར༔ བདག་མདུན་ཐམས་ཅད་དུས་གཅིག་རྫོགས་པའི་ཕྱིར༔ མགོ་མཇུག་ཙམ་ཞིག་བླ་སྒྲུབ་ནང་ནས་བླང་༔ དེ་བས་གསང་སྒྲུབ་འདི་ལྟར་འབད་ཅིང་འབུངས༔ ཁྱད་པར་དུག་ཤིང་སྣ་ཚོགས་ལས་བཅོས་པའི༔ དུག་ཕུར་བརྒྱ་དང་བརྒྱད་འདི་འདེབས་ཁ་ཡིན༔
དགྲ་ཕྱོགས་གང་བྱུང་སྡེ་བརྒྱད་ལས་ཟོར་འཕང་༔ ཐུན་རྒོད་ཟོར་རྫས་བཟློག་པའི་མཐའ་ནས་སྐོར༔ མདུན་དུ་ཧོྃ་ཁུང་ནང་དུ་དགྲ་ཡུལ་བསམ༔ ལིངྒ་དང་བཅས་བཀོད་པ་གྲུབ་རྗེས་སུ༔ ལག་ལེན་ཁྲིགས་ཆག་གབ་དང་འཁྲུགས་མེད་དོ༔ ས་མ་ཡ༔ རྒྱ་རྒྱ་རྒྱ༔ དེ་ནས་མཆོད་ཕྲེང་སྒྲུབ་ཁོག་ལ་སྦྱར་ནས༔ ན་མོ༔ བླ་མ་བདེར་འདུས་རྩ་གསུམ་དཀྱིལ་འཁོར་ལྷ༔
དྲག་པོ་ཐོད་ཕྲེང་གཏུམ་ཆེན་བསྒྲུབས་ནས་ནི༔ གང་ལ་གང་འདུལ་ཕྲིན་ལས་བགྱིད་པ་ཡིས༔ བདུད་དང་མུ་སྟེགས་འཇོམས་པར་དམ་བཅའོ༔ དྲེགས་འདུལ་དཀྱིལ་འཁོར་ལྷ་ལ་སྐྱབས་སུ་མཆི༔ གཉིས་པ༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བ་སུ་ཏ་བྷ་ལིངྟ་པཱུ་ཛ་ཨཱཿཧཱུྃ༔ ཧཱུྃ༔ ཐོད་པ་སྐམ་རློན་ལྕགས་ཟངས་བྷནྡྷའི་སྣོད༔
དུག་གསུམ་དགྲ་བགེགས་བསྒྲལ་བའི་ཤ་ཁྲག་དང་༔ དབང་པོ་རྣམ་ལྔ་དམར་ཆེན་གཏོར་མའི་ཚོགས༔ རི་ལྟར་སྤུངས་ཤིང་ཁོར་ཡུག་ཀུན་ལ་ཁྱབ༔ དྲག་པོའི་དཀྱིལ་འཁོར་མཉེས་པའི་རྫས་སུ་གྱུར༔ ཨོྃ་ཨཱཿཧཱུྃ༔ ལན་གསུམ་གྱིས་སྤེལ༔ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ལྷ་བསྐྱེད༔ ཧཱུྃ་ཨེ་ཡྃ་རྃ་སུྃ་ཀེཾ་བྷྲཱུྃ༔ རུ་ཏྲ་ཏི་ར་བྃ་མ་སཱུརྻ་ཙནྡྲ་ས་མ་ཡ་ཧཱུྃ་བྷྱོཿ
ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཧཱུྃ་ཧཱུྃ་ཕཊ྄་སྭཱ་ཧཱ༔ ཧཱུྃ༔ ཨེ་ལས་གྲུབ་པའི་གནམ་ལྕགས་གཞལ་ཡས་ཁང་༔ ཟུར་བཞི་ལོགས་བརྒྱད་ཁྲོ་ཆུ་ཁོལ་མའི་དབུས༔ བདུད་དགྲ་མུ་སྟེགས་བསྒྲལ་བའི་སྙིང་ཁ་རུ༔ ཧཱུྃ་ལས་བདག་ཉིད་བདུད་འཇོམས་ནག་པོའི་སྐུ༔ རྡོ་རྗེ་ཐོད་ཕྲེང་ཤཱནྟིཾ་གྷརྦྷ་ནི༔ དམོད་པའི་ལས་ཆས་དྲེགས་པ་ཡོངས་ཀྱི་གཙོ༔ སྙིང་རྗེ་ཁྲོས་པས་བདུད་བཞི་བཅོམ་པར་བྱེད༔ སྲིད་གསུམ་སྲོག་བདག་གཤིན་རྗེ་ཁྲོས་པའི་ཚུལ༔
སྐུ་མདོག་ནག་པོ་དམ་ཉམས་ཀུན་གྱི་གཤེད༔ མུ་སྟེགས་རྒོལ་བ་འཇོམས་པའི་གནོད་སྦྱིན་ཆེ༔ ཕྱག་གཡས་གནམ་ལྕགས་རྡོ་རྗེ་རྩེ་དགུའི་མཚོན༔ རྭ་ཡི་གཡས་ཟུར་གནམ་ལྕགས་འཁོར་ལོ་བསྐོར༔ གཡོན་པས་སྲོག་བདག་ཁྲོས་པའི་ལྕགས་སྡིག་ནི༔ མགོ་དགུ་ཁ་དགུ་རྭ་ནི་བཅོ་བརྒྱད་གཟེངས༔ སྡིག་པའི་ཁ་ནས་དུག་རླངས་མཚོན་ཆ་ནི༔ གནམ་ལྕགས་ལས་གྲུབ་ཕུར་བུ་ཆར་དུ་འབེབས༔ སྲིད་གསུམ་ཕྲིན་ལས་ཀུན་འདུས་གཤེགས་སུ་གསོལ༔ མུ་སྟེགས་འདུལ་མཛད་ཁྱོད་ལ་ཕྱག་འཚལ་བསྟོད༔
ཤ་ཁྲག་དམར་ཆེན་གཏོར་མ་འདི་བཞེས་ལ༔ མཐའ་བཞི་དམག་དཔུང་བཟློག་པའི་ཕྲིན་ལས་མཛོད༔ ཁམ་ནག་རལ་པ་གཟེངས་པའི་སྐྲ་གསེབ་ནས༔ སྤྲུལ་པའི་བྱ་ཁྱུང་གྲངས་མེད་ཐོག་ལྟར་འགྱེད༔ ཐོད་སྐམ་དབུ་རྒྱན་དར་ནག་པུ་རུ་རུ༔ དམར་ཟླུམ་སྤྱན་རྩ་སྡང་མིག་ཕྱོགས་བཅུར་འཁྱིལ༔ ཞལ་གདངས་ལྗགས་འདྲིལ་དགྲ་ཡུལ་ཧབ་ཀྱིས་ཟ༔ བ་སྤུའི་གསེབ་ནས་ཁྲོ་ཆུང་མཚོན་ཐོགས་འཕྲོ༔ གླང་ཀོ་ཞིང་ལྤགས་སྟག་ཤམ་མགོ་ཕྲེང་བརྗིད༔ རྡོ་རྗེའི་གོ་དང་སྤུ་གྲིའི་སྒྲོ་གཤོག་བརྒྱངས༔
ལྟེ་བར་ཆུ་སྲིན་རྔམ་ཞལ་སྦྲུལ་ཆུན་འཁྱུགས༔ སྲིད་གསུམ་ཚར་གཅོད་སྐུ་སྨད་དབལ་ཟུར་ནི༔ འདོད་ཆགས་ཞེ་སྡང་གཏི་མུག་ཚ་ངར་ལྡན༔ བྱད་མའི་ལུས་ངག་ཡིད་གསུམ་རྡུལ་དུ་བརླག༔ དགྲ་བགེགས་དམག་དཔུང་གཞོམ་ཕྱིར་གཤེགས་སུ་གསོལ༔ གདུག་པའི་གཡུལ་ངོ་འཇོམས་ལ་ཕྱག་འཚལ་བསྟོད༔ ཤ་ཁྲག་དམར་ཆེན་རྒྱ་མཚོ་འདི་བཞེས་ལ༔ ཕ་རོལ་གཡུལ་ངོ་བཟློག་པའི་ཕྲིན་ལས་མཛོད༔ ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ༔ ཨོྃ་སརྦ་དུཥྚཱཾ་ཨེ་ཛ་བྷྱོཿཧཱུྃ་ཕཊ྄ཿ
བྱད་མ་རྦོད་གཏོང་གནོད་བྱེད་དགྲ་བགེགས་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ ཤར་ཕྱོགས་རྩིབས་སྟེང་ལྷ་ཡི་དྲེགས་པ་ནི༔ ཤེལ་ཁྲབ་རྨོག་ཞུ་རལ་གྲི་རུ་མཚོན་ཐོགས༔ ལྷ་གཡག་བཞོན་ནས་ཤར་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ཤར་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ ཨ་ཡ་མ་དུ་རུ་ཙ་ཤ་ན་ཤར་ཕྱོགས་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ ལྷོ་ཕྱོགས་རྩིབས་སྟེང་གཤིན་རྗེ་དྲེགས་པ་ནི༔
མཆོང་ཁྲབ་རྨོག་ཞུ་ཁྲམ་ཤིང་རུ་མཚོན་ཐོགས༔ མ་ཧེ་བཞོན་ནས་ལྷོ་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ལྷོ་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ ཡ་མ་དུ་རུ་ཙ་ཤ་ན་ཨ་ལྷོ་ཕྱོགས་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ ནུབ་ཕྱོགས་རྩིབས་སྟེང་མ་མོ་དྲེགས་པ་ནི༔ དུང་ཁྲབ་རྨོག་ཞུ་ཕུར་པ་ནད་རྐྱལ་ཐོགས༔ གཡུ་འབྲུག་བཞོན་ནས་ནུབ་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོང་༔
ནུབ་ཕྱོགས་དགྲ་བགེགས་བཟློག་པའི་ཕྲིན་ལས་མཛོད༔ མ་དུ་རུ་ཙ་ཤ་ན་ཨ་ཡ་ནུབ་ཕྱོགས་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ བྱང་ཕྱོགས་རྩིབས་སྟེང་བདུད་ཀྱི་དྲེགས་པ་ནི༔ ལྕགས་ཁྲབ་རྨོག་ཞུ་དགྲ་སཏྭ་ཞགས་པ་ཐོགས༔ བདུད་རྟ་བཞོན་ནས་བྱང་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ བྱང་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ དུ་རུ་ཙ་ཤ་ན་ཨ་ཡ་མ་བྱང་ཕྱོགས་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔
ཤར་ལྷོའི་རྩིབས་སྟེང་རྒྱལ་པོའི་དྲེགས་པ་ནི༔ བསྭེ་ཁྲབ་རྨོག་ཞུ་ཟངས་རལ་ཙིཏྟ་ཐོགས༔ སེངྒེ་བཞོན་ནས་ཤར་ལྷོའི་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ཤར་ལྷོའི་གཡུལ་ངོ་བཟློག་པའི་ཕྲིན་ལས་མཛོད༔ རུ་ཙ་ཤ་ན་ཨ་ཡ་མ་དུ་ཤར་ལྷོའི་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ ལྷོ་ནུབ་རྩིབས་སྟེང་བཙན་གྱི་དྲེགས་པ་ནི༔ ཟངས་ཁྲབ་རྨོག་ཞུ་མདའ་གཞུ་རུ་མཚོན་ཐོགས༔ མཚལ་སྟག་བཞོན་ནས་ལྷོ་ནུབ་དམག་སྣ་འདྲེན༔
སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ལྷོ་ནུབ་གཡུལ་ངོ་བཟློག་པའི་ཕྲིན་ལས་མཛོད༔ ཙ་ཤ་ན་ཨ་ཡ་མ་དུ་རུ་ལྷོ་ནུབ་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ ནུབ་བྱང་རྩིབས་སྟཻང་གནོན་སྦྱིན་དྲེགས་པ་ནི༔ གསེར་ཁྲབ་རྨོག་ཞུ་ཁ་ཊྭཱཾ་འཁོར་ལོ་ཐོགས༔ དོམ་ནག་བཞོན་ནས་ནུབ་བྱང་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ནུབ་བྱང་གཡུལ་ངོ་བཟློག་པའི་ཕྲིན་ལས་མཛོད༔ ཤ་ན་ཨ་ཡ་མ་དུ་རུ་ཙ་ནུབ་བྱང་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔
ཧཱུྃ༔ བྱང་ཤར་རྩིབས་སྟེང་ཀླུ་ཡི་དྲེགས་པ་ནི༔ གཡུ་ཁྲབ་རྨོག་ཞུ་སྦྲུལ་ཞགས་ལྕགས་པར་ཐོགས༔ ཆུ་སྲིན་བཞོན་ནས་བྱང་ཤར་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ བྱང་ཤར་གཡུལ་ངོ་བཟློག་པའི་ཕྲིན་ལས་མཛོད༔ ན་ཨ་ཡ་མ་དུ་རུ་ཙ་ཤ་བྱང་ཤར་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ སྟེང་ཕྱོགས་རྩིབས་སྟེང་གཟའ་བདུད་དྲེགས་པ་ནི༔ སྐུ་མདོག་དུད་ཁ་གནམ་ལྕགས་ཐོག་མདའ་འགྱེད༔
གློག་དམར་རྟ་བཞོན་སྟེང་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ སྟེང་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ རཱ་ཧུ་ལ་ན་ཤ་ཙ་རུ་དུ་མ་ཡ་ཨ་སྟེང་ཕྱོགས་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ འོག་ཕྱོགས་རྩིབས་སྟེང་དམུ་རྗེའི་དྲེགས་པ་ནི༔ འོབ་ཞུ་སྟག་ཐུལ་ཤང་ལང་སོག་ལེ་ཐོགས༔ དྲེད་མོང་བཞོན་ནས་འོག་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ འོག་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔
བྷྲཱུྃ་མི་ར་ཙ་ན་ཤ་ཙ་རུ་དུ་མ་ཡ་ཨ་འོག་ཕྱོགས་དགྲ་བགེགས་དམག་དཔུང་བྷྱོ་བྷྱོ་ཟློག་ཟློག༔ ཧཱུྃ༔ ཁོར་ཡུག་རྩིབས་སྟེང་ཡུལ་ལྷའི་དྲེགས་པ་ནི༔ མ་ངེས་གོ་ཁྲབ་རྨོག་ཞུ་མཚོན་ཆ་ཐོགས༔ རིགས་མཐུན་རྟ་བཞོན་ཕྱོགས་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ཕྱོགས་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ ཧྲི་ཊི་ཏ་ཧྲི་ཀེ་དུ་ཨེ་ཛ་བྷྱོ་རཱ་ཧུ་ལ་ཀི་ཀིང་ཤག་བྷྱོཿན་ཤ་ཙ་རུ་དུ་མ་ཡ་ཨ་ཕྱོགས་ཕྱོགས་དམག་དཔུང་སྟེང་དུ་བྷྱོ་བྷྱོ་ཟློག་ཟློག༔ ཅེས་གཏོར་མདོས་ནང་དུ་གཏོར་ཆུང་རེ་འབུལ༔ མཆོད་པ་དམར་ཆེན་གཏོར་ཞིང་༔
ཧཱུྃ༔ སྲིད་གསུམ་གཡུལ་བཟློག་དྲག་སྔགས་འདུས་པའི་ལྷ༔ དཔལ་ཆེན་ཁྲོ་རྒྱལ་དྲེགས་པ་འཁོར་བཅས་ལ༔ དུག་གསུམ་དགྲ་བགེགས་བསྒྲལ་བའི་ཤ་ཁྲག་འབུལ༔ ཕྱི་ནང་མཆོད་སྤྲིན་དུར་ཁྲོད་བཀོད་པའི་ཁྱོན༔ ཤ་ཡི་རི་བོ་ཁྲག་གི་རྒྱ་མཚོ་བཅས༔ དབང་པོ་ཞལ་ཟས་ཁོར་ཡུག་ཁེངས་པའི་ཚོགས༔ ཕ་རོལ་གཡུལ་ངོ་ཁམས་ལ་དམིགས་ནས་སུ༔ དྲེགས་པའི་སྡེ་དཔོན་ཚོགས་ལ་འབུལ་ལགས་ན༔ བསྟན་པའི་རུ་ཏྲ་གཞོམ་ཕྱིར་བཞེས་སུ་གསོལ༔
དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནེ་ཝི་དྱཻ་ཤབྡ་ཨཱཿཧཱུྃ༔ སྔགས་བསྟོད་ནི༔ ཧཱུྃ༔ ལྷག་པའི་ལྷ་མཆོག་གཏུམ་ཆེན་གཡུལ་ལས་རྒྱལ༔ འཇིགས་བྱེད་རྡོ་རྗེ་ཁྲོ་བོ་དབལ་གཤམ་ཅན༔ སྐུ་ལས་སྤྲོས་པའི་ཁྲོ་ཚོགས་སྤྲིན་ལྟར་གཏིབས༔ ཤ་ཁྲག་སྲོག་ལ་དབང་བའི་དྲེགས་པས་བསྐོར༔ སྡེ་བརྒྱད་དམག་དཔོན་གཟའ་མཆོག་རཱ་ཧུ་ལ༔ ཕྱི་ནང་གསང་བའི་ལྷ་སྲིན་སྡེ་བརྒྱད་བཅས༔ རྣལ་འབྱོར་བདག་གིས་མཆོད་ཅིང་བསྟོད་ནས་སུ༔
བསྐུལ་ཞིང་རྦད་པའི་ཕྲིན་ལས་བཅོལ་བའི་ཚེ༔ ཐུགས་དམ་དུས་ལས་མ་འདའ་དམ་ཚིག་ཅན༔ བདག་གིས་བླ་མེད་བྱང་ཆུབ་སྒྲུབ་པ་ལ༔ བདུད་དང་འགོང་པོས་བྱད་དུ་མ་སྟེར་ནས༔ ཕྱོགས་ཀྱི་དགྲ་སྡང་ནང་གི་ཡུལ་གྲུ་བཅོམ༔ དཀོན་མཆོག་གཉན་ལ་ཉེར་འཚེའི་དགྲ་དར་བས༔ ལྷ་ཚོགས་དམ་ཅན་རྒྱ་མཚོ་དཔུང་ལ་བཞེངས༔ ཕ་རོལ་རྒོལ་བ་འཇོམས་པའི་ཕྲིན་ལས་མཛོད༔ དེ་ཡི་ཐུགས་དམ་གཉན་པོ་དུས་འདིར་བསྐུལ༔ དགྲ་ཤ་ཁྲག་གི་མཆོད་པ་འདི་བཞེས་ལ༔
ཧོར་སོག་འཇིགས་པའི་དམག་དཔུང་བཟློག་ཏུ་གསོལ༔ བསྐྱེད་རྫོགས་སྔགས་བཟླས་མངོན་སྤྱོད་འགྲུབ་པར་ཤོག༔ ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨོྃ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཨོྃ་ཧྲཱིཿརཱ་ཧུ་ལ་ཀི་ཀང་ཧྲིཿཤག་རུ་རཱཾ་ནཱ་ག་བྷྲཱུྃ་མི་ཧྲི་ཊི་ཏ་ཧྲིཿཀེ་དུ་ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ
ཅེས་རྒྱུན་སྔགས་སོ༔ ཐུན་སྔགས་བསད་སྔགས་ཟློག་སྔགས་ཐམས་ཅད་གཅིག་ཏུ་བསྒྲིལ་བ་ནི༔ ཨོྃ་ཧེ་མ་ཊ་མ་ཊ་ད་ཧ་ད་ཧ་ཚིནྡྷ་ཚིནྡྷ་བྷནྡྷ་བྷནྡྷ་བྱད་མ་ཎི་ཏྲི་མ་ར་མ་ར་པ་ཙ་པ་ཙ་ཧ་ན་ཧ་ན་ཧུ་ལུ་ཧུ་ལུ་དགྲ་བོ་བྱད་མ་ལྷ་སྲུང་དང་བཅས་པ་ནྲྀ་ཏྲི་ཤ་ཏྲུཾ་ཏྲིག་ཐུམ་སྤུར་ཐུམ་ཧུར་ཐུམ་ཙིཏྟ་འགས་འགས་ཡ་ཡ་བྷྱོ་བྷྱོ་བཟློག་བཟློག་ནན་ནན་རྦད་རྦད༔ ཅེས་ཐུན་སྔགས་རྣམས་ལིངྒ་ལ་སྤྱི་ཡི་འགུགས་གཞུག་བྱས་ནས་སྔགས་སྦྲགས་ཏེ་ཐུན་གྱིས་བྲབ་སྐབས་སུ་བཏུབ་ཅིང་སྡེ་བརྒྱད་བསྐུལ་ནས་འབུལ༔ བསྙེན་པ་ལས་སྦྱོར་གནས་སྐབས་དུས་དང་བསྟུན༔
ཁྱད་པར་སྒྲུབ་སྔགས་དུག་ཕུར་ཤིང་ལ་བཏབ་ཐུན་སྔགས་རྣམས་ཐུན་རྡོ་དག་ལ་སྔགས༔ སྐབས་སུ་ཐམས་ཅད་ཟུང་འཇུག་སྔགས་རིང་བྱ༔ ཕྱོགས་ཕྱོགས་དགྲ་བོའི་སྟེང་དུ་ཕུར་ཟོར་འཕང་༔ མནན་དམིགས་རྣམས་སུ་དགྲ་ལིང་འགུགས་སྟིམ་སྦ༔ དེ་སྟེང་ཕུར་ཐུན་ཐུན་རྫས་དག་ཀྱང་གཟུག༔ ཁྱད་པར་དམག་ཆེན་ཕྱོགས་ནས་གཡོས་པའམ༔ ནང་ཉེར་གཡུལ་འགྱེད་སྤྲད་དགོས་བྱུང་སྲིད་ན༔ སྡེ་བརྒྱད་ལས་ལ་བསྐུལ་ཞིང་གཏོར་ཟོར་རྣམས༔ ཕྱོགས་ཕྱོགས་འཕངས་སམ་དགྲ་ཕྱོགས་དག་ལ་འཕང་༔ དེ་ཡིས་དམག་དཔུང་ཧུར་ཐུམ་བཟློག་པར་འགྱུར༔
ཁྱད་པར་ཕ་རོལ་འཇོམས་བྱེད་དྲག་པོ་ཡིས༔ སྐུ་འདི་རྡོ་གཡམ་དག་ལ་བྲིས་ནས་སུ༔ མཇུག་ཏུ་དམག་བཟློག་སྔགས་བཅས་ཚང་བར་བྱས༔ རབ་གནས་བཅོལ་ཏེ་དགྲ་ཕྱོགས་ཞལ་བསྟན་ནས༔ མཐའ་འཁོབ་དམག་དཔུང་བོད་དུ་མི་འབྱུང་ཞིང་༔ གལ་སྲིད་ཆས་ཀྱང་འཕྲལ་དུ་བཟློག་པ་དང་༔ དུས་ཀྱི་ཆད་པ་ཕྱོགས་སུ་བྱོལ་བར་འགྱུར༔ དགྲ་ལ་ལྕགས་རི་ཡིན་པས་མེད་ཐབས་མེད༔ ཁྱད་པར་སྒྲུབ་ཁང་སྒོ་ཁ་མགོན་ཁང་དང་༔ གྱང་བྲིས་འདིག་སོགས་ཀུན་ལ་བཞེངས་གྱུར་ན༔
འགོང་པོ་སྤུན་དགུའི་གནོད་པ་འབྱུང་མི་སྲིད༔ སྐུ་འཁོར་ནང་དུ་སྲོག་ཡིག་བྲི་བ་ནི༔ དང་པོ་ཕྱི་ནི་སྐུ་འཁོར་ཇི་བཞིན་བཞེངས༔ ལྟེ་བའི་ནང་དུ་ལཉྫའི་ཧཱུྃ་ཡིག་བཀོད༔ དེ་ཡི་མུ་ཁྱུད་ནང་དུ་རྩ་སྔགས་བྲིས༔ རྩིབས་བཞིར་ཁྲོྃ་ཏྲྃ་ཞེས་པ་བྲིས༔ རྩིབས་མཆན་བྷྱོཿཛ་ཞེས་པ་བྲིས༔ དེའི་ཕྱི་རིམ་མུ་ཁྱུད་ལ༔ དམོད་པ་དྲག་སྔགས་ཤམ་བུ་ཅི་མོས་བསྒྱུར༔ དེའི་ཕྱི་རིམ་རྩིབས་བརྒྱད་ལ༔
ཨ་ཡ་མ་སོགས་སྡེ་བརྒྱད་འབྲུ་རེ་བྲིས༔ རྩིབས་མཆན་ལ་ཕཊ྄་བྲིས༔ མུ་ཁྱུད་ལ་སྡེ་བརྒྱད་སྤྱི་སྔགས་ཚར་གཅིག་བྲིས༔ ཤམ་བུ་ལ་ལྷ་སྲིན་སྡེ་བརྒྱད་དང་༔ དམ་སྲི་འགོང་པོ་སྤུན་དགུ་ཁྱད་པར་གདུག་པའི་ཕྱོགས་ནས་གཡོ་བའི་དམག་ཚོགས་རྣམས་སྲུངས་ཤིག་རཀྵ༔ དམག་བཟློག་ཡིན་ན་རྡོ་གཡམ་ལ་ཟློག་སྔགས་མགོ་ནང་དུ་བསྟན་ནས་བསམ་གཏན་ཉལ་ཆོག་འཁོར་ལོ་ལྟར་བཞག༔ དགྲ་ཕྱོགས་ལ་ཁ་བསྟན་ཕུར་ཐུན་དབལ་ཁ་ཡང་དགྲ་ལ་ཁ་བསྟན་ལ་བཞག༔ སྡེ་བརྒྱད་རང་གཞུང་གི་ཟློག་སྔགས་རྣམས་ལ་སྡེབ་ཅིང་སྦྲགས༔ ཡང་དུག་ཕུར་མ་རྙེད་ན་རྒྱ་ཁབ་ལ་སྔགས་ནས་ཕྱོགས་སུ་གཏོར་ལ་སྡེ་བརྒྱད་ཀྱི་དམག་ཚོགས་སྤྲིན་ལྟར་དུ་གཏིབས་པས་དགྲ་ཡུལ་མཚོན་ཐོགས་འབུམ་གྱིས་གང་ནས་ཕྱེ་མར་བརླགས་པའི་དམིགས་པ་བགྱིས་སོ༔ ཕ་རོལ་གྱིས་སྡེ་བརྒྱད་ཀྱི་དམག་ཚོགས་དུ་མཐོང་ནས་དམག་ཁྲི་འགྱུར་གྱི་གདམས་པ་ཡང་ཟེར༔
ཡང་ཕྱོགས་ལ་འགྲོ་བའི་ཚེ་རྡོ་ཐུན་སྔགས་ལ་རང་འགྲོ་བའི་ཕྱོགས་སུ་གཏོར་ཏེ་ཕུང་བྱེད་ཤཱནྟིཾ་གྷརྦྷ་ཨ་ཙ་ར་ཡི་ཆ་བྱད་ཅན་ཁྲི་འབུམ་གྱིས་ནམ་མཁའ་ས་གཞི་ཐམས་ཅད་གང་སྟེ་རྡོ་ཆར་ཕབ་པས་དགྲ་ཡུལ་ཐམས་ཅད་ས་རུད་རྡོ་རུད་ཀྱིས་གང་བར་བསམ༔ དེའི་ཚེ་དགྲ་ཡི་རྨི་ལྟས་ལོག་པར་འགྱུར་རོ༔ ཡང་ལྕགས་ཀྱི་ཨ་ཙ་ར་ནག་པོས་བདུད་ཀྱི་སྤྱང་ཀི་བདུན་ཁྲིད་ནས་དགྲ་བོའི་ཁང་ཁྱིམ་ཐམས་ཅད་གང་བར་བསམ༔ ཡང་ཟངས་ཀྱི་ཨ་ཙ་ར་གཅེར་བུ་རྒྱན་མེད་པས་ཟངས་ཁབ་ཀྱིས་དགྲ་བོ་འབྱུང་བའི་ལམ་ཐམས་ཅད་ཐུལ་བའི་སུལ་སྒྲིབ་པའམ་ཆུ་ཡི་ཟམ་བཅད་པ་ལྟར་ཡོང་བའི་ཤུལ་མེད་པར་བསམ༔ ཟངས་ཁབ་སོར་བཞི་ལ་སྔགས་སོ༔ ཁ་བསྒྱུར་སྔགས་ནི༔ ཏྲིའུ་ཏྲིའུ་ཨུ་ཐི་ཏ་དགྲ་བོ་འགྱུ་བའི་ལམ་ཆོད་ཆོད༔ ཅེས་པས་ཟངས་ཁབ་རྒྱ་གྲམ་ཕྱོགས་ཐམས་ཅད་དུ་བསྟན༔ ཡང་ཁྱི་བྲུན་ཕག་བྲུན་སྤྱང་ཀིའི་རྟུག་བྲུན་བཅས་ལ་རེ་དུག་པས་རྩིས་བརླན་པ་ལ་སྔགས་འདི་ཅི་མང་བཟླས་ཏེ་རྒྱ་ལམ་དུ་མེ་ལ་བསྲེགས་པས་དགྲ་བོ་མུན་འཐིབ་པར་འགྱུར་རོ༔ ཨ་ཧཾ་པྲ་མ་མུ་ཏི་ཙ་མུན་ནག་ཏིང་ཐ་ཏིང་ཐ་ཐིབ་ཐིབ༔
ཅེས་དགྲ་བོ་མིག་བསྒྲིབས་ཏེ་ཅི་ཡང་མི་མཐོང་བར་བསྒོམ༔ ཡང་༔ པྲ་མ་ཙ་ལ་འབྱུང་བ་དམ་དུ་ཆིང་ཏི་ཐིམ༔ ཞེས་པས་བྱ་རྒོད་ཀྱི་རྒྱུད་པ་དང་དགྲ་བོའི་རྗེས་ས་ཟུང་དུ་སྔགས་ལ༔ གྲི་ལྕགས་མེ་ཆ་གྲི་ཁྲག་གིས་ངར་བརླན་པའི་སྤྲ་བ་བྱ་གྲིབ་རི་ཉི་མ་མི་འཕོག་ས་ནས་མེ་རྡོ་བཅས་རྒྱུད་པ་མེ་ལ་བསྲེགས༔ དམིགས་པ་སྡེ་བརྒྱད་ཐམས་ཅད་འདུས་པའི་ངོ་བོ་འདོད་ཆགས་ཞེ་སྡང་གཏི་མུག་ལས་གྱུར་པའི་ལྷ་དང་བདུད་གཉིས་འཁྲུགས་ཏེ་འབྱུང་བའི་ཁྲག་ཐམས་ཅད་འབྱིན་པའི་ནང་དུ་འདུས་ཏེ་དེ་ཡང་རྗེས་ས་དེ་དང་རྒྱུད་པ་ལ་ཐིམ༔ མེ་སྦར་བའི་ཚེ་རྩ་བཞི་ཐམས་ཅད་འུབ་ཀྱིས་འདུས་པར་བསྒོམ༔ མན་ངག་རྣམ་གསུམ་འདི་ཕྲ་མ་གོང་ཁུག་ཤཱནྟིཾ་གྷརྦྷའི་ཁྱད་ཆོས་སོ༔ མ་འོངས་དགྲ་བགེགས་བསྒྲལ་བའི་བཙས་སུ་བཞག༔ གནོད་སྦྱིན་ཤན་པ་སྤུན་གསུམ་རྒྱ་འདི་སྲུངས༔
གོང་གི་བསྒྲིགས་ཆོག་ཐམས་ཅད་ལག་ལེན་བཞིན་དུ་བགྱིས་ཏེ་སྔགས་ཀྱི་རྟགས་ཚད་རྫོགས་པར་བྱའོ༔ ཟློག་དམིགས་ཟོར་དམིགས་སྤྱི་འགྲོས་ལྟར་བྱའོ༔ རྗེས་ཀྱི་བྱ་བ་ཡང་དེ་བཞིན་ནོ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
ཐེམ་རྒྱ༔ ཁོ་བོ་རིག་འཛིན་རྩ་གསུམ་གླིང་པས་ས་ཁྱི་ལོར་བསམ་ཡས་མཆིམས་ཕུའི་དགེའུ་གོང་ནས་གདན་དྲངས་ཤིང་ལྕགས་ཕག་ལོར་མདོ་ཁམས་ས་ཡི་ལྟེ་བ་མི་དབང་ས་བདག་རྒྱལ་པོ་ཁྲི་དམར་པོའི་ཨུར་འགོས་སུ་སྤྲེལ་ཟླ་བའི་ཡར་ཚེས་ལ་ཤོག་སེར་ནས་ཞལ་བཤུས་སོ།། །། ད༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ སྦས་གནས་སྒོ་འབྱེད་བར་ཆད་ལམ་སེལ་ཡེ་ཤེས་དྲྭ་བ་བཞུགས་སོ༔ བདེ་གཤེགས་ཀུན་འདུས་ཡང་སྙིང་འདུས་པ་ལས༔ བྱིན་རླབས་བླ་མའི་དངོས་གྲུབ་འབྱིན་པའི་ཕྱིར༔

ཐུགས་རྗེའི་འོད་དཀར་གདུལ་བྱའི་ཞིང་དུ་འཕྲོས༔ འདུལ་ཞིང་དགོངས་པས་བོད་ལ་སྨོན་ལམ་མཛད༔ སྐྱེ་དགུ་རྣམས་ལ་ཆོས་ཀྱི་ཉི་མ་ཤར༔ དངོས་གྲུབ་ཟབ་མོ་རྗེ་འབངས་རྣམས་ལ་གནང་༔ འཕེལ་འགྲིབ་མེད་པ་ནུས་པའི་རྒྱུན་ཐག་སྦྲེལ༔ ཕངས་པ་མེད་པར་གདམས་པ་ཡི་གེར་བཏབ༔ ཉམས་པ་མེད་པའི་རིན་ཆེན་གཏེར་དུ་སྦས༔ ཟད་པ་མེད་པའི་དབང་བཞིའི་བརྒྱུད་པ་ཕོག༔ མཚུངས་པ་མེད་པ་བྱམས་པས་འགྲོ་བ་སྐྱོང་༔ ཡིད་བཞིན་ནོར་བུའི་ཞལ་གདམས་བཅུ་གསུམ་སོགས༔ ནམ་མཁའི་རྒྱ་མཚོའི་མཛོད་གླིང་ཐམས་ཅད་ཀུན༔
ལྷ་སྲས་རྗེ་དང་རྗེ་འབངས་རྣམས་ལ་གདམས༔ ད་ལྟ་སྤེལ་བའི་དུས་མིན་མ་འོངས་ལ༔ སྟོད་ཀྱི་ཕྱོགས་ནས་མུ་སྟེགས་ནག་པོ་རྡོལ༔ བར་གྱི་ཕྱོགས་ནས་མན་ངག་ནག་པོ་རྡོལ༔ སྨད་ཀྱི་ཕྱོགས་ནས་མོན་ཏེ་མུག་ཏི་རྡོལ༔ བར་ཁམས་དབུས་ཕྱོགས་རྣམ་སྨིན་སྐྱེ་རྒྱལ་འབྱུང་༔ དུ་རུ་ཁ་དང་དུར་མིན་དུར་འདྲ་གསུམ༔ དུ་རུ་ཁ་ཡི་དུས་ནི་འཚོགས་དུས་མེད༔ དུར་མིན་དུས་སུ་སྡིག་སྤྱོད་དབང་པོ་དར༔ ཆོས་པའི་གཟུགས་བརྙན་དམ་ལོག་དགེ་བཤེས་ཚོགས༔
དུར་འདྲ་ཞེས་པ་དམ་སྲི་དུ་རུ་འདོད༔ རེ་རེ་ལ་ནི་ར་ཅན་ཁྲི་ཕྲག་བསྐོར༔ བདུད་ཀྱི་བློ་མཐུན་སཏྭ་རེའི་སོ་ལྟར་འགྲིག༔ སྟོད་ནས་གཡོ་ཞིང་མཐའ་ནས་དབུས་སུ་འཁྲུགས༔ བར་ནས་འཐབ་ཅིང་སྨད་ནས་ཆུ་ལྟར་ཁོལ༔ འཇིག་རྟེན་ས་ལ་བདེ་བ་སྐད་ཅིག་མེད༔ སྡུག་བསྔལ་མྱོང་ཞིང་ཉ་མོ་གཟན་འཚོལ་འདྲ༔ མཐོང་ཡང་མི་དགའ་སྡུག་བསྔལ་ཕྱི་ཐག་ལ༔ འདོད་ཆགས་ཚྭ་ཆུ་བཞིན་དུ་ཉེར་ལེན་འཁོར༔ ལས་ངན་མྱོང་དགོས་བཤའ་ལུག་མགོ་འཁོར་འདྲ༔
ཐེ་ཚོམ་ཅན་དང་སྐལ་མེད་ལོག་ལྟ་མཁན༔ འདུག་སའི་ས་འཕྲོག་འགྲོ་བའི་ལམ་ཡང་གོལ༔ སྐལ་མེད་དེ་ལ་དབེན་རིའི་གོ་སྐབས་མེད༔ སྡུག་བསྔལ་ཐར་མེད་སྣ་ཐག་ཡུན་རིང་བསྲིང་༔ གཅིག་རྗེས་གཅིག་སླེབ་ཆུ་བོའི་གཉེར་མ་འདྲ༔ ཁྱད་པར་སྦས་གནས་མི་བགྲོད་རྣམ་པ་གསུམ༔ བློ་སྣ་བདུད་ཀྱིས་བསླུས་ལ་ལས་འཕྲོ་མེད༔ ཕྱུག་པོ་ནོར་ཕྱིར་འབྲངས་ལ་ལས་འཕྲོ་མེད༔ གསང་སྔགས་གཤེ་སྐུར་མཁན་ལ་ལས་འཕྲོ་མེད༔ འཕྲོ་མཐའ་ཡོད་པའི་སྐལ་ལྡན་རྣམ་པ་གསུམ༔
འདི་ཕྱི་པད་འབྱུང་ཁྱེད་ཤེས་ལས་འཕྲོ་ཡོད༔ འཁོར་བ་ཕྱི་ཕྱག་འཚལ་ལ་ལས་འཕྲོ་ཡོད༔ སྨོན་ལམ་བཟང་པོས་རྒྱས་ཐེབས་ལས་འཕྲོ་ཡོད༔ ལས་འཕྲོ་དགེ་བས་མཐུད་ཅིག་རྗེ་འབངས་རྣམས༔ མ་འོངས་སྨོན་ལམ་དབང་གིས་གཏེར་འབྱིན་ཚེ༔ ས་རྟགས་ལུང་བསྟན་འདི་ལྟར་ཤར་བའི་ཚེ༔ ལོ་ཟླར་མ་འདའ་གཏེར་འབྱིན་རྟེན་འབྲེལ་སྒྲིགས༔ གཏེར་ཁ་ཕྱེ་ནས་སྐལ་ལྡན་མང་པོ་ལ༔ སྤེལ་ནས་འགྲོ་བ་ཡོངས་ལ་གོ་བར་གྱིས༔ མ་འོངས་བློ་རྨོངས་འཆྀང་བ་ཡང་ཡང་གྲོལ༔
བཤད་པའི་ཚིག་ཀྱང་གོ་བ་རག་ལས་པའི༔ འབད་པར་ཨི་བྱོས་འདི་ཕྱིའི་དོན་ལ་གཉེར༔ ལོང་མེད་བློ་སྣ་བཏུང་དགོས་དུས་གཅིག་གོ༔ ཁ་དཀར་གཏིང་སྲིན་ཅན་ལ་བློ་མ་འདྲི༔ གཡོ་ཅན་ཁྲེལ་མེད་གྲོགས་ཀྱི་ངོ་མ་སྲུངས༔ འཁྲིད་བ་མཇུག་མཐུད་ཅན་གྱི་ཟས་མ་ཟ༔ རང་མཐོང་ཁེངས་སེམས་ཅན་ལ་དམ་མ་སྦྲེལ༔ མི་འགྲུབ་ཁ་པོ་ཅན་ལ་རེ་མ་བཅའ༔ གདམས་ངག་ནོར་འདོད་ཅན་ལ་དཔེ་མ་བསྟན༔ ཟོབ་པོ་མི་ཆོས་མཁན་ལ་ཁ་མ་གཏམ༔
གདམས་ངག་གཡོ་སྒྱུ་ཅན་ལ་ཆོས་མ་འཆད༔ དྲེད་པོ་ཕྱི་བཤོལ་མཁན་ལ་གནད་མ་བསླབ༔ གྲོགས་ངན་མི་ཡི་རྒྱ་མ་ཡིན་པའི་ཕྱིར༔ སྙིང་གཏམ་མི་བྱ་ཤི་བའི་རོ་ལ་སྦོས༔ རྟེན་འབྲེལ་ལམ་ནི་ཆོས་མཐུན་བྱེད་ལས་རྣམས༔ མི་ལ་མི་བཤད་བདུད་དབང་ཤོར་དག་འགའ༔ སྔ་ཕྱི་མེད་པ་མི་རྒོད་གཅིག་རྒྱུག་བཞིན༔ གང་འགྲིགས་ལེགས་ཉེས་དེ་ཐོག་ཡོ་ལང་སྦྱོར༔ སྐྱིད་ཤོག་སྡུག་ཤོག་པད་འབྱུང་ཁྱེད་རང་ཤེས༔ ཁ་གཏིང་མེད་པའི་སྐྱོ་བས་ང་ལ་བོས༔
ཐེ་ཚོམ་མེད་ན་བདག་གིས་བསླུ་མི་འགྱུར༔ ད་ལྟ་ནས་བཟུང་སྔ་ཕྱིར་འབྱུང་གྱུར་ཀུན༔ གང་འདུལ་དེར་སྟོན་ཚིགས་བཅད་ཞལ་གདམས་འདི༔ དབྱངས་ཅན་མཚོ་རྒྱལ་མཁའ་འགྲོའི་བརྡ་རུ་ཐོབ༔ དཔལ་གྱི་མཆིམས་ཕུར་མི་ནུབ་ཨཱ་ཐཾ་རྒྱ༔ མ་འོངས་ལས་ཅན་བུ་ལ་སྤྲོད་ཅིག་གཉེར༔ གཟའ་ཀླུ་རྒྱལ་པོ་ཁྱེད་རྣམས་ཐ་ཚིག་སྐྱོངས༔ ས་མ་ཡ༔ དེ་ཡང་སྦས་ཡུལ་འགྲིམ་པའི་ཆ་རྐྱེན་ལམ་གྱི་བར་ཆད་སེལ་བ་དང་༔ ལྷ་སྲིན་ལ་བཀའ་སྒོ་སྔོན་གྱི་ཐ་ཚིག་བསྒྲགས་པར་བགྱིས་པ་ལ་ཐོག་མར༔
སྔོན་འགྲོའི་དཀྱིལ་འཁོར་ཐམས་ཅད་སོ་སོའི་གཞུང་ལྟར་སྒྲུབ་དགོས་གཞིར་བཅས་ཤིང་༔ ཉེ་ལམ་ཐ་ཚིག་འདི་ཡི་དོན་དུ་གཉེར་པའི་རིམ་པ་ནི༔ གཞི་དཀར་གཙང་གི་སྟེང་དུ་འབྲུ་ཡི་པད་འདབ་བཅུ་དྲུག་བཀོད༔ དེ་ཡི་སྟེང་དུ་ཚོགས་ཀྱི་འཁོར་ལོ་རྒྱ་ཆེན་པོ་བཤམས༔ འདབ་མ་རྣམས་སུ་ཡང་ཚོགས་ཆུང་བཤམས༔ གཞན་ཡང་ཚོགས་རྫས་ཀྱི་རིགས་ཕུན་སུམ་ཚོགས་པར་བྱ༔ མཁའ་འགྲོ་གསང་བ་ཡེ་ཤེས་ཀྱི་གཏོར་མ་ཞིག་ཀྱང་བཤམས༔ མཁའ་འགྲོ་སྡེ་ལྔའི་ཙཀླི་དང་ཉི་མ་འོད་ཟེར་གྱི་ཙཀླི་བཅས་གཟུགས་སོ༔ མདུན་དུ་གཏོར་མཆོད་སྣ་ཚོགས་བཤམས༔ དཀར་གཏོར་བཅུ་གསེར་སྐྱེམས་མདའ་དར་ལྔ་འབྲུ་ཕུད་སྣ་ཚོགས༔
གཞན་ཡང་མཐུན་རྐྱེན་སྒྲུབ་པའི་རིག་ལྡན་རྒྱན་ཅན་བཅས༔ ཐོག་མར་གསེར་སྐྱེམས་གཏོང་བ་ནི༔ གསེར་སྐྱེམས་དང་དཀར་གཏོར་རྣམས་རིམ་བཞིན་ཕུད་བཅས་མཆོད་ཅིང་ལྷ་བསྭཽ་དང་སྦྲགས་ནས༔ སྟེང་འོག་ཕྱོགས་བཅུར་གཏོར༔ ཨོྃ་ཨཱཿཧཱུྃ༔ ཞེས་གསུམ་གྱིས་བྱིན་རླབས་བྱ༔ དེ་ནས་འབུལ་བ་ནི༔ ཐོག་མར་རང་གི་ལྷ་གཞུང་སོགས་ཡུལ་ལྷ་སོ་སོར་ཁ་བསྔོས་བྱ་བའི་རྗེས་སུ༔ ཧཱུྃ༔ ང་ནི་རིག་འཛིན་ཆེན་པོ་པདྨ་འབྱུང་༔
ང་ནི་སྔགས་འཆང་ཉི་མ་འོད་ཟེར་ཏེ༔ ང་ཡི་བཀའ་ལ་མི་ཉན་གང་ཡང་མེད༔ བདེན་པའི་ཚིག་ལ་མི་སེམས་གང་ཡང་མེད༔ ཟབ་མོའི་དོན་ལ་མི་དགོངས་གང་ཡང་མེད༔ སྐྱེ་འགྲོ་རླུང་གིས་མི་ཟིན་གང་ཡང་མེད༔ ཡེ་ཤེས་འོད་ཀྱིས་མི་ཁྱབ་གང་ཡང་མེད༔ དེ་བས་དཀོན་མཆོག་བདེན་པའི་ཚིག་འདི་ལ༔ སྣང་སྲིད་ལྷ་སྲིན་སྡེ་བརྒྱད་ཀུན་གྱིས་ཉོན༔ རིན་ཆེན་གསེར་སྐྱེམས་གཏོར་མ་འདི་བཞེས་ལ༔ སྦས་ཡུལ་རིན་ཆེན་གཏེར་གྱི་སྒོ་མོ་ཕྱེས༔
ཧཱུྃ༔ མགོན་ཆེན་སྡེ་ལྔ་བྱ་རོག་གདོང་ཅན་དང་༔ ཞིང་སྐྱོང་དཔལ་འབར་ཡབ་ཡུམ་སྡེ་བརྒྱད་དང་༔ དྲང་སྲོང་གཟའ་མཆོག་དཔལ་ལྡན་དབྱིངས་ཕྱུག་བཅས༔ རྡོ་རྗེ་ལེགས་པ་བཙན་རྒོད་ཀླུ་བདུད་ཆེ༔ ཆོས་སྐྱོང་རྒྱལ་པོ་དཔེ་ཧར་དཀོར་གྱི་བདག༔ གཏེར་བདག་ཀླུ་ཡི་དགེ་བསྙེན་མཐུ་བོ་ཆེ༔ དྲེགས་སྡེ་སྐྱོང་བའི་སྲུང་མ་འཁོར་བཅས་ཀྱིས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཏེར་གྱི་སྒོ་དང་སྦས་ཡུལ་ལམ་ཕྱེས་ཤིག༔
ཧཱུྃ༔ ཚངས་པ་གདོང་བཞི་ཁྱབ་འཇུག་སྒྲ་གཅན་རླུང་༔ ལྷ་ཆེན་མ་ཧཱ་དེ་ཝ་ཨུ་མ་དེ༔ གནོད་སྦྱིན་ནག་མོ་ཁྱོ་མེད་གློག་འཕྲེང་མ༔ ཁྱད་པར་ལྷ་ཆེན་བརྒྱད་དང་གཉན་ཆེན་བརྒྱད༔ ཀླུ་ཆེན་བརྒྱད་དང་གཟའ་ཆེན་འགྱུ་བ་བརྒྱད༔ དབང་ཕྱུག་མ་བརྒྱད་གནས་དོན་མ་མོ་བརྒྱད༔ འབར་མ་བརྒྱད་དང་ཕོ་ཉ་དྲུག་ཅུ་བཞི༔ འཇིགས་བྱེད་དགུ་དང་དཔལ་མགོན་བདུན་ཅུ་ལྔ༔ བོད་ཁམས་སྐྱོང་བའྀ་བརྟན་མ་བཅུ་གཉིས་དང་༔
རྗེ་ཡི་མགུར་ལྷ་བྱེས་ཀྱྀ་འབྲང་ལྷ་དང་༔ ཕྱི་ནང་གསང་བའི་ལྷ་སྲིན་སྡེ་བརྒྱད་དང་༔ རྟག་ཆགས་ཡུལ་སྐྱོང་དྲེགས་སྡེ་བཅོ་བརྒྱད་དང་༔ སྔགས་བདག་སྡེ་དཔོན་སུམ་ཅུ་རྩ་གཉིས་སོགས༔ ཧལ་ཁྱི་དུས་འཛིན་ལོ་ཟླ་འཁོར་བའི་ཚོགས༔ ཁྱད་པར་ཡུལ་རིའི་གཞི་བདག་གཉན་པོ་དང་༔ ད་ལོ་དེང་ཞག་དེ་རིང་ཉི་མ་ལ༔ གནས་པའི་ས་བདག་ཀླུ་གཉན་གཞི་བདག་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ སྦས་གནས་ལམ་སོལ་གཏེར་གྱི་སྒོ་མོ་ཕྱེས༔
ཕ་ནོར་བུས་ལེན་ཁྱེད་ཀྱིས་བདག་མ་བཟུང་༔ བཅོལ་བའི་ལས་དང་བཙོང་བའི་རིན་བཞིན་དུ༔ བདག་གིས་ལེན་ནས་སྤྱོད་པའི་དུས་ལ་བབ༔ ལྷ་སྲུང་གཞི་བདག་གཉན་པོས་ཕྲིན་ལས་སྒྲུབས༔ ཡོན་བདག་རོགས་དན་མཐུན་རྐྱེན་འགྲུབ་པར་མཛོད༔ ཧཱུྃ༔ སྟེང་ཕྱོགས་ལྷ་དང་གནོད་སྦྱིན་ཚངས་པ་དང་༔ ཤར་ཕྱོགས་དྲི་ཟ་གྲུལ་བུམ་མིའམ་ཅི༔ རྒྱལ་པོ་ཆེན་པོ་ཡུལ་འཁོར་སྲུང་ལ་སོགས༔ ཤར་ཕྱོགས་སྐྱོང་བའི་ལྷ་སྲིན་སྡེ་བརྒྱད་རྣམས༔
རིན་ཆེན་དཀར་གཏོར་གསེར་སྐྱེམས་འདི་བཞེས་ལ༔ ཤར་ཕྱོགས་སྦས་པའི་གཏེར་དང་སྒོ་མོ་ཕྱེས༔ ཁ་ཆར་ལ་སོགས་ལམ་གྱི་འཇིགས་པ་སོལ༔ ཧཱུྃ༔ ལྷོ་ཕྱོགས་མེ་ལྷ་གཤིན་རྗེ་རླུང་གི་ལྷ༔ རྒྱལ་པོ་ཆེན་པོ་འཕགས་སྐྱེས་པོ་ལ་སོགས༔ ལྷོ་ཕྱོགས་སྐྱོང་བའི་ལྷ་སྲིན་སྡེ་བརྒྱད་རྣམས༔ རིན་ཆེན་དཀར་གཏོར་གསེར་སྐྱེམས་འདི་བཞེས་ལ༔ ཤར་ཕྱོགས་སྦས་པའི་གཏེར་དང་སྒོ་མོ་ཕྱེས༔ ཁ་ཆར་ལ་སོགས་ལམ་གྱི་འཇིགས་པ་སོལ༔
ཧཱུྃ༔ ནུབ་ཕྱོགས་ཀླུ་དབང་གནོད་སྦྱིན་མི་མ་ཡིན༔ རྒྱལ་པོ་ཆེན་པོ་སྤྱན་མི་བཟང་ལ་སོགས༔ ནུབ་ཕྱོགས་སྐྱོང་བའི་ལྷ་སྲིན་སྡེ་བརྒྱད་རྣམས༔ རིན་ཆེན་དཀར་གཏོར་གསེར་སྐྱེམས་འདི་བཞེས་ལ༔ ནུབ་ཕྱོགས་སྦས་པའི་གཏེར་དང་སྒོ་མོ་ཕྱེས༔ ཁ་ཆར་ལ་སོགས་ལམ་གྱི་འཇིགས་པ་སོལ༔ ཧཱུྃ༔ བྱང་ཕྱོགས་བགེགས་དང་དབང་ལྡན་ས་བདག་བཅས༔ རྒྱལ་པོ་ཆེན་པོ་རྣམ་ཐོས་སྲས་ལ་སོགས༔
བྱང་ཕྱོགས་སྐྱོང་བའི་ལྷ་སྲིན་སྡེ་བརྒྱད་རྣམས༔ རིན་ཆེན་དཀར་གཏོར་གསེར་སྐྱེམས་འདི་བཞེས་ལ༔ བྱང་ཕྱོགས་སྦས་པའི་གནས་དང་གཏེར་སྒོ་ཕྱེས༔ ཁ་ཆར་ལ་སོགས་ལམ་གྱི་འཇིགས་པ་སོལ༔ ཧཱུྃ༔ རྒྱ་གར་རྡོ་རྗེ་གདན་དྲུང་དུ༔ ཆོས་ཀྱི་འཁོར་ལོ་བསྐོར་ནས་སུ༔ མུ་སྟེགས་ཐམས་ཅད་དམ་ལ་བཏགས༔ མདོ་སྔགས་བསྟན་པའི་རྒྱལ་མཚན་བཙུགས༔ ང་ནི་སློབ་དཔོན་དེ་ཡི་གདུང་༔
ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ རྒྱ་གར་བོད་ཡུལ་ས་མཚམས་སུ༔ ཆུ་མིག་བྱང་ཆུབ་རིང་མོ་རུ༔ རྒྱ་བོད་གཉིས་ཀྱི་ལྷ་འདྲེ་འཐབ༔ སྡེ་བརྒྱད་ཆོ་འཕྲུལ་བྱུང་བའི་ཚེ༔ ཕུར་པ་རྣམ་གསུམ་གདེང་ཚད་ཐོབ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔
སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་ཨ་སུ་ར་ཡི་བྲག༔ གནོད་སྦྱིན་སྤུན་གསུམ་དམ་ལ་བཏགས༔ དྲག་སྔགས་ཤཱནྟིཾ་གྷརྦྷ་དངོས༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་སྤ་གྲོ་སྟག་ཚང་དུ༔
དྲེགས་སྡེ་སུམ་ཅུ་དམ་ལ་བཞག༔ སྟག་ཞོན་སྦྲུལ་གྱི་གདེངས་ཀ་ཅན༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་བལ་བོད་གཉིས་ཀྱི་མཚམས༔ བརྟན་མ་བཅུ་གཉིས་དམ་ལ་བཞག༔ མུ་སྟེགས་སྒྲོལ་བའི་དམ་བཅའ་ཕུལ༔ ང་ནི་སློབ་དཔོན་དེ་ཡི་གདུང་༔
ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་གུང་ཐང་ལ་ཐོག་ཏུ༔ སྡེ་བརྒྱད་ཐམས་ཅད་དམ་ལ་བཞག༔ དགེ་སློང་བཞི་ལ་དངོས་གྲུབ་གནང་༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔
དེ་འོག་ཁ་ལ་རོང་གི་གོང་༔ མ་ཡམས་ཐམས་ཅད་དམ་ལ་བཞག༔ རྡོ་རྗེའི་ཕྱག་རྟགས་རྫུ་འཕྲུལ་འགྱེད༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་གཙང་རོང་ནག་པོ་རུ༔ ཐེའུ་རང་ཐམས་ཅད་དམ་ལ་བཞག༔ འགོང་པོ་སྤུན་དགུ་ཚར་ཡང་བཅད༔
བྲན་དུ་ཁས་བླངས་ཐ་ཚིག་ཕུལ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་ཤང་གི་གཡག་སྡེ་རུ༔ རྡོ་རྗེ་ལེགས་པ་དམ་ལ་བཞག༔ ཕྱག་མཚན་རྡོ་རྗེ་ཕྱག་ཏུ་ཕུལ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔
སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་དཔལ་མོ་དཔལ་ཐང་དུ༔ ཐང་ལྷ་ཡར་བཞུད་དམ་ལ་བཞག༔ ཀླུ་ཡི་འཚོ་བ་སྣ་ཚོགས་ཕུལ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་འདམ་ཤོད་སྙེ་མོ་རུ༔
གངས་དཀར་ཤ་མེད་དམ་ལ་བཞག༔ གནམ་ལྕགས་རྡོ་རྗེ་ཐོག་ལྟར་ཕབ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་མང་རི་དཔལ་འབར་རུ༔ ཡར་ལྷ་ཤམ་པོ་དམ་ལ་བཞག༔ ལྷ་རབས་སྐྱོང་བའི་གཡར་དམ་ཕོག༔ ང་ནི་སློབ་དཔོན་དེ་ཡི་གདུང་༔
ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་གནམ་མཚོའི་སྒྲུབ་གནས་སུ༔ མལ་གྲོ་གཟི་ཆེན་དམ་ལ་བཏགས༔ དགེ་བསྙེན་ཀུན་གྱི་སྲོག་སྙིང་ཕུལ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔
འཕན་ཡུལ་སྤྲེལ་གྱི་ལྷ་ཁང་དུ༔ སྲིན་པོ་ཧེ་པ་དམ་ལ་བཞག༔ རཀྴ་མི་འགྱུར་དམ་བཅའ་ཕུལ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་སྒྲགས་ཀྱི་ཡང་རྫོང་དུ༔ མགུར་ལྷ་བཅུ་གསུམ་དམ་ལ་བཞག༔ བོད་ཁམས་བསྟན་པ་སྐྱོང་བར་བསྐོས༔
ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ བསམ་ཡས་ཧས་པོ་རི་རྩེ་རུ༔ དགོངས་པ་མེ་འབར་མཚོ་ལ་གཏད༔ གཙུག་ན་རིན་ཆེན་དམ་ལ་བཞག༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔
ཧཱུྃ༔ དེ་འོག་མཆིམས་ཕུའི་བྲག་དམར་དུ༔ སྡེ་བརྒྱད་ཡོངས་རྫོགས་དམ་ལ་བཞག༔ བསམ་ཡས་ཆོས་འཁོར་ལྷུན་གྱིས་གྲུབ༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་ཁམས་ཀྱི་གཡར་མོ་ཐང་༔ ཨ་མྱེ་བྱ་ཐུལ་དམ་ལ་བཞག༔
རྒྱ་དང་ཁམས་ཀྱི་ས་མཚམས་གཉེར༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་རོང་ཆེན་གནས་བཞི་རུ༔ དགེ་བསྙེན་བཅོ་བརྒྱད་དམ་ལ་བཏགས༔ སྦས་ཡུལ་ཐམས་ཅད་སྐྱོང་བར་གཉེར༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔
སྔོན་གྱི་ཁས་བླངས་དམ་མ་བཅག༔ ཧཱུྃ༔ དེ་འོག་སྙིགས་མ་ལྔ་བདོའི་དུས༔ མཐའ་བཞིའི་འདྲེ་རྒོད་དམ་ལ་བཏགས༔ སྦས་གནས་སྒོ་འབྱེད་གཏེར་ཁ་བཞག༔ ང་ནི་སློབ་དཔོན་དེ་ཡི་གདུང་༔ ཁྱེད་ནི་དྲེགས་པ་དེ་ཡི་རིགས༔ སྔོན་གྱི་ཁས་བླངས་དམ་མ་བཅག༔ ཧཱུྃ༔ རིག་འཛིན་པདྨ་འབྱུང་གནས་ཀྱི༔
སྔ་ཕྱི་ཐོག་མཐའ་ཐ་ཚིག་བདུན༔ བཅུ་གསུམ་བར་དུ་ཡང་བསྐྱར་གྱིས༔ གནས་དང་རང་རང་གནས་མཆོག་ནས༔ ལྷ་སྲིན་སྡེ་བརྒྱད་དམ་ལ་བཏགས༔ གཏེར་གནས་སོ་སོའི་སྲུང་མར་བསྐོས༔ དེ་ལྟར་གཉེར་གཏད་དམ་བཞག་བཞིན༔ དཀར་གཏོར-གསེར་སྐྱེམས་གཉན་པོ་བཞེས༔ རིན་ཆེན་གཏེར་གྱི་སྒོ་མོ་ཕྱེས༔ ནམ་མཁའ་ཉི་ཟླ་མཐོང་ལམ་ཕྱེས༔ ལམ་འཕྲང་རི་རྩེ་སྒཽ་མོ་ཕྱེས༔
ཆུ་གྲུ་རྩ་ལམ་སྒོ་མོ་ཕྱེས༔ གཅན་འཕྲང་ལམ་གྱི་སྒོ་མོ་ཕྱེས༔ གར་འགྲོ་ལམ་གྱི་འཕྲང་རིང་སྒྲོལ༔ ལྷ་འདྲེ་མི་གསུམ་ཡོན་བདག་སྒྲུབས༔ བར་ཆོད་ཇ་ཆོམ་ཟ་ཁ་ཆིངས༔ དགྲ་སྡང་འགྱུ་བ་ལམ་ལོག་བྱོལ༔ སྔགས་འཆང་པདྨ་འབྱུང་གནས་ཀྱི༔ བཀའ་སྒོས་གཡར་དམ་གཉན་པོ་བཞིན༔ དེ་རིང་རིག་འཛིན་རྗེས་འཇུག་གིས༔ སྦས་གནས་གཏེར་སྒོ་ཕྱེ་བ་ལ༔
ལྷ་སྲིན་སྡེ་བརྒྱད་རོགས་དན་སྒྲུབས༔ ཧཱུྃ༔ ཁྱད་པར་སྲུང་མ་དམ་ཚིག་ཅན༔ ཡེ་ཤེས་མགོན་པོ་ལྕམ་དྲལ་དང་༔ ལེགས་ལྡན་ཞིང་སྐྱོང་སེངྒེའི་གདོང་༔ དྲང་སྲོང་གཟའ་མཆོག་རཱ་ཧུ་ལ༔ གནོད་སྦྱིན་བཙན་རྒོད་མེ་འོད་གདོང་༔ དཀོར་བདག་རྒྱལ་པོ་དཔེ་ཧ་ར༔ ཀླུ་ཡི་དགེ་བསྙེན་མྱུར་མགྱོགས་ཅན༔ ལྷ་བཙན་རྡོ་རྗེ་འབར་བ་སོགས༔
དྲེགས་སྡེ་ཆོས་སྐྱོང་མཐུ་ཆེན་རྣམས༔ རིན་ཆེན་གསེར་སྐྱེམས་འདི་བཞེས་ལ༔ རིག་འཛིན་བདག་གི་ཕྲིན་ལས་སྒྲུབས༔ ལ་ཆུ་འཕྲང་ལ་སྒྲོལ་འདོན་གྱིས༔ ཀ་ཆ་དཀོར་ནོར་ཕྱི་ལ་རྒྱུགས༔ དགྲ་རྐུན་ཇག་ཆོམ་དབང་པོ་སྣུབས༔ སྔགས་འཆང་བདག་ལ་དགྲ་སྡང་ན༔ སྲུང་མ་ཐམས་ཅད་ར་མདར་སྦྲན༔ ཕ་རོལ་དགྲ་བགེགས་རྡུལ་དུ་རློག༔ སྣང་སྲིད་ལྷ་འདྲེ་མི་གསུམ་རྣམས༔
རྣལ་འབྱོར་བདག་གི་དབང་དུ་སྡུས༔ ཀ་ཆ་དཀོར་ནོར་གཉེར་ཁ་སྐྱོངས༔ བཅོལ་བའི་ཕྲིན་ལས་འགྲུབ་པར་མཛོད༔
ཅེས་པས་དཀར་གཏོར་དང་གསེར་སྐྱེམས་བསང་མཆོད་བཅས་འབུལ༔ ཕྲིན་ལས་རང་གཞུང་ཅི་མོས་བྱ༔ འདི་ཉིད་སྔོན་འགྲོའི་ཆ་རྐྱེན་ཤིན་ཏུ་དོ་གལ་ཆེ༔ ཁྱད་པར་གནད་དང་ལམ་ཞུགས་ཐམས་ཅད་ལ་བཟང་༔ ས་མ་ཡ༔ ལྷ་བསྐྱེད་པ་ནི༔ ཧཱུྃ་བྷྲཱུྃ༔
རང་ཉིད་སྐད་ཅིག་པད་ཟླའི་གདན་སྟེང་དུ༔ ཧཱུྃ་ལས་རྗེ་བཙུན་ཉི་མ་འོད་ཟེར་སྐུ༔ དམར་སེར་བྲམ་གཟུགས་ཧེ་རུ་ཀ་ཡི་ཆས༔ ཁྲོ་འཛུམ་ཉམས་ལྡན་ཕྱེད་སྐྱིལ་རོལ་སྟབས་ཅན༔ རུས་རྒྱན་སྟག་ཤམ་ཕྱག་གཡས་ཉི་ཟེར་བསྣམས༔ གཡོན་པས་བྷནྡྷ་ཁ་ཊྭཱཾ་གྲུ་མོར་བརྟེན༔ རྣལ་འབྱོར་སྤྱོད་པའི་ལུགས་ལ་འཁྲིལ་བའི་ཡུམ༔ བདེ་ཆེན་དཔའ་མོ་འོད་ཟེར་ཅན་མ་ནི༔ དམར་མོ་ཁྲོ་གཉེར་རྣམ་རོལ་ཟིམ་བུའི་མདངས༔ སྐྲ་གྲོལ་ཐོར་ཚུགས་ལྷག་མས་སྐུ་རྒྱབ་ཁེབ༔
རིགས་ལྔ་དར་དཔྱངས་ཅོད་པན་ན་ར་ར༔ ཕྱག་གཡས་མདའ་དར་གཡོན་པས་མེ་ལོང་འཛིན༔ རུས་པའི་རྒྱན་དང་རིན་ཆེན་ཕྲེང་བས་སྤྲས༔ ཟུང་འཇུག་ཞབས་གཉིས་བདེ་ཆེན་ཡབ་ལ་འཁྱུད༔ ཡབ་ཡུམ་སྐུ་ལ་ཡེ་ཤེས་གཟི་འབར་བསྒོམ༔ ཕྱོགས་བཞི་དཀར་སེར་དམར་ལྗང་མཁའ་འགྲོ་བཞི༔ རྡོ་རྗེ་རིན་ཆེན་པདྨ་ལས་ཀྱི་རིགས༔ ཕྱག་གཡས་ཐམས་ཅད་མདའ་དར་མེ་ལོང་ཐོགས༔ གཡོན་པས་རང་རང་སྒོ་ཆས་ལྡེ་མིག་མཚོན༔ མཉེན་ལྕུག་འཁྲིལ་ལྡེམ་ལང་ཚོ་བཅུ་དྲུག་ལྡན༔
བདེ་བའི་ཉམས་ལྡན་གར་སྟབས་ལིང་ངེར་བཞུགས༔ ཕྱི་རོལ་མུ་མཐའ་མདུན་གྱི་ས་གཞི་རུ༔ ལྷ་སྲིན་སྡེ་བརྒྱད་གཞི་བདག་མ་ལུས་ཀྱིས༔ གུས་འདུད་ཕྱག་དང་མཆོད་འབུལ་བསྐོར་བར་བསྐྱེད༔ མདུན་གྱི་ནམ་མཁའི་གནས་ཀྱི་ཁོར་ཡུག་ཏུ༔ པདྨ་འབྱུང་གནས་སྣང་སྲིད་ཟིལ་གནོན་ཚུལ༔ དེ་ལ་མཁའ་འགྲོ་རྒྱ་མཚོ་འཁོར་དང་བཅས༔ གསལ་སྣང་མ་འདྲེས་དཀྱིལ་འཁོར་འཇའ་ལྟར་ཤར༔ སྟོང་པའི་སྐུ་ལ་སྣང་བའི་ཆོ་འཕྲུལ་གཡོ༔ དཔག་མེད་སྤྲིན་བཞིན་བུན་ལོང་ལྟ་བུར་གཡོ༔
དེ་ལ་བདག་དང་འགྲོ་དྲུག་སེམས་ཅན་གྱིས༔ གསོལ་བཏབ་མོས་གུས་རྩེ་གཅིག་གུས་པར་ བསམ ༔ འདི་སྐབས་བར་ཆད་ལམ་སེལ་འདོན་པ་ནི༔ ཧཱུྃ༔ ཕྱོགས་བཅུའི་སངས་རྒྱས་བྱིན་བརླབས་ལས༔ སྣང་མཐའི་སྤྲུལ་པ་འགྲོ་བའི་མགོན༔ རྒྱ་གར་སྐུ་འཁྲུངས་འགྲོ་དོན་མཛད༔ བོད་ཡུལ་ལྷ་སྲིན་དམ་ལ་བཏགས༔ བསམ་ཡས་མ་བཞེངས་ལྷུན་གྱིས་གྲུབ༔ རྒྱལ་པོའི་དགོངས་པ་མཐའ་རུ་ཕྱིན༔
ལྷོ་ནུབ་སྲིན་པོའི་ཁ་གནོན་མཛད༔ ཐུགས་རྗེའི་ཉི་མ་བོད་ལ་ཤར༔ ཡར་ངོ་ཚེས་བཅུར་མངོན་སུམ་མཇལ༔ སྐལ་ལྡན་བུ་ལ་ལུང་བསྟན་མཛད༔ འགྲོ་དོན་དགོངས་པ་རྒྱུན་ཆད་མེད༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་གསུམ་བར་ཆད་སོལ༔
ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་ནས་འཛམ་གླིང་གངས་ཅན་དུ༔ ཆོས་ཀྱི་བསྟན་པ་བཙུགས་མཛད་ཚེ༔ གུ་རུ་ཡིད་བཞིན་ནོར་བུའི་སྐུ༔ བདུད་འདུལ་སྔགས་པའི་ཆ་ལུགས་ཅན༔
ཤཱནྟིཾ་གྷརྦྷ་མངོན་སྤྱོད་ཚུལ༔ རྡོ་རྗེ་ཕྱར་ཞིང་ཕུར་བུ་བསྒྲིལ༔ གནམ་ལྕགས་སྡིག་པའི་སྤྲུལ་པ་འགྱེད༔ བདུད་དང་མུ་སྟེགས་དམ་ལ་བཏགས༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔
བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ རྒྱ་གར་རྡོ་རྗེ་གདན་དྲུང་དུ༔ ཆོས་ཀྱི་འཁོར་ལོ་བསྐོར་ནས་སུ༔ མུ་སྟེགས་ཐམས་ཅད་དམ་ལ་བཏགས༔ མདོ་སྔགས་བསྟན་པའི་རྒྱལ་མཚན་བཙུགས༔ དྲིན་ཅན་བླ་མ་སྤྲུལ་པའི་སྐུ༔
ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔
རྒྱ་གར་བལ་བོད་ས་མཚམས་སུ༔ ཆུ་མིག་བྱང་ཆུབ་རིང་མོ་རུ༔ རྒྱ་བོད་གཉིས་ཀྱི་ལྷ་འདྲེ་འཐབ༔ སྡེ་བརྒྱད་ཆོ་འཕྲུལ་བྱུང་བའི་ཚེ༔ ཕུར་པ་རྣམ་གསུམ་གདེང་ཚད་ཐོབ༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔
ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་ཨ་སུ་ར་ཡི་བྲག༔ གནོད་སྦྱིན་སྤུན་གསུམ་དམ་ལ་བཏགས༔ དྲག་སྔགས་ཤཱནྟིཾ་གྷརྦྷ་དངོས༔ དྲིན་ཅན་བླ་མ་སྤྲུལ་པའི་སྐུ༔
ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔
དེ་འོག་སྤ་གྲོ་སྟག་ཚང་དུ༔ དྲེགས་སྡེ་སུམ་ཅུ་དམ་ལ་བཏགས༔ སྟག་ཞོན་སྦྲུལ་གྱི་གདེངས་ཀ་ཅན༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔
ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་བལ་བོད་མཚམས་ཀྱི་གནས༔ བརྟན་མ་བཅུ་གཉིས་དམ་ལ་བཏགས༔ མུ་སྟེགས་སྒྲོལ་བའི་དམ་བཅའ་བཞག༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔
མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་གུང་ཐང་ལ་ཐོག་ཏུ༔ སྡེ་བརྒྱད་ཐམས་ཅད་དམ་ལ་བཏགས༔
དགེ་སློང་བཞི་ལ་དངོས་གྲུབ་གནང་༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔
གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་ཁ་ལ་རོང་གི་གོང་༔ མ་ཡམས་ཐམས་ཅད་ལ་བཏགས༔ རྡོ་རྗེ་ཕྱག་རྟགས་རྫུ་འཕྲུལ་འགྱེད༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔
ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་གཙང་རོང་ནག་པོ་རུ༔ ཐེའུ་རང་ཐམས་ཅད་དམ་ལ་བཏགས༔ འགོང་པོ་སྤུན་དགུ་ཚར་ཡང་བཅད༔ བྲན་དུ་ཁས་བླངས་ཐ་ཚིག་ཕུལ༔
དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔
ཧཱུྃ༔ དེ་འོག་ཤང་གི་གཡག་སྡེ་རུ༔ རྡོ་རྗེ་ལེགས་པ་དམ་ལ་བཏགས༔ ཕྱག་མཚན་རྡོ་རྗེ་ཕྱག་ཏུ་ཕུལ༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔
བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་དཔལ་མོ་དཔལ་ཐང་དུ༔ ཐང་ལྷ་ཡར་བཞུད་དམ་ལ་བཏགས༔ ཀླུ་ཡིས་འཚོ་བ་སྣ་ཚོགས་ཕུལ༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔
ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་འདམ་ཤོད་སྙེ་མོ་རུ༔
གངས་དཀར་ཤ་མེད་དམ་ལ་བཏགས༔ གནམ་ལྕགས་རྡོ་རྗེ་ཐོག་ལྟར་ཕབ༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔
བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་མང་རི་དཔལ་འབར་རུ༔ ཡར་ལྷ་ཤམ་པོ་དམ་ལ་བཏགས༔ ལྷ་རབས་སྐྱོང་བའི་གཡར་དམ་ཕོག༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔
ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་གནམ་མཚོའི་སྒྲུབ་གནས་སུ༔ མལ་གྲོ་གཟི་ཆེན་དམ་ལ་བཏགས༔ དགེ་བསྙེན་ཀུན་གྱི་སྲོག་སྙིང་ཕུལ༔
དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔
ཧཱུྃ༔ འཕན་ཡུལ་སྤྲེལ་གྱི་ལྷ་ཁང་རུ༔ སྲིན་པོ་ཧེ་པ་དམ་ལ་བཏགས༔ རཀྴ་མི་འགྱུ་དམ་བཅའ་ཕུལ༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔
བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་སྒྲགས་ཀྱི་ཡང་རྫོང་དུ༔ མགུལ་ལྷ་བཅུ་གསུམ་དམ་ལ་བཏགས༔ བོད་ཁམས་བསྟན་པ་སྐྱོང་བར་བསྐོས༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔
ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ བསམ་ཡས་ཧས་པོའི་རི་རྩེ་རུ༔
དགོངས་པ་མེ་འབར་མཚོ་ལ་གཏད༔ གཙུག་ན་རིན་ཆེན་དམ་ལ་བཏགས༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔
བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་མཆིམས་ཕུའི་བྲག་དམར་དུ༔ སྡེ་བརྒྱད་ཡོངས་རྫོགས་དམ་ལ་བཏགས༔ བསམ་ཡས་ཆོས་འཁོར་ལྷུན་གྱིས་གྲུབ༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔
ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་ཁམས་ཀྱི་གཡར་མོ་ཐང་༔ ཨ་མྱེ་བྱ་ཐུལ་དམ་ལ་བཏགས༔ རྒྱ་དང་ཁམས་ཀྱི་ས་མཚམས་གཉེར༔
དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔
ཧཱུྃ༔ དེ་འོག་རོང་ཆེན་གནས་བཞི་རུ༔ དགེ་བསྙེན་བཅོ་བརྒྱད་དམ་ལ་བཏགས༔ སྦས་ཡུལ་ཐམས་ཅད་སྐྱོང་བར་གཉེར༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔
བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་སྙིགས་མ་ལྔ་བདོའི་དུས༔ མཐའ་བཞིའི་འདྲེ་རྒོད་དམ་ལ་བཏགས༔ སྦས་གནས་སྒོ་འབྱེད་གཏེར་ཁ་བཞག༔ དྲིན་ཅན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔
ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ རྗེ་བཙུན་འགྲོ་མགོན་པདྨ་འབྱུང་༔
དབྱིངས་ཕྱུག་བདེ་ཆེན་མཚོ་རྒྱལ་སོགས༔ རིག་འཛིན་དཔའ་བོ་མཁའ་འགྲོ་ཡིས༔ འདི་ནས་ཚེ་རབས་ཐམས་ཅད་དུ༔ འབྲལ་བ་མེད་པར་རྗེས་བཟུང་ནས༔ རྟག་ཏུ་ཆོས་ལ་སྤྱོད་པ་དང་༔ རིགས་ལྡན་གཙང་མའི་ལུས་ཐོབ་ནས༔ ཟག་མེད་བདེ་བས་འཚོ་བར་ཤོག༔ རྟག་ཏུ་ངན་འགྲོའི་ལས་སྤངས་ཤིང་༔ སྐྱེ་དགུར་ཆོས་ཆར་འབེབས་པ་ཡིས༔ གཞན་དོན་མཐའ་རུ་ཕྱིན་གྱུར་ཅིག༔
ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ རྗེས་ཤེས་བསྔོ་སྨོན་ཅི་རིགས་བྱ༔ བཀྲ་ཤིས་དཀྱིལ་འཁོར་ཅི་སྒྲུབ་ཀྱང་༔ ཐ་ཚིག་འདི་ཉིད་སྔོན་དུ་གཅེས༔ མཐའ་རུ་ཉི་མ་འོད་ཟེར་ཉིད༔ རང་སྣང་སྟོང་པའི་མཁའ་རུ་བསྡུ༔ དམིགས་མེད་ཆོས་སྐུར་མཉམ་པར་བཞག༔ ས་མ་ཡ༔ བཀའ་ཡི་རྒྱ་འདི་གཉེར་བ་ཡི༔
ལྷ་སྲིན་སྡེ་བརྒྱད་མ་ལུས་ཀུན༔ གསང་སྔགས་གཉན་གྱི་མེལ་ཚེ་མཛོད༔ པད་ཞྭའི་ཅོད་པན་འཛིན་རྣམས་ཀྱི༔ ཆོས་སྲིད་བསྟན་པ་རྒྱས་གྱུར་ཅིག༔ ཐུགས་ཀྱི་སྲས་དང་འཕྲད་པར་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ མི་ནུབ་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བྲག་དམར་མཆིམས་ཕུའི་དགེའུ་གོང་ཀེའུ་ཚང་ནས་གདན་དྲངས་ཤིང་ལྕགས་ཕག་ལོར་མདོ་ཁམས་བཀྲ་ཤིས་ཟལ་མོའི་སྒང་རྒྱུད་ཀྱི་ཚལ་གཏེར་བདག་ཀླུ་ཡི་ཕོ་བྲང་གི་ཉེ་འདབས་ནང་ཆེན་རྒྱལ་པོའི་ཕོ་བྲང་རྡོ་རྗེའི་རྭ་བ་གུར་གྱི་རྣལ་འབྱོར་འདྲ་བ་རུ་ཤོག་སེར་ནས་ཕབ་པའོ།། །། ན༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རིན་ཆེན་གཏེར་སྒོ་འབྱེད་པ་མཁའ་འགྲོའི་སྒྲུབ་ཐབས་བདེ་ཆེན་དཔའ་མོའི་རོལ་རྩེད་བཞུགས་སོ༔ ཡིད་བཞིན་ནོར་མཆོག་བདེ་གཤེགས་ཀུན་འདུས་ལ༔ རྣལ་འབྱོར་གང་ཞིག་གཏེར་ལ་སྤྱོད་པའི་ཚེ༔ སྡེ་བརྒྱད་ཆོ་འཕྲུལ་མི་མིན་འཇིགས་པ་དང་༔ མཁའ་འགྲོའི་གསང་རྒྱ་མི་ཕྱེད་ཡི་མུག་ཚེ༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ང་ཉིད་ཡི་དམ་ལྷ་དང་དབྱེར་མེད་པས༔
ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ལེགས་པར་གདམས་སོ་ང་ཡི་རྗེས་འཇུག་རྣམས༔ ས་མ་ཡ༔ ཞེས་པ་འདི་ཡི་སྒྲུབ་ཁོག་བཅའ་གཞི་ནི༔ གཞི་མ་དཀྱིལ་འཁོར་བཀྲ་ཤིས་དགེ༔ ཉི་མ་ཚེས་གྲངས་བཟང་བའི་དུས༔ ཡང་ན་ལུང་བསྟན་སྐབས་དག་ཏུ༔ དུས་ཚོད་རིང་ཐུང་རིག་པས་དཔག༔
རིང་ན་དཀྱིལ་འཁོར་བཅའ་གཞི་བཀོད༔ ཐུང་ན་རིག་མར་དཀྱིལ་འཁོར་བཀོད༔ བསྐྱེད་ཆོག་དྲན་རྫོགས་ཝལ་གྱིས་གསལ༔ ཕེབས་པའི་དུས་ནི་ཚེས་བཟང་ལ༔ བཀྲ་ཤིས་དགེ་བ་བྱ་བའི་གནས༔ རྣམ་གཡེང་འདུ་འཛི་མེད་པའི་སར༔ རྟེན་འབྲེལ་དང་བཅས་འབེབས་པར་བྱ༔ སྤེལ་བ་ལ་ཡང་དེ་བཞིན་ཏེ༔ ཡང་ན་གང་ཤར་རྟེན་འབྲེལ་བཏགས༔ རྟེན་འབྲེལ་བརྟག་ཚེ་སྤང་བླང་དོར༔
ཡ་ཁ་འཇིགས་ན་རྟེན་འབྲེལ་མིན༔ དེ་ནི་གནས་སྐབས་ཞལ་གདམས་སོ༔ ཤིན་ཏུ་དགོས་པའི་ལས་རིམ་ལས༔ གསང་བ་བདེ་ཆེན་མཁའ་འགྲོ་ཡི༔ དཀྱིལ་འཁོར་དག་ལ་འབད་པ་ནི༔ དཀར་གཙང་གཞི་ལ་རས་བྲིས་སམ༔ ཤོག་བུའམ་ནི་འབྲུ་ཚོམ་ལ༔ འདབ་བཞི་དབུས་ལྔ་བྱས་ནས་སུ༔ དབུས་སུ་བྷནྡྷ་ཁ་ཆོད་ཅན༔ ནང་མཆོད་བྱམས་གཉིས་ཚང་བར་བྱ༔
བུམ་པ་ཤེལ་ཕྲེང་མེ་ལོང་དང་༔ གཏོར་མ་བཅས་པ་ཚོམ་བུར་བཞག༔ མདའ་དར་ལྔ་དང་རིན་ཆེན་བཅས༔ ཚོགས་རྫས་མཆོད་སྤྲིན་སྤྱི་མཐུན་བཤམ༔ རིག་མ་བཅུ་དྲུག་ལྔའམ་གསུམ༔ རིགས་ལྔ་དང་བཅས་རྒྱན་བཀོད་བྱས༔ ཁྲུས་བསྩལ་སྤོས་དང་དྲི་བཟང་གཏམས༔ འབྱུང་ལྔའི་དྭངས་མ་སོ་སོར་བླང་༔ དེ་ཡང་གཞི་དཀར་སྟེང་དུ་བཞག༔ ཐོག་མར་གསེར་སྐྱེམས་ཚར་ལྔ་བཏང་༔
གཏེར་ནས་སོ་སོར་ཁ་བསྔོས་བྱ༔ དེ་ནས་དངོས་གཞིར་འཇུག་པ་ནི༔ མཆོད་རྫས་འབགས་བསང་གཙང་ཆུ་འཐོར༔ རང་ཉིད་བདེ་བའི་གནས་ལ་འཁོད༔ མདའ་དར་འབྲུ་ཕུད་རིག་མར་གཏད༔ རོལ་མོ་དབྱངས་དང་བཅས་ནས་སུ༔ དཀྱིལ་འཁོར་དལ་དུ་འཇུག་པར་བྱ༔ ས་མ་ཡ༔ རྒྱ་རྒྱ་རྒྱ༔ ཧོཿ
ན་མོ་བླ་མ་རིགས་འདུས་རྩ་བ་གསུམ༔ སྐུ་ལྔ་མཚན་བརྒྱད་ཨོ་རྒྱན་རིན་པོ་ཆེ༔ དབང་དྲག་ཁྲོ་བོ་བཛྲ་ལོ་ཧ་ཧེ༔ གྲུབ་ཐོབ་རྒྱལ་པོ་སྟག་ཞོན་སྤྲུལ་པའི་སྐུ༔ ཌཱཀྐིའི་གཙོ་བོ་དཔའ་མོ་ཧེ་རུ་ཀར༔ བདག་དང་དབྱེར་མེད་གུས་པས་སྐྱབས་སུ་མཆི༔ ཞེས་ལན་གསུམ་མམ་བདུན་ཙམ་བརྗོད༔ དེ་ནས་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔ ཨོྃ་ཨཱཿཧཱུྃ༔
གསུམ༔ ཧཱུྃ༔ ཕྱི་ནང་མཆོད་སྤྲིན་དཔག་ཡས་ནམ་མཁའི་ཁྱོན༔ ཡོངས་སུ་འགེངས་པ་རྒྱལ་བ་མཉེས་པའི་རྫས༔ ཟབ་ལམ་བདེ་ཆེན་བསྒྲུབ་པའི་ངོ་བོར་གསལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱ་ཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ དེ་ནས་སྐད་ཅིག་དྲན་རྫོགས་ལྷ་བསྐྱེད་པ་ནི༔ ཧཱུྃ་བྷྲཱུྃ༔ ཧྲཱིཿམ་ཧ་རི་ནི་ས་བྷྱོ་བྷྱོ་བྷྱོཿ
ཧཱུྃ་མཱུྃ་ལཱྃ་མཱྃ་པཱྃ་ཏཱྃ་ཛཿ ཧྲཱིཿམ༔ ཧཱུྃ་བྷྱོ༔ ས་བོན་ཕྱག་མཚན་གནས་འགྱུར་དྲན་རྫོགས་སུ༔ ཕོ་བྲང་རྡོ་རྗེ་བྷྲཱུྃ་གྱུར་ཨེ་ཡི་དབུས༔ པད་ཉི་གདན་ལ་སྟག་མོ་གྲུས་མའི་སྟེང་༔ དམར་ནག་དབང་སྡུད་རྡོ་རྗེ་གྲོ་བོ་ལོད༔ ཧེ་རུ་ཀ་པའི་རྣམ་འགྱུར་འགྱིང་སྟབས་ཅན༔ རྒྱན་དྲུག་གཏུམ་ཉམས་དཔའ་བོ་དཔའ་བའི་ཆས༔ ཕྱག་གཡས་རྡོ་རྗེ་གཡོན་པས་ཕུར་བུ་གདེང་༔
སྡིགས་མཛུབ་རྩེ་ལ་སྡིག་པའི་སྤྲུལ་པ་འགྱེད༔ སྤྱི་བོར་རིགས་བདག་པདྨ་ཐོད་ཕྲེང་རྩལ༔ དབྱིངས་ཕྱུག་གསང་ཡེ་དང་བཅས་གསལ་བར་བསྒོམ༔ གཙོ་བོའི་ཕྱོགས་བཞིར་པད་འདབ་རིམ་པ་བཞིན༔ རྡོ་རྗེ་རིན་ཆེན་པདྨ་ལས་ཀྱི་རིགས༔ རང་མདོག་ཁྲོ་འཛུམ་རུས་པའི་རྒྱན་དྲུག་མཛེས༔ ཕྱག་གཡས་སོ་སོའི་ཕྱག་མཚན་མདའ་དར་བསྣམས༔ གཡོན་པས་བྷནྡྷ་བདུད་རྩིའི་བཅུད་ཀྱིས་གཏམས༔ བརྐྱང་བསྐུམ་འགྱིང་བག་གར་གྱི་ཉམས་ལྡན་བསྒོམ༔ དེ་ཡི་ཕྱི་རོལ་བཀའ་གཏེར་སྲུང་མ་ཡི༔
གཏེར་གྱི་རྒྱ་བཀྲོལ་སྒོ་དབྱེ་གུས་པར་བསྐྱེད༔ དེ་ལྟར་གསལ་བའི་ཐུགས་ཀའི་འོད་ཟེར་གྱིས༔ རྔ་ཡབ་ཞིང་དང་དཔལ་རིའི་ཕོ་བྲང་ནས༔ པད་འབྱུང་མཁའ་འགྲོ་རྒྱ་མཚོའི་ཚོགས་བཅས་པ༔ སྤྱན་དྲངས་ཛ་ཧཱུྃ་བྃ་ཧོ་ཕཻཾ་ཕཻཾ་ཛཿ དེ་ནས་སྤྱན་འདྲེན་བཞུགས་གསོལ་ཕྱག་འཚལ་མཆོད་པ་ནི༔ ཧཱུྃ༔ གླིང་གི་གླིང་མཆོག་ལྷོ་ནུབ་རྔ་ཡབ་གླིང་༔ ལངྐ་མགྲིན་བཅུ་སྲིན་པོའི་ཕོ་བྲང་ནས༔ ཆེ་བཙན་ཁྲོ་བོ་གཏུམ་ཆེན་གཡུལ་ལས་རྒྱལ༔
མ་སྲིང་ཌཱཀྐི་རྒྱ་མཚོའི་ཚོགས་དང་བཅས༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ ཆགས་བྲལ་པད་ཉིའི་ཁྲི་འཕང་གདན་ལ་བཞུགས༔ སྒྲུབ་མཆོག་གཏེར་ལ་སྤྱོད་ཕྱིར་བརྟན་པར་སཏྭཾ༔ མངའ་བདག་དྲེགས་པའི་རྗེ་ལ་གུས་པ་ཡིས༔ གདུང་བས་ཕྱག་བགྱི་མོས་པས་རབ་ཏུ་བསྟོད༔ ལྷ་མཆོག་ལྷ་ལ་མཆོད་པའི་བྱེ་བྲག་ནི༔ ཕྱི་མཆོད་ལྷ་མོ་བཅུ་དྲུག་མཉེས་པའི་སྤྲིན༔ ནང་མཆོད་སྨན་རཀ་བདུད་རྩི་སྦྱོར་བའི་རྫས༔ གསང་མཆོད་དབྱངས་སྙན་སྦྱོར་བའི་ཛ་ན་མོ༔
བསྒྲལ་མཆོད་བྷ་ལིངྟ་དང་དབང་པོ་ལྔ༔ སྣང་སྲིད་འདི་རུ་ཅི་སྲིད་བསྡུས་པའི་ཚོགས༔ རྩ་གསུམ་ཀུན་འདུས་དཀྱིལ་འཁོར་ལྷ་ལ་འབུལ༔ བཞེས་ནས་རིན་ཆེན་གཏེར་གྱི་དངོས་གྲུབ་སྩོལ༔ སྐུ་གསུང་ཐུགས་ཀྱི་བརྡ་སྒོ་ཀློང་དུ་ཕྱེས༔ འབྱུང་ལྔ་དྲྭ་བའི་རྒྱ་ཆིངས་དགྲོལ་དུ་གསོལ༔ འཇིགས་བརྒྱད་ཞི་ཞིང་ལས་བཞིའི་དངོས་གྲུབ་སྩོལ༔ ཨོྃ་བཛྲ་ས་མཱ་ཡ་ཛ་ཛཿ བཛྲ་ས་མ་ཡ་ཏིཥྛ་ལྷན༔ ཨོྃ་ན་མོ་པུ་རུ་ཤ་ཡ་ཧོཿ
ཨོྃ་ཨ་བྷེ་ཤ་ཡ་ཨ་ཨཱཿ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི༔ མ་ཧཱ་རཀྟ་ཛྭ་ལ་མཎྜ་ལ་ཁཱ་ཧི༔ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཁ་ཁ་ཁཱ་ཧྀ༔ དེ་ནས་བསྟོད་པ་ནི༔ ཧཱུྃ་བྷྱོཿ སྣང་སྲིད་ཐམས་ཅད་དྲག་པོ་ཨེ་ཡི་ཀློང་༔ མ་སྐྱེས་གསལ་རྫོགས་དྲན་རིག་ངོ་བོ་ཧཱུྃ༔ རང་བཞིན་ངང་གིས་ཁྲོས་པ་ཁྲོ་བོའི་རྒྱལ༔
བླ་མ་དྲག་པོ་རྡོ་རྗེ་ཐོད་ཕྲེང་རྩལ༔ བཛྲ་ལོ་ཧ་དམར་ནག་ཧེ་རུ་ཀཿ དྲེགས་སྡེ་འདུལ་བྱེད་དཔའ་བོ་སྟག་ཞོན་ནི༔ གཏུམ་པའི་ཤུགས་ལས་ཁྲོས་པའི་ཨམ་གཙིགས་བསྡམས༔ དུས་མཐའི་མེ་ལྟར་དབུ་སྐྲ་ཁམ་ནག་བསིགས༔ ཐོད་སྐམ་འབར་བའི་རྒྱན་ལྡན་དར་དཔྱངས་འཕུར༔ སྤྱན་རྩ་འཁྱིལ་ཞིང་སྨ་ར་སྨིན་མ་གཟེངས༔ ཕྱག་གཡས་གནམ་ལྕགས་རྡོ་རྗེ་རྩེ་དགུ་ལས༔ ཧཱུྃ་དགུ་ཕཊ྄་དགུ་རྃ་དགུའི་ཚྭ་ཚྭ་འཕྲོས༔ ཕྱག་གཡོན་ལས་ཕུར་ཟ་བྱེད་སྡིག་པ་ལ༔
བྷྱོ་དགུ་རྦད་དགུ་རྃ་དགུའི་ཟི་ར་འཁྱུགས༔ རུས་རྒྱན་སྟག་ཤམ་ཐོད་རློན་ཕྲེང་བ་འདྲེན༔ རིན་ཆེན་ཝང་ལོང་ཕྱག་ཞབས་གདུབ་བུ་འཁྲོལ༔ སྟག་མོ་གྲུས་མའི་སྟེང་ན་དོར་ཐབས་བཞུགས༔ སྐུ་ལས་གཟི་བྱིན་མེ་དཔུང་ལྔ་ལྡན་འཁྲིགས༔ ཁྲོ་རྒྱལ་རྡོ་རྗེ་སྲིན་པོར་ཕྱག་འཚལ་བསྟོད༔ ཧྲཱིཿམཱུྃ༔ རྡོ་རྗེ་དབྱིངས་ཀྱི་དབང་ཕྱུག་བདེ་བའི་གར༔ པདྨ་ཐོད་ཕྲེང་དབང་གི་བདག་ཉིད་ཆེ༔ རྡོ་རྗེ་བྷནྡྷ་བསྣམས་ཤིང་ཕྱེད་སྐྱིལ་བཞུགས༔
སྒེག་པའི་ཉམས་ལྡན་རྣལ་འབྱོར་ཆ་ཤས་རྫོགས༔ དབྱིངས་ཕྱུག་མཐིང་ནག་ཟག་མེད་བདེ་བས་འཁྱུད༔ གཏི་མུག་རྣམ་དག་ཆོས་དབྱིངས་དཔལ་ལྷ་མོ༔ སངས་རྒྱས་མཁའ་འགྲོའི་ཐུགས་རྗེས་བར་ཆད་སེལ༔ དགའ་བཞི་འཁོར་ལོ་ཡེ་ཤེས་མདངས་ཀྱིས་གཡོ༔ རོལ་པའི་དགའ་སྟོན་འགྱེད་ལ་ཕྱག་འཚལ་བསྟོད༔ བྷྱོཿ བཞིན་བཟང་ལྷ་མོ་ཞི་བའི་ཕྲིན་ལས་སྐུ༔ ཞེ་སྡང་རྣམ་དག་མེ་ལོང་ངོ་བོ་ཉིད༔ རྡོ་རྗེ་མཁའ་འགྲོས་སྐུ་ཡི་བར་ཆད་སེལ༔
དཀར་མོ་འབུམ་གྱི་གཙོ་མོ་ཤར་ཕྱོགས་བདག༔ བྱམས་པའི་འོད་ཟེར་འགྱེད་ལ་ཕྱག་འཚལ་བསྟོད༔ ཧཱུྃ༔ སྒེག་མོ་ལྷ་མོ་རྒྱས་པའི་ཕྲིན་ལས་སྐུ༔ ང་རྒྱལ་རྣམ་དག་མཉམ་ཉིད་ངོ་བོ་ཉིད༔ རིན་ཆེན་མཁའ་འགྲོས་ཡོན་ཏན་བར་ཆད་སེལ༔ སེར་མོ་འབུམ་གྱི་གཙོ་མོ་ལྷོ་ཕྱོགས་བདག༔ སྙིང་རྗེའི་འོད་ཟེར་འགྱེད་ལ་ཕྱག་འཚལ་བསྟོད༔ བྷྱོཿ ཆགས་པའི་ལྷ་མོ་དབང་གི་ཕྲིན་ལས་སྐུ༔
འདོད་ཆགས་རྣམ་དག་སོར་རྟོག་ངོ་བོ་ཉིད༔ པདྨ་མཁའ་འགྲོས་གསུང་གི་བར་ཆད་སེལ༔ དམར་མོ་འབུམ་གྱི་གཙོ་མོ་ནུབ་ཕྱོགས་བདག༔ དགའ་བའི་འོད་ཟེར་འགྱེད་ལ་ཕྱག་འཚལ་བསྟོད༔ ཧཱུྃ༔ དགྱེས་པའི་ལྷ་མོ་དྲག་མོ་ཕྲིན་ལས་སྐུ༔ ཕྲག་དོག་རྣམ་དག་བྱ་གྲུབ་ངོ་བོ་ཉིད༔ ཀརྨ་མཁའ་འགྲོས་ཕྲིན་ལས་བར་ཆད་སེལ༔ ལྗང་མོ་འབུམ་གྱི་གཙོ་མོ་བྱང་ཕྱོགས་བདག༔ བཏང་སྙོམས་འོད་ཟེར་འགྱེད་ལ་ཕྱག་འཚལ་བསྟོད༔
ཧཱུྃ་བྷྱོཿ པདྨ་ཐོད་ཕྲེང་མཚོ་སྐྱེས་རྡོ་རྗེ་སྐུ༔ དབྱིངས་ཕྱུག་བཟང་མོ་ལྷ་ལྕམ་མནྡ་ར༔ དམར་ནག་གཏུམ་པོ་རྡོ་རྗེ་གྲོ་བོ་ལོད༔ སྟག་མོ་གྲུས་མ་བྷི་ན་ས་ཡི་སྤྲུལ༔ མཁའ་འགྲོ་སྡེ་བཞི་ཡེ་ཤེས་མཚོ་རྒྱལ་དང་༔ ཀ་ལ་སིདྡྷི་ཤཱཀྱ་དེ་མ་དང་༔ བཀྲ་ཤིས་ཁྱེའུ་འདྲེན་བཅས་པ་རྩ་གསུམ་ལྷ༔ དངོས་གྲུབ་ཟད་མེད་གཏེར་ལ་སྤྱོད་པ་ཡི༔ པད་འབྱུང་ཡི་དམ་ཁྱེད་ཉིད་དགོངས་སུ་གསོལ༔
ཨོ་རྒྱན་ཆེན་པོ་ཚེ་རབས་བླ་མ་ཉིད༔ དཔའ་བོ་མེ་ཕྲེང་སྒྲུབ་པའི་ཡི་དམ་ལྷ༔ རྡོ་རྗེ་ཕག་མོ་ཚེ་རབས་གཏན་གྱི་ཡུམ༔ མཁའ་འགྲོ་སྡེ་ལྔ་བསྟེན་སྲིད་རིག་མ་མཆོག༔ རྩ་གསུམ་ལྷ་ཚོགས་བདག་ལ་བྱིན་གྱིས་རློབས༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་པདྨ་རཱ་ཛ་པཱ་ཤཾ་ས་མཱ་ཡ་ཛ་མཱུྃ་བུདྡྷ་ཌཱཀྐི་ཧ་རི་ནི་ས་སིདྡྷི་ཕ་ལ་ཧཱུྃ༔ ཨོྃ་བཛྲ་ཀྲོ་དྷ་ལོ་ཧ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨོྃ་བཾ་བཛྲ་བྷ་ར་ཧི་བཛྲ་ཌཱཀྐི་ནཱི་ཧཱུྃ༔ ཨོྃ་རཏྣ་ཌཱཀྐི་ནཱི་ཧཱུྃ༔
ཨོྃ་པདྨ་ཌཱཀྐི་ནཱི་ཧཱུྃ༔ ཨོྃ་ཀརྨ་ཌཱཀྐི་ནཱི་ཧཱུྃ༔ ཨོྃ་བི་ཤྭ་ཌཱཀྐི་ནཱི་ཧཱུྃ༔ ཨོྃ་ཀེ་ཀཱཽ་རི་པདྨ་མུ་ཊ་རཱ་ག་ཧེ་ཤ་ཌཱཀྐི་ནཱི་པཱ་ཤཾ་སརྦ་ཐུན་ཐུན་ཛ་ཛ་སྭཱ་ཧཱ༔ ཞེས་རྩ་སྔགས་རྣམས་རིམ་བཞིན་བཟླས༔ ལས་སྔགས་ཤམ་བུ་ཁ་ཚར་སྦྱར༔ གཏེར་ཁ་འབྱིན་དགོས་སྔོན་ནས་འགྱང་ཙམ་ལུང་བསྟན་བྱུང་ན་མཁའ་འགྲོའི་ཆོ་ག་དང་བདེ་གཤེགས་ཀུན་འདུས་སྦྲགས་ནས་སྒྲུབ་པ་ཞག་ལྔ་བདུན་གསུམ་མམ་ཅི་ལྕོགས་བྱ༔ འཕྲལ་དུ་ཡིན་ན་ཉིན་ཆོག་བྱ༔ གཏེར་སྒྲུབ་སྐབས་ཡིན་ན་གང་འགྲུབ་བྱ༔ སྔགས་རྣམས་བུམ་ཆུ་ལ་ཡང་སྦྱར༔
མདའ་དར་ལ་སྔགས༔ རིན་ཆེན་སྣ་ཚོགས་བློ་རྟེན་འཆང་༔ དེ་ནས་གཏེར་གནས་ལ་ཆས་པའི་ཚེ༔ རིག་མ་རྣམས་རྒྱན་གྱིས་སྤྲས་ལ་བྱིན་འབེབས་བྱ༔ དབྱྀངས་ཀྱི་མཁའ་འགྲོའི་དངོས་གྲུབ་བརྙེས༔ བར་ཆད་ཀྱིས་མི་ཚུགས་པའི་སྲུང་འཁོར་བསྒོམ༔ གཏེར་ཁ་གདན་དྲངས་ནས་དབང་བཞི་ཡིས་རྒྱུད་སྨིན་པའི་སྨོན་ལམ་བཟང་པོ་བྱ༔ ཁྱད་པར་སྒྲུབ་ཁོག་གང་དག་འདི་ཉིད་དང་འབྲེལ་བ་རབ་ཡིན༔ མ་འགྲིགས་ཀྱང་སྐུ་གསུང་ཐུགས་ཀྱི་གཏེར་ཁ་འབྱེད་པ་ལ་ལན་གཅིག་མཇལ་བས༔ རྔ་ཡབ་དག་པའི་ཞིང་དུ་རྗེ་བཙུན་པདྨ་འབྱུང་གནས་ཞལ་མངོན་སུམ་མཐོང་ཞིང་ལུང་ཐོབ་ནས་ཞིང་ཁམས་སམ་ཆོས་པ་རྣམས་ཕྱིར་མི་ལྡོག་པར་འགྱུར་རོ༔
ཅིའི་ཕྱིར་རིན་ཆེན་སྒྲོམ་བུ་ལས༔ ཨེ་མ༔ བདག་གིས་གཏེར་རྒྱ་གདམས་པའི་གནས་མཆོག་འདི༔ རྐང་པ་བསླེབས་ཙམ་ངན་འགྲོའི་སྐྱེ་སྒོ་ཆོད༔ གཏེར་རྒྱ་ཞལ་འབྱེད་མཐོང་ཐོས་དྲན་རིག་རྣམས༔ གནས་ངན་སྤངས་ནས་བདེ་ཆེན་དག་ཞིང་དུ༔ པད་འབྱུང་བདག་དང་མཇལ་བར་ཐེ་ཚོམ་མེད༔ འདི་ཉིད་སྤེལ་སྒྲུབ་འཛིན་འཆང་ཀློག་པའི་ཡུལ༔ ལོ་ལེགས་བཀྲ་ཤིས་ནད་མུག་མཚོན་ལས་ཐར༔ གཏེར་ཆོས་གར་བཞུགས་ཡུལ་དུ་བྱིན་ཆེན་འབེབས༔
འདི་ཉིད་འབྲེལ་ཐོབ་ལྡན་པའི་སྦྱིན་བདག་དང་༔ ཚེས་བཅུ་ལ་སོགས་གཏེར་གྱི་གྲོགས་བགྱིད་ན༔ ཕྱི་མ་རྔ་ཡབ་དཔལ་རིར་སྐྱེ་བར་འགྱུར༔ སྨོན་ལམ་བཏབ་པས་ཡང་སྤྲུལ་འགྲོ་དོན་མཛད༔ འགྲོ་མང་བྱང་ཆུབ་སྙིང་པོའི་ལམ་མཆོག་སྟོན༔ སྔོན་སྦྱངས་འཕྲོ་མཐའ་བཟང་པོ་མྱུར་དུ་སད༔ རྒྱལ་བ་ང་ཡིས་མངོན་སུམ་ལུང་བསྟན་འགྱུར༔ ཞེས་གསུངས༔ དེ་ནས་མ་འོངས་སྐལ་ལྡན་ལས་ཅན་རྣམས༔ པད་འབྱུང་ང་ཡི་རྗེས་འཇུག་མོས་པ་བསྐྱེད༔
ཅི་བྱེད་ཐམས་ཅད་དམ་པའི་ཆོས་ལ་དམིགས༔ འབྱོར་ཚོགས་ཐམས་ཅད་དགེ་བའི་ཕྱོགས་སུ་ཐོངས༔ མ་རིག་འཁྲུལ་པའི་བློ་རྒྱ་མ་ཆེ་བར༔ ཚོད་ཡོད་བག་ཕེབས་རིམ་བློའི་སྣ་ཐག་བཏུང་༔ སང་བྱ་གནངས་བྱེད་གཡེང་བའི་རླུང་མ་ལྡང་༔ འདི་ཕྱི་ཀུན་ཏུ་རིག་འཛིན་བླ་མར་མོས༔ དགེ་བྱེད་མཁན་པོ་བདུད་ཀྱིས་བློ་བསྒྱུར་བས༔ འདི་ཕྱི་འཕྲལ་ཕུགས་ཡང་ཆ་བགྱིས་ཏེ་བསྒྲུབ༔ སྐྱེ་འཆིའི་མགོན་དུ་བླ་མ་རྩ་གསུམ་བཟང་༔ ཕྱི་བཤོལ་ཅན་འདི་གཡེང་བའི་བདུད་དང་འབྲེལ༔
སྐྲ་ལ་མེ་ཤོར་བཞིན་ཏུ་ཕྱི་ཆེས་བསྒྲུབ༔ ཅེས་པའི་ཞལ་གདམས་རྗཻས་འབྲང་རྣམས་ཀྱིས་ལོངས༔ སྐལ་ལྡན་ལས་འཕྲོ་ཅན་གྱིས་དེ་ལྟར་བགྱིད༔ ས་མ་ཡ༔ དེ་ནས་གཏེར་ཁ་རྣམས་འགྱེད་སྐབས་དགའ་སྟོན་གྱི་དབང་བཞི་ལེན་པ་ནི༔ སྐུ་གསུང་ཐུགས་རྟེན་གང་ཡིན་ལ་ཚོགས་ཀྱི་འཁོར་ལོ་རྒྱ་ཆེན་པོ་བཤམས༔ རང་ཉིད་ཁྲི་ཁ་རུ་འཁོད༔ རིག་མ་རྣམས་ཚོགས་འཁོར་གྱི་མདུན་དུ་འཁོད༔ སྐྱེས་པ་ཕོ་རྣམས་གཡས་གྲལ་བྱ༔ ཟ་མ་མོ་རྣམས་གཡོན་གྲལ་བྱ༔
ཐམས་ཅད་ཀྱིས་བསམ་པ་ལྷུན་འགྲུབ་མ་ཚར་གཅིག་གམ་གསུམ་འདོན༔ ཚོགས་འཁོར་ལ་བྱིན་འབེབས་བྱ༔ བཛྲ་གུ་རུའི་གདངས་དབྱངས་བཏང་༔ དེ་ནས་དབང་བསྐུར་བ་ནི༔ རྟེན་རྣམས་ཐོགས་ཏེ༔ ཧཱུྃ་ཧྲཱིཿམ༔ ཨོ་རྒྱན་མཁའ་སྤྱོད་དག་པའི་ཞིང་ཁམས་ནས༔ པདྨ་འབྱུང་གནས་བདེ་གཤེགས་འདུས་པའི་སྐུ༔ རྡོ་རྗེ་དྲག་པོ་མཁའ་འགྲོ་ཀུན་གྱི་ཡབ༔ དཔའ་བོ་དཔའ་མོ་རིག་འཛིན་འདུས་པའི་ཚོགས༔
མི་མངོན་དབྱིངས་ནས་ཐུགས་རྗེ་སྐུར་བཞེངས་ལ༔ བྱིན་ཆེན་ཕོབ་ལ་དབང་ཆེན་བསྐུར་དུ་གསོལ༔ འདིར་འདུས་སྐལ་ལྡན་ལས་ཅན་ཕོ་མོ་རྣམས༔ རྔ་ཡབ་གླིང་དུ་ཡང་ཡང་འཚོགས་པ་ཡི༔ སྨོན་ལམ་བསླུ་མེད་རྟེན་འབྲེལ་དབང་བཞི་སྩོལ༔ གནས་རི་འདི་དང་གནས་ཁང་སྒྲུབ་ཕུག་དང་༔ བཀའ་འདུས་ཆོས་ཀྱི་རྒྱ་མཚོའི་དཀྱིལ་འཁོར་ལ༔ བཀྲ་ཤིས་དགེ་ལེགས་འགྲུབ་པའི་དངོས་གྲུབ་སྩོལ༔ རིག་འཛིན་སྒྲུབ་ལ་ཚེ་ཆོས་ཟས་ནོར་དང་༔ འབྱོར་དྲུག་གོས་སོགས་སྙན་གྲགས་དབྱར་རྔ་ལྟར༔
སྒྲོག་ཅིང་དཔལ་འབྱོར་དབྱར་མཚོ་ལྟར་འཕེལ་ཞིང་༔ གཟི་འབར་ཉི་འོད་རབ་དཀར་ཟླ་རྒྱས་ལྟར༔ རྟག་ཏུ་བཀྲ་ཤིས་རྣམ་མང་སྐར་ཚོགས་བཞིན༔ འཕེལ་ཞིང་རྒྱས་པའི་དངོས་གྲུབ་སྩལ་དུ་གསོལ༔ ཨོྃ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ སརྦ་སིདྡྷི་བཛྲ་ཕ་ལ་ཧོཿ ཞེས་པས་དབང་དང་དངོས་གྲུབ་ཡང་ཡང་རོལ༔ དེ་ནས་བཀྲ་ཤིས་རབ་གནས་དང་རྟེན་འབྲེལ་དུ་མས་མཚམས་སྦྱར༔ ས་མ་ཡ༔ མ་འོངས་ལས་འཕྲོ་ཅན་དང་འཕྲད་པར་ཤོག༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔ ཨོ་རྒྱན་རྩ་གསུམ་གླྀང་པ་ཆོས་ཀྱི་རྒྱ་མཚོ་ཡིས་ས་ཁྱིར་ལོར་བོད་ཡུལ་བསམ་ཡས་མཆིམས་ཕུ་ནས་གདན་དྲངས་ཤིང་ལྕགས་ཕག་ལོར་མདོ་ཁམས་ས་ཡི་ལྟེ་བ་ནང་ཆེན་ཁྲི་གདུང་གི་གདན་ས་ཨུར་འགོས་སུ་སྤྲེལ་ཟླ་བ་ལ་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །། པ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ སྦས་ཡུལ་སྒོ་འབྱེད་ཨོ་རྒྱན་དཔའ་བོ་གིང་སྒྲུབ་རིན་ཆེན་ལྡེ་མིག་བཞུགས་སོ༔ བླ་མའི་ཐུགས་སྒྲུབ་བདེ་གཤེགས་རྩ་གསུམ་ལྷ༔
ཡེ་ཤེས་རོལ་པ་དབྱེར་མེད་ནམ་མཁའི་ཁྱོན༔ གང་འདུལ་དེར་སྟོན་མཚོ་སྐྱེས་པདྨ་འབྱུང་༔ མ་འོངས་དུས་སུ་ཐུགས་རྗེའི་ཉི་མ་ཤར༔ རང་བྱུང་བླ་མའི་ཞལ་གདམས་གསོལ་འདེབས་ནི༔ གང་ཕྱིར་སྙིགས་མ་རྩོད་ལྡན་དུས་ཀྱི་ཚེ༔ མཐའ་འཁོབ་དམག་གིས་བོད་འབངས་ཧབ་ཤར་སྤྱོད༔ དེ་དུས་སྦས་ཡུལ་མ་གཏོགས་བདེ་སྐྱིད་ཟད༔ གང་ཞིག་སྦས་ཡུལ་གནས་བཞི་བསྟན་པ་ནི༔ ཤར་དུ་སྦས་ཡུལ་རྒྱལ་མོ་ཚ་བ་རོང་༔ ལྷོ་རུ་སྦས་ཡུལ་རྣམ་དག་པདྨ་བཀོད༔
ནུབ་ཏུ་སྦས་ཡུལ་བལ་པོ་ཁ་ལ་ཤོད༔ བྱང་དུ་སྦས་ཡུལ་བྷེ་བ་ཨག་ཏ་རོང་༔ མཚམས་བཞིར་ཉེ་བའི་སྦས་ཡུལ་རྣམ་པ་བཞི༔ གྲོ་མ་ལུང་དང་མཁར་ལྗོངས་སྐྱེད་མོས་ཚལ༔ རྣམ་དག་བཀོད་ཆུང་བཅས་ཏེ་ཉེ་མཚམས་སོ༔ ཐོག་མར་སྦས་ཡུལ་འགྲིམ་པའི་དུས་ཀྱི་ཚེ༔ ས་བཅུ་སྒོ་འབྱེད་རྟེན་འབྲེལ་བརྟག་པ་ནི༔ རིག་འཛིན་གཏེར་ཆེན་ཞིག་གིས་དབུ་མཛད་ནས༔ བེར་ཕོད་རྒྱལ་པོའི་ཆ་ལུགས་ཆ་གཅིག་དང་༔ ཧེ་རུ་ཀ་ཡི་ཆས་གཉིས་ཟུང་དུ་འཇུག༔
སྐལ་ལྡན་རིག་མ་ལྔ་ལ་རྒྱན་གོས་སྤྲད༔ མདའ་དར་གསེར་སྐྱེམས་པི་ཝཾ་གླིང་བུ་སོགས༔ སྙན་པའི་དབྱངས་དང་རྒྱན་འཕྱང་ཅོད་པན་བཅས༔ གསེར་གྱི་རྒྱལ་མཚན་ནང་དུ་བླ་རྡོ་དང་༔ སྲོག་འཁོར་སོ་སོའི་རྟེན་འབྲེལ་རྫས་རྣམས་བཞག༔ སྒྲུབ་རྟེན་དེ་དང་གཟའ་ཀླུ་རྒྱལ་པོ་ཡི༔ བྲིས་སྐུ་དར་བཅས་སྔོན་དུ་ལམ་སེལ་བྱ༔ བོན་པོའི་ཆས་དགུས་ཕྱྭ་གྱེར་བོན་ཡས་བསྔོ༔ སྔགས་པ་དགུ་ཡིས་ལམ་གྱི་བར་ཆད་སྒྲོལ༔ རིག་འཛིན་དགུ་ཡིས་སྲུང་མ་གཏེར་བདག་མཆོད༔
གར་པ་དགུ་ཡིས་ལྷ་སྲིན་གླུ་བྲོ་བརྔན༔ གིང་པ་དགུ་ཡིས་ཚོགས་ལས་གཏོར་མ་འབུལ༔ བུ་མོ་དགུ་ཡིས་འབྲུ་སྣ་སྲིད་ཚད་ཐོགས༔ སྐྱེས་པ་དགུ་ཡིས་རྩ་ལམ་གེགས་སེལ་བྱེད༔ རབ་བྱུང་དགུ་ཡིས་ཀླུ་གཏོར་ཆ་གསུམ་གཏོང་༔ ཚོགས་རྫས་ལ་སོགས་ཕུན་སུམ་ཚོགས་པ་ཁུར༔ ཐོག་མར་མི་མདའ་བརྒྱ་རྩ་འགྲོ་བར་བྱ༔ རུས་སྦལ་འགྲོས་ཀྱིས་སྦས་ཡུལ་ལམ་ལ་ཞུགས༔ སྤྱིར་ནི་ཐམས་ཅད་ཆ་ཚང་ལེགས་པར་གཟབ༔ རི་བསྟོད་རླུང་རྟ་བུམ་གཏེར་གང་མང་ཐོངས༔
གོ་ཁྲབ་དང་བཅས་ལྷ་འདྲེར་སྤྱད་ཁ་འབུལ༔ འཇིག་རྟེན་འདིར་སྲིད་མཁོ་བའི་ཆས་རིགས་རྣམས༔ གང་ཡང་ཐོགས་པ་མེད་པར་ཁུར་བ་གནད༔ ཕལ་ཆེར་ལྕགས་དཔྱད་ཟངས་རྣམས་མང་བར་བྱ༔ རྟ་དྲེལ་བོང་བུ་མ་གཏོགས་རྐང་ཕྲན་རིགས༔ ཐམས་ཅད་གནས་སུ་བགྲོད་པ་སྔ་ནས་གཟབ༔ ལམ་དུ་འཛིང་རྩོད་ལ་སོགས་ཤིན་དུ་སྤང་༔ ཐོག་མར་པདྨ་བཀོད་དུ་འཇུག་པ་ལ༔ གནས་ཀྱི་རྣམ་དབྱེ་ཅུང་ཟད་བཤད་པ་ནི༔ རྡོ་རྗེ་ཕག་མོ་གན་རྐྱལ་ལྟ་བུ་སྟེ༔
དབུ་ཡི་གནས་ནི་རྒྱ་ལ་སེང་ལྡེང་ཡིན༔ དེ་ལ་གནས་དང་ཡུལ་ནི་གཉིས་ཙམ་ཡོད༔ ཕག་མགོ་ཟེར་ཏོག་ཙཱ་རི་གསར་རྙིང་ཡིན༔ ཕག་མོའི་གནས་ཆེན་བྱར་དང་ཀོང་པོ་ཡིན༔ ཀོང་རྗེ་སྤུན་གསུམ་དེ་ཡི་གཏེར་སྲུང་ཡིན༔ གུ་རུ་ཐིམ་བྲག་དེ་ཡི་སྒྲུབ་ཕུག་ཡིན༔ བྱིན་གཡག་རིན་ཕུག་མཁའ་འགྲོའི་སྒྲུབ་གནས་ཡིན༔ སྤུར་ཆེན་སྤུར་ཆུང་གཏེར་རྒྱ་དྲྭ་མིག་ཡིན༔ བྱང་གི་རྔམ་པ་སྒྲ་སྒྲོགས་མ་མོའི་གནས༔ ཀོང་བཙུན་དེ་མོ་བན་བོན་ཐུན་མོང་གནས༔
དགྲ་ལྷ་མོ་དང་གཡུང་དྲུང་སྤྱི་མཐུན་སྤུན༔ ཐིམ་པར་ཐིམ་པས་ཕུར་པའི་གདེང་ཚད་འགྲུབ༔ ཕྱག་གཡས་ཀོང་ཕྱོགས་བ་ཆགས་ཤིང་རིང་ཡིན༔ མ་ལ་བ་ལ་སྦས་ཡུལ་གནས་ཆེན་བཞི༔ ཕྱག་གཡོན་རྣམ་དག་པདྨ་བཀོད་ཆུང་ཡིན༔ ཀ་མ་རུ་ལ་གནས་དང་ཡུལ་གྲུ་བརྒྱད༔ འཕྲིན་པ་དུང་རི་འཇའ་ཚོན་འཁྱིལ་པ་ཡིན༔ ལམ་བླ་ཀ་ལ་གནས་དང་ཡུལ་གྲུ་གསུམ༔ རྙིང་ཁ་ཤྲཱི་ཛྙཱ་ན་གནས་ཆེན་བཅུ༔ ཡུལ་དང་ཡུལ་ཆེན་བཅས་པ་དགུ་ཙམ་ཡིན༔
མོན་གནས་བཟུང་སྟེ་ཏྲི་ཤ་ཀུ་ནེ་ཡིན༔ དེ་རུ་གནས་དང་ཡུལ་གྲུ་བཅུ་གསུམ་ཡིན༔ ཞབས་གཡས་མཚམས་སུ་མཆོད་རྟེན་ཀུ་ཤུ་ཀ༔ སྤྲིན་ནག་ཅན་གྱི་དུར་ཁྲོད་ཅེས་ཀྱང་བྱ༔ དཻ་རུ་གནས་དང་ཡུལ་གྲུ་བདུན་ཙམ་ཡིན༔ གླ་བམ་གནས་རྩ་པྲེ་ཏ་པུ་རི་ཡིན༔ དེ་རུ་གནས་དང་ཡུལ་གྲུ་དྲུག་ཙམ་ཡིན༔ ཞབས་གཡོན་འཇའ་ཡུལ་ནས་བཟུང་དཔའ་བོ་རི༔ བིཁན་པ་དང་བཅས་གནས་ཡུལ་དགུ་ཙམ་ཡོད༔ དེ་རྣམས་པདྨ་བཀོད་ཀྱི་ཆགས་ཚུལ་ལོ༔
ཡར་ཆབ་གཙང་པོ་དབུ་མའི་ཚུལ་དུ་འགྱུ༔ རྒྱ་ལའི་ཕྱོགས་ནས་དང་པོ་ཤར་དུ་འབབ༔ དེ་ནས་འགྱུ་ནུབ་ལྷོ་ཕྱོགས་ནས་བསྐོར་ནས༔ དེ་ནས་བྱང་འགྱུ་རོང་དུ་ཤར་ལ་འབབ༔ དེ་བཞིན་ཞགས་པའི་གྲུ་ཡི་རྣམ་པར་འགྲོ༔ གནས་ཆེན་རེ་རེ་མདུད་པའི་གྲུ་ཁུག་འདྲ༔ སྤྱིར་ནི་ས་ཡི་ཆགས་ཚུལ་རྣམ་པ་ལ༔ རང་ལ་ཅ་སོགས་བར་དུ་བྲག་རི་སྤུངས༔ ལུང་རྩེ་ཐམས་ཅད་ནགས་སྤང་ཕྱེད་མ་དང་༔ འགའ་ཞིག་རྫ་ཁྲོད་གངས་ཆག་ཕྲན་བུ་རེ༔
རི་སུལ་སྤང་ལྗོངས་སྐྱེད་ཚལ་ཤིན་ཏུ་མང་༔ རྣམ་བཅས་ཤིན་དུ་དག་ཀྱང་ན་བུན་འཁྲིགས༔ རི་ཞལ་ཕལ་ཆེར་དེ་ཡིས་སྒྲིབ་པ་ཡིན༔ ལམ་ལོག་གྱུར་ནས་དོན་མེད་འབྱུང་སྲིད་ཀྱིས༔ རི་ཡི་བརྟག་ཞིབ་ཤིན་ཏུ་མཁས་པ་དགོས༔ ཤྲཱི་རུ་ན་ཚུན་ཆོད་ལམ་ཡངས་པས༔ གཞི་བདག་འབྲུག་ལྷ་ག་པས་བསུ་སྐྱེལ་འབྱུང་༔ གློ་གྲོང་བཅུ་གཉིས་འདས་མཚམས་ལུང་སྒོ་ནི༔ ནུབ་ཏུ་ཁ་གཏད་ཡོད་པའི་ལ་རྩེར་ཕྱིན༔ བྲག་རི་ནག་པོ་སོག་པོ་ཁྲོས་འདྲ་ཡོད༔
དེ་ཡི་མདུན་དུ་སྤང་ལྗོངས་ཆེན་པོ་ཡོད༔ སྔར་གྱི་སྒྲུབ་ཕུག་དང་ནི་རྩིག་རྨང་ཡོད༔ དེ་ཡི་ཤར་ཕྱོགས་མཁའ་རི་ལ་ཁ་ཡིན༔ དེ་ན་གངས་རི་གསུམ་ཡོད་རྒྱབ་ཏུ་བཞག༔ དེ་ནས་མཚོ་མོ་སྔོ་ནག་དེང་ངེ་བ༔ གཡའ་མ་མདུང་རྩེ་གཟེངས་པ་འདྲ་བ་ཡོད༔ དེ་ལ་སྒྲུབ་ཕུག་ལུ་མ་ལུང་ཞེས་བྱ༔ དེ་ནས་ཕྱིན་པའི་སྤང་ལ་ཆེན་པོ་ཞིག༔ ལ་རྩེར་རྗེ་ཡིས་བརྩེགས་པའི་མཆོད་རྟེན་ནི༔ རང་བྱོན་ཞིག་དང་ཁྲོལ་རྩིག་བྱས་པ་གཉིས༔
དེ་ཡི་ལ་རྩེར་ཕྱིན་ནས་ལྟ་བའི་ཚེ༔ ལུང་པའི་ཁ་ནི་ཤར་དུ་གཏད་པ་ལ༔ ཡུལ་ལྗོངས་ཐམས་ཅད་པདྨ་ཁ་ཕྱེ་འདྲ༔ གངས་དང་རྫ་སྤང་རིག་འཛིན་གྲལ་འགྲིགས་འདྲ༔ ནགས་རྫོང་སྐྱེད་ཚལ་བདེ་ཆེན་ཞིང་བཀོད་འདྲ༔ རྗེ་ཡི་སྒྲུབ་ཕུག་ཤེལ་གྱི་ཕོ་བྲང་འདྲ༔ ནང་ན་བདེ་གཤེགས་རྩ་བའི་ལྷ་ཚོགས་རྣམས༔ གྱ་གྱུ་ཕྲ་ཁྲིག་འཇའ་ཚོན་རྣམ་པ་ཅན༔ རི་ཀླུང་ཐམས་ཅད་མཁའ་འགྲོའི་གར་འཆམ་སྐད༔ དངོས་སུ་བལྟས་ན་མིག་གིས་མི་མཐོང་བར༔
རང་བཞིན་ཐུགས་རྗེའི་རང་སྐད་ཀྱུ་རུ་རུ༔ གར་རྩེད་འཁྲབ་པ་འདྲ་བའི་རྣམ་པ་ཡོད༔ གཞན་ཡང་གཟུགས་མེད་དུ་མས་རང་སྐད་ཐོས༔ ཕོག་ཐུག་ཤོར་ས་རང་སྐད་རྒྱག་པ་འབྱུང་༔ མ་རྨོས་ལོ་ཐོག་བསམ་ལས་འདས་པ་ཡོད༔ གཞན་ཡང་ཤིང་འབྲས་སྣ་ཚོགས་ལས་གྲུབ་པ༔ འཇིག་རྟེན་འདི་རུ་གང་སྲིད་རྣམ་པ་ཡོད༔ རི་ཀླུང་ཕལ་ཆེར་མཚོ་དང་སྐྱེད་ཚལ་དུ༔ རྟག་ཏུ་འཇའ་ཚོན་སྣ་ཚོགས་གུར་རྭས་གཡོགས༔ སྐལ་ལྡན་རྣམས་ཀྱིས་དག་པའི་ལྷ་ཞལ་མཇལ༔
ཁྱད་པར་པདྨ་བཀོད་ཆུང་ནས་བཟུང་སྟེ༔ གནས་ཀྱི་ཆ་རུ་གཏོགས་པ་ཡིན་པའི་ཕྱིར༔ སྨན་སྣ་འབྲུ་སྣ་ཤིང་སྣ་འཚོགས་ཚད་སྐྱེ༔ ཁྱད་པར་གནས་ཕུ་དང་ནི་རྫོང་རྣམས་སུ༔ རྩྭ་མཆོག་ཀུན་ཏུ་བཟང་པོའི་ཟིལ་པ་གཡོ༔ ཀླུ་བདུད་རྡོ་རྗེ་ངེས་པར་འབྱུང་བའི་གནས༔ འབྱུང་བའི་ཆུ་ཀླུང་གཡོ་བ་ཇི་སྙེད་རྣམས༔ བདུད་རྩི་འོད་ལྡན་ཞེས་སུ་གྲགས་པ་སྟེ༔ ཁ་རུ་མྱོང་བས་ངན་སོང་སྐྱེ་སྒོ་ཆོད༔ གནས་དེར་སྒྲུབ་མཚོན་དཀྱིལ་འཁོར་དལ་བཟུང་ན༔
སྐྱེ་བ་ཀུན་ཏུ་པད་འབྱུང་གོ་འཕང་འགྲུབ༔ གནས་ཆེན་དེ་ཡི་མཐུན་རྐྱེན་གང་བསྒྲུབས་པ༔ བདེ་གཤེགས་དཔའ་བོ་མཁའ་འགྲོས་ཞིང་དུ་བསུ༔ གནས་དེ་ཐོས་སམ་གསོལ་བཏབ་ཞལ་མཐོང་ན༔ སྡིག་སྤང་བྲམ་ཟེའི་རིགས་སུ་སྐྱེ་བར་འགྱུར༔ མ་འོངས་སེམས་ཅན་སྡུག་བསྔལ་མྱོང་བའི་ཚེ༔ ཨོ་རྒྱན་སྦས་ཡུལ་རྣམས་ལ་བློ་གཏད་འཆང་༔ མ་འོངས་སྙིགས་མ་ལྔ་བརྒྱའི་ཐ་མ་ལ༔ སྦས་གནས་དབེན་རི་མ་གཏོགས་བདེ་སྐྱིད་ཟད༔ བསགས་པའི་ཐ་མ་ཟད་ལོང་མེད་པར་འཕྲོག༔
སྐྱེས་པའི་ཐ་མ་ཤི་ལོང་མེད་པར་གསོད༔ བྲོས་པས་བགྲོད་ལོང་མེད་པར་རྟིང་ནས་སླེབ༔ དག་གཙང་བཤད་ལོང་མེད་པར་ཁྲིམས་ལ་གཏུག༔ སྦྲང་ཚང་ནང་དུ་མེ་འོབས་འཁྱིལ་བ་བཞིན༔ དབང་མེད་ལས་ཀྱི་དམག་གིས་གཏུམ་ཞིང་འདེད༔ སྐྱབས་མེད་རྔོན་པས་རི་དྭགས་དེད་པ་བཞིན༔ ས་བཙན་རྫོང་མཁར་རང་མགོ་བསྐོར་བའི་རྒྱུ༔ ལོ་རེ་བཞིན་དུ་བར་དོ་ངོ་སྤྲོད་བཞིན༔ དམྱལ་བ་མངོན་སུམ་བཀོད་བཞིན་རང་ཐོག་སླེབ༔ དེ་བས་དབེན་པའི་རི་ལ་བློ་གཏད་གྱིས༔
གང་ཚེ་གནས་ལ་རྟེན་འབྲེལ་སྒྲིག་པ་དང་༔
སྨོན་ལམ་སྐལ་ལྡན་ ལོ་དང་བློ རིག་ལྡན་ཚེ་ལ་དབང་བྱའོ མ་འོངས་སྡེ་དཔོན་ གཟའ་སྐར ཁ་བྱང་རྟ་འདྲ ེ ངེས་པར་འབྱུང་བའི་བག་ཟོན་ཡིད་ལ་བཅག༔ སྦས་ཡུལ་ནགས་ཁྲོད་དབེན་པ་འགྲིམ་པའི་ཚེ༔ ཁ་ཆར་བུ་ཡུག་འཚུབས་པས་ལམ་བཀག་ནས༔ སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འཇིགས་པ་བརྒྱད་ཀྱིས་ཉེ་བར་འཚེ་བ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་དཔའ་བཽ་གིང་དང་སྲུང་མ་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ལེགས་པར་གདམས་སོ་ལྷ་སྲས་རྗེ་འབངས་རྣམས༔
མ་ཡེངས་དྲན་པའི་ལྕགས་ཀྱུས་ཡིད་ལ་བཅག༔ ས་མ་ཡ༔ དེ་ནས་སྒྲུབ་པའི་ཆ་རྐྱེན་རིམ་པ་ནི༔ གཙང་གཞི་སྟེང་དུ་རས་བྲིས་ཡོད་ན་རབ༔ མེད་ན་འབྲུ་ཡི་ཚོམ་བུ་བསྐོར་བྱ་སྟེ༔ པད་མ་འདབ་བརྒྱད་མུ་ཁྱུད་ལྡན་པ་ལ༔ བཀྲ་ཤིས་རྫས་རྟགས་བརྒྱད་ཀྱིས་མཐའ་ནས་བསྐོར༔ ཕྱི་རོལ་རྡོ་རྗེ་ཕྲེང་བ་མེ་རི་བྱ༔ དབུས་སུ་རྩ་གསུམ་གཏོར་མ་རྒྱན་ལྡན་བཞག༔ པད་འདབ་རྣམས་སུ་དཀར་གཏོར་རེ་རེ་བཞག༔
དཀྱིལ་འཁོར་མཐའ་ནས་མཆོད་པ་གཞུང་བཞིན་བཤམས༔ གཞན་ཡང་མཁོ་བའི་རྫས་ཀྱང་གོང་བཞིན་བཀྲམ༔ རྟེན་འབྲེལ་སྣ་ཚོགས་ལྡན་པའི་ངང་ཉིད་དུ༔ སྲུང་མ་རྣམས་ལ་གསེར་སྐྱེམས་བཀའ་བསྒོ་བྱ༔ བདེ་གཤེགས་ཀུན་འདུས་ཚར་གཅིག་རྫོགས་རྗེས་སུ༔ སྒྲུབ་པ་རང་གཞུང་དག་ལ་འབད་པ་ནི༔ ན་མོ༔ བདེ་གཤེགས་ཀུན་འདུས་མཆོག་གསུམ་རྩ་བ་གསུམ༔ སྐུ་ལྔ་མཚན་བརྒྱད་སྐུ་ལ་སྐྱབས་སུ་མཆི༔ བདག་ནི་དབེན་རི་སྦས་ཡུལ་བགྲོད་པ་ལ༔
མགོན་མཆོག་པད་འབྱུང་ལམ་སྣ་དྲང་དུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ ཧཱུྃ་བྷྲཱུྃ༔ བཛྲ་ཨཱཏྨ་ཀོ྅་ཧཾ༔ ཧཱུྃ༔ སྟོང་པའི་ངང་ལས་རིན་ཆེན་གཞལ་ཡས་ཁང་༔ གྲུ་ཆད་སྒོ་རྫོགས་ཕྱི་ནང་བཀོད་པ་རྫོགས༔ དེ་དབུས་པདྨ་རིན་ཆེན་འབར་བའི་ཁྲིར༔
པདྨ་འབྱུང་གནས་བདེ་གཤེགས་འདུས་པའི་སྐུ༔ རྒྱལ་པོའི་ཆ་ལུགས་སྣང་སྲིད་ཟིལ་གྱིས་གནོན༔ རྡོ་རྗེ་མཁར་གདེངས་ཐབས་ཤེས་བྷནྡྷ་བསྣམས༔ ཁ་ཊྭཱཾ་གྲུ་མོ་བརྟེན་མཛད་འགྱིང་བག་ཅན༔ གཡས་གཡོན་བདེ་ཆེན་དབང་ཕྱུག་ཡུམ་ཆེན་གཉིས༔ འཁོར་དུ་དཔའ་བོ་མཁའ་འགྲོ་གིང་དང་བཅས༔ སྣང་ལ་མ་འདྲེས་འཇའ་ཚོན་དཀྱིལ་འཁོར་ལྟར༔ སྐུ་གསུང་ཐུགས་ཀྱི་ས་བོན་ཡིག་འབྲུ་ཡིས༔ རྗེ་བཙུན་ཡིད་བཞིན་ནོར་བུ་སྤྱན་དྲངས་གྱུར༔ བྱིན་གྱིས་རློབས་ལ་གནས་འདིར་གཤེགས་སུ་གསོལ༔
གནས་འདིར་ཐུགས་རྗེའི་དགོངས་ཏེ་གཤེགས་ནས་ཀྱང་༔ སྦས་ཡུལ་དབེན་རིར་བགྲོད་པར་བྱིན་གྱིས་རློབས༔ བདག་གིས་བྱང་ཆུབ་སྙིང་པོ་མཆིས་ཀྱི་བར༔ སྐུ་གསུང་ཐུགས་ཀྱི་དབང་བཞི་བསྩལ་ནས་སུ༔ འབྲལ་བ་མེད་པར་རྟག་ཏུ་སྐྱོང་གྱུར་ཅིག༔ ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཨཱཿ གཉིས་པ༔ ཧཱུྃ༔
གཏན་གྱི་སྐྱབས་གྱུར་པད་འབྱུང་ཆོས་ཀྱི་རྗེ༔ འགྲོ་མགོན་བླ་མ་དཔའ་བོ་གིང་དང་བཅས༔ མི་འབྲལ་དབྱིངས་ཀྱི་སྤྱི་བོའི་མཁའ་རུ་བཞུགས༔ སྒོ་གསུམ་འདུ་འབྲལ་མེད་པར་ཕྱག་འཚལ་བསྟོད༔ དམ་པ་ཉིད་ལྟར་ཐུགས་རྗེས་བདག་གྱུར་ནས༔ ལམ་འཕྲང་བར་ཆད་ཞི་བའི་དངོས་གྲུབ་སྩོལ༔ ཨོྃ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ གསུམ་པ༔ ཧཱུྃ༔
ཕྱི་མཆོད་མེ་ཏོག་བདུག་སྤོས་མར་མེ་དྲི༔ ཞལ་ཟས་རོལ་མོ་གཟུགས་སྒྲ་དྲི་རོ་རེག༔ ནང་མཆོད་སྨན་གཏོར་རཀྟ་དབང་པོ་ལྔ༔ གསང་མཆོད་བླ་མེད་སྦྱོར་སྒྲོལ་ཚོགས་ཀྱི་མཆོད༔ སྤྱན་གཟིགས་དཀོར་ཆ་གླིང་བཞི་རི་རབ་བཅས༔ མཎྜལ་མཆོད་པ་གཅིག་ཏུ་བསྡུས་ནས་ཀྱང་༔ རྩ་གསུམ་བདེར་འདུས་དཀྱིལ་འཁོར་ལྷ་ལ་འབུལ༔ མཚུངས་མེད་འགྲོ་མགོན་ཨོ་རྒྱན་རྗེ་ལ་འབུལ༔ དཔའ་བོ་མཁའ་འགྲོ་གིང་དང་སྲུང་མར་འབུལ༔ དགྱེས་པར་དགོངས་ཤིང་བརྩེ་བས་བཞེས་སུ་གསོལ༔
ལམ་འཕྲང་གེགས་མེད་བགྲོད་པར་བྱིན་གྱིས་རློབས༔ ཨོྃ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨཱཿཧཱུྃ༔ བསྟོད་ཅིང་གསོལ་བ་གདབ་པ་ནི༔ ཧྲཱིཿ མ་བཅོས་སྤྲོས་བྲལ་བླ་མ་ཆོས་ཀྱི་སྐུ༔ བདེ་ཆེན་ལྷུན་གྲུབ་བླ་མ་ལོངས་སྤྱོད་རྫོགས༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔
ཧྲཱིཿ ནམ་མཁའི་གོས་ཅན་དབྱིངས་ཕྱུག་མནྡ་ར༔ བདེ་ཆེན་གཙོ་མོ་ཡེ་ཤེས་མཚོ་རྒྱལ་ཡུམ༔ ཟབ་ལམ་བདེ་སྟོང་མ་ཅིག་རྣལ་འབྱོར་མ༔ ཌཱཀྐིའི་གཙོ་མོ་རྣམས་ལ་ཕྱག་འཚལ་བསྟོད༔ ཧྲཱིཿ གར་གྱི་ཉམས་དགུ་ལྡན་པའི་དཔའ་བོ་དང་༔ རྔམ་གཤེ་དཔའ་བར་འགྲོ་བ་གིང་གི་ཚོགས༔ གནས་ཡུལ་མཁའ་ལ་འགྲོ་བ་མ་མོ་སྟེ༔ དཔའ་བོ་གིང་དང་ཌཱཀྐི་རྒྱ་མཚོར་བསྟོད༔
ཧཱུྃ༔ སྣང་སྲིད་ཟིལ་གནོན་པདྨ་ཐོད་ཕྲེང་རྩལ༔ དབུ་ལ་ཤ་བའི་སྙན་ཞུ་གསོལ་བ་ཡིས༔ ཕྱོགས་བཅུའི་སངས་རྒྱས་བྱིན་རླབས་ཐུགས་རྗེ་སྡུད༔ སྐུ་ལྔ་ཡེ་ཤེས་ལྷུན་གྱིས་གྲུབ་པར་བྱེད༔ གནམ་ལྕགས་ཐོག་གི་འཇིགས་པ་བསྐྱབ་ཏུ་གསོལ༔ རྡོ་རྗེ་སྒྲོ་ཕོད་དར་སྣས་བརྒྱན་པ་ཡིས༔ གྲུབ་ཐོབ་རིག་འཛིན་སྤྲིན་ལྟར་གཏིབས་པར་བྱེད༔ ང་རྒྱལ་སེངྒེའི་འཇིགས་པ་བསྐྱབ་ཏུ་གསོལ༔ མེ་ལོང་ལྔ་དང་ཉི་ཟླས་བརྒྱན་པ་ཡིས༔
དབྱིངས་ཀྱི་ཌཱཀྐི་དབང་དུ་སྡུད་པར་བྱེད༔ གཏི་མུག་གླང་པོའི་འཇིགས་པ་བསྐྱབ་ཏུ་གསོལ༔ སྒོ་བཞི་ཁྱུང་དུ་འདབ་ལྡན་རྒྱས་པ་ཡིས༔ མཁའ་འགྲོ་སྡེ་བཞིའི་ལྷ་ཚོགས་འཇའ་ལྟར་གསལ༔ ཞེ་སྡང་སྟག་གི་འཇིགས་པ་བསྐྱབ་ཏུ་གསོལ༔ སྐུ་ལ་ཕོད་ཁ་ལྷབ་ལྷུབ་གསོལ་བ་ཡིས༔ ཁྲོ་བོ་ཁྲོ་མོ་ཟིལ་གྱིས་གནོན་པར་བྱེད༔ ཕྲག་དོག་མི་རྒོད་འཇིགས་པ་བསྐྱབ་ཏུ་གསོལ༔ སྐུ་རགས་ལྗང་དམར་སྔགས་ཆས་སྤྲས་པ་ཡིས༔ གསང་བ་ཌཱཀྐི་གྲོགས་ལམ་བསྟེན་པར་བྱེད༔
ཉོན་མོངས་ཆུ་སྲིན་འཇིགས་པ་བསྐྱབ་ཏུ་གསོལ༔ ཆོས་གོས་གསེར་གྱི་འཇའ་རིས་གསོལ་བ་ཡིས༔ དྲང་སྲོང་གྲུབ་ཐོབ་རིག་སྔགས་དམོད་པར་བྱེད༔ དམག་འཁྲུག་རྒྱལ་པོའི་འཇིགས་པ་བསྐྱབ་ཏུ་གསོལ༔ ཟ་བེར་སྨུག་ནག་བཀླུབས་ཤིང་གསོལ་བ་ཡིས༔ སྣང་སྲིད་ལྷ་སྲིན་ཟིལ་གྱིས་གནོན་པར་བྱེད༔ ཞེ་སྡང་སྦྲུལ་གྱི་འཇིགས་པ་བསྐྱབ་ཏུ་གསོལ༔ ཕྱག་གཡས་རྡོ་རྗེ་རྩེ་ལྔ་ཕྱར་བ་ཡིས༔ ལམ་གྱི་འབྱུང་པོ་མ་རུངས་འདུལ་བར་བྱེད༔ ཆོ་འཕྲུལ་མེ་ཡི་འཇིགས་པ་བསྐྱབ་ཏུ་གསོལ༔
ཕྱག་གཡོན་བྷནྡྷ་ཚེ་བུམ་བསྣམས་པ་ཡིས༔ མ་སྲིང་མཁའ་འགྲོས་ཕྲིན་ལས་སྒྲུབ་པར་བྱེད༔ ལམ་འཕྲང་ཚེ་ཡི་བར་ཆོད་བསྐྱབ་ཏུ་གསོལ༔ ཁ་ཊྭཱཾ་རྩེ་གསུམ་མཆན་དུ་བཅུག་པ་ཡིས༔ འདྲེ་རྒོད་འབྱུང་པོ་རྡུལ་དུ་བརླག་པར་བྱེད༔ གཅན་འཕྲང་གྲུ་གཟིངས་འཇིགས་པ་བསྐྱབ་ཏུ་གསོལ༔ ཞབས་ལ་རྒྱ་ལྷམ་དར་ཆེན་གསོལ་བ་ཡིས༔ སྒབ་འདྲེ་དམ་སྲི་རྡུལ་དུ་བརླག་པར་བྱེད༔ ལམ་ལོག་ལམ་གོལ་འཇིགས་པ་བསྐྱབ་ཏུ་གསོལ༔ དཔའ་བོ་མཁའ་འགྲོ་གིང་གིས་བསྐོར་བ་ཡིས༔
སྦས་ཡུལ་སྒོ་འབྱེད་བསྟན་པ་སྐྱོང་བར་བྱེད༔ བར་གཅོད་མི་མཐུན་ཕྱོགས་ཀུན་བསྐྱབ་ཏུ་གསོལ༔ གསོལ་བ་འདེབས་སོ་ཨོ་རྒྱན་རིན་པོ་ཆེ༔ བྱིན་གྱིས་རློབས་ཤིག་གུ་རུ་ཐོད་ཕྲེང་ཅན༔ འཇིགས་པ་བརྒྱད་དང་བཅུ་དྲུག་བསྐྱབ་ཏུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ ཧྲཱི་མ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིཾ་ཧྲིཾ་ཛ་ཛ་སིདྡྷི་ཕ་ལ་ཧཱུྃ༔ ཨོྃ་དྷ་ཤ་གྲཱྀ་ཝ་གིང་ཀ་ར་སརྦ་ཚིནྡྷ་ཚིནྡྷ་ཡ་ཧཱུྃ་བྷྱོ་ཕཊ྄ཿ
ཅེས་པས་རྒྱུན་དུ་སྔགས་བཟླ་བར་བྱ༔ ཐོག་མར་གནས་ལ་རྟེན་འབྲེལ་སྒྲིག་པའི་ཚེ༔ གོང་དུ་སྒྲུབ་པ་འདི་ཉིད་ཤིན་ཏུ་གཙོ༔ ཁྱད་པར་སྦས་ཡུལ་མ་ལགས་ཀྱང་༔ གནས་གང་ལ་ལ་ཞིག་ཏུ་བགྲོད་ཀྱང་འདི་ཉིད་ལྟར་བསྒྲུབས་པས་བར་གཅོད་མི་འབྱུང་༔ ལྷག་པར་གནས་གསར་པ་གཙུག་ལག་དང་ས་འཛིན་གསར་པ་ཅི་བྱ་རུང་འདི་ཉིད་རྟེན་འབྲེལ་ཀུན་ལ་མཆོག་ཏུ་གྱུར་ནས་བཀྲ་ཤིས་པ་ཐམས་ཅད་ཀྱི་ཐོག་མའོ༔ ལྷག་པར་ལམ་བྱེས་སུ་འགྲོ་བའི་ཚེ་ཡང་རྟེན་འབྲེལ་ཆོ་ག་འདི་དག་བགྱིས་པས་ལམ་དུ་བར་གཅོད་མི་འབྱུང་༔ འཕྲལ་དུ་སྒྲུབ་ན་ཉིན་ཚོགས་བྱ་ཡང་རུང་༔ བསམ་པ་ལྷུན་གྲུབ་མ་ཚར་བཅུ་གསུམ་འབུང་བར་བྱའོ༔ རྗེས་གཏོར་མ་ལས་དབང་བླང་༔
དཀར་གཏོར་ཕྱོགས་བཞི་མཚམས་བརྒྱད་དུ་ཆ་རྐྱེན་ཟུར་བཀོད་ལྟར་བསྔོ༔ དབང་བླང་བ་ནི༔ ཧཱུྃ༔ པདྨ་འབྱུང་གནས་འགྲོ་བ་ཐབས་ཀྱིས་སྒྲོལ༔ ཡེ་ཤེས་མཚོ་རྒྱལ་གྲོལ་ལམ་མཐའ་རུ་ཕྱིན༔ མནྡ་ར་བ་ཚེ་ཡི་རིག་འཛིན་ཐོབ༔ སངས་རྒྱས་ཡེ་ཤེས་བདུད་ལས་རྣམ་པར་རྒྱལ༔ དཔའ་བོ་གིང་བཞིས་སྦས་ཡུལ་གཏེར་སྒོ་འབྱེད༔ ལྷ་སྲིན་སྡེ་བརྒྱད་བསྟན་པའི་སྦྱིན་བདག་འགྲུབ༔ རྩ་གསུམ་ཀུན་འདུས་དཀྱིལ་འཁོར་མཐའ་རུ་ཕྱིན༔
དེང་འདིར་དངོས་གྲུབ་འགུགས་པའི་དུས་ལ་བབ༔ ཚེ་ཆོས་ཟས་ནོར་མངའ་ཐང་སྙན་གྲགས་དང་༔ སྲིད་དང་རྒྱུད་འཛིན་གཏེར་ལ་སྤྱོད་པ་ཡི༔ བཀྲ་ཤིས་དངོས་གྲུབ་དེང་འདིར་སྩལ་དུ་གསོལ༔ ཨོྃ་ཀཱ་ཡ་ཝཱཀྐ་ཙིཏྟ་སིདྡྷི་ཧཱུྃ༔ ཞེས་དབང་བླང་བཀྲ་ཤིས་བསྔོ་སྨོན་བཟང་པོས་རྒྱས་གདབ༔ ཕྲིན་ལས་རྟེན་འབྲེལ་ལོ་ལེགས་ཚོགས་བཟང་པོ་ལས་འཕྲོ་མཐུན་པའི་སྨོན་ལམ་རྔ་ཡབ་མ་ཡང་བྱ༔ རྟེན་འབྲེལ་བརྟག་སྐབས་ཚིག་ཕྲ་མས་བར་མི་ཆོད་པར་བྱ༔ སྐལ་ལྡན་དད་པ་ཅན་ལ་འཕྲད་པར་ཤོག༔ ལོག་ལྟ་བདུད་རིགས་ངན་པའི་དབང་པོ་སྣུབས༔
གཉེར་གཏད་གཟའ་ཀླུ་རྒྱལ་པོས་བྱ་ར་གྱིས༔ མཆིམས་ཕུའི་བྲག་བཙན་རྒྱ་འདིའི་བསྟན་པ་སྲུངས༔ ཞིང་སྐྱོང་མགོན་པོས་སྦས་གནས་མེལ་ཚེ་མཛོད༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ མི་ནུབ་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བསམ་ཡས་མཆིམས་ཕུའི་ཀེའུ་ཚང་ནས་གདན་དྲངས་ཤིང༌། ལྕགས་ཕག་ལོར་ནང་ཆེན་ས་བདག་རྒྱལ་པོའི་ཕོ་བྲང་ཨུར་འགོས་སུ་ཤོག་སེར་ནས་ཞལ་བཤུས་སོ།། །། ཕ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ མ་རྒྱུད་འཕོ་བ་ཀ་དག་ཡེ་གྲོལ་ངོ་སྤྲོད་བཞུགས་སོ༔ རྡོ་རྗེ་རིགས་ཀྱི་ལྷ་ཡི་རྣལ་འབྱོར་མ་ལ་གུས་པས་འདུད༔ དེ་ཡང་ཚེ་གཅིག་གིས་སངས་རྒྱས་སྒྲུབ་པ་ལ༔ ལས་དང་རྒྱུ་འབྲས་མྀ་རེ་བར༔ སྡིག་པོ་ཆེ་སྐད་ཅིག་གིས་སངས་རྒྱས་པའི་གདམས་པ་བསྟན་པར་བྱ་བ་སྟེ༔ དེ་ཡང་དོན་གསུམ་ལས༔ ངོ་སྤྲོད་དངོས་གཞི་སྟོང་ར་ལྷ་སྐུ་མཚམས་སྦྱོར་གསོལ་འདེབས་ངང་ལ་དམིགས་པ༔
རྗེས་སུ་སྨོན་ལམ་གྱིས་མཚམས་སྦྱར་བའོ༔ དེ་ལ་སྔོན་འགྲོ་ངོ་སྤྲོད་བྱ་བ་ལ་ནི༔ བདག་དོན་སྦྱང་བ་ཡང་ཡིད་ལ་རྒྱུན་དུ་བཞག་པར་བྱ༔ གཞན་དོན་དུ་ཡང་༔ དེའི་སྒྲ་ཚིག་ཐོས་པར་བྱ་ཞེས་པའི༔ སྐད་ཆེན་པོས་ཚེ་འདས་མིང་ནས་ལན་གསུམ་འབོད་དོ༔ ས་མ་ཡ༔ ཧོ༔ ཁྱོད་ལ་མི་རྟག་པའི་འཆི་བ་ཞེས་བྱ་བ་སླེབ་པ་ཡིན་ནོ༔ དེ་འབྱུང་བའི་ཐིམ་རིམ་བསྡུ་བའི་རྟགས་ཤིན་ཏུ་མང་ཡང་༔
གཉེར་དོན་བསྡུ་ན༔ ཕྲ་བ་བཞི་བཅུ༔ རགས་པ་སོ་བདུན་ཐིམ་པ་ལ༔ འཆི་བ་ཞེས་བྱ་བ་ཡིན་ཏེ༔ ཚིགས་སུ་བཅད་པ་ལྷུག་པར་བརྗོད་པ་སྟེ༔ ཕྱི་རྟགས་ལུས་དཀྱིལ་ས་ཡི་ཁམས་ཆུ་ལ་ཐིམ་པས་ལྕི་ཞིང་འགུལ་སྐྱོད་མི་ནུས་ཤིང་ཟུངས་མི་ཐུབ༔ ནང་རྟགས་ཤེས་པ་བུན་བུན་དབུགས་སྣ་ཐུང་ཞིང་དུ་བ་ལྟ་བུར་གནས༔ ཆུའི་ཁམས་མེ་ལ་ཐིམ་པས་ཕྱི་རྟགས་ལུས་ཀྱི་རྡུལ་དང་ཁ་ཆུ་ཐམས་ཅད་བསྐམས་ཤིང་༔ སོ་ལ་དྲེག་པ་ཆགས་ཏེ་མིག་འབྲས་འགྱུར་མི་ཤེས༔ ནང་རྟགས་ཤེས་པ་སྨིག་རྒྱུ་བསྐྱོད་པ་ལྟར་ཉེ་འབྲེལ་མི་ངོ་ཆེར་མི་མཐོང་༔
མེ་ཡི་ཁམས་རླུང་ལ་ཐིམ་པས༔ ཕྱི་རྟགས་ལུས་དྲོད་མཐའ་ནས་བསྡུ་ཞིང་དབུགས་ཆེར་མི་ཐོན༔ དབུགས་སྣ་རྒོད་གཏུམ་མོ་མེ་ཡི་མདངས་ཉམས་ཤེས་པ་འཕྱོ༔ ནང་རྟགས་སྲིན་བུ་མེ་ཁྱེར་ལྟ་བུར་གསེར་རི་མི་གསལ་ཉེ་ལོགས་ཀྱི་སྒྲ་ཚིག་ཆེར་མི་ཐོས༔ རླུང་གི་ཁམས་རྣམ་པར་ཤེས་པ་ལ་ཐིམ་པས༔ ཕྱི་རྟགས་དབུགས་ཕྱིར་འགྱུ་འཕྲོ་ནང་དུ་བསྡུ་མི་ནུས་མིག་རྡོག་རྡོག་ཏུ་འཁོར༔ ཧྃ༔ ཆུའི་ཁམས་ཉམས་མིག་ཀྱང་གྱེན་དུ་ལྡོག༔ རྣ་བས་སྒྲ་མི་ཐོས༔ འུར་ཆེམ་འབྱུང་༔
ནང་རྟགས་དཀར་མེ་རླུང་གིས་བསྐྱོད་པ་ལྟར་སྣང་བ་སྤྲིན་བར་གྱི་ཉི་མ་ཙམ་ཞེས་པ་རླུང་ལྔ་ཕྱོགས་གཅིག་ཏུ་འདུས༔ དེའི་ཚེ་ཤེས་པ་བག་ཀློད་ཅིང་ལུས་ཆེར་མི་འགུལ་བར་བྱ༔ རླུང་རྣམ་པར་ཤེས་པ་ལ་ཐིམ་པས་ཕྱི་རྟགས་ཚེ་འདི་ཡི་སྣང་བ་ནུབ་པའི་འཇིག་རྟེན་མི་ལུས་ཀྱི་ཡིད་དཔྱོད་ཐམས་ཅད་འགགས༔ ནང་རྟགས་སེམས་ནམ་མཁའི་ཁམས་ཉམས་པས་གསང་གནས་ཆུ་ཡི་འཁོར་ལོར་འཇུག༔ རྩ་ཆུ་རང་ལུད་དུ་འགྲོ༔ གསང་བའི་ཐིག་ལེ་འཆོར༔ དེ་ནས་ཕྲ་བ་རྣམ་པ་གསུམ་ཐིམ་པ་ནི༔ རྣམ་པར་ཤེས་པ་སྣང་བ་ལ་ཐིམ་པས་སྤྲིན་མེད་ཀྱི་ནམ་མཁའ་ལ་ཉི་མ་གཟས་ཟིན་པ་ལྟར་སྣང་བ༔ དམར་ལམ་ལམ་པ་ཞིག་འབྱུང་༔ འདོད་ཆགས་ལས་གྱུར་པའི་རྟོག་པ་བཞི་བཅུ་འགགས༔
མ་ལས་ཐོབ་པའི་ཐིག་ལེ་དམར་པོ་ལྟེ་བ་ནས་སྙིང་ཁར་ལྡོག༔ རྣམ་པར་ཤེས་པ་ལ་ཁྲག་གི་ཆར་པ་ལན་གསུམ་འབེབས༔ དེ་ནས་སྣང་བ་མཆེད་པ་ལ་ཐིམ་པས་སྤྲིན་མེད་ཀྱི་ནམ་མཁའ་ལ་ཟླ་འོད་ཤར་བ་ལྟར་དཀར་ལམ་ལམ་པ་ཁྲ་ཟི་དང་བཅས་པ་འབྱུང་༔ ཞེ་སྡང་ལས་གྱུར་པའི་རྟོག་པ་སོ་བདུན་བཅས་འགགས༔ སྤྱི་བོ་ནས་ཕ་ལས་ཐོབ་པའི་ཐིག་ལེ་དཀར་པོ་ཐུར་དུ་བབས༔ ཆར་དྲག་པོའི་རྣམ་པ་ཆུ་ལ་བྱིངས་སྙམ་བྱེད༔ དེ་ནས་མཆེད་པ་ཉེར་ཐོབ་ལ་ཐིམ་པས་སྤྲིན་མེད་ཀྱི་ནམ་མཁའ་ལ་སྲོད་མུན་གྱི་སྨུག་པ་གཏིབས་པ་ལྟར་སྣང་བ་ནག་ལམ་ལམ་པ་ཞིག་འབྱུང་༔ གཏི་མུག་ལས་གྱུར་པའི་རྟོག་པ་སོ་བདུན་འགགས༔ དྲན་མེད་ནག་ཐོམ་དུ་འགྲོ༔ ཐིག་ལེ་དཀར་དམར་གྱི་སྲུབས་སུ་སྦྱར་ཏེ་ཅི་ཡང་མི་དྲན་པ་འབྱུང་༔
དེ་ནས་སྲོག་འཛིན་གྱི་རླུང་བརྒྱད་པོ་སོ་སོར་བྲལ་ཏེ་རྣམ་ཤེས་བརྒྱད་ཀྱི་ལམ་དང་རོ་རྐྱང་དུ་འགྲོ༔ ཅུང་ཟད་བརྒྱལ་བ་རིག་པ་རྗེན་ནེ་བ་ཞིག་འབྱུང་༔ དེ་འོད་གསལ་གྱི་མ་ཡིན་དེ་ནས་ཤིན་ཏུ་སྟོང་པ་དཔེ་སྟོན་གནམ་དྲི་མ་མེད་པས་མཚོན་པ་ལྟར་གསལ་ལ་མ་འགགས་པ་ཞིག་འབྱུང་༔ དེ་འོད་གསལ་གྱི་བུ་ཡིན༔ དེའི་ངང་ལས་ཡེ་ཤེས་ཀྱི་ཕོ་རླུང་མོ་རླུང་གི་རྣམ་པར་འཕོ་ལ་ཁད་དུ་དར་ཅིག་མཉམ་པར་བཞག་པས༔ སེམས་རིག་པ་མ་ནིང་གི་རླུང་བཅས་རྩད་པའི་ཡོངས་སུ་གསལ་བ་ཞིག་འབྱུང་༔ སྒོམ་འོད་གསལ་མ་བུ་བསྲེ་བ་ཞེས་པའི་དོན་ཡིན་ཐུགས་དམ་པ་རྣམས་དེ་དག་ལས་མ་གཡོས་ཤིང་མཉམ་པར་བཞག་ལ༔ བསམ་གཏན་བསམ་བྱ་བློ་ལས་འདས་པ་ཞེས༔ རེ་ཞིག་འདུག་པར་འགྱུར་རོ༔ ས་མ་ཡ༔
དེ་ལྟར་ངོས་མ་ཟིན་ན་ཕོ་ཡི་མིག་གཡས༔ མོ་ཡི་མིག་གཡོན༔ རྟོགས་ལྡན་ཉམས་ལེན་པ་དཔྲལ་བའམ་སྤྱི་བོ་ནས་ཐོན་ཏེ༔ དེ་ནས་མ་ཡི་རིག་པ་དང་འཕྲད་པར་འགྱུར་རོ༔ དཔྲལ་བར་དོན་ཏེ་ཡུན་དུ་གང་གི་མདངས་མི་ཉམས༔ སྤྱི་བོ་ནས་དོན་པས་ཟིལ་པ་ཁྲོམ་ཁྲོམ་དུ་གྱུར༔ སྡིག་པོ་ཆེ་རྣམས་ལ་གསང་གནས་རྐང་མཐིལ་ནས་དོན་པར་འགྱུར་རོ༔ ཕལ་པོ་ཆེ་ཐམས་ཅད་བུ་ག་བ་སྤུ་གང་རུང་འཕོ་བར་འགྱུར་རོ༔ དེའི་ཚེ་ལུས་སེམས་དང་བྲལ་བའི་ཁོ་ཐག་ཆོད་པའོ༔ རྒྱུད་ལས༔
སྔོན་འབྱུང་སྲིད་པའི་ཤ་གཟུགས་ཅན༔ དབང་པོ་ཀུན་ཚང་ཐོགས་མེད་དུ༔ ལས་ཀྱི་རྫུ་འཕྲུལ་སྟོབས་དང་ལྡན༔ རིགས་མཐུན་ལྷ་མིག་ལྡན་པ་མངོན༔ རི་རབ་ཟང་ཐལ་ཐོགས་མེད་རྒྱུ༔ ཟས་སུ་དེ་ནི་དྲི་ཟ་ཞིང་༔ རྡོ་རྗེ་གདན་དང་མ་ཡི་མངལ༔

མ་གཏོགས་བགྲོད་ས་མི་ངེས་སོ༔ ཞེས་གསུངས་པ་ལྟར་ངོས་བཟུང་ཞིང་འཆི་ཁ་ཆགས་སྡང་གི་འཁྲི་བ་གཅོད༔ གཉིས་པ་ནི༔ འོ་ན་དེ་ལྟར་ངོས་མ་ཟིན་ཞིང་བར་དོར་འཕོ་བར་གྱུར་ནས༔ འཕོ་བ་འདི་ཡིས་མཚམས་སྦྱར་ཞིང་ཕྱི་ནང་གི་མཚམས་ཞེས་པ་འདི་དམ་ཚིག་གིས་འདི་བཞིན་དུ་མཛོད་ཅིག༔ ཧོ༔ སྟོང་པའི་ངང་ལས་སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་པདྨ་རཱ་གའི་མདངས་ཅན༔ ཞལ་གཅིག་ཕྱག་གཉིས་སྤྱན་གསུམ་དང་ལྡན་པ༔ སྤྱི་བོར་ཕག་ཞལ་ངུར་བ༔ ཕྱག་ན་གྲི་གུག་ཐོད་ཁྲག་བསྣམས་ཏེ་གྲུ་མོར་ཁ་ཊྭཱཾ་ག་བསྣམས་པ༔ གཅེར་མོ་ནུ་མ་བྷ་ག་རབ་ཏུ་རྒྱས་ཤིང་༔
དར་དམར་གྱི་ཅོད་པན་འཕུར་བ༔ རིན་པོ་ཆེ་དང་རུས་པས་བརྒྱན་ཅིང་༔ ཞབས་གཡས་བསྐུམ་གཡོན་བརྐྱང་གི་གར་གྱིས༔ བཾ་རོའི་སྙིང་ཁ་ནས་བརྫིས་ཤིང་འོད་ལྔའི་ཀློང་དུ་བཞུགས་པའོ༔ རྣལ་འབྱོར་མའི་ཁོག་པའི་དབུས་སུ་རྩ་དབུ་མ་ཕྱི་སྔོ་ལ་མཚན་ཉིད་དང་ལྡན་པ༔ དྲང་ཞིང་ཆུ་ཤིང་གི་སྡོང་པོ་ལྟ་བུ༔ སྟོང་པ་ཕྲུ་མར་ཕུ་བཏབ་པ་ལྟ་བུ༔ དམར་བ་ལ་རྒྱ་སྐག་གི་ཁུ་བ་ལྟ་བུ༔ གསལ་བ་ཏིལ་གྱི་མར་མེ་ལྟ་བུ༔ མཚད་ཉིད་དང་ལྡན་པའོ༔
དེ་ཡང་ཡར་སྣེ་ཚངས་བུག༔ མར་སྣེ་གསང་གནས་སུ་ཟུག་པ་སྟེ༔ སྙིང་ཁར་ཚིགས་ཀྱིས་བཅད་པ་ལྟ་བུའི་སྟེང་དུ་པདྨ་དམར་པོ་འདབ་མ་བཞི་པ༔ དེའི་སྟེང་དུ་རང་གི་རྣམ་པར་ཤེས་པའི་ངོ་བོ་ཐིག་ལེ་དཀར་དམར་འོད་ལྔའི་མདངས་དང་ལྡན་པ༔ རྒྱ་སྲན་གྱི་རྡོག་པོ་ཙམ་ཞིག་འཕར་ལ་ཁད་འཕུར་ལ་ཁད༔ བ་སྤུ་རྩེ་བརྒྱར་གཤགས་ཀྱི་སྣེ་མོ་རླུང་གིས་བསྐྱོད་པ་ལྟར་རམ༔ ཨཱཿདཀར་པོ་གཅིག་ཏུ་སྒོམས་ཤིག༔ ཡར་སྣེ་རྒྱ་མཐོངས་ཁ་ཕྱེས་པ་ལྟར་ཡོད་པའི་སྟེང་དུ༔ ངོ་བོ་དྲིན་ཅན་རྩ་བའི་བླ་མ་ལ༔ རྣམ་པ་རྗེ་བཙུན་པདྨ་འབྱུང་གནས་སྐུ་མདོག་དམར་པོ་ཧེ་རུ་ཀའི་ཆ་ལུགས་ཅན་རྒྱན་དུ་མ་དང་ལྡན་པ༔
གར་གྱི་ཉམས་དང་ལྡན་པ༔ ཌཱ་རུ་དང་བྷནྡྷ་བསྣམས་པ༔ སྣང་ལ་རང་བཞིན་བྲལ་བ༔ དེའི་ཕྱོགས་བཞིར་གསང་བའི་མཁའ་འགྲོ་བཞི་མཁའ་ལ་སྤྱོད་པའི་ཉམས་འགྱུར་ཅན་དུ་སྒོམས་ཤིག༔
མཚམས་སྦྱོར་གསོལ་འདེབས་ནི༔ ཨོྃ་ཨཱཿཧཱུྃ༔ ཆོས་སྐུ་ཡུམ་ཆེན་མོ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔
མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ ལོངས་སྐུ་མཐིང་འོད་མ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔
སྤྲུལ་སྐུ་རྡོ་རྗེ་ཕག་མོ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ སྐུ་སྤྲུལ་རྡོ་རྗེ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔
བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ གསུང་སྤྲུལ་པདྨ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔
ཨོྃ་ཨཱཿཧཱུྃ༔ ཐུགས་སྤྲུལ་གསང་བ་ཡེ་ཤེས་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ ཡོན་ཏན་རཏྣ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔
ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ ཕྲིན་ལས་ཀརྨ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔
ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ རྣལ་འབྱོར་ཌཱཀྐི་རྒྱ་མཚོ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ རིགས་འདུས་ཧེ་རུ་ཀ་ལ་གསོལ་བ་འདེབས༔
ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ རྣམ་ཤེས་དབུ་མར་ཆོས་དབྱིངས་ལམ་བརྒྱུད་དེ༔ ཧེ་རུ་ཀ་ཡི་ཐུགས་ཡིད་དབྱེར་མེད་བསྒོམས༔ ཧིཀ༔ གམ༔ ཕཊ྄ཿ
ཅེས་པས་སྐར་མདའ་ཆད་པ་ལྟར་འཕང་རླུང་སྦྱོང་ཡིན་ན་སྤྱི་གཙུག་གི་དབུ་ལ་ཧེ་རུ་ཀའི་ཞབས་གཡོན་མཐེ་བོང་གིས་མནན་པར་རེག་པ་ཙམ་བྱས་པར་བསྒོམས༔ ཡང་ཀ་ཞེས་པས་མར་དབབ་བསྲེས༔ སྙིང་ཁར་བཞག་པ་རྟགས་མ་བྱུང་བར་དུ་རེས་མོས་བྱ༔ གཞན་ལ་འཕོ་བ་བྱ་ན་སྔར་ལྟར་ཧིཀའམ་ཕཊ྄ཿ དྲག་པོས་འཕང་བར་བྱས་སམ༔ ཧེ་རུ་ཀ་ཡེ་ཤེས་དབྱིངས་ཀྱི་དབུ་མའི་ལམ་བརྒྱུད་དེ་ཐུགས་ཀར་ཐིམ་པར་བསམ༔ ཡང་ཕཊ྄་རེ་རེ་ལ་དམིགས་རྐང་སྦྱར་བ་ནི༔ རྡོ་རྗེ་རྣལ་འབྱོར་ཧེ་རུ་ཀ་ལ་བསྲེ༔ མཁའ་འགྲོ་བརྒྱུད་པའི་རིམ་པ་རྣམས༔ ཐོ་བརྩེགས་གི་རྣམ་པར་ཡོད་པར་བསྲེ༔
ཆོས་སྐུ་ཡུམ་ཆེན་དབྱིངས་ཕྱུག་མ་དབུ་མ་མན་ཆད་ཐམས་ཅད་ཟུང་དུ་འབྲེལ་བར་བསམས་ལ༔ མཚམས་མ་ཆད་པར་ཟང་ཐལ་འཇའ་ཤར་བ་ལྟར་བསྒོམས༔ ཕཊ྄྄ཿརེ་རེ་བཞིན་རྡོ་རྗེ་ཕག་མོ་ཧེ་རུ་ཀ་ལ་ཐིམ་དབུ་མ་གྱེན་དུ་ལྡོག༔ དེ་ནས་རྣལ་འབྱོར་མ་འོད་ལྔའི་མདངས་ཅན་ཧེ་རུ་ཀ་ལ་ཐིམ༔ ཧེ་རུ་ཀ་དེ་ཕྲིན་ལས་ཀརྨ་ཌཱཀྐི་ལ་ཐིམ༔ དེ་བཞིན་ཡུམ་ཆེན་མོ་དབྱིངས་ཕྱུག་མ་ལ་ཐིམ༔ ཕཊ྄ཿ བྱས་པའི་རྣམ་ཤེས་མཁའ་འགྲོ་གཅིག་ནས་གཅིག་གི་ཐུགས་ཀར་འཕོ་མཚམས་དྭང་མའི་མཁའ་འགྲོ་དེ་འཇའ་ཡལ་བ་ལྟར་གོ་འཕང་ལ་ཐིམ༔ དེ་ལུགས་ལྡོག་ཟབ་ལམ་སངས་རྒྱས་འཁོར་ལོའི་བརྒྱུད་པའོ༔ དེ་ནས་རྣམ་ཤེས་དང་ཡུམ་ཆེན་གྱི་ཐུགས་གཉིས་ཆུ་ལ་ཆུ་ཐིམ་པ་ལྟར་དབྱེར་མེད་དུ་གྱུར་ཏེ་ནམ་ཡང་འཁོར་བའི་འཁྲུལ་རྒྱུན་ཆད་དེ་ཕྱིར་མི་ལྡོག་པར་བསམ༔
རང་སྦྱོང་བའི་ཚེ་ཀ་ཞེས་པ༔ ཆོས་སྐུ་ལོངས་སྐུར་ཐིམ་པ་སྔ་མ་ལྟར་ཕབ༔ ཐམས་ཅད་ཧེ་རུ་ཀ་ལ་ཐིམ༔ མཐར་ཧེ་རུ་ཀ་རང་ཉིད་མགོ་དབུ་མ་ནས་སྙིང་ཁར་རྣམ་ཤེས་ལ་ཐིམ༔ དེ་འཇའ་ཡལ་བ་ལྟར་སྐྱེ་མེད་ངང་ལ་བཞག༔ ཡང་ན་རིག་པ་ཧེ་རུ་ཀ་ཚོན་གང་བ་ཕྱག་གཡས་རྡོ་རྗེ་ནམ་མཁར་ཕྱར་ཞིང་གཡོན་པས་ལྟེ་བའི་ཐད་སོར་བྷནྡྷ་དམ་ཚིག་ལྔའི་བདུད་རྩིས་གཏམས་པ་བསྣམས་ཏེ༔ ཞབས་རོལ་སྟབས་ཅན་ཐུགས་ཀར་ཧཱུྃ་དམར་ནག་མདངས་དང་ལྡན་པ་བསྐྱེད༔ སྣང་ལ་རང་བཞིན་བྲལ་ཏེ༔ ཉི་མ་འབུམ་གྱི་ཟེར་ལྡན་བཞུགས་པར་བསྒོམས་པ་ལ་སེམས་གཏད་དེ་མཉམ་པར་བཞག༔ འཕོ་བ་སྦྱོང་བའི་ཚེ་སྤྱི་བོར་ཟ་ཟིང་བཤུ་ཐུལ་དང་ཚ་བྲེག་གམ་ནག་ཐོམ་ཐོམ༔
དྲན་པ་མི་ཟིན་པ་འབྱུང་༔ ནག་ཐོམ་དྲན་མེད་སྦྱངས་ན་སྤྱི་བོར་ལག་པས་རྡུང་ཞིང་ཀ་ཡིས་ཡང་ཕབ་པའོ༔ རྟགས་བྱུང་ཚེ་བཅོ་ལྔར་སྦྱང་བ་མ་ཆག་ཙམ་བྱ༔ དཔེར་ན་ཡུར་ཚང་ཝ་ཁ་ཤོར་བ་ལྟར་སླར་གསོ་བའི་རང་མལ་དུ་ལེགས་པར་བལྟ༔ འཕོ་བ་མི་སྦྱོང་བའི་དུས་ནི་ཆང་འཐུང་བ༔ ཤེས་རྒྱུད་འཁྲུགས་པ་དང་མདངས་དང་མ་ཉེས་པའི་ཁ་ཡོག་བྱུང་སྐབས་རྣམ་ཤེས་འཁྲུགས་པའི་རྐྱེན་དོགས་འགའ་རེར་སྤང་བར་བྱའོ༔ ས་མ་ཡ༔ དེ་ནས་གསང་སྔགས་འཕོ་བ་འདི་ནི་ཕྱི་ནང་ས་མཚམས་ཡིན་ཞེས་པ་ལ༔ འཕོ་བ་གདམས་པའི་ཡུལ༔ ནམ་གདབ་པ་ལ༔
གདབ་དགོས་མི་དགོས༔ གདབ་ཏུ་མེད་པའི་གང་ཟག་སོགས་སོ་སོར་འབྱུང་བ་སྟེ༔ འཕོ་བ་གདབ་པའི་ཡུལ་ཡིན་ན༔ གཤིན་པོ་ཡིག་ལམ་དུ་བཀོད་པ༔ མིང་ནས་འབོད་པ༔ གདབ་པའི་ཡུལ་ནི་ཕྱི་དབུགས་ཆད་པའི་ནང་དབུགས་མ་བྲལ་སྐབས་སུ༔ གདབ་པའི་གནད་ནི་སྐད་ཆེན་པོས་འབོད་ཅིང་༔ སྤྱི་བོར་སྐྲ་ནས་འཐེན༔ ཤིན་ཏུ་བབ་པར་མནན༔ གདབ་པའི་གང་ཟག་ནི༔
སྔར་ཆོས་ཀྱི་སྒོར་ཞུགས་ཤིང་ཉམས་ལེན་གྱི་རྩལ་མ་ཟིན་པ་ནད་དྲག་པོ་བཙན་ཐབས་སུ་ཕོག་པས་དྲན་པ་འཐོར་ཞིང་ཉམས་པའི་མཚམས་སུ་ཕལ་མོ་ཆེའོ༔ གདབ་མི་དགོས་པ་ནི༔ ཉམས་ལེན་གཞི་ཚུགས༔ རྟོགས་པའི་གཏིང་ལེན་པ༔ ལྟ་བའི་ཕུ་ཐག་ཆོད་པ་རྣམས་སོ༔ གདབ་ཏུ་མེད་པ་གཉིས་ནི༔ རབ་རྟོགས་པ་མངོན་དུ་གྱུར་པ་རྣམས་དང་༔ རྣལ་འབྱོར་པ་ལུས་ཞིག་ནས་སངས་རྒྱས་ཞེས་པས་གདབ་ཏུ་མེད༔ ཐ་མ་སྡིག་པོ་ལས་ངན་རྣམས་ཀྱི་ཕྱི་དབུགས་ཆད་ནང་དབུགས་མ་བྲལ་བར་དམྱལ་བའི་སྣང་བ་འཆར་ཏེ༔ ཁྲག་གི་ཆར་པ་འབེབས་པ་ཁྲག་མཚོར་བྱིངས་སྙམ་འབྱུང་བ་དང་༔
མེ་ལྕགས་གདབ་པའི་ཡུན་གྱིས་དམྱལ་བའི་ལུས་ཐོབ་པའོ༔ གདབ་ཀྱང་མི་འཇུག་པ་བཞིའམ་ལྔནི༔ སྙིང་ལ་མདའ་ཐེབས་པ་དང་གཅིག༔ ཆུར་བྱིང་བ་དང་གཉིས༔ གསུམ་གཡང་ས་ལྷུང་བ༔ བཞི་གང་བུར་དང་༔ ས་རུད་ཀྱིས་མནན་པ་དང་༔ དེ་དག་རིག་པའི་ཐིམ་རིམ་མ་རྫོགས་བར༔ དབང་མེད་དུ་འཕོ་རིགས་རྣམས་གདབ་པའི་གོ་སྐབས་མ་མཆིས་སོ༔ ཞེས་གསུངས་སོ༔
དེ་ཡང་རབ་ཆོས་སྐུའི་འཕོ་བ༔ འབྲིང་ལོངས་སྐུའི་འཕོ་བ༔ ཐ་མ་སྤྲུལ་སྐུའི་འཕོ་བ༔ འཕོ་བ་གདབ་པ་གསུམ་ཡོད༔ རབ་ཆོས་སྐུ་ཟང་ཐལ་ཐོས་གྲོལ་ཡིད་བཞིན་ཟུང་༔ འབྲིང་བར་དོ་ལོངས་སྐུའི་བསྐྱེད་རིམ་ཡི་དམ་ལྷའི་ངོ་བོར་བཟུང་སྟེ་སྤྲུལ་བསྒྱུར་དྲན་པ་མི་མཉམ་པའི་ངང་དུ་འཕོ་བ་དགེ་བའི་སྣང་སྟོང་ཟེར་སྟོང་ཞིང་ཁམས་མཐོང་༔ ཐ་མ་སྐྱེ་བ་འཛིན་པ་སྤྲུལ་སྐུ་ནི༔ བླ་མ་བཟང་པོས་མཚམས་སྦྱོར་བགྱིས་པ་ལས་དེའི་མྱ་ངན་འདུ་བའི་རིགས་རྣམས་སོ༔ དེའི་ཉམས་ལེན་བླ་མའི་རྣལ་འབྱོར་དྲན་པས་མངལ་ངན་པ་བགག༔ ཡི་དམ་ལྷ་དྲན་པས་མངལ་ངན་པ་བགག༔
དཀྱིལ་འཁོར་གསལ་འཚེར་དྲན་པས་མངལ་ངན་པ་བགག༔ ཕ་མ་ཡི་དམ་ཡབ་ཡུམ་གྱིས་འདུན་པ་བསྐྱེད་པས་མངལ་ངན་པ་བགག༔ སྤྲུལ་སྐུ་མཚན་དཔེས་བརྒྱན་པ་ཐོབ་པར་འགྱུར་རོ༔ དེ་ཡང་བར་དོའི་ངོ་སྤྲོད་འཕོ་བའི་མཚམས་སྦྱོར་ཟུང་དུ་འཇུག་པ་ནི༔ འདི་ནི་གོ་རིམ་རྣམས་དང་དཔལ་ལྡན་བླ་མའི་ཞལ་ལུང་ཐོབ་ཅིང་དམིགས་རྐང་སོགས༔ ཉམས་རྟོགས་གོམས་འདྲིས་ཅན་ཞིག་གིས་གདབ་པ་ནི༔ ཐོག་མར་འཕོ་བ་རྟགས་ཐོན་ཞིག་སྒོམས༔ དེ་ཅི་བཞིན་ཡིན་ཞུ་བ་མཚོ་རྒྱལ་གྱི་ལུང་ལས༔ རང་རྒྱུད་ནང་ནས་མ་ཐུལ་ན༔ གཞན་རྒྱུད་ཕྱི་ནས་གྲོལ་བར་དཀའ༔
ཞེས་པ་དོན་ནི༔ རླུང་རིག་དབུ་མར་མ་སྦྱང་ན༔ འཕོ་བའི་གདམས་པ་སླད་མེད་དོ༔ སྐྱེ་བ་མེད་པར་སྲུང་དང་འདྲ༔ གཞན་གྱི་ཤེས་རྒྱུད་མ་མཐོང་བའི༔ མཁྱེན་གཉིས་མངོན་ཤེས་འཆད་པ་དེ༔ ལོང་བ་ལྷ་ཁང་བསླེབས་པ་འདྲ༔ བཀའ་ཚིག་འཛིན་པའི་ཆོས་བཤད་དེ༔ བོང་བུར་གསེར་དངུལ་བཀལ་བ་མཚུངས༔ སྦྱངས་པ་མེད་པའི་ཐོས་པ་དེ༔
བྲག་ལ་ཀུ་ཅོ་བཏབ་པ་འདྲ༔ ཐོས་པ་མེད་པའི་སྒོམ་བལྟ་དེ༔ འོན་པས་པི་ཝཾ་ཉན་པ་འདྲ༔ ཞལ་རྒྱུན་མེད་པའི་ཕྱག་ལེན་དེ༔ ཡུལ་ས་ཆད་པའི་རྫིང་བུ་འདྲ༔ གནད་དུ་མི་ཕེབས་བཞེད་པ་ཀུན༔ རྡོ་ཐོག་སོ་ནམ་བཏབ་པ་མཚུངས༔ ཞེས་སོགས་འདི་ལག་ལེན་དང་༔ བརྩོན་འགྲུས་ཀྱང་དོ་གལ་ཡིན༔ དེ་ལྟར་གནད་དུ་སྒྲུབ་པར་བྱའོ༔
གསུམ་པ་རྗེས་ལ་སྨོན་ལམ་གྱིས་མཚམས་སྦྱར་སྤྱི་ལྟར་རོ༔ ཨེ་མ་ཟབ་པའི་མཐར་ཐུག་ཏི་ལ་ཀ༔ ཚེ་གཅིག་འཇའ་ལུས་མཁའ་སྤྱོད་སྒྲུབ་པའི་ཐབས༔ ཉམས་ལེན་གསང་རྒྱ་ཡིད་བཞིན་ནོར་བུ་ཞེས༔ མ་རྒྱུད་འཕོ་བའི་སྙིང་ཁྲག་དུམ་བུ་ཉིད༔ ལྷ་སྲས་དེ་ཡི་རྗེས་འབྲང་རྣམས་ལ་གདམས༔ གུ་རུ་ང་ལ་ཐུགས་རྗེ་འཕོ་འགྱུར་མེད༔ བདག་ནི་མི་གནས་སྲིན་ཡུལ་བཞུད་པའི་ཚེ༔ ཞལ་གདམས་འདི་བསྒོམ་མ་ཆད་རྣམ་པ་གཉིས༔ འཆི་ཁ་ངོ་སྤྲོད་འཆི་ཚེ་འཕོ་བ་སྦྱོང་༔
མ་བསྒོམས་སངས་རྒྱས་འགྲུབ་པའི་གདམས་པ་མཆོག༔ མཚོ་རྒྱལ་དབང་གི་མཁའ་འགྲོས་ཡི་གེར་ཐོབ༔ རྒྱ་འདི་སྲུང་མ་ལྔ་ཡིས་རྟག་ཏུ་སྐྱོངས༔ དཔལ་གྱི་མཆིམས་ཕུར་མི་ནུབ་ཨཱ་ཐཾ་རྒྱ༔ མ་འོངས་ལས་འཕྲོ་ཅན་དང་འཕྲད་པར་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ མི་ནུབ་རྒྱ༔
སྤེལ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱིར་ལོར་བསམ་ཡས་མཆིམས་ཕུའི་བྲག་དམར་ཀེའུ་ཚང་ནས་གདན་དྲངས་ཤིང༌། ཆུ་གླང་ལོར་བདུད་འདུལ་གསང་སྔགས་ཆོས་འཁོར་གླིང་དུ་ཤོག་སེར་ནས་ཞལ་བཤུས་སོ།། །། བ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བདེ་ཆེན་ཞིང་གི་སྨོན་ལམ་སངས་རྒྱས་མཉམ་སྦྱོར་བཞུགས་སོ༔ བདེ་གཤེགས་ཀུན་འདུས་རྩ་བའི་ལྷ་ལ་འདུད༔ དེ་ཡང་བདེ་ཆེན་ཞིང་སྒྲུབ་ཀྱི་སྨོན་ལམ་འབད་པ་ལ༔ ཆོ་ག་གཞུང་གི་དཀྱིལ་འཁོར་ལྷ་ཐམས་ཅད་མངོན་སུམ་དུ་མདུན་གྱི་ནམ་མཁར་དམིགས་ནས་སྨོན་ལམ་འབད་པར་བྱའོ༔ ས་མ་ཡ༔ དང་པོ་སྐྱབས་ཡུལ་ཞིང་ཁམས་དམིགས་ལ༔
ན་མོ་ཧཱུྃ༔ བདེ་ཆེན་ལྷུན་གྲུབ་སྤྲོས་པའི་མཐའ་བྲལ་ཡང་༔ ཟབ་མོའི་དོན་ཀུན་རྙོག་མེད་སྟོན་པ་ཡི༔ སྐུ་དང་ཞིང་ཁམས་ནམ་མཁའི་མཐའ་ཡས་ཁྱབ༔ ཐུགས་རྗེ་འཕོ་འགྱུར་མེད་པའི་རླབས་པོ་ཆེ༔ ངོ་མཚར་རྨད་དུ་བྱུང་བའི་རྐང་གཉིས་མཆོག༔ གཙོ་བོའི་སྐུ་ལ་མཚན་དང་དཔེ་བྱད་ལྡན༔ འགྲོ་བའི་མགོན་མཆོག་སངས་རྒྱས་འོད་དཔག་མེད༔ ཆེས་ཆེར་བརྩེ་བའི་སྙིང་རྗེའི་འོད་ཟེར་གྱིས༔ སེམས་ཅན་རྨོངས་པའི་མུན་རུམ་སེལ་མཛད་པ༔
དམ་པའི་ཞལ་མཐོང་ཙམ་གྱིས་ངན་འགྲོ་སེལ༔ སྐྱེ་བོའི་ཚོགས་རྣམས་ཡེ་ཤེས་ཐོབ་པར་ཤོག༔ ལས་ཀྱིས་འཁོར་བའི་སྐྱེ་གནས་རྣམ་པ་བཞི༔ དེ་ལས་བསྡུས་པའི་རིགས་དྲུག་སྡུག་བསྔལ་ཚོགས༔ བྱམས་མགོན་དམ་པའི་ནུས་པས་སེལ་བར་ཤོག༔ ཚ་བའི་ངར་ལྡན་མནར་མེད་དམྱལ་བའི་མེ༔ བསིལ་བའི་ཡེ་ཤེས་ཆུ་དང་འགྲོགས་པར་ཤོག༔ ཆུ་ཚན་དང་ནི་ཆུ་བོ་རབ་མེད་དང་༔ སྔངས་སྐྲག་སྒྱིད་ལུག་ཁྲོ་ཆུར་བྱིང་བ་རྣམས༔ ཟླ་བའི་འོད་ཀྱི་ཆ་ཤས་ལྡན་པར་ཤོག༔
མཚོན་རྩེའི་ཚལ་དུ་འགྲོ་ནའང་ཕྱིན་པ་དང་༔ ཤ་ལུས་ཞིག་སྙམ་སིལ་བུར་འཐོར་བའི་ཚེ༔ བརྫུས་སྐྱེས་རྣམ་པ་ལྷ་ཡི་ལུས་ཐོབ་ཤོག༔ གྲང་བས་མནར་བ་ཀྱི་ཧུད་སོ་ཐམ་ཐམ༔ པདྨ་ཨུཏྤལ་ལྟར་དུ་གས་པའི་ཚེ༔ ཡེ་ཤེས་འོད་ཀྱིས་བསིལ་ངར་སྐེམ་པར་ཤོག༔ དམྱལ་བའི་མི་དང་གཅན་གཟན་ངར་བའི་སྒྲ༔ ཡ་ང་གསུམ་གྱི་གཡང་ལ་ལྷུང་བའི་ཚེ༔ སྔངས་སྐྲག་སྤུ་གཟེངས་བག་ཚ་མེད་པར་ཤོག༔ དགེ་སྡིག་བཤན་པའི་ཟངས་ཁ་མཐོང་བའི་ཚེ༔
བཅུད་ལྡན་སྣོད་དང་འདོད་ཡོན་མཐོང་བར་ཤོག༔ རྣམ་སྨིན་རང་བྱས་ལན་ཆགས་མཐོང་བའི་ཚེ༔ དགྲ་ལ་སྡང་བའི་སྣང་བ་མི་སྐྱེ་ཤོག༔ ཆགས་པའི་སྣང་བས་ལོག་ལམ་གོལ་བའི་ཚེ༔ གཉེན་ལ་བྱམས་པའི་བྲོད་ཁ་མི་འབྱུང་ཤོག༔ ཟླ་མེད་གཅིག་པུར་ཀྱི་ཧུད་འདེབས་པའི་ཚེ༔ ལྷ་དང་ལྷ་མོའི་གྲོགས་ཀྱིས་བསུ་བར་ཤོག༔ གཅོང་རོང་རྩུབ་དང་མུན་གླིང་འཁྲིགས་པའི་ཚེ༔ སྣང་བ་ཡེ་ཤེས་མདངས་ཀྱིས་གསལ་བར་ཤོག༔ དེ་ལས་ལངས་ནས་གང་ཞིག་བཀྲེས་པ་ཡིས༔
འདོད་ཡོན་ཐམས་ཅད་རྣག་ཁྲག་མཐོང་བའི་ཚེ༔ རོ་མངར་བཅུད་ལྡན་ཟས་ལ་རྙེད་པར་ཤོག༔ རོད་པའི་གླིང་དང་དབུལ་བའི་ཉམས་ཤར་ཚེ༔ གཟུགས་བྱེད་མཐོང་སྣང་ལྷ་ཡི་བབ་ལྡན་ཤོག༔ བཀྲེས་པ་ཟས་མེད་སྐོམ་སེལ་ཆུ་ནུབ་ཚེ༔ རང་ཉིད་སྨོད་པའི་ལྷ་ཡི་ཟས་ལྡན་ཤོག༔ སྣང་བ་གོ་ལོག་བདུད་ལྟར་སྡང་བའི་ཚེ༔ དག་སྣང་ངེས་ཤེས་ལྷ་དང་མཉམ་པར་ཤོག༔ དེ་ལས་ལངས་ཏེ་གླེན་ལྐུག་ཡུལ་བརྒྱུད་ཚེ༔ ཀུན་རྨོངས་ནགས་ལྗོངས་དྲན་མེད་ཐོམ་མེ་བ༔
དེ་ཚེ་རང་རིག་ཡེ་ཤེས་བློ་ལྡན་ཤོག༔ སྲོག་བཅད་བཀོལ་སྤྱོད་རྣམ་སྨིན་མདུན་སྒུག་ཚེ༔ ཡིད་ལུས་འཇིགས་སྐྲག་གཡེང་བ་མེད་པར་ཤོག༔ རྭ་ཅན་སྡེར་ཆགས་འདབ་ཆགས་དེད་སྣང་བགྱིད༔ ཡ་ང་མི་སྣང་ངེས་བློ་བརྟན་པར་ཤོག༔ ཤུགས་ལྡན་ཡོད་པའི་གླང་ཆེན་ལ་སོགས་དང་༔ སྟོང་གཟུགས་སྒྱུ་མའི་མིག་འཕྲུལ་ཆོད་པར་ཤོག༔ དེ་ལས་ལངས་ནས་སྐྱེ་གནས་འདུ་འཕྲོད་མཐོང་༔ གང་དུ་ཆགས་པའི་ཡུལ་ལ་སྐྱེ་བའི་ཕྱིར༔ མིག་སེར་འཁྲི་བའི་ཞེན་པ་ཆོད་པར་ཤོག༔
སྔར་གོམས་ཡིད་ལུས་སྣང་ངོར་སྲེད་པ་ཡིས༔ ནུ་མ་མཚན་མ་ཕྲུ་གུ་ལ་སོགས་པ༔ ཀུན་སྣང་ཤར་ལ་ཞེན་པ་ཆོད་པར་ཤོག༔ ཕ་མ་སྤུན་ཟླ་བྱམས་པའི་ཚིག་གིས་བསླུ༔ རྣམ་སྨིན་བསླུ་བའི་སྣང་བ་ངོ་ཤེས་ཤོག༔ དཀར་དམར་ནག་སོགས་གཡང་སར་ལྷུང་སྙམ་ཚེ༔ བག་ཡོད་དྲན་པས་ཤེས་པ་རྙེད་པར་ཤོག༔ ཁ་ཆར་དད་སྙམ་ངམ་གྲོག་སྡོང་འདབ་བཙལ༔ དེ་ཚེ་གསལ་སྟོང་འཛིན་མེད་སྐྱེ་བར་ཤོག༔ དེ་ལས་ལངས་ཏེ་མི་མ་ཡིན་པར་གོལ༔
འཁྲུལ་སྣང་གླིང་དུ་མཚོན་ཆའི་ཆར་འབེབས་སྙམ༔ མཚོན་ཆ་བཟློགས་ནས་མེ་ཏོག་མཐོང་བར་ཤོག༔ ཤིའམ་གསོན་ནམ་བུ་ཡུག་འཐིབ་པོ་མཐོང་༔ དེ་ཚེ་བདག་མེད་ཡིད་ལུས་ངོ་ཤེས་ཤོག༔ རེས་མོས་ཤི་སོས་རང་ཉིད་དུ་ཁཿམྱངས༔ སྣང་བ་མི་སྐྱེ་རིག་པ་ངོ་ཤེས་ཤོག༔ སྟོང་པའི་རྩལ་ལས་འདོད་ཁམས་བསྐོར་བའི་ཚེ༔ ངེས་འབྱུང་བརྟན་པོས་ས་ལམ་བགྲོད་པར་ཤོག༔ དེ་ལས་ལངས་ཏེ་ཁམས་གང་བྲོད་པ་ཤར༔ སྔར་སྦྱངས་ཞིང་ཁམས་ཁྱོན་ལྟར་མཐོང་བའི་ཚེ༔
དགའ་བྲོད་མི་བྱ་སྡུག་བསྔལ་མི་སྡང་ཤོག༔ སྐྱེད་ཚལ་དཔག་བསམ་བསིལ་གྲིབ་མཐོང་བའི་ཚེ༔ བྲོད་པ་དང་པོའི་ཞིང་ཁམས་ཡིན་ནམ་སྙམ༔ དེ་ལ་སྔར་གྱི་ཉམས་ལེན་དྲན་པར་ཤོག༔ ཁོར་ཡུག་འོད་དང་དྲྭ་བས་བསྐོར་བའི་ཚེ༔ རང་སྣང་ཀློང་ལྔའི་རྩལ་དུ་ཤེས་པར་ཤོག༔ དེ་ལ་གཉིས་སྣང་རྟོག་པ་ལངས་པ་ཡིས༔ འཇུག་པའི་གནས་ལ་ངེས་པ་ཆ་མེད་ཚེ༔ མཉམ་བཞག་དང་པོའི་རང་ཚོ་ཟིན་པར་ཤོག༔ ཀུན་བཟང་སྣང་མཐའ་རྒྱལ་བའི་ཐུགས་རྗེ་ཡིས༔
དམྱལ་ངན་རིགས་དྲུག་གོལ་ས་ཆོད་པར་ཤོག༔ ཨེ་མ་ཧོཿ ཞིང་ཁམས་མཆོག་རབ་བདེ་བ་ཅན་གྱི་གླིང་༔ དེ་རུ་སངས་རྒྱས་འོད་དཔག་མེད་པ་བཞུགས༔ གཞན་ཡང་ཕྱོགས་བཅུའི་སངས་རྒྱས་འཁོར་གྱིས་བསྐོར༔ གཡས་སུ་ཐུགས་རྗེའི་བདག་པོ་སྤྱན་རས་གཟིགས༔ གཡོན་དུ་སྤྲུལ་སྐུའི་གཙོ་བོ་པདྨ་འབྱུང་༔ བྱང་སེམས་རིག་འཛིན་བདེ་གཤེགས་རྒྱལ་བ་ཡིས༔ ཞིང་ཁམས་ཁོར་ཡུག་བཀོད་པའི་ཁྱོན་ཀུན་གང་༔ དག་ཞིང་གཙང་མའི་མངོན་པར་བཀོད་པའི་གནས༔
བདག་སོགས་འདི་ནས་ཚེ་འཕོས་གྱུར་མ་ཐག༔ རབ་ཏུ་དགའ་བའི་ས་དེར་བགྲོད་པར་ཤོག༔ བདེ་གཤེགས་འོད་དཔག་མེད་ཀྱིས་མདུན་ནས་བསུས༔ འཕགས་མཆོག་སྤྱན་རས་གཟིགས་ཀྱིས་ལམ་སྣ་དྲོངས༔ རྗེ་བཙུན་པད་འབྱུང་དམ་པས་ཞིང་དུ་སྐྱོལ༔ བདེ་གཤེགས་རྒྱལ་བ་རྒྱ་མཚོའི་འཕྲུལ་གྱིས་ཕུལ༔ སྐྱོན་མེད་པདྨའི་སྦུབས་སུ་འཁྲུངས་ནས་སུ༔ མངོན་ཤེས་དྲུག་ལྡན་འཇའ་ལུས་ཐོབ་པར་ཤོག༔ མཚན་དཔེས་བརྒྱན་པའི་ལུས་བཟང་ཐོབ་ནས་སུ༔ སྣ་ཚོགས་མཆོད་པས་རྟག་ཏུ་མཆོད་པར་ཤོག༔
སྲེད་པ་བྲལ་ཞིང་ཚིམས་པའི་དགའ་བདེར་གནས༔ ཞིང་ཁམས་སྤྱོད་པའི་གོ་འཕང་ཐོབ་ནས་སུ༔ ཕྱོགས་བཞིར་བདེ་གཤེགས་རིགས་ལྔའི་ཞིང་ཁམས་དང་༔ མཚམས་བཞིར་སྤྲུལ་སྐུ་རིག་འཛིན་ཞིང་ཁམས་དང་༔ དག་པའི་ཞིང་ནས་དག་པའི་ཞིང་དུ་གཟིགས༔ གཟིགས་སྟངས་གསུམ་གྱི་ཐུགས་རྗེས་འགྲོ་ལ་སྐྱོངས༔ རང་དབང་ཐོབ་པའི་རྒྱལ་ས་ཟིན་པའི་ཚེ༔ གདོད་མའི་མགོན་པོ་ཆོས་སྐུའི་ཀློང་དུ་བཞུགས༔ ལོངས་སྐུའི་རྩལ་ལས་འགྲོ་བའི་དོན་ཕྱིར་འགྱེད༔ ཐབས་ཀྱི་སྤྲུལ་སྐུས་སེམས་ཅན་དག་ཞིང་སྟོན༔
དཔེར་ན་རིག་འཛིན་གྲུབ་ཐོབ་ལྡན་པ་ཞིག༔ ཅིག་ཅར་གཉིས་སྤྲུལ་མཁའ་ལ་བསྐྱོད་པ་བཞིན༔ བདེན་པའི་ས་ཐོབ་བདེན་པ་དེ་ལྟར་རིག༔ དེ་ལྟར་དེ་བཞིན་ཤིན་ཏུ་རེག་གྱུར་ཅིག༔ ཨོཾ་ཨཱཿཧཱུྃ༔ ཤར་ཕྱོགས་མངོན་པར་དགའ་བའི་ཞིང་ཁམས་སུ༔ བདེ་གཤེགས་གཙོ་བོ་རྡོ་རྗེ་སེམས་དཔའ་བཞུགས༔ ཞེ་སྡང་ཞི་བའི་གནས་མཆོག་དམ་པ་དེར༔ མེ་ལོང་ཡེ་ཤེས་ངང་དུ་སྐྱེ་བར་ཤོག༔ ཨོཾ་ཨཱཿཧཱུྃ༔
ཤར་ལྷོ་ལྟ་ན་སྡུག་པའི་ཞིང་ཁམས་སུ༔ རིག་འཛིན་གཙོ་བོ་རྡོ་རྗེ་ཐོད་ཕྲེང་བཞུགས༔ རྟག་པར་ལྟ་བ་ཞི་བའི་གནས་མཆོག་དེར༔ བྱམས་པ་ཆེན་པོའི་ངང་དེར་སྐྱེ་བར་ཤོག༔ ཨོཾ་ཨཱཿཧཱུྃ༔ ལྷོ་ཕྱོགས་དཔལ་དང་ལྡན་པའི་ཞིང་ཁམས་སུ༔ བདེ་གཤེགས་གཙོ་བོ་རིན་ཆེན་འབྱུང་ལྡན་བཞུགས༔ ང་རྒྱལ་ཞི་བའི་གནས་མཆོག་དམ་པ་དེར༔ མཉམ་ཉིད་ཡེ་ཤེས་ངང་དེར་སྐྱེ་བར་ཤོག༔ ཨོྃ་ཨཱཿཧཱུྃ༔
ལྷོ་ནུབ་འཐུག་པོ་བཀོད་པའི་ཞིང་ཁམས་སུ༔ རིག་འཛིན་གཙོ་བོ་རཏྣ་ཐོད་ཕྲེང་བཞུགས༔ ཆད་པར་ལྟ་བ་ཞི་བའི་གནས་མཆོག་དེར༔ སྙིང་རྗེ་ཆེན་པོའི་ངང་དེར་སྐྱེ་བར་ཤོག༔ ཨོཾ་ཨཱཿཧཱུྃ༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ བདེ་གཤེགས་གཙོ་བོ་རྣམ་པར་སྣང་མཛད་བཞུགས༔ འདོད་ཆགས་ཞི་བའི་གནས་མཆོག་དམ་པ་དེར༔ སོར་རྟོག་ཡེ་ཤེས་ངང་དེར་སྐྱེ་བར་ཤོག༔ ཨོཾ་ཨཱཿཧཱུྃ༔
ནུབ་བྱང་མཁའ་དབྱིངས་བརྩེགས་པའི་ཞིང་ཁམས་སུ༔ རིག་འཛིན་གཙོ་བོ་པདྨ་ཐོད་ཕྲེང་བཞུགས༔ དངོས་པོར་ལྟ་བ་ཞི་བའི་གནས་མཆོག་དེར༔ དགའ་བ་ཆེན་པོའི་ངང་དེར་སྐྱེ་བར་ཤོག༔ ཨོཾ་ཨཱཿཧཱུྃ༔ བྱང་ཕྱོགས་ལས་རབ་རྫོགས་པའི་ཞིང་ཁམས་སུ༔ བདེ་གཤེགས་གཙོ་བོ་དོན་ཡོད་གྲུབ་པ་བཞུགས༔ ཕྲག་དོག་ཞི་བའི་གནས་མཆོག་དམ་པ་དེར༔ བྱ་གྲུབ་ཡེ་ཤེས་ངང་དེར་སྐྱེ་བར་ཤོག༔ ཨོྃ་ཨཱཿཧཱུྃ༔
བྱང་ཤར་ལྕང་ལོ་ཅན་གྱི་ཞིང་ཁམས་སུ༔ རིག་འཛིན་གཙོ་བོ་ཀརྨ་ཐོད་ཕྲེང་བཞུགས༔ མཚན་མར་ལྟ་བ་ཞི་བའི་གནས་མཆོག་དེར༔ བཏང་སྙོམས་ཆེན་པོའི་ངང་དེར་སྐྱེ་བར་ཤོག༔ ཨོཾ་ཨཱཿཧཱུྃ༔ རྔ་ཡབ་པདྨ་འོད་ཀྱི་ཞིང་ཁམས་སུ༔ རིག་འཛིན་གཙོ་བོ་པདྨ་འབྱུང་གནས་བཞུགས༔ ཉོན་མོངས་ཞི་བའི་གནས་མཆོག་དམ་པ་དེར༔ དག་པ་བདེ་གཤེགས་ངང་དུ་སྐྱེ་བར་ཤོག༔ འོག་མིན་མཁའ་སྤྱོད་དག་པའི་ཞིང་ཁམས་སུ༔
ཐོག་མའི་སངས་རྒྱས་ཀུན་ཏུ་བཟང་པོ་བཞུགས༔ གཏི་མུག་ཞི་བའི་གནས་མཆོག་དམ་པ་དེར༔ ཆོས་དབྱིངས་ཡེ་ཤེས་ངང་དེར་སྐྱེ་བར་ཤོག༔ ཕཊ྄་ཕཊ྄་ཕཊ྄ཿ ན་མོཿ དེང་ནས་བཟུང་སྟེ་བྱང་ཆུབ་མ་ཐོབ་པར༔ ཕྱོགས་བཅུའི་སངས་རྒྱས་རྣམས་དང་མི་འབྲལ་ཤོག༔ པད་འབྱུང་དབྱེར་མེད་དགོངས་པའི་ཀློང་གྱུར་ནས༔ སྣང་མཐའ་གདོད་མའི་མགོན་པོ་བདག་གྱུར་ཅིག༔ སྣང་མཐའ་པད་འབྱུང་ཁྱེད་སྐུ་ཅི་འདྲ་བ༔
དེ་འདྲར་བདག་ཀྱང་རྟག་ཏུ་འབྱུང་གྱུར་ནས༔ ནམ་ཡང་གཡོ་བ་མེད་པའི་ས་ཐོབ་སྟེ༔ མཐའ་ཡས་འགྲོ་བ་འདྲེན་པའི་དཔལ་དུ་ཤོག༔ ཨོཾ་ཨཱཿཧཱུྃ༔ ཨ་མི་དྷེ་ཝ་གུ་རུ་སིདྡྷི་ཧྲཱིཿ
ཞེས་བསྔོ་སྨོན་ཡང་དག་གིས་རྒྱས་གདབ་བོ༔ ནམ་ཞིག་ཚེ་ཡི་འཕེན་པ་ཟད་པའི་སྐབས་གསོལ་འདེབས་ཚར་གཅིག་དང་བསྐྱེད་རིམ་སྦྲགས་ནས་རྣམ་ཤེས་པད་འབྱུང་སྣང་མཐའི་ཐུགས་ཀར་བསྟིམ༔ འདི་ཉིད་བདེ་ཆེན་ཞིང་སྒྲུབ་ཀྱི་སྨོན་ལམ་སངས་རྒྱས་མཉམ་སྦྱོར་ཞེས་ཏེ༔ ཚེ་གཅིག་སངས་རྒྱས་ས་ལམ་མཆོག་ལྷ་སྲས་དང་གྲོགས་ལྔ་ལ་གདམས་པ༔ ཡེ་ཤེས་མཚོ་རྒྱལ་གྱིས་པྲཛྙཱ་ཨ་ཀུ་ར་ཡི་པགས་པའི་ལོགས་སུ་བྲིས་ཏེ་མཆིམས་ཕུའི་དགེའུ་གོང་དུ་སྦས་ནས་གཏེར་རྒྱས་བཏབ་བོ༔
ས་མ་ཡ༔ གཏེར་རྒྱ༔ སྦས་རྒྱ༔ གསང་རྒྱ༔ ཟབ་རྒྱ༔ ཐེམ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བོད་ཡུལ་རྡོ་རྗེ་གདན་མཆོག་རྒྱལ་པོ་གནམ་ལ་ཁྲི་བདུན་ས་ལ་ལེགས་དྲུག་བར་ལ་བཙན་བརྒྱད་ཡོད་པའི་བཙན་པོ་ཁྲི་སྲོང་ལྡེའུ་བཙན་གྱི་ཕོ་བྲང་དམ་པའི་རྒྱ་མཁར་རྩ་དགུ་ལྕོག་བཅོ་བརྒྱད་ཡོད་པའི་མདུན་དུ་དཔལ་བསམ་ཡས་ལྷུན་གྱིས་གྲུབ་པའི་བྲག་དམར་གླིང་བཞི་མཆིམས་ཕུར་བདེ་གཤེགས་བཀའ་བརྒྱད་དགོངས་འདུས་སྡེ་ལྔ་རྩ་གསུམ་བཀའ་འདུས་ཆོས་ཀྱི་རྒྱ་མཚོ་སོགས་ཞལ་ཕྱེས་བསྒྲུབས་ནས་ཀེའུ་ཚང་གོང་མ་ནས་བདེ་གཤེགས་བཀའ་འདུས་ཆོས་ཀྱི་རྒྱ་མཚོ་གདན་དྲངས་ནས་ལོ་བདུན་བཀའ་རྒྱ་བསྡམས། ཞལ་ཁ་ཕྱེས་ནས་ཚེས་བཅུའི་མཆོད་པའི་ཆ་སྐོར་བསྟན་པའི་ཆོས་སྐྱོང་དྲེགས་པ་སྡེ་ལྔའི་སྐོར་བཅས་ཕབ། ལྕགས་མོ་ཕག་ལོར་མདོ་ཁམས་ས་ཡི་ལྟེ་བ་བཙན་བདུད་ལྷ་ཀླུ་དགེ་བསྙེན་ཆེན་པོ་བཅས་ཀྱི་ཕོ་བྲང་ཡོད་པའི་གནས། ལྷ་ལས་བབས་པའི་གདུང་རྒྱུད་ཁྲི་བཅོ་བརྒྱད་སེངྒེ་དགུ་བརྩེགས་ཀྱི་གདན་ས་ཕོ་བྲང་དགེ་བསྙེན་རྡོ་རྗེ་བདུད་འདུལ་གནས་པའི་སྐྱེད་ཚལ་གདན་ས་རུ་མི་དབང་རྒྱལ་པོ་ཇོ་རོག་ཐིའུ་ཇིས་དབུས་མཛད།
ཕྱག་མཛོད་དཀོན་མཆོག་ཚེ་འཕེལ་བཅས་ཀྱིས་སྔོན་ནས་མཎྜལ་དང་བཅས་པས་བསྐུལ། བསམ་པ་ལྷུན་གྲུབ་མའི་ཆོས་བཀའ་གཏན་ལ་ཕབ། དེ་རྗེས་དཔལ་ཏཻ་ལོ་པ་ནས་གླིང་རས་པདྨ་རྡོ་རྗེ་རྒྱ་རས་ཡེ་ཤེས་རྡོ་རྗེ་ནས་གྲུབ་ཐོབ་ཟམ་མ་ཆད་པའི་བཀའ་བརྒྱུད་འབྲུག་པའི་ཆོས་རྒྱུད་སྐྱོང་ཞིང་རིག་འཛིན་རྡོ་རྗེ་སྔགས་ཀྱི་རིག་པ་འཛིན་པ་ཟམ་མེ་སྤྲུལ་སྐུ་པདྨ་ལས་འབྲེལ་རྩལ་ལམ་མཚན་དུ་མར་གྲགས་པ་དེ་ཉིད་ཀྱིས་ཐུགས་སྒྲུབ་དབང་ཆེན་གྱི་སྐབས་བཀས་བསྐུལ། དགེ་བཤེས་ཀུན་དགའ་བློ་གྲོས་ཀྱིས་བསྐུལ་བ་བཅས་རྟེན་འབྲེལ་དུ་མ་འགྲིགས་པའི་ཤུགས་ཀྱིས་མཚམས་སྦྱོར་བཟང་པོ་བཅས་དགེ་བསྙེན་རྡོ་རྗེ་མཚན་གྲགས་མདུན་ན་གནས་བཞིན་ཤོག་སེར་ཞལ་བཤུས་སོ། སརྦ་བྷ་ཝནྟུ།། །། མ༽ ཡེ་ཤེས་མཁའ་འགྲོ་ཁྲོ་གཉེར་ཅན་མ་ལས༔ གདོང་ལྔའི་གསང་སྒྲུབ་གནམ་ལྕགས་ཨུར་མོ་བཞུགས་སོ༔ མ་ཅིག་རྡོ་རྗེ་བདེ་ཆེན་དཔའ་མོའི་སྐུ་ལ་འདུད༔ དེ་ཡང་ཡེ་ཤེས་དབྱིངས་ཀྱི་དཔའ་མོ་མཁའ་འགྲོ་སེངྒེའི་གདོང་ཅན་གྱི་ཕྲིན་ལས་མངོན་རྟོགས་ཀྱིས་རྣམ་པར་བརྒྱན་པའི་བསྐྱེད་ཆོག་ལ་འཇུག་པ་ནི༔ མཆོད་རྫས་བཅའ་གཞི་གཞུང་བཞིན་ལ་མདུན་དུ་ཉེ་བའི་མེ་ཏོག་གི་ཁར་མཁའ་འགྲོའི་གཏོར་མ་དཔལ་གཟུགས་འཁོར་བཅུ་གཉིས་བཅས་བཤམས་ལ༔
ཤ་ཁྲག་དམར་གྱིས་བརྒྱན༔ ཁྲག་སྐྱུ་གསུམ་གྱི་ནང་དུ་ལིང་ཆུང་གསུམ་བཅས་བཞག༔ ཤ་ཆེན་ཚིལ་ཆེན་གྱི་གསུར་བཅས་བཏང་ནས༔ རྃ་ཡྃ་ཁྃ་ དང་ ཨོྃ་ཨཱཿཧཱུྃ༔ སྦྱངས་སྤེལ་གྱུར་ནས་བདག་བསྐྱེད་དྲན་རྫོགས་བྱ་བ་ནི༔ ཧཱུྃ་བྷྲཱུྃ༔ ཐོད་པ་དམར་སྨུག་བརྩིགས་པའི་ཕོ་བྲང་དབུས༔ ཆོས་འབྱུང་དམར་ནག་གདེངས་ཀ་གྱེན་དུ་ཕྱོགས༔ དེ་ནང་པད་ཉི་རོ་ཡི་གདན་སྟེང་དུ༔ བདག་ཉིད་མཁའ་འགྲོ་སེངྒེའི་གདོང་པ་ཅན༔
སྐུ་མདོག་མཐིང་ནག་སེང་ཞལ་ཁྲོས་པའི་གདོང་༔ གཡུ་རལ་གསེབ་ནས་སེང་ཆུང་སྤྲིན་ལྟར་གཏིབས༔ རབ་འཇིགས་ཐོད་སྐམ་ལྔ་ཡིས་དབུ་ལ་བརྒྱན༔ ཕྱག་གཡས་གནམ་ལྕགས་གྲི་གུག་མཁའ་ལ་ཕྱར༔ ཕྱག་གཡོན་བྷནྡྷ་རཀྟ་བཅུད་བཟང་བསྣམས༔ གྲུ་མོར་ཁ་ཊྭཱཾ་བརྟེན་པས་དུག་གསུམ་འཇོམས༔ ཌཱཀྐིའི་རྒྱ་རྟགས་རུས་རྒྱན་མེ་ལོང་སྤྲས༔ ཐོད་རློན་མགོ་ཕྲེང་ག་ཤར་དར་དཔྱངས་སྤྲས༔ གཡས་བསྐུམ་གཡོན་བརྐྱང་བམ་རོའི་གདན་ལ་འགྱིང་༔ གཙོ་མོའི་ཕྱོགས་བཞིར་དྲག་མོ་གདོང་ཅན་བཞི༔
སྟག་དང་ཕག་ཞལ་དོམ་གདོང་གཅན་སྤྱང་མགོ༔ རིགས་བཞི་གཙོ་མཐུན་ཕྱོགས་མདོག་རང་རྟགས་སྤྲས༔ གཞན་ཡང་སྒོ་སྐྱོང་སྲུང་མ་ཉིད་སྤྲུལ་བཅས༔ སྣང་ལ་རང་བཞིན་བྲལ་བའི་གནས་གསུམ་ལས༔ འོད་འཕྲོས་མ་སྲིང་མཁའ་འགྲོ་སྤྱན་དྲངས་ནས༔ བདག་ལ་དབང་བསྐུར་བྱིན་རླབས་མཆོག་ཐུན་སྩོལ༔ ཨོྃ་བཛྲ་ཌཱཀྐི་ནཱི་བཾ་སིངྷ་མུ་ཁ་ཧ་རི་ནི་ས་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཨ་བེ་ཤ་ཡ་ཨ་ཨཱཿ ཞེས་པས་སྤྱན་དྲངས་བདག་དང་དབྱེར་མེད་བསྒོམ༔
མཆོད་བསྟོད་ལ་སོགས་ཕྱམ་ཅིག་བསྟན་པ་ནི༔ ཧཱུྃ་བྷྱོཿ དུས་གསུམ་སངས་རྒྱས་ཐམས་ཅད་བསྐྱེད་པའི་ཡུམ༔ ཆོས་དབྱིངས་ཡེ་ཤེས་མཁའ་འགྲོ་སེང་གདོང་མ༔ རིགས་ལྔ་བདེ་ཆེན་ལྷུན་གྲུབ་རང་བཞིན་འབར༔ དབྱིངས་ལས་མ་གཡོས་རྣལ་འབྱོར་ཌཱཀྐིའི་ཚོགས༔ གུས་པས་ཕྱག་བགྱིད་བརྟན་པར་བཞུགས་སུ་གསོལ༔ ཨོྃ་ན་མོ་པུ་རུ་ཤ་ཡ་ཧོཿ ས་མ་ཡ་ཏིཥྛ་ལྷན༔ ཧཱུྃ་བྷྱོཿ
དྲག་མོ་སེངྒེའི་གདོང་ཅན་གཙོ་འཁོར་ལ༔ ཕྱི་མཆོད་གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་རཀ་བྷ་ལིང་གཏོར་མ་འབུལ༔ གསང་མཆོད་སྦྱོར་སྒྲོལ་ག་ཎའི་ཚོགས་མཆོད་འབུལ༔ རྐང་གླིང་ཐོད་རྔ་རོལ་མོ་སྒྲ་ལྡན་འབུལ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ སརྦ་པཉྩ་རཀྟ་བྷ་ལིངྟ་ག་ཎ་ཙཀྲ་པཱུ་ཛ་ཁ་ཁ་ཁཱ་ཧི༔ བྷྱོཿ ཁྱད་པར་མཉེས་ཤིང་མཐུན་པའི་དམ་རྫས་ནི༔ དུར་ཁྲོད་ཕོ་བྲང་རྒྱན་སྤྱོད་བཀོད་པ་འདི༔
མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཐོད་པ་ལྟག་སྤྲོད་ཞིང་ལྤགས་གཡོགས་པ་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ མཆོག་ཆེན་གྲི་རྐང་གླིང་བུའི་དབྱངས་རིང་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ བྷནྡྷ་ལྕང་ལོ་རཀྟ་རྣམ་ལྔའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཤ་ཆེན་ཚིལ་ཆེན་དྲི་གསུར་ངད་ལྡན་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ དམར་ཆེན་དཔལ་གཏོར་དར་ནག་བ་དན་ཅན༔
མ་སྲིང་མཁའ་འགྲོ་མཉེས་པའི་རྫས་སུ་འབུལ༔ དགྲ་བགེགས་ཤ་ཁྲག་རི་ལྟར་སྤུངས་པའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ མི་ལྤགས་རྒྱལ་མཚན་དར་ནག་གཡབ་མོ་ཕྱར༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཕྱག་མཚན་རྣོན་པོ་མཚོན་ཆ་འཁོར་ལོའི་རྩིབས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གིང་པ་དཔའ་བོ་དཔའ་མོའི་གར་བསྒྱུར་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གནས་ཉུལ་དུས་མཚན་མ་མོ་གཅེར་བུ་འབུམ༔
མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གཞན་ཡང་མཐུན་པའི་དམ་རྫས་དགྱེས་པའི་ཕུད༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ འབོད་པའི་གདངས་ཆེན་འབྲུག་ལྟར་ལྡིར་བ་བཅས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ བྷྱོཿ མཆོད་རྫས་བསྒྲུབ་རྫས་བསྐང་རྫས་སྣ་ཚོགས་ཀྱིས༔ རྡོ་རྗེ་མཁའ་འགྲོ་སེང་གདོང་ཐུགས་དམ་བསྐང་༔ པདྨ་མཁའ་འགྲོ་སྟག་གདོང་ཐུགས་དམ་བསྐང་༔ སངས་རྒྱས་མཁའ་འགྲོ་ཕག་གདོང་ཐུགས་དམ་བསྐང་༔
རིན་ཆེན་མཁའ་འགྲོ་དོམ་གདོང་ཐུགས་དམ་བསྐང་༔ ཕྲིན་ལས་མཁའ་འགྲོ་སྤྱང་གདོང་ཐུགས་དམ་བསྐང་༔ ལས་བྱེད་ལྕགས་གདོང་ནག་མོའི་ཐུགས་དམ་བསྐང་༔ ལས་བདག་མཚན་མོ་སྒྲ་སྒྲོགས་ཐུགས་དམ་བསྐང་༔ སྤྲུལ་པ་མ་མོ་མཆེད་གསུམ་ཐུགས་དམ་བསྐང་༔ ཡང་སྤྲུལ་སྲིན་མོ་སྟོང་སྡེའི་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་དངོས་གྲུབ་སྩོལ༔ མ་སྲིང་ཌཱཀྐི་རྒྱ་མཚོའི་སྤྱན་ལམ་དུ༔ མཆོད་པ་ལོ་ཟླར་འདས་པ་མཐོལ་ལོ་བཤགས༔ ཚོགས་དང་བསྐང་མཆོད་ཆག་པ་མཐོལ་ལོ་བཤགས༔
སྦྱོར་སྒྲོལ་གནད་དུ་མ་ཁེལ་མཐོལ་ལོ་བཤགས༔ དུས་སྒྲུབ་དུས་སུ་འདས་པ་མཐོལ་ལོ་བཤགས༔ དུས་མིན་ལས་ལ་སྦྱོར་བ་མཐོལ་ལོ་བཤགས༔ བཅུ་ཉ་སྟོང་བཞི་ཆག་པ་མཐོལ་ལོ་བཤགས༔ རྟེན་འབྲེལ་སྣ་ཚོགས་ཆད་པ་མཐོལ་ལོ་བཤགས༔ ཐབས་ཤེས་ཁ་འབྱེད་སྤྱོད་པ་མཐོལ་ལོ་བཤགས༔ བདེ་སྟོང་ཟུང་དུ་མ་འཇུག་མཐོལ་ལོ་བཤགས༔ དམ་ཚིག་སྤང་བླང་བགྱིས་པ་མཐོལ་ལོ་བཤགས༔ རྡོ་རྗེ་སྔགས་དང་འགལ་བ་མཐོལ་ལོ་བཤགས༔ འགྱོད་ཚངས་དགེ་བས་མཉམ་ཉིད་ལ་གནས་ཤོག༔
ཅེས་ཡིག་བརྒྱ་བཟླས༔ དེ་ནས་བསྟོད་པ་བཾ་རི་འབར་བ་ནི༔ བྷྱོ་བྷྱོཿ བཾ་རི་ཐོད་མཁར་འབར་བའི་ཕོ་བྲང་ནས༔ མ་ཅིག་འདོད་ཁམས་དབང་ཕྱུག་སེངྒེའི་གདོང་༔ གཡུ་རལ་སྤྲུགས་པས་སྟོབས་བཅུའི་ཕྲིན་ལས་རྫོགས༔ ཁྲོ་མོའི་གདོང་ནི་ཟ་བྱེད་འཇིགས་ལ་རྔམ༔ དམར་ལ་འཁྱིལ་བའི་སྤྱན་རྩ་སྡང་མིག་བགྲད༔ རྣོ་བའི་འོད་ལྡན་འབར་བས་ཕྱག་མཚན་གདེངས༔ མདངས་ལྡན་འོད་རིས་དམར་ཆེན་བྷནྡྷ་གཏམས༔
མཁར་ཕུར་ལས་མཚོན་རྩེ་གསུམ་གྱེན་དུ་གཟེངས༔ མ་རྒྱུད་འབུམ་གྱི་གཙོ་མོས་རུས་རྒྱན་གསོལ༔ མེ་ལོང་འོད་ལྡན་ལྷག་ལྷག་མ་སྲིང་སྡུད༔ ནུ་མ་བྷ་ག་རྒྱས་པའི་བདེ་དྲོད་འཕེལ༔ འཁོར་བ་སྟོངས་ཕྱིར་མགོ་ཕྲེང་ཚལ་དུ་དངར༔ བརྐྱང་བསྐུམ་འགྱིང་བའི་དགའ་བཞིའི་གར་དང་ལྡན༔ འབར་ཞིང་སྲེག་པའི་མེ་དཔུང་སྐུ་ལ་འཁྲིལ༔ ཡེ་ཤེས་མཁའ་ལ་རོལ་པ་སེངྒེའི་དཔལ༔ དུར་ཁྲོད་རྒྱན་དྲུག་སྤྲས་ལ་ཕྱག་འཚལ་བསྟོད༔ བྷྱོཿ
སྐུ་ཡི་སྤྲུལ་པ་བདེ་ཆེན་མཁའ་འགྲོ་མ༔ ནད་གདོན་ཞི་མཛད་དཀར་མོ་སེང་གདོང་མ༔ ཛ་ལནྡྷ་རའི་གནས་ཀྱི་དབང་མོ་ཆེ༔ བཛྲ་ཌཱཀྐིའི་སྐུ་ལ་ཕྱག་འཚལ་བསྟོད༔ བྷྱོཿ གསུང་གི་སྤྲུལ་པ་བརྡ་སྒྲོགས་མཁའ་འགྲོ་མ༔ ཚེ་བསོད་དབང་སྡུད་དམར་མོ་སྟག་གདོང་མ༔ ལམ་པཱ་ཀ་ཡི་གནས་ཀྱི་དབང་མོ་ཆེ༔ པདྨ་ཌཱཀྐིའི་གསུང་ལ་ཕྱག་འཚལ་བསྟོད༔ བྷྱོཿ
ཐུགས་ཀྱི་སྤྲུལ་པ་ཡེ་ཤེས་མཁའ་འགྲོ་མ༔ གནས་ལུགས་མངོན་གྱུར་ཕག་གདོང་མཐིང་ནག་མ༔ ཨ་ཙི་རྟ་ཡི་གནས་ཀྱི་དབང་མོ་ཆེ༔ བུདྡྷ་ཌཱཀྐིའི་ཐུགས་ལ་ཕྱག་འཚལ་བསྟོད༔ བྷྱོཿ ཡོན་ཏན་སྤྲུལ་པ་དགའ་བཞི་མཁའ་འགྲོ་མ༔ འབྱོར་དྲུག་རྒྱས་མཛད་སེར་མོ་དོམ་གདོང་མ༔ ཏྲི་ཤ་ཀུ་ནའི་གནས་ཀྱི་དབང་མོ་ཆེ༔ རཏྣ་ཌཱཀྐིའི་ཡོན་ཏན་ཕྱག་འཚལ་བསྟོད༔ བྷྱོཿ
ཕྲིན་ལས་སྤྲུལ་པ་རབ་གཡོ་མཁའ་འགྲོ་མ༔ དགྲ་བགེགས་སྒྲོལ་མཛད་སྔོན་མོ་སྤྱང་གདོང་མ༔ ཚནྡྷོ་ཧ་ཡི་གནས་ཀྱི་དབང་མོ་ཆེ༔ ཀརྨ་ཌཱཀྐིའི་ཕྲིན་ལས་ཕྱག་འཚལ་བསྟོད༔ སྔགས་བསྟོད་ནི༔ བྷྱོཿ རྒྱལ་ཡུམ་རྡོ་རྗེ་རྣལ་འབྱོར་རིགས༔ དྲག་མོ་ཁྲོ་གཉེར་མཆེ་བ་གཙིགས༔ ནམ་མཁའི་མདོག་ཅན་མེ་འོད་འཕྲོ༔ སེངྒེའི་གདོང་ཅན་ལྷ་མོར་བསྟོད༔
རྩ་སྔགས་ནི༔ ཨོྃ་བཾ་ཌཱཀྐི་སིངྷ་མུ་ཁ་ཧཱུྃ་བྷྱོཿ ལས་སྔགས༔ ཨོྃ་བཛྲ་རཏྣ་པདྨ་ཀརྨ་བུདྡྷ་ཡ་ཧ་རི་ནི་ས་ཌཱཀྐི་ས་མ་ཡ་ཧཱུྃ་བྷྱོཿ དྲག་སྔགས། ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ ཅེས་སྒྲུབ་པའི་སྐབས་རྩ་སྔགས༔ ལས་ཕྲན་སྐབས་ལས་སྔགས༔ དམོད་པའི་སྐབས་སུ་དྲག་སྔགས༔ ཡང་བཟློག་གི་མཐར་ ཁཾ་ཨེ་ཀ་ཙ་ན་ཨེ་ཨེ་ས་བྷྱོ་ཟློག༔
རཾ་ཛ་ཏྲི་མུ་ཏྲི་རྨུག་ཐུཾ་རྦད་བྷྱོ་ཟློག༔ ཡཾ་ཤ་མ་ན་དུ་ཤེན་བྷྱོ་ཟློག༔ ཅེས་པས་བཟློག་པའི་སྐབས་སུ་ལག་གཡས་ཟླ་བ་ཆུ་ཡི་དཀྱིལ་འཁོར༔ གཡོན་ཉི་མ་མེ་ཡི་དཀྱིལ་འཁོར་དུ་བསྐྱེད་ལག་རྡེབ་སྔགས་དང་སྦྲགས་ནས་མེ་ཆུའི་བར་དུ་དགྲ་བགེགས་བྱད་མ་གཏུམས་ནས་བསྐལ་པ་འཇིགས་པའི་མེ་ཆུ་ལྟར་འཕྲོད་པས་བརྒྱལ་ཞིང་མིང་ཤུལ་མེད་པར་བསམས་ཤིང་ས་རྡུལ་ལྟར་གྱུར་བ་སྟེ་ཡང་སྔགས་སྤུར་བས་རླུང་ལས་ཀྱི་འཚུབས་པ་ལྟར་གྱུར་པས་མཐའ་ཡི་རྒྱ་མཚོའི་ཕ་མཐར་ལྕགས་བསྲེགས་རི་ལ་གཏོར་བ་དམིགས་ཏེ་ལག་པའི་ཚིགས་རྒྱུད་ནས་སོར་རྩེ་དགྲ་ལ་གཏད་ནས་སྤུར༔ དེས་ནི་བྱད་མ་འབུམ་སྟོང་ནུས་པ་བཟློག་པར་ཐེ་ཚོམ་མེད༔ འཇོམས་བྱེད་མེ་ཆུ་གོ་ལྡོག་ཅེས་གསུངས་སོ༔ བཟློག་དམིགས་གྲུབ་ནས་མ་བཅོས་དེ་བཞིན་ཉིད་ཀྱི་ཏིང་འཛིན་ངང་ལ༔ ཧཱུྃ་བྷྱོཿ སྐྱེ་མེད་ཡེ་ཤེས་མཁའ་འགྲོ་མ༔ འགགས་མེད་ཧཱུྃ་སྒྲ་འབྲུག་ལྟར་སྒྲོག༔
གཉིས་མེད་བྷྱོ་དང་ཨེ་ཀ་ར༔ རང་བཞིན་མེ་དཔུང་ཚྭ་ཚྭ་འཁྲིགས༔ ཅིས་ཀྱང་མི་ཤིགས་སྲུང་འཁོར་གྱུར༔ ཧཱུྃ་ཧཱུྃ་ སོགས་ བྷྱོ་བྷྱོཿ སོགས་ཅི་འགྲུབ་བཟླས་དམ་ཡེ་ས་བོན་སྐྱེ་མེད་བསྡུ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བོད་ཡུལ་བསམ་ཡས་མཆིམས་ཕུའི་དགེའུ་གོང་ཀེའུ་ཚང་ནས་གདན་དྲངས་ཤིང་ལྕགས་ཕག་ལོར་ཟམ་མེ་སྤྲུལ་སྐུ་པདྨ་ལས་འབྲེལ་རྩལ་ལ་ཐུགས་སྒྲུབ་དབང་ཆེན་གདམས་པ་འབོག་པའི་ཚེ་བཀས་བསྐུལ་བ་དང་རྟེན་འབྲེལ་བཅས་ནང་ཆེན་རྒྱལ་པོའི་ཨེ་ཝཾ་སྒར་ཨུར་འགོས་སུ་ཤོག་སེར་ལས་ཞལ་བཤུས་སོ།། །། ཙ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ ལྷ་མོ་ཁྲོ་གཉེར་ཅན་གྱི་བྱད་ཁྲོལ་གསེར་གྱི་ལྡེ་མིག་བཞུགས་སོ༔ འཕགས་མ་རི་ཁྲོད་ལོ་མ་གྱོན་མའི་སྒྲུབ་ཐབས་ནས་ཁོལ་དུ་ཕྱུང་བ༔ གཞན་གྱིས་མི་ཐུབ་པ་ལྷ་མོ་གཙུག་ཏོར་རྣམ་པར་རྒྱལ་མའི་རྒྱུད་ཟུང་འཇུག་གི་ནང་ནས་ཕ་རོལ་གྱི་བྱད་དང་རྒོལ་བ་ཁྱད་པར་དམ་སྲི་ཕོ་མོའི་གནོད་པ་ཞི་བར་བྱེད་པའི་ལས་ཚོགས་ལ༔ ཐོག་མར་གཞན་གྱི་རིག་སྔགས་ཐམས་ཅད་ཚར་གཅོད་བྱེད་པ་དུག་སྦྲུལ་ནག་པོ་སྟོང་ཐུབ་ཀྱི་སྲུང་བས་དབང་བསྐུར་བའི་རིམ་པ་ལ༔ ཐོག་མར་ཤིང་ཤོག་གམ་ཤོག་བུ་གང་འདྲ་ཡིན་རུང་སྨན་ཆེན་གྱིས་ངར་བཏགས༔ སྣག་ཚ་ལ་གྲི་ལྕགས་ཕྱེ་མ་བསྲེས༔ ཐོག་མར་ལྟེ་བར་རུས་སྦལ་གྱི་གཟུགས་བྲིས༔ ལིང་ཚེ་དགུ་ལ༔
ཡིག་རྒོད་དགུ་སྨེ་བ་རང་མདོག་གྱི་ཁ་བསྒྱུར༔ སྦལ་པའི་ཡན་ལག་བཞི་རུ་སྦྲུལ་མདུད་བཞི༔ སྨེ་བ་དགུའི་མཚམས་སུ་མུ་ཁྱུད་དང་པོ་ལ༔ ཨོྃ་མ་མ་ཙཀྲ་ཧེ་ཧུ་ཕུ་ལུ་ཤ་ཝ་ཎི་ཨུཥྞི་ཥ་ས་ཧ་ཀྲིཥྞ་བཛྲ་ཛྭ་ལ་པརྞ་ཝ་རི་སརྦ་ཨུཏྤ་རྨ་ར་ཏ་སརྦ་ཀ་ཁོར་དྷ་ནན་བཛྲ་བྷིརྡྷ་ར་ཎ་ག་ཝ་ཎ་ཤ་ར་ཎ་སརྦ་ཀུནྟ་ཡ་སྭཱ་ཧཱ༔ བདག་འཆང་བ་པོ་ལ་ཕ་རོལ་གྱི་བྱད་ཟོར་གཞན་གྱིས་དམོད་པའི་སྔགས་ཐམས་ཅད་ཀྱིས་མི་ཚུགས་པར་སྲུངས་ཤིག༔ བཛྲ་རཀྵ་རཀྵ༔ ཕ་རོལ་གྱི་རིགས་སྔགས་ཀྱིས་གཟིར་བ་བཅིངས་པ་མནན་པ་བསྡམས་པ་བསྲེགས་པ་བསྐྲད་པ་ཐམས་ཅད་ཤིག་ཤིག༔ ནཱ་ག་ཤིག་ཏིཥྛ་ཤིག་ཤིག༔ ཨོྃ་མ་མ་དྷྭ་ཛ་ཀེ་ལ་ཤ་སིརྟ་ཎི་མ་མ་ཧྱ་ཧི་མ་མ་ཚིནྡྷ་ཡ་ཧ་ཧེ་ཧཱུྃ་ཕཊ྄ཿ མ་བི་ན་བི་ན་སཏྭཾ་བྷ་ཡ་ཤིག་ཤིག༔
བྱེར་བྱེར་ད་ཧ་ད་ཧ་ཧཱུྃ་ཕཊ྄ཿ དེ་ནས་རུས་སྦལ་གྱི་ཕྱི་རོལ་ཡན་ལག་ལ་ཀླུ་ཆེན་བརྒྱད་ལ་སྦྲུལ་མདུད་འཛིན་པ༔ སྦྲུལ་མདུད་ནང་དུ་ཡིག་མགོ་ནང་དུ་བསྟན་ལ༔ ཨོྃ་བཛྲ་ཨངྐུ་ཤ་ཡ་ཛ་ཀ་ར་ཏི་ཀ་ཡ་ཧེ་ཧུ་ནཱ་ག་ཤིག་ཤིག་གཞན་གྱིས་གདུག་པ་ཀླུ་བདུད་ཕོ་ལ་གཏད་པའི་བྱད་ཁ་རིག་སྔགས་ཀྱི་མཐུ་གཏོང་བ་ཐམས་ཅད་ད་ཧ་ད་ཧ་པ་ཙ་པ་ཙ་ཧཱུྃ་ཕཊ྄ཿ ལག་པ་གཡས་ཀྱི་སྦྲུལ་མདུད་ཡིན༔ ཨོྃ་བཛྲ་པཱ་ཤ་ཧཱུྃ་ཧེ་ཧུ་ནཱ་ག་ཁ་ར་ག་བྱེར་བྱེར་གཞན་གྱིས་གདུག་པ་ཀླུ་བདུད་མོ་ལ་གཏད་པའི་བྱད་ཁ་རིག་སྔགས་ཀྱི་མཐུ་གཏོང་བ་ཐམས་ཅད་ད་ཧ་ད་ཧ་བྷནྡྷ་བྷནྡྷ་ཧཱུྃ་ཕཊ྄ཿ ལག་གཡོན་པ་ཡིན༔ ཨོྃ་བཛྲ་པདྨ་སྥོ་ཊ་བཾ་ཕཊ྄་བཛྲ་ཁརྒཱ་ན་བྷུ་མི་མ་མ་གཏོར་གཏོར་གཞན་གྱིས་ས་བདག་ཕོ་ལ་གཏད་པའི་བྱད་ཁ་རིག་སྔགས་ཀྱི་མཐུ་གཏོང་བ་ཐམས་ཅད་ད་ཧ་ད་ཧ་མ་ཐ་མ་ཐ་ཧཱུྃ་ཕཊ྄ཿ རྐང་པ་གཡས༔ ཨོྃ་བཛྲ་ཀརྨ་གྷཎྜེ་ཧོ་ཎ་ཎ་ཏྲི་ཤུ་ལ་ཛྭ་ལ་བྷཱུ་མི་མ་མ་བྱོལ་བྱོལ་གཞན་གྱིས་ས་བདག་མོ་ལ་གཏད་པའི་བྱད་ཁ་རིག་སྔགས་ཀྱི་མཐུ་གཏོང་བ་ཐམས་ཅད་ད་ཧ་ད་ཧ་ཧ་ན་ཧ་ན་ཧཱུྃ་ཕཊ྄ཿ
རྐང་པ་གཡོན༔ སྦྲུལ་གྱི་མཚམས་བཞིར་མདའ་གཞུ་འགེངས་པ་བཞི་མདེའུ་ཕྱི་རོལ་དུ་བསྟན༔ གཞུའི་སྒལ་པ་ལ༔ ཨོྃ་བཛྲ་ཎ་ཎ་མ་མ་ཚིནྡྷ་ཡ་ཧ་ཧེ་ཧཱུྃ་ཕཊ྄ཿ གཞུའི་ནང་དུ༔ ཨོྃ་ཧྲཱི་བཛྲ་ཛྭ་ལ་སརྦ་ཀརྨ་ཧཱུྃ་ཕཊ྄་ཀུ་སི་ཡ་སྭཱ་ཧཱ༔ དེའི་ཕྱི་རོལ་མུ་ཁྱུད་གཅིག་གི་ནང་དུ་རྡོ་རྗེའི་རྭ་བ་ཕྱི་རོལ་མེ་རི་འཚུབས་རྒྱས་བྲིས༔ འདི་ཡབ་འཁོར་ཡིན༔ ཡབ་ཡུམ་ལྟེ་བ་མ་གཏོགས་ཁྱད་མེད༔ ཡུམ་གྱི་ལྟེ་བར༔
རྫས་ནི་ཐོག་ལྕགས་སྦལ་ཤ་སྦྲུལ་ཤ༔ ལྕགས་སྡིག་བཅས་ཀྱི་ཤ༔ ལྕུང་ཀའི་སྙིང་༔ ཕོ་རོག་གི་སྙིང་༔ གླག་གི་སྙིང་༔ སྤྱང་ཀིའི་སྙིང་༔ སྟག་གཟིག་དོམ་དྲེད་རྣམས་ཀྱི་མཆེ་བ་སྡེར་མོ་དུར་བྱའི་མཆུ༔ ཁྲུང་ཁྲུང་གི་རྒྱུད་པ༔ གཡག་རྒོད་ཀྱི་རྭ་ཕག་རྒོད་ཀྱི་མཆེ་བ་བཅས་རྫས་ཐམས་ཅད་དར་ནག་པོས་དྲིལ་ལ་ལྟེ་བར་བཞག༔ སྨན་གླ་རྩི་ཤུ་དག་སྤྲུ་ནག་ཐང་ཕྲོམ་གུ་གུལ་ནག་པོ་ཤིང་ཀུན་བཅས་བྱུག་པར་བྱ༔
སྔགས་འདིས་རབ་གནས་བྱ༔ ཨོྃ་བཛྲ་ཨུཥྞི་ཨ་ནེ་ལེ་བི་ཤུདྡྷེ་བཻ་རེ་བཻ་རེ་བཛྲ་པཱ་ཎི་ས་མ་ཡ་བཛྲ་ཛྭ་ལ་ཛྭ་ལ་པྲ་ཛྭ་ལ་སརྦ་པི་ཤ་ཙི་པརྞ་ཤ་བ་རཱི་ཨུཏྤ་ཛྭ་ལ་པྲ་ཤ་བི་མ་ཙཀྲ་ཧཱུྃ་ཕཊ྄ཿ ཅེས་ཐོག་མར་འཁོར་ལོ་ཡི་གེ་ལ་མེ་ལོང་འགྱིང་ལོགས་ལ་གཟུངས་ཁྲུས་བྱ༔ ཨོྃ་བཛྲ་བི་དྷོ་བྷི་དྷོ་བྷི་ཛ་ཡ་ཨ་པ་རཱ་ཙི་ཏ་མ་མ་ཚིནྡྷ་ཡ་ཧ་ཧེ་ཧཱུྃ་ཕཊ྄ཿ གཞན་གྱིས་བྱད་དུ་བཅུག་པ་དང་བཅིངས་པ་ཐམས་ཅད་ཁྲོལ་ཁྲོལ་ཤིག་ཤིག་སརྦ་ནཱ་ག་ཧུ་ལུ་ཧུ་ལུ་ཧཱུྃ་ཕཊ྄ཿ ཀུ་ལུ་མི་ལི་ཙུ་ལུ་ཧུ་ལུ་ཧུ་ལུ་ཏིཥྛ་ཏིཥྛ་བྷནྡྷ་བྷནྡྷ་ཧ་ན་ཧ་ན་ཨ་མྲྀ་ཏ་ཧཱུྃ་ཕཊ྄ཿ ཨོྃ་པི་ཤ་ཙི་པརྞ་ཤ་བ་རཱི་སརྦ་ཨུ་པ་དྷེ་ཝ་བྷཱུར་ཁུ་མ་ཧཱ་པྲ་མ་ཎ་ཡ་བུར་ཙི་ཕུར་ཙི་བུར་ཀི་མ་ཎ་སི་ཨུཙྪ་མ་ཨ་ཀྲོ་ཏེ་ཧཱུྃ་ཕཊ྄ཿ ཕ་རོལ་རིག་སྔགས་ཀྱིས་བྱད་དུ་བཅུག་པ་མནན་པ་བཅིངས་པ་བསྐྲད་པ་གཟིར་བ་ཐམས་ཅད་བྱེར་བྱེར་ཁྲོལ་ཁྲོལ་ཤིག་ཤིག་བྷནྡྷ་བྷནྡྷ་ཧ་ན་ཧ་ན་ད་ཧ་ད་ཧ་པ་ཙ་པ་ཙ་སརྦ་ཙུ་རུ་ཙཎྜ་ཙཎྜ་སརྦ་མཎྚ་མཎྚ་ཧཱུྃ་ཕཊ྄ཿ ཅེས་པ་ཅི་མང་བཟླས་ནས་བུམ་ཆུ་ལ་བསྔགས༔ དེ་ནས་མེ་ལོང་འགྱིང་ལོག་སྔགས་འདིས་ཁྲུས་བྱས༔
དེ་ནས་ཆུ་དེས་སློབ་མ་གང་ལ་དགོས་པ་དེ་ལ་ཁྲུས་ཀྱང་བརྒྱ་རེ་བྱ༔ དེ་ནས་འཁོར་ལོ་བུམ་པ་ཀུ་ཤ་གསུམ་གྱི་དབང་བརྒྱ་ཁྲུས་བརྒྱ་འགྲུབ་པ་དང་༔ སྲུང་བ་དེ་གྲི་ལྕགས་ཀྱི་གྭའུ་ནང་དུ་འཆང་༔ འཁོར་རང་སྔགས་བརྒྱ་དང་དབྱངས་གསལ་རྟེན་འབྲེལ་སྙིང་པོས་རབ་གནས་བྱ་ལ་འཕྲལ་དུ་འཆང་༔ ས་མ་ཡ༔ འདི་ཉིད་བྱད་མ་འབུམ་ཐུབ་སྔགས་པ་ཁྲི་ཐུབ་མུ་སྟེགས་སྟོང་ཐུབ་ཅེས་བྱ་བ་ཡིན་ཏེ༔ སྔོན་རྒྱ་གར་བྷ་ག་ལའི་རྒྱལ་པོ་ཨ་ཤྭ་ཀ་ཞེས་པ་ལ་མཆོད་གནས་མུ་སྟེགས་པ་བྷི་རུ་ཤ་བྱ་བ་ནང་པའི་ཆས་སུ་སྟེ༔ རྒྱལ་པོའི་ཕོ་བྲང་རྡོ་བཅལ་མཐིལ་དུ་འཁར་གསིལ་གྱི་ཁ་རུ་རྡོ་རྗེ་སྐྱིལ་ཀྲུང་བཞུགས་པ་སྐད༔ དེའི་ཞོགས་ལ་རྒྱལ་པོའི་ཕོ་བྲང་རྩེ་ནས་ཁྲུས་བྱས་ཏེ་གཟིགས་པ་དུས་མཉམ་དུ་གྱུར༔ བློན་པོ་རྣམས་ཀྱིས་ཕོ་བྲང་རྩེར་སྤྱན་འདྲེན་ཟེར༔
བློན་པོའི་ཁ་བཞིན་རྒྱལ་པོ་ཡང་ཡ་མཚན་སྐྱེས་ནས་ཞབས་ཏོག་བསྒྲུབས་ནས་བླ་མཆོད་བགྱིས་པས༔ སྲས་མོས་དེ་ཡི་འཐད་རྨི་ལྟས་ལ་ལེགས་ཚོགས་ཀྱི་རྒྱུར་མ་མཐོང་༔ མུ་སྟེགས་དེ་ཁ་ཆེ་ཧོ་ཕེན་ཏ་བྱ་བའི་བླ་མཆོད་ཡིན་ཏེ༔ ནང་པའི་རྒྱལ་ས་བཅོམ་ལ་མངགས་པའོ༔ ཟླ་བ་བདུན་གྱི་རིང་དུ་མུ་སྟེགས་རླུང་གི་སྤུ་གྲི་ཀླུ་ནཱ་ར་ཆུ་འཐུང་བསྒྲུབས་ནས་གྲོང་ཁྱེར་འབུམ་ཚོ་བདུན་ལིངྒར་བཀོད་པས༔ རྒྱལ་པོ་རྨི་ལམ་འཁྲུགས་པའི་ཚེ་ཉིན་གཅིག་རྒྱལ་པོ་ཕོ་བྲང་ཤར་ཕྱོགས་ལོགས་ཀྱི་རི་སིངྒ་ལ་མཐོང་བའི་རྩེར་བུད་དེ་བལྟས་པས་ནུབ་ཕྱོགས་ཨོ་རྒྱན་གྱི་ཡུལ་ནས་སྤྲིན་ནག་པོ་ཞིག་བྱུང་ནས་དེའི་ནང་དུ༔ མུ་སྟེགས་ཕྲ་མན་རལ་པ་དམར་སེར་ཡོད་པ་མ་ཧེ་ནག་པོ་ལ་བཞོན་ནས་ལག་ཏུ་ཐོག་སེར་གྱི་སྒྲོམ་བུ་ཚྭ་ཚྭ་ཁོལ་བ་ཞིག་འབྲུག་སྒྲ་ཧ་ཅང་ཆེ་བ་དང་བཅས་བྱུང་བས༔ རྒྱལ་པོས་མུ་སྟེགས་ཀྱི་བྱད་ཁ་ཞིག་ཡིན་ནམ་བསམས་ཏེ་ཅུང་བྲེད་པ་དང་ནང་དུ་ལོག་པར་ཆས་ནས་ཨོ་རྒྱན་ལ་གསོལ་བ་ཕུར་ཚུགས་སུ་བཏབ་པའི་མོད་ལ་སིངྒ་ལ་ནས་འཇའ་དམར་སེར་ཞིག་ལྷག་གེ་ཤར་བའི་སྟེང་དུ་གུ་རུ་ཉི་མ་འོད་ཟེར་མངོན་སུམ་དུ་མདུན་དུ་བྱོན༔ ཁྱོད་བྲེད་མི་དགོས་གསུངས་ནས་མདུང་རྩེ་གསུམ་པ་དེའི་ཕྱོགས་སུ་གདེང་བས་འབྲུག་གི་སྐད་ཆགས་མུ་སྟེགས་ཀྱི་དམུ་རྩ་མོ་དེ་ཤིན་དུ་བྲེད་ཏེ་རང་ལོག་ཏུ་སོང་༔ རྒྱལ་པོས་གསོལ་བ་ལན་བདུན་བཏབ་པ་དང་༔
ལུང་བསྟན་ཏེ་སང་ཉི་མ་རྩེ་ཤར་གྱི་སྐབས་སུ་ཁྱོད་ཀྱི་སྲས་མོ་ལྷ་ལྕམ་རིན་ཆེན་གསལ་སྒྲོན་གདམས་ངག་ལེན་དུ་ཐོངས་ཤོག་སིངྒ་ལའི་བྲག་ཕུག་རསྨི་ཀོ་ཊི་ལའོ༔ དེ་ལྟར་མ་བགྱིད་ན༔ མུ་སྟེགས་བྷི་རུ་ཤས་ཁྱོད་ཀྱི་མངའ་ཐང་སྟོང་པར་བྱེད་ངེས་སོ༔ ཞེས་སྒྲ་དེ་ཐོས་མ་ཐག་ཏུ་ནང་དུ་ལོག་པས༔ མུ་སྟེགས་པས་རྒྱལ་པོ་བྱོན་པའི་ཤུལ་དུ་རི་རླུང་ཐམས་ཅད་བྱད་ཀྱི་གཏད་བཀྲམ་ནས་རང་ཡུལ་བྲོས་ཐབས་ཀྱིས་སོང་ངོ་༔ རྒྱལ་པོས་ཕྱི་བསྙགས་པས་རྟིང་མ་ཟིན་པར་གྱུར་ཏོ༔ ཕྱི་ནངས་སྔ་ཞོགས་རིན་ཆེན་གསལ་སྒྲོན་བྱ་བ་དེ་རྗེ་བཙུན་རྡོ་རྗེ་ཕག་མོའི་སྤྲུལ་པ་མཁའ་འགྲོ་སེང་གདོང་གི་རྣལ་འབྱོར་མ་ཡིན་པས༔ རྒྱལ་པོས་རིན་ཆེན་སྣ་ཚོགས་མཎྜལ་བསྐུར་ཏེ༔ ཁོལ་མོ་ཞིག་བཅས་སིངྒ་ལར་བརྫངས༔ རྗེ་བཙུན་ཉི་མ་འོད་ཟེར་མཇལ་མཎྜལ་ཕུལ་ཞིང་གསོལ་བ་བཏབ༔
སློབ་དཔོན་ལ་ཞུས་པ༔ ཀྱེ་ཧོཿ མུ་སྟེགས་བླ་མཆོད་བགྱིས་ནས་ངན་སྔགས་མཐུ་དང་འགྲོགས༔ མཆོད་གནས་བརྟག་གཞིག་མེད་པས་བར་ཆོད་བདུད་ཀྱིས་བསླུས༔ རྒྱལ་སྣ་བློན་གྱིས་བསྒྱུར་བས་ཕུང་གཏད་ས་གཞི་གང་༔ གནོད་རྫས་ཕུག་ཏུ་བཞག་ན་གོད་ཁ་རྒྱུན་མི་འཆད༔ མི་ངན་གྲོགས་སུ་བསྟེན་ན་གཏམ་ངན་རྒྱུན་མི་འཆད༔ རྫས་ངན་ལུས་ལ་བཏགས་ན་དྲི་ངན་རྒྱུན་མི་འཆད༔ ཕུང་ཤིག་ཡུལ་ལ་གཏོར་ན་འཐབ་རྩོད་རྒྱུན་མི་འཆད༔ དེས་ན་ངེད་ཀྱི་རྒྱལ་པོ་བློན་འབངས་ལ༔
ཞང་ཞུང་ངན་སྔགས་མཁན་གྱིས་ཚད་བཙུགས་པས༔ དམ་པ་རིག་འཛིན་ཉིད་ཀྱིས་རྗེས་བཟུང་ནས༔ འདི་ལས་གྲོལ་བའི་གདམས་པ་སྩལ་དུ་གསོལ༔ ཅེས་ཕུལ་བས་གུ་རུའི་ཞལ་ནས༔ ལྷ་ལྕམ་རིན་ཆེན་གུས་པས་རྩེར་སོན་ལ༔ ཁྱོད་ཉིད་རྒྱ་གར་ཌཱཀྐིའི་གནས་མཆོག་ཏུ༔ རྡོ་རྗེ་རྣལ་འབྱོར་མའི་ཆས་འཛིན་ནས༔ ལོ་མ་མུན་པའི་ནགས་ལ་གནས་པའི་ཚེ༔ གཡུལ་ལས་རྣམ་རྒྱལ་འབར་བ་ཞེས་སུ་གྲགས༔ རེས་འགའ་ཤ་ཟ་མོ་ཡི་ཆ་ལུགས་འཆང་༔
གདམས་པ་འདི་ཀོ་འོད་ཟེར་དཔལ་མོས་འཆང་༔ ཞག་གསུམ་བསྒྲུབས་ནས་རྒྱལ་བློན་འབངས་རྣམས་ལ༔ ཁྲུས་བསྩལ་དབང་བསྐུར་སྲུང་བ་འདི་ལྟར་འཆང་༔ ཡུལ་གྲུ་ས་གནད་རི་མཐོ་སྐྱེད་མོས་ཚལ༔ བྱད་དུ་གང་བཅུག་གཟུངས་ཆུས་འཁྲུ་བར་གྱིས༔ ལྷ་ཁྲུས་གཙང་ཁྲུས་བྱད་ཁྲུས་རྣམ་པ་གསུམ༔ འགྲུབ་པར་བགྱིས་ན་གྲོལ་ངེས་ཐེ་ཚོམ་མེད༔ བྱད་ཁ་རིག་སྔགས་ཁོ་རང་སྟེང་དུ་འགྲོ༔ ལྷ་འདྲེ་མི་འཁུ་བར་ཆད་སེལ་བར་བྱེད༔ ཀླུ་གཏད་ནག་པོའི་ཤོག་བུ་རུལ་བའམ༔
བྱད་ཁང་ནང་དུ་སྡོད་ཀྱང་ཡ་མི་ང་༔ དེ་བས་གུད་དུ་སྦོས་ཤིག་ས་མ་ཡ༔ ཁྱོད་ཀྱིས་གདམས་པ་འདི་རི་རི་དྷི་པ་ལ་སྤྲོད་ནས་དབང་ལུང་བགྱིད་དེ་རྒྱལ་པོའི་མཆོད་གནས་གྱིས༔ ཞེས་གསུངས་ཤིང་མན་ངག་དེ་ལྷ་ལྕམ་རིན་ཆེན་གསལ་སྒྲོན་ལ་གདམས་པ་བཞི་སྐོར་ཤོག་དྲིལ་མ་བུ་གསུམ་བགྱིས་ནས་སྙན་བརྒྱུད་གཏེར་རྒྱ་གཉིས་ཡོད་པ༔ གཅིག་ཡེ་ཤེས་མཚོ་རྒྱལ་ལ་གདམས་པ་བདེ་གཤེགས་ཀུན་འདུས་ཀྱི་ཐེམ་མེད་སྐོར་རོ༔ ས་མ་ཡ༔ དེ་ལྟར་གུ་རུའི་བཀའ་བཞིན་རྗེའི་དྲུང་དུ་ཞག་གསུམ་བསྒྲུབས་པས་དངོས་སུ་ཡི་དམ་གྱི་ཞལ་གཟིགས༔ གསང་མཚན་ལ་ལྷ་མོ་འོད་ཟེར་ཅན་བཏགས༔ རྗེས་བྱིན་རླབས་དང་རབ་ཏུ་གནས་ནས་རྒྱལ་པོའི་རང་ཡུལ་དུ་བརྫངས༔ རྒྱལ་པོ་ལ་སྔར་བཞིན་རྗེའི་ཞལ་གདམས་བཤད་པས་ཤིན་ཏུ་དད་པ་ཐོབ༔
སྲས་མོར་ཕྱག་འཚལ་ཁྲི་བརྩེགས་ནས་ཁྲི་གདན་ཁ་རུ་བཞག༔ ཡུལ་དེར་བྲམ་ཟེ་རི་དྷི་པ་ཞེས་བྱ་ནགས་ལ་གནས་པ་སྤྱན་དྲངས༔ རྒྱལ་པོ་དང་དྲང་སྲོང་ནང་བློན་རྣམས་ལ་རིན་ཆེན་གསལ་སྒྲོན་གྱིས་གདམས་པ་བྱིན༔ དེའི་ཚེ་དྲང་སྲོང་བླ་མཆོད་བགྱིས༔ རྟག་ཏུ་ཕན་པའི་སྲུང་བ་བཏགས༔ ལྷ་ལྕམ་དང་དྲང་སྲོང་དཔོན་སློབ་ཀྱིས་བྱད་ཟོར་ཟློག་པའི་ལག་རྡེབ་ཡི་གེ་བཅུ་བཞི་དང་གདུགས་དཀར་གཡུལ་བཟློག་སྔགས་ཕྲ་མེན་མ་ཏྲི་མའི་སྔགས་སྦྲགས་པས༔ ཁ་ཆེའི་གྲོང་ཁྱེར་བདུན་སྟོང་ནུས་པའི་གདེང་ཚད་ཐོབ༔ དེས་མུ་སྟེགས་པའི་དམག་བྱད་ཟོར་ཐམས་ཅད་རྒྱལ་པོའི་མངའ་འོག་ལོ་སྟོང་ཕྲག་བདུན་ལ་མི་འབྱུང་བའི་རྟེན་འབྲེལ་བྱུང་༔ དེ་ནས་སླར་ཡང་སིངྒ་ལ་བྷ་ག་ལ་ཤམྦྷ་ལ་བཅས་གསུམ་ལ་གུ་རུ་ཉི་མ་འོད་ཟེར་རྫུ་འཕྲུལ་གྱིས་ཕེབས་རྒྱལ་པོས་ཕོ་བྲང་དུ་གདན་དྲངས༔ ལྷ་ལྕམ་རིན་ཆེན་གསལ་གྱིས་བརྩམས་པའི་མཎྜལ་གྱི་ཕུང་པོ་བསམ་ལས་འདས་པ་ཕུལ༔
རྒྱལ་པོ་སྨོན་ལམ་བཟང་པོས་རྒྱུད་སྨིན་པར་མཛད༔ གུ་རུ་ཉི་མ་འོད་ཟེར་དང་ལྷ་ལྕམ་རིན་ཆེན་ཡབ་ཡུམ་དུར་ཁྲོད་སོ་ས་གླིང་དུ་སྤྱོད་པ་ལ་གཤེགས་ནས་ལོ་གསུམ་བཞུགས༔ སླར་རིན་ཆེན་གསལ་སིངྒ་ལའི་ཤར་ཕྱོགས་ཤྲཱི་བྷ་ཏྲའི་གནས་ལ་སྤྱོད་པ་ལ་གཤེགས༔ ལྷར་སྐྱེ་བའི་ཐ་མ་བོད་ཁམས་ཀྱི་དཔུང་གཉེན་དུ་འབྱུང་བར་ལུང་བསྟན་པའོ༔ ས་མ་ཡ༔ དེ་ནས་དབང་གི་རིམ་པ་ལ་འཇུག་པ་ནི༔ དཀྱིལ་འཁོར་ཚོམ་བུ་ཁ་རུ་བུམ་པ་མེ་ལོང་ཀུ་ཤ་དར་ཚོན་སྣ་ལྔ་བཅས་བཞག༔ མཆོད་པ་སྣ་ལྔ་ཡང་བཀོད༔ མདུན་དུ་ཟོར་གཏོར་འཁོར་གསུམ་པ་ཞིག་ལིངྒས་བརྒྱན་པ་བཞག༔ དཀར་བགེགས་ལ་སོགས་གྲུབ་རྗེས་སུ༔
ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོྃ་ཨཱཿཧཱུྃ༔ སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས་བྷྲཱུྃ་ལས་བུམ་པ་ཡེ་ཤེས་ཀྱི་གཞལ་ཡས་ཁང་མཚན་ཉིད་ཐམས་ཅད་རྫོགས་པའི་དབུས་སུ་པཾ་ལས་པདྨ་རཾ་ལས་ཉི་མ་ཨ་ལས་ཟླ་བ་སྟེ་སུམ་བརྩེགས་ཀྱི་སྟེང་དུ་བཾ་དམར་ཏཾ་ལྗང་མུཾ་དཀར་པོ་སྟེ་ཡི་གེ་གསུམ་གྱིས་མཚན་པ་ལ་བསྐྱེད་པའི་རྗེ་བཙུན་རི་ཁྲོད་ཀྱི་རྣལ་འབྱོར་མ་སྐུ་མདོག་ལྗང་མོ་ཞལ་གསུམ་ཕྱག་དྲུག་མ་ཞབས་བཞི་དང་ལྡན་མ༔ གཡས་ཞལ་གཙུག་ཏོར་རྣམ་རྒྱལ་དཀར་མོ་འཛུམ་བག་ལྡན་པ་མ་རྩ་ཞལ་ལྗང་མོ་འཕགས་མ་སྒྲོལ་མ་རི་ཁྲོད་རྒྱས་པར་བཞད་མ༔ གཡོན་ཞལ་དམར་མོ་དྲག་མོ་རྡོ་རྗེ་ཁྲོ་གཉེར་ཅན༔ མཆེ་བ་གཙིགས་མ༔ ཕྱག་གཡོན་དང་པོ་གདུགས་དཀར་དང་ཁ་ཊྭཱཾ་འཛིན་མ༔ བར་གཉིས་དགྲ་སཏྭ་དང་ཞགས་པ་ཐོགས་མ༔
ཐ་མ་གཉིས་མདའ་གཞུ་འགེངས་མ༔ དབུ་ལ་རིན་ཆེན་རྒྱན་ཆ་རྣམ་པར་སྤྲས་ཤིང་ཤིང་ལོའི་ཅོད་པན་རྣམ་པར་སྤྲས་མ༔ སྐུ་སྟོད་དར་ལྗང་ཡུག་གོས་གསོལ་ནས་ནོར་བུ་དང་རིན་ཆེན་རྒྱན་དྲུག་སྤྲས་མ༔ སྐུ་སྨད་དར་དམར་ཨང་རག་གསོལ་ནས་ཞབས་གཉིས་ཕྱེད་པའི་སྐྱིལ་ཀྲུང་བཞུགས་མ༔ སྐུ་ལ་ཡེ་ཤེས་འོད་ཟེར་དང་འབར་བའི་མེ་དཔུང་འབར་བས་བསྐོར་ནས་བདུད་དང་མུ་སྟེགས་ཚར་གཅོད་མ༔ སྣང་ལ་རང་བཞིན་བྲལ་བའི་དམ་ཚིག་དང་ཡེ་ཤེས་དབྱེར་མེད་སྒོམ་པའོ༔ དེ་ལྟར་གནས་གསུམ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཨོྃ་ས་མ་ཡ་སཏྭཾ༔ ཨ་བེ་ཤ་ཡ་ཨ་ཨ་པྲ་ཏི་སརྦ་སཏྭཾ༔
ཧཱུྃ༔ རང་བཞིན་རྟོག་མེད་དབྱིངས་སྤྲོས་མཁའ་འགྲོ་མ༔ དམ་ཚིག་ལྷ་མོ་ཡེ་ཤེས་དཔའ་མོའི་ཚུལ༔ གནས་འདིར་སྤྱན་དྲངས་དབྱེར་མེད་བཞུགས་སུ་གསོལ༔ ཕྱག་འཚལ་རབ་གུས་དྭང་བས་མཆོད་པ་འབུལ༔ ཨོྃ་བཛྲ་པུཥྤེ་དྷུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ དེ་ནས་བསྟོད་པ་ནི༔ ཨོྃ༔ ཡེ་ཤེས་ལྷ་མོ་འོད་རབ་འབྱིན༔
ཉོན་མོངས་ཀུན་ལ་སྨན་པའི་མཆོག༔ སྡུག་བསྔལ་ནད་ལས་གྲོལ་མཛད་མ༔ ལྷ་མོའི་སྐུ་ཡི་གཟི་བྱིན་གྱིས༔ གཞན་གྱིས་དམོད་པའི་རིག་སྔགས་དང་༔ དུག་དང་ནད་མཚོན་ཆུ་ལ་སོགས༔ ཕ་རོལ་རྒོལ་བའི་བྱད་ལྟས་རྣམས༔ ལྷ་མོ་ཁྱོད་ཀྱིས་ཞི་བར་མཛོད༔ རྩ་བ་གསུམ་བསྒྲིལ༔ གཟུངས་སྔགས་ནི༔ ཨོྃ་པི་ཤ་ཙི་པརྞ་ཤ་བ་རཱི་སརྦ་ཨུ་པ་སྨྲ་ར་པྲ་ཤ་མ་ན་ཡེ་སྭཱ་ཧཱ༔
ཨོྃ་སརྦ་ཨུཥྞི་ཥ་བཱི་མ་ལེ་པྲ་ཏྲེཾ་གྷྲི་ཎ་བིར་བ་ཙཀྲ་ན་མ་ས་མནྟ་ཨ་ཛི་ཏེ་ཛྭ་ལ་ཛྭ་ལ་པྲ་ཛྭ་ལ་ཁནྡྷ་ཁནྡྷ་ཧཱུྃ་ཧཱུྃ་ཕཊ྄་ཕཊ྄ཿ ཨོྃ་ཛམྦྷ་ནི་སཏྭཾ་བྷ་ནི་ལཾ་བྷ་ནི་མོ་ཧ་ནི་ཧ་ཧ་ཕཊ྄ཿ ཧེ་ཧེ་ཕཊ྄ཿ ཚིནྡྷ་ཚིནྡྷ་ཕཊ྄ཿ ད་ཧ་པ་ཙ་ཕཊ྄ཿ མ་ཐ་དྷུ་ན་ཕཊ྄ཿ ཤྲཱི་གྷྲཾ་བཛྲ་སརྦ་ཀ་རི་ཧཱུྃ་དྲུན་ཧྲིཥྚོྃ་ཀྲིཥྞ་ཧཱུྃ་ཧཱུྃ་ཕཊ྄་ཕཊ྄ཿ བཛྲ་མུཾ་ཀ་ར་བཛྲ་བྷཻ་རོ་ཙ་ན་བཛྲ་ཡོ་གི་ནི་བཛྲ་ཧ་རི་ནི་ས་ཛ་ཧཱུྃ་ཕཊ྄ཿ བཛྲ་མ་ཏྲི་ཎི་ཕཊ྄ཿ བཛྲ་ཡ་མ་ཡེ་ཕཊ྄ཿ
བཛྲ་ར་ཏྲི་ཡེ་ཕཊ྄ཿ བཛྲ་ཏ་ཏྲི་ཡེ་ཕཊ྄ཿ བཛྲ་ཀོ་ཨཽ་མ་རི་ཀུ་ལན་དྷ་བཛྲ་སིངྷ་མུ་ཧ་ཧཱུྃ་བྷྱོཿ བཛྲ་ན་མོ་དྷ་ར་ཡ་བཾ་ཀ་ར་ཕེ་ཀ་ར་བྷྱོཿ གཞན་གྱིས་རིག་སྔགས་དང་བྱད་དུ་བཅུག་པ་ཁྲོལ་ཁྲོལ༔ མནན་པ་དང་བསྐྲད་པ་དང་གཟིར་བ་དང་༔ དམོད་པ་དང་མུ་སྟེགས་ཀྱི་ངན་སྔགས་བན་བོན་གྱི་ཧོཾ་སྦར་སོགས་གནོད་པ་ཐམས་ཅད་ཤིག་ཤིག་འུར་འུར་ཨོྃ་བཛྲ་མེ་ཐུན་སཏྭཾ་བྷ་ཡ་བྱེར་བྱེར་ཧྲི་ཀརྨ་ཀུ་རུ་ཀཱི་ལ་ཡ་ཛྭ་ལ་རཾ་ཧཱུྃ་ཕཊ྄ཿ ཅེས་རྩ་བའི་སྔགས་རིང་ཡབ་ཡུམ་འབྲེལ་བ་འདི་ཚར་བརྒྱ་མེ་ལོང་གི་ཁྲུས་བྱེད་པས་བསྐྲད༔ དབང་ལ་སྔགས་རིང་ཚར་རེ་ཡིན༔ རྡོ་རྗེ་སློབ་དཔོན་གྱིས་སྔགས་ཐམས་ཅད་ལྕོགས་ན་མཆོད་འཛིན་གསུམ་བཞི་སོགས་གང་ཡིན་ཀྱིས་གྲངས་བསགས༔
སྔགས་ཆུ་དེ་ལ་སྦྲུས་པའི་སཱཙྪ་ལྔ་བཅུའམ་ཡང་ན་བརྒྱ་བཏབ༔ དེ་རྣམས་འབྱུང་བ་ཆུས་འཇིག་པའི་ཡུལ་དུ་བསྐྱལ༔ དེ་ལ་འབྱུང་བ་རང་ལོག་ཟེར་བ་ཡིན༔ ཁྲུས་དང་དབང་འདི་ཉི་མ་ཤར་ནས་བཟུང་ཉིན་ཕྱེད་མཚམས་ནས་བོར༔ ཕྱི་དྲོ་ཉི་མ་བརྒལ་བའི་དུས་བསྐྲད་ཟོར་རེ་འཕང་༔ བཞག་མཚམས་ཉིན་མོ་ཉི་མ་རྩེ་ཤར་ལ་བཞག༔ དེ་ནས་བུམ་པ་ཐོགས་ལ༔ ཧོཿ ཁྱེད་རྣམས་ལ་བུམ་པས་དབང་བསྐུར་བའི་ལུས་ལྷའི་གཞལ་ཡས་སུ་ཚུད༔ ཁྲུས་བསྩལ་ནས་གཞན་གྱིས་དམོད་པའི་རིག་སྔགས་སྡེ་བརྒྱད་ཀྱི་བྱད་ཁ་ལས་གྲོལ༔
རྩྭ་མཆོག་ཀུ་ཤ་གཡབས་པས་མཐུ་གཏད་དང་རིག་སྔགས་དམོད་ལས་གདུག་པའི་དབལ་ཁ་ལ་སོགས་ཞི་བར་འགྱུར་རོ༔ ཧཱུྃ༔ རྫུ་འཕྲུལ་བུམ་པ་གཞལ་ཡས་ལྷ༔ རིག་སྔགས་འཛིན་མ་སྐུ་གསུམ་དངོས༔ སྐལ་ལྡན་རིགས་ཀྱི་བུ་ཁྱོད་ལ༔ དབང་བསྐུར་དང་ནི་ཁྲུས་བསྩལ་ནས༔ རྫས་མཆོག་ཀུ་ཤས་རླུང་བཀྲོལ་ནས༔ འབྱུང་ལྔ་ལྷ་མོས་སྐུ་ཕྱིས་པས༔ བྱད་གཏད་ཞགས་པ་ཁྲོལ་གྱུར་ཅིག༔ ཨོྃ་སརྦ་བྷིདྷ་ཡ་ཧཱུྃ་བཛྲ་དྷ་ར་ཨ་བྷི་ཥིཉྩ་ཧཱུྃ་ཧཱུྃ༔
བཛྲ་ཤོ་དྷ་ཤོ་དྷ་ཧཱུྃ་ཧཱུྃ་ཀཱ་ཡ་ཝཱཀྐ་ཙིཏྟ་སཏྭཾ་བྷ་ཁྲོལ་ཁྲོལ༔ ཨོྃ་ཨེ་རྃ་ཡྃ་ཁྃ་སུྃ་ཧ་ཧེ་བཛྲ་ཕཊ྄་སྭཱ་ཧཱ༔ འདིའི་སྐབས་གཟུངས་རིང་ཐུང་གི་མཐར་སྡེ་བརྒྱད་སོ་སོ་ལ་རྒྱུན་དུ༔ ཨོྃ་ཨཱཿཧཱུྃ༔ ཞེས་པས་བྱིན་གྱིས་བརླབས་ནས་སྦྱང་༔ ངར་གླུད་ཆངས་བུ་ཏིང་ལོ་ཞིག་བསྔོས་ནས༔ ཨོྃ་ཨཱ་དྷེ་ཝ་ལྷས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཤིག་ཤིག་ཁྲོལ་ཁྲོལ༔ ཨོྃ་བྷི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཧཱུྃ༔ ལྷ་ཡི་རྒྱལ་པོ་འཁོར་དང་བཅས༔
ཤར་ཕྱོགས་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔
སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ཅིག༔ བླ་མེད་བྱང་ཆུབ་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་ཆུབ་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔
མེ་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔
ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ ནང་ཁྲོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ ཤར་ཕྱོགས་ལྷ་ཡི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་ཡ་མ་ར་ཙ་ལྷོ་ཕྱོགས་གཤིན་རྗེས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔
ཨོྃ་བཱི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཧཱུྃ༔ གཤིན་རྗེའི་རྒྱལ་པོ་འཁོར་དང་བཅས༔ ལྷོ་ཕྱོགས་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔
བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔
ཆུ་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱྀ་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔
ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ ལྷོ་ཕྱོགས་གཤིན་རྗེའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་མ་མ་ཏྲི་ས་མ་ཡ་མ་མོས་བྱད་དུ་བཅུག་པ་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བྷི་ཛ་ཡ་མ་ཧཱ་བྷ་ལ་ཨ་ཛི་ཏེ་ཧཱུྃ་ཕཊ྄ཿ ཧཱུྃ༔ མ་མོའི་རྒྱལ་པོ་འཁོར་བཅས་དང་༔ ནུབ་ཕྱོགས་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔
གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔
ས་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔
ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ ནུབ་ཕྱོགས་མ་མོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་དུ་པྲ་མ་ཡ་བདུད་ཀྱི་བྱད་དུ་བཅུག་པ་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བྷི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཧཱུྃ༔ བདུད་ཀྱི་རྒྱལ་པོ་འཁོར་དང་བཅས༔ བྱང་ཕྱོགས་ས་བདག་ཀླུ་གཉན་ལ༔
འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་གཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔
མཁའ་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔
བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔

རླུང་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ བྱང་ཕྱོགས་བདུད་ཀྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་རུ་ཤེ་གིང་ར་ཙ་ཡ་རྒྱལ་པོས་བྱད་དུ་བཅུག་པ་དང་༔ མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བཱི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཧཱུྃ༔ ཤེལ་གིང་རྒྱལ་པོ་འཁོར་དང་བཅས༔
ཤར་ལྷོ་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔
སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རིགས་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔
མེ་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔
ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ ཤར་ལྷོ་རྒྱལ་པོའི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་ཙ་ཤུ་ལ་ཡ་བཙན་གྱི་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔
ཨོྃ་བི་ཛ་ཡ་མ་ཧཱ་བཱ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཧཱུྃ༔ བཙན་གྱི་རྒྱལ་པོ་འཁོར་བཅས་དང་༔ ལྷོ་ནུབ་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔
བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔
ཆུ་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔
ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ ལྷོ་ནུབ་བཙན་གྱི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་ཤ་ཀ་ལ་ཀ་ཡཀྴ་གནོད་བྱེད་ཀྱིས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བྷི་ཛ་ཡ་མ་ཧཱ་བ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཧཱུྃ༔ གནོད་སྦྱིན་རྒྱལ་པོ་འཁོར་དང་བཅས༔ ནུབ་བྱང་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔
གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔
ས་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔
ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ ནུབ་བྱང་གནོད་སྦྱིན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་ནཱ་ག་རཀྴ་ཀླུ་བདུད་ཀྱིས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བྷི་ཛ་ཡ་མ་ཧཱ་བྷ་ལ་ཨ་ཛི་ཏི་ཙིཏྟ་ཧཱུྃ་ཕཊ྄ཿ ཧཱུྃ༔ ཀླུ་ཡི་རྒྱལ་པོ་འཁོར་བཅས་དང་༔ བྱང་ཤར་ས་བདག་ཀླུ་གཉན་ལ༔
འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔
མཁའ་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔
བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ བྱང་ཤར་ཀླུ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་ཧྲཱི་གྲ་ཧ་རཱ་ཧུ་ལ་གཟའ་ཡིས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བཱི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ
ཧཱུྃ༔ གཟའ་ཡི་རྒྱལ་པོ་འཁོར་བཅས་དང་༔ སྟེང་ཕྱོགས་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔
ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔
སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔
སྤྲིན་ལ་གནས་པའི་ལྷ་འདྲེ་དང་༔ སྟེང་ཕྱོགས་གཟའ་ཡི་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཨོྃ་བཛྲ་ས་དྷུ་ཡ་དམ་ཅན་དང་ཐེའུ་རང་གིས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བཱི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཧཱུྃ༔ དམ་ཅན་རྒྱལ་པོ་འཁོར་བཅས་དང་༔ འོག་ཕྱོགས་ས་བདག་ཀླུ་གཉན་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔
རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔
འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔
ཐང་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ འོག་ཕྱོགས་དམ་ཅན་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཨོྃ་བྷཱུ་མི་པ་ཏི་ཡེ་ས་བདག་གདུག་པ་ཅན་གྱིས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བྷི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄༔ ཧཱུྃ༔ ས་བདག་རྒྱལ་པོ་འཁོར་བཅས་དང་༔ ཁྱབ་པའི་ས་བདག་ཀླུ་གཉན་ལ༔
འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔
མཁའ་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔
ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་འདྲེ་དང་༔ ཁྱབ་པའི་ས་བདག་སྡེ་ཚོགས་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཨོྃ་མ་ཧཱ་ར་ག་བཱི་ཤྭ་ཡེ་དྲི་ཟ་གྲུལ་བུམ་མིའམ་ཅི་ལྷ་མ་རླུང་ལྷ་དབང་ལྡན་བགེགས་དང་འབྱུང་པོའི་ཕྱོགས་སུ་གནས་པ་རྣམས་ཀྱིས་བྱད་དུ་བཅུག་པ་དང་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བཱི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ
ཧཱུྃ༔ ཕྱོགས་སྐྱོང་འཇིག་རྟེན་སྐྱོང་བ་དང་༔ ཁོར་ཡུག་དག་ལ་གནས་རྣམས་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་བྱང་བ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔
ཕྱིན་ཆད་གནོད་པ་མ་བྱེད་ཅིག༔ ཧཱུྃ༔ སེམས་ཀྱི་གླུད་འདི་མཁའ་ལ་གཏོང་༔ མཁའ་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔
སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔
སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་འདྲེ་དང་༔
ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔
ཧཱུྃ༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔
རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔
བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ རུས་པའི་གླུད་འདི་རྡོ་ལ་གཏོང་༔ རྡོ་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔
གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔
རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔
ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔
མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔
འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨ་བཛྲ་མུ་སྭཱ་ཧཱ༔ ཧཱུྃ༔ གོས་ཀྱི་གླུད་འདི་སྤྲིན་ལ་གཏོང་༔
སྤྲིན་ལ་གནས་པའི་ལྷ་འདྲེ་དང་༔ ཕྱོགས་སྐྱོང་འཇིག་རྟེན་སྐྱོང་བ་རྣམས༔ གླུད་དང་ཆངས་བུ་འདི་ཁྱེར་ལ༔ འཁོར་འདིར་གནོད་པ་མ་བྱེད་ཅིག༔ སྙིང་རྗེ་ཕན་སེམས་ལྡན་གྱུར་ནས༔ བླ་མེད་བྱང་སེམས་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པ་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔
ཨ་ཨ་བཛྲ་མུ་སྭཱ་ཧཱ༔
ཞེས་བསྔོ་མཁན་ཞིག་འདུག་ལ་བསྔོ༔ མཚམས་སུ་རྡོ་རྗེ་རྒྱ་གྲམ་སྤྱི་བོར་བརྒྱན༔ ཧཱུྃ༔ རྡོ་རྗེ་གཅོད་པའི་རལ་གྲི་ལས༔ འཕྲོས་པའི་རང་བཞིན་སྟེང་འོག་ཁྱབ༔ དཀྱིལ་འཁོར་བྱ་བ་མ་རྫོགས་བར༔ བགེགས་དང་འབྱུང་པོའི་མཚམས་ཆོད་ཅིག༔ ཨོྃ་བཛྲ་ཙཀྲ་ཧཱུྃ་ཧཱུྃ༔ དེ་ནས་དགོང་ཐུན་བཟློག་པ་ལས༔
དཔལ་འབར་བཙུགས་ཏེ༔ མཁའ་རུ་བཏེགས་ལ༔ ཧཱུྃ༔ བཞེངས་ཤིག་མ་སྲིང་དབྱིངས་ནས་བཞེངས༔ ལྷ་མོ་ཉེར་གཅིག་དབྱིངས་ནས་བཞེངས༔ འཕགས་མ་ཤ་ཟ་ཆེན་མོ་བཞེངས༔ ཁྲོ་གཉེར་རྡོ་རྗེ་གཏུམ་མོ་བཞེངས༔ དམར་གྱི་གཏོར་མ་འདི་བཞེས་ལ༔ མུ་སྟེགས་འདུལ་བའི་རྫུ་འཕྲུལ་འགྱེད༔ དམ་སྲི་སྒྲོལ་བའི་མཚོན་ཆ་ཐོགས༔
མཚོན་ཆ་རྡོ་རྗེའི་མདའ་ཐོགས་མ༔ འབར་མ་རྩེ་གསུམ་ཐོགས་པ་མོ༔ གཡུལ་ལས་རྒྱལ་བའི་གདུགས་དཀར་འཛིན༔ ཤ་ཟ་དགྲ་སཏྭ་ཐོགས་པ་མོ༔ ཁྲོ་གཉེར་མཆེ་གཙིགས་ཞགས་ཐོགས་མ༔ མ་མོའི་ལུས་ལ་གཟི་བརྗིད་འཕྲོ༔ མོ་ནི་སྲིད་གསུམ་གཡོ་བ་མོ༔ དུག་མཚོན་མེ་ཆུའི་བྱད་ཀྱིས་ནི༔ འཇིགས་པར་མི་ནུས་གཏུམ་པ་མོ༔ ཉིད་ཀྱི་སྤྲུལ་པའི་རོལ་རྩལ་ལས༔
གནས་ཉུལ་ཕྲ་མེན་སྲིན་མོའི་གཟུགས༔ སྲོད་ལ་རྒྱུ་ཞིང་ཤ་ལ་ཟ༔ མུ་སྟེགས་ཁྲག་ལ་དགྱེས་པ་མོ༔ ཛཱ་ཕྲན་ཆེན་མོའི་དུས་ལ་བབ༔ སྲིད་པའི་མ་མོ་གློག་མ་སྤྲིན༔ ཛཱ་མིན་གཤིན་རྗེའི་ལས་བྱེད་མ༔ གསོད་ལ་དགའ་ཞིང་གཅོད་ལ་རྔམ༔ ཕྱག་ན་གནམ་ལྕགས་ཐོག་མདའ་བསྣམས༔ བྱད་ཟོར་ཕུར་ཁ་བཟློག་ཏུ་གསོལ༔ ཕོ་རྒྱུད་ཁྲོ་བོའི་དྲག་སྔགས་ཟློག༔
མོ་རྒྱུད་ཁྲོ་མོའི་ཐུན་སྔགས་ཟློག༔ བནྡེ་སྔགས་པའི་ཧོཾ་སྦར་ཟློག༔ གཡུང་དྲུང་བོན་གྱི་མཐུ་གཏད་ཟློག༔ མུ་སྟེགས་རྣམས་ཀྱི་ངན་སྔགས་ཟློག༔ སྡེ་བརྒྱད་དྲེགས་པའི་རྦད་འདྲེ་ཟློག༔ ལྷ་སྲིན་ཡོངས་ཀྱི་རྦོད་གཏོང་ཟློག༔ དྲང་སྲོང་རྣམས་ཀྱི་དམོད་པ་ཟློག༔ ནག་པོ་ཀླུ་ལ་གཏད་པ་ཟློག༔ ས་བདག་གཉན་ལ་བཅོལ་བ་ཟློག༔ རིག་སྔགས་ཟོར་ཁ་འདེབས་པ་ཟློག༔
གནམ་ནས་དལ་ཁ་འབེབས་པ་ཟློག༔ ས་ནས་དུག་མདའ་གཡོས་པ་ཟློག༔ ཕྱོགས་ནས་དམག་ཆེན་ལངས་པ་ཟློག༔ དམ་སྲིས་ཕྱི་ནང་དཀྲུགས་པ་ཟློག༔ ཕུང་སྲི་ཁ་གྱོད་འཕེན་པ་ཟློག༔ འགོང་པོའི་རྦབ་འདྲེ་ཐམས་ཅད་ཟློག༔ ལོ་དང་གཟའ་སྐར་མི་མཐུན་ཟློག༔ གཤེད་བཞིའི་དུར་ཁ་འདེབས་པ་ཟློག༔ གཟུགས་མེད་གཤིན་སྐད་འདོན་པ་ཟློག༔ དུར་ནས་བླ་འབོད་བྱེད་པ་ཟློག༔
སྲིད་ཀྱི་ཕྱྭ་གཡང་ཉམས་པ་ཟློག༔ དབུལ་སྲི་ཕུགས་སུ་ཚུད་པ་ཟློག༔ འབྱུང་པོས་མགོ་སྐོར་བྱེད་པ་ཟློག༔ ཐན་དང་ཆོ་འཕྲུལ་འགྱེད་པ་ཟློག༔ སྲུང་རྟའི་རྒྱ་མ་ཆགས་པ་ཟློག༔ སྨེ་བ་རླུང་རྟ་ཉམས་པ་ཟློག༔ ཕོ་སྐག་མོ་ལ་རྩུབ་པ་ཟློག༔ མོ་སྐག་ཕོ་ལ་རྩུབ་པ་ཟློག༔ ཆེ་སྐག་ཆུང་ལ་རྩུབ་པ་ཟློག༔ ཆུང་སྐག་ཆེ་ལ་རྩུབ་པ་ཟློག༔
རྒས་སྐག་གཞོན་ལ་རྩུབ་པ་ཟློག༔ གཞོན་སྐག་རྒས་ལ་རྩུབ་པ་ཟློག༔ ནོར་སྐག་མི་ལ་ཡོ་བ་ཟློག༔ མི་སྐག་ནོར་ལ་ཡོ་བ་ཟློག༔ རྒྱལ་སྐག་བློན་ལ་ཡོ་བ་ཟློག༔ བློན་སྐག་རྒྱལ་ལ་ཡོ་བ་ཟློག༔ རྗེ་སྐག་འབངས་ལ་ཡོ་བ་ཟློག༔ འབངས་སྐག་རྗེ་ལ་ཡོ་བ་ཟློག༔ དུས་སྐག་ནད་སྐག་འཆི་སྐག་ཟློག༔ ཚེ་ཟད་ཟ་འགྲངས་ཐེབས་པ་ཟློག༔
བརྒྱག་དང་གོས་གྲངས་ཐེམ་པ་ཟློག༔ ནད་རིགས་བཞི་བརྒྱ་རྩ་བཞི་ཟློག༔ བགེགས་རིགས་སྟོང་ཕྲག་བརྒྱད་ཅུ་ཟློག༔ ཡེ་འདྲོག་སུམ་བརྒྱ་དྲུག་ཅུ་ཟློག༔ གློ་བུར་བརྒྱད་ཅུ་རྩ་གཅིག་ཟློག༔ དུས་མིན་འཆི་བ་བཅོ་བརྒྱད་ཟློག༔ དར་སྲི་གྲི་སྲི་ཐམས་ཅད་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་དགྲ་ལ་བསྒྱུར་དུ་གསོལ༔ ཕ་རོལ་བྱད་མ་སྡིག་ཅན་གྱི༔
རང་མཐུ་རང་ནུས་སྟེང་དུ་ཟློག༔ དགྲ་བོའི་ལྷ་སྲུང་གཤེད་དུ་ཕོབ༔ སྡེ་བརྒྱད་ཟ་ཁ་དགྲ་ལ་སྟོན༔ མངོན་སྤྱོད་ཕྲིན་ལས་འགྲུབ་པར་མཛོད༔ ཨེ་ཀ་དུ་ན་ཨེ་ས་བྷྱོ་ཟློག༔ ཕཊ྄་ཡ་ར་མ་ས་ར་ད་ཤ་ཙ་ར་མ་ས་ཀ་ཨཿ ཨེ་ཀ་དུ་རུ་བྷྱོ་ཟློགཿ མ་ཏྲི་ཡ་ཏྲི་རེ་མ་ཏྲི་བྷྱོ་བྷྱོཿ ན་ཤ་ཙ་ཏུ་དུ་མ་ཡ་ཨཱཿ ཏྲིག་ཁྲོཾ་བྷྱོ་ཟློག༔
མ་ཎི་མ་ར་བྷྱོ་ཟློག༔ མཱ་ར་ཡ་དུ་བྷྱོ་ཟློག༔ རྦད་ས་མ་ཡ་བྷྱོ་ཟློག༔ ཧ་ལ་ཧ་ལ་ཧལ་ཏ་ཧལ་ཏ་བྷྱོ་ཟློག༔ སརྦ་ཀ་ཁོར་དུ་མཱ་ར་ཡ་བྷྱོ་བྷྱོ་ཟློག་ཟློག༔ ཅེས་ལག་རྡེབ་བཅས་དགྲ་བགེགས་བྱད་མའི་ཕྱོགས་སུ་འཕང་ངོ་༔ དམིགས་པ་ནི་གཏོར་མ་གནམ་ལྕགས་ཀྱི་རི་རབ་ཟུར་གསུམ་པ་རྣོ་དབལ་གདུག་པའི་མཚོན་འདེབས་པའི་ཤུགས་བཅས་རི་རབ་མགོ་མཇུག་ལྡོག་པ་ལྟར་འཕང་བས་ཕ་རོལ་བྱད་མའི་ཡུལ་ཞིང་སྲུང་སྐྱོབ་བན་བོན་མཁར་ཁང་དང་བཅས་པ་མགོ་མཇུག་ལྡོག་ནས་ཐལ་མེའི་འོབས་སུ་ཆུ་བླུགས་པ་ལྟར་ཕྱུར་ཞིང་བརྒྱལ་ནས་མིང་ཤུལ་ཙམ་ཡང་མེད་པར་བསྒོམ༔ དེ་འབྱུང་བ་གསུམ་གྱིས་གཏོར་བསྲེགས་སྤུར་འཇའ་ཡལ་བ་ལྟར་བྱད་མ་བཅས་རྩ་མེད་དུ་བཏང་བར་བསྒོམ༔ དམིགས་མེད་ཆོ་རོལ་ཀ་དག་ངང་ལ་མཉམ་པར་བཞག་པའི་རྗེས་ཤེས་བྱ༔ རང་ཉིད་དང་བསྲུང་བྱ་གནམ་ལྕགས་ཁྲོ་ཆུའི་ཞུན་ལྟར་ཚྭ་ཚྭ་དང་བཅས་པའི་ལྟེ་བའི་དབུས་སུ་ཧཱུྃ་མཐིང་ནག་བསྒོམ༔
རྡོ་རྗེའི་ཕྱིའི་སྟེང་དུ་གདུགས་དཀར་པོ་རྩིབས་སྟོང་ལྡན་པ་རྩིབས་ཀྱི་ནང་དུ་སངས་རྒྱས་སྟོང་རྩ་བསྒོམ༔ གཡས་གཡོན་མཚོན་ཆའི་གུར་ཁང་༔ བར་ཐམས་ཅད་རྡོ་རྗེའི་དྲྭ་བ་རྭ༔ དེའི་ལྟེ་བར་ཁྲོ་མོ་ཁ་དོག་ལྔ་ལྡན་བྷྱོ་བྷྱོ་ཕཊ྄་ཕཊ྄་ཀྱི་སྒྲ་སྒྲོག་པས་བདུད་དང་དམ་སྲིས་གླགས་མི་རྙེད་པར་བསྒོམ༔ ཧཱུྃ་ནི་བྷྲཱུྃ་བཛྲ་ཙཀྲ་ཙཀྲ་ཧཱུྃ་ཕཊ྄ཿ ཅེས་བརྒྱ་ཕྲག་བཟླས་རྒྱུན་གྱི་རྣལ་འབྱོར་ཡིན༔ ས་མ་ཡ༔ དེ་ཡང་བསམ་གཏན་ཉལ་ཆོག་གི་གདམས་པ་ལྷ་སྲིན་གདུག་པ་ཀུན་གྲོལ་ཞེས་བྱ་བ་སྟེ་ཤིན་ཏུ་དམ་ལྕིའོ༔ འདི་ཉིད་སྔགས་པ་ནང་རྒྱས་ཕྱོགས་ཀྱིས་གཞན་མཐུ་བསྐུལ་བའི་གནོད་པ་ཁྱད་པར་མི་ཆེན་དྲག་རིམ་རྣམས་མཐོ་གནོན་ཆགས་སྡང་གིས་ཉེ་བར་བསྐུལ་ནས་བྱད་ཟོར་ཕུར་ཁ་གཏོང་བ་ཀླུ་དང་ས་བདག་སྡེ་སོགས་ལ་གཏད་པ་ལ༔ ཞི་བའི་སྦྱིན་པ་བཏང་༔
དམིགས་པ་རིག་སྔགས་ཁྲུ་བ་ཕྱི་བ་སྐྱོབ་པའི་སྲུང་བ་འདོགས་པ༔ དྲག་པོའི་ཟོར་འཕེན་པ་སོགས་རྣམ་པ་བཞིའི་སྒོ་ནས་བྱེད་པ་སྟེ༔ འདི་ཉིད་མ་རྒྱུད་ལུགས་ཀྱང་ཟེར༔ སངས་རྒྱས་གུར་ཁང་ལུགས་ཀྱང་ཟེར༔ སྤྱིར་ནི་བྲམ་ཟེ་མའི་ལུགས་སོ༔ རྒྱ་གར་ནང་པ་རྣམས་ཀྱི་བྲམ་ཟེ་རྣལ་འབྱོར་མ་ཟེར་ཕྱི་པ་རྣམས་མུ་སྟེགས་ཀྱི་རྣལ་འབྱོར་གྲུབ་ཐོབ་མ་ཡང་ཟེར༔ སྤྱིར་ནི་ཕྱི་ནང་གི་བདེན་པ་མངོན་དུ་གྱུར་པ་སྟེ༔ རི་ཁྲོད་མར་གྲགས་སོ༔ དེ་ནི་ནགས་མའི་ཁྲོད་དུ་བསྒོམས་པའི་མིང་ཡིན༔ ཟས་སུ་འཚོ་བ་ཤིང་འབྲས་སྐོམ་བུ་རམ་ཤིང་གི་ཁུ་བ་སོགས་གོས་སུ་ཤིང་ལོ་གྱོན་མ་གྲུབ་པ་མཉེས་པ་མའོ༔
དེ་ནས་འབྱུང་ལྔས་བསྡུས་པའི་བར་ཆད་ཀྱི་རིགས་ཐམས་ཅད་མཐོང་ཐོས་དྲན་རིགས་དང་༔ སྙིང་པོ་བཟླས་པ་ཙམ་གྱིས་ཆོག་པར་འགྱུར་རོ༔ སྔགས་འདི་དང་སྔགས་ཆུ་རྣམས་ཀྱིས་སྣང་སྲིད་ལྷ་སྲིན་གང་གིས་ཞགས་པ་ཕོག་ཀྱང་ངེས་པར་གྲོལ་ལོ༔ འདིས་རྒྱུད་ལས་བདུད་བཞི་གྲོལ་ཞིང་མི་འབྱུང་བར་བཤད༔ ཞིང་ཁང་དང་ཁང་པ་ལ་ཞིང་གསར་ཁང་གསར་བཟོ་བར་སྡེ་བརྒྱད་ཀྱི་བྱད་དུ་ཚུད་པའི་ལྟས་བྱུང་བ་ཡིན་ན་གདམས་པ་འདི་ཉིད་མཆོག་ཏུ་འགྱུར་རོ༔ ཁྱད་པར་སེམས་ཅན་གྱི་སྲིད་དང་དཀར་གཞོན་ཞིང་གི་ས་བོན་ཟས་ཀྱི་བཅུད་ཉམས་པ་ཐམས་ཅད་སྡེ་བརྒྱད་འགོང་པོའི་ཟ་ཁ་བཅིངས་ནས་མི་འབྱུང་བས་དེ་དག་ལ་ཡང་དར་དམར་པོ་དང་སེང་ལྡེང་ཕུར་བུ་ལ་སྔགས་ནས་ལུས་ལ་འཆང་ན་ཟ་ཁ་གྲོགས་འབྱེད་ཀྱང་ཟེར་བ་ཡིན༔ ཁྱད་པར་དབང་པོ་འཐིབ་པའི་རིགས༔ རླུང་གིས་སྙིང་རྩ་བཅུད་པ་ཡན་ལག་ཞ་རིང་གིས་བསྡམས་པ་ཐམས་ཅད་བྱད་གཏད་ཀྱི་སྒྲོག་ཏུ་ཚུད་པ་ཡིན་པས་བྱད་གཏད་འགྲོལ་བའི་སྙིང་པོ་འདི་གླང་ཆེན་སྨྱོན་པ་ལ་སྦྱར་ནས་ན་བའི་སྲང་དུ་བླུགས་ན་ཕན་ནོ༔ སྲུང་སྐུད་དམར་པོ་ལ་མདུད་པ་ཉེར་གཅིག་བརྒྱབ་སྔགས་ཀྱིས་རབ་ཏུ་གནས་པས་ཕན་ནོ༔ འདི་ཉིད་དགྲ་བྱུང་བའི་ཚེ་ཟློག་སྔགས་དང་སྦྲགས་ནས་སྒྱོགས་ལ་གནམ་ལྕགས་ཐོག་སེར་ཕོག་པས་ཕྱེ་མར་གྱུར་པའི་དམིགས་པ་བྱ་སྟེ་བུད་མེད་ཉི་ཤུ་རྩ་གཅིག་གིས་གཅེར་བུར་བུད་ལ་དོར་རྟ་གཡས་པ་སྔགས་པས་ཟོར་འཕང་དུས་གཅིག་བགྱིས་པས་སྒྱོགས་ཀྱི་མདེའུ་ཆག་གཞུའི་འཆང་བཟུང་ལོག་མེ་མདའི་སྦོ་འགད༔
སྔགས་འདིས་ཀྱང་བྱ༔ ཚྭ་ཨ་ཐི་ནག་པོ་རཾ་རྦད་ལི་ཁམ་མུ་ར་ཐུན་བྷྱོཿ ཡང་བཟློག་ཤམ་བུ་ཡིན༔ ཟོར་འཕེན་སྐབས་སུ་བུད་མེད་ཐམས་ཅད་མདུན་ནས་དགྲ་ལ་ཁ་གཏད་རྒྱུ་མཚན་ཅི་ཞེ་ན་མིང་པོར་ངོ་ཚ་བའི་དམ་ཚིག་ཡོད་པས་མ་མོ་རང་ལ་ཚུར་བཟློག་མི་འབྱུང་བ་གནད་ས་མ་ཡ༔ ལས་མཐའ་བཅས་པ་གྲུབ་ནས་སློབ་མ་གདན་གཡུང་དྲུང་ཁ་རུ་བཞག༔ གོས་དཀར་བསྐོན་ཚེ་དབང་བྱ༔ མཐར་གདུགས་དཀར་ཁྲི་རྫོགས་འདོན༔ ཞག་བདུན་བར་འཁྲིག་པའི་ལས་དང་ཤ་མར་གྲིབ་ལ་འཛེམས༔ རྟག་ཏུ་སྲུང་བ་ལུས་ལ་འཆང་ཡང་ན་སྤྱི་བོར་གདུགས་ལྟར་ཕུབ་ཟེར་བ་ཡང་འདུག་པ་ས་མ་ཡ༔ མན་ངག་རིན་ཆེན་གསལ་བཀོད་འདི༔
གུ་རུའི་ཐུགས་ཀྱི་ཡང་བཅུད་ཉིད༔ བྲམ་ཟེ་དབང་མོའི་སྙན་བརྒྱུད་ཡིན༔ ལས་འཕྲོ་ཅན་གྱིས་འབྱིན་ནས་ཀྱང་༔ སྐལ་ལྡན་རྣམས་ལ་སྤེལ་བའི་ཚེ༔ བར་གཅོད་བདུད་ལས་རྒྱལ་བར་མཛོད༔ རྒྱ་འདི་གནོད་སྦྱིན་གསུམ་གྱིས་སྲུངས༔ གསེར་སྲང་གང་གི་མཎྜལ་ཕུལ༔ དེ་མ་བྱུང་ན་དམ་རྒྱ་ཡིན༔ དེ་བས་དམ་ཚིག་ཐུབ་པར་སྲུངས༔ ས་མ་ཡ༔
གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔ ྀཨཚ་རྒྱ༔ ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བོད་ཡུལ་བསམ་ཡས་མཆིམས་ཕུའི་དགེའུ་གོང་ནས་གདན་དྲངས་ཤིང་ལྕགས་ཕག་ལོར་མདོ་ཁམས་ནཱ་ག་དྷེ་ཝི་ཀོ་ཊི་རུ་ཤོག་སེར་ནས་ཞལ་བཤུས་སོ།། །། ཚ༽ འཕགས་མ་ཁྲོ་གཉེར་ཅན་མ་ལས༔ སྲེག་པ་ཟངས་ཀྱི་སྒྲོམ་བུ་སོག་ལེ་དམར་ཆུང་བཞུགས་སོ༔ ཁྲོ་གཉེར་ཁྲོས་པའི་དྲག་མོར་འདུད༔
དེ་ནས་ཁྲོ་གཉེར་ཅན་གྱི་ལས་ཚོགས་ཉམས་སུ་ལེན་པའི་ཚེ༔ ཞི་རྒྱས་དབང་དྲག་ལྔའི་ལས་ལ་བསྟེན་པ་སྟེ༔ རཾ་སྲེག་བྱེད་ཀྱི་ལས་ལ་སྦྱོར་བར་བྱེད་པ་ནི༔ རི་གཉན་ས་གསུམ་གྱི་རྡོ་གསུམ་ལ་ཐོད་སྐམ་བྲིས་པའི་སྒྱེད་པུའི་ཁ་རུ་དྲག་པོའི་ལྕགས་སླང་ནང་དུ་ཤིང་ཚེར་མ་ཅན་གྱི་ཧོམ་བྱ༔ སྐྱེར་པ་ལ་བྱང་བུའི་ལིངྒ་བྱ་ཡང་ན་དུག་ཤོག་ཁ་གང་ལ་དུག་ཁྲག་བླུགས་ལ་བྱད་ཟོར་གྱི་བདག་པོ་ལིངྒར་བཅུག༔ གཞན་ཡང་བསྒྲལ་ཆས་ཐམས་ཅད་བཀོད༔ སེང་གདོང་མའམ་ཆོ་ག་ཚར་གཅིག་བཏང་༔ སཱཙྪ་དཀར་པོ་ལ་ཅུ་གང་ཅོང་ཞི་ཀ་ལ་མ་བཅས་ལ་གདབ༔ སཱཙྪ་ནག་པོ་རྡོ་སོལ་དང་བྱེ་ནག་སྐྱེར་པའི་སོལ་བ་སྲེག་པ་ལ་གདབ༔ མདའ་ཧོཾ་འཕང་ཧོཾ་རྩིག་པའི་ཁ་རུ་བཞག༔
ཚ་དཀར་སྲིད་པའི་གངས་ཆུ༔ ཚ་ནག་བྱད་ཀྱི་རི་བོ་ནག་པོ་སྟེ་གཉིས༔ ཕ་རོལ་མཐུ་བྱེད་ན་ཕུང་ཤིག་གི་རྫས་དང་སྟོབས་རེ་ཚ་དཀར་ནག་གི་མནན་པ་ཞལ་ཤེས་སོ༔ འདི་བུ་ཆུ་ཚ་དཀར་བཤིག་པ་ནི༔ ཚ་དཀར་སྲུང་བ་ལུགས་ལྟར་རྫ་ཕོ་བཏང་བའི་སྲུང་འཁོར་བཞག་ལ་འཆང་བའི་ཐབས་ཀྱང་ཡོད༔ བསྐྱེད་རྫོགས་ཀྱི་དོན་གཅིག་ཡིན༔ མདའ་ཧོཾ་བྱེད་ཐབས་ཐག་སྣ་ལྔས་དཀྲིས་པ་དེ་སྔགས་རེ་དང་ལིངྒ་རེ་སྦྲགས་ལ་དུམ་བུ་བརྒྱ་རེ་བཅད་ནས་སྲེག་པའི་ནང་དུ་འབུལ༔ གྲི་ལྕགས་ཀྱི་མེ་ཆ་དུར་རྡོའི་མེ་རྡོ་གྲི་ཁྲག་གིས་ངར་བཏགས་པའི་སྤྲ་བ་བཅས་དགོས༔ བཅད་པའི་གྲི་གུག་གམ་བེ་གཅོད་དམ་སཏྭ་རེ་ཤང་ལང་གང་རིགས་གྲི་ལྕགས་ལ་བཟོ༔ དེ་ནས་གསེར་སྐྱེམས་གཏོང་བ་ནི༔
ཧཱུྃ༔ དབྱིངས་ལས་མ་གཡོས་རྫུ་འཕྲུལ་དྲག་མོའི་སྐུ༔ སྣང་སྲིད་འདི་རུ་གཞན་གྱིས་འགྲན་ཟླ་བྲལ༔ ང་ཉིད་དྲག་མོ་ཁྲོས་པ་སེངྒེའི་གདོང་༔ ང་ལས་ཆེ་བ་མེད་དོ་ཀུན་གྱིས་ཉོན༔ མ་ང་ཉིད་ཕོ་བྲང་གནས་ཆེན་ཨུ་ཙ་ལ༔ དུར་ཁྲོད་ཆེན་པོ་རྔམས་ཆེན་མེ་འབར་རོང་༔ རི་བོ་རུས་པ་འབབ་ཆུ་ཁྲག་དང་ཞག༔ རྩི་ཤིང་ཐམས་ཅད་མདའ་མདུང་མཚོན་ཆ་གཟེངས༔ སྒྲ་སྐད་ཐམས་ཅད་རྒྱོབ་སོད་འབྲུག་ལྟར་སྒྲོགས༔
རོ་ལང་ཀེང་རུས་གཅན་སྤྱང་ཉི་ལི་ལི༔ ངན་སྔགས་འབྲུག་སྒྲ་གནམ་ལྕགས་ཤ་ར་ར༔ ཤ་ཟ་སྲོག་གཅོད་དབུགས་ལེན་རོངས་སེ་རོང་༔ འཆི་བདག་ཕྲ་མེན་སྲོག་ལེན་ཞུངས་སེ་ཞུང་༔ མེ་འབར་མུན་རབ་སྤྲིན་ནག་འུ་རུ་རུ༔ སྤྲིན་གསེབ་གནས་ཉུལ་མ་མོ་གློག་ལྟར་མྱུར༔ སྲིད་པའི་རི་རབ་ཡོམ་ཡོམ་ཤིག་ཤིག་འགུལ༔ དེ་འདྲའི་གནས་ནས་བཞེངས་པའི་དབང་མོ་ཆེ༔ ཆེ་བ་ལྷ་རྣམས་ཐམས་ཅད་ང་ཡི་འཁོར༔ ཆུང་བ་དྲེགས་པ་སྡེ་བརྒྱད་ང་ཡི་བྲན༔
སྲིད་པ་འདིར་གནས་ང་ཡི་ལས་མཁན་ཏེ༔ ང་ཡིས་དམོད་པའི་ལས་འདི་གཉེར་བའི་ཕྱིར༔ ཕྱི་ནང་ལྷ་དང་སྲུང་མ་སྐུ་བསྐྱོད་འཚལ༔ དབྱིངས་ལ་གནས་ཤིང་འགྱུ་བའི་ལྷ་ཚོགས་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཀུན་ཀྱང་བདག་ཉིད་ལས་བཅོལ་དཔུང་ལ་བཞེངས༔ དམིགས་པའི་བྱད་མ་སྒྲོལ་བའི་ཕྲིན་ལས་མཛོད༔ ཅེས་ཕྱོགས་བཅུར་གཏོར༔ ཧོམ་བསྐྱེད་པ་ནི༔ ཕཊ྄ཿ
རང་ཉིད་ཡེ་ཤེས་ཀྱི་མཁའ་འགྲོ་མ་དྲག་ཏུ་ཁྲོས་པ་ཁྲོ་གཉེར་སེངྒེའི་གདོང་པ་ཅན༔ ཤིན་ཏུ་གཏུམ་པ་དུར་ཁྲོད་ཆས་བརྒྱད་དང་ལྡན་པ༔ ཕྱག་གཡས་སྲོག་གཅོད་ལས་ཀྱི་གྲི་གུག་ནམ་མཁའི་མཐོངས་ལ་ཕྱར་ཞིང་གཡོན་པས་ཁ་ཊྭཱཾ་རྩེ་གསུམ་ཐོག་ལྟར་འབེབས་པ༔ ཞབས་གྱད་ཀྱི་དོར་སྟབས་ཅན༔ ཆོས་འབྱུང་འབར་བའི་དབུས་སུ་གནས་པ༔ མདུན་དུ་ཕྲིན་ལས་ཀྱི་སྤྲུལ་པ་དྲག་མོ་ལྕགས་གདོང་ནག་མོ་གཅེར་མོ་མི་ལྤགས་ཀྱི་གཡང་གཞི་དམར་པོ་གྱོན་ནས་ནུ་མ་གྱེན་ཐོར་དུ་འཁྱིལ་བ་ཕྱག་གཡས་དང་གཡོན་པས་ལྕགས་ཀྱུ་འཛིན་པ༔ དགྲ་བགེགས་ཀྱི་སྲོག་ལ་དབང་བའི་རྣམ་པར་གསལ༔ མ་མོ་གསོད་བྱེད་མའི་གཡས་གཡོན་བྱ་རོག་དང་འུག་པའི་གདོང་ཅན་དགྲ་བགེགས་ལྷ་དང་དབྱེ་བའི་རྫས་ཐུན་ནག་པོ་ཐོགས་པ༔ མདུན་དུ་བླ་འགུགས་ཀྱི་མ་མོ་སྲོག་འཕྲོག་གསུམ་ནི༔ དམར་མོ་མེ་མདོག་སྔོན་མོ་ཆུ་མདོག་ནག་པོ་མུན་པའི་མདོག་ཐམས་ཅད་ཀྱི་ལག་ཏུ་བླ་འགུགས་པའི་ལྕགས་ཀྱུ་བླ་འཆིང་བའི་ཞགས་པ་བླ་འཛིན་གྱི་དྲྭ་བ་བླ་དྭགས་ཀྱི་རིང་ཆ་བླ་འབོད་ཀྱི་གྲི་རྐང་གཡབ་མོ་འདེབས་པའི་རྔ་མ་དམར་ནག་བཅས་ཐོགས་ནས་དགྲ་བགེགས་གདུག་པ་ཅན་འགུགས་པའི་རང་བཞིན་དུ་གསལ་བའོ༔
བྷྱོ་བ་སིངྷ་ཌཱཀྐི་ཀྲོ་ཏི་ཀཱ་ལི་མ་མོ་བྷྱོ་བྷྱོཿ ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ྄ཿ མ་ཏྲི་ཐུན་མ་བྷྱོ་ཛ་བྷྱོ་ཏྲག་རཀྨོ་བྷྱོ་བྷྱོཿ ཁ་ལ་རཀྨོ་ཨེ་ཀ་ཙ་ཏི་བྷྱོཿ ཁ་ཁཱ་ཧུ་ལུ་མ་མོ་བྷྱོཿ ཏྲི་ཛ་ཏྲི་ཛ་བཾ་ཤག་བྱིན་ཏུ་བྷྱོ་བྷྱོཿ མ་མོ་ཏྲི་རཀྨོ་ཛ་ཏྲི་མ་བྷྱོ་བྷྱོཿ ཐུན་ཐུན་བྷྱོ་བྷྱོཿ ཨོ་ཀཾ་ཤཾ་ནྲྀ་ཏྲི་ཐུན་ཛ་ཕཊ྄ཿ མདུན་དུ་གནམ་ལྕགས་ལས་གྲུབ་ཧོམ་ཁུང་ནག་པོ་ཟུར་གསུམ་ཁ་དོགས་མཐིལ་ཡངས་པ་བང་རིམ་དགུ་ཁ་ཁྱེར་གསུམ་དང་ལྡན་པ༔
ཁ་ཁྱེར་དང་པོ་ལ་སྒྲོལ་བྱེད་ཤན་པ་ནག་མོ་གློག་ལྟར་འགྱུ་བ༔ གཉིས་པར་ལྷ་བདུད་ནག་མོས་གཤིན་སྐད་འོ་དོད་དྲག་ཏུ་འབོད་པ༔ གསུམ་པར་བླ་འགུགས་དུས་ཀྱི་ཕོ་མོ་སྲིད་གསུམ་གླིང་བཞི་ཡུད་ཀྱིས་བསྐོར་ཞིང་དགྲ་བོའི་བླ་སྲོག་རྣམ་ཤེས་སྐད་ཅིག་ལ་འགུགས་པ༔ ལས་ཀྱི་བྲུབ་ཁུང་ཆེན་པོ་དེ་ལ་མངོན་སྤྱོད་རྟགས་ཀུན་ཚང་བ་གཤིན་རྗེའི་བསད་ཁང་བདུད་ཀྱི་བཤའ་ར་སྡེ་བརྒྱད་ཀྱི་འདུ་ས་ཕོ་ཉའི་འགྱུ་ལམ་ཀླུ་བདུད་ཀྱི་གྲེ་བ༔ གཟའ་བདུད་ཀྱི་ལྟོ་བ༔ སྲོག་གཅོད་ཉི་ཁྲི་དགུ་འབུམ་ཚོགས་པའི་གླིང་ཆེན་པོ༔ གཤིན་ཡུལ་ཟངས་ཐང་དམར་པོའི་རྣམ་པ་མངོན་སུམ་དུ་བཀོད་པའི་མཐིལ་དུ༔ ནྲྀ་ཏྲི་དམར་ནག་གཉིས་ལས་བསྐྱེད་པའི་དམ་ཉམས་པའི་དགྲ་བགེགས༔ བྱད་མ་སྡིག་ཅན་དེ་ཉིད་ལུས་སྔོ་ཞིང་ཧམ་པ་མིག་ཤི་མིག་ཅན༔ བུ་ག་དགུ་ནས་ཁྲག་འཛག་པ༔
ཡན་ལག་མྱ་ངན་གྱི་ཆ་བྱད་ཅན་ལ་ལྕགས་སྒྲོག་དང་ཞགས་པས་བསྡམས་པ༔ གཅེར་བུ་བྱང་ཐང་གི་ལྷག་པས་ཕྱུར་བ་ལ་གྲང་དམྱལ་བརྒྱད་ཀྱི་ངད་དང་ལྡན་པས་རབ་ཏུ་གཟིར་ནས་སྨྲེ་སྔགས་ཀྱི་ཀེག་བུ་འདོན་པའི་དབྱིབས་སུ་བསྐྱེད་པའོ༔ བསད་ཁང་ནག་པོ་དེའི་ནང་ལས་ཀྱི་རླུང་དམར་འུ་རུ་རུ་འཚུབས་པ༔ ཕྱི་ན་ཞེ་སྡང་གི་མེ་འབར་བ༔ ནང་ན་འདོད་ཆགས་ཀྱི་ཁྲག་མཚོ་འཁྱིལ་བ༔ བར་དུ་གཏི་མུག་གི་མུན་པ་འཁྲིགས་པ༔ ལོགས་ན་ཕྲག་དོག་གི་ཐོག་དང་སེར་བའི་བུ་ཡུག་འཚུབས་པ༔ ལས་ཀྱི་བདུད་མོ་དམ་སྲི་མ་དང་མཚན་མོ་རྒྱུ་བ༔ སྲོད་ལ་ཉུལ་བ་སྲེག་མ་འཕྲོག་མ་སྐེམ་བྱེད་མ་བཅས་བདུད་མོ་ཐམས་ཅད་ཆོ་ངེ་ལྷང་ལྷང་བྱེད་པ་སྟེ་ལས་ཀྱི་ཕོ་ཉ་རྣམས་ཀྱིས་བཟུང་ནས་ཐར་པ་མེད་པའི་རང་བཞིན་དུ་གྱུར༔ ཕཊ྄ཿ
ན་མོ༔ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན? གསང་སྔགས་གསར་རྙིང་རྒྱུད་སྡེ་བཞི་དང་འབྲེལ་བའི་ཡི་དམ་དཀྱིལ་འཁོར་རྣམས་ཀྱི? གསང་སྔགས་ཀྱི་རྒྱལ་པོ་ཁྲོ་བོ་རིག་སྔགས་ཀྱི་བདག་མོ་ཁྲོ་མོ་རྣམས་ཀྱི? ཁྱད་པར་ཉི་མ་ནུབ་ཕྱོགས་ཨོ་རྒྱན་སྤྲུལ་པའི་ཞིང་ཁམས་ནས༔ མ་ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་རིགས་ལྔ༔ ཨུ་ཙ་ལ་ཡི་དུར་ཁྲོད་ཆེན་པོ་ནས་སྐུ་སྤྲུལ་སེངྒེའི་གདོང་པ་ཅན༔ གསུང་སྤྲུལ་སྟག་གི་གདོང་པ་ཅན༔ ཐུགས་སྤྲུལ་ཕག་གི་གདོང་པ་ཅན༔ ཡོན་ཏན་གྱི་སྤྲུལ་པ་དོམ་གྱི་གདོང་པ་ཅན༔
ཕྲིན་ལས་ཀྱི་སྤྲུལ་པ་སྤྱང་ཀིའི་གདོང་པ་ཅན༔ སྒྲོལ་བྱེད་ནག་མོ་ལྕགས་ཀྱི་གདོང་པ་ཅན༔ ཕྲ་མེན་མ་བྱ་རོག་འུག་པའི་གདོང་པ་ཅན༔ དུས་ཀྱི་ཕོ་ཉ་མོ་དམར་མོ་སྲོག་གཅོད་བཙན་གྱི་བུ་མོ༔ སྔོན་མོ་དབུགས་ལེན་ཀླུ་ཡི་བུ་མོ༔ བླ་འགུགས་ནག་མོ་བདུད་ཀྱི་བུ་མོ་ལོ་ཟླ་ཞག་དུས་ཟ་མ་ཆུ་ཚོད་དུས་ཀྱི་ཕོ་ཉ་མོ་དྲུག་ཅུ་རྩ་བཞི༔ སྲིད་པའི་ནག་མོ་ཤྭ་ཐོགས་རྒྱན་ཐོགས་ཁྲམ་ཐོགས་རྩིས་ཐོགས་བདུད་མོ་བཅུ་གཉིས༔ སྐྱེ་འགྲོ་གླིང་བཞིའི་སྲོག་བདག་མོ་སྲིན་མོ་ཁྲག་གི་རལ་པ་ཅན་བརྒྱད༔ མ་བྷྱོ་ཛཿགསུམ་ལས་འཆི་བདག་ཚེ་བདག་སྲོག་བདག་མ་མོ་གསུམ༔ ཡེ་ཤེས་དང་འཇིག་རྟེན་ལས་ལ་གྲུབ་པའི་ཕྲ་མེན་མ་བཅུ་གཉིས༔
དགྲ་ལྷ་དམུ་རྩ་མོ་རྩ་བརྒྱད༔ གཞན་ཡང་མ་རྒྱུད་མཁའ་འགྲོ་སྲིད་པའི་ལྷ་མོ་དུས་བདག་མ་གཙོ་འཁོར་དང་བཅས་པའི་མཐུ་སྟོབས་ནུས་པ་དམོད་པའི་རིགས་སྔགས་དྲག་པོ་འདི་ལ་བརྟེན་ནས་ཞིང་བཅུ་ཚང་བའི་དགྲ་བགེགས་བྱད་མ་མིང་ནས་དམོད་དེ་འགུགས་པའི་ལས་སུ་བཅོལ་བ་ནི༔ སྤྱིར་སངས་རྒྱས་ཀྱི་བསྟན་པ་བཤིག་པ༔ དཀོན་མཆོག་གི་དབུ་འཕང་སྨད་པ༔ དགེ་འདུན་གྱི་ཆོས་སྡེ་བཅོམ་པ༔ བསམ་གཏན་བསྒོམ་པའི་དབེན་རི་གཉེན་པོ་གཏོར་བ༔ ཁྱད་པར་གསང་སྔགས་ཀྱི་བསྟན་པ་རིན་པོ་ཆེ་སྤྱི་དང་བྱེ་བྲག་བསྟན་པའི་བདག་པོ་རིག་འཛིན་པདྨ་འབྱུང་གནས་ཀྱི་བརྒྱུད་འཛིན་དཔལ་ལྡན་རྙིང་མའི་ཆོས་གྲལ་མཚོན་པའི་འདུས་སྡེ་རིག་འཛིན་རྣལ་འབྱོར་བདག་ཅག་དཔོན་སློབ་འཁོར་དང་བཅས་པ་ལ༔ ཚད་བཙུག་པ་ཡ་བོར་བཟུང་བ་དོ་བསྡོ་བ་ཕོད་བཙུགས་པ་འགྲན་བརྩལ་བ་མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ ཆོས་སྐྱོང་སྲུང་མའི་ནུས་པ་གཤེ་བ༔
གཞན་ཡང་ཉི་མ་ཕྱོགས་བཞི་མཚམས་བརྒྱད་ནས་གཟུགས་ཅན་སྡང་བར་བྱེད་པའི་དགྲ༔ གཟུགས་མེད་གནོད་པར་བྱེད་པའི་བགེགས༔ ཚེ་ལ་བར་དུ་གཅོད་པར་བྱེད་པའི་མཐོ་གོང་ནས་བརྒལ་བ་དམའ་ཆད་དུ་འབེབས་པ༔ སྡེ་ཆེན་ལ་གཉེར་བ༔ ཆུ་ཆེན་ལ་སྒུག་པ༔ ཟམ་ཆེན་ནས་བཀག་པ༔ འཕྲང་ཆེན་ནས་གཅོད་པ༔ ལ་སོ་ནས་བསྲུང་བ༔ ལུང་གསུམ་ནས་རྐུ་བ༔ སྔོན་འགུགས་རྒྱབ་འདེད་བྱས་པ༔
ལོངས་སྤྱོད་ཟ་ལམ་དུ་དུག་འདེབས་པ༔ འགྲོ་ལམ་རྐང་ཞབས་སུ་རྩང་བཙུགས་པ༔ ཤག་ངན་གྱི་སྣ་འདྲེན་བྱས་པ༔ ངོས་བསྟོད་ལྐོག་ནས་སྨད་པ༔ ཁ་དར་ལས་འཇམ་པ༔ ཁོག་ཚེར་ལས་རྩུབ་པ༔ དམག་སྣ་ཇག་སྣ་རྐུན་སྣ་སྟོན་པ༔ དགྲ་ཁ་དང་མི་ཁ་ཟུག་པ༔ ནད་ཁ་དང་ཡམས་ཁ་རིམས་ཁ་འཚུབ་པ༔ བདུད་སྲིན་བགེགས་དང་འབྱུང་པོ་བྱུར་ཡུལ་ཁྱད་པར་དུ་ཡང་དགྲ་མགོ་ཐོག་ནས་བབ་པ༔
དགྲ་རི་རྩེ་ནས་ལངས་པ༔ དགྲ་ལུང་གསུམ་ནས་ལངས་པ༔ དགྲ་མི་ཆེན་ནས་ལངས་པ༔ དགྲ་ཡུལ་མི་ནས་ལངས་པ༔ དགྲ་མཐུན་གསུམ་ནས་ལངས་པ༔ དགྲ་ཕ་སྤུན་ནས་ལངས་པ༔ དགྲ་ཁྱིམ་མཚེས་ནས་ལངས་པ༔ དགྲ་སྒོ་ཐེམ་ནས་ལངས་པ༔ དགྲ་གཞི་གཤེད་ནས་ལངས་པ༔ སྔ་དགྲ་ཡིད་ལ་སེམས་ཤིང་༔
ད་དགྲ་ཐད་ནས་ལངས་པ༔ སྤྱི་དགྲ་རླུང་ལྟར་འཚུབས་པ༔ སྒོས་དགྲ་རྦབ་ལྟར་བརྒྱུགས་པ༔ ཟུར་དགྲ་ཁྱི་ལྟར་ཟུག་པ༔ ལམ་གྱི་མགྲོན་པོ་བཅོམ་པ༔ ངོ་ལོག་རྒྱབ་སྟོན་བྱེད་པ༔ བཀའ་དང་དམ་ལས་ལོག་པ་ལ་སོགས་ཁྱད་པར་གདུག་ཅིང་སྡང་བའི་བན་བྱེད་བོན་བྱེད་སྐྱེ་བོའི་མདའ་ཟོར་བུད་མེད་དམོད་ཟོར༔ ཡུགས་སའི་ཐལ་ཟོར༔ རིགས་སྔགས་ཀྱི་ཐུན་ཟོར༔ ཞང་ཞུང་གི་མཐུ་ཟོར༔
ལ་སོགས་པ་བདག་ཅག་སྒྲུབ་པ་པོའི་ལུས་ངག་ཡིད་གསུམ་ཁྱིམ་སྒོ་ལམ་གསུམ༔ གཞི་ལམ་བྱེས་གསུམ་ཐམས་ཅད་དུ་གནོད་ཅིང་སྡང་བར་བྱེད་པའི་དགྲ་བགེགས་བྱད་མ་རྣམས་ཀྱི་མི་རབས་བདུན་རྒྱུད་དང་བཅས་པ་ཐམས་ཅད་གནམ་ས་གླིང་བཞི་རི་རབ་གླིང་ཕྲན་གླིང་བར་མུན་བར་བན་བོན་སྲུང་མའི་སྐྱབས་འོག་གང་དུ་གནས་ཀྱང་རང་དབང་མེད་པར་གཟུགས་ལིངྒ་ལ་བཀོད་པ་བླ་ཤོག་བུ་ལ་བྲིས་པ༔ རྣམ་ཤེས་ས་བོན་ལ་བཏབ་པ་འདི་ལ་ཁུག་ཅིག༔ ལྷའི་དཀར་བྱང་ལ་ཕོབ་ཅིག༔ བཙན་གྱི་དམར་བྱང་ལ་ཕོབ་ཅིག༔ བདུད་ཀྱི་ནག་བྱང་ལ་ཕོབ་ཅིག༔ གཤིན་རྗེའི་ཁྲམ་བྱང་ལ་ཕོབ་ཅིག༔ ཚེ་ཕྱི་མ་ལ་དུས་མ་བཏབ་སྐྱེ་འཆི་གཉིས་ལ་ཁུང་མ་གཡར༔ ལས་ཀྱི་རྣམ་པར་སྨིན་པས་བཀུག་མ་དགོས་པར་གཟུགས་ལིངྒ་འདི་ལ་རང་དབང་མེད་པར་ཁུག་ཅིག༔ ཨོྃ་བཛྲ་ཨངྐུ་ཤ་ཡ་ཛ་ཛཿ
རཏྣ་པཱ་ཤ་ཧཱུྃ༔ པདྨ་སྥོ་ཊ་བཾ༔ ཀརྨ་གཎྜེ་ཧོཿ
དེ་ནས་འགུགས་གཞུག་ལན་གསུམ་བྱའོ༔ ཕོ་ཉ་འགྱེད་པ་ནི༔ ཛ་བྷྱོཿ སྣང་སྲིད་བདག་མོ་སྲོག་བདག་ཧར་ལེན་མོ༔ ཕོ་ཉ་མི་བསྲུན་བདུད་ཀྱི་དབང་མོ་ཆེ༔ ནག་མོ་སྲོག་ལ་མྱུར་བྱེད་དུས་ལ་བབ༔ དམ་ཉམས་བྱད་མའི་བླ་སྲོག་ཁུག་ལ་ཤོག༔
ཀེཾ་ཀེཾ་མེ་འབར་རྩར་ནས་རྒྱུག་བྱེད་མ༔ དམར་མོ་ཟངས་འཕར་གདོང་ཅན་དུས་ལ་བབ༔ བྱད་མའི་བླ་འཁྱམས་མ་ཤོར་ཁུག་ལ་ཤོག༔ སྔོ་དམར་རླབས་ཕྱུར་འཕྱོ་མ་མུན་པར་གཏིབས༔ གཅན་སྤྱང་ལག་རིང་གདོང་ཅན་དུས་ལ་བབ༔ དམིགས་པའི་དགྲ་བོ་བླ་འཁྱམས་ཁུག་ལ་ཤོག༔ བྷྱོཿ བླ་འཛིན་ལྕགས་ཀྱུ་འབར་བས་ཟུངས་ལ་ཤོག༔ བླ་འཆིང་ཞགས་པ་ནག་པོས་སྡོམས་ལ་ཤོག༔ བླ་འཛིན་དྲྭ་བའི་ནང་དུ་ཚུད་ལ་ཤོག༔
བླ་འབོད་གྲི་རྐང་གླིང་བུས་སྡུས་ལ་ཤོག༔ ཕྱགས་པའི་རྔ་མ་དམར་ནག་གཡོབས་ལ་ཤོག༔ རིང་ཆ་ཚོན་སྐུད་སྣ་ལྔས་སྒྲིལ་ལ་ཤོག༔ བླ་འདེད་བྱ་ཅན་རྣམས་ཀྱིས་ཆུམ་ལ་ཤོག༔ དགྲ་བོའི་བླ་དྭགས་མིང་བྱང་འདི་ལ་ཕོབ༔ བྱད་མ་གདུག་པའི་བླ་ཚེ་རྟེན་དང་ཕྲོལ༔ གཟུགས་བྱང་འདི་ལ་ཁུག་ཅིག་མཱ་ར་ཡ༔ ཏྲི་ཏྲི་ནྲྀ་ཏྲི་ཨངྐུ་ཤ་ཡ་ཛཿ ཐུན་ཐུན་མ་ཏྲི་མ་ཏྲི་དགྲ་བོ་བླ་ཤ་རེ་མ་ཏྲི་ཐུན་ཛ་ཛཿ བླ་འགུགས་སྐབས་དང་བསྟུན་བྱ་རོག་འུག་སྒྲོ་ཐོགས་ལ༔
བྷྱོ་ཛཿ མུན་པ་ནག་པོ་ཁཱ་ཁ་མུ་ཁ་མ༔ དགྲ་བགེགས་བན་བོན་བྱད་མ་ལྷ་དང་ཕྱེས༔ སྡིག་ཅན་བརྣག་པའི་དགྲ་བོ་ལྷ་དང་ཕྱེས༔ ཕ་ལྷ་མ་ལྷ་ཞང་ལྷ་སྐྱེས་ལྷ་ཕྱེས༔ དགྲ་ལྷ་སྲུང་སྐྱོབ་བན་བོན་རྣམས་དང་ཕྱེས༔ བྷྱོཿ ཧུ་ལུ་ནག་མོ་དུག་འདེབས་འུག་གདོང་མ༔ ལྟས་ངན་བརྒྱད་ཅུ་དགྲ་བགེགས་བདུད་དང་སྤྲོད༔ དམིགས་པའི་བྱད་མ་འཆི་བདག་བདུད་དང་སྤྲོད༔
དམོད་པའི་དགྲ་བོ་སྲོག་བདག་བདུད་དང་སྤྲོད༔ བྱད་མ་སྡིག་ཅན་ཕུང་བདུད་ནག་པོར་སྤྲོད༔ སཏྭར་ཐོགས་བདུད་ཀྱི་བུ་མོའི་དུས་ལ་བབ༔ དགྲ་བགེགས་ལྷ་དབྱེ་བདུད་སྤྲོད་དུས་ལ་བབ༔ མངོན་སྤྱོད་མཱ་ར་ཡ་ཡི་ཕྲིན་ལས་མཛོད༔ བྷྱོཿ ཁཱ་ཁ་མུ་ཁ་དགྲ་བོ་ཤག་ཕྱེས༔ ཧུ་ལུ་མུ་ཁ་དགྲ་བོ་ཤག་ཕྱེས༔ ཏྲི་ཏྲི་ནྲྀ་ཏྲི་ཐུན་ཐུན་རྦད་ནན༔ དེ་ནས་ཕུར་པས་གཟིར་ལ་མཆོད་གཡོག་པས་ཐུན་བརྡེག་ཅིང་༔
ཛཿ ལས་བྱེད་ཆེན་པོ་དུས་ལ་བབ༔ དགྲ་བོའི་ཕུང་པོ་བཤིག་པའི་ཕྱིར༔ དམོད་པ་ནག་པོ་ཐུན་གྱིས་བརྡེག༔ ཛཿ ཉུངས་ཐུན་དྲག་སྔགས་དམོད་པའི་རྫས༔ དགྲ་བགེགས་ལྔ་ཕུང་རྡུལ་དུ་རློག༔ རྡོ་ཐུན་རྦབ་རྒོད་ཧྲི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ དུག་ཐུན་སྨྱོ་འབོག་ཐིབས་སེ་ཐིབ༔
དགྲ་བགེགས་ལྔ་ཕུང་རྡུལ་དུ་རློག༔ མེ་ཐུན་ཚྭ་ཚྭ་སི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཆུ་ཐུན་སྦོས་འགད་འུ་རུ་རུ༔ དགྲ་བགེགས་ལྔ་ཕུང་རྡུལ་དུ་རློག༔ ཁྲག་ཐུན་ནད་རླངས་ཆི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ མཚོན་ཐུན་རྣོ་ངར་ཟེངས་སེ་ཟེང་༔ དགྲ་བགེགས་ལྔ་ཕུང་རྡུལ་དུ་རློག༔ མདའ་ཐུན་ཐོག་རྒོད་ཤ་ར་ར༔
དགྲ་བགེགས་ལྔ་ཕུང་རྡུལ་དུ་རློག༔ གནམ་ལྕགས་ཕུར་ཐུན་ཧྲིལ་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཕཊ྄་ཡ་ར་མ་ས་ར་ད་ཤ་ཙ་ར་མ་ས་ཀ་ཨཿ ཐུན་བྷྱོ་ཐུན་བྷྱོཿ ཧཱུྃ་བྷྱོ་ཛཿ ལས་ལ་ཁྲོས་པའི་ཤ་ཟ་མོ༔ ཕྲ་མེན་ནག་མོ་ལྕགས་གདོང་ཅན༔ ཁྱོད་ཀྱི་ཐུགས་དམ་དུས་ལ་བབ༔ ཕྱག་གཡས་ཟངས་གྲི་འབར་བ་བསྣམས༔
ཡར་རྩེ་རྡོ་རྗེ་རྩེ་ལྔ་ཡི༔ ཡེ་ཤེས་མཁའ་འགྲོ་ལས་ལ་བསྐུལ༔ འཆང་བཟུང་ཟླུམ་སྐོར་ཆུ་སྲིན་ཁ༔ འཇིག་རྟེན་མཁའ་འགྲོའི་ཕོ་བྲང་ནས༔ དབལ་སོ་ཟངས་གྲི་འབར་བ་ཡིས༔ དགྲ་བོའི་བདུན་རྒྱུད་རྩད་ནས་ཆོད༔ དགྲ་བོའི་སྒོ་དགུར་ཛཿཁྲཾ་ཡ༔ ཕྱག་གཡོན་གནམ་ལྕགས་མཁར་ཕུར་བསྣམས༔ ཡར་རྩེ་དུག་གསུམ་རྩད་ནས་ཆོད༔ འཆང་བཟུང་གཟའ་བདུད་ཕོ་ཉ་འགྱུ༔
ཆུ་སྲིན་མཚོན་ཆའི་ཟི་ར་ཁོལ༔ ཟུར་གསུམ་གནམ་ལྕགས་ཐོག་རྒོད་འབེབས༔ སྲོག་བདག་མ་གསུམ་དུས་ལ་བབ༔ དམ་ཉམས་དགྲ་བོ་སྡིག་ཅན་གྱི༔ སྤྱི་གཙུག་རྐང་མཐིལ་ཡན་ཆོད་ཀྱིས༔ དབང་པོ་སྒོ་དགུར་ཀཱི་ལ་ཡ༔ རྩ་མདུད་ལྔ་ལ་ཀཱི་ལ་ཡ༔ དབང་པོ་དྲུག་ལ་ཀཱི་ལ་ཡ༔ རྣམ་ཤེས་བརྒྱད་ལ་ཀཱི་ལ་ཡ༔ འབྱུང་འདུས་གཟུགས་ལ་ཀཱི་ལ་ཡ༔
ཕོ་རྒྱུད་མོ་རྒྱུད་ཀཱི་ལ་ཡ༔ རིགས་རྒྱུད་བཅས་པར་ཀཱི་ལ་ཡ༔

དཀར་ནག་སྙིང་ལ་ཀཱི་ལ་ཡ༔ སྲོག་གཅོད་དབུགས་སྡུད་ཕུང་པོ་ཤིགས༔ མཱ་ར་ཡ་ཡི་ཕྲིན་ལས་མཛོད༔ ཨོྃ་བཛྲ་ལོ་ཀ་མ་ཏྲི་ཡ་སརྦ་ཀ་ར་ཏི་ཀ་ཡ་དགྲ་བོའི་སྲོག་ལ་རྦད་རྦད༔ བཛྲ་ཀཱི་ལི་ཀཱི་ལ་ཡ་ཏྲི་ཤུ་ལ་དགྲ་བོའི་སྙིང་རྩ་མྱོག་མྱོག་མཱ་ར་ཡ་ཕཊཿ ཅེས་གྲི་གུག་སྙིང་ཁར་གདབ་ནས་གནས་སྤར་བ་ནི༔ ཧོཿ རྣམ་ཤེས་ངོ་བོ་ཨཱཿདཀར་དེ༔ ཕུང་པོ་བཤིག་ནས་ཀློང་དུ་བསྟིམ༔ ཕཊ྄ཿ ལན་གསུམ་གྱིས་སྤར༔
དེ་ནས་སྤུ་གྲི་སོགས་ཀྱིས༔ བྷྱོཿ གདུག་པའི་དགྲ་བོ་བྱད་མ་ལ༔ འབར་བའི་མཚོན་ཆ་ཆར་ཕབ་པས༔ མིང་ཤུལ་ཙམ་ཡང་མེད་པར་གྱིས༔ གཏུབས་ཤིག་རལ་གྲི་འབར་བའི་མཚོན༔ ལྷའམ་འོན་ཀྱང་བརླག་པར་བྱེད༔ བཅད་ཅིང་གཏུབ་པའི་དུས་ལ་བབ༔ གཏུབས་ནས་རྡོ་རྗེས་གཏུན་དུ་བརྡུང་༔ རིག་སྔགས་དམོད་པའི་བྱད་ཟོར་རྣམས༔
ཕྱེ་མར་ཤིག་ཅིག་མཱ་ར་ཡ༔ ཨོྃ་བཛྲ་ཀ་ར་ཏི་ཀ་དགྲ་བོ་གཏུབ་གཏུབ༔ ཁ་ར་ཀ་དགྲ་བོ་ཤིག་ཤིག༔ ཨ་ཡུ་དྷ་དགྲ་བོ་མྱོག་མྱོག༔ བཛྲ་ཀཱི་ལི་ཀཱི་ལ་ཡ་བྱད་མ་བྷྱོ་བྷྱོཿ རྦད་རྦད་ནན་ནན་ཆོད་ཆོད་བྷནྡྷ་ཧཱུྃ་ཕཊ྄ཿ ཤོག་ལིང་ཤིང་ལིང་སྐབས་དང་བསྟུན༔ དེ་ནས་མེ་ཧོཾ་བསྐྱེད་པ་ནི༔ བྷྱོ་བྷྱོ་བྷྱོཿ མདུན་དུ་དྲག་པོ་ཨེ་ཡི་མེ་ཐབ་ཟུར་གསུམ་པ་ཁ་ཁྱེར་མཚོན་ཆ་དྲྭ་བས་བསྐོར་བ་དེའི་དབུས་སུ་མ་བྷྱོ་ཛཿ
གསུམ་ལས་བསྐྱེད་པའི་གྲུ་གསུམ་དུ་མེ་སྡིག་དམར་པོ་ཆུའི་སྡིག་པ་སྔོ་ནག་ལྕགས་ཀྱི་སྡིག་པ་སྔོན་པོ་དེའི་དབུས་སུ་ཁྲོ་མོ་ཟ་བྱེད་ཁ་ལ་རྒྱས་འདེབས་མ་ལྕགས་གདོང་ནག་མོ་ཞལ་གདངས་པའི་དབུས་སུ་དུག་གི་གདོང་ཅན་སྡིག་པ་ཁམ་ནག་ལུས་ཐམས་ཅད་གཉེར་མས་གང་བ་མགོ་དགུ་རྭ་བཅོ་བརྒྱད་པ་ཡན་ལག་བརྒྱད་དང་ལྡན་པ་ལུས་ཐམས་ཅད་མིག་གིས་གང་བ་ཞལ་ཐམས་ཅད་བར་སྣང་དུ་གདངས་པ༔ མཆེ་བ་སྤུ་གྲིས་གཏམས་པའི་སོ་ལྟར་གཙིགས་པ་ལྕེ་ཧོམ་གཟར་ལྟར་དམར་ནག་གཉིས་བརྐྱངས་པ་ངོ་བོ་སྲིད་པ་ལས་ཀྱི་མ་མོ་གནམ་ས་སྡིག་རྒོད་འབར་བ་ལྟར་བསྐྱེད་པའི་ཞལ་དུ་དགྲ་བགེགས་བྱད་མ་ཕ་རོལ་གྱིས་རིག་སྔགས་ཀྱི་མཐུ་གཏོང་བའི་བན་བོན་བྱད་མ་ལྷ་སྲུང་དང་བཅས་པ་བྱད་མ་རང་གཤེད་ཕབ་ནས་ཞལ་དུ་གསོལ་བའི་རང་བཞིན་ཅན་དུ་གྱུར༔ བྷྱོཿ ཟ་བྱེད་འབར་བ་ལས་ཀྱི་མ་མོའི་ཚོགས༔ གནམ་ལྕགས་སྡིག་རྒོད་འབར་བ་ཞལ་གདངས་ནས༔ དགྲ་བགེགས་བྱད་མ་གནོད་བྱེད་ཞལ་དུ་བསྟབ༔ རིགས་སྔགས་བྱད་ཟོར་ཕུར་ཁ་བཟློག་ཏུ་གསོལ༔ ཨོྃ་བཛྲ་མ་ཏྲི་རཀྨོ་བྷྱོ་ལོ་ཧ་བྷིཥཚ་ཁ་བྱད་མ་ཨ་པ་ཡ་མཱ་ར་ཡ་ཁ་ཁ་ཁཱ་ཧི་ཁཱ་ཧི༔ ཞེས་པས་རིགས་སྔགས་ཀྱི་མཐུ་གཏོང་བའི་བན་བོན་བྱད་མ་རྣམས་ཕོ་ཉ་ལས་ཀྱི་མ་མོས་ཞལ་དུ་བསྟབས་ནས་བྱད་མ་རང་གཤེད་ཕབ་པར་བསམ༔ དགྲ་བོ་ཞལ་དུ་བསྟབ་པ་ཁ་སྒྱུར་ཡིན༔
དགྲ་བོ་མནན་པའི་ཚྭ་ནག་ཞལ་ལ་གབ་འདི་གཞུང་བསྲེག་གཏོར་སྦྱངས་བཀྲུས་གདམས་པ་ཡིན༔ ལས་མཐའི་སྔགས་འབུལ་ནི༔ ཛཿ འཇོམས་བྱེད་ཆེན་པོ་སྲོག་བདག་མ་མོ་གསུམ༔ དགྲ་བགེགས་སྲོག་ལ་དབང་ཕྱིར་ཧོཾ་ཞལ་ཕྱེས༔ དགྲ་བགེགས་བྱད་མ་མི་རབས་བདུན་རྒྱུད་རྣམས༔ སྲོག་བདག་མ་མོ་གསུམ་གྱི་ཞལ་དུ་འབུལ༔ ཨོྃ་མ་ཏྲི་མ་བྷྱོ་བྷྱོ་བྱད་མའི་བླ་སྲོག་རྣམ་ཤེས་ལ་ཁ་ཁ་ཁཱ་ཧི༔ ཨོྃ་ཛ་ཏྲི་མ་བྷྱོ་བྷྱོ་དགྲ་བོའི་ཕུང་པོ་ལྔ་ལ་ཁ་ཁ་ཁཱ་ཧི༔ ཨོྃ་ཏྲི་ཏྲི་རཀྨོ་ཁ་ལ་རཀྴ་བྷྱོ་བྷྱོ་དགྲ་བགེགས་ཀྱི་ལྷ་སྲུང་དང་བཅས་པ་ཁ་ཁ་ཁཱ་ཧི༔
བཾ་རཾ་བྷྱོཿ ཕཊ྄་ཡ་ར་མ་ས་ར་ད་ཤ་ཙ་ར་མ་ས་ཀ་ཨ་མ་ཏྲི་ལོ་ཧ་ཀཱ་ལི་ཡཀྴ་པྲ་མོ་མི་མུ་རཾ་མུ་ཙ་ཛ་བྷྱོ་བྷྱོ་ཟློག་ཟློག་ཕ་རོལ་བྱད་མ་རྣམས་དང་རིགས་སྔགས་ཀྱི་མཐུ་གཏོང་བ་ཐམས་ཅད་ནན་བྲུབ་རུཾ་ཧ་ལ་བྷིག་ནན་ཐུམ་ཐུམ་མྱོག་མྱོག་རྦད་རྦད༔ ཅེས་པས་ཕུལ༔ དེ་ནས་ཚ་དཀར་བྱད་ཐག་བཅད་པ་ནི༔ སྤུ་གྲི་གྲི་གུག་གང་རུང་གིས༔ བྷྱོཿ ཡེ་ཤེས་མཁའ་འགྲོ་སེང་གདོང་མ༔ ཕྱག་ན་གནམ་ལྕགས་མཚོན་ཆ་ཐོགས༔ བན་བོན་མུ་སྟེགས་དམོད་པ་ཡི༔ སྣང་སྲིད་ཡོངས་ཀྱི་བྱད་ཐག་ཆོད༔
བྷྱོཿ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ ཨོྃ་སརྦ་ཀརྨ་ཎི་ཀ་ཁོརྡྷ་བྷནྡྷ་བྷནྡྷ་ཧཱུྃ་ཕཊ྄ཿ དེ་ནས་བསྲེག་པ་ནི༔ སྔགས་འདིས༔ བྷྱོཿ མ་ཏྲི་མུ་རཾ་ཛ་ཏྲི་ཁ་ལ་ཤིག་སརྦ་ཀ་ཁོརྡྷ་རཾ་རཾ་ཡེ་སྭཱ་ཧཱ༔ ཚ་ཁྲུས་ནི༔ བྷྱོཿ ཡེ་ཤེས་སེང་གདོང་དཀར་མོ་ཡི༔
ཐུགས་ཀྱི་འོད་ཟེར་བདུད་རྩི་ཡིས༔ བྱད་ཀྱི་རི་བོ་ནག་པོ་ཤིགས༔ དམོད་པའི་ཕུང་ཤིག་ནག་པོ་གཏོར༔ ཨོྃ་མུ་མུ་མུ་ལཾ་མུ་སཾ་དྷ་མུ་ཁཾ་མུ་རཾ་མུ་ཡཾ་ཡེ་སྭཱ་ཧཱ༔ དགྲ་ཡུལ་མཆོད་རྟེན་དཀར་ནག༔ འདི་ནི་མཐུ་བྱ་ན་མ་གཏོགས་མི་དགོས༔ ཞལ་ལ་གབ་དབྱངས་གསལ་གྱི་ལས་སྦྱོར་གཉིས་ཡོད༔ མཐར་ཆུ་ལ་དོར་བ་ནི༔ ཧཱུྃ༔ དབྱིངས་ལས་མ་གཡོས་མཱ་མ་ཀཱི༔
འབྱུང་བ་ཆུ་ཡི་གཤེར་བརླན་ལ༔ བྱད་མ་བསྲེགས་གཏོར་བཀྲུས་ནས་སུ༔ སྐྱེ་མེད་དག་པའི་ཀློང་དུ་ཐིམ༔ ཆུ་ཡིས་ཁྱབ་པའི་སེམས་ཅན་རྣམས༔ བྱད་དང་གཏད་ལས་གྲོལ་གྱུར་ཅིག༔ ཨོྃ་བཛྲ་དྷརྨ་ཤུདྡྷེ་ཡེ་མུཾ་ས་མ་ཡ༔ མཱ་མ་ཀཱི་ཡེ་སྭཱ་ཧཱ༔ ལིང་རོ་མནན་པ་ཞལ་ལས་ཤེས༔ འདིའི་ནང་དུ་དགོས་པ་མིན༔ བྱད་མ་སྒྲོལ་བའི་འདེབས་ཀ་ཡིན༔
ཛ་བྷྱོཿ རིམ་པ་དགུ་ཡི་ས་འོག་ནས༔ ས་སྲིན་ནག་མོ་ལྕགས་རལ་མ༔ ལག་ན་སྦྲུལ་གྱི་ཞགས་པ་ཐོགས༔ སྲིད་པ་ལས་ཀྱི་ཁ་གདེངས་ནས༔ འགུགས་བྱེད་དབལ་གྱི་ལྕེ་རྐྱོངས་ཤིག༔ དམ་ཉམས་དགྲ་བགེགས་ཁྱོད་ལ་གཏད༔ ཞལ་དུ་བསྟབས་ནས་ཁ་བསྡམས་ཏེ༔ བསྐལ་པ་སྟོང་དུ་མ་ཤོར་ཅིག༔ ནག་པོ་ཏི་པ་ཤ་ཀཱ་ལི་དུང་དུང་ཏྲི་མུན་ཏྲི་མུན་ཐུན་ཐུན་སཏྭཾ་བྷ་ཡ་ནན་ནན༔
སེང་ལྡེང་ཕུར་པའམ་དུག་ཤིང་ངོ་༔ མེ་ཧོཾ་བཤིག་པ་ནི༔ ཧོཿ བསྲེག་བྱ་སྲེག་བྱེད་རང་བཞིན་མེ༔ དགྲ་བོའི་ཕུང་ཁམས་མ་གཏོགས་པ༔ ཕོ་ཉ་མོ་རྣམས་སྐྱེ་མེད་ཧོཿ ཕཊ྄ཿཕཊ྄ཿཕཊ྄ཿ ཞི་དྲག་ཅི་བྱ་དམིགས་པ་གསལ་རྫོགས་སོ༔ ཚ་དཀར་སྲུང་བ་དབྱངས་གསལ་རྟེན་འབྲེལ་སྙིང་པོ་རབ་གནས་བྱ་ལ་སྲུང་སྒྲོམ་མམ་གཞི་དཀར་ལ་བཞག༔ སྦྱང་སྤེལ་ལུགས་ལ་སྔ་མ་ལྟར་རོ༔
བསད་པ་ལུགས་ལ་ཞལ་ཤེས༔ ས་མ་ཡ༔ འདི་ཉིད་ཕྲ་མེན་ཟངས་འབར་གདོང་གི་ལས་ཚོགས་སྲེག་པ་ཟངས་སྒྲོམ་དམར་པོ་མ་མོ་ཁྲག་རལ་མའི་རྒྱུད་ནས་བྲམ་ཟེ་མའི་ལུགས་དགྲ་བོ་བྱད་དུ་མ་བཅུག་པ་རྣམས་བཅུག་པའི་གདམས་པ༔ མནན་སྲེག་བགྱིས་པའི་གདམས་པ་བྱད་དུ་བཅུག་པ་བཀྲོལ་ནས་དབང་བསྐུར་བའི་གདམས་པ་དབང་བསྐུར་ནས་སྲུང་འཁོར་རབ་ཏུ་གནས་པའི་གདམས་པ་སྟེ༔ འདི་ཉིད་སྲུང་བཟློག་བསད་གསུམ་གང་དུ་འཇུག་པ་གཞུང་གཅིག་འབེབས་ཁ་གསུམ་ཆོག་པའོ༔ གསང་སྔགས་འཁྲུལ་འཁོར་གསུམ་ཡོད༔ སཱཙྪ་དཀར་པོ་གསང་བ་མཁའ་འགྲོ་ཀུན་འདུས་མ༔ སཱཙྪ་དམར་པོ་སྲིན་མོ་ཟངས་ཀྱི་མགོ་བོ་ཅན༔ སཱཙྪ་ནག་པོ་མ་མོ་ནག་མོ་གཅན་སྤྱང་གདོང་ཅན་མ་དགྲ་བོ་མནན༔ ཁྱད་པར་རྒྱ་གར་བྲམ་ཟེའི་ལུགས་རླུང་ཞགས་མའི་རྒྱུད༔
ཁྲོ་གཉེར་ཅན་གྱི་སྐོར་སོགས་ཐེམ་མེད་དོ༔ མ་མོ་ལས་བདག་མཚན་མོ་སྒྲ་སྒྲོགས་ཀྱི་རྒྱ་གཉེར་རོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ བདག་འདྲ་ཕྱོགས་མེད་ཀྱི་རྣལ་འབྱོར་རིག་འཛིན་རྩ་གསུམ་གླིང་པས་ས་ཁྱི་ལོར་བྲག་དམར་དཔལ་གྱི་བསམ་ཡས་ནས་གདན་དྲངས་ཤིང་ལྕགས་ཕག་ལོར་ཤོག་སེར་ནས་ནང་ཆེན་ཨེ་ཝཾ་སྒར་དུ་བསྒྱུར་བའོ། སརྦ་མངྒ་ལཾ།། །། ཛ༽ བླ་མའི་ཐུགས་སྒྲུབ་བར་ཆད་ཀུན་སེལ་ལས༔
བུམ་གཏེར་རི་ཁྲུས་ཀྱི་བཀྲམ་བཀོད་ཡེ་ཤེས་མེ་ལོང་བཞུགས་སོ༔ བདེ་གཤེགས་རྒྱལ་བ་རྒྱ་མཚོའི་སྐུ་ལ་འདུད༔ ས་མ་ཡ༔ རྒྱ་རྒྱ་རྒྱ༔ ཨེ་མ་ཉོན་དང་ཡེ་ཤེས་མཚོ་རྒྱལ་ལྕམ༔ མ་འོངས་ཡང་མཐའ་དུས་ཀྱི་ཐ་མ་རུ༔ སྡེ་བརྒྱད་འཁྲུགས་པས་སེམས་ཅན་བསོད་ནམས་དམན༔ དེ་ཡི་ཤུགས་ལས་ཡུལ་གྲུ་དགོན་སྡེ་འཁྲུག༔ དེ་ཚེ་སྐྱེས་ལྷ་སྲུང་མ་ཐམས་ཅད་ཉམས༔ དེ་ལ་རི་བསྟོད་རི་ཁྲུས་བུམ་གཏེར་དང་༔
དམ་སྲི་མནན་པ་ས་གནད་བཅོས་པ་གཙོ༔ མཚོ་རྒྱལ་བརྡ་ཡི་རི་མོར་ཡི་གེར་གཟུགས༔ མ་འོངས་བསྟན་པ་གསོ་བའི་བཙས་སུ་བཞག༔ ས་མ་ཡ༔ རྒྱ་རྒྱ་རྒྱ༔ དེ་ཡང་ས་རྟགས་དུས་དང་ལོ་ཟླ་སོགས༔ ཁྱད་པར་སྣང་སྲིད་འཁྲུགས་པའི་སྡེ་ཚོགས་འདི་ལྟ་བུ་འབྱུང་སྟེ༔ སྟེང་དུ་ལྷ་དང་ལྷ་མིན་འཁྲུགས༔ བར་དུ་སྡེ་བརྒྱད་འོག་གི་ཀླུ་སྲིན་འཁྲུགས༔ གཟའ་དང་རྒྱལ་པོ་འཁྲུགས༔
བཙན་དང་མ་མོ་འཁྲུགས༔ ས་བདག་དང་ཐེའུ་རང་འཁྲུགས༔ བདུད་དང་གནོད་སྦྱིན་འཁྲུགས༔ གཤིན་རྗེ་དང་དམུ་བདུད་འཁྲུགས༔ སྐྱེས་ལྷ་དང་དགྲ་ལྷ་འཁྲུགས༔ མགུར་ལྷ་དང་བརྟན་མ་འཁྲུགས༔ དེའི་རྐྱེན་གྱིས་ཡུལ་གྲུ་སོ་སོར་འཁྲུགས༔ དམག་འཁྲུག་གི་རླངས་པ་ཡུལ་ལྷ་ལ་ཕོག་པས་ཡུལ་ལྷ་ཉམས༔ སྐྱེས་ལྷ་ཉམས་པས་རང་མགོ་མི་འོག་ཏུ་འཆོར༔ ཕྲག་ལྷ་ཉམས་པས་དགྲ་ལྷ་མི་འཁོར༔
མི་འཁོན་ལྷ་ལ་ཕོག་པས་ལྷ་འཁོན་སྲུང་མ་དབྱིངས་སུ་གྱེས༔ ལྷ་འཁོན་མི་ལ་ཕོག་པས་ནད་ཡམས་ཀྱིས་མི་ཐོག་བུད༔ སྲིད་རྫོང་དུ་གྲི་ཁྲག་འཁྱིལ༔ སྐུ་གསུང་ཐུགས་ཀྱི་རྟེན་རྣམས་ཉམས་པས་བྱིན་རླབས་དང་ཐུགས་རྗེ་ཉམས༔ བདེན་པའི་ནུས་པ་དབྱིངས་སུ་ཡལ༔ ཡུལ་དུ་དགྲ་སྣ་དང་དམག་སྣ་ཕོག་པས་བཀྲ་མི་ཤིས་པའི་ལམ་དོད༔ རྟེན་འབྲེལ་ལོག༔ བན་སྔགས་མཐུ་ཆེན་གྱིས་ཡུལ་ཞིང་བྱད་དུ་བཅུག་པས་ཡུལ་དང་གྲོང་དུ་ལོ་ཉེས་རྒྱུན་མི་འཆད༔ སྐྱེས་ལྷ་དང་ཡུལ་ལྷ་འཁོན་གྱིས་གྲིབ་ཕོག་པས་ཡུལ་མདངས་ཉམས༔ མི་ཡི་བཀྲག་ཤོར༔
ལུས་ཀྱི་ཆས་འགྱུར༔ དཀར་གཞོན་མི་འབྱུང་༔ ཁྱད་པར་དུ་ཡུལ་མི་ཁ་འཐོར་གྱིས་ལིངྒ་དང་འགོང་པོ་སྤུན་དགུའི་ཡས་ཐག་ཕྱོགས་ནས་བསྐྱལ་བའི་དམ་སྲི་ལྡང་༔ སྡེ་དགོན་དང་ཡུལ་མི་ནང་ཞིག་ཏུ་འགྲོ༔ མགུར་ལྷ་དང་བོད་སྐྱོང་རྣམས་ཀྱིས་བསྟན་པ་མི་སྐྱོང་ཞིང་དགྲ་འབོད་ཀྱི་གཡབ་གཡོབ་འཐེན་པས་ས་གནད་ཀྱི་མེ་བཙའ་ཐམས་ཅད་འབྱུང་བ་རང་བཞིན་དུ་སྟོང་༔ ཡུལ་ལྷ་རྒྱལ་བསྲེན་འགོང་པོ་དམ་སྲི་སྤུན་དགུ་ཆགས༔ གཙུག་ལག་ཁང་དང་གནས་གཞི་ཉམས་རྒྱལ་འགོང་གི་བསྟན་པ་མེ་ལྟར་འབར༔ ཕུང་བྱེད་ནག་པོས་ཡུལ་ནས་དམག་གི་སྣ་ཐག་འདྲེན༔ དེས་བོད་འབངས་ཐམས་ཅད་ཆགས་སྡང་མེ་ལྟར་འབར༔ ནང་ཚན་ངོ་ལོག་དགྲ་ལ་ཕྱོགས༔
ཁྱད་པར་འབྱུང་བ་དུག་གི་ཁ་རླངས་མུན་ལྟར་འཐིབ་པའི་དུས་འབྱུང་༔ དེ་ཡི་དུས་བོད་ཀྱི་མགུར་ལྷ་མཆོད་ཐབས་རི་བསྟོད་བུམ་གཏེར་དང་རི་ཁྲུས༔ དགྲ་སྲི་དང་དམ་སྲི་མནན་པ་བཅས་བགྱིས་པས་ཡུལ་གྲུ་བཀྲ་ཤིས་ཤིང་ལོ་ཕྱུགས་ལེགས༔ མི་ནད་དང་ཕྱུགས་ནད་ཞི་ཁྱད་པར་དམག་དང་མུ་གེའི་བསྐལ་པ་ཞི་ཞིང་༔ ཆོས་སྲིད་བསྟན་པ་དར་ལ་ཡུན་རིང་གནས༔ ཡུལ་གྱི་འདྲེ་ཆག་ཐམས་ཅད་ཀྱི་གདུག་པ་ཞི༔ དགྲ་ལྷ་དར༔ མགུར་ལྷ་བརྟན་མ་རྣམས་ཀྱིས་གྲོགས་དང་རོགས་དན་བསྒྲུབ༔ ཡུལ་གྱི་ཉམས་གྲིབ་སངས༔ ལྷ་སྲིན་སྡེ་བརྒྱད་ཀྱང་བརྟེན་ལ་ཆགས་པར་གྱུར༔
དེ་དག་གསོ་བའི་ཚེ་ཡང་རྫས་དང་རྟེན་འབྲེལ་སོགས་མ་ཉམས་པ་དང་༔ དུས་དང་གནས་སྐབས་ཚེས་གྲངས་ཀྱི་ངོས་ཤིན་ཏུ་ལེགས་པར་བྱ༔ ས་མ་ཡ༔ དེ་ཡང་ཐོག་མར་རི་ཁྲུས་རྩོམ་པའི་རྫས་སྨན་གྱི་བྱེ་བྲག་ཕྲ་མོ་ལ་འཇུག་པ་སྟེ༔ མདའ་དར་སྣ་ལྔ༔ རིན་པོ་ཆེའི་མེ་ལོང་ངམ༔ ཡང་ན་ཤེལ་སྒོ་རྨ་མེད་དོ༔ ལི་ཡི་མེ་ལོང་སོགས་ཡུལ་གྱི་གཟུགས་མཐོང་བ་ཞིག་དང་༔ གཞོང་པ་ཟངས་ཀྱི་ཀ་ཏོ་ར་ཀླུ་བརྒྱད་ཀྱི་དཀྱིལ་འཁོར་ཤོང་བ༔ སྐུ་གསུང་ཐུགས་ཀྱི་རྟེན་ཁྱད་འཕགས་ཀླུ་སྨན་སྣ་ཚོགས༔
ཛཱ་ཏི་ལི་ཤི་གུར་གུམ་གི་ཝཾ་ཙནྡན་དཀར་དམར༔ ཅུ་གང་ཀ་ཀོ་ལ་ཨ་ག་རུ་རྒྱ་མཚལ་སྙིང་ཞོ་ཤ་མཁལ་མ་ཞོ་ཤ་མཆིན་པ་ཞོ་ཤ༔ དབང་ལག་འབྲས་བུ་གསུམ་རྒྱ་མཚོའི་ལྦུ་བ༔ ཅོང་ཞི་སོགས་སྨན་བཟང་པོའི་རིགས་ཕོན་གང་ཆེ་བཅས༔ ཞིབ་བཏགས་ཕྱེ་མ་ནོར་བུའི་རིགས་ཕྱེ་ལྔ་རིན་པོ་ཆེ་སྣ་ཚོགས༔ རྩི་བཅུད་ལྔ་སོགས་བུམ་རྫས་སྤྱི་འགྲོ༔ བདུད་རྩི་བུམ་པ་སྒྲུབ་པའི་ཕྱེ་མ་སོགས་དྲི་བཟང་བུམ་པའི་རྫས༔ གཏེར་བུམ་བསྒྲུབ་ན་སྲོག་ཤིང་ཙམ་གྱིས་ཚང་༔ རིན་ཆེན་སྣ་ལྔ་སོགས་ཡུལ་ལྷའི་བླ་རྟེན་གཞན་ཡང་ཁྲུས་དར་བཀྲ་ཤིས་རྟགས་བརྒྱད་ཆ་ཚང་༔ རིག་ལྡན་མ་བཅུ་དྲུག་གིས་རྒྱ་བོད་རྣམས་ནས་བླངས་པའི་ཆུ་སྣ་ས་རྡོ་ཤིང་སྣ་སོགས་སོ་སོར་བརྒྱ་ཚར་རེ་ཚང་བ༔
ཁྱད་པར་གངས་རི་གཏན་དུ་སྡོད་པའི་ས་དང་མཚོ་མོ་གཏན་དུ་འཁྱིལ་བའི་ཆུ༔ ཆུ་མིག་བཀྲ་ཤིས་ཁ་ཤར་དུ་གྱུ་བ་གང་མང་གི་ཆུ་སྣ༔ དལ་ལྡན་གཙང་པོ་ཡར་འཁྱིལ་གྱི་ཆུ་རྡོ༔ ས་རྡོ་རིགས་ཀྱང་རྒྱལ་རིགས༔ གངས་རི་རྩེ་མ་ཉམས་པ་རྗེ་རིགས༔ བྲག་རི་རྩེ་རྒྱལ༔ བྲམ་ཟེ་བྲག་དཀར་བྱ་རྒོད་འཚོགས་འདྲ༔ མེ་ཏོག་སྐྱེས་པའི་སྤང་ལྗོངས༔ དམངས་རིགས་བཙུན་མོ་འདྲ་བ༔ ནོར་བུའམ་བུ་སྤང་༔
རྫ་སྤང་མཚན་མ་འདྲ་བ༔ གདོལ་པ་བྲག་ནག་རི་སྲིན་པོ་ཁྲོས་འདྲ་མདའ་མདུང་རལ་གྲི་གཤིབས་འདྲ་སོགས༔ དེ་དག་མཐོ་བའི་རླུང་མཐོ་རྩེ་ནས་ལེན་ཐུབ་ན་རབ༔ ཁྱད་པར་རྗེ་རིགས་བྲམ་ཟེ་སོགས་གསུམ་གྱི་ས༔ དམའ་ས་ནས་མི་བླང་ཆུ་རྣམས་ཀྱང་དེ་དང་མཚུངས་པ་ལེགས༔ ཤིང་ཀྱང་མར་ཤིང་མང་ལ་འབྲས་བུ་ཅན་གང་འགྲུབ་མྱ་ངན་མེད་པ་གཅེས༔ རི་དྭགས་སྣ་ཚོགས་པའི་རྭ་ཅོ་དབྱངས་གསལ་དང་སྔགས་རྒོད་ཡི་གེས་བརྒྱན་པ༔ གཡག་ལུག་སྣ་ཚོགས་ཀྱི་རྭ་ཅོ་ལ་རྟེན་འབྲེལ་སྙིང་པོས་བརྒྱན་པ༔ ལྷོ་བྱང་གི་རི་ཆེན༔ མགུར་ལྷ་དང་བརྟན་མ་གནས་པ་དགུའི་རྩེ་ནས་བླངས་པའི་རྡོ་སྣ་ལ་རབ་གནས་ཀྱི་ཡི་གེས་བརྒྱན་པ༔
གཞན་ཡང་རི་བསྟོད་ཆ་ལག་ལྷ་མཁར་དང་རྙིང་གཏེར་དུ་བུམ་པ་ལྔ༔ རྔ་ཐུག་དཀར་ནག་དམར་གསུམ་རྒྱལ་མཚན་ལྔ་ལྡན༔ འཛམ་གླིང་དགེ་བའི་དར་ལྕོག་ལྔ་ལྡན༔ མདའ་དར་བཞི་ལྡན༔ མེ་ལོང་གསུམ༔ ཡུལ་ལྷ་དང་མཐུན་པའི་ཕྱག་མཚན་བ་དན༔ རླུང་རྟ་ལྔ་ལྡན་ལྷ་མཁར་རེ་རེ་ལ་བརྒྱ་ལས་མི་ཉུང་བ༔ གོ་ཁྲབ་དང་དཔྱད་ཁའི་རིགས་གང་སྲིད༔ ཡུལ་ལྷ་དང་མཐུན་པའི་རྐང་འགྲོ་འདབ་ཆགས་སྡེར་ཆགས༔ མཚོན་ཁ་ཞི་བའི་ཕྱིར་རྒྱ་ཁབ་གང་མང་༔
མཚོ་འབུལ་གསེར་གཡུ་སོགས་རིན་པོ་ཆེའི་རིགས་ཅི་མང་༔ འབྲུ་སྣ་ཚོགས་ཤིང་འབྲས་སྣ་ཚོགས༔ རྒྱན་བསྟོད་ཀྱི་མདའ་དར་གང་མང་༔ ཚེ་རིང་གཏོར་མ༔ སྐུ་ལྷ་མོ་འོད་ཟེར་ཅན་གྱི་ཅ་ལག་ཟུར་དུ་གསལ༔ གསེར་གྱི་རྒྱལ་མཚན་ནང་དུ་གུ་རུ་ཕྱག་རྒྱ་བཞི་སྒྲུབ༔ བར་ཆད་ལམ་སེལ་གྱི་ཙཀླི༔ སྒོ་མའི་ལྡེ་མིག་བཞི༔ སྡེ་བརྒྱད་མངའ་གསོལ་གྱི་ཅ་ལག༔
ས་མ་ཡ༔
དེ་ཡང་རི་བསྟོད་ཀྱི་ཆ་ལག་རྫས་སོགས་ཚང་མ་གྲུབ་རྗེས༔ ཡར་གཞིར་ལྷ་གཞུང་ལྟར་གཏོར་མཆོད་ཚང་མ་བཀྲམ༔ མདུན་བསྐྱེད་སྟེགས་བུ་མདའ་གང་ངམ་འདོམ་གང་ཞིག་བྱས་ལ༔ ས་གཞི་དག་གཙང་ནི༔ རིག་མ་རྣམས་ཀྱིས་རིགས་ལྔ་མདའ་དར་བུམ་པ་འབྲུ་སྣ་སྤོས་སྤྲིན་ཐོགས་ལ༔ གར་སྟབས་དབྱངས་ལེན་བརྡ་འགྲོས་ཀྱི་ངང་ནས་དཀྱིལ་འཁོར་ལ་བསྐོར་བ་བྱ་བ་ནི༔ ཧཱུྃ༔ ས་ཡི་ལྷ་མོ་དབྱངས་ཅན་རྡོ་རྗེའི་གདངས༔ དྲི་ཟ་འབུམ་གྱིས་བསྒྲུན་དུ་མེད་པའི་གསུང་༔ རྣམ་དག་ཟླ་བའི་བདུད་རྩི་བསིལ་བའི་ཆར༔
དག་གཙང་རྩལ་བའི་ཞིང་རྡུལ་འཇམ་པོར་གྱིས༔ ཨོྃ་བཛྲ་ཨ་མྲྀ་ཏ་ནཱ་ག་ཙཀྵ་སརྦ་ག་ག་ཧོཿ དེ་ནས་དྲི་བཟང་གི་ཆུར༔ ཧཱུྃ༔ ཟག་མེད་བདེ་ཆེན་འཁྱིལ་བའི་བུམ་བཟང་མ༔ མགྲིན་སྔོན་ལྟ་བུར་ལྡུ་བའི་སྤྱི་བླུགས་རྣམས༔ དྲི་བཟང་ཆག་ཆག་གདབ་པ་ལག་མཐིལ་ལྟར༔ བཻཌཱུར་མདངས་ལྡན་འཇམ་པོར་གནས་གྱུར་པའི༔ ཨོྃ་གནྡྷེ་ཧུ་པེ་བྷྲཱུྃ་བ་སྭཱ་ན་ལ་སཏྭཾ༔ མེ་ཏོག་འཐོར་ཞིང་༔
ཧཱུྃ༔ ཀླུ་ཡི་དབང་མོ་ཡིད་འོང་མཛེས་འཕྲོ་མ༔ ཡིད་ལ་རྣམ་པར་འཇོམས་པའི་དབང་མོ་ཆེ༔ དྲི་བསུང་ཆགས་པ་ཧ་ལོའི་སྐྱེད་ཚལ་དུ༔ རྣམ་པར་བསྐུལ་ཕྱིར་རབ་ཏུ་སྤྲོ་བར་བགྱི༔ ཨོྃ་བཛྲ་པུཥྤེ་ཀུ་མུ་ཏ་པྲ་ཏཱིཙྪ་ཡེ་སྭཱ་ཧཱ༔ བཀྲ་ཤིས་པའི་གནས་བསྐུར་བ་ནི༔ ཧཱུྃ༔ བཀྲ་ཤིས་ལྷ་མོ་གང་ཞིག་ནམ་མཁའི་ཁྱོན༔ ཡོངས་སུ་གང་བའི་བརྡ་གར་རོལ་རྩེད་ཀྱིས༔
ས་གཞི་འདི་ཉིད་བྱིན་གྱིས་བརླབ་པའི་ཕྱིར༔ ཌཱཀྐི་རྒྱ་མཚོའི་བཀྲ་ཤིས་དེང་འདིར་སྩོལ༔ ཨོྃ་སྭ་ར་སྭཱ་ཏི་ལཱ་སྱེ་མཱ་ལྱེ་གཱིརྟི་མངྒ་ལ་ཀུ་ཊ་སྭཱ་ཧཱ༔ ཞེས་རིག་མ་རྣམས་ཀྱིས་བཀྲ་ཤིས་པའི་ས་གཞིར་སྤེལ༔ དེ་ནས་ཐིག་གདབ་པ་ནི༔ རྡོ་རྗེ་སློབ་དཔོན་ནུབ་ཏུ་འཁོད༔ རིག་མ་རྣམས་ཤར་དུ་གནས༔ ཐོག་མར་ཐིག་སྣ་མཁའ་ལ་གཏད༔ ཧཱུྃ༔ ཀུན་གཞི་སྐྱེ་མེད་ནམ་མཁའི་ཀློང་༔
དབྱིངས་ཕྱུག་བཟང་མོའི་མཁའ་ལམ་དུ༔ ལོངས་སྐུ་མ་འགགས་རང་རྩལ་ཕྱིར༔ རང་བྱུང་ཡེ་ཤེས་ཐིག་གདབ་བོ༔ ཨོྃ་ཨེ་ཧཾ་ག་ག་ན་ཡེ་སྭ་བྷཱ་ཝ་ཨཏྨ་ཀོ྅་ཧཾ༔ དེ་ནས་རིག་མ་རྣམས་ལ༔ ཐིག་སྣ་གཏད་དེ༔ ཧཱུྃ༔ བདེ་ཆེན་དཔའ་བོ་དགྱེས་པའི་ཡུམ༔ ཤེས་རབ་གསང་བའི་མཁའ་ལམ་དུ༔ ཟུང་འཇུག་རྡོ་རྗེའི་ཐིག་བཏབ་པས༔
རྟེན་འབྲེལ་སྣ་ཚོགས་ས་བོན་སྤྲོ༔ ཨོྃ་བཛྲ་རཱ་ག་པདྨ་སུ་ཁ་པྲ་མོ་ཏི་ཧོཿ ཞེས་པས་ཡབ་ཀྱི་ཀུན་ཏུ་བཟང་པོ་ཡུམ་གྱི་མཁའ་ལ་སྦྲེངས་པར་བསྒོམ༔ དེ་ནས་དཀྱིལ་འཁོར་གྱི་ས་གཞི་ལ་གདབ་པ་ནི༔ ཧཱུྃ༔ དབང་ཆེན་པདྨའི་ས་གཞི་ལ༔ རི་རབ་རྡོ་རྗེའི་ཐིག་བཏབ་པས༔ བཀྲ་ཤིས་གླིང་མཆོག་རོལ་མཚོ་རྒྱས༔ ཉི་ཟླ་གཟའ་སྐར་འོད་འབར་གྱུར༔ ཨོྃ་བྷྲཱུྃ་མི་རཱ་ཛ་སཱུརྻ་ཙནྡྲ་ན་རཏྣ་ཛྭ་ལ་ཡེ་སྭཱ་ཧཱ༔
ཞེས་ཐིག་ཆེན་བཅུ་དྲུག་གིས་ས་གཞི་བྱིན་བརླབས་ཀྱིས་ས་ཕྱོགས་བཀྲ་ཤིས་པར་འགྱུར་རོ༔ དེའི་སྟེང་དུ་རྡུལ་ཚོན་བཀོད་པའམ་རས་བྲིས་འབྲུ་ཚོམ་གང་རུང་ལ༔ དབུས་སུ་པདྨ་འདབ་བཞི་བྱ༔ དེའི་ཕྱི་རོལ་པད་འདབ་ལྔ༔ དེའི་ཕྱི་རོལ་བཅུ་གཉིས༔ དེའི་ཕྱི་རོལ་པདྨའི་ཕྲེང་བ༔ དེའི་ཕྱི་རོལ་བུམ་པ་བཅུ་གཉིས་ཀྱི་ཕྲེང་བ༔ དེའི་ཕྱི་རོལ་པ་ཏྲ་ནོར་འཛིན་ཉེར་བརྒྱད༔ དེ་རྣམས་འབྱུང་བ་གང་ཡིན་གཟུགས་བཀོད༔ དེའི་ཕྱི་རོལ་ནོར་བུའི་ཕྲེང་བ༔
དེའི་ཕྱོགས་བཞིར་བུམ་པ་བཞི༔ དེ་རྣམས་མཛེས་པའི་མཚོན་གྱིས་སྤྲས༔ དབུས་སུ་བུམ་པ་ཆེ་བ་ཞིག་དྲི་བཟང་བཅུད་གཏམས་པ་བཞག༔ མཁའ་འགྲོ་སྡེ་ལྔའི་ཙཀླི་འཛུུགས༔ པད་འདབ་བཞི་ལ་བུམ་པ་ཆུང་བ་ཞིག་བཞག༔ དེའི་ཕྱི་རོལ་བརྟན་མ་ལྔའི་གཏོར་མ་ཙཀླི་འཛུགས༔ དེའི་ཕྱི་རོལ་བོད་ཁམས་སྐྱོང་མ་བཅུ་གཉིས་ཀྱི་གཏོར་མ་ཡང་དེ་ལྟར་རང་རང་གི་ཙཀླི་འཛུགས༔ འབྱུང་བ་རྣམས་ཀྱང་སོ་སོར་དེ་བཞིན་བྱ༔ གཞན་ཡང་མཆོད་ཚོགས་ཡོ་བྱད་ཕུན་སུམ་ཚོགས་པ་བཤམ༔ ས་མ་ཡ༔
དེ་ནས་སྐྱབས་སེམས་སྔོན་དུ་སོང་ནས་དཀར་གཏོར་སྤྱི་འགྲོ་བཤམ༔ བགེགས་གཏོར་ནི༔ ཧཱུྃ༔ ཕྱོགས་བཅུ་སྟེང་འོག་བར་མཚམས་ཁོར་ཡུག་ཏུ༔ རབ་འཇིགས་ཕོ་ཉའི་ཚོགས་ཀྱིས་ཡོངས་སུ་ཁེངས༔ དེང་འདིར་དཀྱིལ་འཁོར་སྒྲུབ་ལ་མི་དབང་བའི༔ གནོད་བྱེད་གདོན་བགེགས་དཔུང་ཚོགས་གང་ཡིན་པ༔ གཏོར་མ་ལེན་ཕྱིར་མྱུར་དུ་གནས་འདིར་མཆིས༔ ཨོྃ་བཛྲ་ཊཱཀྐི་རཱ་ཛ་ཧཱུྃ་ཛཿ དེ་ནས་བགེགས་བསྐྲད་པ་ནི༔
ཧཱུྃ༔ ང་ནི་དབང་དྲག་དཔལ་ཆེན་ཧེ་རུ་ཀཿ སྐུ་ལས་སྤྲུལ་པའི་ཁྲོ་ཚོགས་སྤྲིན་ལྟར་གཏིབས༔ གསུང་ལས་སྤྲུལ་པའི་དྲག་སྔགས་འབྲུག་ལྟར་ལྡིར༔ ཐུགས་ལས་སྤྲུལ་པའི་ཕོ་ཉ་གློག་ལྟར་འཁྱུགས༔ ལས་བྱེད་རྡོ་རྗེའི་མཚོན་ཆ་ཐོག་ལྟར་འབེབས༔ དམ་སྲི་གླགས་ལྟའི་གཟུགས་ཕུང་རྡུལ་དུ་བསྙིལ༔ མེ་དཔུང་སེར་བ་དྲག་པོས་བསྲེགས་བཅོམ་ནས༔ བསྐལ་པའི་རླུང་དམར་དྲག་པོ་དེས་གཏོར་ཅིག༔ ཨོྃ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ
ཨ་ཧཱུྃ་བཛྲ་ཧཱུྃ་རཀྵ་ཧཱུྃ་ཡཀྵ་ཧཱུྃ༔ ཨ་ཡ་མ་དུ་རུ་ཙ་ཤ་ན་མཱ་ར་བྱད་མ་གནོད་བྱེད་ཐམས་ཅད་བྷྱོ་བྷྱོ་ཟློག་ཟློག༔ ཅེས་ཐུན་ཀྱིས་བརྡེག་ཅིང་རྒྱལ་ཐོ་བརྒལ་བའི་ཕར་མཐར་བསྐྲད༔ དེ་ནས་ཕྱོགས་བཞི་གདོང་ཅན་བཞི་ཡི་རྒྱལ་ཐོ་ཞིག་སྒོ་བྱང་ཚིག་དང་སྦྲགས་ནས་འདོགས༔ གཏོར་མ་གསེར་སྐྱེམས་དང་བཅས་ནས༔ ཧཱུྃ༔ ཤར་ཕྱོགས་སྒོ་མ་སེང་གདོང་མ༔ དཀར་གཏོར་གསེར་སྐྱེམས་འདི་འབུལ་གྱིས༔ བཞེས་ནས་ཤར་སྒོའི་བར་ཆད་སྲུངས༔ དམ་སྲི་འགྱུ་བའི་མཚམས་ཆོད་ཅིག༔
ཨོྃ་བཛྲ་རཏྣ་རཀྵ་རཀྵ༔ ལྷོ་རུ༔ ཧཱུྃ༔ ལྷོ་ཕྱོགས་སྒོ་མ་ཕག་གདོང་མ༔ དཀར་གཏོར་གསེར་སྐྱེམས་འདི་འབུལ་གྱིས༔ བཞེས་ནས་ལྷོ་སྒོའི་བར་ཆད་སྲུངས༔ དམ་སྲི་འགྱུ་བའི་མཚམས་ཆོད་ཅིག༔ ཨོྃ་བཛྲ་རཏྣ་རཀྵ་རཀྵ༔ ནུབ་ཏུ༔ ཧཱུྃ༔
ནུབ་ཕྱོགས་སྒོ་མ་སྟག་གདོང་མ༔ དཀར་གཏོར་གསེར་སྐྱེམས་འདི་འབུལ་གྱིས༔ བཞེས་ནས་ནུབ་སྒོའི་བར་ཆད་སྲུངས༔ དམ་སྲི་འགྱུ་བའི་མཚམས་ཆོད་ཅིག༔ ཨོྃ་པདྨ་རཀྵ་རཀྵ༔ བྱང་དུ༔ ཧཱུྃ༔ བྱང་ཕྱོགས་སྒོ་མ་དོམ་གདོང་མ༔ དཀར་གཏོར་གསེར་སྐྱེམས་འདི་འབུལ་གྱིས༔ བཞེས་ནས་བྱང་སྒོའི་བར་ཆད་སྲུངས༔
དམ་སྲི་འགྱུ་བའི་མཚམས་ཆོད་ཅིག༔ ཨོྃ་ཀརྨ་རཀྵ་རཀྵ༔ ཞེས་རྒྱལ་ཐོའི་ཕྲིན་ལས་བཅོལ༔ དེ་ནས་སྲུང་འཁོར་བསྒོམ་པ་ནི༔ ཧཱུྃ༔ སྐུ་ལས་སྤྲུལ་པའི་ཁྲོ་བོས་ནམ་མཁའ་གང་༔ གསུང་ལས་སྤྲུལ་པའི་ཁྲོ་མོས་ས་གཞི་གང་༔ ཐུགས་ལས་སྤྲུལ་པའི་སྲས་མཆོག་བར་སྣང་གང་༔ གཉིས་མེད་སྤྲུལ་པས་ཁོར་ཡུག་ཁྱོན་ཡང་ཁེངས༔ ཕྱི་ནང་བར་མེད་ཡེ་ཤེས་མེ་དཔུང་འཁྲིགས༔
གླགས་ལྟ་བདུད་རིགས་གང་ཡིན་མཚམས་ཆོད་ཅིག༔ ཨོྃ་བཛྲ་ཀཱི་ལི་ཀཱི་ལ་ཡ་བིཥཚ་ཥ་ཨཱ་ཡུ་དྷ་སརྦ་བྷནྡྷ་རཀྵ་རཀྵ༔ ཞེས་མཚམས་ཕུར་བཅུ་གདབ༔ དེ་ནས་དཀྱིལ་འཁོར་གྱི་རིགས་རྣམས་ཀྱང་མཆོད་གཡོགས་པ་མ་གཏོགས་མཚམས་བཅད་ནས་སྲུང་འཁོར་དུ་མི་བཏང་༔ གནས་ཡུལ་ལ་བསྲུང་མཚམས་སུ་གྱིས་པའི་དོན་ནོ༔ དེ་ནས་བུམ་པ་འཛིན་རིག་མར་ཁྲུས་གཙང་གུ་གུལ་བདུག་དྲི་བཟང་བླུག༔ སྔོན་དུ་བླ་མ་ཡི་དམ་གྱི་ལས་བྱང་ཚར་གཅིག་བཏང་༔ མདུན་བསྐྱེད་ཀྱི་མཆོད་པ་བསང་སྦྱངས་བྱ༔ ཧཱུྃ༔ ཕྱི་མཆོད་བཅུ་དྲུག་ནང་མཆོད་རྣམ་པ་ལྔ༔
གསང་མཆོད་སྦྱོར་སྒྲོལ་བླ་མེད་བདེ་བའི་རྒྱུ༔ ཟག་མེད་ཡེ་ཤེས་ཆེན་པོར་དགྱེས་པ་བསྐྱེད༔ ཨོྃ་བཛྲ་པུཥྤེ? སོགས་ ཤབྡ་ཨཱཿཧཱུྃ༔ ཨོྃ་བཛྲ་རཱུ་པ་ ནས ་སྤརྴེ་ཨཱཿཧཱུྃ༔ ཨོྃ་བཛྲ་ཨ་མྲྀ་རཀྟ་བྷ་ལིངྟ་ཨཱཿཧཱུྃ༔ མ་ཧཱ་མཱཾ་ས་ཙིཏྟ་གོ་རོ་ཙ་བྷ་སུ་ཏ་ཨཱཿཧཱུྃ༔ དེ་ནས་བརྟན་མ་སྐྱོང་བ་ནི༔ ཨོྃ་སྭ་བྷཱ་ཝ? སྟོང་པ? སྟོང་པའི་ངང་ལས་བྷྲཱུྃ་ལས་དབང་ཆེན་ས་གཞི་རིམ་པར་བརྩེགས་པའི་སྟེང་དུ༔ བུམ་པ་ཡེ་ཤེས་གཞལ་ཡས་ཁང་༔ གྲུ་བཞི་སྒོ་བཞི་རྒྱན་བཀོད་ཕྱི་ནང་ཕུན་སུམ་ཚོགས་པའི་དབུས་སུ་པདྨ་འདབ་བཞིའི་ཉི་ཟླའི་ལྟེ་བར་མཱུྃ༔
ཤར་དུ་ལཱྃ༔ ལྷོ་རུ་མཱྃ༔ ནུབ་ཏུ་པཱྃ༔ བྱང་དུ་ཏཱྃ༔ ས་བོན་དེ་དག་ཡོངས་སུ་གྱུར་པ་ལས༔ དབུས་སུ་ཡུམ་ཆེན་དབྱིངས་ཕྱུག་མཚོ་རྒྱལ་སྐུ་མདོག་མཐིང་ཀ་ཞལ་གཅིག་ཕྱག་གཉིས་ལ་ཞི་འཛུམ་མཛེས་པའི་འོད་ཟེར་འཕྲོས་པས་སྐུ་ལ་ཟ་འོག་སྣ་ལྔའི་ན་བཟའ་གསོལ་ཞིང་རིན་པོ་ཆེའི་པྲོག་ཞུ་དང་རྒྱན་ཕྲེང་གདུབ་བུ་འཁྲོལ་བ་མུ་ཏིག་དྲྭ་བའི་རྣམ་པར་སྤྲས་ཤིང་མེ་ལོང་དར་ཚོན་སྣ་ཚོགས་ཀྱི་ཅོད་པན་འཕུར་བ༔ ཕྱག་གཡས་ཨིནྡྲ་ནཱི་ལའི་བུམ་པ་ཡེ་ཤེས་ལྔ་ཡི་བདུད་རྩི་དང་ལྷ་ཀླུ་མི་ཡི་རིག་འཛིན་རྣམས་ཀྱི་འཆི་མེད་ཚེ་བཅུད་ཀྱིས་གཏམས་པ་ཉོན་མོངས་བརྒྱད་ཁྲི་བཞི་སྟོང་བག་ཆགས་སྐད་ཅིག་ལ་དག་པར་བགྱིད་པ༔ གཡོན་སྣང་སྲིད་དཀར་དམར་སྦྱོར་བའི་དྲི་མེད་འོད་འབར་འབུམ་འབུམ་དུ་འཁྱིལ་ཞིང་པྲ་ལྟར་གསལ་བའི་མེ་ལོང་རིན་པོ་ཆེའི་ཚོམ་བུའི་དྲྭ་བས་བསྐོར་བ་བསྣམས་པས་སྣང་སྲིད་སྒྲིབ་མེད་དུ་སྟོན་པའི་འོད་ཀྱིས་ཕུང་ཁམས་འབྱུང་བ་འཁྲུགས་པའི་དྲི་མ་རབ་ཏུ་བསལ་བར་མཛད་མ༔ ཞབས་གཉིས་གཤིབས་ཏེ་བཞེངས་པའི་སྟབས་ཀྱིས་བཞུགས་པ༔ ཕྱོགས་བཞིའི་པད་འདབ་ལ་སྤྱན་མ་དཀར་མོ༔
མཱ་མ་ཀཱི་སེར་མོ༔ གོས་དཀར་དམར་མོ༔ དམ་ཚིག་སྒྲོལ་མ་ལྗང་མོ༔ དེ་དག་ཐམས་ཅད་ཀྱང་ལྷ་མོའི་ཆ་ལུགས་འཆང་བ༔ གཡས་ཐམས་ཅད་དངུལ་གསེར་བྱི་རུ་གཡུ་ཡི་བུམ་པ་བསྣམས་ཤིང་༔ གཡོན་ཐམས་ཅད་རིན་པོ་ཆེའི་སྣང་གསལ་གྱི་མེ་ལོང་ཐོགས་པ༔ རིགས་བདག་ཀུན་བཟང་རྡོར་སེམས་རིན་འབྱུང་སྣང་མཐའ་དོན་ཡོད་གྲུབ་པས་བརྒྱན་ཞིང་༔ སྐུ་ཡི་ཆ་ལས་ཡེ་ཤེས་ལྔ་ཡི་འོད་ཟེར་འཕྲོས་པས་ཡེ་ཤེས་མཁའ་འགྲོ་རྒྱ་མཚོ་འཁོར་བཅས་ཏིལ་གྱི་གང་བུ་ཁ་ཕྱེ་བ་ལྟར་ནམ་མཁའ་ས་གཞི་བར་སྣང་ཐམས་ཅད་ཁྱབ་པར་བྱོན་ཏེ་དམ་ཚིག་པ་དང་ཡེ་ཤེས་པ་དབྱེར་མེད་མི་ཕྱེད་པར་བསྒོམ༔ ཨོཾ་བཛྲ་ས་མཱ་ཡ་ཛ་ཛཿ སྤྱན་འདྲེན་པ་ནི༔
ཧཱུྃ༔ མཁའ་སྤྱོད་ཀློང་ནས་སྐུར་བཞེངས་པ༔ དབྱིངས་ཕྱུག་མཁའ་འགྲོ་གཤེགས་སུ་གསོལ༔ མེ་ལོང་ཀློང་ནས་སྐུར་བཞེངས་པ༔ སངས་རྒྱས་སྤྱན་མ་གཤེགས་སུ་གསོལ༔ མཉམ་ཉིད་ཀློང་ནས་སྐུར་བཞེངས་པ༔ ཡུམ་ཆེན་མཱ་ཀཱི་གཤེགས་སུ་གསོལ༔ སོར་རྟོག་ཀློང་ནས་སྐུར་བཞེངས་པ༔ གོས་དཀར་ལྷ་མོ་གཤེགས་སུ་གསོལ༔ བྱ་གྲུབ་ཀློང་ནས་སྐུར་བཞེངས་པ༔
དམ་ཚིག་སྒྲོལ་མ་གཤེགས་སུ་གསོལ༔ ཉི་ཤུ་རྩ་བཞིའི་གནས་མཆོག་ནས༔ ཌཱཀྐི་རྒྱ་མཚོ་གཤེགས་སུ་གསོལ༔ ཨོྃ་བཛྲ་མཱུྃ་ལཱྃ་མཱྃ་པཱྃ་ཏཱྃ་ཛ་ཛཿཧཱུྃ་བཾ་ཧོཿ ཨོྃ་ཧཱུྃ་ཏྲཱྃ་ཧྲཱི་ཨཱཿ བཛྲ་རཏྣ་པདྨ་ཀརྨ་ཨཱ་ལི་ཀཱ་ལི་ཡེ་སྭཱ་ཧཱ༔ ཞེས་གསོལ་བ་བཏབ་པས་དབང་བསྐུར་སྐུ་གང་དྲི་མ་དག༔ ཆུའི་ལྷག་མ་ཡར་ལུད་པ་ལས་རིགས་ལྔས་དབུ་བརྒྱན་པར་གྱུར༔ བཞུགས་གསོལ་ཕྱག་འཚལ་བྱ་བ་ནི༔ ཧཱུྃ༔
ཡེ་ཤེས་ཕོ་བྲང་ཉམས་རེ་དགའ༔ པདྨ་དྲི་མེད་མདངས་དང་ལྡན༔ ཉི་ཟླ་སྤེལ་མ་འོད་རེ་གསལ༔ ཐབས་ཤེས་སྤེལ་བའི་ཁྲི་འཕང་དུ༔ ཌཱཀྐི་རྒྱ་མཚོ་དགྱེས་པར་བཞུགས༔ གུས་པའི་ཡིད་ཀྱིས་ལྷ་ཕྱག་འཚལ༔ དམ་ཚིག་གདུང་བས་རབ་ཏུ་འདུད༔ ཨོྃ་ས་མ་ཡ་ཏིཥྛ་ལྷན༔ ན་མོ་པཱུ་རུ་ཤ་ཡ་ཧོཿ མཆོད་པ་ནི༔
ཧཱུྃ༔ དྲི་མེད་དབང་གི་མེ་ཏོག་དམར༔ ཀུན་ཁྱབ་ངད་གཡོ་བདུག་པའི་སྤོས༔ སྣང་གསལ་མདངས་ལྡན་སྒྲོན་མེ་སྦར༔ སྨན་མཆོད་སྦྱར་བའི་དྲི་ཆབ་གཏམས༔ རོ་བརྒྱའི་བཅུད་ལྡན་ཞལ་ཟས་བཀྲམ༔ སྙན་པའི་དབྱངས་དང་རོལ་མོ་བརྗིད༔ བདུད་རྩི་པཉྩ་ཨ་མྲྀ་ཏ༔ རཀྟ་བཅུད་བཟང་བྷ་ལིང་སྤུངས༔ སྦྱོར་སྒྲོལ་དབང་པོ་ཁོ་ན་ཉིད༔
བླ་མེད་མཆོག་གི་མཆོད་པ་འདི༔ མ་སྲིང་ཡུམ་ཆེན་ཚོགས་ལ་འབུལ༔ མཁའ་འགྲོ་རྒྱ་མཚོའི་ཐུགས་དམ་བསྐང་༔ དམ་ཚིག་ཉམས་པ་བཤགས་སུ་གསོལ༔ ཨོྃ་ཨཱཿཧཱུྃ་བཛྲ་པུཥྤེ? སོགས་ རཱུ་པ་ཤབྡ? ཨོྃ་པཉྩ་རཀྟ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་པཱུ་ཛ་ཨཱཿཧཱུྃ༔ དེ་ནས་བསྟོད་པ་ནི༔ ཧཱུྃ༔ རང་བཞིན་ཀ་དག་ངོ་བོ་ཉིད༔ ནམ་མཁའི་མདངས་ལྡན་དབྱིངས་ཕྱུག་མ༔ བདེ་ཆེན་དཔའ་མོ་མཚོ་རྒྱལ་ལྕམ༔
སྐུ་གསུམ་རྡོ་རྗེ་རིགས་ཀྱི་བདག༔ རྒྱལ་ཀུན་ཡུམ་གྱུར་མ་ལ་བསྟོད༔ ཧཱུྃ༔ དོན་དམ་ཆོས་དབྱིངས་མ་གཡོས་ཀྱང་༔ འབྱུང་བཞི་སྦྱང་ཕྱིར་ཐབས་ཀྱི་སྐུ༔ ཡེ་ཤེས་ལྷ་མོ་འོད་རབ་གསལ༔ ལྷ་མོ་བཞི་ལ་ཕྱག་འཚལ་བསྟོད༔ དེ་ནས་སྒྲུབ་པའི་རྩ་སྔགས་དྲི་མེད་འོད་ཕྲེང་ནི༔ ཨོྃ་ཧཱུྃ་ཏྲཱྃ་ཧྲཱི་ཨཱཿ མཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཀུཎྜ་ལི་ཧཱུྃ་ཕཊ྄ཿ
མཁའ་འགྲོ་སྡེ་ལྔའི་ཁྲུས་སྔགས་ནི༔ ཨོྃ་ཌཱཀྐི་ཧ་རི་ནི་ས་མུ་ཁཾ་ཨ་མྲྀ་ཏ་ཡེ་སྭཱ་ཧཱ༔ ཉམས་གྲིབ་ཞི་བའི་གཟུངས་སྔགས་ནི༔ ཨོྃ་བྷུར་ཁུར་མ་ཧཱ་པྲ་མ་ན་ཡ་བྷུརྩི་བྷུ་ཁི་བི་ན་མ་སི་ན་ར་ག་ག་ཤུདྡྷེ་ཡེ་སྭཱ་ཧཱ༔ ལས་སྔགས་ནི༔ ཨོྃ་ཌཱཀྐི་པཱ་ཤཾ་མ་མ་རཱ་ག་ཧེ་ཤ་ཛ་ཛཿ ཞེས་སྒྲུབ་སྔགས་ཐོ་རངས༔ ཁྲུས་སྔགས་ཉི་ཤར༔ གྲིབ་སེལ་ཉིན་ཕྱེད་ལས་སྔགས་ཕྱེད་ཡུལ་དུའོ༔ དེའི་དམིགས་པ་ནི༔
རང་ཉིད་པདྨ་ཐོད་ཕྲེང་དུ་གསལ་ཞིང་༔ མདུན་བསྐྱེད་བུམ་ལྷ་མཁའ་འགྲོ་སྡེ་ལྔ་སོ་སོའི་སྲོག་གི་ཐིག་ལེའི་མཐར་སྔགས་ཕྲེང་འཁོར་བ་གཅིག་ལས་གཉིས་མཆེད་ཀྱི་རྣམ་པ་གྲངས་མེད་ཀྱིས་ཕྱི་ནང་གི་ཁྱོན་ཐམས་ཅད་ཡིག་འབྲུའི་ས་བོན་སྐུ་གཟུགས་ཀྱིས་གང་བས༔ སྟེང་འོག་ཕྱོགས་བཅུའི་སངས་རྒྱས་བྱང་སེམས་ཡེ་ཤེས་འཇིག་རྟེན་གྱི་བདུད་རྩིའི་བཅུད་ཐམས་ཅད་འུབ་ཀྱིས་བསྡུས་ནས་བུམ་ལྷའི་མཁའ་འགྲོ་སྡེ་ལྔར་ཐིམ༔ མཁའ་འགྲོ་སྡེ་ལྔའི་མཁའ་ལམ་ལས་བྱང་སེམས་ཀྱི་བདུད་རྩི་ལྔ་བབས་པས་བུམ་པའི་བདུད་རྩི་ཡེ་ཤེས་ལྔ་ཡི་ངོ་བོར་བསྒོམ༔ ཡང་མཁའ་འགྲོ་སྡེ་ལྔ་གནས་གྱུར་ཏེ་བུམ་པའི་མཁའ་རུ་འཕགས་པ༔ སྔགས་བཟླས་པའི་ཚེ་ཟུང་འཇུག་སྦྱོར་བ་མཛད་པའི་མཁའ་ལམ་ལས་ཡེ་ཤེས་ཀྱི་བདུད་རྩི་ཁ་དོག་ལྔ་ལྡན་བབས་བུམ་པ་མེར་གྱིས་གང་༔ དེ་ལས་སྤྲོས་པའི་ལྷ་མོ་གྲངས་མེད་བདུད་རྩི་དང་མེ་ལོང་ཐོགས་པ་གཙོ་བོར་འཕྲོས༔ བརྟན་མ་རིགས་ལྔ་ཡུལ་སྐྱོང་བཅས་ལ་ཁྲུས་བསྩལ་བས་ཉམས་སྒྲིབ་ཐམས་ཅད་དག་སྟེ་གཟི་བརྗིད་ཆེས་ཆེར་འབར་བར་བསྐྱེད༔ སླར་འཕྲོས་སྣང་སྲིད་སྣོད་བཅུད་ཐམས་ཅད་ལ་ཡེ་ཤེས་ལྔ་ཡི་ཁྲུས་བསྩལ་བས༔ ཡ་ཀི་ཀུན་བཟང་ནས་མ་གི་རིགས་དྲུག་ཕྲ་མོ་ཡན་ཆད་ཐམས་ཅད་ཀྱི་ཉམས་སྒྲིབ་དག༔
ཁྱད་པར་སྣང་སྲིད་འབྱུང་བ་འཁྲུགས་པ་ཐམས་ཅད་ཀྱི་དུག་ཞི༔ འབྱུང་བ་རང་སར་དག་ཅིང་སོར་ཆུད༔ འབྱུང་ལྔས་བསྡུས་པ་ཐམས་ཅད་མདངས་དང་དཔེ་བྱད་ལེགས་པའི་ཡོན་ཏན་རྒྱས་ཤིང་རྣམ་མཁྱེན་གྱི་གོ་འཕང་ཐོབ་པར་བསམ༔ ཉི་མ་རྩེ་ཤར་དང་སྤྲད་པའི་ལྷ་ཁྲུས་ཚར་གཅིག་བཏང་བས་བུམ་པ་ཁ་གསབ༔ འཛབ་བསྟོད་མཆོད་པའི་སྐབས་སུ་སྔགས་འབུལ་ཙམ་མོ༔ སྤྲོ་ན༔ ཧཱུྃ༔ དུས་གསུམ་རྒྱལ་བ་བསྐྱེད་ཡུམ་མཁའ་འགྲོའི་ཚོགས༔ འཛབ་ཀྱི་ཕྲིན་ལས་བསྐུལ་ཕྱིར་མཆོད་པ་འབུལ༔ སྐུ་གསུང་ཐུགས་ཀྱི་དངོས་གྲུབ་བསྩལ་བའི་ཕྱིར༔
ཡེ་ཤེས་ལྷ་མོའི་ཚོགས་ལ་ཕྱག་འཚལ་བསྟོད༔ ཨོྃ་ཨཱཿཧཱུྃ༔ ཌཱཀྐི་ཧ་རི་ནི་ས་ཨི་དཾ་བྷ་ལིངྟ་ཁ་ཁ་ཁཱ་ཧི༔ ཞེས་པ་བདུན་ནམ་ལྔ་སོགས་པས་སྦྱངས༔ ས་མ་ཡ༔ དེ་ནས་མཁའ་འགྲོའི་ཕྲིན་ལས་གྲུབ་པའི་རྟགས༔ འཛམ་གླིང་ཉི་ཟླས་གང་བ་དང་༔ སྟོང་གསུམ་འོད་ཀྱིས་དྲྭ་བས་ཁེངས༔ ཆུ་འབྲུབ་མཚོ་ཆེན་འཁྱིལ་བ་དང་༔ མེ་ཏོག་ནགས་ཚལ་ཤིན་ཏུ་རྒྱས༔
དར་ཕྱར་དུང་འབུད་རྔ་ཆེན་བརྡུང་༔ རོལ་མོ་གླིང་བུ་པི་ཝཾ་སྒྲ༔ སྙན་པའི་དབྱངས་ཀྱིས་བསྐུལ་བ་དང་༔ ཁྲོམ་འདུས་བུད་མེད་རྒྱན་བཟང་འཚོགས༔ གར་འཆམ་བདེ་བའི་ཉམས་འགྱུར་བསྟན༔ ཤིང་འབྲས་འབྲུ་སྣ་དཔག་མེད་བྱིན༔ ཇ་ཆང་འདོད་རྒུའི་ལོངས་སྤྱོད་འདུ༔ རིན་ཆེན་དར་ཟབ་དུ་མ་སྤུངས༔ ཕྱུག་ནོར་ཞིང་ཁང་ཕུན་སུམ་ཚོགས༔ མ་ངེས་ཁྲོམ་ཆེན་གོ་མཚོན་ཅན༔
རྒྱན་བཟང་སྤྲས་པ་མང་པོ་ཡིས༔ ལྷ་གསོལ་བསང་མཆོད་དགའ་སྟོན་གྱིས༔ ཞིང་ཞིང་ཡུལ་གླིང་ཐམས་ཅད་དུ༔ མྱ་ངན་མེད་པའི་ལྟས་བྱུང་ནས༔ སྣང་སྲིད་འཁྲུགས་པ་ལོ་མང་ཞི༔ ལྷ་དང་སྲུང་མས་དྲག་ཏུ་སྐྱོང་༔ ཡུལ་གྲུ་བཀྲ་ཤིས་ནད་མུག་དཀོན༔ དམག་མཚོན་དུས་ཀྱི་བསྐལ་པ་ཞི༔ ཡུལ་ལྷ་ཉམས་གསོ་འཁྲུངས་པའི་རྟགས༔ དངོས་གྲུབ་འབྱུང་བ་ཐེ་ཚོམ་མེད༔
ལོ་རེ་བཞིན་དུ་ནན་བསྐྱར་གཙོ༔ འགྲུབ་སྦྱོར་དབྱར་རེ་ཀུན་རེ་སྦྱར༔ དབྱར་གྱི་དབྱར་སོལ་འཕེལ་བའི་མགོ༔ སྟོན་གྱི་ཤིང་འབྲས་སྨིན་པའི་དུས༔ དེ་ཚེ་རི་བསྟོད་ལྷ་མཁར་གསོལ༔ བཀྲ་ཤིས་དགེ་བའི་ཚེས་ལ་བརྩམ༔ ཨེ་མ་ཟབ་པའི་མཐར་ཐུག་ལས༔ རི་ཁྲུས་མཁའ་འགྲོའི་སྒྲུབ་པ་བཞག༔ ལས་འཕྲོ་ཅན་དང་འཕྲད་པར་ཤོག༔ ཐ་ཚིག་བཀའ་ཡི་སྲུང་མའི་རྒྱ༔
ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་སྔགས་འཆང་རྩ་གསུམ་གླིང་པ་ཆོས་ཀྱི་རྒྱ་མཚོས། ས་ཁྱི་ལོར་བསམ་ཡས་མཆིམས་ཕུའི་ཀེའུ་ཚང་ནས་གདན་དྲངས་ཤིང་ཆུ་གླང་ལོར་ཤོག་སེར་ལས་ཞལ་བཤུས་སོ།། །། ཝ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རི་ཁྲུས་བག་ཆགས་སྟོབས་འཇོམས་བཞུགས་སོ༔
བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རི་ཁྲུས་ཟབ་མོ་བཅུད་ཀྱི་ཡང་སྙིང་བསྟན༔ ས་མ་ཡ༔ སྒྲུབ་པའི་སྐབས་སུ་ཉི་མ་རྩེ་ཤར་དུས༔ གུ་རུའི་སྐུ་ཚབ་མཐོང་བ་དོན་ལྡན་སོགས༔ སྐུ་གསུང་ཐུགས་རྟེན་ཁྱད་པར་སྔོན་བཤམས་པར༔ མཆོད་སྤྲིན་བྱིན་རླབས་བཅུད་ཀྱིས་སྐུ་ཁྲུས་གསོལ༔ དེ་ནས་སྐྱབས་ཡུལ་དྲན་རྫོགས་ཀྱིས་གསལ༔ ན་མོཿ ཀ་དག་དབྱིངས་ལས་ལྷུན་གྲུབ་ཐུགས་རྗེའི་རྩལ༔
འཇའ་ཟེར་ཐིག་ལེའི་འོད་ཕུང་འཁྱིལ་བའི་ཀློང་༔ པདྨ་འབྱུང་གནས་བདེ་གཤེགས་འདུས་པའི་སྐུ༔ ཕྱོགས་བཅུའི་སངས་རྒྱས་བྱང་སེམས་འཕགས་པའི་ཚོགས༔ རིག་འཛིན་དཔའ་བོ་ཌཱཀྐི་སྤྲིན་ལྟར་འཁྲིགས༔ བདག་སོགས་འགྲོ་བའི་གཉེན་དུ་ལྷམ་མེར་གསལ༔ ན་མོ༔ དབྱིངས་རིག་ངོ་བོ་མ་བཅོས་ཐོད་ཕྲེང་རྩལ༔ རིག་འཛིན་བདེ་གཤེགས་འདུས་པའི་དཀྱིལ་འཁོར་ལ༔ ཕྱག་འཚལ་སྐྱབས་མཆིས་ཕྱི་ནང་གསང་མཆོད་འབུལ༔ བརྩེ་ཆེན་ཐུགས་རྗེའི་གཟི་བྱིན་དེང་འདིར་སྐྱེད༔
མཆོག་ཐུན་དངོས་གྲུབ་འབད་མེད་ཆར་ལྟར་ཕོབ༔ སྣོད་བཅུད་བག་སྒྲིབ་ཉེས་སྐྱོན་ཀུན་སྦྱངས་ཤིང་༔ སྣང་སྲིད་ཕྱག་རྒྱའི་དཀྱིལ་འཁོར་མངོན་དུ་སྩོལ༔ དེ་ནས་མེ་ལོང་གི་ངོས་སུ་བཀྲམ་པའི་དཀྱིལ་འཁོར་འཆར་བཅུག་ཅིང་རྟེན་ཁྲུས་འབུལ་བ་ནི༔ ཧཱུྃ༔ རིག་འཛིན་ཐོད་ཕྲེང་བདེ་གཤེགས་འདུས་པའི་སྐུ༔ སྣང་སྟོང་མཁའ་ལ་སྒྲིབ་པའི་གཡའ་བྲལ་བ༔ སེམས་ཅན་འདུལ་བྱའི་འཇིགས་བརྒྱད་སྦྱང་བའི་ཕྱིར༔ རྩེ་གཅིག་དད་དུང་མོས་པས་ཁྲུས་འབུལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔
ཧཱུྃ༔ རིག་འཛིན་ཐོད་ཕྲེང་བདེ་གཤེགས་འདུས་པའི་གསུང་༔ གྲགས་སྟོང་རྡོ་རྗེའི་རང་མདངས་འགགས་མེད་ཀྱང་༔ སེམས་ཅན་འབྱུང་འཇུག་ལས་རླུང་སྒྲིབ་སྦྱང་ཕྱིར༔ གསང་སྔགས་སྙིང་པོའི་བཅུད་ཀྱི་ཁྲུས་འབུལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ རིག་འཛིན་ཐོད་ཕྲེང་བདེ་གཤེགས་འདུས་པའི་ཐུགས༔ རང་གྲོལ་ཡེ་ཤེས་འཁོར་འདས་ཀ་དག་ཀྱང་༔ སེམས་ཅན་ཨ་འཐས་འཁྲུལ་འཛིན་སྦྱང་བའི་ཕྱིར༔
གསལ་སྟོང་རྡོ་རྗེའི་བཅུད་ཀྱི་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ རིག་འཛིན་ཐོད་ཕྲེང་བདེ་གཤེགས་ཡོན་ཏན་རྫོགས༔ ཐུགས་རྗེ་འཕོ་འགྱུར་སྐྱེ་འགག་རིས་མེད་ཀྱང་༔ སེམས་ཅན་རྒྱུད་ལ་ཡེ་ཤེས་གསལ་བྱའི་ཕྱིར༔ ཀུན་འབྱུང་རིན་ཆེན་བཅུད་ཀྱི་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ རིག་འཛིན་ཐོད་ཕྲེང་བདེ་གཤེགས་ཕྲིན་ལས་རྫོགས༔
གང་ལ་ཅི་འདུལ་ཐོགས་མེད་ཐུགས་མངའ་ཡང་༔ སེམས་ཅན་དུག་ལྔའི་རྟོག་ཚོགས་སྦྱང་བའི་ཕྱིར༔ རྩལ་ཆེན་ཡེ་ཤེས་ལྔ་ཡི་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ རིག་འཛིན་རྒྱལ་བ་བདེར་འདུས་ཐོད་ཕྲེང་རྩལ༔ མཚན་བརྒྱད་རྗེ་འབངས་དུས་གསུམ་གཏེར་སྟོན་སོགས༔ དངོས་སུ་ཟུང་འཇུག་སྤྲུལ་པའི་འཁོར་ལོ་ལ༔ སྣོད་བཅུད་བག་སྒྲིབ་སྦྱང་ཕྱིར་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔
ཧཱུྃ༔ བདེར་འདུས་རིག་འཛིན་ཡེ་ཤེས་ཀློང་དགུའི་གར༔ ཀུན་བཟང་རིགས་ལྔ་ཞི་ཁྲོ་དཔལ་ཆེན་ལྷ༔ རྒྱུད་སྡེ་རྒྱ་མཚོའི་དཀྱིལ་འཁོར་ཐམས་ཅད་ལ༔ སྲིད་གསུམ་སྣང་བ་སྦྱང་ཕྱིར་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ རྒྱལ་བ་ཀུན་འདུས་བདེ་ཆེན་འོད་ཀྱི་རྩལ༔ སྐུ་གསུམ་མཁའ་འགྲོ་ཞིང་སྐྱོང་ཌཱཀྐིའི་ཚོགས༔ སྣོད་བཅུད་ཞིང་ཁམས་གཅིག་ཏུ་རྫོགས་པ་ལས༔ འབྱུང་འཁྲུག་རྟེན་འབྲེལ་སྦྱང་ཕྱིར་ཁྲུས་གསོལ་ལོ༔
གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ རིག་འཛིན་རྒྱལ་བའི་ཕྲིན་ལས་ཐོགས་མེད་ཤུགས༔ མཐུ་སྟོབས་གཟི་འབར་མ་མགོན་ལྕམ་དྲལ་སོགས༔ དམ་ཅན་ཆོས་སྲུང་རྒྱ་མཚོའི་དཀྱིལ་འཁོར་ལ༔ དུག་ལྔ་དགྲ་གདོན་སྦྱང་ཕྱིར་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ རིག་འཛིན་སྐུ་མཆོག་དགེ་འདུན་མཚན་དཔེ་འབར༔ གསུང་མཆོག་ཡན་ལག་དྲུག་ཅུ་དམ་པའི་ཆོས༔
ཐུགས་མཆོག་ཟབ་གསང་གདོད་ནས་མངོན་སངས་རྒྱས༔ མཆོག་གསུམ་ཡོངས་འདུས་ངོ་བོར་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ སྣོད་བཅུད་སྣང་བ་བདེ་གཤེགས་རྒྱལ་བའི་སྐུ༔ འབྱུང་འཇུག་རླུང་སྒྲ་བདེ་གཤེགས་རྒྱལ་བའི་གསུང་༔ གསལ་སྣང་རོལ་པ་བདེ་གཤེགས་རྒྱལ་བའི་ཐུགས༔ གདོད་ནས་འཁོར་འདས་དབྱེར་མེད་ངོ་བོ་ལ༔ བྱ་རྩོལ་འཛིན་ཞེན་དག་པའི་ཁྲུས་གསོལ་ལོ༔ གུ་རུ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔
དེ་ནས་སྐུ་ཕྱི་བ་ནི༔ ཧཱུྃ༔ འཁོར་འདས་གདོད་ནས་དག་པ་ཆོས་སྐུའི་ངང་༔ གཟུང་འཛིན་འཁྲུལ་རྟོག་བག་ཆགས་རྣམ་དག་ཀྱང་༔ འགྲོ་ཀུན་ཞིང་རྡུལ་ཚེ་རབས་ལས་སྦྱང་ཕྱིར༔ རྟེན་འབྲེལ་འོད་ལྔའི་རྫས་ཀྱིས་སྐུ་ཕྱིའོ༔ ཨོཾ་མཱུྃ་ཧཱུྃ་ལཱྃ༔ ཏྲཱྃ་མཱྃ་ཧྲཱི་པཱྃ༔ ཨ་ཏཱྃ༔ ཀཱ་ཡ་བྷི་ཤྭ་དྷ་ན་ཡེ་སྭཱ་ཧཱ༔
ཞེས་རྒྱས་པར་ནུས་ན་ཁྲུས་ཚར་བཞིན་སྦྱར༔ དེ་ལྟར་གསལ་བའི་ཁྲུས་བུམ་པར་བླུག༔ གཞུང་ལྟར་སྒྲུབ་པའི་རྟགས་ཚད་རྫོགས་པ་དང་༔ མགུར་ལྷ་དགེ་བསྙེན་བརྟན་མ་གནས་སའམ༔ རི་མཐོ་རྩེ་དང་སྐྱེད་ཚལ་ལྷ་མཁར་སོགས༔ ཡུལ་གྲུ་གང་དུ་བརྩམས་པའི་གནས་མཆོག་དེར༔ རི་བསྟོད་གཏེར་མཁར་བུམ་གཏེར་དང་འགྲོ་ན༔ སྡེ་བརྒྱད་བརྔན་ཆ་ལ་སོགས་རྒྱས་པར་བཤམས༔ སྤྱན་འདྲེན་བསང་གཞུང་རྫོགས་མཚམས་ལས་ལ་སྦྱོར༔ ཐོག་མར་རིག་འཛིན་ཁྲུས་ཆོག་ཚར་གཅིག་ཕུལ༔
མདངས་གསལ་མེ་ལོང་ཕྱོགས་མཚམས་ཀུན་ཏུ་བསྟན༔ ཁྲུས་ཀྱི་རྒྱུན་བསྩལ་གྱེར་སྒོམ་ཏིང་འཛིན་གསལ༔ ཧཱུྃ༔ མ་རིག་མཁའ་ཁམས་གནས་དག་པ༔ དབྱིངས་ཕྱུག་དཔལ་མོ་ཡེ་ཤེས་ཆུས༔ སྣང་སྲིད་ཀུན་ལ་ཁྲུས་བསྩལ་བས༔ ལྷ་འདྲེ་མི་གསུམ་རྨེ་མནོལ་གྲིབ༔ རྣམ་དག་ཐུགས་རྗེའི་རྟེན་འབྲེལ་གྱིས༔ ཆོས་དབྱིངས་ངང་དུ་དག་གྱུར་ཅིག༔ མཱུྃ་ཨོྃ་ཤུདྡྷེ་ཤུདྡྷེ་ཡེ་སྭཱ་ཧཱ༔
ཧཱུྃ༔ ཞེ་སྡང་ཆུ་ཁམས་གནས་དག་པ༔ སངས་རྒྱས་སྤྱན་མའི་མཁའ་དབྱིངས་ཆུས༔ སྣང་སྲིད་ཀུན་ལ་ཁྲུས་བསྩལ་བས༔ ལྷ་འདྲེ་མི་གསུམ་རྨེ་མནོལ་གྲིབ༔ རྣམ་དག་ཐུགས་རྗེའི་རྟེན་འབྲེལ་གྱིས༔ མེ་ལོང་ངང་དུ་དག་གྱུར་ཅིག༔ ལཱྃ་ཧཱུྃ༔ ཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔
ང་རྒྱལ་ས་ཁམས་གནས་དག་པ༔ མཱ་མ་ཀཱི་ཡི་མཁའ་དབྱིངས་ཆུས༔ སྣང་སྲིད་ཀུན་ལ་ཁྲུས་བསྩལ་བས༔ ལྷ་འདྲེ་མི་གསུམ་རྨེ་མནོལ་གྲིབ༔ རྣམ་དག་ཐུགས་རྗེའི་རྟེན་འབྲེལ་གྱིས༔ མཉམ་ཉིད་ངང་དུ་དག་གྱུར་ཅིག༔ མཱྃ་ཏྲཱྃ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ འདོད་ཆགས་མེ་ཁམས་གནས་དག་པ༔ གོས་དཀར་མོ་ཡི་མཁའ་དབྱིངས་ཆུས༔
སྣང་སྲིད་ཀུན་ལ་ཁྲུས་བསྩལ་བས༔ ལྷ་འདྲེ་མི་གསུམ་རྨེ་མནོལ་གྲིབ༔ རྣམ་དག་ཐུགས་རྗེའི་རྟེན་འབྲེལ་གྱིས༔ སོར་རྟོག་ངང་དུ་དག་གྱུར་ཅིག༔ པཱྃ་ཧྲཱིཿཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ ཕྲག་དོག་རླུང་ཁམས་གནས་དག་པ༔ དམ་ཚིག་སྒྲོལ་མའི་མཁའ་དབྱིངས་ཆུས༔ སྣང་སྲིད་ཀུན་ལ་ཁྲུས་བསྩལ་བས༔ ལྷ་འདྲེ་མི་གསུམ་རྨེ་མནོལ་གྲིབ༔
རྣམ་དག་ཐུགས་རྗེའི་རྟེན་འབྲེལ་གྱིས༔ བྱ་གྲུབ་ངང་དུ་དག་གྱུར་ཅིག༔ ཏཱྃ་ཨཱཿཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ ཕྱི་ནང་འབྱུང་ཁམས་འཁྲུགས་པའི་དཔལ༔ འབྱུང་ལྔ་དག་པ་ཡུམ་ལྔའི་ཆུས༔ སྣང་སྲིད་ཀུན་ལ་ཁྲུས་བསྩལ་བས༔ ལྷ་འདྲེ་མི་གསུམ་རྨེ་མནོལ་གྲིབ༔ རྣམ་དག་ཐུགས་རྗེའི་རྟེན་འབྲེལ་གྱིས༔ ཡེ་ཤེས་ལྔ་རུ་དག་གྱུར་ཅིག༔
ཨོྃ་ཧཱུྃ་ཏྲཱྃ་ཧྲཱིཿཨཱཿམཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ འདི་ལྟར་ཐབས་ཤེས་རྟེན་འབྲེལ་གྱིས༔ རིག་སྔགས་དམོད་དང་འབྱུང་འཁྲུགས་ཀྱི༔ རྒྱུ་རྐྱེན་ལོག་པའི་སྦྱོར་བ་ཀུན༔ ཏིང་འཛིན་ངང་དུ་དག་གྱུར་ནས༔ འབྱུང་བ་སོར་ཆུད་འཕེལ་བསྐྱེད་ཤུགས༔ ཡུལ་ཁམས་བཀྲག་དང་གཟི་མདངས་ལྡན༔ ལྷ་འདྲེ་མི་གསུམ་སྟོབས་དང་ལྡན༔ རྫོགས་ལྡན་དཔལ་ལ་ཡོངས་གནས་གྱུར༔
ཨོྃ་ཧཱུྃ་ཏྲཱྃ་ཧྲཱིཿཨཱཿམཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ ཕྱི་ནང་སྣོད་བཅུད་སྲིད་གསུམ་དབུ་མའི་ཟོམ༔ བདེ་ཆེན་ཐབས་ཀྱི་ཆ་འཛིན་དབང་ཕྱུག་ཧྃ༔ སྟོང་ཉིད་ཤེས་རབ་རང་བཞིན་དབུ་མ་ཨཿ ཟུང་འཇུག་གཉིས་མེད་མ་ནིང་རཱ་ས་མི༔ སྣོད་བཅུད་སྲོག་འཛིན་སྐུ་གསུམ་རྡོ་རྗེའི་རྩལ༔ གཟའ་ཀླུ་རྒྱལ་པོའི་རྣམ་པ་ཤར་བའི་སྡེ༔ རང་བྱུང་བདུད་རྩི་བཅུད་ཀྱི་ཁྲུས་བསྩལ་བས༔ འཁྲུལ་པའི་གདོན་ཚུལ་བག་ཆགས་མ་ལུས་པ༔
རྡོ་རྗེ་གསུམ་གྱི་ངོ་བོར་དག་གྱུར་ཅིག༔ ཨོྃ་ཧཱུྃ་ཏྲཱྃ་ཧྲཱིཿཨཱཿམཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ ལྷ་བརྒྱད་ཀླུ་བརྒྱད་གཟའ་བརྒྱད་འཇིགས་བརྒྱད་དགུ༔ རྒྱུ་སྐར་ཉེར་བརྒྱད་ཕྱོགས་སྐྱོང་རྒྱལ་ཆེན་སོགས༔ བདུན་ཅུ་རྩ་ལྔ་གཙང་རིས་དཔལ་མགོན་ལ༔ བཀའ་གསང་དམ་ཚིག་གཉན་གྱི་ཁྲུས་བསྩལ་ནས༔ ནད་མཚོན་དུག་སྦྱོར་ནང་དབྱེན་དམེ་འཁྲུག་སོགས༔ མི་དགེ་ཐན་ལྟས་བྱུར་རྐྱེན་མ་ལུས་པ༔ མཐུ་སྟོབས་འབར་བའི་ཀློང་དུ་དག་གྱུར་ཅིག༔
ཨོྃ་ཧཱུྃ་ཏྲཱྃ་ཧྲཱིཿཨཱཿམཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ སྲིད་པའི་མ་ལྔ་གན་དང་ཀུན་ཏུ་རྒྱུ༔ བརྟན་མ་བཅུ་གཉིས་ཡ་མ་བཅུ་གཉིས་དང་༔ སྐྱོང་མ་བཅུ་གཉིས་ཕོ་ཉ་དྲུག་ཅུ་སོགས༔ ལོ་ཟླ་ཞག་དུས་རྟེན་འབྲེལ་དབང་རྣམས་ལ༔ དབྱིངས་རིག་རང་རྩལ་བཅུད་ཀྱི་ཁྲུས་བསྩལ་བས༔ ཚ་གྲང་འབྱུང་བ་འཁྲུགས་པའི་ནད་དལ་ཡམས༔ འོད་གསལ་མ་མོའི་ཀློང་དུ་དག་གྱུར་ཅིག༔ ཨོྃ་ཧཱུྃ་ཏྲཱྃ་ཧྲཱིཿཨཱཿམཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་ཡེ་སྭཱ་ཧཱ༔
ཧཱུྃ༔ སྲིད་པའི་ལྷ་དགུ་དགེ་བསྙེན་ཉི་ཤུ་གཅིག༔ རྗེ་ཡི་མགུར་ལྷ་འབངས་ཀྱི་སྲོག་ལྷ་དང་༔ སྐྱེས་ལྷ་ཆེ་བཙན་འཛམ་གླིང་གཞི་བདག་སོགས༔ གཙང་མ་རིགས་དང་འཇིག་རྟེན་སྐྱོང་རྣམས་ལ༔ ལྷ་སྔགས་ཏིང་འཛིན་བཅུད་ཀྱི་ཁྲུས་བསྩལ་བས༔ སྣོད་གཟུགས་འབྱུང་བ་འཁྲུགས་པའི་ཡོ་ལང་དང་༔ བཅུད་ཀྱི་མཐོང་སྣང་ལོག་པའི་མི་མཐུན་རྐྱེན༔ ཕྱོགས་མེད་རྟེན་འབྲེལ་ཀློང་དུ་དག་གྱུར་ཅིག༔ ཨོྃ་ཧཱུྃ་ཏྲཱྃ་ཧྲཱིཿཨཱཿམཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་ཡེ་སྭཱ་ཧཱ༔
ཧཱུྃ༔ དབང་ཕྱུག་རྣམ་སྲས་ཚོགས་བདག་ཛམྦྷ་ལ༔ གནོད་སྦྱིན་སྐྱ་བརྒྱད་ནོར་རྒྱུན་ཕྱྭ་གཡང་བདག༔ མགོན་ཞིང་སྡོངས་གྲོགས་བྱེད་པ་ཐམས་ཅད་ལ༔ ཡིད་བཞིན་བདུད་རྩི་བཅུད་ཀྱི་ཁྲུས་བསྩལ་བས༔ སྟོབས་དཔལ་སྲིད་རྐུན་དབུལ་འགོང་འབྱུང་པོའི་གདོན༔ དགོས་འདོད་ཆར་འབེབས་ཀློང་དུ་དག་གྱུར་ཅིག༔ ཨོྃ་ཧཱུྃ་ཏྲཱྃ་ཧྲཱིཿཨཱཿམཱུྃ་ལཱྃ་མཱྃ་པཱྃ་ཏཱྃ་ཛྙཱ་ན་པཉྩ་ཨ་མྲྀ་ཏ་ཤུདྡྷེ་ཤུདྡྷེ་ཡེ་སྭཱ་ཧཱ༔ ཧཱུྃ༔ ས་ཆུ་མེ་རླུང་ནམ་མཁའ་འབྱུང་བའི་བདག༔
དཀར་ཕྱོགས་ལྷ་དང་ནག་ཕྱོགས་བདུད་ཀྱི་རིགས༔ སྲིད་རྩེ་མནར་མེད་སྲིད་པའི་འཛིན་ཁྱོན་ཀུན༔ འོད་གསལ་མཉམ་པ་ཉིད་དུ་ཁྱབ་བརྡལ་བ༔ རྒྱུ་འབྲས་རྣམ་པར་དག་པའི་ཁྲུས་བསྩལ་བས༔ འཁོར་འདས་རོ་གཅིག་ཐིག་ལེར་དག་གྱུར་ཅིག༔ ཅེས་པའི་རྩ་སྔགས་གྲིབ་སེལ་ལས་སྔགས་ཐམས་ཅད་ཚར་གསུམ་མམ་བདུན་སོགས་བཟླས་ལ་བུམ་ཆུ་ཁ་རྒྱན་ཡལ་འདབ་ཀྱིས་ཕྱོགས་བཅུར་འབྱིལ་ལོ༔ དེ་ནི་སྐུ་གསུམ་རང་བཞིན་བྱིན་འབེབས་ཤེས་པར་བྱའོ༔ བདེན་ཚིག་བརྗོད་པ་ནི༔ ཧཱུྃ༔ ངོ་བོ་རང་བཞིན་ཐུགས་རྗེ་སྐུ་གསུམ་གྱི༔
མཐུ་སྟོབས་བྱིན་འོད་འཇའ་ཟེར་ཆི་ལི་ལི༔ སྐུ་དང་ཞིང་ཁམས་ཚོམ་བུ་མེ་རེ་རེ༔ རིག་འཛིན་ཌཱཀྐིས་འཛབ་དབྱངས་འུ་རུ་རུ༔ དམ་ཅན་ཆོས་སྲུང་རྒྱུད་རྩལ་ཡ་ལ་ལ༔ ནོར་ལྷ་གཏེར་བདག་ལོངས་སྤྱོད་ཆི་ལི་ལི༔ སྲིད་པའི་ལྷ་དགུ་དགྱེས་གར་ལྷགས་སེ་ལྷག༔ ཉམས་དབྱངས་བདེ་སྟོང་ཚོར་བ་འུ་རུ་རུ༔ རྩ་རླུང་དབང་ཐང་གཟི་བྱིན་ཆི་ལི་ལི༔ ལྷ་མིའི་དཔལ་འབྱོར་འདོད་རྒུ་ཐིབས་སེ་ཐིབ༔ བཀྲ་ཤིས་ཕྱྭ་གཡང་ཆར་འབེབས་སི་ལི་ལི༔
གནས་ཡུལ་བྱིན་ཆགས་རྫོགས་ལྡན་དཔལ་འབར་བའི༔ རྟེན་འབྲེལ་རྟག་ཏུ་ཤིས་པའི་དགེ་ལེགས་སྩོལ༔ ཅེས་དབྱངས་གསལ་རྟེན་འབྲེལ་སྙིང་པོ་ལན་གསུམ་བརྗོད༔ ཁྲུས་ཆུ་ལྷ་རྟེན་སོགས་གང་རུང་འཁོད་པའི་སར་འཐིང་ཤིང་དཔལ་བཟང་པོར་ཤོག༔ ཨེ་མ་རི་ཁྲུས་མཁའ་འགྲོའི་གསང་བཅུད་ཀྱི༔ ལས་སྦྱོར་བག་ཆགས་སྟོབས་འཇོམས་འདི༔ རོལ་པ་ཐུགས་རྗེ་འོད་ཀྱི་རྩལ༔ གཉིས་མེད་གཉིས་ཡུལ་ཟུང་འཇུག་གར༔ རྟེན་འབྲེལ་བསྐལ་པ་སྔགས་ཀྱི་ཀློང་ནས་འབྱིན༔ དམ་ཚིག་འགྲོ་དོན་དུས་བབ་པས༔
མཚམས་སྦྱོར་རྒྱུད་བསྐུལ་ཟླ་མེད་གཅེས༔ ས་མ་ཡ༔ རྒྱ་རྒྱ་རྒྱ༔ རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བསམ་ཡས་མཆིམས་ཕུའི་ཀེའུ་ཚང་ནས་གདན་དྲངས་པའོ།། །། ཞ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བསྟན་སྐྱོང་ཡུལ་གྱི་ཆོ་ག་བདེ་ལེགས་ཀུན་འབྱུང་བཞུགས་སོ༔ རིག་འཛིན་པདྨ་ཐོད་ཕྲེང་རྩལ་ལ་འདུད༔ ས་མ་ཡ༔ དེ་ཡང་བསྟན་མ་བསྐྱེད་པ་ནི༔ ས་ཡི་ལྷ་མོ་ལྟར་སྒྲུབ་པ་ནི་སྤྱི་ཁོག་དཀྱིལ་འཁོར་མཁའ་འགྲོའི་གཞུང་ལ་འཇུག་པའི་ཕྱིར༔
མཆོད་ཕྲེང་བཤམ་ཚོགས་ལས་རིམ་གྱི་དོན་ལྟར་ལས༔ སླར་ཡང་མཆོད་པ་གཅིག་ཁ་གསོས་ནས༔ ཨོྃ་སྭ་བྷཱ་ཝ་ སོགས? སྟོང་པ་ཉིད་དུ་གྱུར༔ སྟོང་པའི་ངང་ལས་བྷྲཱུྃ་ལས་རིན་པོ་ཆེ་སྣ་ཚོགས་ཀྱི་སྣོད་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ལས་བྱུང་བའི་མཆོད་རྫས་ཕུན་སུམ་ཚོགས་པ་ནམ་མཁའི་མཐའ་དང་མཉམ་པར་གྱུར༔ ཨོྃ་ཨཱཿཧཱུྃ༔ བཛྲ་ཨརྒྷཾ་ སོགས? དེ་ནས་རྟེན་བསྐྱེད་པ་ནི༔ སྟོང་པ་ཉིད་དུ་གྱུར༔ སྟོང་པའི་ངང་ལས་རང་ཉིད་པདྨ་ཐོད་ཕྲེང་རྩལ་དུ་གསལ་བའི་མདུན་དུ་རིན་ཆེན་གཞལ་ཡས་ཁང་ཕྱི་ནང་མཚན་ཉིད་རྫོགས་པའི་དབུས་སུ་རི་རབ་ལྷུན་པོ་བང་རིམ་གསུམ་པའི་སྟེང་དུ་བྷྲཱུྃ་ལས་ས་ཡི་ལྷ་མོ་བསྟན་མ་སྐུ་མདོག་དམར་སེར་ཞལ་གཅིག་ཕྱག་གཉིས་མ༔ སྐུ་ལ་རིན་པོ་ཆེའི་རྒྱན་སྣ་ཚོགས་པས་སྤྲས་པ་དར་ཚོན་སྣ་ལྔའི་ཅོད་པན་འཕུར་བ་སྟོད་གཡོགས་དང་ཨང་རག་བཀླུབས་པ་ཕྱག་གཡས་ཡིད་བཞིན་ནོར་བུ་དང་༔ གཡོན་བུམ་པ་འདོད་ཡོན་སྣ་ལྔའི་བཅུད་ཀྱིས་བཀང་བ་བསྣམས་པ༔
རྒྱན་དང་ཆ་ལུགས་ཕུན་སུམ་ཚོགས་ཤིང་གླང་པོ་ཆེ་ས་ལ་རབ་བརྟན་ལ་ཞོན་པ༔ དེའི་ཕྱི་རོལ་བོད་ཁམས་སྐྱོང་བའི་བརྟན་མ་བཅུ་གཉིས་ཏེ་སྣང་སྲིད་ཀྱི་བདག་མོ་རྡོ་རྗེ་ཀུན་གྲགས་མ་མཐིང་ནག་དྲེལ་རྟ་རྐང་གསུམ་ལ་བཞོན་ནས་བེ་ཅོན་དང་རྒྱུ་ཞགས་ཐོགས་ཏེ་གཡང་གཞི་དང་རེ་ལྡེ་གསོལ་བ་ཡ་བདུད་ཀྱི་བུ་མོ༔ དཔལ་ལྡན་ཧ་རི་རྡོ་རྗེ་གཡའ་མ་སྐྱོང་སེར་ནག་ཆུ་གླང་ལ་བཞོན་ནས་ཁྲམ་ཤིང་ཤྭ་རྡེལ་ཐོགས་ཏེ་མི་ལྤགས་གསོལ་བ་མ་བདུད་གཤིན་རྗེའི་བུ་མོ༔ གངས་དཀར་ཤ་མེད་རྡོ་རྗེ་ཀུན་བཟང་མ་དམར་ནག་དྲེའུ་ནག་པོ་ལ་བཞོན་ནས་ཕྱག་ན་ཐོག་སེར་གྱི་སྒྲོམ་བུ་འཛིན་ཅིང་བར་བདུད་ཀྱི་བུ་མོ༔ འབྲོག་ཆེན་འཁོར་འདུས་རྡོ་རྗེ་བགེགས་ཀྱི་གཙོ་མོ་ལྗང་ནག་བ་དན་དང་ནད་རྐྱལ་ཐོགས་ནས་རྔ་མོང་ཞོན་ཅིང་གཡང་གཞི་དང་མགོ་ཕྲེང་གིས་བརྒྱན་པ་བདུད་ཀྱི་བུ་མོ༔ གངས་ཀྱི་ཡུམ་ཆེན་རྡོ་རྗེ་གཡུ་བུན་མ་སྔོ་སྐྱ་ཕྱག་ན་མདའ་དར་དང་ཤེལ་བུམ་ཐོགས་ནས་ཆུ་དར་སྔོན་པོ་གསོལ་ཞིང་གཡུ་འབྲུག་ལ་ཞོན་པ་གཤིན་རྗེ་དྷ་ཤ་དྷེ་ཧའི་བུ་མོ༔ ཁ་རག་ཁྱུང་བཙུན་རྡོ་རྗེ་དཔལ་ཡུམ་མ་སྐུ་མདོག་དམར་མོ་ཕྱག་ན་པདྨ་དང་སྒྲོམ་བུ་བསྣམས་ཏེ་དར་དམར་གསོལ་ནས་ཆུ་རྟ་ལ་ཞོན་པ་དགྲ་ལྷའི་བུ་མོ༔ གསེར་ཆེན་མཁའ་ལྡིང་རྡོ་རྗེ་ཀླུ་མོ་དུང་སྐྱོང་སྐུ་མདོག་སྨུག་ནག་ཕྱག་ན་ལྕགས་ཀྱུ་དང་ཞགས་པ་འཛིན་ཅིང་རིན་པོ་ཆེས་བརྒྱན་ཏེ་བྱ་ཁྱུང་ལ་ཞོན་པ་ཛི་ན་མི་ཏྲའི་བུ་མོ༔ རྨ་རི་རབ་འབྱམས་རྡོ་རྗེ་དྲག་མོ་རྒྱལ་སྐུ་མདོག་དམར་སྨུག་གཡས་ཐོད་དབྱུག་དང་གཡོན་བྷནྡྷ་བསྣམས་ཏེ་དར་ནག་གསོལ་ནས་སྟག་ལ་ཞོན་པ་ཡཀྴ་སྤྱན་གཅིག་གི་བུ་མོ༔ ཀོང་བཙུན་དེ་མོ་རྡོ་རྗེ་བོད་ཁམས་སྐྱོང་དཀར་མོ་གཡས་མདའ་དར་དང་གཡོན་གཏེར་སྒྲོམ་བསྣམས་ཏེ་རིན་པོ་ཆེའི་རྒྱན་དང་དར་དཀར་གསོལ་ནས་གསེར་ཤ་ཡུ་མོ་ལ་ཆིབས་པ་གནམ་ལྷ་སྐོས་རྗེའི་བུ་མོ༔
བཙན་ལ་རོལ་པའི་རྡོ་རྗེ་སྨན་གཅིག་མ་དམར་མོ་ཕྱག་ན་འཁོར་ལོ་དང་བྷནྡྷ་ཐོགས་ཤིང་དར་དམར་གྱི་རལ་ག་གསོལ་ཏེ་རྟ་དམར་ལ་ཞོན་པ་ཡ་བ་སྐྱ་གཅིག་གི་བུ་མོ༔ སྨན་བཙུན་ཨུག་ཆོས་རྡོ་རྗེ་གཡར་མོ་སིལ་སྔོན་མོ་ནོར་བུ་དང་རྒྱལ་མཚན་ཐོགས་པ་རིན་པོ་ཆེ་དུ་མས་སྤྲས་ཤིང་ཅོད་པན་ལྷ་རྫས་བཀླུབས་ཏེ་དྲེལ་རྟ་སྔོན་པོ་ལ་ཞོན་པ་གཙུག་ན་འོད་འབར་གྱི་བུ་མོ༔ གཡུའི་དྲིལ་བུ་རྡོ་རྗེ་སི་ལེ་མ་ལྗང་མོ་རྡོ་རྗེ་དྲིལ་བུ་འཛིན་པ་དར་དམར་གསོལ་ནས་གཡག་དཀར་ལ་ཞོན་པ་སྤྱི་བདུད་རྒྱལ་མོའི་བུ་མོ༔ དེ་ཐམས་ཅད་རྒྱན་རིན་པོ་ཆེ་སྣ་ཚོགས་ཞི་བའི་ཆ་ལུགས་དྲག་མོ་ཐམས་ཅད་ཁྲོ་གཉེར་ཆས་ཏེ་རྒྱན་དང་ཕྱག་མཚན་མ་ངེས་དུ་མར་ལྡན་པ་བཀྲག་མདངས་གཟི་བརྗིད་འོད་དུ་འབར་ཞིང་རྒྱས་པ༔ གཞན་ཡང་སྤྲུལ་པ་ཉིད་སྤྲུལ་སོགས་དཔག་ཏུ་མེད་པས་བསྐོར་བ་གསལ་བར་གྱུར༔ དེ་ལས་འོད་ཟེར་འཕྲོས་པས་སྐད་ཅིག་སྔོན་ཚེ་སློབ་དཔོན་པདྨའི་བཀའ་བཞིན་བདག་ཅག་སྒྲུབ་པ་པོའི་གཡར་དམ་སྐྱོང་བའི་སླད་དུ་གནས་འདིར་སྤྱན་དྲངས༔ ཨོྃ་བྷཱུ་མི་མ་མ་ཏིང་ཏིང་ཤག་ཤག་ལེ་ལེ་ཛ་ཛཿ
དེ་ནས་སྤྱན་འདྲེན་པ་ནི༔ ཧཱུྃ༔ སྔོན་ཚེ་སློབ་དཔོན་པདྨ་དང་༔
སློབ་མ་རླངས་ཆེན་དཔལ་སེང་དང་༔ མཐུ་ཆེན་སངས་རྒྱས་ཡེ་ཤེས་ཀྱིས༔ རུ་ཏྲ་བསྒྲལ་བའི་ཞིང་གདན་དུ༔ བཀའ་བསྒོས་བྲོ་བོར་དམ་བཅས་བཞིན༔ སངས་རྒྱས་བསྟན་པ་སྐྱོང་བ་དང་༔ གསང་སྔགས་དམ་ཆོས་སྤེལ་བའི་ཕྱིར༔ མ་སྲིང་བརྟན་མའི་ཚོགས་བཅས་རྣམས༔ མ་ཐོག་གནས་འདིར་སྤྱན་འདྲེན་ནོ༔ ཧཱུྃ༔ དགུང་སྔོན་དབྱིངས་དང་རང་བཞིན་གནས༔
གངས་རི་གཡའ་སྤང་མཚོ་དང་ནགས༔ སྤང་ལྗོངས་ནེའུ་སེང་ཆུ་ཀླུང་སོགས༔ རི་རབ་རོལ་མཚོ་གར་གནས་ཀྱང་༔ གནས་འདིར་སྤྱན་འདྲེན་ད་ཚུར་བྱོན༔ བརྟན་མའི་ཚོགས་རྣམས་སྤྱན་འདྲེན་ནོ༔ ས་ཡི་ལྷ་མོ་གཤེགས་སུ་གསོལ༔ རི་རབ་རོལ་མཚོའི་དབང་མོ་ཆེ༔ གཏེར་བདག་ལྷ་མོ་གཤེགས་སུ་གསོལ༔ བརྟན་མ་བཅུ་གཉིས་གཤེགས་སུ་གསོལ༔ སྐྱོང་མ་བཅུ་གཉིས་གཤེགས་སུ་གསོལ༔
ཡ་མ་བཅུ་གཉིས་གཤེགས་སུ་གསོལ༔ སྨན་ཕྲན་འབུམ་སྡེ་གཤེགས་སུ་གསོལ༔ ཨོྃ་བཛྲ་སྡྱ་བི་ར་པ་ཏི་ཀལ་པི་ཏ་མ་མ་ཏིང་ཏིང་ཤག་ཤག་ལེ་ལེ་ཏིཥྛ་པཱ་ལ་ས་མཱ་ཡ་ཛ་ཛཿ བཞུགས་གསོལ་མཆོད་པ་འབུལ་བ་ནི༔ སྐད་ཅིག་གིས་སྤྱན་དྲངས་པའི་དམ་ཚིག་པ་དང་ཡེ་ཤེས་པ་དབྱེར་མེད་དུ་གྱུར༔ ཨོྃ་པདྨ་ཀ་མ་ལ་ཡེ་སཏྭཾ༔ ཧཱུྃ༔ བོད་སྐྱོང་བརྟན་མ་ཡང་དག་སྨན༔ རང་རང་དགྱེས་པའི་གདན་ལ་བཞུགས༔ བོད་ཁམས་བདེ་ལེགས་མཛད་པའི་ཕྱིར༔
རྟག་ཆགས་བརྟན་པར་བཞུགས་སུ་གསོལ༔ ས་མ་ཡ་ཏིཥྛ་སཏྭཾ༔ གསེར་སྐྱེམས་དང་འབྲུ་སྣ་མཆོད་ཅིང་༔ ཧཱུྃ༔ གླིང་བཞི་རི་རབ་ཟོམ་ཤེད་དང་༔ རོལ་མཚོ་གསེར་རི་མུ་ཁྱུད་དུ༔ འཁོར་ཞིང་རང་བཞིན་གནས་པ་དང་༔ ཁྱད་པར་ས་འཛིན་དབང་མོ་བཅས༔ བསྟན་པ་སྲུང་བའི་མ་སྲིང་ལ༔ རིན་ཆེན་ཕུད་དང་གསེར་སྐྱེམས་འབུལ༔
ས་བདག་ལྷ་མོ་གཏེར་མཛོད་ལ༔ བདུད་རྩི་སྨན་མཆོད་སྣ་ཚོགས་འབུལ༔ དགྱེས་ཤིང་རབ་ཏུ་དགེ་བའི་ཕྱིར༔ གླིང་འདིར་བཀྲ་ཤིས་རབ་གནས་སྤེལ༔ འབྱོར་དྲུག་རྒྱས་པའི་ཕྲིན་ལས་སྩོལ༔ དགྲ་བགེགས་སྒྲོལ་བའི་ལས་མཛད་མོ༔ བསྟན་པ་སྲུང་བའི་ཞལ་བཞེས་མ༔ བདུད་ཀྱི་བུ་མོ་སྔགས་སྲུང་བཞིར༔ རིན་ཆེན་ཕུད་དང་གསེར་སྐྱེམས་འབུལ༔ ཡུལ་གྲུ་འཇིག་རྟེན་འཛམ་གླིང་འདིར༔
དམག་འཁྲུག་ཞི་བའི་ཕྲིན་ལས་མཛོད༔ བར་ཆོད་ཞི་བའི་ལས་མཛད་མ༔ གནོད་སྦྱིན་སྲས་མོ་མེལ་ཚེ་བཞིར༔ རིན་ཆེན་ཕུད་དང་གསེར་སྐྱེམས་འབུལ༔ རིག་འཛིན་བདག་གི་རོགས་དན་མཛོད༔ ཧཱུྃ༔ དངོས་གྲུབ་གཏེར་གྱི་ལས་མཛད་མ༔ སྨན་ལྕམ་ཕྱྭ་སྡུད་བུ་མོ་བཞི༔ རིག་འཛིན་བདག་གི་དམ་ཆོས་སྤེལ༔ བསྟན་པ་གཉན་ལ་དགྲ་དར་ན༔
བསྟན་སྲུང་མཐུ་ཆེན་བཅུ་གཉིས་ཀྱིས༔ བལ་བོད་མཚམས་སུ་ཁས་བླངས་བཞིན༔ དགྲ་བགེགས་སྒྲོལ་བའི་ཕྲིན་ལས་མཛོད༔ ཧཱུྃ༔ ས་བདག་ལྷ་མོ་རབ་བརྟན་མ༔ ས་འཛིན་དབང་མོ་ཉེ་འཁོར་དང་༔ བོད་ཁམས་སྐྱོང་མ་བཅུ་གཉིས་རྣམས༔ དགྱེས་པའི་མཆོད་པ་འབུལ་བ་ནི༔ ཕྱི་མཆོད་སྣ་ཚོགས་དབང་བའི་གར༔ ནང་མཆོད་སྨན་གཏོར་རཀྟ་བཅུད༔
བླ་མེད་མཆོག་གི་མཆོད་པ་འདི༔ བསྟན་སྲུང་སྐྱོང་མ་བཅས་ལ་འབུལ༔ བཞེས་ནས་བོད་འབངས་བཀྲ་ཤིས་ཤིང་༔ དགེ་ལེགས་མཆོག་གི་དངོས་གྲུབ་སྩོལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་མ་ཧཱ་པཉྩ་རཀྟ་བྷ་ལིངྟ་ཁཱ་ཧི༔ འབྲུ་སྣ་དང་དར་ཟབ་མཆོད་ཅིང་༔ ཧཱུྃ༔ རི་རབ་གླིང་ཤར་དབང་བསྒྱུར་བ༔ གནོད་སྦྱིན་མ་ཧཱ་དྷེ་ཝ་ཡིས༔ ཤར་ཕྱོགས་དྲི་ཟའི་བུ་མོ་ལ༔
སྦྱོར་བས་ས་བདག་དཀར་མོ་སྲིད༔ ལག་ན་ཤེལ་གྱི་བུམ་པ་ཐོགས༔ ཤར་གྱི་དབང་ལག་བུ་མོ་ལ༔ རིན་ཆེན་འབྲུ་སྣ་དར་ཟབ་འབུལ༔ ནད་གདོན་ཞི་བའི་ཕྲིན་ལས་མཛོད༔ ཧཱུྃ༔ རི་རབ་ལྷོ་གླིང་དབང་བསྒྱུར་བ༔ གནོད་སྦྱིན་མ་ཧཱ་དྷེ་ཝ་ཡིས༔ ལྷོ་ཕྱོགས་གཤིན་རྗེའི་བུ་མོ་ལ༔ སྦྱོར་བས་ས་བདག་སེར་མོ་སྲིད༔
ལག་ན་གསེར་གྱི་བྷནྡྷ་ཐོགས༔ ལྷོ་ཡི་བདེ་འབྱུང་བུ་མོ་ལ༔ རིན་ཆེན་འབྲུ་སྣ་དར་ཟབ་འབུལ༔ འབྱོར་དྲུག་རྒྱས་པའི་ཕྲིན་ལས་མཛོད༔ ཧཱུྃ༔ རི་རབ་ནུབ་ལ་དབང་བསྒྱུར་བ༔ གནོད་སྦྱིན་མ་ཧཱ་དྷེ་ཝ་ཡིས༔ འདོད་པ་ཁམས་ཀྱི་གཙོ་མོ་ལ༔ སྦྱོར་བས་ས་བདག་དམར་མོ་སྲིད༔ ལག་ན་པད་གཞོང་ནོར་བུ་ཐོགས༔
ནུབ་ཀྱི་ཀླུ་དབང་འཕྲུལ་མོ་ལ༔ རིན་ཆེན་འབྲུ་སྣ་དར་ཟབ་འབུལ༔ ཁམས་གསུམ་དབང་སྡུད་ཕྲིན་ལས་མཛོད༔ ཧཱུྃ༔ རི་རབ་བྱང་ལ་དབང་བསྒྱུར་བ༔ གནོད་སྦྱིན་མ་ཧཱ་དྷེ་ཝ་ཡིས༔ བྱང་ཕྱོགས་མགྲིན་སྔོན་བུ་མོ་ལ༔ སྦྱོར་བས་ས་བདག་ལྗང་མོ་སྲིད༔ ཕྱག་ན་རིན་ཆེན་བང་མཛོད་ཐོགས༔ བྱང་གི་རུ་སྦལ་ཡེ་འཕྲུལ་ལ༔
རིན་ཆེན་འབྲུ་སྣ་དར་ཟབ་འབུལ༔ དགྲ་བགེགས་སྒྲོལ་བའི་ཕྲིན་ལས་མཛོད༔ ཧཱུྃ༔ རྡོ་རྗེ་ཀུན་གྲགས་མཐུ་མོ་ཆེ༔ འཁོར་ནི་བདུད་ཀྱི་བུ་མོ་གསུམ༔ དགྲ་བགེགས་སྲོག་ལ་རྔམ་པའི་ཕྱིར༔ གཅེར་མོ་དུར་ཁྲོད་གནས་ཉུལ་ལ༔ རིན་ཆེན་འབྲུ་སྣ་དར་ཟབ་འབུལ༔ ཡུལ་གྱི་དམག་འཁྲུག་ཞི་བར་མཛོད༔ ཧཱུྃ༔
གངས་ཀྱི་ཡུམ་ཆེན་གཡུ་བུན་མ༔ འཁོར་ནི་གནོད་སྦྱིན་བུ་མོ་གསུམ༔ རིག་འཛིན་ཕྲིན་ལས་སྒྲུབ་པའི་ཚེ༔ རིན་ཆེན་རྒྱན་དར་ན་བཟའ་གསོལ༔ གསང་སྔགས་བསྟན་པའི་བྱ་ར་མཛོད༔ ཧཱུྃ༔ ཀོང་བཙུན་རྡོ་རྗེ་བོད་ཁམས་སྐྱོང་༔ འཁོར་ནི་འཇིག་རྟེན་སྨན་མོ་གསུམ༔ རིན་ཆེན་གཏེར་ལ་དབང་བསྒྱུར་ཚེ༔ རྒྱན་སྤྱོད་སྣ་ཚོགས་ལྷུན་ལྡན་གསོལ༔
རིན་ཆེན་འབྲུ་སྣ་དར་ཟབ་འབུལ༔ ཡུལ་འདིར་རྟེན་འབྲེལ་སྣ་ཚོགས་སྤེལ༔ ཧཱུྃ༔ བསྟན་སྐྱོང་མ་མོ་བཅུ་གཉིས་ལ༔ རིན་ཆེན་ཕུད་རྒོད་འབྲུ་སྣ་འབུལ༔ ཁྱེད་རྣམས་བསྟན་པའི་བྱ་ར་ཕྱིར༔ རིན་ཆེན་འབྲུ་སྣ་དར་ཟབ་འབུལ༔ རྟག་ཏུ་བཀྲ་ཤིས་དགེ་ལེགས་སྩོལ༔ ཨོྃ་སརྦ་པཱུ་ཛ་ཨ་མྲྀ་ཏ་རཏྣ་བྷི་ཤྭ་པཉྩ་ལི་ཀ་ཧཱུྃ༔ ཞེས་མཆོད་པ་བྱ་ཞིང་ཏིང་འཛིན་གྱི་ཐུགས་སུ་འཁོད༔
ཧཱུྃ༔ རི་རབ་མངའ་དབང་དཔལ་གྱི་མཛོད་འཛིན་མ༔ ས་ལ་གནས་པའི་སེམས་མ་འདོད་འབྱུང་གཏེར༔ བསམ་འཕེལ་བཞིན་བཟང་གཙོ་འཁོར་ལེགས་པར་བསྟོད༔ ཧཱུྃ༔ རྒྱལ་བའི་བསྟན་སྲུང་བདུད་གྲོལ་གནོད་སྦྱིན་སྨན༔ བཅུ་གཉིས་མཛེས་པའི་ལྷ་ཡི་ཆ་ཤས་དང་༔ རྟེན་འབྲེལ་སོ་སོ་བཅུ་གཉིས་རྣལ་འབྱོར་མ༔ དུག་ལྔ་དབྱིངས་གྲོལ་ཡེ་ཤེས་ལྷ་མོའི་ཚུལ༔ རྟག་ཆགས་ཞེན་པའི་འཁྲི་བ་གདུང་སེལ་མ༔
ཡུལ་སྲུང་བསྟན་པའི་ཆ་འཛིན་དཔའ་མོར་བསྟོད༔ ཧཱུྃ༔ ཡེ་ནས་ཐམས་ཅད་ཆོས་སྐུའི་ངང་ཀློང་ནས༔ སྣ་ཚོགས་སྒྱུ་མའི་གར་གྱིས་བསྟན་སྐྱོང་ངོགས༔ ཆོས་བཞིན་སྒྲུབ་པའི་བསྟན་འཛིན་བུ་བཞིན་སྐྱོང་༔ གསང་སྔགས་གཉན་ལ་དགྲ་དར་འཇོམས་མཛད་མ༔ ཡེ་ཤེས་གྲུབ་ཀྱང་རྟག་ཆགས་ཕྲ་མེན་གཟུགས༔ བོད་ཁམས་སྐྱོང་མ་བཅས་ལ་བདག་བསྟོད་དོ༔ ཞེས་བསྟོད་ལ་བརྟན་མའི་སྒྲུབ་སྔགས་ནི༔ ཨོྃ་མ་མ་ཀྱེད་པ་ཎི་ཧོ་ཀུ་ལེན་ཎིག་ནལ་ཏིང་ཏིང་ཤག་ཤག་ཕེ་ཤ་ཛ་ཛཿ
དེ་ནས་སྔགས་ཇི་ལྟར་འདི་བཞིན་མཁའ་འགྲོ་སྡེ་ལྔར་འོས་འཚམས་དང་སྦྱར་བ་གནད་ཤེས་པར་བྱ༔ སྔགས་ཕྲེང་འདི་བརྗོད་པས་རང་བཞིན་སྲིད་གསུམ་ཐམས་ཅད་དངོས་སུ་ཁེངས་པ་ཕྱོགས་ལས་རྣམ་རྒྱལ་ཡེ་ཤེས་དྲྭ་བའི་སྔགས་དྲུག་བརྗོད་དོ༔ ཟུར་གྱི་དོན་རྒྱས་འཁྲུགས་སྡེབ་རྣམས་ཉམས་ལེན་རྡོ་རྗེའི་ཞལ་དུ་གབ༔ དེའི་རྒྱུད་རྡོ་རྗེ་སློབ་དཔོན་གབ་པ་མངོན་སུམ་ཞེས་རིག་པ་འཛིན་པའི་བླ་མའམ་གང་རྟོགས་སྐྱེས་བུ་ལ་སྔོན་མཐའ་སད་པའི་དགེ་བའི་བཤེས་གཉེན་དུ་བརྟེན་ཞིང་ཕྱག་རྒྱུན་ལ་ཆེས་མཐོང་དུ་འཛིན་ནས་ཐོས་བསམ་ལ་དགྲ་རུ་མི་སྡང་བ་ཞིག་ལ་མངོན་དུ་སྦྱིན་པ་གལ་ཆེ༔ མཐར་གྱི་རྗེས་སྤྱོད་ཐམས་ཅད་ཀྱང་དེ་ལྟར་མངོན་པར་བྱ་བ་ཁྲུས་ལུང་གོང་མའི་རྒྱུད་དང་བསྟུན༔ འདི་ལ་སུམ་སྒྲུབ་ཁ་སྒྱུར་ཡོད་པ་ཞལ་ལས་ཤེས་པ་རྗེས་རིམ་མོ༔ ཞག་ཅི་ཙམ་སྒྲུབ་ཀྱང་རྗེས་ཆོག་ལྷ་བསྟོད་བགྱིས་པར་བྱ༔ ཨོྃ་སྭཱ་ན་རིན་ཆེན་སྣོད་ཡངས་སུ༔ བདེ་ཆེན་བདུད་རྩིའི་མཆོད་གཏོར་ཉིད༔ དྲུ་མའི་པདྨའི་བརྒྱན་གྱིས་སྤྲས༔
ནཱི་ལཾ་བདེ་བའི་མཆོད་པ་འདི༔ མརྒད་བསྟན་སྐྱོང་ཚོགས་ལ་འབུལ༔ པཱུ་ཛ་མཆོད་པས་དགྱེས་གྱུར་ཅིག༔ ཨོྃ་ཨཱཿཧཱུྃ༔ ཞེས་མཆོད་པས་དགྱེས་པར་བགྱིད་ནས་བསྟན་སྐྱོང་དུ་གཉེར་བགྱིད་པར་བསམ་པ་མངོན་རྟོགས་ཀྱི་སྐོར་རོ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པས་ས་ཁྱི་ལོར་གདན་དྲངས་ཤོག་སེར་ལས་ཞལ་བཤུས་སོ། དགེའོ། བཀྲ་ཤིས།། །། ཟ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རྒྱ་གར་ཆོས་ཀྱི་རྒྱལ་པོ་ཨིནྡྲ་བོ་དྷི་དང་བོད་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱི་སྐུ་རིང་ལ་སྐུ་ཚབ་བཞེངས་པའི་དཀར་ཆག་བསྡུས་པ་རིན་ཆེན་མགུལ་རྒྱན་བཞུགས་སོ༔ དཔལ་ལྡན་སངས་རྒྱས་པདྨ་སྐྱེས༔ ཀུན་མཁྱེན་ཡེ་ཤེས་མཛོད་འཛིན་པ༔ རྒྱལ་པོ་སྒྱུ་འཕྲུལ་སྣ་ཚོགས་འཆང་༔ ཆེ་བ་སངས་རྒྱས་རིག་སྔགས་འཆང་༔ ས་མ་སྟི༔
དེ་ཡང་དཔལ་ཡོངས་སུ་གྲུབ་པའི་མངའ་བདག་ཀུན་གྱི་ཁྱབ་བདག་ཐོག་མའི་ཐེག་པ་གོང་མའི་ཀུན་བཟང་ནས་འོག་མའི་དཔལ་སྣང་མཐའ་རིག་པའི་མགོན་པོ་འོད་དཔག་མེད་པ་སྟེ་རིགས་ལྔ་ཡེ་ཤེས་ལྔ་ཡི་བདག་ཉིད་བདེ་གཤེགས་ཐམས་ཅད་བཀོད་པ་དང་དགོངས་པ་གཅིག་ལ་རྫོགས་པར་མཛད༔ ཕྱོགས་བཅུ་སངས་རྒྱས་ཐམས་ཅད་ཀྱིས་རྒྱལ་ཐབས་སྤྱི་བླུགས་རྒྱལ་པོ་ལ་དབང་བསྐུར༔ ཆོས་སྒོ་བརྒྱད་ཁྲི་བཞི་སྟོང་ཐེག་པ་ཆེ་ཕྲ་མཐའ་དག་གི་རྒྱུད་ནམ་མཁའ་ཡེ་ཤེས་མཛོད་ཀྱི་བཀོད་པ་ཐམས་ཅད་འཕགས་པའི་རྫུ་འཕྲུལ་ཞི་ཁྲོ་ཡ་མ་ཟུང་སྟོན་ནུས་པའི་རྡོ་རྗེ་འཆང་དབང་ཐམས་ཅད་ཀྱི་རིགས་བདག་འཇའ་ལུས་སྐྱེ་འཆི་བགྲེས་རྒུད་བྲལ་བ་སྐྱོན་བྲལ་པདྨ་ལས་རབ་ཏུ་བྱོན་པའི་ཚུལ་མཛད་པ་བླ་མ་ཟ་ཧོར་པ་རུ་གྲགས་པ་དེ་ཉིད་འཛམ་བུ་གླིང་འདིར་མཛད་པ་བཅུ་གཉིས་སྒོ་ནས་ཆོས་ཀྱི་འཁོར་ལོ་བསྐོར་བར་བསྐུལ་བའི་ཐོག་མར༔ གཟིགས་པ་ལྔ་ཡི་སྒོ་ནས་བྱོན་པ་སྟེ༔ ཡུལ་ལ་གཟིགས་པ་ཨོ་རྒྱན་ཟ་ཧོར་གྱི་ཡུལ༔ གནས་ལ་གཟིགས་པ་ནི་ལྷོ་ནུབ་འོ་མ་ཅན་གྱི་མཚོ༔ འདུལ་བྱ་ལ་གཟིགས་པ་ནི་རྒྱལ་པོ་ཨིནྡྲ་བོ་དྷི༔ འདུལ་ཞིང་ལ་གཟིགས་པ་ནི་ལྷོ་འཛམ་བུ་གླིང་སྐྱེ་འགྲོ་སྲིད་པས་མ་བསྡུས་པ་དང་བསྡུས་པ་རྣམས་སོ༔ སྣོད་ལ་གཟིགས་པ་ནི་མཁའ་འགྲོ་ལྷ་ལྕམ་མནྡྷ་ར་བ་བུད་མེད་ཡེ་ཤེས་མཚོ་རྒྱལ་ཏེ༔ ཡེ་ཤེས་དང་འཇིག་རྟེན་གྱི་སྣང་ངོར་གྲུབ་པ་དང་མ་གྲུབ་པ་མཁའ་སྤྱོད་དབྱིངས་ཀྱི་རྣལ་འབྱོར་ཕོ་མོ་གྲངས་ལས་འདས་པ་ལ་གཟིགས༔
ལྔ་པོ་དེ་ཡི་སྒོ་ནས་ཐོག་མར་ཆོས་ཀྱི་རྒྱལ་པོ་ཨིནྡྲ་བོ་དྷིས་རྒྱལ་བའི་སྲས་སུ་སྤྱན་དྲངས༔ རྒྱལ་སྲིད་སྐྱོང་བའི་རྒྱལ་པོར་མངའ་གསོལ༔ རྒྱ་གར་གླིང་དགུའི་ཆེ་བ་བརྗོད༔ རྒྱལ་ཁྲིམས་དང་ཆོས་ཁྲིམས་ཀྱི་སྲོལ་བསྟོད༔ མངའ་འབངས་ལ་ཆོས་ཀྱི་བསྟན་པའི་བ་དན་ཉི་མ་ལྟར་གསལ་བར་མཛད༔ དུས་རེ་ཞིག་ཚེ་གདུལ་བྱ་དུས་སུ་སྨིན་པའི་ཆེད་དུ་བརྟུལ་ཞུགས་ཀྱི་སྤྱོད་པས་དུར་ཁྲོད་ཀུན་ཏུ་བྱོན༔ འོག་མིན་གྱི་ཞིང་དང་མཐའ་ཡས་པའི་ཞིང་ལ་བྱོན༔ དུས་གསུམ་སངས་རྒྱས་ཐམས་ཅད་ཀྱི་དགོངས་པ་ཀློང་གཅིག་ཏུ་འདུས་པའི་བཀའ་ཡི་བསྡུ་བ་མཛད༔ རྒྱ་བོད་གླིང་ཐམས་ཅད་ལ་བྱོན་ཞབས་ཀྱིས་བཅག༔ ཁྱད་པར་སྐུ་ཡི་སྤྲུལ་པ་ཤྲཱི་སིངྷས་རྒྱ་ནག་གླིང་བཅུ་གཉིས་ལ་ཆོས་ཀྱི་འཁོར་ལོ་བསྐོར༔
སྐུ་སྤྲུལ་འཇམ་དཔལ་དུ་བསྐྱེད་ནས་རྩིས་དང་ཀུན་རྫོབ་ཀྱིས་འགྲོ་བ་བཏུལ༔ གསུང་སྤྲུལ་བོད་གངས་ཅན་གྱི་ཁྲོད་དུ་མང་བཀུར་འཇིག་རྟེན་དབང་ཕྱུག་གིས་འགྲོ་བ་སྐྱོང་བར་མཛད༔ ཐུགས་རྗེའི་སྤྲུལ་པ་རིག་འཛིན་དགའ་རབ་རྡོ་རྗེ་རི་བོ་མ་ལ་ཡ་རུ་བཞུགས་ཏེ་རྒྱ་བོད་དང་སྔགས་ཀྱི་རིག་འཛིན་ཕོ་མོ་དཔའ་བོ་རྡོ་རྗེ་རྣལ་འབྱོར་མའི་ཚོགས་ལ་ཆོས་འཁོར་བསྐོར༔ རྫུ་འཕྲུལ་རྡོ་རྗེ་འཆང་གི་སྐུར་བཞེངས་ནས་རྒྱལ་པོ་ཛཱ་སོགས་ལ་སྨིན་གྲོལ་གྱིས་ལུང་བསྟན་མཛད༔ བཀོད་པ་རིག་འཛིན་གསར་རྙིང་བཅུ་དྲུག༔ མཚན་བརྒྱད་གྲུབ་ཐོབ་བརྒྱད་ཅུའི་སྐུར་བཞེངས་ནས་གང་ལ་གང་འདུལ་ཆོས་ཀྱི་འཁོར་ལོ་བསྐོར༔ སྤྲུལ་པ་སྣ་ཚོགས་ཀྱི་སྒོ་ནས་འཛམ་གླིང་འཇིག་རྟེན་གྲངས་མེད་པ་རྟ་རྨིག་གི་འོག་ཙམ་མ་ལུས་པ་དགོངས་པའི་ཞབས་ཀྱིས་བཅག༔ དཔའ་བོ་མཁའ་འགྲོ་འདུ་བའི་གནས་ཡུལ་དུར་ཁྲོད་ཀུན་ཏུ་ཡིད་བཞིན་གྱི་ནོར་བུ་དགོས་འདོད་ཀུན་འབྱུང་གི་ཟབ་མོའི་གཏེར་ཉི་ཤུ་རྩ་ལྔ༔ ལྔ་ཕྲག་ལྔ་ཚོམ་གྱི་བརྡ་རྟགས་གྲངས་ལས་འདས་པས་བཀང་༔ རྒྱ་གར་སོགས་འཛམ་བུ་གླིང་དུ་རིག་འཛིན་གྲུབ་པ་ཐོབ་པ་ཁྱད་པར་མཁའ་སྤྱོད་རིག་འཛིན་མཁའ་འགྲོའི་ཚོགས་རྣམས་དང་བཅས་པ་རྫུ་འཕྲུལ་གྱིས་བྱོན་ནས་དཀྱིལ་འཁོར་རྒྱ་མཚོ་ཐམས་ཅད་ཀྱི་བཀོད་པ་ཕྱེ་ནས་བསྐལ་པ་ཆགས་ནས༔
འཁོར་བ་མ་སྟོངས་ཀྱི་བར་དུ་མི་འཇིག་རྒྱ་རྟགས་ལྷགས་པའི་གནས་དང་གཏེར་ཁ་གྲངས་མེད་བཞག༔ ཡང་རྟེན་འབྲེལ་སྣ་ཚོགས་ལ་དབང་བསྒྱུར་བའི་དུས་ལ་བབ་པའི་ཚེ༔ ཨིནྡྲ་བོ་དྷི་ལ་གྲོལ་བྱེད་ཀྱི་ཁྲིད་དང་༔ སྨིན་བྱེད་ཀྱི་དབང་བཅས་དགོངས་པ་རྫོགས་པར་མཛད༔ ཡང་དེའི་ཚེ་མ་འོངས་སྐྱེ་འགྲོ་ཐམས་ཅད་ཀྱི་སྐྱབས་དང་དཔུང་གཉེན་དམ་པར་དགོངས་པའི་སྒོ་ནས༔ བོད་ཡུལ་མུན་པའི་གླིང་གསང་སྔགས་རྡོ་རྗེ་ཐེག་པའི་ཆོས་རྣ་བའི་བུ་གར་བཀག་ནས་མ་ཐོས་ཤིང་༔ སྤྲེའུ་གདོང་དམར་གྱི་རིགས་ལོང་བ་ལྷ་ཁྲིད་མཁན་གྱི་ཡུལ༔ ང་རྒྱལ་དང་ཁེངས་སེམས་ཀྱི་སྲིད་པས་རབ་ཏུ་བཅིངས་པ་ཡེ་ནས་གྲོལ་མ་མྱོང་བའི་གླིང་དུ༔ རྗེ་བཙུན་པདྨ་འབྱུང་གནས་ཀྱི་སྐུ་ཡི་སྤྲུལ་པ་ཁྲི་སྲོང་ལྡེའུ་བཙན་གསང་སྔགས་རྡོ་རྗེ་ཐེག་པའི་རྒྱུད་གོང་མའི་ཐེག་པ་བློ་ལ་འགྲོ་ཞིང་༔ མུ་སྟེགས་དང་དམྱལ་བ་ཉན་ཐོས་གསུམ་གྱི་ཐེག་པ་ལ་མི་འཇུག་པའི་རྒྱལ་པོ་སངས་རྒྱས་མི་ཡུལ་དུ་བྱོན་པ་སྤྱོད་ལ་གཞོལ་བ་ཉིད་གཙོ་བོར་བགྱིས་པ་དང་༔
ཉེ་ལམ་གྱིས་མ་འོངས་སྙིགས་མ་ལྔ་བདོའི་མཐར་ཐུག་ཡིན་ཚེ༔ བྷ་ཏ་ཧོར་གྱི་སྒོམ་གྲྭ་བཅོམ་པའི་ཚེ༔ དགེ་བསྙེན་ནོར་བསྙག་པ་རྣམས་ཀྱིས་ཕྱི་ལ་འབྲང་བ་བསད་པ་རྣམས་དུས་གཅིག་ཏུ་འཚོགས་ཏེ༔ རྒྱལ་པོ་གསང་སྔགས་ཀྱི་ཆོས་ལ་མོས་པ་ཁྱད་པར་པད་འབྱུང་ང་ཡི་རིག་འཛིན་རྣམས་ཀྱི་དགྲ་དང་གཤེད་དུ་གྱུར་པའི་རིགས༔ དམ་སྲི་བཙུན་པ་དགེ་བཤེས་གཟུགས་ཕལ་ཆེར་བསྙེན་སྒྲུབ་དང་ཉམས་ལེན་རླུང་ལ་བསྐུར་ནས་དཀོར་ཧམ་དང་རྒྱུ་གནག་ནོར་ལ་འཁྲེང་བ་བྷ་ཏའི་སྒོམ་གྲྭ་བཅོམ་པའི་བག་ཆགས་སད་པ་རྣམས་ཀྱི་ཁ་རླངས་ཁོང་དུག་སྦྲུལ་གྱི་ངད་པ་ཅན་གྱིས་གསང་སྔགས་བསྟན་པ་ལ་འཚེ་ཞིང་དཀར་ཕྱོགས་དགེ་བ་ལ་བར་དུ་གཅོད་པའི་དམ་ཉམས་ཕལ་ཆེར་གྱིས་རབ་ཏུ་བྱུང་བའི་གཏམ་ཁ་ནས་བཤད༔ ལྐོག་ཏུ་བུད་མེད་བསྟེན་སྐྱེ་བོའི་གྲིབ་ལ་བནྡེའི་བག་བཅའ༔ དཀོར་གཟན་སྡིག་ཏོ་ཅན་གྱིས་ཞོན་ལྐོག་ནས་བྱེད་པའི་བུ་མངོན་དུ་སྐྱེས་པས་མོ་གཞིས་ཀྱི་གསོས་བྱེད༔ གཤིན་ཟས་ཀྱིས་རྟག་ཏུ་ཁེ་ཚོང་དང་བཤས་ཚོང་གིས་བུན་ཏེ་གཞི་བཙུགས༔ སེམས་ཅན་ཕྲ་རགས་ཕལ་ཆེར་ལ་སྡུག་བསྔལ་ཁུར་གྱིས་གནོན༔ བཅོམ་ལྡན་ཐུབ་པའི་དབང་པོའི་མཛད་སྤྱོད་ཐམས་ཅད་ཁྱད་དུ་བསད༔
དམ་མེད་དྲེད་པོ་ལྕགས་མགོ་ཅན་དགེ་སློང་ལེགས་སྐར་འདྲ་བ་མང་པོ་ཚོགས་པའི་དུས་ལ་དགོངས༔ བྱེ་བྲག་མཐའ་དྲུག་སྒོ་བཞི་ལྕགས་ཀྱི་འདན་བུས་བསྡམས་པའི་སེམས་ཅན་སྔོན་རུ་ཏྲ་ཐར་པ་ནག་པོ་ཚེ་འཕོས་པའི་སྐབས་སེམས་ཅན་ཕྲ་མོ་རྣམས་སྨོན་ལམ་གྱིས་དགེ་བའི་རླུང་ལོག་ནས་སྙིགས་མ་ལྔ་བདོའི་དུས་སུ༔ མི་གཙང་བའི་ཟག་རྫས་ལ་སྦྲང་བུ་འཁོར་བ་ལྟར་འདུས་པ་དགེ་བཅུ་སྔོན་ནས་མ་བསགས་བསོད་ནམས་ཕྲལ་དུ་རྫོགས་པའི་རིགས་ཁེངས་སེམས་འགོང་པོ་ཞུགས་ནས་སྨྱོ་བ་ནད་པ་སྨན་ཆེན་འཐུང་བ་རླུང་ལ་ཕོག་ལྟར་བཟོད་བླག་མེད་པར་དགེ་བ་ཟད་པའི་ཐབས་ལ་བརྩོན་པ་རྣམས་ཀྱི་དོན་དུ་བཞེངས་པ་དང་༔ ཉེ་ལམ་དགེ་བ་ཚུལ་བཞིན་སྒྲུབ་པ་བདུད་དབང་མ་སོང་བར་ཉིན་མོའི་སྐར་མ་ཙམ་ལས་མི་འབྱུང་བའི་དུས་ཆོས་ཀྱི་བསྟན་པ་སྐྱོང་ཞིང་སྤེལ་བར་དགོངས་ཏེ༔ ཨིནྡྲ་བོ་དྷི་ལ་བོད་དུ་འབྱོན་པའི་དགོངས་པའི་ཞལ་གདམས་དཔག་ཏུ་མེད་པར་གསུངས་ཨིནྡྲ་བོ་དྷིས་བཞུགས་པའི་ཞུ་བ་དཔག་ཏུ་མེད་པ་ཕུལ་ཀྱང་༔ རྗེ་ཡི་ཞལ་ནས༔ བསྟན་པ་སྤྱི་ཡི་ཆོས་སྐལ་བཅད་པ་དང་༔ སྐལ་ལྡན་གཅིག་གི་དོན་དུ་སྡོད་པ་གཉིས༔ ཤོར་ཐོབ་ཀྱི་མཚན་ཉིད་ཡིན༔ དཔེར་ན་སྐལ་ལྡན་གཅིག་ནི༔
ཐོ་རངས་ཀྱི་སྐར་རྒྱན་དང་འདྲ༔ ཉི་ཟླ་ཡོད་ཀྱང་གཅིག་པུར་ཆོས་མེད་ཀྱང་༔ ལམ་གོལ་མེད་པ་རྒྱུན་དུ་འགྱུར་བ་ལྟར་རོ༔ དཔེར་ན་མང་པོ་གཅིག་གི་བྱེད་ལས་ཡིན་པ་ཉི་ཟླ་ལྟར་རོ༔ ཉི་ཟླ་མི་སྣང་སེམས་ཅན་ཀུན་ལ་མུན་པས་ནོན་པ་ལྟར་ཡིན་ནོ༔ ཞེས་སོགས་རྒྱལ་པོའི་ཞུས་ལན་གྱི་སྐོར་ལ་དཔག་ཏུ་མེད་པར་གསུངས་སོ༔ དེའི་ཚེ་རྒྱལ་པོ་ཡང་ཕན་ཡོན་གྱི་རྒྱུ་མཚན་ལ་ཐུགས་ཡིད་ཆེས་ནས༔ སློབ་དཔོན་འབྱོན་པར་ཐག་བཅད་དེའི་ཚེ་རྗེ་ཉིད་བཞུགས་པ་དང་འདྲ་བའི་སྐུ་གསུང་ཐུགས་རྟེན་ཞིག་མེད་པར་མི་རུང་དགོངས་ཏེ་ཞུ་བ་ཕུལ་ལོ༔ ཀྱེ་མ་གཉིས་སྣང་མི་རྟག་རླུང་གི་འཁོར་ལོ་ལྟར༔ ཡ་ཡོལ་ངང་ལ་མི་ཚེ་རྨི་ལམ་བཞིན༔
ཉིན་འཁྲུལ་མཚན་འཁྲུལ་བག་ཆགས་གཏན་དུ་འབྱམས༔ ཡེང་མ་ལམ་ལ་རྗེ་བཙུན་སྤྲིན་བར་ཙམ༔ ཡུན་རིང་བཞུགས་པ་ཞག་གཅིག་གདུང་བའི་མོད༔ རྗེ་བཙུན་དམ་པ་ཕྱོགས་སུ་བཞུད་ལགས་ན༔ ཉིད་སྐུ་བཞུགས་པའི་ཐུགས་རྗེ་ཇི་བཞིན་དང་༔ མཐོང་ཐོས་དྲན་རེག་འབྲེལ་ཚད་དོན་ལྡན་པའི༔ ད་ལྟའི་བདག་དང་མ་འོངས་དོན་གྱི་ཕྱིར༔ ཉིད་དང་འདྲ་བའི་སྐུ་ཚབ་གཏེར་ལྔ་ཞུ༔ ཞེས་ཞུས་པས༔ ཨེ་མཿ
མི་ཡི་མཆོག་གྱུར་མི་དབང་འཁོར་ལོས་བསྒྱུར༔ ཆོས་ཀྱི་མཆོག་གྱུར་གསང་སྔགས་རྡོ་རྗེ་ཐེག༔ གནས་ཀྱི་མཆོག་གྱུར་ཟ་ཧོར་རྒྱལ་པོའི་ཁབ༔ མི་རྗེ་ལྷ་ཡི་མཛད་པ་དམ་པའི་དོན༔ ཁྱད་པར་རིག་འཛིན་དམ་པའི་འཁོར་རྣམས་དང་༔ མ་འོངས་སྐལ་ལྡན་ལས་འཕྲོ་ཅན་གྱི་ཆེད༔ རྫུ་འཕྲུལ་བཀོད་པའི་ཁྱོན་གྱིས་འདི་ལྟར་བགྱིས༔ དམ་པ་ཉིད་ཀྱང་མོས་པས་གསོལ་བ་ཐོབ༔ ཅེས་གསུངས་སོ༔ ཡང་དེའི་ཚེ་མོས་གུས་ཀྱིས་གསོལ་བ་བཏབ་ཅིང་མི་རྟག་པ་གདུང་ཤུགས་བསྒོམས་པ་ལ་བརྟེན་ཅུང་ཟད་རླུང་ལོག་པའི་ཤུགས་ཀྱིས་རྒྱལ་པོ་སྐུ་ཁམས་མི་བདེ་བའི་ཚུལ་བསྟན༔
དེ་ལ་ཕན་པའི་ཐབས་རླུང་རྡོ་རྗེ་རབ་གནས་ཚེ་སྒྲུབ་ཡེ་ཤེས་ལྔ་ལྡན་ཀྱི་བདུད་རྩི་བཅས༔ བཱི་ན་པ་ལ་བཀའ་བབ་པས་རྒྱལ་པོའི་གསང་སྔགས་ཐེག་ཆེན་བློ་ཡི་གོལ་ས་ཆོད༔ ཡིན་མིན་གདེང་ལེན་པའི་ཕྱིར་རྗེ་བཙུན་གུ་རུའི་ཞལ་གདམས་མང་དུ་གསུངས༔ རྒྱལ་པོས་ཀྱང་ཐུགས་ཡིད་ཆེས་པས་སྨོན་ལམ་མང་དུ་བཏབ༔ དེའི་ཚེ་འཆི་མེད་ལྔ་ལྡན་གྱི་བདུད་རྩི་དེ་ཀླུ་ཡི་ཡུལ་དུ་ཡོད་པ་ནི་བཱི་ན་པ་རྫུ་འཕྲུལ་གྱིས་ལེན་དུ་བྱོན༔ དེ་ཡང་བདུད་རྩི་ལྔ་ལྡན་ཞེས་པ་ཀླུ་ཡི་རྒྱལ་པོ་གཙུག་ན་རིན་ཆེན་ནམ་ནོར་བུའི་ཕོ་བྲང་ཡོད་པ་མ་དྲོས་པ་ཡང་ཟེར༔ མཚོ་ཡི་ཁ་དོག་ཐམས་ཅད་ལྔ་ལྡན་དུ་ཡོད་པ༔ དེ་ལ་ཡེ་ཤེས་ལྔ་ཡི་ཟེར་འཕྲོ་བ་རླུང་གིས་བསྐྱོད་པའི་དྲི་བཟང་ཕྱོགས་བཅུར་ཁྱབ་པ་ཕྱོགས་བཅུའི་སངས་རྒྱས་ལ་མཆོད་པ་འབུལ་བ༔ དེ་ལ་ཤིང་ཛམྦུ་ལ་པྲྀཀྵ་ཀུ་ནེ་བྱ་བ་རླུང་གིས་བསྐྱོད་པའི་རང་སྒྲས་འཛམ་བུ་གླིང་ཞེས་རང་སྒྲ་སྒྲོག་པ༔ ཆུ་ཛམྦུ་མ་ལེ་ལྷ་མོ་མ་ལེ་སྔོན་པོ་པི་ཝཾ་གི་སྒྲ་སྒྲོག་པ༔
བྱ་ཀ་ལེན་ཏའམ་ཛམྦུ་པྲྀཀྵ་ཀུ་ཏས་རྟག་ཏུ་སྙན་པའི་དབྱངས་ལེན་པ༔ ཤིང་དེ་ལ་རོ་དྲུག་ནུས་པ་བརྒྱ་རྩ་བ་དགུ༔ མེ་ཏོག་བཅུ་དྲུག་ལོ་མ་སྟོང་དང་རྩ་བཞི་ཡོད་པ༔ སྦྲུལ་སྙིང་ཡང་ཟེར༔ ཤིང་ག་ཕུ་སི་ལ་ཡང་ཟེར༔ མཚོ་དེའི་ནང་ན་ནོར་བུ་ཆེ་བ་རི་ཕྲན་ཙམ་འབྲིང་པོ་ཐ་མི་དད་པ༔ ཆུང་བ་རྟ་རྔ་བརྒྱད་གཤག་ཙམ་མོ༔ ལ་གཞི་ཉུངས་དཀར་ཆུ་ཞག་ཉག་རིས་ལྟ་བུ་ཆེ་ཆུང་མ་ངེས་པར་ཡིད་ལ་དགོས་འདོད་ཀུན་འབྱུང་དུ་གྲུབ་པ་ཆེ་ཕྲ་ཞིང་རྡུལ་གྱི་གྲངས་དང་མཉམ་པ་གསེར་དངུལ་བརྡར་ཕྱེ་ལྟ་བུ་སྟེ་རྒྱུ་དང་མཚན་ཉིད་ཀྱིས་ཕྱུག་པ༔ དེ་ལ་བདུད་རྩི་ཁ་ཞག་ཀྱང་ཟེར༔ ཀླུ་འཇིམ་ཡང་ཟེར༔
དོན་རྒྱུ་ཡེ་ཤེས་ལྔ་ལྡན་ལས་གྲུབ་པ་སྟེ་རྟག་ཏུ༔ འཆི་མེད་ཀྱི་བདུད་རྩི་གཡོ་བ་དྲི་ཞིམ་གྱི་ངད་པ་ཕྱོགས་བཅུར་འཁྱིལ་བ༔ དེའི་ནང་ནས་ཀླུ་ཡི་ལྷ་མོ་ནོར་བུ་འོད་རབ་འབྱིན་མས་འཆི་མེད་བཅུད་དྲིལ་བྱ་བ་འབུལ་བའི་པར་བུ་ཡེ་ཤེས་ལྔ་ལྡན་གྱི་ཁ་ཞག་ལས་གྲུབ་པའི་མ་ཎི་ཏ་ཀ་ཏཎྚ་དང་༔ ཀོ་ལ་ཀ་རོད་ཏ་སོགས་དཔག་ཏུ་མེད་པ་སྤྱན་དྲངས་པ་རྗེ་ཡི་ཕྱག་ཏུ་ཕུལ༔ བདུད་རྩི་དེ་མྱངས་པས་རྒྱལ་པོ་མི་རྟོག་ཡེ་ཤེས་འཕོ་འགྱུར་མེད་པའི་གདེང་ཐོབ་པའོ༔ དེ་ནས་མནྡ་ར་བས་མཐའི་རྒྱ་མཚོའི་ཕ་མཐར་ནོར་བུ་དགོས་འདོད་ཀུན་འབྱུང་བཞུགས་པའི་ཕྱོགས་ཀྱི་ཆུ་དྷ་རི་ཏ་མ་ཕམ་གྱི་བྱེ་མ་ཨ་ཀྲོང་ཏ་གདན་དྲངས༔ ལྷ་མོ་དྷེ་ཝ་ཀུ་ཤས་ལྷ་ཚངས་པའི་ཕོ་བྲང་དབུས་མའི་གསང་མཛོད་ནས་འཆི་མེད་རང་བྱུང་ཚེ་ཆུ་གདན་དྲངས་མཁའ་འགྲོ་ཉི་ཟླ་དངོས་གྲུབ་ཀྱང་ཟེར་མཐིང་འོད་འབར་མའི་ཕྱག་ནས་བྱུང་བའི་འཆི་མེད་འཇའ་ལུས་མཁའ་སྤྱོད་ཀྱི་སྒྲུབ་རྫས༔ སྨན་ཀྱི་ལྷ་མོ་འཚོ་བྱེད་གཞོན་ནུ་མས་ཕུལ་བའི་རིགས་གསུམ་མགོན་པོའི་ཨ་རུ་རྣམ་རྒྱལ་གསུམ་ཕྱོགས་གཅིག་ཏུ་དྲིལ་བའི་ཞུན་ཁུ་བཅས་གདན་དྲངས༔ ཡང་ལས་ཀྱི་དབང་མོ་ཆེས་ཕུལ་བའི་དུར་ཁྲོད་ཆེན་པོ་བཅུ་དྲུག་ལ་སྒྲུབ་པ་མཛད་པའི་དཀྱིལ་འཁོར་སྒྲུབ་རྫས༔ བྱང་ཆུབ་སེམས་དཔའ་རྡོ་རྗེ་ཆོས་ཀྱིས་རིགས་གསུམ་འཆི་མེད་དོན་ལྡན་རིལ་བུའི་འདིག་གུ༔
རིག་འཛིན་བརྒྱད་ཅུས་བརྟུལ་ཞུགས་མཛད་དེ་བཻཌཱུརྻ་ཡི་གླིང་ནས་གདན་དྲངས་པ་དགའ་རབ་རྡོ་རྗེས་ཆོས་སྨན་བསྒྲུབས་པ་དང་སྐྱེ་བདུན་སངས་རྒྱས་རབ་བདུན་གྱི་གདུང་རིང་བསྲེལ་རིན་པོ་ཆེ་སྟོང་སྦྱར་གྱི་ཕྱེ་མ་དང་ཟུང་དུ་སྤེལ་བའི་སྐྱེ་བདུན་སངས་རྒྱས་འོད་ཀྱི་སྒོང་བུ་བཅས་གདན་དྲངས༔ གཞན་ཡང་དྲང་སྲོང་གྲུབ་ཐོབ་ཐམས་ཅད་ཀྱིས་རྫུ་འཕྲུལ་དུ་མི་སྒོ་ནས་སྤྱན་དྲངས་པའི་བྱེ་བྲག་མཐོང་གྲོལ་མྱོང་གྲོལ་རེག་གྲོལ་བཅས་ཐམས་ཅད་བསྐལ་པ་བཟང་པོའི་དུས་ནས་བཅུད་མ་ཡལ་བའི་བྱིན་རླབས་ཐམས་ཅད་ཕྱོགས་གཅིག་བསྡུས་པ༔ རྒྱ་གར་སྤྲུལ་པའི་རིག་འཛིན་རྒྱ་ནག་ལུང་གི་རིག་འཛིན༔ མཁས་གྲུབ་སྤྲུལ་པའི་རིག་འཛིན༔ སྐྱེ་འཆི་སྤངས་པའི་རིག་འཛིན༔ གྲུབ་ཐོབ་སྔགས་ཀྱི་རིག་འཛིན༔ མ་རྒྱུད་གསང་ལམ་རིག་འཛིན༔ མཁའ་སྤྱོད་ས་སྤྱོད་ཀྱི་རྡོ་རྗེ་ཐེག་པ་གསང་སྔགས་རླབས་པོ་ཆེའི་རིག་འཛིན་གྲངས་ལས་འདས་པས་མངོན་སུམ་རྫུ་འཕྲུལ་གྱིས་སྤྱན་དྲངས༔ འཆི་མེད་པདྨ་འབྱུང་ནས་ཡེ་ཤེས་མཁའ་འགྲོ་བཅུ་དྲུག་སོགས་ཐམས་ཅད་ཀྱིས་སྨོན་ལམ་དུས་གཅིག་བགྱིས་ནས་སྤྲེལ་ལོ་སྤྲེལ་ཟླའི་ཚེས་བཅུ་ནས་བཞེངས་པའི་འབུམ་ཚོ་བཅུ་དང་ས་ཡ་བཅུ༔ ཀུན་ནས་འཕགས་པ་ལྔ་བརྒྱ༔
ཡོངས་སུ་འཕགས་པ་ཉེར་ལྔ་བཅས་རྫུ་འཕྲུལ་གྱིས་བཞེངས༔ ཚེས་བཅོ་ལྔ་ལ་རབ་ཏུ་གནས་པར་མཛད༔ རབ་ཀྱི་གཙོ་བོ་འབྲས་བུ་མངོན་གྱུར་ཨ་ཏི་རུ་གྲགས་པ་ལུང་གི་རིག་འཛིན་ཀུན་བཟང་དགའ་རབ་རྡོ་རྗེ་ཤྲཱི་སེང་པདྨ་འབྱུང་གནས༔ གྲུབ་ཐོབ་རིག་འཛིན་ཧཱུྃ་ཀ་ར་མཉྫུ་ཤྲཱི་ནཱ་གརྫུ་ན་པྲ་བྷ་ཧསྟཱི་བི་མ་མི་ཏྲ་དྷ་ན་སཾ་སྐྲྀ་རོམྦུ་གུ་ཧྱ་ཤཱནྟིཾ་གྷརྦྷཿ བརྟུལ་ཞུགས་རིག་འཛིན་ཨིནྡྲ་བོ་དྷི་ས་ར་ཧ་ཌཾ་བྷི་པ་ཀླུ་སྒྲུབ་སྙིང་པོ་དྲིལ་བུ་པ་པདྨ་བཛྲ་ལོ་ཧི་པ་ཀུ་ཀུ་རི་པ་གཞན་ཡང་བདེ་གཤེགས་རྒྱལ་བ་རིག་འཛིན་མཁའ་སྤྱོད་ས་སྤྱོད་བཅས་ཐམས་ཅད་ཀྱིས་བྱིན་བརླབས་རབ་ཏུ་གནས་པར་མཛད༔ རྗེ་བཙུན་གྱི་སྐུ་ཚབ་པདྨ་བཛྲ་མཚོ་སྐྱེས་རྡོ་རྗེ་པདྨ་མཐོང་གྲོལ་པདྨ་སམྦྷ་པདྨ་བཤེས་གཉེན་རྒྱ་གར་པཎ་ཆེན༔ པདྨ་བདུད་འདུལ་པདྨ་རྒྱལ་པོ་པདྨ་ལས་རབ་པདྨ་ཡོངས་གྲོལ༔ པདྨ་གོང་ཞུ་པདྨ་མཉམ་བཞག༔ པདྨ་བདུད་བཞི་གཡུལ་རྒྱལ་སོགས་དཔག་ཏུ་མེད་པ་བཞེངས་པའི་སྐོར་རྣམས་བརྒྱ་དང་བརྒྱད་རྒྱལ་པོའི་ཐུགས་དམ་རྟེན་མཛད༔ འགའ་ཞིག་རྒྱ་གར་སོགས་མཁའ་སྤྱོད་གླིང་ཚུན་འཛམ་བུ་གླིང་ཁམས་ཐམས་ཅད་ཁྱབ་པར་སྦས༔

སྟོང་ཕྲག་གཅིག་ཙམ་བསམ་ཡས་སུ་མཁའ་འགྲོས་གདན་དྲངས༔ ཁྲི་སྲོང་ལྡེའུ་བཙན་གྱི་ཐུགས་དམ་རྟེན་བརྒྱ་བཞག༔ ཐམས་ཅད་གཏེར་ལ་སྦས་འགའ་ཞིག་མཐའ་ཡངས་ཀྱི་གཙུག་ལག་དང་རྟེན་གྱི་གཟུངས་སུ་བཞུགས༔ རྗེས་འབྲང་སོ་སོ་ལ་ཆོས་ཀ་སོ་སོ་དང་སྦྲགས་པའི་ལས་ཅན་གྱི་སྐལ་བ་རིན་ཆེན་གཏེར་ལྔ་ལྡན་པ་ཇི་སྲིད་བར་གྱི་རྟེན་སྐལ་གནང་བ་ཐམས་ཅད་གཏེར་དུ་སྦས༔ དེ་ནས་སླར་ཡང་རྒྱ་གར་གྱི་གླིང་ནས་བྱོན་པའི་གཏེར་རྫས་བོད་དུ་གདན་དྲངས༔ ཐམས་ཅད་ལ་ཆོས་རྒྱལ་སྐུ་རིང་ལ་དུང་ཕྱུར་གཅིག་དང་འབུམ་ཕྲག་བདུན་བཞེངས་པ་ཐམས་ཅད་ཇི་སྲིད་ནས་དེ་སྲིད་བསྐལ་པའི་བར་དུ་མི་ཟད་པའི་རྒྱུན་ཡང་ཡང་དུ་བསྲིངས༔ སྐུ་ཚབ་དེ་རྒྱུ་གཅིག་པའི་དམ་རྫས་ཨ་དཾ་མ་མ་དཾ་མ་ཧྲི་དཾ་མ༔ སྤྱིར་རིགས་ལྔ་ཡབ་ཡུམ་གྱི་ས་བོན་ཕྱག་མཚན་རྣམས་རྗེ་བཙུན་ཡབ་ཡུམ་མཚན་བརྒྱད་ཐོད་ཕྲེང་སྡེ་ལྔ་རྣམས་ཀྱི་ཕྱག་མཚན་ཐམས་ཅད་རང་བྱོན་ཡོད་པ་ཐམས་ཅད་ཀྱིས་རྒྱས་བཏབ་པ་དམ་རྫས་ཐམས་ཅད་གཏེར་ལ་སྦས་པར་མཛད་དེ་ཡང་སྐུ་ཚབ་གསུང་ཤོག་སེར་ཐུགས་གཏེར་སྒྲོམ་མམ་ཐུགས་རྟེན་ཡོན་ཏན་མྱོང་གྲོལ་གྱི་དམ་རྫས་ཨ་ཐམ་མ་ཕྲིན་ལས་ཕྱག་མཚན་བཅས༔ སྐུ་ཚབ་ཀྱི་རྩེ་དང་ཤོག་སེར་གྱི་རྒྱ་ཆིངས་རྣམས་ཙནྡན་སྦྲུལ་གྱི་སྙིང་པོའི་ཕྱེ་མ་ལ་བགྱིས་པ༔ གཏེར་དུ་མི་འཇིག་པའི་ཆས་སུ་ཁྱུང་གི་སྒོང་བུའི་ཆུ༔ སེངྒེའི་འོ་མ༔
སྟག་གི་ཀླད་པ༔ གླང་ཆེན་མཁྲིས་པའོ༔ དྲག་པོའི་ཤོག་བུ་ཕལ་ཆེར་དུག་སྦྲུལ་གྱི་ཀླད་པ༔ མ་ཧེ་རྩེ་དྲུག་རྣམས་ཀྱི་ཀླད་པ་ཡིན༔ གདན་འདྲེན་ལ་བབ་པའི་ཚེ་མིག་ལ་སེངྒེའི་འོ་མ་མ་བྱུག་ན༔ རིག་དུག་མཐོང་དུག་གཉིས་ཡོད༔ རྒྱུད་སྒྲུབ་སྐོར་གྱི་ཤོག་སེར་ཤིང་ཀལ་པ་བཀྵི༔ པྲཛྙཱ་ཨ་ཀུ་རུ་ཏ་བྱང་ཆུབ་ཤིང་༔ ནྱ་གྲོ་ཏ༔ ཉ་གྲོ་ཏ༔
རྟག་ཤ་པ་ལ་སོགས་ཀྱི་པགས་པ་ལ་གྲུབ་པས་བརྡ་འགྱུར་སྔགས་འགྱུར་སྒྲ་འགྱུར་སོགས་དུ་མའི་སྒོ་ནས་རྒྱས་བཏབ་པའོ༔ ས་མ་ཡ༔ སྐུ་ཚབ་དང་ཤོག་སེར་གྱི་མཚན་ཉིད་རྣམས་སངས་རྒྱས་མཚོ་རྒྱལ་གྱི་བཀའ་ཐོ་གསུམ་པ་ནས་ཁོལ་ཕྱུང་རྒྱ་བོད་ལོ་རྒྱུས་ཕྱོགས་གཅིག་ཏུ་འདུག་པའི་སྡེ་ནས་རྒྱ་གར་མ་ཉེར་ལྔའི་ནང་ནས་པཎ་ཆེན་ལུགས་སོ༔ ཨིནྡྲ་བོ་དྷིའི་ཐུགས་དམ་ལ་བཅུ་གསུམ་གྲས་ཀྱི་དཀར་ཆག་གོ༔ ས་མ་ཡ༔ དབྱིངས་ཀྱི་མཁའ་འགྲོ་མཐིང་འོད་མཚོ་རྒྱལ་གྱི༔ དཀར་ཆག་མཐོང་བ་ནོར་བུའི་མགུལ་རྒྱན་འདི༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ དྲེགས་པ་སྡེ་བཞིས་རྒྱ་འདི་ལེགས་པར་སྲུངས༔ སྐུ་ཚབ་ཡིད་བཞིན་ནོར་བུ་དབང་གི་རྒྱལ༔
ཤོག་སེར་མཁའ་འགྲོའི་སྙན་བརྒྱུད་སྒྲིབ་གཡོགས་བྲལ༔ དེ་ལྟར་གཏཻེར་བྱོན་དམ་པ་རིན་ཆེན་འདི༔ ཕྱག་བསྐོར་མཆོད་འབུལ་སྙན་དར་རྒྱན་གྱིས་རིགས༔ གང་གིས་བཀུར་སྟི་ཕུ་དུད་བགྱིས་པའི་ཡུལ༔ བཀྲ་ཤིས་ལོ་ལེགས་དམག་འཁྲུག་ནད་ཡམས་ཞི༔ རྟག་ཏུ་དགེ་ཤིང་དམ་པའི་ཆོས་ལ་སྤྱོད༔ བསམ་པ་ལྷུན་གྲུབ་ཐེ་ཚོམ་མེད་པའི་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ ཛྙཱ་ན་ཤྲཱི་ཡིས་མཚོ་ནས་གདན་དྲངས་པ་གཏེར་རྒྱ་མ་གྲོལ་བའི་སྐོར་ཡིན་ཀྱང་སྦས་ཡུལ་དུ་ཐན་པ་ཆེན་པོ་བྱུང་བས་ཐུགས་རྗེ་ཆེ་ཕྲ་གང་གིས་ཀྱང་མ་ཕན་པས། སྐུ་ཚབ་ཞལ་ཕྱེས་ནས་ཚོགས་ཀྱི་འཁོར་ལོ་རྒྱ་ཆེན་པོ་བགྱིས་པས། ཕྱོགས་ནས་དམག་སྐད་ཆེན་པོ་ཡོད་པ་ཞི། ཡུལ་གྲུར་ཆར་ཆེན་པོ་བབས་པའི་ཚེ་དད་པའི་གདེང་ཆེན་པོ་ཐོབ་པར་གྱུར་ཏོ། དགེའོ།། །།
འ༽ སྐུ་ཚབ་མཐོང་གྲོལ་གྱི་དཀར་ཆག་བཞུགས་པའི་དབུ་ཡི་གཟིགས་ཕྱོགས་ལགས་སོ༔ ན་མོ་གུ་རུ་སརྦ་སིདྡྷི་ཧཱུྃ༔ ཆོས་དབྱིངས་ཡེ་ཤེས་ངོ་མཚར་བཀོད་པ་རྒྱན་གྱི་འཁོར་ལོ་གཙོ་བོ་རྩ་བ་གསུམ་གྱི་ལྷ་ལ་འདུད༔ དེ་ཡང་སྐུ་ལྔ་མཚན་བརྒྱད་བླ་མ་སཾ་བྷ་ཝའི་རྟེན་གྱི་དཀར་ཆག་བཀོད་པ་སྟེ༔
རྒྱུད་ལས༔ ཨེ་མ་རྗེ་བཙུན་སྤྲུལ་པའི་སྐུ༔ འགྲོ་མགོན་དབང་པོ་པདྨ་འབྱུང་༔ པྲེ་ཏ་བོད་ཀྱི་སེམས་ཅན་རྣམས༔ ལས་ངན་དབང་གིས་སྡུག་བསྔལ་ཆེ༔ ཁྱད་པར་ལྷ་འདྲེ་གདུག་པའི་རིགས༔ གཉན་དང་དབང་པོ་ཀླུ་ཡི་ས༔ དགེ་བ་རྩོམ་དུ་མི་སྟེར་བའི༔ ལྷ་འདྲེ་འདི་ཉིད་འདུལ་དུལ་ལཽ༔ བདག་གི་བསམ་པ་འདི་འགྲུབ་པའི༔
ཆོས་ཀྱི་ཉི་མ་འཆར་བ་དང་༔ སེམས་ཅན་བདེ་སྐྱིད་འབྱུང་སྟེ་མཆིས༔ ཞུས་སོ༔ ཞེས་པས་དཀྲོལ་བ་ནི༔ དེ་ཡང་འཕགས་པ་འཇམ་དཔལ་གྱི་སྤྲུལ་པ་རྒྱལ་པོ་ཁྲི་སྲོང་ལྡེའུ་བཙན་གྱིས་བོད་ཀྱི་གཙུག་ལག་དཔལ་གྱི་བསམ་ཡས་སྒྲུབ་པའི་ཚེ་ལྷ་འདྲེས་སྒྲུབ་ཏུ་མ་སྟེར་བས༔ མཁན་པོ་ཞི་བ་མཚོའི་ལུང་བསྟན་ལྟར༔ པདྨ་འབྱུང་གནས་སྤྱན་དྲངས༔ དེ་ཡིས་མངའ་བདག་ལ་བཀའ་མང་དུ་བསྩལ་ཞིང་སྔོན་གྱི་ལས་འཕྲོ་བཅས་ལུང་བསྟན༔ ཁྱད་པར་བོད་ཀྱི་ལྷ་འདྲེ་གདུག་པ་ཅན་གྱིས་དང་པོ་མཆོད་ཡོན་འབྲེལ་བ༔ བར་དུ་གཙུག་ལག་བསྒྲུབས་པ༔
ཐ་མ་མཆོད་ཁང་གི་རྒྱན་བཏགས་ཡོངས་སུ་གྲུབ་ནས༔ ཆོས་བསྒྱུར་བ་དཀྱིལ་འཁོར་བརྩམས་པ་བཅས་ཐམས་ཅད་དུས་སུ་བར་ཆོད་བརྩམས་ཏེ་ལམ་དུ་མ་བསྒྱུར་བ་མང་ཞིག་བྱུང་བའི་ཚེ༔ རྗེ་བཙུན་རིན་པོ་ཆེས༔ དང་པོ་བྲག་ཕུག་མཱ་ར་ཏི་ཀར་མཉམ་བཞག༔ ཐ་མ་སྟོད་ལུང་སྒྲོལ་པ་ལུང་དུ་མཉམ་པར་བཞག་སྟེ༔ དེ་གསུམ་མཆོད་འབྲེལ་བའི་ལྷ་འདྲེ་དམ་ལ་བཏགས༔ གཉིས་པ་དང་པོ་བསམ་ཡས་བཞེངས་པའི་མཉམ་བཞག༔ གཉིས་པ་རྒྱན་བཏགས་པའི་མཉམ་བཞག༔ གསུམ་པ་དབང་བསྐུར་བའི་མཉམ་བཞག༔ གསུམ་པའི་དང་པོ་ཆོས་བསྒྱུར་བའི་མཉམ་བཞག༔
གཉིས་པ་དཀྱིལ་འཁོར་རྒྱས་པའི་ཞལ་ཕྱེས་པའི་མཉམ་བཞག༔ གསུམ་པ་ལས་འཕྲོ་ཅན་ལ་བཀའ་གཏད་པའི་མཉམ་བཞག་སྟེ་དེ་ལྟར་མ་ལྟོས་པའི༔ མཉམ་བཞག་བརྒྱ་དང་རྩ་བརྒྱད་མཛད༔ དེའི་དོན་ཅི་ཞེ་ན༔ འདི་ཉིད་རྒྱུད་ལས་བཤད་པ་སྟེ༔ ཐུགས་སྒྲུབ་ཡིད་བཞིན་ནོར་བུ་སྐོར་གསུམ་གྱི་བཀའ་རྗེ་འབངས་ཉེར་ལྔ་ལ་གཏད་པའི་ཚེ་བོད་ཀྱི་ལྷ་འདྲེ་རྣམས་ཀྱིས་འཁུ་བ་ལ་དམིགས་ཏེ་བསམ་ཡས་མཆིམས་ཕུའི་དགེའུ་གོང་ལ་པདྨ་ཡོངས་གྲོལ་གྱི་མཉམ་བཞག་ལ་བཞུགས་པ་དེས༔ མཁའ་འགྲོ་ཡེ་ཤེས་ཀྱི་འདྲ་འབག་མ་འོངས་པར་པད་འབྱུང་བཞུགས་པ་དང་འདྲ་བའི་སྐུ་ཚབ་ཉི་ཤུ་རྩ་ལྔ་བཞེངས་པའོ༔ དེ་ལ་པད་འབྱུང་སྐུ་གསུམ་གྱི་མཚན་ཉིད་ནི༔ ཐུགས་ཆོས་ཀྱི་བསམ་ཡས་མཆིམས་ཕུ་རུ་མཉམ་བཞག་མཛད༔ གསུང་ལོངས་སྤྱོད་རྫོགས་པ་དྲག་པོ་མེ་ཕྲེང་ཅན་གྱིས་དཀྱིལ་འཁོར་གྱི་བར་ཆད་བསལ༔
དབུ་རྩེ་བར་ཁང་དུ་སྐུ་སློབ་དཔོན་རྡཽ་རྗེ་ཐོད་ཕྲེང་གིས་རྗེ་འབངས་ཉེར་ལྔ་ལ་གདམས་པའི་ཆོས་ཀྱི་བཀའ་གཏད་ནས་ལུང་འབོགས་ཏེ་ཚེ་རབས་སུ་དྲན་པ་མི་བརྗེད་པའི་གཟུངས་ཐོབ་པར་བྱིན་གྱིས་བརླབས་པའོ༔ དེ་ལྟར་སྐུ་ཚབ་ཕལ་མོ་ཆེར་མཚོ་རྒྱལ་གྱིས་བཞེངས་པ་རྣམས་མཉམ་བཞག་འབྱུང་བའི་རྒྱུ་གཏེར་ནས་འབྱུང་ཚད་ཐམས་ཅད་ཀྱིས་བསྡུས་དོན་ནོ༔ ཁྱད་པར་སྐུ་ཚབ་སངས་རྒྱས་ཡོངས་གྲོལ་འདི་ཉིད་ཀྱི་སྐུ་ཡི་རྒྱུ་སྔོན་གྱི་རྒྱལ་པོ་ཨིནྡྲ་བོ་དྷིའི་ཐུགས་དམ་རྟེན་མནྡ་ར་ཡི་ཞིང་ཁམས་བཅུད་ནས་ཡིད་བཞིན་གྱི་ནོར་བུའི་རིགས་དང་༔ དམ་ཆོས་སྒྲུབ་པ་སྤྱི་ཡི་གཞུང་ཆེན་བཅུ་འཕེལ་གདུང་བདུན་པའི་རིགས༔ སྐྱེ་བདུན་པའི་རིགས༔ དེ་ལ་སོགས་པ་སྨན་འདམ་ཆེན་མོ་གཞན་ཡང་ཆང་ཚོང་བའི་ན་བཟའི་འོག་ཀླུ་ཡི་ཕོ་བྲང་གནས་པའི་ཆུ་ས་འཛིན་གྱི་སྙིང་པོ་བདུད་རྩི་ཡན་ལག་བརྒྱད་པའི་ཁ་ཞག་ཨིནྡྲ་བོ་དྷི་ལ་ཕུལ་བས༔ ཕྱེ་མ་བྲག་ཕུག་མཱ་ར་ཏི་ཀའི་ཚེ་སྒྲུབ་རྟེན་རྣམས་ལྷ་ཀླུ་མི་ཡུལ་ཐམས་ཅད་ནས་མནྡ་ར་བས་བསྡུས་པ༔ ཁྱད་པར་གནོད་སྦྱིན་རྟག་མྱོས་ཀྱིས་ཡུལ་རི་ལུང་ཐམས་ཅད་རིན་པོ་ཆེའི་དགོས་འདོད་ཡིད་བཞིན་དང་༔ མཆིམས་ཕུར་བསགས་ནས་རང་བསྐྱེད་པའི་རིགས་ཐམས་ཅད་ཡོད་པ༔ དེ་ཡི་གནས་ནི་མཚོ་དབྱིབས་རི་ཀླུང་གི་རྣམ་པ་མང་ཡོད༔
མཚམས་སུ་རྒྱལ་སྲིད་སྣ་བདུན་གྱི་གླིང་ཡོད་གནོད་སྦྱིན་གྱི་ཕོ་བྲང་དེ་ཡི་མཚོ་འདུལ་བྲག་ལས་གྲུབ་པའི་ཁ་ཞག་གི་བྱེ་མ་ཀྲི་ཤ་ཀུ་ཡང་ཟེར༔ དེ་ལ་འདྲ་འབག་བཞེངས་པ་ནི༔ བྱེ་མ་ཨ་ཀྲོང་ཟེར༔ བདུད་རྩི་ཀླུ་འཇིམ་ཡང་ཟེར༔ མཐོང་གྲོལ་སྐྱེ་བདུན་ཡང་ཟེར༔ གཞི་དེ་ལྟ་བུ་དེང་སང་དཀོན་པའི་རྒྱུ་མཚན་བྱུང་ཁུངས་རྙེད་དཀའ་བའི་དོན་དེ་ལྟ་བུ་ཡིན་ཕྱིར་པདྨ་འབྱུང་གནས་དང་མནྡ་ར་བ་ཡེ་ཤེས་མཚོ་རྒྱལ་རྫུ་འཕྲུལ་མངའ་བརྙེས་པས་རྫས་དེ་རྣམས་བསམ་ཡས་སུ་སྤྱན་དྲངས་སྐུ་ཚབ་རྣམས་བཞེངས༔ ལྷག་མ་རྣམས་གཏེར་དུ་སྦས༔ ཕྲན་ཙམ་རེ་མཐའ་འདུལ་གྱི་ལྷ་ཡི་གཟུངས་དང་བུམ་གཏེར་དུ་སྦས༔ དེ་ནས་བསམ་ཡས་སོགས་འགངས་ཆེ་བའི་རྒྱུ་བླ་གཏེར་བཏོན་ནས་བཅུད་ཉམས་པའི་རྒྱུ་དེ་ལྟར་དང་རང་གཞུང་གུ་རུ་ཐུགས་སྒྲུབ་ཀྱི་ཐུགས་ལུང་རིན་ཆེན་མཛོད་བྱ་བ་རུ་བཞུགས་བཞིན་ཉེར་མཁོ་རྣམས་བཀོད༔ རྒྱས་པ་ཡི་བཞེངས་ཚུལ་རབ་གནས་སོགས་རྟེན་འབྲེལ་བཅས་བྲི་མི་ལོང་རུང་༔
དེང་སང་སྐུ་ཚབ་རྣམས་རྒྱུ་ཅི་ལས་གྲུབ༔ བྱིན་རླབས་ཅི་ཡིས་བསྐྱེད༔ ནུས་པ་ཅི་དང་ལྡན༔ བཞེངས་པའི་དོན་ཅི་ཡིན༔ བཞུགས་པའི་བསོད་ནམས་ཅི་ཡོད༔ དེ་ལ་ཞབས་ཏོག་བྱས་ན་འབྲས་བུ་གང་མཆིས་སོགས༔ ཐམས་ཅད་ཀྱི་དོན་གོང་དུ་བསྟན་པའི་སངས་རྒྱས་ཀྱི་བྱིན་རླབས་ལ་ལྟོས་པའི་ནོར་བུ་སྣ་ཚོགས་པའི་ཡོན་ཏན་རྒྱལ་བ་རིག་འཛིན་འདུས་པའི་བདེན་ཚིག་བཅས་ཐམས་ཅད་ཀྱི་བསོད་ནམས་ལས་གྲུབ་བཞིན་དགོངས་ཤེས་སྐལ་ལྡན་ཡང་རབ་རྣམས་ཀྱིས་སྐུ་ཚབ་ལ་དད་པ་ཆེ་བའི་རྒྱུ་མཚན་ནོ༔ ལས་གསུམ་པའི་རྒྱུ་མཚན་ནི༔ རྗེ་འབངས་ཉི་ཤུ་རྩ་ལྔ་ལ་གཏེར་གནས་ཉེར་ལྔ་ཆོས་ཀ་ཉེར་ལྔ་སྐུ་ཚབ་ཉེར་ལྔ་གནང་བ་ལ༔ ཁྱད་པར་ཐུགས་ཀྱི་བུ་ཆེན་སྐུ་ཡི་བཀའ་བབ་སངས་རྒྱས་ཡེ་ཤེས་ལ༔
སྒྲུབ་པའི་གནས་མཆོག་ཡང་རྫོང་ཤེལ་བྲག༔ ལུང་གི་གནས་མཆོག་རོང་ཆེན་བཞི་ཡོད་པ་སྟེ༔ དེ་ཡི་ནང་ནས་ཤར་ཕྱོགས་གངས་རི་རྩེ་བརྒྱད་ཀྱི་ལྷོ་ནུབ་ཏུ་ཕ་རྒྱུད་འདུས་པ་དགུའི་བླ་མཚོ་ཡོད༔ དེ་ཡི་ནུབ་ཀྱི་ཆ་རུ་འཇིག་རྟེན་དབང་ཕྱུག་གི་སྒྲུབ་གནས་ཡོད༔ གནས་དེ་ཡི་ཕུ་ལ་གངས་རི་ཤེལ་གྱི་གུར་ཕུབ་པ་འདྲ་བ་ཡོད༔ དེ་ཡི་མགུལ་དུ་བཀའ་བརྒྱད་འདུས་པ་སྤྱི་ཏི་ཡི་གནས་ཡོད༔ དེའི་དབུས་སུ་ཟེའུ་གླང་པོ་ཆེ་འདྲ་བ་ཡོད༔ དེའི་ནུབ་བྱང་དུ་མུ་ལེ་མཐིང་གི་མཚོ་ནེའུ་རྐྱལ་པ་འདྲ་བ་ཡོད༔ གོང་དུ་གཤིན་རྗེའི་ཕོ་གདོང་མོ་གདོང་བཞི་ཡོད༔ མི་འགྱུར་བའི་རྟགས་སུ་ཕག་རྒོད་མགོ་གྱེན་དུ་འགྲོ་བ་འདྲ་བའི་རྡོ་རྩིག་ཡོད༔
གནས་དེ་རུ་ད་ལྟ་བཀའ་བརྒྱད་ཞི་ཁྲོ་རིག་འཛིན་རྩ་སྒྲུབ་གསང་གཏེར་མང་པོ་ཁྱད་པར་ང་ཡི་སྐུ་ཚབ་པདྨ་མཐོང་གྲོལ་དང་ཆོས་ཀ་འདི་མཚོ་དེའི་ནང་དུ་སྦོས་ཤིག༔ སངས་རྒྱས་ཡེ་ཤེས་ཁྱོད་གཤིན་རྗེའི་མངའ་བདག་ཡིན་པས༔ དྲག་སྔགས་རླུང་ཞོན་འདི་ཡང་དེ་རུ་སྦོས་ཤིག༔ གནས་ནི་སྤྱང་ཀི་རོ་གཟན་ལྟ་བུའི་མཚོ་དེ་ཡིན༔ དེ་ཡི་གོང་དུ་གཤིན་རྗེའི་གཏེར་ཡོད་པ༔ གཤིན་རྗེ་ཐམས་ཅད་འདུས་པའི་དཔེ་ཡིན༔ ཁྱད་པར་མཚོ་བྷནྡྷ་འདྲ་བ་དེ་དངོས་གྲུབ་ཀྱི་མཚོ་ཡིན༔ དེ་ལ་རིན་པོ་ཆེའི་རྒྱ་བུམ་གང་འདི་སྦོས་སོགས་ལུང་མང་པོ་གསུངས༔ མ་འོངས་དུས་སངས་རྒྱས་ཁྱོད་ཀྱི་སྐྱེ་བ་བཅུ་བདུན་མཚམས་ལུང་པ་དེ་ཡི་ནང་དུ་ལན་བཞིན་འདུལ་ཞིང་སྐྱེ་བ་གཉིས་ལེན༔ འདུལ་ཞིང་གི་མིང་གནམ་ལྕགས་ལས་གྲུབ་པར་ངེས་མེད་ཀྱི་རླུང་ལྟ་བུ་འབྱུང་༔
དེ་ཡིས་འབྱིན་པར་འགྱུར་རོ༔ མ་ཧཱ་གུ་རུའི་གསུང་བཞིན་མཚོ་རྒྱལ་གྱིས་གཏེར་དུ་སྦས་ནས་རབ་ཏུ་གནས་ནས་གཏེར་སྲུང་ཀླུ་སྨན་དང་ལྷ་བཙན་དམ་ཅན་གསུམ་ལ་བཅོལ༔ འདོན་པའི་ཚེ་བཤོས་གཙང་དཀར་གཏོར་ཀླུ་སྨན་དང་ར་ཡི་ཤ་ཁྲག་མཆོད་དངོས་གྲུབ་ཀྱི་གཏེར་བུམ་བཞག༔ གྲོགས་བྱ་ཡོས་བུ་སྟག་སྦྲུལ་མ་བགྱིས་ནས་འབྱིན༔ གསང་རྒྱ་ལོ་བདུན་ཡིན༔ གཏེར་ལྷོང་ཆེན་པོ་འབྱུང་བས་མཁའ་འགྲོ་ལ་གསོལ་བ་ཐོབ༔ ཅེས་སོགས་གསུངས་ནས་ཞལ་གྱིས་གདམས་པའོ༔ ཞུས་ལན་ལས༔ ཨེ་མ༔ ཡང་གྲོལ་ཆོས་ཀྱི་སྙིང་པོ་རྫོགས་པ་ཆེ༔
རྒྱ་བོད་ཆོས་རྣམས་གཅིག་བསྡུས་བདུད་རྩི་འདི༔ གང་གིས་མཐོང་ཡང་ངན་སོང་མྱོང་རེ་ཀན༔ བདག་ནི་མངའ་བདག་འོད་དུ་གཤེགས་གྱུར་ཀྱང་༔ ད་ལྟའི་སྐུ་ཚབ་འདི་དང་བདག་དང་མཉམ༔ གསོལ་བ་ཐོབ་ཅིག་རྗེ་འབངས་གྲོགས་རྣམས་ཀུན༔ འདི་ཡིས་བསླུ་བ་མེད་དོ་ཡིད་མ་བཅག༔ ཅེས་གསུངས་མང་དུ་བཞིན་ནོ༔ སླར་ཡང་སྔགས་འཆང་རྩ་གསུམ་གླིང་པས་སྦྲུལ་ལོར་རྒྱང་ཕུ་གངས་ཀྱི་རྭ་བ་ནས་ཁྲོམ་བརྒྱ་རྩ་དང་བཅས་ནས་གདན་དྲངས་པའོ།། །། ཡ༽ ༄༅། ༁ྂ༔
བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ དབང་ཆེན་ཨིནྜ་ནཱི་ལའི་མཆོད་སྡོང་རིན་པོ་ཆེའི་ཕྲེང་བ་བཞུགས་སོ༔ བླ་མའི་ཐུགས་སྒྲུབ་བདེ་གཤེགས་ཀུན་འདུས་ཡིད་བཞིན་ནོར་བུ་ལས༔ དབང་བསྐུར་རྒྱལ་པོའི་རྒྱུད་ལ་འཇུག་པ་སྟེ༔ དོན་གསུམ་ལས༔ ཐོག་མར་སྔོན་དུ་འགྲོ་བ་ལོ་རྒྱུས་ཀྱིས་ཕྱུག་པ༔ བར་དུ་མ་སྨིན་པ་སྨིན་པར་བྱེད་པ་ངོ་སྤྲོད་གསལ་རྫོགས་ཚིག་གིས་རྒྱས་ཐེབས་པ༔ ཐ་མ་བཀའ་འགྲོལ་འབྲས་བུ་བསྟན་ནས་དམ་ཚིག་ལ་མི་འགལ་བའི་བསྲུང་བྱ་འབོག་ནས༔ བཀྲ་ཤིས་རབ་ཏུ་གནས་པར་བྱེད་པའི་དོན་གསུམ་མོ༔ དེ་ལ་དབྱེ་བ་ཕྱི་ནང་དབང་གི་ངོ་བོ་རྣམ་པ་ལྔ་སྟེ༔
ལྷ་དབང་ལུས་ལ་བསྐུར་བ༔ སྔགས་དབང་ངག་ལ་བསྐུར་བ༔ ཆོས་དབང་སེམས་ལ་བསྐུར་བ༔ ཆས་དབང་ལུས་ལ་བརྒྱན་པ༔ རྫས་དབང་ལག་ཏུ་གཏད་པ༔ དགོས་དབང་ལ་དོན་བཞི༔ འཇའ་ལུས་ལ་བུམ་པའི་དབང་༔ ཡེ་ཤེས་ལ་རླུང་གི་དབང་༔ བདེ་ཆེན་ལ་ཐིག་ལེའི་དབང་༔ མངོན་སུམ་རིག་པའི་རྩལ་དབང་༔
བརྡ་དོན་ལ་གསུམ༔ སྣང་སྟོང་མེ་ལོང་གི་དབང་༔ གྲགས་སྟོང་རོལ་མོའི་དབང་༔ གསལ་སྟོང་ཤེལ་རྡོའི་དབང་༔ འཛིན་མེད་ཀྱི་དབང་གསུམ༔ འཇའ་ཚོན་སྣང་ལ་རང་བཞིན་བྲལ་བ༔ བྲག་དང་རླུང་སྒྲ་ངེས་ཚིག་མེད་པ༔ ཆུ་ཟླ་མ་འདྲེས་སོ་སོར་གསལ་བའོ༔ དབང་གི་ངེས་ཚིག་ནི༔ བུམ་པའི་དབང་ཐོབ་པ་གཞལ་ཡས་ཁང་༔
བུམ་ཆུ་མྱོང་བ་ལྷའི་དངོས༔ བྱིན་རླབས་ཤུགས་ལ་གནས་པ་ངོ་བོ༔ བདེན་པའི་གཏོང་ལེན་མོས་པ་ངེས་ཚིག་གི་དོན་ནོ༔ དབང་གི་འཁྱེར་སོ་ནི༔ ལྷ་དབང་བསྐུར་བ་བསྐྱེད་རིམ་སྣང་སྟོང་གི་ལམ་འཁྱེར༔ སྔགས་དབང་བསྐུར་བ་རླུང་འཕྲོ་འདུ་གྲགས་སྟོང་གི་ལམ་འཁྱེར༔ ཚིག་དོན་ཆོས་དབང་བསྐུར་བ་ཡིད་འགྱུ་སྟོང་གི་ལམ་འཁྱེར༔ དབང་གི་དགོངས་པ་ནི༔ བསྐྱེད་རིམ་གྱི་དབང་ཐོབ་པས་ལུས་ལྷ་བསྒོམ་པ་ལ་དབང་༔ བཟླས་པ་སྔགས་ཀྱི་དབང་ཐོབ་པས་བསྙེན་སྒྲུབ་འབད་སྩོལ་རུང་བ་ལ་དབང་༔
རྫོགས་རིམ་ངོ་སྤྲོད་ཐོབ་པས་ཡིད་ཀ་དག་བདེ་བ་ཆེན་པོ་ཉམས་སུ་མྱོང་བ་ལ་དབང་༔ ཆས་དབང་སོ་སོར་ཐོབ་པས་རྒྱན་གོས་རྣལ་འབྱོར་གྱི་ཆ་ལུགས་འཆང་བ་ལ་དབང་༔ རྫས་དབང་དུ་ཐོབ་པས་མཆོད་ཚོགས་ཕྲ་རགས་བྱེད་ལས་བསྐང་གསོལ་སོགས་ལ་དབང་༔ གནང་བ་དུ་མའི་ལུང་བསྟན་ཐོབ་པས་ཕྲིན་ལས་བཞིའི་བྱ་བ་ལས་སུ་རུང་༔ འབྲས་བུ་བླ་ན་མེད་པའི་དབང་ལ་ནི༔ དབུ་མ་རྩ་གསུམ་འཁོར་ལོ་དྲུག་གི་དབང་༔ བདེ་ཆེན་ཐིག་ལེ་སྲོག་འཛིན་བཅུ་དྲུག་གི་དབང་༔ རླུང་ལྔ་བརྒྱད་ནི་འཕྲོ་འདུ་འགྱུ་བའི་དབང་༔ ཡེ་ཤེས་ལྔ་ནི་ཀུན་བྱེད་རྒྱལ་པོའི་དབང་༔ ཕྱག་རྒྱ་དྲུག་ནི་བཅའ་ཐབས་འཁྲུལ་འཁོར་གྱི་དབང་༔
ཨཱ་ཧཾ་འབར་འཛག་གཏུམ་མོ་མེ་ཡི་དབང་༔ ཟུང་འཇུག་ལྔ་ལྡན་ཐབས་ལམ་ཕོ་ཉའི་དབང་༔ སྦྱོར་བ་བཞི་ལྡན་གདམས་ངག་བཙན་ཐབས་ཀྱི་དབང་༔ བདུན་འཁོར་གསུམ་པ་མན་ངག་རྒྱ་མཚོའི་དབང་༔ ནམ་མཁའི་དཀྱིལ་འཁོར་འཇའ་ལུས་སྒྲུབ་པའི་དབང་༔ བཅུ་པོ་འདི་ནི་གསང་དབང་ཆེན་མོའོ༔ དཀྱིལ་འཁོར་རྣམ་པ་དབྱེ་བ་ཕྱི་ནང་གི༔ རབ་ནི་ཆོས་སྐུ་གསལ་རྫོགས་གཞལ་ཡས་ཁང་༔ འབྲིང་ནི་བསྐྱེད་རིམ་སྣང་སྟོང་གཞལ་ཡས་ཁང་༔ ཐ་མ་དམིགས་རྟེན་རས་བྲིས་འབྲུ་ཡི་ཚོམ༔
སྤྲོས་བཅས་ལྟར་ན་རབ་འབྲིང་ཐ་མ་གསུམ༔ རབ་ནི་བློས་བླང་འབྲིང་ནི་རྡུལ་ཚོན་དང་༔ ཐ་མ་དམིགས་རྟེན་རས་བྲིས་སམ་འབྲུ་ཚོམ༔ གཞལ་ཡས་ཚོམ་བུ་ལྷ་ཡི་དཀྱིལ་འཁོར་ཡིན༔ བུམ་པ་གཟུང་ཐག་སྔགས་ཀྱི་དཀྱིལ་འཁོར་ཡིན༔ མེ་ལོང་ཤེལ་རྡོ་རྫོགས་རིམ་དཀྱིལ་འཁོར་ཡིན༔ བུམ་པ་རྒྱན་ལྡན་ལྷ་ཡི་དཀྱིལ་འཁོར་ཡིན༔ འབྲིང་བ་རང་གཞུང་སྔགས་ཀྱི་དཀྱིལ་འཁོར་ཡིན༔ གསལ་སྟོང་ཤེལ་སྒོ་ཏིང་འཛིན་དཀྱིལ་འཁོར་ཡིན༔ བྷ་ལིང་རྒྱན་རྫོགས་མཆོད་པའི་དཀྱིལ་འཁོར་ཡིན༔
ཕྱག་མཚན་རྣོན་པོ་ལས་མཐའི་དཀྱིལ་འཁོར་ཡིན༔ ལྔ་པོ་འདི་ལ་དཀྱིལ་འཁོར་ཆ་གཅིག་ཚང་༔ མཆོད་པ་ཕྱི་ནང་དབང་གི་རྣམ་དབྱེ་ནི༔ ཕྱི་མཆོད་གསང་མཆོད་སྦྱོར་མཆོད་སྒྲོལ་མཆོད་ལས༔ ཕྱི་མཆོད་ལྷ་མོ་བསྐྱེད་རིམ་གཟུགས་ཀྱི་དབང་༔ གླུ་མོ་གར་མོ་གྲགས་སྟོང་སྒྲ་ཡི་དབང་༔ ཐབས་ཤེས་ཟུང་འཇུག་བདེ་ཆེན་ཀ་དག་དབང་༔ སྒྲོལ་དབང་དུག་ལྔ་རྩད་བཅད་ལམ་ཁྱེར་དབང་༔ བདུད་རྩི་སྨན་རཀ་གཏོར་མ་ཕྲིན་ལས་བཞི༔ བདུད་རྩི་ལྔ་ལྡན་ནད་གདོན་ཞི་བའི་དབང་༔
སྨན་མཆོག་ཀུན་ལྡན་འབྱོར་དྲུག་རྒྱས་པའི་དབང་༔ རཀྟ་བཅུད་བཟང་ཁམས་གསུམ་སྡུད་པའི་དབང་༔ བྷ་ལིང་ཟུར་གསུམ་དགྲ་བགེགས་སྒྲོལ་བའི་དབང་༔ དེ་ནས་གཞལ་ཡས་ཚོགས་ཀྱི་རྣམ་དབྱེ་ནི༔ དཀོན་མཆོག་མཆོད་པས་ཚོགས་གཉིས་བསགས་ལས་དབང་༔ གཉིས་པ་བསྐང་བ་ཉམས་ཆག་སོར་ཆུད་དབང་༔ གསུམ་པ་བཤགས་པ་ལན་ཆགས་མི་འཁོར་དབང་༔ བཞི་པ་བསྒྲལ་བ་ང་བདག་རྩད་གཅོད་དབང་༔ ལྔ་པ་ཞལ་བསྟབ་རྟོག་མེད་རོ་སྙོམ་དབང་༔ དྲུག་པ་ལྷག་མ་གནས་ཉུལ་འགྱེད་པའི་དབང་༔
དྲུག་པོ་འདི་ནི་ཚོགས་བསགས་དབང་ཞེས་སོ༔ རྣམ་པ་བདུད་རྩི་བྱེད་ལས་དབང་ལ་ནི༔ བྷནྡྷ་ཕྱི་མཆོད་གཞལ་ཡས་ལྷ་ཡི་དབང་༔ བྱིན་རླབས་ཡིག་འབྲུ་ས་བོན་སྔགས་ཀྱི་དབང་༔ རིགས་ལྔ་ཡུམ་ལྔ་བདེ་ཆེན་ཐུགས་རྗེའི་དབང་༔ ཤ་ཆེན་བརྒྱད་ནི་རྩ་བརྒྱད་ཡོན་ཏན་དབང་༔ མཆོད་པའི་ལྷ་མོ་སྟོང་སྦྱོར་ཕྲིན་ལས་དབང་༔ བདུད་རྩི་མྱོང་བ་དངོས་གྲུབ་དམ་ཚིག་དབང་༔ དྲུག་པོ་འདི་ནི་ཡན་ལག་དབང་ཞེས་སོ༔ བསྐང་བའི་མཆོད་པ་ལ་དབང་བ་སྟེ༔
སྤྱན་གཟིགས་སྐུ་འབག་བཤམས་པ་ཕྱི་ཡི་དབང་༔ སྲོག་འཁོར་བྷནྡྷ་འཆང་བ་གསང་བའི་དབང་༔ བླ་རྡོ་དམ་ཚིག་གསང་མཚན་ནང་གི་དབང་༔ བསྐང་གསོལ་དུས་མཆོད་རྒྱུན་ཁྱེར་ཡོན་ཏན་དབང་༔ རྦད་བསད་བཟློག་ཟོར་མནན་སྲེག་ཕྲིན་ལས་དབང་༔ རྗེས་ཤེས་རྒྱས་འདེབས་ལས་མཐའ་ཡོངས་རྫོགས་དབང་༔ དྲུག་པོ་འདི་ནི་གང་འདུལ་མཆོད་པའི་དབང་༔ དེ་ཡང་ཆོས་སྐུ་ནི་མི་རྟོག་པ་ཡེ་ཤེས་ཆེན་པོའི་དབང་༔ ལོངས་སྐུ་སྤྲུལ་བསྒྱུར་རྩལ་སྣང་ཅི་ཡང་མི་འགགས་པ་ལ་དབང་༔ སྤྲུལ་སྐུ་ནི་གང་འདུལ་དེར་སྟོན་པའི་ལས་སུ་དབང་༔
རྣམ་པ་གསུམ་ཚོགས་པས་ཐབས་དང་ཤེས་རབ་ཀྱི་བར་ལག་འབྲེལ་བ་སྟེ་གཉིས་བསྡུས་ཀྱི་ཆོས་ཐམས་ཅད་གཉིས་སུ་མེད་པའི་རྣལ་འབྱོར་ཆེན་པོའི་རང་བཞིན་གྱི་དབང་ཐོབ་པ་ཡིན༔ དཔེར་ན་དབང་སྒྱུར་བའི་ནུས་པ་ཤུགས་ལས་ཡོད་པ་ལ་བདག་གིས་ཀྱང་དེ་བཞིན་དུ་སྒྱུར་ནུས་པའི་སྨོན་ལམ་གྱི་དབང་ཞུ་བ་དང་༔ དབང་བསྐུར་བ་རྒྱལ་བས་བསྔགས་པ་བདེན་པའི་བྱིན་རླབས་ནས་ཆེད་དུ་གཉེར་བ་གང་གིས་གཞན་ལ་དབང་བསྐུར་བ་ལ་དམིགས་ཏེ་ལུང་བསྟན་པ་སོགས་དབང་བསྐུར་བ་ལ་ཡང་རྣམ་དབྱེ་མང་བ་སྟེ༔ ཉི་མས་དྲོད་བསྐྱེད་ནས་རང་བཞིན་གསལ་བ༔ ཟླ་བས་སྒྲིབ་གཡོགས་བྲལ་ནས་བསིལ་ཞིང་གསལ་བ༔ ཡིད་བཞིན་གྱི་ནོར་བུ་དགོས་པ་གང་དུ་ཡོད་པའི་ས་ཕྱོགས་འབྱུང་བ༔ ཆོས་སྐུ་མཐའ་དབུས་བྲལ་ཏེ་ཁྱབ་པ༔ ནམ་མཁའ་དང་རླུང་གིས་མི་ཁྱབ་པ་མེད་པས༔ འབྱུང་བ་ལྔ་ཡང་སོ་སོའི་རང་གཟུགས་སྟོན་ནུས་པ༔ སངས་རྒྱས་ཐམས་ཅད་ཀྱི་ཐུགས་ལ་ཉེ་རིང་མེད་པ༔
སྨོན་ལམ་གྱི་བདེན་ཚིག་ལ་ས་མཚམས་ཀྱིས་བར་མི་ཆོད་པ༔ སྲིད་པའི་རང་གཟུགས་རང་གྲུབ་ཀྱི་རྣམ་པ་དོད་པ་ལྟར༔ རང་བཞིན་གྱི་དབང་ཤུགས་ལ་ཡོད་པ་སྟེ༔ དེ་ལྟ་བུའི་དབང་ལ་མོས་པས་དབང་ཞུ་བ་ལ༔ བླ་མ་མཚན་ཉིད་དང་ལྡན་པ༔ སློབ་མ་སྣོད་དང་ལྡན་ཞིང་ཆོས་ལ་བློ་མཐུན་པ་ཞིག་འཛོམས་དགོས༔ དེ་ལྟར་བླ་མ་མི་ལྡན་པའམ༔ སློབ་མ་མི་ལྡན་པར་གྱུར་ན༔ ལག་རྡུམ་བྲག་ལ་འབྱར་བའམ༔ ལོང་བ་ལྷ་ཁང་ནང་དུ་བསླེབས་པའམ༔
བསོད་ནམས་མ་བསགས་པའི་སྤྲང་པོའི་མངའ་དབང་ཆེན་པོ་ལ་རློམ་པའམ༔ རྡོ་ཐོག་སོ་ནམས་བཏབ་པའམ༔ ལག་སྟོང་ཚོང་དུས་སུ་བསླེབས་པའམ༔ རི་གཟར་རྡོ་འདྲིལ་བ་གཉིས་འཚོགས་པ་ཅིག་གིས་གྲོགས་ཅིག་གིས་གཉེར་པ་ལྟར་རོ༔ དེ་བས་དབང་གི་མཚན་ཉིད་ཀྱི་དོན་གོ་དགོས༔ དཀྱིལ་འཁོར་ལ་བརྟེན་ནས་དབང་བསྐུར་བ་ངོ་སྤྲོད་ཀྱི་དབང་ཡིན༔ གོང་བཞིན་དུ་དབང་གི་ངོ་སྤྲོད་ཀྱི་བརྡ་རྣམས་དོན་གོ་ཐོག་ནས་ཉམས་སུ་ལེན་དགོས༔ ཉམས་སུ་མ་བླང་བའི་དབང་ཞུ་བ་ནི༔ བཙན་པོའི་ལོངས་སྤྱོད་དམངས་པོའི་འུ་ལག་བཀལ་བ་རྒྱབ་ཏུ་ཁུར་བ་ལྟ་བུའམ༔ དུད་འགྲོ་ལ་གསེར་དངུལ་བཀལ་བ་ལྟ་བུའམ༔
དབུལ་པོ་ནོར་མེད་ཀྱི་མིའི་ལུང་སྟོང་གི་རྩྭ་བཟང་པོ་བདག་ཏུ་འཛིན་པ་ལྟར༔ འབག་ཀྱང་འབྲས་བུ་མི་འབྱུང་བའོ༔ ཅིའི་ཕྱིར་ཞེ་ན༔ དད་པའི་གཞི༔ བརྩོན་འགྲུས་ཀྱི་གྲོགས༔ མོས་གུས་ཀྱི་འདུན་པ་གསུམ་ལ་རག་ལས་སོ༔ དེ་ཡང་རྒྱུད་ལས༔ དབང་ཐོབ་དམ་ལྡན་སློབ་མ་ཡི༔ སྒོམ་སྒྲུབ་ཉམས་སུ་ལེན་པའི་ཚེ༔ འབྲས་བུ་བདེ་བླག་ཉིད་ལ་འགྲུབ༔
ཅེས་གསུངས་པས༔ དམ་ཉམས་དང་སྡིག་ཅན་ལ་བདུད་ཀྱི་གྲོགས་བྱེད་པ་ནི་ངན་ལམ་དུ་འཁྲིད་པའི་ཐབས་ཡིན༔ ཡང་དག་པའི་དོན་མ་ཡིན་ནོ༔ དེ་བས་ཡི་དམ་གྱི་ལྷ་དང་སྲུང་མ་ཡང་མི་འཁོར་བར་འགྱུར་རོ༔ དེས་ན་དབང་བསྐུར་ཞུ་བ་ལ་དམ་ཚིག་མིག་གི་འབྲས་བུ་ལྟར་བསྲུང་དགོས༔ དེ་ཡང་ལུས་གུས་པས་བྱིན་རླབས་འཇུག༔ ངག་གསོལ་བ་བཏབ་པས་བདེན་ཚིགས་འགྲུབ༔ ཡིད་གདུང་བ་སྐྱེས་པས་ཉམས་རྟོགས་འབར༔ སྒོ་གསུམ་ཐ་མལ་དུ་མ་སོང་ན་ཐུགས་རྗེ་དང་ནུས་པ་རབ་ཏུ་གནས༔ མཎྜལ་ཕུན་སུམ་ཚོགས་པས་རྒྱུ་བསོད་ནམས་ཚོགས་བསགས༔
འབྲས་བུ་ཡེ་ཤེས་ཀྱི་ཚོགས་སྨིན༔ དབུགས་དབྱུང་གཟེངས་བསྟོད་པས་ཆོས་ལ་དབང་བསྒྱུར་བའི་དད་དཔོན་དུ་འབྱུང་༔ བཀྲ་ཤིས་དང་སྨོན་ལམ་ཐོབ་པས་སྐྱེ་བ་དང་ཚེ་རབས་སུ་བདེ་སྐྱིད་ཕུན་སུམ་ཚོགས་པའི་མི་ལུས་ཀྱང་ཐོབ་ནས་འཕྲོ་མཐའ་ཆོས་ཀྱིས་བསུ༔ ལྷག་པའི་ལྷ་དང་མཇལ༔ སྐྱེ་བ་ངན་པས་བར་མི་ཆོད༔ བྲམ་ཟེ་དང་དྲང་སྲོང་གི་རིགས་འཛིན་པར་འགྱུར་རོ༔ མུ་སྟེགས་དང་བདུད་ཀྱི་དབང་དུ་ནམ་ཡང་མི་འགྲོ་བར་འགྱུར་རོ༔ དེ་ལྟར་ཕྱི་ནང་གསང་བ་གསུམ་གྱི་དབང་གོ་རིམ་བཞིན་འགག་གི་རྩ་ཐོ་བསྡུས་པའོ༔
ས་མ་ཡ༔ དེ་ཡང་བླ་མའི་ཐུགས་སྒྲུབ་ཡིད་བཞིན་ནོར་བུའི་དབང་བསྐུར་བ་ལ༔
ཐོག་མར་དཀྱིལ་འཁོར་བཀོད་པ་སྒྲུབ་ཆེན་ལྟར་ལ༔ བྱེ་བྲག་མཁོ་བའི་རྫས་དབང་གི་གཞུང་ཚིག་དང་བསྟུན་པ་ཙཀླི་སོགས་རྒྱས་བསྡུས་ཅི་ལྟར་འགྲུབ་པ་དང་བསྟུན༔ དབང་འདི་ལ་བསྐུར་ལུགས་གསུམ་འབྱུང་སྟེ༔ དཀྱིལ་འཁོར་ཆེན་པོ་ལྟར་ན་བསམ་པ་ལྷུན་འགྲུབ་མའི་དབང་ཡང་ཐབས་སུ་བཙུད༔ འབྲིང་པོ་སྟ་གོན་མི་བྱ་བར་བསྐྱེད་རིམ་འབོག་ནས་ཆས་དབང་ལུས་ལྷ་ཙམ་ལ་མཐའ་རྟེན་བྱ༔ བསྡུས་པ་སྐུ་ལྔའི་དབང་ལ་མཐའ་རྟེན་རབ་གནས་བྱ༔ དབང་ཆེན་གྱི་སྐབས་སུ་སྔོན་དུ་མཚམས་གཅོད་དང་སྟ་གོན་ནང་དུ་མ་ཚུད་པ་ལ་དབང་མི་སྦྱིན༔ སྔོན་དུ་དབང་ཞུ་མཁན་གང་ཙམ་ཡོད་པ་ཚོགས་པའི་རྗེས་སུ་ཁྲུས་བྱ༔ མཚམས་བཅད་མེ་ཆུ་ཐུན་གསུམ་བྱ༔ དེ་གིང་དཀར་ནག་གི་ཆས་སུ་ཞུགས༔
རྡོ་རྗེ་སློབ་དཔོན་ཧེ་རུ་ཀའི་ཆ་ལུགས་འཆང་༔ ཐོག་མར་སློབ་མ་རྣམས་ཀྱི་ཤར་ཕྱོགས་སྒོ་དྲུང་ནས་སྒོ་ཞུས་བྱ་བ་ནི༔ ཐམས་ཅད་ཀྱིས་ཕྱག་ཐལ་མོ་སྦྱར་ནས་འདི་ལྟར་ཞུ༔ ཧོཿ ཤར་ཕྱོགས་གིང་ཆེན་རྣམ་པར་རྒྱལ་བ་ཡིས༔ བྱམས་པ་ཚད་མེད་སྒྲུབ་པའི་སྙན་གསོན་ལ༔ ཉོན་མོངས་ཞེ་སྡང་ཞི་བའི་བརྡ་སྒོ་ཕྱེས༔ མེ་ལོང་ཡེ་ཤེས་གསལ་བའི་ངོ་སྤྲད་ནས༔ མངོན་དགའ་ཞིང་ཁམས་བགྲོད་པའི་ལམ་སྣ་མཛོད༔ རྡོ་རྗེ་དབྱིངས་ཀྱི་ལྷ་དང་བདག་སྤྲོད་ཅིག༔
སྒོ་བ་རྣམས་ཀྱིས༔ ཧོཿ ངེད་རྣམས་རྡོ་རྗེ་རིགས་ཀྱི་གིང་༔ ལྷ་བུ་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་པར་མི་ལྡན་པས༔ ཤར་སྒོ་བཅད་ཀྱིས་དམ་ལོངས་འཚལ༔ སློབ་མས༔ ཀྱེཿ ངེད་རྣམས་སྐལ་ལྡན་ལས་ཅན་ཏེ༔ མེ་ལོང་ཡེ་ཤེས་ཞལ་མཇལ་ཕྱིར༔
སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ གིང་རྣམས་ཀྱིས༔ ཧོཿ དེ་ལྟར་དམ་ཚིག་ལྡན་ལགས་ན༔ རྡོ་རྗེ་རིན་ཆེན་པདྨ་དང་༔ ལས་ཀྱི་རིགས་སོགས་རིམ་པ་བཞིན༔ སོ་སོར་དམ་ལོངས་དབང་མཆོག་སྦྱིན༔ དེ་ནས་ལྷོ་སྒོར་ཕྱིན་ཏེ་སྔར་བཞིན༔ ཧོཿ
ལྷོ་ཕྱོགས་གིང་ཆེན་གཤིན་རྗེ་གཤེད་པོ་ཡིས༔ སྙིང་རྗེ་ཚད་མེད་སྒྲུབ་པའི་སྙན་གསོན་འཚལ༔ ཉོན་མོངས་ང་རྒྱལ་ཞི་བའི་བརྡ་སྒོ་ཕྱེས༔ མཉམ་ཉིད་ཡེ་ཤེས་གསལ་བའི་ངོ་སྤྲད་ནས༔ དཔལ་ལྡན་ཞིང་ཁམས་བགྲོད་པའི་ལམ་སྣ་མཛོད༔ རཏྣ་དབྱིངས་ཀྱི་ལྷ་དང་བདག་སྤྲོད་ཅིག༔ སྒོ་བ་རྣམས་ཀྱིས༔ ངེད་རྣམས་རིན་ཆེན་རིགས་ཀྱི་གིང་༔ ཕུང་པོ་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་བར་མི་ལྡན་པས༔
ལྷོ་སྒོ་བཅད་ཀྱིས་དམ་ལོངས་འཚལ༔ སློབ་མས༔ ཀྱེ་ངེད་རྣམས་སྐལ་ལྡན་ལས་ཅན་ཏེ༔ མཉམ་ཉིད་ཡེ་ཤེས་ཞལ་མཇལ་ཕྱིར༔ སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ དེ་ནས་ནུབ་ཀྱི་སྒོར་ཕྱིན་ལ༔ ཧོཿ ནུབ་ཕྱོགས་གིང་ཆེན་རྟ་མགྲིན་རྒྱལ་པོ་ཡིས༔ དགའ་བ་ཚད་མེད་སྒྲུབ་པའི་སྙན་གསོན་འཚལ༔
ཉོན་མོངས་འདོད་ཆགས་ཞི་བའི་བརྡ་སྒོ་ཕྱེས༔ སོར་རྟོག་ཡེ་ཤེས་གསལ་བའི་ངོ་སྤྲད་ནས༔ བདེ་ཆེན་ཞིང་ཁམས་བགྲོད་པའི་ལམ་སྣ་མཛོད༔ པདྨ་དབྱིངས་ཀྱི་ལྷ་དང་ངོ་སྤྲོད་ཅིག༔ སྒོ་བ་རྣམས་ཀྱིས༔ ཧོཿ ངེད་རྣམས་པདྨ་རིགས་ཀྱི་གིང་༔ ཉོན་མོངས་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་བར་མི་ལྡན་པས༔ ནུབ་སྒོ་བཅད་ཀྱིས་དམ་ལོངས་འཚལ༔
སློབ་མས༔ ཀྱེ་ངེད་རྣམས་སྐལ་ལྡན་ལས་ཅན་ཏེ༔ སོར་རྟོག་ཡེ་ཤེས་ཞལ་མཇལ་ཕྱིར༔ སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ དེ་ནས་བྱང་སྒོར་ཕྱིན་ལ༔ ཧོཿ བྱང་ཕྱོགས་གིང་ཆེན་དབྱུག་པ་སྔོན་པོ་ཡིས༔ བཏང་སྙོམས་ཚད་མེད་སྒྲུབ་པའི་སྙན་གསོན་འཚལ༔ ཉོན་མོངས་ཕྲག་དོག་ཞི་བའི་བརྡ་སྒོ་ཕྱེས༔
བྱ་གྲུབ་ཡེ་ཤེས་གསལ་བའི་ངོ་སྤྲོད་ནས༔ ལས་རབས་ཞིང་ཁམས་བགྲོད་པའི་ལམ་སྣ་མཛོད༔ ཀརྨ་དབྱིངས་ཀྱི་ལྷ་དང་བདག་སྤྲོད་ཅིག༔ སྒོ་བ་རྣམས་ཀྱིས༔ ཧོཿ ངེད་རྣམས་ཀརྨ་རིགས་ཀྱི་གིང་༔ འཆི་བདག་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་བར་མི་ལྡན་པས༔ བྱང་སྒོ་བཅད་ཀྱིས་དམ་ལོངས་འཚལ༔ སློབ་མས༔
ཀྱེ་ངེད་རྣམས་སྐལ་ལྡན་ལས་ཅན་ཏེ༔ བྱ་གྲུབ་ཡེ་ཤེས་ཞལ་མཇལ་ཕྱིར༔ སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ བགེགས་བསྐྲད་པ་ནི༔ ཧཱུྃ༔ ཁྱེད་རྣམས་ཡང་དག་སྣོད་ལྡན་ན༔ དཀྱིལ་འཁོར་ནང་དུ་འཇུག་པའི་ཚེ༔ བསྒྲུབ་ལ་མི་དབང་གདོན་དང་བགེགས༔ དངོས་གྲུབ་བར་དུ་གཅོད་པའི་ཚོགས༔
ཁྲོ་རྒྱལ་སྤྲུལ་པའི་ཕོ་ཉ་ནི༔ འབར་བའི་གིང་ཆེན་གློག་ལྟར་འགྱུ༔ གནོད་བྱེད་འབྲང་བའི་གོ་སྐབས་མེད༔ ལན་ཆགས་གཏོར་མ་འདི་ཁྱེར་ལ༔ སོ་སོ་རང་རང་གནས་སུ་དེངས༔ ཅི་སྟེ་མི་འགྲོ་འཚེ་བྱེད་ན༔ དམར་ནག་མེ་ཕྲེང་ཐུགས་ཁྲོས་ནས༔ བགེགས་ཚོགས་ཐལ་བའི་རྡུལ་དུ་རློག༔ དེ་བས་གཞན་དུ་ཕྱིར་དེངས་ཤིག༔ ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ
ཨ་ཧཱུྃ༔ རཀྵ་ཧཱུྃ༔ ཡཀྴ་ཧཱུྃ༔ ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཕཊ྄ཿ གནོད་བྱེད་འབྱུང་པོ་ཨུ་ཙ་ཏ་ཡ་ཕཊ྄ཿ ཅེས་རྡོ་ཐུན་གྱིས་བྲབ༔ ཡོལ་བའི་ཕྱི་ནས་ཁྲིད་ལ༔ ཡོལ་བའི་ཕྱི་ནས་འདི་སྐད་ཞུ༔ ཀྱེ་ཐུགས་རྗེའི་དབང་ཕྱུག་བླ་མ་རྗེ༔ བདེ་གཤེགས་བསྒྲུབ་པའི་དཀྱིལ་འཁོར་དུ༔
སྐལ་ལྡན་ཡང་དག་འཇུག་པའི་ཕྱིར༔ དམ་པས་རྗེས་བཟུང་གནང་བ་སྩོལ༔ སློབ་དཔོན་གྱིས༔ ཧཱུྃ༔ རྡོ་རྗེ་གསུམ་གྱི་དཀྱིལ་འཁོར་དུ༔ ཡང་དག་ངེས་པར་འཇུག་ནས་སུ༔ དཀྱིལ་འཁོར་གཉན་ལ་མི་འདའ་ན༔ དམ་ལོངས་རྡོ་རྗེའི་དམ་ཚིག་སྦྱིན༔ དེ་ནས་རྡོ་རྗེ་སློབ་དཔོན་གྱི་ཕྱག་གཡས་པས་རྡོ་རྗེ་ཐོགས་ཏེ༔ ཧཱུྃ༔
རྡོ་རྗེ་ཐེག་པའི་ཡང་རྩེ་མཆོག༔ རྡོ་རྗེ་གསེང་ལམ་ཆོས་སྐུའི་དབྱིངས༔ རྡོ་རྗེའི་ལྡེའུ་མིག་སྣ་ཚོགས་ཐབས༔ རྡོ་རྗེ་སྐུ་གསུམ་སྒོ་ཕྱེ་ལྟོས༔ ཨོཾ་བཛྲ་པྲ་བེ་ཤ་ཡ་ཕཊ྄ཿ དེ་ནས་ཡེ་ཤེས་ལྔའི་ལམ་ལ་འཁྲིད་པ་ནི༔ ཧཱུྃ༔ ང་ནི་བུདྡྷ་ཐོད་ཕྲེང་རྩལ༔ སྐལ་བར་ལྡན་པའི་ལས་ཅན་ཁྱོད༔ མ་རིག་གཏི་མུག་བསལ་བའི་ཕྱིར༔
རང་བྱུང་དར་ཐག་སྔོན་པོ་ཟུངས༔ ཆོས་དབྱིངས་ཡེ་ཤེས་ལམ་ལ་ཤོག༔ ཨོཾ་སརྦ་བུདྡྷ་པུཥྤེ་ཧོཿ མེ་ཏོག་འཐོར༔ ཧཱུྃ༔ ང་ནི་རྡོ་རྗེ་ཐོད་ཕྲེང་རྩལ༔ སྐལ་བར་ལྡན་པའི་ལས་ཅན་ཁྱོད༔ ཞེ་སྡང་ཁེངས་སེམས་བསལ་བའི་ཕྱིར༔ ཞི་བའི་དར་ཐག་དཀར་པོ་ཟུངས༔ མེ་ལོང་ཡེ་ཤེས་ལམ་ལ་ཤོག༔
ཨོཾ་སརྦ་བཛྲ་པུཥྤེ་ཧོཿ མེ་ཏོག་འཐོར༔ ཧཱུྃ༔ ང་ནི་རཏྣ་ཐོད་ཕྲེང་རྩལ༔ སྐལ་བར་ལྡན་པའི་ལས་ཅན་ཁྱོད༔ ང་རྒྱལ་ཁོང་ཁྲོ་བསལ་བའི་ཕྱིར༔ རྒྱས་པའི་དར་ཐག་སེར་པོ་ཟུངས༔ མཉམ་ཉིད་ཡེ་ཤེས་ལམ་ལ་ཤོག༔ ཨོཾ་སརྦ་རཏྣ་པུཥྤེ་ཧོཿ མེ་ཏོག་འཐོར༔
ཧཱུྃ༔ ང་ནི་པདྨ་ཐོད་ཕྲེང་རྩལ༔ སྐལ་བར་ལྡན་པའི་ལས་ཅན་ཁྱོད༔ འདོད་ཆགས་སྲེད་པ་བསལ་བའི་ཕྱིར༔ དབང་གི་དར་ཐག་དམར་པོ་ཟུངས༔ སོར་རྟོག་ཡེ་ཤེས་ལམ་ལ་ཤོག༔ ཨོཾ་སརྦ་པདྨ་པུུཥྤེ་ཧོཿ མེ་ཏོག་འཐོར༔ ཧཱུྃ༔ ང་ནི་ཀརྨ་ཐོད་ཕྲེང་རྩལ༔
སྐལ་བར་ལྡན་པའི་ལས་ཅན་ཁྱོད༔ ཕྲག་དོག་གདུག་པ་བསལ་བའི་ཕྱིར༔ དྲག་པོའི་དར་ཐག་ལྗང་ཁུ་ཟུངས༔ བྱ་གྲུབ་ཡེ་ཤེས་ལམ་ལ་ཤོག༔ ཨོཾ་སརྦ་ཀརྨ་པུཥྤེ་ཧོཿ མེ་ཏོག་འཐོར༔ ཧཱུྃ༔ ང་ནི་རྗེ་བཙུན་པདྨ་འབྱུང་༔ གླིང་འདི་རྔ་ཡབ་དག་པའི་ཞིང་༔ ལྷ་འདི་བདེ་གཤེགས་ཀུན་འདུས་ཀྱི༔
དཀྱིལ་འཁོར་མ་འདྲེས་འཇའ་ལྟར་ལྷགས༔ སྐལ་ལྡན་རྣམས་ཀྱི་སྨོན་ལམ་འགྲུབ༔ སྐལ་མེད་སྲིད་ན་དུང་བས་གདུངས༔ ངེས་པར་སྙིང་ནས་གསོལ་བ་ཐོབ༔ ཨོཾ་བཛྲ་མཎྜལ་མུ་ཌ་ཧོཿ ཐམས་ཅད་དཀྱིལ་འཁོར་ལ་ཕྱག་ཕུལ་ཞིང་ཐལ་སྦྱར་དང་བཅས་ལ་རྗེས་ཟློས་བྱ༔ ཨེ་མ་ཧོཿ ནུབ་ཕྱོགས་བདེ་ཆེན་དག་པའི་ཞིང་ཁམས་སུ༔ སྣང་མཐའི་སྤྲུལ་པ་འཛམ་བུ་གླིང་དུ་བྱོན༔ ཨོ་རྒྱན་དྷ་ན་ཀོ་ཤའི་མཚོ་ལས་འཁྲུངས༔
ཨིནྡྲ་བྷཱུ་ཏིས་རྒྱལ་སྲིད་མངའ་གསོལ་མཛད༔ ཟ་ཧོར་རྒྱལ་པོའི་བསྟན་པ་ཆོས་ལ་བཙུད༔ འགྲོ་བའི་མགོན་པོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ རྒྱལ་སྲིད་སྤངས་ནས་དུར་ཁྲོད་གནས་བརྒྱད་བྱོན༔ ཏ་ན་ག་ནའི་སྦྱོར་སྒྲོལ་སྤྱོད་པ་མཛད༔ རྒྱ་གར་མུ་སྟེགས་དམག་ཚོགས་དམ་ལ་བཏགས༔ མནྡ་ར་སོགས་མཁའ་འགྲོའི་ཚོགས་དཔོན་མཛད༔ རྒྱ་གར་ཐམས་ཅད་རིན་ཆེན་གཏེར་གྱིས་བཀང་༔
རིག་འཛིན་གཙོ་བོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་རྗེའི་དགོངས་པས་བོད་ལ་གཟིགས་པའི་ཚེ༔ བལ་བོད་མཚམས་སུ་ལྷ་སྲིན་དམ་ལ་བཏགས༔ མཁན་སློབ་ཆོས་གསུམ་བོད་ལ་ཉི་མ་ཤར༔ བསམ་ཡས་ལ་སོགས་མཐའ་འདུལ་ཡང་འདུལ་གྲུབ༔ མདོ་སྔགས་གཉིས་ཀྱི་ཆོས་ཀྱི་སྒྲོན་མེ་སྦར༔ ཐུགས་རྗེའི་བདག་ཉིད་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔
བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ བསམ་ཡས་མཆིམས་ཕུར་བདེ་འདུས་སྒྲུབ་ཆེན་མཛད༔ རྗེ་འབངས་རྒྱ་མཚོར་ཆོས་ཀྱི་བཀའ་ཆེན་ཕབ༔ སྐུ་ཚབ་ཉེར་ལྔ་བོད་ཀྱི་དོན་ལ་བཞག༔ དགོངས་བརྡ་ནམ་མཁའ་རྒྱ་མཚོའི་ཤོག་སེར་ལ༔ ཡེ་ཤེས་ལྔ་ལྡན་ཚོམ་བུའི་ཚུལ་དུ་ཟུག༔ ཁ་བྱང་ཡང་བྱང་ལུང་བྱང་རྒྱ་ཆེན་བསྡམས༔ དུས་གསུམ་ཀུན་མཁྱེན་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
ཁྲ་འབྲུག་རྩ་གསུམ་བཀའ་འདུས་ཞལ་ཕྱེས་ཚེ༔ མནྡ་ར་བ་མཁའ་སྤྱོད་གནས་ནས་བྱོན༔ དཀྱིལ་འཁོར་བྱིན་འབེབས་བཀྲ་ཤིས་མཐའ་རྟེན་མཛད༔ འགྲོ་དོན་མཐར་ཕྱིན་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་སྲས་ལྔ་དང་རྗེ་འབངས་ཉེར་ལྔ་ལ༔ ཞལ་གདམས་དོན་ཚན་མ་འོངས་ལུང་བསྟན་བཞག༔ འཛམ་གླིང་ཁམས་ཀུན་རིན་ཆེན་གཏེར་གྱིས་བཀང་༔ ལྷོ་ནུབ་གདོང་དམར་སྲིན་པོའི་ཁ་གནོན་མཛད༔
ཐུགས་རྗེས་བོད་ཀྱི་སེམས་ཅན་དོན་ལ་གཟིགས༔ གྲུབ་ཐོབ་རྒྱལ་པོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ སྐལ་ལྡན་ལས་ཅན་གསོལ་བ་བཏབ་པའི་ཚེ༔ ནངས་རེ་དགོང་རེ་བོད་ཀྱི་དོན་ལ་བྱོན༔ ཡར་མར་ཚེས་བཅུའི་དུས་སུ་དངོས་སུ་བྱོན༔ རིག་འཛིན་རྣམས་ཀྱི་ཞལ་མཇལ་ལུང་བསྟན་གནང་༔ གནས་ཆེན་དུས་བཟང་མཁའ་འགྲོའི་ཚོགས་དཔོན་མཛད༔ གཏན་གྱི་སྐྱབས་མཆོག་ཨོ་རྒྱན་རིན་པོ་ཆེ༔
གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ གཏེར་ལ་དབང་སྒྱུར་སྨིན་གྲོལ་དཀྱིལ་འཁོར་གྱི༔ ཆོས་ཀྱི་འཁོར་ལོ་བསྐོར་བར་བསྐུལ་བའི་ཚེ༔ རིག་འཛིན་མཁའ་འགྲོ་མདུན་གྱི་ནམ་མཁར་བཞུགས༔ བྱིན་འབེབས་དབང་བསྐུར་བཀྲ་ཤིས་རབ་གནས་མཛད༔ མཆོག་ཐུན་དངོས་གྲུབ་འབྱུང་བར་ཐེ་ཚོམ་མེད༔ བྱིན་རླབས་ཀུན་འདུས་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
དེང་ནས་བཟུང་སྟེ་བྱང་ཆུབ་མ་ཐོབ་བར༔ རིགས་དང་དཀྱིལ་འཁོར་ལྷག་པའི་ལྷར་གྱུར་ནས༔ བདེ་གཤེགས་ཀུན་འདུས་རྩ་གསུམ་བདག་གྱུར་པའི༔ ཕྲིན་ལས་འགྲོ་འདྲེན་དཔལ་དུ་འབྱུང་གྱུར་ཅིག༔ ཨོྃ་གུ་རུ་བཛྲ་ཡོ་གི་ནི་སིདྡྷི་ཕ་ལ་ཧཱུྃ༔ ཞེས་པ་པུས་མོ་གཡས་པའི་ལྷ་ང་ས་ལ་བཙུགས་ནས་འཁོད༔ དམ་ཆུ་སྦྱིན་ཐོན་ནས་ལུས་གནད་དང་བཅས་ནས་འཁོད༔ དམ་ཆུ་ཐོགས་ནས༔ ཧཱུྃ༔ འདི་ནི་བྱང་ཆུབ་སྙིང་རྗེའི་ཆུ༔
གསང་སྔགས་མོས་པར་ཡེ་ཤེས་འགྱུར༔ སྔགས་ལ་མི་མོས་ལོག་ལྟ་ཅན༔ དམ་ཚིག་ཉམས་པའི་དུག་ཆུར་འགྱུར༔ དེ་བས་དམ་སྲུངས་ཆུ་འདི་འཐུང་༔ གནས་ཁང་འདི་ཡི་ཕྱི་རོལ་དུ༔ དམ་མེད་རྣམས་ལ་སྨྲ་མི་བྱ༔ ལོག་ལྟ་ཅན་ལ་ཤིན་ཏུ་གསང་༔ ཨོཾ་བཛྲ་ན་ར་ཀ་ཨ་སུ་ཏྲི་པྲེ་དུ་ནྲྀྀ་ས་མ་ཡ་ཨི་དནྟེ་བཛྲ་ཧ྄྄྄ཱུྃ་ཧཱུྃ༔ དེ་ནས་དཀྱིལ་འཁོར་བར་ཆད་བསྲུང་ཕྱིར་དཔུང་སྐུད་སྔགས་འདིས་བྱིན་རླབས་བྱ༔ ཨོཾ་བཛྲ་ཧེ་རུ་ཀ་ཡཀྴ་ཀཱ་ལ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ
མདུད་པའི་སྔགས་ནི༔ རཾ་ཏྲིཾ་ཊཾ་ཙཀྲ་ཀ་ར་ཧཱུྃ་ཕཊ྄ཿ དེ་ནས་ཕོ་ཡི་ལག་པ་གཡས་མོ་ཡི་གཡོན་དུ་འདགས༔ ཧཱུྃ༔ ཡེ་ཤེས་ལྔ་ཡི་ལེགས་མཚོན་པ༔ དམ་ཚིག་སེམས་དཔའ་གནས་པ་དང་༔ ཡེ་ཤེས་ཕེབས་ནས་བརྟན་པའི་ཕྱིར༔ དེ་རིང་རྡོ་རྗེའི་རྒྱ་ཆིངས་གདབ༔ ཨོཾ་ཧཱུྃ་ཧཱུྃ་ཙཀྲ་ཙཀྲ་བཛྲ་ཙཀྲ་སྭཱ་ཧཱ༔ དེ་ནས་རྨི་ལམ་བརྟག་པའི་ཕྱིར༔
སྐྱེ་མེད་ཡི་གེ་ཨཱཿརེ་གཏད༔ ཨོྃ༔ དང་པོ་སྐྱེ་མེད་སྟོང་པ་ཨཱཿ བར་དུ་འགགས་མེད་གསལ་སྣང་ཨཱཿ ཐ་མ་བདེ་སྟོང་འཛིན་མེད་ཨཱཿ རང་སེམས་དྲི་མེད་ཨཱཿདཀར་སྒོམས༔ ཨོཾ་ཨ་ཨ་ཨཱཿ དེ་ནས་གདན་དུ་ཀུ་ཤ་གཏད༔ ཧཱུྃ༔ སྔོན་བྱོན་རིག་འཛིན་གྲུབ་ཐོབ་ཀྱིས༔
འཇག་སྤྱིལ་ཕུབ་ནས་ཀུ་ཤ་ཡི༔ གདན་བྱས་རྣམས་སྣང་ཆོས་བདུན་གནས༔ དེ་ཡི་རྟེན་འབྲེལ་རྩྭ་འདི་ཟུངས༔ ཨོཾ་བཛྲ་ཛྙཱ་ན་དྷ་ར་གརྦྷ་སིདྡྷི་ཧོཿ རྩྭ་རྒྱ་གྲམ་བགྱིས་པ་དེ་ལ་སྔས་གདན་བྱ༔ དེ་ནས་འབྲུ་ཚོམ་མམ་མཎྜལ་སྟེང་དུ་དཀྱིལ་འཁོར་ཞུ་བ་སྣོད་དང་མི་ལྡན་སོ་ཤིང་ཙན་དན་ལ་བཟོས་པ་སོར་བཅུ་དྲུག་གི་ཚད་བྱ༔ མགོ་བོ་མེ་ཏོག་རྩ་བ་རྒྱ་མདུད་ཡིན༔ མཚོན་བྱ་རང་ལུས་ཀྱི་ཁམས་བཅུ་དྲུག་གི་མཚན་ཉིད་དབུ་མའི་མཚོན༔ འགའ་ཞིག་གིས་སོ་ཤིང་ལ་ཁ་འདྲད་བརྒྱབ་མཁན་ཡང་སྟེ་དོན་དང་ཚིག་གོ་ལོག་པ་རེད༔ གསེར་ཤིང་ཀྱང་ཟེར༔
བདུད་ལ་ཡང་ཟེར་ཀྱང་འདི་སོར་ཀ་ཡིན༔ སྲིན་མཛུབ་དང་གུང་མོ་མཛུབ་ཀྱི་སོར་རྩེ་གསོར་ཐབས་སུ་འཕང་༔ སོ་ཤིང་གི་རྩེ་མོར་པདྨ་དགོས་པ་ཡིན༔ སྙིང་ཁའི་པདྨ་ཆུ་ཤེལ་གྱི་མེ་ཏོག་ལྟར་ཁ་བྱེ་བའི་དབུས་སྔར་གྱི་ལུང་འབོག་པའི་ཨཱཿདེ་སེམས་ཉིད་སྐྱེ་བ་མེད་པའི་དཀྱིལ་འཁོར་གཙོ་བོའི་ཐུགས་ཀ་རུ་འཕྲོས་པས་ཡི་དམ་ལྷའི་གོ་འཕང་ཐོབ་པར་བསྒོམས་ལ་སྨོན་ལམ་ཀྱང་དེ་བཞིན་དམོད་ནས་བཏབ༔ སོ་ཤིང་གི་རྩེ་མོར་ཅོད་པན་ཀྱང་བརྒྱན་དགོས༔ དེ་ནས་དོར་བའི་ཚེ༔ ཧོཿ དྲུག་ལྡན་རྡོ་རྗེ་ལུས་ཀྱི་དབུ་མ་རུ༔ སྐྱེ་མེད་དབང་པོ་མེ་ཏོག་ཨཱཿདཀར་བརྒྱན༔ དེང་འདིར་དཀྱིལ་འཁོར་ལྷ་ལ་འབུལ་ལགས་ན༔
ཚེ་རབས་འདི་ཕྱིའི་རྟེན་འབྲེལ་གང་འགྲུབ་སྟོན༔ ཨོཾ་དྷརྨ་མུ་ལེ་པུཥྤེ་ཀུ་མུ་ཊ་གརྦྷ་ཨཱཿ ཞེས་དོར་བས་ཅི་བཞིན་གྱེན་དུ་ཕྱོགས་ན་རྟེན་འབྲེལ་རབ་ཡིན༔ འཕེན་ཁར་སྡོད་ནས་སྙིང་རུས་དང་སྨོན་ལམ་གྱིས་མཚམས་སྦྱོར༔ མགོ་མཇུག་ལྡོག་ན་བླ་མ་དང་དཀྱིལ་འཁོར་ལ་བཤགས་པ་བཟང་པོ་བྱ༔ སོ་ཤིང་གཡས་སུ་མགོ་བོ་གཏད་ན་ཞེ་སྡང་ཡིན༔ གཡོན་འདོད་ཆགས་ཡིན༔ མགོ་ནར་མོར་འཕྲད་པ་གཏི་མུག་ཡིན༔ ཞེ་སྡང་ལ་ཚེ་ཐར་བཏང་༔ འདོད་ཆགས་ལ་སྦྱིན་པ་བྱ༔
གཏི་མུག་ལ་དཀར་མེ་བརྒྱ་ཚར་སོགས་གང་མང་༔ ཐམས་ཅད་ངན་ན་ངན་འགྲོ་ཡིན་པས་དགེ་བ་རླབས་ཆེན་བྱ༔ མ་བྱས་ན་ཆོས་བསྒྲུབ་པ་ལ་བར་ཆད་འབྱུང་༔ ལྷག་པར་ཚོགས་བརྒྱ་སྐོང་བཤགས་བརྒྱ་རྩ་སཱཙྪ་དང་དར་ལྕོག་སྦྱིན་པ་སོགས་རྒྱ་ཆེར་དགོས་པའོ༔ དེ་ནས་སོ་ཤིང་གི་ཅོད་པན་དེ་སྤྱི་བོར་བཏགས་ནས་སྒོམ་ལུང་འབོག ༔ ཧཱུྃ༔ དེང་ནས་བརྩམ་སྟེ་བུ་ཁྱོད་ཀྱིས༔ དཀྱིལ་འཁོར་འཛིན་པའི་སྒོར་ཞུགས་ནས༔ ཡི་དམ་སྤང་བླང་མི་བྱ་ཞིང་༔ དཀྱིལ་འཁོར་འདི་ལ་གཙོ་བོ་གྱིས༔
ཨོཾ་བཛྲ་མུ་ཏྲ་སརྦ་ཀཱ་ཡ་བཛྲ་དྷ་ར་ཧཱུྃ༔ ཞེས་པས་རྡོ་རྗེ་སེམས་དཔའ་དང་སྐྱབས་གསུམ་སྡོམ་པའི་དབང་རྟགས་ཡིན་པས་སྤྱི་བོར་བརྒྱན༔ འདི་ཡི་དོན་ལྔ་ནི༔ དམ་ཆུ་ཁ་རུ་སྦྱིན་པ་དམ་ཚིག་མི་ཉམས་པའི་ཁས་ལེན་མནའ་ཐོ་རང་ཆད་ཀྱི་རྣམ་དབྱེ༔ ཅོད་པན་སྤྱི་བོར་བརྒྱན་པ་དཀྱིལ་འཁོར་དུ་འཇུག་པའི་དབང་རྟགས་མི་ནོར་བའི་མི་ལྟ་བུ༔ དཔུང་སྐུད་ལེགས་པར་འདོགས་པ་མི་འགྱུར་བའི་རྒྱ་ཆིངས༔ ཨཱཿསྙིང་ཁར་སྒོམ་པ་མི་འཁྲུལ་བའི་དམ་མཛེར༔ རྩྭ་གདན་འོག་ཏུ་འདིང་བ་སྒྲུབ་པ་མཐར་མ་ཕྱིན་པར་མི་འགུལ་བའི་དམ་བཅའ་སྟེ་སྔོན་དུ་འགྲོ་བའི་གཟེར་བུ་ལྔའོ༔
དེ་ནས་རྡོ་རྗེ་སེམས་དཔའི་སྒོམ་ལུང་འབོག་པ་ནི༔ ཐམས་ཅད་ཀྱིས་ཕྱག་རྒྱ་སྤྱི་བོར་སྦྱར་ལ༔
ཧོཿ བདག་ལུས་སྤྱི་གཙུག་དུང་ཁང་ཕོ་བྲང་སྟེ༔ རྡོ་རྗེ་སེམས་དཔའ་དྲི་མེད་ཤེལ་གྱི་མདངས༔ རྡོ་རྗེ་དྲིལ་བུ་ཐབས་ཤེས་ཕྱག་རྒྱ་ཅན༔ སྙེམས་མ་དཀར་སྔོན་རྡོ་རྗེ་དུང་དམར་འཛིན༔ ཡབ་ཡུམ་ཟུང་འཇུག་འཁྲིལ་ཐབས་སྐྱིལ་ཀྲུང་བཞུགས༔ ལྷ་རྫས་རིན་ཆེན་རྒྱན་མཛེས་ཐུགས་ཀ་རུ༔ ཧཱུྃ་ཡིག་མཐའ་རུ་ཡི་གེ་བརྒྱ་པ་ནི༔ གཡས་གཡོན་འཁོར་བས་བག་ཆགས་སྡིག་སྒྲིབ་དག༔ ཆུ་ཟླའི་སྣང་བཞིན་དྲི་མེད་རྗེན་པར་ཤར༔
ཨོཾ་བཛྲ་ས་ཏྭ་ཧཱུྃ༔ ཨོྃ་རཏྣ་ས་ཏྭ་ཧཱུྃ༔ ཨོྃ་པདྨ་ས་ཏྭ་ཧཱུྃ༔ ཨོྃ་ཀརྨ་ས་ཏྭ་ཧཱུྃ༔ ཨོྃ་གུ་རུ་ས་ཏྭ་ཧཱུྃ༔ ཨོྃ་དྷེ་ཝ་ས་ཏྭ་ཧཱུྃ༔ ཨོྃ་ཌཱཀྐི་ས་ཏྭ་ཧཱུྃ༔ ཡི་གེ་བརྒྱ་པ་རིང་བ་བགྲང་༔ དེ་ནས་རྡོ་རྗེ་སེམས་དཔའི་སྡོམ་བཟུང་ནི༔ ཧཱུྃ༔
སངས་རྒྱས་བྱང་སེམས་བདག་ལ་དགོངས༔ བདག་གིས་འདི་བཟུང་བྱང་ཆུབ་བར༔ འགྲོ་བའི་དོན་དུ་སེམས་བསྐྱེད་ནས༔ ཚུལ་ཁྲིམས་ཀྱི་ནི་བསླབ་པ་བསྲུང་༔ བཟོད་པ་དཀའ་ཐུབ་བརྩོན་འགྲུས་བརྩམ༔ བསམ་གཏན་བསྒོམས་ནས་ཤེས་རབ་འཆང་༔ སྦྱིན་བཏང་སྨོན་ལམ་ཐབས་སྟོབས་འབྱིན༔ བུདྡྷ་རྡོ་རྗེ་རཏྣ་དང་༔ པདྨ་ཀརྨ་བྷི་ཤྭ་ཡིས༔ དུག་ལྔ་སྐུ་ལྔ་ཡེ་ཤེས་ལྔ༔
ཕུང་པོ་ལྔ་ཉིད་ཡེ་སངས་རྒྱས༔ རྩ་ཁམས་དཔའ་བོ་མཁའ་འགྲོ་ཡི༔ དཀྱིལ་འཁོར་གསུམ་གྱི་དམ་ཚིག་བཟུང་༔ ཨོཾ་བཛྲ་ས་མ་ཡ་ཙིཏྟ་ཧཱུྃ༔ དེ་ནས་ཡན་ལག་བདུན་པ་ནི༔ ཧཱུྃ༔ རིགས་ལྔའི་སངས་རྒྱས་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ཕྱི་ནང་གསང་གསུམ་ཁོ་ན་ཉིད༔ གླིང་བཞི་མཎྜལ་མཆོད་པ་འབུལ༔
གུས་པས་ཕྱག་བགྱི་སྡིག་པ་བཤགས༔ གསོལ་འདེབས་ཆོས་ཀྱི་འཁོར་ལོ་བསྐོར༔ དབང་བསྐུར་སྨིན་གྲོལ་དགེ་བ་བསྔོ༔ ལྷ་ཁྱེད་རྡོ་རྗེ་དབྱིངས་ཀྱི་གཙོ༔ ཉིད་ལྟར་བདག་གཞན་འབྱུང་འགྱུར་ཤོག༔ ཨོཾ་གུ་རུ་བཛྲ་བཻ་རོ་ཙ་ན་བོ་དྷི་ས་ཏྭ་ཧཱུྃ༔ ཞེས་པས་ཉམས་ཆག་བཤགས་པའི་སྙིང་པོ་ཅི་འགྲུབ་བྱ༔ རྨི་ལམ་བརྟག༔ རྨི་ལྟས་སྒྲུབ་ཁོག་གི་པྲ་ཁྲིད་ལྟར༔ བཟང་པོ་བྱུང་ན་ལྷ་སྒྲུབ་ཐག་ཉེ༔
ངན་ཙམ་བྱུང་ན་ཆོས་ཀྱི་མཇུག་འཁྱོང་བ་དོ་གལ་གཙོ་བོར་བཤགས་པ་དགོས་རྟགས་ཡིན༔ འདི་ཡན་རྟེན་འབྲེལ་སྟ་གོན་ནོ༔ དེ་ནས་སློབ་མ་རྣམས་མིག་དར་དང་བཅས་གྲལ་དུ་འཁོད་ལ༔ མཎྜལ་ཕུལ་ནས་དབང་གི་གནང་བ་ཞུ་བ་ནི༔ ཧོཿ དཀྱིལ་འཁོར་གཙོ་བོ་བླ་མ་ཉིད༔ རྡོ་རྗེ་སློབ་དཔོན་རིགས་ཀྱི་བདག༔ བདེ་གཤེགས་བསྒྲུབ་པའི་དཀྱིལ་འཁོར་དུ༔ བདག་འཇུག་བཀའ་སྩལ་ཞུ་བའི་རྟེན༔ བདག་ལུས་ལོངས་སྤྱོད་དགེ་རྩ་དང་༔
ཞིང་ཁང་ཡུལ་ཞིང་ཆུང་མ་བཅས༔ འཛམ་གླིང་བྱེ་བ་ཕྲག་བརྒྱ་དང་༔ གྲངས་མེད་འཇིག་རྟེན་དང་བཅས་ཏེ༔ འཛམ་གླིང་འདི་རུ་བཀོད་ནས་ཀྱང་༔ མཎྜལ་གཅིག་ཏུ་བཀྲམ་པའི་ཚོགས༔ དཀྱིལ་འཁོར་ལྷ་ལ་བདག་འབུལ་ན༔ དབང་བསྐུར་རྗེས་སུ་གནང་བ་སྩོལ༔ ཨོཾ་བཛྲ་བྷཱུ་མི་ཨི་པ་མཎྜ་ལ་ཀཾ་ནིརྻ་ཏ་ཡ་མི༔ དེ་ནས་དམ་ཆུ་སྦྱིན་པ་ནི༔ ཧོཿ
གསང་སྔགས་དཀྱིལ་འཁོར་གཉན་པོ་ཡི༔ དམ་ཚིག་སྲོག་ལྟར་བསྲུངས་བ་འདིས༔ སྙིང་ལ་ཡེ་ཤེས་ལྷ་རྣམས་གནས༔ དམ་ཉམས་རྣམས་ལ་གཤིན་རྗེར་འགྱུར༔ ཨོཾ་ལོ་ཧ་བིཥཚས་ཧ་ལ་ཨི་དནྟེ་སྭཱ་ཧཱ༔ སློབ་དཔོན་གྱིས༔ ཧཱུྃ༔ སྐལ་ལྡན་དམ་ཚིག་གནས་པ་རྣམས༔ དཀྱིལ་འཁོར་ཐུགས་སྒྲུབ་རྡོ་རྗེའི་དབྱིངས༔ ཁྱོད་རྣམས་འཇུག་ཅིང་སྨིན་པའི་ཕྱིར༔
དབང་མཆོག་བསྐུར་ཕྱིར་ལེགས་པར་ལྟོས༔ སློབ་མས༔ ཧོཿ བདག་ནི་གྲངས་མེད་འཁོར་བར་འཁྱམས༔ ཨ་འཐས་བག་མེད་འཁྲུལ་འཁོར་གྱིས༔ ཉོན་མོངས་ལིང་ཐོག་གིས་བསྒྲིབས་པས༔ དམ་པའི་ཐུགས་རྗེས་ཕྱེ་བར་སྩོལ༔ སློབ་དཔོན་གྱིས་རྡོ་རྗེའི་ཐུར་མ་ཐོགས་ལ༔ ཧཱུྃ༔ ང་ནི་ཟག་བཅས་འཁྲུལ་རྒྱ་ཞིག༔
འཁྲུལ་མེད་ཤེས་རབ་སྤྱན་དང་ལྡན༔ རྩལ་སྤྲོས་ཡེ་ཤེས་ཐུར་མ་ཡིས༔ ཁྱོད་ཀྱི་ཨ་འཐས་སྒྲིབ་མུན་བསལ༔ ཨོཾ་བཛྲ་ཙཀྵུ་པྲ་བེ་ཤ་ཡ་ཕཊ྄ཿ ཉོན་མོངས་པ་ཡི་སྒྲིབ་པ་རྣམ་གསུམ་བསལ་ནས་དག་པ་ཡེ་ཤེས་སྤྱན་དང་ལྡན་པར་གྱུར་ཅིག༔ དེ་ནས་དཀྱིལ་འཁོར་གྱི་ངོ་སྤྲོད་བྱ་བ་ནི༔ ཧཱུྃ༔ ང་ནི་རིག་འཛིན་འདུས་པའི་གཙོ༔ ལྷ་ཁྲིད་བསྐྱེད་རིམ་ཕྱི་ལ་བཀྲམ༔ བརྡ་དོན་གསུམ་གྱི་ངོ་བོ་སྤྲད༔
གནས་ལུགས་དཀྱིལ་འཁོར་ནང་དུ་བཀོད༔ འགྱུ་འོང་གསུམ་གྱི་ངོ་བོ་སྤྲོད༔ བསྐྱེད་རྫོགས་ཉི་ཟླ་ཁ་སྦྱོར་ཚུལ༔ ཟུང་འཇུག་གཉིས་མེད་ངོ་བོ་སྤྲོད༔ སྐལ་ལྡན་རྣམས་ཀྱིས་ལེགས་པར་ཉོན༔ ཨོཾ་དྷརྨ་ཤཱུ་ནྱ་ཏ་ཨཱཏྨ་ཀོ྅་ཧཾ༔ འདི་ཡན་དཀྱིལ་འཁོར་མཇལ་བར་བྱེད་པའི་དམ་བཟུང་བརྡ་སྒོའོ༔ ཧོཿ དེ་ཡང་སྐལ་ལྡན་རྣམས་ལེགས་པར་གསན་འཚལ༔ དེང་འདིར་བླ་མའི་ཐུགས་སྒྲུབ་བདེ་གཤེགས་ཀུན་འདུས་ཀྱི་དཀྱིལ་འཁོར་ཟབ་མོ་ཞལ་ཕྱེས་སྐལ་བ་དང་ལྡན་པ་རྣམས་ལ་ངོ་སྤྲོད་བགྱིས་པ་ཡིན་ཏེ༔
ཐོག་མར་གཞི་ནམ་མཁའ་ཀུན་ཏུ་བཟང་མོའི་བྷ་ག་ཡངས་པའི་ཀློང་དུ་སྣོད་ཀྱི་སྣང་བ་དང་སྣོད་ཀྱི་འཇིག་རྟེན་རྣམས་པས་མཁའ་ཀློང་གི་དཀྱིལ་འཁོར་ཡུམ་ལྔའི་འབྱུང་བ་རིམ་བརྩེགས་སུ་ཆགས་པ་ནི་ཀུན་གཞི་འགྱུར་བ་མེད་པའོ༔ རྡོ་རྗེ་རྒྱ་གྲམ་གྱི་ལྟེ་བ་རུ་བྷྲཱུྃ་ཡེ་ཤེས་ལྔ་ལྡན་གྱི་དཀྱིལ་འཁོར་བཀོད་པ་ནི་ཆོས་སྐུའི་རོལ་རྩལ་མ་འགགས་པའོ༔ གཞལ་ཡས་ཁང་གྲུ་བཞི་སྒོ་བཞི་རྩིག་པ་འདོད་སྣམ་ཕ་གུ་དྲྭ་བ་དྲྭ་ཕྱེད་ཤར་བུ་མདའ་ཡབ་རིན་པོ་ཆེ་སྣ་ཚོགས་ཀྱི་ཏོག་བཅས་ཕྱི་ནང་གི་རྒྱན་སྤྱོད་ཕུན་སུམ་ཚོགས་པ་ནི༔ ལོངས་སྐུ་སྒྱུ་མ་མཁན་གྱི་ཞིང་ཁམས་བཀོད་པའོ༔ པད་ཕྲེང་རྡོ་རྭ་དུར་ཁྲོད་མེ་རི་སོགས༔ དེ་རྣམས་བཀོད་པ་ཡོངས་སུ་རྫོགས་པ་ནི༔ ལོངས་སྐུའི་རྒྱན་འཕྱང་ལ་རྣམ་པ་མ་ངེས་པའི་རོལ་རྩེད་ཆོ་འཕྲུལ་སྣ་ཚོགས་སྟོན་པའི་དོན་ནོ༔ དེ་ཡི་དབུས་སུ་རིན་ཆེན་ཁྲི་འཕང་ཉི་ཟླ་པདྨའི་གདན་ལ༔ རྗེ་བཙུན་རིན་པོ་ཆེ་གུ་རུ་དུས་གསུམ་གྱི་སངས་རྒྱས་ལ༔ རྒྱལ་པོའི་ཆ་ལུགས་ཟ་བེར་པད་ཞྭ་དང་ཆོས་གོས་རྣམ་གསུམ་རྡོ་རྗེ་བྷནྡྷ་ཁ་ཊྭཱཾ་དཀུར་བརྟེན་ནས་རྒྱ་ལྷམ་གསོལ་བ་སྟེ༔
རྒྱལ་པོ་རོལ་སྟབས་སུ་བཞུགས་པ་ནི་ཡེ་ནས་སྣང་མཐའ་འོད་མི་འགྱུར་བ་འཇའ་ལུས་རྡོ་རྗེའི་སྐུ་བགྲེས་རྒུད་བྲལ་བ་རྒྱ་མཚོ་ལས་འཁྲུངས་བཞིན་རྒྱལ་པོ་ཨིནྡྲ་བོ་དྷིའི་རྒྱལ་སྲིད་བསྐྱངས་ནས་མཛད་པ་བཅུ་གཉིས་ཀྱི་སྒོ་ནས་རིག་པའི་གནས་ལྔའི་བྱེ་བྲག་སོ་སོར་མ་སྨོས་པའི་དད་དཔོན་རིག་འཛིན་ཆེན་པོ་སངས་རྒྱས་ཀུན་གྱི་ནང་ནས་འགྲན་ཟླ་དང་བྲལ་བའོ༔ ཐོད་ཕྲེང་སྡེ་ལྔ་སྐུའི་གནས་སུ་བཞུགས་པ་ནི༔ ཡེ་ཤེས་ལྔའི་ཐུགས་རྗེ་ཟད་པ་མེད་པས་གང་འདུལ་དེར་སྟོན་འགྲོ་དོན་བགྱིས་པའོ༔ སྤྱི་བོར་བླ་མ་རྡོ་རྗེ་འཆང་ཡབ་ཡུམ་བཞུགས་པ་ནི༔ ཀུན་ཏུ་བཟང་པོའི་ཆོ་རོལ་ཉིད་ལ་རྫོགས་པའི་བརྡའོ༔ ཕྱོགས་བཞིར་རྟ་མགྲིན་འཇམ་དཔལ་སྤྱན་རས་གཟིགས་དང་ཕྱག་རྡོར་བཞུགས་པ་ནི༔ ཡི་དམ་རིགས་འདུས་དགོངས་པ་ཉིད་ཀྱི་སྐུ་ལ་རྫོགས་པའི་བརྡའོ༔ ཕྱོགས་བཞི་མཚམས་བརྒྱད་གུ་རུ་མཚན་བརྒྱད་བཞུགས་པ་ནི༔ དཀྱིལ་འཁོར་བརྒྱད་ཀྱི་གཙོ་བོ་ཡིན་ཞིང་གང་འདུལ་དེར་སྟོན་ཐབས་ཀྱིས་འགྲོ་བ་འདྲེན་པའི་བརྡ༔ རྡོ་རྗེ་དཔའ་བོ་གིང་གིས་བསྐོར་བ་ནི༔
དཀྱིལ་འཁོར་སྐྱོང་ཞིང་ཕྱི་ནང་བར་ཆད་སྲུང་བའི་བརྡ༔ བར་ཁྱམས་གསང་བའི་ལྷ་མོ་སྣ་ཚོགས་བཞུགས་པ་ནི༔ མཁའ་འགྲོ་རྒྱ་མཚོའི་གཙོ་བོ་ཡིན་པའི་བརྡ༔ དབང་ཕྱུག་ཞིང་སྐྱོང་གནས་ཉུལ་ལ་སོགས་བཞུགས་པ་ནི༔ གསང་སྔགས་ཟབ་མོའི་དཀྱིལ་འཁོར་ནང་དུ་ལོག་ལྟ་ཅན་མི་བཏང་ཞིང་ཚར་བཅད་དེ་སྒོ་བཞིར་སྐྱོང་བའི་བརྡ༔ གཞན་ཡང་དཀྱིལ་འཁོར་ཁོར་ཡུག་ཀུན་ཏུ་རྗེ་འབངས་ཉེར་ལྔས་བྱིན་འབེབས་མཛད་ཅིང་གསང་བ་མཁའ་འགྲོའི་ཚོགས་ཀྱིས་འཁོར་ལོ་བསྐོར་བ་ནི༔ ཐུགས་རྗེའི་བྱིན་རླབས་ནུས་པས་འགྲོ་བ་སྒྲོལ་ཞིང་མཆོག་དང་ཐུན་མོང་དངོས་གྲུབ་འབྱུང་བའི་བརྡ༔ དཀྱིལ་འཁོར་ཕྱི་རོལ་དྲྭ་བ་ཤམ་བུ་མེ་ལོང་མེ་ཏོག་ཕྲེང་བ་ཉི་ཟླ་མདའ་དར་རལ་གྲི་སྟག་ཤམ་ཐོད་ཕྲེང་རུས་རྒྱན་ཕུར་པ་མདའ་གཞུ་ཅོད་པན་གནམ་རྒྱན་ཡོལ་བ་སོགས་དཀྱིལ་འཁོར་གྱི་ཅ་ལག་སོགས་ཚང་ཞིང་ཚོགས་པ་ནི༔ རྟེན་འབྲེལ་དགེ་མཚན་དུ་མ་དང་ལྡན་ཏེ༔ བར་ཆད་བདུད་ཀྱིས་གླགས་མི་རྙེད་པའི་བརྡ༔
རྡོ་རྗེ་སློབ་དཔོན་ལ་ཆེ་བའི་རྒྱལ་ཆས་ཀྱིས་སྤྲས་ནས་ཁྲི་གདན་ཕུན་སུམ་ཚོགས་པའི་ཁ་རུ་བཞུགས་ཏེ་ཉེར་མཁོའི་རྫས་ཕུན་སུམ་ཚོགས་པ༔ ཁྱད་པར་མཎྜལ་ཕྱི་ནང་གསང་གསུམ་ཚོགས་པ་ནི༔ སྐལ་ལྡན་དམ་པ་ཆོས་ལ་སྤྱོད་པའི་ཚེ་འདོད་རྒུ་དཔལ་འབྱོར་ཕུན་སུམ་ཚོགས་ནས་ཆོས་ཀྱི་འཁོར་ལོ་བསྐོར་བའི་བརྡ༔ སློབ་མ་དད་ལྡན་ཕོ་མོ་ཐམས་ཅད་རྒྱན་གོས་མཛེས་པའི་ཆས་དང་ལྡན་པས་གྲལ་དུ་འཁོད་པ་ནི༔ ཕྱིས་འབྱུང་རྒྱན་དར་ཕུན་སུམ་ཚོགས་ཏེ་རྟེན་འབྲེལ་འཕྲོ་བཟང་མཐུད་ནས་དཔའ་བོ་མཁའ་འགྲོའི་ཚོགས་གྲལ་བསླེབ་པར་འགྱུར་རོ༔ དེ་ལྟར་དཀྱིལ་འཁོར་ཟབ་མོ་འདི་འདྲའི་སྒོར་ཞུགས་པ་ནི༔ སྨོན་ལམ་དང་མཐར་ཐུག་གི་འབྲས་བུ་ངོ་མཚར་གྱི་གནས་སུ་གྱུར༔ ས་མ་ཡ༔ དེ་ནས་ཐམས་ཅད་ཀྱིས་མེ་ཏོག་མཐེབ་སྲིན་བར་དུ་བཟུང་ནས་འདུན་པ་དང་བཅས་པས་དཀྱིལ་འཁོར་ནང་དུ་དོར༔ ཀྱཻཿ
བདག་ནི་གྲངས་མེད་ལུས་བླངས་ཀྱང་༔ འདི་དང་ཕྱི་མ་ཉེར་ལེན་དུ༔ བསྒྲུབས་དང་སྒྲུབ་པར་བྱེད་པ་ཡིས༔ ལྷག་པའི་ལྷ་དང་བདག་སྤྲོད་ཅིག༔ ཨོཾ་བཛྲ་པུཥྤེ་ཨཱ་ཡུ་ཥེ་སྭཱ་ཧཱ༔ ཞེས་དོར་བས་དཀྱིལ་འཁོར་ཕྱོགས་གང་དུ་བབས་པའི་གསང་མཚན་བཏགས༔ དེ་ནས་ཅོད་པན་སྤྱི་བོར་བརྒྱན་པ་ནི༔ ཧཱུྃ༔ ཡེ་ཤེས་ལྔ་ཡི་དབང་རྟགས་ནི༔ རིགས་ལྔའི་ཅོད་པན་ས་བོན་བརྒྱན༔
དེང་འདིར་ལྷ་དང་སྐལ་བར་མཉམ༔ རྟག་ཏུ་ཆོས་འདི་སྤྱོད་པར་ཤོག༔ ཨོྃ་མངྒ་ལཾ་མུ་ཀུ་ཊ་སརྦ་པཉྩ་སུ་པྲ་ཏིཥྛ་ཡེ་སྭཱ་ཧཱ༔ ཅོད་པན་མགོར་བཞག་ལ་རྟག་ཏུ་འཆང་བའམ་ཅི་རིགས་བྱའོ༔ ཁྱོད་མ་འོངས་པའི་དུས་སུ་སངས་རྒྱས་པའི་མིང་ནི་རིག་འཛིན་གཞོན་ནུ་འོད་ཟེར་དཔའ་བོ་རྣམ་པར་རོལ་པ་ཞེས་སངས་རྒྱས་པར་འགྱུར་རོ༔ དེ་ནས་རྡོ་རྗེ་སྤྱི་བོར་བཞག་ཕུར་པ་ལག་ཏུ་གཏད༔ ཧཱུྃ༔ དེང་ནས་བརྩམ་སྟེ་བུ་ཁྱོད་ཀྱིས༔ བླ་མེད་དཀྱིལ་འཁོར་སྲོག་ལྟར་སྲུངས༔ དམ་ཚིག་རྡོ་རྗེའི་རྒྱས་གདབ་ནས༔
བར་ཆོད་སྲུང་བའི་ཕུར་བུ་འཆང་༔ ཨོཾ་བཛྲ་ཙཀྲ་ཨོཾ་བཛྲ་ཀཱི་ལ་ཡ་དྷ་ར་ཧཱུྃ༔ ཞེས་གོང་བ་ལ་འདོགས༔ དེ་ནས་མ་དག་པའི་རྒྱུད་སྦྱངས་ཤིང་དག་པ་ཡེ་ཤེས་སུ་སྟོན་པ་ལ་བསྐྱེད་རིམ་འབོག་པ་ནི༔ བསང་ཆུ་འཐོར་ཞིང་༔ ཨོཾ་བཛྲ་ཨ་མྲི་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོཾ་སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ སློབ་མ་མི་དམིགས་པ་སྟོང་པའི་ངང་ལས༔ ཁྱེད་རང་རྣམས་ཀྱི་སྤྱི་བོའི་གཙུག་ཏུ༔ པཾ་ལས་པདྨ་ཨ་ལས་ཟླ་བ་རཾ་ལས་ཉི་མའི་གདན་དུ་ཧཱུྃ་མཐིང་ནག་ལས་རྗེ་བཙུན་མ་ཧཱ་གུ་རུ་རིན་པོ་ཆེ་དུས་གསུམ་སངས་རྒྱས་དེ་ཉིད་སྐུ་མདོག་དམར་སྨུག་ཁྲོ་འཛུམ་གྱི་ཉམས་ཅན་ཐུགས་རྗེའི་སྤྱན་གསུམ་ཕྱོགས་བཅུར་འཁྱིལ་ཞིང་གཟིགས་པ༔
ཕྱག་གཡས་རྡོ་རྗེ་རྩེ་ལྔ་པ་ཐུགས་ཀར་འཛིན་ཅིང་གཡོན་ཀ་པཱ་ལ་མཉམ་བཞག་གི་ནང་དུ་འཆི་མེད་བདུད་རྩིའི་བཅུད་ཀྱིས་བཀང་བའི་བུམ་པ་འཛིན་ཅིང་༔ སྐུ་ལ་ཕོད་ཀ་ལྷབ་ལྷུབ་དང་ཆོས་གོས་དམར་པོ་གསེར་གྱི་པ་ཏྲ་རིས་གསོལ་ཞིང་ཟ་འོག་གི་བེར་ཆེན་དམར་སྨུག་བཀླུབས་པ༔ དབུ་ལ་ཤྭ་བའི་སྙན་ཞུ་ལ་རྒོད་སྒྲོ་དར་སྣ་ལྔའི་ཅོད་པན་དང་མེ་ལོང་ཉི་ཟླ་ནོར་བུ་ཁྱུང་གཤོག་ལ་རིན་པོ་ཆེའི་ཚོམ་བུ་བཀོད་པ་གསོལ་བ༔ གྲུ་མོར་ཡུམ་མཚོན་པའི་ཁ་ཊྭཱཾ་ག་དང་དེ་ལ་གཡེར་ཁ་སོགས་རྒྱན་དུ་མས་སྤྲས་པ༔ ཞབས་ལ་རྒྱ་ལྷམ་དར་ཆེན་གསོལ་ནས་སྣང་སྲིད་ཟིལ་གྱིས་གནོན་པར་རོལ་སྟབས་སུ་བཞུགས་པ༔ དེ་ཡི་སྤྱི་བོར་བླ་མ་ཆོས་སྐུ་རྡོ་རྗེ་འཆང་ལ་ཡུམ་རྣལ་འབྱོར་དམར་མོ་འཁྲིལ་བ༔ གུ་རུའི་གནས་ལྔ་རུ་ཐོད་ཕྲེང་སྡེ་ལྔ་ཕྱི་རོལ་རྟ་མགྲིན་འཇམ་དཔལ་སྤྱན་རས་གཟིགས་ཕྱག་ན་རྡོ་རྗེའོ༔ དེ་ཡི་ཕྱི་རོལ་གུ་རུ་མཚན་བརྒྱད་དཔའ་བོ་གིང་བཞི་གསང་བའི་རིག་མ་བཅུ་དྲུག་ལངྐ་གནས་ཉུལ་སྤྲུལ་པ་ཉིད་སྤྲུལ་དང་བཅས་པ༔ གཞན་རྗེ་འབངས་ཉེར་ལྔ་གྲུབ་ཐོབ་བརྒྱ་རྩ་རིག་འཛིན་འདུས་པ་རྒྱ་མཚོའི་ལྷ་ཚོགས་རྣམས་སྣང་ལ་རང་བཞིན་བྲལ་བར་ནམ་མཁའ་ས་གཞི་བར་སྣང་གང་ཞིང་རྔ་ཡབ་དག་པའི་ཞིང་མཆོག་ནས་འཇའ་འོད་གུར་ཁང་འཁྲིགས་ཏེ་སྐད་ཅིག་གིས་བྱོན་ནས་བདག་དང་མོས་པའི་བུ་ལ་ཐུགས་རྗེའི་བྱིན་རླབས་སྤྲིན་གཏིབས་པ་ལྟར་སྒོམས༔ ཨོཾ་བཛྲ་ས་མཱ་ཡ་ཛ་ཛཿ
དེ་ནས་སྤྱན་འདྲེན་པའི་རོལ་མོ་དབྱངས་དང་བཅས༔ ཧཱུྃ༔ སྔོན་གྱི་བསྐལ་པའི་དང་པོ་ལ༔ སོགས་ནས? ཨོཾ་བཛྲ་ས་མ་ཡ་ཏིཥྛ་ལྷན༔ ཏིཥྛ་བཛྲ་ཙཀྲ་བཛྲ་ཨ་བེ་ཤ་ཡ་བཛྲ་ཧོཿ སློབ་མས༔ ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔
ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ སྐྱབས་མཆིས་འགྲོ་དོན་ཆོས་འཁོར་བསྐོར༔ མྱ་ངན་མི་འདའ་བཞུགས་པར་གསོལ༔ དབང་བསྐུར་དམ་པས་རྗེས་བཟུང་ནས༔ སྔགས་ཀྱི་དངོས་གྲུབ་སྩལ་དུ་གསོལ༔ ཅེས་མཎྜལ་རྒྱས་པར་འབུལ་ཞིང་༔ དེ་ནས་དབང་བསྐུར་བ་ནི་བུམ་པ་ཐོགས་ལ་དམིགས་པ་འབོག་པ་ནི༔ ཕྱི་བསྐྱེད་རིམ་སྒྱུ་མའི་རྣལ་འབྱོར་ལས༔ དེ་ཡང་ཁྱེད་རང་རྣམས་ལ་རྗེ་བཙུན་གུ་རུ་རིན་པོ་ཆེ་དུས་གསུམ་གྱི་སངས་རྒྱས་ཀྱི་སྐུའི་དབང་བསྐུར་བ་ཡིན་ཏེ༔
བུམ་པ་འདི་ཉིད་ཕྱི་ལྟར་ན་རིག་འཛིན་བདེ་གཤེགས་འདུས་པའི་ཕོ་བྲང་༔ ནང་ལྟར་ན་བདུད་རྩི་གསང་བ་ཡེ་ཤེས་ཌཱཀྐི་དམ་ཚིག་རྫས་ལ་བརྟེན་པ་སྟེ་ཡི་དམ་ལྷའི་ངོ་བོ་སོ་སོར་མ་འགགས་པར་ཤར་བའི་རྣམ་པ༔ བསྐུར་བྱའི་དབང་དུ་གྱུར་ན་འབྲས་བུ་སྤྲུལ་པའི་སྐུ་འགྲུབ་པའི་མོས་པ་མཛོད༔ ཧཱུྃ༔ བུམ་པ་རང་བྱུང་བླ་མེད་གཞལ་ཡས་ཁང་༔ བུམ་ཆུ་རིགས་འདུས་རྗེ་བཙུན་ངོ་བོ་ཉིད༔ བདེ་གཤེགས་སྒྲུབ་པ་སྐུ་ཡི་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོཾ་བཛྲ་གུ་རུ་པདྨ་ཌཱཀྐི་ཧ་རི་ནི་ས་ཀཱ་ཡ་ཨ་བྷི་ཥིཉྩ་ཧཱུྃ༔ དེས་བུམ་པ་གཞལ་ཡས་ལྷ་ཚོགས་ཀྱི་བསྐྱེད་རིམ་སྣང་སྟོང་ཟུང་འཇུག་བསྒོམ་པ་ལ་དབང་རྡོ་རྗེ་ཐེག་པའི་གོ་འཕང་འགྲུབ་པའི་སྐལ་ལྡན་བྱས་སོ༔
མཎྜལ་ཕུལ་བཀྲ་ཤིས་པའི་མེ་ཏོག་འཐོར་བ་བྱས༔ དེ་ནས་བྷནྡྷ་གསུང་གི་དབང་མགྲིན་པར་བསྐུར་བ་ནི༔ དེ་ཡང་ཁྱེད་རང་རྣམས་ལ་རྗེ་བཙུན་སྣང་སྲིད་ཟིལ་གནོན་གྱི་གསུང་གི་དབང་བསྐུར་བ་ཡིན་ཏེ༔ བྷནྡྷ་འདི་ཉིད་ཕྱི་ལྟར་ན་སྣོད་དུང་ཁང་གི་གཞལ་ཡས་ཁང་༔ གསང་བ་ཌཱཀྐི་འབུམ་གྱི་ཚོགས་ཁང་གི་མཚོན༔ ནང་ལྟར་ན་བཅུད་འབྱུང་བ་ལྔ་ཡི་དྭངས་མ་སྟེ་ངོ་བོ་རླུང་ལྔ་རང་བཞིན་འབྱིན་འཇུག་གི་བྱེད་ལས་ཐུགས་རྗེ་ཐབས་ཀྱིས་བསྐུལ་བའི་རང་མདངས་ལ་ཤེས་རབ་རོལ་པའི་སྣང་ངོར་སྒྱུ་མ་མཁན་གྱིས་གར་བསྒྱུར་བ་ལྟར་སྤྲོ་བསྡུ་ཡི་རྣམ་པར་མཚོན་པ༔ བསྐུར་བྱའི་དབང་དུ་གྱུར་ན་གསུང་བྷནྡྷའི་དབང་བསྐུར༔ གྲོལ་བྱའི་དབང་དུ་གྱུར་ན་མགྲིན་པ་ལོངས་སྤྱོད་འཁོར་ལོའི་རྩ་མདུད་གྲོལ༔ ཐོབ་བྱའི་དབང་དུ་གྱུར་ན་འབྲས་བུ་ལོངས་སྤྱོད་རྫོགས་པའི་སྐུ་འགྲུབ་པ་དེ་ལྟར་དུ་མོས་པ་གྱིས་ཤིག༔ ཧཱུྃ༔
བྷནྡྷ་བདེ་ཆེན་སྣང་སྲིད་འབྱུང་བའི་སྣོད༔ སྣོད་བཅུད་གསང་བ་ཡེ་ཤེས་ཌཱཀྐི་མཆོག༔ བདེ་གཤེགས་ཀུན་འདུས་ལོངས་སྐུའི་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོཾ་བཛྲ་གུ་རུ་ཌཱཀྐི་ཧ་རི་ནི་ས་ཝཱཀྐ་ཨ་བྷི་ཥིཉྩ་ཧཱུྃ༔ དེས་བྷནྡྷ་ཆོས་དབྱིངས་ཡངས་པ་སྔགས་བཟླས་བརྗོད་ཐམས་ཅད་གསུང་དབྱངས་ཨཱ་ལི་ཀཱ་ལི་དྲུག་ཅུ་རྩ་བཞིའི་རང་སྒྲས་གསང་བ་ཌཱཀྐིའི་བསྙེན་རྒྱུད་ཐམས་ཅད་དགོངས་པ་གཅིག་རྫོགས་ས་ལམ་མངོན་པར་རྫོགས་པའི་སྐལ་ལྡན་བྱས་སོ༔ མཎྜལ་བཀྲ་ཤིས་འཐོར་ནས་ཀྱང་བྱའོ༔ དེ་ནས་ཐུགས་ཀྱི་དཀྱིལ་འཁོར་གྱི་དབང་སྙིང་ཁར་བསྐུར་བ་ནི༔
དེ་ཡང་ཁྱེད་རང་རྣམས་ལ་རྗེ་བཙུན་རྒྱལ་བ་ཀུན་འདུས་ཀྱི་དབང་བསྐུར་བ་ཡིན་ཏེ༔ གསལ་སྟོང་འོད་ཀྱི་དཀྱིལ་འཁོར་འདི་ཉིད་ཕྱི་ལྟར་ན་སྤྲོས་བྲལ་དྲི་མེད་རྗེན་པ་ཆོས་ཉིད་མངོན་སུམ་རྣམ་པ་ངོས་བཟུང་བྲལ་བ་ནང་ལྟར་ན་ཀ་དག་ཟང་ཐལ་རིས་མེད་དུ་འགྱུ་བ་ལུག་རྒྱུད་མཆེད་པའི་རྣམ་པ་མི་བདེན་བཞིན་དུ་འཁྲུལ་པ་རྨི་ལམ་སྟོང་གཟུགས་ངོས་མ་ནོན་པ་ལྟ་བུ་ཞིག་འདུག་པ་དེའི་ངོ་བོར་ཅེར་གྱིས་ལྟ་བ་རང་བྱུང་རང་ཤར་རང་གྲོལ་བ་སྟེ༔
ཕྱི་ལྟར་དཀྱིལ་འཁོར་ངོ་སྤྲོད་ནང་ལྟར་རྫོགས་རིམ་འབྲས་བུ་མངོན་སུམ་མྱོང་བའི་བརྡ་དུ་མའི་རྟེན་འབྲེལ་སྟེ༔ བསྐུར་བྱའི་དབང་དུ་གྱུར་ན་ཐུགས་ཡེ་ཤེས་སེམས་དཔའ་ཡི་དབང་བསྐུར༔ གྲོལ་བྱའི་དབང་དུ་གྱུར་ན་སེམས་ཉིད་མ་པང་བུ་འཇུག་གི་རིག་པ་ཞེས་བྱ་བ་ཆོས་དབྱིངས་ཀྱི་ཀློང་དུ་བུ་གྱ་གྱུར་འཕྲོ་བའི་ངོ་བོ་དེ་རིག་ཐོག་ཏུ་རིག་པའི་རང་ཚོ་ཟིན་ནས་སྙིང་ཁ་ཆོས་ཀྱི་འཁོར་ལོའི་རྩ་མདུད་གྲོལ༔ འཐོབ་བྱའི་དབང་དུ་གྱུར་ན་ཡེ་ཤེས་སྟོང་ལེན་གྱི་འཕྲོ་འདུ་བྱེད་པོ་རང་སེམས་སྤྱང་པོ་འདི་ག་ཁོ་ན་ཉིད་ཡིན་པ་ལས༔ གཞན་དུ་མ་གྲུབ་པ་ཐག་ཆོད་པའི་ངང་ལ་ཐེ་ཚོམ་གྱི་འཆིང་རྒྱ་གྲོལ་བྱེད་ཡིད་དཔྱོད་ཐམས་ཅད་ངེས་པར་སྙིང་པོ་མེད་པ་ཐག་ཆོད་འཁྲུལ་རྗེས་མི་འབྲངས་པ་སྟེ་དྲི་མེད་འོད་གསལ་ལ་གཞོལ་བའི་འདུན་པ་མཉམ་པར་བཞག༔ ཧཱུྃ༔ སྣང་ཞིང་གསལ་ལ་སྟོང་ཞིང་འགག་པ་མེད༔ གསལ་ལ་ནམ་མཁའི་རང་བཞིན་ཁོར་ཡུག་ལྟར༔ ཆོས་སྐུ་རྫོགས་ཆེན་ཐུགས་རྗེའི་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔
ཨོཾ་བཛྲ་གུ་རུ་པདྨ་ཌཱཀྐི་ཧ་རི་ནི་ས་ཙིཏྟ་ཨ་བྷི་ཥིཉྩ་ཧཱུྃ༔ དེས་ཐུགས་ཆོས་སྐུ་ཡེ་ཤེས་སེམས་དཔའ་དེ་ཡི་ཟབ་ཡངས་ནམ་མཁའི་དབྱིངས་ཀློང་ཁོར་ཡུག་རྭ་བས་བསྐོར་བའི་ངང་ཉིད་ལས་མི་རྟོག་ཏིང་ངེ་འཛིན་གྱི་ཉི་ཟླ་ཀུན་ཏུ་མུ་མཐའ་མེད་པར་གསལ་བ་བཞིན༔ ཆོས་སྐུའི་ཁྱོན་གྱིས་སྣང་སྲིད་ཐམས་ཅད་མི་མཁྱེན་པ་མེད་པས་ཡེ་ཤེས་དེ་ཁྱེད་ལ་རྫོགས་ཏེ་ཡང་དག་བདེ་ཆེན་སྙིང་པོའི་རྒྱུན་སྩོལ་མེད་དུ་འགྲུབ་པའི་འབྲས་བུ་བྱས་སོ༔ མཎྜལ་དང་བཀྲ་ཤིས་ཚིག་བཅས་འཐོར་ནས་བགྱིས༔ དེ་ནས་ཡོན་ཏན་གཏོར་མའི་དབང་ལྟེ་བར་བསྐུར་བ་ལ༔ དེ་ཡང་ཁྱེད་རང་རྣམས་ལ་རྗེ་བཙུན་ཀུན་འདུས་མ་ཧཱ་གུ་རུའི་ཡོན་ཏན་གྱི་དབང་བསྐུར་བ་ཡིན་ཏེ༔ རྨད་བྱུང་རྒྱན་ལྡན་གྱི་གཏོར་མ་འདི་ཉིད༔ ཕྱི་ལྟར་ན་གཏོར་ཞེས་བྱ་བ་སྣོད་འཇིག་རྟེན་གྱི་ཁམས་འདི་རླུང་གཡོས་པས་སྤུར་ཏེ་གཏོར་བས་མེ་ལ་ཕོག་མེ་གཏོར་བས་འཇིག་རྟེན་སྣོད་ཀྱི་ཆུ་ལ་ཕོག་ཆུ་ཁོལ་བས་རྦ་ཚུབ་གཏོར་བ་ཀུན་ཆུའི་ངོ་བོར་གྱུར༔ དེ་ལ་ཚངས་པའི་ཡུལ་ནས་ཞི་བཏུལ་གཏོར་བས་སྤུར་བ་ལ་བསྐལ་པ་ཁྲག་ཁྲིག་ཆགས་པས་ཁོར་ཡུག་ཏུ་གྱུར་སྣོད་ཀྱི་མིང་བཏགས་པའོ༔ གཏོར་མ་ནི་གཏོར་བའི་རླུང་ལྔ་ལ་མ་བྱས་ཏེ་བཅུད་ཐམས་ཅད་འདུས་པ་འབྲས་བུ་འཁྲུངས་པ་སྟེ་ཕྱི་སྣོད་ཀྱི་གཏོར་མའོ༔
ནང་བཅུད་ཀྱི་གཏོར་མ་ནི༔ ཆོས་སྐུའི་མཁའ་ནས་རང་རྩལ་རོལ་པས་འཕྲོ་བའམ་གཏོར་དོར་བ་འགྱེད་པ་བཅས་རྒྱུ་གཅིག་བྱེ་བྲག་ཙམ་དེ་ལ་མ་བྱས་ཏེ་དངོས་པོ་མཚན་མ་བྱེད་ལས་ཐམས་ཅད་མ་གྱུར་ཞིང་༔ དེ་མཚན་ཉིད་ཀྱི་གཏོར་མ་གྲགས་པ་སྟེ༔ ཕྱི་ནང་རོ་བཅུད་ཀྱི་རྩ་བ་དངོས་གྲུབ་གཏོར་མ་ཞེས་བགྱིད་པ་ན༔ རྨད་བྱུང་གཏོར་མ་བྷ་ལིང་བརྒྱན་པ་ཡོན་ཏན་གཏོར་མ་སྟེ༔ ཕུན་ཚོགས་འདོད་དོན་ཀུན་ལྡན་གྱི་གཏོར་མ་ཞེས༔ འདི་ཉིད་སྙིགས་མར་རུ་ཏྲའི་སྙིང་ཡིན་པས་ཕྱི་ནང་རུ་ཏྲའི་སྤྱི་ཁོག་སྒྲུབ་ཆེན་གྱི་དཀྱིལ་འཁོར་དུ་འཇུག་པས་ཙིཏྟ་ཟུར་གསུམ་པའི་དབྱིབས་སུ་འདོད༔ དཔེར་ན་ཡོན་ཏན་ཆས་དབང་འབྲེལ་བའོ༔ སྤྱི་རྒྱུད་ལྟར་འཁོར་ལོ་ཡིན་ཅིང་ཆོས་འཁོར་བསྐོར་བའི་དབང་སྟེ་ཚིག་དབང་ངོ་༔ འདི་ཉིད་རྨད་བྱུང་ཞེས་བསྐུར་བའི་དབང་དུ་གྱུར་ན་གཏོར་མ་ཡོན་ཏན་གྱི་དབང་༔
གྲོལ་བྱའི་དབང་དུ་གྱུར་ན་འཆིང་བ་ལྟེ་བའི་རྩ་མདུད་སྤྲུལ་པའི་འཁོར་ལོ་ཤིང་རྟ་ལྟར་འཁོར་བ་གྲོལ༔ ཐོབ་བྱའི་དབང་དུ་བྱ་བ་ཐུན་མོང་མཆོག་ལ་གཞོལ་བས་མཆོད་པ་རྣམ་ངེས་ཀྱི་འབྲས་བུ་གྱུར་པའི་མོས་པ་མཛོད༔ ཧཱུྃ༔ རྨད་བྱུང་གཏོར་མ་བླ་མེད་མཆོག་གི་རྫས༔ ངོ་བོ་འདོད་ཡོན་མཚན་ཉིད་ལྷ་རྣམས་ཀྱི༔ དངོས་གྲུབ་ཀུན་འབྱུང་བླ་མའི་ཡོན་ཏན་གྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོྃ་བཛྲ་གུ་རུ་པདྨ་ཌཱཀྐི་ཧ་རི་ནི་ས་གུ་ན་ཨ་བྷི་ཥིཉྩ་ཧཱུྃ༔ དེས་བྱིན་རླབས་གཏོར་མ་དངོས་གྲུབ་འགུགས་པ་སྐོང་བཤགས་འབུང་བ་རྒྱུན་མཆོད་གཏོང་བ་ལས་ཀྱི་རིམ་པར་འཇུག་པ་ལ་དབང་བའི་སྐལ་ལྡན་དུ་བྱས་སོ༔ མཎྜལ་བཀྲ་ཤིས་ཚིགས་བཅད་རབ་གནས་གཏོར༔
དེ་ནས་རྡོ་རྗེ་དྲིལ་བུ་གཏད་དེ༔ དེ་ཡང་ཁྱེད་རང་རྣམས་ལ་རྗེ་བཙུན་འགྲོ་བ་ཀུན་གྲོལ་ཁྱབ་བདག་པདྨ་ཀཱ་རའི་ཕྲིན་ལས་ཀྱི་དབང་བསྐུར་བ་སྟེ༔ རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་སྟེ༔ ཕྲིན་ལས་སྣ་ཚོགས་ཀྱི་འབྱུང་གནས་ཐབས་དང་ཤེས་རབ་འབྲེལ་བའི་རྒྱུ་ལས་བྱུང་བ་ཡིན་ཏེ༔ མི་འགྱུར་རྡོ་རྗེའི་ངོ་སྤྲོད་མ་འགགས་དྲིལ་བུ་ཤེས་རབ་ཀྱི་སྒྲ་སྟེ་དེ་ལ་ཕྲིན་ལས་བཞིའི་ལས་མཐའ་འཛིན་པ་རྡོ་རྗེ་སློབ་དཔོན་གྱི་ཕྱག་རྒྱ་འཆང་བའི་ཕྱིར༔ བསྐུར་བྱའི་དབང་དུ་གྱུར་ན་ཐབས་ཤེས་རྡོ་རྗེ་དྲིལ་བུ་ཕྲིན་ལས་ཀུན་གྱི་བྱེད་པོས་དབང་བསྐུར༔ གྲོལ་བྱའི་དབང་དུ་གྱུར་ན་ཉོན་མོངས་བརྒྱད་ཁྲི་བཞི་སྟོང་དེ་བསྡུས་ན་དུག་ལྔ་དུག་གསུམ་སྟེ༔ དེ་ཡི་གཉེན་པོ་ཆོས་སྒོ་བརྒྱད་ཁྲི་བཞི་སྟོང་དེ་བསྡུས་ན་གསུང་རབ་ཡན་ལག་བཅུ་གཉིས༔ དེ་བསྡུ་ན་འདུལ་བ་མདོ་སྡེ་མངོན་པ་གསུམ་ལུང་རིགས་པ་གཉིས་བདེན་པ་གཉིས་དོན་ངོ་སྤྲོད་པ་བདེ་སྐྱོང་ལུག་འབྱུང་ལུག་ལྡོག་གི་གནད་གྲོལ་ལས་ཀྱི་མཐའ་བཟང་ངན་ཐམས་ཅད་སྡུད་པར་ངེས༔ ཐོབ་བྱའི་དབང་དུ་བྱས་ན་ཕྲིན་ལས་ལྔའི་སྒོ་ནས་བྱ་བ་དང་བྱེད་པ་ཁུར་བོར་བ་དང་༔
ཤིན་ཏུ་གླང་ཆེན་ལྟར་བརྟན་པ་མི་འཇིགས་པའི་གདེང་བཞི༔ རྫུ་འཕྲུལ་གྱི་རྐང་པ་བརྒྱད་ལུང་བསྟན་པའི་སྡེ་སོགས་མངོན་དུ་འགྱུར་བའི་འདུན་པ་མཛོད༔ ཧཱུྃ༔ རྡོ་རྗེ་རྒྱལ་པོ་ཐབས་ཀྱི་མགོན་མཆོག་ཉིད༔ ཤེས་རབ་དྲུག་ལྡན་ཡན་ལག་བཅུ་གཉིས་སོགས༔ དཀྱིལ་འཁོར་ཆེན་པོའི་དམ་ཚིག་ཕྲིན་ལས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོཾ་བཛྲ་གུ་རུ་པདྨ་ཌཱཀྐི་ཧ་རི་ནི་ས་གུ་ཧྱ་ཨ་བྷི་ཥིཉྩ་ཧཱུྃ༔ དེས་ཕྲིན་ལས་ཀྱི་དབང་ཐོབ་ལས་ཀྱི་རིམ་པ་དུ་མའི་སྒོ་ནས་ཞི་བས་ཉོན་མོངས་འདུལ་བའི་གཉེན་པོ༔ རྒྱས་པས་བསོད་ནམས་འཕེལ་བའི་ལས་ཚོགས༔
དབང་གིས་ཚེ་བསོད་སྲུང་བ་རླུང་རྟ་དཔལ་དང་གྲགས་པ་སྒྲུབ་པ་སོགས་དབང་གི་ལས་ཚོགས༔ དྲག་པོས་བདུད་དང་འགོང་པོ་མ་རུངས་པའི་ཕྱོགས་ཐམས་ཅད་ལས་རྣམ་པར་རྒྱལ་བའི་མངོན་སྤྱོད་བྱེད་པའི་ལས་ཚོགས་ཏེ་རྒྱུད་འདིའི་ཕྲིན་ལས་སོགས་སྤྱིར་གང་ལ་སྤྱོད་དུ་རུང་བའི་སྐལ་ལྡན་དུ་བྱས་སོ༔ མཎྜལ་ཕུལ་ཞིང་བཀྲ་ཤིས་རབ་གནས་འཐོར༔ དེ་ནས་ཆས་དབང་སྦྱིན་པ་ནི༔ ཧོཿ ཁྱོད་ལ་པད་ཞྭའི་དབང་བསྐུར་བས་སྣང་སྲིད་ཐམས་ཅད་ཟིལ་གྱིས་གནོན་པར་སྒོམས༔ ཕོད་ཁའི་དབང་བསྐུར་བགྱིས་པས་དྲེགས་པ་ཐམས་ཅད་ཟིལ་གྱིས་གནོན་པར་སྒོམས༔ ཆོས་གོས་ཀྱི་དབང་བསྐུར་བས་ཐེག་ཆེན་མཛོད་ལ་དབང་བསྒྱུར་བར་སྒོམས༔ བེར་ཆེན་གྱིས་དབང་བསྐུར་བས་སྲིད་གསུམ་ཐམས་ཅད་དབང་དུ་བསྡུས་ནས་རིག་འཛིན་རྒྱ་མཚོའི་མཆོག་ཏུ་གྱུར་པར་སྒོམས༔ རིན་ཆེན་རྒྱན་ཆའི་དབང་བསྐུར་བས་འདོད་ཡོན་ལྔའི་གཏེར་ལ་སྤྱོད་པར་སྒོམས༔
སྐུ་རེག་གིས་དབང་བསྐུར་བས་ཐབས་ཤེས་ཟུང་འཇུག་མཁའ་འགྲོའི་རྟགས་སུ་སྒོམས༔ རྒྱ་ལྷམ་གྱི་དབང་བསྐུར་བས་བདུད་དང་དམ་སྲི་ཀུན་གྱི་མགོ་བོར་ནོན་པར་སྒོམས༔ ཧཱུྃ༔ པད་ཞྭ་ཕོད་ཁ་ཆོས་གོས་བེར་ཆེན་དང་༔ རིན་ཆེན་རྒྱན་མཛེས་སྐུ་རེག་རྒྱ་ལྷམ་སོགས༔ སྐུའི་ཆས་གོས་དུ་མའི་དབང་བསྐུར་བས༔ རིག་འཛིན་རྒྱལ་བའི་སྲས་སུ་མངའ་སྒྱུར་ཅིག༔ ཨོཾ་སརྦ་བྷི་ཤྭ་བྷ་ཏྲ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ ཕྱག་མཚན་རྡོ་རྗེའི་དབང་བསྐུར་བས་སྐུ་ལྔ་ཡེ་ཤེས་ཀྱི་དོན་དང་ལྡན་པར་སྒོམས༔
བྷནྡྷ་ཚེ་བུམ་གྱི་དབང་བསྐུར་བས་ཆོས་དབྱིངས་སྐྱེ་བ་མེད་པའི་དོན་རྟོགས་ཤིང་འཇའ་ལུས་རྡོ་རྗེའི་སྐུ་ཐོབ་པར་སྒོམས་ཤིག༔ ཁ་ཊྭཱཾ་གྱི་དབང་བསྐུར་བས་དུག་ལྔ་རྩད་ནས་བཅད་དེ་དུག་གསུམ་སྐུ་གསུམ་གྱི་འབྲས་བུ་མངོན་དུ་གྱུར་པར་སྒོམས༔ ཧཱུྃ༔ རྡོ་རྗེ་རྩེ་ལྔ་བྷནྡྷ་ཚེ་བུམ་དང་༔ ཁ་ཊྭཱཾ་གཡེར་ཁ་ཐོད་པ་གསུམ་གྱིས་མཚན༔ སྐུ་ཡི་རྒྱ་རྟགས་ལས་ཀྱི་ཕྱག་མཚན་གྱི༔ དབང་བསྐུར་རྡོ་རྗེ་འཛིན་པའི་བཀའ་ཐོབ་ཤོག༔ ཨོཾ་བཛྲ་དྷརྨ་ཀོ྅་ཧཾ་ཛྙཱ་ན་སྭཱ་ཧཱ༔ ཨ་བྷི་ཥིཉྩ་ཧཱུྃ༔ རིགས་བདག་རྡོར་འཆང་ཐོགས་ལ༔
དེང་འདིར་ཁྱེད་རང་རྣམས་ལ་རིགས་ཀྱི་བདག་པོའི་དབང་བསྐུར་བས་རིགས་རྣམས་ཀུན་གྱི་གཙོ་བོར་དབང་བར་སྒོམས༔ ཧཱུྃ༔ དྲུག་པའི་བདག་ཉིད་རྡོ་རྗེ་འཆང་༔ ཡུམ་མཆོག་སྙེམས་མ་ཟུང་འཇུག་འཁྲིལ༔ ཐབས་ཤེས་དབྱེར་མེད་དབང་བསྐུར་བས༔ རྒྱུད་སྡེའི་གཙོ་བོ་བདག་གྱུར་ཅིག༔ ཨོཾ་བཛྲ་དྷ་ར་པྲཛྙཱ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ སྐུ་གནས་ལྔའི་ཐོད་ཕྲེང་སྡེ་ལྔ་ཐོགས་ལ༔ ཁྱེད་རང་རྣམས་ལ་གུ་རུ་ཐོད་ཕྲེང་སྡེ་ལྔའི་དབང་བསྐུར་བས་དུག་ལྔ་གནས་སུ་དག་སྐུ་ལྔའི་འགྲོ་དོན་མཛད་དེ་ཡེ་ཤེས་ལྔ་མངོན་དུ་གྱུར་པར་སྒོམས༔
ཧཱུྃ༔ བུདྡྷ་བཛྲ་རཏྣ་ཏྲཱྃ༔ པདྨ་ཀརྨ་ལ་སོགས་པ༔ བླ་མ་ཐོད་ཕྲེང་སྡེ་ལྔ་ཡི༔ དབང་བསྐུར་ཡེ་ཤེས་དོན་ལྡན་ཤོག༔ ཨོཾ་བཛྲ་ཀཱ་ཡ་པཉྩ་ཛྙཱ་ན་ཤྲཱི་སྭཱ་ཧཱ༔ ཨ་བྷི་ཥིཉྩ་ཧཱུྃ༔ རྟ་མགྲིན་འཇམ་དཔལ་རིགས་གསུམ་བཅས་ཐོགས་ལ༔ ཧོཿ ཁྱེད་རང་རྣམས་ལ་དབང་ཆེན་རྟ་མགྲིན་དང་༔
འཇམ་དཔལ་དབྱངས་སྤྱན་རས་གཟིགས་ཕྱག་ན་རྡོ་རྗེ་རྣམ་བཞིའི་དབང་བསྐུར་བས་རྟ་མགྲིན་ཡེ་ཤེས་རོལ་པས་ཡི་དམ་ཀུན་འདུས་འགྲུབ༔ འཇམ་དཔལ་དབྱངས་ཀྱིས་ཤེས་རབ་མཐའ་དག་དང་རིག་པ་གནས་ལྔའི་རྩ་ཁ་འབྱེད༔ སྤྱན་རས་གཟིགས་ཀྱིས་སྙིང་པོ་བླ་ན་མེད་པའི་གོ་འཕང་ཐོབ༔ ཕྱག་ན་རྡོ་རྗེས་བདུད་དང་དམ་སྲི་འབྱུང་པོ་འདྲེ་རྒོད་མ་རུངས་པ་ཚར་བཅད་པའི་ནུས་པ་དང་ལྡན་པར་སྒོམས༔ ཧཱུྃ༔ རྟ་མཆོག་ཁྲོ་རྒྱལ་འཇམ་དཔལ་དཔའ་བོའི་སྐུ༔ སྤྱན་རས་གཟིགས་དབང་གསང་བདག་གཏུམ་པོ་སོགས༔ གོ་ཆ་འཇིག་རྟེན་གསུམ་མགོན་དབང་བསྐུར་བས༔ ལྟ་བ་ཤེས་རབ་སྙིང་པོའི་མཐུ་ལྡན་ཤོག༔ ཨོཾ་བཛྲ་པྲཛྙཱ་མ་ཧཱ་བྷ་ལོ་ཀ་རུ་ཎ་སྭཱ་ཧཱ༔
ཨ་བྷི་ཥིཉྩ་ཧཱུྃ༔ གུ་རུ་མཚན་བརྒྱད་ཐོགས་ལ༔ གུ་རུ་མཚན་བརྒྱད་ཀྱི་དབང་བསྐུར་བས་ཤེས་བརྒྱད་གནས་སུ་དག་ལམ་བརྒྱད་མཐའ་རུ་ཕྱིན་མངོན་ཤེས་དྲུག་དང་བདེན་གཉིས་མངོན་དུ་གྱུར༔ རྗེས་དྲན་དྲུག་དང་ཐབས་ཤེས་གཉིས་ཀྱི་བདེན་པ་ཐོབ༔ དུར་ཁྲོད་བརྒྱད་དང་གནས་བརྒྱད་ཀྱི་དཔའ་བོ་མཁའ་འགྲོ་རྣམས་ཀྱིས་རྟག་ཏུ་སྐྱོང་༔ ཧེ་རུ་ཀ་བརྒྱད་ཀྱི་དབང་རྟགས་ཐོན་པར་སྒོམས་ཤིག༔ ཧཱུྃ༔ པདྨ་འབྱུང་གནས་པདྨ་སམྦྷ་ཝ༔ བློ་ལྡན་མཆོག་སྲེད་པདྨ་རྒྱལ་པོ་སོགས༔ ལྷུན་གྲུབ་རིག་འཛིན་བཞི་ཡི་དབང་བསྐུར་བས༔
ལམ་བཞི་གྲོལ་ནས་རྒྱུད་བཞི་སྨིན་པར་ཤོག༔ ཨོཾ་གུ་རུ་དྷེ་ཝ་ཙ་ཏུར་ཧཱུྃ་སྭཱ་ཧཱ༔ ཨོཾ་ཨ་བྷི་ཥིཉྩ་ཧཱུྃ༔ ཧཱུྃ༔ ཉི་མ་འོད་ཟེར་ཤཱཀྱ་སེངྒེ་དང་༔ སེངྒེ་སྒྲ་སྒྲོགས་རྡོ་རྗེ་གྲོ་བོ་ལོད༔ མུ་སྟེགས་ཚར་གཅོད་བཞི་ཡི་དབང་བསྐུར་བས༔ ཕྲིན་ནས་རྣམ་བཞིས་འགྲོ་བ་འདུལ་བར་ཤོག༔ ཨོཾ་བཛྲ་ཧེ་རུ་ཀ་སརྦ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔
དཔའ་བོ་ཡབ་ཡུམ་དང་གིང་ཡབ་ཡུམ་ཐོགས་ལ༔ དཔའ་བོ་ཡབ་ཡུམ་གྱི་དབང་བསྐུར་བས་ཡུལ་བརྒྱད་རྟོག་པ་བཅོམ་དུར་ཁྲོད་བརྒྱད་ཀྱི་དཔའ་བོ་རིག་འཛིན་ཐམས་ཅད་དབང་དུ་བསྡུས་ཏེ་ཧེ་རུ་ཀ་ཡབ་ཡུམ་བརྒྱད་ཀྱི་དགོངས་པ་མངོན་དུ་གྱུར་པར་མོས༔ གིང་ཆེན་ཡབ་ཡུམ་བརྒྱད་ཀྱི་དབང་བསྐུར་བས༔ རྔམ་པའི་བརྗིད་དང་རོལ་པའི་གར་སྒྱུར་བ་གཏུམ་པའི་གྱད་དང་གཤེ་བའི་ཤུགས་ལ་སོགས༔ རྩལ་བཅུ་ནུས་པ་བརྒྱད་སོགས་དབང་བར་སྒོམས་ཤིག༔ ཧཱུྃ༔ རྡོ་རྗེ་རིན་ཆེན་པདྨ་ལས་ཀྱི་རིགས༔ དཔའ་བོ་དཔའ་མོ་གིང་ཆེན་ཡབ་ཡུམ་བཅས༔ ཧེ་རུ་ཀ་ཡི་གནས་བཅུ་བྱིན་བརླབས་པའི༔ དབང་བསྐུར་ཡོན་ཏན་བཅུ་དྲུག་ལ་གནས་ཤོག༔
ཨོཾ་ཚིནྡྷ་ཚིནྡྷ་གྷྲྀ་ཝ་གྷྲྀ་ཝ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ ལྷ་མོ་བཅུ་དྲུག་ཐོགས་ལ༔ གསང་བའི་ལྷ་མོ་བཅུ་དྲུག་གི་དབང་བསྐུར་བས་ཕྱི་ཡི་སྣང་བ་དབང་དུ་འདུས་ཤིང་དབང་བསྒྱུར་ནང་གི་སྟོང་ཉིད་བཅུ་དྲུག་གནད་དུ་ཕྱིན་གསང་བའི་ཐིག་ལེ་བཅུ་དྲུག་བརྟན་པར་ཆགས་ཤིང་རྩ་རླུང་ཕོ་ཉ་བཅུ་དྲུག་གི་ལྗོན་ཤིང་བསྐྱེད་འཇའ་ལུས་རྡོ་རྗེའི་གསང་ལམ་ལ་དབང་བར་བསྒོམ་མོ༔ ཧཱུྃ༔ བཞི་གཉིས་རྣམ་ཤེས་ཚོགས་བརྒྱད་བཅུ་དྲུག་ཁམས༔ གཡོ་བ་རྩ་གཉིས་ཡང་གཡོ་དྲུག་ཅུ་བཞི༔ མཆོད་འཛིན་ལྷ་མོ་རྣམས་ཀྱི་དབང་བསྐུར་བས༔ གསུང་དབྱངས་དྲུག་ཅུས་འགྲོ་བ་སྒྲོལ་བར་ཤོག༔ ཨོཾ་བཛྲ་ཌཱཀྐི་སརྦ་ཨུད་ཏ་རཱ་ག་ཧེ་ཧཱུྃ་སྭཱ་ཧཱ༔
ཨ་བྷི་ཥིཉྩ་ཧཱུྃ༔ དབང་ཕྱུག་ཞིང་སྐྱོང་ལངྐ་ཐོགས་ལ༔ ཧོཿ དབང་ཕྱུག་ཞིང་སྐྱོང་ལངྐ་གནས་ཉུལ་རྣམས་ཀྱི་དབང་བསྐུར་བས་དབང་ཕྱུག་ཡན་ལག་བདུན་ལྡན་འཕགས་པའི་ནོར་དང་བཅས་ཏེ་རྫུ་འཕྲུལ་ལ་མངའ་བའི་དབང་མོ་བྲན་དུ་བགྱིས་ཏེ་ཞིང་ཁམས་སྐྱོང་ཞིང་དབང་བསྐུར་བས་ཕྱོགས་བཅུའི་བསྟན་པ་སྐྱོང་༔ ལངྐའི་དབང་བསྐུར་བས་གདོང་དམར་སྲིན་པོ་ཐབས་ཀྱིས་འདུལ་ཧེ་རུ་ཀ་ལ་ངེས༔ གནས་ཉུལ་ལམ་སྒོ་སྐྱོང་ངམ་མུ་རན་སྐྱོང་བའི་དབང་ཐོབ་པས་ཕྱི་ནང་སྒྲུབ་པའི་བར་ཆད་བསལ་ཞིང་ཕྱི་ཡི་བར་ཆད་ནང་དུ་མི་བཏང་ནང་གི་དངོས་གྲུབ་ཕྱི་ལ་མི་སྐྱེལ་སྒོམ་དང་རྟོགས་པ་ཆེ་ཆུང་གི་རུ་ཤན་ཕྱེ་བའི་དུས་ཉུལ་མའི་རྣལ་འབྱོར་གྱི་དྲོད་ཚད་ཉུལ་བ་སྟེ་ལྟ་བའི་གྲོགས་བྱེད་རྟོགས་པའི་བོགས་འདོན་སྒྲུབ་པའི་གེགས་སེལ་བར་སྒོམས་ཤིག༔ ཧཱུྃ༔ དབང་ཕྱུག་མ་མཽ་ཞིང་སྐྱོང་ལངྐ་གདོང་༔ གནས་ཉུལ་ཚོགས་ཁང་འགྲིམས་ནས་དྲོད་ཚད་ཉུལ༔ དཀྱིལ་འཁོར་གཉན་པོའི་ལས་བྱེད་དབང་བསྐུར་བས༔
སྐལ་ལྡན་སྒྲུབ་པའི་བར་ཆད་ཞི་བར་ཤོག༔ ཨོཾ་བཛྲ་ཨིཥྚ་དྭ་ར་བྷ་ལ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་ཞི་བ་ཡོངས་རྫོགས་ཀྱི་རྒྱན་སྤྱོད་ཐོགས་ལ༔ དེང་འདིར་ཁྱེད་རང་རྣམས་ལ་ཆས་དབང་ལུས་ལ་བརྒྱན་པ་ཡིན་ཏེ༔ རིགས་ལྔའི་དབང་གིས་སྐུ་ལྔ་ལྷུན་གྲུབ་ཅོད་པན་གྱི་དབང་གིས་ཡེ་ཤེས་པའི་རྒྱ་རྟགས་འཛིན༔ སྟོད་གཡོགས་ཀྱི་དབང་གིས་ས་བཅུའི་གོ་འཕང་ཐོབ༔ ཨང་རག་གི་དབང་གིས་ས་ལམ་ཐོགས་མེད་བགྲོད༔ ག་ཤལ་དབང་གིས་གསང་སྔགས་ཉེ་ལམ་ལྡན༔ རིན་ཆེན་ཕྲེང་བ་དང་རྒྱན་གྱིས་འདོད་རྒུ་གཏེར་ལ་ལོངས་སྤྱོད༔
པདྨའི་ཕྲེང་བས་སྐྱོན་གྱིས་མ་གོས་པའི་ཡོན་ཏན་ལྡན༔ དེ་ལྟར་ཞི་བའི་ལྷ་རྫས་ཡོངས་རྫོགས་དབང་བསྐུར་བས༔ ཐུགས་རྗེའི་རང་རྩལ་གྱི་དབང་ཐོབ་པར་སྒོམས་ཤིག༔ ཧཱུྃ༔ རིགས་ལྔ་དར་དཔྱངས་སྟོད་གཡོགས་ག་ཤལ་དང་༔ ཨང་རག་རིན་ཆེན་རྒྱན་ཆ་པདྨའི་ཕྲེང་༔ ཞི་བའི་ལྷ་རྫས་ཡོངས་རྫོགས་དབང་བསྐུར་བས༔ ཞིང་ཁམས་ལྟ་བུར་མཁོ་དགུ་ལོངས་སྤྱོད་ཤོག༔ ཨོཾ་སརྦ་མུ་ཊ་ཀུ་སུ་མེ་ཀུ་སུ་མ་ཎི་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔
དེ་ནས་སྐུ་གསུམ་ངོ་སྤྲད་ཀྱི་ཚིག་དབང་མཚོན་བྱ་དམིགས་རྟེན་བྱེད་པོ་རྣམ་བཤད་བཅས་ལ༔ ཐོག་མར་གཟུགས་སྣང་སྟོང་ལྷ་སྐུའི་འགྱིང་ལོགས་སྒྱུ་མའི་ངོ་སྤྲོད་ལས༔ འཇའ་ཚོན་འོད་སྐུ་ཡང་རུང་༔ ཧོཿ ཁྱེད་རང་རྣམས་ལ་གཟུགས་སྣང་སྟོང་གི་དབང་ངོ་སྤྲད་པ་ཡིན་ཏེ༔ དཔེར་ན་མེ་ལོང་འགྱིང་ལོགས་ཀྱི་འོད་ནམ་མཁའི་དབྱིངས་ནས་ཚངས་པའི་གཞུ་ཆེན་ཤར་བ་བཞིན་དུ་སྣང་ཞིང་སྟོང་པའི་གཟུགས་སུ་སྣང་རུང་སྤྲུལ་པ་སྒྱུ་མ་རྨི་ལམ་ཟླ་གཟུགས་སྒྱུ་མ་སྟེ་ཐམས་ཅད་སྣང་སྟོང་གི་རང་བཞིན་ལ་གཟུགས་ཀྱི་སྒྲོ་བཏགས་པ་ཙམ་མོ༔ འདི་ཡི་དབང་ཐོབ་པས་མ་དག་སྒྱུ་ལུས་ཀྱི་སྲིད་པ་ཆོད་དེ་དག་པ་ཡེ་ཤེས་ཀྱི་ལྷ་སྐུར་གྱུར་ནས་ཞིང་ཁམས་བགྲོད་པར་འགྱུར་རོ༔ ཧཱུྃ༔ སྣང་བ་བདེན་མེད་ནམ་མཁའ་བཞིན༔ སྣ་ཚོགས་ཆོ་འཕྲུལ་རང་སར་ཏེ༔
ནམ་མཁའི་དབྱིངས་ཀྱི་འཇའ་ཚོན་བཞིན༔ སྤྲུལ་པ་སྒྱུ་མ་ལྟར་བསྟན་ནོ༔ ཨོཾ་སྭ་བྷཱ་ཀོའུ་ཏ་པཾ་སྭཱ་ཧཱ༔ ཨ་བྷི་ཥིཉྩ་ཧཱུྃ༔
དེ་ནས་རོལ་མོའི་རིགས་གང་རུང་ཞིག་སྣང་རུང་སྒྲ་དང་བཅས་ལ༔ ཧོཿ གྲགས་ཤིང་སྟོང་པ་རླུང་དང་བྲག་ཆའི་སྒྲ་འཐབས་པའམ་པི་ཝང་གི་གླིང་བུ་ལག་པའི་རྟ་ལ་བསྐྱོན་པ་བཞིན་ཅི་ཕྱིར་སྟོང་པའི་རང་སྒྲ་རླུང་གྱེན་རྒྱུ་མགྲིན་པ་ལོངས་སྤྱོད་འཁོར་ལོ་རུ་རང་བཞིན་གྱི་སྒྲ་བསྡེབས་དང་ཁྱད་པར་འབྱུང་བ་ཚ་གྲང་འཐབས་ཏེ་གནམ་ས་འཁྲིག་པར་སྦྱོར་བའི་སྒྲ་སྒྲོག་པ་བཞིན་དུ་བཟང་ངན་གྱི་རྣམ་རྟོག་མ་ཞུགས་པའི་ངང་ལ་མཉམ་པར་བཞག་པའོ༔ ཧཱུྃ༔ རང་བྱུང་འབྱུང་བ་རླུང་གི་ཤུགས༔ རོལ་པའི་རྩལ་གྱི་ཆོ་འཕྲུལ་ལས༔
སྟོང་སྒྲ་སྒྲོག་པ་སྒྲ་བཅག་ལྟར༔ རྟག་དཔྱད་གཞིག་བྲལ་མཉམ་པར་ཞོག༔ ཨོཾ་བཛྲ་ཤབྡ་ས་ཧ་ཀྵཾ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་མེ་ལོང་ལ་སིནྡྷུ་རའི་དཀྱིལ་འཁོར་བཀོད་པ་ཧཱུྃ་ཡིག་གི་ཙཀྲ་ཐོགས་ལ༔ ཧོཿ གཞི་མི་ཤིགས་ཀུན་བཟང་སྐྱེ་བ་མེད་པའི་ཀློང་ན་རང་བྱུང་གི་སྒྲ་ལས་ཨ་ཨ་ཨཱཿ ཧཱུྃ་ཞེས་པ་དེ་ལ་རིག་དང་མ་རིག་པའི་རླུང་གཉིས་གཡོས་པས་རིག་པའི་རླུང་ལ་ཡེ་ཤེས་ལྔ༔ མ་རིག་པ་ལ་ཉོན་མོངས་པ་ལྔར་གྱུར་པ་ལས༔ རིག་པའི་ཡེ་ཤེས་ལྔ་ཡི་ངོ་བོ་ལ་ཡེ་ཐོག་གི་སངས་རྒྱས་ལྔ་ཡི་གཞི་སྨིན་མ་རིག་པའི་རླུང་ལྔའི་ངོ་བོ་རིགས་དྲུག་གི་གཞི་གྲུབ༔
རིག་དང་མ་རིག་པའི་ཆོ་འཕྲུལ་སྣ་ཚོགས་ཅི་རིགས་ཀྱི་འཆར་སྒོ་གཟུགས་ཏེ་སྣང་བ་ངན་གོམས་ལ་ཤོར་བས་ཨ་འཐས་ཀྱི་རྟོག་པ་འབའ་ཞིག་ཏུ་གྱུར་པ་དེ་ཉིད་དཔེར་ན་རིག་པའི་ངོ་བོ་སྐྱེ་མེད་ཀྱི་ཨཱ་ཡི་རང་མདངས་ལྟར་མི་རྟོག་ཡེ་ཤེས་སྟོང་གསལ་འཛིན་མེད་ངང་ལ་མཉམ་པར་བཞག༔ ཨཱ་སྟོང་གསལ་འཛིན་མེད་ཆོས་ཀྱི་སྐུ༔ མི་རྟོག་ཡེ་ཤེས་ངོ་བོ་ཧཱུྃ༔ ཞབས་ཀྱུ་ཧ་ཁོག་མགོ་སྐེད་ཟླ་ཚེས་དང་༔ ཐིག་ལེ་ནཱ་ད་ཀ་དག་སྐྱེ་མེད་ཨཱཿ ཨོཾ་དྷརྨ་ཧཱུྃ་ཨ་ཨཱཿསྭཱ་ཧཱ༔

ཨ་བྷི་ཥིཉྩ་ཧཱུྃ༔ དེ་ནས་སྲོག་གི་ཡི་གེ་ཧཱུྃ་དེ་ལས་རང་འཁོར་སྤྲོ་བསྡུའི་བཟླས་ལུང་སྦྱིན་པ་ནི༔ ཕྲེང་བ་ཐོགས་ལ༔ ཧོཿ ཕྲེང་བ་འདི་ཉིད་སྐྱོན་བྲལ་ཡོན་ཏན་རྫོགས་པ་པདྨའི་ཕྲེང་བ་སྟེ་སྔགས་ཕྲེང་བའི་རྣམ་པ༔ འོད་ཟེར་ཕྲེང་ཐག་གི་རྣམ་པ༔ བཟླས་པ་བགྱིས་པའི་ཚེ་བུང་བ་རྩིའི་བཅུད་ལ་རོ་མྱོང་བ་ལྟ་བུར་རང་སྔགས་རང་སྒྲ་སྒྲོག་ཅིང་སྤྲོ་བསྡུ་ཕྲིན་ལས་བཞིའི་བྱ་བ་ལྷུན་གྲུབ་ཀྱི་ངོ་བོ་ངེས་ཤེས་ལ་མཉམ་པར་བཞག༔ ཧཱུྃ༔ བླ་མེད་སྔགས་ཀྱི་རྣལ་འབྱོར་པ༔ སྙིང་པོ་འཛབ་དབྱངས་སྒྲོག་པའི་ཕྱིར༔ བཟླས་པ་རྡོ་རྗེའི་ཕྲེང་བ་གཏད༔
དྲི་མེད་པདྨ་ལུག་གུར་རྒྱུད༔ ཨོྃ་བཛྲ་མ་ལི་ཏ་སརྦ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ ཚེ་ཡི་དབང་བསྐུར་བ་ནི༔ ཧོཿ ཁྱེད་རང་རྣམས་ལ་བུམ་པའི་དབང་བསྐུར་བས༔ དེང་ཕྱིན་ཆད་འཆི་མེད་བསྒྲུབ་པ་ལ་དབང་ཞིང་ཚེ་ཡི་རིག་འཛིན་ཐོབ་པར་སྒོམས༔ ཧཱུྃ་ཧྲཱིཿ སྣང་མཐའི་དབང་ཕྱུག་རྗེ་བཙུན་པདྨ་འབྱུང་༔ ཚེ་འཛིན་ལྷ་མོ་མགྱོགས་མ་སྒོ་བཞིས་བསྐོར༔
སྣང་སྲིད་འབྱུང་ལྔ་ཉི་ཟླ་ཚེ་བཅུད་བཅས༔ བསྡུས་ནས་སྐལ་ལྡན་སློབ་མའི་ལུས་ལ་སྟིམས༔ ཨོཾ་ཨཱ་ཡུརྫྙཱ་ན་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་ཆོས་ཀྱི་དབང་བསྐུར་བ་ནི༔ པོ་ཏི་གཏད་ལ༔ ཧོཿ ཁྱེད་རང་རྣམས་ལ་པོ་ཏི་གླེགས་བམ་གྱི་དབང་བསྐུར་བས་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་མཉམ་མེད་ཤཱཀྱའི་རྒྱལ་པོ་དེ་ཉིད་ཀྱིས་མཆོད་རྟེན་རྣམ་དག་ཆུ་བོ་གངྒཱ་ཝཱ་རཱ་ཎཱ་སི་བྱ་རྒོད་ཕུང་རི་ཡང་པ་ཅན་རྡོ་རྗེ་གདན་མ་ག་དྷ་སོགས་རྣམས་ལ་ཆོས་ཀྱི་འཁོར་ལོ་བསྐོར་བས་རྫོགས་སངས་རྒྱས་པ་དང་ཕྱག་ན་རྡོ་རྗེས་ལུང་བསྟན་རྒྱལ་པོ་ཛཱ་ལ་གསང་སྔགས་ཀྱི་བཀའ་བབ་པ་ལྟར་ཆོས་ཀྱི་བཀའ་འབོག་པའོ༔ ཧཱུྃ༔ ཡང་དག་སངས་རྒྱས་བཅོམ་ལྡན་འདས༔
ཆོས་སྒོ་བརྒྱད་ཁྲི་བཞི་སྟོང་རྣམས༔ ལྷ་དང་མི་དང་ལྷ་མ་ཡིན༔ ཆོས་བསྟན་དེ་བཞིན་ཁྱོད་ལ་གཏད༔ ཨོྃ་དྷརྨ་མི་ཁ་ཏེ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་སྙན་གྲགས་ཀྱི་དུང་དཀར་གཏད་ལ༔ ཧོཿ ཁྱེད་རང་རྣམས་ལ་དུང་དཀར་གྱི་དབང་བགྱིས་པས་ལྷ་ཡི་དབང་པོས་སངས་རྒྱས་ལ་དུང་དཀར་ཕུལ་བས་སྙན་པའི་བ་དན་དཀར་པོ་ཕྱོགས་བཅུར་བསྒྲེངས་པའི་རྩེ་མོ་གསང་སྔགས་ཀྱི་ཆོས་ཐམས་ཅད་བརྒྱན་ཏེ་སྔ་འགྱུར་རྡོ་རྗེ་ཐེག་ཆེན་གྱི་བསྙེན་པའི་ཆོས་སྒྲ་འབྲུག་ལྟར་སྒྲོགས་པ་བཞིན་དུ་ཁྱོད་ཀྱིས་བཀའ་ཡི་འཆད་པོ་དཔག་ཏུ་མེད་པ་གནང་བ་སྦྱིན་པ་ཡིན་ནོ༔ ཧཱུྃ༔ དགའ་ལྡན་ལྷ་ལས་བབས་པའི་ཐེག་ཆེན་སྒྲ༔
དམ་པས་སྲོལ་གཏོད་མཛད་པ་སྙན་པའི་དུང་༔ ཆོས་ཀྱི་རྔ་ཆེན་སྒྲོག་པར་བསྐུལ་བ་པོས༔ དེ་རིང་སྐལ་ལྡན་ཁྱོད་ལ་བསྐོར་བར་བསྐུར༔ ཨོཾ་བཛྲ་དྷརྨ་ཤཾ་ཁ་ལ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་རིན་པོ་ཆེའི་འཁོར་ལོ་གཏད་ལ༔ ཧོཿ དེ་རིང་ཁྱེད་རང་རྣམས་ལ་གསེར་གྱི་འཁོར་ལོའི་དབང་བསྐུར་བས་ཚངས་པས་གསེར་གྱི་འཁོར་ལོ་མཎྜལ་ཕུལ་བས་རྩིབས་སྟོང་ཆོས་སྒོ་བརྒྱད་ཁྲི་བཞི་སྟོང་མུ་ཁྱུད་ཐོག་པའི་གོ་རིམ་བམ་པོའི་ཆ་སོགས་གྲངས་མེད་རིན་ཆེན་ཕྲ་བཀོད་པ་ལྟར་སྒྲུབ་སྔགས་ཀྱི་ཐེག་པའི་ཡང་ཞུན་ལྟར་གྱུར་པ་བཞིན་དུ་དེང་འདིར་ཁྱོད་ལ་ཆེ་བའི་ཡོན་ཏན་གྱིས་དཔལ་ལ་སྤྱོད་ཕྱིར་སྦྱིན་པར་བྱའོ༔ ཨོཾ༔ རིན་ཆེན་ལས་གྲུབ་གསེར་གྱི་འཁོར་ལོ་ནི༔
རྩིབས་སྟོང་མུ་ཁྱུད་ཁོར་ཡུག་བསྒྲིབས་ནས་སུ༔ མདོ་སྔགས་སྒྲོན་མེ་སྦར་བའི་ཆེད་དུ་སྦྱིན༔ དམ་པའི་ཡོན་ཏན་ལྷུན་གྱིས་གྲུབ་པར་ཤོག༔ ཨོཾ་སྭ་ན་ཙཀྲ་ས་ལེ་སྦྲཾ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་ནོར་བུ་རིན་པོ་ཆེ་གཏད་ལ༔ ཧོཿ ཁྱེད་རང་རྣམས་ལ་ནོར་བུའི་དབང་བསྐུར་བ་ནི༔ ཀླུའི་རྒྱལ་པོས་ནོར་བུ་ཕུལ་བས་ཆོས་ཐམས་ཅད་ཡིད་བཞིན་གྱི་ནོར་བུ་ལྟར་གང་གིས་མཆོད་གནས་བགྱིས་ཀྱང་དེ་ལ་དངོས་གྲུབ་དེ་ལྟར་འབྱིན་པ་བཞིན་དུ་ཆོས་སྒོ་བརྒྱད་ཁྲི་བཞི་སྟོང་བྱང་སེམས་ཐིག་ལེ་ཉག་གཅིག་ལྟར་དངོས་གྲུབ་ཐམས་ཅད་གཅིག་ལ་འདུས་པའི་གནད་གནང་བའོ༔ ཧཱུྃ༔
ཡིད་བཞིན་ནོར་བུ་ལྷུན་གྲུབ་འོད་རབ་འབྱིན༔ དགོས་འདོད་ཀུན་འབྱུང་བླ་མེད་རྫོགས་པ་ཆེ༔ ཟབ་ལམ་སྙན་བརྒྱུད་ངེས་དོན་ས་ཀུན་རྫོགས༔ རིན་ཆེན་ལག་བཅང་ལྟ་བུ་ཁྱོད་ལ་སྦྱིན༔ ཨོཾ་མ་ཎི་རཏྣ་ཏྲཱྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ རིན་ཆེན་གཞོང་པ་གཏད་ལ༔ ཧོཿ ཁྱེད་རང་རྣམས་ལ་རིན་པོ་ཆེའི་གཞོང་པའི་དབང་བསྐུར་བས་གནོད་སྦྱིན་གྱི་རྒྱལ་པོ་རིན་པོ་ཆེ་སྣ་ཚོགས་ཀྱིས་བཀང་བའི་གཞོང་པ་བསེ་རུ་སྤྱི་བོའི་གཙུག་རྒྱན་ནོར་བུ་མེ་ཤེལ་མེ་ཡི་སྙིང་པོ་ཆུ་ཤེལ་ཆུ་ཡི་སྙིང་པོ་ཐབས་རྒྱལ་པོའི་རྣ་ཆ་ཤེས་རབ་བཙུན་མོའི་རྣ་ཆ་ཟུང་འཇུག་བློན་པོའི་རྣ་ཆ་རྒྱལ་པོའི་བླ་རྟེན་གླང་ཆེན་མཆེ་བ་བཙུན་མོའི་བླ་རྟེན་བྱི་རུ་དབང་གི་རྒྱལ་མོ༔ བློན་པོ་ལ་མུ་ཏིག་སྣ་ལྔའི་ཕྲེང་བ་བཅས་མཎྜལ་ཕུལ་བས་ཆོས་ཐམས་ཅད་འཛམ་གླིང་གི་མཛོད་ཁ་ཕྱེ་བ་ལྟར་གང་ལ་གང་འདུལ་དེར་སྟོན་པས་སྤྱོད་ཡུལ་དུ་གྱུར་པ་བཞིན་དུ་དེ་རིང་གླིང་བཞི་རྒྱལ་པོའི་མཛོད་གཏད་པའོ༔
ཧཱུྃ༔ རྒྱལ་པོ་ལྟ་བུར་ཐབས་ཀྱི་ཆོས་རྣམས་ནི༔ བློན་པོ་ལྟ་བུར་ཕྲ་ཞིབ་ཉམས་སུ་མྱོང་༔ ཤེས་རབ་བཙུན་མོ་ཡོན་ཏན་རྒྱན་གྱིས་ཕྱུག༔ ཕྱི་ནང་གསང་གསུམ་དེང་འདིར་ཁྱོད་ལ་སྦྱིན༔ ཨོཾ་སརྦ་བཛྲ་པྲཉྫ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་བཀྲ་ཤིས་རྫས་རྟགས་ལག་ཏུ་སྤྲད་ནས༔ ཧོཿ ཁྱེད་རང་རྣམས་ལ་བཀྲ་ཤིས་པའི་རྫས་རྟགས་བརྒྱད་རྒྱལ་སྲིད་རིན་པོ་ཆེ་སྣ་བདུན་གྱི་དབང་བསྐུར་བ་ལ་རྒྱལ་སྲིད་ནི་ཆོས་སྐྱོང་བའི་རྒྱལ་པོས་སྲིད་སྤེལ་བར༔
བཙུན་མོས་རིགས་རྒྱུད་སྤེལ༔ འཁོར་ལོས་ཁ་ལོ་བསྒྱུར༔ བློན་པོས་བློ་གྲོས་སྟེར༔ ནོར་བུས་དགོས་འདོད་འབྱུང་༔ གླང་པོས་རྩལ་ཆེ༔ རྟ་མཆོག་བང་མགྱོགས༔ སྒོ་སྲུང་ཞིང་ཕྱོགས་ལས་རྒྱལ་བ་དམག་དཔོན་བཅས༔ བཀྲ་ཤིས་པའི་རྫས་དབུ་ལ་བཀྲ་ཤིས་གསེར་གདུགས་སྤྱན་ལ་གསེར་ཉ་སྙན་ལ་དུང་དཀར་ལྗགས་ལ་པདྨ་མགུལ་ལ་བུམ་པ་ཐུགས་ལ་དཔལ་བེའུ་སྤྱི་བོར་མི་ནུབ་རྒྱལ་མཚན་ལག་ལ་ཆོས་ཀྱི་འཁོར་ལོ་བཀྲ་ཤིས་པའི་ཆས་ཐམས་ཅད་ཕུལ་ནས་གསང་སྔགས་རླབས་པོ་ཆེ་དབང་ཁྲིད་ཞུ་བར་བྱེད་པ་མཎྜལ་གྱི་གནང་བ་གཏད་པས་དེང་ཕྱིན་ཆོད་མཎྜལ་ཕུན་སུམ་ཚོགས་པ་འབུལ་བར་བགྱི༔ ཧཱུྃ༔ རྒྱལ་སྲིད་སྣ་བདུན་དགོས་འདོད་ཡིད་བཞིན་མཛོད༔
བཀྲ་ཤིས་རྟགས་བརྒྱད་མཐར་ཐུག་དགེ་བའི་རྫས༔ དེ་རིང་སྐལ་ལྡན་ཁྱོད་ལ་སྦྱིན་པ་ཡི༔ རྡོ་རྗེ་སློབ་དཔོན་རྟག་ཏུ་བསྙེན་བསྐུར་བགྱིད༔ ཨོཾ་རཏྣ་མཎྜལ་མངྒ་ལཾ་ཤྲཱི་ཡེ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ ཞེས་པས་དབང་གི་གཞུང་ཁྲིད༔ དེ་ནས་རྟག་ཏུ་ཉ་སྟོང་དུས་བཞི་སོགས་མཆོད་པ་ནར་མའི་ལུང་འབོག་པ་ནི༔ དེ་ནས་ཕྱི་མཆོད་གཏད་ལ༔ ཧཱུྃ༔ མེ་ཏོག་བདུག་སྤོས་མར་མེ་དྲི༔
ཞལ་ཟས་རོལ་མོ་དབྱངས་ལེན་སོགས༔ དཀྱིལ་འཁོར་ཕྱི་ཡི་མཆོད་པ་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བཛྲ་པཱུ་ཛ་མེ་གྷ་སྥ་རཱ་ས་མ་ཡེ་སྭཱ་ཧཱ༔ གསང་མཆོད་གཏད་ལ༔ ཧཱུྃ༔ གཟུགས་མཛེས་སྒྲ་སྙན་དྲི་དང་ནི༔ རོ་མཆོག་རེག་བྱ་བྱེ་བྲག་རྣམས༔ དགྱེས་པ་བཅུ་དྲུག་ལྷ་མོའི་གར༔ དེ་རིང་སྐལ་ལྡན་ཁྱོད་ལ་གཏད༔
ཨོཾ་བྷི་ཤྭ་མི་ཏྲ་སྭཱ་ཧཱ༔ དེ་ནས་སྦྱོར་མཆོད་གཏད་ལ༔ ཧཱུྃ་ལྔ་ལྡན་ཐབས་ཀྱི་རྡོ་རྗེ་དང་༔ ཤེས་རབ་ཡུམ་གྱི་པདྨོའི་མཁའ༔ ཟག་མེད་བདེ་བས་དགྱེས་པ་ཉིད༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བཛྲ་པདྨ་པཉྩ་ཏི་རི་ཧཱུྃ༔ དེ་ནས་ཕྱག་རྒྱའི་མཆོད་པ་གཏད་ལ༔ ཧཱུྃ༔ ཨང་གྲོལ་ལུས་ཀྱི་ཕྱག་རྒྱའི་གར༔
བཱཻ་ཏ་ཆོས་ཀྱི་ཕྱག་རྒྱའི་རྒྱན༔ བྷནྡྷ་དམ་ཚིག་ཕྱག་རྒྱ་འཆང་༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཧཱ་མུ་ཏྲ་རཱ་ག་ཧེ་ཤ་ཧཱུྃ༔ ཁོ་ན་ཉིད་ཀྱི་མཆོད་པ་གཏད་ལ༔ ཧཱུྃ༔ ཧེ་རུ་ཀ་ཡི་ཉམས་གྱུར་ལས༔ མཉམ་བཞག་དགོངས་པ་ས་གནོན་ཅན༔ བསྐྱེད་རྫོགས་ཟུང་འབྲེལ་གསལ་སྟོང་ངང་༔ དེ་རིང་སྐལ་ལྡན་ཁྱོད་ལ་གཏད༔
ཨོཾ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ དེ་ནས་སྨན་མཆོད་ཐོགས་ལ༔ ཧཱུྃ༔ བླ་མེད་མཆོག་གི་རྫས་ལ་བརྟེན༔ རྩ་བརྒྱད་ཡན་ལག་སྟོང་སྦྱར་འདྀ༔ དུག་ལྔ་སེལ་བའི་ཡེ་ཤེས་སྨན༔ དེ་རིང་སྐལ་ལྡན་ཁྱོད་ལ་སྦྱིན༔ ཨོཾ་ཨ་མྲྀ་ཏ་ཨཱཿཧཱུྃ༔ དེ་ནས་གཏོར་མ་ཐོགས་ལ༔ ཧཱུྃ༔
ཕྱི་སྣོད་འཇིག་རྟེན་གཏོར་གཞོང་དུ༔ ནང་བཅུད་སྐྱེ་འགྲོ་གཏོར་མར་བསྒྱུར༔ འབྲུ་བཅུད་སྣ་ཚོགས་གཏོར་མའི་རྫས༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་ཨཱཿཧཱུྃ་བྷ་ལིངྟ་སྭཱ་ཧཱ༔ དེ་ནས་རཀྟ་ཐོགས་ལ༔ ཧཱུྃ༔ སྐྱེ་མེད་རྣམ་དག་མཁའ་ལམ་ནས༔ ར་ས་མེ་གྷ་རཀྟ་མོ༔ རྒྱུད་འབྱུང་ངད་ལྡན་དམར་ཆེན་འདི༔
དེ་རིང་སྐལ་ལྡན་ཁྱོད་ལ་སྦྱིན༔ ཨོཾ་ཨཱཿཧཱུྃ་རཀྟ་པཱུ་ཛ་ཧོཿ དེ་ནས་བསྒྲལ་མཆོད་ཐོགས་ལ༔ ཧཱུྃ༔ དུག་ལྔ་དབྱིངས་ལ་རབ་བསྒྲལ་བས༔ དབང་པོ་རྣམ་ལྔ་དགྱེས་པའི་ཕུད༔ གཉིས་འཛིན་རུ་ཏྲའི་བསྒྲལ་མཆོད་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཧཱ་མཱཾ་ས་ཙིཏྟ་གོ་རོ་ཙ་ན་བ་སུ་ཏ་ཨོཾ་ཨཱཿཧཱུྃ༔ དེ་ནས་ཚོགས་མཆོད་གཏད་ལ༔
ཧཱུྃ༔ བསོད་ནམས་རྒྱུ་ལས་ལེགས་བྱུང་བ༔ སྣ་ཚོགས་བཟང་ངན་གཙང་སྨེ་བྲལ༔ མཉམ་པ་ཉིད་ཀྱི་མཆོད་པ་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་ག་ཎ་ཙཀྲ་ས་མ་ཡེ་སྭཱ་ཧཱ༔ དེ་ནས་ཛ་གད་གསེར་སྐྱེམས་ཚོགས་ཆང་གཏད་ལ༔ ཧཱུྃ༔ བླ་མེད་ནང་གི་མཆོད་པའི་ཚོགས༔ ཟག་མེད་བདེ་བས་དགྱེས་པ་འདི༔
དངོས་གྲུབ་རྩ་བ་བླ་ན་མེད༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱི་ཋཿ དེ་ནས་བསྐང་རྫས་སྤྱན་གཟིགས་གཏད་ལ༔ ཧཱུྃ༔ རྒྱལ་བའི་དཀྱིལ་འཁོར་མཉེས་བྱེད་པ༔ ཕྱི་ནང་ཉམས་ཆག་བསྐང་བ་དང་༔ ཉེས་ལྟུང་བཤགས་པའི་ཁྲིགས་སྡེབ་སོགས༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བཛྲ་ས་མ་ཡ་སུ་ར་ཧཱུྃ༔
དེ་ནས་མུ་རན་སྐྱོང་བའི་ལྷག་མ་ནི༔ ཧཱུྃ༔ དཀྱིལ་འཁོར་གཉན་པོའི་མཐའ་ནས་འགྱུ༔ རྣལ་འབྱོར་སྟངས་འབྱེད་དྲོད་ཚད་ཉུལ༔ དེ་ལ་ལྷག་མ་སྦྱིན་པའི་ཕྱིར༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཏྲི་མུ་ཥ་ཡེ་སྭཱ་ཧཱ༔ དེ་ནས་ཆད་མདོ་སྦྱིན་པ་ནི༔ ཧཱུྃ༔ སྔོན་ཚེ་དཀྱིལ་འཁོར་གཉན་པོ་འདི༔
ཅི་ལྟར་བཀའ་བཞིན་ཐ་ཚིག་སྐྱོང་༔ གཏེར་སྲུང་མཆོད་པའི་གཏོར་མ་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་ནི་དྷི་པཱ་ལ་སྭཱ་ཧཱ༔ ཧཱུྃ་ཛཿ དེ་ནས་བསྟན་སྐྱོང་གཏད་པ་ནི༔ ཧཱུྃ༔ རྟེན་འབྲེལ་བཅུ་གཉིས་དུས་བདག་མ༔ བོད་ཁམས་སྐྱོང་ཕྱིར་བརྟན་མ་སྨན༔ དེ་དག་དགྱེས་པར་མཆོད་པའི་རྫས༔
དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཏྲི་མ་མ་ལེ་ལེ་ཧཱུྃ་ཛཿ དེ་ནས་བཀའ་སྲུང་གཏད་ལ༔ ཧཱུྃ༔ བསྟན་པའི་ལས་མཛད་ཕྱག་བཞི་པ༔ མགོན་ཆེན་སྡེ་ལྔ་བྱ་རོག་གདོང་༔ ཞིང་སྐྱོང་ལེགས་ལྡན་སེངྒེའི་གདོང་༔ གཟའ་མཆོག་བཙན་རྒོད་མེ་འོད་གདོང་༔ ཚངས་པ་དགེ་བསྙེན་གིང་ཀ་ར༔ ཀླུ་རྒྱལ་དགེ་བསྙེན་ཆེན་པོ་བཅས༔
མ་གཅིག་ལས་ཀྱི་མཁའ་འགྲོ་དང་༔ གཏེར་སྲུང་མཆིམས་ཕུའི་བྲག་བཙན་སོགས༔ བཀའ་ཡི་ཐ་ཚིག་གཉེར་བ་ཡི༔ དཀྱིལ་འཁོར་འདི་ཡི་བྱ་ར་མཛོད༔ དམ་ཆོས་འདི་ཡི་བསྟན་པ་སྐྱོངས༔ སློབ་བུ་འདི་ཡི་རོགས་དན་སྒྲུབས༔ རིག་འཛིན་རྒྱལ་བའི་གདུང་རྒྱུད་སྐྱོངས༔ དམ་ཉམས་ལོག་ལྟ་བདུད་ཀྱི་རིགས༔ སྐལ་མེད་ལག་ཏུ་མ་ཤོར་བར༔ རྒྱ་འདི་སྲུང་བའི་མེལ་ཚེ་རུ༔
དེ་རིང་སློབ་བུར་བཀའ་གཏད་པས༔ རྟག་ཏུ་དུས་མཆོད་བརྩོན་པ་ཡི༔ ཕྲིན་ལས་སྒྲུབ་པའི་སྡོངས་གྲོགས་མཛོད༔ ཨོཾ་དྷརྨ་པཱ་ལ་ཡ་ཧཱུྃ་ཧཱུྃ་ཧཱུྃ་སྭཱ་ཧཱ༔ དེ་ནས་དཀྱིལ་འཁོར་གཏད་པ་ནི༔ གཟུང་ཐག་སློབ་མའི་ལག་ཏུ་སྤྲད༔ རིག་མ་དངོས་སུ་ཡོད་ན་རིག་མའི་ཕྱག་བརྒྱུད་ནས་དམ་ཚིག་སྦྲེལ་ཏེ་གཏད༔ ཧཱུྃ༔ བླ་མེད་དཀྱིལ་འཁོར་འཛིན་པའི་ཕྱིར༔ རྡོ་རྗེ་དབྱིངས་ཀྱི་ལྷ་ཚོགས་རྣམས༔
མཎྜལ་གཅིག་ཏུ་བསྡུས་ནས་ཀྱང་༔ དམ་ཚིག་བུམ་པ་གང་བྱོས་བཞིན༔ དེ་རིང་སློབ་བུ་འདི་ལ་སྦྱིན༔ དེང་ནས་བརྩམ་སྟེ་བུ་ཁྱོད་ཀྱིས༔ རིག་འཛིན་རྒྱལ་བའི་ཚབ་ཡིན་པས༔ འཛིན་འཆང་སྤེལ་དང་སྐྱོང་བ་དང་༔ སྒྲུབ་བརྩོན་གཞན་ཕན་བླ་མེད་བགྱིས༔ མ་འོངས་ཨོ་རྒྱན་དག་པའི་ཞིང་༔ མཁའ་སྤྱོད་དཔའ་བོ་མཁའ་འགྲོའི་གྲལ༔ ངེས་པར་ཚོགས་པ་ལུང་བསྟན་པས༔
ཏིང་འཛིན་ཐང་ལྷོད་མེད་པ་ཡི༔ ཉམས་ལེན་སྙིང་པོ་སྐྱོང་བ་དང་༔ དཀྱིལ་འཁོར་འདི་ཡི་དམ་ཚིག་ནི༔ སྲོག་ལ་བབས་ཀྱང་མི་བཏང་བཟུང་༔ ཅི་སྟེ་ཉམས་ཤིང་འགལ་གྱུར་ན༔ ན་རག་མྱོང་བར་གདོན་མི་ཟ༔ དེ་བས་དཀྱིལ་འཁོར་མིག་ལྟར་ཟུངས༔ ཨོཾ་ས་མ་ཡ་ཨི་དནྟེ་ཙིཏྟ་དྷ་ར་ཧཱུྃ་སྭཱ་ཧཱ༔ ཞེས་དཀྱིལ་འཁོར་ལ་ཕྱག་འཚལ་སློབ་དཔོན་གྱི་ཞབས་སྤྱི་བོར་ལེན་ཅིང་རིག་མའི་ཕྱག་མགོར་བཞག་ལ་མ་འོངས་པ་རུ་དམིགས་ཏེ་སྨོན་ལམ་བཟང་པོས་མཚམས་སྦྱར༔ དཀྱིར་འཁོར་ཟབ་མོ་འདི་སྙིང་ནས་ཆོས་བྱེད་མ་གཏོགས་པར་མི་སྦྱིན༔
གར་ཐོད་ས་རུ་མི་བཀྲམ༔ ཁྱད་པར་རྗེས་གནང་ཙམ་ཁོལ་ཕྱུང་བྱ་བ་ལས༔ གཞུང་གི་མཆོད་རིམ་ཁྱད་པར་བཀའ་སྲུང་ནི༔ རིགས་ཀྱི་སྲས་ལའང་གཅིག་བརྒྱུད་མ་གཏོགས་མི་སྦྱིན༔ འདི་ཡང་ནང་ནས་གདམས་པ་བཞི་སྐོར༔ གསང་དབང་བདེ་ཆེན་དཔའ་མོ་ཉེ་ལམ་མཁའ་འགྲོའི་གཅིག་བརྒྱུད་ཟུར་དུ་ཡོད་པ་འདི༔ ཆོས་འདི་བྱང་ཆུབ་ཕྱི་ནང་གི་སྒྲུབ་པ་མཐར་མ་ཕྱིན་པར་མི་བསྐུར༔ ཕྱོགས་སུ་གཤེགས་ཁ་ཡིན་ངེས་པར་བསྐུར་དགོས་བྱུང་ཀྱང་དབང་རྟེན་གྱི་རིག་མ་མེད་ན་མཁའ་འགྲོའི་བཀའ་ཆད་འབྱུང་བས་ཤིན་ཏུ་བཀའ་གདམས་པའོ༔ ཁྱད་པར་སྐྱོན་ཅན་གྱི་སློབ་མ་གཡོ་རྒྱུ་ཅན༔ དམ་ཉམས་ཆོས་རྐུན་མཁན་གྱིས་གཞན་ལ་ཚོང་ཟོག་བྱེད་པ༔
གཞན་གྱི་ཡོན་ཏན་རང་གི་འཕྲག་ལ་མ་ཤོང་ནས་ངོམ་པའི་རིགས༔ གདམས་ངག་བུ་ལྟར་ཕོག་པ་གསང་ཞིང་རང་མཐོང་འབྲུག་སྒྲ་ལྟར་མི་གྲགས་པ༔ དེ་ལ་གདམས་པར་གྱིས་ཤིག༔ ས་མ་ཡ༔ དེང་འདིར་བླ་མའི་ཐུགས་རྗེས་སྒྲུབ་པ་ཉམས་སུ་ལེན་ནས་ལྷག་པའི་ལྷར་སྒོམ་སྙམ་པས་གསོལ་བ་འདེབས་པ་འདིའི་རྗེས་ཟློས་གྱིས༔ གཙོ་བོ་རྡོ་རྗེ་འཛིན་པ་ཆེ༔ དམ་པས་བཀའ་ནི་ལེགས་བསྩལ་པ༔ དམ་ཚིག་མི་གཡེལ་སྲོག་ལྟར་བསྲུང་༔ དེང་ནས་ཉིད་ཀྱི་བྲན་དུ་མཆིས༔ རྗེ་ཡི་སློབ་མར་བཟུང་ནས་སུ༔
རྒྱ་ཆེར་སྤྱོད་ལ་སྐྱོང་དུ་གསོལ༔
ཅེས་སྐུ་དྲིན་གཏང་རག་གི་མཎྜལ་བཟང་པོ་འབུལ༔ བཀྲ་ཤིས་ནི༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པའི༔ རྗེ་བཙུན་པདྨ་བཛྲ་ཞེས༔ བདེ་ཆེན་ཡུམ་མཆོག་མནྡ་ར༔ པད་འབྱུང་ཡབ་ཡུམ་བཀྲ་ཤིས་ཤོག༔ ཙན་དན་ནགས་ལ་སྤྱོད་པར་གཤེགས༔ སྟག་ཞོན་རྡོ་རྗེ་གྲོ་བོ་ལོད༔
བཀྲ་ཤིས་ཁྱེའུ་འདྲེན་མཚན་ལྡན་ལྕམ༔ དྲག་པོ་ཡབ་ཡུམ་བཀྲ་ཤིས་ཤོག༔ མཆིམས་ཕུར་བདེ་གཤེགས་སྒྲུབ་པ་མཛད༔ གྲུབ་ཐོབ་རྒྱལ་པོ་ཟིལ་གནོན་ཞབས༔ ཟུང་འཇུག་དབྱིངས་ཕྱུག་མཚོ་རྒྱལ་མ༔ རིག་འཛིན་ཡབ་ཡུམ་བཀྲ་ཤིས་ཤོག༔ ཟབ་རྒྱའི་གནས་མཆོག་གཏེར་གྱི་སྒྲོམ༔ མཆིམས་ཕུ་བྲག་དམར་ཀེའུ་ཚང་༔ དྲེགས་སྡེ་སྲུང་མས་བྱ་ར་མཛོད༔ ཆོས་སྐྱོང་གཏེར་སྲུང་བཀྲ་ཤིས་ཤོག༔
ཅེས་པས་རབ་ཏུ་གནས་མཐར༔ ཧོཿ དེ་ཡང་ཁྱེད་རང་རྣམས་ལ་འདིར་བླ་མ་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་བདེ་གཤེགས་ཀུན་འདུས་ཐུགས་ཀྱི་སྒྲུབ་པ༔ འདི་ཉིད་ལ་སྒྲུབ་པ་རྣམ་པ་གསུམ་སྟེ༔ ཚེ་སྒྲུབ་ཐུགས་སྒྲུབ་དྲག་པོའི་སྒྲུབ་པ༔ རྩ་བ་གསུམ་ཡིན་ཏེ༔ བླ་མ་པདྨ་འབྱུང་གནས༔ ཡི་དམ་དབང་ཆེན་རྟ་མགྲིན༔ མཁའ་འགྲོ་གསང་བ་ཡེ་ཤེས༔ འདི་རིགས་གསུམ་ཡིན་ཏེ༔
སྐུ་འཇམ་དཔལ་དབྱངས༔ གསུང་སྤྱན་རས་གཟིགས༔ ཐུགས་ཕྱག་ན་རྡོ་རྗེ་སྟེ་མདོ་དང་སྔགས་ཀྱི་དཀྱིལ་འཁོར་ཀུན་ཚང་བ་ཡིན༔ དེ་ཡི་བརྡ་དོན་རྒྱུད་སྡེ་ཆེན་པོའི་རྣམ་བཤད་རྒྱས་པ་ཐམས་ཅད་ན་གསལ་ལོ༔ འདི་ཡི་དམ་ཚིག་མདོ་ལྟར་བསྲུང་བའི་སྐབས་སུ༔ མ་བྱིན་པ་ནི་ལེན་མི་བྱ༔ དེ་བཞིན་འཕྲོག་དང་རྐུས་པ་དང་༔ ཐབས་ཀྱིས་བསླུས་ནས་བླང་མི་བྱ༔ མི་གཙང་པ་ནི་མི་སྤྱོད་དོ༔ སྐུ་གསུང་ཐུགས་ཀྱི་དམ་མི་ཉམས༔
དམ་ཉམས་གྲོགས་ལ་འགྲོགས་མི་བྱ༔ གནས་ཁང་ཉམས་གྲིབ་བྱི་མོ་སྤང་༔ ཉམས་ཅན་ཟས་གོས་འབག་མི་བྱ༔ རྫུན་དུ་སྨྲ་བར་མི་བྱ་ཞིང་༔ དགེ་འདུན་མཐུན་གཉིས་ཕྱེ་བ་དང་༔ སངས་རྒྱས་བསྟན་པའི་སེལ་བྱེད་དང་༔ འཁྲུག་སྡེབ་གཞི་བཞག་ལ་སོགས་པ༔ ཟོབ་པོར་འགྲོ་བའི་རྫུན་མི་བྱ༔ སྲོག་ནི་བཅད་པར་མི་བྱ་ཞིང་༔ དེ་བཞིན་ཕམ་པར་གྱུར་པ་ནི༔
ལྟོ་གོས་གཏན་དུ་རེ་བ་ཡིས༔ སྒོ་ནོར་ཕ་མའི་སྲོག་མི་བཅད༔ སྒྱུ་ལུས་གཡར་ཁང་གཉེར་བ་ཡི༔ ལུས་ཀྱི་ཕ་མ་སྲོག་མི་བཅད༔ ཚེ་གཅིག་སངས་རྒྱས་སྟེར་བ་ཡི༔ རྡོ་རྗེ་སློབ་དཔོན་སྲོག་མི་བཅད༔ གནས་སྐབས་གྲོགས་སུ་བཅའ་བ་ཡི༔ བྲན་འཁོར་ཆུང་མའི་སྲོག་མི་བཅད༔ དོན་མེད་རྣམས་ནི་ལྟ་ཅི་སྨོས༔ དེ་བཞིན་མཚོན་གྱིས་བཏབ་པ་དང་༔
དུག་དང་གཞན་མཐུ་བསྐུལ་བ་དང་༔ བསམ་སྦྱོར་ཚིག་གིས་བསྐུལ་བ་སོགས༔ རང་གཞན་ཀུན་ནས་ལས་དེ་སྤང་༔ དེ་བཞིན་སངས་རྒྱས་སྐུ་ལ་ནི༔ ངན་སེམས་ཁྲག་ནི་བྱུག་མི་བྱ༔ སངས་རྒྱས་རྣམས་ནི་སྨོས་ཅི་བྱ༔ ཆོས་སྤང་ལས་ནི་ཡོངས་སུ་སྤང་༔ དགེ་འདུན་པ་ནི་དཀྲུགས་མི་བྱ༔ བླ་མ་སངས་རྒྱས་བླ་མ་ཆོས༔ དེ་བཞིན་བླ་མ་རྡོ་རྗེ་འཆང་༔
གཟུགས་སྐུ་བསོད་ནམས་ཚོགས་ལས་གྲུབ༔ དོན་དམ་དགོངས་པ་ཆོས་ཀྱི་དབྱིངས༔ དེ་བཞིན་སུམ་ལྡན་བླ་མ་ཡི༔ སྐུ་ཡི་གྲིབ་མ་འགོམ་མི་བྱ༔ སྐུ་གསུང་ཐུགས་རྟེན་འབུམ་འགྱུར་གྱི༔ གཙུག་ལག་གཉན་པོ་བཅོམ་པ་དང་༔ བླ་མའི་ཐུགས་སེམས་དཀྲུགས་པ་སོགས༔ ལྟུང་བ་ཕོག་པའི་ལས་མི་བྱ༔ དེ་བཞིན་མི་དགེ་བཅུ་པོ་དང་༔ མཚམས་མེད་མནར་བའི་ལས་སོགས་སྤང་༔
རྟོགས་པ་མངོན་དུ་མ་གྱུར་པའི༔ ཐོག་མར་དཀྱིལ་འཁོར་ཞུགས་པ་ཙམ༔ ཁ་བསགས་རང་རྒྱུད་མ་དུལ་བའི༔ རྟོག་གེ་བ་ཡི་ཉན་ཐོས་རྣམས༔ ནམ་ཟླ་དཔྱིད་ཁའི་ལྗང་བུ་འདྲ༔ ལམ་འཇུག་དེ་ཡིས་འཇོམས་པར་འགྱུར༔ རྫོགས་ཆེན་བླ་མེད་ལམ་ཞུགས་ནས༔ འབྲས་བུ་ཐེག་ཆེན་རྟོགས་པ་ཡི༔ སྤྱོད་པ་ལམ་ཁྱེར་རྣལ་འབྱོར་པ༔ བཟང་ངན་ཐོག་རྫིས་བྱེད་པའི་ཚེ༔
ཉན་ཐོས་པ་ཡི་ལམ་ཞུགས་སྤང་༔ རང་བཅིང་ཉོན་མོངས་ཞགས་པ་བཅད༔ དེ་ཡི་ལམ་ཁྱེར་འདི་ལྟ་སྟེ༔ མ་བྱིན་པ་ནི་ལེན་པར་བྱ༔ དགེ་བ་བཟང་པོ་ཐབས་ཀྱིས་བསྐུལ༔ ཤུགས་ལ་བྱུང་བ་དངོས་གྲུབ་ཡིན༔ བློས་ཐོང་གཞན་གྱི་ཕུལ་བ་དེ༔ མ་བྱིན་བར་དུ་ཡང་ཡང་བསླང་༔ དེ་ལ་བསྔོ་བ་རྒྱས་འདེབས་བྱ༔ ཆུ་ཡིས་ས་ཁྱེར་ལྟ་བུ་སྟེ༔
གཙང་པོའི་བྱེ་མ་དེད་པ་བཞིན༔ མ་བྱིན་བླངས་ཀྱང་ཉེས་པ་མེད༔ ཀུན་རྫོབ་རྫུན་ནི་གང་ལ་སྨྲ༔ དཔེར་ན་དགེ་བའི་བསྐུལ་མ་ལས༔ དུས་གསུམ་སངས་རྒྱས་ཐམས་ཅད་ཀྱིས༔ དམྱལ་བ་ཞིང་ཁམས་བསྟན་པ་དང་༔ བློ་ཡི་དཔག་པའི་ཚད་བཟུང་དང་༔ ཀུན་རྫོབ་ཆོས་བརྒྱད་བརྒྱད་ཁྲི་བཞིར༔ སེམས་ཅན་ཁྲིད་པའི་ལམ་དུ་ཟད༔ དྲང་དོན་རྫུན་གྱི་ཕུང་པོ་ཡིན༔
ངེས་དོན་དབང་པོ་གཏན་དུ་མེད༔ ཆུ་བུར་མིག་གིས་ག་ལ་མཐོང་༔ བྲག་དང་རླུང་སྒྲ་འཐབ་པ་བཞིན༔ བདེན་རྫུན་གཉིས་ཀྱི་ངོ་བོ་སྟོང་༔ རྫུན་དུ་སྨྲས་ཀྱང་ཉེས་པ་མེད༔ མི་གཙང་པ་ནི་སྤྱོད་པར་བྱེད༔ གནས་ངན་དུར་ཁྲོད་ཕུང་ཤུལ་ཉུལ༔ བདུད་དང་འདྲེ་ལ་དམ་ཚིག་བསྲེ༔ མཛེ་སྨེ་ཡུགས་ས་གྲོགས་སུ་བསྟེན༔ ཟས་སུ་རོ་ཟ་རོ་གོས་གྱོན༔
གཏམ་དུ་གང་ཤར་ངེས་མེད་སྨྲ༔ སྐྱིད་སྡུག་བྲལ་བའི་གཅེར་བུ་འགྲོ༔ ངོ་ཚ་བྲལ་བའི་སྨྱོ་སྤྱོད་བྱ༔ གཞན་གྱི་བུད་མེད་སྤྱོད་པར་བྱ༔ སྲོད་ལ་དུད་འགྲོའི་རྣམ་འགྱུར་སྟོན༔ ནམ་མཁའི་ཆུ་སྤྲིན་རླུང་གཡེར་བཞིན༔ བཟང་ངན་ཡུལ་མེད་རྗེས་མེད་ལ༔ མི་གཙང་སྤྱོད་ཀྱང་ཉེས་པ་མེད༔ སྙིང་རྗེས་བསད་པའི་དམ་ཚིག་ལས༔ སེམས་ཅན་ཉོན་མོངས་དུག་ལྔར་གྱུར༔
གཏི་མུག་ཕག་དང་འདྲ་བ་དེ༔ བསྒྲལ་ནས་རྣམ་ཤེས་ཆོས་སྐུར་བསྒྱུར༔ ཞཻ་སྡང་སྦྲུལ་དང་འདྲ་བ་བསྒྲལ༔ ལས་ངན་བཤིག་པས་ལུས་ངན་བྲལ༔ འདོད་ཆགས་བྱ་དང་འདྲ་བ་དེ༔ སོར་རྟོག་རིམ་གཉིས་དག་གིས་བསྒྲལ༔ ཆགས་པ་བྲལ་ནས་ཆགས་མེད་ཡིན༔ གང་ཞིག་ལན་ཆགས་བསྙགས་པ་ཡི༔ ཕ་མ་ཕྲུ་གུ་ཐམས་ཅད་བསད༔ འཁོར་བ་ཆོད་པའི་སྨོན་ལམ་བགྱི༔
གང་ཕྱིར་བདུད་ལས་སྡིག་ཏོ་ཅན༔ སེམས་ཅན་ཡོངས་ལ་གནོད་པ་ཡི༔ ལས་ངན་གཞི་བཞག་དེ་ཉིད་བསྒྲལ༔ ཁམས་གསུམ་སྟོང་བའི་སྨོན་ལམ་བཏབ༔ དེ་བཞིན་བསྒྲལ་བའི་ཞིང་བཅུ་རྣམས༔ རླུང་གིས་ཤིང་བཅག་ལྟ་བུ་སྟེ༔ སྲོག་བཅད་བྱ་ལ་ཉེས་པ་མེད༔ སངས་རྒྱས་སྐུ་ལ་སྨད་པ་སྟེ༔ ཀུན་ཏུ་བཟང་པོ་ནམ་མཁའི་ཐུགས༔ ཁུ་རླངས་གཏིབས་བཞིན་སྡུག་མི་བསྔལ༔
ཉི་ཟླ་གསལ་ཀྱང་ཉམས་མི་དགའ༔ བཟང་དང་ངན་གཉིས་ངོ་བོ་མཉམ༔ ནམ་མཁའི་སྟོང་པ་ཧད་པོ་ལ༔ ཚོགས་དྲུག་སྣང་བ་མེད་པའི་ཕྱིར༔ རོ་དུད་སྤྲིན་ལྟར་གཏིབས་པ་དང་༔ སྤོས་དུད་དྲི་བསུང་ཆགས་པ་གཉིས༔ ཡང་དག་དོན་ལ་ངོ་བོ་མཉམ༔ དུས་གསུམ་སངས་རྒྱས་མདུན་དུ་ནི༔ གསེར་གྱི་ཕུང་པོ་སྤུངས་པ་དང་༔ དུག་གི་ཡོན་ཆབ་གཏམས་པ་གཉིས༔
ཆགས་པ་མེད་པ་ངོ་བོ་མཉམ༔ རྣམ་རྟོག་འཛིན་པ་གྲོལ་བ་ལ༔ རོ་རས་ནག་པོས་དཀྲི་བ་དང་༔ ལེ་བརྒན་དར་དཀར་གཡོགས་པ་གཉིས༔ ངེས་པའི་དོན་ལ་ངོ་བོ་མཉམ༔ གཙུག་ལག་ཁང་དང་སྐུ་གསུང་རྟེན༔ བཤིག་དང་བརྩེགས་ལ་དགའ་སྡུག་མེད༔ རང་གིས་བསོད་ནམས་བསགས་པ་ཙམ༔ དོན་ལ་བདེན་པར་མ་གྲུབ་པས༔ སངས་རྒྱས་བསྟོད་དང་སྨད་པ་མཉམ༔
ཚོགས་དྲུག་སྒོ་ཁྱུད་འདན་ན་གསལ༔ རྣམ་རྟོག་བརྩེགས་པ་བཤིག་ན་བརླིང་༔ འཁྲུལ་པའི་ཕ་མ་བསད་ན་དགེ༔ ངན་གོམས་ཆུང་མ་བྱེ་ན་མཐུན༔ སེར་སྣའི་སྒོ་ནོར་ཟད་ན་ཕྱུག༔ ངར་འཛིན་རབས་ཆད་བུ་རྒྱུད་འཕེན༔ སྤང་བླང་ཟད་ན་སྲུང་སྡོམ་བདེ༔ དེ་ཕྱིར་བསྲུང་པའི་དམ་ཚིག་ལྔ༔ བསྲུངས་དུ་མེད་པའི་དམ་ཚིག་ལྔ༔ མདོ་དང་སྔགས་ཀྱི་དམ་ཚིག་གམ༔
བསྐྱེད་དང་རྫོགས་པ་གཉིས་ཀྱི་དོན༔ བསྐྱེད་པ་མངོན་སུམ་སྣང་བའི་ངོག༔ རྫོགས་པ་འཇའ་ཚོན་ལག་མྱོང་ལྟར༔ དེ་བཞིན་དམ་པ་འདི་རྣམས་ཀྱང་༔ གང་ཟག་རབ་འབྲིང་ཐ་མ་གསུམ༔ རབ་ནི་ཆོས་སྐུའི་རང་བཞིན་གྲོལ༔ འབྲིང་ནི་དམ་ཆོས་རིམ་འཇུག་གྲོལ༔ ཐ་མས་བཟང་ངན་ཅིར་མི་རྟོགས༔ ཉན་ཐོས་ཐེག་པར་འཇུག་པ་རྣམས༔ རྫ་ཡི་བེའུ་བུམ་ཆག་པ་བཞིན༔
སླར་ལས་གསོ་བ་མ་མཆིས་པའི༔ མཚམས་མེད་རྒྱུ་བསགས་སྤང་བར་གྱིས༔ གསང་སྔགས་གསེར་དངུལ་སྣོད་ཞུམ་ཀྱང་༔ སླར་ཡང་རང་སར་བཟོ་བས་ལེགས༔ བསྲུང་དུ་མེད་པའི་དམ་ཚིག་ལྔ༔ ལམ་ཁྱེར་གནས་ལུགས་གཞི་ལ་ཕོབ༔ དེ་ལྟར་འབྲས་བུ་ཕྱི་ན་ལྕི༔ སོ་སོར་ཉམས་ལེན་སོར་གནས་བཞིན༔ ངེས་པར་གདམས་པ་ཨེ་མ་ཧོཿ དེ་ཡང་དབང་ཆེན་ཐུགས་ཀྱི་སྒྲུབ་པའི་བཅའ་བཞི་འཁྱེར་སོ་ལག་ལེན་བརྡ་སྤྲོད་བཅས་གྲུབ་པ་ཡིན་ཏེ་ཕྱིན་ཆོད་ཀྱང་དེ་ལྟར་ཉམས་སུ་ལེན་པར་བགྱིས༔
ས་མ་ཡ༔ གཏེར་གྱི་རྒྱ་འཛིན་ནག་པོ་ཆེ༔ ལེགས་ལྡན་མཐིང་ནག་ཕྱག་བཞི་པ༔ ཞིང་སྐྱོང་ཁྱབ་འཇུག་དམར་འོད་འབྱུང་༔ མེ་འོད་གདོང་ཅན་ཆོས་རྒྱལ་ཆེ༔ མ་གཅིག་དབྱིངས་ཕྱུག་ཀླུ་ཡི་རྒྱལ༔ ཁྱད་པར་མཆིམས་ཕུ་བྲག་བཙན་སོགས༔ རྗེ་བཙུན་ཆེན་པོས་གཉེར་གཏད་པའི༔ བཀའ་ཡི་སྲུང་མ་ཐ་ཚིག་ཅན༔ དཀྱིལ་འཁོར་སྐྱོང་བའི་མེལ་ཚེ་མཛོད༔
བསྟན་པ་མི་ནུབ་ཨ་ཐཾ་རྒྱ༔ ལས་འཕྲོ་ཅན་དང་འཕྲད་པར་ཤོག༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔ ཁོ་བོ་རིག་འཛིན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བསམ་ཡས་མཆིམས་ཕུ་དགེའུ་གོང་ནས་གདན་དྲངས་ཤིང༌། མདོ་ཁམས་ཟངས་གླིང་རྔམ་པ་འོད་ལྡན་གྱི་ཉེ་འདབས་གཟེ་རྒྱལ་དུང་རི་འཇའ་འོད་འཁྱིལ་བའི་གླིང་ཀླུ་ལྗོངས་སྐྱེད་མོའི་ཚལ་གྱི་ཡར་འཁྱིལ་སྤང་ལྗོངས་མེ་ཏོག་འཁྲུངས་པའི་རི་སུལ་ནང་ཆེན་ས་བདག་རྒྱལ་པོའི་ཨུར་འགོས་སུ་ལྕགས་མོ་ཕག་གི་ལོར་ཤོག་སེར་ནས་ཞལ་བཤུས་པས་ཡར་རྒྱས་ཚེས་ལ་གཟའ་སྐར་དགེ་བའི་ཉིན་མོ་ཌཱཀྐིའི་ཚོགས་མང་པོ་དང་བཅས་གྲུབ་པའོ།། མངྒ་ལཾ།། །།
ར༽ ༄༅། བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བུམ་དབང་ཡེ་ཤེས་འོད་ཀྱི་དྲྭ་བ་བཞུགས་པའི་དབུ་ཕྱོགས་ལགས་སོ༔ རྩ་གསུམ་ཀུན་འདུས་ཚོམ་བུའི་ལྷ་ལ་འདུད༔ ས་མ་ཡ༔ དེ་ཡང་ཚོམ་བུའི་དཀྱིལ་འཁོར་བསམ་པ་ལྷུན་གྲུབ་ཀྱི་བུམ་དབང་བགྱིས་པ་ལ༔ ཐོག་མར་བུམ་པ་བཅའ་གཞི་གཞུང་ལྟར་གྲུབ་ནས༔ སློབ་མ་རྣམས་ལ་ཁྲུས་བསྩལ༔ གྲལ་དུ་འཁོད་ནས་མཎྜལ་དང་བཅས་ཏེ༔ ཀྱཻཿ
བདེ་གཤེགས་གཙོ་བོ་བླ་མ་རྗེ༔ དེང་འདིར་བཀའ་འདུས་དཀྱིལ་འཁོར་དུ༔ བདག་ཅག་སྐལ་ལྡན་འཇུག་པའི་ཕྱིར༔ རྡོ་རྗེ་རྒྱལ་པོའི་གནང་བ་སྩོལ༔ སློབ་དཔོན་གྱིས༔ ཧོཿ སྐལ་ལྡན་དམ་གཙང་རིགས་ཀྱི་སྲས༔ སྣོད་ཀྱི་དམ་པ་མཆོག་རྣམས་ཉོན༔ དེང་འདིར་བཀའ་འདུས་དཀྱིལ་འཁོར་དུ༔ སྨིན་ཕྱིར་བདག་གིས་དབང་མཆོག་སྦྱིན༔
དེ་ནས་དམ་ཆུ་བཏང་བ་ནི༔ ཧཱུྃ༔ འདི་ནི་བདེ་གཤེགས་བླ་མེད་ཆུ༔ བསྲུངས་པས་མཆོག་གི་དངོས་གྲུབ་བརྙེས༔ ཉམས་པས་ལྟུང་བའི་ལས་སུ་འགྱུར༔ དེ་བས་དམ་སྲུངས་ཆུ་འདི་འཐུང་༔ ཨོྃ་བཛྲ་ས་མ་ཡ་ཨི་དནྟེ་ན་ར་ཀན༔ ཞེས་དམ་ཆུ་སྦྱིན༔ སློབ་མས༔ ཧོཿ
རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་བཏང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དེ་ནས་བསྐྱེད་རིམ་འབོགས་ནས༔ ལས་བུམ་གྱི་ཆུ་འཐོར་ཞིང་༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ
ཨོྃ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ ཁྱེད་རང་རྣམས་མི་དམིགས་པ་སྟོང་པ་ཉིད་དུ་གྱུར༔ སྟོང་པའི་ངང་ལས་པྃ་ལས་པདྨ་རྃ་ལས་ཉི་མ༔ ཨཱ་ལས་ཟླ་བའི་སྟེང་དུ༔ རྣམ་པར་ཤེས་པའི་ངོ་བོ་ཧྲཱིཿདམར་གསལ་ལས་རྗེ་བཙུན་གུ་རུ་དུས་གསུམ་གྱི་སངས་རྒྱས་སྐུ་མདོག་དམར་སྨུག་དབང་གི་ཕྲིན་ལས་ཐམས་ཅད་ཡོངས་སུ་རྫོགས་པ༔ ཞལ་གཅིག་ཕྱག་གཉིས་ཐུགས་རྗེའི་སྤྱན་གསུམ་དང་ལྡན་པ༔ དབུ་ལ་པདྨ་མཐོང་གྲོལ་རྒྱན་ལྡན་གསོལ་ཞིང་༔ ཕྱག་གཡས་རྡོ་རྗེ་དང་གཡོན་བྷནྡྷ་ཚེ་བུམ་བཅས་བསྣམས་ཤིང་༔ སྐུ་ལ་ཕོད་ཁ་ཆོས་གོས་བེར་ཆེན་བཀླུབས་ཏེ་གྲུ་མོར་ཁ་ཊྭཱཾ་ག་བརྟེན་པ༔ ཞབས་ལ་རྒྱ་ལྷམ་དར་ཆེན་གསོལ་ཏེ་རྒྱལ་པོ་རོལ་པའི་ཆ་ལུགས་ཅན་དུ་བསྐྱེད་པའོ༔
སྤྱི་བོའི་མཁའ་རུ་ཐོག་མའི་སངས་རྒྱས་དང་འོད་མི་འགྱུར་བ་ལ་བདེ་གཤེགས་རིགས་ལྔའི་ཞིང་ཁམས་ལྷར་བཅས་གསལ་བའི༔ གཡས་སུ་ཞི་བའི་དཀྱིལ་འཁོར༔ རྒྱབ་ཏུ་ནོར་ལྷའི་དཀྱིལ་འཁོར༔ གཡོན་དུ་དྲག་པོའི་དཀྱིལ་འཁོར༔ མདུན་དུ་རྟེན་འབྲེལ་རྣམ་བཞིའི་དཀྱིལ་འཁོར༔ ཕྱི་རོལ་རིག་འཛིན་དྲང་སྲོང་གྲུབ་ཐོབ་དང་དཔའ་བོ་རྣལ་འབྱོར་མའི་ཚོགས་སྤྲིན་ལྟར་དུ་གཏིབས་པའི་དཀྱིལ་འཁོར་ལྷ་ཚོགས་སུ་གསལ་བའི་གནས་ནས་འོད་ཟེར་འཕྲོས་པས༔ དག་པ་ཡེ་ཤེས་དབྱིངས་ཀྱི་ཕོ་བྲང་ནས༔ བདེ་གཤེགས་སྒྲུབ་པའི་དཀྱིལ་འཁོར་ལྷ་ཚོགས་རྣམས་ཁ་བ་བུ་ཡུག་འཚུབས་པ་ལྟར་སྤྱན་དྲངས་ཏེ་སྐལ་ལྡན་སློབ་མ་རྣམས་ལ་ཐིམ་པའི་མོས་པ་མཛོད༔ ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ
ཞེས་སྤྱན་འདྲེན་པ་ནི༔ ཧཱུྃ༔ འོག་མིན་མཁའ་སྤྱོད་དག་པའི་ཞིང་༔ པདྨ་འོད་ཀྱི་གཞལ་ཡས་ནས༔ རྗེ་བཙུན་པདྨ་ཐོད་ཕྲེང་རྩལ༔ དཔའ་བོ་མཁའ་འགྲོའི་འཁོར་གྱིས་བསྐོར༔ གནས་འདིར་སྤྱན་འདྲེན་གཤེགས་སུ་གསོལ༔ མོས་པའི་བུ་ལ་དབང་བསྐུར་ཞིང་༔ སྐུ་གསུང་ཐུགས་ཀྱིས་བྱིན་ཆེན་ཕོབ༔ འདིར་ཚོགས་སྐལ་ལྡན་རྣལ་འབྱོར་ལ༔
བྱིན་རླབས་དབང་བཞི་དེང་འདིར་སྩོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མ་ཡ་ཨ་བེ་ཤ་ཡ་ཨ་ཨཱཿ ཛཿཧཱུྃ་བཾ་ཧོཿ ཡེ་ཤེས་པ་བརྟན་པར་བྱ་བའི་ཕྱིར༔ ཨོྃ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ སློབ་མས༔ ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔
མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་བཏང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དེ་ནས་བུམ་དབང་བསྐུར་བ་ལ༔ སོ་ཐར་བུམ་པ་སྐུ་ཡི་དབང་ཞུ་བའི་དོན་དུ་གསོལ་བ་འདེབས་པ་འདི་ཡི་རྗེས་ཟློས་མཛོད༔ ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔
བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ སྐུ་ཡི་དབང་བསྐུར་དམ་པ་སྩལ་དུ་གསོལ༔ བུམ་པ་ཐོགས་ལ༔ ཧོཿ ཁྱེད་རང་རྣམས་ལ་དེང་འདིར་བླ་མ་རྩ་གསུམ་བཀའ་འདུས་ཀྱི་སྐུ་ཡི་དབང་བསྐུར་བ་ཡིན་ཏེ༔ བུམ་པ་ཡེ་ཤེས་ཀྱི་གཞལ་ཡས་ཁང་༔ བུམ་ཆུ་རིགས་འདུས་རྒྱལ་བ་ལྷ་ཚོགས་ཀྱི་ངོ་བོར་དབང་བསྐུར་བའི་ཚེ་སྣང་སྟོང་སྤྲུལ་པའི་སྐུ་ཐོབ་པའི་འདུན་པ་མཛོད༔ ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔
དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ དེས་བུམ་དབང་བདེ་བ་ཆེན་པོ་ཐོབ་པས་དེང་ཕྱིན་ཆད་ལུས་ལྷ་ཡི་བསྐྱེད་རིམ་བསྒོམ་པ་ལ་དབང་བར་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར༔ མཎྜལ་ཕུལ༔ དེ་ནས་གསུང་གི་དབང་ཞུ་བའི་དོན་དུ་གསོལ་བ་འདེབས་པ་འདི་ཡི་རྗེས་ཟློས་མཛོད༔ ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ གསུང་གི་དབང་བསྐུར་དམ་པ་སྩལ་དུ་གསོལ༔ བྷནྡྷ་ཐོགས་ལ༔
ཧོཿ དེང་འདིར་ཁྱེད་རང་རྣམས་ལ་བླ་མ་རྩ་གསུམ་བཀའ་འདུས་ཀྱི་གསུང་གི་དབང་བསྐུར་བ་ཡིན་ཏེ༔ དམ་ཚིག་ཡེ་ཤེས་ལྔ་ཡི་བྱང་ཆུབ་འདི་ཉིད་ཕྱི་ལྟར་མ་རྒྱུད་མཁའ་འགྲོ་ཚོགས་པའི་ཕོ་བྲང་ཆེན་པོ་དུང་ཁང་འབྱིན་འཇུག་སྔགས་ཀྱི་དཀྱིལ་འཁོར༔ ནང་ལྟར་རང་བྱུང་སྐྱེ་མེད་གྲགས་སྟོང་རྫས་ཀྱི་དཀྱིལ་འཁོར༔ རྡོ་རྗེའི་རླུང་ལ་བརྟེན་པའི་བརྡ་མཚོན་པའི་རྣམ་པ་རྩ་བརྒྱད་སྟོང་སྦྱར་གྱི་དབང་བསྐུར་བས༔ ལོངས་སྐུ་རིག་པའི་རྩལ་སྣང་གི་དབང་ཐོབ་པའི་མོས་འདུན་མཛོད༔ ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔
གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔
སྤྲོ་བསྡུའི་དམིགས་པ་འབོག་ཞིང་བཟླས་ལུང་བྱ༔ དེས་གསང་དབང་གྲགས་སྟོང་ཆེན་པོ་ཐོབ་པས་ལམ་སྙིང་པོ་སྔགས་བཟླས་ཟུང་འཇུག་ལོངས་སྤྱོད་རྫོགས་པའི་འབྲས་བུ་ཐོབ༔ བཟླས་བརྗོད་སྒྲུབ་པ་བྱེད་དུ་རུང་བའི་སྐལ་ལྡན་དུ་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར༔ མཎྜལ་ཕུལ༔ དེ་ནས་ཐུགས་ཀྱྀ་དབང་ཞུ་བའི་དོན་དུ་གསོལ་བ་འདེབས་པ་འདི་ཡི་རྗེས་ཟློས་མཛོད༔ ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་ཀྱི་དབང་བསྐུར་དམ་པ་སྩལ་དུ་གསོལ༔
མེ་ལོང་སིནྡྷུ་རའི་ཚོམ་བུ་བཅས་ཐོགས་ལ༔ ཧོཿ ཁྱེད་རང་རྣམས་ལ་བླ་མ་རྩ་གསུམ་བཀའ་འདུས་ཀྱི་ཐུགས་ཀྱི་དབང་བསྐུར་བ་ཡིན་ཏེ༔ དཀྱིལ་འཁོར་ལྷ་ཚོམ་གསལ་སྟོང་དོན་རྫོགས་ཀྱི་ངོ་བོ་གཞི་མ་བཅོས་ཀ་དག་གདོད་མའི་གཤིས་ལུགས་ཅི་ལྟར་སྟོན་པ་ལ་བརྟེན་ནས་ཆོས་ཀྱི་སྐུ་ཐོབ་པའི་མོས་པ་མཛོད༔ ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔
ཨ་བྷི་ཥིཉྩ་ཧཱུྃ༔ དེས་ཐུགས་ཤེས་རབ་ཡེ་ཤེས་ཀྱི་དབང་ཐོབ༔ འབྲས་བུ་ཆོས་ཀྱི་སྐུ་འགྲུབ༔ རྫོགས་ཆེན་བླ་མ་ཨ་ཏི་བླ་མེད་བསྒོམ་པ་ལ་དབང་བར་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་ཤིང་༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔
ཅེས་མེ་ཏོག་འཐོར༔ མཎྜལ་ཕུལ༔ དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདི་ཡི་རྗེས་ཟློས་མཛོད༔ ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མ་ཐོགས་ལ༔ ཧོཿ
དེང་འདིར་ཁྱེད་རང་རྣམས་ལ་རྩ་གསུམ་བཀའ་འདུས་ཡོན་ཏན་གྱི་དབང་བསྐུར་བ་ཡིན་ཏེ༔ གཏོར་མ་འདི་ཉིད་རྨད་བྱུང་རྒྱན་རྫོགས་ཡོན་ཏན་ཀུན་འབྱུང་གི་རྫས་མཆོག་ཆེན་པོ་སྟེ༔ དབང་བསྐུར་བས་དངོས་གྲུབ་འགུགས་པའི་དུས་མཆོད་སོགས་བསོད་ནམས་མཆོད་པའི་ལས་བྱེད་ཀུན་དང་༔ ཕྲིན་ལས་བཞི་ཡི་རྟེན་འབྲེལ་མཐར་དབྱུང་ཞིང་༔ དཀྱིལ་འཁོར་ཕྱི་ནང་གསང་གསུམ་རྒྱན་རྫོགས་ཀྱི་དབང་ཐོབ་པའི་འདུན་པ་མཛོད༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔
ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ དེས་ཡོན་ཏན་མི་ཟད་རྒྱན་གྱིས་ཕྱུག་པའི་རྟེན་འབྲེལ་ལ་མཐར་ཕྱིན་པའི་རྫས་དབང་ངམ་ཆས་དབང་ཐོབ༔ དེང་ཕྱིན་ཆད་བསོད་ནམས་ཕུན་སུམ་ཚོགས་པའི་མཆོད་ཚོགས་བརྩམ་ཞིང་དཀྱིལ་འཁོར་ལྔའི་བྱེད་ལས་རུང་བ་དང་༔ འབྲས་བུ་ངོ་བོ་ཉིད་ཀྱི་སྐུ་ཐོབ་པའི་སྐལ་ལྡན་དུ་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་ཤིང་༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར་ཞིང་༔ མཎྜལ་ཕུལ༔ དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདི་ཡི་རྗེས་ཟློས་མཛོད༔ ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཕྲིན་ལས་དབང་མཆོག་དམ་པ་སྩལ་དུ་གསོལ༔ སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔
ཧོཿ དེང་འདིར་ཁྱེད་རང་རྣམས་ལ་རྩ་གསུམ་བཀའ་འདུས་ཀྱི་ཕྲིན་ལས་དབང་བསྐུར་བ་ཡིན་ཏེ༔ སྐུ་འབག་ལྷ་ཡི་ཚོམ་བུའི་དཀྱིལ་འཁོར་ཡོངས་སུ་རྫོགས་པའི་ལྷ་དབང་དང་༔ ཆས་དབང་རྫས་དབང་བཅས་པ་ཕྲིན་ལས་གཅིག་ཏུ་རྫོགས་པའི་བརྡར་མཚོན་པ་སྟེ༔ དེ་ལྟར་ཡོངས་རྫོགས་སུ་བསྐུར་བ་ལ༔ ཞི་བ་རྡོ་རྗེ་དབྱིངས༔ དྲག་པོ་དབང་དྲག་རོལ་པ་སྟེ༔ ཕྲིན་ལས་ཀྱི་དཀྱིལ་འཁོར་ཡོངས་སུ་རྫོགས་པའི་མཐའ་སྡུད་པར་བྱ་བའི་རིམ་པ་རྒྱབ་ཆོས་སྨོན་ལམ་བསམ་པ་ལྷུན་གྲུབ་ཀྱི་དཀྱིལ་འཁོར་ཡོངས་རྫོགས་ཐོབ་པས་རང་བཞིན་ཐུགས་རྗེའི་སྐུ་རུ་གྲོལ་བའི་འདུན་པ་མཛོད༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔
ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ དེས་ཕྲིན་ལས་འགྲོ་འདུལ་ཡེ་ཤེས་ལྷ་ཚོགས་གསལ་བྱེད་རང་བཞིན་ཐུགས་རྗེ་འཕོ་འགྱུར་མེད་པའི་དབང་ཐོབ་པས༔ དེང་ཕྱིན་ཆད་དཀྱིལ་འཁོར་བྱ་བ་མཐའ་རུ་ཉམས་སུ་མྱོང་ཞིང་༔ རྩ་གསུམ་བཀའ་འདུས་ཆོས་ཀྱི་རྒྱ་མཚོ་ཡི་ཕྲིན་ལས་སྣ་ཚོགས་ལ་དབང་བར་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར༔ མཎྜལ་ཕུལ༔ དེ་ནས་ལྷ་དབང་བསྡུས་པ་ལྟར་ན་རྩ་ལྷའི་གཙོ་བོ་རྣམས་ཀྱིས་དབང་བསྐུར༔ ཆས་དང་ཞི་དྲག་བསྐུལ་བ་ནི༔ ཧཱུྃ༔ སྐུ་ལ་བཀོད་པ་ཞི་བའི་རྒྱན་མཛེས་པ༔
རིན་ཆེན་པྲོག་ཞུ་སྙན་རྒྱན་མགུལ་རྒྱན་དང་༔ དར་དཔྱངས་སྟོད་གཡོགས་དཔུང་རྒྱན་ག་ཤལ་སྤྲས༔ སྨད་དཀྲིས་ཕྱག་གདུབ་ཞབས་གདུབ་བཅས་པ་གཏད༔ ཐུགས་རྗེའི་རང་རྩལ་རྒྱན་གྱི་དབང་ཐོབ་ཤོག༔ ཨོྃ་སརྦ་རཏྣ་བྷི་ཤྭོ་པཉྩ་ལི་ཀ་ཀུ་མུ་ཊ་ཨ་བྷི་ཥིཉྩ་ཧཱུྃ༔ དེ་ནས་དྲག་པོའི་ཆས་ཐོགས་ཏེ༔ ཧཱུྃ༔ ཐོད་སྐམ་དབུ་རྒྱན་གླང་ཀོ་ཞིང་ལྤགས་དང་༔ རྡོ་རྗེའི་གོ་ཁྲབ་རུས་རྒྱན་སྟག་ལྤགས་དང་༔ མགོ་ཕྲེང་སྦྲུལ་ཆུན་ཁྲག་ཞག་ཐལ་ཆེན་ཚོམ༔
མེ་དཔུང་དང་ནི་སྲུང་འཁོར་བཅས་པ་གཏད༔ བདུད་འདུལ་དཔལ་གྱི་ཆ་ལུགས་ཡོངས་རྫོགས་ཤོག༔ ཨོྃ་ཀྲོ་ཏ་ཀྲོ་ཏ་ཀྲོ་ཏི་ཙཎྜ་ཤ་མ་ཤ་ན་ཀན་ཐི་ཀ་སརྦ་ཨ་བྷི་ཥིཉྩ་ཧཱུྃ༔ དེ་ནས་ཞི་དྲག་གི་ཕྱག་མཚན་ཕྲིན་ལས་བཞི་གཏད་ལ༔ ཧཱུྃ༔ ཞི་རྒྱས་དབང་དྲག་ཕྲིན་ལས་རྣམ་པ་བཞི༔ དཀྱིལ་འཁོར་རང་རང་ས་བོན་ཕྱག་མཚན་བཅས༔ དེ་རིང་སྐལ་ལྡན་ཁྱོད་ལ་སྦྱིན་པ་ཡིས༔ རྒྱན་དང་ས་བོན་ཕྱག་མཚན་ཡོངས་རྫོགས་ཤོག༔ ཨོྃ་སརྦ་ཧྲི་ཧྲི་ཧཱུྃ་ཀིནྠ་ཀ་བཛྲ་ཏིགྣ་བྷནྡྷ་ཡེ་སརྦ་ཧོཿ
དེ་ནས་ཚིག་དབང་རིན་པོ་ཆེ་ངོ་སྤྲོད་རྣམ་གསུམ་བསྟན་པ་ནི༔ ཤེལ་སྒོང་ངམ་མེ་ལོང་ཐོགས་ལ༔ ཧོཿ སྣང་ཞིང་སྟོང་པའི་ཆོས་ཐམས་ཅད་རྟག་དཔྱད་འཛིན་གཞིག་བྲལ་བར་ཅིར་སྣང་བདག་མེད་སྣང་སྟོང་གི་ངོ་བོ་དེ་སེམས་ཞེས་བྱ་བ་སྣང་ཚུལ་ཙམ་ཡིན་པས་མཉམ་པར་ཞོག་ཅིག༔ དེ་ནས་རོལ་མོ་རིགས་བཞི་ཐོགས་ལ༔ ཧོཿ དེ་ལྟར་སྒྲ་ཐམས་ཅད་གྲགས་སྟོང་བྲག་ཆ་འབྱུང་བ་ཚ་གྲང་འཐབ་པའི་རང་སྐད་ལྟར་ཐོས་སོ་ཅོག་གི་ཚིག་རྟོག་ཚོགས་ཀྱིས་འཛིན་པ་མ་ཞུགས་པར་པི་ཝཾ་གི་གླིང་བུ་ལྟར་ཤེས་པར་གྱིས་ལ་རང་བཞིན་སོ་མ་མཉམ་པར་ཞོག་ཅིག༔ དེ་ནས་ནམ་མཁའ་གཡའ་དག་ལ་སྡིགས་མཛུབ་གཏད་དེ༔ ཧོཿ དབྱིངས་ཀྱི་རང་བཞིན་གདོད་ནས་དག་པ༔
ངོ་བོ་ཀ་ནས་དག་པ༔ རྣམ་པ་ཤུགས་ལས་དག་པ་སྟེ༔ དེ་ནམ་མཁའ་ལ་སྒྲོ་མ་བཏགས་པར་ཕྱམ་གྱིས་གནས་པ་ལྟར༔ བུམ་པ་ཆག་པའི་ནམ་མཁའ་དང་ནམ་མཁས་ཁྱབ་པའི་བུམ་ནང་ལྟར་རིས་སུ་མ་ཆད་ཕྱོགས་སུ་མ་ལྷུང་༔ ཨ་འཐས་སུ་མ་འབྱམས༔ ཧད་པོ་མདོ་མེད་མ་ཡིན་པ༔ དམིགས་བྱ་བློ་ལས་འདས་པ༔ དམིགས་མེད་ཀྱི་རང་རྩལ་ལས་ཅིར་ཡང་འཆར་བ༔ ཤར་མཁན་གདོད་ནས་སྟོང་པ༔ སྟོང་པ་རྩལ་ཆེན་གྱི་ཤུགས་འཆང་བ༔
བཟང་པོས་མ་སྒྱུར༔ ངན་པས་མ་བསླད་པ༔ གཞོན་ནུ་ཀུན་བྱེད་རྒྱལ་པོ་ཞེས་སྒྱུ་མ་བསྡུས་ན་རྐྱེན་གྱིས་མི་འཇིགས་པ༔ གཟུགས་མེད་རྫུ་འཕྲུལ་ཤུགས་ལ་འཆང་བ་ཞེས་བྱ་བ༔ མི་བདེན་བཞིན་དུ་འགྱུ་བ་འདི་ནི་རང་ཤེས་མངོན་པར་མི་རྟོག་པའི་རིག་པ་ཡིན་ཏེ༔ དགག་སྒྲུབ་ལྷན་པ་དང་བྲལ་བའི་སོ་མར་ཞོག་ཅིག༔ དེས་ཚིག་དབང་རིན་པོ་ཆེའི་ངོ་སྤྲོད་ཐོབ་པ་ཡིན་པས༔ དེང་ཕྱིན་ཆད་ཨ་ཏི་བླ་མེད་ཐེག་པའི་ཡང་རྩེ༔ བསྒོམ་བྱའི་ཡུལ་དང་སྒོམ་བྱེད་ཀྱི་གཉེན་པོར་ཤར་གྲོལ་དུས་མཉམ་རྟོགས་པ་བློ་འདས་ཀྱི་ངོ་བོ་ལ་དབང་བར་བྱས་སོ༔ ཞེས་ངོ་སྤྲད་ལ་གཏང་རག་གི་མཎྜལ་ཕུལ༔
བཀྲ་ཤིས་པའི་མེ་ཏོག་འཐོར་ཞིང་༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ ཁྱབ་བདལ་ཀློང་ཡངས་བཀྲ་ཤིས་ཤོག༔ ཅེས་མེ་ཏོག་འཐོར༔ མཎྜལ་ཕུལ༔ དེ་ནས་དངོས་གྲུབ་ཀྱི་དགའ་སྟོན་ཚོགས་ལ་རོལ་བའི་རྣལ་འབྱོར་ནི༔
བཀྲ་ཤིས་བརྒྱད་ལྡན་དགེ་བའི་རིག་མས་ཚོགས་བཏེགས་ལ༔ རྡོ་རྗེའི་གླུས་བསྐུལ་བ་ནི༔ ཧོཿ གསང་བ་བླ་མེད་ཐེག་ཆེན་ལམ་གྱི་མཆོག༔ བསོད་ནམས་ཚོགས་བསགས་ཡེ་ཤེས་འབྲས་བུའི་དཔྱིད༔ དེ་རིང་སྐལ་ལྡན་རྣམས་ལ་ཞུ་བའི་ཕྱིར༔ རྡོ་རྗེ་རྒྱལ་པོས་བདག་ལ་གནང་བར་སྩོལ༔ རྡོ་རྗེ་སློབ་དཔོན་གྱིས༔ ཧཱུྃ༔ རྟེན་འབྲེལ་རྫས་ལས་ལེགས་འོང་པ༔
བསོད་ནམས་ཚོགས་ཀྱི་འཁོར་ལོ་འདི༔ ཡེ་ཤེས་མཆོག་ལ་གཞོལ་བའི་ཕྱིར༔ ཐེ་ཚོམ་སྤང་ཞིང་དྭང་དུ་བླང་༔ དངོས་གྲུབ་རྩ་བ་བླ་མེད་མཆོག༔ རྨད་བྱུང་ཡོན་ཏན་ཀུན་ཐོབ་ཤོག༔ ཨ་ལ་ལ་ཧོཿ ཞེས་པས་དངོས་གྲུབ་ཚོགས་རོལ༔ ཚེ་རིལ་དང་ཚེ་ཆང་ཐོགས་ལ༔ ཧཱུྃ༔ རྨད་བྱུང་བདུད་རྩི་བཅུད་ལྡན་རིལ་བུ་དང་༔
དམ་ཚིག་ཡེ་ཤེས་ལྔ་ཡི་སུ་ར་ཆང་༔ ཟག་མེད་དགའ་བཞིའི་རྫས་མཆོག་ཀུན་འབྱུང་འདི༔ འཆི་མེད་མཆོག་སྩོལ་སྐལ་ལྡན་བུ་ལ་སྦྱིན༔ ཨོྃ་ག་ཎ་ལ་སརྦ་ཨ་མྲྀ་ཏ་པཱུ་ཛ་ཧོཿ དེ་ནས་རྒྱས་གདབ་པ་ནི་ཕྱག་མཚན་ཁ་ཊྭཱཾ་དང་དར་ཚོན་སྣ་ལྔས་བརྒྱན་པ་ཐོགས་ཏེ༔ ཧཱུྃ༔ ཕྱོགས་བཞི་ཚེ་ཡི་རིག་འཛིན་ཁ་ཊྭཱཾ་ཐོགས༔ མཚམས་བཞིའི་གསང་བའི་རིག་མས་མདའ་དར་ཐོགས༔ གཡོན་རྣམས་བྷནྡྷ་དང་ནི་ཚོམ་བུ་བསྣམས༔ དཔའ་བོ་དཔའ་མོས་བཀྲ་ཤིས་མེ་ཏོག་འཛིན༔
སྐལ་ལྡན་བུ་ལ་དབང་བསྐུར་རྒྱ་ཡིས་གདབ༔ བཀྲ་ཤིས་དགེ་ལེགས་རབ་གནས་འཐོར་བར་བགྱིས༔ ཨོྃ་བྷི་དྷོ་དྷཱ་ར་ཌཱཀྐི་ནཱི་ཚུན་དྷ་ཚུན་དྷི་སརྦ་མངྒ་ལཾ་ཏིཥྛ་བཛྲ་པུཥྤེ་ཤྲཱི་ཡ་ཨ་དྷིཥྛ་ན་ཨ་དྷིཥྛི་ཏེ་སྭཱ་ཧཱ༔ ཞེས་རྒྱས་གདབ༔ བཀྲ་ཤིས་རབ་ཏུ་གནས༔ དེ་ནས་དམ་ཚིག་བསྒོ་བ་ནི༔ ཧཱུྃ༔ དེང་ཕྱིན་ཆད་རིགས་འདུས་རྩ་གསུམ་འདུས་པའི་དཀྱིལ་འཁོར་ལྷག་པའི་ལྷར་འཛིན་ཅིང་༔ ཕྱི་ནང་གསང་བའི་དམ་ཚིག་གི་གནས་རྣམས་ལ་ཉེ་བར་གནས་པར་བགྱི་སྙམ་པས་འདི་ཡི་རྗེས་ཟློས་མཛོད༔ གཙོ་བོས་ཇི་ལྟར་བཀའ་བསྩལ་པ? ས་མ་ཡ༔
ཟབ་པའི་མཐར་ཐུག་བདེ་གཤེགས་རྩ་བའི་ཆོས༔ ཞལ་གདམས་སྙིང་གི་ནཱ་ད་གདམས་པའི་བཅུད༔ དབྱངས་ཅན་མཚོ་རྒྱལ་བདག་གིས་ཡི་གེར་བཀོད༔ མ་འོངས་ཡང་མཐའ་བསྐལ་པ་དྲག་སྤྱོད་ཚེ༔ སྐལ་ལྡན་རིགས་ཀྱི་སྲས་དང་འཕྲད་པར་ཤོག༔ དེས་ཀྱང་ཆོས་བདག་སྨོན་ལམ་ཅན་ལ་སྤྲོད༔ འཛིན་འཆང་སྤེལ་སྒྲུབ་རྒྱུད་ལ་ར་མདའ་སྦྲོན༔ བཀའ་ཡི་སྲུང་མ་དྲེགས་པ་སྡེ་ལྔ་དང་༔ དཔལ་གྱི་ལྷ་མོ་ཀླུ་རྒྱལ་ཐོད་པ་དཀར༔ གསང་སྔགས་གཉན་གྱི་སྲུང་མས་རྟག་ཏུ་སྐྱོངས༔
དམ་ཚིག་བསྟན་པ་སྐྱོང་བའི་བྱ་ར་མཛོད༔ དཔལ་གྱི་མཆིམས་ཕུར་མི་ནུབྀ་ཨཚ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་རིག་འཛིན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱིར་ལོར་བསམ་ཡས་མཆིམས་ཕུ་ནས་གདན་དྲངས་ཤིང་ཤོག་སེར་ནས་ཞལ་བཤུས་སོ། སརྦ་མངྒ་ལཾ།། །། ལ༽
༄༅། བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ རྩ་བ་གཅིག་དྲིལ་གྱི་ལྷ་ཚོམ་ཡེ་ཤེས་དྲྭ་བ་བཞུགས་སོ༔ རྩ་གསུམ་ཀུན་འདུས་དཀྱིལ་འཁོར་ལྷ་ལ་འདུད༔ ས་མ་ཡ༔ དེ་ཡང་རྩ་གསུམ་བཀའ་འདུས་ཀྱི་དཀྱིལ་འཁོར་ལས༔ སྨིན་བྱེད་དབང་ཆོག་འགྲིགས་ཆགས་སུ་བཀོད་པ་ལ༔ ཐོག་མར་སྒྲུབ་པའི་ལས་རིམ་སྟ་གོན་སྔོན་དུ་སོང་ནས༔ རྗེས་སུ་གནང་བར་བྱེད་པའི་རིམ་པ་ལ༔ བཅའ་གཞི་ལག་ལེན་སྤྱི་འགྲོ་ལྟར་ལས༔ ཉེར་བསྡུས་མཆོད་པ་ཕྱི་ནང་གསང་གསུམ༔
བུམ་པ་གཏོར་མ་ཡི་བྱེ་བྲག་རིགས་ལྔའི་རྒྱན་སྤྱོད་རྫས་བཅས༔ བྱིན་འབེབས་ཆ་ལག་གོས་རྒྱན་དཔའ་བོ་དང་མཁའ་འགྲོའི་རྒྱན་ཆ་སོགས་དང་༔ བར་མཚམས་གཅོད་པའི་གིང་དཀར་ནག་སོགས་མཁོ་བའི་ཡོ་བྱད་རྣམས༔ ལས་ཕྲན་དབང་གཞུང་དང་བསྟུན་པའི་འགྲིགས་ཆགས་ཞིབ་པར་བདེ་གཤེགས་ཀུན་འདུས་ཀྱི་དབང་ཆེན་ལྟར་བསགས༔ འདི་ཡི་དབང་གཞུང་བླ་མ་བདེ་གཤེགས་ཀུན་འདུས་དང་ཟུང་དུ་འབྲེལ་བའི་གོ་རིམ་ཅི་ཞེ་ན༔ རྒྱབ་ཆོས་བསམ་པ་ལྷུན་འགྲུབ་མར་གྲགས་པ་སྟེ༔ དཀྱིལ་འཁོར་རྩ་བའི་གཞུང་ཐམས་ཅད་རྟེན་འབྲེལ་དང་སྨོན་ལམ་མཐར་ཕྱིན་པའི་ཆ་ལག༔ ཞལ་གདམས་སྙིང་གི་ཐིག་ལེའི་སྐོར་ལས་བྱུང་བ་སྟེ༔ གཞུང་འདི་ཉིད་ལ་འཁྱེར་སཽ་གསུམ་གྱི་དབང་ཆེ་ཕྲ་འབྲིང་གསུམ་ལས་ཕྲིན་ལས་འདི་འབྲིང་པོའི་ལུགས་སུ་འདོད༔ དེས་ན་བཅའ་གཞི་འཁྱེར་བདེ་ཞིང་ཕྲིན་ལས་རང་གཞུང་བསླད་མེད་བྱིན་རླབས་ནུས་པ་ཆེ་བའི་ཡོན་ཏན་དུ་མ་དང་ལྡན་པའོ༔
ས་མ་ཡ༔ དེ་ཡང་དབང་སྒྲུབ་སྦྲགས་མའི་ཆ་ལག་ཨུ་པ་ལའི་ཕྲེང་བ་རུ་འདོད་པ་ནི༔ ཐོག་མར་སྔོན་དུ་འགྲོ་བ་ལས༔ ན་མོ༔ རྩ་གསུམ་ཀུན་འདུས་བདེ་གཤེགས་རྒྱལ་བའི་ལྷ༔ ཡེ་ཤེས་རོལ་པའི་དཀྱིལ་འཁོར་ལྷ་ཚོགས་ལ༔ སྐྱབས་མཆིས་གསོལ་འདེབས་བྱིན་རླབས་ཐུགས་དམ་བསྐུལ༔ ཕྲིན་ལས་འགྲོ་འདུལ་དཔལ་དུ་ཡོངས་སྨིན་ཤོག༔ གཉིས་པ༔ ཧོཿ
ཁམས་གསུམ་སྲིད་པའི་འཁོར་ལོ་ཤིང་རྟའི་རྒྱུན༔ ནམ་ཡང་དུཿཁའི་སྲིད་པ་ཉེར་ལེན་ཚོགས༔ ཡོངས་སུ་སྟོངས་པར་བདེ་གཤེགས་འཕྲུལ་བའི་མཐུས༔ བདག་གི་འབྱོར་བཅུས་བྱང་ཆུབ་སེམས་བསྐྱེད་དོ༔ གསུམ་པ༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ མཆོད་རྫས་མ་དག་པའི་དངོས་པོ་ཐམས་ཅད་སྦྱང་སྤེལ་བསྒྱུར་བའོ༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཧྲཱིཿ
ཕྱི་མཆོད་མེ་ཏོག་བདུག་སྤོས་མར་མེ་དྲི༔ ཞལ་ཟས་རོལ་མོ་སིལ་སྙན་དབྱངས་དང་བཅས༔ གཟུགས་སྒྲ་དྲི་རོ་རེག་བྱ་མཆོད་པའི་སྤྲིན༔ བདེ་གཤེགས་རྒྱལ་བ་མཉེས་པའི་རྫས་སུ་སྤེལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ནང་མཆོད་ནི༔ ཧཱུྃ༔ བྷནྡྷ་ལྕང་ལོ་འཁྱིལ་བའི་སྣོད་ཡངས་སུ༔ སྨན་མཆོག་རྩ་བརྒྱད་ཡན་ལག་སྟོང་སྦྱར་བའི༔
དུག་ལྔ་ཞི་མཛད་ཡེ་ཤེས་བདུད་རྩིའི་བཅུད༔ བླ་མེད་དཀྱིལ་འཁོར་མཉེས་པའི་རྫས་སུ་སྤེལ༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ རཀྟ་བྱིན་བརླབ་ནི༔ ཧཱུྃ༔ རཱ་ས་འདར་མར་བབས་པའི་རྒྱུན་བཟང་པོ༔ ཁ་ཁ་མུ་ཁ་རཱ་སའི་བཅུད་ཆགས་ཉིད༔ བུམ་རིལ་སྣོད་དུ་རང་བཞིན་མཚོ་ལྟར་འཁྱིལ༔ དམར་ཆེན་རཀྟ་ཡེ་ནས་བདུད་རྩིར་གྱུར༔ ཨོྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ
གཏོར་མ་བྱིན་བརླབ་ནི༔ ཧཱུྃ༔ ཟངས་ལྕགས་ལ་སོགས་རིན་ཆེན་སྣོད་མཆོག་ཏུ༔ བྷ་ལིང་རྒྱན་རྫོགས་རོ་མཆོག་སྤྱོད་པའི་སྲིད༔ རྩ་གསུམ་ལྷ་ཚོགས་མཉེས་པའི་རྫས་ཆེན་པོ༔ རྨད་བྱུང་གཏོར་མ་ཡེ་ནས་བདུད་རྩིར་གྱུར༔ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡེ་ཧཱུྃ་ཧྲཱིཿཋཿ ཛ་གད་ལ༔ ཧཱུྃ༔ དམ་ཚིག་ཡེ་ཤེས་བྷནྡྷ་རུ༔
ཟག་མེད་བདེ་བའི་བཅུད་གཡོ་བ༔ རིགས་ལྔའི་ས་བོན་ཞུ་བའི་ཁུར༔ པཉྩ་ཡེ་ཤེས་ལྔ་རུ་གསལ༔ ཨོྃ་སརྦ་མ་དྱཱཾ་ཛྙཱ་ན་ཨ་མྲྀ་ཏ་ཧཱུྃ་ཧྲཱིཿཋཿ
བུམ་པ་བྱིན་བརླབ་ནི༔ ཨོྃ་བྷྲཱུྃ་པཾ་ཧོཿ ཞེས་བརྗོད་པས་ཡི་གེ་ཡོངས་སུ་གྱུར་པ་ལས༔ བུམ་པ་མཚན་ཉིད་བཞི་དང་ལྡན་པ༔ ལྟོ་བ་ཆེ་ཞིང་ལྷུན་རྒྱས་པ༔ ཁ་གཡེར་ལ་བཀྲ་ཤིས་པའི་རྫས་རྟགས་མཚན་པ༔
མཆུར་འདོད་ཡོན་ནར་མའི་བུ་ག་རབ་ཏུ་འཕྱང་བ༔ ཞབས་བདེ་བའི་བཅུད་ཆགས་འཛག་མེད་གཞོལ་ཞིང་མཛེས་པ༔ ཁ་རྒྱན་དཔག་བསམ་ཤིང་དང་སྒྲོ་ཕོད་ལྔ་ལྡན་མཚན་པའི་ཚོམ་བུས་རྣམ་པར་སྤྲས་པ༔ དེ་ཡི་ནང་དུ་བྷྲཱུྃ་དང་ཧྲཱིཿ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ་ཛཿ ཛཿཧཱུྃ་བཾ་ཧོཿ ཞེས་ཡིག་འབྲུ་ས་བོན་ཕྱག་མཚན་ཡོངས་སུ་གྱུར་པ་ལས༔ པདྨ་ཉི་ཟླའི་གདན་ལ་གུ་རུ་བླ་མ་རྡོ་རྗེ་འཆང་གི་ཆ་ལུགས་རྫོགས་པ༔ ཡུམ་གསང་བ་ཡེ་ཤེས་འཁྲིལ་ཞིང་ལོངས་སྐུའི་མཚན་དཔེས་རབ་ཏུ་བརྒྱན་པའོ༔
དེ་ཡི་ཕྱོགས་བཞིར་སྒོ་མ་རིགས་བཞིས་བརྡས་བསྐུལ་བ་ལས༔ ཨོྃ་ས་མ་ཡ་ཧོཿ ཨོྃ་ས་མ་ཡ་སཏྭཾ༔ རཱ་ག་ཡ་ཧོཿ རཱ་ག་ཡ་མི༔ ཛཿཧཱུྃ་བཾ་ཧོཿ ཞེས་པས་ཡབ་ཡུམ་སྦྱོར་བ་མཛད་པའི་ཐུགས་དམ་བསྐུལ༔ དགའ་ཆེན་ཁྱབ་བརྡལ་གིས་ཕྲིན་ལས་རྩལ་དུ་མངོན༔ ཧཱུྃ་ཧཱུྃ་ཧཱུྃ་ཞེས་པས་རྒྱལ་བ་རྩ་གསུམ་བཀའ་འདུས་ཀྱི་དཀྱིལ་འཁོར་བ་སྤུའི་བུ་ག་ནས་ཕྱིར་འཕྲོས་པ་ཝལ་གྱིས་གསལ་བར་གྱུར༔ ཨོྃ་གུ་རུ་ཛྙཱ་ན་དྷེ་ཝ་ཌཱཀྐི་ནཱི་ཡེ་སརྦ་དྷ་རི་ཧོཿ
ཞེས་ཐུགས་དམ་གྱི་རྒྱུད་བསྐུལ་བས་སློབ་དཔོན་ཡབ་ཡུམ་ལས་མཆོད་པའི་དཀྱིལ་འཁོར་ལྷ་ཚོགས་རྣམས་རང་བཞིན་གསལ་བའོ༔ སླར་ཡང་རང་གི་ཐུགས་ཀ་ནས་འོད་ཟེར་འཕྲོས་ཕྱོགས་བཅུའི་སངས་རྒྱས་ལ་ཕོག༔ ཕྱོགས་བཅུའི་རིགས་ལྔ་ལྷ་ཡི་གཙོ་བོ་འོད་དཔག་མེད་བཅས་ཞིང་ཁམས་ལྷ་རྣམས་ཀྱིས་དབང་བསྐུར་ཁྲུས་བསྩལ་སྐུ་གང་དྲི་མ་དག༔ ཆུ་ཡི་ལྷག་མ་ཡར་ལུད་པ་ལས༔ སྣང་བ་མཐའ་ཡས་ཀྱིས་དབུ་བརྒྱན་པར་གྱུར༔ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ་ཛཿ ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཞེས་ལྷ་ཚོགས་དེ་རྣམས་གསལ་བ་དང་༔ བདག་མདུན་གཉིས་སུ་མཆེད་པའི་ཐུགས་ཀ་ནས་འོད་ཟེར་སྣ་ཚོགས་སྤྲོས་པས་རྒྱལ་བ་ཡེ་ཤེས་ཀྱི་ཐུགས་དམ་བསྐུལ༔
རྩ་བའི་སྔགས་ཕྲེང་འཕྲོས་པས་གཟུང་ཐག་གི་ལམ་དུ་བརྒྱུད༔ བུམ་ལྷའི་ཞལ་དུ་ཞུགས༔ ཐུགས་ཀར་ཐིམ་པས་སྔགས་ཕྲེང་རྣམས་འོད་ཟེར་ཆ་ཚང་འཁོར༔ གཉིས་མཆེད་པའི་གཙོ་འཁོར་ཐམས་ཅད་མཉམ་དུ་འཁོར༔ དཀྱིལ་འཁོར་ཕྱི་ནང་མུ་མཐའ་ཐམས་ཅད་ཡོངས་སུ་ཁྱབ་སྣང་སྲིད་ལ་ཕོག༔ སྐྱེ་འགྲོ་སྤྱི་དང་བྱེ་བྲག་ཐམས་ཅད་ཚེ་རབས་ནས་བསགས་པའི་རྣམ་སྨིན་ཐམས་ཅད་བསྲེགས༔ ལུས་ཤེལ་སྒོང་ལྟར་གྱུར༔ ཕྱོགས་བཅུའི་སངས་རྒྱས་ཀྱི་ཐུགས་རྗེ་འབེབས་མར་གྱུར་པས་ཡེ་ཤེས་ལྔ་ཡི་ཡོན་ཏན་ཅིག་ཅར་དུ་རྫོགས༔ སླར་ཡང་ཐུགས་རྗེའི་ཤུགས་དང་བྱིན་རླབས་ཀྱི་དངོས་གྲུབ་ཐམས་ཅད་ཚུར་འདུས་དཀྱིལ་འཁོར་ལ་ཐིམ་པས་གཟི་བརྗིད་འོད་དུ་འབར་བར་བསྒོམ༔ ཨོྃ་ཨཱཿཧཱུྃ༔
བཛྲ་གུ་རུ་པདྨ་སིདྡྷི་ཧཱུྃ༔ ཨོཾ་ཨཱཿཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་ས་མ་ཡ་ཛཿསིདྡྷི་ཕ་ལ་ཧཱུྃ༔ ཧྲཱིཿམ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིང་ཧྲིང་ཛཿསིདྡྷི་ཕ་ལ་ཧཱུྃ༔ བུམ་སྒྲུབ་སྔགས་ནི༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཡང་དྲིལ༔ ཨོྃ་གུ་རུ་ཌཱཀྐི་ཀ་ལཀྵ་ཧཱུྃ་ཧྲཱིཿ ཞེས་པའི་སྔགས་བརྒྱ་ཕྲག་རེ་ལ་དུང་ཞལ་རྡོ་རྗེའི་ཁ་ཆོད་ཅན་གྱི་རྫས་རྣམ་བུམ་གྱི་ལྷ་ལ་དབྱེར་མེད་བསྟིམ༔ ཧཱུྃ༔
དམ་ཚིག་ཡེ་ཤེས་ཆེན་པོ་བརྟན་པའི་ཕྱིར༔ ཨ་ཧཾ་རང་སྒྲས་བསྐུལ་བའི་སྙིང་པོ་སྔགས༔ ཟུང་འཇུག་ཟག་མེད་ལྷ་ཡི་ངོ་བོར་གསལ༔ མཆོད་འབུལ་བདེ་སྟོང་དགའ་བཞིའི་དགྱེས་གྱུར་ཅིག༔ ཨོྃ་ཨ་ཧཾ་ཀུ་མུ་ཊ་ལ་ཧོཿ ཞེས་པས་བསྟིམ༔ སླར་ཡང་ཆུ་གཙང་ཞིག་བཞག༔ མཆོད་པ་ཁ་གསོ༔ གཏང་རག་བགྱིས་པ་ནི༔ ཧཱུྃ༔
དྲི་མེད་དག་པ་གཙང་མའི་ཆབ༔ རྒྱལ་བའི་སྐུ་ལ་བྱི་དོར་ཕྱིར༔ ལྷ་ཡི་ཁྲུས་གསོལ་ཅི་བཞིན་འབུལ༔ དེ་བཞིན་ལེགས་གཙང་ཞབས་བསིལ་པ༔ ཡན་ལག་བརྒྱད་ལྡན་དྲི་མེད་འབུལ༔ ས་གཞི་སྲིད་པ་མེད་པའི་ཁྱོན༔ ལྗན་ལྗིན་ལ་སོགས་བྲལ་བའི་ཕྱིར༔ དེ་བཞིན་ཞབས་བསིལ་ལེགས་པར་འབུལ༔ རྒྱལ་བ་ཡེ་ཤེས་ལྔ་ལྡན་ཕྱིར༔ གང་གིས་སྲིད་པ་འཆིང་བྲལ་བ༔
དྲི་སྤོས་རང་བཞིན་རྒྱུད་ལྡན་ཀྱང་༔ བྱུགས་པ་དམ་པ་འབུལ་བར་བགྱིད༔ དེ་བཞིན་ཞིང་དང་ཞིང་ཁམས་སུ༔ ཇི་སྙེད་བདེ་བས་རབ་གཡོ་བས༔ མཆོག་དང་ཐུན་མོང་ཞིང་ཁམས་སུ༔ རྣམ་པར་བཀོད་པས་ཡོངས་སུ་བརྒྱན༔ མེ་ཏོག་བདུག་སྤོས་ཕྱེ་མ་ཕུར༔ མར་མེའི་ཕྲེང་བ་ཡོལ་བས་བརྒྱན༔ ཇི་སྙེད་ཞིང་རྡུལ་བརྩེགས་པའི་ཁྱོན༔ དེ་སྙེད་བདག་གིས་འབུལ་ལགས་ཀྱིས༔
སྔོན་ཚེ་རྒྱལ་བའི་སྤྱི་དཔལ་གསོལ༔ ཨོྃ་སརྦ་ཀུ་མུ་ཊ་གནྡྷེ་བྷ་ཏྲ་སརྦ་མེ་གྷ་ལ་ཡེ་ཤྲཱི་ཧོཿ རིགས་ལྔའི་དབྱངས་བསྟོད་ནི༔ ཧཱུྃ༔ ཆོས་སྐུའི་རང་བཞིན་མཐའ་བྲལ་ཡེ་ཤེས་ཀློང་༔ ལོངས་སྐུའི་མཚན་ཉིད་སྣ་ཚོགས་འཛིན་བྲལ་པོ༔ སྤྲུལ་སྐུ་ཇི་སྙེད་འགྲོ་བའི་མགོན་མཆོག་ཆེ༔ བདེ་གཤེགས་རྒྱལ་བའི་ལྷ་ལ་བསྟོད་པར་བགྱི༔ སརྦ་པུ་རུ་ཤ་ཡ་ཧོཿ ཞེས་བསྟོད་ཅིང་བསྔགས་པ་གཞུང་གི་ལས་ཚོགས་སུ་སྔོན་དུ་འགྲོ་བའོ༔
ས་མ་ཡ༔ གཞི་སྣང་ལམ་དུ་བཀོད་པ་ནི༔ ཧཱུྃ༔ ཀུན་གཞི་སྐྱེ་མེད་གསལ་སྟོང་ངང་༔ མ་འགགས་སྣ་ཚོགས་འཕྲོ་འདུ་ལས༔ སྤྲོས་འགྱུར་འགྱེད་པའི་ས་བོན་གསལ༔ ཨོྃ་ཧཱུྃ་བྷྲཱུྃ༔ ཨེ་སྣང་གསལ་བའི་གཞལ་ཡས་ཁང་༔ མ་སྐྱེས་ལྷུན་གྲུབ་གསལ་རྫོགས་སུ༔ ཕོ་བྲང་གཞལ་ཡས་གྲུ་བཞི་པ༔
རྩིག་འདོད་མདའ་ཡབ་འོད་ཕྲེང་མཛེས༔ ཆོས་འཁོར་ཟ་རམ་རིན་ཆེན་ཏོག༔ ཕྱི་ནང་དཀྱིལ་འཁོར་རྒྱན་བཀོད་ཚང་༔ སྣང་སྟོང་འོད་ཀྱི་དྲྭ་བར་བསྒོམ༔ ཧཱུྃ༔ དབུས་སུ་ཉི་ཟླ་པདྨའི་གདན༔ སྣང་སྲིད་ཟིལ་གནོན་རྒྱལ་པོའི་ཆས༔ གཡས་གཡོན་རིགས་ཀྱི་བདེ་ཆེན་གཉིས༔ ཁོར་ཡུག་རྩ་གསུམ་འདུས་པའི་ལྷ༔ ཚོམ་བུའི་དཀྱིལ་འཁོར་མ་ལུས་ཀུན༔
སྟོང་གསལ་འཛིན་མེད་ཝལ་གྱིས་ཤར༔ ཨོྃ་བཛྲ་གུ་རུ་པདྨ་དྷ་ར་ཌཱཀྐི་སིདྡྷི་ཧྲཱིཿ དེ་ལྟར་བསྐྱེད་པའི་ཐུགས་ཀའི་ཧཱུྃ་གི་འོད་ཟེར་གྱིས་འཕྲོ་འདུས་རྒྱལ་བའི་དཀྱིལ་འཁོར་སྤྱན་དྲངས༔ ཨོྃ་བཛྲ་ས་མཱ་ཡ་ཛཿ སྤྱན་འདྲེན་པ་ནི༔ ཧཱུྃ༔ འོག་མིན་ཆོས་དབྱིངས་རང་རྩལ་ལས༔ སྣང་མཐའི་རྣམ་རོལ་པདྨ་འབྱུང་༔ དབྱིངས་ལས་མ་གཡོས་རྩལ་རྫོགས་སུ༔ ཐུགས་རྗེའི་འོད་སྐུར་འདིར་སྣང་སྩོལ༔
ཨོྃ་གུ་རུ་བཛྲ་དྷ་ར་ཧཱུྃ་ཛ་ཛཿ བཞུགས་སུ་གསོལ་བ་ནི༔ ཧཱུྃ༔ ཆགས་མེད་སྐྱོན་བྲལ་རིགས་ཀྱི་བདག༔ པད་འབྱུང་རྒྱལ་བའི་དཀྱིལ་འཁོར་ལྷ༔ ཉི་ཟླ་པདྨའི་གདན་ལ་བཞུགས༔ མ་སྐྱེས་བླ་མེད་དམ་ཕྱག་འཚལ༔ སྒོ་གསུམ་འཁྲུལ་འཛིན་སྒྲིབ་བྲལ་ནས༔ དབང་བཞིས་སྨིན་གྲོལ་དངོས་གྲུབ་སྩོལ༔ ཨོྃ་ས་མ་ཡ་ཏིཥྛ་ལྷན༔
ན་མོ་པུ་རུ་ཤ་ཡ་ཧོཿ མཆོད་པ་ནི༔ ཧཱུྃ༔ མེ་ཏོག་མཛེས་པའི་ཕྲེང་བ་འཕྲེང་༔ དྲི་ཞིམ་གཡོ་བའི་བདུག་སྤོས་ཕྱུར༔ སྣང་གསལ་འོད་ཀྱི་སྒྲོན་མེ་གཏམས༔ བཟང་པོའི་དྲི་ཆབ་རབ་ཏུ་བསྟར༔ བཅུད་ཆགས་རོ་བརྒྱའི་ཞལ་ཟས་མཐོ༔ སྣ་ཚོགས་སྙན་པའི་རོལ་མོའི་སྒྲ༔ རེག་འཇམ་ཡུག་གོས་རྒྱན་གྱི་ཚོགས༔
བློས་བླངས་དྭང་བས་དགྱེས་བསྐྱེད་ནས༔ རྩ་གསུམ་བཀའ་འདུས་ལྷ་ལ་འབུལ༔ དགྱེས་པ་མཆོག་གིས་ཐུགས་དམ་བསྐང་༔ ཧཱུྃ༔ བདེ་གཤེགས་རྒྱལ་བ་འདུས་པའི་གཙོ༔ རིགས་ལྔའི་སངས་རྒྱས་འོད་མི་འགྱུར༔ བསྐང་ངོ་མཆོད་དོ་ཐུགས་དམ་བསྐང་༔ གང་འདུལ་ཐུགས་རྗེའི་རོལ་གར་སྟོན༔ རིག་འཛིན་རྩ་གསུམ་ངོ་བོ་ཉིད༔ སྣང་སྲིད་ཟིལ་གནོན་ཕྲིན་ལས་ལྔ༔
བསྐང་ངོ་མཆོད་དོ་ཐུགས་དམ་བསྐང་༔ དབྱིངས་ཀྱི་དབང་ཕྱུག་ཙཎྜ་ལཱི༔ རྡོ་རྗེ་ཕག་མོ་མཁའ་འགྲོའི་གཙོ༔ བསྐང་ངོ་མཆོད་དོ་ཐུགས་དམ་བསྐང་༔ ཕྲིན་ལས་རྩལ་བཅུས་དགྲ་བགེགས་སྒྲོལ༔ དཔལ་ཆེན་དྲེགས་པ་ཀུན་འདུལ་སྐུ༔ བསྐང་ངོ་མཆོད་དོ་ཐུགས་དམ་བསྐང་༔ སྣ་ཚོགས་སྤྲུལ་སྒྱུར་གར་དགུ་འགྱེད༔ དཀྱིལ་འཁོར་ཡོངས་རྫོགས་མ་ལུས་ཀུན༔ བསྐང་ངོ་མཆོད་དོ་ཐུགས་དམ་བསྐང་༔
བསྐངས་གྱུར་དབང་དང་དངོས་གྲུབ་སྩོལ༔ ཧཱུྃ༔ དམ་ཚིག་ཆེན་པོའི་བྷནྡྷ་རུ༔ དགྱེས་པའི་སྨན་ཕུད་ཕྱུ་རུ་རུ༔ རཀྟ་རྦ་རླབས་གྱ་མ་གྱུ༔ རྨད་བྱུང་བྷ་ལིང་ཡེ་རེ་རེ༔ ཛ་གད་ངད་ལྡན་སྦྲིངས་སེ་སྦྲེང་༔ ག་ཎ་ཚོགས་མཆོད་ཡེ་རེ་རེ༔ དབང་པོའི་མེ་ཏོག་སྤུངས་སེ་སྤུང་༔ སྤྱན་གཟིགས་འཕན་འཕྱང་པུ་རུ་རུ༔
རྔ་སྒྲ་དུང་གླིང་བྷི་རི་རི༔ ཌཱ་རུ་ཅང་ཏེའུ་ཁྲོ་ལོ་ལོ༔ གར་མོ་རྒྱན་མཛེས་སྤུངས་སེ་སྤུང་༔ གིང་དང་དཔའ་བོ་ཤ་ར་ར༔ ཕྱི་ནང་དགྱེས་པའི་མཆོད་ཚོགས་འདི༔ རྩ་གསུམ་བཀའ་འདུས་ལྷ་ལ་འབུལ༔ བླ་མེད་མཆོད་པས་ཐུགས་དམ་བསྐང་༔ ཧཱུྃ༔ བདེ་གཤེགས་རྒྱལ་བ་འདུས་པའི་གཙོ༔ རིགས་ལྔའི་སངས་རྒྱས་འོད་མི་འགྱུར༔
བསྐང་ངོ་མཆོད་དོ་ཐུགས་དམ་བསྐང་༔ གང་འདུལ་ཐུགས་རྗེས་རོལ་གར་སྟོན༔ རིག་འཛིན་རྩ་གསུམ་ངོ་བོ་ཉིད༔ སྣང་སྲིད་ཟིལ་གནོན་ཕྲིན་ལས་ལྔ༔ བསྐང་ངོ་མཆོད་དོ་ཐུགས་དམ་བསྐང་༔ དབྱིངས་ཀྱི་དབང་ཕྱུག་ཙཎྜ་ལཱི༔ རྡོ་རྗེ་ཕག་མོ་མཁའ་འགྲོའི་གཙོ༔ བསྐང་ངོ་མཆོད་དོ་ཐུགས་དམ་བསྐང་༔ ཕྲིན་ལས་རྩལ་བཅུས་དགྲ་བགེགས་སྒྲོལ༔ དཔལ་ཆེན་དྲེགས་པ་ཀུན་འདུལ་སྐུ༔
བསྐང་ངོ་མཆོད་དོ་ཐུགས་དམ་བསྐང་༔ བསྐངས་གྱུར་དབང་དང་དངོས་གྲུབ་སྩོལ༔ ཨོྃ་བཛྲ་པུཥྤེ ?ནས་ ཤབྡ་ཨཱཿཧཱུྃ༔ རཱུ་པ་ཤབྡ་གནྡྷཻ་རཱ་ས་སྤརྴེ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་གུ་ཧྱ་ས་མ་ཡེ་སྭཱ་ཧཱ༔ དེ་ནས་ཆོས་བསྟོད་ནི༔ ཧཱུྃ་ཧྲཱིཿ སྐྱེ་འཆི་གཉིས་སྤངས་རྡོ་རྗེའི་གོ་ཆ་ཅན༔ སྣང་མཐའ་བདེ་གཤེགས་རིགས་ལྔ་སངས་རྒྱས་སྟོང་༔ གྲུབ་པའི་བླ་མ་རྡོར་འཆང་ལོངས་སྤྱོད་རྫོགས༔
སྣང་སྲིད་ཟིལ་གནོན་ཡེ་ཤེས་ལྔ་རུ་འཆང་༔ རྡོ་རྗེ་རྣལ་འབྱོར་ཟབ་ལམ་བདེ་ཆེན་དབྱིངས༔ དགྲ་བགེགས་མཐར་བྱེད་དྲེགས་པ་ཀུན་འདུས་རྩལ༔ བདེ་གཤེགས་རྩ་བའི་ཡི་དམ་རིགས་འདུས་ལྷ༔ གཞན་ཡང་ཕྱི་ནང་གསང་བའི་དཀྱིལ་འཁོར་ཚོགས༔ རབ་འབྱམས་མཁྱེན་རྩེ་དཔལ་ཞིང་ལྷ་ལ་བསྟོད༔ ཧྲཱིཿ རང་བཞིན་ཀ་དག་ཡེ་གྲོལ་ཆོས་ཀྱི་སྐུ༔ བྱ་རྩོལ་སྐྱེ་འགག་བྲལ་བའི་དཀྱིལ་འཁོར་ལྷ༔ དེང་འདིར་འཕོ་འགྱུར་མེད་པའི་ཡེ་ཤེས་ཉིད༔
སྣང་གྲགས་སྒྱུ་མའི་ངོ་བོ་རྩོལ་མེད་ཀྱིས༔ ཐུགས་དམ་མི་དམིགས་བདེ་ཆེན་ཀློང་ནས་བསྐུལ༔ བསྐྱེད་རྫོགས་གདོད་མའི་དབྱིངས་ནས་ཕྲིན་ལས་སྩོལ༔ རྩ་སྔགས་དྲིལ་སྒྲུབ་ནི༔ ཨོྃ་བཛྲ་གུ་རུ་པདྨ་དྷ་ར་ཌཱཀྐི་སིདྡྷི་ཧྲཱིཿ ཞེས་པས་རང་ཉིད་རྗེ་བཙུན་སྣང་སྲིད་ཟིལ་གནོན་དུ་གསལ་བའི་ཐུགས་ཀར་ཧྲཱིཿདམར་པོའི་སྔགས་ཕྲེང་འཁོར་བས་ཐུགས་དམ་རྒྱུད་བསྐུལ༔ སྔགས་ཕྲེང་གཅིག་ལས་གཉིས་མཆེད་ཀྱི་རྣམ་པ་འོད་ཟེར་འཕྲོས་རྩ་བའི་ལྷ་རྣམས་ལ་ཕོག༔ ལྷ་སོ་སོས་སྐྱེ་མེད་རང་སྒྲས་སྔགས་ཕྲེང་དི་རི་རི་སྒྲོགས་པར་བསམ༔ སླར་ཡང་འཕྲོས་པས་འཁོར་རྣམས་ལ་ཕོག༔ འཁོར་རྣམས་ཀྱིས་ཀྱང་བུང་བ་རྩི་ཁ་རུ་མྱོང་བའི་སྒྲ་ལྟར་ཆེ་ཕྲ་གྲངས་མེད་སྒྲོགས་པས་ཡེ་ཤེས་ཀྱི་རྒྱུད་རབ་ཏུ་བསྐུལ་བར་བསམ༔
རྗེས་སུ་འཁོར་གྱི་ལྷ་རྣམས་གཙོ་བོ་ལ་ཐིམ༔ གཙོ་བོ་མདུན་བསྐྱེད་བུམ་པའི་བདུད་རྩི་དང་དབྱེར་མེད་བསམ༔ བདག་བསྐྱེད་རང་ཉིད་པད་འབྱུང་སྣང་མཐའི་ངོ་བོ་མཉམ་པར་དར་གཅིག་ལ་བཞག༔ བསྙེན་པའི་ཚད་ཀྱང་རབ་འབྲུ་འབུམ༔ འབྲིང་ཕྱེད་ཆ༔ ཐ་མ་བདུན་གསུམ་སྒྲུབ་པའི་བསྙེན་ཚད་བསྐྱལ༔ དབང་སྒྲུབ་སྐབས་བདེ་གཤེགས་ཀུན་འདུས་རྩ་བའི་བསྙེན་པ་དང་སྦྱར་བ་ཅི་ལྕོགས་གནས་ཡུལ་དང་བསྟུན༔ གྲུབ་པའྀ་རྟགས་སུ་ཉི་ཟླ་ཤར་བ་དང་འོད་གསལ་བ་དང་ཉི་ཟླའི་གདན་ལ་སྡོད་པ་དང་༔ ལུས་ལ་འོད་དཔུང་འཇའ་ལུས་ཤར་བ་དང་༔ ཌཱཀྐིའི་ཚོགས་དཔོན་བགྱིད་པ་དང་༔
གངས་དཀར་མཐོན་པོ་ལ་འཛེགས་པ་དང་༔ རི་རབ་རྩེ་ནས་ལྟ་བ་དང་༔ སྟོང་གསུམ་དབང་དུ་འདུ་བ་དང་༔ མེ་ཏོག་ཚལ་དུ་བསླེབས་པ་དང་༔ ལྷ་མདོག་བཞིན་དུ་ཐུ་བ་དང་༔ གང་ཞིག་བུད་མེད་རྒྱན་མཛེས་རིགས༔ མང་པོ་འཚོགས་ཤིང་དཀར་གསུམ་སྦྱིན༔ བརྡ་གར་རྩེ་དང་རོལ་མོ་སྒྲོག༔ སྐྱེད་མོ་ཡིད་འོང་པདྨའི་ཚལ༔ དབང་བསྐུར་ཆོས་འཆད་བགྱིད་པ་དང་༔
མཁའ་ལ་ལྡིང་ཞིང་སྟོབས་བསྐྱེད་པ༔ རི་ཀླུང་མེད་པར་བཀང་བ་སོགས༔ མཆོག་དང་ཐུན་མོང་རྟགས་ཚད་འབྱུང་༔ མཆོག་ལ་བདེ་གསལ་མི་རྟོག་སྐྱེ༔ ཐུན་མོང་འགྲོ་བ་དབང་དུ་འདུ༔ གཞན་གྱིས་བྱམས་ཤིང་ལོངས་སྤྱོད་འཕེལ༔ སྣང་བ་དགེ་ལས་འབའ་ཞིག་འཆར༔ ནད་དཀོན་ལུས་ཀྱང་གཟི་མདངས་ཆེ༔ ཕྱོགས་མེད་རྣམས་ཀྱང་མཐོང་བ་དང་༔ སྔར་ལས་མེད་པའི་ཡོན་ཏན་སྐྱེ༔
དགའ་བྲོད་སྤངས་ཏེ་ནན་གྱིས་སྒྲུབ༔ ས་མ་ཡ༔ དེ་ཡང་རྩ་གསུམ་བཀའ་འདུས་ཆོས་ཀྱི་རྒྱ་མཚོ་ཡི་སྙིང་པོ་དོན་འདུས་ཐུགས་སྒྲུབ་རྣམ་གསུམ་ལས༔ བླ་མ་བདེ་གཤེགས་ཀུན་འདུས་ཀྱི་རྒྱབ་ཆོས་རྗེ་འབངས་ཡེ་ཤེས་གྲོགས་རྣམས་ལ་གདམས་པའི་གསོལ་འདེབས་བསམ་པ་ལྷུན་འགྲུབ་མའི་རྩ་བ་དང་གཞུང་སྡོང་པོའི་སྤྱི་དོན་ཁ་འགེངས་ཆ་ལག་སྟེ༔ བདེ་གཤེགས་ཀུན་འདུས་ཀྱི་དབང་གཞུང་མུ་ཏིག་རྩལ་ཕྲེང་གི་དཀྱིལ་འཁོར་གཞུང་ལ་འཇུག་པ་ལ༔ སྤྱི་དོན་རྣམ་པ་གསུམ་སྟེ༔ དང་པོ་ལ༔ སྟོད་ལས་བྱང་ཆུབ་སྒྲུབ་པའི་ཞལ་གདམས་དོན་ལྔའི་སྒྲུབ་པ༔ སྣང་མཐའ་ཐོག་མའི་རིགས་ལྔ་ཨོ་རྒྱན་བདེ་གཤེགས་སྒྲུབ་པ་དབུས་ཕྱོགས་ཆོས་སྐུའི་ལྷ་ཚོམ༔ ཤར་དུ་འབྱུང་ལྔ་སྒྱུ་མར་སྦྱོང་བ་ལོངས་སྐུ་དག་པ་རིག་འཛིན་ཨོ་རྒྱན་བདེ་ཆེན་རྒྱལ་པོའི་ལྷ་ཚོམ༔
ལྷོ་རུ་ཅིར་སྣང་ལམ་ཁྱེར་ཚོགས་དྲུག་ལྷུག་བཞག་ཨོ་རྒྱན་དུས་གསུམ་མཁྱེན་པའི་ལྷ་ཚོམ༔ ནུབ་ཏུ་འཆི་འཕོ་ལྟུང་བ་འབྱུང་འདུས་འཇིགས་སྐྲག་རང་གྲོལ་གྱི་མཚམས་སྦྱོར་ཨོ་རྒྱན་དཔའ་བོ་གྱད་ཀྱི་ལྷ་ཚོམ༔ བྱང་དུ་ནམ་ཞིག་ཚེ་ཡི་འཕེན་པ་ཟད་པའི་ཚེ་རིག་པ་ཆོས་དབྱིངས་སུ་འཕོ་བ་ཨོ་རྒྱན་རྡོ་རྗེ་རྣལ་འབྱོར་མའི་ལྷ་ཚོམ༔ དེ་ལྟར་ཞི་བ་ཡེ་ཤེས་དབྱིངས་ལྔའི་ལྷ་ཚོམ༔ དུག་ལྔ་རང་གྲོལ་གྱི་ཞལ་གདམས་དོན་ཚན་ཞི་བ་ཆོས་ཉིད་སྐུ་ལྔའི་ལེའུའོ༔ ས་མ་ཡ༔ གཉིས་པ་དངོས་གཞི་སྨད་ལས་གང་འདུལ་དེར་སྟོན་པའི་རྒྱུ་ནི༔ མཚོ་རྒྱལ་དང་གྲོགས་རྣམས་ལ་གདམས་པ༔ སེམས་ཅན་འདོད་ཆགས་ལས་གྱུར་པའི་མུ་གེ༔ གཏི་མུག་ལས་གྱུར་པའི་ནད་རིགས༔
ཞེ་སྡང་ལས་གྱུར་པའི་དམག་འཁྲུག༔ ང་རྒྱལ་ལས་གྱུར་པའི་ཆོམ་པོ༔ ཕྲག་དོག་ལས་གྱུར་པའི་མཐའ་བཞི་རལ་པ་སོགས་འབྱུང་གསུངས༔ དེ་དག་མི་འབྱུང་བའི་གདམས་པ་མ་ཧཱ་གུ་རུའི་ཞལ་གདམས་སུ་གནང་བར་སྩོལ༔ ཅེས་ཞུས་པས་བཀའ་སྩལ་པ༔ སྤྱིར་སེམས་ཅན་ཐམས་ཅད་ཉོན་མོངས་པ་ཁ་ཡན་དུ་སྤྱད་པའི་ལས་ལས་གྲུབ་པ་ཡིན་ཏེ༔ དུག་ལྔ་རང་གྲོལ་གྱི་གདམས་པ་དང་གསོལ་འདེབས་མཚམས་སྦྱོར་གྱི་སྒྲུབ་པ་འདི་ལྟར་དགོས་སོ༔ ས་མ་ཡ༔ དེ་ཡང་དབུལ་ཕོངས་པྲེ་ཏའི་གདུང་བ་ཀུན་སེལ་བ་དབུས་སུ་ཨོ་རྒྱན་ནོར་ལྷ་དབྱེར་མེད་པདྨ་རྒྱལ་པོའི་ལྷ་ཚོམ༔ ཤར་དུ་དུག་ལྔ་ནད་སེལ་ཨོ་རྒྱན་སྨན་ལྷའི་ལྷ་ཚོམ༔
ལྷོ་རུ་ཕ་རོལ་བདུད་བཞི་རྒོལ་བ་གཞོམ་པ་ཨོ་རྒྱན་རྡོ་རྗེ་གུར་གྱི་ལྷ་ཚོམ༔ ནུབ་ཏུ་བདུད་བཞི་འཇིགས་བརྒྱད་ཞི་བ་ཨོ་རྒྱན་དྲེགས་པ་ཟིལ་གནོན་གྱི་ལྷ་ཚོམ༔ བྱང་དུ་ཕུང་བྱེད་དམ་སྲིའི་དམག་ཚོགས་ཞི་བ་ཨོ་རྒྱན་དྲེགས་པ་སྡེ་བརྒྱད་ཀྱི་ལྷ་ཚོམ༔ དེ་ལྟར་སྨད་ལས་དགྲ་བགེགས་བསྒྲལ་བ་དང་བདུད་ཀྱི་རྒོལ་བ་གཞོམ་པ་དང་དབང་སྡུད་ཟིལ་གནོན་གྱི་དོན་ཚན་ཕྲིན་ལས་ལྔའི་ལེའུའོ༔ ས་མ་ཡ༔ གསུམ་པ་ཕྲིན་ལས་སོ་སོར་སྒྲུབ་པའི་རྟེན་འབྲེལ་ཕྱོགས་མཻད་དུ་འཆར་བ་གནས་དང་རི་སུལ་འགྲིམས་པ༔ སྐལ་ལྡན་ལས་ཅན་ཆོས་དང་འཕྲད་པའི་ལུང་བསྟན་སྨོན་ལམ་གྱིས་རྒྱུད་བསྐུལ་བའི་ཆ་ལག་ཟུར་གསལ༔ ཐོག་མར་ལྷ་ཀླུ་སྡེ་བརྒྱད་སོགས་ཡུལ་སྐྱོང་དམ་ཚིག་ཅན་རྣམས་ཀྱི་ཕྲིན་ལས་སྒྲུབ་པ་ཨོ་རྒྱན་ཉི་མ་འོད་ཟེར་གྱི་ལྷ་ཚོམ༔ གཉིས་པ་ཏིང་འཛིན་གྱིས་ཟིལ་གྱིས་མནན་ཅིང་རྟེན་འབྲེལ་དུས་ལས་མི་གཡེལ་བ་ཨོ་རྒྱན་སྣང་སྲིད་ཟིལ་གནོན་དཔའ་བོ་གིང་གི་ལྷ་ཚོམ༔ གསུམ་པ་གནས་ཡུལ་འགྲིམས་པའི་བར་དུ་གཅོད་པ་མངོན་སྤྱོད་ཀྱིས་སྒྲོལ་བ་ཨོ་རྒྱན་རྡོ་རྗེ་གྲོ་ལོད་ཀྱི་ལྷ་ཚོམ༔
བཞི་པ་བཀའ་དང་བསྟན་པ་སྐྱོང་བ་གཏེར་སྲུང་ཕྲིན་ལས་སྒྲུབ་པའི་ལྷ་ཚོམ༔ དེ་ལྟར་ཆ་ལག་སོ་སོའི་བྱེད་པོ་སྐུའི་རྫུ་འཕྲུལ་ཆེར་འགྱེད་པ་དོན་གསུམ་པའི་ལེའུའོ༔ ས་མ་ཡ༔
དེ་ནས་བདེ་གཤེགས་ཀུན་འདུས་ཀྱི་དབང་གི་སྔོན་འགྲོ་སྟ་གོན་ཐམས་ཅད་རྫོགས་པའི་རྗེས་སུ༔ དངོས་གཞི་གཞུང་གི་ལྷ་དབང་རྣམས་རྫོགས་རྗེས༔ ཆས་དབང་མཚམས་སུ་ཐོག་མར་བདེ་ཆེན་ཞིང་གི་ལྷ་དབང་བསྐུར་བ་ནི༔ ༈ ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔
ཨོ་རྒྱན? བསམ་པ? གཙོ་བོ་འོད་དཔག་མེད་ཐོགས་ལ༔ ཧཱུྃ༔ ཡེ་ཤེས་ལུས་ཅན་སངས་རྒྱས་འོད་མི་འགྱུར༔ མཉམ་བཞག་སྐྱིལ་ཀྲུང་བདེ་སྟོང་ལྷམ་མེར་བཞུགས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་སྣང་མཐའ་དབྱེར་མེད་དབང་བསྐུར་རོ༔ ཨོྃ་ཨ་མི་དྷེ་ཝ་ཧྲཱིཿ ཨ་བྷི་ཥིཉྩ་ཧཱུྃ༔ སྤྱན་རས་གཟིགས་ཐོགས་ལ༔ ཧཱུྃ༔
འཇིག་རྟེན་དབང་ཕྱུག་འགྲོ་ལ་སྤྱན་གྱིས་གཟིགས༔ དབྱིངས་ཕྱུག་དཀར་མོ་བདེ་སྟོང་ཟུང་འཇུག་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་རོ༔ ཆོས་དབྱིངས་ཡེ་ཤེས་གསལ་བའི་དོན་རྟོགས་ཤོག༔ ཨོྃ་ལོ་ཀི་ཤྭ་ར་ཧྲཱིཿ ཨ་བྷི་ཥིཉྩ་ཧཱུྃ༔ རྡོ་རྗེ་སེམས་དཔའ་ཐོགས་ལ༔ ཧྲཱིཿ ཞེ་སྡང་རྣམ་དག་བཅོམ་ལྡན་རྡོ་རྗེ་སེམས༔ དུང་མདོག་སྣང་སྟོང་སྤྱན་མ་སྐུ་ལ་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ མེ་ལོང་ཡེ་ཤེས་གསལ་བའི་དོན་རྟོགས་ཤོག༔ ཨོྃ་བཛྲ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ རིན་ཆེན་འབྱུང་ལྡན་ཐོགས་ལ༔ ཧྲཱིཿ ང་རྒྱལ་རྣམ་དག་བཅོམ་ལྡན་རིན་ཆེན་འབྱུང་༔ གསེར་མདོག་བདེ་སྟོང་མཱ་ཀཱི་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མཉམ་ཉིད་ཡེ་ཤེས་གསལ་བའི་དོན་རྟོགས་ཤོག༔
ཨོྃ་རཏྣ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ སྣང་བ་མཐའ་ཡས་ཐོགས་ལ༔ ཧྲཱིཿ འདོད་ཆགས་རྣམ་དག་བཅོམ་ལྡན་སྣང་མཐའ་ཡས༔ ཟངས་མདོག་གྲགས་སྟོང་གོས་དཀར་པང་དུ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ སོར་རྟོག་ཡེ་ཤེས་གསལ་བའི་དོན་རྟོགས་ཤོག༔ ཨོྃ་པདྨ་ས་ཏྭ་ཧྲཱིཿ ཨ་བྷི་ཥིཉྩ་ཧྲཱིཿ
དོན་ཡོད་གྲུབ་པ་ཐོགས་ལ༔ ཧཱུྃ༔ ཕྲག་དོག་རྣམ་དག་བཅོམ་ལྡན་དོན་ཡོད་གྲུབ༔ མཐིང་མདོག་ཚོར་སྟོང་དམ་ཚིག་སྒྲོལ་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ བྱ་གྲུབ་ཡེ་ཤེས་གསལ་བའི་དོན་རྟོགས་ཤོག༔ ཨོྃ་ཀརྨ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ཤར་ཕྱོགས་བདེ་ཆེན་རྒྱལ་པོའི་ཚོམ་བུ་ལ༔
༈ གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? བདེ་ཆེན་རྒྱལ་པོ་ཐོགས་ལ༔ ཧཱུྃ༔ ཀ་དག་ཡེ་ཤེས་ལོངས་སྤྱོད་རྫོགས་པའི་སྐུ༔ དམར་སྨུག་མཚོ་རྒྱལ་དཀར་མོ་ཟུང་འཇུག་འཁྲིལ༔ དེ་རིང་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་བདེ་ཆེན་རྒྱལ་པོའི་དབང་བསྐུར་རོ༔
ཨོྃ་མ་ཧཱ་སུ་ཥ་རཱ་ཛ་ཧྲཱིཿ ཨ་བྷི་ཥིཉྩ་ཧཱུྃ༔ རྣམ་པར་སྨིན་པའི་རིག་འཛིན་ཐོགས་ལ༔ ཧཱུྃ༔ རྣམ་པར་སྨིན་པའི་རིག་འཛིན་འོད་ལྔའི་མདངས༔ ཟུང་འཇུག་གསང་བའི་ཡེ་ཤེས་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མཁའ་སྤྱོད་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་བི་ཤྭ་དྷ་ར་ཧྲཱིཿ ཨ་བྷི་ཥིཉྩ་ཧཱུྃ༔
སར་གནས་རིག་འཛིན་ཐོགས་ལ༔ ཧཱུྃ༔ ཤར་དུ་ས་ལ་གནས་པའི་རིག་འཛིན་སྐུ༔ དཀར་གསལ་ཆགས་མེད་ཉི་ཟླའི་དངོས་གྲུབ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མངོན་དགའི་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་ར་བཛྲ་ཧྲཱིཿ ཨ་བྷི་ཥིཉྩ་ཧཱུྃ༔ ཕྱག་རྒྱ་རིག་འཛིན་ཐོགས་ལ༔ ཧཱུྃ༔
ལྷོ་རུ་ཕྱག་རྒྱ་རིག་འཛིན་ཆེན་པོའི་སྐུ༔ སེར་གསལ་སྐྱོན་བྲལ་མཐིང་འོད་འབར་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ དཔལ་ལྡན་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་བྷོ་དྷ་ར་རཏྣ་ཧྲཱིཿ ཨ་བྷི་ཥིཉྩ་ཧཱུྃ༔ ཚེ་དབང་རིག་འཛིན་ཐོགས་ལ༔ ཧཱུྃ༔ ནུབ་ཏུ་ཚེ་ལ་དབང་བའི་རིག་འཛིན་སྐུ༔ དམར་གསལ་བདེ་སྟོང་རྡོ་རྗེ་རྣལ་འབྱོར་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ པད་བརྩེགས་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་དྷ་ར་པདྨ་ཧྲཱིཿ ཨ་བྷི་ཥིཉྩ་ཧཱུྃ༔ ལྷུན་གྲུབ་རིག་འཛིན་ཐོགས་ལ༔ ཧཱུྃ༔ བྱང་དུ་ལྷུན་གྱིས་གྲུབ་པའི་རིག་འཛིན་སྐུ༔ ལྗང་གསལ་སྐྱེ་མེད་ལས་ཀྱི་མཁའ་འགྲོ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ ལས་རབ་རིག་འཛིན་གོ་འཕང་འགྲུབ་པར་ཤོག༔
ཨོྃ་བི་དྷོ་དྷ་ར་ཀརྨ་ཧྲཱིཿ ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ལྷོ་ཕྱོགས་སུ་ཨོ་རྒྱན་དུས་གསུམ་མཁྱེན་པའི་ཚོམ་བུ་ནི༔ ༈ སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔ ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? དུས་གསུམ་མཁྱེན་པའི་སྐུ་ཐོགས་ལ༔ ཧཱུྃ༔
ཐུགས་རྗེའི་བདག་ཉིད་བུདྡྷ་ཧེ་རུ་ཀཿ སྐུ་མདོག་མཐིང་ནག་ལྷ་ལྕམ་དམར་མོ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ ལས་རབ་རིག་འཛིན་གོ་འཕང་འགྲུབ་པར་ཤོག༔ ཨོ་རྒྱན་དུས་གསུམ་མཁྱེན་པའི་དབང་བསྐུར་རོ༔ ཨོྃ་བུདྡྷ་ཨ་བྷི་ཛྙཱ་ན་ཧྲཱིཿཨ་བྷི་ཥིཉྩ་ཧཱུྃ༔ རྡོ་རྗེ་ཐོད་ཕྲེང་ཐོགས་ལ༔ ཧཱུྃ༔ སྐུ་ཡི་བདག་ཉིད་བཛྲ་ཐོད་ཕྲེང་རྩལ༔ སྐུ་མདོག་དཀར་པོ་རྡོ་རྗེའི་རིག་མ་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ བྱམས་པ་ཚད་མེད་ངོ་བོ་ལྷུན་གྲུབ་ཤོག༔ ཨོྃ་བཛྲ་མ་ལི་ཏ་ཧྲཱིཿཨ་བྷི་ཥིཉྩ་ཧཱུྃ༔ རཏྣ་ཐོད་ཕྲེང་ཐོགས་ལ༔ ཧཱུྃ༔ ཡོན་ཏན་བདག་ཉིད་རཏྣ་ཐོད་ཕྲེང་རྩལ༔ སྐུ་མདོག་སེར་མོ་རིག་འཛིན་རིག་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ སྙིང་རྗེ་ཚད་མེད་ངོ་བོ་ལྷུན་གྲུབ་ཤོག༔ ཨོྃ་རཏྣ་མ་ལི་ཏ་ཧྲཱིཿཨ་བྷི་ཥིཉྩ་ཧཱུྃ༔
པདྨ་ཐོད་ཕྲེང་ཐོགས་ལ༔ ཧཱུྃ༔ གསུང་གི་བདག་ཉིད་པདྨ་ཐོད་ཕྲེང་རྩལ༔ སྐུ་མདོག་དམར་པོ་པདྨའི་རིག་མ་འཁྲིལ༔ དེང་འདིར་སྐལ་ལྡན་བུ་ལ་དབང་བསྐུར་བས༔ དགའ་བ་ཚད་མེད་ངོ་བོ་ལྷུན་གྲུབ་ཤོག༔ ཨོྃ་པདྨ་མ་ལི་ཏ་ཧྲཱིཿ ཨ་བྷི་ཥིཉྩ་ཧཱུྃ༔ ཀརྨ་ཐོད་ཕྲེང་ཐོགས་ལ༔ ཧཱུྃ༔
ཕྲིན་ལས་བདག་ཉིད་ཀརྨ་ཐོད་ཕྲེང་རྩལ༔ སྐུ་མདོག་ལྗང་གུ་ལས་ཀྱི་རིག་མ་འཁྲིལ༔ དེང་འདིར་སྐལ་ལྡན་བུ་ལ་དབང་བསྐུར་བས༔ བཏང་སྙོམས་ཚད་མེད་ངོ་བོ་ལྷུན་གྲུབ་ཤོག༔ ཨོྃ་ཀརྨ་མ་ལི་ཏ་ཧྲཱིཿ ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ནུབ་ཕྱོགས་ཨོ་རྒྱན་དཔའ་བོ་བརྒྱད་ཀྱི་ཚོམ་བུ་ནི༔ ༈ ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔
ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? མཚོ་སྐྱེས་རྡོ་རྗེའི་སྐུ་ཐོགས་ལ༔ ཧཱུྃ༔ མཚོ་སྐྱེས་རྡོ་རྗེ་སྐྱེ་འཆི་གདོད་ནས་དག༔ རྒྱ་གར་རིག་འཛིན་པན་ཆེན་ཆ་ལུགས་འཆང་༔ དེང་འདིར་སྐལ་ལྡན་རིགས་ཀྱི་བུ་ལ་ཁྱོད་ལ༔ ཨོ་རྒྱན་དཔའ་བོ་གྱད་ཀྱི་དབང་བསྐུར་རོ༔ ཨོྃ་གུ་རུ་བཛྲ་ཨ་བྷི་ཥིཉྩ་ཧཱུྃ༔ སངས་རྒྱས་སྤྱན་མ་ཐོགས་ལ༔
ཧཱུྃ༔ ཤར་ཕྱོགས་ལྷ་མོ་ཡུམ་ཆེན་སངས་རྒྱས་སྤྱན༔ སྐུ་མདོག་དཀར་མོ་རྡོ་རྗེ་རིགས་ཀྱི་ལྕམ༔ དེ་རིང་སྐལ་ལྡན་བུ་ལ་དབང་བསྐུར་བས༔ ས་ཡི་ཁམས་རྣམས་དགྲ་རུ་མི་སྡང་ཤོག༔ ཨོྃ་བཛྲ་ར་ཏི་མུྃ་ཨ་བྷི་ཥིཉྩ་ཧཱུྃ༔ མཱ་མ་ཀཱི་ཐོགས་ལ༔ ཧཱུྃ༔ ལྷོ་ཕྱོགས་ལྷ་མོ་ཡུམ་ཆེན་མཱ་མ་ཀཱི༔ སྐུ་མདོག་སེར་མོ་རིན་ཆེན་རིགས་ཀྱི་ལྕམ༔
དེང་འདིར་སྐལ་ལྡན་བུ་ལ་དབང་བསྐུར་བས༔ ཆུ་ཡི་ཁམས་རྣམས་དགྲ་རུ་མི་སྡང་ཤོག༔ ཨོྃ་ཛྙཱ་ན་ར་ཏི་ལཱྃ་ཨ་བྷི་ཥིཉྩ་ཧཱུྃ༔ གོས་དཀར་མོ་ཐོགས་ལ༔ ཧཱུྃ༔ ནུབ་ཕྱོགས་ལྷ་མོ་ཡུམ་ཆེན་གོས་དཀར་མོ༔ སྐུ་མདོག་དམར་མོ་པདྨ་རཱ་གའི་མདངས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མེ་ཡི་ཁམས་རྣམས་དགྲ་རུ་མི་སྡང་ཤོག༔ ཨོྃ་རཱ་ག་ར་ཏི་པཱྃ་ཨ་བྷི་ཥིཉྩ་ཧཱུྃ༔
དམ་ཚིག་སྒྲོལ་མ་ཐོགས་ལ༔ ཧཱུྃ༔ བྱང་ཕྱོགས་ལྷ་མོ་ཡུམ་ཆེན་དམ་ཚིག་སྒྲོལ༔ སྐུ་མདོག་ལྗང་མོ་ཀརྨ་རིགས་ཀྱི་ལྕམ༔ དེང་འདིར་སྐལ་ལྡན་བུ་ལ་དབང་བསྐུར་བས༔ རླུང་གི་ཁམས་རྣམས་དགྲ་རུ་མི་སྡང་ཤོག༔ ཨོྃ་པྲཛྙཱ་ར་ཏི་ཏཱྃ་ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་བྱང་ཕྱོགས་སུ་རྡོ་རྗེ་རྣལ་འབྱོར་མའི་ལྷ་ཚོམ་ནི༔ ༈ ལྔ་བརྒྱའི་ཐ་མ་རྩོད་དུས་སྙིགས་མ་ལ༔
སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔ་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? རྡོ་རྗེ་ཕག་མོ་ཐོགས་ལ༔ ཧཱུྃ༔ དུས་གསུམ་སངས་རྒྱས་མ་ལུས་བསྐྱེད་པའི་ཡུམ༔ དབུ་མ་འཁོར་ལོའི་སྒོ་འབྱེད་རིགས་བདག་བརྒྱན༔ དེང་འདིར་སྐལ་ལྡན་བུ་ལ་དབང་བསྐུར་བས༔ འཕོ་བ་འཇའ་ལུས་མཁའ་སྤྱོད་འགྲུབ་པར་ཤོག༔
ཨོྃ་བཛྲ་ཡོ་གི་ནི་ཡེ་ཨ་བྷི་ཥིཉྩ་ཧཱུྃ༔ རྡོ་རྗེ་མཁའ་འགྲོ་ཐོགས་ལ༔ ཧཱུྃ༔ མཁའ་སྤྱོད་རྡོ་རྗེའི་རིགས་ཀྱི་ཌཱཀྐི་མ༔ སྐུ་མདོག་དཀར་མོ་ཞི་བའི་འོད་ཟེར་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཡེ་ཤེས་འཕོ་བའི་ཆོས་སྒོ་ཕྱེས་སུ་གསོལ༔ ཧ་བཛྲ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ རིན་ཆེན་མཁའ་འགྲོ་ཐོགས་ལ༔

ཧཱུྃ༔ ས་སྤྱོད་རིག་འཛིན་རིགས་ཀྱི་ཌཱཀྐི་མ༔ སྐུ་མདོག་སེར་མོ་རྒྱས་པའི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཟབ་ལམ་འཕོ་བའི་ཆོས་སྒོ་ཕྱེས་སུ་གསོལ༔ རི་རཏྣ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ བདེ་སྟོང་པདྨ་རིགས་ཀྱི་ཌཱཀྐི་མ༔ སྐུ་མདོག་དམར་མོ་དབང་གི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔
ཀ་དག་འཕོ་བའི་ཆོས་སྒོ་ཕྱེས་སུ་གསོལ༔ ནི་པདྨ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ ལས་ཀྱི་མཁའ་འགྲོ་ཐོགས་ལ༔ ཧཱུྃ༔ ཚོགས་སྤྱོད་ཀརྨ་ལས་ཀྱི་ཌཱཀྐི་མ༔ སྐུ་མདོག་ལྗང་མོ་དགྱེས་པའི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ མྱུར་ལམ་འཕོ་བའི་ཆོས་སྒོ་ཕྱེས་སུུ་གསོལ༔ ས་ཀརྨ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ ས་མ་ཡ༔
རྒྱ་རྒྱ་རྒྱ༔ དེ་ནས་དངོས་གཞི་རྩ་བའི་སྨད་ལས་དྲག་པོའི་དཀྱིལ་འཁོར་ལ་འཇུག་པ་ནི༔ ཕྱི་མཆོད་རྗེས་སུ་གནང་བའི་མགོ་རུ་བཙུད་པར་ལྷ་ཚོམ་གྱི་རིམ་པའོ༔ ས་མ་ཡ༔ དེ་ནས་ཉོན་མོངས་པ་བརྒྱད་ཁྲི་བཞི་སྟོང་དེ་བསྡུས་ན་དུག་ལྔ་དུག་གསུམ་སྟེ༔ དེ་དག་ཞི་བར་བྱེད་པ་ཕྲིན་ལས་ལྷ་གཞུང་གི་དབང་སྟེ༔ ཐོག་མར་དབུས་ཀྱི་ཚོམ་བུ་ལས༔ ༈ འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔
དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? པདྨ་རྒྱལ་པོ་ཡབ་ཡུམ་ཐོགས་ཏེ༔ ཧཱུྃ༔ ཁམས་གསུམ་དབང་སྡུད་འདོད་རྒུའི་དཔལ་ཡོན་ཅན༔ སྐུ་མདོག་དམར་སྣུམ་དབང་མོ་ཟུང་འཇུག་འཁྲིལ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ནོར་ལྷ་དབྱེར་མེད་དབང་བསྐུར་རོ༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ མནྡ་ར་བ་ཐོགས་ལ༔ ཧཱུྃ༔
ཚེ་ལ་དབང་ཞིང་མཆོག་གི་རིག་འཛིན་གཏེར༔ སྐུ་མདོག་དམར་མོ་དབང་གི་རྗེས་ཆགས་ཅན༔ དེང་འདིར་སྐལ་ལྡན་བུ་ལ་དབང་བསྐུར་བས༔ འཆི་མེད་རྡོ་རྗེའི་འཇའ་ལུས་སྩལ་དུ་གསོལ༔ ཨོྃ་ཨཱ་ཡུར་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ མཚོ་རྒྱལ་ཐོགས་ལ༔ ཧཱུྃ༔ བདེ་ཆེན་རིག་ལས་རྡོ་རྗེའི་བརྡ་སྐད་སྒྲོག༔ ཞི་འཛུམ་མཛེས་པ་སྐྱེ་འགྲོའི་སྣང་བ་འགུགས༔ དེང་འདིར་སྐལ་ལྡན་བུ་ལ་དབང་བསྐུར་བས༔
འདོད་ཡོན་ལོངས་སྤྱོད་གཏེར་ལ་དབང་སྒྱུར་ཤོག༔ ཨོྃ་ཛྙཱ་ན་ཌཱཀྐི་ནཱི་སུ་ཁཾ་དྷ་ར་ཧྲཱིཿ ཨ་བྷི་ཥིཉྩ་ཧཱུྃ༔ ཤར་ཕྱོགས་རྡོ་རྗེ་མགྱོགས་མ་ཐོགས་ལ༔ ཧཱུྃ༔ ལུས་འཕགས་གླིང་ལ་དབང་བསྒྱུར་ཕོ་ཉ་མོ༔ ཤར་ཕྱོགས་ལ་སོགས་ལྷ་ཡི་དཔལ་འབྱོར་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ ལང་ཚོས་སྐྱུད་པའི་རྒྱན་བཟང་དེར་སྩོལ་ཅིག༔ ཨོྃ་བཛྲ་ཀུ་ལེ་ཨ་བྷི་ཥིཉྩ་ཧཱུྃ༔
ལྷོ་ཕྱོགས་རིན་ཆེན་མགྱོགས་མ་ཐོགས་ལ༔ ཧཱུྃ༔ འཛམ་བུའི་གླིང་ལ་དབང་བསྒྱུར་ཕོ་ཉ་མོ༔ ལྷོ་ཕྱོགས་ལ་སོགས་མི་ཡི་མངའ་ཐང་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ འཁོར་ལོས་བསྒྱུར་བའི་རྒྱལ་སྲིད་ཐོབ་པར་ཤོག༔ ཨོྃ་ཀུ་ལེ་ཤཾ་ཨ་བྷི་ཥིཉྩ་ཧཱུྃ༔ ནུབ་ཕྱོགས་པདྨ་མགྱོགས་མ་ཐོགས་ལ༔ ཧཱུྃ༔ བ་ལང་སྤྱོད་ལ་དབང་བསྒྱུར་ཕོ་ཉ་མོ༔
ནུབ་ཕྱོགས་ལ་སོགས་ཀླུ་ཡི་ལོངས་སྤྱོད་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ བང་མཛོད་འདོད་རྒུ་འདུ་བར་ཤོག༔ ཨོྃ་ཀུ་ལེ་ཧཱུྃ་ཨ་བྷི་ཥིཉྩ་ཧཱུྃ༔ བྱང་ཕྱོགས་ཀརྨ་མགྱོགས་མ་ཐོགས་ལ༔ ཧཱུྃ༔ སྒྲ་མི་སྙན་ལ་དབང་བསྒྱུར་ཕོ་ཉ་མོ༔ བྱང་ཕྱོགས་ལ་སོགས་གནོད་སྦྱིན་ཚེ་བསོད་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ སྒྲ་མི་སྙན་གྱི་ཚེ་དང་དཔལ་འབྱོར་སྩོལ༔
ཨོྃ་ཀུ་པོ་ཏི་ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ཤར་ཕྱོགས་ཀྱི་ཨོ་རྒྱན་སྨན་ལྷའི་ཚོམ་བུ་ནི༔ ༈ སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? སེངྒེ་སྒྲ་སྒྲོགས་ཐོགས་ལ༔ ཧཱུྃ༔ དུག་གསུམ་རྩད་གཅོད་བཅོམ་ལྡན་སེངྒེའི་སྒྲ༔
ཉོན་མོངས་ཕམ་མཛད་རྡོ་རྗེ་ཕག་མོ་འཁྲིལ༔ དེང་འདིར་སྐལ་ལྡན་བུ་ལ་དབང་བསྐུར་བས༔ འབྱུང་བཞི་ནད་ཀྱི་བར་ཆད་ཞི་བར་ཤོག༔ ཨོྃ་སིངྷ་གྷཎྜེ་ཡེ་ཨ་བྷི་ཥིཉྩ་ཧཱུྃ༔ རིགས་བདག་སྨན་བླ་ཐོགས་ལ༔ ཧཱུྃ༔ བཻཌཱུར་མདངས་ལྡན་འཆི་མེད་བཅུད་འཛིན་ལྷ༔ ཚེ་འཕྲང་བར་གཅོད་རྒོལ་བ་ཞི་མཛད་ཕྱིར༔ དེང་འདིར་སྐལ་ལྡན་བུ་ལ་དབང་བསྐུར་བས༔ དུས་མིན་འཆི་བའི་འཇིགས་པ་སྐྱོབ་པར་ཤོག༔
བྷཻ་ཥ་ཛྱཻ་ཡེ་ཨ་བྷི་ཥིཉྩ་ཧཱུྃ༔ ཤར་གྱི་མགྱོགས་མ་ཐོགས་ལ༔ ཧཱུྃ༔ ཚངས་པའི་ཡུལ་ནས་བཅུད་བསྡུས་མགྱོགས་མ་ནི༔ དཀར་མོ་ཉི་ཟླ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ རླུང་གི་ནད་རྣམས་ཞི་བའི་ཕྲིན་ལས་མཛོད༔ ཨོྃ་བཛྲ་ཨངྐུ་ཤ་ཛ་ཨ་བྷི་ཥིཉྩ་ཧཱུྃ༔ ལྷོ་ཡི་མགྱོགས་མ་ཐོགས་ལ༔ ཧཱུྃ༔
མི་ཡི་ཡུལ་ལས་བཅུད་བསྡུས་མགྱོགས་མ་ནི༔ སེར་མོ་རི་རབ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ མཁྲིས་པའི་ནད་རྣམས་ཞི་བའི་དངོས་གྲུབ་སྩོལ༔ ཨོྃ་རཏྣ་པཱ་ཤ་ཧཱུྃ་ཨ་བྷི་ཥིཉྩ་ཧཱུྃ༔ ནུབ་ཀྱི་མགྱོགས་མ་ཐོགས་ལ༔ ཧཱུྃ༔ ཀླུ་ཡི་ཡུལ་ནས་བཅུད་བསྡུས་མགྱོགས་མ་ནི༔ དམར་མོ་ལང་ཚོ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔
བད་ཀན་ནད་རྣམས་ཞི་བའི་ཕྲིན་ལས་མཛོད༔ ཨོྃ་པདྨ་སྥོ་ཊ་བཾ་ཨ་བྷི་ཥིཉྩ་ཧཱུྃ༔ བྱང་གི་མགྱོགས་མ་ཐོགས་ལ༔ ཧཱུྃ༔ སྟེང་འོག་ཕྱོགས་བཅུའི་བཅུད་བསྡུས་མགྱོགས་མ་ནི༔ ལྗང་མོ་སྲིད་གསུམ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ འདུས་པའི་ནད་རྣམས་ཞི་བའི་དངོས་གྲུབ་སྩོལ༔ ཨོྃ་ཀརྨ་གྷཎྜེ་ཧོཿཨ་བྷི་ཥིཉྩ་ཧཱུྃ༔ ས་མ་ཡ༔
དེ་ནས་ལྷོ་ཕྱོགས་དཀྱིལ་འཁོར་ཚོམ་བུ་ཨོ་རྒྱན་རྡོ་རྗེ་གུར་གྱི་དབང་བསྐུར་བ་ལ༔ ༈ གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན? བསམ་པ? གཙོ་བོ་གསང་བདག་ཐོགས་ལ༔
ཧཱུྃ༔ དཔལ་ཆེན་གསང་བདག་རྡོ་རྗེ་གཏུམ་པོའི་སྐུ༔ གནམ་ལྕགས་ཤུགས་འཆང་སྤྱི་བོར་ཁྱུང་གིས་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
ཨོ་རྒྱན་རྡོ་རྗེའི་གུར་གྱི་དབང་བསྐུར་རོ༔ ཨོྃ་བཛྲ་རཀྵ་རཀྵ་ཨ་བྷི་ཥིཉྩ་ཧཱུྃ༔ རྣམ་རྒྱལ་ཐོགས་ལ༔ ཧཱུྃ༔ ཤར་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་རྣམ་པར་རྒྱལ་བ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བརྟན་པ་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་བཛྲ་བཱི་ཛ་ཡ་ཨ་བྷི་ཥིཉྩ་ཧཱུྃ༔ མི་གཡོ་བ་ཐོགས་ལ༔
ཧཱུྃ༔ ལྷོ་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་མི་གཡོ་མགོན་པོ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ སྲ་མཁྲེགས་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་ཀྲོ་ཏ་ཨ་ཙ་ལེ་ཨ་བྷི་ཥིཉྩ་ཧཱུྃ༔ སྟོབས་པོ་ཆེ་ཐོགས་ལ༔ ཧཱུྃ༔ ནུབ་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་དབང་ཕྱུག་སྟོབས་ཆེན་གྱིས༔
དེང་འདིར་སྐལ་ལྡན་བུ་ལ་དབང་བསྐུར་བས༔ མི་ཆོད་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་མ་ཧཱ་བྷ་ལ་ཨ་བྷི་ཥིཉྩ་ཧཱུྃ༔ དབྱུག་སྔོན་ཐོགས་ལ༔ ཧཱུྃ༔ བྱང་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་དབྱུག་པ་སྔོན་པོ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མི་ཤིགས་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་ནཱི་ལ་དཎྜ་ཨ་བྷི་ཥིཉྩ་ཧཱུྃ༔
ས་མ་ཡ༔ དེ་ནས་ནུབ་ཕྱོགས་ཀྱི་ཚོམ་བུ་ཨོ་རྒྱན་དྲེགས་པ་ཟིལ་གནོན་གྱི་དབང་བསྐུར་བ་ནི༔ ༈ ལམ་སྲང་འཇིགས་པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? དྲེགས་པ་ཟིལ་གནོན་ཐོགས་ལ༔ ཧཱུྃ༔ དཔལ་ཆེན་དྲེགས་པ་ཀུན་འདུལ་ཧེ་རུ་ཀཿ སྐུ་མདོག་སྨུག་ནག་སྲིད་གསུམ་སྟོབས་འདུས་སྐུ༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཕྱག་རྒྱ་བཞི་ཡི་དབང་བསྐུར་རོ༔ ཨོྃ་ཨརྩིག་ནིརྩིག་ཨ་བྷི་ཥིཉྩ་ཧཱུྃ༔ ཤར་ཕྱོགས་གཡུལ་ལས་རྒྱལ་བ་ཐོགས་ལ༔ ཧཱུྃ༔ ཤར་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་གཤིན་རྗེ་གཤེད་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་སུམྦྷ་རཱ་ཛ་ཨ་བྷི་ཥིཉྩ་ཧཱུྃ༔
གཤིན་རྗེ་གཤེད་ཐོགས་ལ༔ ཧཱུྃ༔ ལྷོ་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་གཤིན་རྗེ་གཤེད་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོཾ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ རྟ་མགྲིན་ཐོགས་ལ༔ ཧཱུྃ༔ ནུབ་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔
ཁྲོ་བོ་ཆེན་པོ་རྟ་མགྲིན་རྒྱལ་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་ཧྱ་གྷྲྀ་ཝ་ཨ་བྷི་ཥིཉྩ་ཧཱུྃ༔ དབྱུག་པ་སྔོན་པོ་ཐོགས་ལ༔ ཧཱུྃ༔ བྱང་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་དབྱུག་པ་སྔོན་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔
ཨོྃ་དཎྜ་དྷྭིཀ་ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་བྱང་ཕྱོགས་སུ་དཀྱིལ་འཁོར་ཚོམ་བུ་ལས་ཨོ་རྒྱན་ལྷ་སྲིན་སྡེ་བརྒྱད་ཀྱི་དབང་བསྐུར་བ་ནི༔ ༈ ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཨོ་རྒྱན? བསམ་པ? གཙོ་བོ་སྟོབས་ལྡན་ཧེ་རུ་ཀ་ཐོགས་ལ༔ ཧཱུྃ༔
ཁྲག་འཐུང་ནག་པོ་སྟོབས་ལྡན་ཧེ་རུ་ཀཿ བདུད་དཔུང་འཇོམས་མཛད་སྤྱི་བོར་བྱ་ཁྱུང་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ལྷ་སྲིན་གཙོ་བོའི་དབང་བསྐུར་རོ༔ ཨོྃ་བཛྲ་ཀཱི་ལི་ཀཱི་ལ་ཡ་ཨེ་ཛ་བྷྱོཿ ཨ་བྷི་ཥིཉྩ་ཧཱུྃ༔ དེ་ནས་ཤར་ཕྱོགས་ལྷ་ཡི་སྡེ་དཔོན་ཐོགས་ལ༔ ཧཱུྃ༔ ཤར་ཕྱོགས་སྡེ་དཔོན་ཀུན་གྱི་གཙོ་བོ་ནི༔ ལྷ་ཡི་དམག་དཔོན་དྲེགས་པ་དམ་ཚིག་ཅན༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཨ་རཱ་ཛ་ཨ་བྷི་ཥིཉྩ་ཧཱུྃ༔ གཤིན་རྗེ་ཐོགས་ལ༔ ཧཱུྃ༔ ལྷོ་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཤིན་རྗེའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྷོ་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཡ་རཱ་ཛ་ཨ་བྷི་ཥིཉྩ་ཧཱུྃ༔
མ་མོ་ཐོགས་ལ༔ ཧཱུྃ༔ ལྷོ་ཕྱོགས་སྡེ་དཔོན་ཀུན་གྱི་གཙོ་བོ་ནི༔ མ་མོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ནུབ་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་མ་རཱ་ཛ་ཨ་བྷི་ཥིཉྩ་ཧཱུྃ༔ བདུད་ཐོགས་ལ༔ ཧཱུྃ༔ བྱང་ཕྱོགས་སྡེ་དཔོན་ཀུན་གྱི་གཙོ་བོ་ནི༔
བདུད་ཀྱི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་དུ་རཱ་ཛ་ཨ་བྷི་ཥིཉྩ་ཧཱུྃ༔ རྒྱལ་པོ་ཐོགས་ལ༔ ཧཱུྃ༔ ཤར་ལྷོ་སྡེ་དཔོན་ཀུན་གྱི་གཙོ་བོ་ནི༔ རྒྱལ་པོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ལྷོའི་དགྲ་བགེགས་ཞི་བའི་ཕྲིན་ལས་སྩོལ༔
ཨོྃ་རུ་རཱ་ཛ་ཨ་བྷི་ཥིཉྩ་ཧཱུྃ༔ བཙན་ཐོགས་ལ༔ ཧཱུྃ༔ ལྷོ་ནུབ་སྡེ་དཔོན་ཀུན་གྱི་གཙོ་བོ་ནི༔ བཙན་གྱི་དམག་དཔོན་དྲེགས་པ་དམ་ཚིག་ཅན༔ ལྷོ་ནུབ་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཙ་རཱ་ཛ་ཨ་བྷི་ཥིཉྩ་ཧཱུྃ༔ གནོད་སྦྱིན་ཐོགས་ལ༔ ཧཱུྃ༔ ནུབ་བྱང་སྡེ་དཔོན་ཀུན་གྱི་གཙོ་བོ་ནི༔
གནོད་སྦྱིན་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ནུབ་བྱང་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཤ་རཱ་ཛ་ཨ་བྷི་ཥིཉྩ་ཧཱུྃ༔ ཀླུ་ཐོགས་ལ༔ ཧཱུྃ༔ བྱང་ཤར་སྡེ་དཔོན་ཀུན་གྱི་གཙོ་བོ་ནི༔ ཀླུ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཤར་དགྲ་བགེགས་ཞི་བའི་ཕྲིན་ལས་སྩོལ༔
ཨོྃ་ནཱ་རཱ་ཛ་ཨ་བྷི་ཥིཉྩ་ཧཱུྃ༔ གཟའ་ཐོགས་ལ༔ ཧཱུྃ༔ སྟེང་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཟའ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་རཱ་ཧུ་རཱ་ཛ་ཨ་བྷི་ཥིཉྩ་ཧཱུྃ༔ དམ་ཅན་ཐོགས་ལ༔ ཧཱུྃ༔ འོག་ཕྱོགསསྡེ་དཔོན་ཀུན་གྱི་གཙོ་བོ་ནི༔
དམ་ཅན་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ འོག་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་སཱ་དྷུ་རཱ་ཛ་ཨ་བྷི་ཥིཉྩ་ཧཱུྃ༔ འདི་ཉིད་དྲེགས་པའི་སྲོག་དབང་ཁ་སྒྱུར་བྱ་ན༔ ལྷ་ཡི་དྲེགས་པའི་སྲོག་དབང་ཐོབ་པར་ཤོག༔ ཨ་ས་མ་ཡ་ན་ར་ཀན༔ ཞེས་ཁ་བསྒྱུར་ཞིང་དམ་ཆུ་སྦྱིན་ནོ༔ ས་མ་ཡ༔ དེ་ལྟར་དྲག་པོའི་ཕྲིན་ལས་གཞུང་གི་ལས་ཚོགས་སྒྲུབ་པའི་དབང་གི་དངོས་གཞི་རྫོགས་ཏེ༔
འདི་གཞུང་གི་རིམ་པའོ༔ ས་མ་ཡ༔ དེ་ནས་ཕྲིན་ལས་སོ་སོའི་ཆ་ལག་གམ༔ སྦས་ཡུལ་དང་གནས་ཆེན་བགྲོད་པའི་ཚེ་ལས་ཚོགས་ཡན་ལག་གི་དབང་ནི༔ སྒྲུབ་པ་གསུམ་པའི་ལྷ་ཚོམ་ལས༔ ཐོག་མར་གནས་ཆེན་གང་དུ་བགྲོད་ཀྱང་ལྷ་འདྲེར་དམ་བསྒྲག༔ བར་དུ་སྒོ་དབྱེ་རྟེན་འབྲེལ་རྣམ་བཞི༔ དེ་ཡི་བར་ཆད་བསྒྲལ་བ་དྲག་པོ་གྲོ་ལོད་བཅས༔ དེ་དག་མཐུན་རྐྱེན་ཆོས་སྐྱོང་དགོས་ཏེ༔ ཆོས་སྐྱོང་ནི་སོ་སོའི་བཀའ་གཏད་སྤྱི་གཞུང་དུ་འཇུག་པའོ༔
ས་མ་ཡ༔ ཐོག་མར་ཉི་མ་འོད་ཟེར་གྱི་ལྷ་ཚོམ་ནི༔ ༈ སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? ཉི་མ་འོད་ཟེར་ཡབ་ཡུམ་ཐོགས་ལ༔ ཧཱུྃ༔ དམར་གསལ་ཚ་ཟེར་ཞགས་པའི་འོད་འབྱིན་པ༔ ཁྲོ་གཉེར་གཏུམ་མོ་ཟུང་འཇུག་སྐུ་ལ་འཁྲིལ༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཉི་མ་འོད་ཟེར་དབང་བསྐུར་རོ༔ ཨོྃ་སཱུརྻ་རསྨིས་ཨ་བྷི་ཥིཉྩ་ཧཱུྃ༔ རྡོ་རྗེ་མཁའ་འགྲོ་ཐོགས་ལ༔ ཧཱུྃ༔ རྡོ་རྗེ་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ལྕགས་ཀྱུའི་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་བཛྲ་ཌཱཀྐི་ཨ་བྷི་ཥིཉྩ་ཧཱུྃ༔
རིན་ཆེན་མཁའ་འགྲོ་ཐོགས་ལ༔ ཧཱུྃ༔ རིན་ཆེན་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ཞགས་པས་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྷོ་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་རཏྣ་ཌཱཀྐི་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ པདྨ་རིགས་ཀྱི་རྣལ་འབྱོར་མཁའ་འགྲོ་མ༔
མདའ་དར་མེ་ལོང་ལྕགས་སྒྲོག་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ནུབ་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་པདྨ་ཌཱཀྐི་ཨ་བྷི་ཥིཉྩ་ཧཱུྃ༔ ལས་ཀྱི་མཁའ་འགྲོ་ཐོགས་ལ༔ ཧཱུྃ༔ ལས་ཀྱི་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་དྲིལ་བུས་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔
ཨོྃ་ཀརྨ་ཌཱཀྐི་ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་རིན་ཆེན་གཏེར་རྒྱ་བཀྲོལ་བ་ཨོ་རྒྱན་ཡི་དམ་ལྷ་ཡི་ཚོམ་བུ་གྲོ་ལོད་ཀྱི་དབང་བསྐུར་བ་ནི༔ ༈ ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? ཡི་དམ་གྱི་སྐུ་ཐོགས་ལ༔ ཧཱུྃ༔ ལྷོ་ཕྱོགས་ཙན་དན་ནགས་ལ་སྤྱོད་པར་གཤེགས༔
དམར་ནག་སྟག་ཞོན་སྤྱི་བོར་ཐོད་ཕྲེང་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཡི་དམ་ལྷ་ཡི་དབང་བསྐུར་རོ༔ ཨོྃ་བཛྲ་ཀྲོ་ཏ་ལོ་ཀ་སརྦ་ཨ་བྷི་ཥིཉྩ་ཧཱུྃ༔ རྡོ་རྗེ་རིག་མ་ཐོགས་ལ༔ ཧཱུྃ༔ གསང་བའི་ཡུམ་མཆོག་རྡོ་རྗེའི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྕགས་ཀྱུའི་ལྡེ་མིག་ཞི་བའི་ལས་མཛོད་ཅིག༔
ཨོྃ་བཛྲ་ཨངྐུ་ཤ་ཛཿཨ་བྷི་ཥིཉྩ་ཧཱུྃ༔ རིན་ཆེན་རིག་མ་ཐོགས་ལ༔ ཧཱུྃ༔ གསང་བའི་ཡུམ་ཆེན་རིན་ཆེན་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཞགས་པའི་ལྡེ་མིག་རྒྱས་པའི་ལས་མཛོད་ཅིག༔ ཨོྃ་རཏྣ་པཱ་ཤ་ཧཱུྃ་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔
གསང་བའི་ཡུམ་ཆེན་པདྨའི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྕགས་སྒྲོག་ལྡེ་མིག་དབང་གི་ལས་མཛོད་ཅིག༔ ཨོྃ་པདྨ་སྥོ་ཊ་བཾ་ཨ་བྷི་ཥིཉྩ་ཧཱུྃ༔ ལས་ཀྱི་མཁའ་འགྲོ་ཐོགས་ལ༔ ཧཱུྃ༔ གསང་བའི་ཡུམ་ཆེན་ལས་ཀྱི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
དྲིལ་བུའི་ལྡེ་མིག་དྲག་པོའི་ལས་མཛོད་ཅིག༔ ཨོཾ་ཀརྨ་གྷཎྜེ་ཧོཿ ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་སྤྱིར་མ་འོངས་པའི་དུས་སུ་སྐལ་ལྡན་ལས་ཅན་གང་ལ་ལའི་རིགས་རྣམས་སྦས་ཡུལ་ནགས་རོང་དབེན་པར་སྙོགས་པའི་ཚེ༔ ཨོ་རྒྱན་གཞི་བདག་སྲུང་མ་དང་༔ གར་གིང་རིག་མ་བཀྲ་ཤིས་པའི་རྟགས་མཚན་ལྡན་པའི་གྲོགས་བགྱིད་པར་བྱེད་པའི་ལྷ་ཡི་ཚོམ་བུ་སྟེ༔ ༈ སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔
གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཨོ་རྒྱན? བསམ་པ? ཐོག་མར་ཨོ་རྒྱན་སྣང་སྲིད་ཟིལ་གནོན་ཐོགས་ལ༔ ཧཱུྃ༔ སྐྱེ་འཆི་གཉིས་སྤངས་སྣང་སྲིད་ཟིལ་གྱིས་གནོན༔ རྡོ་རྗེའི་ལུས་ལ་གཞོམ་ཞིག་བྲལ་བའི་སྐུ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་དཔའ་བོ་གིང་གི་དབང་བསྐུར་རོ༔ ཨོྃ་བཛྲ་གུ་རུ་ཨོྃ་ཊ་ཡ་ན་ར་ཀ་ར་ཨ་བྷི་ཥིཉྩ་ཧཱུྃ༔ མནྡ་ར་བ་ཐོགས་ལ༔ ཧཱུྃ༔
མཱ་ར་ཏི་ཀར་ཚེ་ཡི་དངོས་གྲུབ་བརྙེས༔ འཇའ་ལུས་ནམ་མཁའི་དབང་ཕྱུག་དབང་མོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཚེ་ཡི་རིག་འཛིན་མཆོག་ཏུ་བརྙེས་པར་ཤོག༔ ཨོྃ་ཨཱ་ཡུརྫྙཱ་ན་ཧྲཱིཿཨ་བྷི་ཥིཉྩ་ཧཱུྃ༔ ཡེ་ཤེས་མཚོ་རྒྱལ་ཐོགས་ལ༔ ཧཱུྃ༔ ནམ་མཁའི་གོས་ཅན་བདེ་ཆེན་མཚོ་རྒྱལ་མ༔ ཟབ་གསང་འཁོར་ལོའི་དབང་མོ་ཡིད་བཞིན་གཏེར༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
རྟག་ཏུ་གསང་སྔགས་རྒྱུན་གྱིས་ཕྱུག་པར་ཤོག༔ ཨོྃ་ཛྙཱ་ན་ཛི་ཝན་མུ་ཊ་ཨ་བྷི་ཥིཉྩ་ཧཱུྃ༔ དཔའ་བོ་ཐོགས་ལ༔ ཧཱུྃ༔ བདེ་ཆེན་རྒྱལ་པོའི་ངོ་བོ་རྣམ་པར་སྤྲུལ༔ བདེ་ཆེན་རིག་འཛིན་དབང་བསྒྱུར་མཁའ་ལ་ཤར༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ དཔའ་བོ་རྒྱ་མཚོ་མཆོག་གི་དད་དཔོན་ཤོག༔ ཨོྃ་ཚནྡྷ་ཡ་ཨ་བྷི་ཥིཉྩ་ཧཱུྃ༔ མཁའ་འགྲོ་ཐོགས་ལ༔
ཧཱུྃ༔ བདེ་ཆེན་ཆ་ཤས་མཛེས་བྱེད་ཡིད་འཕྲོག་རིགས༔ བརྡ་འགྲོས་མཁའ་ལ་འགྱུ་བའི་གར་སྟབས་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཟབ་ལམ་བདེ་བའི་རྩེ་དགའ་རོལ་བར་ཤོག༔ ཨོྃ་མ་ཧཱ་མུ་ཏྲ་ལ་ཧོཿཨ་བྷི་ཥིཉྩ་ཧཱུྃ༔ གར་མའི་དབང་ནི༔ ཧཱུྃ༔ དབྱིངས་ལས་མ་གཡོས་མཛེས་མའི་ཆ་ཤས་རྫོགས༔ བདེ་བའི་རོལ་རྩེད་དགའ་བའི་དཔལ་ཡོན་ཅན༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལང་ཚོ་སྐྱུད་པའི་རྒྱན་བཟང་དེར་ཐོབ་ཤོག༔ ཨོྃ་ཌཱཀྐི་པདྨ་མུ་ཊ་ཧོཿཨ་བྷི་ཥིཉྩ་ཧཱུྃ༔ གིང་ཐོགས་ལ༔ ཧཱུྃ༔ རྒོད་པའི་ཉམས་ཀྱིས་དཔའ་བའི་མདངས་ཆགས་གཡོ༔ དགའ་མའི་བཞིན་འཛིན་ཟིལ་བུས་ཡིད་རབ་ཕྱུང་༔ དེང་འདིར་སྐལ་ལྡན་བུ་ལ་དབང་བསྐུར་བས༔ བཅུ་དྲུག་ཁྱབ་བདག་འཁོར་ལོའི་དགའ་སྟོན་ཤོག༔ ཨོྃ་དྷ་ཤ་གྷྲྀ་ཝ་ཨ་བྷི་ཥིཉྩ་ཧཱུྃ༔
ཞེས་རིགས་བཞི་ཐམས་ཅད་རྗེས་ཆགས་རོལ་པའི་དགའ་སྟོན་དུ་བགྱིད༔ འདིར་ལས་ཀྱི་མཐའ་སྡུད་པ་ལ་ཆོས་སྐྱཽང་དགེ་བསྐུལ་རྣམས་དྲེགས་པ་སྡེ་ལྔའི་ནང་དུ་འཇུག་གོ༔ ས་མ་ཡ༔ འདི་ཉིད་བླ་མ་བདེ་གཤེགས་རྩ་གསུམ་བཀའ་འདུས་ཀྱི་ཆ་ལག་ཕྲིན་ལས་ཀྱི་གཞུང་ཡིན་པའི་ཕྱིར༔ ལྷ་བཀོད་མེ་ཏོག་ཚོམ་བུ་མ་ལྟར་བསྒྱུར་ལ་མ་ངེས་པའི་ཕྱིར་ཕྲིན་ལས་གོང་དུ་བསྟན་པའི་ལྷ་ཚོམ་དུ་འཇུག་འདོད་པ་དང་བྱེ་བྲག་མཆོག་གི་གཞུང་ངོ་༔ འདི་ཡི་བུམ་དབང་བསྡུས་པ་ཟུར་རྒྱན་ཡེ་ཤེས་དྲྭ་བ་ལྟར་མོས་ན༔ རང་གཞུང་འཁྱེར་བདེ་ནས་བླང་རྒྱན་བཀོད་འཁོར་ལོའི་དྲྭ་བ་ལྟར་ན་བུམ་དབང་སོ་སོར་གནས༔ རྩ་བ་བདེ་གཤེགས་ཀུན་འདུས་ཀྱི་རིམ་གཉིས་འདི་ལྟར་འདུས་པའི་རྣམ་གསུམ་སྤྱི་ལུང་ལྟར་རོ༔ ཞལ་གདམས་མན་ངག་བཅུ་གསུམ་འདུས་པའི་ལེའུ་བདུན་མ་ཚུན་ནས་ཉེ་བར་འཁོད་པའོ༔ ལུང་འདི་ལ་ཐེམ་ཡོད་ཐེམ་མེད་བཅས་བསམ་པ་ལྷུན་འགྲུབ་ཀྱིས་ཚང་བར་མི་འགྱུར་ཏེ༔
སྒྲུབ་ཁོག་ལེའུ་བརྒྱད་པའི་དབང་དུ་གྱུར་པ་ཡིན༔ སྒྲུབ་ཁོག་གསང་སྔགས་ཐུགས་སྒྲུབ་མན་ངག་རྒྱ་མཚོ་ལྟར་ལས༔ འདི་ལ་འབྱུང་ལྔ་རང་གྲོལ་དུ་བསྟན་པའོ༔ ཅིའི་ཕྱིར་འབྱུང་ལྔ་རྒྱུ་རྐྱེན་གྱིས་འདུ་ཚན་འདི་ཀ་རུ་གྲུབ་པ་མཚོ་རྒྱལ་གྱི་འཕྲུལ་ལོང་ཤོག་དྲིལ་ནས་གསལ་ལོ༔ དེས་འདི་ཉིད་དྲིལ་སྒྲུབ་དབང་གི་ལེའུ་སྤྱི་ཆིངས་ལྷའི་འཁྲུལ་འཁོར༔ ཟུར་རྒྱན་ལྷ་གཞུང་སོ་སོ་ལྟར་རོ༔ རྒྱུད་ལས་ཀྲྀ་ཡོག་བར་པ་རྒྱན་ཕྱག་གི་གནང་བ་མེད་རུང་༔ ལྷ་ཕྱག་མངོན་རྫོགས་དེ་གསལ་ལོ༔ རྒྱུད་ཀྲྀ་ཡ་ལྟར་ལ་ཚོམ་བུ་བཀོད་ཚང་དབང་པོའི་དོན་འགྲེལ་ལྟར་རོ༔ རྒྱུད་ཨུ་པ་རྒྱན་རྫོགས་རྒྱན་ཕྱག་གསལ་རྫོགས་ཀྱི་དོན་ནོ༔
རྒྱུད་ཨ་ཏི་བྱ་བྲལ་ཞལ་ཕྱག་རྒྱན་ཐེམ་ཞེས་པ་དོན་སྒྱུ་མའི་སྣང་དོན་ལ་མི་འགལ་བའི་དབང་སྟེ༔ ལོ་བརྒྱད་དང་བདུན་དང་དོན་གཅིག་གི་དབང་ལ༔ ལྷ་སྔགས་བསྐྱེད་གསུམ་རྫོགས་བཞིའི་དབང་དོན་གཅིག་པར་འདོད༔ ལུང་དང་མི་འགལ་ཁྱེར་སོ་དེ༔ བུམ་པ་གཞལ་ཡས༔ བུམ་ཆུ་ལྷ་སྐུ༔ བུམ་རྒྱན་ཕྱག་མཚན༔ བུམ་པའི་ཞབས་གཞོལ་རྩིག་པ༔ མགུལ་ཆིངས་ལྷ་མོའི་མཆོད་སྤྲིན༔ ཁ་གཡེར་བ་བ་གམ་དང་བང་རིམ་ཆོས་ཏོག་གི་ཙཀླི་བཅས༔
མཆུའི་ནང་སྒོར་བདུད་རྩི་འཁྱིལ་པ༔ ཕྱི་རོལ་སྲུང་བའི་རྟ་མགྲིན་བཅས་ཡོངས་སུ་བཀོད་པར་བྱ་བའོ༔ དེ་ཡི་བུམ་དབང་ཡེ་ཤེས་ཆེན་པོ་ལས་སྦྱོར་བའི་དབང་རྣམས་སྤྲོས་པ་ལ་སྤྲོས་མེད་དུ་འཇུག་ཀྱང་ཆོག་པ་ཡིན་པས་གོ་རིམ་དེ་ལྟར་འཆང་བར་བྱའོ༔ འདི་ཉིད་རྩ་འགྲེལ་དབང་གི་འཁྱེར་སོ་ཡིན་པས་རིག་རྩལ་གྱི་རྒྱན་བཀོད་ཟུར་ནས་བགྱིད་དོ༔ ས་མ་ཡ༔
ཨེ་མ་ཟབ་པའི་མཐར་ཐུག་ཡེ་ཤེས་འཁོར་ལོ་ལས༔ བདེ་ཆེན་དབང་བུམ་མན་ངག་རྒྱ་མཚོ་བཞག༔ ཁོ་མོས་ལེགས་བཀོད་བདུད་རྩི་ཆེ༔ ཚིག་ཚོགས་གོ་བདེ་འགག་ཏུ་དྲིལ་བ་འདི་ཉིད༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔
ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ ཐེམ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བསམ་ཡས་མཆིམས་ཕུ་དགེའུ་གོང་ནས་གདན་དྲངས་ཤིང་ཆུ་མོ་གླང་ལོར་ཁྲོམ་གཟིགས་གསང་སྔགས་བདུད་འདུལ་གླིང་དུ་ཤོག་སེར་ནས་ཞལ་བཤུས་སོ། གཟུགས་བྲིས་སུ་བྲི་བ་པོ་སྔགས་ལམ་དུ་རྩི་བུང་གཞོལ་བ་པོ་ཀུན་དགའ་བློ་གྲོས་སོ། སརྦ་མངྒ་ལཾ།། །། ཤ༽
༄༅། བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ གསང་དབང་བདེ་ཆེན་འཁོར་ལོ་ཟབ་ལམ་ཡེ་ཤེས་དྲྭ་བ་བཞུགས་སོ༔ བདེ་ཆེན་གསང་བ་ཡེ་ཤེས་ཌཱཀྐིར་འདུད༔ ས་མ་ཡ༔ ཟབ་ལམ་རྡོ་རྗེའི་སྙན་བརྒྱུད་ཕྲེང་བ་ལས༔ ཚེ་གཅིག་འཇའ་ལུས་ལམ་ལ་གཤེགས་པའི་ཕྱིར༔ དཀྱིལ་འཁོར་རྒྱ་མཚོ་བཅུད་ཀྱི་བུམ་བཟང་ལས༔ གཟུང་ཐག་རྡོ་རྗེ་ལུ་གུ་རྒྱུད་ཀྱི་དོན༔ དཀྱིལ་འཁོར་ལྡེ་མིག་ཟུར་བཀོད་ཕོ་ཉའི་རྒྱ༔ ཤོག་དྲིལ་ཀུན་ལ་མི་བསྟན་མན་ངག་ཡིན༔
གསང་བ་ཡེ་ཤེས་བཞི་སྦྱོརྀ་ཨཚ་ཐེམ༔ དེ་ཡང་ཟབ་ལམ་བདེ་བ་ཆེན་པོའི་དབང་ལ་འཇུག་པར་བྱེད་པ་ནི༔ ཐོག་མར་དབང་གི་དཀྱིལ་འཁོར༔ མདུན་དུ་མཁའ་འགྲོའི་གཏོར་མ་ཟླུམ་པོ་པད་འདབ་བཞིས་བསྐོར་བ་བཤམ༔ མཆོད་པ་སྣ་ཚོགས་ཕུན་སུམ་ཚོགས་པར་བྱ༔ དེ་ནས་དབང་རྟེན་གསང་བའི་རིག་མ་མཚན་དང་ལྡན་པ༔ དུང་ཅན་མ་རྡོ་རྗེ་མཁའ་འགྲོའི་རིགས༔ གླང་ཆེན་མ་རིན་ཆེན་མཁའ་འགྲོའི་རིགས༔ དབྱངས་ཅན་མ་པདྨ་མཁའ་འགྲོའི་རིགས༔ རི་དྭགས་མ་ལས་ཀྱི་མཁའ་འགྲོའི་རིགས༔
པདྨ་ཅན་སངས་རྒྱས་མཁའ་འགྲོའི་རིགས༔ འགའ་ཞིག་གིས་ནུབ་ཕྱོགས་ཀྱང་ཟེར༔ མདོར་བསྡུ་བ་བྱ་རིགས་རྟ་རིགས་གཉིས༔ བྲམ་ཟེ་མ་བཅས་ཀྱི་ནང་ནས་རིགས་གང་རྙེད་དཀྱིལ་འཁོར་དང་མཐུན་པའི༔ ཞི་རྒྱས་དབང་དྲག་ཕྲིན་ལས་ཅི་ལྟར་འགྲུབ་པའི་རྟེན་འབྲེལ་དགོས་རིམ་ཁ་གྱུ་ཕྱོགས་དང་༔ ཕྲིན་ལས་རང་གཞུང་ལྟར་བགྱིས་སོ༔ དེ་ཡང་དཀྱིལ་འཁོར་གྱི་རིག་མ་སྨོན་ལམ་དེ་དང་ལྡན་ན༔ དུང་ཅན་མ་དུང་དཀར་གྱི་འགྱུ་འགྲོས་རྣམ་པར་ལྡན་ཞིང་༔ ཟེའུ་འབྲུ་ཡེ་ཤེས་ལྔའི་རླུང་འགྱུ་ཞིང་རླུང་ཐུན་གཅིག་མཚམས་སུ་ལྷའི་བདུད་རྩི་བསྐྱེད༔ དེས་ན་ནད་གདོན་ཐམས་ཅད་ཞི་བར་འགྱུར་རོ༔
གླང་ཆེན་མ་གླང་པོའི་སྣ་ལྗགས་ལྟར་ཟེའུ་འབྲུ་ལྕགས་ཀྱུའི་རྣམ་པས་ཚོགས་ཀྱི་བདག་པོའི་རླུང་འབྱུང་༔ རླུང་ཐུན་རེ་ལ་ཀླུའི་བདུད་རྩི་འབེབས༔ དེ་ཡི་ཡོན་ཏན་གྱིས་སྒྲུབ་པ་པོ་ལ་དངོས་གྲུབ་ཐམས་ཅད་རྩོལ་མེད་དུ་འབྱུང་༔ དབྱངས་ཅན་མ་ནི་ཀ་ལ་པིངྐའི་རྣལ་འབྱོར་ལ༔ ཟེའུ་འབྲུ་ཟར་མའི་མེ་ཏོག་རྒྱས་པ་ལྟ་བུ་ལ༔ ལུས་ལ་དྲི་ཞིམ་ཞིང་ངད་གཡོ་བ༔ འདར་མ་ནས་འཆི་མེད་ཚེ་ཡི་རིག་འཛིན་གྱི་བཅུད་འབེབས་པ༔ རླུང་འབྱིན་འཇུག་ཟག་མེད་བདེ་བའི་ལང་ཚོ་འབེབས་པས་སྒྲུབ་པ་པོ་ཚེ་རིང་བར་འགྱུར༔ རི་དྭགས་མ་ནི་རི་དྭགས་ཀྱི་རྣམ་འགྱུར་ཏེ་ཟེའུ་འབྲུ་སྦྲུལ་ལྕེའི་རྣམ་པ་ཅན་ཏེ་རླུང་འཇུག་རེ་རེ་སྟོབས་བསྐྱེད་ནུས་པའི་མེ་རླུང་གཡོ༔ རྡོ་རྗེ་སྦུབས་སུ་སོང་ནས་ཤེས་རབ་ཀྱི་རྩ་ཁ་ཕྱེ་ཞིང་སྔགས་ཀྱི་ནུས་པ་འཕེལ་བར་འགྱུར་རོ༔
པདྨ་ཅན་ནི་བཅུ་དྲུག་ལྕགས་ཀྱུའི་ཆ་ཤས་རྫོགས་པ་རླུང་ཐུན་རེར་སྟོང་ཉིད་བཅུ་དྲུག་གི་ལྷན་སྐྱེས་ངོ་སྤྲོད་ཅིག་ཅར་དུ་རྫོགས༔ ཟག་མེད་རྒྱུན་གྱི་རྣལ་འབྱོར་འཕེལ་འགྲིབ་མེད་པར་བསྟན༔ ཞི་རྒྱས་དབང་དྲག་ལས་ཅི་བྱ་རུང་ལམ་དུ་འགྲོ༔ ལྷ་འདྲེའི་མཐུན་རྐྱེན་རྟེན་འབྲེལ་གྱི་སྣང་བ་དབང་དུ་འདུས་པའོ༔ བྱ་རིགས་ཡོན་ཏན་ཐམས་ཅད་བསྐྱེད་པའི་ཤེས་རབ་ཀྱི་རྣོ་མྱུར་མེ་མཆེད་པ་ལྟར་འགྱུར༔ རྟ་རིགས་མ་རླུང་གི་གཞི་ཚུགས་ཏེ་གནས་ལུགས་ཀུན་གཞི་འཕོ་འགྱུར་མེད་པར་བརྟེན༔ བྲམ་ཟེ་མས་བྱང་སེམས་རྒྱུད་ལ་སྐྱེ་ཞིང་ཕྱོགས་མེད་རྟོགས་པ་མངོན་ཤེས་འཆར༔ ལུས་དབང་རྟགས་ལྷ་ཡི་ཡི་གེ་མངོན༔ རིགས་དྲུག་གི་རང་སྐད་གོ༔ འབྱུང་བཞི་ཆ་སྙོམས༔
རླུང་སྒྲུབ་པས་འཇའ་ལུས་འགྲུབ༔ དཀྱིལ་འཁོར་གྱི་ལྷ་སྒྲུབ་པས་མཆོག་ཐུན་མོང་གི་དངོས་གྲུབ་འབྱུང་༔ རྟག་ཏུ་ཡིད་ལ་ཚེ་རབས་ཀྱི་ལྷ་གང་ཡིན་སྣང་བ་ལ་འཆར༔ ཉམས་དང་རྟོགས་པ་ཤུགས་ལ་འཕེལ༔ སྒྲུབ་པའི་རྟགས་འབྱོང་༔ སྙིང་རྗེས་འགྲོ་བ་འདུལ༔ དག་སྣང་གིས་ཞིང་ཁམས་མཇལ༔ ཚེ་གཅིག་ལ་སངས་རྒྱས་ཀྱི་གསང་ལམ་ཁྱད་དུ་འཕགས༔ སྡིག་པོ་ཆེ་ལས་ངན་གྱི་རིགས་ཡིན་ཀྱང་ལུས་འབྲེལ་ཐོབ་པས་མཁའ་སྤྱོད་དུ་འདྲེན་ནུས་པའི་གདེང་ཚད་ཡོད༔ རྒྱུ་མཚན་ཅི་ཞེ་ན༔
རྒྱ་གར་གྱི་དྲང་སྲོང་དང་གྲུབ་པ་ཐོབ་པའི་རྡོ་རྗེ་རིགས་ཀྱི་རྣལ་འབྱོར་མ་འགྲོ་བ་ཐབས་ཀྱིས་འདྲེན་པའི་ཆེད་དུ་སྤྲུལ་པ་མི་ཡུལ་དུ་སྦས་ཚུལ་དམན་པའི་རྣམ་པར་གཟུགས་བསྟན་པ་འབྲེལ་འདོགས་ཀྱི་དོན་ནོ༔ དེའི་ཕྱིར་རང་རིགས་ཀྱི་རྩ་རིགས་ལ་ཡང་ཞིང་ཁམས་གང་ཡིན་ལ་དབང་བའི་རྟེན་འབྲེལ་ལས་རིགས་ཀྱང་གང་ནས་ཆད་པས་ལུས་ཀྱི་རྒྱུ་མཚན་ནོ༔ དེས་ཀྱང་གང་ལ་ལ་ཞིག་དབང་པོ་མི་ཡི་ཚུལ་དང་༔ འགའ་ཞིག་ཆོས་པའི་ཚུལ་དང་༔ འགའ་ཞིག་རིགས་ལྡན་གྱི་ཚུལ་ཏེ་མ་ངེས་པའི་ཆ་ལུགས་འཆང་བའོ༔ ས་མ་ཡ༔ རྒྱུ་དེ་ཡི་དཔེ་ཡང་༔ ཟ་ཧོར་འབུམ་ཁང་འགྲམ་དུ་རྡོ་རྗེ་ཕག་མོ་ལུས་ངན་པའི་ཆ་ལུགས་འཆང་ནས་རྒྱ་སྒོའི་དྲུང་དུ་སྡོད་པ་ཀུན་གྱིས་ངོ་མ་ཤེས་པ་ལ༔ ཤྲཱི་སིངྷ་ནས་སློབ་དཔོན་ནག་པོ་སྤྱོད་པ་ལ་གཤེགས་པའི་ལུང་བསྟན་ཏེ༔ འདི་ནས་ཤར་གྱི་ཕྱོགས་རོལ་ན༔
ཟ་ཧོར་འབུམ་ཕྲག་གྲོང་ཁྱེར་འགྲམ༔ ལྷོ་ཕྱོགས་བསྟན་པའི་སྒོ་འགྲམ་དུ༔ རྡོ་རྗེ་ཕག་མོ་མཛེ་མོའི་གཟུགས༔ དེ་ལ་འབྲེལ་ཐོགས་མཁའ་སྤྱོད་གནས༔ འཇའ་ལུས་རྡོ་རྗེའི་ལམ་ལ་གཤེགས༔ ཁྱོད་ཉིད་གསང་དབང་ཡེ་ཤེས་ཀྱི༔ གདམས་པ་དེ་ལ་ཡོད་ཀྱིན་ལོངས༔ ཐེ་ཚོམ་ཡིད་གཉིས་བྲལ་བར་གྱིས༔ དེ་སྐད་ལུང་བཞིན་གཤེགས་པ་ལ༔ སྲང་སྒོ་ཆེན་པོའི་ཁྱུད་ཞིག་ལ༔
མཛེ་མོ་ཤིན་ཏུ་སྐྱི་གཡའ་བ༔ འཁོར་དུ་དེ་ཡི་བུ་མོ་ནི༔ སྨད་འཚོང་ཆང་ཚོང་བྱེད་པ་ཡི༔ རྣམ་འགྱུར་མུ་སྟེགས་ཡིན་འདྲ་བ༔ ཆ་ལུགས་ཐ་དད་སྟོན་པར་སྣང་༔ སྐད་ཅིག་མཐོང་མ་ཐག་ཏུ་ནི༔ ཕྱག་བཙལ་གུས་པའི་མཎྜལ་ཕུལ༔ བུ་མོ་རྣམས་ཀྱི་སྨྲ་བ་སྐད༔ ཨ་མའི་མཛེ་འདྲེས་འབགས་ཡོང་བས༔ རྣལ་འབྱོར་པ་རང་བཞུད་བཞུད་ཟེར༔
ཆང་ལྷག་བྷནྡྷ་གང་ཙམ་དྲངས༔ སྐྱེ་མེད་ངང་ལ་རང་སྒྲ་ལས༔ ཨོྃ་ཧ་རི་ནི་ས་བཾ་ཧོཿ ཞེས་པའི་སྒྲ་དེ་ཐོས་པ་དང་༔ བྷནྡྷའི་བདུད་རྩི་ལ་འཇའ་ཤར༔ ཕག་མོ་རིགས་ལྔ་གསལ་པོར་སྣང་༔ མཆོད་པ་ཕུལ་ནས་བདེ་བ་མྱངས༔ དེ་ནས་རྒྱལ་བའི་ལུང་བསྟན་ལྟར་ཞུས་པས༔ དེ་འདྲ་ང་མ་ཡིན་ཁྱོད་རང་གྲོང་ཁྱེར་དེ་ནོར་བ་ཡིན་ཡོང་ཟེར༔ སླར་ཡང་ཐེ་ཚོམ་མེད་པར་ཐག་བཅད་ནས་ཕྱག་འཚལ་བས༔
ཁྱོད་ངེས་ཤེས་བློ་བརྟན་ཞིག་ཡིན་འདྲ༔ ད་ཁྱོད་རང་གྲོང་ཁྱེར་ལ་བསྐོར་བ་བདུན་བགྱིས་ནས༔ མུན་རུབ་ཙམ་ལ་འདིར་ཡོང་མཁན་མང་པོ་ཡོད་པ་དེ་ལ་བསྡེབས་ཤོག་ཟེར༔ ཅི་ལྟར་གསུངས་པ་བཞིན་གྲོང་ཁྱེར་ལ་བསྐོར་བ་བགྱིས་ནས༔ སྔར་གྱི་གནས་ཁང་དེ་མ་ཡིན་པའི་དུར་ཁྲོད་ཆེན་པོ་ཞིག་གི་དབུས་སུ་ཐོད་མཁར་སྨུག་ནག་ལྡེམས་སེ་བ་ཞིག་གི་ནང་དུ་སྔར་གྱི་མཛེ་མོ་གནས་འགྱུར་ཏེ༔ རྡོ་རྗེ་རྣལ་འབྱོར་མ་ཤིན་ཏུ་གཟི་བརྗིད་ཆེ་བ༔ ཉི་ཟླའི་ཁྲི་བརྩེགས་པདྨའི་གདན་བཏིང་༔ ཉི་ཟླའི་རྒྱན་གྱིས་སྤྲས་པ་ཞིག་གིས་ཕྱག་གཡས་ཐོད་པའི་ཅང་ཏེའུ་དང་༔ གཡོན་པས་བྷནྡྷ་བདུད་རྩིས་གང་བ་ཐོགས་པ་ལ༔ འཁོར་གྱི་བུ་མོ་དེ་རྣམས་རིགས་བཞིའི་མཁའ་འགྲོ་མདའ་དར་དང་བྷནྡྷ་ཐོགས་པ༔
མདའ་དར་དང་ཟུང་དུ་ལས་བཞིའི་ཕྱག་མཚན་ཡོད་པ༔ གཙོ་མོའི་གཡས་སུ་སྟེགས་ཀྱི་ཁ་ལ་མཁའ་འགྲོའི་དཀྱིལ་འཁོར་བུམ་གསང་ཤེས་རབ་ཡེ་ཤེས་ཀྱི་ཆས་ཡོད་པ་དང་༔ ཕྱི་འཁོར་དུ་ལྷ་ཀླུ་མི་ཡི་རིགས་གྲངས་མེད་པས་ཕྱག་དང་བསྐོར་བ་བྱེད་པ་ཞིག་གི་གླིང་དུ་འདུག ། མཁའ་འགྲོའི་གཙོ་མོ་དེ་ཡིས་མདུན་གྱི་ནམ་མཁའ་ལ་གཟིགས་ཤིང་ཌཱ་མ་རུ་འཁྲོལ་ཞིང་མཁའ་འགྲོའི་བརྡ་སྐད་སྒྲོགས་པའི་ཚེ། ཧེ་རུ་ཀ་དགའ་རབ་དགྱེས་པ་རྡོ་རྗེ་དངོས་སུ་བྱོན་ནས། དཀྱིལ་འཁོར་གྱི་མཁའ་རུ་བཞུགས། རིགས་བཞི་མཁའ་འགྲོའི་གཙོ་མོས་ཛཿཧཱུྃ་བཾ་ཧོཿ ཞེས་པའི་སྒྲས་བསྐུལ་ནས་ཕྱག་མཚན་གྱིས་ཕྱག་རྒྱའི་ཕྱག་བགྱིས། མཁའ་འགྲོའི་གཙོ་མོ་དེ་ལས་གཉིས་མཆེད་ཀྱི་ཚུལ་དུ་དགྱེས་པ་རྡོ་རྗེ་ཡབ་ཡུམ་གྱི་ངོ་བོར་གྱུར་ནས། མཁའ་ཡི་དགའ་བཞི་བདེ་བའི་རྒྱུན་བྱང་སེམས་ཀྱི་རྣམ་པ་བུམ་པའི་བཅུད་དུ་གྱུར་ཏེ།
ཟག་མེད་ཡེ་ཤེས་ལྔ་ཡི་ངོ་བོར་གྱུར། དེ་ནས་གཙོ་མོ་དེ་ཡི་ཐུགས་ཀ་ནས་འོད་ཟེར་འཕྲོས་པས། རིགས་བཞིའི་མཁའ་འགྲོའི་དབང་ཆས་རྣམས་ཀྱིས་དབང་བསྐུར། གཙོ་བོ་ཡབ་ཡུམ་བདག་ཉིད་ལ་ཐིམ། དེ་ཡི་ཚེ་རུས་པའི་རྒྱན་ཆ་དྲུག་གིས་གཡོགས་ནས་དགའ་བཞི་ལྷན་སྐྱེས་ཀྱི་ངོ་བོ་སྤྲོད་གནང༌། མཁའ་འགྲོ་རིགས་བཞིས་ལས་བཞིའི་ཕྲིན་ལས་སོ་སོའི་རྗེས་སུ་གནང༌། ད་ཁྱོད་རུས་པའི་རྒྱན་དྲུག་གི་རིན་ཆེན་སྒྲོམ་བུའི་ནང་དུ་བཅུག་ནས་དུར་ཁྲོད་བརྒྱད་ཀྱི་བྱ་བ་མཐར་ཕྱིན་པའི་ཚེ། རྗེ་འབངས་ཉེར་ལྔ་ལ་དབང་བསྐུར་བའི་མཐར་ཡེ་ཤེས་མཚོ་རྒྱལ་ལ་གཏད་པར་གྱིས། དེས་ཀྱང་རྟེན་འབྲེལ་རབ་གནས་ཀྱིས་མཚམས་སྦྱོར་ཅིག༔ ཡི་གེ་འབྲུ་འདི་ཡིས་རྒྱས་བཏབ༔
ད་སྒྲོམ་བུ་འདིས་ཐུམ་ཟེར་ནས་དར་སྣ་ལྔ་ཡི་རྒྱ་ཆིངས་བཅས་གནང་༔ གསང་རྒྱས་ཐོབ་བརྒྱུད་པ་གང་ནས་བླངས་ཤྲཱི་སིངྷ་མ་གཏོགས་གཞན་ལ་མ་བཤད་གསུངས༔ མཐར་གྲོང་ཁྱེར་དེ་ཡི་ལྕགས་རི་ཕྱི་མ་ནས་བསྐོར་བ་ལན་གསུམ་བགྱིས་པས་ཞབས་ས་ལ་མི་རེག་པར་ཁྲུ་གང་བཏེགས་པར་སྣང་བའི་སྤྲོ་བ་སྐྱེས་ནས་ད་དུང་ཡང་གདམས་ངག་ཞིག་ལུས་སོང་བ་ཞུ་བསམས་ནས་ཕྱིན་པས༔ སྔར་བཞིན་སྤྲུལ་པ་བཤིགས་ནས་ཡིད་མི་ཆེས་པ་ཞིག་བྱས་སྣང་ཙ་ན༔ སྔར་གྱི་སྒྲོམ་བུ་དེ་གར་ཡོད་སྙམ་པས་སྒལ་པར་སིང་སིང་ཞེས་དངོས་སུ་ཡོད་པར་འདུག༔ དེས་ཐེ་ཚོམ་ཆོད༔ སླར་འདི་ལྟར་སྙན་བརྒྱུད་ཨ་མོ་གྷ་ཡི་ལས་ཚོགས་དགོས་ཞུས་པས༔ ཅི་ཡང་གསུང་མ་ཉན༔ སྙན་བརྒྱུད་དེ་རྒྱ་གར་ཤར་གླིང་དུ་མེད་དེ་བྱང་གླིང་དུ་ཡོད་པ་སྐད༔ དེ་ཡི་ནང་དུ་རྫུ་འཕྲུལ་ཉི་ཟླ་ཟོར་འཕེན་སོགས་སྤྲུལ་སྒྱུར་བྱེད་པའི་ལས་ཚོགས་ཡོད་པར་སྣང་༔
དེ་བོད་དུ་མ་འགྱུར་བ་སྐད༔ སླར་ཤྲཱི་སིངྷ་ལ་ཞུས་པས་ལུང་བསྟན་པ་དེ་དེ་བཞིན་ཏེ༔ མཁའ་འགྲོ་དེ་རྡོ་རྗེ་ཕག་མོ་ཡང་ཟེར༔ རྡོ་རྗེ་རྣལ་འབྱོར་མ་ཡང་ཟེར༔ གསང་བ་ཡེ་ཤེས་ཀྱང་ཟེར༔ མཐིང་འོད་འབར་མ་ཡང་ཟེར༔ གོ་བྱི་དྷེ་མ་ཡང་ཟེར༔ ཀུན་དགའ་མོ་ཡང་ཟེར༔ དཔལ་མོ་ཡང་ཟེར༔ ཉི་ཟླ་དངོས་གྲུབ་ཀྱང་ཟེར༔
ལས་ཀྱི་དབང་མོ་ཡང་ཟེར༔ གྲུབ་པའི་རྒྱལ་མོ་ཡང་ཟེར༔ མནྡ་ར་བ་ཡེ་ཤེས་མཚོ་རྒྱལ་བཅས་ཐམས་ཅད་ངོ་བོ་གཅིག་ལ་རྣམ་པ་སོ་སོར་རྒྱ་གར་སོགས་ཡུལ་གླིང་དང་བསྟུན་པའི་བྱེ་བྲག་གོ༔ མཛེ་མོའི་ཆ་ལུགས་སྨན་འཚོང་འཁོར་དང་བཅས་པ་ནི༔ གསང་སྔགས་ལ་ལོག་པར་ལྟ་བ་སྐལ་མེད་རྣམས་ལ་རྡོ་རྗེ་ཐེག་ཆེན་གྱི་སྤྱོད་ཡུལ་དུ་མ་གྱུར་པ༔ ལམ་འདིར་མི་མོས་པ་རྣམས་ཀྱིས་རྔོ་མ་ཐོགས་ཤིང་ཐེ་ཚོམ་དང་ལོག་ལྟའི་དབང་གིས་དངོས་གྲུབ་ཀྱི་སྐལ་བ་ཆད་པའི་དོན་གྱིས་དེ་ལྟར་བརྫུ་བའོ༔ དེ་བས་ཀྱང་སྐལ་མེད་རྣམས་ལ་དུར་ཁྲོད་དེ་ཡི་བདག་མོ་ཡི་ཚུལ་ཤ་ཟ་ནག་མོའི་གཟུགས༔ འཁོར་ཡང་གནས་ཉུལ་མ་གདོང་ཅན་གྱི་རིགས་དུ་མས་བསྐོར་བའི་ཕྱིར་དངོས་སུ་དུར་གྱི་གཅན་སྤྱང་ལག་རིང་དང་༔ དུར་བྱ་ཧ་ཧ་གྷྲཾ་གྷྲཾ་རྣམས་སོགས་ལ་བརྫུས་ཏེ་ཡོད་པས་དེར་བསྒྲོད་པ་ཤིན་དུ་དཀའ་བའོ༔ དེས་ན་ཁྱོད་ཀྱིས་མན་ངག་སྙན་བརྒྱུད་དེ་ལན་གསུམ་མ་ཞུས་ན་མི་གནང་༔
ཕྲ་མེན་གྱི་སྔགས་རྒོད་ཡི་གེ་བཅུ་བཞི་མ་ཡི་ཤམ་བུ་ཡིན་པས་བཀའ་རྒྱ་དམ་པ་ཡིན༔ མཐར་སྙིགས་མ་ལྔ་བདོའི་དུས་མཐའ་རུ་མུ་སྟེགས་ཕྲ་མེན་མུ་ཏྲི་མས་གནམ་ལྕགས་ཀྱི་ཐོག་སེར་པར་བུར་བཅུག་ནས་བོད་དུ་ཁ་ཤས་བསླེབ་པར་འགྱུར་ཞིང་༔ དེ་ཡི་གདམས་བས་བོད་ཁམས་ཕྱོགས་སུ་ཕྱི་པ་མུ་སྟེགས་པའི་དམག་གིས་འཇིག་པར་མི་འགྱུར་རོ༔ འོན་ཀྱང་ཅུང་ཟད་ཙམ་ངང་ཐུང་པའི་ལན༔ དཔེར་ན་དོན་བཟང་པོ་གསེར་ལྟ་བུ་གཉེར་བ་ལ་ངང་རིང་པོ་ཛམ་བུའི་ཆུ་ལ་སོ་ནམས་གཞིབ་པ་ལྟར་དགོས༔ འབྲས་བུ་བཟང་པོ་ཡིད་བཞིན་གྱི་ནོར་བུ་མཐའ་ཡི་རྒྱ་མཚོའི་ཕྱི་རོལ་ནས་ལེན་པ་ལ༔ སྙིང་སྟོབས་བརྩོན་འགྲུས་ཕམ་རྒྱལ་བསྲེ་ནུས་པ་ལ་གྲུ་རྫིང་གི་ཆ་ལག་སྒྲུབ་པ་ལྟར་དགོས༔ སྙན་གྲགས་དང་དོན་གཉིས་ཀྱི་སྐད་བཟང་པོ་ནམ་མཁའི་འབྲུག་ལྟར་སྒྲོགས་པ་ལ་སྲིན་པོའི་ཡུལ་ནས་མེ་ཏོག་ཀུ་ཤ་ན་ལེན་པ་ལྟར་དགོས༔ ཚེ་གཅིག་གིས་སངས་རྒྱས་སྟེར་བའི་ཟབ་ལམ་ཞུ་བ་ལ་ཡིད་གཉིས་ཐེ་ཚོམ་གོལ་ས་རུ་མ་ཤོར་བ༔ ཟས་དུག་དང་ནད་མཛེ༔
གནས་གཤིན་རྗེའི་ཡུལ་གསུམ་ལ་ཡ་མི་ང་བ་ཞིག་དགོས༔ དེ་ལྟར་བགྱིས་ན་འབྲས་བུ་བཟང་པོ་གཞན་ལ་ངོམ་ཆོག་པ་ཡོང་༔ ཞེས་གསུངས་སོ༔ གབ་ཡིག མ་རྒྱུད་ལ གསང་བའོ༔ ཞེས་པ་དེ་ཡི་འཕྲུལ་འཁོར་གྱི་གབ་ཡིག་གཉིས་པ་ལ༔ སྐུ་པདྨ་འབྱུང་གནས༔ གསུང་ནག་པོ་པ༔ ཐུགས་ཌཱོམྦྷི་ཝ༔ ཡོན་ཏན་ལོ་ཧི་པ༔
ཕྲིན་ལས་ཆོས་སྐྱོང་ཞབས་ཏེ་སྣང་ངོར་སྤྲུལ་པའོ༔ དགའ་རབ་རྡོ་རྗེ༔ ཏཻ་ལོ་པ༔ ཤྲཱི་སིངྷ༔ ནཱ་རོ་པ༔ འཇམ་དཔལ་བཤེས་གཉེན༔ དམ་པ་སངས་རྒྱས༔ ས་ར་ཧ༔ མི་ལ་རས་པ་བཅས་ཕྱིས་འབྱུང་ལུང་བསྟན་པ་རིན་ཆེན་སྣང་གི་གབ་ཡིག་གོ༔ དེ་ལྟར་གསང་དབང་བདེ་ཆེན་འཁོར་ལོ་རྒྱ་གར་ནས་བརྒྱུད་དེ༔
བོད་དུ་མཆིམས་ཕུ་སོགས་ལ་དཀྱིལ་འཁོར་གྱི་དབང་མང་པོ་བསྐུར་བའི་སྙན་དུ་བརྒྱུད་པ་དང་༔ ཁྲ་འབྲུག་ཏུ་བཀའ་འདུས་ཆོས་ཀྱི་རྒྱ་མཚོའི་དབང་བསྐུར་བས༔ གསང་དབང་གི་བྱིན་འབེབས་སྐབས་སུ་བུ་མོ་རས་སྔོན་གྱི་ཨང་རག་གྱོན་པ༔ རུས་པའི་རྒྱན་སྤྲས་པ་ཞིག་དཀྱིལ་འཁོར་གྱི་མཐའ་ནས་གར་འཆམ་པ་ཁྲོམ་པ་རྣམས་ཀྱིས་མཐོང་བར་གྱུར༔ རྗེ་འབངས་ཉེར་ལྔའི་དག་སྣང་མཇལ་བར་མནྡ་ར་བ་དངོས་སུ་བྱོན༔ སློབ་དཔོན་རྡོ་རྗེ་འཆང་ཡབ་ཡུམ་སྐུར་བཞེངས་ཏེ་དཀྱིལ་འཁོར་གྱི་གཙོ་བོར་བཞུགས་ནས༔ ཡེ་ཤེས་མཚོ་རྒྱལ༔ བལ་འབངས་ཀ་ལ་སིདྡྷི༔ བལ་མོ་ཤཱཀྱ་དྷེ་ཝ༔ མོན་མོ་བཀྲ་ཤིས་ཁྱེའུ་འདྲེན་བཅས་པ་རིགས་ཀྱི་མཁའ་འགྲོའི་སྐུར་བཞེངས་ནས་དཀྱིལ་འཁོར་གསང་དབང་དངོས་སུ་ཐོབ༔
དེ་ཡི་ཚེ་སྙན་བརྒྱུད་ཀྱི་མན་ངག་ཞལ་ཤེས་པྲ་ཁྲིད་བཅས་པ་ཡེ་ཤེས་མཚོ་རྒྱལ་གྱིས་ཤོག་སེར་ལོགས་སུ་བཀོད་ནས༔ བླ་མ་བཀའ་འདུས༔ བདེར་འདུས༔ མཁའ་འགྲོ་ཆོས་བཞི༔ ཐུགས་སྒྲུབ་རྣམ་ལྔ༔ བཀའ་དགོངས་ཕུར་གསུམ་དཀྱིལ་འཁོར་ཆ་ལག་ཏུ་གབ་སྦས་ལྡེ་མིག་སྐོར་རོ༔ ས་མ་ཡ༔ དེ་ལྟར་དབང་གི་བཅའ་གཞི་གོང་ལྟར་ལ༔ སྟ་གོན་སོགས་བགྱིས་པ་ནི༔ ཐོག་མར་རིག་མ་དེ་ལ་ཁྲུས་བསྩལ༔
གོས་དཀར་པོ་བཀོན༔ དག་གཙང་ལེགས་པར་བགྱིས༔ ལུས་སྤོས་ཆུས་བྱུག༔ དེ་ནས་རིགས་ལྔ་དར་དཔྱང་བརྒྱན༔ གོས་གཙང་ལ་མཛེས་པ་ཌཱཀྐིའི་ཆ་ལུགས་རུས་རྒྱན་སོགས་ཀྱིས་ལེགས་པར་སྤྲས༔ གདན་གྱི་སྟེང་དུ་འཁོད༔ བྱིན་འབེབས་བྱ༔ མཁའ་འགྲོའི་ཆོ་ག་དང་ཚོགས་བཏང་༔ ཧ་རི་ནི་སས་དབང་སྒྲུབ་བྱ༔ རིག་མར་རྡོ་རྗེ་ཕག་མོར་དངོས་སུ་བསྐྱེད་བསྟིམ་བྱ༔
ཞག་གསུམ་མམ་གཅིག་ལ་སྒྲུབ་པའི་ཆ་རྐྱེན་བྱ༔ དཀྱིལ་འཁོར་ལ་ཚོམ་བུ་ཕུལ༔ མལ་སའི་མགོ་དེ་ཕྱོགས་སུ་གཏད་ལ་ཉལ༔ རྨིས་ལྟས་བཟང་པོར་མ་བྱུང་ན་མཁའ་འགྲོའི་བཀའ་ཆད་ཡིན་པས་ཕྱག་དང་ཚོགས་འཁོར་ཉམས་བསྐང་དགོས༔ དེ་མ་བགྱིས་པ་ལ་དབང་མི་བསྐུར༔ ལས་དང་ལྡན་པ་ལ་དབང་སྦྱིན་པ་ནི༔ བུམ་ཆུས་བསང་སྦྱངས་བགྱིས་ལ༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོྃ་སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ སྟོང་པ་ཉིད་དུ་གྱུར༔
སྟོང་པའི་ངང་ལས༔ མདུན་གྱི་ནམ་མཁའི་གནས་སུ་པདྨ་ཉི་ཟླ་སྤེལ་བའི་ཁྲི་སྟེང་དུ༔ བྷྱོ་དང་བཾ་ལས་བྱུང་བའི་མ་གཅིག་རྡོ་རྗེ་རྣལ་འབྱོར་མ༔ སྐུ་མདོག་པདྨ་རཱ་གའི་མདངས་དང་ལྡན་པ༔ ཕྱག་གཡས་ཐོད་པའི་ཌཱ་མ་རུ་ནམ་མཁའ་ལ་འཁྲོལ་ཞིང་༔ གཡོན་པའི་བྷནྡྷའི་ནང་དུ་འཆི་མེད་བདུད་རྩི་དཀར་དམར་གྱི་བཅུད་ཀྱིས་གཏམས་པ་ཐུགས་ཀར་བསྣམས་ཤིང་༔ སྐུ་ལ་ཉི་ཟླའི་རྒྱན་དུ་མས་སྤྲས་ཤིང་རུས་པའི་རྒྱན་དྲུག་དང་ལྡན་པ༔ དབུ་ལ་པྲོག་ཞུ་དང་རིགས་ལྔའི་དར་དཔྱང་གིས་བརྒྱན་པ༔ ཞབས་གར་སྟབས་ལིང་ཙམ་དུ་བཞུགས་པ༔ མཁའ་འགྲོ་རིགས་ལྔའི་ཕྱག་མཚན་མདའ་དར་བྷནྡྷ་བདུད་རྩིས་བཏམས་པ་བསྣམས་ཤིང་༔
གཅེར་མོ་རུས་པའི་རྒྱན་ཆ་དྲུག་དང་ལྡན་པ་བཅས་གསལ་བའོ༔ བདག་མདུན་གྱི་ཐུགས་ཀའི་ཧཱུྃ་གི་འཕྲོ་འདུས་མཁའ་སྤྱོད་ཨུ་རྒྱན་དག་པའི་ཞིང་ཁམས་ནས༔ གསང་བ་ཡེ་ཤེས་ཌཱཀྐི་ལ་མཁའ་སྤྱོད་ཀྱི་རྣལ་འབྱོར་མ་སྤྲིན་ལྟར་གཏིབས་པ་ལྟ་བུས་བསྐོར་བ་སྤྱན་དྲངས་ཏེ་རིག་མར་ཐིམ་པས༔ ཡེ་ཤེས་ཀྱི་མཁའ་འགྲོ་མར་མངོན་སུམ་དུ་གྱུར་པའི་འདུན་པ་མཛོད༔ ཧཱུྃ༔ མ་མི་མིན་ཡེ་ཤེས་མཁའ་འགྲོ་མ༔ དབུས་སངས་རྒྱས་རིགས་ཀྱི་མཁའ་འགྲོ་འབུམ༔ ཤར་རྡོ་རྗེ་རིགས་ཀྱི་མཁའ་འགྲོ་འབུམ༔ ལྷོ་རིན་ཆེན་རིགས་ཀྱི་མཁའ་འགྲོ་འབུམ༔ ནུབ་པདྨ་རིགས་ཀྱི་མཁའ་འགྲོ་འབུམ༔
བྱང་ལས་ཀྱི་རིགས་ཀྱི་མཁའ་འགྲོ་འབུམ༔ མཚམས་འཇིག་རྟེན་རིགས་ཀྱི་མཁའ་འགྲོ་འབུམ༔ མ་གནས་འདིར་བྱོན་ལ་བྱིན་གྱིས་རློབས༔ ཐུགས་རྗེའི་སྤྲིན་ཕུང་ཐིབས་སེ་ཐིབ༔ བྱིན་རླབས་ཆར་རྒྱུན་ན་ར་ར༔ མོས་གུས་འབྲས་བུ་ཆི་ལི་ལི༔ ཐབས་ཀྱི་རྒྱན་ཆ་ཁྲོ་ལོ་ལོ༔ ཤེས་རབ་ཉམས་དབྱངས་ཀྱུ་རུ་རུ༔ བརྡ་འགྲོས་གར་སྟབས་ཁྱུགས་སེ་ཁྱུག༔ མཁའ་འགྲོའི་བརྡ་སྐད་དི་རི་རི༔
མཁའ་འགྲོ་བྱེ་བ་འབུམ་དང་བཅས༔ གནས་འདིར་དབང་བསྐུར་བྱིན་ཆེན་ཕོབ༔ གསང་བ་བདེ་ཆེན་རིག་མ་འདིར༔ ཡེ་ཤེས་མཁའ་འགྲོའི་དབང་བསྐུར་ཅིག༔ གྲུབ་པའི་གནས་མཆོག་དམ་པ་འདི༔ གཞལ་ཡས་ཁང་དུ་བྱིན་གྱིས་རློབས༔ དཀྱིལ་འཁོར་རྫས་ལ་མདངས་ཕྱུང་ནས༔ མོས་པའི་བུ་ལ་འཇའ་ལུས་སྩོལ༔ ཨོྃ་བཛྲ་ས་མཱ་ཡ་ཛཿཛཿ ཛཿཧཱུྃ་བཾ་ཧོཿ
ཨོྃ་ཨ་བེ་ཤ་ཡ་ཛཿཛཿ
དབང་ཞུ་མཁན་རྣམས་ཀྱིས་འདི་ཡི་རྗེས་ཟློས་མཛོད༔ ཨོྃ་བདེ་གཤེགས་གསང་བའི་དབྱིངས་ཕྱུག་ཡུམ༔ དུས་གསུམ་སངས་རྒྱས་བསྐྱེད་པའི་མ༔ ཡུམ་མཆོག་རྡོ་རྗེ་རྣལ་འབྱོར་མ༔ གྲོལ་ལམ་ཕོ་ཉའི་དངོས་གྲུབ་སྩོལ༔ དེ་ནས་དམ་ཆུ་སྦྱིན་པ་ནི༔ ཧཱུྃ་བཾཿ དྲི་མེད་པདྨ་རཀྟའི་བཅུད༔ འདི་བཟུང་ཟག་མེད་དགའ་བཞི་འཆར༔
དམ་མེད་རྣམས་ཀྱི་སྙིང་ཁྲག་སྐེམ༔ དེ་བས་དམ་སྲུངས་ས་མ་ཡ༔ དེ་ནས་བུམ་པ་ཐོགས་ཏེ༔ ཧཱུྃ༔ འཇའ་ལུས་རྡོ་རྗེ་བུམ་པའི་དབང་༔ སྐལ་ལྡན་ཁྱོད་ལ་བསྐུར་བ་ཡིས༔ མཁའ་འགྲོ་བསྐྱེད་པའི་དམ་ཚིག་སྲུངས༔ དགའ་བ་ཉམས་སུ་མྱོང་བར་གྱིས༔ ཨོྃ་བཛྲ་མུ་ཏྲ་དྷ་ར་ཧོཿ བྷནྡྷ་ཐོགས་ཏེ༔
ཧཱུྃ༔ ཡེ་ཤེས་རླུང་ནི་བྷནྡྷའི་དབང་༔ སྐལ་ལྡན་ཁྱོད་ལ་བསྐུར་བ་ཡིས༔ མཁའ་འགྲོ་སྒྲུབ་པའི་དམ་ཚིག་སྲུངས༔ མཆོག་དགའ་ཉམས་སུ་མྱོང་བར་གྱིས༔ ཨོྃ་ཨནྜི་ཡེ་ཧོཿ དེ་ནས་སིནྡྷུ་ར་ཡི་དཀྱིལ་འཁོར་ཧ་རི་ནི་ས་བཀོད་པ་གནས་སུ་བསྟིམ༔ ཧཱུྃ་བདེ་ཆེན་ཐིག་ལེ་དཀྱིལ་འཁོར་དབང་༔ སྐལ་ལྡན་ཁྱོད་ལ་བསྐུར་བ་ཡིས༔ མཁའ་འགྲོའི་རྫོགས་རིམ་དམ་ཚིག་སྲུངས༔
ལྷན་སྐྱེས་ཉམས་སུ་མྱོང་བར་གྱིས༔ ཨོྃ་ཛྙཱ་ན་སུ་ཁ་ཁཾ་ཡེ་སྭཱ་ཧཱ༔ དེ་ནས་རིགས་མའི་ཕྱག་གཡོན་གྱི་སྲིན་མཛུབ་ལ་ཡེ་ཤེས་ལྔའི་དར་ཐག་བཏགས་ལ༔ སློབ་མའི་ལག་ཏུ་གཏད༔ ཧཱུྃ༔ ཟག་མེད་འཇའ་ལུས་སྒྲུབ་པའི་གྲོགས༔ གསང་བ་ཡེ་ཤེས་མཁའ་འགྲོ་མ༔ དེ་རིང་སློབ་བུ་ཁྱོད་ལ་གཏད༔ དགའ་བྲལ་ཆེན་པོ་ཉམས་སུ་མྱོང་༔ ཨོྃ་བཛྲ་རཱ་ག་ཡ་ཧོཿཔདྨ་ཨཀྵོ་བྷྱ་སྭཱ་ཧཱ༔
དེས་དབང་བཞི་ཐོབ་ནས་གྲོལ་ལམ་བཞིན་མངོན་དུ་གྱུར༔ དགའ་བཞི་ལྷན་ཅིག་སྐྱེས་པའི་བདེ་བ་མྱོང་ནས༔ མི་རྟོག་པའི་ཡེ་ཤེས་ཆེན་པོ་ངོ་བོ་ཉིད་ཡིན་པར་ངོས་བཟུང་༔ འབེབས་ལྡོག་འདྲེན་བཀྲམ་བཞི་ཡིས་ཆོས་སྐུ་འཇའ་ལུས་ཀྱི་གོ་འཕང་འགྲུབ༔ སྟེང་སྒོ་ཡེ་ཤེས་མངོན་དུ་གྱུར་ནས༔ འོག་སྒོ་བདེ་བ་ཆེན་པོ་ལམ་དུ་འགྲོ༔ སྟེང་ནས་ཡེ་ཤེས་ཆར་རྒྱུན་རྟག་ཏུ་ཕབ་པའི་བདེ་བས་ལུས་ཁེང་༔ འོག་ཆུ་རྒྱུན་གྱི་འགྲིམ་འགྲུལ་བཀག་ནས་རྫིང་གི་བཅུད་འཁྱིལ་བའི་སྒྱུ་ལུས་དཔག་བསམ་ལྗོན་ཤིང་བསྐྱེད༔ རྩ་བ་ཡེ་ཤེས་ཀྱི་གཞི་ཚུགས༔ སྡོང་པོ་ཆོས་སྐུའི་དཔུང་ཚན་ཧྲག༔
ཡོན་ཏན་ཀུན་ལྡན་གྱི་ཡལ་ག་ཕྱོགས་བཅུར་གྱེས༔ སྙིང་རྗེའི་ལོ་འདབ་ཕུན་ཚོགས་སུ་ཕྱུག༔ རིག་པ་ཤེས་རབ་ཀྱི་རྣམ་པར་ཁ་ཕྱེ༔ འབྲས་བུ་འཇའ་ལུས་རྡོ་རྗེའི་སྐུ་མངོན་དུ་གྱུར༔ སྙན་བརྒྱུད་རྡོ་རྗེའི་དབྱངས་ཅན་མཆོག་གི་སེམས་དཔའ་ཡང་དག་པ་དེ་ཡི་ལམ་དུ་འཇུག་པའི་ཚེ༔ ཉམས་ལེན་དང་བརྩོན་འགྲུས་ཀྱང་དགོས་སོ༔ ས་མ་ཡ༔ རྟག་ཏུ་ཧ་རི་ནི་སའི་བླ་འཁོར་འཆང་༔ ལྟེ་བར་ ཧཱུྃ༔ རྩིབས་དྲུག་ལ༔
ཧཿརིཿནིཿསཿབཾཿམུཾཿ རྩིབས་མཆན་ལ༔ མུཿཊཿཎིཿཛཿབཾཿཐུནཿ ཕྱི་རོལ༔ ཨོྃ་བཾ་བཛྲ་ཧྲི་ཎི་པྲ་མོ་ཐུན་པྲ་མོ་ཐུན་པྲ་མོ་ཏི་རི་ན་ལེ་མ་ས་མ་ཡ་ཐུན༔ ཨོྃ་ཟབ་ཟེ་ཟོ་ཝི་ཊ་ལོ་ཁུག་བཾ་ཐུན་ཛཿ བདག་འཆང་བ་པོ་ལ་མ་སྲིང་མཁའ་འགྲོ་རྟག་ཏུ་འཁོར་ཞིང་གྲོག་དན་པར་གྱུར་ཅིག༔ ཨོྃ་བཛྲ་རཏྣ་པདྨ་ཀརྨ་ས་མ་ཡ་ཎིག་ནལ་ཧ་ཕྲུམ་ཀ་ཀ་ཀི་ཀི་ཤག་ཤག་སུ་ར་སི་ཐུན་ཐུན་སྭཱ་ཧཱ༔ ཀུ་རུ་ཀོ་བི་ར་མཉྫུ་པ་ཤཾ་ཏྲི་ར་ཏྲི་འགྲིམ་འགྲིམ་སྭཱ་ཧཱ༔ ཞེས་བྲིས༔
དེ་ཡི་ཕྱི་རིམ་པདྨའི་ཕྲེང་བས་བསྐོར༔ རང་སྔགས་ཁྲི་ཡིས་རབ་གནས་བྱ༔ རྫས་ནི་ལི་ཁྲི༔ རྒྱ་མཚལ༔ དངུལ་ཆུ༔ ཁབ་ལེན་རྡོ༔ འཇོལ་མོའི་མཚན་མ༔ བྱ་ཕོའི་སྣ་སྡེར་དང་སྙིང་བཅས་ཛཱ་ཏིའི་ཕྱེ་མས་བརླན་ལ་དར་དམར་དུ་དྲིལ་ནས་འཆང་༔ རིགས་ལྡན་བཅུ་ཡི་ལག་བརྒྱུད་པར་བྱས་ནས་རང་གིས་ལེན་པ་གནད་ཡིན༔ མ་རྙེད་ན་རིགས་ལྡན་གཉིས་བྱ༔
རྟག་ཏུ་དྲོད་ལྡན་འཆང་༔ ས་མ་ཡ༔ དབང་འདི་ཉིད་སྔོན་འགྲོ་དངོས་གཞི་རྗེས་ཀྱི་བྱ་བ་ཐམས་ཅད་ལ་དགོངས་ཏེ༔ དཔེར་ན་དཀྱིལ་འཁོར་གཙོ་བུམ་མཚོན་པ་ཡིན༔ དབང་འདི་མ་ཐོབ་ན་དཀྱིལ་འཁོར་གཞུང་གི་ཉེ་ལམ་མེད་པ་ཡིན་ཏེ་དོ་ཤིན་ཏུ་གལ་ཆེའོ༔ ས་མ་ཡ༔ ཐམས་ཅད་ཀྱིས་རིག་མའི་ཞབས་པུས་སྤྱི་བོར་བླངས་ཏེ༔ ཕྱག་ཐལ་མོ་སྦྱར་བའི་བར་དུ་མེ་ཏོག་རེ་རེ་ཐོགས་ལ༔ རྗེས་ཟློས་བྱ༔ ཧོཿ
གསང་བ་བླ་མེད་ལམ་གྱི་མཆོག༔ ཡེ་ཤེས་མཁའ་འགྲོའི་དམ་ཚིག་ལ༔ མི་འདའ་མི་རྟོག་སྲོག་ལྟར་བཟུང་༔ རྟག་ཏུ་འཇའ་ལུས་བསྒྲུབ་པ་ཡི༔ བསྐྱེད་རྫོགས་སྙིང་པོ་འཛིན་ལ་གནས༔ རྡོ་རྗེ་སློབ་དཔོན་གྱིས༔ ཧོཿ སྐལ་ལྡན་རྣམས་ཀྱིས་ལེགས་པར་ཉོན༔ ཟབ་ལམ་བདེ་བ་ཆེན་པོ་ཡི༔ ཨུ་དུམ་ཝཱ་རའི་མེ་ཏོག་ལྟར༔
ཡོན་ཏན་ཀུན་ལྡན་རྙེད་པར་དཀའ༔ རྒྱ་མཚོའི་གླིང་གི་ནོར་བུ་བཞིན༔ ཀ་དག་ཡེ་ཤེས་རང་གསལ་འདི༔ ཙམ་པ་ཀ་ཡི་མེ་ཏོག་ལྟར༔ དུས་དྲུག་རྐྱེན་གྱིས་ཡ་མི་ང་༔ འཕགས་པའི་བྱིན་རླབས་གཏེར་དུ་སྦས༔ འོག་སྒོ་དགའ་བཞི་གྲོལ་ལམ་འདི༔ སྒྲ་གཅན་འཁོར་ལོའི་ཟོམ་དང་འདྲ༔ སྣང་སྲིད་དཀར་དམར་དྭངས་སྙིགས་ཕྱེ༔ ཕོ་ཉའི་གནད་ཀྱིས་ངོ་སྤྲོད་འདི༔
རིགས་ལྔའི་བདེ་བ་སྐད་ཅིག་སྟོན༔ བཅུ་དྲུག་དཔལ་མོའི་རོལ་རྩེད་ཡིན༔ སྨྲ་བརྗོད་ཁ་ཡི་ཚིག་ལས་འདས༔ རྫོགས་པ་ཆེན་པོའི་ས་ལམ་ཡིན༔ དེ་བས་དམ་ཚིག་འཆང་བར་བྱ༔ མཁའ་འགྲོའི་སྐུ་ཡི་དམ་ཚིག་ཏུ༔ བུད་མེད་རྣམས་ལ་སྨད་མི་བྱ༔ སྐྱོན་དུ་ལྟ་དང་ལོག་བཅོལ་སྤང་༔ མཁའ་འགྲོའི་གསུང་གི་དམ་ཚིག་ཏུ༔ བུད་མེད་རྣམས་ལ་སྡང་མི་བྱ༔
ཁོང་ཁྲོ་གདུག་སེམས་སྤང་བར་བྱ༔ མཁའ་འགྲོའི་ཐུགས་ཀྱི་དམ་ཚིག་ཏུ༔ བུད་མེད་རྣམས་ལ་འཚེ་བ་སྤང་༔ དཀྱིལ་འཁོར་གསུམ་གྱིས་དག་སྣང་སྦྱང་༔ མཁའ་འགྲོའི་ཡོན་ཏན་དམ་ཚིག་ཏུ༔ རྡོ་རྗེ་སློབ་དཔོན་གཟུངས་མ་དང་༔ རིགས་རུས་སྲས་བཅས་འདུན་པས་བསྟོད༔ མཁའ་འགྲོའི་ཕྲིན་ལས་དམ་ཚིག་ཏུ༔ རྟག་ཏུ་གསང་བ་ཌཱཀྐི་བརྟེན༔ བྷ་གའི་དཀྱིལ་འཁོར་མཆོད་པར་བྱ༔
མཁའ་འགྲོའི་གསང་བའི་དམ་ཚིག་ཏུ༔ ཉ་སྟོང་དུས་མཆོད་མི་བཅག་ཅིང་༔ ཚོགས་བརྒྱ་བསྐང་བརྒྱས་སྒྲིབ་སྦྱོང་འབུང་༔ རྟེན་འབྲེལ་དགེ་བའི་གནས་ཆེན་དུ༔ རིགས་ལྡན་མཁའ་འགྲོ་ཐམས་ཅད་ཀྱིས༔ ཚོགས་འཁོར་བཤམ་པའི་གྲོགས་བགྱིས་ནས༔ རིགས་འདུས་རྩ་གསུམ་དཀྱིལ་འཁོར་དུ༔ ཕྱག་འཚལ་མཆོད་པ་འབུལ་བར་བགྱིས༔ མཎྜལ་ཡིག་བརྒྱ་ཅི་ནུས་བཟླ༔ མ་འོངས་རྔ་ཡབ་ཞིང་ཁམས་སུ༔
ཡང་ཡང་ཚོགས་པའི་རྟེན་འབྲེལ་བྱ༔ སྐུ་གསུང་ཐུགས་ཀྱི་རྟེན་རྣམས་ལ༔ རབ་གནས་ཞབས་བརྟན་ལེགས་པར་ཕུལ༔ འཛམ་གླིང་དགེ་བའི་རླུང་རྟ་དང་༔ ས་བཅུད་བསོད་ནམས་བུམ་གཏེར་སྦ༔ རྗེས་ཤེས་བསྔོ་སྨོན་རྒྱས་འདེབས་བྱ༔ ས་མ་ཡ༔ ཨེ་མ་ཟབ་པའི་མཐར་ཐུག་ལས༔ གསང་བ་ཌཱཀྐིའི་སྙན་བརྒྱུད་ནི༔ དབང་བཞི་བཀའ་ཆེན་ཆུ་བོའི་རྒྱུད༔
གླིང་བཞི་ནས་བབས་རྒྱ་མཚོར་ཚོགས༔ བསྲུབས་པའི་བཅུད་ཀྱི་དྭངས་མ་བཞིན༔ ཡང་སྙིང་ལུས་མེད་མཁའ་འགྲོའི་སྐོར༔ མཚོ་རྒྱལ་བདེ་ཆེན་གསང་ལམ་འདི༔ མ་འོངས་དུས་ཀྱི་ཐ་མ་ལ༔ ཆོས་ཀྱི་བདག་པོ་བུ་ལ་སྤྲོད༔ བཀའ་འདི་གནོད་སྦྱིན་གསུམ་གྱིས་སྐྱོངས༔ ལམ་མཆོག་འདི་ལ་འཇུག་པ་རྣམས༔ མཁའ་སྤྱོད་འཇའ་ལུས་འགྲུབ་ནས་སུ༔ རིག་འཛིན་དགོངས་པ་འཁྱཽང་བར་ཤོག༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ མི་ནུབ་རྒྱ༔ གསང་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཁྱི་ལོར་བསམ་ཡས་མཆིམས་ཕུ་དགེའུ་གོང་ནས་གདན་དྲངས་ཤིང༌། ལྕགས་མོ་ཕག་གི་ལོར་མདོ་ཁམས་སྐྱེད་མོས་ཚལ། ནང་ཆེན་རྒྱལ་པོའི་ཨུར་འགོས་སུ་ཤོག་སེར་ནས་ཞལ་བཤུས་སོ།
ཡི་གེ་པ་འདི་སྔགས་ལམ་དུ་མི་ཕྱེད་པའི་དད་པ་ཐོབ་པའི་ཀུན་དགའ་བློ་གྲོས་ཀྱིས་བྲིས་པས་སྔགས་བསྟན་མི་ཉམས་ཤིང་ཡུན་དུ་བརྟན་པའི་རྒྱུར་གྱུར་ཅིག། །། ས༽ ཆོས་སྐྱོང་སྡེ་ལྔའི་བསྐུལ་གབ་པ་དོན་ཕྱུངས་ཀྱི་སྡེབ། ཁོལ་དུ་ཕྱུང་བ་བཀའ་རྒྱ་མ་བཞུགས་པའི་དབུ་ཕྱོགས་ལགས་སོ། དེ་ནས་ལས་སུ་བསྐུལ་བ་ནི། ཧཱུྃ་ཧཱུྃ་ཧཱུྃ༔ མི་མངོན་ཆོས་དབྱིངས་དག་པའི་ཕོ་བྲང་ནས༔ རིག་འཛིན་རྩ་བརྒྱུད་བླ་མ་དགོངས་སུ་གསོལ༔ ལྷུན་གྲུབ་བདེ་ཆེན་དབྱིངས་ཀྱི་ཕོ་བྲང་ནས༔ ཡི་དམ་རྒྱུད་སྡེའི་ལྷ་ཚོགས་དགོངས་སུ་གསོལ༔ མཁའ་དབྱིངས་པདྨ་འཁྱིལ་བའི་ཕོ་བྲང་ནས༔
ཌཱཀྐི་གསང་བའི་ལྷ་ཚོགས་དགོངས་སུ་གསོལ༔ རྔམ་བརྗིད་དུར་ཁྲོད་ཨེ་ཡི་ཕོ་བྲང་ནས༔ བཀའ་སྡོད་དམ་ཅན་རྒྱ་མཚོ་དགོངས་སུ་གསོལ༔ ཁྲག་ཞག་རྦ་ཀློང་འཁྲུགས་པའི་ཕོ་བྲང་ནས༔ ཆོས་སྐྱོང་ནོར་བདག་གཏེར་སྲུང་དགོངས་སུ་གསོལ༔ དགོངས་ཤིག་ཐམས་ཅད་བསྐུལ་ལོ་དབྱིངས་ནས་བཞེངས༔ རིག་འཛིན་བདག་ལ་གཟི་བྱིན་མཐུ་སྟོབས་སྩོལ༔ དམ་ཉམས་དགྲ་ལ་མངོན་སྤྱོད་བཀའ་ཆད་ཕོབ༔ དེང་སང་དུས་ངན་སྙིགས་མ་ལྔ་བརྒྱའི་སྐབས༔ བསྐྱེད་རྫོགས་ཆོས་ཀྱི་བསྟན་པ་ནུབ་ལ་ཉེ༔
སེམས་ཅན་བདེ་སྐྱིད་སྐལ་བ་མཐའ་ལ་ཐུག༔ སྒྲུབ་པའི་རིག་འཛིན་ཁས་ཉེན་དབང་རེ་ཆུང་༔ གསང་སྔགས་གཉན་པོ་སྒྲུབ་ལ་འགྲས་བཙལ་བའི༔ མ་རུངས་བདུད་དང་འབྱུང་པོ་ཁ་དར་བས༔ དམ་ཅན་རྒྱ་མཚོ་མངོན་སྤྱོད་དུས་ལ་བབ༔ ཁྱད་པར་རིག་འཛིན་པདྨ་འབྱུང་གནས་ཀྱི༔ རྗེས་སུ་འཇུག་པའི་རིག་འཛིན་བདག་ཅག་གི༔ ཟབ་མོའི་ཆོས་དང་དབེན་རི་གཙུག་ལག་ཁང་༔ གྲྭ་འཁོར་སྒར་གཞིས་ཀ་ཆ་དཀོར་ནོར་ལ༔ འཚེ་ཞིང་གཡུལ་འགྱེད་དམག་འདྲེན་དགྲ་རྒོལ་དང་༔
ཇག་ཆོམ་རྐུ་འཕྲོག་བཅོམ་དང་ལམ་འཕྲང་བཅད༔ གྲོས་ངན་མདུན་སྒུག་རྒྱབ་དེད་ཡ་ཁ་སྟོང་༔ ཚད་བཙུག་ཡ་བོ་བཟུང་ཞིང་དོ་བསྡོ་ནས༔ འཚེ་ཞིང་བདུད་ཀྱི་གདུག་རྩུབ་སྡང་བ་རྣམས༔ བཀའ་སྡོད་ཆོས་སྐྱོང་དམ་ཅན་ར་མདས་ཟློག༔ ཉེས་ཅན་དམ་ཉམས་དགྲ་བོ་ཤོར་ར་རེ༔ མཐུ་རྩལ་ལས་སུ་ཆོས་ཤིག་སྲུང་མ་རྣམས༔ ཁྲག་ཆང་རིན་ཆེན་གསེར་སྐྱེམས་འདི་བཞེས་ལ༔ ཐ་ཚིག་དུས་སུ་མ་གཡེལ་ཕྲིན་ལས་མཛོད༔ དེ་ནས་ཡེ་ཤེས་མགོན་པོའི་ལས་བསྐུལ་ནི༔
ཧོ་ཡཱཿ མཐིང་ནག་གྲུ་གསུམ་འབར་བའི་དཀྱིལ་འཁོར་ནས༔ བཞེངས་ཤིག་བཞེངས་ཤིག་དཔལ་ལྡན་ནག་པོ་ཆེ༔ ཁྲག་འཐུང་ལེགས་ལྡན་ནག་པོ་དབྱིངས་ནས་བཞེངས༔ མཐུ་ལྡན་མགོན་པོའི་དམག་ཚོགས་དགྲ་ལ་དྲོངས༔ སྐུ་ཆེ་ས་གསུམ་གནོན་པའི་འགྱིང་སྟབས་ཅན༔ མེ་ལྟར་འབར་བའི་དབུ་སྐྲ་དབྱིངས་སུ་བསྐྱོད༔ ཁྲོས་པའི་སྡང་མིག་སྣང་སྲིད་ཡོངས་ལ་གཟིགས༔ ཞལ་བགྲད་རྔམ་མཆེ་གཙིགས་པས་དགྲ་ཤ་རོལ༔ ཕྱག་གཡས་གྲི་གུག་ལྷ་སྲིན་ཟིལ་གྱིས་གནོན༔
འོག་མའི་རལ་གྲིས་དམ་ཉམས་སྲོག་དབུགས་ཕྲལ༔ གཡོན་པའི་ཐོད་ཁྲག་སྡེ་བརྒྱད་ཀླད་ཁྲག་དཀྲུག༔ འོག་མས་ཏྲི་ཤུལ་འདྲེ་རྒོད་སྙིང་ལ་བསྣུན༔ དུར་ཁྲོད་ཆས་ལྡན་དྲེགས་པ་བསྔངས་ཤིང་བརྒྱལ༔ གྱད་ཀྱི་རོལ་སྟབས་མཐིལ་གྱིས་སྲིད་གསུམ་གནོན༔ སྲིད་པའི་སྟོབས་སྦྱོར་དམར་མོ་ཙཎྜི་འཁྱུད༔ གྲི་ཐོད་མགུལ་འཁྱུད་གནམ་ས་ལྟོ་བ་སྦྱོར༔ སྐུ་ལས་སྐྱེས་པའི་མེ་ལྕེ་ཡ་ལ་ལ༔ བ་སྤུའི་གསེབ་ནས་ཁྲོ་ཆུང་སྐར་ལྟར་འཁྲུག༔ མངོན་སྤྱོད་རྩལ་བཅུའི་ཕྲིན་ལས་འགྲུབ་པའི་ལྷ༔
ཤ་ཁྲག་དམར་གྱི་གཏོར་མ་འདི་བཞེས་ལ༔ ཁྲོ་བོའི་དམག་ཚོགས་དམ་ཉམས་དགྲ་ལ་དྲོངས༔ ཧོཿ སྐུ་ཡི་སྤྲུལ་པ་དཔལ་མགོན་གདོང་བཞི་པ༔ ཕྱག་བཞི་གཡས་གཡོན་གྲི་གུག་ཐོད་ཁྲག་བསྣམས༔ འོག་མས་བེང་ཆེན་ཁ་ཊྭཱཾ་ཕྱར་ཐབས་གདེང་༔ མྱུར་མགྱོགས་སྡེ་བརྒྱད་ཀུན་གྱི་དམག་དཔོན་མཛད༔ དྲི་ཟ་མེ་ལྷ་རྣམས་ཀྱི་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཤར་ཕྱོགས་མགོན་པོའི་དམག་ཚོགས་དགྲ་ལ་དྲོངས༔
ཧོཿ ཡོན་ཏན་སྤྲུལ་པ་མ་ནིང་སྲོག་གི་བདག༔ ཕྱག་གཉིས་རུ་མཚོན་དང་ནི་ཙིཏྟ་གསོལ༔ དུར་ཁྲོད་ཆས་དང་བེང་བཅུག་བེར་ཆེན་གསོལ༔ སྐྱེ་འགྲོ་རྩིས་ལ་འདེབས་པའི་དམག་དཔོན་མཛད༔ གཤིན་རྗེ་སྲིན་པོ་རྣམས་ཀྱི་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ལྷོ་ཕྱོགས་མགོན་པོའི་དམག་ཚོགས་དགྲ་ལ་དྲོངས༔ ཧོཿ གསུང་གི་སྤྲུལ་པ་མྱུར་མཛད་ཕྱག་དྲུག་པ༔
གཡས་གསུམ་གྲི་གུག་ཐོད་ཕྲེང་ཌཱ་རུ་བསྣམས༔ གཡོན་གསུམ་ཐོད་ཁྲག་རྩེ་གསུམ་ཞགས་པ་འཁྱུགས༔ སྣང་སྲིད་ལས་སུ་བསྐུལ་བའི་དམག་དཔོན་མཛད༔ ཀླུ་དབང་རླུང་ལྷ་རྣམས་ཀྱི་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ནུབ་ཕྱོགས་མགོན་པོའི་དམག་ཚོགས་དགྲ་ལ་དྲོངས༔ ཧོཿ ཕྲིན་ལས་སྤྲུལ་པ་དུར་ཁྲོད་བྲམ་ཟེའི་གཟུགས༔ ཧེ་རུ་ཀ་པ་ཌཱ་རུ་རྐང་གླིང་ཐོགས༔ གནོད་སྦྱིན་དབང་ལྡན་རྣམས་ཀྱི་འཁོར་དང་བཅས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ བྱང་ཕྱོགས་མགོན་པོའི་དམག་ཚོགས་དགྲ་ལ་དྲོངས༔ ཧོཿ གཉིས་མེད་སྤྲུལ་པ་ལས་མཁན་བྱ་རོག་གདོང་༔ གྲི་ཐོད་བསྣམས་ཤིང་དཔའ་བའི་ཆས་དང་ལྡན༔ ཙཎྜི་ཡུམ་སྦྱོར་གྲི་ཐོད་དགྱེས་པར་སྟོབ༔ ཚངས་པ་ས་བདག་རྣམས་ཀྱི་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ སྟེང་འོག་མགོན་པོའི་དམག་ཚོགས་དགྲ་ལ་དྲོངས༔ ཧོཿ
ལས་ཀྱི་ཡུམ་བཞི་རང་མདོག་གྲི་ཐོད་བསྣམས༔ ཁ་ཊྭཱཾ་འཛིན་མཛད་རུས་པའི་རྒྱན་དྲུག་ཅན༔ སྒོ་མ་རིགས་བཞིའི་རང་རྟགས་ཕྱག་མཚན་ཐོགས༔ འཁོར་དུ་ལས་བྱེད་ཉི་ཁྲི་རྣམས་ཀྱིས་བསྐོར༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཁོར་ཡུག་མགོན་པོའི་དམག་ཚོགས་དགྲ་ལ་དྲོངས༔ ཧོཿ ནག་པོ་ཆེན་པོ་ཕྱག་བཞིའི་དུས་ལ་བབ༔ མགོན་ཆེན་སྡེ་བཞི་ཡུམ་བཅས་དུས་ལ་བབ༔ བྱ་རོག་གདོང་དང་སྒོ་སྐྱོང་དུས་ལ་བབ༔
དཔལ་མགོན་དམ་ཅན་རྒྱ་མཚོའི་ཕོ་ཉ་བ༔ དྲི་ཟ་རྟ་ལ་བཞོན་ནས་རྒྱལ་མཚན་ཕྱར༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཤར་ཕྱོགས་དགྲ་བགེགས་ཐལ་བའི་རྡུལ་དུ་རློག༔ མེ་ལྷ་ར་སྐྱེས་བཞོན་ནས་རྩེ་གསུམ་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཤར་ལྷོ་དགྲ་བགེགས་ཐལ་བའི་རྡུལ་དུ་རློག༔ གཤིན་རྗེ་མ་ཧེ་བཞོན་ནས་བེ་ཅོན་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ལྷོ་ཕྱོགས་དགྲ་བགེགས་ཐལ་བའི་རྡུལ་དུ་རློག༔
སྲིན་པོ་རོ་ལང་བཞོན་ནས་ཐོད་དབྱུག་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ལྷོ་ནུབ་དགྲ་བགེགས་ཐལ་བའི་རྡུལ་དུ་རློག༔ ཆུ་ལྷ་སྦྲུལ་ལ་བཞོན་ནས་སྦྲུལ་ཞགས་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ནུབ་ཕྱོགས་དགྲ་བགེགས་ཐལ་བའི་རྡུལ་དུ་རློག༔ རླུང་ལྷ་ཤྭ་བ་བཞོན་ནས་བ་དན་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ནུབ་བྱང་དགྲ་བགེགས་ཐལ་བའི་རྡུལ་དུ་རློག༔ གནོད་སྦྱིན་སྟག་ལ་བཞོན་ནས་རལ་གྲི་ཐོགས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ བྱང་ཕྱོགས་དགྲ་བགེགས་ཐལ་བའི་རྡུལ་དུ་རློག༔ དབང་ལྡན་གླང་ལ་བཞོན་ནས་མདའ་གཞུ་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྱང་ཤར་དགྲ་བགེགས་ཐལ་བའི་རྡུལ་དུ་རློག༔ ཚངས་པ་རྟ་ལ་བཞོན་ནས་འཁོར་ལོ་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ སྟེང་ཕྱོགས་དགྲ་བགེགས་ཐལ་བའི་རྡུལ་དུ་རློག༔ ས་བདག་ཕག་ལ་བཞོན་ནས་བུམ་པ་ཐོགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔
འོག་ཕྱོགས་དགྲ་བགེགས་ཐལ་བའི་རྡུལ་དུ་རློག༔ ཧོཿ དཔལ་ལྡན་ཡེ་ཤེས་མགོན་པོའི་ཕོ་ཉ་བ༔ ཕྱོགས་སྐྱོང་བཅུ་ཡི་དམག་ཚོགས་དགྲ་ལ་དྲོངས༔ དགྲ་བོ་ཕོ་རྒྱུད་ཐམས་ཅད་རྩད་ནས་ཆོད༔ དགྲ་བོ་མོ་རྒྱུད་ཐམས་ཅད་མངལ་ནས་སྐོམ༔ དགྲ་བོའི་རིགས་རྒྱུད་ཐལ་བའི་རྡུལ་དུ་རློག༔ དགྲ་བོའི་སྒོ་ནོར་ཐམས་ཅད་ཕྱགས་མས་ཐོབ༔ དགྲ་བོའི་ཡུལ་ཞིང་ཐམས་ཅད་རླུང་ལ་བསྐུར༔ དགྲ་བོའི་ཕ་སྡེ་ནང་ཚན་ནང་འཐབ་ཐོངས༔
དགྲ་བོའི་ཡུལ་ཁམས་ཐམས་ཅད་ཕུང་དུ་ཆུག༔ དུས་མིན་འཆི་བ་རྣམ་བརྒྱད་དགྲ་ལ་ཕོབ༔ བྱིས་པའི་གདོན་ཆེན་བཅོ་ལྔ་དགྲ་ལ་ཕོབ༔ རྐྱེན་ངན་ཉི་ཁྲི་ཆིག་སྟོང་དགྲ་ལ་ཕོབ༔ གནམ་འཁྲུགས་རི་ལྟར་ཉིལ་བ་དགྲ་ལ་ཕོབ༔ ས་འཁྲུག་ཆུ་ལྟར་འབྲུབ་པ་དགྲ་ལ་ཕོབ༔ ཡུལ་འཁྲུག་འབྲས་ལྟར་བསིགས་པ་དགྲ་ལ་ཕོབ༔ འབྱུང་འཁྲུག་རླུང་ལྟར་འཚུབ་པ་དགྲ་ལ་ཕོབ༔ གྲི་འཁྲུག་རྣོ་བའི་མཚོན་ཆ་དགྲ་ལ་ཕོབ༔ སྲིན་མོའི་སྦྱོར་བའི་དུག་རྒོད་དགྲ་ལ་ཕོབ༔
ན་ཚ་འབྱུང་བཞི་འཁྲུགས་པ་དགྲ་ལ་ཕོབ༔ སྡུག་བསྔལ་སེམས་གདོན་ལངས་པ་དགྲ་ལ་ཕོབ༔ གོད་ཁ་གྱོད་བྱུར་ཐམས་ཅད་དགྲ་ལ་ཕོབ༔ རྨི་ལྟས་མཚན་ངན་ཐམས་ཅད་དགྲ་ལ་ཕོབ༔ མི་རུང་བཀྲ་མི་ཤིས་པ་དགྲ་ལ་ཕོབ༔ སྣང་སྲིད་ཡོངས་ཀྱི་དམོད་པ་དགྲ་ལ་ཕོབ༔ བྱད་དང་དལ་ཁ་ཐམས་ཅད་དགྲ་ལ་ཕོབ༔ ཕ་རོལ་དགྲ་བོའི་མི་རབས་བདུན་རྒྱུད་རྣམས༔ བཀའ་ཡི་གཏོར་མ་འདི་དང་མཉམ་དུ་བཞེས༔ རྡུལ་དུ་བརླག་ནས་མིང་ཡང་མེད་པར་མཛོད༔
ཨོཾ་མ་ཧཱ་ཀ་ལ་ཐུན་བྷྱོཿ ཀ་ལ་ར་ཏྲི་ཐུན་བྷྱོཿ ཧེ་ཀ་ར་ཡ་ཨེ་ཤ་ཏིར་བྷྱོཿ བྱད་མ་ནྲྀ་ཏྲི་མཱ་ར་ཡ་ཁང་ཙཀྲ་ཧུ་ལུ་ཧུ་ལུ་ཤག་བྷྱོཿ རུ་ཏྲ་ཚིནྡྷ་ཚིནྡྷ་བྷནྡྷ་བྷནྡྷ་ཧཱུྃ་ཕཊ྄ཿ ཧེ་ཧེ་བྷྱོ་བྷྱོ་ཟློག་ཟློག༔
དེ་ནས་ཞིང་སྐྱོང་མགོན་པོའི་ལས་བསྐུལ་ནི༔ ཛཿ ཤར་ལྷོ་རྔམ་བརྗིད་བདུད་ཡུལ་མུན་པའི་གླིང་༔ དུར་ཁྲོད་ཆེན་པོ་རབ་འབར་ཙཱ་རི་ཊ༔
ཤ་ཟ་ཁྲག་འཐུང་གཏིབས་པའི་ཕོ་བྲང་ནས༔ བདུད་མགོན་སེང་གདོང་ཡབ་ཡུམ་སྐུར་བཞེངས་ཤིག༔ ཆོས་སྐྱོང་ནག་པོའི་དམག་ཚོགས་དགྲ་ལ་དྲོངས༔ ལས་སུ་ཆས་ནས་དགྲ་སྲོག་གཅོད་པའི་ཚེ༔ སེངྒེའི་ང་རོ་འབྲུག་ལྟར་འུ་རུ་རུ༔ གཡུ་རལ་གསེབ་ནས་སེང་ཆུང་སྐར་ལྟར་འཁྲུགས༔ ཕྱག་གཡས་རུ་དར་ནག་པོ་ལྷབས་སེ་ལྷབ༔ གཡོན་པས་དམར་ཆེན་གཏོར་ཟོར་དགྲ་ལ་འཕེན༔ མུན་རུམ་ཕོད་ཁ་ནག་པོ་ལྷུབས་སེ་ལྷུབ༔ སྟག་རལ་གཟིག་ཤུབས་རལ་གྲི་ཁྲ་ལ་ལ༔
བདུད་རྟ་ནག་པོ་འདུར་ལྡིང་ཁྱུགས་སེ་ཁྱུག༔ གཡོན་དུ་རྔམ་པའི་ནག་མོ་རེ་མ་ཏི༔ བདུད་ཀྱི་བུ་མོ་སེངྒེའི་གདོང་པ་ཅན༔ དམར་མོ་རྩེ་གསུམ་གཏོར་ཟོར་དགྲ་ལ་འདེབས༔ དར་དམར་བེར་གསོལ་བཙན་གྱི་རྟ་དམར་ཞོན༔ ཡབ་ཡུམ་མདུན་དུ་སྤྲེལ་གདོང་བཾ་གཉིས་འགྱེད༔ རྐང་པས་ཟོར་འཕེན་སྤྱི་གཙུག་ས་ལ་འགྲོ༔ དུག་རླངས་ཁམ་ནག་བུ་ཡུག་འཚུབ་མ་འཁྱིལ༔ བདུད་ཆས་འཛིན་ཚེ་ལྷོ་བཙན་ཚུལ་བཟུང་བ༔ ཤ་ཁྲག་དམར་གྱི་གཏོར་མ་འདི་བཞེས་ལ༔
བདུད་ཀྱི་དམག་ཚོགས་དམ་ཉམས་དགྲ་ལ་དྲོངས༔ ཛཿ ཤར་ཕྱོགས་ལྷ་ཡི་དྲེགས་པ་དམག་ལ་ཆོས༔ རྡོ་རྗེ་འབར་བས་དུང་ཁྲབ་རྨོག་ཞུ་གསོལ༔ སྟག་རལ་གཟིག་ཤུབས་རལ་གྲི་མདུང་དར་ཐོགས༔ ལྷ་རྟ་ངང་པ་འདུར་ལྡིང་ཁྱུགས་སེ་ཁྱུག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ལྷ་ཡི་སྡེ་དཔོན་དམག་ཚོགས་དགྲ་ལ་དྲོངས༔ ཛཿ ལྷོ་ཕྱོགས་བཙན་གྱི་དྲེགས་པ་དམག་ལ་ཆོས༔
འབར་བ་ཁྲག་འཐུང་བསྭེ་ཁྲབ་རྨོག་ཞུ་གསོལ༔ བེར་ཆེན་མདུང་དམར་ཞགས་པ་དགྲ་ལ་འདེབས༔ སྟག་རལ་གཟིག་ཤུབས་རལ་གྲི་སྐེད་ལ་བརྒྱན༔ རག་པ་རྟིང་དཀར་འདུར་ལྡིང་ཁྱུགས་སེ་ཁྱུག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བཙན་གྱི་སྡེ་དཔོན་དམག་ཚོགས་དགྲ་ལ་དྲོངས༔ ཛཿ ནུབ་ཕྱོགས་མ་མོའི་དྲེགས་པ་དམག་ལ་ཆོས༔ དམར་ནག་རལ་གཅིག་རྩེ་གསུམ་ཙིཏྟ་ཐོགས༔ རུས་པའི་རྒྱན་ལྡན་དུར་ཁྲོད་གཡང་གཞི་གསོལ༔
གཡུ་འབྲུག་མགོ་དགུ་འདུར་ལྡིང་ཁྱུགས་སེ་ཁྱུག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ མ་མོ་སྡེ་དཔོན་དམག་ཚོགས་དགྲ་ལ་དྲོངས༔ ཛཿ བྱང་ཕྱོགས་ཀླུ་ཡི་དྲེགས་པ་དམག་ལ་ཆོས༔ མཐིང་ནག་ཕོད་ཁ་གཡུ་ཁྲབ་རྨོག་ཞུ་ཅན༔ ཡན་ལག་མིག་བརྒྱན་རལ་གྲི་ལྕགས་པར་ཐོགས༔ རྟ་ནག་རྟིང་དཀར་འདུར་ལྡིང་ཁྱུགས་སེ་ཁྱུག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དགེ་བསྙེན་སྡེ་དཔོན་དམག་ཚོགས་དགྲ་ལ་དྲོངས༔
ཛཿ ཤར་ལྷོ་བདུད་ཀྱི་དྲེགས་པ་དམག་ལ་ཆོས༔ ནག་པོ་ལྕགས་ཁྲབ་རྨོག་ཞུ་དར་ནག་ལྷུབ༔ སྟག་རལ་གཟིག་ཤུབས་དགྲ་སཏྭ་རུ་མཚོན་བསྣམས༔ བདུད་རྟ་ནག་པོ་འདུར་ལྡིང་ཁྱུགས་སེ་ཁྱུག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བདུད་ཀྱི་སྡེ་དཔོན་དམག་ཚོགས་དགྲ་ལ་དྲོངས༔ ཛཿ ལྷོ་ནུབ་གཟའ་ཡི་དྲེགས་པ་དམག་ལ་ཆོས༔ ལྗང་སྔོན་སྲིན་གཟུགས་དབུ་དགུ་སྦྲུལ་མཇུག་ཅན༔
རལ་གྲི་རྒྱལ་མཚན་མདའ་གཞུ་སྦྲུལ་ཞགས་ཐོགས༔ སྐུ་ལུས་མིག་བརྒྱན་གློག་ཞགས་འོད་ཀྱིས་འགེངས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ གཟའ་ཡི་སྡེ་དཔོན་དམག་ཚོགས་དགྲ་ལ་དྲོངས༔ ཛཿ ནུབ་བྱང་དགྲ་ལྷའི་དྲེགས་པ་དམག་ལ་ཆོས༔ སྨུག་ནག་རྡོ་རྗེའི་གོ་ཁྲབ་རྨོག་ཞུ་ཅན༔ རལ་གྲི་རུ་མཚོན་གནམ་ལྕགས་ཕུར་བུ་བསྒྲིལ༔ སྟག་རལ་གཟིག་ཤུབས་བཏགས་ནས་བསྭོ་སྒྲ་སྒྲོག༔ མཚལ་སྟག་དམར་པོ་འདུར་ལྡིང་ཁྱུགས་སེ་ཁྱུག༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དགྲ་ལྷའི་སྡེ་དཔོན་དམག་ཚོགས་དགྲ་ལ་དྲོངས༔ ཛཿ བྱང་ཤར་དམ་ཅན་དྲེགས་པ་དམག་ལ་ཆོས༔ དམར་སྨུག་བསྭེ་ཐེབ་ཕོད་ཁ་ལྷབ་ལྷུབ་ཅན༔ རྡོ་རྗེ་དགྲ་སྙིང་རུ་མཚོན་དམར་པོ་ཐོགས༔ སྟག་རལ་གཟིག་ཤུབས་རལ་གྲི་འོད་ལྡན་བརྒྱན༔ སེངྒེ་མགོ་སྔོན་འདུར་ལྡིང་ཁྱུགས་སེ་ཁྱུག༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དམ་ཅན་སྡེ་དཔོན་དམག་ཚོགས་དགྲ་ལ་དྲོངས༔
ཛཿ ཞིང་སྐྱོང་མགོན་པོའི་དམག་ཚོགས་དུས་ལ་བབ༔ ལྷ་ཡི་དལ་ཁ་ཐམས་ཅད་དགྲ་ལ་ཕོབ༔ བཙན་གྱི་ཤྭ་ཁ་དམར་པོ་དགྲ་ལ་ཕོབ༔ མ་མོའི་ཡམས་ནད་ཐམས་ཅད་དགྲ་ལ་ཕོབ༔ ཀླུ་ཡི་མཛེ་ནད་ཐམས་ཅད་དགྲ་ལ་ཕོབ༔ བདུད་ཀྱི་ཞགས་པ་ནག་པོ་དགྲ་ལ་ཕོབ༔ གཟའ་ཡི་ནག་པོ་ཁ་འཐམ་དགྲ་ལ་ཕོབ༔ དགྲ་ལྷའི་མཚོན་ཆ་དབལ་ཁ་དགྲ་ལ་ཕོབ༔ དམ་ཅན་ཕོ་ལྷོག་གླང་ཐབས་དགྲ་ལ་ཕོབ༔
དགྲ་བོ་ཕོ་རྒྱུད་ཐམས་ཅད་གྲི་རུ་སོད༔ དགྲ་བོ་མོ་རྒྱུད་ཐམས་ཅད་སྨྱོ་རུ་ཆུག༔ དགྲ་བོའི་རིགས་རྒྱུད་ཐམས་ཅད་འབོགས་སུ་ཆུག༔ དགྲ་བོ་ཉི་མ་ཤར་ནུབ་གོ་ལྡོག་ཐོངས༔ དགྲ་བོ་འགྲོ་བའི་ལམ་རྣམས་མདུན་རྒྱབ་ལྡོག༔ དགྲ་བོ་མགྱོགས་པའི་རྟ་རྣམས་རྒྱུས་པ་ཆིངས༔ དགྲ་བོས་ཕྱར་བའི་དཔུང་པ་རལ་གྲིས་ཆོད༔ དགྲ་བོ་སྐྱོབ་པའི་དགྲ་ལྷ་གོ་ཆ་ཤོས༔ དགྲ་བོ་སྲུང་བའི་གུར་ཁང་འཁོར་ལོ་གཏོར༔ དགྲ་བོ་མཐུན་པའི་སྐྱེས་ལྷ་ཡུལ་ལྷ་ཕྱེས༔
དགྲ་བོ་ཆགས་པའི་སྐུ་མཁར་རྨང་ནས་ཤིགས༔ དགྲ་བོའི་ལོངས་སྤྱོད་སྒོ་ནོར་རྩད་ནས་བཅོལ༔ དགྲ་བོ་འབྱུང་བ་འཁྲུག་ནས་མགོ་མཇུག་ལྡོག༔ ཁྱད་པར་འགྲས་ཡ་རྩོད་ཡ་འཛིང་ཡ་དང་༔ ཁ་འཇམ་སྙིང་རྩུབ་ཞེ་ནས་སྡང་ཞིང་སྨོད༔ དོ་བསྡོ་ཕོད་བཙུག་སྙད་སྐོ་བསམ་ངན་འཆང་༔ དམིགས་པའི་དགྲ་བོ་བྱད་མ་སྡིག་ཅན་གྱི༔ བླ་ཚེ་རྣམ་ཤེས་སྲོག་དབུགས་ཕྲོལ་ལ་ཤོག༔ མངོན་སྤྱོད་མ་ཞན་མཐུ་དང་རྩལ་མ་ཞན༔ རིག་འཛིན་བདག་ལ་འགྲས་པའི་དགྲ་བོ་རྣམས༔
བཀའ་ཡི་གཏོར་མ་འདི་དང་མཉམ་དུ་བཞེས༔ ཨོཾ་མ་ཧཱ་ཀཱ་ལ་སིཾ་ཧ་མུ་ཁ་ཐུན་བྷྱོཿ སི་ན་ར་མ་མ་ཏྲི་ཙ་ཏྲི་ཐུན་བྷྱོཿ ཏྲི་ཏྲི་དྷེ་ཝ་ཤ་ལ་ཡ་ཙ་ཏྲི་ནཱ་ག་རཀྴ་བྷྱོ་བྷྱོཿ དུ་པྲ་མ་ཀི་ཀཾ་གྲ་ཧཱ་ན་དར་པ་དར་པ་སཱ་དྷུ་ནན་དགྲ་ལ་བྷྱོ་བྷྱོཿ མཱ་ར་ཡ་ཟློག་ཟློག༔ དེ་ནས་དྲང་སྲོང་གཟའ་ཡི་ལས་བསྐུལ་ནི༔ ཛཿ ལྷོ་ནུབ་མེ་རླུང་འཁྲུག་པའི་གནས་ཀྱི་མཆོག༔ འབྱུང་བ་དཀར་དམར་ཉི་ཟླ་ཆ་ལང་རྡེབ༔
དུག་གི་རླངས་པ་སྲིད་པ་ཡོངས་ལ་ཁྱབ༔ གནམ་ལྕགས་ཁྲོ་ཆུའི་ཚྭ་ཚྭ་སི་ལི་ལི༔ མི་བཟད་སྐྱེ་འགྲོ་བཀུམ་པའི་ཕོ་བྲང་ནས༔ དྲང་སྲོང་གཟའ་མཆོག་ཡབ་ཡུམ་སྐུར་བཞེངས་ཤིག༔ ཆོས་སྐྱོང་ཁྲ་བོའི་དམག་ཚོགས་དགྲ་ལ་དྲོངས༔ སྣང་སྲིད་སྲོག་ལ་ཁྱབ་པའི་མཐུ་བོ་ཆེ༔ དུད་ཁ་མགོ་དགུ་བྱ་རོག་ཏོག་གིས་བརྒྱན༔ རོ་སྟོད་སྲིན་པོ་ཞེ་སྡང་མེ་ལྟར་འབར༔ རོ་སྨད་ཀླུ་མོ་འདོད་ཆགས་ཆུ་ལྟར་ཁོལ༔ སྐེད་པ་གཉན་རྒོད་གཏི་མུག་མུན་ལྟར་འཐིབ༔
གཡས་གཡོན་དང་པོ་རལ་གྲི་ཆུ་སྲིན་གདུགས༔ འོག་གཉིས་ཐོག་མདའ་འཕེན་ཞིང་སྦྲུལ་ཞགས་འདེབས༔ ལྟེ་བར་ཞལ་གདང་སྐྱེ་འགྲོ་ཟས་སུ་ཟ༔ སྐུ་སྨད་སྦྲུལ་མཇུག་རྒྱ་མཚོའི་ཀློང་དུ་འཁྱིལ༔ མགོ་ལུས་ཐམས་ཅད་མཐོང་དུག་དུག་གིས་གང་༔ དུག་རླངས་མི་བཟད་ཕྱོགས་བཅུའི་གནས་སུ་ཁྱབ༔ མཐོང་བ་ཙམ་གྱིས་སྐྱེ་འགྲོ་ཁྲག་ཏུ་སྐྱུགས༔ ཡུམ་མཆོག་ཁྲག་མིག་ནག་མོ་དམར་ནག་མ༔ ཁྲོས་པའི་ཞལ་གདང་ཉི་ཟླ་ཆ་ལང་རྡེབ༔ སྐུ་སྨད་སྦྲུལ་མཇུག་གློག་དང་མེ་ལྕེ་འཁྱུག༔
དབྱིངས་ཀྱི་དབང་བསྒྱུར་གཟའ་རྒོད་ཡབ་ཡུམ་གྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ཁྱབ་འཇུག་དམག་ཚོགས་དམ་ཉམས་དགྲ་ལ་དྲོངས༔ ཛཿ གཟའ་རྒོད་ཟླ་བ་དཀར་ལ་ཞལ་གསུམ་པ༔ ཕྱག་གཉིས་ཤེལ་གྱི་རལ་གྲི་གསེར་གཞོང་འཛིན༔ གཟའ་རྒོད་ལྷག་པ་དུང་མདོག་ཞལ་གསུམ་པ༔ གཡས་པས་ཆུ་གྲི་གཡོན་པས་སྦྲུལ་ཞགས་འཛིན༔ གཉིས་ཀ་ཆུ་རླུང་སྒྲོ་གཤོག་སྦྲུལ་མཇུག་ཅན༔ ཆུ་ཡི་ལས་བྱེད་བྱི་ཕག་སྲོག་ལ་གནས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དགྲ་བོ་ཆུ་ཁམས་ལོ་པ་ཤོར་ར་རེ༔ གཟའ་རྒོད་ཟླ་བ་ལྷག་པ་དགྲ་ལ་བྷྱོཿ ཛཿ གཟའ་རྒོད་ཉི་མ་དམར་པོ་ཞལ་གསུམ་པ༔ གཡས་པས་སྤུ་གྲི་གཡོན་པས་གློག་ཞགས་འཛིན༔ གཟའ་རྒོད་མིག་དམར་དུག་འཆང་ཞལ་གསུམ་པ༔ གཡས་པས་སཏྭ་རེ་གཡོན་པས་ཐོག་རྒོད་འཛིན༔ གཉིས་ཀ་མེ་རླུང་སྒྲོ་གཤོག་སྦྲུལ་མཇུག་ཅན༔ མེ་ཡི་ལས་བྱེད་རྟ་སྦྲུལ་སྲོག་ལ་གནས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དགྲ་བོ་མེ་ཁམས་ལོ་པ་ཤོར་ར་རེ༔ གཟའ་རྒོད་ཉི་མ་མིག་དམར་དགྲ་ལ་བྷྱོཿ ཛཿ གཟའ་རྒོད་ཕུར་བུ་སྔོ་ལྗང་ཞལ་གསུམ་པ༔ གཡས་པས་ཕུར་པ་གཡོན་པས་རླུང་ཞགས་འཛིན༔ གཟའ་རྒོད་སྒྲ་གཅན་དུད་ལྗང་ཞལ་གསུམ་པ༔ གཡས་པས་འཁོར་ལོ་གཡོན་པས་སྐར་མདའ་འཛིན༔ གཉིས་ཀ་དྲག་རླུང་སྒྲོ་གཤོག་སྦྲུལ་མཇུག་ཅན༔ རླུང་གི་ལས་བྱེད་སྟག་ཡོས་སྲོག་ལ་གནས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ དགྲ་བོ་ཤིང་ཁམས་ལོ་པ་ཤོར་ར་རེ༔ གཟའ་རྒོད་ཕུར་བུ་སྒྲ་གཅན་དགྲ་ལ་བྷྱོཿ ཛཿ གཟའ་རྒོད་སྤེན་པ་སེར་པོ་ཞལ་གསུམ་པ༔ གཡས་པས་རི་རབ་གཡོན་པས་དུག་པར་འཛིན༔ གཟའ་རྒོད་པ་སངས་སེར་སྐྱ་ཞལ་གསུམ་པ༔ གཡས་པས་མེ་རླུང་གཡོན་པས་ནད་རྐྱལ་ཐོགས༔ གཉིས་ཀ་ས་རླུང་སྒྲོ་གཤོག་སྦྲུལ་མཇུག་ཅན༔ ས་ཡི་ལས་བྱེད་ཁྱི་འབྲུག་གླང་ལུག་གི༔
སྲོག་ལ་གནས་ཤིང་འབྱུང་བ་དབང་བར་བྱེད༔ ཤ་ཁྲག་དམར་གྱི་གཏོར་མ་འདི་བཞེས་ལ༔ དགྲ་བོ་ས་ཁམས་ལོ་པ་ཤོར་ར་རེ༔ གཟའ་རྒོད་སྤེན་པ་པ་སངས་དགྲ་ལ་བྷྱོཿ ཛཿ སྦྱོར་བའི་ཡུམ་མཆོག་ཀླུ་ཡི་བུ་མོ་བརྒྱད༔ ཞལ་གཅིག་ཕྱག་གཉིས་ཁ་དོག་ཡབ་དང་མཐུན༔ ཐམས་ཅད་ཕྱག་ན་ཐོག་སེར་སྒྲོམ་བུ་ཐོགས༔ སྤྱི་བོར་སྦྲུལ་གྱི་གདེངས་ཀ་གསུམ་དང་ལྡན༔ མཇུག་མ་དུག་སྦྲུལ་ཤུགས་འཆང་གྲིམ་པར་འཆང་༔
དགྲ་ལ་གཟའ་ནད་འབེབས་པའི་མཐུ་མོ་ཆེ༔ ཤ་ཁྲག་དམར་གྱི་གཏོར་མ་འདི་བཞེས་ལ༔ གནོད་བྱེད་སྡང་སེམས་ལྡན་པ་ཤོར་ར་རེ༔ གཟའ་ཡུམ་ཀླུ་བདུད་བུ་མོ་དགྲ་ལ་བྷྱོཿ ཛཿ དྲང་སྲོང་གཟའ་མཆོག་དམག་ཚོགས་དུས་ལ་བབ༔ ཉི་མ་སྟག་གི་ཚེས་ནས་འཛིན་པའི་ཚེ༔ སྒྲ་གཅན་ནག་པོ་ཆུ་བདུད་གཡས་སུ་བསྐོར༔ དགྲ་བོ་ཕོ་རྒྱུད་ཐམས་ཅད་རྩད་ནས་ཆོད༔ ཉི་མ་སྤྲེལ་གྱི་ཚེས་ནས་འཛིན་པའི་ཚེ༔
སྒྲ་གཅན་ནག་པོ་མེ་བདུད་གཡོན་དུ་བསྐོར༔ དགྲ་བོ་མོ་རྒྱུད་ཐམས་ཅད་རྩད་ནས་ཆོད༔ དཔྱིད་གསུམ་སྟག་སྤྲེལ་གཉིས་ཀྱི་ཉི་མ་ལ༔ བྱང་ཕྱོགས་དགྲ་ལ་ས་གཟའ་ཁ་འཐམ་ཐོངས༔ དབྱར་གསུམ་གླང་ལུག་གཉིས་ཀྱི་ཉི་མ་ལ༔ ཤར་ཕྱོགས་དགྲ་ལ་མེ་གཟའ་ཞ་རིང་ཕོབ༔ སྟོན་གསུམ་ཁྱི་འབྲུག་གཉིས་ཀྱི་ཉི་མ་ལ༔ ལྷོ་ཕྱོགས་དགྲ་ལ་རླུང་གཟའ་སྨྱོ་འབོག་ཕོབ༔ དགུན་གསུམ་ཕག་སྦྲུལ་གཉིས་ཀྱི་ཉི་མ་ལ༔ ནུབ་ཕྱོགས་དགྲ་ལ་སྐེག་འདར་ཆུ་གཟའ་ཕོབ༔
ཟླ་བའི་བཅོ་ལྔ་གནམ་སྟོང་ཉི་མ་ལ༔ དམིགས་པའི་དགྲ་ལ་སྟོང་གྲིབ་ནག་པོ་ཕོབ༔ ཛཿ སྒྲ་གཅན་ནག་པོ་རྦད་པའི་དུས་ལ་བབ༔ ལོ་ཟླ་ཕོ་མོ་དཀར་ཚེས་ནག་ཚེས་ལ༔ མངོན་སྤྱོད་ཆེན་པོ་སྲོག་བདག་ཁྱེད་ཀྱི་ཤེས༔ དྲི་ཟའི་ཡུལ་ནས་རླུང་ལྟར་འགྱུ་བ་ཡི༔ དམ་ཉམས་དགྲ་ཡིས་ལྷ་གསོལ་གང་བྱས་ཀྱང་༔ ཉི་མས་སྨིན་དྲུག་ནོན་པའི་དུས་དང་སྤྲོད༔ རླུང་ནས་གནོད་སྦྱིན་ཡུལ་དུ་འགྱུ་བའི་ཚེ༔
དགྲ་བོས་བག་མ་གཏོང་ལེན་གང་བྱས་རྣམས༔ ཟླ་བས་བྱ་སྦོ་ནོན་པའི་དུས་དང་སྤྲོད༔ གནོད་སྦྱིན་ཡུལ་ནས་མེ་ལྷར་འགྱུ་བའི་ཚེ༔ དགྲ་བོས་ཕྱྭ་གཡང་འབྲུ་བཅུད་གང་སྤེལ་རྣམས༔ ལག་པས་ཆུ་སྟོད་ནོན་པའི་དུས་དང་སྤྲོད༔ ཀླུ་ནས་དབང་ལྡན་ཡུལ་དུ་འགྱུ་བའི་ཚེ༔ དགྲ་བོས་བན་བོན་ལྷ་བསྒོམས་སྔགས་བཟླས་རྣམས༔ ཕུར་བུས་མགོ་བོ་ནོན་པའི་དུས་དང་སྤྲོད༔ དབང་ནས་གཤིན་རྗེའི་ཡུལ་དུ་འགྱུ་བའི་ཚེ༔ དགྲ་བོས་དུར་འདེབས་མོ་རྩིས་གང་བྱས་ཀྱང་༔
པ་བ་སངས་ཀྱིས་རྒྱལ་ནོན་དུས་དང་སྤྲོད༔ གཤིན་རྗེ་གནོད་སྦྱིན་ཡུལ་དུ་འགྱུ་བའི་ཚེ༔ དགྲ་བོས་རྩེད་མོ་རྟ་རྒྱུག་གང་བྱས་ཀྱང་༔ སྤེན་པས་མོན་གྲུ་ནོན་པའི་དུས་དང་སྤྲོད༔ གནོད་སྦྱིན་དྲི་ཟར་རྒྱུ་བའི་དུས་ཀྱི་ཚེ༔ དགྲ་བོས་ལེགས་པའི་བྱ་བ་གང་བྱས་ཀྱང་༔ ཟིན་ཕུང་ཟོར་བ་དུག་འབེབས་དུས་དང་སྤྲོད༔ ཛཿ སྡང་ཞིང་སྡུག་པའི་བྱད་མ་སྡིག་ཅན་རྣམས༔ གནམ་ས་གླིང་བཞི་རི་རབ་གར་གནས་ཀྱང་༔
ཁྱབ་མཇུག་ནག་པོས་དུག་གི་ཟོར་ཁ་རྒྱོབས༔ སྒྲ་གཅན་ནག་པོ་རླུང་གི་འཁོར་ལོ་ཅན༔ ཀི་ཀང་ནག་པོས་སྡེ་བརྒྱད་དམག་ཚོགས་སྡུད༔ གཟའ་མཆོག་དམག་དཔོན་ཆེན་པོ་ལས་ལ་བསྐུལ༔ དུག་གི་སེར་བ་ནག་པོས་དགྲ་ཡུལ་ཁོངས༔ གློག་གི་ཞགས་པ་དམར་པོས་དགྲ་བོ་ཆུམ༔ ངར་ཆེན་འབྲུག་མོས་དགྲ་བོ་ཀླད་པ་སྐོམས༔ གནམ་ལྕགས་ཐོག་གི་དགྲ་བོ་ཕྱེ་མར་ཐོངས༔ མེ་དུག་དམར་པོས་དགྲ་བོ་སྨྱོ་བར་གྱིས༔ ཆུ་དུག་ནག་པོས་དགྲ་བོ་འབོག་པར་གྱིས༔
ས་དུག་ནག་པོས་དགྲ་བོ་འཐིབས་པར་གྱིས༔ རླུང་དུག་ནག་པོས་དགྲ་བོ་རིངས་པར་གྱིས༔ སྟེང་གཟའ་དཀར་པོས་དགྲ་བོ་ལྐུག་པར་གྱིས༔ བར་གཟའ་ཁྲ་བོས་དགྲ་བོ་ཞ་བར་གྱིས༔ ས་གཟའ་ནག་པོས་དགྲ་བོ་བརྒྱལ་བར་གྱིས༔ དཀྲུགས་ཤིག་དམ་ཉམས་དགྲ་བོའི་འབྱུང་བ་དཀྲུགས༔ ཐོབ་ཅིག་གཟའ་བདུད་དུག་མདའ་དགྲ་ལ་ཐོབ༔ རྒྱུགས་ཤིག་ཀ་ཆ་དཀོར་རྐུན་ཕྱི་ལ་རྒྱུགས༔ ཕྱོགས་ནས་ལངས་པའི་དམག་ཆེན་སྟེང་དུ་རྒྱུགས༔ ཐད་ནས་ལངས་པའི་དགྲ་བོའི་སྟེང་དུ་རྒྱུགས༔
རྟ་ཁ་བསིགས་པ་ཇག་པའི་སྟེང་དུ་རྒྱུགས༔ ཤ་ཆང་ཁུར་བ་རྐུན་མའི་སྟེང་དུ་རྒྱུགས༔ ཡ་ཁ་དམོད་པའི་ཤག་འདྲེན་སྟེང་དུ་རྒྱུགས༔ འབུ་ཤུ་བྱེད་པ་ཟུར་ཟའི་སྟེང་དུ་རྒྱུགས༔ ཡོན་བདག་གཞུངས་ངན་ངོ་ལོག་སྟེང་དུ་རྒྱུགས༔ གྲྭ་འཁོར་དམ་ཉམས་བཀའ་འགལ་སྟེང་དུ་རྒྱུགས༔ དམིགས་པའི་བྱད་མ་དགྲ་བོའི་སྟེང་དུ་རྒྱུགས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བྷྱོ་བྷྱོ་དེ་ནི་དམ་ཉམས་དགྲ་ལ་བྷྱོཿ གཟའ་མཆོག་དུག་གདོང་མགོ་དགུ་དགྲ་ལ་བྷྱོཿ
ཁྱབ་འཇུག་དུག་རླངས་ཁོལ་མ་དགྲ་ལ་བྷྱོཿ ཀི་ཀང་མེ་ཡི་འཁོར་ལོ་དགྲ་ལ་བྷྱོཿ གཟའ་རྒོད་ཉི་མ་ཟླ་བ་དགྲ་ལ་བྷྱོཿ གཟའ་རྒོད་མིག་དམར་ལྷག་པ་དགྲ་ལ་བྷྱོཿ གཟའ་རྒོད་ཕུར་བུ་པ་སངས་དགྲ་ལ་བྷྱོཿ གཟའ་རྒོད་སྤེན་པ་བིཥྚི་དགྲ་ལ་བྷྱོཿ སྟག་སྲིན་ཟོར་བ་གདོང་ཅན་དགྲ་ལ་བྷྱོཿ འབྲོག་སྲིན་ཆུ་སྲིན་གདོང་ཅན་དགྲ་ལ་བྷྱོཿ ཀོང་སྲིན་བ་གླང་གདོང་ཅན་དགྲ་ལ་བྷྱོཿ བམ་སྲིན་དྲེད་མོང་གདོང་ཅན་དགྲ་ལ་བྷྱོཿ
གཟའ་བདུད་དུ་བ་མཇུག་རིང་དགྲ་ལ་བྷྱོཿ གཟའ་བདུད་མེ་འབར་སྟག་མགོ་དགྲ་ལ་བྷྱོཿ གཟའ་བདུད་གཡག་མགོ་རླུང་འཚུབ་དགྲ་ལ་བྷྱོཿ གཟའ་བདུད་ཆུ་རི་སྔོན་མོ་དགྲ་ལ་བྷྱོཿ གཟའ་བདུད་ཕུང་བ་ཟོར་ཐོགས་དགྲ་ལ་བྷྱོཿ

གཟའ་བདུད་བྱི་བ་ཀུན་ཕུང་དགྲ་ལ་བྷྱོཿ གཟའ་བདུད་ལྟ་བ་མིག་དམར་དགྲ་ལ་བྷྱོཿ གཟའ་བདུད་ཁྱབ་པ་ལག་རིང་དགྲ་ལ་བྷྱོཿ གཟའ་བདུད་ཟ་བ་ཁ་ཆེ་དགྲ་ལ་བྷྱོཿ གཟའ་བདུད་འགྱུ་བ་རྐང་མང་དགྲ་ལ་བྷྱོཿ སྲོག་བདག་ཁྱབ་འཇུག་ནག་པོ་འཁོར་བཅས་ཀྱིས༔ དམིགས་པའི་དམ་ཉམས་དགྲ་བོ་ལས་ངན་འདི༔ བཀའ་ཡི་གཏོར་མ་འདི་དང་མཉམ་པོར་བཞེས༔ རྡུལ་དུ་བརླགས་ནས་མིང་ཡང་མེད་པར་མཛོད༔ ཨོཾ་ཀི་ཀང་ཧྲཱི་ཤག་རུ་རག་རཾ་ནཱ་གེ་ཙིཏྟ་ཏྲཾ་མ་མ་ཡོ་ཟ་འགྲམ་ཧ་རཱ་ཧུ་ལ་འགྲིམ་གྷྲིམ་ལྷང་ལྷང་རྒྱུག་རྒྱུག་བྷྱོ་བྷྱོཿ དགྲ་བོའི་སྲོག་ལ་བྷྱོ་མཱ་ར་ཡ་དགྲ་བོའི་སྙིང་ལ་བྷྱོ་བྷྱོ་ཟློག་ཟློག༔
དེ་ནས་བཙན་རྒོད་ཀྱི་ལས་བསྐུལ་བྱ་བ་ནི༔ ཛཿ བྱང་ཤར་གནས་མཆོག་མ་རུ་རྩེ་ཡི་ཡུལ༔ ཕུ་ན་ཟངས་རི་འབར་བ་ཚར་དུ་བསྒྲིགས༔ མདའ་ན་ཁྲག་མཚོ་ལྦུ་བ་ཀྱ་མ་ཀྱུ༔ ཁོར་ཡུག་ཟངས་ཀྱི་ལྕགས་རི་ཕྲེང་བས་བསྐོར༔ རྩི་ཤིང་ཐམས་ཅད་དམར་ནག་འཚུབ་ཅིང་གཟེངས༔ ཀླུང་གི་ཆུ་རྣམས་དམར་ཆེན་ཁྲག་ཏུ་འབབ༔ འབྱུང་བའི་སྒྲ་རྣམས་རུ་ལུའི་རྔམ་སྐད་སྒྲོག༔ དེ་དབུས་ཟངས་ཀྱི་རི་རབ་འབར་བའི་རྩེར༔
མཆོང་ལྡིང་སྨུག་པོ་བསྭེ་ཡི་བ་གམ་ཅན༔ ནང་རྣམས་ཐོད་པའི་སྐུ་མཁར་རི་ལྟར་བརྩེགས༔ དེ་འདྲའི་ཕོ་བྲང་ཚངས་པས་འགྲན་ཟླ་བྲལ༔ དབུས་སུ་བཞུགས་མཛད་གནོད་སྦྱིན་མི་བོ་ཆེ༔ བཙན་རྒོད་བསྭེ་ཡི་ཁྲབ་ཅན་དབྱིངས་ནས་བཞེངས༔ ཆོས་སྐྱོང་དམར་པོའི་དམག་ཚོགས་དགྲ་ལ་དྲོངས༔ མེ་འོད་གདོང་ཅན་སྣང་སྲིད་སྲོག་གི་བདག༔ ཤན་པའི་གཟུགས་ཅན་གློག་ལྟར་འཛམ་གླིང་བསྐོར༔ དུས་མཐའ་སྲིད་པ་སྡུད་ལྟར་ཕྲིན་ལས་འགྱེད༔ འཁོར་འདས་སྔངས་པའི་མཚོན་ཆར་དགྲ་ལ་འདེབས༔
སྟོང་གསུམ་ཟ་བྱེད་སྲིན་པོ་ཁྲོས་འདྲའི་ཞལ༔ ཁྲག་ལྟར་གཡོ་བའི་སྤྱན་རྩ་ཕྱོགས་བཅུར་འཁྱིལ༔ གངས་རིའི་དབལ་ལྡན་མཆེ་བས་མ་མཆུ་མནན༔ དར་དམར་རྩི་བེར་སྟེང་དུ་བསྭེ་ཁྲབ་གསོལ༔ བསྭེ་རྨོག་རུ་དར་རྒྱལ་མཚན་སྤྲིན་ལྟར་གཡོ༔ ཕྱག་གཡས་ཙན་དན་བེང་ཆེན་མཁའ་ལ་ཕྱར༔ གཡོན་པས་རུ་མཚོན་བཙན་ཞགས་དགྲ་ལ་འདེབས༔ སྟག་རལ་གཟིག་ཤུབས་རལ་གྲི་འོད་ལྡན་བརྒྱན༔ རག་པ་རྟིང་དཀར་ས་གཞི་འཚུབས་ཀྱིས་འགེངས༔ མཚལ་ལུ་ཟངས་ཀྱི་ཟེ་ཅན་རོལ་དུ་ཁྲིད༔
མེ་རླུང་འཁྲུགས་པའི་ཚྭ་ཚྭ་ཡ་ལ་ལ༔ བཤན་པའི་ཚུལ་ཅན་གནོད་སྦྱིན་འཁོར་བཅས་ཀྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ བཙན་རྒོད་དམག་ཚོགས་དམ་ཉམས་དགྲ་ལ་དྲོངས༔ ཛཿ སྐུ་ཡི་སྤྲུལ་པ་ཀླུ་སྲིན་བཤན་པ་ནི༔ མཐིང་ནག་དར་ཐོད་འཇོ་བེར་དགུ་བརྩེགས་གསོལ༔ གཡས་པས་སྦྲུལ་ཞགས་གཡོན་པས་ཤང་ཁ་འབུད༔ བྲ་ནག་རྟིང་དཀར་ས་གཞི་འཚུབས་ཀྱིས་འགེངས༔ བསྭོ་སྒྲ་སྒྲོགས་པའི་སྟག་ཤར་འཁོར་དང་བཅས༔
ཤ་ཁྲག་དམར་གྱི་གཏོར་མ་འདི་བཞེས་ལ༔ ང་ཡི་ནོར་དང་ཀ་ཆའི་ཕྱི་ལ་རྒྱུགས༔ ང་ཡི་རྫས་དང་དཔྱད་ཆའི་ཕྱི་ལ་རྒྱུགས༔ ང་དང་འགྲས་པའི་དམ་ཉམས་དགྲ་བོ་ཡི༔ བླ་སྲོག་དོན་སྙིང་དམར་པོ་ཁྱེར་ལ་ཤོག༔ གསོད་བྱེད་ཀླུ་ཡི་བཤན་པ་དུས་ལ་བབ༔ ཛཿ གསུང་གི་སྤྲུལ་པ་བྲག་བཙན་བཤན་པ་ནི༔ དམར་པོ་དར་དམར་ཕོད་དང་དར་ཐོད་བཅིངས༔ གཡས་པས་བཙན་ཞགས་གཡོན་པས་དར་འཕེན་བསྒྲེངས༔
བཙན་རྟ་དམར་ཞུར་ས་གཞི་འཚུབས་ཀྱིས་འགེངས༔ ཆོ་འཕྲུལ་གཏོང་བའི་ཟངས་སྤྲེལ་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ང་ཡི་ནོར་དང་ཀ་ཆའི་ཕྱི་ལ་རྒྱུགས༔ ང་ཡི་རྫས་དང་དཔྱད་ཆའི་ཕྱི་ལ་རྒྱུགས༔ ང་དང་འགྲས་པའི་དམ་ཉམས་དགྲ་བོ་ཡི༔ བླ་སྲོག་དོན་སྙིང་དམར་པོ་ཁྱེར་ལ་ཤོག༔ སྒྲོལ་བྱེད་བཙན་གྱི་ཤན་པའི་དུས་ལ་བབ༔ ཛཿ ཐུགས་ཀྱི་སྤྲུལ་པ་ཚངས་པ་དཀར་པོ་ནི༔
དར་དཀར་བེར་དང་དར་ཐོད་རིན་ཆེན་བརྒྱན༔ གཡས་པས་ཞགས་དཀར་གཡོན་པས་སྒྲོམ་བུ་འཛིན༔ རྟ་མཆོག་ངང་དཀར་ས་གཞི་འཚུབས་ཀྱིས་འགེངས༔ སྤྲུལ་པ་དགེ་སློང་ཚུལ་འཛིན་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ང་ཡི་ནོར་དང་ཀ་ཆའི་ཕྱི་ལ་རྒྱུགས༔ ང་ཡི་རྫས་དང་དཔྱད་ཆའི་ཕྱི་ལ་རྒྱུགས༔ ང་དང་འགྲས་པའི་དམ་ཉམས་དགྲ་བོ་ཡི༔ བླ་སྲོག་དོན་སྙིང་དམར་པོ་ཁྱེར་ལ་ཤོག༔ ཟ་བྱེད་ལྷ་ཡི་དགེ་བསྙེན་དུས་ལ་བབ༔
ཛཿ ཚངས་པའི་སྤྲུལ་པ་སྲོག་བདག་ཤེལ་གིང་ནི༔ སྐྱེས་བུ་ཆེན་པོ་དར་ཐོད་ཚངས་གདུགས་ཅན༔ ཟ་འོག་དམར་ཁྲ་སྔོ་ཁྲའི་རྩི་བེར་གསོལ༔ གཡས་པས་རལ་གྲི་གཡོན་པས་མདའ་གཞུ་འཛིན༔ འཆིང་བྱེད་ཞགས་པ་དཀར་པོ་གྲུ་ལ་བཀོན༔ རྒྱལ་པོའི་ཆ་ལུགས་སྐྱེ་འགྲོ་རྩིས་ལ་འདེབས༔ ཤམ་བྷ་ལ་ཡི་ཆོས་སྐྱོང་དྲག་རྩལ་ཅན༔ བསྟན་པ་སྲུང་བའི་དཀོར་བདག་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔
ང་ཡི་ནོར་དང་ཀ་ཆའི་ཕྱི་ལ་རྒྱུགས༔ ང་ཡི་རྫས་དང་དཔྱད་ཆའི་ཕྱི་ལ་རྒྱུགས༔ ང་དང་འགྲས་པའི་དམ་ཉམས་དགྲ་བོ་ཡི༔ བླ་སྲོག་དོན་སྙིང་དམར་པོ་ཁྱེར་ལ་ཤོག༔ དགེ་བསྙེན་མྱུར་མགྱོགས་ཆེན་པོའི་དུས་ལ་བབ༔ ཛཿ ཡོན་ཏན་སྤྲུལ་པ་གཏེར་གྱི་སྲུང་མ་ནི༔ དཀར་མོ་མཛེས་ལྡན་ལེ་བརྒན་གོ་ཟུ་གསོལ༔ དབུ་ལ་འདོད་འབྱུང་རིན་ཆེན་པྲོག་ཞུ་གསོལ༔ གཡས་པས་མདའ་དར་གཡོན་པས་རིན་ཆེན་འཛིན༔
བྱ་ཕོ་མཚལ་ལུ་ལམ་ལམ་ཤུགས་འཆང་འཕྱོ༔ བྱི་ལ་གྭ་པ་མྱུར་མགྱོགས་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ང་ཡི་ནོར་དང་ཀ་ཆའི་ཕྱི་ལ་རྒྱུགས༔ ང་ཡི་རྫས་དང་དཔྱད་ཆའི་ཕྱི་ལ་རྒྱུགས༔ ང་དང་འགྲས་པའི་དམ་ཉམས་དགྲ་བོ་ཡི༔ བླ་སྲོག་དོན་སྙིང་དམར་པོ་ཁྱེར་ལ་ཤོག༔ ལྕམ་གཅིག་སྨིན་གྱི་མ་མོའི་དུས་ལ་བབ༔ ཛཿ ཕྲིན་ལས་སྤྲུལ་པ་རོལ་པ་སྡེ་བཞི་ནི༔
བཤན་པ་དམར་པོ་བསྭེ་ཁྲབ་རྨོག་ཞུ་གསོལ༔ གཡས་པས་བཙན་ཞགས་གཡོན་པས་རུ་མཚོན་བསྒྲེངས༔ སྟག་རལ་གཟིག་ཤུབས་རྣོ་བའི་རལ་གྲིས་བརྒྱན༔ རག་པ་རྟིང་དཀར་ས་གཞི་འཚུབས་ཀྱིས་འགེངས༔ སྤྲུལ་པ་སྔགས་ནག་ཚུལ་འཛིན་འཁོར་དང་བཅས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ ང་ཡི་ནོར་དང་ཀ་ཆའི་ཕྱི་ལ་རྒྱུགས༔ ང་ཡི་རྫས་དང་དཔྱད་ཆའི་ཕྱི་ལ་རྒྱུགས༔ ང་དང་འགྲས་པའི་དམ་ཉམས་དགྲ་བོ་ཡི༔ བླ་སྲོག་དོན་སྙིང་དམར་པོ་ཁྱེར་ལ་ཤོག༔
སྲོག་བདག་ཧོར་པ་སྡེ་བཞིའི་དུས་ལ་བབ༔ ཛཿ གནོད་སྦྱིན་ཆེན་པོ་རབ་འབར་སྲིན་པོའི་གདོང་༔ སྟོང་ཁམས་གླིང་འདིར་དབང་བསྒྱུར་མྱུར་མགྱོགས་ཅན༔ རྔམ་པའི་ཞལ་གདང་དགྲ་བོའི་ཤ་ལ་ཟོ༔ གཏུམ་པའི་ལྗགས་རྐྱོངས་དགྲ་བོའི་ཁྲག་ལ་འཐུང་༔ རྣོ་བའི་མཆེ་གཙིགས་དགྲ་བོའི་རུས་ལ་མུར༔ འཇིགས་པའི་གཟུགས་སྟོན་དགྲ་བོ་བརྒྱལ་བར་གྱིས༔ ཕྱག་གཡས་ཙན་དན་བེང་ཆེན་སྒོ་གསུམ་ནས༔ དཀར་པོ་ལྷ་ཡི་དམག་ཚོགས་ཉི་ཁྲི་སྟོང་༔
དགྲ་བོ་ཕོ་རྒྱུད་མི་རབས་རྩད་ནས་ཆོད༔ དམར་པོ་བཙན་གྱི་དམག་ཚོགས་ཉི་ཁྲི་སྟོང་༔ དགྲ་བོ་མོ་རྒྱུད་མི་རབས་རྩད་ནས་ཆོད༔ ནག་པོ་བདུད་ཀྱི་དམག་ཚོགས་ཉི་ཁྲི་སྟོང་༔ དགྲ་བོའི་རིགས་རྒྱུད་མི་རབས་རྩད་ནས་ཆོད༔ ཙན་དན་བེང་གི་སྒོ་སྲུང་མ་མོ་བཞི༔ ཁྲག་ནད་དམར་ཡམས་བདུན་དྲུག་དགྲ་ལ་ཕོབ༔ གཡོན་པས་བཙན་ཞགས་དམར་པོས་དགྲ་བོ་ཆིངས༔ རུ་མཚོན་དམར་པོའི་དབལ་ཁ་དགྲ་ལ་ཕོབ༔ གནམ་ལྕགས་ཐོག་མདའ་དགྲ་བོའི་སྙིང་དུ་ཡ༔
ཕྱུང་རྡེག་སྤུ་གྲིས་དགྲ་བོའི་མགོ་ལུས་ཕྲོལ༔ ཀླུ་ཡི་ཤན་པ་སྲོག་ལེན་མཐུ་བོ་ཆེ༔ བླ་མའི་སྐུ་དགྲ་བྱེད་པོ་དོ་ནུབ་སྒྲོལ༔ བཙན་གྱི་ཤན་པ་སྲིན་པོ་ཁ་ཆེ་བ༔ སངས་རྒྱས་བསྟན་དགྲ་བྱེད་པོ་དོ་ནུབ་སྒྲོལ༔ ལྷ་ཡི་ཚངས་པ་ཤེལ་གིང་དུག་མདའ་ཅན༔ རིག་འཛིན་བདག་གི་སྒོས་དགྲ་དོ་ནུབ་སྒྲོལ༔ སྲིད་པ་ལས་ཀྱི་མ་མོ་ཤ་ཟ་མ༔ གཙུག་ལག་གནས་འདིར་འཚེ་བ་དོ་ནུབ་སྒྲོལ༔ རོལ་པ་ཆེན་པོ་གསོད་བྱེད་ཤན་པ་བཞི༔
འཚེ་ཞིང་སྡང་བའི་ཇག་ཆོམ་དོ་ནུབ་སྒྲོལ༔ སྤྲུལ་པ་ཡང་སྤྲུལ་ལས་བྱེད་ཉི་ཁྲི་སྟོང་༔ དམིགས་པའི་དམ་ཉམས་དགྲ་བགེགས་དོ་ནུབ་སྒྲོལ༔ ཛཿ བཙན་གྱི་དམག་དཔོན་སྤྲུལ་པ་ལས་ལ་འགྱེད༔ གནོད་སྦྱིན་ཆེན་པོས་ཆོ་འཕྲུལ་དགྲ་ལ་ཐོངས༔ རིག་འཛིན་བདག་གི་ཆོས་སྐྱོང་མཐུ་བོ་ཆེ༔ སློབ་དཔོན་པདྨའི་བཀའ་ཉན་དྲག་རྩལ་ཅན༔ དེང་འདིར་བསྐུལ་ལོ་དུང་དུང་འབོད་ལགས་པས༔ མ་གཡེལ་རིན་ཆེན་གཏེར་གྱི་གཉེར་ཁ་སྐྱོངས༔
མ་གཡེལ་གསང་སྔགས་ཟབ་ཆོས་ཕྱོགས་བཅུར་སྤེལ༔ མ་གཡེལ་སྒོམ་གྲྭ་འདི་ཡི་བསྟན་པ་སྐྱོངས༔ མ་གཡེལ་གཙུག་ལག་འདི་ཡི་བྱ་ར་གྱིས༔ མ་གཡེལ་སྒྲུབ་པ་པོ་ཡི་དཀོར་བདག་གྱིས༔ མ་གཡེལ་རྣལ་འབྱོར་བདག་གི་ཕྲིན་ལས་སྒྲུབས༔ མ་གཡེལ་ང་ཡི་སྒར་གཞིས་གྲྭ་འཁོར་སྲུངས༔ མ་གཡེལ་ང་ཡི་ནོར་གྱི་རྗེས་སུ་རྒྱུགས༔ མ་གཡེལ་ང་ཡི་རྫས་ཀྱི་རྗེས་སུ་རྒྱུགས༔ མ་གཡེལ་ང་ཡི་ཀ་ཆའི་རྗེས་སུ་རྒྱུགས༔ ང་ཡི་འོག་རྟ་འཕྲོག་པའི་རྗེས་སུ་རྒྱུགས༔
ང་ཡི་ཆོས་སྒར་འཕྲོག་པའི་རྗེས་སུ་རྒྱུགས༔ ང་ཡི་མཆོད་གཞིས་འཕྲོག་པའི་རྗེས་སུ་རྒྱུགས༔ ང་ཡི་འགྲོ་ལམ་བཀག་པའི་རྗེས་སུ་རྒྱུགས༔ ང་ཡི་འདུག་ས་འཕྲོག་པའི་རྗེས་སུ་རྒྱུགས༔ ང་ཡི་སྤྱད་ཆ་བརྐུས་པའི་རྗེས་སུ་རྒྱུགས༔ རྒྱབ་རིའི་རི་དྭགས་གསོད་མིའི་རྗེས་སུ་རྒྱུགས༔ མདུན་རིའི་ས་དཔལ་འཕྲོག་པའི་རྗེས་སུ་རྒྱུགས༔ ང་ཡི་གྲྭ་སློབ་བཅོམ་པའི་རྗེས་སུ་རྒྱུགས༔ སངས་རྒྱས་བསྟན་དགྲ་དེ་ཡི་རྗེས་སུ་རྒྱུགས༔ དཀོན་མཆོག་སྤྱི་དགྲ་དེ་ཡི་རྗེས་སུ་རྒྱུགས༔
རྣལ་འབྱོར་སྒོས་དགྲ་དེ་ཡི་རྗེས་སུ་རྒྱུགས༔ སློབ་མ་དམ་ཉམས་དེ་ཡི་རྗེས་སུ་རྒྱུགས༔ ཡུལ་མི་ངོ་ལོག་དེ་ཡི་རྗེས་སུ་རྒྱུགས༔ ཡོན་བདག་གཞུངས་ངན་དེ་ཡི་རྗེས་སུ་རྒྱུགས༔ བསམ་ངན་འཆང་བ་དེ་ཡི་རྗེས་སུ་རྒྱུགས༔ གྲོས་ངན་ཤོམ་པ་དེ་ཡི་རྗེས་སུ་རྒྱུགས༔ གདོང་ལ་ཚད་བཙུག་བྱེད་མིའི་རྗེས་སུ་རྒྱུགས༔ ལྐོག་ནས་ཤག་ངན་འདེབས་པའི་རྗེས་སུ་རྒྱུགས༔ ཐད་ནས་མི་ཁ་འབྲུབ་པའི་རྗེས་སུ་རྒྱུགས༔ རྗེས་སུ་བརྒྱུགས་ནས་ཕ་རོལ་དགྲ་བོ་ལ༔
མ་རུངས་ལྟས་ངན་སྣ་ཚོགས་ཐོངས་ལ་ཤོག༔ ལྷ་ཁང་བན་དེ་མཛེ་ཕོའི་ལྟས་ངན་ཐོངས༔ དམག་དང་ཆུ་དམར་ཕྱུར་བའི་ལྟས་ངན་ཐོངས༔ ཐོག་དང་སེར་བ་འབབ་པའི་ལྟས་ངན་ཐོངས༔ ས་གཡོ་རྡོ་རྦབ་རྒྱུག་པའི་ལྟས་ངན་ཐོངས༔ གྲི་ཁ་མཚོན་ཁ་འཐབ་པའི་ལྟས་ངན་ཐོངས༔ གློ་བུར་ན་ཚ་འབྱུང་བའི་ལྟས་ངན་ཐོངས༔ མི་དཀར་རྒྱང་གླུ་ལེན་པའི་ལྟས་ངན་ཐོངས༔ མི་ནག་བསྭོ་སྒྲ་འདེབས་པའི་ལྟས་ངན་ཐོངས༔ ཉིན་མོ་འུག་པ་རྒོད་པའི་ལྟས་ངན་ཐོངས༔
སྲོད་ལ་བྱ་ཕོ་འཚེར་བའི་ལྟས་ངན་ཐོངས༔ ཐོ་རངས་སྒོ་ཁྱི་ངུ་བའི་ལྟས་ངན་ཐོངས༔ སྤྲེལ་གྱིས་གླ་བ་ཞོན་པའི་ལྟས་ངན་ཐོངས༔ ཝ་ལ་བྱ་རོག་ཞོན་པའི་ལྟས་ངན་ཐོངས༔ སྒོ་རྩར་གཅན་གཟན་ངུ་བའི་ལྟས་ངན་ཐོངས༔ ཁྱིམ་གྱི་ཀ་ཆ་རྒྱུག་པའི་ལྟས་ངན་ཐོངས༔ འོ་མ་ཁྲག་ཏུ་འབབ་པའི་ལྟས་ངན་ཐོངས༔ ཡོས་འཐག་རམ་ཕྱེ་འབབ་པའི་ལྟས་ངན་ཐོངས༔ ཁང་པའི་ཀ་གདུང་ཆག་པའི་ལྟས་ངན་ཐོངས༔ སྦྲ་གུར་ཆོན་ཐག་རྒྱུག་པའི་ལྟས་ངན་ཐོངས༔
བྱ་རོག་འུག་པ་འཐབ་པའི་ལྟས་ངན་ཐོངས༔ བུད་མེད་ངུ་བྲང་རྡུང་བའི་ལྟས་ངན་ཐོངས༔ ཤི་ཕོས་གསོན་མིང་འབོད་པའི་ལྟས་ངན་ཐོངས༔ མལ་ས་མགོ་མཇུག་ལྡོག་པའི་ལྟས་ངན་ཐོངས༔ འགྲོ་ལམ་ཤར་ནུབ་ལྡོག་པའི་ལྟས་ངན་ཐོངས༔ ཁང་ཁྱིམ་རང་མེ་འབར་བའི་ལྟས་ངན་ཐོངས༔ སྨྱོ་འབོག་སྙིང་གཟེར་འཁྲུགས་པའི་ལྟས་ངན་ཐོངས༔ གནམ་ས་མགོ་མཇུག་ལྡོག་པའི་ལྟས་ངན་ཐོངས༔ མོན་པ་ནག་པོས་སྒོ་རྡུང་ལྟས་ངན་ཐོངས༔ ཉི་མ་དཀར་དུ་མུན་རུབ་ལྟས་ངན་ཐོངས༔
རྒྱལ་པོའི་ཆད་པ་འབེབས་པའི་ལྟས་ངན་ཐོངས༔ སྣང་སྲིད་བྱད་ཁ་ཟུག་པའི་ལྟས་ངན་ཐོངས༔ མི་རུང་མི་མཐུན་ལྟས་ངན་སྣ་ཚོགས་ཐོངས༔ ཆོ་འཕྲུལ་མི་བཟད་སྣ་ཚོགས་དགྲ་ལ་ཕོབ༔ རྦད་དོ་རྦད་དོ་དྲེགས་པ་བཙན་གྱི་ཚོགས༔ དམིགས་པའི་ཕ་རོལ་དགྲ་བོ་བྱད་མ་རྣམས༔ བཀའ་ཡི་གཏོར་མ་འདི་དང་མཉམ་དུ་བཞེས༔ མཐུ་རྩལ་མ་ཞན་ཆོས་སྐྱོང་དྲག་རྩལ་ཅན༔ དུས་ལ་མ་འདའ་ལས་མཁན་མྱུར་མགྱོགས་པ༔ དམིགས་པའི་དམ་ཉམས་དགྲ་བོ་ཤོར་ར་རེ༔
ད་ལྟ་ཉིད་དུ་སྒྲོལ་བའི་ཕྲིན་ལས་མཛོད༔ ཨོཾ་བྷིག་ཤུ་པ་ར་ན་ཀེ་ཧི་ཧི་ཕུ་ལུ་མུ་ཏ་པ་ན་བྷྱོ་བྷྱོཿ ཙ་ཏྲི་ཤུ་ལ་ཡཀྴ་ཙཎྜ་ཧ་ལ་དར་པ་མཱ་ར་ཡ་དགྲ་བོའི་སྲོག་ལ་རྦད་རྦད་བྷྱོ་བྷྱོཿ ཀརྨ་ཀ་ལ་ཤྲཱི་མུ་ཁ་ན་ཀ་ཤུ་ཀ་རྩེ་ཏི་པ་ར་ཙ་དགྲ་བོའི་སྲོག་ལ་རྦད་རྦད་བྷྱོ་བྷྱོཿ ཙ་ཏྲི་ཤུ་ལ་བྷ་ལ་ཛྭ་ལ་དུན་དུན་དགྲ་བོའི་སྲོག་ལ་རྦད་རྦད་བྷྱོ་བྷྱོཿ ཡ་མ་ར་ཏྲི་རཀྨོ་ཡཀྨོ་མག་མག་ཀུ་ལུ་ཀུ་ལུ་དགྲ་བོའི་སྲོག་ལ་རྦད་རྦད༔ དྷེ་ཝ་ཡཀྴ་ཤྲཱི་ཛྭ་ལ་གིང་ཀ་ར་ཨ་ཏྱ་དགྲ་བོའི་སྲོག་ལ་རྦད་རྦད་བྷྱོ་བྷྱོཿ ཨེ་ཀ་ར་ཕེ་ཤ་ཏྲིག་ཎ་མ་ར་ཀེ་དུ་ཡ་དགྲ་བོའི་སྲོག་ལ་རྦད་རྦད་བྷྱོ་བྷྱོཿ བཛྲ་བི་ཛ་ཡ་བཛྲ་བྷི་དྷ་ཡ་ཕ་རོལ་དགྲ་བོ་བྱད་མ་ཟློག་ཟློག༔
དེ་ནས་གནོད་སྦྱིན་རྒྱལ་པོ་དཔེ་དཀར་གྱི་ལས་བསྐུལ་ནི༔
ཛཿ རྣམ་རྒྱལ་ཕོ་བྲང་ཚངས་པའི་འཇིག་རྟེན་ཡུལ༔ མི་མངོན་རང་བཞིན་ཀློང་གི་དཀྱིལ་འཁོར་ནས༔ སྲོག་བདག་ཚངས་པ་དཀར་པོ་སྐུར་བཞེངས་ཤིག༔ སྣང་སྲིད་ཁྱབ་པའི་གནོད་སྦྱིན་མི་བསྲུན་པ༔ ལྷོ་རྒྱལ་འཛམ་གླིང་འདི་ཡི་དཀོར་གྱི་བདག༔ སྐྱེ་འགྲོ་འཇིག་རྟེན་ཀུན་གྱི་སྣང་བ་བསླུ༔ དུས་ཚེས་གཟའ་སྐར་ཀུན་གྱི་མདུན་དུ་རྒྱུ༔ དྲེགས་པ་སྡེ་བརྒྱད་ཀུན་གྱི་དམག་དཔོན་མཛད༔ སྐྱེ་འཆི་འཁོར་བའི་སེམས་ཅན་རྩིས་ལ་འདེབས༔
དམ་ཉམས་སྡིག་ཅན་ཀུན་གྱི་གཤེད་པོ་ཆེ༔ ཞི་བའི་ཚུལ་འཆང་གཡོ་བའི་དུག་མདའ་འཕེན༔ གནོད་སྦྱིན་ཆེན་པོ་དཀར་སྨུག་མྱུར་མགྱོགས་ཅན༔ སྐུ་ལ་ཟ་འོག་བེར་ཆེན་ཕོད་ཁ་གསོལ༔ དགྲ་ལ་རྦད་ཚེ་ཕྱག་གཡས་རྡོ་རྗེ་ཐོགས༔ གཡོན་པས་དགྲ་སྙིང་དམར་པོ་རྔམ་ཞིང་ཟ༔ དར་ཐོད་གསོལ་ཞིང་རུ་མཚོན་དཀར་པོ་ཐོགས༔ འདེབས་པའི་ཞགས་དཀར་དགྲ་བོའི་མགུལ་ནས་བཅིང་༔ གཡོན་པས་སྨྱོ་འབོག་དགྲ་བོའི་སྙིང་ལ་འདེབས༔ གཡུ་རལ་དཔུང་པའི་སེང་ཆེན་ངར་འཕྱོ་ཞོན༔
མི་རུང་ལྟས་ངན་སྣ་དགུའི་ཆོ་འཕྲུལ་འགྱེད༔ དགྲ་བོའི་ཡུལ་ཁམས་ཕུང་བའི་དམག་རྒྱལ་པོ༔ གནོད་སྦྱིན་རྒྱལ་པོ་ཤེལ་གིང་འཁོར་བཅས་ཀྱིས༔ ཤ་ཁྲག་དམར་གྱི་གཏོར་མ་འདི་བཞེས་ལ༔ སྲོག་བདག་དཔེ་དཀར་དམག་ཚོགས་དགྲ་ལ་དྲོངས༔ ཛཿ གནམ་གྱི་དཔེ་དཀར་མུན་པའི་ཟར་བུ་ཅན༔ སྔོ་ནག་གློག་ཞགས་ཐོག་དང་སེར་བ་འགྱེད༔ ཁམ་ནག་བེར་གྱོན་དར་ཐོད་སྔོན་པོས་བརྒྱན༔ གཡུ་འབྲུག་བཞོན་ནས་སྣང་སྲིད་མཁའ་ལ་འགྱུ༔
ཤ་ཁྲག་དམར? མཁའ་ཡི་རྒྱལ་པོས་དམག་ཚོགས་དགྲ་ལ་དྲོངས༔ དགྲ་བོའི་ཡུལ་ཁམས་ཕུང་བའི་དུས་ལ་བབ༔ ཛཿ སྟེང་གི་ཚངས་པ་དཀར་པོ་དུང་ཐོད་ཅན༔ དར་དཀར་ཕོད་གསོལ་རིན་ཆེན་དུ་མས་བརྒྱན༔ ཕྱག་གཡས་ཟླ་བའི་རྒྱལ་མཚན་དཀར་པོ་ཐོགས༔ གཡོན་པས་ཉི་མའི་བ་དན་དམར་པོ་ཕྱར༔ གླང་ཆེན་བཞོན་ནས་སྐྱེ་འགྲོའི་ལས་སུ་རྒྱུ༔ ཤ་ཁྲག་དམར? དབྱིངས་ཀྱི་རྒྱལ་པོའི་དམག་ཚོགས་དུས་ལ་བབ༔ དགྲ་བོའི་དམག་དཔོན་སོད་ལ་དམག་མི་གཏོར༔
ཛཿ ལི་བྱིན་དམར་སྨུག་དགེ་སློང་ཆ་ལུགས་ཅན༔ འཁར་གསིལ་དང་ནི་ལྷུང་བཟེད་ཁྲག་བཀང་ཐོགས༔ བསྭེ་ཐེབ་གྱོན་ཞིང་རྒྱ་བོང་ནག་པོ་ཞོན༔ གཙུག་ལག་ཀ་ཆ་གོག་པོའི་རྟེན་ལ་ཆགས༔ ཤ་ཁྲག? ཐེའུ་རང་རྒྱལ་པོའི་དམག་ཚོགས་དུས་ལ་བབ༔ དགྲ་བོའི་ཕ་སྡེ་ནང་ཚན་ཁྲག་ལྟར་དཀྲུགས༔ ཛཿ བྷི་ཧར་སེར་ནག་ཕྱི་བའི་སློག་པ་གྱོན༔ སྤྲེའུ་པགས་པའི་ལ་ཐོད་དབུ་ལ་བརྒྱན༔
གཡས་པས་འུག་པའི་རྒྱལ་མཚན་ཀླད་ལ་ཕྱར༔ གཡོན་པས་ནད་ཀྱི་རྐྱལ་པ་དགྲ་ལ་ཕྱར༔ རྔ་མོང་གྭ་པ་བཞོན་ནས་སྲོད་ལ་འགྱུ༔ ཤ་ཁྲག? སྲིད་པ་རྩིས་འདེབས་རྒྱལ་པོའི་དུས་ལ་བབ༔ དགྲ་ལ་སྙིང་གཟེར་སྨྱོ་འབོག་སྣ་ཚོགས་ཐོངས༔ ཛཿ དཔེ་ནག་འཇིགས་བྱེད་དོམ་གྱི་སློག་པ་གྱོན༔ དར་ཐོད་ནག་པོ་མེ་ལོང་འོད་ཀྱིས་བརྒྱན༔ གཡས་པས་དགྲ་སཏྭ་གཡོན་པས་ལྕགས་ཀྱུ་འདེབས༔ ཞོལ་གཡག་ཁམ་པ་རུ་རིང་ངར་འཕྱོ་ཞོན༔
འབྱུང་པོ་སྣ་ཚོགས་འདུས་པའི་དམག་སྣ་འདྲེན༔ ཤ་ཁྲག? སྲོག་རླུང་ནད་ཀྱི་བདག་པོའི་དུས་ལ་བབ༔ དགྲ་བོའི་འབྱུང་བཞིར་ན་ཚ་འཁྲུགས་པར་གྱིས༔ ཛཿ ཤིང་བྱ་རྒྱལ་པོ་སོག་པོ་ཁྲོས་པའི་ཆས༔ འོབ་ཞུ་གསོལ་ནས་རྩི་བེར་ཁྲ་བོ་གྱོན༔ གཡས་པས་སྤུ་གྲི་གཡོན་པས་རུ་མཚོན་ཐོགས༔ དོམ་ནག་སྨྱོན་པ་བཞོན་ནས་གཙུག་ལག་ཉུལ༔ ཤ་ཁྲག? བྷ་ཏ་ཧོར་གྱི་རྒྱལ་པོ་དུས་ལ་བབ༔ དགྲ་བོ་ཕོ་རྒྱུད་མོ་རྒྱུད་རྩད་ནས་ཆོད༔
ཛཿ དཔེ་དམར་རྩི་བེར་དང་ནི་བསྭེ་ཁྲབ་གྱོན༔ བསྭེ་རྨོག་ཟངས་ཕོད་རུ་དར་དམར་པོས་བརྒྱན༔ སྟག་རལ་གཟིག་ཤུབས་རལ་གྲི་མདུང་དམར་ཅན༔ ཕྱག་ན་བཙན་ཞགས་དམར་པོ་ཤྭ་ཁྲམ་ཐོགས༔ སྟག་ལ་ཞོན་ནས་སྟོང་ཁམས་ཡུད་ཀྱིས་བསྐོར༔ ཤ་ཁྲག? གནོད་སྦྱིན་ཆེན་པོ་ཙིའུ་དམར་དུས་ལ་བབ༔ གཙུག་ལག་ཀ་ཆ་དཀོར་ནོར་ཕྱི་ལ་རྒྱུགས༔ ཛཿ གནམ་ལྷ་དལ་འབེབས་སྤྲ་ཡི་གདོང་པ་ཅན༔
གཅན་གཟན་སྣ་ཚོགས་པགས་པ་ལུས་ལ་གྱོན༔ གཡས་པས་ཡ་ཚ་དཀར་པོ་དགྲ་ལ་ཕྱར༔ གཡོན་པས་དྲྭ་བ་འཕྲུལ་གྱི་མེ་ལོང་ཐོགས༔ ཤྭ་བ་བཞོན་པ་འཚུབ་མའི་ནང་དུ་རྒྱུགས༔ ཤ་ཁྲག? རྒྱལ་པོ་ཟ་བ་མི་བདུད་དུས་ལ་བབ༔ དགྲ་བོའི་སྒོ་ནོར་ཐམས་ཅད་ཕྱགས་མས་ཐོབ༔ ཛཿ དཔེ་དཀར་རྒྱལ་པོའི་ལས་བྱེད་ཕོ་ཉ་བ༔ གཡས་ཀྱི་རུ་འདྲེན་དཔའ་བོ་སྟག་ཆས་བརྒྱ༔ གཡོན་གྱི་རུ་འདྲེན་སྔགས་ནག་ཕུར་ཐོགས་བརྒྱ༔
རྒྱབ་ཀྱི་རུ་འདྲེན་ཉན་ཐོས་དགྲ་བཅོམ་བརྒྱ༔ མདུན་གྱི་སྐྱོ་སངས་ན་ཆུང་མཛེས་མ་བརྒྱ༔ སླད་ཀྱི་ཤུགས་མཚོན་བུད་མེད་སྲིན་མོ་བརྒྱ༔ ཕྱི་ཡི་བློན་པོ་ཧོར་པ་ནོར་སྡུད་བརྒྱ༔ ནང་གི་བློན་པོ་མོན་པ་པུ་ཏྲ་བརྒྱ༔ བར་གྱི་བློན་པོ་ཨ་ཙ་ལག་རིང་བརྒྱ༔ གར་པ་གིང་པ་ཕྱོགས་སྐྱོང་མགོ་ཅན་བརྒྱ༔ ཡང་འཁོར་འབྱུང་པོའི་དམག་ཚོགས་འཁོར་བཅས་ཀྱིས༔ ཤ་ཁྲག? ཀ་ཆའི་གཉེར་ཁ་འཚོ་བའི་དུས་ལ་བབ༔ ཕ་རོལ་དགྲ་ལ་ཆོ་འཕྲུལ་སྣ་ཚོགས་ཐོངས༔
ཛཿ གནོད་སྦྱིན་རྒྱལ་པོའི་དམག་ཚོགས་དུས་ལ་བབ༔ དེང་འདིར་བདག་ཅག་སྒྲུབ་པའི་རིག་འཛིན་ལ༔ ཕ་རོལ་དགྲ་བོའི་དམག་དཔུང་གཡོས་ལགས་ན༔ དམག་དཔོན་སོད་ལ་དམག་མི་ཐམས་ཅད་གཏོར༔ གསང་སྔགས་གཉན་འདིས་ཆོས་འཁོར་བཅོམ་ལགས་ན༔ གནོད་སྦྱིན་རྒྱལ་པོའི་སྡེ་བརྒྱད་དམག་ཚོགས་དྲོངས༔ ཇག་རྐུན་ཆོམ་པོའི་ཀ་ཆ་ཁྱེར་སྲིད་ན༔ གནོད་སྦྱིན་རྒྱལ་པོས་ནོར་གྱི་ར་མདའ་ཟློག༔ ཤག་ངན་བཏབ་ཅིང་མི་ཁ་སྡང་སྲིད་ན༔
གནོད་སྦྱིན་རྒྱལ་པོས་དགྲ་བོ་ལྐུག་པར་གྱིས༔ སྡང་སེམས་འཆང་བའི་ཕ་རོལ་དགྲ་བོ་རྣམས༔ མགོ་བོ་བསྐོར་ཞིང་སྙིང་རླུང་ལང་བར་གྱིས༔ དགྲ་བོ་བཙན་པའི་སྐུ་མཁར་མགོ་མཇུག་ལྡོག༔ དགྲ་བོ་སྐྱོབ་པའི་གོ་ཆ་ཕྱེ་མར་ཐོངས༔ དགྲ་བོས་ཕྱར་བའི་མཚོན་ཆ་དུམ་བུར་ཆོག༔ དགྲ་བོ་མགྱོགས་པ་རྟ་ཡི་རྒྱུས་པ་ཆྀངས༔ དགྲ་བོའི་ལྷ་སྲུང་ཁོ་རང་གཤེད་དུ་ཕོབ༔ དགྲ་བོའི་གཉེན་འདུན་ཁ་གཏོར་ནང་ཚན་དཀྲུགས༔ དགྲ་བོ་ཕོ་རྒྱུད་ཐམས་ཅད་སྨྱོ་བར་གྱིས༔
དགྲ་བོ་མོ་རྒྱུད་ཐམས་ཅད་འབོག་པར་གྱིས༔ དགྲ་བོའི་རིགས་རྒྱུད་ཐམས་ཅད་མངལ་ནས་སྐོམས༔ དགྲ་བོའི་སྒོ་ནོར་གློ་གོར་ཧོན་གྱིས་སྡུད༔ དགྲ་བོའི་ལོ་ཐོག་བཙའ་སད་སེར་བས་ཁོང་༔ དགྲ་བོའི་ཕྱྭ་གཡང་ཐམས་ཅད་ཉམས་པར་གྱིས༔ དགྲ་བོའི་སྲོག་ལུས་དབང་ཐང་བྱད་དུ་ཆུག༔ དགྲ་བོའི་ཡུལ་ཁམས་ཐམས་ཅད་སྟོངས་པར་གྱིས༔ མེ་ལ་བསྡོངས་ཤིང་དགྲ་བོ་སྲེགས་པར་གྱིས༔ ཆུ་ལ་བསྡོངས་ཤིང་དགྲ་བོ་བྱིངས་པར་གྱིས༔ ས་ལ་བསྡོངས་ཤིང་དགྲ་བོ་གཏིབས་པར་གྱིས༔
རླུང་ལ་བསྡོངས་ཤིང་དགྲ་བོ་གཡེར་བར་གྱིས༔ མུན་པར་བསྡོངས་ཤིང་དགྲ་བོ་བྱིངས་པར་གྱིས༔ དགྲ་བོའི་ཁྱིམ་དུ་མེ་འབུད་རྒྱུགས་པར་གྱིས༔ དགྲ་བོའི་ཁང་པ་རིགས་ཆོམ་འཚག་པར་གྱིས༔ དགྲ་བོ་ཆས་ཀ་ཆག་གྲུམ་གས་པར་གྱིས༔ དགྲ་བོའི་བ་དན་རྒྱལ་མཚན་བཅག་པར་གྱིས༔ དགྲ་བོའི་མཁར་གཞིས་སྟེང་དུ་གནམ་རྡོ་ཕོབ༔ རྐུན་སྣ་ཇག་སྣ་གཅན་སྣ་དགྲ་ལ་ཕོབ༔ དགྲ་བོའི་ཆུ་ར་ལོངས་སྤྱོད་ཁྲག་ཏུ་སྐྱུར༔ མཚོན་ཆའི་དལ་ཁ་ཐམས་ཅད་དགྲ་ལ་བྲུབ༔
བསད་གྲི་ཡུ་དམར་ཁྲག་མཚོ་དགྲ་ལ་ཐོངས༔ ས་གྲི་གཡོ་འཁྲུགས་ནག་པོ་དགྲ་ལ་ཐོངས༔ གཏིབ་གྲི་འཐིབ་པོ་ཁ་ནག་དགྲ་ལ་ཐོངས༔ མཐའ་གྲི་འཐོར་ཤ་ནག་པོ་དགྲ་ལ་དྲོངས༔ མཛེ་གྲི་ཁྲག་སྦལ་ནག་པོ་དགྲ་ལ་ཐོངས༔ བམ་གྲི་སྐྱེ་མཆེད་དམུས་ལོང་དགྲ་ལ་ཐོངས༔ རླུང་གི་གཡེར་ཤིང་གཏོར་བ་དགྲ་ལ་ཐོངས༔ བགག་གྲི་སྦུག་ཐུམ་ནག་པོ་དགྲ་ལ་ཐོངས༔ མདའ་གྲི་སྲོག་གཟེར་ནག་པོ་དགྲ་ལ་ཐོངས༔ གྲི་སྲིས་དགྲ་བོ་མི་རབས་ཕུང་བར་གྱིས༔
ཐན་དང་ལྟས་ངན་སྣ་ཚོགས་དགྲ་ལ་ཕོབ༔ བསྐུལ་བ་ཡིན་ནོ་རྒྱལ་པོ་རྒྱང་མ་རིང་༔ སྒྲུབ་པ་ཡིན་ནོ་རྒྱལ་པོ་དམ་མ་གཡེལ༔ མཆོད་པ་ཡིན་པོ་དམ་རྫས་ཆུད་མ་གཟོན༔ འབོད་པ་ཡིན་ནོ་རྒྱལ་པོ་སྙན་མ་སྲ༔ རྦད་པ་ཡིན་ནོ་རྒྱལ་པོ་མཐུ་མ་ཆུང་༔ གཡབ་པ་ཡིན་ནོ་རྒྱལ་པོ་བང་མ་བུལ༔ མངོན་སྤྱོད་ཡིན་ནོ་རྒྱལ་པོ་རྟགས་མ་ཉམས༔ ཕོ་ཉ་ཡིན་ནོ་རྒྱལ་པོ་རྩལ་མ་ཞན༔ བཤན་པ་ཡིན་ནོ་རྒྱལ་པོ་དཔུང་མ་ཉུང་༔
ལས་ལ་ཆས་སོ་གནོད་སྦྱིན་རྒྱལ་པོའི་ཚོགས༔ དོ་ནུབ་ནམ་གྱི་ཕར་མ་ཚུར་ཕྱེད་ལ༔ དམ་ཉམས་དགྲ་བོའི་བླ་སྲོག་ཕྲོལ་བར་གྱིས༔ དམིགས་པའི་དགྲ་བོ་བྱད་མ་མི་ནོར་རྣམས༔ བཀའ་ཡི་གཏོར་མ་འདི་དང་མཉམ་དུ་བཞེས༔ དུས་ལ་མ་འདའ་པད་འབྱུང་ཐ་ཚིག་སོམས༔ གདུག་པའི་དགྲ་བོ་བསྒྲལ་བའི་ཕྲིན་ལས་མཛོད༔ ཨོཾ་ཡཀྴ་དུ་པྲ་མ་དུ་པྲ་མ་གིང་ཀ་ར་དགྲ་ལ་བྷྱོ་བྷྱོཿ ཤེ་ལ་ཡ་ཙ་ཛ་འགྲིམ་འགྲིམ་དུང་དུང་ཀ་ས་མ་ཡ་དགྲ་ལ་བྷྱོ་བྷྱོཿ ཨེ་བྱེ་ཤ་ཕུ་ལུ་ཏ་ཀུ་རུ་མྱག་མྱག་ཡད་ཡད་བྲེང་བྲེང་རྒྱུག་རྒྱུག་གིང་ཀ་ར་དགྲ་བོ་སྙིང་ལ་རྒྱུག་རྒྱུག༔
མ་ཧཱ་དྷེ་ཝ་བྲེང་བྲེང་ཨུ་མ་དྷེ་ཝ་ར་ཙ་གྷྲྀ་ཝ་དགྲ་བོ་སྲོག་ལ་རྦད་རྦད༔ དགྲ་བོའི་སྙིང་ལ་རྦད་རྦད༔ དགྲ་བོའི་ཤ་ལ་རྦད་རྦད༔ བཛྲ་ཛྭ་ལ་ཀང་ཀང་ཀིང་ཀིང་ཨ་ར་ཤག་ཤག་མི་པ་ས་མ་ཡ་ཐུན་ཐུན༔ རྐུན་མའི་ཕྱི་ལ་རྒྱུག་རྒྱུག༔ ཀ་ཆའི་ཕྱི་ལ་རྒྱུག་རྒྱུག༔ དཀོར་ནོར་གྱི་ཕྱི་ལ་རྒྱུག་རྒྱུག༔ ཁུ་ཙ་ར་འགྲིམ་འགྲིམ༔ དོན་ཡག་ཧད་པ་འགྲིམ་འགྲིམ༔ གིང་ཀ་ར་དགྲ་བོའི་ཁྱིམ་དུ་རྒྱུག་རྒྱུག༔
ཁས་ཁས་ཁུས་ཁུས་དུར་ལིང་དུར་ལིང་མྱུར་མྱུར༔ དགྲ་བོའི་ཁྱིམ་དུ་ཐན་ཕོབ་ཕོབ༔ ཨ་བྱེ་ཤ་ཕུ་ལུ་བྱད་མ་དགྲ་བོ་བྷྱོ་བྷྱོ་ཟློག་ཟློག༔ ཅེས་གཞུང་གསལ་གྱི་དམིགས་རིམ་ལྟར་བགྱིས་ཤིང་ལས་ཟོར་ལྟར་རམ་དམག་ཐབས་དང་མེ་ཐབ་སོགས་གནས་སྐབས་དང་བསྟུན་པར་བྱའོ༔ ྀཨཚ། ཧ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ མ་རྒྱུད་འཕོ་བའི་གདམས་པ་ཀ་དག་ཡེ་གྲོལ་བཞུགས་སོ། འོ་དེ་ཡང༌། རང་རིག་གི་ཡེ་ཤེས་ཧཱུྃ་མཐིང་ནག་སྤྱི་བོ་ནས་དྲག་ཏུ་ཕྱུང་བས། སྤྱི་བོར་ཆོས་སྐུའི་འཕོ་བ་རྒྱ་སྐར་ཁ་ཕྱེས་ལྟར་ཡོད་པའི་སྟེང་ན།
ཕ་དྲིན་ཅན་རྩ་བའི་བླ་མ་རྗེ་བཙུན་པདྨ་འབྱུང་གནས་ཀྱི་ཞལ་མདངས་དགྱེས་པ་དཀར་འཛུམ་མུ་ལེ་ཐུགས་བརྩེ་བ་ཆེན་པོའི་ཉམས་ཀྱིས་སྐལ་ལྡན་རིགས་ཀྱི་བུ་ལ་དགོངས་ཏེ། ལམ་སྣ་འདྲེན་པའི་ཚུལ་གྱིས་ཟབ་ལམ་འཕོ་བ་བརྒྱུད་པའི་བླ་མ་ཐམས་ཅད་བྱིན་རླབས་ཀྱི་ནུས་རྩལ་འུ་རེ། གདམས་ངག་ཀྱི་གྲོལ་ཀློང་ཤིགས་སེ། དོན་བརྒྱུད་ཀྱི་རྟགས་མཚན་ལམས་སེ། མཁའ་སྤྱོད་མཁའ་འགྲོས་གར་བྱེད་ཁྱུགས་སེ། བདེ་སྟོང་གི་འཇའ་འོད་ཐིག་ལེས་ཕྱོགས་མཚམས་གང་སྟེ་གཡས་བསྐོར་གྱི་རྣམ་པས་སྤྲིན་འཁྲིགས་པ་ལྟར་བཞུགས་པ་ཞལ་མཇལ་བས་སྡིག་སྒྲིབ་རང་སར་དག་ནས་ཟག་མེད་ཀྱི་བདེ་བ་རྒྱུད་ལ་སྐྱེས་ཏེ། ཉམས་རྟོགས་ཏིང་འཛིན་གྱི་ནུས་ཤུགས་བསྐུལ་ནས་དྲིན་ཅན་བླ་མ་སྐྱེལ་མའི་འདུ་ཤེས། རྗེ་བཙུན་པད་འབྱུང་བསུན་མའི་འདུ་ཤེས་ཀྱི་སྒོ་ནས། བྱ་རྒོད་འགུགས་རྙི་ལ་ཟིན་པ་ནམ་མཁའི་མཐོངས་ལ་ལྟ་བ་བཞིན་བློ་ཐག་རྦད་ཀྱིས་ཆོད་ལ་རིག་པ་རྔ་ཡབ་དག་པའི་ཞིང་དུ་འདུན་པ་གཏད་པར་གྱིས་ཤིག ། དེའང་རྒྱུད་ལས་རླུང་གི་གཞུ་ལ་རིག་པའི་མདའ་བརྒྱུད་ཀྱིས་སྒྲ་དང་བཅས་བསྐུལ་ཏེ།
ཕཊ྄་ཀྱི་བརྡ་ཡིས་འཕོ་བར་བྱེད་ཀྱིས་གསུངས་པས། འཕོ་བྱ་འཕོ་བྱེད་གཉིས་སུ་མེད་པར་ཆུ་དང་ཆུ་འདྲེས་པ་ལྟར་དབྱེར་མེད་རྩེ་གཅིག་གིས་གསོལ་བ་ཕུར་ཚུགས་སུ་ཐོབས་ཤིག ཧོཿ སྟོང་པའི་ངང་ལས་ ་་་་་འོ་ཚེ་ལས་འདས་པའི་ལུས་དེ་སྣང་སྟོང་སོགས་ཁ་བསྒྱུར་ཆོག་་་་་་ མཆན། རང་གི་ལུས་འདི་སྣང་སྟོང་སྤྲོས་བྲལ་གྱི་ཆ་ལས༔ སྐད་ཅིག་གིས་རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་དམར་གསལ་པདྨ་རཱ་གའི་མདངས་དང་ལྡན་པ༔ ཞལ་གཅིག་ཕྱག་གཉིས་སྤྱན་གསུམ་དང་ལྡན་པ༔ སྤྱི་བོར་ཕག་ཞལ་ངུར་བ༔ ཕྱག་ན་གྲི་གུག་དང་ཐོད་པ་བསྣམས་ཏེ་གྲུ་མོར་ཁ་ཊྭཱཾ་ག་བསྣམས་པ༔ གཅེར་མོ་ནུ་མ་བྷ་ག་རྒྱས་ཏེ༔
དར་དམར་པོའི་ཅོད་པན་འཕུར་བ༔ རིན་པོ་ཆེ་དང་རུས་པས་བརྒྱན་པ༔ ཞབས་གཡས་བསྐུམ་གཡོན་བརྐྱང་བའི་གར་གྱིས་བམ་རོའི་སྙིང་ཁར་བརྫིས་ཤིང་འོད་ལྔའི་ཀློང་དུ་བཞུགས་པའོ༔ རྣལ་འབྱོར་མ་ཡི་ཁོག་པའི་དབུས་སུ༔ རྩ་དབུ་མ་ཕྱི་སྔོ་ལ་ནང་དམར་བ༔ མཚན་ཉིད་བཞི་དང་ལྡན་པ༔ དྲང་བ་ཆུ་ཤིང་གི་སྡོང་པོ་ལྟ་བུ༔ མཉན་པ་པདྨའི་འདབ་མ་ལྟ་བུ༔ སྟོང་པ་ཕྲུ་མ་ཕུས་བཏབ་པ་ལྟ་བུ༔ དམར་བ་རྒྱ་སྐག་གི་ཁུ་བ་ལྟ་བུ༔
གསལ་བ་ཏིལ་མར་གྱི་མར་མེ་ལྟ་བུ་སྟཻ༔ མཚན་ཉིད་བཞི་དང་ལྡན་པའོ༔ དེ་ཡི་ཡར་སྣེ་ཚངས་བུག་དང་༔ མར་སྣེ་གསང་གནས་སུ་ཟུག་པ་སྟེ༔ སྙིང་ཁར་ཚིགས་ཀྱིས་བཅད་པ་ལྟ་བུའི་སྟེང་དུ་པདྨ་དམར་པོ་འདབ་མ་བཞི་པ༔ དེའི་སྟེང་དུ་རང་གི་རྣམ་པར་ཤེས་པའི་ངོ་བོ༔ ཐིག་ལེ་དཀར་དམར་འོད་ལྔའི་མདངས་དང་ལྡན་པ༔ རྒྱ་སྲན་རྡོག་པཽ་ཙམ་ཞིག༔ འཕར་ལ་ཁད་པ༔ འཕུར་ལ་ཁད་པ༔
སྤུ་རྩེ་བརྒྱར་གཤགས་ནས་རྩེ་མོ་རླུང་གིས་བསྐྱོད་པ་ལྟར་རམ༔ ཨཱཿདཀར་གཅིག་ཏུ་སྒོམས་ཤིག༔ ཡར་སྣེ་རྒྱ་མཐོངས་ཁ་ཕྱེས་པ་ལྟར་ཡོད་པའི་སྟེང་དུ༔ དྲིན་ཅན་རྩ་བའི་བླ་མ༔ རྣམ་པ་རྗེ་བཙུན་པདྨ་འབྱུང་གནས་དཀར་གསལ་ཧེ་རུ་ཀའི་ཆ་ལུགས་ཅན༔ གར་གྱི་ཉམས་ལྡན་ཌཱ་མ་རུ་དང་བྷནྡྷ་བསྣམས་པ་སྣང་ལ་རང་བཞིན་བྲལ་བ་དེ་ཡི་ཕྱོགས་བཞིར་གསང་བའི་མཁའ་འགྲོ་བཞི་མཁའ་ལ་སྤྱོད་པའི་རྣམ་འགྱུར་དུ་བསམ༔ འདིར་རིས་མེད་བརྒྱུད་པའི་བླ་མ་རྒྱངས་འབོད་བྱ་བ་ནི། ཨོྃ་ཨཱཿཧཱུྃ། ཆོས་སྐུ་ཀུན་བཟང་ཡབ་ཡུམ་དེ་མཁྱེན་ནོ། ལོངས་སྐུ་རྒྱལ་བ་རིགས་ལྔ་དེ་མཁྱེན་ནོ།
སྤྲུལ་སྐུ་རིགས་གསུམ་མགོན་པོ་དེ་མཁྱེན་ནོ། ཕྱག་ཆེན་བརྒྱུད་པའི་བླ་མ་དེ་མཁྱེན་ནོ། རྫོགས་ཆེན་བརྒྱུད་པའི་བླ་མ་དེ་མཁྱེན་ནོ། དབུ་མ་བརྒྱུད་པའི་བླ་མ་དེ་མཁྱེན་ནོ། ལམ་འབྲས་བརྒྱུད་པའི་བླ་མ་དེ་མཁྱེན་ནོ། ཞི་བྱེད་བརྒྱུད་པའི་བླ་མ་དེ་མཁྱེན་ནོ། གཅོད་ཡུལ་བརྒྱུད་པའི་བླ་མ་དེ་མཁྱེན་ནོ། དམར་ཁྲིད་བརྒྱུད་པའི་བླ་མ་དེ་མཁྱེན་ནོ། དྲིན་ཅན་རྩ་བའི་བླ་མ་དེ་མཁྱེན་ནོ། ཟབ་ལམ་དབུ་མའི་ཆོས་སྒོ་ཡར་ཕྱེས་ལ།
སྐལ་ལྡན་ཐར་པའི་ལམ་སྣ་དྲོངས་མཛོད། འོ་དེ་ཡང་རྒྱུད་རྡོ་རྗེ་གདན་བཞི་ལས། ཉེས་པ་ཀུན་གྱིས་མ་གོས་པ། འཕོ་བའི་སྦྱོར་བ་སྒྲོལ་པའི་མཆོག ། སྡིག་སྒྲིབ་ཀུན་གྱིས་མི་གོས་ཏེ། འཁོར་བའི་ཕ་རོལ་མཆོག་ཏུ་སྒྲོལ། ཞེས་གསུངས་པས། མཚམས་མེད་པ་ལྔ་བྱས་པའི་སྡིག་ཅན་ཡིན་ཡང༌། འཕོ་བ་ཐེབས་ན་ངན་སོང་དུ་མི་འགྲོ་སྟེ། རབ་དག་པའི་ཞིང་ཁམས།
འབྲིང་ལྷ་གནས་གཙང་མ། ཐ་མའང་མི་ལུས་ཆོས་ལྡན་དུ་སྐྱེ་བ། རྡོ་རྗེ་འཆང་གི་བཀའ། ཡེ་ཤེས་མཁའ་འགྲཽའི་གསང་ཚིག་ཡིན་པས། མོས་གུས་དད་པ་དྲག་པོས། རིག་པ་རྩེ་གཅིག་ཏུ་གཏད་པར་གྱིས་ཤིག ན་མོ་གུ་རུ༔ སྤྱི་བོར་བདེ་ཆེན་འཁོར་ལོའི་འོད་ཀློང་༔ གུ་རུ་སྣང་སྲིད་ཟིལ་གནོན་དེ་ཡིས༔ ཟབ་ལམ་འཕོ་བའི་ཆོས་སྒོ་ཡར་ཕྱེས༔
སྐལ་ལྡན་ཐར་པའི་ལམ་ལ་དྲོངས་མཛོད༔ མགྲིན་པ་ལོངས་སྤྱོད་འཁོར་ལོའི་གནས་ནས༔ མཁའ་འགྲོ་ཡེ་ཤེས་མཚོ་རྒྱལ་དེ་ཡིས༔ ཟབ་ལམ་འཕོ་བའི་ཆོས་སྒོ་ཡར་ཕྱེས༔ སྐལ་ལྡན་ཐར་པའི་ལམ་ལ་དྲོངས་མཛོད༔ སྙིང་ཁ་ཆོས་ཀྱི་འཁོར་ལོའི་འོད་ཀློང་༔ རིག་འཛིན་ཧཱུྃ་ནག་དྲག་རྩལ་དེ་ཡིས༔ ཟབ་ལམ་འཕོ་བའི་ཆོས་སྒོ་ཡར་ཕྱེས༔ སྐལ་ལྡན་ ་་་་་ཚེ་འདས་་་་་་མཆན ་ཐར་པའི་ལམ་ལ་དྲོངས་མཛོད༔ ལྟེ་བ་སྤྲུལ་པའི་འཁོར་ལོའི་གནས་ནས༔
དྲིན་ཅན་རྩ་བའི་བླ་མ་དེ་ཡིས༔ ཟབ་ལམ་འཕོ་བའི་ཆོས་སྒོ་ཡར་ཕྱེས༔ སྐལ་ལྡན་ཐར་པའི་ལམ་ལ་དྲོངས་མཛོད༔ ཧཱུྃ་ཧཱུྃ་ཧཱུྃ༔ ཞེས་དང་རིག་འཛིན་རྩ་གསུམ་གླིང་པའི་འཕོ་བའི་གདམས་པ་མ་ཉམས་པ་ནི། ཨོྃ་ཨཱཿཧཱུྃ༔ ཆོས་སྐུ་ཡུམ་ཆེན་མོ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་བར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔
མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ ལོངས་སྐུ་མཐིང་འོད་མ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔
སྤྲུལ་སྐུ་རྡོ་རྗེ་ཕག་མོ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ སྐུ་སྤྲུལ་རྡོ་རྗེ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔
བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ གསུང་སྤྲུལ་པདྨ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔
ཨོྃ་ཨཱཿཧཱུྃ༔ ཐུགས་སྤྲུལ་གསང་བ་ཡེ་ཤེས་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ ཡོན་ཏན་རཏྣ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔
ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ ཕྲིན་ལས་ཀརྨ་ཌཱཀྐི་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔
ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ རྣལ་འབྱོར་ཌཱཀྐི་རྒྱ་མཚོ་ལ་གསོལ་བ་འདེབས༔ ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ ཨོྃ་ཨཱཿཧཱུྃ༔ རིགས་འདུས་ཧེ་རུ་ཀ་ལ་གསོལ་བ་འདེབས༔
ཡེ་ཤེས་འཕོ་བ་འབྱོངས་པར་བྱིན་གྱིས་རློབས༔ ཕུང་པོ་འཇའ་ལུས་མཁའ་སྤྱོད་བགྲོད་པ་དང་༔ བདག་སོགས་རྣམ་ཤེས་ཚེ་འཕོས་གྱུར་མ་ཐག༔ མྱུར་ལམ་གསང་བ་མཆོག་གི་ཞིང་ཁམས་སུ༔ ཀ་དག་ཟང་ཐལ་ངང་དུ་སྐྱེ་བར་ཤོག༔ རྣམ་ཤེས་དབུ་མར་ཆོས་དབྱིངས་ལམ་བརྒྱུད་དེ༔ ཧེ་རུ་ཀ་ཡི་ཐུགས་ཡིད་དབྱེར་མེད་སྒོམས༔ ཧིཀ༔ ཕཊ྄ཿ
རླུང་བུམ་ཅན་གྭའུ་ཁ་བསྡམས་ཀྱིས་རྣམ་ཤེས་ཀྱི་ཐིག་ལེ་འཛིན།
གྭའུ་ཁ་བྲལ་གྱིས་རླུང་གྱེན་དུ་སྐར་མདའ་ཆད་པ་ལྟར། སྤྱི་གཙུག་ཧེ་རུ་ཡི་ཐུགས་དབུས་སུ། རིག་པ་རྩེ་གཅིག་གི་སྦུབས་སུ་ཞིང་ཁམས་ཀྱི་བཀོད་པ་རྫོགས་པར་བསྟིམ་མོ། རིམ་གྱིས་ཧེ་རུ་ཀ་ནས། འཕོ་རླུང་སྦྱོང་སྐབས་ཡིན་ན། སྤྱི་གཙུག་བུ་ག་ཧེ་རུ་ཀའི་ཐུགས་དབུས་སུ། ཞབས་གཡོན་པའི་མཐེ་བོང་གིས་མནན་པར་རེག་ཙམ་དབུ་མར་བསྒོམ་མོ། བླ་མའི་ཐུགས་སྒྲུབ་བདེ་གཤེགས་ཀུན་འདུས་ཆོས་སྐོར་གྱི་ཆ་ལག་རྩ་གསུམ་གླིང་པས་བསམ་ཡས་མཆིམས་ཕུའི་བྲག་མར་ཀེའུ་ཚང་ནས་གདན་དྲངས་པའོ། སརྦ་མངྒ་ལཾ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
