གཏེར་ཆོས། རྩ་གསུམ་གླིང་པ།
པོད ༢༡
ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་པ་ཅན་ལས།ཆོས་སྡེ་ཡོངས་རྫོགས་ཀྱི་ཐེམ་བྱང་།
ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་པ་ཅན་ལས། ཆོས་སྡེ་ཡོངས་རྫོགས་ཀྱི་ཐེམ་བྱང་བཞུགས་སོ།། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། བཀའ་གསང་ཟབ་གཏེར་བདུན་ཅུའི་ཆ་ཤས་ལས། ། གནས་མཆོག་གཟེ་རྒྱལ་གཏེར་བྱོན་ཡེ་ཤེས་ཀྱི། མཁའ་འགྲོ་སེང་གདོང་ཆོས་སྡེའི་ཐེམ་བྱང་འགོད། དེའང་གུ་རུས་ཞལ་ནས། སྙིང་ཐིག་ཡིད་བཞིན་ནོར་བུ་དང་འདྲ་བའི་སེང་གདོང་ཌཱཀྐིའི་སྒྲུབ་ཐབས་འདི༔ ཁུངས་བཙུན་ཞིང་བྱིན་རླབས་ཆེ་བའི་རྒྱུ་གང་ཞེ་ན༔
ཐོག་མར་ཁུངས་བཙུན་པ་ནི༔ རི་བོ་མ་ལ་ཡ་གནམ་ལྕགས་འབར་བའི་རྩེར༔ དབྱིངས་ཕྱུག་གསང་བ་ཌཱཀྐིས་གུ་རུ་ལ་སྙན་བརྒྱུད་དུ་གནང་བའི་ཕྱིར༔ བརྒྱུད་པ་ཉེ་བ་དང་༔ གུ་རུས་རྟགས་ལྡན་མི་བརྗེད་པའི་ཤོག་སེར་ལ་བཏབ་སྟེ་དེ་ཕན་སྦས་ཏེ༔ གང་ལ་མ་སྤེལ་བས་བསྲེ་བསླད་མ་ཞུགས་པས་ཁུངས་བཙུན་པ་དང་༔ སླར་གཏེར་འདི་བཞེས་པའི་ཚེ༔ མཁའ་འགྲོའི་ལུང་བསྟན་མ་ནོར་བ་དེ་བཞིན་ལ༔ ཀླུང་འཁོར་དམར་ནག་རཀྟ་འཁྲུགས་པའི་མཚོ་ནས་ཀུན་གྱིས་མཐོང་བར་གདན་དྲངས་དགོས་པ་ནི་ཡིད་ཆེས་པའི་དགོས་པ་ཡོད་ཞེས་དང༌། ཡང་བྱིན་རླབས་ཆེ་བའི་རྒྱུ་གང་ཞེ་ན༔
སེང་གདོང་དམར་མོ་ནི་འཇིག་རྟེན་ལ་གནས་པ་ཤ་གཟུགས་ཚུལ་ཏེ༔ འཇིག་རྟེན་ལས་འདས་རྟགས་ནི་སེང་ཞལ་སྔོ་བ་ཙམ་ལས་མེད་པ་དང་༔ འཁོར་རྣམས་ཀྱང་ཕྲ་མེན་ཤ་ཟས་བསྐོར་བས༔ དེས་ན་འདི་ཉིད་ཆོས་ཀྱི་དབྱིངས་མཚོན་པའི་ཁ་དོག་མཐིང་ཀ་གཞི་མ་བཅོས་པའི་དངོས་རྟགས་མཐུན་ཏེ༔ དབྱིངས་དང་ཡེ་ཤེས་ཟུང་དུ་འཇུག་པ་ནི་མཁའ་འགྲོ་མ། སྟོང་ཉིད་ཀྱི་རང་རྩལ་སྙིང་རྗེའི་རང་སྒྲ་ལྡིར་བའི་བརྡར་སེང་ཞལ་དང་ལྡན་པ་དེའང་མཁའ་འགྲོ་གཞན་ལས་ཐུན་མོང་མ་ཡིན་པར་མཚོན་ལ༔ འཁོར་རྣམས་ཀྱང་ཡེ་ཤེས་དབྱིངས་ཀྱི་ཌཀྐི་མ་དང་ཤུགས་ཀྱི་རང་རྩལ་རྣམས་ཀྱང་སྙིང་རྗེའི་ཆོ་འཕྲུལ་དུ་གནས༔ རྩ་བ་གསུམ་འདུ་འབྲལ་མེད་པའི་ཕྱིར་རིགས་བདག་གུ་རུ་སེངྒེ་སྒྲ་སྒྲོགས་སྤྱི་བོར་བརྒྱན་པ་འདི༔ བྱིན་རླབས་གཞན་ལས་ཁྱད་པར་འཕགས་སོ༔ འདི་ཉིད་སྒྲུབ་པའི་སྐལ་ལྡན་རྣམས་ལ༔
རྟག་ཏུ་མཁའ་འགྲོ་འདུ་ཞིང་གསང་བའི་ལུང་བསྟན་འབྱུང་༔ ཀུན་གྱི་གཙོ་མོ་ཆེ་ཡིན་པས་འགྲོ་བ་དབང་དུ་འདུ༔ ཡང་དག་དོན་གྱི་སྒྲུབ་པ་ཡིན་པས་མཆོག་གི་དངོས་གྲུབ་ཐོབ༔ ལུས་མེད་ཡེ་ཤེས་ཀྱི་མཁའ་འགྲོ་མ་ཡིན་པས༔ ཚེའི་རིག་འཛིན་འགྲུབ༔ མཁའ་འགྲོའི་གསང་ལམ་ཡིན་པས་བགྲོད་འགྱུ་མི་དགོས་པར་ཞིང་ཁམས་མཐོང་༔ མཁའ་འགྲོའི་དམ་ཚིག་ཀུན་གྱི་སྲོག་ལ་གནས་པས༔ ལོག་ལྟ་ཅན་ལ་དམིགས་གཏད་ཀྱིས་མཐུ་མ་བཏང་ཀྱང་༔ བཀའ་ཆད་ཀྱིས་སྒྲོལ་ནུས༔ མཁའ་འགྲོ་འདི་དབང་སྡུད་ཀུན་གྱི་གཙོ་མོ་ཡིན་པས༔
ལོངས་སྤྱོད་མི་འདོད་ཀྱང་ཆར་བཞིན་དུ་འབེབས༔ བསྙེན་སྒྲུབ་ཕྲན་བུ་ལས་མ་ཐོན་ཀྱང་༔ མཁའ་འགྲོའི་གསུང་ཤེས་རབ་ཀྱི་རང་བཞིན་ཡིན་པས་འགྲུབ་རྟགས་མྱུར༔ འདི་རང་བྱུང་ལྷན་སྐྱེས་ཀྱི་མཁའ་འགྲོ་ཡིན་པས་སྒྲུབ་སླ་ལ་མཁུ་ལྡོག་མི་འབྱུང་༔ འབྱུང་བ་ལྔ་ཡི་བདག་མོ་ཡིན་པས་རྩ་རླུང་དང་ལུས་སྟོབས་རྒྱས་ཤིང་ཁམས་དང་བཀྲག་མདངས་འཕེལ༔ གསུང་དབྱངས་དྲུག་ཅུའི་རང་བཞིན་དུ་གནས་པས་མཁྱེན་གཉིས་ཀྱི་རིག་པ་མ་སྦྱངས་ཀྱང་ལྷུམས་སུ་ཞུགས༔ དཀྱིལ་འཁོར་ཐམས་ཅད་ཀྱི་གཙོ་མོ་ཤེས་རབ་ཡུམ་ཡིན་པས༔ འདི་ཉིད་བསྒྲུབས་པས་གཞན་ཐམས་ཅད་གཅིག་འདུས་སུ་འགྲོ༔ དབང་བཞི་གཙོ་བོ་ཤེས་རབ་ཡེ་ཤེས་ཀྱི་དབང་ཡིན་པས༔ དབང་བསྐུར་ཐམས་ཅད་ཡོངས་རྫོགས་སུ་འགྲོ༔
ཕར་ཕྱིན་དྲུག་གི་སྡོང་པོ་ཤེས་རབ་ཕར་ཕྱིན་ཡིན་པས༔ བསླབ་པ་ཐམས་ཅད་རང་རྫོགས་སུ་འགྲོ༔ ཕ་རྒྱུད་མ་རྒྱུད་གཉིས་ཡང་༔ ཤེས་རབ་མ་རྒྱུད་དོན་གྱི་ཐེག་པ་ཡིན་པས༔ རྒྱུད་སྡེ་ཀུན་གྱི་གཙོ་བོར་འཇུག༔ བསྐྱེད་རྫོགས་གཉིས་ཡང་གཙོ་བོ་ཤེས་རབ་རྫོགས་རིམ་ཡིན་ཏེ༔ འདི་རྫོགས་རིམ་དུ་འཇུག༔ དེ་བས་སྐལ་ལྡན་ལས་ཅན་གྱིས༔ འདི་ཉིད་སྒོམ་སྒྲུབ་བགྱིས་ལ་ཉམས་སུ་ལེན་པར་བྱའོ༔ ཞེས་བསྔགས་པ་རྒྱ་ཆེར་མཛད་པའི་ཡེ་ཤེས་ཀྱི་འཁའ་འགྲོ་མ་བདུད་འདུལ་དྲག་མོ་སེང་གེའི་གདོང་ཅན་གྱི་ཆོས་སྡེ་ཡོངས་རྫོགས་ལག་ཏུ་མ་སོན་ལ་ཁྱད་པར་རྒྱུད་དང་མཁའ་འགྲོའི་སྙན་རྒྱུད་གཏུམ་མོའི་གཞུང་ཁྲིད་སོགས་རྫོགས་རིམ་སྐོར་སླར་མཁའ་འགྲོའི་གསང་མཛོད་དུ་བསྡུས་པར་མངོན་ལ།
ད་ལམ་ཐོར་བུ་རིགས་གང་རྙེད་ཀྱི་ཐེམ་བྱང་འགོད་པ་ལ་གསུམ། རྩ་བ་གཏེར་གཞུང་གི་སྐོར། ཆོག་ཁྲིགས་སྣ་ཚོགས་ཀྱི་སྐོར། ཡན་ལག་ཁ་སྐོང་གི་སྐོར་རོ། ༈ དང་པོ་རྩ་བ་གཏེར་གཞུང་གི་སྐོར་ལ། ཀ༽ སྨིན་བྱེད་དབང་བསྐུར་གྱི་རིམ་པ་དབང་མཆོག་ཨིནྡྲ་ནཱི་ལའི་མཆོད་སྡོང་འཇའ་ཚོན་དྲྭ་བ། ཁ༽ རིག་འཛིན་འདུས་པའི་རྩ་བ་འཕྲུལ་གྱི་མེ་ལོང་ལས༔ བདུད་འདུལ་དྲག་མོའི་གསོལ་འདེབས་བར་ཆད་ལམ་སེལ་མུ་ཏིག་ཕྲེང་བ། ག༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་པ་ཅན་ལས༔ སྔོན་འགྲོ་དཀར་གཏོར།
ང༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་པ་ཅན་ལས༔ ཕྲིན་ལས་སྒྲུབ་པ་གནམ་ལྕགས་ཐོག་མདའ་དམར་པོ། ཅ༽ ཡང་གསང་ཐུགས་ཀྱི་ཏི་ཀ་དམར་པོ་ཁྲོ་ཆུའི་བང་མཛོད་ལས༔ མཁའ་འགྲོ་བདུད་འདུལ་སེང་གདོང་མའི་ལས་བྱང་དྲེགས་པ་ཚར་གཅོད། ཆ༽ མཁའ་འགྲོ་བདུད་འདུལ་དྲག་མོ་སེངྒེའི་གདོང་ཅན་ལས༔ སྲུང་བཟློག་རྒྱུན་ཁྱེར་ངག་འདོན། ཇ༽ ཡེ་ཤེས་མཁའ་འགྲོ་བདུད་འདུལ་སེང་གདོང་མ་ལས༔ མཚན་མེད་སྲུང་བཟློག་གནམ་ལྕགས་ཨུར་མོ། ཉ༽ དྲག་མོ་བདུད་འདུལ་ཌཱཀྐིའི་ཐུན་གཏོར་འབུལ་བ། ཏ༽ ཟངས་བཙན་རྡོ་རྗེ་འབར་བའི་གསོལ་མཆོད་ཕྲིན་ལས་ཀུན་འགྲུབ།
ཐ༽ ཡེ་ཤེས་མཁའ་འགྲོ་བདུད་འདུལ་དྲག་མོ་ལས༔ མཁའ་འགྲོ་འབུམ་བསྐང་དངོས་གྲུབ་རྒྱ་མཚོ། ད༽ དྲག་མོ་སེང་གདོང་ལས་ཚོགས་མེ་འཁོར་ནག་པོ་ལས༔ བསྟོད་བསྐུལ་ཁྲག་མཚོ་ཁོལ་མ། ན༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་ཅན་ལས༔ སྨད་ལས་བསད་པ་ཟངས་སྒྲོམ་དམར་པོ། པ༽ བདུད་འདུལ་དྲག་མོ་སེངྒེའི་གདོང་ཅན་ལས༔ ཡང་བཟློག་ཐོག་མདའ་དགུ་སྐོར། ཕ༽ བདུད་འདུལ་དྲག་མོའི་འཕང་བ་ཟོར་བཟློག་དུག་གི་སྤུ་གྲི། བ༽ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔
དྲག་པོ་མེའི་ལས་མཐའ་སྤུ་གྲི་དམར་པོ་ཟབ་རྒྱ་ཅན། མ༽ ཡེ་ཤེས་མཁའ་འགྲོ་སེང་གདོང་ཅན་མ་ལས༔ མཚན་བཅས་སྲུང་བཟློག་རྡོ་རྗེའི་གོ་ཁྲབ། ཙ༽ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔ གཟའ་སྲུང་རྡོ་རྗེའི་གོ་ཆ་རྫས་སྲུང་ལྕགས་མཆུ་ནག་པོ་ཟབ་རྒྱ་ཅན། ཚ༽ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔ ཟ་ཡིག་བདུད་རྩིའི་རྒྱ་མཚོ་ཉེས་པ་ཞི་བར་བྱེད་པ། ཛ༽ མཁའ་འགྲོ་བདུད་འདུལ་དྲག་མོ་ལས༔ ཐེམ་མེད་ལས་ཚོགས་ཁ་བསྒྱུར། ཝ༽ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔
བཟའ་བཏུང་གནད་ཀྱི་ཐེམ་ཡིག་སྡིག་པ་སྙིང་འཛིན། ཞ༽ ལམ་ཡིག་གསལ་བའི་སྒྲོན་མེ་མཐོང་བ་དོན་ལྡན། ཟ༽ ཡོན་ཏན་ཙཱ་རིའི་ལམ་ཡིག་གསལ་བའི་སྒྲོན་མེ། ༈ གཉིས་པ་ཆོག་ཁྲིགས་སྣ་ཚོགས་ཀྱི་སྐོར། འ༽ བདུད་རྩི་ལག་མཆོད་ཀུན་བློའི་མཛད་པ། ཡ༽ བདུད་འདུལ་དྲག་མོ་སེང་གདོང་མའི་ཕྱི་ནང་གསང་བའི་བསྙེན་དམིགས། ར༽ མཁའ་འགྲོ་བདུད་འདུལ་སེང་གདོང་ལས་བྱང་དྲེགས་པ་ཚར་གཅོད་ཀྱི་ཚོགས་མཆོད། ལ༽ ཡེ་ཤེས་ཌཱཀྐི་སེང་གདོང་མའི་གཏོར་ཟློག་ཆོག་བསྒྲིགས་སུ་བཀོད་པ་གནམ་ལྕགས་སྤུ་གྲི་བྱད་མ་སྙིང་འབྱིན། ཤ༽ བཟློག་བྱང་བསྡུས་པ། ས༽ ཡེ་ཤེས་མཁའ་འགྲོ་བདུད་འདུལ་སེངྒེའི་གདོང་ཅན་ལས༔
འཕེན་པ་ཟོར་ལས་ལྷན་ཐབས་དང་བཅས་དཀྱུས་གཅིག་ཏུ་བཀོད་པ་རྡོ་རྗེའི་ཐོག་མདའ་ནག་པོ། ཧ༽རྩང་བཟློག ཨ༽ བདུད་འདུལ་མཁའ་འགྲོ་དྲག་མོ་སེང་གདོང་ལས། གསེར་སྐྱེམས་གླིང་བཞི་སྒོ་འབྱེད་གནམ་སྤྲུལ་གསུམ་པས་ཆོག་བསྒྲིགས་མཛད་པ། ཀི༽ ཡང་ཕུར་ནས་ཟ་ལམ་ཁོལ་ཕྱུང༌། ཁི༽ བཀའ་བརྒྱད་ནས་སྐུ་གླུད་ཁོལ་ཕྱུང༌། གི༽ བཅོམ་ལྡན་འདས་མ་རྡོ་རྗེ་འཆང་བའི་མཁའ་འགྲོ་མའི་མེ་མཆོད་བསྡུས་པ། ངི༽ ཡེ་ཤེས་བདུད་འདུལ་དྲག་མོ་སེང་གདོང་མའི་གཏོར་ཟློག་གི་ཟིན་བྲིས་རོང་སྨྱོན་གྱིས་མཛད་པ། ཅི༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེང་གདོང་ཅན་གྱི་བསྙེན་སྒྲུབ་དམིགས་པའི་ཟིན་བྲིས་རོང་སྨྱོན་གསུང༌། ༈ བླ་མའི་ཐུགས་སྒྲུབ་ཀུན་འདུས་ཀྱི་ཆ་ལག་བྱད་ཁྲོལ་གསེར་གྱི་ལྡེ་མིག་གི་སྐོར་ལ།
ཆི༽ བདུད་འདུལ་དྲག་མོའི་བརྒྱུད་འདེབས་བསྡུས་པ། ཇི༽ ཡེ་ཤེས་མཁའ་འགྲོ་ཁྲོ་གཉེར་གཏུམ་མོ་རྩ་བ་གསུམ་དྲིལ་གྱི་ཆ་ལག ། གདོང་ལྔའི་གསང་སྒྲུབ་གནམ་ལྕགས་ཨུར་མོའི་ཕྲིན་ལས་སྙིང་པོར་དྲིལ་བ། ཉི༽ ལྷ་མོ་ཁྲོ་གཉེར་ཅན་གྱི་བྱད་ཁྲོལ་གསེར་གྱི་ལྡེ་མིག་རྒྱུན་གྱི་ཉམས་ལེན་དྲིལ་སྒྲུབ། ཏི༽ ཁྲོ་གཉེར་གཏུམ་མོ་རྩ་བ་གསུམ་དྲིལ་གྱི། བུམ་སྒྲུབ་ཁྲུས་ཀྱི་རྫིང་བུ། ཐི༽ གཏེར་གསར་བྱད་ཁྲོལ་གསེར་གྱི་ལྡེ་མིག་གི་དགོངས་རྒྱན་ཡེ་ཤེས་ཆུ་རྒྱུན། དི༽ བྱད་ཁྲོལ་གསེར་གྱི་ལྡེ་མིག་བཅས་ཆོག་ནག་པོ་ཕྱག་ལེན་འགྲོ་ཤེས་སུ་བཀོད་པ་ཐུགས་མཆོག་རྡོ་རྗེའི་ཞལ་ལུང༌། ནི༽ བྱད་ཁྲོལ་བཅའ་ཤམ་ཀོང་སྨྱོན་གསུང༌། པི༽ བྱད་ཁྲོལ་གསེར་གྱི་ལྡེ་མིག་གི་ལག་ལེན་ཟིན་བྲིས་རོང་སྨྱོན་གསུང༌།
བཅས་རེ་ཞིག་རྫོགས་སོ། སླར་སྨྲས་པ། བདུད་སྡེ་ཝ་སྐྱེས་དཔུང་གི་ཚོགས། ། ཐོས་པ་ཙམ་གྱིས་ཀླད་འགེམས་པའི། ། རིགས་སྔགས་གཟིར་འདེབས་འཕྲོག་བྱེད་ཞལ། ། ཕྱོགས་ལས་རྣམ་རྒྱལ་ཁྱོད་མིན་སུ། ། དེ་སླད་དཔལ་མགོན་བླ་མ་ཡི། ། ཐུགས་ཀྱི་དགོངས་པ་རྫོགས་ཕྱིར་དང༌། ། གང་ལ་མེ་ཏོག་ཕོག་པ་ཡི། ། གནམ་ལྕགས་ཟབ་གཏེར་གང་དེའི་གཙོས། །
རྒྱུན་དཀོན་གསུང་རབ་བསྡུ་སྐྲུན་དང༌། ། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀའ་གཏེར་སྲི་ཞུ་རུ། ། ཨེ་ཝྃ་དཔེ་སྐྲུན་ཁང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། ། རྫོགས་ལྡན་དཔལ་ལ་སྤྱོད་པར་ཤོག ། ཅེས་པའང་སྒོ་ཆེན་སྤྲུལ་མིང་པས་གནམ་ལྕགས་ཟབ་གཏེར་ཡོངས་རྫོགས་འཕྲུལ་པར་དུ་དྲངས་ཤིང་གླེགས་བམ་རེ་ལ་བརྒྱ་ཕྲག་ལྔ་ཡི་གྲངས་ཀྱི་དཔེ་སྐྲུན་བགྱིས་སྐབས་རང་གི་འདོད་དོན་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ཀ༽
༄༅། ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་ཅན་ལས༔ དབང་མཆོག་ཨིནྡྲ་ནཱི་ལའི་མཆོད་སྡོང་འཇའ་ཚོན་དྲྭ་བ་བཞུགས་སོ༔ མ་ཅིག་ཡུམ་ཆེན་ཌཱཀྐིའི་ཚོགས་ལ་འདུད༔ ས་མ་ཡ༔ ཨེ་མ༔ མཁས་མཆོག་ཡོན་ཏན་རྒྱ་མཚོ་སྤོབས་པ་ཅན༔ གང་ལ་བརྗོད་དུ་འགྲན་ཟླ་མ་མཆིས་ཤིང་༔ སངས་རྒྱས་ཀུན་དངོས་གཅིག་འཚོགས་རྒྱ་གར་པ༔ ཁོ་བོ་བདག་འདྲ་མཚོ་སྐྱེས་རྡོ་རྗེ་ཡིས༔ ཟབ་ཡངས་འོད་སྟོང་འཁྱིལ་བའི་ཀློང་ཆེན་ནས ༔
མན་ངག་ཐིག་ལེའི་རྒྱུན་བཟང་མངོན་མཛོད་བསྟན༔ སྙེམས་མ་རབ་འཛུམ་མཚོ་རྒྱལ་ཌཀྐིས་ཟུངས༔ བློ་གསལ་འགྲོ་བའི་དཔུང་གཉེན་བསྟན་དང་འགྲོའི༔ མ་འོངས་དོན་ཕྱིར་གསང་གསུམ་རྡོ་རྗེའི་གར༔ རྒྱལ་བའི་སྤྱི་དཔལ་རྩ་གསུམ་གླིང་ལ་སྤྲོད༔ ཀུན་གྱིས་དགའ་བ་གཞོན་ནུས་བརྡ་འདི་སྲུངས༔ རླུང་གཏེར་ཁྱབ་འཇུག་རྦ་ཀློངྀ་ཨཚ་རྒྱ༔ དེའང་མཁའ་འགྲོའི་དབང་བསྐུར་བགྱིས་པ་ནི༔ ཐོག་མར་དཀྱིལ་འཁོར་ཆ་ཚང་གཞུང་བཞིན་ལ༔ དབང་རྫས་དང་ནི་མཁོ་བའི་ཡོ་བྱད་བསགས༔
ཕྱི་ནང་འབྱོར་ལྡན་མཆོད་ཚོགས་ལེགས་པར་བཤམ༔ སྔོན་འགྲོ་དབང་སྒྲུབ་ལ་སོགས་སྤྱི་ལྟར་བྱ༔ མཎྜལ་མེ་ཏོག་བཅའ་གཞི་ཚང་བར་བཀོད༔ རྒྱས་པ་རྣམས་ནི་འདི་རུ་མ་སྨོས་སོ༔ ས་མ་ཡ༔ དེ་ནས་སློབ་མར་ཁྲུས་བསྩལ་གྲལ་དུ་འཁོད༔ བགེགས་བསྐྲད་ཆབ་ཆུ་སྦྱིན་ནས་མཎྜལ་ཕུལ༔ རྒྱུ་འབྲས་ལོ་རྒྱུས་ཁྲིད་དག་སྔོན་དུ་བཏང་༔ དེ་ནས་དངོས་བཞི་དབང་ལ་འཇུག་པ་ནི༔ སློབ་མས༔
ཀྱཻ༔ དཔའ་བོ་རྡོ་རྗེ་རིགས་ཀྱི་བདག༔ ཡང་དག་ཡེ་ཤེས་ས་མཁན་གྱིས༔ དེང་འདིར་སྐལ་ལྡན་བདག་ཅག་ལ༔ འཇའ་ལུས་ཡེ་ཤེས་མཁའ་འགྲོ་ཡི༔ དཀྱིལ་འཁོར་འཇུག་ཅིང་དབང་བསྐུར་སྩོལ༔ སློབ་དཔོན་གྱིས༔ ཀྱཻ་ཧོ་སྐལ་ལྡན་ལས་ཅན་ཉོན༔ འདི་ནི་ཌཱཀྐི་ཡེ་ཤེས་ལ༔ སྣོད་ལྡན་རྣམས་ཀྱི་སྤྱོད་ཡུལ་མཆོག༔
སྐལ་མེད་ཚོགས་ནི་ཕྱིར་དེངས་ཤིག༔ ཨོྃ་ཌཱཀྐི་སིཾ་ཧ་མུ་ཁ་ཧཱུྃ༔ གླགས་ལྟའི་བགེགས་ཚོགས་ཨུ་ཙ་ཏ་ཡ་ཕཊ྄ཿ དེ་ནས་དམ་ཆུ་སྦྱིན་པ་ནི ༔ ཧཱུྃ༔ འདི་ནི་དམ་ཚིག་རྡོ་རྗེའི་ཆུ༔ དམ་བསྲུངས་དངོས་གྲུབ་སྣ་ཚོགས་ཐོབ༔ མ་བསྲུང་ལས་ཀྱི་མཁའ་འགྲོ་ཡིས༔ ན་རཀ་ལྟུང་བའི་བཀའ་ཆད་འབེབས༔ དེ་བས་དམ་ཚིག་ཆུ་འདི་འཐུང་༔
ཨོྃ་ས་མ་ཡ་ཨི་དནྟེ་ན་ར་ཀན༔ དམ་ཆུ་སྦྱིན་ཞིང་མནྜལ་ཕུལ༔ དེ་ནས་རྒྱུད་མ་དག་པ་རྣམས་སླར་སྦྱང་བའི་ཕྱིར༔ བསྐྱེད་རིམ་འབོག་པ་ནི༔ བསང་ཆུ་འཐོར་ཞིང་༔ ཨོྃ་བཛྲ་ཨ་མྲི་ཏ་ཀུནྜ་ལི་ཧ་ན་ཧ་ན་ཧཱུྃ་ཕཊ྄༔ ཨོྃ་སྭ་བྷཱ་ཝ? སྟོང་པའི་ངང་ལས་སྐད་ཅིག་གིས་ཨེ་ཆོས་འབྱུང་མཐིང་ནག་ཟུར་གསུམ་པ༔ གདེངས་ཁ་ཆེ་བ་གྱེན་དུ་ཕྱོགས་ཤིང་༔ རྩེ་མོ་ཕྲ་བ་མཐུར་དུ་ཟུག་པའི་དབུས་སུ༔ པྃ་ལས་པདྨ་དང་རྃ་ལས་ཉི་མ་ཨ་ལས་ཟླ་བ༔
དེ་ཡི་སྟེང་དུ་བམ་རོ་སྨུག་ནག་གི་སྙིང་ཁར་རྡོ་རྗེ་སྔོན་པོ་ཧཱུྃ་གིས་མཚན་པ་ཡོངས་སུ་གྱུར་པ་ལས༔ མ་ཅིག་ཡུམ་ཆེན་དབྱིངས་ཕྱུག་སེངྒེའི་གདོང་པ་ཅན༔ སྐུ་མདོག་མཐིང་ནག་ཞལ་གཅིག་ཕྱག་གཉིས་མ་གཡས་གྲི་གུག་དང་གཡོན་ཐོད་ཁྲག་འཛིན་པ༔ གྲུ་མོར་ཁ་ཊྭཱཾ་བརྟེན་ཅིང་༔ དུར་ཁྲོད་ཆས་བརྒྱད་རབ་ཏུ་རྫོགས་པ༔ རྔམ་པ་ཁྲོས་པའི་མདངས་དང་ལྡན་པ་མེ་དཔུང་འབར་བའི་ཀློང་དུ་གསལ་བའོ༔ དེ་ཡི་སྤྱི་བོར་གུ་རུ་སཻངྒེ་སྒྲ་སྒྲོགས་མཐིང་ནག་སྡིགས་མཛུབ་མཛད་ནས་བཞེངས་སྟབས་སུ་བཞུགས་པ༔ གཙོ་བོའི་ཕྱོགས་བཞིར་མཁའ་འགྲོ་མ་སྡེ་བཞི་ནི༔ རྡོ་རྗེ་རིན་ཆེན་པདྨ་ལས་ཀྱི་རིགས་ཏེ༔ ཐམས་ཅད་ཀྱང་རང་མདོག་རྒྱན་དང་ལྡན་པའོ༔
དེའི་ཕྱི་མཚམས་སྒོ་སྐྱོང་བཞི༔ གཞན་ཡང་ཡེ་ཤེས་དབྱིངས་ཀྱི་མཁའ་འགྲོ་ཐམས་ཅད་སྤྲིན་བཞིན་དུ་གཏིབས་པའོ༔ དེ་ལྟར་དུ་གསལ་བའི་གནས་གསུམ་ལས་འོད་ཟེར་འཕྲོས་པས༔ མཁའ་སྤྱོད་དག་པའི་ཞིང་ཁམས་མཆོག་ནས༔ མ་སྲིང་ཌཱཀྐི་རྒྱ་མཚོའི་ཚོགས་དང་བཅས་པ་སྤྱན་དྲངས་ཏེ་ཁྱེད་རང་རྣམས་ལ་ཐིམ་པའི་མོས་པ་མཛོད་ཅིག༔ ཨོྃ་བཛྲ་ཛྙཱ་ན་ཌཱཀྐི་སིཾ་ཧ་མུ་ཁ་ཧ་རི་ནི་ས་ས་པ་རི་ཝཱ་ར་ཨེ་ཧྱ་ཧི༔ ཛ༔ ཧཱུྃ་བཾ་ཧོཿ ཨོྃ་ས་མ་ཡ་ཨ་བེ་ཤ་ཡ་ཨ་ཏིཥྛ་བཛྲ་ཡེ་སྭཱ་ཧཱ༔ ཞེས་སློབ་མ་དང་དབྱེར་མེད་དུ་ཐིམ་པར་བསྒོམས་ལ༔
གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད༔ ཧཱུྃ༔ བླ་མ་དཀོན་མཆོག་གསུམ་ལ་སྐྱབས་སུ་མཆི༔ འགྲོ་བའི་དོན་དུ་སེམས་བསྐྱེད་དོ༔ ཌཱཀྐི་རྒྱ་མཚོ་དབྱིངས་ནས་གཤེགས༔ རྩེ་གཅིག་གདུང་བས་གསོལ་བ་འདེབས༔ མ་ཆགས་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྡིག་པ་མི་དགེ་སོ་སོར་བཤགས༔
དཀྱིལ་འཁོར་གསང་བར་རྗེ་ཡི་རང་༔ བླ་མེད་ཆོས་འཁོར་དམ་པ་བསྐོར༔ འགྲོ་བའི་དོན་དུ་སྐུ་བཞུགས་འཚལ༔ ཡང་དག་ཡེ་ཤེས་ཆེན་པོར་བསྔོ༔ དེ་ནས་མཎྜལ་ཕུལ་ཞིང་གུས་པས་ཕྱག་ཐལ་སྦྱར་དང་བཅས་ནས༔ ཐོག་མར་སྐུ་ཡི་ངོ་སྤྲོད་བྱ་ཞིང་བུམ་པ་ཐོགས༔ ཧཱུྃ༔ བུམ་པ་དབྱིངས་ཕྱུག་རྡོ་རྗེའི་མཁའ༔ བདུད་རྩི་ཡེ་ཤེས་ཌཱཀྐི་དངོས༔ སྐལ་ལྡན་བུ་ལ་དབང་བསྐུར་བས༔
སྐུ་ཡི་དཀྱིལ་འཁོར་ཡོངས་རྫོགས་ཤོག༔ ཨོྃ་ཛྙཱ་ན་ཌཱཀྐི་ཧ་རི་ནི་ས་ཀཱ་ཡ་ཨ་བྷི་ཥིཉྩ་ཧཱུྃ༔ མནྜལ་ཕུལ་ཞིང་བཀྲ་ཤིས་མེ་ཏོག་འཐོར༔ བྷནྡྷ་ཐོགས་ལ་ངོ་སྤྲོད་ཅིང་༔ ཧཱུྃ༔ བྷནྡྷ་ཆོས་དབྱིངས་སྐྱེ་མེད་ཀློང་༔ བདུད་རྩི་ཡེ་ཤེས་ཌཱཀྐི་དངོས༔ སྐལ་ལྡན་བུ་ལ་དབང་བསྐུར་བས༔ གསུང་གི་དཀྱིལ་འཁོར་ཡོངས་རྫོགས་ཤོག༔ ཨོྃ་ཛྙཱ་ན་ཌཱའཀྐི་ཧ་རི་ནི་ས་ཝཱཀྐ་ཨ་བྷི་ཥིཉྩ་ཧཱུྃ༔
དེ་ནས་དཀྱིལ་འཁོར་ཐོགས་ཤིང་ངོ་སྤྲོད་པ་ནི༔ ཧཱུྃ༔ དཀྱིལ་འཁོར་གསང་བ་གསུམ་གྱི་ངང་༔ མཎྜལ་ཡེ་ཤེས་ཌཱཀྐི་དངོས༔ སྐལ་ལྡན་བུ་ལ་དབང་བསྐུར་བས༔ ཐུགས་ཀྱི་ཕོ་བྲང་ཡོངས་རྫོགས་ཤོག༔ ཨོཾ་ཛྙཱ་ན་ཌཱཀྐི་ཧ་རི་ནི་ས་ཙིཏྟ་ཨ་བྷི་ཥིཉྩ་ཧཱུྃ༔ དེ་ནས་གཏོར་མ་ཐོགས་ཏེ་ངོ་སྤྲོད་ཅིང་༔ ཧཱུྃ༔ གཏོར་མ་རྨད་བྱུང་བླ་མེད་རྫས༔
ངོ་བོ་ཡེ་ཤེས་ཌཱཀྐི་དངོས༔ སྐལ་ལྡན་བུ་ལ་དབང་བསྐུར་རོ༔ ཡོན་ཏན་དཀྱིལ་འཁོར་ཡོངས་རྫོགས་ཤོག༔ ཨོཾ་ཛྙཱ་ན་ཌཱཀྐི་ཧ་རི་ནི་ས་གུ་ན་ཨ་བྷི་ཥིཉྩ་ཧཱུྃ༔ དེ་ནས་རྡོ་རྗེ་རྒྱ་གྲམ་ཐོགས་ཤིང་ངོ་སྤྲོད་བྱ༔ ཧཱུྃ༔ མྀ་འགྱུར་ཏིང་འཛིན་ཡང་དག་རྒྱ༔ ཕྱག་མཚན་ཡེ་ཤེས་ཌཱཀྐི་དངོས༔ སྐལ་ལྡན་བུ་ལ་དབང་བསྐུར་རོ༔ ཕྲིན་ལས་དཀྱིལ་འཁོར་ཡོངས་རྫོགས་ཤོག༔
ཨོཾ་ཛྙཱ་ན་ཌཱཀྐི་ཧ་རི་ནི་ས་གུ་ཧྱ་ཨ་བྷི་ཥིཉྩ་ཧཱུྃ༔ དེ་ནས་རིགས་བདག་ཐོགས་ཏེ༔ ཧཱུྃ༔ བླ་མ་རིག་འཛིན་སྐུ་དངོས་མཆོག༔ གཏི་མུག་རྒོལ་བ་རབ་འཇོམས་པ༔ དཔའ་བཽ་སེངྒེའི་སྒྲ་དང་ལྡན༔ སྐལ་ལྡན་བུ་ལ་དབང་བསྐུར་རོ༔ ཨོྃ་གུ་རུ་སིཾ་ཧ་སོ་སྭཱ་ར་གཎྜེ་ཨ་བྷི་ཥིཉྩ་ཧཱུྃ༔ དེ་ནས་ཕྱག་མཚན་ཐོགས་ལ༔ ཧཱུྃ༔
གྲི་གུག་འབར་བས་བདུད་དཔུང་གཅོད༔ བྷནྡྷ་འབྱུང་པོའྀ་ཀླད་ཁྲག་རོལ༔ ཁ་ཊྭཱཾ་དུག་ལྔ་དབྱིངས་སུ་སྒྲོལ༔ སྐལ་ལྡན་བུ་ལ་ཕྱག་མཚན་སྦྱིན༔ ཨོྃ་ཀ་རི་ཏི་ཀ་བྷནྡྷ་ཏྲི་ཤུ་ལ་ཀ་ལ་དྷཱ་ར་སཏྭཾ༔ དེ་ནས་དཔལ་ཆས་ཐོགས་ལ༔ ཧཱུྃ༔ པྲོག་ཞུ་གླང་ཀོ་ཞིང་གི་པགས༔ ཐོད་ཕྲེང་རུས་རྒྱན་སྟག་ཤམ་སྦྲུལ༔ མེ་ལོང་ཅོད་པན་ཁྲག་ཞག་ཚོམ༔
དུར་ཁྲོད་ཆས་སོགས་དབང་བསྐུར་རོ༔ ཨོྃ་ཤ་མ་ཤ་ན་ཨརྦ་སརྦ་ཨ་བྷི་ཥིཉྩ་ཧཱུྃ༔ དེ་ནས་རྡོ་རྗེ་མཁའ་འགྲོ་ཐོགས་ལ༔ ཧཱུྃ༔ མེ་ལོང་ཡེ་ཤེས་ངོ་བོ་ཉིད༔ ཞེ་སྡང་རྣམ་དག་མཁའ་འགྲོའི་གཙོ༔ སྐལ་ལྡན་བུ་ལ་དབང་བསྐུར་རོ༔ ཞི་བའི་ལས་ཀུན་ཡོངས་རྫོགས་ཤོག༔ ཨོྃ་བཛྲ་ཌཱཀྐི་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔
ཧཱུྃ༔ སོར་རྟོག་ཡེ་ཤེས་ངོ་བོ་ཉིད༔ འདོད་ཆགས་རྣམ་དག་མཁའ་འགྲོའི་གཙོ༔ སྐལ་ལྡན་བུ་ལ་དབང་བསྐུར་རོ༔ དབང་སྡུད་ཕྲིན་ལས་ཡོངས་རྫོགས་ཤོག༔ ཨོྃ་པདྨ་ཌཱཀྐི་ཨ་བྷི་ཥིཉྩ་ཧཱུྃ༔ དེ་ནས་སངས་རྒྱས་མཁའ་འགྲོ་ཐོགས་ལ༔ ཧཱུྃ༔ ཆོས་དབྱིངས་ཡེ་ཤེས་ངོ་བོ་ཉིད༔ གཏྀ་མུག་རྣམ་དག་མཁའ་འགྲོའི་གཙོ༔
སྐལ་ལྡན་བུ་ལ་དབང་བསྐུར་རོ༔ ཡང་དག་བདེ་ཆེན་ཡོངས་རྫོགས་ཤོག༔ ཨོྃ་བུདྡྷ་ཌཱཀྐི་ཨ་བྷི་ཥིཉྩ་ཧཱུྃ༔ རིན་ཆེན་མཁའ་འགྲོ་ཐོགས་ལ༔ ཧཱུྃ༔ མཉམ་ཉིད་ཡེ་ཤེས་ངོ་བོ་ཉིད༔ ང་རྒྱལ་རྣམ་དག་མཁའ་འགྲོའི་གཙོ༔ སྐལ་ལྡན་བུ་ལ་དབང་བསྐུར་རོ༔ རྒྱས་པའི་ཕྲིན་ལས་ཡོངས་རྫོགས་ཤོག༔ ཨོྃ་རཏྣ་ཌཱཀྐི་ཨ་བྷི་ཥིཉྩ་ཧཱུྃ༔
དེ་ནས་ལས་ཀྱི་མཁའ་འགྲོ་ཐོགས་ལ༔ ཧཱུྃ༔ བྱ་གྲུབ་ཡེ་ཤེས་ངོ་བོ་ཉིད༔ ཕྲག་དོག་རྣམ་དག་མཁའ་འགྲོའི་གཙོ༔ སྐལ་ལྡན་བུ་ལ་དབང་བསྐུར་རོ༔ དྲག་པོའི་མངོན་སྤྱོད་ཡོངས་རྫོགས་ཤོག༔ ཨོྃ་ཀརྨ་ཌཱཀྐི་ཨ་བྷི་ཥིཉྩ་ཧཱུྃ༔ ཤར་གྱི་སྒོ་མ་ཐོགས་ལ༔ ཧཱུྃ༔ བྱམས་པ་ཚད་མེད་ངོ་བོ་ཉིད༔
རྟག་པར་ལྟ་བ་རྣམ་དག་མ༔ སྐལ་ལྡན་བུ་ལ་དབང་བསྐུར་རོ༔ ཚོགས་ལམ་ཐེག་ཆེན་ཡོངས་རྫོགས་ཤོག༔ ཨོྃ་ཧ་བཛྲ་ཨངྐུ་ཤ་ཨ་བྷི་ཥིཉྩ་ཧཱུྃ༔ ལྷོའི་སྒོ་མ་ཐོགས་ལ༔ ཧཱུྃ༔ སྙིང་པོ་ཚད་མེད་ངོ་བོ་ཉིད༔ ཆད་པར་ལྟ་བ་རྣམ་དག་པས༔ སྐལ་ལྡན་བུ་ལ་དབང་བསྐུར་རོ༔ སྦྱོར་ལམ་ཐེག་ཆེན་ཡོངས་རྫོགས་ཤོག༔
ཨོྃ་རི་རཏྣ་པ་ཤཾ་ཨ་བྷི་ཥིཉྩ་ཧཱུྃ༔ ནུབ་ཀྱི་སྒོ་མ་ཐོགས་ལ༔ ཧཱུྃ༔ དགའ་བ་ཚད་མེད་ངོ་བོ་ཉིད༔ དངོས་པོར་ལྟ་བ་རྣམ་དག་པས༔ སྐལ་ལྡན་བུ་ལ་དབང་བསྐུར་རོ༔ མཐོང་ལམ་ཐེག་ཆེན་ཡོངས་རྫོགས་ཤོག༔ ཨོཾ་ནི་པདྨ་སྥོ་ཊ་ཨ་བྷི་ཥིཉྩ་ཧཱུྃ༔ བྱང་གི་སྒོ་མ་ཐོགས་ལ༔ ཧཱུྃ༔
བཏང་སྙོམས་ཚད་མེད་ངོ་བོ་ཉིད༔ བདག་ཏུ་ལྟ་བ་རྣམ་དག་པས༔ སྐལ་ལྡན་བུ་ལ་དབང་བསྐུར་རོ༔ སྒོམ་ལམ་ཐེག་ཆེན་ཡོངས་རྫོགས་ཤོག༔ ཨོྃ་ས་ཀརྨ་གྷཎྜེ་ཨ་བྷི་ཥིཉྩ་ཧཱུྃ༔ དེ་ནས་བུམ་གསང་ཤེས་རབ་ཡེ་ཤེས་ཀྱི་དབང་གཅིག་ཏུ་བསྐུར་བ་ནྀ༔ ཐམས་ཅད་བུམ་པ་སྦྱིན་ཏེ༔ ཧཱུྃ༔ བསྐྱེད་རིམ་སྤྲུལ་སྐུ་བུམ་པ་གཞལ་ཡས་ཁང་༔ འབྱིན་འཇུག་གསང་དབང་ཨཱ་ལི་ཀཱ་ལིའི་སྒྲ༔
ཤེས་རབ་གནས་ལུགས་གསལ་བ་ཤེལ་གྱི་མདོག༔ ཡེ་ཤེས་ཆེན་པོ་རྫོགས་རིམ་དྲི་མ་མེད༔ འོད་ཟེར་ངང་ལ་དཀྱིལ་འཁོར་ཀུན་རྫོགས་པས༔ དེང་འདིར་སྐལ་ལྡན་བུ་ལ་དབང་བསྐུར་རོ༔ བརྡ་སྤྲོད་གཅིག་ལ་དཀྱིལ་འཁོར་ཀུན་རྫོགས་ཤོག༔ ཨོྃ་ཛྙཱ་ན་ཙཀྲ་མཎྜལ་ཧཱུྃ༔ ཞེས་མཎྜལ་དང་བཅས་བཀྲ་ཤིས་བརྗོད ༔ ཧོ༔ དུས་གསུམ་སངས་རྒྱས་གསང་བའི་ཡུམ༔ ཡེ་ཤེས་མཁའ་འགྲོ་ནམ་མཁའི་འོད༔
རབ་དགའི་མདངས་ལྡན་གཡོ་བ་མོ༔ སེང་གདོང་ཌཱཀྐིའི་བཀྲ་ཤིས་ཤོག༔ ཧོ༔ དེ་ལྟར་རྒྱལ་ཡུམ་ཡེ་ཤེས་མཁའ་འགྲོ་གསང་བ་ཌཱཀྐིའི་སྐུ་གསུང་ཐུགས་ཀྱི་དབང་བཞི་ལེགས་པར་ཐོབ་པ་ཡིན་པས༔ དེང་ཕྱིན་ཆད་སྒོམ་སྒྲུབ་ལས་མཐའ་ཕྱི་ནང་གི་བྱ་བ་ཐམས་ཅད་བྱེད་དུ་རུང་༔ མཁའ་འགྲོའི་དམ་ཚིག་ལྔ་མིག་གི་འབྲས་བུ་བཞིན་དུ་བསྲུང་དགོས་སོ༔ ལྔ་གང་ཞེ་ན༔ སྐུའི་ཡི་དམ་ཚིག་བསྐྱེད་རིམ་མི་སྤངས༔ གསུང་གི་དམ་ཚིག་ལ་སྒྲུབ་པ་མི་གཡེལ༔ ཐུགས་ཀྱི་དམ་ཚིག་ལ་དབྱིངས་ཕྱུག་གསང་བ་ཡེ་ཤེས་ལ་རྒྱུན་དུ་གནས༔
ཡོན་ཏན་གྱི་དམ་ཚིག་ལ་ཚོགས་གཏོར་སྐོང་བཤགས་དང་དུས་ཀྱི་མཆོད་པ་མི་བཅག༔ ཕྲིན་ལས་ཀྱི་དམ་ཚིག་ལས་བཞིའི་བྱ་བ་བརྩོན་པའི་ངང་ནས་མཐའ་རུ་ཕྱིན་པར་བྱ༔ མཁའ་འགྲོ་གསང་བའི་དམ་ཚིག་ནི་བུད་མེད་རྣམས་ལ་སྨད་པར་མི་བྱ༔ སྐྱོན་དུ་མི་བལྟ༔ སྡང་བར་མི་བགྱི༔ འབུ་ཤུ་མི་བསྐུལ༔ རྩ་ཁམས་བདེ་བ་ཆེན་པོའི་ཟག་མེད་ལ་རབ་ཏུ་གནས་པར་བྱ༔ ཁྱད་པར་གྱི་དམ་ཚིག་ནི༔ མཁའ་འགྲོའི་སྒྲུབ་པ་གྲོལ་ནས༔ ཞག་བདུན་གྱི་བར་མལ་སྟན་མགོ་མཇུག་མི་ལྡོག༔
འོག་རྟ་མོ་རིགས་མི་ཞོན༔ བུད་མེད་ཀྱི་གྲིབ་མར་མི་འགོམ༔ ཐ་ན་ཕྲན་ཚིག་ཙམ་ཡང་སྤང་༔ དབྱངས་སྙན་པའི་བྱེའུ་ཀུ་དིར་མི་བྱ༔ གོས་ཧྲུལ་པོ་མི་གྱོན༔ ཅིའི་ཕྱིར་ཞེ་ན༔ ཐོག་མར་ཕྲིན་ལས་ལྔ་ཡི་དམ་ཚིག་དང་མི་ལྡན་ན༔ ཡེ་ཤེས་ལྔ་དང་འཇིག་རྟེན་གྱི་མཁའ་འགྲོ་མ་འཁོར་རྟེན་མ་མཆིས༔ བར་དུ་གསང་བའི་དམ་ཚིག་ཉམས་ན༔ འཇིག་རྟེན་མཁའ་འགྲོ་མི་གཟུགས་སུ་མཆིས་པས་ཕྲག་དོག་སྐྱེས་ཕྱིར་སྒྲུབ་གྲོགས་མི་བྱེད༔
ཡེ་ཤེས་མཁའ་འགྲོ་བསྒྲུབ་ན་ཕྱི་ཐག་རིང་༔ ཁྱད་པར་གྱི་དམ་ཚིག་དང་འགལ་ན་རྟེན་འབྲེལ་ཉམས་པ་སྟེ༔ ཕྱིན་ཆད་སྒྲུབ་པའི་འཕྲོ་མི་གཅོད༔ ཁྱད་པར་དུ་ཚེ་འདི་ཉིད་ལ་གྲུབ་པ་ཐོབ་ཀྱང་༔ ཕོ་ཉའི་གསང་ལམ་མི་རྙེད༔ ཅི་སྟེ་རྙེད་ཀྱང་བདུད་དབང་གི་སྐྱོན་ཅན་ནོ༔ དེ་བས་མཁའ་འགྲོའི་ཕྱི་ནང་གསང་བའི་དམ་ཚིག་ལ་མི་འགལ་བ་བྱའོ༔ རྗེས་སུ་བྱིན་བརླབ་བཀའ་བསྒོ་བའི་རིམ་པ་ནི༔ ཨོཾ་ཨཱཿཧཱུྃ༔ རྗེ་བཙུན་དུས་གསུམ་སངས་རྒྱས་གུ་རུ་པདྨ་འབྱུང་གནས༔
མཁའ་འགྲོ་ཡེ་ཤེས་མཚོ་རྒྱལ༔ གནུབས་སྟོན་སངས་རྒྱས་ཡེ་ཤེས༔ ཨོ་རྒྱན་རྩ་གསུམ་གླིང་པ༔ དྲིན་ཅན་རྩ་བའི་བླ་མ༔ ཆོས་སྐུ་ཡེ་ཤེས་ཀྱི་མཁའ་འགྲོ་མ༔ ལོངས་སྐུ་ཡེ་ཤེས་ཀྱི་མཁའ་འགྲོ་མ༔ སྤྲུལ་སྐུ་ཡེ་ཤེས་ཀྱི་མཁའ་འགྲོ་མ༔ དབྱིངས་ཕྱུག་ཌཱཀྐི་སེངྒེའི་གདོང་པ་ཅན༔ སྐུ་སྤྲུལ་རྡོ་རྗེ་མཁའ་འགྲོ་མ༔ གསུང་སྤྲུལ་པདྨ་མཁའ་འགྲོ་མ༔
ཐུགས་སྤྲུལ་སངས་རྒྱས་མཁའ་འགྲོ་མ༔ ཡོན་ཏན་རིན་ཆེན་མཁའ་འགྲོ་མ༔ ཕྲིན་ལས་ལས་ཀྱི་མཁའ་འགྲོ་མ༔ རྣམ་ཐར་བཞི་ཡི་མཁའ་འགྲོ་མ༔ ཁྱད་པར་མ་སྲིང་ཌཱཀྐི་བྱེ་བ་འབུམ་གྱིས་སྐལ་ལྡན་གྱི་སློབ་མ་འདི་ལ༔ སྐུ་གསུང་ཐུགས་ཀྱི་སྒོ་ནས་བྱིན་གྱིས་བརླབས་པར་མཛད་དུ་གསོལ༔ སྟེང་གདོན་གཟའ་དང་རྒྱུ་སྐར་གྱི་གནོད་པ༔ འོག་གདོན་ཀླུ་དང་ས་བདག་གི་གནོད་པ༔ བར་གདོན་བཙན་དང་ཐེའུ་རང་གི་གནོད་པ་ལ་སོགས་མི་མཐུན་པའི་བགེགས་རྐྱེན་ཐམས་ཅད་ཞི་ཞིང་བྱང་བར་གྱུར་ཅིག༔ ཨོཾ་ཛྙཱ་ན་ཌཱཀྐི་ཧ་རི་ནི་ས་ཨ་བྷི་ཥིཉྩ་ཧཱུྃ༔
ཞེས་དབང་བསྐུར་རྗེས༔ གཙོ་བོས་ཇི་ལྟར་བཀའ་སྩལ་པ༔ སོགས་བརྗོད༔ བཀྲ་ཤིས་མེ་ཏོག ་ བཅས་བགྱིས༔ ས་མ་ཡ༔ རྒྱ་རྒྱ་རྒྱ ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ གཏད་རྒྱ༔ ཐིམ་རྒྱ༔ མི་ནུབ་རྒྱ༔ ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཕག་ལོར་ཇོ་བོ་གཟེ་རྒྱལ་གྱི་གངས་ཁྲོད་དམར་ནག་རཀྟའི་མཚོ་ནས་གདན་དྲངས་ཤིང༌། སྦས་ཡུལ་དུ་ཤོག་སེར་ནས་དག་པར་ཞལ་བཤུས་སོ། སརྦ་མངྒ་ལཾ།། །། ཁ༽ རིག་འཛིན་འདུས་པའི་རྩ་བ་འཕྲུལ་གྱི་མེ་ལོང་ལས༔ བདུད་འདུལ་དྲག་མོའི་གསོལ་འདེབས་བར་ཆད་ལམ་སེལ་མུ་ཏིག་ཕྲེང་བ་བཞུགས་སོ༔ བླ་མ་དང་ལྷག་པའི་ལྷ་མཆོག་མ་ཧཱ་གུ་རུའི་སྐུ་ལ་འདུད༔
བདུད་འདུལ་སེང་གདོང་དྲག་མོའི་གསོལ་འདེབས་ཉེར་བསྡུས་ནི༔ གསོལ་འདེབས་སྐྱབས་ཡུལ་རྣམས་མདུན་གྱི་ནམ་མཁར་དམིགས་ལ༔ ཨེ་མ་ཧོཿ འོག་མིན་ཆོས་ཀྱི་དབྱིངས་ཀྱི་ཕོ་བྲང་ནས༔ ཆོས་སྐུ་ཀུན་ཏུ་བཟང་པོ་ཡབ་ཡུམ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ རྣམ་དག་བདེ་བ་ཆེན་པོའི་ཕོ་བྲང་ནས༔ རྡོར་འཆང་ལོངས་སྤྱོད་རྫོགས་སྐུ་ཡབ་ཡུམ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ དབྱིངས་རིག་འདུ་འབྲལ་མེད་པའི་ཕོ་བྲང་ནས༔
དབང་གི་མཁའ་འགྲོ་གསང་བ་ཡེ་ཤེས་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ ཐོར་ཅོག་ཅན་གྱི་ཕོ་བྲང་དགུ་ལྡན་དུ༔ གསང་སྔགས་རིག་འཛིན་ཨིནྡྲ་བོ་དྷི་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ སིངྒ་སྐུ་ལ་རྫོགས་པའི་གནས་མཆོག་ཏུ༔ སྐུ་ཡི་རིག་འཛིན་འཇམ་དཔལ་བཤེས་གཉེན་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བལ་ཡུལ་ལྷུན་གྲུབ་བརྩེགས་པའི་གནས་མཆོག་ཏུ༔ གསུང་གི་རིག་འཛིན་ནཱ་གརྫུ་ན་ལ༔
གསོལ་བ་འདེབས་སོ་ཕྱི་ནང་བར་ཆད་སོལ༔ རྒྱ་གར་རྡོ་རྗེ་གདན་གྱི་གནས་མཆོག་ཏུ༔ ཐུགས་ཀྱི་རིག་འཛིན་ཧཱུྃ་ཆེན་ཀ་ར་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ རྒྱ་ནག་རི་བོ་རྩེ་ལྔའི་གནས་མཆོག་ཏུ༔ ཡོན་ཏན་རིག་འཛིན་བཱི་མ་མི་ཏྲ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ ཟ་ཧོར་ལངྐ་བརྩེགས་པའི་གནས་མཆོག་ཏུ༔ ཕྲིན་ལས་རིག་འཛིན་པྲ་བྷ་ཧསྟཱི་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔
སིངྷ་གསང་ཆེན་རོལ་པའི་གནས་མཆོག་ཏུ༔ རྦོད་གཏོང་རིག་འཛིན་དྷ་ན་སཾ་སྐྲྀ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ ཨོ་རྒྱན་པདྨ་བརྩེགས་པའི་གནས་མཆོག་ཏུ༔ ཚེ་དབང་རིག་འཛིན་པདྨ་སཾ་བྷ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ ཁ་ཆེ་ཧེ་ཆེན་བརྡལ་བའི་གནས་མཆོག་ཏུ༔ མཆོད་བསྟོད་རིག་འཛིན་རོམྦུ་གུ་ཧྱ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ ལི་ཡུལ་གནམ་ལྕགས་འཁྲུགས་པའི་གནས་མཆོག་ཏུ༔
དྲག་སྔགས་རིག་འཛིན་ཤཱནྟིཾ་གརྦྷ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ ཕྱོགས་མཚམས་རབ་ཏུ་རྒྱུ་བའི་གནས་མཆོག་ཏུ༔ ཡོངས་རྫོགས་བཀའ་བབ་པདྨ་འབྱུང་གནས་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་ཡས་དབུ་རྩེ་རིགས་གསུམ་གནས་མཆོག་ཏུ༔ ལུང་བསྟན་བུ་དགུ་བོད་ཀྱི་རིག་འཛིན་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ དཀྱིལ་འཁོར་ཐམས་ཅད་བུམ་པ་གཅིག་ཏུ་བསྡུས༔ བདེ་ཆེན་གཟུངས་མ་ཡེ་ཤེས་མཚོ་རྒྱལ་ལ༔
གསོལ་བ་འདེབས་སོ་ཕྱི་ནང་བར་ཆད་སོལ༔ གནས་ཆེན་ཡང་རྫོང་ཤེལ་བྲག་གནས་མཆོག་ཏུ༔ འཇམ་དཔལ་བཀའ་བབ་སངས་རྒྱས་ཡེ་ཤེས་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ ལས་རླུང་དྷཱུ་ཏིར་དག་པའི་གནས་མཆོག་ཏུ༔ རིག་འཛིན་གར་དབང་གནམ་ལྕགས་རྡོ་རྗེ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ གཏེར་རྒྱ་ལུང་རྫོགས་འགྲོ་འདུལ་ཕོ་བྲང་ནས། ། བསྟན་པའི་སྲོག་འཛིན་ཐུགས་མཆོག་རྡོ་རྗེ་ལ། ། གསོལ་བ་འདེབས་སོ་ཕྱི་ནང་བར་ཆད་སོལ༔
འགྲོ་དོན་ནམ་མཁའི་མཐའ་ཀླས་ཕོ་བྲང་ནས། ། གྲུབ་པ་མཆོག་བརྙེས་རིག་འཛིན་རྣམ་བཞི་ལ། ། གསོལ་བ་འདེབས་སོ་ཕྱི་ནང་བར་ཆད་སོལ༔ ཐུགས་རྗེ་ཕྱོགས་ལྷུང་མེད་པའི་ཕོ་བྲང་ནས། རྩ་བརྒྱུད་དྲིན་ཅན་བླ་མ་ཐམས་ཅད་ལ། གསོལ་བ་འདེབས་སོ་ཕྱི་ནང་བར་ཆད་སོལ། ་་་་་ ཤླཽ་ཀ་གཉིས་གུ་ཧྱས་ཁ་བསྐོང་ཞུས། བདེ་ཆེན་གསང་བ་མཆོག་གི་ཕོ་བྲང་ནས༔ བདུད་འདུལ་དྲག་མོ་སེང་གདོང་ལྷ་ཚོགས་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔
ལྷ་གནས་ཆེན་པོ་ཇོ་བོ་གཟེ་རྒྱལ་ནས༔ གསང་མཛོད་རྒྱུད་ཀྱི་ཁ་བྱང་བསྙེན་འབུམ་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ མེ་རླུང་སྟོབས་ལྡན་གཡོ་བའི་གནས་མཆོག་ནས༔ ཞིང་སྐྱོང་མགོན་པོ་མ་གཟའ་རྡོར་རྗེ་ལེགས༔ གསོལ་བ་འདེབས་སོ་ཕྱི་ནང་བར་ཆད་སོལ༔ རྒྱུད་ལུང་མན་ངག་རྒྱ་མཚོའི་ཕོ་བྲང་ནས༔ བཀའ་ཡི་འདུས་སྡེ་དཀྱིལ་འཁོར་མ་ལུས་ལ༔ གསོལ་བ་འདེབས་སོ་ཕྱི་ནང་བར་ཆད་སོལ༔ སྔ་འགྱུར་རྒྱལ་བསྟན་སྙིང་པོའི་རིང་ལུགས་ཀྱི༔
ཕྲིན་ལས་ཉིན་མོར་བྱེད་པའི་གཟི་བྱིན་ལྟར༔ འཕེལ་ཞིང་རྒྱས་ལ་ཡུན་རིང་གནས་པ་དང་༔ གསང་སྔགས་བསྟན་པ་ཕྱོགས་བཅུར་ཁྱབ་གྱུར་ཅིག༔ ཅེས་རྒྱལ་བ་ཀུན་འདུས་རོལ་པ་སྔ་འགྱུར་གསང་སྔགས་རྡོ་རྗེ་ཐེག་པའི་བླ་མའི་བརྒྱུད་འདེབས་བར་ཆད་ལམ་སེལ་མ་ཞེས་བྱ་བ་སྒྲུབ་པ་པོ་གང་ཞིག་ལམ་དུ་ཞུགས་པའི་གེགས་སེལ་བའི་ཆ་ལག་གོ༔ འདི་ཉིད་ཉིན་རེ་མ་ཆག་ན༔ དུས་མ་ཡིན་པའི་བར་ཆོད་ངེས་པར་སེལ༔ དུས་ལ་བབ་པའི་བར་ཆད་ཡིན་གྱུར་ཀྱང་༔ ལོ་གསུམ་བར་དུ་བསྲིང་བར་ཐེ་ཚོམ་མེད༔ ས་མ་ཡ༔ རྒྱ་རྒྱ་རྒྱ༔
གཏེར་རྒྱ༔ སྦས་རྒྱ༔ ཟབ་རྒྱ༔ ཁོ་བོ་རིག་འཛིན་གནམ་ལྕགས་རྡོ་རྗེས་ཇོ་བོ་གཟེ་རྒྱལ་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ། སརྦ་མངྒ་ལཾ།། །། ག༽ བདུད་འདུལ་དྲག་མོ་སེངྒེའི་གདོང་པ་ཅན་ལས་སྔོན་འགྲོ་དཀར་གཏོར་བཞུགས་སོ༔ དེ་ནས་དཀར་གཏོར་བསྔོ་བ་ནི༔ ཆུ་གཙང་གིས་བྲན་བྱིན་གྱིས་བརླབ༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ སོགས། ཨོཾ་སྭ་བྷཱ་ཝ་ སོགས? སྟོང་པའི་ངང་ལས་བྷྲཱུྃ་ལས་བྱུང་བའི་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱཿཧཱུྃ་འོད་དུ་ཞུ་བ་ལས་གཏོར་མ་འདོད་རྒུའི་ལོངས་སྤྱོད་ཕུན་སུམ་ཚོགས་པ་ཀུན་ཏུ་ཟད་མི་ཤེས་པ་ནམ་མཁའི་མཛོད་དུ་གྱུར༔
ན་མཿ སརྦ་ཏ་ཐཱ་ག་ཏ་བྷྱོ? སོགས་ལན་གསུམ༔ ཧཱུྃ༔ སངས་རྒྱས་ཆོས་དང་དགེ་འདུན་རྐང་གཉིས་གཙོ༔ བདེན་གཉིས་དཀོན་མཆོག་རྩ་གསུམ་བཀའ་ལ་ཉོན༔ གླིང་བཞིར་མི་གནས་ཆུ་ལ་མི་འཐུང་མེད༔ སྲོག་ལ་མི་འཛེམས་ལུས་ལ་མི་ཕངས་མེད༔ ཁྲིམས་ལ་མི་འཇིགས་བདེན་པས་མི་འདུལ་མེད༔ ལྷ་སྲིན་སྡེ་བརྒྱད་འབྱུང་པོ་བཀའ་ལ་ཉོན༔ བཟང་ངན་ལས་བྱེད་ཕྲིན་ལས་བཅོལ་བའི་ཕྱིར༔
འདོད་ཡོན་ལྔ་ལྡན་རིན་ཆེན་གསེར་སྐྱེམས་འབུལ༔ ཧཱུྃ༔ སློབ་དཔོན་པདྨའི་བཀའ་དང་དམ་གནས་པ༔ དཔལ་མགོན་བདུན་ཅུ་དྲེགས་པ་སྡེ་བརྒྱད་དང་༔ སྡེ་དཔོན་སུམ་ཅུ་ཡང་འཁོར་སྤྲུལ་པ་འབུམ༔ སྔགས་བདག་བཅོ་བརྒྱད་བཀའ་ཡི་ལས་མཁན་བཅས༔ ཡུལ་གྱི་ཞིང་སྐྱོང་གནས་ཀྱི་མཁའ་འགྲོ་དང་༔ ལྷ་བརྒྱད་ཀླུ་བརྒྱད་གཟའ་བརྒྱད་གནོད་སྦྱིན་བརྒྱད༔ དབང་ཕྱུག་ཉེར་བརྒྱད་ཕྱོགས་སྐྱོང་ཡང་འཁོར་བཅས༔ སྐྱེས་ལྷ་ཡུལ་ལྷ་དགྲ་ལྷ་ཟོ་དོར་དང་༔
ཁྱད་པར་བཀའ་སྲུང་གཏེར་སྲུང་དྲག་རྩལ་ཅན༔ ཡུལ་རིས་གཞི་བདག་དབེན་གནས་སྐྱོང་བའི་ལྷ༔ འདིར་གཤེགས་གསེར་སྐྱེམས་ཕུད་དང་གཏོར་མ་འབུལ༔ ཞི་རྒྱས་དབང་དྲག་ཕྲིན་ལས་གང་བཅོལ་ཡང་༔ ཀོ་ལོང་རུ་ང་ཕྲག་དོག་མ་མཛད་པར༔ བདག་གི་བསམ་པ་སྒྲུབས་ལ་རེ་བ་སྐོངས༔ དམག་ཇག་འཁྲུག་རྩོད་ནད་ཡམས་ཞི་བ་དང་༔ ཟབ་ཆོས་བསྟན་པ་རྒྱས་པའི་མཐུན་རྐྱེན་གྲོགས༔ ཡར་ངོའི་ཟླ་ལྟར་འཕེལ་ཞིང་རྒྱས་པར་སྤེལ༔ སློབ་དཔོན་པདྨའི་བཀའ་ལས་མ་འདའ་བར༔
རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཅེས་གཏོར་མ་གཙང་སར་འབུལ་ཞིང་གོང་དུ་ཕྲིན་ལས་བཅོལ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ སྔགས་འཆང་ཧཱུྃ་ནག་དྲག་རྩལ་གྱིས་ཕག་ལོར་གདན་དྲངས།། །། ང༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་པ་ཅན་ལས༔ ཕྲིན་ལས་སྒྲུབ་པ་གནམ་ལྕགས་ཐོག་མདའ་དམར་པོ་བཞུགས་པའི་དབུ་ཕྱོགས་སོ༔
མ་གཅིག་ཡུམ་ཆེན་ཌཱཀྐིའི་ཚོགས་ལ་འདུད༔ ཨེ་མཿ རྒྱ་གར་མཁན་པོ་པཎ་ཆེན་བདག་འདྲ་ཡིས༔ དབྱིངས་ཕྱུག་ལྷ་མོ་དགྱེས་པའི་རང་སྒྲ་ཅན༔ སྣང་སྲིད་གཙོ་མོས་སེངྒེའི་ང་རོ་འབྱིན༔ ཡེ་ཤེས་དཔལ་ལ་བཞེངས་པའི་རབ་དགའ་མོ༔ སྒྲུབ་པའི་ལས་བྱང་གནམ་ལྕགས་ཐོག་མདའ་བསྟན༔ དབྱངས་ཅན་མཚོ་རྒྱལ་བརྡ་ཡི་རི་མོར་གཟུགས༔ རིན་ཆེན་སྒྲོམ་དུ་བསྐྱིལ་ནས་གཏེར་དུ་སྦོས༔ འབར་བ་རྡོ་རྗེ་སྒེག་པའི་དཔའ་བོར་བཅོལ༔
མ་འོངས་སངས་རྒྱས་ཡེ་ཤེས་རྣམ་པར་འཕྲུལ༔ ལས་ཅན་ཐུགས་སྲས་དེ་དང་འཕྲད་པར་ཤོག༔ གཟེ་རྒྱལ་གངས་མགུལ་རཀྟའི་མཚོ་མོར་རྒྱ༔ རྒྱ་རྒྱ་རྒྱ༔ ཡེ་ཤེས་མཁའ་འགྲོ་སེང་གདོང་མའི༔ ཕྲིན་ལས་བསྒྲུབ་པའི་རིམ་པ་ནི༔ རྔམ་ཞིང་ལྷུན་ཆགས་དྲག་པོའི་གནས༔ ཚང་ཚིང་འཁྲིགས་པའི་གཡའ་གང་མགུལ༔ དབེན་ཞིང་ཡིད་མཐུན་གནས་དག་ཏུ༔ ཌཱཀྐི་གསང་བའི་དཀྱིལ་འཁོར་བཞེངས༔
མཆོད་རྫས་སྤྱི་མཐུན་གང་འབྱོར་བཤམ༔ སྐུ་གསུང་ཐུགས་རྟེན་རྣམས་ཀྱང་གཟུགས༔ བག་དྲོ་ལྷུན་ཆགས་བདེ་གནས་ངང་༔ འཇུག་པའི་རིམ་པ་འདི་ལྟར་བརྩམ༔ ས་མ་ཡ༔ དང་པོ་སྔོན་འགྲོའི་རིམ་པ་སྐྱབས་སུ་འགྲོ་བ་ནི༔ ཨོྃ་ཨཱཿཧཱུྃ༔ མཆོག་གསུམ་རྩ་བརྒྱུད་བདེ་གཤེགས་འདུས་པའི་སྐུ༔ བྱིན་རླབས་ངོ་བོ་པད་འབྱུང་ཐུགས་རྗེའི་བདག༔ དབྱངས་ཅན་མཚོ་རྒྱལ་ཌཱཀྐི་སྐུ་དངོས་མཆོག༔
བརྩེ་ཆེན་ཡེ་ནས་འབྲལ་མེད་སྐྱབས་སུ་མཆི༔ གཉིས་པ་སེམས་བསྐྱེད་ནི། ན་མོ༔ དབྱིངས་རིག་ངོ་བོ་མ་བཅོས་ལྷུན་གྲུབ་ལས༔ གཅིག་ཏུ་འགགས་མེད་ཤར་བ་སྙིང་རྗེའི་ཡུལ༔ འཁོར་འདས་ཅི་སྣང་མ་གྱུར་སངས་རྒྱས་ཞིང་༔ གདོད་ནས་འཁོར་གསུམ་ཡོངས་དག་སེམས་བསྐྱེད་དོ༔ དཀར་གཏོར་བྱ། གསུམ་པ་བགེགས་འགུགས་པ་ནི༔ བྱིན་རླབས་སྔོན་དུ་འགྲོ་བས།
ཧཱུྃ༔ བདག་ཉིད་ཡུམ་ཆེན་དྲག་མོར་གསལ་བ་ཡི༔ ཡེ་ཤེས་ཐུགས་ལས་སྤྲུལ་པ་ཕོ་ཉའི་ཚོགས༔ འོད་ཟེར་འགེངས་བ་འཁོར་ཡུག་ཁྱབ་པར་འཕྲོས༔ ཕྱི་ནང་འཚེ་བའི་བགེགས་ཚོགས་ཀུན་བསྡུས་ནས༔ གཏོར་མ་ལེན་ཕྱིར་གནས་འདིར་མཆིས་པར་གྱུར༔ ཨོྃ་བཛྲ་ཨངྐུ་ཤ་ཡ་ཛ་ཛཿ བཞི་པ་བསྔོ་ཞིང་བགེགས་བསྐྲད་པ་ནི། ཧཱུྃ༔ ང་ནི་དབྱིངས་ཕྱུག་མཁའ་འགྲོ་སེངྒེའི་གདོང་༔
སྣང་སྲིད་དབང་སྡུད་མ་གཅིག་བདུད་འདུལ་མ༔ ང་ཡི་བཀའ་ལ་བགེགས་ཚོགས་ཀུན་གྱིས་ཉོན༔ དཀྱིལ་འཁོར་སྒྲུབ་ལ་མི་དབང་འབྱུང་པོའི་རིགས༔ འདོད་ཡོན་གླུད་གཏོར་མཆོད་སྦྱིན་འདི་བཞེས་ལ༔ གནས་འདིར་མ་འདུག་གཞན་དུ་ཕྱིར་དེངས་ཤིག༔ ཅི་སྟེ་མི་འགྲོ་གདུག་པའི་སེམས་འཆང་ན༔ མི་བཟད་མཚོན་ཆ་དྲག་པོ་རབ་འབེབས་ཏེ༔ ཁྱོད་ཀྱི་ལུས་ངག་ཡིད་གསུམ་ཕྱེ་མར་བཅོམ༔ དེ་བས་བཀའ་ལས་མ་འདའ་ཕྱིར་བྱོལ་ཅིག༔ ཨོྃ་བཛྲ་ཀྲོ་ཏི་ཌཱཀྐི་སིངྷ་མུ་ཁ་ཧཱུྃ་ཧཱུྃ་ཕཊ྄་ཕཊ྄ཿ
བྷཱུ་ཏ་རཱ་ཛ་ཨུ་ཙ་ཏ་ཡ་ཕཊ྄ཿ ལྔ་པ་མཚམས་གཅོད་པ་ནི༔ ཧཱུྃ༔ ཐུགས་ལས་སྤྲོས་པའི་ཕྱག་མཚན་འབར་བའི་མེ༔ སྟེང་འོག་བར་མཚམས་མེད་པ་དུམ་གཅིག་ངང་༔ རབ་ཏུ་འཁྲིགས་པའི་གུར་ཁང་ཆེར་གྱུར་ནས༔ ནམ་ཡང་གླགས་ལྟ་འབྱུང་པོ་མཚམས་ཆོད་ཅིག༔ ཨོྃ་བཛྲ་ཛྭ་ལ་ཀརྨ་རཾ་རཾ་ཙཀྲ་ཧཱུྃ་རཀྵ་ཡེ་སྭཱ་ཧཱ༔ དྲུག་པ་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔
ཨོྃ་ཨཱཿཧཱུྃ༔ ཧཱུྃ༔ འཛམ་གླིང་ཁྱོན་ལྟར་རབ་ཏུ་འགེང་བ་ཡི༔ ཕྱི་མཆོད་སྤྲིན་སྤྲོ་ལྷ་མོ་སྣ་ཚོགས་ཀྱིས༔ དཀྱིལ་འཁོར་དགྱེས་པ་བསྐྱེད་པའི་རྫས་ཐོགས་ནས༔ བྱིན་གྱིས་བརླབས་ཏེ་དཔག་མེད་སྤེལ་བར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ བདུན་པ་ནང་མཆོད་བྱིན་གྱིས་བརླབ་པ་ནི༔ ཧཱུྃ༔ བྷནྡྷ་དུམ་གཅིག་ལྕང་ལོ་འཁྱིལ་བའི་དབུས༔
དུག་ལྔ་རྣམ་དག་ཤ་ལྔ་སྐུ་ལྔའི་རྫས༔ སྨན་མཆོད་དྲི་བཟང་མདངས་ལྡན་གཏམས་པའི་ཚོགས༔ བླ་མེད་དཀྱིལ་འཁོར་མཉེས་པའི་རྟེན་དུ་གྱུར༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ བརྒྱད་པ་གསང་མཆོད་བྱིན་གྱིས་བརླབ་པ་ནི༔ ཧཱུྃ༔ དུང་ཞལ་བདེ་བ་ཆེན་པོའི་སྣོད་ཀྱི་ནང་༔ ཨ་ཧཾ་ཟུང་འཇུག་གར་གྱིས་སྦྱོར་བ་ཡི༔ སྲུབ་སྐྱེད་མཁའ་ནས་ཡེ་ཤེས་བདུད་རྩི་བབས༔ བཅུད་གཡོ་འཁྱིལ་བའི་བླ་མེད་རྟེན་རྫས་གྱུར༔
ཨོྃ་སརྦ་ཨ་ཧཾ་དྷརྨ་པཱུ་ཛ་ཨཱཿཧཱུྃ༔ དགུ་པ་གཏོར་མཆོད་རཀྟ་སྤྱན་གཟིགས་སོགས་བྱིན་གྱིས་བརླབ་པ་ནི༔ ཧཱུྃ༔ བདེ་ཆེན་རང་བྱུང་མཚན་ལྡན་སྣོད་མཆོག་ཏུ༔ བྷ་ལིང་གཏོར་མ་ཤ་ཁྲག་རི་ལྟར་སྤུངས༔ སྤྱན་གཟིགས་དུ་མ་བཀོད་ལེགས་མཛེས་པའི་ཚོགས༔ བླ་མེད་དཀྱིལ་འཁོར་མཉེས་པའི་རྟེན་དུ་གྱུར༔ ཨོྃ་བྷ་ལིངྟ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨོྃ་ཨཱཿཧཱུྃ༔ ཨོྃ་སརྦ་ན་ཊ་ཨཱ་ཝ་ལོ་ཀི་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔
བཅུ་པ་བྱིན་འབེབས་པ་ནི༔
ཧཱུྃ༔ འོག་མིན་ཆོས་ཀྱི་ཕོ་བྲང་ནས༔ ཀུན་བཟང་ཆོས་སྐུས་བྱིན་ཕོབ་ཅིག༔ འོད་ལྔ་ཡེ་ཤེས་ཕོ་བྲང་ནས༔ རྡོར་སེམས་ལོངས་སྐུས་བྱིན་ཕོབ་ཅིག༔ རྔ་ཡབ་དཔལ་རིའི་ཕོ་བྲང་ནས༔ པད་འབྱུང་སྤྲུལ་སྐུས་བྱིན་ཕོབ་ཅིག༔ ཀེའུ་རི་གསང་བའི་གནས་མཆོག་ནས༔ ཌཱཀྐི་རྒྱ་མཚོས་བྱིན་ཕོབ་ཅིག༔ ཡང་རྫོང་རྡོ་རྗེའི་གསང་ཕུག་ནས། །
གནུབས་ཆེན་ཛྙཱ་ནའི་བྱིན་ཕོབ་ཅིག ། རྫུ་འཕྲུལ་བརྟུལ་ཞུགས་ཕོ་བྲང་ནས། ། གནམ་ལྕགས་གཏེར་ཆེན་བྱིན་ཕོབ་ཅིག ། ལུང་བསྟན་ཆོས་ཀྱི་ཕོ་བྲང་ནས། ། ཆོ་བདག་རྒྱུད་འཛིན་བྱིན་ཕོབ་ཅིག༔ མཁའ་དབྱིངས་ཆོས་འབྱུང་དུར་ཁྲོད་ནས༔ དབྱིངས་ཕྱུག་སེང་གདོང་བྱིན་ཕོབ་ཅིག༔ ཕྲིན་ལས་བཞི་ལྡན་ཕོ་བྲང་ནས༔ ཌཱཀྐི་འབུམ་གྱིས་བྱིན་ཕོབ་ཅིག༔ བཀའ་བཞིན་བསྟན་པ་སྐྱོང་མཛད་པའི༔
དམ་ཅན་རྒྱ་མཚོས་བྱིན་ཕོབ་ཅིག༔ དབྱིངས་དང་རང་རྩལ་ཇི་བཞིན་པ༔ དཀྱིལ་འཁོར་ཡོངས་རྫོགས་བྱིན་ཕོབ་ཅིག༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ དང་པོ་སྒོ་དབྱེ་བ་ནི༔ ཧཱུྃ༔ སྔོན་ཚེ་ཌཱཀྐི་ཐུགས་དང་རང་སེམས་གཅིག༔ བར་དུ་འགྱུ་བ་ཙམ་གྱིས་སོ་སོར་ཕྱེས༔ ད་ནི་དབྱེར་མེད་ཀུན་ཏུ་རྟོགས་པའི་ཕྱིར༔ དྲན་རིག་ཐིག་ལེ་ཉག་གཅིག་འཆར་སྒོ་ཕྱེས༔
ཨོྃ་བཛྲ་པྲ་བེ་ཤ་ཡ་ཕཊ྄ཿ གཉིས་པ་ལྷ་ཞལ་མཇལ་ཞིང་ཀློང་བཤགས་ནི༔ ཧཱུྃ༔ ཡེ་ནས་རྨོངས་བྲལ་ཤེས་རབ་གསལ་བའི་འོད༔ ཀུན་ཏུ་ལྟ་བའི་ཀློང་ཡངས་དེ་བཞིན་གྱིས༔ ཆོ་འཕྲུལ་སྣ་ཚོགས་རྩལ་གྱི་བྱེ་བྲག་ཉིད༔ གང་ལ་མི་གནས་ཡེ་ཤེས་དེར་སྟོན་གསལ༔ ཨོྃ་ས་མ་ཡ་ཤུདྡྷེ་པྲ་ཛྙཱ་དྷརྨ་ཛྙཱ་ན་ཧཱུྃ༔ གསུམ་པ་དཀྱིལ་འཁོར་བཟུང་བ་ནི༔ ཧཱུྃ༔
ལྷན་སྐྱེས་གཉུག་མའི་སྦུབས་སུ་རྩ་གསུམ་གྱི༔ རང་བཞིན་ཡེ་ཤེས་འཁོར་ལོའི་དཀྱིལ་འཁོར་ཉིད༔ ཡེ་ནས་ཡིན་ཤེས་ལྟ་བ་དེ་བཞིན་གྱིས༔ ཡེ་བཞུགས་གདོད་མའི་སྲོག་ཐིག་མི་གཏོང་བཟུང་༔ ཨོྃ་བཛྲ་ཙིཏྟ་ཛྙཱ་ན་སརྦ་གྷརྦྷ་དྷ་ར་ཧཱུྃ༔ བཞི་པ་མཁའ་དང་ཀློང་དུ་བསྟན་པ་ནི༔ ཧཱུྃ༔ མ་ལྟར་གནས་པའི་དབྱིངས་རིག་ཡུམ་ཆེན་མཁའ༔ དེ་ཡི་རང་བཞིན་ཟབ་གསལ་ཀློང་ཆེན་ལས༔ རྒྱུན་མི་འཆད་པའི་འོད་ཟེར་རྩལ་དག་གིས༔
ཀུན་བྱེད་མཚོན་པའི་བརྡ་ལས་ཀུན་སྟོན་ཏོ༔ ཨོྃ་ཨཱཿཧཱུྃ༔ ག་ག་མི་ཏི་ཧཱུྃ༔ དང་པོ་ངོ་བོ་ཉིད་ཀྱི་ཏིང་ངེ་འཛིན་ནི༔ ཧཱུྃ༔ གདོད་མའི་གཤིས་ལུགས་མ་བཅོས་གཉུག་མའི་གཞི༔ ཀ་དག་ངང་ལ་བྱ་རྩོལ་ལྷུན་གྱིས་རྫོགས༔ གང་དུ་མི་དམིགས་མཁའ་ལྟར་རབ་གནས་པ༔ དབྱིངས་ཕྱུག་བདེ་ཆེན་དཔའ་མོས་དེ་ལྟར་སྨྲ༔ ཨོྃ་དྷརྨ་པྲ་ཛྙཱ་གུ་ཧྱ་ཙིཏྟ་ཧཱུྃ༔
གཉིས་པ་ཀུན་ཏུ་སྣང་བའི་ཏིང་ངེ་འཛིན་ནི༔ ཨཱཿ ཁྱབ་བརྡལ་ཆེན་པོའི་རང་རྩལ་ལས༔ མ་འགགས་ཟེར་གྱི་འཕྲོ་འདུའི་ངང་༔ བརྩེ་བའི་སྙིང་རྗེས་ཀུན་ལ་ཁྱབ༔ གསང་བ་མཁའ་འགྲོས་དེ་ལྟར་སྨྲ༔ ཨོྃ་ཛྙཱ་ན་དྷརྨ་ཤཱུ་ནྱ་ཏ་གརྦྷ་ཧཱུྃ༔ གསུམ་པ་བསྐྱེད་པ་རྒྱུའི་ས་བོན་ནི༔ ཨོྃ༔ ཀུན་ཏུ་སྙིང་པོའི་རང་རྩལ་ལས༔
བདག་མེད་མཁའ་ཡི་ཡི་གེ་ཧཱུྃ༔ ས་བོན་ལུགས་འབྱུང་རྡོ་རྗེར་ཤར༔ དྲག་མོ་ཌཱཀྐིས་དེ་ལྟར་སྨྲ༔ ཨོྃ་དྷརྨ་ཛྙཱ་ན་ཧཱུྃ་བཛྲ་ལ་བྷྲཱུྃ༔ བཞི་པ་བསྐྱེད་པའི་འབྱུང་རིམ་ནི༔ ཧཱུྃ༔ སྣང་སྲིད་སྣོད་དུ་གྱུར་པའི་ཚོགས༔ ཀློང་ལྔའི་རང་བཞིན་རྩལ་ཆེན་ལས༔ གྲུབ་པའི་ཡིག་འབྲུ་སོ་སོར་ཤར༔ ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔
དེ་ལས་གཞལ་ཡས་གདན་བཅས་གྱུར༔ ཨོྃ་བྷྲཱུྃ་ཛྙཱ་ན་པདྨ་མཎྜལ་སཏྭཾ༔ མ་སཱུརྻ་མཎྜ་ལ༔ ཨ་ཙནྡྲ་མཎྜ་ལ༔ རུ་ཏྲ་ཏྲི་ཏྲི་ཏི་ར་བཾ༔ ལྔ་པ་ས་བོན་བསྐྱེད་པ་ནི༔ ཧཱུྃ༔ རང་བྱུང་གདན་གྱི་ལྟེ་བའི་སྟེང་༔ བདེ་སྟོང་ཝལ་གྱིས་དཔའ་མོར་ཤར༔ སྲོག་ཡིག་གནས་དང་སྔགས་ཕྲེང་འཁོར༔
སྐུ་གསུང་ཐུགས་ཀྱི་སྤྲུལ་བཅས་གསལ༔ ཨོྃ་བཛྲ་བྷ་ར་ཧི་བཛྲ་ཌཱཀྐི་ནཱི་སིངྷ་མུ་ཁ་ཧཱུྃ་ཕཊ྄ཿ དྲུག་པ་སྤྲོ་ཞིང་བསྐྱེད་པ་ནི༔ ཧཱུྃ༔ ཨེ་ལས་ནམ་མཁའ་ཆོས་འབྱུང་དབྱིངས༔ ཡྃ་ལས་རླུང་གི་ཧ་རི་ཏ༔ རྃ་ལས་ཛྭ་ལ་ཙཀྲ་མཆེད༔ ཁྃ་ལས་ཆུ་ཡི་ས་མུ་ཏྲ༔ སུྃ་ལས་མི་ཤིགས་ག་ལ་སྟེ༔ དེ་དབུས་རྡོ་རྗེའི་རྒྱ་གྲམ་སྟེང་༔
རང་བྱུང་བྷྲཱུྃ་ཡིག་གཞལ་ཡས་ཁང་༔ གྲུ་བཞི་སྒོ་བཞི་རྒྱན་དང་ལྡན༔ རྩིག་པ་འདོད་སྣམ་ཕ་གུ་དང་༔ དྲྭ་བ་ཤར་བུ་མདའ་ཡབ་མཛེས༔ ཀ་བཞི་བཅུ་དྲུག་གདུང་མ་བྲེས༔ དྲལ་ལྕམ་ཐིགས་ཚགས་ཐོག་སྟེང་ཁྱབ༔ རྟ་བབས་ཆོས་འཁོར་ཟ་ར་ཚགས༔ ཉི་ཟླ་དང་ནི་ནོར་བུས་བརྒྱན༔ དབུས་སུ་གནམ་ལྕགས་རྡོ་རྗེའི་ཏོག༔ ཐོག་སྟེང་རྒྱན་ཀུན་དྲག་པོའི་ཆས༔
ཕྱི་རོལ་དུར་ཁྲོད་རྡོ་རྭ་དང་༔ མེ་རི་གུར་ཆེན་ཁོར་ཡུག་འཁྲིགས༔ རབ་འཇིགས་དྲག་པོའི་གཞལ་ཡས་ཁང་༔ ཧཱུྃ༔ དེ་དབུས་ཁྲག་ཞག་བམ་གྱི་སྟེང་༔ རྡོ་རྗེ་ཧཱུྃ་གི་འཕྲོ་འདུ་ལས༔ དབྱིངས་ཕྱུག་ཁྲོ་མོ་སེངྒེའི་གདོང་༔ གཡུ་རལ་ཐོད་སྐམ་ལན་ཚར་བརྒྱན༔ མཐིང་ནག་ཁྲོས་པའི་སེང་ཞལ་ཅན༔ ཕྱག་མཚན་གྲི་གུག་ཐོད་ཁྲག་དང་༔
ཁ་ཊྭཱཾ་རྩེ་གསུམ་མཆན་དུ་བཅུག༔ སྐུ་ལ་དུར་ཁྲོད་རྒྱན་གྱིས་སྤྲས༔ བརྐྱང་བསྐུམ་མེ་དཔུང་ཀློང་དུ་གསལ༔ ཧཱུྃ༔ གཙོ་མོའི་སྤྱི་གཙུག་ཉི་ཟླའི་སྟེང་༔ མཐིང་ནག་རྡོ་རྗེ་སྡིགས་མཛུབ་ཅན༔ སེང་ལྤགས་སྟག་ཤམ་རྒྱན་གྱིས་སྤྲས༔ བརྐྱང་བསྐུམ་སེངྒེ་སྒྲ་སྒྲོགས་གསལ༔ ཧཱུྃ༔ ཕྱོགས་བཞིར་པདྨ་འདབ་བཞིའི་སྟེང་༔
ཧ་རི་ནི་ས་ཡོངས་གྱུར་ཉིད༔ རྡོ་རྗེ་རིན་ཆེན་པདྨ་ལས༔ དཀར་སེར་དམར་ལྗང་མཁའ་འགྲོ་བཞི༔ ཁྲོ་འཛུམ་གྲི་ཐོད་ཁ་ཊྭཱཾ་ཐོགས༔ དུར་ཁྲོད་ཆས་ལྡན་བརྐྱང་བསྐུམ་གར༔ མི་བཟད་མེ་དཔུང་འཁྲིགས་དབུས་གསལ༔ ཧཱུྃ༔ ཕོ་བྲང་སྒོ་བཞི་རིམ་པ་བཞིན༔ ཏི་ར་བམ་གྱི་གདན་སྟེང་དུ༔ ལས་བྱེད་ཕྲ་མེན་ཤུགས་འགྲོ་བཞི༔
དཀར་སེར་དམར་ལྗང་མཐིང་ནག་ཁྲོ༔ གཡས་པས་རང་རྟགས་ཕྱག་མཚན་འཛིན༔ གཡོན་པས་བྷན་དམར་ཞལ་དུ་གསོལ༔ བརྐྱང་བསྐུམ་མེ་དཔུང་ཀློང་དུ་གསལ༔ ཧཱུྃ༔ གཞན་ཡང་མ་སྲིང་མཁའ་འགྲོའི་ཚོགས༔ ཞིང་སྐྱོང་ཕྲ་མེན་ཤ་ཟ་མ༔ མཚན་མོ་རབ་རྒྱུ་ལ་སོགས་པ༔ གསལ་སྟོང་འཇའ་ཚོན་ལྟ་བུར་བསྐྱེད༔ ཨོྃ་མུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་བྷྱོཿ
ཨོྃ་བཛྲ་རཏྣ་པདྨ་ཀརྨ་ཌཱཀྐི་ཧ་རི་ནི་ས་ཧཱུྃ་བྷྱོཿ ཨོྃ་ཛྙཱ་ན་པཉྩ་ཀུ་ལ་ས་པ་རི་ཝཱ་ར་བཛྲ་ས་མཱ་ཡ་ཛ་ཛཿ དབང་ལྷ་རིགས་ལྔ་སྤྱན་དྲངས་དབང་བསྐུར་དྲི་མ་དག་ཆུ་ཡི་ལྷག་མ་ཡར་ལུད་པས་རིགས་ཀྱི་བདག་པོས་དབུ་བརྒྱན་པར་གྱུར། གུ་ཧྱས་བསབ། ཨོྃ་ན་མཿསརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཨཱཿཧཱུྃ༔ ཨོྃ་བཛྲ་སིངྷ་མེ་གྷ་སྭ་ར་མུ་ཀུ་ཊ་དྷ་རི་ཏ་སྭཱ་ཧཱ༔ དང་པོ་སྤྱན་འདྲེན་པ་ནི༔ ཧཱུྃ༔ འོག་མིན་མཁའ་སྤྱོད་རང་བྱུང་གདོད་མའི་ཀློང་༔ ཆོས་དབྱིངས་དྲག་པོ་ཨེ་ཡི་དུར་ཁྲོད་ནས༔
དབྱིངས་ཕྱུག་ཌཱཀྐི་སེང་གདོང་འཁོར་བཅས་རྣམས༔ བླ་མེད་དཀྱིལ་འཁོར་གནས་འདིར་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཕཻཾ་ཕཻཾ་ཕཻཾ༔ ཨཱ་གཙྪ་ཧཱུྃ་ཛ་སྭཱ་ཧཱ༔ གཉིས་པ་བཞུགས་གསོལ་ནི༔ ཧཱུྃ༔ དུར་ཁྲོད་ཆོས་འབྱུང་ཉི་ཟླ་ཏི་ར་བཾ༔ མི་བཟད་མེ་རླུང་འཚུབ་མའི་དབུས་ཉིད་དུ༔
དབྱིངས་ཕྱུག་ཌཱཀྐི་སེང་གདོང་འཁོར་བཅས་རྣམས༔ བྱམས་གདུང་བུ་ལ་དགྱེས་པའི་ཚུལ་དུ་བཞུགས༔ ཨོྃ་བཛྲ་ས་མ་ཡ་ཏིཥྛ་ལྷན༔ པདྨ་ཀ་མ་ལ་ཡེ་སཏྭཾ༔ གསུམ་པ་ཕྱག་འཚལ་བ་ནི༔ ཧཱུྃ༔ གདོད་ནས་རྣམ་དག་སྐུ་གསུམ་རང་བཞིན་ཅན༔ སྙིང་རྗེ་དགྱེས་པའི་དཔའ་བོ་རྔམ་པའི་ཞལ༔ དབྱིངས་ཕྱུག་ཌཱཀྐི་སེང་གདོང་འཁོར་བཅས་ལ༔ མི་འབྲལ་ཡིད་ཀྱི་གདུང་བས་ཕྱག་འཚལ་ལོ༔
ཨོཾ་ན་མོ་པུ་རུ་ཤ་ཡ་ཧོཿ བཞི་པ་མཆོད་པ་འབུལ་བ་ནི༔ དང་པོ་ཕྱིའི་མཆོད་པ་འབུལ་བ་ནི ཧཱུྃ༔ གཟུགས་མཛེས་སྒྲ་སྙན་དྲི་ཞིམ་སོགས༔ རོ་མངར་རེག་བྱ་འཇམ་པ་ཡི༔ ཕྱི་ཡི་མཆོད་པ་སྣ་ཚོགས་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ནང་མཆོད་པ་འབུལ་བ་ནི། ཧཱུྃ༔ དུག་ལྔ་མ་སྤངས་ཡེ་ཤེས་ལྔ༔
ཉོན་མོངས་རང་གྲོལ་ཆགས་མེད་རྫས༔ སྐུ་ལྔ་ལྷུན་གྲུབ་ནང་མཆོད་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ སྨན་མཆོད་པ་འབུལ་བ་ནི། ཧཱུྃ༔ ལྕང་ལོ་ཅན་གྱི་བྷནྡྷ་རུ༔ ཤ་ལྔ་པཉྩ་རྫས་ཀྱིས་གཏམས༔ ཟག་མེད་བདུད་རྩི་སྨན་མཆོད་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ གཏོར་མཆོད་པ་འབུལ་བ་ནི།
ཧཱུྃ༔ རིན་ཆེན་སྣོད་མཆོག་ཡངས་པའི་ནང་༔ རྨད་བྱུང་དཔལ་ཆེན་བཤོས་བུ་བཙུགས༔ ཤ་ཁྲག་རྒྱན་གྱི་གཏོར་མཆོད་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ རཀྟའི་མཆོད་པ་འབུལ་བ་ནི། ཧཱུྃ༔ དུང་ཞལ་བདེ་བ་ཆེན་པོའི་ནང་༔ མདངས་ལྡན་དམར་ཆེན་འོད་དུ་འབར༔ སྣ་ཚོགས་རཀྟའི་མཆོད་པ་འབུལ༔
མཁའ་འགྲོ་འཁོར་བཅས་ཐུགས་དམ་བསྐང་༔ ཕྱག་རྒྱ་གར་མཆོད་འབུལ་བ་ནི། ཧཱུྃ༔ བདེ་བ་ཡབ་ལ་སྟོང་པ་ཡུམ༔ ཟུང་འཇུག་སྦྱོར་བའི་འཁྲུལ་འཁོར་གྱིས༔ ཕྱག་རྒྱ་གར་གྱི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ གླུའི་མཆོད་པ་འབུལ་བ་ནི། ཧཱུྃ༔ གླུ་དབྱངས་ལེན་པའི་གར་མོའི་ཚོགས༔
ཆགས་པའི་བརྡ་སྐད་ལྷང་ལྷང་སྒྲོག༔ དགའ་བཞི་བསྐུལ་བའི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ སྦྱོར་བའི་མཆོད་པ་འབུལ་བ་ནི། ཧཱུྃ༔ གསང་བ་ཌཱཀྐི་རིག་མའི་ཚོགས༔ གར་སྒྱུར་བདེ་བའི་མཁའ་ལམ་དུ༔ རླུང་གིས་བསྐྱོད་པའི་རྡོ་རྗེས་བསྲུབས༔ མཉེས་ཕྱིར་ཡིད་ཀྱི་ཆུ་གཏེར་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔
བསྒྲལ་མཆོད་པ་འབུལ་བ་ནི། ཧཱུྃ༔ རུ་ཏྲ་བསྒྲལ་བའི་ཐོད་པ་རུ༔ དགྲ་བགེགས་གདུག་པའི་དབང་པོ་སྤུངས༔ བསྒྲལ་བའི་མཆོད་པ་བཞེས་སུ་གསོལ༔ མཁའ་འགྲོ་འཁོར་བཅས་ཐུགས་དམ་བསྐང་༔ དོན་གྱི་མཆོད་པ་འབུལ་བ་ནི། ཧཱུྃ༔ ཡེ་ནས་རྨད་བྱུང་ངོ་བོའི་རྫས༔ རང་བྱུང་མ་འགགས་ཡེ་ཤེས་ཀྱིས༔
དམིགས་མེད་མཆོག་གི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཕྱི་ནང་མཉེས་པའི་རྟེན་རྫས་མཆོག༔ མེ་ལོང་མདའ་དར་བླ་འཁོར་སོགས༔ སྤྱན་གཟིགས་དུ་མའི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཨོྃ་ཨཱཿཧཱུྃ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོྃ་མ་ཧཱ་མུ་དྲ་ལཱ་སྱེ་མཱ་ལྱེ་གཱིརྟི་ནཱིརྟི་ཨཱཿཧཱུྃ༔
ཨོྃ་ཛྙཱ་ན་པཉྩ་གུ་ཧྱ་ཌཱཀྐི་བཛྲ་ཀ་མ་ལ་ཨ་ལིང་ག་མཙྪ་ན་དཱ་ཤྲ་མ་ཡེ་པཱུ་ཛ་ཡེ་ཧཱུྃ༔ ཨོཾ་སརྦ་པཉྩ་ཨ་མྲྀ་ཏ་བྷ་ལིངྟ་རུ་ཏྲ་མ་ར་ཎི་དགྲ་བགེགས་ཀྱི་མཱཾ་ས་གོ་རོ་ཙ་ན་བྷ་སུ་ཏ་ཁཱ་ཧི༔ ཨོྃ་དྷརྨ་ཛྙཱ་ན་ས་མ་ཡ་ཤཱུ་ནྱ་ཏ་ཨཱཏྨ་ཀོ྅་ཧཾཿ ལྔ་པ་བསྟོད་པ་ནི༔ ཧཱུྃ་མཿ དབུས་ཕྱོགས་མཁའ་དབྱིངས་ཆོས་འབྱུང་ཀློང་༔ ཐོད་པ་དམར་ནག་བརྩེགས་པའི་མཁར༔ རབ་འཇིགས་དུར་ཁྲོད་ཆེན་པོ་དེར༔ ཏི་ར་བཾ་གྱི་གདན་སྟེང་དུ༔ ཡུམ་ཆེན་ཁྲོ་མོ་སེང་གདོང་མ༔
སྐུ་མདོག་མཐིང་འོད་རྩེ་རེ་རེ༔ ཆོས་དབྱིངས་དོན་དང་ལྡན་པ་ཡི༔ སྐྱེ་མེད་རྟོགས་པའི་མཁའ་འགྲོས་བསྐོར༔ བརྡ་སྐད་སྒྲོག་པའི་ཌཱཀྐི་འབུམ༔ ཡུམ་ཆེན་མ་ལ་ཕྱག་འཚལ་བསྟོད༔ སྟོང་ཉིད་སྙིང་རྗེའི་ང་རོ་འབྱིན༔ ཐུགས་རྗེ་ཁྲོས་པའི་ཞལ་ལྡན་མ༔ དགྱེས་པའི་གད་མོ་སྒྲོག་པ་ཡིས༔ གསུང་དབྱངས་དྲུག་ཅུའི་མཁའ་འགྲོས་བསྐོར༔ བརྡ་སྐད་སྒྲོག་པའི་མཁའ་འགྲོ་འབུམ༔
ཡུམ་ཆེན་མ་ལ་ཕྱག་འཚལ་བསྟོད༔ གྲི་གུག་གདེངས་ནས་བྷནྡྷ་སྟོབ༔ དུག་གསུམ་གཅོད་པའི་ཁ་ཊྭཱཾ་བསྣམས༔ ཐབས་ཤེས་མཉམ་སྦྱོར་བདེ་སྟོང་ཅན༔ གནས་ལུགས་རང་མདངས་རྩལ་ཆེན་གྱི༔ ཕྲིན་ལས་གང་འདུལ་མཁའ་འགྲོས་བསྐོར༔ བརྡ་སྐད་སྒྲོག་པའི་ཌཱཀྐི་འབུམ༔ ཡུམ་ཆེན་མ་ལ་ཕྱག་འཚལ་བསྟོད༔ དུར་ཁྲོད་ཆས་ཀྱིས་རབ་ཏུ་བརྒྱན༔ མེ་ལོང་ལ་སོགས་ཅོད་པན་མཛེས༔
ཕྱག་རྒྱ་དྲུག་གི་འཁྲུལ་འཁོར་ཅན༔ སྟོབས་བཅུས་འགྲོ་བ་ཐབས་ཀྱིས་འདྲེན༔ སྙིང་རྗེའི་འོད་ཟེར་ལྡན་པ་ཡི༔ མཁའ་དབྱིངས་གསང་བ་མཁའ་འགྲོས་བསྐོར༔ བརྡ་སྐད་སྒྲོག་པའི་ཌཱཀྐི་འབུམ༔ ཡུམ་ཆེན་མ་ལ་ཕྱག་འཚལ་བསྟོད༔ བརྐྱང་བསྐུམ་གར་ལྡན་བམ་རོ་བརྫིས༔ འཁྱིལ་བའི་མེ་ཆེན་ཟིལ་འོད་འཁྲུགས༔ ཡེ་ཤེས་ཐུགས་རྗེའི་ནུས་རྩལ་གྱིས༔ སྲིད་པ་གསུམ་ཡང་འགེངས་ནུས་ཤིང་༔
འཁོར་འདས་ཀུན་ལ་དབང་བསྒྱུར་བའི༔ ཟབ་སྤྱོད་བདེ་སྟོང་མཁའ་འགྲོས་བསྐོར༔ བརྡ་སྐད་སྒྲོག་པའི་ཌཱཀྐི་འབུམ༔ ཡུམ་ཆེན་མ་ལ་ཕྱག་འཚལ་བསྟོད༔ ཧཱུྃ༔ ཉི་ཟླ་འབར་བའི་གདན་སྟེང་བཞུགས༔ དཔའ་མོ་ཆེན་མོའི་རིགས་ཀྱི་བདག༔ མུ་སྟེགས་རྒོལ་བ་འཇོམས་པའི་ཚེ༔ དྲག་སྔགས་སེངྒེའི་སྒྲ་ཆེན་སྒྲོག༔ དབྱིངས་ཕྱུག་མ་ཡི་བདེ་སྐྱེད་ཚུལ༔
རྡོ་རྗེ་སྡིགས་མཛུབ་ཕྱག་རྒྱ་ཅན༔ སེང་ལྤགས་སྟོད་གཡོགས་སྟག་ཤམ་དཀྲིས༔ གྱད་འགྲོས་གར་གྱིས་ས་གསུམ་གནོན༔ འཇིགས་ཚུལ་དཔའ་བར་བཞད་པ་ཡི༔ རིག་འཛིན་གྲུབ་ཐོབ་འབུམ་གྱིས་བསྐོར༔ བརྡ་སྐད་སྒྲོག་པའི་མཁའ་འགྲོ་ཡི༔ གཙོ་བོ་སེང་སྒྲོག་ལ་ཕྱག་འཚལ༔ ཧཱུྃ༔ ཤར་ཕྱོགས་གཏུམ་དྲག་དུར་ཁྲོད་ནས༔ རྡོ་རྗེ་མཁའ་འགྲོ་ཀློང་ཡངས་མ༔
དཀར་མོ་ཁྲོས་པའི་བཞད་ཚུལ་ཅན༔ དུར་ཁྲོད་ཆས་ཀུན་རབ་རྫོགས་མ༔ མཁའ་ལ་གར་སྟབས་ཁྱུག་ཁྱུག་འགྲེང་༔ མི་བཟོད་བདེ་བའི་འཁྲུལ་འཁོར་ཅན༔ ཞི་བའི་ལས་མཛད་མཁའ་འགྲོས་བསྐོར༔ བརྡ་སྐད་སྒྲོག་པའི་མཁའ་འགྲོ་འབུམ༔ རྡོ་རྗེ་དཔའ་མོར་ཕྱག་འཚལ་བསྟོད༔ ལྷོ་ཕྱོགས་གད་རྒྱངས་དུར་ཁྲོད་ནས༔ རིན་ཆེན་མཁའ་འགྲོ་ལྷུན་ཆགས་མ༔ སེར་མོ་ཁྲོས་པའི་སྒེག་ཚུལ་ཅན༔
དུར་ཁྲོད་ཆས་ཀུན་རབ་རྫོགས་མ༔ མཁའ་ལ་གར་སྟབས་ལམ་ལམ་འགྱུ༔ འཁོར་ལོ་གཡོ་བའི་ཕྱག་རྒྱ་ཅན༔ རྒྱས་པའི་ལས་མཛད་མཁའ་འགྲོས་བསྐོར༔ བརྡ་སྐད་སྒྲོག་པའི་ཌཱཀྐི་འབུམ༔ རིན་ཆེན་དཔའ་མོར་ཕྱག་འཚལ་བསྟོད༔ ཧཱུྃ༔ ནུབ་ཕྱོགས་དུར་ཁྲོད་པདྨ་འཁྱིལ༔ པདྨ་མཁའ་འགྲོ་བཞིན་ལེགས་མ༔ དམར་མོ་ཁྲོས་པའི་ཆགས་ཚུལ་ཅན༔
དུར་ཁྲོད་ཆས་ཀུན་རབ་རྫོགས་མ༔ མཁའ་ལ་གར་སྟབས་ལང་ལིང་འཕར༔ མུ་ཁ་སྤྱོད་པའི་ཚུལ་འཆང་ཅན༔ དབང་གི་ལས་མཛད་མཁའ་འགྲོས་བསྐོར༔ བརྡ་སྐད་སྒྲོག་པའི་ཌཱཀྐི་འབུམ༔ པདྨ་དཔའ་མོར་ཕྱག་འཚལ་བསྟོད༔ ཧཱུྃ༔ བྱང་ཕྱོགས་ཀཱི་ལའི་དུར་ཁྲོད་ནས༔ བརྟུལ་ཞུགས་ལས་ཀྱི་མཁའ་འགྲོ་འབུམ༔ ལྗང་མོ་ཁྲོས་པའི་རྔམ་ཚུལ་ཅན༔
དུར་ཁྲོད་ཆས་ཀུན་རབ་རྫོགས་མ༔ མཁའ་ལ་གར་སྟབས་ཤིག་ཤིག་པོ༔ དྲུག་ལྡན་འཛིན་པའི་ལྟ་སྟངས་ཅན༔ དྲག་པོའི་ལས་མཛད་མཁའ་འགྲོས་བསྐོར༔ བརྡ་སྐད་སྒྲོག་པའི་ཌཱཀྐི་འབུམ༔ ལས་མཛད་དཔའ་མོར་ཕྱག་འཚལ་བསྟོད༔ ཧཱུྃ༔ ཤར་ལྷོ་རབ་རྒྱུ་དུར་ཁྲོད་ནས༔ རྡོ་རྗེ་ཤུགས་འགྲོ་མྱུར་མགྱོགས་མ༔ ལྷོ་ནུབ་གཏུམ་པའི་དུར་ཁྲོད་ནས༔
རིན་ཆེན་ཤུགས་འགྲོ་རྫུ་འཕྲུལ་མ༔ ནུབ་བྱང་ཧེ་ཆེན་དུར་ཁྲོད་ནས༔ པདྨ་ཤུགས་འགྲོ་མི་ཕམ་མ༔ བྱང་ཤར་ལངྐའི་དུར་ཁྲོད་ནས༔ ལས་ཀྱི་ཤུགས་འགྲོ་ནུས་འབྱིན་མ༔ རིགས་བཞི་སྒོ་མ་ཆེན་མོའི་ཚོགས༔ ཆས་རྣམས་རབ་རྫོགས་དུར་ཁྲོད་རྒྱན༔ འཕྱང་བའི་གཡང་གཞི་ན་ར་ར༔ སྡུད་པའི་མཐའ་བཞིའི་ལས་མཛད་མ༔ ཡང་འཁོར་སྤྲུལ་པའི་མཁའ་འགྲོས་བསྐོར༔
བརྡ་སྐད་སྒྲོག་པའི་ཌཱཀྐི་འབུམ༔ སྒོ་སྐྱོང་ཚོགས་ལ་བདག་བསྟོད་དོ༔ ཧཱུྃ༔ འཁོར་ལོའི་ཕོ་བྲང་ཆེན་པོ་རུ༔ གནས་པའི་མ་སྲིང་རྒྱ་མཚོའི་ཚོགས༔ སྣང་གླུ་བརྡ་གར་ཤིགས་སེ་ཤིག༔ གདོད་ནས་གཉུག་མའི་རང་བཞིན་སྐྱོང་༔ ལས་དང་ཡེ་ཤེས་དེར་གྲུབ་པའི༔ ཡང་འཁོར་ཚོགས་ལ་བདག་བསྟོད་དོ༔ ཧཱུྃ༔
བསྐུལ་ལོ་མ་སྲིང་མཁའ་འགྲོའི་ཚོགས༔ བདག་ཅག་རིག་འཛིན་སྒྲུབ་པ་པོ༔ གསང་བ་ཌཱཀྐི་ཁྱོད་ཉིད་དང་༔ མི་འབྲལ་རྩེ་གཅིག་ཁྱེད་བསྟེན་པས༔ འཛུམ་པའི་ཞལ་རས་བུ་ལ་སྟོན༔ མ་ཡི་བྱམས་པས་སྙིང་ལྟར་བརྩེ༔ རྩ་རླུང་བདེ་བའི་བཅུད་ཀྱང་སྤེལ༔ དངོས་གྲུབ་སྣ་ཚོགས་དེང་འདིར་སྩོལ༔ ཡུམ་ཆེན་གྲོགས་སུ་དེང་མཆིས་གྱུར༔ ༼ཀ༽བསྙེན་དམིགས་ཟུར་གསལ་ལྟར་བྱ།
ཕྱི་སྒྲུབ་གཙོ་བོ་ལ་བརྟེན་པའི་བསྙེན་པ་ནི། ཨོྃ་མཱུྃ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་བྷྱོཿ ༼ཁ༽ ནང་སྒྲུབ་རིགས་བདག་ལ་བརྟེན་པའི་སྒྲུབ་པ་ནི།
ཨོྃ་གུ་རུ་སིངྷ་སྭ་ར་གཎྜེ་ཧཱུྃ༔ ༼ག༽ གསང་སྒྲུབ་གཙོ་འཁོར་ཡོངས་རྫོགས་ལ་བརྟེན་པའི་སྒྲུབ་པ་ནི། ཨོྃ་བཛྲ་ཌཱཀྐི་བཾ་ཧཱུྃ༔ ཨོྃ་རཏྣ་ཌཱཀྐི་བཾ་ཧཱུྃ༔ ཨོྃ་པདྨ་ཌཱཀྐི་བཾ་ཧཱུྃ༔ ཨོྃ་ཀརྨ་ཌཱཀྐི་བཾ་ཧཱུྃ༔ ཨོྃ་བི་ཤྭ་ཌཱཀྐི་ཙ་ཏུར་བཾ་ཧཱུྃ༔
ཛ་ཧཱུྃ་བཾ་ཧོཿ ཞེས་རྩ་སྔགས་སྲོག་སྒྲུབ་བྱ་ན་འདིའི་ཡན་དང་༔ ལས་སྒྲུབ་དྲག་སྔགས་ལྟར་ན༔ ༼ང༽ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ ཅེས་པའི་སྔགས་གང་འོས་རང་རང་སྐབས་ཀྱི་སྒྲུབ་པ་དང་བསྟུན༔ དམིགས་པ་སྤྲོ་བསྡུ་སོགས་ནི་གཞུང་ལྟར་བྱའོ༔ བསྙེན་པ་ཕྱི་སྒྲུབ་ལ་བྱེ་བ༔ གསང་སྒྲུབ་ལ་འབུམ་ཚོ༔ ནང་སྒྲུབ་ལ་སྟོང་ཚོ་རེ༔ ཕྱི་སྒྲུབ་བཟླས་པ་གཙོར་བཏོན་པ་དང་༔
གསང་སྒྲུབ་བསྐྱེད་རྫོགས་ཟུང་འཇུག་དང་༔ ནང་སྒྲུབ་ཏིང་འཛིན་ཡིད་བཟླས་བྱེད་ཚུལ་ལོ༔ དེ་ཡང་མཁའ་འགྲོ་སེང་གདོང་མ་འདི་ཉིད༔ སྒྲུབ་རྟགས་ཉེ་ཞིང་བྱིན་རླབས་ཆེ་བ༔ ཡེ་ཤེས་མཁའ་འགྲོ་ཁོ་ན་ཡིན་པས༔ མཁའ་སྤྱོད་ལ་འདྲེན་པའི་གྲོགས་ཀྱང་འདི་ཁོ་ནའོ༔ དེ་བས་ཡིད་ལ་བཟུང་ཞིང་སྒྲུབ་པ་ལ་བརྩོན་པར་བྱའོ༔ ས་མ་ཡ༔ རྒྱ་རྒྱ་རྒྱ༔ མཐར་དབྱངས་གསལ་ཡིག་བརྒྱ་རྟེན་སྙིང་བཅས་ཀྱིས་ཆད་ལྷག་སྐོང༌།
མཆོད་བསྟོད་ནི༔ ཧཱུྃ་བྷྱོཿ དྲག་མོ་སེངྒེའི་གདོང་ཅན་གཙོ་འཁོར་ལ༔ ཕྱི་མཆོད་གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་རཀ་བྷ་ལིང་གཏོར་མ་འབུལ༔ གསང་མཆོད་སྦྱོར་སྒྲོལ་ག་ཎའི་ཚོགས་མཆོད་འབུལ༔ རྐང་གླིང་ཐོད་རྔ་རོལ་མོའི་སྒྲ་སྙན་འབུལ༔ ཨོཾ་བཛྲ་ཨརྒྷཾ? ཤབྡ་རཱུ་པ་གནྡྷེ་རཱ་ས་སྤརྴེ་ཨཱཿཧཱུྃ༔ སརྦ་པཉྩ་རཀྟ་བྷ་ལིངྟ་ག་ཎ་ཙཀྲ་པཱུ་ཛ་ཁ་ཁ་ཁཱ་ཧི༔ དཔལ་ལྡན་རྡོ་རྗེ་ལྷ་མོ་ནི༔
དྲག་མོ་སེངྒེའི་གདོང་པ་ཅན༔ ཡེ་ཤེས་མེ་ཡི་འོད་ཟེར་འཕྲོ༔ སེངྒེའི་གདོང་ཅན་ལྷ་མོར་བསྟོད༔ ས་མ་ཡ༔ དེ་ནས་ཕྲིན་ལས་ཀྱི་ཁ་སྐོང་ཚོགས་གཏོར་ལ་འབུང་བ་ནི༔ མཆོད་རྫས་ཕུན་སུམ་ཚོགས་པར་བཤམ་ལ༔ ཆུ་གཙང་གིས་བྲན་ཞིང་༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ གིས་བྱིན་གྱིས་བརླབ༔
དང་པོ༔ ཧཱུྃ༔ འཁོར་འདས་ཆོས་དབྱིངས་རོལ་པའི་ངང་༔ དུ་མ་རོ་གཅིག་ལྟ་བ་ཡིས༔ གཙང་སྨེའི་སྒྲིབ་པ་ཀ་ནས་དག༔ ཡེ་ནས་རང་བྱུང་མཆོད་པའོ༔ ཨོྃ་སརྦ་དྷརྨ་དྷཱ་ཏུ་ཛྙཱ་ན་ཨཱཏྨ་ཀོ྅་ཧཾ༔ གཉིས་པ་སྦྱང་བ་ནི༔ ཧཱུྃ༔ བདག་ཉིད་ཡི་དམ་ལྷ་གསལ་ཐུགས་ཀ་ནས༔
དངོས་འཛིན་སྦྱང་ཕྱིར་རྃ་ཡྃ་ཁྃ་གསུམ་འཕྲོས༔ ཚོགས་ཀྱི་ཉེས་སྐྱོན་བསྲེགས་གཏོར་སྦྱངས་ཤིང་སྤྲོས༔ བྱིན་གྱིས་བརླབ་ཕྱིར་ཨོྃ་ཨཱཿཧཱུྃ་གསུམ་འཕྲོས༔ རྫས་ལ་ཕོག་པས་བསྐྱེད་ཅིང་སྤེལ་བ་ཡིས༔ ཟག་མེད་བདུད་རྩིའི་རོ་མཆོག་དཔག་མེད་གྱུར༔ ཨོྃ་ཨཱཿཧཱུྃ་ག་ཎ་ཙཀྲ་པཱུ་ཛ་མེ་གྷ་སྥ་ར་ཎ་ས་མ་ཡ་ཧཱུྃ༔ གསུམ་པ་ཚོགས་ལ་སྤྱན་འདྲེན་པ་ནི༔ ཧཱུྃ་མཿ མི་མིན་ཡེ་ཤེས་མཁའ་འགྲོ་མའི༔ དབུས་ཕྱོགས་སངས་རྒྱས་རིགས་ཀྱི་བདག༔
དཔའ་བོ་སེངྒེ་སྒྲ་སྒྲོགས་ལ༔ རིག་འཛིན་གྲུབ་ཐོབ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ ཡུམ་ཆེན་ཐུགས་ཀྱི་རྣམ་སྤྲུལ་མ༔ མ་གཅིག་དྲག་མོ་སེངྒེའི་གདོང་༔ མཁའ་སྤྱོད་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ ཤར་ཕྱོགས་རྡོ་རྗེ་མཁའ་འགྲོ་མར༔
དཀར་མོ་ཌཱཀྐི་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ ལྷོ་ཕྱོགས་རིན་ཆེན་མཁའ་འགྲོ་མར༔ སེར་མོ་ཌཱཀྐི་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ ནུབ་ཕྱོགས་པདྨ་མཁའ་འགྲོ་མར༔ དམར་མོ་ཌཱཀྐི་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
ཧཱུྃ་མཿ བྱང་ཕྱོགས་ལས་ཀྱི་མཁའ་འགྲོ་མར༔ ལྗང་མོ་ཌཱཀྐི་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ སྒོ་སྐྱོང་ཤུགས་འགྲོ་ཕྲ་མེན་མར༔ རང་འདྲ་ཌཱཀྐི་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ ཡེ་ཤེས་དང་ནི་ལས་གྲུབ་པའི༔
ཞིང་སྐྱོང་གནས་ཉུལ་ལ་སོགས་པར༔ སྣ་ཚོགས་ཌཱཀྐི་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ བཀའ་བཞིན་ཕྲིན་ལས་བསྟན་སྐྱོང་བའི༔ དམ་ཅན་གཏེར་བདག་རྒྱ་མཚོ་རྣམས༔ ཚོགས་ལ་སྤྱན་འདྲེན་གཤེགས་སུ་གསོལ༔ ཧཱུྃ་མཿ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔
གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔
ཚོགས་གཏོར་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མཱ་ཡ་ཕཻཾ་ཕཻཾ་ཛ་ཛཿ
ཨ་བེ་ཤ་ཡ་ཨ་ཨཱཿ བཞི་པ་ཚོགས་མཆོད་འབུལ་བ་ནི༔ ཧཱུྃ་མཿ མཆོད་པའི་ལྷ་མོ་གར་སྒྱུར་མོ༔ ཡིད་འོང་ལང་ལིང་མཛེས་མ་འཕྲོ༔ ཕྱག་ན་རིན་ཆེན་གཞོང་པ་བསྣམས༔ ཞལ་ཟས་ལོངས་སྤྱོད་ཚོགས་ཀྱིས་བཀང་༔ དགྱེས་པའི་འཁྲུལ་འཁོར་གར་བསྒྱུར་ནས༔ བླ་མ་ཡི་དམ་མཁའ་འགྲོ་དང་༔ ཆོས་སྐྱོང་གཏེར་བདག་དམ་ཅན་ལ༔
འབུལ་ལོ་མཆོག་གི་དགྱེས་པ་བསྐྱེད༔ ཨོྃ་ཨཱཿཧཱུྃ་གུ་རུ་དྷེ་བ་ཌཱཀྐི་ནཱི་སརྦ་ས་མ་ཡ་ག་ཎ་ཙཀྲ་པཱུ་ཛ་ལ་ཁཱ་ཧི༔ ལྔ་པ་བསྐང་བ་ནི༔ སྤྲོ་ན་འབུམ་བསྐང་སྦྱར། ཧཱུྃ༔ སྣང་སྲིད་ཁྱོན་ལྟར་རབ་ཏུ་འགེང་བ་ཡི༔ ཕྱི་ནང་གསང་བའི་མཆོད་པ་བླ་མེད་རྫས༔ སྤྱན་གཟིགས་ལ་སོགས་ཀུན་ཚང་རྒྱ་མཚོ་འདིས༔ རིགས་བདག་སེངྒེ་སྒྲ་སྒྲོགས་ཐུགས་དམ་བསྐང་༔ དབྱིངས་ཕྱུག་ཌཱཀྐི་སེང་གདོང་ཐུགས་དམ་བསྐང་༔
ཡེ་ཤེས་མཁའ་འགྲོ་སྡེ་བཞིའི་ཐུགས་དམ་བསྐང་༔ སྒོ་སྐྱོང་ཤུགས་འགྲོ་སྡེ་བཞིའི་ཐུགས་དམ་བསྐང་༔ བཀའ་གཏེར་སྐྱོང་བ་རྣམས་ཀྱི་ཐུགས་དམ་བསྐང་༔ ལས་བྱེད་སྤྲུལ་པ་ཡང་སྤྲུལ་ཐུགས་དམ་བསྐང་༔ ཐུགས་དམ་བསྐང་ཞིང་དགོངས་པ་དགྱེས་གྱུར་ནས༔ ཉམས་ཆག་སོར་ཆུད་མི་སྒྲིབ་ཚངས་པར་སྩོལ༔ ཧཱུྃ༔ ཁྱད་པར་མཉེས་ཤིང་མཐུན་པའི་དམ་རྫས་ནི༔ དུར་ཁྲོད་ཕོ་བྲང་རྒྱན་སྤྱོད་བཀོད་པ་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔
ཐོད་པ་ལྟག་སྤྲོད་ཞིང་ལྤགས་གཡོགས་པ་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ མཆོག་ཆེན་གྲི་རྐང་གླིང་བུའི་དབྱངས་རིང་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ བྷནྡྷ་ལྕང་ལོ་རཀྟ་རྣམ་ལྔའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཤ་ཆེན་ཚིལ་ཆེན་དྲི་གསུར་ངད་ལྡན་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ དམར་ཆེན་དབལ་ལྡན་དར་ནག་བ་དན་ཅན༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔
དགྲ་བགེགས་ཤ་ཁྲག་རི་ལྟར་སྤུངས་པའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཞིང་ལྤགས་རྒྱལ་མཚན་དར་ནག་གཡབ་མོ་ཕྱར༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཕྱག་མཚན་རྣོན་པོ་མཚོན་ཆ་འཁོར་ལོའི་རྩིབས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གིང་པ་དཔའ་བོ་དཔའ་མོ་གར་བསྒྱུར་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གནས་ཉུལ་དུས་མཚན་མ་མོ་གཅེར་བུ་འབུམ༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔
གཞན་ཡང་མཐུན་པའི་དམ་རྫས་དགྱེས་པའི་ཕུད༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ འབོད་པའི་གདངས་ཆེན་འབྲུག་ལྟར་ལྡིར་བ་བཅས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ མཆོད་རྫས་སྒྲུབ་རྫས་བསྐང་རྫས་སྣ་ཚོགས་ཀྱིས༔ དབྱིངས་ཕྱུག་བདུད་འདུལ་དྲག་མོའི་ཐུགས་དམ་བསྐང་༔ རྡོ་རྗེ་མཁའ་འགྲོ་སེང་གདོང་ཐུགས་དམ་བསྐང་༔ པདྨ་མཁའ་འགྲོ་སྟག་གདོང་ཐུགས་དམ་བསྐང་༔ སངས་རྒྱས་མཁའ་འགྲོ་ཕག་གདོང་ཐུགས་དམ་བསྐང་༔ རིན་ཆེན་མཁའ་འགྲོ་དོམ་གདོང་ཐུགས་དམ་བསྐང་༔
ཕྲིན་ལས་མཁའ་འགྲོ་སྤྱང་གདོང་ཐུགས་དམ་བསྐང་༔ ལས་བྱེད་ལྕགས་གདོང་ནག་མོའི་ཐུགས་དམ་བསྐང་༔ ལྟས་ངན་མཚན་མོ་སྒྲ་སྒྲོགས་ཐུགས་དམ་བསྐང་༔ སྤྲུལ་པ་མ་མོ་མཆེད་བཞིའི་ཐུགས་དམ་བསྐང་༔ ཡང་སྤྲུལ་སྲིན་མོ་སྟོང་སྡེའི་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་དངོས་གྲུབ་སྩོལ༔ བྷྱོཿ མ་སྲིང་ཌཱཀྐི་རྒྱ་མཚོའི་སྤྱན་ལམ་དུ༔ མཆོད་པ་ལོ་ཟླར་འདས་པ་མཐོལ་ལོ་བཤགས༔ ཚོགས་དང་བསྐང་མཆོད་ཆག་པ་མཐོལ་ལོ་བཤགས༔
སྦྱོར་སྒྲོལ་གནད་དུ་མ་ཁེལ་མཐོལ་ལོ་བཤགས༔ དུས་དྲུག་དུས་གསུམ་འདས་པ་མཐོལ་ལོ་བཤགས༔ དུས་མིན་ལས་ལ་སྦྱོར་བ་མཐོལ་ལོ་བཤགས༔ བཅུ་ཉ་སྟོང་བཞི་ཆག་པ་མཐོལ་ལོ་བཤགས༔ རྟེན་འབྲེལ་སྣ་ཚོགས་ཆད་པ་མཐོལ་ལོ་བཤགས༔ ཐབས་ཤེས་ཁ་འགལ་སྤྱོད་པ་མཐོལ་ལོ་བཤགས༔ བདེ་སྟོང་ཟུང་དུ་མ་འཇུག་མཐོལ་ལོ་བཤགས༔ དམ་ཚིག་སྤང་བླང་བགྱིས་པ་མཐོལ་ལོ་བཤགས༔ རྡོ་རྗེའི་སྔགས་ལ་འགལ་བ་མཐོལ་ལོ་བཤགས༔ མཐོལ་ལོ་བཤགས་སོ་བཟོད་པར་གསོལ་བ་ནི༔
འགྱོད་ཚངས་དམ་ཚིག་ཆེན་པོ་ལ་གནས་ཤོག༔ ཨོཾ་ཌཱཀྐི་ས་ཏྭ་ས་མ་ཡ༔ མ་ནུ་པ་ལ་ཡ༔ ཌཱཀྐི་ས་ཏྭ་ཏི་ནོ་པ༔ སོགས? ཌཱཀྐི་མ་མེན་མུན་ཙ༔ ཌཱཀྐི་བྷ་ཝ་མ་ཧཱ་ས་མ་ཡ་ས་ཏྭ་ཨཱཿ དྲུག་པ་བཤགས་པ་ནི༔ ༼ཁ༽ ཧོཿ དགོངས་ཤིག་མ་སྲིང་ཌཱཀྐི་བྱེ་བ་འབུམ༔ བདག་ཅག་མ་རིག་རྨོངས་པའི་ཤེས་སྒྲིབ་ཀྱིས༔
ཕྱི་ནང་མཁའ་འགྲོའི་དམ་དང་འགལ་མཆིས་རྣམས༔ འགྱོད་བཤགས་འདི་ཡིས་ཚངས་པར་མཛད་ནས་སུ༔ དོན་གཉིས་འབྲས་བུ་ལྷུན་གྱིས་འགྲུབ་གྱུར་ཅིག༔ ཨོཾ་བཛྲ་ས་ཏྭ་ཧཱུྃ༔ ཨོཾ་གུ་རུ་ས་ཏྭ་ཧཱུྃ༔ ཨོཾ་ཌཱཀྐི་ས་ཏྭ་ཧཱུྃ༔ ཞེས་ཡིག་བརྒྱ་སོགས་གང་རུང་གིས་ཁ་སྐོང་བྱ༔ བདུན་པ་བསྒྲལ་བ་ནི༔ ཧཱུྃ༔ མདུན་དུ་ཐ་མ་ཚོགས་ཀྱི་ལིངྒ་ལ༔
གདུག་པའི་དགྲ་བགེགས་འབྱུང་པོ་མྱུར་དུ་ཁུག༔ ལྷ་དང་ཕྱེས་ཤིག་བདུད་དང་སྤྲད་ནས་སུ༔ བསྒྲལ་ཞིང་གཏུབ་པའི་ཕྲིན་ལས་དུས་ལ་བབ༔ ཨོཾ་བཛྲ་ཨཾ་ཀུ་ཤ་ཡ་དགྲ་བགེགས་ནྲྀ་ཏྲི་ཛཿ བརྒྱད་པ་བསྒྲལ་བ་ནི༔ ཧཱུྃ༔ སྲས་མཆོག་གྱད་ཀྱི་ཕུར་བུ་ཀཱི་ལ་ཡ༔ གདེང་ཞིང་འདྲིལ་ནས་གཟིར་འདེབས་དུས་ལ་བབ༔ རུ་ཏྲ་གདུག་པའི་སྙིང་ལ་མཱ་ར་ཡ༔ ཨཽཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ
དགྲ་བགེགས་འབྱུང་པོ་མཱ་ར་ཡ་རྦད་རྦད་བྷྱོ་བྷྱོཿ དགུ་པ་གཏུབས་ཏེ་འབུལ་བ་ནི༔ ཧཱུྃ༔ དམ་ཉམས་དགྲ་བགེགས་རུ་ཏྲ་བསྒྲལ་བ་ཡི༔ ཤ་ཁྲག་དོན་སྙིང་དབང་པོ་སྣ་ཚོགས་འདི༔ ཡེ་ཤེས་ཌཱཀྐི་རྒྱ་མཚོའི་ཚོགས་ལ་འབུལ༔ བཞེས་ནས་ནམ་ཡང་བགེགས་སྲིན་མི་ལྡང་མཛོད༔ ཨོྃ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ བཅུ་པ་ཚོགས་ལ་རོལ་བ་ནི༔ ཧོཿ
གཟིགས་ཤིག་མཛེས་ལྡན་དམ་པའི་ཆོས༔ སོགས?༔ དེ་ནས་ལྷག་མ་གཏོང་བ་ནི༔ ཧཱུྃ་མཿ མི་མིན་ཡེ་ཤེས་མཁའ་འགྲོ་མ༔ དབྱིངས་ཕྱུག་ཌཱཀྐི་སེང་གདོང་མའི༔ རྣམ་སྤྲུལ་ཡེ་ཤེས་ལས་གྲུབ་པ༔ དབུས་ནས་སྔོན་མོ་བྱེ་བ་འབུམ༔ ཤར་ནས་དཀར་མོ་བྱེ་འབུམ༔ ལྷོ་ནས་སེར་མོ་བྱེ་བ་འབུམ༔
ནུབ་ནས་དམར་མོ་བྱེ་བ་འབུམ༔ བྱང་ནས་ལྗང་མོ་བྱེ་བ་འབུམ༔ མཚམས་ནས་སྣ་ཚོགས་བྱེ་བ་འབུམ༔ སོ་སོའི་བྲན་གཡོག་བགྲང་ལས་འདས༔ ལ་ལ་ཡེ་ཤེས་མཁའ་འགྲོ་མ༔ ལ་ལ་འཇིག་རྟེན་ཤུགས་འགྲོ་མ༔ ལ་ལ་ཤ་ཟ་གནས་ཉུལ་མ༔ སྐུ་མདོག་མ་ངེས་ཅིར་ཡང་སྟོན༔ རྫུ་འཕྲུལ་བསྒྱུར་ཞིང་མཁའ་ལ་འགྲོ༔ མཚན་མོ་རབ་རྒྱུ་དུར་ཁྲོད་ཉུལ༔
རྣལ་འབྱོར་ཤན་འབྱེད་དྲོད་ཚད་བརྟག༔ རྔམ་པའི་བཤུགས་སྒྲ་ཙེར་ཙེར་འདོན༔ ཚོགས་ཁང་དུར་ཁྲོད་མཐའ་ལ་གནས༔ དམ་ཚིག་ཅན་གྱི་གྲོགས་མོར་མཛད༔ སྒྲུབ་པའི་ཕྲིན་ལས་རོགས་དན་སྒྲུབ༔ ལྷག་ཉུལ་མ་སྲིང་མཁའ་འགྲོའི་ཚོགས༔ བཀའ་ཡི་ཕ་འབབ་འདི་བཞེས་ལ༔ སྙིང་ཐིག་ཆོས་འདིའི་མེལ་ཚེ་མཛོད༔ བཅོལ་བའི་ལས་འདི་སྒྲུབ་ཏུ་གསོལ༔ ཨོྃ་བྷ་ཀ་སི་བྷཀྵ་སི་བྷ་ལིངྟ་ཁ་ཁ་ཁཱ་ཧི༔
དང་པོ་ཐུགས་དམ་བསྐུལ་བ་ནི༔ ཧཱུྃ༔ མི་མངོན་ཀ་དག་ལྷུན་གྲུབ་འོག་མིན་ཞིང་༔ གསང་བ་ཨེ་ཡི་དབྱིངས་ཉིད་ཀློང་དཀྱིལ་ནས༔ རིགས་ཀྱི་བདག་པོ་གུ་རུ་སེངྒེའི་སྒྲ༔ དབྱིངས་ཕྱུག་ཁྲོས་པ་དྲག་མོ་སེང་གདོང་མ༔ མཁའ་འགྲོ་སྡེ་བཞི་ཤུགས་འགྲོ་ཕྲ་མེན་ཚོགས༔ ཐུགས་དམ་བསྐུལ་ལོ་འགྲོ་བའི་དོན་ཕྱིར་བཞེངས༔ ད་ལྟ་སྙིགས་མ་ལྔ་བརྒྱའི་དུས་མཐའ་འདིར༔ བརྩེ་བར་དགོངས་ཏེ་ཕྲིན་ལས་དུས་ལ་བབ༔
མ་རུངས་བདུད་རིགས་འབྱུང་པོ་སྣ་ཚོགས་ཀྱིས༔ གསང་སྔགས་བསྟན་ལ་གདུག་རྩུབ་སྡང་བ་དང་༔ སྒྲུབ་ལ་འཚེ་ཞིང་གཡོ་བའི་ལོག་འདྲེན་ཚོགས༔ ཌཱཀྐི་ཡེ་ཤེས་སྲུང་མས་སྒྲོལ་བར་མཛོད༔ ཤ་ཁྲག་དམར་གྱི་གཏོར་མ་འདི་བཞེས་ལ༔ མཐུ་རྩལ་དུས་ལ་བབ་བོ་ས་མ་ཡ༔ ཨོྃ་ཌཱཀྐི་སིངྷ་མུ་ཁ་ཧ་རི་ནི་ས་ས་པ་རི་ཝཱ་ར་ཨི་དཾ་བྷ་ལིངྟ་ཁཱ་ཧི༔ དགྲ་བགེགས་འབྱུང་པོ་ཐམས་ཅད་ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ ཨེ་ས་བྷྱོ་བྷྱོ་ཟློག་ཟློག༔ གཉིས་པ་ཆད་མདོ་གཏོང་བ་ནི༔
ཧཱུྃ༔ སྔོན་ཚེ་འོག་མིན་དབྱིངས་ཕྱུག་མཁའ་ཀློང་དུ༔ ཆོས་སྐུའི་བདག་ཉིད་ཡུམ་ཆེན་ཕར་ཕྱིན་དང་༔ ལོངས་སྐུའི་རྩལ་སྣང་དབང་ཕྱུག་ཌཱཀྐི་འབུམ༔ སྤྲུལ་སྐུའི་བདག་ཉིད་ལྷ་མོ་སེངྒེའི་གདོང་༔ སྐུ་གསུམ་མཁའ་འགྲོའི་གཙོ་མོ་ཆེ་རྣམས་ཀྱིས༔ གསང་མཛོད་ཟབ་བརྒྱའི་དཀྱིལ་འཁོར་ཞལ་ཕྱེས་ཚེ༔ དབྱིངས་ཀྱི་ལས་བྱེད་ཌཱཀྐི་ཐམས་ཅད་ཀྱིས༔ སོ་སོའི་གཟུགས་བསྟན་ཁས་བླངས་དམ་བཅས་བཞིན༔ ཤ་ཁྲག་བརྒྱན་པའི་གཏོར་མ་འདི་བཞེས་ལ༔
རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དེ་འོག་བྲག་དམར་དཔལ་གྱི་བསམ་ཡས་སུ༔ རིག་འཛིན་ཆེན་པོ་པདྨ་འབྱུང་གནས་དང་༔ ཌཱཀྐིའི་གཙོ་མོ་ཡེ་ཤེས་མཚོ་རྒྱལ་གྱིས༔ སློབ་མའི་དྭངས་མ་སངས་རྒྱས་ཡེ་ཤེས་ལ༔ གསང་རྒྱ་མཁའ་འགྲོའི་ཆོས་བཞི་གཏད་ནས་ཀྱང་༔ པདྨ་གཏེར་བདག་གླིང་པར་ལུང་བསྟན་ཏེ༔ བརྡ་རྟགས་ཁ་བྱང་ལ་སོགས་གནང་བའི་ཚེ༔ དྲེགས་པའི་སྡེ་དཔོན་དམ་ཅན་རྒྱ་མཚོ་ཡིས༔
སོ་སོའི་གཟུགས་བསྟན་ཁས་བླངས་དམ་བཅས་བཞིན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དེ་འོག་ལྔ་བརྒྱ་དུས་ཀྱི་ཐ་མ་རུ༔ མདོ་སྨད་དབུས་ཀྱི་ལྟེ་བ་གཟེ་རྒྱལ་གངས༔ ཡོན་ཏན་ཙཱ་རིའི་གནས་མཆོག་ཁ་བ་ཅན༔ དམར་ནག་རཀྟ་འཁྲིགས་པའི་མཚོ་ཆེན་ནས༔ སྤྲུལ་པའི་སྐྱེས་མཆོག་གཏེར་བདག་གླིང་པ་ཡིས༔ ལྷུན་གྲུབ་གཏེར་གྱི་སྒྲོམ་བུ་གདན་དྲངས་ཚེ༔
གཏེར་སྲུང་སོ་སོའི་གཟུགས་མཆོག་བསྟན་ནས་ཀྱང་༔ ཐ་ཚིག་བཀའ་བཞིན་དམ་བཅའ་ཅི་བཞིན་དུ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་ཀྲོ་ཏ་ཀྲོ་ཏི་རཱ་ཧུ་ལ་མ་ཏྲི་ཤུ་ལ་ཙ་ཏྲི་ནཱ་ག་ཏི་པ་ར་ཙ་ས་པ་རི་ཝཱ་ར་ཨི་དཾ་བྷ་ལིངྟ་ཁཱ་ཧི༔ གསུམ་པ་བརྟན་མ་སྐྱོང་བ་ནི༔ ཧཱུྃ༔ བོད་ཁམས་སྐྱོང་བའི་མ་སྲིང་བརྟན་མའི་ཚོགས༔ གནས་ཉུལ་ལས་ཀྱི་མ་མོ་བཅུ་གཉིས་ནི༔ ཞི་དང་དགྱེས་དང་སྒེག་པའི་ཆ་ལུགས་ཅན༔ ལྷབ་ལྷུབ་རྒྱན་ལྡན་གཡེར་ཁ་སི་ལི་ལི༔
དར་དཔྱངས་ཅོད་པན་སྣ་ཚོགས་པུ་རུ་རུ༔ རིན་ཆེན་རྒྱན་ལྡན་ཐོར་ཙུགས་ལྕང་ལོ་ཅན༔ གླུ་ལེན་གདངས་གླུའི་བཤུགས་སྒྲ་ཙེ་རེ་རེ༔ སོ་སོའི་བྲན་གཡོག་སྨན་ཕྲན་བྱེ་བ་འབུམ༔ དམ་རྫས་བརྒྱན་པའི་གཏོར་མ་འདི་བཞེས་ལ༔ གསང་སྔགས་བསྟན་པའི་བྱ་ར་མེལ་ཚེ་རུ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་མ་ཏིང་ཏིང་ཤག་ཤག་ལེ་ལེ་ཏྲིང་ཏྲིང་སྤྲེང་སྤྲེང་ཁ་ཁ་ཁཱ་ཧི༔ ལྔ་པ་རྟ་བྲོ་བྱ་བ་ནི༔ ཧཱུྃ་མཿ
ཡུམ་ཆེན་དབྱིངས་ཀྱི་ཕོ་བྲང་ནས༔ རང་བྱུང་ཡེ་ཤེས་མཁའ་འགྲོ་འབུམ༔ ཨེ་ཡི་ཆོས་འབྱུང་དཀྱིལ་འཁོར་དུ༔ རྡོ་རྗེ་བསྐོར་འགྲོས་བྲོ་བརྡུངས་པས༔ དུག་ལྔ་ཉོན་མོངས་ཀ་ནས་དག༔ བདེ་སྟོང་ཡེ་ཤེས་ལྷུན་གྱིས་གྲུབ༔ ཧཱུྃ་མཿ ཀུན་གཞི་ལྷུན་གྲུབ་དཀྱིལ་འཁོར་དུ༔ ཕྲིན་ལས་གང་འདུལ་བརྡ་འགྲོས་ཡིས༔ སོ་སོའི་གར་གྱིས་བྲོ་བརྡུངས་པས༔
ང་བདག་མཚན་མའི་རུ་ཏྲ་བཅོམ༔ གཉིས་མེད་ཡེ་ཤེས་ལྷུན་གྱིས་གྲུབ༔ ཧཱུྃཿ དམ་ཚིག་ཆེན་པོའི་དཀྱིལ་འཁོར་དུ༔ རིག་འཛིན་རྒྱལ་བ་འདུས་པ་ཡིས༔ ཕྱག་རྒྱ་རྣམ་བཞིའི་འཁྲུལ་འཁོར་གྱིས༔ ལུག་རྒྱུད་སྦྲེལ་ཏེ་བྲོ་བརྡུངས་པས༔ མ་བསྒོམས་ཏིང་འཛིན་ལྷུན་གྱིས་གྲུབ༔ ཀ་དག་གཉུག་མའི་ངང་གནས་གྱུར༔ ཨོྃ་ནན༔
ཨཱཿནན༔ ཧཱུྃ་ནན༔ རུ་ཏྲ་ནན༔ མཱ་ར་ཡ་ནན༔ ལཾ་སཏྭཾ་བྷ་ཡ་ནན༔
དེ་ནས་གཏོར་སྣོད་ཁ་གྱེན་དུ་ཕྱོགས་ལ༔ མཆོད་པ་གང་རུང་གིས་རྒྱས་གདབ༔ དྲུག་པ་དབང་དང་དངོས་གྲུབ་བླང་བ་ནི༔ ཧཱུྃ༔ སྤྱི་བོ་བདེ་ཆེན་ཕོ་བྲང་དབུས༔
དུས་གསུམ་སངས་རྒྱས་རྒྱལ་ཡུམ་མ༔ མ་གཅིག་དྲག་མོ་སེངྒེའི་གདོང་༔ དཔའ་བོ་མཁའ་འགྲོའི་ཚོགས་དང་བཅས༔ མི་མངོན་མཁའ་སྤྱོད་དབྱིངས་ནས་བཞེངས༔ མོས་པའི་བུ་ལ་དབང་བསྐུར་སྩོལ༔ ཧྲཱིཿམཿ མཆོག་གི་དབང་བསྐུར་སེམས་ལ་སྩོལ༔ སེངྒེ་སྒྲ་སྒྲོགས་གཙུག་ཏུ་ཐིམ༔ ཨོྃཿ སྐུ་ཡི་དབང་བསྐུར་ལུས་ལ་སྩོལ༔
རྡོ་རྗེ་མཁའ་འགྲོ་དཔྲལ་བར་ཐིམ༔ ཨཱཿ གསུང་གི་དབང་བསྐུར་ངག་ལ་སྩོལ༔ པདྨ་མཁའ་འགྲོ་མགྲིན་པར་ཐིམ༔ ཧཱུྃཿ ཐུགས་ཀྱི་དབང་བསྐུར་ཡིད་ལ་སྩོལ༔ སངས་རྒྱས་མཁའ་འགྲོ་སྙིང་ཁར་ཐིམ༔ སྭཱཿ ཡོན་ཏན་དབང་བསྐུར་སྒོ་གསུམ་སྩོལ༔ རིན་ཆེན་མཁའ་འགྲོ་ལྟེ་བར་ཐིམ༔
ཧཱཿ ཕྲིན་ལས་དབང་བསྐུར་བརྟན་པར་སྩོལ༔ ལས་ཀྱི་མཁའ་འགྲོ་གསང་བར་ཐིམ༔ ཧཱུྃཿ དམ་ཚིག་ཆེན་པོའི་དུས་ལ་བབ༔ ཌཱཀྐི་གསང་བ་རྒྱ་མཚོའི་ཚོགས༔ སྒྲུབ་པའི་རིག་འཛིན་བདག་ཅག་ལ༔ ཚེ་ཆོས་ཟས་ནོར་དངོས་གྲུབ་སྩོལ༔ སྙན་གྲགས་དབང་ཐང་དངོས་གྲུབ་སྩོལ༔ འཇམ་ཕྲུག་གོས་ཀྱི་དངོས་གྲུབ་སྩོལ༔
མཆོག་དང་ཐུན་མོང་དངོས་གྲུབ་རྣམས༔ དེང་འདིར་བདག་གིས་ཐོབ་གྱུར་ཅིག༔ ཨོྃ་གུ་རུ་དྷེ་ཝ་ཌཱཀྐི་ནཱི་སིངྷ་མུ་ཁ་ཧ་རི་ནི་ས་ཛ་ཧཱུྃ་བཾ་ཧོཿ ཀཱ་ཡ་ཝཱཀྐ་ཙིཏྟ་གུ་ཧྱ་གྷུ་ན་ཨ་བྷི་ཥིཉྩ་ཧཱུྃ༔ རྗེས་ཆོག་མཆོད་པ་ནི༔ ཧཱུྃ་ཧཱུྃ་ཧཱུྃ༔ དུག་ལྔ་རྣམ་དག་ཡེ་ཤེས་སྐུ་ལྔའི་རྫས༔ ཁམས་གསུམ་ཡོངས་སྒྲོལ་བླ་མེད་མཆོད་པ་འདི༔ ཡེ་ཤེས་མཁའ་འགྲོ་འཁོར་དང་བཅས་ལ་འབུལ༔ ཐུགས་དམ་བསྐང་ཞིང་མཆོག་ཐུན་དངོས་གྲུབ་སྩོལ༔
ཨོྃ་བཛྲ་ཌཱཀྐི་སིངྷ་མུ་ཁ་ཧ་རི་ནི་ས་ཛཿ བཛྲ་ཨརྒྷཾ་པཱ་དྱཾ?ཤབྡ་ཨཱཿཧཱུྃ༔ མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ བསྟོད་པ་ནི༔ ཧཱུྃ་ཧཱུྃ་ཧཱུྃ༔ སྣ་ཚོགས་སྐུ་བཞི་ལྷུན་གྲུབ་ངང་ཉིད་ལས༔ བདེ་ཆེན་ཡོངས་རྫོགས་སྤྲོས་བྲལ་བརྡ་ཡི་སྐུ༔ གསང་བ་ཌཱཀྐི་ཡེ་ཤེས་ལྷ་ཚོགས་ལ༔ སྒོ་གསུམ་འདུ་འབྲལ་མེད་པར་ཕྱག་འཚལ་བསྟོད༔ བསྟོད་པར་འོས་པ? སོགས༔
ལྷག་ཆད་བཟོད་གསོལ་ནི༔ ཧོཿ དཀྱིལ་འཁོར་ཆོ་གའི་ཡན་ལག་མ་ཚང་དང་༔ མ་འབྱོར་དམ་ཉམས་འདི་ཕྱིའི་སྒྲིབ་གཡོགས་རྣམས༔ ཡེ་ཤེས་ཌཱཀྐི་རྒྱ་མཚོའི་ཚོགས་ལ་བཤགས༔ ཡིག་བརྒྱ་དབྱངས་གསལ་རྟེན་འབྲེལ་སྙིང་པོ་བཟླ༔ བརྟན་བཞུགས་བྱ༔ དེ་ནས་དཀྱིལ་འཁོར་བསྡུ་བ་ནི༔ དཀྱིལ་འཁོར་ངོ་བོ་འཛིན་མེད་སྟོང་པའི་ངང་༔ ཧཱུྃ་ཡིག་གྱེན་ལྡོག་མི་དམིགས་ཆོས་སྐུར་ཨཱཿ
གསལ་སྟོང་གདོད་མའི་དབྱིངས་ཕྱུག་མངོན་འགྱུར་ཤོག༔ ཨ་ཨ་ཨཱཿ བསྔོ་བ་ནི༔ ཧོཿ མ་སྲིང་མཁའ་འགྲོ་གཉན་གྱི་དལ་བཟུང་ནས༔ བསྐྱེད་རྫོགས་ཕྱི་ནང་དགེ་བཅུ་ཉམས་ལེན་གྱི༔ བརྩོན་འགྲུས་ཟབ་མོས་ལྷུར་བླང་བགྱིས་པའི་ཚོགས༔ མ་གྱུར་སྲིད་པའི་འགྲོ་སྒྲོལ་ཆེད་དུ་བསྔོ༔ སྨོན་ལམ་ནི༔ ཧོཿ
རིག་འཛིན་འདུས་པའི་གཉན་གྱི་དལ་བཟུང་ནས༔ མ་སྲིང་ཌཱཀྐི་སྲོག་ལྟར་བསྒྲུབས་པ་ཡིས༔

དམ་ཚིག་གཡེལ་བ་མེད་པའི་ཏིང་འཛིན་གྱིས༔ ཚེ་རབས་འདི་དང་ཚེ་རྒྱུད་ཐམས་ཅད་དུ༔ ཟབ་ལམ་རྗེས་བཟུང་མཆོག་གི་དགའ་སྟོན་གྱི༔ འབྲས་བུ་སྨིན་ནས་རྔ་ཡབ་དཔལ་རི་རུ༔ པད་འབྱུང་རྒྱལ་བའི་སྲས་སུ་འཚོགས་པར་ཤོག༔ བཀྲ་ཤིས་ནི༔ ཧཱུྃ༔ ཆོས་སྐུའི་བཀྲ་ཤིས་ཡུམ་ཆེན་ཕ་རོལ་ཕྱིན༔ གནས་ལུགས་རང་རྩལ་མངོན་གྱུར་བཀྲ་ཤིས་ཤོག༔ ལོངས་སྐུའི་བཀྲ་ཤིས་ཌཱཀྐི་དབྱིངས་ཕྱུག་མ༔ ཅིར་སྣང་སྒྱུ་མར་རྟོགས་པའི་བཀྲ་ཤིས་ཤོག༔
སྤྲུལ་སྐུའི་བཀྲ་ཤིས་ཌཱཀྐི་སེང་གདཽང་མ༔ འབྲས་བུ་ཀུན་ཀྱང་ལྷུན་གྲུབ་བཀྲ་ཤིས་ཤོག༔ གང་འདུལ་བཀྲ་ཤིས་མཁའ་འགྲོ་སྡེ་བཞིའི་ཚོགས༔ ལམ་བཞི་མཐའ་རུ་ཕྱིན་པའི་བཀྲ་ཤིས་ཤོག༔ སྣ་ཚོགས་བཀྲ་ཤིས་ཌཱཀྐི་རྒྱ་མཚོའི་ཚོགས༔ མ་སྲིང་འཁོར་ཚོགས་རྒྱས་པའི་བཀྲ་ཤིས་ཤོག༔ གཏེར་གནས་བཀྲ་ཤིས་ཇོ་བོ་གཟེ་རྒྱལ་གངས༔ བྱིན་ཆགས་དགེ་ལེགས་འཚོགས་པའི་བཀྲ་ཤིས་ཤོག༔ གཏེར་སྲུང་བཀྲ་ཤིས་ལྷ་བཙན་རྡོ་རྗེ་འབར༔ ཟབ་ཆོས་མེལ་ཚེ་འགྲུབ་པའི་བཀྲ་ཤིས་ཤོག༔
ཉིན་ཡང་བཀྲ་ཤིས་མཚན་ཡང་བཀྲ་ཤིས་ཤོག༔ དུས་དྲུག་རྟག་ཏུ་དགེ་ལེགས་རྒྱས་པར་ཤོག༔ ཅེས་བསྔོ་སྨོན་གྱིས་ལེགས་པར་རྒྱས་གདབ་ནས་འཁོར་གསུམ་མི་དམིགས་ཏིང་ངེ་འཛིན་གྱི་ངང་ལ་རབ་ཏུ་གནས་པར་བྱའོ༔ ས་མ་ཡ༔ དེའང་ཌཱཀྐི་གསང་བའི་སྒྲུབ་པ་ཐུན་མོང་མ་ཡིན་པའི་སྙན་བརྒྱུད༔ གུ་རུ་ཐུགས་ཀྱི་ཏི་ཀ་ཡིན་ཏེ༔ བྱིན་རླབས་དང་ནུས་པ་གཞན་ལས་ཁྱད་པར་འཕགས༔ ཅིའི་ཕྱིར་ཞེ་ན༔ སེང་གདོང་མ་ཕལ་ཆེར་རྣམས་བྱད་ཟློག་དང་ལས་ཆས་ཡིན་ཏེ༔ སྒྲུབ་པའི་ཐུན་མོང་དག་གི་དངོས་གྲུབ་སྣ་རེ་ཙམ་རྙེད་ཀྱང་འཁུ་ལྡོག་ཆེ༔
སེང་གདོང་ལས་ཆས་མ་ནི༔ ཌཱཀྐི་སྲོག་གཟན་མའི་རྒྱུད་ཡིན་ནོ༔ ཕལ་ཆེར་ནི༔ སོ་སོའི་རང་འདོད་ཀྱིས་དཀྲུག་ཅིང་བསླད་ནས་གསར་རྙིང་གང་ལའང་ཆ་བཞག་མེད་པ༔ གཞུང་ཚིག་རྙིང་མ་འདྲ་ཡང་ཆ་མ་ཚང་ཞིང་ཁ་གསར་མ་ནས་སབ་པ༔ ཡང་ན་རང་འདོད་ཀྱིས་གཏེར་རྙིང་ནས་བསྡུས་པ་སོགས་ཁོ་ན་མ་འོངས་པར་དེ་འདྲ་འབྱུང་༔ ཞེས་ལུང་བསྟན་པ་དང་༔ བཀའ་མའི་སེང་གདོང་མ་རྣམས་ནི་ཐོག་མར་ལྷ་ལྷ་ལྟར་དུ་ཡིན་ཀྱང་༔ བར་དུ་ལོ་ཙཱ་ཆགས་སྡང་ཅན༔ རྡོ་རྗེ་ཐེག་པ་ལ་དགྲ་གཤེད་དུ་གྱུར་པ་རྣམས་ཀྱིས༔
སྨོན་ལམ་ངན་པས་འབྲེལ་ནས་བྱིན་རླབས་མི་འབྱུང་༔ ཅིའི་ཕྱིར་ཞེ་ན༔ དམ་ཚིག་ལ་སེལ་ཞུགས་པ་ཡིན༔ དེས་ན་མ་འོངས་པའི་གཏེར་ཆོས་རྣམས་ཀྱང་བརྟག་གཞིག་གིས་རྒྱབ་སྐྱོར་དགོས་པ་ཅི་ཞེ་ན༔ གཏེར་ཆེན་རྒྱལ་བའི་རྣམ་སྤྲུལ་སྐྱེ་བ་བརྩེགས་མར་དྲན་ནས་མི་བརྗེད་པ་འོད་གསལ་རྡོ་རྗེའི་སྙིང་པོའི་གཟུངས་དང་ལྡན་པ་རྣམས༔ གུ་རུའི་ལུང་བསྟན་ཁ་བྱང་དང་༔ རང་རེ་བག་ཆགས་སད་པའི་མཚམས་སྦྱོར་ཉི་མ་མེ་ཤེལ་ལྟ་བུ་སྟེ༔ འགྲན་པའི་ཟླ་དང་བྲལ་བའོ༔ དེང་སང་གི་སྦྱངས་པ་ཅན་ཡིན་ཟེར་བ་དང་༔ མཉམ་པར་མི་རིགས་གོང་དུ་འདུད༔
གཏེར་སྟོན་གྱི་མཚན་གང་ཞེ་ན༔ མཁའ་འགྲོའི་གསང་མཛོད་ཆེན་མོ་སྒོ་མི་ཕྱེད་པ་རྣམས་ནི༔ གཏེར་སྟོན་དུ་ཡང་བཏགས་པར་མི་འོས༔ གཏེར་རྙིང་རྣམས་སླར་སྤེལ་བ་ནི་བཀའ་མ་ལྟ་བུ་ཡིན་སྟེ༔ གབ་པ་རིམ་བཞིན་མངོན་དུ་ཕྱུང་ཟིན༔ དེའང་གཏེར་ཆེན་དང་གཏེར་ཕྲན་ཞེས་བྱའི་མིང་ཙམ་ལུང་དུ་གྲགས་པ་ནི༔ གཏེར་ཁོག་ཆེ་ཆུང་ཙམ་གྱིས་ཁྱད་ལས༔ སྣ་རེ་རེ་སྦས་པ་ནི༔ ཆོས་ལ་མགོ་མཇུག་ཆ་མ་ཚང་བའམ༔ དགོས་པའི་དོན་བཞི་མི་གནས་པའམ༔
སྐྱོན་ཅན་དུ་གྱུར་ནས་གཏེར་ཕྲན་ཟེར་བ་མ་ཡིན་ནོ༔ ཅི་ཕྱིར་དུམ་པ་ཆད་ལྷག་མཚང་ཅན་ཡོད་པ་རྣམས༔ གཏེར་དུ་འདོག་ན་ཚྭ་ཁང་ཞིག་པོའི་ནང་དུ་ཡོད་པའི་དཔེ་འཁྱམས་དུམ་པ་ཡང་གཏེར་ཡིན་པ་མི་ཁེགས་སམ༔ དེ་ཕྱིར་མ་འོངས་པ་རུ་གཏེར་སྟོན་ཡིན་ཟེར་ནས༔ ཆོས་དཀྲུག་བསླད་དུམ་པ་རེ་དང་༔ ཟོག་པོ་གཡོ་ཁྲམ་ཅན་གྱི་གཏམ་ལས༔ གཏེར་མ་ཐོན་ཟེར་བ་སོགས་རང་མཚང་སྦ་བའི་ཚིག་སྣ་ཚོགས་སྒྲོག་པ་ནི༔ གཏེར་མིན་ཞེས་མིང་བཏགས་པ་ནི་དེ་ལ་ཟེར་བ་ཡིན་ནོ༔ དེ་ཕྱིར་བླ་མ་གུ་རུ་རིན་པོ་ཆེའི་ལུང་ལས༔ ང་ཡི་གཏེར་ནི་ནམ་མཁའི་མཐའ་དང་མཉམ༔
མཁའ་འགྲོའི་གསང་མཛོད་གཞལ་བའི་ཡུལ་ལས་འདས༔ གང་འདུལ་འགྲོ་བའི་དོན་དུ་སྦས་པ་ནི༔ ཆ་ཚང་དོན་དྲིལ་ཟབ་བརྒྱ་ཁྱད་པར་འཕགས༔ གཞན་ལ་མེད་པའི་ཁྱད་ཆོས་མང་དུ་ཡོད༔ མ་འོངས་སྐལ་ལྡན་གཏེར་ལ་སྤྱོད་པའི་ཚེ༔ ཏིང་འཛིན་གོ་ཆ་གསུམ་གྱི་རྒྱུད་ལྡན་ནས༔ ཤེས་རབ་དབང་པོས་བརྡ་ལུང་རྩལ་སྟོན་ཚེ༔ གཏེར་ཁོག་རེ་རེའི་ཆོས་ཀྱང་བརྗོད་མི་ལང་༔ དེ་བས་གཏེར་གྱི་མཚན་ཉིད་ནམ་མཁའོ༔ ཞེས་གསུངས་སོ༔
དེས་ན་རྗེ་བཙུན་གུ་རུ་རིན་པོ་ཆེའི་སྐུ་སྣང་སྟོང་ཡེ་ཤེས་ཀྱི་རོལ་པ་བརྫུས་སྐྱེས་ཡིན་པས་སྐྱེ་འཆི་དང་བགྲེས་རྒུད་མེད༔ གསུང་གྲགས་སྟོང་གི་སྡེབ་སྦྱོར་དྲུག་ཅུ་ཌཱཀྐིའི་དབྱངས་རིང་ཡིན་པས༔ མཁའ་འགྲོའི་གསང་མཛོད་ཆེན་མོ་དང་མཉམ༔ ཐུགས་སྐྱེ་འགག་གནས་གསུམ་དང་བྲལ་བ་ཀ་དག་འོད་གསལ་སྙིང་པོ་ཀུན་མཁྱེན་ཡེ་ཤེས་ཡིན་པས༔ དགོངས་པ་ཀུན་བཟང་རྡོ་རྗེ་འཆང་དང་མཉམ༔ གཏེར་ལ་ཆད་ལྷག་དང་མ་དག་པའི་རྟགས་མཚན་ཡོད་པ་གཞི་ལ་ཡང་མ་གྲུབ༔ ཕྲིན་ལས་འགྲོ་བ་གང་ལ་གང་འདུལ་ཡོན་ཏན་གྱི་བཀོད་པ་ལུང་རིགས་ཕྱི་ནང་ཚོགས་པའི་རྒྱུད་སྡེ་ཀུན་ཀློང་ལ་གབ་པའི་སྒྲོམ་བུ་ཡིན་པས༔ གཏེར་གྱི་ཆོས་ལ་མགོ་མཐུད་སྟོད་ནས་ལེན༔ སྨད་ཤམ་མཐའ་ནས་བཙལ་དགོས་པའི་ཁུངས་མེད་པ་ཞིག་མ་ཡིན༔ ཕྲིན་ལས་འགྲོ་བ་གང་ལ་གང་འདུལ་གྱི་གཉེན་པོར་སྟོན་པའི༔
དྲང་སྲོང་མཁྱེན་པའི་པཎྜི་ཏ་བསྟན་པའི་སྒྲོན་མེ་ཆེན་པོ་ཡིན་པས༔ གཏེར་གྱི་ཆོས་ཚན་གཟུངས་དང་བློ་ཡིས་དཔག་ཏུ་མེད༔ ཅིའི་ཕྱིར་ཞེ་ན༔ ང་ཕ་རྒན་པདྨ་འབྱུང་གནས་ནི་དེ་ལྟར་ལགས་པས༔ རྨོངས་པའི་འོས་སུ་མི་འཇུག༔ གང་ཕྱིར་མ་འོངས་པ་རུ་བསྲེ་བསླད་སྒྲོ་སྐུར་ཅན་གྱི་ཆོས་སམ༔ བྱིན་རླབས་ཡལ་བ་རྒྱུད་དང་བཀའ་ལུང་ཆད་པའམ༔ མ་ཚང་བ་གཏེར་ནས་ཆད་འདུག་ཟེར་བའམ༔ སྒྲ་མ་དག་པ་སོགས་སློབ་དཔོན་གྱི་གསུང་ཡིན་ཟེར་བའམ༔ དཀྲུགས་ཤིང་སྤེལ་བ་ལུང་བསྟན་ཡིན་ཟེར་བའམ༔
སྒྲ་ཚིག་ཉམས་པ་རིང་ཐུང་སོགས་བརྟག་པ་མི་བཟོད་བ་རྣམས་ཤོག་སེར་ལ་འདུག་ཟེར་བ་སོགས༔ གུ་རུ་རྗེའི་མི་དགོངས་ཤིང་༔ མཁའ་འགྲོའི་གསང་མཛོད་ལ་མེད་པ༔ ཤོག་སེར་ལ་གང་མིན་ནོར་འཁྲུལ་སོགས་འདུག་སྐད་ཀྱི་ཚིག་གཏོང་བ་ནི༔ རྡོ་རྗེ་ཐེག་པའི་རྐང་འདྲེན་པ་ཡིན༔ དེས་ན་ཕྱིས་འབྱུང་གཏེར་སྟོན་རྣམས་ཀྱང་རྟགས་ཤོག་སེར་དང་བསྟུན༔ ཚད་རིག་པས་ཟུངས༔ དོན་གནས་ལུགས་ཀྱི་གཞི་ཚུགས༔ གང་གིས་མཐོང་ཡང་ཡིད་ཆེས་ཤིང་ཁུངས་བཙུན་པ་དེ་གང་ཞེ་ན༔ ཕྱི་ནང་གསང་གསུམ་གྱི་དོན་ལྡན་ཞིང་༔
ཆ་ཚང་ལ་གཏིང་དོན་དྲིལ་བ་རྡོ་རྗེའི་ཚིག་རྐང་མ་ནོར་བ་དེ་བྱེད་པ་ཡིན༔ དེས་ཕྱིས་འབྱུང་རྗེས་འཇུག་རྣམས་ཀྱིས་ཀྱང་མཚན་ལྡན་གྱི་བླ་མ་བརྟག་པ་དང་༔ གཏེར་གྱི་ཉམས་ལེན་བྱེད་པ་རྣམས་ཀྱིས་དོན་འདི་གཙོ་བོར་དགོས་པས་མ་ནོར་བའི་བརྟག་གཞིག་ཀྱང་འཚལ༔ ཚིག་དེ་དོན་གྱི་བརྡ་ཅི་བཞིན་བཀྲོལ་བའི་དགོས་ཆད་ནི༔ སྙིང་ཐིག་ཡིད་བཞིན་ནོར་བུ་དང་འདྲ་བའི་སེང་གདོང་ཌཱཀྐིའི་སྒྲུབ་ཐབས་འདི༔ ཁུངས་བཙུན་ཞིང་བྱིན་རླབས་ཆེ་བའི་རྒྱུ་གང་ཞེ་ན༔ ཐོག་མར་ཁུངས་བཙུན་པ་ནི༔ རི་བོ་མ་ལ་ཡ་གནམ་ལྕགས་འབར་བའི་རྩེར༔ དབྱིངས་ཕྱུག་གསང་བ་ཌཱཀྐིས་གུ་རུ་ལ་སྙན་བརྒྱུད་དུ་གནང་བའི་ཕྱིར༔ བརྒྱུད་པ་ཉེ་བ་དང་༔
གུ་རུས་རྟགས་ལྡན་མི་བརྗེད་པའི་ཤོག་སེར་ལ་བཏབ་སྟེ་གང་ལ་མ་སྤེལ་བས་བསྲེ་བསླད་མ་ཞུགས་པས་ཁུངས་བཙུན་པ་དང་༔ སླར་གཏེར་འདི་བཞེས་པའི་ཚེ༔ མཁའ་འགྲོའི་ལུང་བསྟན་མ་ནོར་བ་དེ་བཞིན་ལ༔ རླུང་འཁོར་དམར་ནག་རཀྟ་འཁྲུགས་པའི་མཚོ་ནས་ཀུན་གྱིས་མཐོང་བར་གདན་དྲངས་པས་ཡིད་ཆེས་པ་དང་༔ བྱིན་རླབས་ཆེ་བའི་རྒྱུ་གང་ཞེ་ན༔ སེང་གདོང་དམར་མོ་ནི་འཇིག་རྟེན་ལ་གནས་པ་ཤ་གཟུགས་ཚུལ་ཏེ༔ འཇིག་རྟེན་ལས་འདས་རྟགས་ནི་སེང་ཞལ་སྔོ་བ་ཙམ་ལས་མེད་པ་དང་༔ འཁོར་རྣམས་ཀྱང་ཕྲ་མེན་ཤ་ཟས་བསྐོར་བས༔ དེས་ན་འདི་ཉིད་ཆོས་དབྱིངས་མཐིང་ཀ་གཞི་མ་བཅོས་པའི་དངོས་རྟགས་མཐུན་ཏེ༔ དབྱིངས་ཕྱུག་ཡེ་ཤེས་མཁའ་འགྲོ་མ་སྙིང་རྗེའི་རང་སྒྲ་ཆེ་བའི་བརྡར༔
སེང་ཞལ་དང་ལྡན་པ་དེའང་མཁའ་འགྲོ་གཞན་ལས་ཐུན་མོང་མ་ཡིན་པར་མཚོན་པ་འཁོར་རྣམས་ཀྱང་ཡེ་ཤེས་ཀྱི་ཌཀྐི་མ་དང་ཤུགས་ཀྱི་རང་རྩལ་རྣམས་ཀྱང་སྙིང་རྗེའི་ཆོ་འཕྲུལ་དུ་གནས༔ རྩ་གསུམ་འདུ་འབྲལ་མེད་པའི་ཕྱིར༔ རིགས་བདག་གུ་རུ་སེངྒེ་སྒྲ་སྒྲོགས་སྤྱི་བོར་བརྒྱན་པ་འདི༔ བྱིན་རླབས་གཞན་ལས་ཁྱད་པར་འཕགས་སོ༔ འདི་ཉིད་སྒྲུབ་པའི་སྐལ་ལྡན་རྣམས་ལ༔ རྟག་ཏུ་མཁའ་འགྲོ་འདུ་ཞིང་གསང་བའི་ལུང་བསྟན་འབྱུང་༔ ཀུན་གྱི་གཙོ་མོ་ཆེ་ཡིན་པས་འགྲོ་བ་དབང་དུ་འདུ༔ ཡང་དག་དོན་གྱི་སྒྲུབ་པ་ཡིན་པས་མཆོག་གི་དངོས་གྲུབ་ཐོབ༔ ལུས་མེད་ཡེ་ཤེས་ཀྱི་མཁའ་འགྲོ་མ་ཡིན་པས༔ ཚེའི་རིག་འཛིན་འགྲུབ༔
མཁའ་འགྲོའི་གསང་ལམ་ཡིན་པས་བགྲོད་འགྱུ་མི་དགོས་པར་ཞིང་ཁམས་མཐོང་༔ མཁའ་འགྲོའི་དམ་ཚིག་ཀུན་གྱི་སྲོག་ལ་གནས་པས༔ ལོག་ལྟ་ཅན་ལ་དམིགས་གཏད་ཀྱིས་མཐུ་མ་བཏང་ཀྱང་༔ བཀའ་ཆད་ཀྱིས་སྒྲོལ་ནུས༔ མཁའ་འགྲོ་འདི་དབང་སྡུད་ཀུན་གྱི་གཙོ་མོ་ཡིན་པས༔ ལོངས་སྤྱོད་མི་འདོད་ཀྱང་ཆར་བཞིན་དུ་འབེབས༔ བསྙེན་སྒྲུབ་ཕྲན་བུ་ལས་མ་ཐོན་ཀྱང་༔ མཁའ་འགྲོའི་གསུང་ཤེས་རབ་ཀྱི་རང་བཞིན་ཡིན་པས་འགྲུབ་རྟགས་མྱུར༔ འདི་རང་བྱུང་ལྷན་སྐྱེས་ཀྱི་མཁའ་འགྲོ་ཡིན་པས་སྒྲུབ་སླ་ལ་མཁུ་ལྡོག་མི་འབྱུང་༔ འབྱུང་བ་ལྔའི་བདག་མོ་ཡིན་པས་རྩ་རླུང་དང་ལུས་སྟོབས་རྒྱས་ཤིང་ཁམས་དང་བཀྲག་མདངས་འཕེལ༔
གསུང་དབྱངས་དྲུག་ཅུའི་རང་བཞིན་དུ་གནས་པས་མཁྱེན་གཉིས་ཀྱི་རིག་པ་མ་སྦྱངས་ཀྱང་ལྷུམས་སུ་ཞུགས༔ དཀྱིལ་འཁོར་ཐམས་ཅད་ཀྱི་གཙོ་མོ་ཤེས་རབ་ཡུམ་ཡིན་པས༔ འདི་ཉིད་བསྒྲུབས་པས་གཞན་ཐམས་ཅད་གཅིག་འདུས་སུ་འགྲོ༔ དབང་བཞི་གཙོ་བོ་ཤེས་རབ་ཡེ་ཤེས་ཀྱི་དབང་ཡིན་པས༔ དབང་བསྐུར་ཐམས་ཅད་ཡོངས་རྫོགས་སུ་འགྲོ༔ ཕར་ཕྱིན་དྲུག་གི་སྡོང་པོ་ཤེས་རབ་ཕར་ཕྱིན་ཡིན་པས༔ བསླབ་པ་ཐམས་ཅད་རང་རྫོགས་སུ་འགྲོ༔ ཕ་རྒྱུད་མ་རྒྱུད་གཉིས་ཡང་༔ ཤེས་རབ་མ་རྒྱུད་དོན་གྱི་ཐེག་པ་ཡིན་པས༔ རྒྱུད་སྡེ་ཀུན་གྱི་གཙོ་བོར་འཇུག༔
བསྐྱེད་རྫོགས་གཉིས་ཡང་གཙོ་བོ་རྫོགས་རིམ་ཡིན་ཏེ༔ འདི་རྫོགས་རིམ་དུ་འཇུག༔ དེ་བས་སྐལ་ལྡན་ལས་ཅན་གྱིས༔ འདི་ཉིད་སྒོམ་སྒྲུབ་བགྱིས་ལ་ཉམས་སུ་ལེན་པར་བྱའོ༔ དེའང་ཌཱཀྐིའི་སྒྲུབ་ཁོག་ཆེན་མོ་བརྗོད་ཀྱིས་མི་ལང་བའི་ཆོས་ཀ་འདུག་ཅིང་འདི་ཉིད་མེད་དུ་མི་རུང་བའི་ལས་བྱང་དགོས་ཆད་ཅན༔ ཁོལ་དུ་ཕྱུང་ནས་རྒྱུན་ཁྱེར་དུ་བཞག་པ་ཡིན༔ གོང་དུ་སྒྲུབ་ཚུལ་ཕྲན་བུར་ཆོས་ཉིད་ཀྱིས་རྣམ་དབྱེ་ཕྱེ་བ་དེ༔ ཁོ་བོས་ལས་གཞུང་འདི་ཁོ་ན་བསྟོད་ཕྱིར་བསྔགས་པ་མ་ལགས་ཏེ༔ གང་ཞིག་སྤྱིའི་མཚན་ཉིད་ཡིན་པས༔ ཐ་སྙད་རྟོག་གེ་བ་གཅིག་གི་མཚང་དུ་ཕོག་ནས༔
མི་འོས་པའི་ཏནྟྲ་དུ་མིང་འདོགས་པར་བཞེད༔ ས་མ་ཡ༔ ཨེ་མཿ རྒྱ་གར་མཁས་མཆོག་པདྨ་འབྱུང་གནས་ངས༔ མ་འོངས་སྐལ་ལྡན་དོན་དུ་ལེགས་བཀོད་པའི༔ ཡང་སྙིང་ཐིག་ལེ་གསང་བ་ཌཱཀྐིའི་ཆོས༔ འབྲེལ་ཚད་དོན་ལྡན་ལྟ་བའི་མེ་ལོང་ལ༔ ཤེས་རབ་འོད་ཀྱི་དྲྭ་བ་རབ་འཁྱིལ་འདི༔ མ་འོངས་སངས་རྒྱས་ཡེ་ཤེས་རྣམ་སྤྲུལ་ཉིད༔ ཅི་བཞིན་མ་ནོར་ཐུགས་སྲས་དེ་ལ་སྤྲོད༔
བཀའ་ཡི་རྒྱ་འདི་ཞིང་སྐྱོང་མགོན་པོས་སྲུངས༔ བདུད་རིགས་དམ་སྲི་ལག་ཏུ་མ་ཤོར་རྒྱ༔ དམར་ནག་རཀྟ་རླུང་འཁོརྀ་ཨཚ་བསྟིམ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གཏད་རྒྱ༔ ཐེམ་རྒྱ༔ མི་ནུབ་རྒྱ༔
ཁོ་བོ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོས་ས་ཕག་ལོར་ཇོ་བོ་གཟེ་རྒྱལ་གྱི་གངས་ཁྲོད། དམར་ནག་རཀྟའི་མཚོ་ནས་གདན་དྲངས་ཤིང་སྦས་ཡུལ་དུ་ཤོག་སེར་ལས་ཞལ་བཤུས་སོ། བསྟན་དགྲ་འདུལ་བའི་གཉེན་པོར་ཤོག ། སྒོ་སྤྲུལ་གུ་ཧྱས་ཞུ་དག་བྱས་ལ་མཆོད་ཕྲེང་སོགས་བར་སྐབས་ཡིག་ཆུང་གསལ་བྱེད་འགའ་ཞིག་གསར་དུ་བཏབ་པ་ལ་མི་ནོར་བའི་ཡིག་ཤད་བརྒྱབ་ཡོད།། །། ཅ༽ ཡང་གསང་ཐུགས་ཀྱི་ཏི་ཀ་དམར་པོ་ཁྲོ་ཆུའི་བང་མཛོད་ལས༔ མཁའ་འགྲོ་བདུད་འདུལ་སེང་གདོང་མའི་ལས་བྱང་དྲེགས་པ་ཚར་གཅོད་བཞུགས་སོ༔ ཡེ་ཤེས་མཁའ་འགྲོ་བདུད་འདུལ་ཚོགས་ལ་འདུད༔ མཁའ་འགྲོའི་གསང་སྒྲོམ་མེ་དཔུང་ལས་ཚོགས་འདི༔ ཕྱི་རབས་མ་འོངས་རྗེས་འཇུག་བུ་ཡི་དོན༔ དུས་ཀྱི་འཕོ་འཆུག་བསྐལ་པའི་དྲག་སྤྱོད་ལ༔
ཕན་ཕྱིར་པདྨ་བདག་གིས་ཡི་གེར་བྲིས༔ ལས་ཅན་མཁའ་འགྲོ་གསང་བ་སེང་གདོང་གིས༔ བཀའ་ཡིས་རྒྱས་ཐོབ་གནོད་སྦྱིན་བཞི་ལ་བཅོལ༔ མ་འོངས་སུམ་ཅུ་ཁ་དར་མགོ་ཚུགས་ཚེ༔ ལས་ཅན་ཐུགས་སྲས་ཧཱུྃ་དང་འཕྲད་པར་ཤོག༔ མཁའ་འགྲོ་སེང་གདོང་མེ་ཡི་སྤུ་གྲི་ཡི༔ ཕྱི་ནང་བསྙེན་སྒྲུབ་ལས་སྦྱོར་ཟབ་གནད་བསྟན༔ འབྱུང་ལྔའི་ཆོས་འབྱུང་རང་བྱུང་ཕར་ཕྱིན་ཏེ༔ མེ་ལོང་མདའ་དར་མཁའ་འགྲོའི་སྲོག་ཡིག་དང་༔ གནམ་ལྕགས་རྡོ་རྗེ་བྷནྡྷ་མཚན་ལྡན་བཅས༔
ཞིང་ལྤགས་ཐོག་ཏུ་དཀྱིལ་འཁོར་བྲིས་བྱས་ནས༔ སྔོན་འགྲོ་མཚམས་གཅོད་ཕྲིན་ལས་གཞུང་བསྲངས་ནས༔ བྱང་ཤར་ཁ་བསྟན་བདེ་བའི་གདན་ལ་འགོད༔ རང་བྱུང་འཛིན་མེད་ངང་ནས་འདི་ལྟར་བསྒོམ༔
ས་མ་ཡ༔ དང་པོ་སྔོན་འགྲོའི་རིམ་པ་སྐྱབས་སུ་འགྲོ་བ་ནི༔ ཨོྃ་ཨཱཿཧཱུྃ༔ མཆོག་གསུམ་རྩ་བརྒྱུད་བདེ་གཤེགས་འདུས་པའི་སྐུ༔ བྱིན་རླབས་ངོ་བོ་པད་འབྱུང་ཐུགས་རྗེའི་བདག༔ དབྱངས་ཅན་མཚོ་རྒྱལ་ཌཱཀྐི་སྐུ་དངོས་མཆོག༔
བརྩེ་ཆེན་ཡེ་ནས་འབྲལ་མེད་སྐྱབས་སུ་མཆི༔ གཉིས་པ་སེམས་བསྐྱེད་ནི། ན་མོ༔ དབྱིངས་རིག་ངོ་བོ་མ་བཅོས་ལྷུན་གྲུབ་ལས༔ གཅིག་ཏུ་འགགས་མེད་ཤར་བ་སྙིང་རྗེའི་ཡུལ༔ འཁོར་འདས་ཅི་སྣང་མ་གྱུར་སངས་རྒྱས་ཞིང་༔ གདོད་ནས་འཁོར་གསུམ་ཡོངས་དག་སེམས་བསྐྱེད་དོ༔ དཀར་གཏོར་བྱ། གསུམ་པ་བགེགས་འགུགས་པ་ནི༔ བྱིན་རླབས་སྔོན་དུ་འགྲོ་བས།
ཧཱུྃ༔ བདག་ཉིད་ཡུམ་ཆེན་དྲག་མོར་གསལ་བ་ཡི༔ ཡེ་ཤེས་ཐུགས་ལས་སྤྲུལ་པ་ཕོ་ཉའི་ཚོགས༔ འོད་ཟེར་འགེངས་བ་འཁོར་ཡུག་ཁྱབ་པར་འཕྲོས༔ ཕྱི་ནང་འཚེ་བའི་བགེགས་ཚོགས་ཀུན་བསྡུས་ནས༔ གཏོར་མ་ལེན་ཕྱིར་གནས་འདིར་མཆིས་པར་གྱུར༔ ཨོྃ་བཛྲ་ཨངྐུ་ཤ་ཡ་ཛ་ཛཿ བཞི་པ་བསྔོ་ཞིང་བགེགས་བསྐྲད་པ་ནི། ཧཱུྃ༔ ང་ནི་དབྱིངས་ཕྱུག་མཁའ་འགྲོ་སེངྒེའི་གདོང་༔
སྣང་སྲིད་དབང་སྡུད་མ་གཅིག་བདུད་འདུལ་མ༔ ང་ཡི་བཀའ་ལ་བགེགས་ཚོགས་ཀུན་གྱིས་ཉོན༔ དཀྱིལ་འཁོར་སྒྲུབ་ལ་མི་དབང་འབྱུང་པོའི་རིགས༔ འདོད་ཡོན་གླུད་གཏོར་མཆོད་སྦྱིན་འདི་བཞེས་ལ༔ གནས་འདིར་མ་འདུག་གཞན་དུ་ཕྱིར་དེངས་ཤིག༔ ཅི་སྟེ་མི་འགྲོ་གདུག་པའི་སེམས་འཆང་ན༔ མི་བཟད་མཚོན་ཆ་དྲག་པོ་རབ་འབེབས་ཏེ༔ ཁྱོད་ཀྱི་ལུས་ངག་ཡིད་གསུམ་ཕྱེ་མར་བཅོམ༔ དེ་བས་བཀའ་ལས་མ་འདའ་ཕྱིར་བྱོལ་ཅིག༔ ཨོྃ་བཛྲ་ཀྲོ་ཏི་ཌཱཀྐི་སིངྷ་མུ་ཁ་ཧཱུྃ་ཧཱུྃ་ཕཊ྄་ཕཊ྄ཿ
བྷཱུ་ཏ་རཱ་ཛ་ཨུ་ཙ་ཏ་ཡ་ཕཊ྄ཿ ལྔ་པ་མཚམས་གཅོད་པ་ནི༔ ཧཱུྃ༔ ཐུགས་ལས་སྤྲོས་པའི་ཕྱག་མཚན་འབར་བའི་མེ༔ སྟེང་འོག་བར་མཚམས་མེད་པ་དུམ་གཅིག་ངང་༔ རབ་ཏུ་འཁྲིགས་པའི་གུར་ཁང་ཆེར་གྱུར་ནས༔ ནམ་ཡང་གླགས་ལྟ་འབྱུང་པོ་མཚམས་ཆོད་ཅིག༔ ཨོྃ་བཛྲ་ཛྭ་ལ་ཀརྨ་རཾ་རཾ་ཙཀྲ་ཧཱུྃ་རཀྵ་ཡེ་སྭཱ་ཧཱ༔ དྲུག་པ་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔
ཨོྃ་ཨཱཿཧཱུྃ༔ ཧཱུྃ༔ འཛམ་གླིང་ཁྱོན་ལྟར་རབ་ཏུ་འགེང་བ་ཡི༔ ཕྱི་མཆོད་སྤྲིན་སྤྲོ་ལྷ་མོ་སྣ་ཚོགས་ཀྱིས༔ དཀྱིལ་འཁོར་དགྱེས་པ་བསྐྱེད་པའི་རྫས་ཐོགས་ནས༔ བྱིན་གྱིས་བརླབས་ཏེ་དཔག་མེད་སྤེལ་བར་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ བདུན་པ་ནང་མཆོད་བྱིན་གྱིས་བརླབ་པ་ནི༔ ཧཱུྃ༔ བྷནྡྷ་དུམ་གཅིག་ལྕང་ལོ་འཁྱིལ་བའི་དབུས༔
དུག་ལྔ་རྣམ་དག་ཤ་ལྔ་སྐུ་ལྔའི་རྫས༔ སྨན་མཆོད་དྲི་བཟང་མདངས་ལྡན་གཏམས་པའི་ཚོགས༔ བླ་མེད་དཀྱིལ་འཁོར་མཉེས་པའི་རྟེན་དུ་གྱུར༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ བརྒྱད་པ་གསང་མཆོད་བྱིན་གྱིས་བརླབ་པ་ནི༔ ཧཱུྃ༔ དུང་ཞལ་བདེ་བ་ཆེན་པོའི་སྣོད་ཀྱི་ནང་༔ ཨ་ཧཾ་ཟུང་འཇུག་གར་གྱིས་སྦྱོར་བ་ཡི༔ སྲུབ་སྐྱེད་མཁའ་ནས་ཡེ་ཤེས་བདུད་རྩི་བབས༔ བཅུད་གཡོ་འཁྱིལ་བའི་བླ་མེད་རྟེན་རྫས་གྱུར༔
ཨོྃ་སརྦ་ཨ་ཧཾ་དྷརྨ་པཱུ་ཛ་ཨཱཿཧཱུྃ༔ དགུ་པ་གཏོར་མཆོད་རཀྟ་སྤྱན་གཟིགས་སོགས་བྱིན་གྱིས་བརླབ་པ་ནི༔ ཧཱུྃ༔ བདེ་ཆེན་རང་བྱུང་མཚན་ལྡན་སྣོད་མཆོག་ཏུ༔ བྷ་ལིང་གཏོར་མ་ཤ་ཁྲག་རི་ལྟར་སྤུངས༔ སྤྱན་གཟིགས་དུ་མ་བཀོད་ལེགས་མཛེས་པའི་ཚོགས༔ བླ་མེད་དཀྱིལ་འཁོར་མཉེས་པའི་རྟེན་དུ་གྱུར༔ ཨོྃ་བྷ་ལིངྟ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨོྃ་ཨཱཿཧཱུྃ༔ ཨོྃ་སརྦ་ན་ཊ་ཨཱ་ཝ་ལོ་ཀི་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ བཅུ་པ་བྱིན་འབེབས་པ་ནི༔
ཧཱུྃ༔ འོག་མིན་ཆོས་ཀྱི་ཕོ་བྲང་ནས༔ ཀུན་བཟང་ཆོས་སྐུས་བྱིན་ཕོབ་ཅིག༔ འོད་ལྔ་ཡེ་ཤེས་ཕོ་བྲང་ནས༔ རྡོར་སེམས་ལོངས་སྐུས་བྱིན་ཕོབ་ཅིག༔ རྔ་ཡབ་དཔལ་རིའི་ཕོ་བྲང་ནས༔ པད་འབྱུང་སྤྲུལ་སྐུས་བྱིན་ཕོབ་ཅིག༔ ཀེའུ་རི་གསང་བའི་གནས་མཆོག་ནས༔ ཌཱཀྐི་རྒྱ་མཚོས་བྱིན་ཕོབ་ཅིག༔ ཡང་རྫོང་རྡོ་རྗེའི་གསང་ཕུག་ནས། །
གནུབས་ཆེན་ཛྙཱ་ནའི་བྱིན་ཕོབ་ཅིག ། རྫུ་འཕྲུལ་བརྟུལ་ཞུགས་ཕོ་བྲང་ནས། ། གནམ་ལྕགས་གཏེར་ཆེན་བྱིན་ཕོབ་ཅིག ། ལུང་བསྟན་ཆོས་ཀྱི་ཕོ་བྲང་ནས། ། ཆོ་བདག་རྒྱུད་འཛིན་བྱིན་ཕོབ་ཅིག༔ མཁའ་དབྱིངས་ཆོས་འབྱུང་དུར་ཁྲོད་ནས༔ དབྱིངས་ཕྱུག་སེང་གདོང་བྱིན་ཕོབ་ཅིག༔ ཕྲིན་ལས་བཞི་ལྡན་ཕོ་བྲང་ནས༔ ཌཱཀྐི་འབུམ་གྱིས་བྱིན་ཕོབ་ཅིག༔ བཀའ་བཞིན་བསྟན་པ་སྐྱོང་མཛད་པའི༔
དམ་ཅན་རྒྱ་མཚོས་བྱིན་ཕོབ་ཅིག༔ དབྱིངས་དང་རང་རྩལ་ཇི་བཞིན་པ༔ དཀྱིལ་འཁོར་ཡོངས་རྫོགས་བྱིན་ཕོབ་ཅིག༔ ཨོྃ་བཛྲ་ས་མཱ་ཡ་ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ དང་པོ་སྒོ་དབྱེ་བ་ནི༔ ཧཱུྃ༔ སྔོན་ཚེ་ཌཱཀྐི་ཐུགས་དང་རང་སེམས་གཅིག༔ བར་དུ་འགྱུ་བ་ཙམ་གྱིས་སོ་སོར་ཕྱེས༔ ད་ནི་དབྱེར་མེད་ཀུན་ཏུ་རྟོགས་པའི་ཕྱིར༔ དྲན་རིག་ཐིག་ལེ་ཉག་གཅིག་འཆར་སྒོ་ཕྱེས༔
ཨོྃ་བཛྲ་པྲ་བེ་ཤ་ཡ་ཕཊ྄ཿ གཉིས་པ་ལྷ་ཞལ་མཇལ་ཞིང་ཀློང་བཤགས་ནི༔ ཧཱུྃ༔ ཡེ་ནས་རྨོངས་བྲལ་ཤེས་རབ་གསལ་བའི་འོད༔ ཀུན་ཏུ་ལྟ་བའི་ཀློང་ཡངས་དེ་བཞིན་གྱིས༔ ཆོ་འཕྲུལ་སྣ་ཚོགས་རྩལ་གྱི་བྱེ་བྲག་ཉིད༔ གང་ལ་མི་གནས་ཡེ་ཤེས་དེར་སྟོན་གསལ༔ ཨོྃ་ས་མ་ཡ་ཤུདྡྷེ་པྲ་ཛྙཱ་དྷརྨ་ཛྙཱ་ན་ཧཱུྃ༔ གསུམ་པ་དཀྱིལ་འཁོར་བཟུང་བ་ནི༔ ཧཱུྃ༔
ལྷན་སྐྱེས་གཉུག་མའི་སྦུབས་སུ་རྩ་གསུམ་གྱི༔ རང་བཞིན་ཡེ་ཤེས་འཁོར་ལོའི་དཀྱིལ་འཁོར་ཉིད༔ ཡེ་ནས་ཡིན་ཤེས་ལྟ་བ་དེ་བཞིན་གྱིས༔ ཡེ་བཞུགས་གདོད་མའི་སྲོག་ཐིག་མི་གཏོང་བཟུང་༔ ཨོྃ་བཛྲ་ཙིཏྟ་ཛྙཱ་ན་སརྦ་གྷརྦྷ་དྷ་ར་ཧཱུྃ༔ བཞི་པ་མཁའ་དང་ཀློང་དུ་བསྟན་པ་ནི༔ ཧཱུྃ༔ མ་ལྟར་གནས་པའི་དབྱིངས་རིག་ཡུམ་ཆེན་མཁའ༔ དེ་ཡི་རང་བཞིན་ཟབ་གསལ་ཀློང་ཆེན་ལས༔ རྒྱུན་མི་འཆད་པའི་འོད་ཟེར་རྩལ་དག་གིས༔
ཀུན་བྱེད་མཚོན་པའི་བརྡ་ལས་ཀུན་སྟོན་ཏོ༔ ཨོྃ་ཨཱཿཧཱུྃ༔ ག་ག་མི་ཏི་ཧཱུྃ༔ དང་པོ་ངོ་བོ་ཉིད་ཀྱི་ཏིང་ངེ་འཛིན་ནི༔ ཧཱུྃ༔ གདོད་མའི་གཤིས་ལུགས་མ་བཅོས་གཉུག་མའི་གཞི༔ ཀ་དག་ངང་ལ་བྱ་རྩོལ་ལྷུན་གྱིས་རྫོགས༔ གང་དུ་མི་དམིགས་མཁའ་ལྟར་རབ་གནས་པ༔ དབྱིངས་ཕྱུག་བདེ་ཆེན་དཔའ་མོས་དེ་ལྟར་སྨྲ༔ ཨོྃ་དྷརྨ་པྲ་ཛྙཱ་གུ་ཧྱ་ཙིཏྟ་ཧཱུྃ༔
གཉིས་པ་ཀུན་ཏུ་སྣང་བའི་ཏིང་ངེ་འཛིན་ནི༔ ཨཱཿ ཁྱབ་བརྡལ་ཆེན་པོའི་རང་རྩལ་ལས༔ མ་འགགས་ཟེར་གྱི་འཕྲོ་འདུའི་ངང་༔ བརྩེ་བའི་སྙིང་རྗེས་ཀུན་ལ་ཁྱབ༔ གསང་བ་མཁའ་འགྲོས་དེ་ལྟར་སྨྲ༔ ཨོྃ་ཛྙཱ་ན་དྷརྨ་ཤཱུ་ནྱ་ཏ་གརྦྷ་ཧཱུྃ༔ གསུམ་པ་བསྐྱེད་པ་རྒྱུའི་ས་བོན་ནི༔ ཨོྃ༔ ཀུན་ཏུ་སྙིང་པོའི་རང་རྩལ་ལས༔
བདག་མེད་མཁའ་ཡི་ཡི་གེ་ཧཱུྃ༔ ས་བོན་ལུགས་འབྱུང་རྡོ་རྗེར་ཤར༔ དྲག་མོ་ཌཱཀྐིས་དེ་ལྟར་སྨྲ༔ ཨོྃ་དྷརྨ་ཛྙཱ་ན་ཧཱུྃ་བཛྲ་ལ་བྷྲཱུྃ༔ བཞི་པ་བསྐྱེད་པའི་འབྱུང་རིམ་ནི༔ ཧཱུྃ་བྷྱོཿ སྣང་སྲིད་སྣོད་བཅུད་ཆོས་འབྱུང་ཨེ་ཡི་མཁའ༔ འབྱུང་བ་རིམ་བརྩེགས་མ་བཅོས་ཕོ་བྲང་ནི༔ ཚ་གྲང་སྣང་སྲིད་དཀར་དམར་བརྩེགས་པ་ཡི༔ ཤིན་ཏུ་རབ་འཇིགས་དུར་ཁྲོད་མེ་རླུང་དབུས༔
མུ་སྟེགས་བདུད་བཞི་བསྣོལ་བའི་བཾ་གདན་སྟེང་༔ རང་ཉིད་ཧཱུྃ་ལས་དྲག་མོ་བདུད་འདུལ་སྐུ༔ མ་བཅོས་ལྷུན་གྲུབ་སྐུ་མདོག་མཐིང་ནག་འབར༔ ཞལ་གཅིག་ཕྱག་གཉིས་སེང་གདོང་དམར་ནག་རྔམ༔ ཞལ་གདངས་ལྗགས་འདྲིལ་སྤྱན་གསུམ་ཁྲག་ལྟར་གཡོ༔ དབུ་སྐྲ་སྨིན་མས་ཁྲོ་ཆུ་ཐོག་སེར་འབེབས༔ ཐོད་སྐམ་དབུ་རྒྱན་དར་ནག་ཅོད་པན་འཕུར༔ ཕྱག་གཡས་གྲི་གུག་བདུད་དཔུང་རྩད་ནས་གཅོད༔ གཡོན་པས་བྷན་དམར་དགྲ་བགེགས་ཀླད་ཁྲག་གསོལ༔ གདུག་པའི་ཀོ་རློན་གཡང་གཞི་སྟག་ཤམ་བརྒྱན༔
མེ་ལོང་རུས་རྒྱན་ཐོད་རློན་དོ་ཤལ་ཕྲེང་༔ ཁྲག་ཞག་ཐིག་ལེ་ཐལ་ཚོན་སྦྲུལ་ཆུན་འཕྱངས༔ མ་རུངས་ཚར་གཅོད་ཁ་ཊྭཱཾ་གྲུ་མོར་བརྟེན༔ ཞབས་གཉིས་བརྐྱང་བསྐུམ་དྲག་རྩལ་ཁྲོ་མོའི་གར༔ འགྱིང་བག་སྟོབས་ལྡན་མེ་རླུང་དམར་ནག་འབར༔ དམ་སྲི་བཾ་ཆེན་གདན་ལ་རོལ་སྟབས་འགྱིང་༔ ཧཱུྃ༔ ཤར་དུ་སྟག་གདོང་དཀར་མོ་རྫུ་འཕྲུལ་ལྡན༔ ལྷོ་རུ་ཕག་གདོང་སེར་མོ་མྱུར་མགྱོགས་སྟོབས༔ ནུབ་ཏུ་དོམ་གདོང་དམར་མོ་རྔམ་ཞིང་བརྗིད༔
བྱང་དུ་སྤྱང་གདོང་སྔོན་མོ་དྲག་རྩལ་ཤུགས༔ བཞི་ཀ་ཕྱོགས་མཐུན་རང་རྟགས་གཙོ་མོ་བཞིན༔ ཁྲོ་མོའི་ཆས་རྫོགས་མེ་དཔུང་ཀློང་ན་འགྱིང་༔ གཙོ་མོའི་མདུན་དུ་ཐུགས་སྤྲུལ་ཁྲག་རལ་མ༔ སྐུ་མདོག་དམར་ནག་རལ་པ་ཁམ་ནག་འབར༔ ཞལ་བགྲད་མཆེ་གཙིགས་སྡང་མིག་གློག་ལྟར་འཁྱུགས༔ ཕྱག་གཡས་ཁྲམ་ཤིང་གཡོན་པས་ནད་རྐྱལ་ཐོགས༔ ནུ་འབུར་རྒྱས་པས་ཁྲག་གི་ཆར་པ་འབེབས༔ མུ་ཁ་རབ་བསྒྲད་དགྲ་ལ་དམར་ཡམས་གཏོང་༔ མཆོང་རྩལ་ཕུང་སྟག་སྲོག་གཟན་དམར་པོ་ཞོན༔
ཁྲག་ཞག་ཀློང་ནས་དུག་རླངས་སྤྲིན་ལྟར་གཏིབས༔ གཙོ་འཁོར་བསྟན་སྲུང་ཚུལ་དུ་གསལ་བར་བསྐྱེད༔ བདག་ཉིད་གསལ་བའི་ཐུགས་ཀའི་འོད་ཟེར་གྱི༔ ཧཱུྃ་གི་ལྕགས་ཀྱུ་ཕྱོགས་མཚམས་ཀུན་ཏུ་འཕྲོས༔ རང་རང་གནས་ནས་སྐད་ཅིག་སྤྱན་དྲངས་གྱུར༔ ཨོྃ་ཌཱཀྐི་སིངྷ་མུ་ཁ་ཧ་རི་ནི་ས་བཛྲ་ས་མཱ་ཡ་ཛ་ཛཿ སྤྱན་འདྲེན་པ་ནི༔ ཧཱུྃ་ཧཱུྃ་ཧཱུྃ༔ བྱང་ཤར་དུར་ཁྲོད་ཨུ་ཙ་ལ་ཡི་གནས༔ ཀཱི་ལི་ཀཱི་ལ་སྒྲོག་པའི་དུར་ཁྲོད་ནས༔
བདུད་འདུལ་ཡེ་ཤེས་སེང་གདོང་གཤེགས་སུ་གསོལ༔ ཤར་ཕྱོགས་རྩུབ་འགྱུར་ཚལ་གྱི་དུར་ཁྲོད་ནས༔ རྡོ་རྗེ་མཁའ་འགྲོ་སེང་གདོང་གཤེགས་སུ་གསོལ༔ ལྷོ་ཕྱོགས་རླུང་ནག་འཚུབ་རྒྱས་དུར་ཁྲོད་ནས༔ རིན་ཆེན་མཁའ་འགྲོ་ཕག་གདོང་གཤེགས་སུ་གསོལ༔ ནུབ་ཕྱོགས་བདེ་ཆེན་རབ་རྒྱས་དུར་ཁྲོད་ནས༔ པདྨ་མཁའ་འགྲོ་དོམ་གདོང་གཤེགས་སུ་གསོལ༔ བྱང་ཕྱོགས་ཧ་ཧ་རྒོད་པའི་དུར་ཁྲོད་ནས༔ ལས་ཀྱི་མཁའ་འགྲོ་སྤྱང་གདོང་གཤེགས་སུ་གསོལ༔ ཁྲག་ཞག་དུག་རླངས་འཚུབས་པའི་དུར་ཁྲོད་ནས༔
བཀའ་སྐྱོང་ལས་ཀྱི་མ་མོ་གཤེགས་སུ་གསོལ༔ ཕྱོགས་མཚམས་དཀྱིལ་འཁོར་ཡོངས་རྫོགས་དུར་ཁྲོད་ནས༔ ཡེ་ཤེས་འཇིག་རྟེན་ཤ་ཟ་མཁའ་འགྲོ་དང་༔ མ་ལུས་ཡོངས་རྫོགས་དཀྱིལ་འཁོར་ལྷ་ཡི་ཚོགས༔ སྒྱུ་མ་ཆུ་ཟླ་བཞིན་དུ་གནས་འདིར་གཤེགས༔ བཛྲ་ས་མཱ་ཡ་ཛ་ཛཿ བཞུགས་སུ་གསོལ་བ་ནི༔ ཧཱུྃ་ཧཱུྃ་ཧཱུྃ༔ རབ་འཇིགས་དུར་ཁྲོད་འབར་བའི་དཀྱིལ་འཁོར་དུ༔ བྱད་མ་རུ་ཏྲ་བསྣོལ་བའི་བཾ་བརྩེགས་ལ༔
བདུད་འདུལ་ཡེ་ཤེས་ཌཱཀྐི་གཙོ་དང་འཁོར༔ མི་གཡོ་དགྱེས་པའི་ཚུལ་གྱིས་བཞུགས་སུ་གསོལ༔ བཛྲ་ས་མ་ཡཱ་ཏིཥྛ་ལྷན༔ ཕྱག་འཚལ་བ་ནི༔ ཧཱུྃ་ཧཱུྃ་ཧཱུྃ༔ སྣ་ཚོགས་སྐུ་བཞི་ལྷུན་གྲུབ་ངང་ཉིད་ལས༔ བདེ་ཆེན་ཡོངས་རྫོགས་སྤྲོས་བྲལ་བརྡ་ཡི་སྐུ༔ གསང་བ་ཡེ་ཤེས་ཌཱཀྐིའི་ལྷ་ཚོགས་ལ༔ སྒོ་གསུམ་འདུ་འབྲལ་མེད་པར་ཕྱག་འཚལ་ལོ༔ བཛྲ་ས་མ་ཡ༔
ཨ་ཏི་པུ་ཧོཿ པྲ་ཏཱིཙྪ་ཧོཿ མཆོད་པ་ནི༔ ཧཱུྃ་ཧཱུྃ་ཧཱུྃ༔ དུག་ལྔ་རྣམ་དག་ཡེ་ཤེས་སྐུ་ལྔའི་རྫས༔ ཁམས་གསུམ་ཡོངས་སྒྲོལ་བླ་མེད་མཆོད་པ་འདི༔ ཡེ་ཤེས་མཁའ་འགྲོ་འཁོར་དང་བཅས་ལ་འབུལ༔ ཐུགས་དམ་བསྐང་ཞིང་མཆོག་ཐུན་དངོས་གྲུབ་སྩོལ༔ ཨོྃ་བཛྲ་ཌཱཀྐི་སིངྷ་མུ་ཁ་ཧ་རི་ནི་ས་ཛ་ཨི་དཾ་བྷ་ལིངྟ་ཁ་ཁ་ཁཱ་ཧི་ཁཱ་ཧི༔ བཛྲ་ཨརྒྷཾ་པ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔
དེ་ནས་བསྟོད་པ་ནི༔ ཧཱུྃ་ཧཱུྃ་ཧཱུྃ༔ དུར་ཁྲོད་འཇིགས་སུ་རུང་བའི་རྩུབ་འགྱུར་ཚལ༔ མི་བཟད་བསྐལ་པ་དུས་མཐའི་མེ་ལྟ་བུ༔ དམར་ནག་སྔོ་དམར་འཚུབས་པའི་ཀློང་དཀྱིལ་ནས༔ ཤིན་ཏུ་མི་བཟད་ཐོད་མཁར་དབུས་ཉིད་དུ༔ དམར་ཆེན་བཾ་རོ་ཉི་ཟླའི་གདན་སྟེང་དུ༔ མ་གཅིག་ཡེ་ཤེས་མཁའ་འགྲོ་སེངྒེའི་གདོང་༔ དྲག་མོ་བདུད་འདུལ་སྣང་སྲིད་བདག་མོ་ནི༔ སྐུ་མདོག་མཐིང་ནག་ཆོས་ཉིད་སྐྱེ་མེད་གཟུགས༔
རྣམ་རྟོག་གཞོམ་ཕྱིར་སེང་ཞལ་གནམ་དུ་གདངས༔ སྣང་སྲིད་ཟིལ་གནོན་གཡུ་རལ་སྤྲིན་ལྟར་གཏིབས༔ དུག་ལྔ་རྩད་གཅོད་ཐོད་སྐམ་དབུ་ལ་བརྒྱན༔ གདུག་པའི་གཡུལ་ཟློག་སེང་ཆུང་སྤྲུལ་པ་འགྱེད༔ སྐུ་དབང་རྫོགས་ཕྱིར་སྤྱི་བོར་ཟིལ་གནོན་རྩལ༔ བདུད་འདུལ་ཁྲོ་མོའི་སྐུ་ལ་ཕྱག་འཚལ་བསྟོད༔ ལོག་འདྲེན་འདུལ་ཕྱིར་སྡང་མིག་ཕྱོགས་བཅུར་འཁྱིལ༔ མུ་སྟེགས་འདུལ་ཕྱིར་ཤངས་ལས་དུག་རླངས་འཐུལ༔ དྲེགས་པ་ཚར་གཅོད་སྨིན་མ་མེ་ལྟར་འབར༔ སྨྱོ་འབོག་འདུལ་ཕྱིར་ཞལ་གདངས་མཆེ་བ་གཙིགས༔
རྒྱལ་འགོང་འདུལ་ཕྱིར་ཧཱུྃ་ཕཊ྄་འབྲུག་ལྟར་སྒྲོག༔ གཡུལ་ལས་རྣམ་རྒྱལ་སྙན་ཆ་ནོར་བུས་བརྒྱན༔ གསུང་དབང་རྫོགས་ཕྱིར་ཧ་རི་ནི་སའི་སྒྲ༔ བདུད་འདུལ་དྲག་མོའི་གསུང་ལ་ཕྱག་འཚལ་བསྟོད༔ ཐུགས་མཆོག་མི་གཡོ་སྨྲ་བསམ་བརྗོད་ལས་འདས༔ ཞེ་སྡང་འདུལ་ཕྱིར་ཕྱག་གཡས་གྲི་གུག་བསྣམས༔ གཏི་མུག་ཚོགས་འཇོམས་གླང་ཆེན་ཀོ་རློན་གསོལ༔ ང་རྒྱལ་གཞོམ་ཕྱིར་ཞིང་ལྤགས་སྐེད་ལ་དཀྲིས༔ ཕྲག་དོག་འདུལ་ཕྱིར་སྟག་གི་ཤམ་ཐབས་གསོལ༔ ཀླུ་ནད་གཞོམ་ཕྱིར་སྦྲུལ་རིགས་ཡན་ལག་བརྒྱན༔
འཁོར་བ་སྐེམ་ཕྱིར་མྀ་མགོའི་ཕྲེང་བས་བརྒྱན༔ ང་བདག་རྩད་གཅོད་ཐོད་ཁྲག་ཞལ་དུ་གསོལ༔ མཚན་འཛིན་རང་གྲོལ་རུས་པའི་རྒྱན་དྲུག་གསོལ༔ དུག་གསུམ་རྩད་གཅོད་ཁ་ཊྭཱཾ་གྲུ་མོར་བརྟེན༔ འཁོར་བ་སྐེམ་ཕྱིར་མི་མགོའི་ཕྲེང་བས་བརྒྱན༔ དུར་ཁྲོད་ཆས་རྫོགས་དཔལ་གྱི་ཆས་བཅུ་རྫོགས༔ བདུད་འདུལ་ཟིལ་གནོན་མེ་ཡི་ཚྭ་ཚྭ་འཕྲོ༔ གསང་བའི་མཚན་གསོལ་མེ་ལོང་འོད་གསལ་བརྒྱན༔ གཡས་བརྐྱང་གཡོན་བསྐུམ་རོལ་སྟབས་བདུད་དཔུང་འདུལ༔ ཐུགས་དབང་རྫོགས་ཕྱིར་གར་གྱི་ཉམས་དགུ་ལྡན༔
བདུད་འདུལ་དྲག་མོ་སེང་གདོང་ཐུགས་ལ་བསྟོད༔ ཧཱུྃ༔ ཕྱོགས་བཞི་དྲག་རྩལ་ལས་ཀྱི་མཁའ་འགྲོ་མ༔ སྟག་གདོང་དྲག་བྱེད་མུ་སྟེགས་དམག་ཚོགས་འཇོམས༔ ཕག་གདོང་རྒྱས་བྱེད་སྣང་སྲིད་དྲེགས་ཅན་འདུལ༔ དོམ་གདོང་རྔམ་བྱེད་མི་ནོར་དབང་དུ་སྡུད༔ སྤྱང་གདོང་ཟ་བྱེད་བསྟན་པའི་རུ་ཏྲ་སྒྲོལ༔ ལས་བྱེད་སྡེ་བཞི་དཔའ་བརྗིད་རོལ་སྟབས་འགྱིང་༔ ཞལ་གདངས་ལྗགས་འདྲིལ་ཉམས་པའི་སྙིང་ཁྲག་འཐུང་༔ གྲི་ཐོད་རུས་རྒྱན་ཅོད་པན་ཁ་ཊྭཱཾ་བསྣམས༔
དུར་ཁྲོད་ཆས་རྫོགས་ཤ་ཟ་ལས་དབང་མོ༔ ཡོན་ཏན་དབང་རྫོགས་སངས་རྒྱས་བསྟན་པ་སྲུང་༔ བདུད་འདུལ་མཁའ་འགྲོ་རིགས་བཞིར་ཕྱག་འཚལ་བསྟོད༔ ཧཱུྃ༔ དམར་ནག་རྦ་ཀློང་འཁྲུགས་པ་ཁྲག་གི་མཚོ༔ ནད་ཞགས་དུག་རླངས་འཚུབ་མའི་དབུས་ཉིད་དུ༔ མ་བདུད་སྲིན་མོ་ཁྲག་མདོག་ཤ་ཟ་དང་༔ སྐུ་མདོག་དམར་ནག་ཉམས་པའི་སྙིང་ཁྲག་འཐུང་༔ དམར་ནག་རལ་བསིགས་དགྲ་ལ་དར་ཡམས་འབེབས༔ སྔོ་ནག་ཐོད་སྐམ་ཐོག་སེར་བུ་ཡུག་འཚུབས༔
སྤྱན་གསུམ་ཁྲག་མདོག་གཡོ་ཞིང་བྱད་མ་སྒྲོལ༔ ཞལ་ནས་དམར་ནག་ཁྲག་མཚོ་དགྲ་ལ་བྱོ༔ ཕྱག་གཡས་ཁྲམ་ཤིང་བྱད་མ་དགྲ་ལ་འདེབས༔ གཡོན་པས་ནད་རྐྱལ་དགྲ་ཡུལ་དམར་ནད་གཏོང་༔ ནུ་འབུར་འཁྲུགས་པས་ཁྲག་གི་སེར་སྒོང་འདྲིལ༔ མཚན་མ་ཡང་བསྒྲད་དགྲ་ཡུལ་ཐན་གྱིས་འགེངས༔ ཞབས་གཉིས་དོར་སྟབས་གླིང་བཞྀ་ལྟེ་བར་བཅུག༔ སྲོག་ལ་རྔམ་བྱེད་ཕུང་སྟག་མགོ་དགུ་ཆིབས༔ ཕྲིན་ལས་དབང་རྫོགས་ལས་བྱེད་ཕོ་ཉས་བསྐོར༔ བདུད་འདུལ་ལས་ཀྱི་མ་མོར་ཕྱག་འཚལ་བསྟོད༔
ཧཱུྃ༔ བསྐུལ་ལོ་མཁའ་འགྲོ་མ་སྲིང་གདོང་ཅན་ཚོགས༔ ཐུགས་དམ་དབྱིངས་ནས་བསྐུལ་མཛད་སྤྲུལ་པའི་ལྷ༔ གདོད་མ་ཡེ་ཤེས་དབྱིངས་ཀྱི་མཁའ་འགྲོ་མ༔ བདག་གིས་ཁྱོད་ལ་མཆོད་བསྟོད་ཕྲིན་ལས་བཅོལ༔ མ་ལྟར་བུ་ལ་བརྩེ་བའི་སེམས་བཞིན་དུ༔ ཐུགས་རྗེ་རབ་འབྱམས་ཀློང་ཡངས་ཤུགས་ཕྱུངས་ཀྱིས༔ བྱིན་རླབས་ནུས་རྩལ་མཆོག་ཐུན་དངོས་གྲུབ་རྣམས༔ འབད་མེད་ལྷུན་གྲུབ་སྐུ་བཞིའི་ངང་ཉིད་དུ༔ བདག་ཅག་བྱང་ཆུབ་སྒྲུབ་པའི་མཐུན་རྐྱེན་གྲོགས༔
སྐུ་བཞི་ལྷ་མོ་ཁྱོད་ཀྱིས་སྟོན་ནུས་པས༔ ཡེ་ཤེས་ལས་ལ་གྲུབ་པའི་རབ་དགའ་མོ༔ གྲོལ་ལམ་ཕོ་ཉ་མཆོག་གི་དགའ་བཞི་སྩོལ༔ བསྙེན་སྒྲུབ་བཟླས་བརྗོད་སྒྱུ་མའི་ངང་ཉིད་ལས༔ ཐུགས་དམ་གནད་ནས་བསྐུལ་ལོ་ཌཱཀྐིའི་ཚོགས༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ བཟླས་དམིགས་ནི། བདག་ཉིད་མཁའ་འགྲོའི་ཐུགས་ཀ་རུ། ། ཉི་སྟེང་ཐུགས་སྲོག་ཧཱུྃ་མཐིང་འབར། ། ཐ་མར་སྔགས་ཕྲེང་གཡོན་བསྐོར་དུ། །
ཤུགས་དྲག་འཁོར་ལོ་རྡོ་རྗེ་དང༌། ། མེ་ཡི་ཚྭ་ཚྭ་བར་མེད་འཕྲོས། ། ལུས་གང་ནད་གདོན་སྡིག་སྒྲིབ་བསྲེགས། ། ལུས་ཀུན་ལྕགས་བསྲེགས་ཞུན་མ་ལྟར། ། འབར་ཞིང་ཚྭ་ཚྭ་འཕྲོ་བ་ཡིས། ། སྣང་སྲིད་བྱད་ཕུར་གཞོབ་ཏུ་བསྲེགས། ། སྡེ་བརྒྱད་མ་མོ་ལས་ལ་བཙུད། ། དམ་སྲི་དགྲ་བགེགས་ཚར་ཐག་བཅད། ། དུག་ལྔ་ཉོན་མོངས་ཀ་ནས་དག ། སྣོད་བཅུད་སྣང་གྲགས་ཆོས་ཐམས་ཅད། །
ཡེ་ཤེས་མཁའ་འགྲོའི་སྐུ་གསུང་ཐུགས། ། ལྷ་སྔགས་ཡེ་ཤེས་རོལ་པར་བལྟ།
རོང་སྨྱོན་བསྙེན་སྒྲུབ་ཡི་གེ་ལས་ཕྱུང་བའོ། རྩ་སྔགས་ནི། ཨོྃ་མཱུྃ་ཌཱཀྐི་སིངྷ་མུ་ཁ་ཛཿཛཿ སྒྲུབ་སྔགས། ཨོྃ་བཾ་བཛྲ་ཌཱཀྐི་སིངྷ་མུ་ཁ་མ་མ་སིདྡྷི་ཛ་ཛཿ བཛྲ་རཏྣ་པདྨ་ཀརྨ་ཧ་རི་ནི་ས་ཛ་ཛཿ ལས་སྔགས་ནི༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ
དེ་ནས་ཟློག་སྔགས་ནི༔ ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ཅེས་སྔགས་གང་འོས་རང་རང་སྐབས་ཕྱི་སྒྲུབ་དང་བསྟུན༔ ཐུན་མཐར་མཆོད་བསྟོད་དང༌། དབྱངས་གསལ་རྟེན་འབྲེལ་སྙིང་པོ་ཞབས་བཏགས་མ་ཚར་གསུམ་རེ་ཐུན་གཏོར་དང་བཅས་ཏེ། བསྟོད་བསྐུལ་དང་ཐལ་བརྡེབ་བྱ།
ས་མ་ཡ༔ ཨེ་མ་གསང་སྒྲོམ་སྙིང་ཐིག་འདི༔ ཁོ་བོ་པདྨ་བདག་གིས་བཤད༔ མཁའ་འགྲོ་ལས་ཅན་མཚོ་རྒྱལ་མས༔ གསང་བ་བརྡ་ཡི་ཡི་གེར་ཐོབ༔ བཀའ་སྲུང་གནོད་སྦྱིན་བཞི་ལ་བཅོལ༔ མ་འོངས་སུམ་ཅུ་མགོ་ཚུགས་ཚེ༔ རྩོད་ལྡན་བདུད་འདུལ་གཉེན་པོ་རུ༔ དཔལ་གྱི་ཡེ་ཤེས་སྐྱེས་མཐའ་མཆོག༔ ཧཱུྃ་བདག་སྲས་དང་འཕྲད་པར་ཤོག༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ བདག་འདྲ་ཧཱུྃ་ནག་དྲག་པོ་རྩལ་གྱིས་ཇོ་བོ་གཟེ་རྒྱལ་ནས་སྲོད་འཁོར་ཌཱཀྐི་དུས་གདན་དྲངས་ཤིང་ཤོག་སེར་ལས་ཕབ་པའོ། སརྦ་མངྒ་ལཾ།། །། ཆ༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་ཅན་ལས༔
སྲུང་བཟློག་རྒྱུན་ཁྱེར་ངག་འདོན་བཞུགས་སོ༔ ༅ྂ༔ མཁའ་འགྲོ་སེང་གདོང་མའི་སྲུང་བཟློག་རྒྱུན་ཁྱེར་ནི༔ ཨོྃ་ཨཱཿཧཱུྃ༔ དཀོན་མཆོག་གསུམ་ལ་བདག་སྐྱབས་མཆི༔ འཁོར་བ་དོང་སྤྲུགས་སེམས་བསྐྱེད་དོ༔ སྣང་སྲིད་ཡེ་སྟོང་རྫོགས་པ་ཆེ༔ དེའི་ངང་ཆོས་འབྱུང་གཞལ་ཡས་ཁང་༔ མེ་ལོང་ཐོག་སེར་འཁྲུགས་པའི་དབུས༔ པད་ཉི་བཾ་སྟེང་རང་གི་སེམས༔
སྐད་ཅིག་དྲན་རྫོགས་མཁའ་འགྲོ་མ༔ མཐིང་ནག་སེངྒེའི་གདོང་པ་ཅན༔ ཞལ་གདངས་མཆེ་གཙིགས་སྤྱན་གསུམ་བགྲད༔ ལྗགས་བསྐྱོད་གཡུ་རལ་ནམ་མཁར་གཟེངས༔ སྐམ་རློན་ཐོད་པའི་དབུ་རྒྱན་དང་༔ དོ་ཤལ་དུར་ཁྲོད་ཆས་ཀྱིས་བརྒྱན༔ ཕྱག་གཡས་གྲི་གུག་ནམ་མཁར་ཕྱར༔ གཡོན་པས་ཐོད་པ་ཁྲག་བཀང་གསོལ༔ གྲུ་མོར་ཁ་ཊྭཱཾ་རྩེ་གསུམ་བཅུག༔ ཞབས་གཉིས་བརྐྱང་བསྐུམ་གར་སྟབས་འགྱིང་༔
ཐུགས་ཀར་ཉི་སྟེང་བྷྱོ་མཐིང་ལས༔ འོད་འཕྲོས་ཡེ་ཤེས་སྤྱན་དྲངས་གྱུར༔ ཕྱི་ནང་གསང་མཆོད་བསྟོད་པར་བགྱི༔ ཐུགས་ཀའི་བྷྱོ་མཐར་སྔགས་གཡོན་འཁོར༔ དེ་འོག་མེ་རླུང་ཐོག་མཚོན་འཁྲུགས༔ ཕྱི་ནང་བན་བོན་བྱད་མ་ཡི༔ སྔགས་ཟོར་རྦོད་གཏོང་ངན་པ་ཀུན༔ བསད་བཅད་བརླག་གཏོར་ཕྱིར་བཟློགས་ནས༔ ཚུར་འདུས་མཚོན་ཆ་སྣ་ཚོགས་གྱུར༔ མེ་དཔུང་འབར་བས་བསྐོར་བར་གྱུར༔
ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ ཧཱུྃ་ཧྲཱིཿ བཛྲ་ཏུ་ར་ན་མ་སྭཱ་ཧཱ༔ ཨེ་ས་བྷྱོ་ཟློག༔ ཨེ་ཀ་ཡ་མ་དུ་ཏྲི་རྦད༔ ཅེས་བསྐྱེད་རིམ་གསལ་བའི་ངང་ལ་ཅི་ནུས་བཟླ༔ ཐུན་མཐར་མཁའ་འགྲོ་སེང་གདོང་ཧཱུྃ་དུ་གྱུར་ནས་ནམ་མཁར་ཐིམ༔ སྣང་སྲིད་བརྡ་མཚོན་གསལ་སྟོང་ཟུང་འཇུག་གི་ངང་ལ་ཉལ༔ དེ་ནི་རྒྱུན་ཁྱེར་སྲུང་བཟློག་གོ༔ ས་མ་ཡ༔
རྒྱ་རྒྱ་རྒྱ༔ ྀཨཚ་རྒྱ༔ རིག་འཛིན་གར་དབང་གནམ་ལྕགས་རྡོ་རྗེས་ཇོ་བོ་གཟེ་རྒྱལ་ནས་གདན་དྲངས་ནས་ཤོག་སེར་ལས་ཞལ་བཤུས་སོ།། །། ཇ༽ ཡེ་ཤེས་མཁའ་འགྲོ་བདུད་འདུལ་སེང་གདོང་མ་ལས༔ མཚན་མེད་སྲུང་བཟློག་གནམ་ལྕགས་ཨུར་མོ་བཞུགས་སོ༔ ཌཱཀྐི་སེང་གདོང་དྲག་མོར་འདུད༔ ས་མ་ཡ༔ ཧོཿ རང་ཉིད་སྐད་ཅིག་གིས་ཡེ་ཤེས་ཀྱི་མཁའ་འགྲོ་བདུད་འདུལ་སེངྒེའི་གདོང་པ་ཅན་སྐུ་མདོག་སྔོན་མོ་དབུ་ལ་ཐོད་སྐམ་གྱི་རིགས་ལྔ་གསོལ་ཞིང་ཐོད་རློན་ལྔ་བཅུའི་དོ་ཤལ་འཕྱངས་པ་དུར་ཁྲོད་ཆས་ཀྱིས་བརྒྱན་པ༔ ཕྱག་གཡས་གྲི་གུག་ནམ་མཁའི་མཐོངས་ལ་ཕྱར་ཞིང་སྐྱེ་འཆི་རྩད་ནས་གཅོད་པ༔
གཡོན་པས་བྷནྡྷར་ཉོན་མོངས་ཀྱི་སྙིང་ཁྲག་ཞལ་དུ་གསོལ་བ༔ མཆན་དུ་མཁར་ཕུར་རྩེ་གསུམ་དུག་གསུམ་རྩད་ནས་གཅོད་པ༔ སྤྱི་གཙུག་ཏུ་གུ་རུ་སེངྒེ་སྒྲ་སྒྲོགས་སྐུ་ཡི་གནས་ལྔར་གདོང་ཅན་རིགས་ལྔ༔ ཡན་ལག་ལྷུ་ཚིགས་བཞིར་ཤུགས་འགྲོ་མ་མོ༔ བ་སྤུའི་བུ་གར་ཡང་སྤྲུལ་གྲངས་མེད་སྤྲོས་པ༔ སྐུ་ལ་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་སུ་གསལ་བའོ༔ དེ་ལྟར་གསལ་བའི་ཐུགས་ཀར་གནམ་ལྕགས་ཀྱི་རྡོ་རྗེའི་ལྟེ་བར་ཟླ་ཉིའི་སྟེང་དུ་ཡི་གེ་ཧཱུྃ་མཐིང་ནག་གིས་ཀླད་སྐོར་ནང་དུ་རྩ་བའི་བླ་མ༔ ཧ་ཁོག་ཏུ་བསྲུང་བྱ་ཕོ་མོ༔ འོག་ཏུ་རྟ་ཕྱུགས་ལ་སོགས་གསལ་བའི་ངང་ལ་སྲུང་སྔགས་བཟླས་པའི་ཧཱུྃ་ལས་འོད་ཟེར་སྣ་ཚོགས་གྲངས་མེད་འཕྲོས་པས༔ རབ་འབྱམས་རྒྱལ་བའི་དཀྱིལ་འཁོར་བླ་མ་ཡི་དམ་མཁའ་འགྲོ་དམ་ཅན་ཆོས་སྲུང་གཏེར་བདག་རྣམས་ཀྱི་ཐུགས་རྗེ་བྱིན་རླབས་ནུས་རྩལ་ཐམས་ཅད་བསྡུས་ནས༔
བདག་དང་བསྲུང་བྱ་ལ་ཐིམ་པས་ཅིས་ཀྱང་མི་ཤིགས་པ་རྡོ་རྗེའི་གོ་ཆ་རུ་གྲུབ་པར་བསམ་མོ༔ ཧཱུྃ་བྷྱོཿ སྐྱེ་མེད་ཡེ་ཤེས་མཁའ་འགྲོ་མས༔ འགགས་མེད་ཧཱུྃ་སྒྲ་འབྲུག་ལྟར་སྒྲོག༔ འཁྲུལ་མེད་དྲན་རྟོག་ཆོས་ཉིད་ངང་༔ གཉིས་མེད་བྷྱོ་དང་ཕཻཾ་ཀ་རའི༔ རང་བཞིན་མེ་དཔུང་ཚྭ་ཚྭ་འཁྲིགས༔ ཅིས་ཀྱང་མི་ཤིགས་སྲུང་འཁོར་གྱུར༔ ཧཱུྃ་ཧཱུྃ་ཧཱུྃ༔ བྷྱོ་བྷྱོ་བྷྱོཿ
ཨོྃ་མཱུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་ནྲྀ་བྷྲཱུྃ༔ བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག༔ བཛྲ་ཙཀྲ་རཀྵ་ཧཱུྃ་ཕཊཿ ཅེས་བརྒྱ་ཕྲག་བདུན་གསུམ་ལྔ་བདུན་གང་འབྱོར་དལ་བྲེལ་དང་བསྟུན། མཐར་རྟེན་འབྲེལ་སྙིང་པོ་ཡང་བཟླའོ། ས་མ་ཡཿ གཉིས་པ་བཟློག་པ་བྱ་བ་ནི༔ བདག་ཉིད་དྲག་མོར་གསལ་བ་ཡི༔ སྐུ་ལས་སྤྲོས་པའི་ཁྲོ་མོ་དང་༔ ཡང་སྤྲུལ་ཁྲོ་ཚོགས་དཔག་མེད་ཀྱིས༔
དགྲ་བགེགས་བདུད་སྡེའི་ཚོགས་རྣམས་ལ༔ སྣ་ཚོགས་མཚོན་ཆའི་ཆར་ཕབ་སྟེ༔ དགྲ་སྡེ་དཔུང་བཅས་རྡུལ་དུ་རློག༔ རྣམ་ཤེས་ཆོས་ཉིད་ཞིང་དུ་སྤར༔ དམིགས་མེད་ཆོས་སྐུའི་ཀློང་དུ་ཟློག༔ ཕཊཿ དེ་ནས་ཟློག་སྔགས་ནི༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོཿ
ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ཅེས་བདུན་གསུམ་ཉེར་གཅིག་ཏུ་བཟླ་ཞིང་དམོད་བཅོལ་ཐལ་མོ་བརྡབ༔ དམིགས་པ་ནི༔ རང་ཉིད་དྲག་མོར་གསལ་བའི་ལག་གཡས་པ་ཟླ་བ་ཆུའི་དཀྱིལ་འཁོར་དཀར་པོ༔ གཡོན་པ་ཉི་མ་མེའི་དཀྱིལ་འཁོར་དམར་པོ་གསལ་བའི་བར་ཕ་རོལ་བན་བོན་བྱད་མ་དགྲ་བགེགས་ལྷ་སྲུང་དང་བཅས་སྦྲང་མ་མེས་ཚིག་པ་ལྟར་རམ་ཐལ་མོའི་བར་དུ་བཅར་བ་ལྟར་གནམ་ས་ཉི་ཟླ་ཆ་ལང་བརྡབས་པས་མིང་མེད་དུ་བརླགས་པར་ བསམ་མོ༔ ཁོའི་ཚེ་དང་བསོད་ནམས་བཀྲག་མདངས་གཟི་བྱིན་ཐམས་ཅད་ཚུར་འདུས་བདག་ལ་ཐིམ་པས་གཟི་བརྗིད་ཆེར་འབར་ཏེ་ཆེ་བཙན་ཀུན་གྱིས་འགྲན་ཟླ་དང་བྲལ་བར་ བསམ༔ ལྔ་བསྡུས་ཕུང་པོ་ཤ་ཁྲག་རུས་པ་ནང་རོལ་རྣམས་ཡེ་ཤེས་དང་འཇིག་རྟེན་ལས་ལ་གྲུབ་པའི་ཁྲོ་མོ་འབར་བའི་ཚོགས་རྣམས་ཀྱིས་ཞལ་དུ་གསོལ་བས༔ དུག་ལྔ་དུག་གསུམ་གྱི་བག་སྒྲིབ་དབྱིངས་སུ་དག་ནས་རྣམ་སྨིན་ལས་སྒྲིབ་བྱང་སྟེ༔
དགྲ་བགེགས་དེ་དག་ཐམས་ཅད་ཀྱི་རྣམ་པར་ཤེས་པ་ཆོས་སྐུ་ཡུམ་ཆེན་མོའི་གོ་འཕང་ཐོབ་སྟེ་རྒྱལ་ཡུམ་གྱི་སྲས་སུ་སྐྱེ་བར་ བསམ་མོ༔ སླར་ཡང་ཕྱིར་མི་ལྡོག་པའི་བྲོ་བོར་སྨོན་ལམ་གྱིས་རྒྱས་གདབ་བོ༔ ས་མ་ཡ༔ ཨེ་མཿ ཡེ་ཤེས་སེང་གདོང་དྲག་མོ་ཡི༔ སྲུང་བཟློག་མན་ངག་ཁྱད་པར་ཅན༔ ཕྱི་རབས་བུ་ཡི་དོན་སླད་དུ༔ མ་ཧཱ་གུ་རུའི་བཀའ་གནང་བཞིན༔ ཁོ་མོ་མཚོ་རྒྱལ་བདག་གིས་བཀོད༔ བཀའ་སྲུང་སེང་གདོང་དྲག་མོར་བཅོལ༔
སངས་རྒྱས་ཡེ་ཤེས་སྐྱེས་མཐའ་ནི༔ ཧཱུྃ་གི་མིང་དང་འཕྲད་པར་ཤོག༔ དམ་མེད་ལག་ཏུ་མ་ཤོར་རྒྱ༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་རིག་འཛིན་གར་དབང་གནམ་ལྕགས་རྡོ་རྗེས་ཇོ་བོ་གཟེ་རྒྱལ་གྱི་གངས་མགུལ་དམར་ནག་རཀྟའི་མཚོ་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ།། །།
ཉ༽ དྲག་མོ་བདུད་འདུལ་ཌཱཀྐིའི་ཐུན་གཏོར་འབུལ་བ་ནི༔ ན་མོ༔ དཀོན་མཆོག་གསུམ་གྱི་བདེན་པ་དང་ཡེ་ཤེས་ཀྱི་མཁའ་འགྲོ་སེངྒེའི་གདོང་པ་ཅན་འཁོར་དང་བཅས་པས༔ གནོད་ཅིང་འཚེ་བར་བྱེད་པའི་དགྲ་བགེགས་བྱད་མ་རྦོད་གཏོང་དང་བཅས་པ་ཐམས་ཅད་དམར་གྱི་གཏོར་མ་འདི་ལ་ཁུག་ཅིག༔ ལན་གསུམ༔ ཨོྃ་ཨཱཿཧཱུྃ༔ གཏོར་མ་སྨན་རཀ་དགྲ་བགེགས་ཀྱི་ཤ་ཁྲག་རུས་པ་ཡེ་ཤེས་ཀྱི་བདུད་རྩི་རྒྱ་མཚོ་ཆེན་པོར་གྱུར༔ ཨོྃ་བཛྲ་ཌཱཀྐི་སིངྷ་མུ་ཁ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་མ་ཧཱ་པཉྩ་རཀྟ་བྷ་ལིངྟ་ཨཱཿཧཱུྃ་ཁ་ཁ་ཁཱ་ཧི༔ ཨོྃ་བཛྲ་སིངྷ་མུ་ཁ་ཧ་རི་ནི་ས་ཛཿ ཨི་དཾ་བྷ་ལིངྟ་ཁཱ་ཧི༔
ལན་གསུམ༔ དགྲ་བགེགས་བྱད་མའི་ཤ་ཁྲག་རུས་པ་ལ་ཁ་རཾ་ཁཱ་ཧི༔ ཧཱུྃ་བྷྱོཿ མ་སྐྱེས་རྫོགས་པ་ཆོས་ཀྱི་དབྱིངས་ཉིད་ལས༔ སྐྱེ་བའི་ཆོ་འཕྲུལ་འབར་བའི་སྐུར་སྟོན་པ༔ འགྲོ་བའི་དོན་མཛད་ཡེ་ཤེས་མཁའ་འགྲོ་མ༔ ནམ་མཁའི་མདོག་ཅན་དབུ་ནི་སེངྒེའི་གདོང་༔ ཡེ་ཤེས་མེ་རིས་མ་རིག་མུན་པ་གསལ༔ ཐུགས་རྗེའི་མེ་ཡིས་སྲིད་གསུམ་མ་ལུས་སྲེག༔ འཇིགས་བྱེད་ཆེན་པོ་ཁྱོད་ལ་ཕྱག་འཚལ་བསྟོད༔
བསྒྲལ་བའི་ཕུང་པོ་ལྷག་མེད་ཞལ་དུ་གསོལ༔ དུག་གསུམ་ཤ་ཁྲག་སྐུ་གསུམ་ཀློང་དུ་རོལ༔ སྒོ་གསུམ་མི་མཐུན་བར་ཆད་མེད་པར་མཛོད༔ སྟོང་ཉིད་བྱ་བྲལ་གཉུག་མའི་ཡེ་ཤེས་ཆེ༔ མཐའ་བྲལ་རོ་གཅིག་ཕྱག་རྒྱ་ཆེན་པོའི་ངང་༔ ཀ་དག་འོད་གསལ་ཆོས་སྐུ་འདུ་འབྲལ་མེད༔ མཉམ་རྗེས་དབྱེར་མེད་རྫོགས་སངས་རྒྱས་གྱུར་ཅིག༔ ཅེས་འདོད་གསོལ་གང་ལ་འོས་པ་བྱ༔ ཐེམ་མེད་ཨུ་པ་དཱེ་ཤའོ༔ ས་མ་ཡ༔
རྒྱ་རྒྱ་རྒྱ༔ སརྦ་མངྒ་ལཾ།། །། ཏ༽ ཟངས་བཙན་རྡོ་རྗེ་འབར་བའི་གསོལ་མཆོད༔ ཕྲིན་ལས་ཀུན་འགྲུབ་བཞུགས་སོ༔ རིགས་ཀུན་ཁྱབ་བདག་གར་གྱི་དབང་ཕྱུག་བཛྲ་ཐོད་ཕྲེང་རྩལ་ལ་འདུད༔ ས་མ་ཡ༔ རྒྱ་རྒྱ་རྒྱ༔ ཤམབཉྱཉྱཉྱཿ ཨེ་མ་ཁོ་མོ་བདག་འདྲ་ཡེ་ཤེས་མཚོ་རྒྱལ་གྱིས༔ གུ་རུ་རྗེ་ཡི་བཀའ་གནང་ལེགས་བཀོད་དེ༔
གངས་ཅན་ས་སྐྱོང་མགུལ་ལྷ་སྲིད་པའི་ལུང་༔ ཅི་བཞིན་སོ་མར་མ་བཅོས་ཐོགས་མེད་བསྟན༔ བསྟན་དགྲ་རྦད་ཙམ་སྒྲོལ་བ་འདི་ལྟ་བུར༔ སྔོན་ཚེ་གསང་བདག་ཧེ་རུ་ཀ་པ་ཡིས༔ སྡེ་བརྒྱད་དམ་བཏགས་མ་མོའི་ས་གནད་དང་༔ བར་དུ་རིག་འཛིན་མ་ཧཱ་གུ་རུ་ཡིས༔ བྲག་དམར་མཆིམས་ཕུ་སྒྲུབ་པའི་ཀེའུ་ཚང་དུ༔ ཟླ་གཟུགས་སྣོད་ཀྱི་སྡེ་བརྒྱད་འབྱུང་པོ་རྣམས༔ རྟག་ཆད་རིས་སུ་མི་དམིགས་ཏིང་འཛིན་གྱིས༔ ཤུགས་ལ་བསྡུས་དྲིལ་བཏུལ་བའི་དུས་སྐབས་སུ༔
བས་མཐར་སྲིན་མོ་སོ་བདུན་བྲོས་པ་ལས༔ མ་ཧཱ་གུ་རུ་དྲག་པོའི་སྐུར་བཞེངས་ནས༔ དམ་ཚིག་རྡོ་རྗེའི་མཚོན་ཆར་ཕབ་པའི་ཚེ༔ འབྲོག་སྲིན་ཡ་མ་ལྷོ་ཡི་ཚྭ་ཁར་ཐིམ༔ བྲག་སྲིན་རྒྱལ་བ་ཤེ་ནེའི་བྲག་ལ་ཐིམ༔ རྐོང་སྲིན་སྨན་མོ་ཤར་གྱི་ཀློང་དུ་ཐིམ༔ གྲི་སྲིན་ཡ་མ་བྱང་ཤར་གཙང་པོར་ཐིམ༔ ཤནྟ་པུ་རི་ནུབ་ཀྱི་བྲག་ལ་ཐིམ༔ གཡུང་དྲུང་པྱི་མཐིང་བྱང་གི་བྲག་ལ་ཐིམ༔ བཙན་སྲིན་ཤྭ་ན་བྱང་ཤར་རི་ལ་ཐིམ༔
དེ་ཚེ་བདེན་བཞི་རྡོ་རྗེའི་རྩལ་ཤུགས་ཀྱིས༔ སྲིན་མོ་ཚོགས་ཀུན་དབང་དུ་བསྡུས་ནས་ཀྱང་༔ ཤེ་ནེ་རུ་ནི་ཀེ་ཏའི་ལུང་དུ་སྦས༔ དྲག་སྔགས་རྡོ་རྗེ་ཕུར་པའི་སྙིང་གཟེར་བཏབ༔ ལས་ཀྱི་མེ་བཙན་དང་བཅས་དཔང་པོར་གཟུགས༔ ཆོས་འབྱུང་ལོགས་གསུམ་གཤིན་རྗེའི་ཁ་ཐིམ་བརྒྱན༔ བྲོ་བོར་བགྱིས་སོགས་རྒྱས་པ་གཞན་དུ་གསལ༔ ལུས་ཀྱང་མདོ་ཁམས་སྲིན་མོ་རྫོང་དུ་གྲགས༔ གླིང་ཡང་བཀོད་ཚུལ་ཟངས་བྲག་ཁྲག་མཚོ་ལྡན༔ དེ་ཕྱིར་ས་རྟགས་རྒྱུད་དང་ལེགས་མཐུན་ཞིང་༔
བྱིན་གྱིས་བརླབས་ནས་གཏེར་ཁ་མང་ཙམ་སྦས༔ གཏེར་བདག་བཙན་གྱི་རྒྱལ་པོ་མེ་འོད་གདོང་༔ གཏེར་སྲུང་ཁྱབ་འཇུག་ཤན་པ་སྤུན་བདུན་དང་༔ གཏེར་རྒྱ་དབང་མོ་ཀླུ་མོ་འོད་ལྡན་མ༔ བཀའ་སྲུང་སྡེ་ཚོགས་བཅས་ལ་གཉེར་གཏད་ཅིང་༔ དུར་ས་འདི་ཕྱོགས་ཆེད་དུ་གནས་ཆེན་བཞག༔ གཏེར་གྱི་རྒྱ་སོགས་སྐལ་ལྡན་དོན་དུ་བསྐོས༔ དུས་ལ་བབ་ཚེ་ལས་ཅན་དེ་ཡིས་འབྱིན༔ སྨོན་ལམ་ཤུགས་ཀྱིས་མཚན་ཕྱིར་འཕྲད་པར་ཤོག༔ ས་མ་ཡ༔
མ་འོངས་སྙིགས་བློ་རྩོད་ལྡན་ཡང་མཐའ་དུས༔ གནས་ཀྱི་སྒོ་འབྱེད་གཏེར་དང་སྤྱོད་པའི་ཚེ༔ སྐལ་ལྡན་སྦྲུལ་གྱི་ལོ་དང་སྤྲེལ་གྱི་ལོ༔ རྟ་དང་ལུག་སོགས་འབྱུང་བ་རྒོད་ཀྱི་མཆོག༔ ཟླ་བའི་རྒྱ་འཛིན་བྱ་དང་སྟག་གི་ལོ༔ ཁྱི་དང་བྱི་བ་ལེགས་འབྱུང་གཟུངས་ཀྱི་ཐག༔ ཆུ་བྷེ་དྲིའམ་ན་དམར་ཀ་རེ་ཏྲ༔ གནམ་ལོ་ས་སྟག་དེ་བཞིན་ཤར་བའི་ཚེ༔ འཇམ་དཔལ་བཀའ་བབ་གནུབས་ལོའི་རྣམ་སྤྲུལ་ཉིད༔ དམར་འོད་ཞགས་མྱུར་འབེབས་བཞིན་གནས་དེ་ཉུལ༔
བཙན་རྒོད་འབར་བ་སྟག་དང་བྱ་དམར་སྟག༔ བཙན་བཤོས་མཁར་ཐབ་བཙན་ཆས་དུ་མས་མཆོད༔ གཟའ་བདུད་རྒྱལ་པོ་འབྲུག་དང་ཆུ་སྲིན་མཆོད༔ ཤན་པ་སྤུན་ལ་སྤྲེལ་དང་བྱ་དམར་མཆོད༔ ཀླུ་མོ་ནོར་བུ་ཀླུ་བཤོས་བྱ་སྔོན་མཆོད༔ གཞན་ཡང་གསེར་སྐྱེམས་ཕུད་དང་མཉེས་པའི་རྫས༔ ཕུན་སུམ་ཚོགས་ལྡན་མཆོད་འོས་བཀྲམ་པ་བཤམ༔ རྟེན་འབྲེལ་ལུང་བཞིན་བགྱིས་པས་སྨོན་ལམ་འགྲུབ༔ ས་མ་ཡ༔ དེའང་མདོ་ཁམས་གནས་ཀྱི་བདག་པོ༔
བཙན་རྒོད་འབར་བ་རྡོ་རྗེའི་ཚོགས་ལ༔ གསོལ་མཆོད་བགྱིས་པ་ནི༔ གོང་གི་ལུང་བྱང་བཞིན༔ མཆོད་པ་འབྱོར་ལྡན་བསྒྲིག༔ དར་དམར་རུ་མཚོན་བཅས་གཟེང་ཞིང་མཆོད་རྫས་རྣམས་བྱིན་གྱིས་བརླབ༔ རྔམ་གདངས་ཟངས་རི་དགུ་བརྩེགས་དང་བཅས་པས་འདི་སྐད་དོ༔ ཧཱུྃ༔ ཙཱ་རི་རྒྱ་གར་བྱང་ཤར་མཚམས༔ ཤམ་བྷ་ལ་ཡི་ཉེར་གཅིག་ཆ༔ ཟངས་གླིང་འོད་ལྡན་མ་རུ་ཙེ༔
ཁྲག་མཚོ་ལྦུ་བ་ལང་ལིང་ཕྱུར༔ ཟངས་བྲག་རྔམ་གཟེངས་དབྱིངས་སུ་བསྙེགས༔ ཟངས་ལམ་ཀླུ་མོ་འཁྱུགས་ལ་འདུད༔ གཡའ་སྤང་རང་བྱུང་ཟངས་མཚོ་འབར༔ དེ་དབུས་ཟངས་མཁར་རྩེ་དགུ་པ༔ ཕྱི་ནང་གྲུ་ཆད་ཐོག་སོ་མཛེས༔ བ་གམ་མགོ་ཕྲེང་ཚལ་དུ་བསྒྲིགས༔ མི་ལྤགས་རྒྱལ་མཚན་མི་སྐྲའི་ཐོད༔ གྲི་རྒོད་སྙིང་གི་ཏོག་བཅས་འཁྲོལ༔ དར་དམར་རུ་མཚོན་རྔ་ཐུག་སོགས༔
མི་བཟད་རྒྱན་འཕྱངས་དུ་མས་སྤྲས༔ ཟངས་མཁར་དེ་ཡི་ནང་ཤེད་ན༔ དགྲ་བགེགས་མི་རྟའི་རོ་བརྩེགས་སྟེང་༔ སྲོག་བདག་ཆེན་པོ་མི་བསྲུན་པ༔ ཤན་པ་བྱང་གི་རྩེ་བེར་ཅན༔ མདོག་དམར་མཆེ་གཙིགས་མེ་འོད་གདོང་༔ རྨོད་ཕོར་དར་དམར་རུ་དར་འཕུར༔ ཕྱག་ན་བཙན་མདུང་ཞགས་པ་འཁྱུགས༔ སྟག་རལ་གཟིག་ཤུབས་ཤང་ལང་བརྒྱན༔ བཙན་རྟ་མྱུར་མགྱོགས་དམར་ཞུར་ཆིབས༔
ཐོག་ཆར་མེ་རླུང་འཚུབས་དབུས་གསལ༔ ཧཱུྃ༔ གཡས་ཕྱོགས་བདུད་བགེགས་རུ་ཏྲ་དང་༔ འབྱུང་བ་ཚ་གྲང་འཐབ་པའི་སྟེང་༔ སྣང་སྲིད་ཐབས་ཤེས་འདུས་པའི་གཟུགས༔ རླུང་ལྔའི་དབང་ཕྱུག་སྡེ་དཔོན་པ༔ དབྱིངས་ཀྱི་ཁྱབ་འཇུག་རཱ་ཧུ་ལ༔ ཀི་ཀང་དུད་ཁ་མགོ་དགུ་པ༔ ཕྱག་གཉིས་ཉི་ཟླ་ཆ་ལང་རྡེབ༔ རོ་སྟོད་སྲིན་གཟུགས་རོ་སྨད་སྦྲུལ༔
སྲིད་པའི་འབྲུག་མོ་མགོ་དགུ་ཞོན༔ ཁུ་རླངས་མུན་པའི་ཀློང་དུ་གསལ༔ ཧཱུྃ༔ གཡོན་ཕྱོགས་རྒྱ་མཚོ་མེར་བའི་ནང་༔ གཡུ་འོད་མཐིང་གི་དལ་དབུས་སུ༔ དགོས་འདོད་བཅུད་ཀྱི་ཁྲི་འཕང་སྟེང་༔ ཀླུ་ཡི་དབང་མོ་འོད་ལྡན་མ༔ སྔོན་མོ་ནོར་བུ་མདའ་དར་འཛིན༔ ལེ་བརྒན་མཛེས་པའི་གོ་ཟུས་བརྒྱན༔ ཆིབས་སུ་ཆུ་རྟ་སྤྲིན་ཤུགས་ཆིབས༔
ཡིད་འོང་གཏེར་གྱི་གཉེར་དུ་གསལ༔ ཧཱུྃ༔ ཕྱི་རོལ་སྤྲུལ་པའི་ལས་བྱེད་པ༔ ཟ་བྱེད་བཙན་གྱི་སྐྱེས་བུ་དྲུག༔ དགྲ་སྲོག་ཧར་ལེན་དམག་ཆས་ཅན༔ གཙོ་བོའི་ཆས་ལྡན་ཕོ་ཉར་འགྱུ༔ ཡང་འཁོར་སྲོག་གཟན་སྟག་གཟིག་དང་༔ གཅན་སྤྱང་དུར་བྱ་སྤྲིན་ལྟར་གཏིབས༔ གཞན་ཡང་སྤྲུལ་འཁོར་བྱེ་བ་འབུམ༔ རྫུ་འཕྲུལ་དུ་མའི་ཤུགས་འཆང་བ༔
མ་ཐོགས་མྱུར་དུ་གནས་འདིར་བྱོན༔ འགུགས་པའི་ཛཿཡིག་འོད་ཀྱིས་བསྡུ༔ ཧཱུྃ་གིས་རྟེན་བསྐྱེད་གདན་ལ་བཞུགས༔ བཾ་གྱིས་དམ་ཚིག་ཐུགས་དམ་བསྐང་༔ ཧོ་ཡིས་དགྱེས་བསྐྱེད་ཁྱོད་ལ་བསྟོད༔ ཨོྃ་བཛྲ་ཛྭ་ལ་ཤུ་ར་ཙ་ཡ་ཏྲི་ཧྲིཾ་རཱ་ཧུ་ལ་ནཱ་ག་ར་ཙ་ཨིཥྚ་ནི་དྷི་པ་ཏི་ཡ་ཛ་ཛཿ ཛ་ཧཱུྃ་བཾ་ཧོཿ ས་མ་ཡཿ ཕཻཾ་ཕཻཾ༔ ཨོྃ་ཨི་དཾ་བྷ་ལིངྟ་ཁ་ཁ་ཁཱ་ཧིཿ
དེ་ནས་ཕུད་རྒོད་རཀྟ་མཆོད༔ ཧོཿ སྔོན་ཚེ་སློབ་དཔོན་པདྨའི་བཀའ་བཏགས་དམ་ལ་གནས་ཤིང་ཐ་ཚིག་ཏུ་འདུ་བའི་དྲེགས་ཆེན་འབར་བ་བཙན་གྱི་རྒྱལ་པོ་ཟངས་བཙན་རྡོ་རྗེ་འབར་བའི་ཞལ་དུ་གསོལ་ལོ་མཆོད་དོ་ཨོྃ་ཨཱཿཧཱུྃ༔ མཁའ་ཡི་བདག་པོ་ཁྱབ་འཇུག་ཀི་ཀང་རཱ་ཧུ་ལ་ཆེན་པོའི་ཞལ་དུ་གསོལ་ལོ་མཆོད་དོ་ཨོྃ་ཨཱཿཧཱུྃ༔ ཁྱད་པར་ཀླུའི་དབང་མོ་གཏེར་བདག་ཆེན་མོ་གསང་བ་འོད་ལྡན་གྱི་ཞལ་དུ་གསོལ་ལོ་མཆོད་དོ་ཨོྃ་ཨཱཿཧཱུྃ༔ སྤྲུལ་པ་བཙན་གྱི་ཕོ་ཉ་དུས་དྲུག་གི་བདག་མོའི་ཞལ་དུ་གསོལ་ལོ་མཆོད་དོ་ཨོྃ་ཨཱཿཧཱུྃ༔ ཡང་སྤྲུལ་གཅན་སྤྱང་བྱ་ཚོགས་སྲོག་ལ་རྔམ་བྱེད་རྣམས་ཀྱི་ཞལ་དུ་གསོལ་ལོ་མཆོད་དོ་ཨོྃ་ཨཱཿཧཱུྃ༔ སླར་ཡང་ལོ་ཟླ་དུས་ཀྱི་ས་འཛིན་དྲེགས་པ་སྡེ་བརྒྱད་བྱེ་བ་འབུམ་གྱི་ཞལ་དུ་གསོལ་ལོ་མཆོད་དོ་ཨོྃ་ཨཱཿཧཱུྃ༔ ཆེད་དུ་མིང་ནས་མ་སྨོས་པ༔ ས་ཡུལ་འདིར་འཁོར་བའི་གློ་བུར་དུ་ལྷགས་པའི་བཙན་འཁོར་ཕོ་ཉ་ལས་བྱེད་རྣམས་ཀྱི་ཞལ་དུ་གསོལ་ལོ་མཆོད་དོ་ཨོྃ་ཨཱཿཧཱུྃ༔
ཞེས་ཁ་བསྔོས་གང་མོས་དྲག་གསོལ་སྐབས་འདིར་སྦྱར་རུང་༔ དེ་ནས་བསྐུལ་ཞིང་བསྟོད་དེ་གཏོར་མ་དང་བཙན་ཆས་སོགས་ཐམས་ཅད་ལྷ་ཁང་ཁར་རམ་གཏོར་སྟེགས་ཀྱི་སྟེང་དུ་འབུལ་བར་བྱའོ༔ ཧཱུྃ༔ ཁྲག་མཚོ་འཁྲུགས་པའི་ཀློང་དཀྱིལ་དབུས༔ ཟངས་མཁར་རྩེ་དགུའི་ནང་ཤེད་ནས༔ སྲོག་བདག་རྡོ་རྗེ་འབར་བ་བཞེངས༔ དབྱིངས་ཀྱི་དུག་རླངས་སྤྲིན་གླིང་ནས༔ འཆི་བདག་གཟའ་མཆོག་ནག་པོ་བཞེངས༔ རྒྱ་མཚོ་མེར་བའི་ནང་ཤེད་ནས༔ ཁྱབ་བྱེད་ཀླུ་ཡི་བདག་མོ་བཞེངས༔
ལས་བསྐུལ་མེ་རླུང་འཚུབ་དཀྱིལ་ནས༔ དྲེགས་སྡེ་ཕོ་ཉ་མྱུར་མགྱོགས་བཞེངས༔ བཞེངས་ཤིག་བསྐུལ་ལོ་ཕྲིན་ལས་མཛོད༔ ཧཱུྃ༔ མྱུར་མགྱོགས་སྡེ་དཔོན་འཁོར་བཅས་ལ༔ མཐུན་པའི་དམ་རྫས་འབུལ་བ་ནི༔ བཙན་མཁར་དར་དམར་རུ་མཚོན་འབུལ༔ མཚལ་སྟག་བྱ་དམར་བཙན་ཆས་འབུལ༔ འབྲུག་དང་ཆུ་སྲིན་རྒྱལ་མཚན་འབུལ༔ གྲི་སྙིང་སྤེལ་མར་སྣ་ཚོགས་འབུལ༔
ནོར་བུ་ཀླུ་བཤོས་གསེར་སྐྱེམས་འབུལ༔ མཉེས་པའི་མཐུན་རྫས་དུ་མ་འབུལ༔ དགྱེས་ཤིང་ཐུགས་དམ་བསྐངས་གྱུར་ནས༔ རིན་ཆེན་གཏེར་གྱི་ལས་བཅོལ་ཅིག༔ འདོད་ཡོན་ལོངས་སྤྱོད་ཆར་བཞིན་ཕོབ༔ བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ བསྐུལ་ཞིང་ཕྲིན་ལས་བཅོལ་བ་ནི༔ ལས་ཀྱི་སྡེ་དཔོན་དམག་ལ་ཆོས༔ སྲོག་བདག་ཉི་ཁྲི་རླུང་ལྟར་འཚུབས༔
ཟངས་བཙན་ཤན་པ་དགྲ་ལ་བྷྱོཿ སྨྱོ་འབོག་སྟེང་གྲིབ་ཆུ་ལྟར་ཁོལ༔ གཟའ་བདུད་ནག་པོ་དགྲ་ལ་བྷྱོཿ མཛེ་ནད་ལྷོག་ཡམས་མུན་ལྟར་འཚུབས༔ ཀླུ་ཡི་བུ་མོ་དགྲ་ལ་བྷྱོཿ ཤན་པ་དམག་ཚོགས་ཉི་ལི་ལི༔ ཡང་འཁོར་སྤྲུལ་པ་དགྲ་ལ་བྷྱོཿ མི་སྡུག་ལྟས་ངན་ཆར་ལྟར་ཕོབ༔ བྱ་གཅན་སྟོང་སྡེ་དགྲ་ལ་བྷྱོཿ སངས་རྒྱས་བསྟན་དགྲ་རྩད་ནས་ཆོད༔
དཀོན་མཆོག་སྤྱི་དགྲ་རྡུལ་དུ་རློག༔ རྣལ་འབྱོར་སྒོས་དགྲ་ཆམ་ལ་ཕོབ༔ ཉེས་ཅན་དགྲ་བོ་ཤོར་ར་རེ༔ དམིགས་པའི་དམ་ཉམས་དགྲ་དང་བགེགས༔ ལོ་ཟླ་ཞག་དུས་མ་བཞག་པར༔ ཤ་ཁྲག་ཐུན་གཏོར་འདི་ཉིད་དང་༔ དབྱེར་མེད་མཉམ་པར་བཞེས་བྱས་ཏེ༔ ལྷག་མ་མིང་ཤུལ་མེད་པར་མཛོད༔ ཨོྃ་ཤུ་ལ་ར་ཙ་ཀི་ཀང་ཏྲི་ཏྲི་ནཱ་ག་ཏི་པ་ར་ཙ་ཙ་ཏྲི་ས་མ་དུ་རུ་ཡ་དགྲ་བོ་ལ་ཟློག་ཟློག༔ ཅེས་གཏོར་མ་འབུལ་ཞིང་དགྲ་བོའི་ཡུལ་དུ་ཆས་ནས་དགྲ་བོ་མིང་ཤུལ་ཙམ་ཡང་མེད་པར་བསམ༔
ཞེས་པ་བཙན་རྒོད་འབར་བའི་གསོལ་མཆོད་འདི་གང་གིས་བརྩམས་པའི་སྐལ་ལྡན་ལ་ལུས་དང་གྲིབ་མ་བཞིན་དུ་འགྲོགས་པར་འབྱུང་ཞིང་༔ འདི་ནི་གསོལ་མཆོད་ཡུལ་གྲུ་གང་དུ་བརྩོན་པའི་ཕྱོགས་སུ་སད་སེར་ནད་ཡམས་ཞི་ཞིང་༔ དགྲ་ཡི་དམག་ཆེན་མི་འབྱུང་སྟེ་ལོ་ལེགས་བཀྲ་ཤིས་འཕེལ་བར་འགྱུར༔ ས་མ་ཡ༔ ཨེ་མ་ཐུན་མོང་མ་ཡིན་པའི༔ ཡང་ཟབ་བཙན་རྒོད་གསོལ་མཆོད་འདི༔ མ་འོངས་སྐལ་ལྡན་གཏེར་འབྱིན་དང་༔ ཡུལ་སྲུང་ས་གནས་བསྟན་སྐྱོང་ཕྱིར༔ ཁོ་མོ་མཚོ་རྒྱལ་བདག་གིས་བྲིས༔ བཙན་རྒོད་ཟླ་སྐྱོང་ཁྱོད་ལ་བཅོལ༔
ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་སྔགས་འཆང་གནམ་ལྕགས་རྡོ་རྗེས་ཁམས་སྲིན་མོ་རྫོང་རྩེ་ནས་གདན་དྲངས་ཤིང་ཆུ་ཡོས་ལོར་ཤོག་སེར་ལས་ཞལ་བཤུས་པའོ།། །། སརྦ་མངྒ་ལཾ།། །། ཐ༽ ཡེ་ཤེས་མཁའ་འགྲོ་བདུད་འདུལ་དྲག་མོ་ལས༔
མཁའ་འགྲོ་འབུམ་བསྐང་དངོས་གྲུབ་རྒྱ་མཚོ་བཞུགས་སོ༔ ཡེ་ཤེས་མཁའ་འགྲོ་བདུད་འདུལ་ཚོགས་ལ་འདུད༔ མཁའ་འགྲོའི་གསང་སྒྲོམ་མེ་དཔུང་ལས་ཚོགས་ཉིད༔ ཕྱི་རབས་མ་འོངས་རྗེས་འཇུག་བུ་ཡི་དོན༔ དུས་ཀྱི་འཕོ་འཕྱུགས་བསྐལ་པའི་དྲག་སྤྱོད་ལ༔ ཕན་ཕྱིར་པདྨ་བདག་གིས་ཡི་གེར་བྲིས༔ ལས་ཀྱི་མཁའ་འགྲོ་གསང་བ་སེང་གདོང་གིས༔ བཀའ་ཡིས་རྒྱས་ཐོབ་མཁའ་འགྲོ་བཞི་ལ་བཅོལ༔ མ་འོངས་སུམ་ཅུ་ཁ་དར་མགོ་ཚུགས་ཚེ༔ ལས་ཅན་ཐུགས་སྲས་ཧཱུྃ་དང་འཕྲད་པར་ཤོག༔
ས་མ་ཡ༔ མཁའ་འགྲོ་སེང་གདོང་མེའི་སྤུ་གྲིའི་ཕྱི་ནང་ལས་སྦྱོར་འབུམ་བསྐང་ཟབ་གནད་རང་བྱུང་འཛིན་མེད་ངང་ལ་སྙན་པའི་དབྱངས་དང་བཅས་པས་འདི་སྐད་དོ༔ ཧཱུྃ་མཿ མི་མིན་ཡེ་ཤེས་མཁའ་འགྲོ་མའི༔ དབུས་ཕྱོགས་སངས་རྒྱས་རིགས་ཀྱི་བདག༔ དཔའ་བོ་སེངྒེ་སྒྲ་སྒྲོགས་ལ༔ རིག་འཛིན་གྲུབ་ཐོབ་འབུམ་གྱིས་བསྐོར༔ ཌཱཀྐི་མ་སྲིང་རྒྱ་མཚོ་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔
གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔
མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔
ཐུགས་དམ་བསྐངས་ལ་བར་ཆད་སོལ༔ ཧཱུྃ་མཿ ཡུམ་ཆེན་ཐུགས་ཀྱི་རྣམ་སྤྲུལ་མ༔ མ་གཅིག་དྲག་མོ་སེངྒེའི་གདོང་༔ མཁའ་སྤྱོད་མཁའ་འགྲོ་འབུམ་གྱིས་བསྐོར༔ ཌཱཀྐི་མ་སྲིང་རྒྱ་མཚོ་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔
ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔
མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔ ཧཱུྃ་མ༔
ཤར་ཕྱོགས་རྡོ་རྗེ་མཁའ་འགྲོ་མར༔ དཀར་མོ་ཌཱཀྐི་འབུམ་གྱིས་བསྐོར༔ མཁའ་འགྲོ་མ་སྲིང་རྒྱ་མཚོ་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔
ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔
འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔ ཧཱུྃ་མཿ ལྷོ་ཕྱོགས་རིན་ཆེན་མཁའ་འགྲོ་མར༔ སེར་མོ་ཌཱཀྐི་འབུམ་གྱིས་བསྐོར༔ མཁའ་འགྲོ་མ་སྲིང་རྒྱ་མཚོ་རྣམས༔
དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔
གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔
མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔ ཧཱུྃ་མ༔ ནུབ་ཕྱོགས་པདྨ་མཁའ་འགྲོ་མར༔ དམར་མོ་ཌཱཀྐི་འབུམ་གྱིས་བསྐོར༔ མཁའ་འགྲོ་མ་སྲིང་རྒྱ་མཚོ་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔
གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔
དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔
ཧཱུྃ་མཿ བྱང་ཕྱོགས་ལས་ཀྱི་མཁའ་འགྲོ་མར༔ ལྗང་མོ་ཌཱཀྐི་འབུམ་གྱིས་བསྐོར༔ མ་སྲིང་མཁའ་འགྲོ་རྒྱ་མཚོ་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔
མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔
མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔ ཧཱུྃ་མ༔ སྒོ་སྐྱོང་ཤུགས་འགྲོ་ཕྲ་མེན་མར༔ རང་འདྲའི་ཌཱཀྐི་འབུམ་གྱིས་བསྐོར༔
མ་སྲིང་མཁའ་འགྲོ་འབུམ་ཕྲག་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔
དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔
སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔ ཧཱུྃ་མཿ ཡེ་ཤེས་དང་ནི་ལས་གྲུབ་པའི༔ ཞིང་སྐྱོང་གནས་ཉུལ་ལ་སོགས་པར༔ སྣ་ཚོགས་ཌཱཀྐི་འབུམ་གྱིས་བསྐོར༔ མ་སྲིང་མཁའ་འགྲོ་འབུམ་ཕྲག་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔
དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔ ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔
གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔ མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔
མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔ ཧཱུྃ་མ༔ བཀའ་བཞིན་ཕྲིན་ལས་བསྟན་སྐྱོང་མ༔ བསྟན་སྲུང་ཁྲག་རལ་མཁའ་འགྲོ་འབུམ༔ ཌཱཀྐི་མ་སྲིང་རྒྱ་མཚོ་རྣམས༔ དབུ་སྐྲ་ཐོར་ཚུགས་ཤིགས་སེ་ཤིག༔ དར་གྱི་ཅོད་པན་པུ་རུ་རུ༔ གླུ་ལེན་གར་བྱེད་ཁྱུགས་སེ་ཁྱུག༔ གདངས་དབྱངས་མགུར་མ་འུ་རུ་རུ༔
ཌཱ་རུ་ཅང་ཏེའུ་ཁྲ་ལ་ལ༔ གཡེར་ཁ་དྲིལ་བུ་སི་ལི་ལི༔ མཆོད་པའི་ཕྱག་རྒྱ་ལམ་སེ་ལམ༔ ཞབས་ཀྱིས་འཁྲུལ་འཁོར་ལྡེམས་སེ་ལྡེམ༔ དཔའ་བོས་བྲོ་རྡུང་ཁྲིགས་སེ་ཁྲིག༔ དཔའ་མོས་གླུ་ལེན་ཀྱུ་རུ་རུ༔ གཏེར་སྲུང་ལས་བྱེད་ཤ་ར་ར༔ གནས་ཁང་འདི་ལ་བྱིན་ཆེན་ཕོབ༔ མཆོད་རྫས་འདི་ལ་བཅུད་ཆེན་སྤེལ༔ དཀྱིལ་འཁོར་འདི་ལ་མདངས་བཟང་ཐོན༔
མདའ་དར་འདི་ལ་སྲུང་དུ་འཛུགས༔ མར་མེ་འདི་ལ་མདངས་ཤིག་ཕྱུངས༔ མཎྜལ་འདི་ལ་རྟེན་བཟང་ཕོབ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ མཁའ་འགྲོ་འབུམ་གྱི་ཐུགས་དམ་བསྐང་༔ ཐུགས་དམ་བསྐངས་ལ་བར་ཆད་སོལ༔ བརྡ་བསྐང་རིན་ཆེན་ཁོལ་ཕྱུང་ནི༔
ཧཱུྃ་མ༔ ཁྱད་པར་མཉེས་པའི་དམ་རྫས་ནི༔ དུར་ཁྲོད་ཕོ་བྲང་རྒྱན་སྤྱོད་འདི༔ མ་སྲིང་མཁའ་འགྲོར་བསྐང་རྫས་འབུལ༔ ཐོད་པ་ལྟག་སྤྲོད་ཞིང་ལྤགས་གཡོགས༔ མ་སྲིང་མཁའ་འགྲོར་བསྐང་རྫས་འབུལ༔ མཆོག་ཆེན་གྲི་རྐང་དབྱངས་རིང་འདི༔ མ་སྲིང་མཁའ་འགྲོར་བསྐང་རྫས་འབུལ༔ བྷནྡྷ་རཀྟ་རྣམ་ལྔའི་ཚོགས༔ མ་སྲིང་མཁའ་འགྲོར་བསྐང་རྫས་འབུལ༔
ཤ་ཚིལ་དྲི་གསུར་ངད་ལྡན་འདི༔ མ་སྲིང་མཁའ་འགྲོར་བསྐང་རྫས་འབུལ༔ དམར་ཆེན་དར་ནག་བ་དན་ཅན༔ མ་སྲིང་མཁའ་འགྲོར་བསྐང་རྫས་འབུལ༔ དགྲ་བགེགས་ཤ་ཁྲག་རི་ལྟར་སྤུངས༔ མ་སྲིང་མཁའ་འགྲོར་བསྐང་རྫས་འབུལ༔ ཞིང་ལྤགས་རྒྱལ་མཚན་དར་ནག་གཡབས༔ མ་སྲིང་མཁའ་འགྲོར་བསྐང་རྫས་འབུལ༔ ཕྱག་མཚན་རྣོ་མཚོན་འཁོར་ལོའི་རྩིབས༔ མ་སྲིང་མཁའ་འགྲོར་བསྐང་རྫས་འབུལ༔
གིང་པ་ཕོ་མོ་གར་བསྒྱུར་ཚོགས༔ མ་སྲིང་མཁའ་འགྲོར་བསྐང་རྫས་འབུལ༔ དུས་མཚན་མ་མོ་གཅེར་བུ་འབུམ༔ མ་སྲིང་མཁའ་འགྲོར་བསྐང་རྫས་འབུལ༔ མཐུན་པའི་དམ་རྫས་དགྱེས་པའི་ཕུད༔ མ་སྲིང་མཁའ་འགྲོར་བསྐང་རྫས་འབུལ༔ འབོད་པའི་གདངས་ཆེན་འབྲུག་ལྟར་ལྡིར༔ མ་སྲིང་མཁའ་འགྲོར་བསྐང་རྫས་འབུལ༔ མཆོད་རྫས་སྒྲུབ་རྫས་བསྐང་རྫས་ཀྱིས༔ རྡོ་རྗེ་སེང་གདོང་ཐུགས་དམ་བསྐང་༔
པདྨ་སྟག་གདོང་ཐུགས་དམ་བསྐང་༔ སངས་རྒྱས་ཕག་གདོང་ཐུགས་དམ་བསྐང་༔ རིན་ཆེན་དོམ་གདོང་ཐུགས་དམ་བསྐང་༔ ཕྲིན་ལས་སྤྱང་གདོང་ཐུགས་དམ་བསྐང་༔ ལས་བྱེད་ལྕགས་གདོང་ཐུགས་དམ་བསྐང་༔ མཚན་མོ་སྒྲ་སྒྲོགས་ཐུགས་དམ་བསྐང་༔ མ་མོ་མཆེད་གསུམ་ཐུགས་དམ་བསྐང་༔ སྲིན་མོ་སྟོང་སྡེའི་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ
བདེ་བ་ཡབ་ལ་སྟོང་པ་ཡུམ༔ ཟུང་འཇུག་སྦྱོར་བའི་འཁྲུལ་འཁོར་གྱིས༔ ཕྱག་རྒྱ་གར་གྱི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ གླུ་དབྱངས་ལེན་པའི་གར་མོའི་ཚོགས༔ ཆགས་པའི་བརྡ་སྐད་ལྷང་ལྷང་སྒྲོག༔ དགའ་བཞི་བསྐུལ་བའི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔
ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ གཟུགས་མཛེས་སྒྲ་སྙན་དྲི་ཞིམ་སོགས༔ རོ་མངར་རེག་བྱ་འཇམ་པ་ཡི༔ ཕྱི་ཡི་མཆོད་པ་སྣ་ཚོགས་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ དུག་ལྔ་མ་སྤངས་ཡེ་ཤེས་ངང་༔ ཉོན་མོངས་རང་གྲོལ་ཆགས་མེད་རྫས༔
སྐུ་ལྔ་ལྷུན་གྲུབ་ནང་མཆོད་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ གསང་བ་ཌཱཀྐི་རིག་མའི་ཚོགས༔ གར་སྒྱུར་བདེ་བའི་མཁའ་ལམ་དུ༔ རླུང་གིས་བསྐྱོད་པའི་རྡོ་རྗེས་བསྲུབས༔ མཉེས་ཕྱིར་ཡིད་ཀྱི་ཆུ་གཏེར་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔
ཧཱུྃ་མཿ ལྕང་ལོ་ཅན་གྱི་བྷནྡྷ་རུ༔ ཤ་ལྔ་པཉྩ་རྫས་ཀྱིས་གཏམས༔ ཟག་མེད་བདུད་རྩིའི་སྨན་མཆོད་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ རིན་ཆེན་སྣ་ཚོགས་ཡངས་པའི་ནང་༔ རྨད་བྱུང་དཔལ་ཆེན་བཤོས་བུ་བཙུགས༔ ཤ་ཁྲག་བརྒྱན་པའི་གཏོར་མཆོད་འབུལ༔
མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ དུང་ཞལ་བདེ་བ་ཆེན་པོའི་ནང་༔ མདངས་ལྡན་དམར་ཆེན་འོད་དུ་འབར༔ སྣ་ཚོགས་རཀྟའི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ རུ་ཏྲ་བསྒྲལ་བའི་ཐོད་པ་རུ༔
དགྲ་བགེགས་གདུག་པའི་དབང་པོ་སྤུངས༔ བསྒྲལ་བའི་མཆོད་པ་བཞེས་སུ་གསོལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔ ཧཱུྃ་མཿ ཡེ་ནས་རྨད་བྱུང་ངོ་བོའི་རྫས༔ རང་བྱུང་མ་འགགས་ཡེ་ཤེས་ཀྱིས༔ དམིགས་མེད་མཆོག་གི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་སྩོལ༔
ཧཱུྃ་མཿ ཕྱི་ནང་མཉེས་པའི་རྟེན་རྫས་མཆོག༔ མེ་ལོང་མདའ་དར་བླ་འཁོར་སོགས༔ སྤྱན་གཟིགས་དུ་མའི་མཆོད་པ་འབུལ༔ མཁའ་འགྲོ་འཁོར་བཅས་ཐུགས་དམ་བསྐང་༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོྃ་གུ་རུ་དྷེ་བ་ཌཱཀྐི་ནཱི་སརྦ་ས་མཱ་ཡ་ཛ་ཛཿ
བཤགས་པ་ནི༔ ཧཱུྃ་མཿ
མ་སྲིང་ཌཱཀྐི་རྒྱ་མཚོའི་སྤྱན་ལམ་དུ༔ མཆོད་པ་ལོ་ཟླར་འདས་པ་མཐོལ་ལོ་བཤགས༔ ཚོགས་དང་བསྐང་མཆོད་ཆག་པ་མཐོལ་ལོ་བཤགས༔ སྦྱོར་སྒྲོལ་གནད་དུ་མ་ཁེལ་མཐོལ་ལོ་བཤགས༔ དུས་དྲུག་དུས་གསུམ་འདས་པ་མཐོལ་ལོ་བཤགས༔ དུས་མིན་ལས་ལ་སྦྱོར་བ་མཐོལ་ལོ་བཤགས༔ བཅུ་ཉ་སྟོང་བཞི་ཆག་པ་མཐོལ་ལོ་བཤགས༔ རྟེན་འབྲེལ་སྣ་ཚོགས་ཆགས་པ་མཐོལ་ལོ་བཤགས༔ ཐབས་ཤེས་ཁ་འགལ་སྤྱོད་པ་མཐོལ་ལོ་བཤགས༔ བདེ་སྟོང་ཟུང་དུ་མ་འཇུག་མཐོལ་ལོ་བཤགས༔
དམ་ཚིག་སྤང་བླང་བགྱིས་པ་མཐོལ་ལོ་བཤགས༔ རྡོ་རྗེ་སྔགས་ལ་འགལ་བ་མཐོལ་ལོ་བཤགས༔ མཐོལ་ལོ་བཤགས་སོ་བཟོད་པར་གསོལ་བ་ནི༔ འགྱོད་ཚངས་དམ་ཚིག་ཆེན་པོ་ལ་གནས་ཤོག༔ ཨོྃ་བཛྲ་ས་ཏྭ? སོགས། ཞེས་ཡི་གེ་བརྒྱ་པས་ལྷག་ཆད་བཀང་ཞིང་སྒོ་གསུམ་འདུན་པ་མི་ཕྱེད་དྲག་པོས་བཤགས༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔
གསང་རྒྱ༔ ྀཨཚ༔ མི་ནུབ་རྒྱ༔ བདག་འདྲ་ཀརྨ་ལས་འབྲེལ་གླིང་པས་ཇོ་བོ་གཟེ་རྒྱལ་གྱི་གངས་ཁྲོད་ནས་གདན་དྲངས་ཤིང་ཤོག་སེར་ལས་ཞལ་རྒྱས་པའོ།། །། སརྦ་མངྒ་ལཾ།། །། ད༽ དྲག་མོ་སེང་གདོང་ལས་ཚོགས་མེ་འཁོར་ནག་པོ་ལས༔ བསྟོད་བསྐུལ་ཁྲག་མཚོ་ཁོལ་མ་བཞུགས་སོ༔ ཌཱཀྐི་བདུད་འདུལ་དྲག་མོར་འདུད༔ ས་མ་ཡ༔ རྒྱ་རྒྱ་རྒྱ༔
ཟོར་གཏོར་ལ་རཀྟ་བྲན་ཞིང་རྔ་བརྡུང་དུང་བུས་ཤ་ཆེན་གསུར་བཏང་རྔམ་སྟབས་ཀྱིས་འདི་སྐད་དོ༔ ཧཱུྃ་ཧཱུྃ་ཧཱུྃ༔ ཨཻཿ ཆོས་དབྱིངས་རྣམ་དག་ཁྲོ་ཆུ་ཁོལ་མའི་ཀློང་༔ ཡེ་ཤེས་ལས་གྲུབ་མ་གཅིག་སེང་གདོང་མ༔ བདུད་འདུལ་དྲག་མོའི་ཚུལ་གྱིས་སྐུར་བཞེངས་ཤིག༔ ཁྲག་ཞག་རྦ་ཀློང་འཁྱིལ་བའི་དབུས་ཉིད་ནས༔ ཤ་ཟ་མཁའ་འགྲོ་སྡེ་ལྔ་སྐུར་བཞེངས་ཤིག༔ དུག་རླངས་རྒྱ་མཚོ་འཁྲུགས་པའི་ནང་ཤེད་ནས༔ སྲོག་གཅོད་མ་མོ་དམར་ནག་སྐུར་བཞེངས་ཤིག༔
ཕྱོགས་མཚམས་དྲག་རྩལ་རྔམ་བརྗིད་དུར་ཁྲོད་ནས༔ ཞིང་སྐྱོང་ལས་ཀྱི་མ་མོ་སྐུར་བཞེངས་ཤིག༔ ཞེ་སྡང་མེ་ལྟར་འབར་བའི་ཀློང་ནས་བཞེངས༔ འདོད་ཆགས་ཁྲག་མཚོ་མེར་བའི་ཀློང་ནས་བཞེངས༔ གཏི་མུག་མུན་རུམ་འཐིབས་པའི་ཀློང་ནས་བཞེངས༔ ང་རྒྱལ་རི་རྒོད་ཉིལ་བའི་ཀློང་ནས་བཞེངས༔ ཕྲག་དོག་སྤུ་གྲི་བརྩེགས་པའི་ཀློང་ནས་བཞེངས༔ གདུག་རྩུབ་ཆར་སྤྲིན་འཁྲིགས་པའི་ཀློང་ནས་བཞེངས༔ ཀི་ཀང་མཁའ་ལ་རྒྱུ་བཞིན་མྱུར་དུ་བཞེངས༔ གནམ་ལྕགས་ཐོག་འབེབས་ཇི་བཞིན་མྱུར་དུ་བཞེངས༔
དྲག་མོ་ལས་ལ་བསྐུལ་བཞིན་བཞེངས་པའི་ཚེ༔ ཆོས་ཉིད་བདེ་སྟོང་ཁྲོ་མོ་ཤ་ར་ར༔ གསལ་སྟོང་དྲག་མོའི་དམག་ཚོགས་ཐིབས་སེ་ཐིབ༔ བདེ་སྟོང་བདུད་འདུལ་མཁའ་འགྲོ་ཉི་ལི་ལི༔ སྣང་སྟོང་ལས་ཀྱི་མ་མོ་སྤུངས་སེ་སྤུང་༔ རིག་སྟོང་ཤ་ཟ་ཁྲོ་མོ་ཁྲོ་ལོ་ལོ༔ ཤེས་རབ་མཚོན་ཆའི་དབལ་ཁ་སི་ལི་ལི༔ སྟོང་ཉིད་སེངྒེའི་ང་རོ་འུ་རུ་རུ༔ ཚོགས་དྲུག་བདུད་བཅོམ་ཉམས་དབྱངས་ཁྲ་ལ་ལ༔ ཤར་གྲོལ་མེ་ཡི་ཚྭ་ཚྭ་ཐོ་རོ་རོ༔
ཤེས་རིག་མཁའ་ལ་གར་སྟབས་ཁྱུགས་སེ་ཁྱུག༔ རང་བྱུང་སྲིད་པའི་རྒྱལ་མོ་ཡམས་སེ་ཡམ༔ ལས་ལ་ཐོགས་མེད་ཆོས་དབྱིངས་མཁའ་འགྲོ་མ༔ རྫུ་འཕྲུལ་གནས་ལུགས་རྩལ་སྟོན་མ་ཚོགས་རྣམས༔ དེ་རིང་སྐྱེ་མེད་དྲག་མོའི་སྐུར་བཞེངས་ཤིག༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ དུག་ལྔ་ལོག་པར་འདྲེན་པའི་དགྲ་བོ་འདི༔ མཚན་མ་རང་གྲོལ་ངང་ནས་མྱུར་དུ་སྒྲོལ༔ མ་དག་ལོག་ལྟ་འཆང་བའི་སྐལ་ངན་ཚོགས༔ ཆོས་ཉིད་ཏིང་འཛིན་བདེན་པས་མྱུར་དུ་སྒྲོལ༔
ང་བདག་འཁོར་བར་འཁྱམས་པའི་རྒྱལ་འགོང་རིགས༔ ཡེ་ཤེས་རང་རྩལ་རིག་པས་མྱུར་དུ་སྒྲོལ༔ འཁྲུལ་སྣང་ལོག་འདྲེན་དགྲ་བོ་བྱད་མ་རྣམས༔ ཡེ་ཤེས་མཁའ་འགྲོའི་ཚོགས་ཀྱིས་མྱུར་དུ་སྒྲོལ༔ དཀར་པོ་དགེ་བའི་བར་ཆད་ལྷ་ཡི་བདུད༔ འཁྲུལ་མེད་མི་གཡོ་རྡོ་རྗེས་མྱུར་དུ་སྒྲོལ༔ ནག་པོ་ཁ་འབྱམས་སླུ་འབྲིད་འཁྲུལ་པའི་བདུད༔ ཤེས་རབ་མི་གཡོ་རལ་གྲིས་མྱུར་དུ་སྒྲོལ༔ སླུ་འབྲིད་ཉོན་མོངས་དུག་ལྔའི་དགྲ་བོ་འདི༔ ངོ་བོ་གང་ཤར་རིག་པས་མྱུར་དུ་སྒྲོལ༔
རྣམ་གཡེང་འཁྲུལ་ངོར་ཤར་བའི་དགྲ་བོ་འདི༔ སྐད་ཅིག་དྲག་རྩལ་ཁྲོ་མོས་མྱུར་དུ་སྒྲོལ༔ མ་དག་ལོག་ལྟ་ཕ་རོལ་བྱད་མའི་ཚོགས༔ བླ་མར་སྨད་ཅིང་སངས་རྒྱས་བསྟན་པ་བཤིག༔ དམ་འགལ་འགྲས་ཡ་བྱེད་ཅིང་སློབ་དཔོན་དཀྲུགས༔ སྡེ་དགོན་གཏོར་ཞིང་དབེན་རི་གཉན་པོ་བཅོམ༔ སྔགས་འཆང་བདག་ལ་སྡང་ཞིང་དགྲ་རུ་ལངས༔ གསང་སྔགས་བསྟན་པ་བཤིག་ཅིང་སྡང་བ་ཡི༔ དམག་ཇག་ཆོམ་པོ་དར་ཞིང་དགྲར་ལངས་པའི༔ ཞིང་བཅུ་ཚང་བའི་དམ་ཉམས་དགྲ་བོ་འདི༔
བདུད་འདུལ་སེང་གདོང་དྲག་མོས་མྱུར་དུ་སྒྲོལ༔ མ་དད་ལོག་པར་འདྲེན་པའི་དགྲ་བོ་འདི༔ སྟག་གདོང་དྲག་མོའི་ཚོགས་ཀྱིས་མྱུར་དུ་སྒྲོལ༔ དམ་སྲི་གསང་སྔགས་བསྣུབས་པའི་བྱད་མ་འདི༔ ཕག་གདོང་སྲོག་གཅོད་མཁའ་འགྲོས་མྱུར་དུ་སྒྲོལ༔ རྡོ་རྗེ་སློབ་དཔོན་བདག་ལ་སྡང་བ་རྣམས༔ དོམ་གདོང་སྣང་སྲིད་བདག་མོས་མྱུར་དུ་སྒྲོལ༔ གསང་སྔགས་བསྟན་པ་གཉན་ལ་དགྲ་དར་ན༔ སྤྱང་གདོང་ཤ་ཟ་མཁའ་འགྲོས་མྱུར་དུ་སྒྲོལ༔ བཀའ་གསང་ཟབ་གཏེར་འདི་ལ་གནོད་བྱེད་རྣམས༔
བཀའ་སྲུང་ཁྲག་རལ་མ་མོས་མྱུར་དུ་སྒྲོལ༔ བྱད་མ་ལོག་པར་ལྟ་བའི་དགྲ་བོ་འདི༔ བསྟན་སྲུང་མ་སྲིང་རྒྱ་མཚོའི་ཚོགས་ཀྱིས་སྒྲོལ༔ སྟོབས་ལྡན་བདུད་འདུལ་མཁའ་འགྲོ་ལས་ལ་ཆོས༔ ཤ་ཟ་སྣང་སྲིད་བདག་མོ་ལས་ལ་ཆོས༔ སྤྲུལ་པའི་ལས་བྱེད་མ་སྲིང་བསྟན་སྲུང་རྣམས༔ དགྲ་ཤ་ཁྲག་གི་མཆོད་པ་འདི་བཞེས་ལ༔ མ་རུངས་ལོག་པར་ལྟ་བའི་དགྲ་བགེགས་རྣམས༔ ཁྱོད་ཀྱི་ཁོང་ནས་ནད་རླངས་དུག་ཕྱུངས་ལ༔ འདུ་བ་རྣམ་བཞིའི་དབུགས་ཐག་ཆོད་ལ་ཤོག༔
ཕོ་གདོན་མོ་གདོན་རྒྱལ་འགོང་སྨྱོ་འབོག་རྣམས༔ ཤ་ཟོ་ཁྲག་འཐུང་དབུགས་ལོངས་མཚན་མ་སྟོང་༔ འདྲེ་རྒོད་དལ་ཡམས་ཕུང་ཐབ་སྣ་དགུ་རྣམ༔ ཕ་རོལ་བྱད་མ་ལོག་ལྟའི་སྟེང་དུ་བྷྱོཿ མ་རུངས་གདུག་པའི་མཐའ་བཞིའི་དམག་ཚོགས་རྣམས༔ བཟློག་བསྒྱུར་ཕྲིན་ལས་དྲག་རྩལ་ས་མ་ཡ༔ གླིང་བཞིའི་མི་ཁ་རྒྱངས་གླུ་ལྟས་ངན་རྣམས༔ ཕ་རོལ་གཡུལ་ངོ་བྱད་མའི་སྟེང་དུ་བྷྱོཿ སྣང་སྲིད་བཀའ་ཡི་ལས་བྱེད་མ་མོའི་ཚོགས༔ སྔོན་ཚེ་སློབ་དཔོན་པདྨའི་བཀའ་མ་བཅག༔
སྐྱེ་མེད་ཡེ་ཤེས་མཁའ་འགྲོའི་དམ་མ་བཀྲལ༔ སྔོན་སྦྱངས་ལས་སྟོབས་སྨོན་ལམ་ཐ་མ་གཉེར༔ ད་ལྟ་སྔགས་འཆང་བསྐུལ་བ་དོན་མ་ཆུང་༔ དམ་ཚིག་རྡོ་རྗེའི་མནའ་ལ་བཀའ་མ་འདའ༔ དེ་བས་མ་སྲིང་ཡེ་ཤེས་མཁའ་འགྲོའི་ཚོགས༔ ཐུགས་རྗེ་ཐོགས་མེད་དབྱིངས་ནས་སྐུར་བཞེངས་ལ༔ རྣལ་འབྱོར་བདག་གིས་བཅོལ་བའི་ཕྲིན་ལས་མཛོད༔ མ་ཐོགས་ད་ལྟ་ཉིད་དུ་འགྲུབ་པར་མཛོད༔ ཕཊཿཡཿརཿམཿསཿརཿདཿཤཿཙཿརཿམཿསཿཀཿཨཿ དམ་ཉམས་དགྲ་བོ་བྱད་མའི་ཤ་ལ་རྦད་རྦད༔
ཁྲག་ལ་རྦད་རྦད༔ རྩ་ལ་རྦད་རྦད༔ རུས་ལ་རྦད་རྦད༔ ཙིཏྟ་ལ་རྦད་རྦད༔ མྱོག་མྱོག་ཐུམ་རིལ་རྦད་རྦད་ཧ་ཏྲི་ནག་པོ་དགྲ་བོ་བྱད་མ་ལ་བྷྱོ་བྷྱོཿ

རུ་ཏྲི་ནག་པོ་དགྲ་བོ་བྱད་མ་ལ་བྷྱོ་བྷྱོཿ དགྲ་བོ་བྱད་མ་ལྷ་སྲུང་དང་བཅས་པ་ནྲྀ་ཏྲི་ཏྲིག་ནན་ནན༔ ཨེ་ཧུར་ཐུམ་མཱ་ར་ཡ་རྦད་རྦད་བྷྱོ་བྷྱོ་ཟློག་ཟློག༔ ཨོཾ་བཾ་ཌཱཀྐི་སིངྷ་མུ་ཁ་ཧ་རི་ནི་ས་རཀྴ་ཀྲོ་ཏི་དགྲ་བོ་བྱད་མའི་དོན་སྙིང་ལ་ཁ་རཾ་ཁཱ་ཧི༔ ཞེས་ཐལ་མོ་བརྡབ་ཅིང་གཏོར་མ་འཕང་༔ བྱད་མ་ལྷ་སྲུང་བཅས་པ་རྣམས་ཐལ་ཞག་རླུང་གིས་གཡེང་བ་བཞིན༔ རི་རབ་ལྕགས་རིའི་ཕྱི་རུ་གཏོར༔ བྱད་མའི་ཚེ་བསོད་ནུས་མཐུ་རྣམས༔ ཚུར་འདུས་ཁྲོ་མོའི་སྐུ་ལ་ཐིམ༔ མི་ཤིགས་རྡོ་རྗེའི་སྐུ་རུ་བསྒོམ༔ སྐྱེ་མེད་ངང་ལ་མཉམ་པར་བཞག༔
ཞབས་ཀྱུ་ཧ་ཁོག་ཟླ་ཚེས་དང་༔ ནཱ་ད་སྟོང་ཉིད་མི་དམིགས་ངང་༔ སྒྱུ་མ་འཇའ་ཚོན་ཆུ་ཟླའོ༔ སྣང་སྟོང་དམིགས་མེད་ས་མ་ཡ༔ ཨེ་མ་གསང་སྒྲོམ་སྙིང་ཐིག་འདི༔ ཁོ་བོ་པདྨ་བདག་གིས་བཞག༔ མཁའ་འགྲོ་ལས་ཅན་མཚོ་རྒྱལ་མ༔ གསང་བ་བརྡ་ཡི་ཡི་གེར་ཐོབ༔ བཀའ་སྲུང་གནོད་སྦྱིན་བཞི་ལ་བཅོལ༔ མ་འོངས་སུམ་ཅུ་མགོ་ཚུགས་ཚེ༔
རྩོད་ལྡན་བདུད་འདུལ་གཉེན་པོ་རུ༔ དཔལ་གྱི་ཡེ་ཤེས་སྐྱེས་མཐའ་མཆོག༔ ཧཱུྃ་ནག་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔
བདག་འདྲ་ཧཱུྃ་ནག་དྲག་པོ་རྩལ་གྱིས་ཇོ་བོ་གཟེ་རྒྱལ་ནས་སྲོད་འཁོར་ཌཱཀྐི་རྒྱུ་དུས་གདན་དྲངས་ཤིང་ཤོག་སེར་ལས་ཕབ་པའོ། སརྦ་མངྒ་ལཾ།། །། ན༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེངྒེའི་གདོང་ཅན་ལས༔ སྨད་ལས་བསད་པ་ཟངས་སྒྲོམ་དམར་པོ་བཞུགས་སོ༔ ཌཱཀྐི་བདུད་འདུལ་དྲག་མོར་འདུད༔ དེའང་མ་འོངས་སྙིགས་མ་ལྔ་བདོའི་དུས་སུ་སྟེང་འོག་བར་གསུམ་འཁྲུགས་པའི་ནད་མཚོན་མུ་གེའི་བསྐལ་པ་དར༔ དེའི་ཚེ་དགྲ་བགེགས་བསྒྲལ་བའི་ལས་རིམ་བསད་པ་སྤུ་གྲི་དམར་པོའི་ལས་བྱང་འདི༔ རྫོང་འཕྲང་སྲོག་གསུམ་ལྡན་པའི་རྣལ་འབྱོར་པས༔ བསྟན་དགྲ་བསྒྲལ་བའི་སེམས་བསྐྱེད་གོ་གྱོན་ཏེ༔ མངོན་སྤྱོད་དམོད་པ་དྲག་པོའི་ཆས་སུ་ཞུགས༔
མདུན་དུ་གནམ་ལྕགས་ལས་གྲུབ་ཧོཾ་ཁུང་ནང་༔ མ་རུངས་བྱད་མ་བདུད་སྡེ་དཔུང་ཚོགས་དང་༔ རྒྱབ་རྟེན་བླ་དྭགས་མིང་རུས་ལྡན་པའམ༔ ཟོར་ལས་དམོད་པའི་ཞལ་བསྟབ་ཙམ་ལ་ནི༔ ཟན་ལིང་ཁྲག་གིས་སྦྲུས་པ་ཞིག་གིས་འཐུས༔ དར་ནག་བེར་ནག་མུན་པ་ནག་པོས་བཀབ༔ མཐའ་བསྐོར་ཕུར་ཡུངས་ལ་སོགས་ཐུན་རྫས་དང་༔ བྱ་འུག་སྒྲོ་སོགས་ལྷ་དང་དབྱེ་བའི་རྫས༔ གྲི་གུག་རལ་གྲི་ལ་སོགས་མཚོན་ཆས་བསྐོར༔ མངོན་སྤྱོད་དྲག་པོའི་ཐུན་རྫས་མ་ལུས་བསགས༔
ལྟ་བ་གྱད་དང་གཉེན་པོ་ཡེ་ཤེས་ལྷ༔ སྤྲུལ་པ་ལས་བྱེད་ལྷ་ཡི་གོ་ཆ་ནི༔ ཕཊཿ རང་ཉིད་ཡེ་ཤེས་མཁའ་འགྲོ་མ་དྲག་ཏུ་ཁྲོས་པ་བདུད་འདུལ་སེངྒེའི་གདོང་པ་ཅན༔ ཤིན་ཏུ་གཏུམ་པ་དུར་ཁྲོད་ཆས་བརྒྱད་དང་ལྡན་པ༔ ཕྱག་གཡས་སྲོག་གཅོད་ལས་ཀྱི་གྲི་གུག་ནམ་མཁའི་མཐོངས་ལ་ཕྱར་ཞིང་༔ གཡོན་པས་ཁ་ཊྭཱཾ་རྩེ་གསུམ་ཐོག་ལྟར་འབེབས་པ༔ ཞབས་གྱད་ཀྱི་དོར་སྟབས་ཅན༔ ཆོས་འབྱུང་འབར་བའི་དབུས་སུ་གནས་པ༔ མདུན་དུ་ཕྲིན་ལས་ཀྱི་སྤྲུལ་པ་དྲག་མོ་སྤྱང་གདོང་མ་ནག་མོ་གཅེར་མོ་མི་ལྤགས་གཡང་གཞི་དམར་པོ་གྱོན་ནས་ནུ་མ་གྱེན་མཐུར་དུ་འཁྱིལ་བ༔
ཕྱག་གཡས་སྤུ་གྲི་དང་གཡོན་པས་ལྕགས་ཀྱུ་འཛིན་པ༔ དགྲ་བགེགས་ཀྱི་སྲོག་ལ་དབང་བའི་རྣམ་པར་གསལ༔ མ་མོ་གསོད་བྱེད་མའི་གཡས་གཡོན་དུ་བྱ་རོག་འུག་པའི་གདོང་ཅན༔ དགྲ་བགེགས་ལྷ་དང་དབྱེ་བའི་རྫས་ཐུན་ནག་པོ་ཐོགས་པ་མདུན་དུ་བླ་འགུགས་ལས་ཀྱི་མ་མོ་སྲོག་འཕྲོག་གསུམ་ནི༔ དམར་མོ་སེང་གདོང་ཅན༔ སྔོན་མོ་ཆུ་ཡི་མདོག་ཅན༔ ནག་མོ་མུན་པའི་མདོག་ཅན༔ ཐམས་ཅད་ལག་ཏུ་བླ་འགུགས་པའི་ལྕགས་ཀྱུ༔ བླ་འཆིང་བའི་ཞགས་པ༔ བླ་འཛིན་པའི་དྲྭ་བ༔
བླ་དྭགས་ཀྱི་རིང་ཆ༔ བླ་འབོད་ཀྱི་གྲི་རྐང་༔ གཡབ་མོ་འདེབས་པའི་རྔ་མ་དམར་ནག་བཅས་ཐོགས་ནས་དགྲ་བགེགས་གདུག་པ་ཅན་འགུགས་པའི་རང་བཞིན་དུ་གསལ་བའོ༔ བྷྱོ་བཾ་སིངྷ་ཌཱཀྐི་ཀྲོ་ཏི་ཀ་ལི་མ་མ་བྷྱོ་བྷྱོཿ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ མ་ཏྲི་མ་ཐུན་མ་བྷྱོ་ཏྲག་རཀྨོ་བྷྱོཿ ཁ་ལ་རཀྨོ་ཨེ་ཀ་ཙ་ཏི་བྷྱོཿ ཁཱ་ཁ་ཧུ་ལུ་མ་མོ་བྷྱོཿ ཏྲི་ཛ་ཏྲི་ཛ་བཾ་ཤག་ཤནྟེ་བྷྱོ་བྷྱོཿ མ་མོ་ཏྲི་རཀྨོ་ཛ་ཏྲི་མ་བྷྱོ་བྷྱོཿ
ཐུན་ཐུན་བྷྱོ་བྷྱོཿ དྲག་སྔགས་བཟླས་ཤིང་གཟི་བྱིན་བསྐྱེད་ནས༔ གསེར་སྐྱེམས་གཏོང་བ་ནི༔ ཧཱུྃ༔ དབྱིངས་ལས་མ་གཡོས་བདུད་འདུལ་དྲག་མོའི་སྐུ༔ སྣང་སྲིད་འདི་རུ་གཞན་གྱིས་འགྲན་ཟླ་བྲལ༔ ང་ཉིད་དྲག་པོ་ཁྲོས་པ་སེངྒེའི་གདོང་༔ ང་ལས་ཆེ་བ་མེད་དོ་ཀུན་གྱིས་ཉོན༔ མཿ ང་ཉིད་ཕོ་བྲང་གནས་ཆེན་ཨུ་ཙ་ལ༔
དུར་ཁྲོད་ཆེན་པོ་རྔམ་ཆེན་འབར་བའི་རོང་༔ རི་བོ་རུས་པ་འབབ་ཆུ་ཁྲག་དང་ཞག༔ རྩི་ཤིང་ཐམས་ཅད་མདའ་མདུང་མཚོན་ཆ་གཟེངས༔ སྒྲ་སྐད་ཐམས་ཅད་རྒྱོབ་སོད་འབྲུག་ལྟར་སྒྲོག༔ རོ་ལངས་ཀེང་རུས་གཅན་སྤྱང་ཉི་ལི་ལི༔ ངན་སྔགས་འབྲུག་སྒྲ་གནམ་ལྕགས་ཤ་ར་ར༔ ཤ་ཟ་སྲོག་གཅོད་དབུགས་ལེན་རོངས་སེ་རོང་༔ འཆི་བདག་ཕྲ་མེན་སྲོག་ལེན་ཞུངས་སེ་ཞུང་༔ མེ་འབར་མུན་རབ་སྤྲིན་ནག་འུ་རུ་རུ༔ སྤྲིན་གསེབ་གནས་ཉུལ་མ་མོ་གློག་ལྟར་མྱུར༔
སྲིད་པའི་རི་རབ་ཡོམ་ཡོམ་ཤིག་ཤིག་འགུལ༔ དེ་འདྲའི་གནས་ནས་བཞེངས་པའི་དབང་མོ་ཆེ༔ ཆེ་བ་ལྷ་རྣམས་ཐམས་ཅད་ང་ཡི་འཁོར༔ ཆུང་བ་དྲེགས་པ་སྡེ་བརྒྱད་ང་ཡི་བྲན༔ སྲིད་པ་འདིར་གནས་ང་ཡི་ལས་མཁན་ཏེ༔ ང་ཡིས་དམོད་པའི་ལས་འདི་གཉེར་བའི་ཕྱིར༔ ཕྱི་ནང་ལྷ་དང་སྲུང་མ་སྐུ་བསྐྱོད་འཚལ༔ དབྱིངས་ལ་གནས་ཤིང་འགྱུ་བའི་ལྷ་ཚོགས་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཀུན་ཀྱང་བདག་ཉིད་ལས་བཅོལ་དཔུང་ལ་བཞེངས༔
དམིགས་པའི་བྱད་མ་སྒྲོལ་བའི་ཕྲིན་ལས་མཛོད༔ ཅེས་ཕྱོགས་བཅུར་མཆོད་ནས་བྲུབ་ཁུང་དམིགས་བྱ་བསྐྱེད་པ་ནི༔ མདུན་དུ་གནམ་ལྕགས་ལས་གྲུབ་ཧོཾ་ཁུང་ནག་པོ་ཟུར་གསུམ་ཁ་དོག་ལ་མཐིལ་ཡངས་པ་བང་རིམ་དགུ་ཁ་ཁྱེར་གསུམ་དང་ལྡན་པ༔ ཁ་ཁྱེར་དང་པོ་ལ་སྒྲོལ་བྱེད་ཤན་པ་ནག་མོ་གློག་ལྟར་འཁྱུགས་པ༔ གཉིས་པར་ལྷ་བདུད་ནག་མོས་གཤིན་སྐད་འོ་དོད་དྲག་ཏུ་འབོད་པ༔ གསུམ་པར་བླ་འགུགས་དུས་ཀྱི་ཕོ་མོ་སྲིད་གསུམ་གླིང་བཞི་ཡུད་ཀྱིས་བསྐོར་ཞིང་དགྲ་བོའི་བླ་སྲོག་རྣམ་ཤེས་སྐད་ཅིག་ལ་འགུགས་པ༔ ལས་ཀྱི་བྲུབ་ཁུང་ཆེན་པོ་དེ་ལ་མངོན་སྤྱོད་ཀྱི་རྟགས་ཀུན་ཚང་བ་གཤིན་རྗེའི་བསད་ཁང་བདུད་ཀྱི་བཤའ་ར༔ སྡེ་བརྒྱད་ཀྱི་འདུ་ས༔ ཕོ་ཉའི་འགྱུ་ལམ༔ ཀླུ་བདུད་ཀྱི་གྲེ་བ༔
གཟའ་བདུད་ཀྱི་ལྟོ་བ༔ སྲོག་གཅོད་ཉི་ཁྲི་དགུ་འབུམ་འཚོགས་པའི་གླིང་ཆེན་པོ༔ གཤིན་ཡུལ་ཟངས་ཐང་དམར་པོའི་རྣམ་པར་མངོན་སུམ་དུ་བཀོད་པའི་མཐིལ་དུ༔ ནྲྀ་ཏྲི་དམར་ནག་གཉིས་ལས་བསྐྱེད་པའི་དམ་ཉམས་པའི་དགྲ་བགེགས༔ བྱད་མ་སྡིག་ཅན་དེ་ཉིད་ལུས་སྔོ་ཞིང་ཧམ་པ་མིག་ཤི་མིག་ཅན༔ བུ་ག་དགུ་ནས་ཁྲག་འཛགས་པ༔ ཡན་ལག་མྱ་ངན་གྱི་ཆ་བྱད་ཅན་ལ་ལྕགས་སྒྲོག་དང་ཞགས་པས་བསྡམས་པ༔ གཅེར་བུ་བྱང་ཐང་གི་ལྷག་པས་ཕྱུར་བ་ལ་གྲང་དམྱལ་བརྒྱད་ཀྱི་ངད་དང་ལྡན་པས་རབ་ཏུ་གཟིར་ནས་སྨྲེ་སྔགས་ཀྱི་སྐེག་བུ་འདོན་པའི་དབྱིབས་སུ་བསྐྱེད་པའོ༔ བསད་ཁང་ནག་པོ་དེའི་ནང་ལས་ཀྱི་རླུང་དམར་འུ་རུ་རུ་འཚུབས་པ༔ ཕྱི་ན་ཞེ་སྡང་གི་མེ་འབར་བ༔
ནང་ན་འདོད་ཆགས་ཀྱི་ཁྲག་མཚོ་འཁྱིལ་བ༔ བར་དུ་གཏི་མུག་གི་མུན་པ་འཁྲིགས་པ༔ ལོགས་ན་ཕྲ་དོག་གི་ཐོག་དང་སེར་བའི་བུ་ཡུག་འཚུབས་པ༔ ལས་ཀྱི་བདུད་མོ་དམ་སྲི་མ་དང་དུས་མཚན་མ་མཚན་མོ་རྒྱུ་བ༔ སྲོད་ལ་ཉུལ་བ་སྲེག་མ་འཕྲོག་མ་སྐེམ་བྱེད་མ་བཅས་བདུད་མོ་ཐམས་ཅད་ཆོ་ངེ་ལྷང་ལྷང་བྱེད་པ་སྟེ༔ ལས་ཀྱི་ཕོ་ཉ་རྣམས་ཀྱིས་བཟུང་ནས་ཐར་པ་མེད་པའི་རང་བཞིན་དུ་གྱུར༔ བཀའ་བདེན་པའི་སྟོབས་ཀྱིས་འགུགས་ཤིང་དམིགས་པའི་རྟེན་ལ་དབབ་པ་ནི༔ ན་མོཿ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔
ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ གསང་སྔགས་གསར་རྙིང་རྒྱུད་སྡེ་བཞི་དང་འབྲེལ་བའི་ཡི་དམ་དཀྱིལ་འཁོར་རྣམས་ཀྱི་བཀའ་བདེན་པ་དང་༔ གསང་སྔགས་རིག་སྔགས་ཁྲོ་བོ་ཁྲོ་མོ་རྣམས་ཀྱི་བཀའ་བདེན་པ་དང་༔ ཁྱད་པར་ཉི་མ་ནུབ་ཕྱོགས་ཨོ་རྒྱན་སྤྲུལ་པའི་ཞིང་ཁམས་ནས༔ མ་ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་རིགས་ལྔ༔ ཨུ་ཙ་ལའི་དུར་ཁྲོད་ཆེན་པོ་ནས་སྐུ་སྤྲུལ་སེངྒེའི་གདོང་པ་ཅན༔ གསུང་སྤྲུལ་སྟག་གི་གདོང་པ་ཅན༔ ཐུགས་སྤྲུལ་ཕག་གི་གདོང་པ་ཅན༔ ཡོན་ཏན་གྱི་སྤྲུལ་པ་དོམ་གྱི་གདོང་པ་ཅན༔
ཕྲིན་ལས་ཀྱི་སྤྲུལ་པ་སྤྱང་ཀིའི་གདོང་པ་ཅན༔ སྒྲོལ་བྱེད་ནག་མོ་ལྕགས་ཀྱི་གདོང་པ་ཅན༔ ཕྲ་མེན་མ་བྱ་རོག་འུག་པའི་གདོང་པ་ཅན༔ དུས་ཀྱི་ཕོ་ཉ་མོ་དམར་མོ་སྲོག་གཅོད་བཙན་གྱི་བུ་མོ༔ སྔོན་མོ་དབུགས་ལེན་ཀླུ་ཡི་བུ་མོ༔ བླ་འགུགས་ནག་མོ་བདུད་ཀྱི་བུ་མོ༔ ལོ་ཟླ་ཞག་དུས་ཟ་མ་ཆུ་ཚོད་དུས་ཀྱི་ཕོ་ཉ་མོ༔ དྲུག་ཅུ་རྩ་བཞི༔ སྲིད་པའི་ནག་མོ་ཤྭ་ཐོགས་རྒྱན་ཐོགས་ཁྲམ་ཐོགས་རྩིས་ཐོགས་བདུད་མོ་བཅུ་གཉིས༔ སྐྱེ་འགྲོ་གླིང་བཞིའི་སྲོག་བདག་མོ་སྲིན་མོ་ཁྲག་གི་རལ་པ་ཅན་བརྒྱད༔
མ་བྷྱོ་ཛཿགསུམ་ལས་འཆི་བདག་ཚེ་བདག་སྲོག་བདག་མ་མོ་གསུམ༔ ཡེ་ཤེས་དང་འཇིག་རྟེན་ལས་ལ་གྲུབ་པའི་ཕྲ་མེན་མ་བཅུ་གཉིས༔ དགྲ་ལྷའི་རྨུ་ཙ་མོ་ཉི་ཤུ་རྩ་བརྒྱད༔ གཞན་ཡང་མ་རྒྱུད་མཁའ་འགྲོ་སྲིད་པའི་མ་མོ་དུས་བདག་མ་གཙོ་འཁོར་དང་བཅས་པའི་མཐུ་སྟོབས་ནུས་པ་དམོད་པའི་རིག་སྔགས་དྲག་པོ་འདི་ལ་བརྟེན་ནས་ཞིང་བཅུ་ཚང་བའི་དགྲ་བགེགས་བྱད་མ་མིང་ནས་སྨོས་ཏེ་འགུགས་པའི་ལས་སུ་བཅོལ་བ་ནི༔ སྤྱིར་སངས་རྒྱས་ཀྱི་བསྟན་པ་བཤིག་པ༔ དཀོན་མཆོག་གི་དབུ་འཕང་སྨད་པ༔ དགེ་འདུན་གྱི་ཆོས་སྡེ་བཅོམ་པ༔ བསམ་གཏན་བསྒོམ་པའི་དབེན་རི་གཉན་པོ་གཏོར་བ༔ ཁྱད་པར་གསང་སྔགས་ཀྱི་བསྟན་པ་རིན་པོ་ཆེ་སྤྱི་དང་བྱེ་བྲག་བསྟན་པའི་བདག་པོ་རིག་འཛིན་པདྨ་འབྱུང་གནས་ཀྱི་བརྒྱུད་འཛིན༔ དཔལ་ལྡན་རྙིང་མའི་ཆོས་གྲྭས་མཚོན་པས་འདུས་སྡེ་རིག་འཛིན་རྣལ་འབྱོར་བདག་ཅག་དཔོན་སློབ་འཁོར་དང་བཅས་པ་ལ༔
ཚད་བཙུགས་པ་ཡ་བོར་བཟུང་བ༔ དོ་བསྡོ་བ༔ ཕོད་བཙུགས་པ༔ འགྲན་བཙལ་བ༔ འགྲས་འཚོལ་བ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ ཆོས་སྐྱོང་སྲུང་མའི་ནུས་པ་གཤེ་བ༔ གཞན་ཡང་ཉི་མ་ཕྱོགས་བཞི་མཚམས་བརྒྱད་ནས༔ གཟུགས་ཅན་གྱི་དགྲ༔
གཟུགས་མེད་ཀྱི་བགེགས༔ ཚེ་སྲོག་ལ་བར་དུ་གཅོད་པ༔ མཐོ་དོགས་དམའ་དགའ་བྱེད་པ༔ སྔོན་འགུགས་རྒྱབ་འདེད་བྱེད་པ༔ ཤག་ངན་གྱི་སྣ་འདྲེན་བྱེད་པ༔ ངོས་བསྟོད་ལྐོག་ནས་སྨད་པ༔ ཁ་དཀར་ཞིང་ཁོག་ནག་པ༔ དམག་སྣ་ཇག་སྣ་རྐུན་སྣ་སྟོན་པ༔ དགྲ་ཁ་དང་མི་ཁ་ཟུག་པ༔ ནད་ཁ་དང་ཡམས་ཁ་འཚུབས་པ༔
རི་རྒྱ་དང་རླུང་རྒྱ་བཤིག་པ༔ གདན་ས་མཆོད་ཞིང་འཕྲོག་མི༔ ཁྱད་པར་དུའང་དགྲ་སྒོ་དང་གྱོད་སྒོ་འབྱེད་པ༔ ཆེ་སྲི་དང་ཆུང་སྲི་དར་སྲི་གོད་སྲི་ལངས་པ༔ བན་བྱེད་བོན་བྱེད་སྐྱེ་བོའི་མདའ་ཟོར་བུད་མེད་དམོད་ཟོར༔ ཡུགས་སའི་ཐལ་ཟོར༔ རིག་སྔགས་ཀྱི་ཐུན་ཟོར༔ ཞང་ཞུང་གི་མཐུ་ཟོར༔ ལ་སོགས་པ་བདག་ཅག་སྒྲུབ་པ་པོའི་ལུས་ངག་ཡིད་གསུམ་ཁྱིམ་སྒོ་ལམ་གསུམ༔ གཞི་ལམ་བྱིས་གསུམ་ཐམས་ཅད་དུ་གནོད་ཅིང་སྡང་བར་བྱེད་པའི་དགྲ་བགེགས་བྱད་མ་རྣམས་ཀྱི་མི་རབས་བདུན་རྒྱུད་དང་བཅས་པ་ཐམས་ཅད༔
གནམ་ས་གླིང་བཞི་རི་རབ་གླིང་ཕྲན་གླིང་བར་མུན་བར་བན་བོན་སྲུང་མའི་སྐྱབས་འོག་གང་དུ་གནས་ཀྱང་རང་དབང་མེད་པར་གཟུགས་ལིངྒ་ལ་བཀོད་པ༔ བླ་ཤོག་བུ་ལ་བྲིས་པ༔ རྣམ་ཤེས་ས་བོན་ལ་བཏབ་པ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛ་ཛཿ རཏྣ་པཱ་ཤ་ཧཱུྃ༔ པདྨ་སྥོ་ཊ་བཾ༔ ཀརྨ་གྷཎྜེ་ཧོཿ
ཞེས་རོལ་མོ་དྲག་རྡུང་དང་བཅས་ནས་ཕོ་ཉ་འགྱེད་པ་ནི༔ ཛ་བྷྱོཿ སྣང་སྲིད་མ་མོ་སྲོག་བདག་ཧར་ལེན་མ༔
ཕོ་ཉ་མི་བསྲུན་བདུད་ཀྱི་དབང་མོ་ཆེ༔ ནག་མོ་སྲོད་ལ་ཉུལ་བྱེད་དུས་ལ་བབ༔ དམ་ཉམས་བྱད་མའི་བླ་སྲོག་ཁུག་ལ་ཤོག༔ ཀེང་ཀེང་མེ་འབར་གསེབ་ནས་རྒྱུག་བྱེད་མ༔ དམར་མོ་ཟངས་འཕར་གདོང་ཅན་དུས་ལ་བབ༔ བྱད་མའི་བླ་འཁྱམས་མ་ཤོར་ཁུག་ལ་ཤོག༔ སྔོ་དམར་རླབས་ཕྱུར་འཕྱོ་མ་མུན་པར་གཏིབས༔ གཅན་སྤྱང་ལག་རིང་གདོང་ཅན་དུས་ལ་བབ༔ དམིགས་པའི་དགྲ་བོ་བླ་འཁྱམས་ཁུག་ལ་ཤོག༔ བྷྱོཿ
བླ་འཛིན་ལྕགས་ཀྱུ་འབར་བས་ཟུངས་ལ་ཤོག༔ བླ་འཆིང་ཞགས་པ་ནག་པོས་སྡོམས་ལ་ཤོག༔ བླ་འཛིན་དྲྭ་བའི་ནང་དུ་ཚུད་ལ་ཤོག༔ བླ་འདེད་བྱ་གཅན་རྣམས་ཀྱིས་ཆུམ་ལ་ཤོག༔ དགྲ་བོའི་བླ་དྭགས་མིང་བྱང་འདི་ལ་ཕོབ༔ བྱད་མ་གདུག་པའི་བླ་ཚེ་རྟེན་དང་ཕྲོལ༔ གཟུགས་བྱང་འདི་ལ་ཁུག་ཅིག་མཱ་ར་ཡ༔ ཏྲི་ཏྲི་ནྲྀ་ཏྲི་ཨངྐུ་ཤ་ཡ་ཛཿ ཐུན་ཐུན་མ་ཏྲི་མ་ཏྲི་དགྲ་བོའི་བླ་ཤ་རེ་མ་ཏི་ཐུན་ཛ་ཛཿ ཞེས་རོལ་མོ་དྲག་རྡུང་དང་བཅས་ནས་ཁུག་རྟགས་མ་བྱུང་བར་བཀུག༔
གུ་གུལ་ཡུངས་དཀར་ཐང་ཕྲོམ་ཤ་ཆེན་བསྲེག༔ བྱ་རོག་འུག་པའི་དང་རུས་ལྷ་དང་དབྱེ༔ བྷྱོ་ཛཿ མུན་པ་ནག་པོ་ཁཱ་ཁ་མུ་ཁ་མ༔ དགྲ་བགེགས་བན་བོན་བྱད་མ་ལྷ་དང་ཕྱེས༔ སྡིག་ཅན་བརྣག་པའི་དགྲ་བོ་ལྷ་དང་ཕྱེས༔ ཕ་ལྷ་མ་ལྷ་ཞང་ལྷ་སྐྱེས་ལྷ་ཕྱེས༔ དགྲ་ལྷ་སྲུང་སྐྱོབ་བན་བོན་རྣམས་དང་ཕྱེས༔ བྷྱོཿ ཧུ་ལུ་ནག་མོ་དུག་འདེབས་འུག་གདོང་མ༔
ལྟས་ངན་བརྒྱད་ཅུ་དགྲ་བགེགས་བདུད་དང་སྤྲོད༔ དམིགས་པའི་བྱད་མ་འཆི་བདག་བདུད་དང་སྤྲོད༔ དམོད་པའི་དགྲ་བོ་སྲོག་བདག་བདུད་དང་སྤྲོད༔ བྱད་མ་སྡིག་ཅན་ཕུང་བདུད་ནག་པོར་སྤྲོད༔ སཏྭར་ཐོགས་བདུད་ཀྱི་བུ་མོའི་དུས་ལ་བབ༔ དགྲ་བགེགས་ལྷ་དབྱེ་བདུད་སྤྲད་དུས་ལ་བབ༔ མངོན་སྤྱོད་མཱ་ར་ཡ་ཡི་ཕྲིན་ལས་མཛོད༔ བྷྱོ་བྷྱོ་ཁཱ་ཁ་མུ་ཁ་དགྲ་བོ་ཤག་ཕྱེས༔ ཧུ་ལུ་མུ་ཁ་དགྲ་བོ་ཤག་ཕྱེས༔ ཏྲི་ཏྲི་ནྲྀ་ཏྲི་དགྲ་བོ་ཤག་ཕྱེས༔
བསད་སྔགས་བཟླ་ཞིང་ཐུན་གྱིས་གཟིར་བ་ནི༔ ཛཿ ལས་བྱེད་ཆེན་པོའི་དུས་ལ་བབ༔ དགྲ་བོ་ཕུང་པོ་བཤིག་པའི་ཕྱིར༔ དམོད་པ་ནག་པོའི་ཐུན་གྱིས་གདབ༔ ཛཿ ཡུངས་ཐུན་དྲག་སྔགས་དམོད་པའི་རྫས༔ དགྲ་བགེགས་ལྔ་ཕུང་རྡུལ་དུ་རློག༔ རྡོ་ཐུན་རྦབ་རྒོད་ཧྲི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔
དུག་ཐུན་སྨྱོ་འབོག་ཐིབས་སེ་ཐིབ༔ དགྲ་བགེགས་ལྔ་ཕུང་རྡུལ་དུ་རློག༔ མེ་ཐུན་ཚྭ་ཚྭ་སི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཆུ་ཐུན་སྦོས་འགས་འུ་རུ་རུ༔ དགྲ་བགེགས་ལྔ་ཕུང་རྡུལ་དུ་རློག༔ ཁྲག་ཐུན་ནད་རླངས་ཆི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ མཚོན་ཐུན་རྣོ་ངར་ཟེངས་སེ་ཟེང་༔ དགྲ་བགེགས་ལྔ་ཕུང་རྡུལ་དུ་རློག༔
མདའ་ཐུན་ཐོག་རྒོད་ཤ་ར་ར༔ དགྲ་བགེགས་ལྔ་ཕུང་རྡུལ་དུ་རློག༔ གནམ་ལྕགས་ཕུར་ཐུན་ཧྲི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཕཊཿཡཿརཿམཿསཿརཿདཿཤཿཙཿརཿམཿསཿཀཿཨཿ ཐུན་བྷྱོ་བྷྱོཿ རིག་སྔགས་འཆང་བའི་བརྟུལ་ཞུགས་དང་ལྡན་པས༔ གྲི་གུག་གམ་ནི་མཁར་ཕུར་ཐོགས་ལ༔ ཧཱུྃ་བྷྱོ་ཛཿ ལས་ལ་ཁྲོས་པའི་ཤ་ཟ་མོ༔
ཕྲ་མེན་ནག་མོ་ལྕགས་གདོང་ཅན༔ ཁྱོད་ཀྱི་ཐུགས་དམ་དུས་ལ་བབ༔ ཕྱག་གཡས་ཟངས་གྲི་འབར་བ་བསྣམས༔ ཡར་རྩེ་རྡོ་རྗེ་རྩེ་ལྔ་ཡིས༔ ཡེ་ཤེས་མཁའ་འགྲོ་ལས་ལ་བསྐུལ༔ འཆང་བཟུང་ཟླུམ་སྐོར་ཆུ་སྲིན་ཁ༔ འཇིག་རྟེན་མཁའ་འགྲོའི་ཕོ་བྲང་ནས༔ དབལ་སོ་ཟངས་གྲི་འབར་བ་ཡིས༔ དགྲ་བོའི་བདུན་རྒྱུད་རྩད་ནས་ཆོད༔ དགྲ་བོའི་སྒོ་དགུར་ཛཿཁྲམ་ཡ༔
ཕྱག་གཡོན་གནམ་ལྕགས་མཁར་ཕུར་བསྣམས༔ མར་རྩེས་དུག་གསུམ་རྩད་ནས་གཅོད༔ འཆང་བཟུང་གཟའ་བདུད་ཕོ་ཉ་འགྱུ༔ ཆུ་སྲིན་མཚོན་ཆའི་ཟི་ར་ཁོལ༔ ཟུར་གསུམ་གནམ་ལྕགས་ཐོག་རྒོད་འབེབས༔ སྲོག་བདག་མ་གསུམ་དུས་ལ་བབ༔ དམ་ཉམས་དགྲ་བོ་སྡིག་ཅན་གྱི༔ སྤྱི་གཙུག་རྐང་མཐིལ་ཡན་ཆོད་ཀྱི༔ དབང་པོ་སྒོ་དགུར་ཀཱི་ལ་ཡ༔ རྩ་མདུད་ལྔ་ལ་ཀཱི་ལ་ཡ༔
དབང་པོ་དྲུག་ལ་ཀཱི་ལ་ཡ༔ རྣམ་ཤེས་བརྒྱད་ལ་ཀཱི་ལ་ཡ༔ འབྱུང་བདུད་གཟུགས་ལ་ཀཱི་ལ་ཡ༔ ཕོ་རྒྱུད་མོ་རྒྱུད་ཀཱི་ལ་ཡ༔ རིགས་རྒྱུད་བཅས་པར་ཀཱི་ལ་ཡ༔ དཀར་ནག་སྙིང་ལ་ཀཱི་ལ་ཡ༔ སྲོག་གཅོད་དབུགས་སྡུད་ཕུང་པོ་ཤིག༔ མཱ་ར་ཡ་ཡི་ཕྲིན་ལས་མཛོད༔ ཨོྃ་བཛྲ་ལོཀྐ་མ་ཏྲི་ཡ་སརྦ་ཀ་ར་ཏི་ཀ་ཡ་དགྲ་བོའི་སྲོག་ལ་རྦད་རྦད༔ བཛྲ་ཀཱི་ལི་ཀཱི་ལ་ཡ་ཏྲི་ཤུ་ལ་དགྲ་བོའི་སྙིང་རྩ་མྱོག་མྱོག་མཱ་ར་ཡ་ཕཊཿ
ཅེས་གྲི་གུག་སྙིང་ཁར་བཏབ་ནས་གནས་སྤར་བ་ནི༔ ཧོཿ རྣམ་ཤེས་ངོ་བོ་ཨཱཿདཀར་དེ༔ ཕུང་པོ་བཤིག་ནས་ཀློང་དུ་ཐིམ༔ ཕཊཿ སྤུ་གྲི་ཆུ་གྲི་རལ་གྲི་སོགས་གང་རུང་ཐོགས་ལ༔ བྷྱོཿ གདུག་པའི་དགྲ་བོ་བྱད་མ་ལ༔ འབར་བའི་མཚོན་ཆ་ཆར་པ་ཕོབ༔ མིང་ཤུལ་ཙམ་ཡང་མེད་པར་གྱིས༔
གཏུབས་ཤིག་རལ་གྲི་འབར་བའི་མཚོན༔ ལྷའམ་འོས་ཀྱང་བརླག་པར་བྱེད༔ གཅོད་ཅིང་གཏུབ་པའི་དུས་ལ་བབ༔ གཏུབས་ནས་རྡོ་རྗེས་གཏུན་དུ་བརྡུང་༔ རིག་སྔགས་དམོད་པའི་བྱད་མ་རྣམས༔ ཕྱེ་མར་ཤིག་ཅིག་མཱ་ར་ཡ༔ ཨོྃ་བཛྲ་ཀ་ར་ཏི་ཀ་དགྲ་བོ་གཏུབ་གཏུབ༔ ཁ་ར་ཀ་དགྲ་བོ་ཤིག་ཤིག༔ ཨ་ཡུ་དྷ་དགྲ་བོ་མྱོག་མྱོག༔ བཛྲ་ཀཱི་ལི་ཀཱི་ལ་ཡ་བྱད་མ་བྷྱོ་བྷྱོཿ
རྦད་རྦད་ནན་ནན་ཆོད་ཆོད་བྷནྡྷ་ཧཱུྃ་ཕཊཿ དུམ་བུར་གཏུབས་ནས་སྨན་རཀ་བྲན་ལ༔ ཧཱུྃ༔ བདུད་འདུལ་དྲག་མོ་སེང་གདོང་འཁོར་བཅས་རྣམས༔ གནམ་སའི་ཞལ་གདོངས་གངས་རིའི་དབལ་མཆེ་གཙིགས༔ དགྲ་བོ་བྱད་མའི་མི་རབས་བདུན་རྒྱུད་རྣམས༔ ལྷག་མེད་ཞལ་དུ་བཞེས་ལ་མིང་མེད་མཛོད༔ ཨོྃ་ཌཱཀྐི་སིངྷ་མུ་ཁ་བཾ་ཧ་རི་ནི་ས་དགྲ་བགེགས་ཀྱི་ཤ་ཁྲག་དབང་པོ་ལྔ་དང་བཅས་པ་ལ་ཁ་ཁ་ཁཱ་ཧི༔ ཞེས་ལྷག་མེད་བཞེས་ནས་ཐུགས་དམ་བསྐངས་པར་བསམ༔ ཨེ་མ་ཡང་ཟབ་སྤུ་གྲི་དམར་པོའི་སྐོར༔
མ་འོངས་ཡང་མཐའ་ཉི་ཤུ་ལ་ཉེ་དུས༔ དགྲ་བགེགས་འབྱུང་པོ་རླུང་ལྟར་འཚུབ་པའི་ཚེ༔ དམ་ཉམས་བདུད་རིགས་བསྒྲལ་བའི་མཚོན་ཆར་ཤོག༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ མི་ནུབ་རྒྱ༔ ཁོ་བོ་རིག་འཛིན་གར་དབང་གནམ་ལྕགས་རྡོ་རྗེས་གདན་དྲངས་པའོ།
སརྦ་མངྒ་ལཾ།། །། པ༽ བདུད་འདུལ་དྲག་མོ་སེངྒེའི་གདོང་ཅན་ལས༔ ཡང་བཟློག་ཐོག་མདའ་དགུ་སྐོར་བཞུགས་སོ༔ ཌཱཀྐི་སེང་གདོང་དྲག་མོར་འདུད༔ ས་མ་ཡ༔ ཡང་བཟློག་བྱ་བའི་ལས་རིམ་ལ༔ འབྲུ་ནག་གཏོར་མ་དམར་ནག་ལིངྒས་བརྒྱན༔ དྲག་མོའི་ལྷ་ཚོགས་ལས་ལ་རྔམ་པར་བསམ༔ ཕ་རོལ་གཡུལ་བཟློག་རྔམ་པའི་དཔའ་ཆས་གསོལ༔ དྲག་པོའི་རྔ་རོལ་འབིར་ཞིང་འདི་སྐད་དོ༔
ཧཱུྃ༔ བཞེངས་ཤིག་མ་སྲིང་དབྱིངས་ནས་བཞེངས༔ བདུད་འདུལ་དྲག་མོ་དབྱིངས་ནས་བཞེངས༔ མཁའ་འགྲོ་སྡེ་བཞི་དབྱིངས་ནས་བཞེངས༔ ཕྲ་མེན་སྟག་གདོང་དབྱིངས་ནས་བཞེངས༔ ཕྲ་མེན་ཕག་གདོང་དབྱིངས་ནས་བཞེངས༔ ཕྲ་མེན་དོམ་གདོང་དབྱིངས་ནས་བཞེངས༔ ཕྲ་མེན་སྤྱང་གདོང་དབྱིངས་ནས་བཞེངས༔ བཀའ་སྐྱོང་ཁྲག་རལ་དབྱིངས་ནས་བཞེངས༔ དབང་མོ་ཉེར་བརྒྱད་དབྱིངས་ནས་བཞེངས༔
གནས་ཉུལ་མཁའ་འགྲོ་དབྱིངས་ནས་བཞེངས༔ བཞེངས་ནས་བཟློག་པའི་ལས་མཛོད་ཅིག༔ དམར་གྱི་གཏོར་མ་འདི་བཞེས་ལ༔ མུ་སྟེགས་འདུལ་བའི་རྫུ་འཕྲུལ་འགྱེད༔ དམ་སྲི་བསྒྲལ་བའི་མཚོན་ཆ་ཐོགས༔ མཚོན་ཆ་རྡོ་རྗེ་མདའ་ཐོགས་ལ༔ འབར་བ་རྩེ་གསུམ་ཐོགས་པ་མོ༔ གཡུལ་ལས་རྒྱལ་བའི་གྲི་ཐོད་འཛིན༔ དུར་ཁྲོད་རུས་རྒྱན་གཡང་གཞི་ཐོགས༔ ཁྲོ་གཉེར་མཆེ་གཙིགས་ཞལ་གདང་མ༔
མ་མོའི་ལུས་ལ་གཟི་བརྗིད་འཕྲོ༔ མོ་ནི་སྲིད་གསུམ་གཡོ་བ་མོ༔ དུག་མཚོན་མེ་ཆུའི་བྱད་ཀྱིས་ནི༔ འཇིགས་པར་མི་ནུས་གཏུམ་པ་མོ༔ ཉིད་ཀྱི་སྤྲུལ་པའི་རོལ་རྩལ་ལས༔ བཀའ་སྡོད་དབང་མོ་ཉེར་བརྒྱད་མ༔ གནས་ཉུལ་ཕྲ་མེན་སྲིན་མོའི་གཟུགས༔ ལྷ་མོ་ཁྲག་རལ་མཐུ་མོ་ཆེ༔ ཡང་འཁོར་སྡེ་བརྒྱད་ལས་ལ་འཕྱོ༔ སྲོད་ལ་རྒྱུ་ཞིང་ཤ་ལ་ཟ༔
མུ་སྟེགས་ཁྲག་ལ་དགྱེས་པ་མོ༔ ཛཿ ཕྲ་མེན་ཆེན་མོའི་དུས་བབ༔ སྲིད་པའི་མ་མོ་གློག་མ་སྤྲིན༔ ཛ་མུན་གཤིན་རྗེའི་ལས་བྱེད་མ༔ གསོད་ལ་དགའ་ཞིང་གཅོད་ལ་རྔམ༔ ཕྱག་ན་གནམ་ལྕགས་ཐོག་མདའ་བསྣམས༔ བྱད་ཟོར་ཕུར་ཁ་བཟློག་ཏུ་གསོལ༔ ཕོ་རྒྱུད་ཁྲོ་བོའི་དྲག་སྔགས་ཡང་༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ མོ་རྒྱུད་མ་མོའི་ཐུན་སྔགས་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ བན་དེ་སྔགས་པའི་ཧོཾ་སྦར་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གཡུང་དྲུང་བོན་གྱི་མཐུ་གཏད་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
མུ་སྟེགས་རྣམས་ཀྱི་ངན་སྔགས་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྡེ་བརྒྱད་དྲེགས་པའི་རྦད་འདྲེ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ལྷ་སྲིན་ཡོངས་ཀྱི་རྦོད་གཏོང་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དྲང་སྲོང་རྣམས་ཀྱི་དམོད་པ་རྣམས༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ནག་པོ་ཀླུ་ལ་གཏད་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ས་བདག་གཉན་ལ་བཅོལ་བ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ རིགས་སྔགས་ཟོར་ཁ་འདེབས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ གནམ་ནས་དལ་ཁ་འབེབས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ས་ནས་དུག་མདའ་གཡོས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕྱོགས་ནས་དམག་ཆེན་ལངས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
དམ་སྲིས་ཕྱི་ནང་དཀྲུགས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕུང་སྲིས་གྱོད་ཁ་འཕེན་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ འགོང་པོ་རྦད་འདྲེ་ཐམས་ཅད་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ལོ་དང་གཟའ་སྐར་མི་མཐུན་རྣམས༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གཤེད་བཞིས་དུར་ཁ་འདེབས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གཟུགས་མེད་གཤིན་སྐད་འདོན་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དུར་ནས་བླ་འབོད་བྱེད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ སྲིད་ཀྱི་ཕྱྭ་གཡང་ཉམས་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དབུལ་སྲི་ཕུགས་སུ་ཚུད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ འབྱུང་པོས་མགོ་སྐོར་བྱེད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
ཐན་དང་ཆོ་འཕྲུལ་འགྱེད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྲུང་རྟའི་རྒྱ་མ་ཆག་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྨེ་བ་རླུང་རྟ་ཉམས་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕོ་སྐག་མོ་ལ་རྩུབ་པ་ཡང་༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ མོ་སྐག་ཕོ་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཆེ་སྐག་ཆུང་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཆུང་སྐག་ཆེ་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ སྒས་སྐག་གཞོན་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གཞོན་སྐག་སྒས་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ནོར་སྐག་མི་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
མི་སྐག་ནོར་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ རྒྱལ་སྐག་བློན་ལ་ཡོ་བ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ བློན་སྐག་རྒྱལ་ལ་ཡོ་བ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ རྗེ་སྐག་འབངས་ལ་ཡོ་བ་ཡང་༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ འབངས་སྐག་རྗེ་ལ་ཡོ་བ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དུས་སྐག་ན་སྐག་འཆི་སྐག་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཚེ་ཟད་ཟ་འགྲང་ཐེབས་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ བརྒྱ་དང་གོས་གྲངས་ཐེམ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ནད་རིགས་བཞི་བརྒྱ་རྩ་བཞི་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ བགེགས་རིགས་སྟོང་ཕྲག་བརྒྱད་ཅུ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
ཡེ་འདྲོག་སུམ་བརྒྱ་དྲུག་ཅུ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གློ་བུར་བརྒྱད་ཅུ་རྩ་གཅིག་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དུས་མིན་འཆི་བ་བཅོ་བརྒྱད་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དར་སྲི་གོད་སྲི་ཐམས་ཅད་ཡང་༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕ་རོལ་བྱད་མ་སྡིག་ཅན་གྱི༔ རང་མཐུ་རང་ནུས་སྟེང་དུ་ཟློག༔ དགྲ་བོའི་ལྷ་སྲུང་གཤེད་དུ་ཕོབ༔ སྡེ་བརྒྱད་ཟ་ཁ་དགྲ་ལ་སྟོན༔ མངོན་སྤྱོད་ཕྲིན་ལས་འགྲུབ་པར་མཛོད༔ ཨེ་ཀ་དུ་ན་ཨེ་ས་བྷྱོ་བྷྱོ་ཟློག་ཟློག༔ ཕཊཿཡཿརཿམཿསཿརཿདཿཤཿཙཿརཿམཿསཿཀཿཨཿ ཨེ་ཀ་དུ་རུ་བྷྱོ་བྷྱོ་ཟློག་ཟློག༔
མ་ཏྲི་ཡ་ཏྲི་རེ་མ་ཏི་བྷྱོ་ཟློག༔ ན་ཤ་ཙ་ཏུ་དུ་མ་ཡ་ཨཿ ཏྲིག་ཁྲོཾ་བྷྱོ་ཟློག༔ མ་ཎི་མ་ར་བྷྱོ་བཟློག༔ མཱ་ར་ཡ་དུ་བྷྱོ་ཟློག༔ རྦད་ས་མ་ཡ་བྷྱོ་ཟློག༔ ཧ་ལ་ཧ་ལ་ཧལ་ཏ་ཧལ་ཏ་བྷྱོ་ཟློག༔ སརྦ་ཀ་ཁོར་དྷ་མཱ་ར་ཡ་བྷྱོ་བྷྱོ་ཟློག་ཟློག༔ ཅེས་ལག་རྡེབ་བྱ་ཞིང་དགྲ་བགེགས་བྱད་མའི་ཕྱོགས་སུ་འཕང་ངོ་༔ དམིགས་པ་ནི༔
གཏོར་མ་གནམ་ལྕགས་ཀྱི་རི་རབ་ཟུར་གསུམ་པ་རྣོ་དབལ་དུག་མཚོན་འདེབས་པའི་ཤུགས་ལྡན་གྱིས་རི་རབ་མགོ་མཇུག་ལོག་པ་ལྟར་འཕངས་པས༔ ཕ་རོལ་བྱད་མའི་ཡུལ་ཞིང་སྲུང་སྐྱོབ་བན་བོན་མཁར་ཁང་དང་བཅས་པ་མགོ་མཇུག་ལྡོག་ནས་ཐལ་མེའི་འོབས་སུ་ཆུ་བླུགས་པ་ལྟར་ཕྱུར་ཞིང་མིང་ཤུལ་ཙམ་ཡང་མེད་པར་བསྒོམ༔ ས་མ་ཡ༔ ཡང་བཟློག་མན་ངག་ཁྱད་པར་ཅན༔ ཕྱི་རབས་བུ་ཡི་དོན་སླད་དུ༔ མ་ཧཱ་གུ་རུའི་བཀའ་གནང་བཞིན༔ ཁོ་མོ་མཚོ་རྒྱལ་བདག་གིས་བཀོད༔ བཀའ་སྲུང་ཙ་ཏི་དྲག་མོར་བཅོལ༔ སངས་རྒྱས་ཡེ་ཤེས་སྐྱེས་མཐའ་ཉིད༔ ཧཱུྃ་གི་མིང་དང་འཕྲད་པར་ཤོག༔
དམ་མེད་ལག་ཏུ་མ་ཤོར་རྒྱ༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ གསང་རྒྱ༔ གཏད་རྒྱ༔ ཁོ་བོ་རིག་འཛིན་རྩ་གསུམ་གར་དབང་གནམ་ལྕགས་རྡོ་རྗེས་ཇོ་བོ་གཟེ་རྒྱལ་གྱི་གངས་མགུལ་དམར་ནག་རཀྟའི་མཚོ་ནས་གདན་དྲངས་ཤིང་ཤོག་སེར་ལས་ཞལ་བཤུས་པ་དགེ་ལེགས་འཕེལ་ལོ།། །། ཕ༽ བདུད་འདུལ་དྲག་མོའི་འཕང་བ་ཟོར་བཟློག་དུག་གི་སྤུ་གྲི་བཞུགས་སོ༔
བདུད་འདུལ་ཆེན་མོ་སིངྷ་མུ་ཁར་འདུད༔ དྲག་མོ་སེང་གདོང་མའི་ལས་བསྐུལ་འཕང་བ་ཟོར་ལྟར་རྫོངས་པའི་ལག་ལེན་ནི༔ ལྕགས་སྣོད་དྲག་པོའི་ནང་ངམ་གང་རུང་དུ༔ འབྲུ་ནག་དག་ལ་དམར་གྱི་གཏོར་མ་ནི༔ ཆེ་བ་གཅིག་ལ་འཁོར་དགུས་བསྐོར་བར་བྱ༔ ཀོང་ཟོར་དང་ནི་དེ་མཐར་རྩང་གིས་བརྒྱན༔ ཁྲག་ཀྱུ་ཤ་དུམ་རྒྱན་དང་མཆོད་རྫས་སོགས༔ མཁོ་བའི་རྫས་རྣམས་ཕུན་སུམ་ཚོགས་པར་བཤམ༔ གཞན་ཡང་གཙོ་བོ་དམར་གཏོར་ཆེ་དག་གི༔ ཟུར་གསུམ་རི་རབ་ལྟ་བུའི་ལོགས་གསུམ་ལ༔
ཁྲམ་ཤིང་དང་ནི་ནད་རྐྱལ་ནམ་རྒྱངས་གཟུགས༔ དེ་ནས་གོང་གི་ལས་རིམ་གྲུབ་རྗེས་སུ༔ རོལ་མོ་བརྗིད་ལྡན་བག་དྲོ་ལྷུན་ཆགས་ངང་༔ དང་པོ་འདི་སྐད་དོ༔ ཧཱུྃ་ཧཱུྃ་ཧཱུྃ༔ ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་ནུབ་ཕྱོགས་ཕ་ཀི་ན༔ ཨུ་ཙ་ལ་ཡི་དུར་ཁྲོད་ནས༔ མེ་རླུང་འཚུབས་པའི་ཀློང་དཀྱིལ་དུ༔ རི་བོ་ཐམས་ཅད་རུས་པའི་རི༔
རྩི་ཤིང་ཐམས་ཅད་མདའ་དང་མདུང་༔ འབབ་ཆུ་ཁྲག་རྣག་དམར་ཆེན་འཁྱིལ༔ སྒྲ་སྐད་ཧཱུྃ་སྒྲ་འབྲུག་སྟོང་ལྡིར༔ ཁྲོ་བཅུ་རྒྱུ་བར་མི་ནུས་ཤིང་༔ རིགས་ལྔའི་སངས་རྒྱས་སྐྱི་གཡའ་བ༔ ཕྱག་ན་རྡོ་རྗེ་འཇིགས་པའི་ས༔ རྩུབ་འགྱུར་ཚལ་གྱི་དུར་ཁྲོད་ནས༔ ཡུམ་ཆེན་ཕར་ཕྱིན་གཤེགས་སུ་གསོལ༔ རྡོ་རྗེ་ཕག་མོ་གཤེགས་སུ་གསོལ༔ བདུད་འདུལ་དྲག་མོ་གཤེགས་སུ་གསོལ༔
མཁའ་འགྲོ་སྡེ་བཞི་གཤེགས་སུ་གསོལ༔ བཀའ་སྐྱོང་མ་མོ་གཤེགས་སུ་གསོལ༔ གཏེར་སྲུང་ཀླུ་བདུད་གཤེགས་སུ་གསོལ༔ ཡང་འཁོར་གནས་ཉུལ་གཤེགས་སུ་གསོལ༔ ཨོྃ་བཾ་སིངྷ་ཌཱཀྐི་བཛྲ་བྷ་ར་ཧི་ཧ་རི་ནི་ས་ཛཿ རཀྵི་ཏ་ན་ག་ཕེ་ཤ་ཛ་ཛཿ དགྲ་བོ་བྱད་མའི་ཤ་ཁྲག་ལ་ཁ་ཁ་ཁཱ་ཧི༔ ཞེས་རྩ་སྔགས་ལ༔ ཨོཾ་ཨཱཿཧཱུྃ༔ དེ་ནས་རཀྟས་བྲན་ཞིང་གཏོར་མ་འདེགས༔
དཔལ་འབར་སྒྲོན་ནས་འཆམ་སྟབས་ཀྱི་ཟོར་བཅས་འཕང་སྟེ་བཟློག་པ་ནི༔ ཧཱུྃ་ཧཱུྃ་ཧཱུྃ༔ འཇིགས་སུ་རུང་བའི་དུར་ཁྲོད་ཨུ་ཙ་ལ༔ རབ་འཇིགས་མེ་རླུང་འཁྲུགས་པ་ཨེ་ཡི་ཀློང་༔ ཤིན་ཏུ་ཡ་ང་ཤ་ཟའི་གནས་མཆོག་ནས༔ བདུད་འདུལ་སྣང་སྲིད་བདག་མོ་དབྱིངས་ནས་བཞེངས༔ དམ་རྫས་ཁྲག་མཆོད་འབར་བ་འདི་བཞེས་ལ༔ ཡེ་ཤེས་སྒྲིབ་ཅིང་དུག་ལྔ་སྡང་བའི་རླུང་༔ གཟི་བརྗིད་མདངས་ཆེན་གཡོ་བའི་སྟོབས་ཀྱིས་ཟློག༔ ཡེ་ཤེས་དབྱིངས་ཀྱི་མ་མོ་དགྲ་ལ་བྷྱོཿ
མི་ཁ་དམོད་ཚིག་རྐྱེན་ངན་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ སེང་གདོང་དམར་མོ་འཇིགས་པའི་སྒྲ་ཆེན་སྒྲོག༔ དམ་རྫས་ཁྲག་མཆོད་འབར་བ་འདི་བཞེས་ལ༔ ཕོ་རྒྱུད་ཁྲོ་བོའི་བྱད་དང་སྐག་ཆེན་རྣམས༔ རབ་འཇིགས་བསྐུལ་བའི་སྟོབས་ཀྱིས་བཟློག་ཏུ་གསོལ༔ འཇིགས་བྱེད་སྲོག་བདག་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔
ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དབུ་སྐྲ་དམར་ནག་དབྱིངས་ཁྱབ་ཐོད་བརྒྱན་མས༔ དམ་རྫས་ཁྲག་མཆོད་འབར་བ་འདི་བཞེས་ལ༔ མོ་རྒྱུད་མ་མོའི་དལ་ཡམས་ཆོ་འཕྲུལ་རྣམས༔ དཔའ་གཏུམ་གཤེ་བའི་སྟོབས་ཀྱིས་བཟློག་ཏུ་གསོལ༔ དྲག་རྩལ་དབུགས་སྡུད་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔
བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཕྱག་གཡས་གྲི་གུག་དུག་ལྔ་རྩད་གཅོད་མས༔ དམ་རྫས་ཁྲག་མཆོད་འབར་བ་འདི་བཞེས་ལ༔ སྣང་སྲིད་ལྷ་སྲིན་སྡེ་བརྒྱད་གདུག་པའི་བྱད༔ རྔམ་བྱེད་གཞོམ་པའི་སྟོབས་ཀྱིས་བཟློག་ཏུ་གསོལ༔ ཤ་ཟ་གནས་ཉུལ་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔
ཧཱུྃ༔ གཡོན་པས་ཐོད་ཁྲག་གདུག་པའི་སྙིང་འབྱིན་མས༔ དམ་རྫས་ཁྲག་མཆོད་འབར་བ་འདི་བཞེས་ལ༔ ཕ་རོལ་བན་བྱད་བོན་བྱད་མནན་བསྲེགས་རྣམས༔ གཏུམ་དྲག་ཚར་གཅོད་སྟོབས་ཀྱྀས་བཟློག་ཏུ་གསོལ༔ ཁྲག་འཐུང་ཞིང་སྐྱོང་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔
རུས་རྒྱན་ཁ་ཊྭཱཾ་མེ་ལོང་རྒྱན་ལྡན་མས༔ དམ་རྫས་ཁྲག་མཆོད་འབར་བ་འདྀ་བཞེས་ལ༔ སྔོན་ལས་འཕྲལ་རྐྱེན་བྱད་ཟོར་ཕུར་ཁ་རྣམས༔ འགྱིང་རྩལ་འཁྲིལ་བའི་སྟོབས་ཀྱིས་བཟློག་ཏུ་གསོལ༔ ལས་བྱེད་ཁྲམ་ཐོགས་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཐལ་ཚོན་ཁྲག་ཞག་ཞིང་གླང་རྒྱན་ལྡན་མས༔
དམ་རྫས་ཁྲག་མཆོད་འབར་བ་འདི་བཞེས་ལ༔ ནད་མུག་མཚོན་ཁ་དལ་ཡམས་ཐན་ལྟས་རྣམས༔ ཁྲོ་འགྱིང་ཟིལ་གནོན་སྟོབས་ཀྱིས་བཟློག་ཏུ་གསོལ༔ ལས་བྱེད་གནས་ཉུལ་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དར་དཔྱངས་ཐོད་ཕྲེང་སྟག་ཤམ་རོལ་སྟབས་ཅན༔ དམ་རྫས་ཁྲག་མཆོད་འབར་བ་འདི་བཞེས་ལ༔
གཏད་སེར་ངག་མནན་ཕུང་ཤིང་རྫས་སྦྱོར་རྣམས༔ དྲག་ཅིང་གཟིར་བའི་སྟོབས་ཀྱིས་བཟློག་ཏུ་གསོལ༔ འགྱུ་བྱེད་སྨན་བཙན་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ པད་ཉི་རོ་གདན་མེ་དཔུང་རབ་འཁྲིགས་མས༔ དམ་རྫས་ཁྲག་མཆོད་འབར་བ་འདི་བཞེས་ལ༔ སྔ་དགྲ་ཕྱི་དགྲ་སྒོས་དགྲ་ཆོམ་རྐུན་རྣམས༔
དྲག་རྩལ་གཤེ་བའི་སྟོབས་ཀྱིས་བཟློག་ཏུ་གསོལ༔ ལས་བྱེད་མ་མོ་ཡང་སྤྲུལ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བྷྱོ་བྷྱོ་ཟློག་ཟློག་བྱད་མ་སྣ་དགུ་ཟློག༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ དེ་ནས་གདོང་བཞི་པའི་ཟོར་བཟློག་ཐོགས་ནས༔ ཧཱུྃ༔ ཤར་ཕྱོགས་སྟག་གདོང་སྐུ་སྤྲུལ་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔
ཤར་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔ བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔ ཤར་ཕྱོགས་བྱད་མའི་དཔུང་ཚོགས་རྡུལ་དུ་རློག༔ རྩ་སྔགས་ཀྱིས༔ ཧཱུྃ༔
ལྷོ་ཕྱོགས་ཡོན་ཏན་ཕག་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ལྷོ་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔ བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔ ལྷོ་ཕྱོགས་བྱད་མའི་དཔུང་ཚོགས་རྡུལ་དུ་རློག༔
ཧཱུྃ༔ ནུབ་ཕྱོགས་གསུང་སྤྲུལ་དོམ་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ནུབ་ཕྱོགས་གློ་བུར་ཡེ་འདྲོག་ལྟས་ངན་དང་༔ ཕ་རོལ་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔ བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔
ནུབ་ཕྱོགས་བྱད་མའི་དཔུང་ཚོགས་རྡུལ་དུ་རློག༔ ཧཱུྃ༔ བྱང་ཕྱོགས་ཕྲིན་ལས་སྤྱང་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ བྱང་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔ བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔
ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔ བྱང་ཕྱོགས་བྱད་མའི་དཔུང་ཚོགས་རྡུལ་དུ་རློག༔ རྩ་སྔགས་ཀྱིས་འཕང་༔ དེ་ནས་ཁྲག་རལ་མའི་བསྐུལ་ཟོར་ཐོགས་ལ༔ ཧཱུྃ་བྷྱོཿ རཀྟའི་རྦ་རླབས་འཕྱོ་ཞིང་འཁྲུགས་པའི་དབུས༔ གཙོ་མོའི་ཐུགས་སྤྲུལ་སྲོག་བདག་སྲིན་གཟུགས་མ༔ དམར་ནག་ཁྲག་གི་མདོག་ཅན་སྐུར་བཞེངས་ཤིག༔ དམ་རྫས་ཁྲག་མཆོད་འབར་བ་འདི་བཞེས་ལ༔ བསྟན་དགྲ་དམ་ཉམས་བསྒྲལ་བའི་ཕྲིན་ལས་མཛོད༔
དཀོན་མཆོག་བཀའ་ཆད་སྡང་ཞིང་བདག་ལ་འཚེ༔ སྔ་དགྲ་ཕྱི་དགྲ་འཆང་ཞིང་གདུག་རྩུབ་ཅན༔ སློབ་མ་དམ་ལོག་ཡོན་བདག་གཞུངས་ངན་དང་༔ དམ་ཚིག་བཀའ་བཅག་ཉན་ཐོས་སྙིང་ངན་ཅན༔ རྐུན་འཕྲོག་བཅོམ་ཞིང་གཡབ་དར་ཤག་འདེབས་རྣམས༔ ལོ་ཟླ་ཞག་དང་ཟ་མ་ཆུ་ཚོད་ལ༔ རིང་པར་མ་བཞག་སྲོག་རྩ་ཆོད་ལ་ཤོག༔ སྙིང་ཁྲག་རྔུབས་ཤིག་འདུས་བྱས་སྡུས་ལ་ཤོག༔ རྣམ་ཤེས་སྲོག་དབུགས་རྟེན་དང་ཕྲོལ་ལ་ཤོག༔ བསྐུལ་ལོ་བཀའ་སྐྱོང་མ་མོ་མཐུ་མ་ཆུང་༔
དུག་ཟོར་ནག་པོ་ཞེ་སྡང་རུ་ཏྲའི་སྙིང་༔ དབལ་ཟོར་དམར་པོ་མྱུར་མགྱོགས་ཁྲོ་མོའི་རྫས༔ རྔམ་འདེབས་ནག་པོ་སྲོག་བདུད་ཞགས་པ་འཁྱུགས༔ བཟློག་ཟོར་དམར་པོ་མ་མོའི་ཁྲག་ནད་ཟོར༔ དམ་ཉམས་དགྲ་བོའི་མི་ནོར་ཡུལ་ཞིང་ལ༔ བཏབ་བོ་ཀླུ་བདུད་ནག་པོའི་མཛེ་ནད་བཞིན༔ དགྲ་ལ་སྐར་སྟོང་བྱེ་བ་བདུན་བརྒྱར་ཐོབ༔ རྩད་ཆོད་ཡུལ་འཇོམས་ལྷག་རྗེས་མེད་པར་ཐོངས༔ རག་མོ་དུ་ལིང་ནག་མོ་དགྲ་ལ་བྷྱོཿ ཧར་ལིང་ཀངྐ་མ་མོ་དགྲ་ལ་བྷྱོཿ
མུ་ཁ་མི་བདུད་ནག་མོ་དགྲ་ལ་བྷྱོཿ ཨེ་ཀ་རུ་ལུ་ནག་མོ་དགྲ་ལ་བྷྱོཿ རུ་ར་ལི་ཤི་ནག་མོ་དགྲ་ལ་བྷྱོཿ དགྲ་ལ་དམར་ནག་སྙིང་གཟེར་ཁྲག་བཤལ་ཡ༔ འགོ་ནད་རྒྱུག་འགྱེལ་ཤ་ཁུལ་འདར་ལིང་ཡ༔ སྦོས་འགས་རླངས་འཐབ་དུག་མདའ་རྒྱུག་འགྱེལ་ཡ༔ ཆོས་ཆོས་ཟོར་ཟོར་མ་མོ་མཐུ་མ་ཆུང་༔ དགྲ་བོ་གནམ་ས་གོ་ལྡོག་འགྱུ་བཞིན་དུ༔ ནད་རླངས་དུག་དང་དབྱེར་མེད་ཕྲིན་ལས་མཛོད༔ ཨོྃ་མ་མོ་རཀྨོ་རཀྴ་ཏྲི་ཏྲི་ཤ་རུ་ཏྲ་མ་ཝཀ་ཙི་ནྲྀ་ཏྲི་ཆོད་ཆོད༔
རྦད་ཙིཏྟ་སྙིང་ལ་བྷྱོ་བྷྱོཿ ཞེས་འཕང་ངོ་༔ དེ་ནས་ཟོར་ཆེན་ཐོགས་ལ༔ ཧཱུྃ་བྷྱོཿ བཞེངས་ཤིག་མི་མངོན་ཆོས་སྐུའི་ཀློང་ནས་བཞེངས༔ བརྒྱུད་ལྡན་རིག་འཛིན་གྲུབ་ཐོབ་དབྱིངས་ནས་བཞེངས༔ བདུད་འདུལ་གཙོ་མཆོག་སེང་གདོང་དབྱིངས་ནས་བཞེངས༔ སྲོག་གཅོད་མ་མོ་མཆེད་བཞི་དབྱིངས་ནས་བཞེངས༔ མྱུར་མགྱོགས་ཁྲག་རལ་བདུད་སྨན་དབྱིངས་ནས་བཞེངས༔ བསྐལ་པའི་མེ་འབར་དུག་མཚོའི་ཀློང་ནས་བཞེངས༔
དུག་རླངས་བུ་ཡུག་འཚུབ་མའི་ཀློང་ནས་བཞེངས༔ སྲོག་ལེན་མུན་ལྟར་གཏིབས་པའི་ཀློང་ནས་བཞེངས༔ དམ་རྫས་ཁྲག་མཆོད་འབར་བ་འདི་བཞེས་ལ༔ སྔགས་འཆང་བདག་ལ་སྡང་བའི་དགྲ་བོ་འདིས༔ སངས་རྒྱས་བསྟན་པ་བཤིག་ཅིང་རྩད་ནས་བཅད༔ དཀོན་མཆོག་དབུ་འཕང་སྨད་ཅིང་ཁ་ཡོག་བཀལ༔ དགེ་འདུན་རྒྱ་མཚོའི་ཐུགས་དཀྲུགས་དབྱེན་ཕྱུང་བརྩོན༔ དགེ་བཅུ་ཁྱད་གསོད་མི་དགེ་དྭང་དུ་བླངས༔ མི་ལ་ལྷ་མེད་ལྷ་ལ་མཐུ་མེད་ཟེར༔ ཆོས་སྐྱོང་སྔགས་ཀྱི་སྲུང་མར་དོ་བསྡོ་བའི༔
ཞིང་བཅུ་ཚང་བའི་དམ་ཉམས་སྡིག་ཅན་འདིས༔ སྟེང་ནས་གཟའ་ནད་ཆར་ལྟར་འབེབས་སུ་ཆུག༔ བར་ནས་བཙན་གཟེར་རླུང་ལྟར་འཚུབ་ཏུ་ཆུག༔ འོག་ནས་རླུང་ནད་མུན་ལྟར་གཏིབ་ཏུ་ཆུག༔ བསྐུལ་ལོ་རྦད་དོ་མཁའ་འགྲོ་མཐུ་མ་ཆུང་༔ གཡབ་བོ་ཆོས་ཤིག་ཤ་ཟ་རྩལ་མ་ཞན༔ ཉེས་ཅན་བསྟན་པའི་རུ་ཏྲ་ནག་པོ་འདི༔ ལོ་ཟླ་ཞག་དང་ཟ་དུས་འདའ་མ་བྱེད༔ ད་ལྟ་སྐད་ཅིག་བླ་སྲོག་ཆོད་ལ་ཤོག༔ ཕོ་རྒྱུད་རྣམས་ཀྱི་ཤ་ཟོ་ཁྲག་ལ་འཐུང་༔
མོ་རྒྱུད་རྣམས་ཀྱི་མངལ་སྐོམ་སྐྱེ་རྒྱུད་ཆོད༔ མཐུན་གྲོགས་ཡུལ་ཁྱིམ་རྟེན་གནས་ཆགས་ཡུལ་རྣམས༔ གནམ་ལྕགས་ཐོག་གིས་རི་རབ་བཤིག་པ་ལྟར༔ ཐལ་བའི་རྡུལ་དུ་བརླག་པའི་ཕྲིན་ལས་མཛོད༔ ཨོྃ་བཾ་སིངྷ་ཌཱཀྐི་བཻ་རོ་ཙ་ན་བཛྲ་བྷ་ར་ཧི་ཀྲོ་ཏི་ཀ་ལི་ཧ་རི་ནི་ས་མ་མོ་རཀྴ་ཁ་ཁ་མུ་ཁ་རུ་ལུ་མུ་ཁ་ནག་མོ་བྷེ་ཏྲི་ནག་མོ་དགྲ་བོའི་སྲོག་ལ་རྦད་རྦད༔ ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ ཨེ་ས་བྷྱོ་ཟློག༔ ཅེས་ཟློག་སྔགས་དང་བཅས་དགྲ་ཕྱོགས་སུ་འཕང་༔ དགྲ་བོའི་མི་ནོར་ཡུལ་ཞིང་དང་བཅས་པ་རྡུལ་དུ་བརླག་པར་ཐེ་ཚོམ་མེད༔ དེ་ནས་རྟ་བྲོ་བྱ་ཞིང་དཀྱིལ་འཁོར་བསྡུ༔
ཧོཿ དཀྱིལ་འཁོར་ཆོ་གའི་ཡོ་བྱད་མ་ཚང་དང་༔ མ་འབྱོར་དམ་ཉམས་འདི་ཕྱིའི་སྒྲིབ་གཡོགས་རྣམས༔ ཡེ་ཤེས་ཌཱཀྐི་རྒྱ་མཚོའི་ཚོགས་ལ་བཤགས༔ དཀྱིལ་འཁོར་ངོ་བོ་འཛིན་མེད་སྟོང་པའི་ངང་༔ ཧཱུྃ་ཡིག་གྱེན་ལྡོག་མི་དམིགས་ཆོས་སྐུར་ཨཱཿ གསལ་སྟོང་གདོད་མའི་དབྱིངས་ཕྱུག་མངོན་གྱུར་ཤོག༔ ཨ་ཨ་ཨཱཿ ཞེས་སྐྱེ་མེད་ངང་ལ་ཅི་གནས་བཞག༔ ཨེ་མ་ཁོ་བོ་པད་འབྱུང་ངས༔
ཕྱི་རབས་རྗེས་འཇུག་བུ་ཡི་དོན༔ ཟོར་བཟློག་དུག་གི་འཁོར་ལོ་བཞག༔ ཕྱི་ནང་རྐྱེན་བཟློག་ཕྲིན་ལས་མྱུར༔ འདི་ཉིད་རྦད་བསྐུལ་དྲག་བཅོལ་བས༔ ཚངས་པའི་འཇིག་རྟེན་ཡུལ་ཡང་འཇོམས༔ རྐྱེན་ངན་དགྲ་སོགས་ལྟ་ཅི་སྨོས༔ ཡང་བཟློག་སྤུ་གྲི་ནག་པོ་འདི༔ མ་འོངས་སུམ་ཅུའི་ཡང་མཐའ་ལ༔ བར་ཆོད་སྒྲོལ་བའི་མཚོན་ཆར་ཤོག༔ སྙིང་ཐིག་མ་མོ་ཁྲག་རལ་མས༔
མ་ཡི་བརྡ་འདི་ཐུབ་པར་སྲུངས༔ ད་ལྟའི་དཔལ་ཆེན་ཡེ་ཤེས་འདི༔ མ་འོངས་ལས་འབྲེལ་གླིང་ཞེས་གྲགས༔ གསང་མཚན་ཧཱུྃ་གི་མཚན་ཅན་ལ༔ སྤྲོད་ཅིག་སྔགས་བདག་ལྕམ་གཅིག་མས༔ དམ་ཉམས་བྱད་མའི་སྙིང་ཁྲག་འཐུང་༔ འགོང་པོའི་ལག་ཏུ་མ་ཤོར་རྒྱ༔ དྲག་མོ་བརྡ་སྐྱོང་ཐ་ཚིག་རྒྱ༔ ས་མ་ཡ༔ རྒྱ་རྒྱ་རྒྱ༔
བཀའ་རྒྱ༔ གཏེར་རྒྱ༔ སྦས་རྒྱ༔ ཟབ་རྒྱ༔ ྀཨཚ༔ མི་ནུབ་རྒྱ༔ བདག་འདྲ་ཀརྨ་ལས་འབྲེལ་གླིང་པས་ཀུན་ལྡན་ས་ཕག་ལོར་ཇོ་བོ་གཟེ་རྒྱལ་གྱི་གངས་ཁྲོད་དམར་ནག་རཀྟའི་མཚོ་ནས་གདན་དྲངས་ཤིང་ཤོག་སེར་ནས་དག་པར་བོད་ཡིག་ཏུ་བསྒྱུར་བའོ།། །། བ༽ ༈ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔ དྲག་པོ་མེའི་ལས་མཐའ་སྤུ་གྲི་དམར་པོ་ཟབ་རྒྱ་ཅན་བཞུགས་སོ༔
ཌཱཀྐི་སེང་གདོང་དྲག་མོར་འདུད༔ ས་མ་ཡ༔ གང་ཞིག་མུ་སྟེགས་བན་བོན་དང་༔ སྦྱོར་ངན་འཆང་བའི་དགྲ་བོའི་རིགས༔ མྱུར་དུ་གསོད་པའི་སྤུ་གྲིའི་མཚོན༔ དྲག་པོ་མེ་ཡི་ལས་མཐའ་བསྟན༔ ས་མ་ཡ༔ རང་ཉིད་ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་གསལ་བའི་མདུན་དུ༔ ལྕགས་ཟངས་ཀྱི་སྣོད་སོགས་གང་རུང་དུ་མེ་ཁྲོལ་བླུགས་ལ་བཞག༔ ཐོད་ཏིང་ངམ་ཟངས་ལྕགས་ཀྱི་ཐེབ་ཀྱི་ནང་དུ་ཉུངས་དཀར་བཤམས་ལ༔
མེ་དང་ཉུངས་དཀར་ཆུ་གཙང་གིས་བྲན་ལ༔ ན་མོ༔ དཀོན་མཆོག་གསུམ་གྱི་བདེན་པ་དང་༔ ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་འཁོར་དང་བཅས་པའི་བདེན་པས་གནོད་ཅིང་འཚེ་བར་བྱེད་པའི་དགྲ་བགེགས་བྱད་མ་རྦོད་གཏོང་དང་བཅས་པ་ཐམས་ཅད་ཡུངས་དཀར་འདི་ལ་ཁུག་ཅིག༔ ཛཿཧཱུྃ་བྃ་ཧོཿ བརྒྱ་རྩ་བརྒྱད་དམ་ཉེར་གཅིག་གིས་འགུག་གཞུག་བྱས་ལ་བསྟིམ༔ ཨོཾ་བི་ཤྭ་ཌཱཀྐི་ནཱི་ཧཱུྃ་ཕཊ྄ཿ ཨོཾ་སྭ་བྷཱ་ཝ ས་སྦྱང་༔ སྟོང་པའི་ངང་ལས་མེ་ཁྲོལ་མི་དམིགས་པ་དྲག་པོའི་ཐབ་ཁུང་གྲུ་གསུམ་ཁ་ཁྱེར་ལ་རལ་གྲིས་མཚན་པ༔ བསྐལ་པའི་མེ་དཔུང་རབ་ཏུ་འབར་བའི་དབུས་སུ༔
ཧཱུྃ་མཐིང་ནག་ཡོངས་སུ་གྱུར་པ་ལས༔ མེ་ལྷ་སེང་གདོང་མ་སྐུ་མདོག་མཐིང་ནག་ཕྱག་གཡས་གཡོན་གཉིས་ཀྱིས་གྲི་གུག་དང་ཐོད་ཁྲག་ཁ་ཊྭཱྃ་བསྣམས་ནས་གར་སྟབས་སུ་རོལ་བ༔ དེ་ལས་འོད་འཕྲོས་པས་ཡེ་ཤེས་པ་སྤྱན་དྲངས་ཤིང་གཉིས་སུ་མེད་པར་གྱུར༔ ཛཿཧཱུྃ་བྃ་ཧོཿ
དེ་ནས་ཡུངས་དཀར་འབྲུ་རེ་རེ་མཐེབ་སྲིན་གྱི་བར་དུ་བཟུང་ལ་མེ་ཁྲོལ་ཁར་བསྐོར་ཞིང་༔ ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ྄ཿ དགྲ་བོ་མཱ་ར་ཡ་ཕཊ྄ཿ ཅེས་ཡུངས་དཀར་བྱེ་མ་དངོས་སུ་བསམ་པ་དེ༔ སེང་ཞལ་གནམ་ས་ཙམ་གདངས་པར་མེ་འབར་བའི་ནང་དུ་འཕང་བར་དམིགས༔ གྲངས་བརྒྱ་རྩ་སོང་ནས༔
བཛྲ་ཌཱཀྐི་སིངྷ་མུ་ཁ་ཨརྒྷཾ་ སོགས་ མ་ཧཱ་པཉྩ་རཀྟ་བྷ་ལིངྟ་ཨོཾ་ཨཱཿཧཱུྃ་ཁ་ཁ་ཁཱ་ཧི་ཁཱ་ཧི༔ བྷྱོཿ རྒྱལ་ཡུམ་རྡོ་རྗེ་རྣལ་འབྱོར་རིགས༔ དྲག་མོ་ཁྲོ་གཉེར་མཆེ་བ་གཙིགས༔ ནམ་མཁའི་མདོག་ཅན་མེ་འོད་ཅན༔ སེངྒེའི་གདོང་ཅན་ལྷ་མོར་བསྟོད༔ མཐར་མེ་འོད་དུ་ཞུ་ནས་རང་གི་སྙིང་གར་ཐིམ་པར་དམིགས༔ སྟོང་ཉིད་ཀྱི་རྒྱས་གདབ་པར་བྱའོ༔ བདུན་བརྒྱ་དགུ་སྟོང་སོགས་མན་ངག་ལས་བྱུང་བ་ལྟར་གནད་དུ་བསྣུན་པ་ཞལ་ཤེས་སོ༔ ས་མ་ཡ༔
མཐར་གདོང་ལྔའི་གསང་སྒྲུབ་ནས་འབྱུང་བ་ལྟར༔ འབྱུང་བ་གོ་ལྡོག་དང་ཡང་ཟློག་གོ་ལྡོག་སོགས་བཟླ་ཞིང་༔ དམིགས་པའང་དེ་བཞིན་བྱའོ༔ ས་མ་ཡ༔ རྒྱ་རྒྱ་རྒྱ༔ ཨེ་མཿ སྲེག་པ་མེ་ཡི་སྤུ་གྲི་འདི༔ མྱུར་དུ་གསོད་པའི་མཚོན་ཆ་ཡིན༔ མན་ངག་སྙིང་གི་དུག་མདའ་ཡིན༔ ཧཱུྃ་གི་མིང་དང་འཕྲད་པར་ཤོག༔
ས་མ་ཡ༔ རྒྱ་རྒྱ་རྒྱ༔ ྀཨཚ༔ བཀའ་རྒྱ་ཅན་ནོ༔ མངྒ་ལཾ།། །། མ༽ ཡེ་ཤེས་མཁའ་འགྲོ་སེང་གདོང་ཅན་མ་ལས༔ མཚན་བཅས་སྲུང་བཟློག་རྡོ་རྗེའི་གོ་ཁྲབ་བཞུགས་སོ༔ ཡེ་ཤེས་མཁའ་འགྲོ་སེང་གདོང་དྲག་མོར་འདུད༔ ས་མ་ཡ༔ ཨེ་མ་སེང་གདོང་དྲག་མོ་ཡི༔
མཚན་བཅས་སྲུང་བཟློག་འཁོར་ལོ་བསྟན༔ དང་པོ་སྲུང་བའི་འཁོར་ལོ་ནི༔ དར་དཀར་རམ་ནི་ཤོག་བུ་ལ༔ དྲི་བཟང་སྨན་ཆུས་བྱུགས་བྱས་ལ༔ རང་ཉིད་ཤར་དུ་ཁ་གྱུ་ཤིང་༔ ངག་ཏུ་ཡི་གེ་བཅུ་བཞི་བཟླ༔ ཡེ་ཤེས་སྤྱན་དྲངས་ཡང་ཡང་བསྟིམ༔ འཁོར་ལོ་མུ་ཁྱུད་བདུན་བསྐོར་བའི༔ ལྟེ་བར་རྡོ་རྗེ་རྒྱ་གྲམ་དབུས༔ ཧཱུྃ་མཐར་རིགས་བདག་རྩ་སྔགས་དགོད༔
སྦྲུལ་འཁྱིལ་ལྟར་རམ་འདོན་ཐབས་བྱ༔ ཨོཾ་གུ་རུ་སིངྷ་སྭ་ར་གཎྜེ་ཧཱུྃ༔ ཧཱུྃ་ནྲྀ་བྷྲཱུྃ༔ བཛྲ་ཙཀྲ་རཀྵ་ཧཱུྃ་ཕཊ྄ཿ དེའི་ཕྱི་རོལ་མུ་ཁྱུད་ལ༔ ཨོཾ་མཱུྃ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་བྷྱོཿ ཧཱུྃ་ནྲྀ་བྷྲཱུྃ༔ སྤྲིན་ཆེན་འབུབ་པ་ལྟར་བྱ་ན༔ བདག་ཅག་དཔོན་སློབ? སོགས་དང་རང་སྲུང་ཁོ་ནར་མིང་སྤེལ་འབྲི༔ གཞན་སྲུང་དག་ལ༔
གང་གི་ཚེ་ལའང་༔ བདག་འཆང་བ་པོ་ལ་དེང་འདིར་ཕ་རོལ་ཀྱི་བྱད་ཁྲམ་གཏད་མནན་ཕུར་ཁ་རྦོད་གཏོང་ངན་པ་དང་༔ རྣོ་བའི་དབལ༔ སྦྱོར་བའི་དུག་གང་གིས་ཀྱང་མི་ཚུགས་པར་སྲུངས་ཤིག༔ མ་མཱ་ཀ་ཝ་ཙི་ སོགས་རང་སྲུང་དང་༔ ད་ན་པ་ཏི་ སོགས་གཞན་སྲུང་ཁ་བསྒྱུར་ཤེས་པར་བྱའོ༔ དེའི་ཕྱི་རོལ་རྩིབས་བཞི་ལ༔ ཤར་གྱི་དང་པོ་དབུ་སྟེང་ན༔ ཨོཾ་བཛྲ་ཌཱཀྐི་བྃ་ཧཱུྃ༔ དེ་བཞིན་གཡས་ལྷོར༔
ཨོཾ་རཏྣ་ཌཱཀྐི་བྃ་ཧཱུྃ༔ འོག་ནུབ་ཏུ༔ ཨོཾ་པདྨ་ཌཱཀྐི་བྃ་ཧཱུྃ༔ གཡོན་བྱང་དུ༔ ཨོཾ་ཀརྨ་ཌཱཀྐི་བྃ་ཧཱུྃ༔ རྩིབས་མཆན་དུ༔ ཛཿབཛྲ་ཙཀྲ་རཀྵ་བྷྲཱུྃ༔ ཧཱུྃ་རཏྣ་ཙཀྲ་རཀྵ་བྷྲཱུྃ༔ བྃ་པདྨ་ཙཀྲ་རཀྵ་བྷྲཱུྃ༔ ཧོཿཀརྨ་ཙཀྲ་རཀྵ་བྷྲཱུྃ༔
བར་ཁྱམས་སྦྲུལ་འཁྱིལ་ནང་དུ༔ ཨོཾ་བི་ཤྭ་ཌཱཀྐི་ཙ་ཏུར་བྃ་ཧཱུྃ་ཙཀྲ་རཀྵ༔ ཚར་བཞི་དང་༔ དེའི་ཕྱི་རོལ་མུ་ཁྱུད་ལ༔ ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ྄ཿ དེང་འདིར་འཆང་བ་པོ? སོགས་མི་བསྒྱུར་བ་གོང་དང་འདྲ་བའི་ཤམ་བུར༔ ཡི་དམ་ལྷའི་བཀའ་ཆད༔ མཁའ་འགྲོ་ཁྲོས་པའི་བར་ཆད༔ ཆོས་སྲུང་འཁུ་བའི་གདུག་རྩུབ༔ ལྷ་སྲིན་སྡེ་བརྒྱད་ཡོངས་ཀྱི་བྱད་ཁ༔
བན་བོན་སྔགས་པ་ཡོངས་ཀྱི་བྱད་ཕུར༔ གཏད་ཁྲམ་ངག་མནན་དབྱེ་སྤྲད་མདོ་བྲུབ་སྐྱེ་བོའི་མདའ་ཟོར་བུད་མེད་ཀྱི་ཐལ་ཟོར་བྱིས་པའི་རྡོ་ཟོར་དྲང་སྲོང་དམོད་ཟོར་རྣོ་བའི་དབལ༔ སྦྱོར་བའི་དུག་ཐམས་ཅད་ཀྱིས་མི་ཚུགས་པར་སྲུངས་ཤིག༔ དེའི་ཕྱི་རོལ་གྱི་མུ་ཁྱུད་ལ༔ དབྱངས་གསལ་རྟེན་འབྲེལ་སྙིང་པོའི་མཐར༔ གོང་གི་ཤམ་བུའི་མཇུག་ཏུ༔ བཀྲ་མི་ཤིས་པའི་ཕྱོགས་ངན་པ་ཐམས་ཅད་ལས་རྣམ་པར་རྒྱལ་བར་གྱུར་ཅིག༔ སུ་པྲ་ཏིཥྛ་བཛྲ་ཡེ་སྭཱ་ཧཱ༔ དེའི་ཕྱི་རོལ་མུ་ཁྱུད་ལ༔ ཕྱོགས་བཞིར་རྡོ་རྗེ་རྒྱ་གྲམ་བཞི༔
མཚམས་བཞིར་ཕྱག་མཚན་གྲི་གུག་བཞི༔ ཕྱི་རོལ་མེ་རི་འབར་བས་བསྐོར༔ མཛེས་ཚོན་དག་གིས་མདོག་ཀྱང་བསྒྱུར༔ རང་སྔགས་ཁྲི་ཡིས་རབ་གནས་དང་༔ རྟེན་འབྲེལ་སྙིང་པོའི་མཐའ་བརྟེན་བྱ༔ བྱད་ཁྲོལ་དག་གི་རྫས་ཀྱང་བྱུག༔ ས་མ་ཡ༔ རྒྱ་རྒྱ་རྒྱ༔ ༈ གཉིས་པ་བཟློག་པའི་འཁོར་ལོ་ནི༔ མུ་ཁྱུད་རིམ་པ་བདུན་བསྐོར་བས༔
ལྟེ་བར་ཆོས་འབྱུང་བསྣོལ་མའི་དབུས༔ ཧཱུྃ༔ ཟུར་གསུམ་དུ༔ ཨེ་ཡྃ་རྃ༔ ཟུར་གསུམ་དུ༔ བྃ་ལྃ་ཁྃ༔ ཟུར་དྲུག་མཆན་དུ༔ བྷྱོཿ དྲུག༔ ཨོཾ་བྃ་བཛྲ་ཌཱཀྐི་སིངྷ་མུ་ཁ་ཧཱུྃ་བྷྱོཿ
ཧ་ལི་ཀ་ལ་ན་ར་དགྲ་བོ་བྱད་མ་བྷྱོ་བྷྱོ་བཟློག་བཟློག༔ ཙ་ཏི་མ་ཏྲི་དགྲ་ལ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོ་བཟློག་བཟློག༔ དེའི་ཕྱི་རོལ་རྩིབས་བཞི་ལ༔ ཨོཾ་བཛྲ་ཌཱཀྐི་བྃ་བྷྱོ་ཟློག༔ ཨོཾ་རཏྣ་ཌཱཀྐི་བྃ་བྷྱོ་ཟློག༔ ཨོཾ་པདྨ་ཌཱཀྐི་བྃ་བྷྱོ་ཟློག༔ ཨོཾ་ཀརྨ་ཌཱཀྐི་བྃ་བྷྱོ་ཟློག༔ རྩིབས་མཆན་བཞི་ལ༔
ཤར་ཕྱོགས་ལྷ་འདྲེ་མི་གསུམ་གྱི་བྱད་ཁ་རྦོད་གཏོང་ཐམས་ཅད་དགྲ་ལ་ཟློག༔ དེ་བཞིན་དུ་ལྷོ་ནུབ་བྱང་སོགས་རིམ་པར་དགོད༔ གོང་བཞིན་སྦྲུལ་འཁྱིལ་དུ༔ ཨོཾ་བི་ཤྭ་ཌཱཀྐི་ཙ་ཏུར་བྃ་བྷྱོཿ ཛཿཧཱུྃ་བྃ་ཧོཿ ཤར་ལྷོ་ལྷོ་ནུབ་ནུབ་བྱང་བྱང་ཤར་གྱི་ལྷ་འདྲེ་མི་གསུམ་གྱི་བྱད་ཁ་རྦོད་གཏོང་ཐམས་ཅད་དགྲ་ལ་ཟློག༔ དེའི་ཕྱི་རོལ་མུ་ཁྱུད་ལ༔ ལས་སྔགས་བཅུ་བཞིའི་མཐར་ཤམ་བུ་གོང་གི་སྲུང་བ་ལྟར་ལ༔ དགྲ་བོ་ཁོ་རང་གི་སྟེང་དུ་བྷྱོ་བྷྱོ་བཟློག་བཟློག༔ དེའི་ཕྱི་རིམ་མུ་ཁྱུད་ལ༔
ཕཊ྄་ཡ་ར་མ་ས་ར་ད་ཤ་ཙ་ར་མ་ས་ཀ་ཨཿ དམ་ཉམས་དགྲ་བོ་བྱད་མའི་ཤ་ལ་རྦད་རྦད༔ ཁྲག་ལ་རྦད་རྦད༔ རྩ་ལ་རྦད་རྦད༔ རུས་པ་ལ་རྦད་རྦད༔ ཙིཏྟ་ལ་རྦད་རྦད༔ མྱོག་མྱོག་ཐུམ་རིལ་རྦད༔ ཧ་ཏྲི་ནག་པོ་དགྲ་བོ་བྱད་མའི་སྟེང་དུ་བྷྱོཿ དུ་ཏྲི་ནག་པོ་དགྲ་བོ་བྱད་མའི་སྟེང་དུ་བྷྱོཿ དགྲ་བོ་བྱད་མ་ལྷ་སྲུང་དང་བཅས་པ་ནྲྀ་ཏྲི་ཏྲིག་ནན་ནན༔
ཨེ་ཧུར་ཐུམ་ཛཿ མཱ་ར་ཡ་རྦད་རྦད༔ བྷྱོ་བྷྱོ་བཟློག་བཟློག༔ སྦྱོར་བ་ངན་པ་ཐམས་ཅད་ཕ་རོལ་དགྲ་བོའི་སྟེང་དུ་བྷྱོ་བྷྱོ་བཟློག་བཟློག༔ ཅེས་འབྲི༔ དེའི་ཕྱི་རོལ་མུ་ཁྱུད་ལ༔ མཚོན་ཆ་སྣ་ཚོགས་ཕྱིར་བསྟན་འབྲི༔ དེའི་ཕྱིར་མེ་རླུང་འཚུབ་མ་འབྲི༔ དུག་ཁྲག་ཉུངས་དཀར་གུ་གུལ་དང་༔ ཐང་ཕྲོམ་རེ་ལྕག་ཐོག་གྲན་དང་༔
གྲི་ཤ་ལ་སོགས་རྫས་ཀྱིས་བྱུག༔ འབྲི་ཚེ་གོ་ལྡོག་སྔགས་ཀྱང་བརྗོད༔ ས་མ་ཡ༔ ཨེ་མ་ཟབ་པའི་མཐར་ཐུག་པ༔ ཡང་ཟབ་རྡོ་རྗེའི་གོ་ཁྲབ་འདི༔ ཕྱི་རབས་སྐལ་ལྡན་བུ་ཡི་དོན༔ རྒྱུན་དུ་སྤྲོས་མེད་མི་འབྱོར་ཅིང་༔ རྣམ་གཡེང་འདུ་འཛི་ལེ་ལོའི་དབང་༔ སོང་ན་བར་ཆོད་སྡང་གྱུར་ན༔ དེ་ཕྱིར་སྲུང་བཟློག་ཟབ་མོའི་ཆོས༔
སྤྲིན་ཆེན་ལྟར་རམ་ལུས་ལ་འཆིང་༔ བསམ་གཏན་ཉལ་ཆོག་གདམས་པ་འདི༔ ཀུན་ལ་མ་སྤེལ་སྙིང་ལ་ཆོངས༔ ཁོ་མོ་མཚོ་རྒྱལ་དགོངས་པའི་བཅུད༔ ཞིང་སྐྱོང་དབང་པོས་ཐུབ་པར་སྲུངས༔ དམ་མེད་ལག་ཏུ་མ་ཤོར་རྒྱ༔ ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔
ཟབ་རྒྱ༔ གསང་རྒྱ༔ ཁོ་བོ་སྔགས་འཆང་གནམ་ལྕགས་བཛྲ་རྩལ་གྱིས་ཇོ་བོ་གཟེ་རྒྱལ་གྱི་གངས་མགུལ། དམར་ནག་རཀྟའི་མཚོ་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ།། །། ཙ༽ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔ གཟའ་སྲུང་རྡོ་རྗེའི་གོ་ཆ་རྫས་སྲུང་ལྕགས་མཆུ་ནག་པོ་ཟབ་རྒྱ་ཅན་བཞུགས་སོ༔ བདུད་འདུལ་ཡེ་ཤེས་ཀྱི་མཁའ་འགྲོ་སེང་གདོང་མ་ལ་ཕྱག་འཚལ་ལོ༔ ཡེ་ཤེས་མཁའ་འགྲོ་སེང་གདོང་ལས༔ གཟའ་སྲུང་རྡོ་རྗེའི་གོ་ཁྲབ་ནི༔ དང་པོ་འབྲི་བ༔
གཉིས་པ་རབ་ཏུ་གནས་པ༔ གསུམ་པ་འདོགས་ཤིང་འཆིང་བའོ༔ དང་པོ་འབྲི་བ་ནི༔ རྒྱ་ཤོག་དར་རས་ཤིང་ཤོག་གང་རུང་ལ༔ རྒྱ་སྣག་ནང་དུ་རིན་ཆེན་བརྡར་ཕྱེ་བསྲེས༔ ཕྱག་ན་རྡོ་རྗེ་སྡིགས་མཛུབ་ཅན་འབྲི༔ དབུས་སུ་མུ་ཁྱུད་ཀྱིས་བསྐོར་ལ་རེའུ་མིག་གསུམ་དུ་གཅོད༔ དབུས་ཀྱི་རེའུ་མིག་ལ༔ ཨོཾ་བཛྲ་མི་ཀི་ཛ་ལ་ཚུ་ལུ་རཀྵ་རཀྵ༔ གཡས་སུ༔
ཨོཾ་རཀྵ་གྷེཾ་དྷེ་ཧུ་ལུ་ཧུ་ལུ་སྭཱ་ཧཱ༔ གཡོན་དུ༔ ཨོཾ་བཛྲ་རཏྣ་ཀ་ར་ཧུ་ལ་མུ་ལུ་མུ་སྭཱ་ཧཱ༔ དེ་རྒྱབ་ཀྱི་མུ་ཁྱུད་ལ༔ ཨོཾ་བཛྲ་ཙཎྜ་མ་ཧཱ་རོ་ཥ་ན་ཧཱུྃ་ཕཊ྄ཿ དེ་རྒྱབ་ཀྱི་རྩིབས་བཞིར་འབྲི༔ རྩིབས་བཞིའི་ཤར་ནས་བརྩམ་སྟེ་རིམ་བཞིན་དུ༔ ཨོཾ་བཛྲ་རག་སེ་རཀྨོ་སྭཱ་ཧཱ༔ ལྷོར༔ ཨོཾ་བཛྲ་རཀྨོ་རཀྨོ་མུ་ལུ་སྭཱ་ཧཱ༔
ནུབ་ཏུ༔ ཨོཾ་བཛྲ་རཀྨོ་རཀྨོ་བདེ་མེ་སྭཱ་ཧཱ༔ བྱང་དུ༔ ཨོཾ་བཛྲ་རཀྨོ་རཀྨོ་མི་མེ་སྭཱ་ཧཱ༔ ཞེས་འབྲི༔ དེ་རྒྱབ་ཀྱི་རྩིབས་བརྒྱད་ལ་ཤར་ནས་རིམ་བཞིན་འདི་ལྟར་དགོད༔ ཨོཾ་བཛྲ་ཤ་ཤ་རྃ་དྷ་ར་དྷ་ར་སྭཱ་ཧཱ༔ ཤར་ལྷོར༔ ཨོཾ་བཛྲ་མེ་མེ་རྃ་རྃ་དྷུ་རུ་དྷུ་རུ་སྭཱ་ཧཱ༔ ལྷོར༔
ཨོཾ་བཛྲ་བྷ་དྷ་རེ་དྷ་རེ་སྭཱ་ཧཱ༔ ལྷོ་ནུབ་ཏུ༔ ཨོཾ་བཛྲ་ཤམ་ཤམ་དྷ་རོ་དྷ་རོ་སྭཱ་ཧཱ༔ ནུབ་ཏུ༔ ཨོཾ་བཛྲ་ཁྃ་ཁྃ་ཁ་དྷ་སྭཱ་ཧཱ༔ ནུབ་བྱང་དུ༔ ཨོཾ་བཛྲ་སྃ་ས་སྃ་ས་དྷ་ས་དྷ་སྭཱ་ཧཱ༔ བྱང་དུ༔ ཨོཾ་བཛྲ་དུ་ཤན་ཏི་དུ་ན་མ་གྷ་ན་སྭཱ་ཧཱ༔ ཨོཾ་མ་ཤམ་ལྷང་ལྷང་ཚེར་ཚེར་བག་ཏི་བན་སྭཱ་ཧཱ༔
བྱང་ཤར་དུ་འགོད་དོ༔ དེས་རྒྱབ་ཀྱི་མུ་ཁྱུད་ལ༔ ཨོཾ་བཛྲ་སྲིན་སྲིན་མུ་ཤ་མ་ཉྱ་ན་མ་ཤུ་ཀ་ཧ་རུ་མུ་རུ་སུ་ར་བྷུ་དྷ་སྭཱ་ཧཱ༔ ཨོཾ་བཛྲ་ཏྲི་ཤམ་ཧཾ་ཏྲི་སུ་ཏྲི་སུ་ཏྲི་རུ་མ༔ གཟའ་ཁ་ཏྲ་རུ་ཏྲ་ཡེ་སྭཱ་ཧཱ༔ ཨོཾ་བཛྲ་ན་མ་ཡཀྴ་བཛྲ་ཙཎྜ་ཀྲོ་ཏ་ཧུ་ལུ་ཧུ་ལུ༔ ཏིཥྛ་ཏིཥྛ༔ བྷནྡྷ་བྷནྡྷ༔ ཧ་ན་ཧ་ན༔ ཨ་མྲྀ་ཏ་ཧཱུྃ་ཛཿ
རཀྵ་རཀྵ༔ དེ་རྒྱབ་མུ་ཁྱུད་གསུམ་བསྐོར་ལ༔ དབྱངས་གསལ་རྟེན་འབྲེལ་སྙིང་པོ་འབྲི༔ དེ་རྒྱབ་རྡོར་ཕྲེང་མེ་རིས་བསྐོར༔ ཡི་གེ་བཅུ་བཞིས་རབ་ཏུ་གནས༔ ༈ གཉིས་པ་འཁོར་ལོའི་རབ་གནས་ནི༔ ཙཀྲ་མཎྜལ་ཁ་རུ་བཤམ༔ སྤོས་ཐུན་བགེགས་བསྐྲད་སྟོང་པར་སྦྱང་༔ རང་ཉིད་དཔལ་ཆེན་ཕྱག་རྡོར་བསྒོམ༔ སྟོང་པའི་ངང་ལས་ཙཀྲ་ཧཱུྃ་དུ་བསྒོམ༔
འོད་ཟེར་འཕྲོས་པས་ལུས་རྡོ་རྗེ་སྔོན་པོ་ཧཱུྃ་གིས་མཚན་པར་བསྒོམ༔ ཡང་འོད་ཟེར་འཕྲོས་པས་དཔལ་ཆེན་ཕྱག་རྡོར་གསལ༔ འཁོར་ལོའི་རྩིབས་རྣམས་སུ་གཟའ་བརྒྱད༔ ལྟེ་བར་རཱ་ཧུ་ལ་ཡབ་ཡུམ་སྲས་གསུམ༔ རྒྱུ་སྐར་ལ་སོགས་གཟའ་ཐམས་ཅད་གསལ༔ འཁོར་ལོའི་ལྟེ་བར་ལྷའི་ཐུགས་ཀར་ཧཱུྃ་སྔོན་པོ་གཅིག་ཏུ་བསྒོམ༔ ཡེ་ཤེས་པའི་ལྷ་ཚོགས་ཕྱག་ན་རྡོ་རྗེ་ལ་གཟའི་ཚོགས་ཀྱིས་བསྐོར་བ་སྤྱན་དྲངས༔ འཁོར་ལོ་ལྷ་དང་གཉིས་མེད་བསྟིམ༔ ཛཿཧཱུྃ་བྃ་ཧོ ས་བརྟན་པར་བྱ༔ མཆོད་པས་མཆོད༔
ཡི་གེ་བཅུ་བཞི་པ་རང་སྔགས་སྟོང་རྩས་རབ་གནས་མེ་ཏོག་འཐོར༔ རྗེས་སུ་རང་སྔགས་རྟེན་འབྲེལ་སྙིང་པོ་དང་ཕྱག་རྡོར་རྩ་སྔགས་ཀྱིས་བརླབ༔ དམིགས་སུ་གཏད་པ་དྲག་པོ་བྱ༔ ྀཨཚ༔ གསུམ་པ་རྗེས་སུ་གདགས་པ་ནི༔ ཡབ་ཀྱི་སྲུང་བ་ཟངས་རྡོ༔ ཡུམ་གྱི་སྲུང་བ་བྱའི་ཀླད་པ༔ རཱ་ཧུ་ལའི་སྲུང་བ་གྲི་ཁྲག་གསུམ༔ འཁོར་ལོའི་ནང་དུ་བཙུད་ནས་ཚོན་སྐུད་ཀྱིས་བཅིངས༔ ཐུམ་དམར་ནག་གམ༔
རའི་པགས་པས་དྲིལ་ནས་བཏགས་པས་རབ་རྫས་སྲུང་ངམ་རྫས་བདུག་དང་བཅས་པ་ནི་རྡོ་རྗེའི་གོ་ཆར་གྱུར་ཏེ། གཟའི་གནོད་པའི་རིགས་མཐའ་དག་གིས་གནོད་པ་ཐམས་ཅད་སྲུང་ངོ་༔ ན་བ་སྨྱོ་བ་ལ་འདོགས་ན་ནད་ལས་གྲོལ་ངེས་སོ༔ མི་བཟློག་མི་སྲིད་དོ༔ འདི་དཔལ་ཕྱག་ན་རྡོ་རྗེ་ལ་གཟའ་ཡབ་ཡུམ་སྲས་གསུམ༔ རྒྱུ་སྐར་ཉི་ཤུ་རྩ་བརྒྱད་གཟའ་བརྒྱད་རིགས་ལྔ་གདོང་མོ་བཞི་བགེགས་རིགས་སྟོང་ཕྲག་བརྒྱད་ཅུ༔ ཡེ་འདྲོག་གཟའི་གདོན་ལྷ་སྲིན་སྡེ་བརྒྱད་ཐམས་ཅད་ཀྱི་སྲོག་སྙིང་ཕུལ་བའི་སྲོག་སྔགས་འདི་ཡིན་པས༔ ཡི་གེ་འདི་རྣམས་ཡིག་འབྲུ་བཅུ་བཞི་པའི་ཤམ་དུ་བཟླས་ན་དྲང་སྲོང་གཟའ་ལས་རྒྱལ་བར་འགྱུར་རོ༔ སྔགས་ཆུ་བྱ་ན་ནད་ལས་དགྲོལ་ལོ༔ ཁྲུས་བྱ་ན་གྲིབ་འདག༔
རྫས་སྲུང་རིལ་བུ་འདོགས་ན་རྡོ་རྗེ་ཕ་ལམ་དུ་འགྱུར་རོ༔ ཕ་རོལ་གྱི་ནུས་པ་ཕྱག་ན་རྡོ་རྗེ་ལྟ་བུའི་རྦོད་གཏོང་ལ་འགྲན་ཀྱང་ཚུལ་མི་ལྡོག༔ གཞན་ལ་ཕན་ཐོགས་བླ་ན་མེད་པའི་གདམས་པ་ཟབ་མོ་ཡིན་ནོ༔ དཔལ་ཕྱག་ན་རྡོ་རྗེས་བདག་པདྨ་འབྱུང་གནས་ལ་དུར་ཁྲོད་གསང་ཆེན་རོལ་དུ་གནང་བ་ཡིན་ནོ༔ པདྨའི་ཐུགས་ཀྱི་མན་ངག་འདི་གར་ཐོད་དུ་མ་སྤེལ་ཅིག༔ སྙིང་འདྲའི་བུ་གཅིག་བརྒྱུད་དུ་གཏོད་ཅིག༔ བཀའ་རྒྱ༔ ྀཨཚ༔ གུ་ཧྱ༔ རྫས་སྲུང་ནི༔
གཟའ་ནད་ཀྱིས་ཟིན་པ་ལ༔ གཟའ་བསད་ཅིང་གསོ་བའི་མན་ངག་ཟབ་མོ་ནི༔ བོང་ང་ནག་པོ༔ གུ་གུལ་ནག་པོ༔ མུ་ཟི་ནག་པོ༔ གླ་རྩི་ནག་པོ༔ ཤུ་དག་ནག་པོ༔ ཤིང་ཀུན༔ སྒོག་པ༔ སྲེ་མོང་གི་ཤ༔
ཏི་ལོའི་ཤ༔ སྤྱང་བྲུན༔ ཕག་ཁྲག༔ བྱི་ལ་ནག་པོའི་བྲུན༔ ཁྱི་ནག་གི་བྲུན༔ ཕག་བྲུན༔ བྱ་ཕོ་མཚལ་ལུས་སྤུ་གཞོབ༔ རྟ་དམར་པོའི་རྔ་རྔོག་གི་གཞོབ༔ ཡུགས་སའི་དོར་རྟ་བསྲེགས་པའི་ཐལ་བ༔ དམེ་ཕོའི་ལྷམ་ཚང་བསྲེགས་ཐལ༔
སྲན་མའི་མེ་ཏོག་རྣམས་ཞིབ་པར་བཏུལ༔ སྔགས་པའི་གསང་ཆབ་དང་སྦྱར་ནས་རིལ་བུ་སྲན་འབྲུ་ཙམ་བྱས་ནས༔ ཡི་གེ་བཅུ་བཞིས་འཁོར་ལོར་སྔགས་སྟོང་ཚོའམ་བརྒྱ་རྩས་ངར་བླུད་ནས༔ ནངས་མ་རེ་ལ་ཁོང་དུ་གཏོང་ཞིང་དུད་པ་བདུག་པས་གཟའ་ནད་སོས་པར་ཐེ་ཚོམ་མེད༔ གཟའ་ནད་འཇོམས་པའི་མན་ངག་ཁྱད་པར་ཅན་ནོ༔ ྀཨཚ༔ ཡང་སྲིན་བྱའི་ཀླད་པ་ཟངས་རྡོ་གྲི་ཁྲག༔ རྨ་བྱའི་མདོངས་རྣམས་ཕྱེ་མར་བྱས་ཏེ༔ དྲི་ཆུ་དང་སྦྱར་ནས་རག་སྡེར་གྱི་ནང་དུ་སྲན་མ་ཙམ་དྲིལ་ཏེ༔ ཡི་གེ་བཅུ་བཞི་པས་སྔགས་སྟོང་བཏབ་སྟེ༔
རང་གཞན་བསྲུང་ན་ཟླ་བ་འབྱུང་ངོ་ཅོག་གི་ཚེས་གཅིག་ལ་རེ་རེ་བཟའ་ན༔ གཟའ་ཀླུའི་གཏད་པ་སོགས་དྲག་ལས་ཅི་བྱས་ཀྱང་རང་ལ་འཁུ་ལྡོག་མི་འབྱུང་ཞིང་སྲུང་བར་ངེས་སོ༔ ནད་པ་ལ་ནངས་རེ་བཞིན་ཏུ་རེ་རེ་དུས་གསུམ་དུ་བྱིན་ན་ནད་ལས་གྲོལ་བར་འགྱུར་རོ༔ ཤིན་ཏུ་ཟབ་བོ༔ ྀཨཚ༔ གུ་ཧྱ༔ བརྡ་ཐིམ༔ བདག་འདྲ་པདྨ་འབྱུང་གནས་ཀྱིས༔ དུར་ཁྲོད་གསང་ཆེན་འབར་བ་རུ༔ ཡེ་ཤེས་མཁའ་འགྲོའི་ཞལ་དངོས་མཐོང་༔
གསང་བའི་བདག་པོས་གཏད་རྒྱ་གནང་༔ གཏེར་གྱི་ལྡེའུ་མིག་མང་དུ་བསྩལ༔ བདུད་འདུལ་མཁའ་འགྲོའི་ཆོས་རྣམས་རྙེད༔ མུ་སྟེགས་ལངྐའི་བདག་པོ་སོགས༔ སྟོན་པ་སྡེ་དྲུག་རང་མཐུས་ཕུང་༔ ནང་པ་སངས་རྒྱས་བསྟན་པ་རྒྱས༔ བདག་ཉིད་དྲིན་དུ་མི་ཆེའམ༔ མ་འོངས་དོན་དུ་ཡི་གེར་བཏབ༔ སངས་རྒྱས་བསྟན་པའི་བཙས་སུ་བཞག༔ ལས་འཕྲོ་ཅན་དང་འཕྲད་པར་ཤོག༔
ས་མ་ཡ༔ རྒྱ་རྒྱ་རྒྱ༔ གཏེར་རྒྱ༔ སྦས་རྒྱ༔ གསང་རྒྱ༔ ཟབ་རྒྱ༔ ཁོ་བོ་སྔགས་འཆང་གནམ་ལྕགས་རྡོ་རྗེས་ཇོ་བོ་གཟེ་རྒྱལ་གྱི་དམར་ནག་རཀྟའི་མཚོ་ནས་གདན་དྲངས་ཤིང་ཤོག་སེར་ལས་ཞལ་བཤུས་སོ།། །། ཚ༽ ༈ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔ ཟ་ཡིག་བདུད་རྩིའི་རྒྱ་མཚོ་ཉེས་པ་ཞི་བར་བྱེད་པ་བཞུགས་སོ༔
ཡེ་ཤེས་མཁའ་འགྲོ་སེང་གདོང་ཌཱཀྐིར་འདུད༔ ས་མ་ཡ༔ ཉེས་པ་ཞི་བར་བྱེད་པ་ཡི༔ ཟ་ཡིག་བདུད་རྩིའི་རྒྱ་མཚོ་བསྟན༔ སྲུང་བཟློག་མན་ངག་རིན་པོ་ཆེ༔ བྱ་སླ་དོན་ཆེའི་ལས་མཐའ་འདི༔ ནུས་མེད་སྔགས་བཙུན་དོན་དུ་བསྟན༔ ད་ལྟ་མངའ་བདག་ཡབ་སྲས་ཀྱིས༔ སྐུ་སྲུང་ནུས་པའི་མན་ངག་ཡིན༔ ས་མ་ཡ༔
རྒྱ་རྒྱ་རྒྱ༔ ཐོག་མར་སྲུང་བའི་ཟ་ཡིག་ནི༔ ནང་འགྲས་བྱུང་ན་སྲུང་ཟློག་ཐབས༔ གསེར་རམ་སིནྡྷུ་ར་ཡིས་འབྲི༔ འབྲི་མར་དུ་བཏུམ་ཡར་དྲིལ་ལ༔ ཚེས་བརྒྱད་གསུམ་གྱི་དུས་དེ་ལ༔ བྱད་མའི་ཕྱོགས་ལ་ལན་དགུ་གཡུག༔ ཡིག་མགོ་ཕྱིར་བསྟན་དྲིལ་ལ་ཟ༔ ས་མ་ཡ༔ རྒྱ་རྒྱ་རྒྱ༔
བཙུན་པ་དམ་ལྡན་དང་འགྲས་ན༔ སྲུང་བའི་ཟ་ཡིག་ནི༔ ཞེས་དངུལ་གྱིས་བྲིས་ལ་བཅོ་ལྔ་ཟླ་བ་ཤར་དུས་ཡིག་མགོ་ཕྱིར་དྲིལ༔ བྱད་མའི་ཕྱོགས་ལ་ལན་ཉེར་གཅིག་གཡོན་བསྐོར་བྱས་ཏེ་ཟའོ༔ ྀཨཚ༔ ས་མ་ཡ༔ རྒྱ་རྒྱ་རྒྱ༔ བནྡེ་དང་འགྲས་ན་སྲུང་བ་ནི༔ ཡི་གེ་མཚལ་གྱིས་བྲིས་ལ་དགྲ་ཕྱོགས་སུ་གཡོན་བསྐོར་དགུ་བྱ༔ མགོ་ནས་མར་དྲིལ་ལ་ཟའོ༔
ཞེས་སོ༔ ྀཨཚ༔ སྔགས་པ་ནུས་ཅན་དང་འགྲས་ན༔ སྲུང་བ་མཚལ་དང་པདྨའི་རཀྟས་བྲིས་ནས་དགྲ་ཕྱོགས་སུ་གཡུག་ཅིང་ཆོས་བསྐོར་ཉེར་གཅིག་བྱས་ཏེ་དྲིལ་ལ་ཟའོ༔ ཡི་གེ་བཅུ་བཞི་ཚར་ཉེར་གཅིག་བཟླའོ༔ ཤིན་ཏུ་ཟབ་བོ༔ ྀཨཚ༔ བོན་པོའི་བྱད་གཏད་སྲུང་བ་ནི༔ ར་ཁྲག་དང་ཕག་ཁྲག་གིས་བྲིས་ཏེ་ཉི་མ་ཤར་མ་ཐག་ཏུ་དགྲ་ཕྱོགས་ལ་ལན་དགུ་ཆོས་བསྐོར་བྱས་ནས་གཡུག༔ ཡིག་མགོ་ཕྱིར་བསྟན་ནས་དྲིལ༔
ཡི་གེ་བཅུ་བཞི་པ་བཟླའོ༔ ཟབ་བོ༔ ྀཨཚ༔ བོན་པོའི་སྔགས་བྱད་སྲུང་བ་ལ༔ ར་ཁྲག་དང་ཕག་ཁྲག་གིས་བྲིས་ལ་མགོ་ནས་དྲིལ༔ བྱད་མའི་ཕྱོགས་ལ་བོན་བསྐོར་དགུ་བྱས་ལ་ཟའོ༔ བོན་སྔགས་བྱད་གཏད་སྲུང་བ་ཟབ༔ ྀཨཚ༔ རང་གིས་གཞན་ཀླུ་གཏད་བྱེད་པ་དང་༔ གཞན་གྱིས་རང་ལ་གཏད་བྱེད་པ་སོགས༔
གཏད་ཀྱི་ཉེས་པ་ཐམས་ཅད་སྲུང་བ་ནི༔ སིནྡྷུ་ར་དང་གི་ཝཾ་གིས་བྲིས་ལ༔ ཉི་ཟླའི་ཟེར་ལ་ཡིག་མགོ་ཕྱིར་བསྟན་ཆོས་བསྐོར་ཉེར་གཅིག་བྱེད་ལ་ཟའོ༔ ཅེས་གཏད་སྲུང་ཟབ་བོ༔ ྀཨཚ༔ ཡང་བཟློག་ཟ་ཡིག་མགོ་ནོན་ནི༔ རིན་ཆེན་གསེར་དངུལ་དག་གིས་འབྲི༔ མཇུག་ནས་ཡར་དྲིལ་ཏེ་ཟའོ༔ འདི་ནི་སྲུང་བཟློག་བསད་གསུམ་དྲིལ་བའི་ཡང་བཟློག་ལོག་ནོན་ཡིན་པས་ཟབ་བོ༔ དེ་དག་ཀུན་གྱི་ལས་སྦྱོར་དུས༔
ཡི་གེ་བཅུ་བཞི་སྟོང་ཕྲག་གམ༔ བརྒྱ་ཕྲག་བར་དུ་གང་འགྲུབ་བཟླ༔ འདི་ཡིས་མི་སྲུང་མི་བཟློག་མེད༔ ཤིན་ཏུ་ཟབ་རྒྱ་སྙིང་ལ་ཆོངས༔ ས་མ་ཡ༔ རྒྱ་རྒྱ་རྒྱ༔ ྀཨཚ༔ བརྒྱད་པར་བཟློག་བསད་ལས་ཚོགས་ཟ་ཡིག་ནི༔ རྒྱ་ཤོག་རྒྱ་སྣག་ཤ་ཤུན་དང་༔ འགྲོ་བའི་ཕྲུ་མ་དག་ལ་འབྲི༔
སྡེ་བརྒྱད་ལྷ་འདྲེའི་གནོད་པ་དང་༔ ནད་རིགས་གདོན་རིགས་ཐམས་ཅད་བཟློག་ཅིང་འཇོམས་པའི་ཟ་ཡིག་འདི༔ སིནྡྷུ་ར་དང་གི་ཝཾ་གིས་བྲིས་ནས་ཕྱེད་ཡར་དྲིལ་ཕྱེད་མར་དྲིལ་ཏེ༔ རང་བར་སྣང་དུ་བལྟས་ཏེ་ཟའོ༔ ྀཨཚ༔ བྱད་རིགས་རྨི་ལམ་ངན་དང་ཐན་ལྟས་ངན༔ ནད་རིགས་གདོན་རིགས་ཉེས་པའི་རིགས་ཐམས་ཅད་ཟློག་པའི་ཟ་ཡིག་རྡོ་རྗེ་ཕ་ལམ་འདི༔ རྒྱ་ཤོག་ལ་སིནྡྷུ་ར་དང་རིན་པོ་ཆེ་གི་ཝཾ་གིས་བྲིས་ནས་རྟེན་འབྲེལ་སྙིང་པོ་ཉེར་གཅིག་གིས་རབ་གནས་བྱེད༔ མཇུག་ནས་ཡར་དྲིལ་ལ་བོན་བསྐོར་དགུ་བྱས་ནས་དགོང་མོ་ཟའོ༔ ཟབ་བོ༔
ྀཨཚ༔ གཟའི་གནོད་པ་སྤྱི་འཇོམས་ཀྱི་ཟ་ཡིག་ར་ཁྲག་གིས་འབྲི༔ ཞེས་ཡི་གེ་བཅུ་བཞི་པ་སྟོང་གིས་རབ་གནས་བྱ༔ གཟའ་བརྒྱད་སྤྱི་དྲིལ་ཡར་དྲིལ༔ རཱ་ཧུ་མར་དྲིལ་ཟའོ༔ ཟབ་བོ༔ ྀཨཚ༔ ཕོ་གཟའ་རིགས་ཀྱི་ཟ་ཡིག་འདི་ར་ཁྲག་གིས་བྲིས་ནས་ཡར་དྲིལ༔ ཡིག་མགོ་ཕྱིར་བསྟན་ནས་ཡི་གེ་བཅུ་བཞིས་རབ་གནས་བྱས་ཏེ་ཟའོ༔ ྀཨཚ༔
ཡང་ན་མ་ནིང་གཟའི་ཡི་གེ་འདིའང་གོང་ལྟར་བྱས་ཏེ་ཟའོ༔ ཤིན་ཏུ་ཟབ་བོ༔ ྀཨཚ༔ གཟའ་ནད་སྤྱིའི་ཟ་ཡིག་འདི༔ ར་རོག་པོའི་ཁྲག་དང་གྲི་ཁྲག་དང་གྲི་ཤ་གུ་གུལ་གྱིས་བྲིས་ལ༔ དེ་རྣམས་རྫས་བྱུགས་ཤིང་རྒྱ་སྣག་གིས་བྲིས་ཀྱང་རུང་ངོ་༔ ཟབ་རྒྱ༔ ྀཨཚ༔ མ་འོངས་རྒྱལ་པོ་འགོང་པོ་དང་༔ བསེན་མོ་འདྲེ་མོ་རླུང་ལྟར་འཚུབ༔
དེ་ཡིས་མི་འདོད་སྣ་ཚོགས་བྱེད༔ དེ་ཡིས་གནོད་ཅིང་འཚེ་བ་ན༔ སྲུང་བཟློག་བསད་གསུམ་གདམས་པ་བསྟན༔ དང་པོ་སྲུང་བའི་ཟ་ཡིག་ནི༔ གཟའ་སྤྱི་བཅོས་ཟ་ཡིག་ཡིན༔ འདི་རྒྱ་ཤོག་ལ་ར་དཀར་ཁྱི་དམར་གྱི་ཁྲག་དང་སྤྲེའུའི་ཤ་གུ་གུལ་དྲི་མས་ཁྱབ་པར་བྱུག༔ རྒྱ་སྣག་གིས་བྲིས་ལ་ཟའོ༔ དང་པོ་སྲུང་བའི་ཟ་ཡིག་འདི་འཇུག་ནས་ཡར་དྲིལ་ལ༔ ཡི་གེ་བཅུ་བཞི་སྟོང་ཕྲག་བཟླས་ནས་སྔ་དྲོ་ཟའོ༔ ྀཨཚ༔
རྒྱལ་པོ་བཟློག་པའི་ཟ་ཡིག་འདི་མགོ་ནས་མར་དྲིལ་ལ༔ ཡི་གེ་བཅུ་བཞི་པ་བཟླས་ལ་དགོང་མོ་ཟའོ༔ ྀཨཚ༔ བསད་པའི་ཟ་ཡིག་ནི༔ ཡར་དྲིལ་ཏེ་དགོང་མོ་ཟ༔ ཡི་གེ་བཅུ་བཞི་པ་སྟོང་ཚོ་བཟླའོ༔ དེ་ལྟར་རྒྱལ་པོ་སྤྱིའི་སྲུང་བཟློག་བསད་གསུམ་ཤིན་ཏུ་ཟབ་བོ༔ ྀཨཚ༔ གུ་ཧྱ༔ ས་མ་ཡ༔
རྒྱ་རྒྱ་རྒྱ༔ གཉན་དང་ལྷོག་པའི་ཟ་ཡིག་འདི༔ གླ་རྩི་གུ་གུལ་ཤུ་དག་གསུམ་དང་བཅས༔ ཀླུ་ནད་ཅན་དང་ནད་རོ་ཅན་ལ་སྨན་ཆེན་བསྣན་ནས་ཟའོ༔ ྀཨཚ༔ གཉན་དང་ལྷོག་པའི་ཟ་ཡིག་གོང་གི་རྫས་དང་བཅས་ནས་ཡར་དྲིལ་ཏེ༔ ཡི་གེ་བཅུ་བཞི་བརྒྱ་ཕྲག་བཟླ་ལ་ཟའོ༔ ྀཨཚ༔ གཟའ་གཉན་ཀླུ་རིགས་གདུག་པ་ཅན༔ ཀུན་ཐུབ་ཆེན་པོའི་ཟ་ཡིག་འདི༔
མར་གྱི་ཞུན་མར་བསྲེགས་ལ་ཐལ་བ་ཁོང་དུ་གཏོང་༔ ལུས་ཀྱི་ན་སར་བྱུག་གོ༔ ྀཨཚ༔ སྨན་མོའི་ཟ་ཡིག་ཡུང་བ་དང་ལྷན་ཅིག་དྲིལ་སྟེ༔ ཡི་གེ་བཅུ་བཞི་བརྒྱ་ཕྲག་བཟླ་ལ་ཟའོ༔ ཞེས་ཡར་དྲིལ་ལ་ཟའོ༔ ྀཨཚ༔ དམ་སྲི་ཡ་མའི་ཟ་ཡིག་འདི༔ མཇུག་ནས་ཡར་དྲིལ་ཡི་གེ་བཅུ་བཞི་པ་བརྒྱ་ཕྲག་བཟླས་ལ་སྲོད་དུ་ཟའོ༔ ྀཨཚ༔
ཁྱི་དང་གཅན་གཟན་ཐུབ་པའི་ཟ་ཡིག་འདི༔ མཇུག་ནས་ཡར་དྲིལ་ལ་ཡི་གེ་བཅུ་བཞི་པ་བརྒྱ་ཕྲག་བཟླ་ལ་ཟའོ༔ ྀཨཚ༔ ཆུང་སྲི་འགོག་པའི་ཟ་ཡིག་འདི༔ གི་ཝཾ་ངམ་ཁ་ཆེའི་ཆུས་བྲིས་ལ་མཇུག་ནས་ཡར་དྲིལ་ལ་ཟའོ༔ ཡི་གེ་བཅུ་བཞི་པ་སྟོང་ཕྲག་བདུན་བཟླས་ནས་ཕུ་བཏབ་བོ༔ ྀཨཚ༔ ལྟས་ངན་དང་མཚན་ངན་རྨི་ལམ་ངན་པ་བཟློག་པའི་ཟ་ཡིག་འདི་ཡར་དྲིལ༔ ཡི་གེ་བཅུ་བཞི་བརྒྱ་རྩ་བཟླས་ལ་དེ་མ་ཐག་ཟའོ༔ ས་མ་ཡ༔
རྒྱ་རྒྱ་རྒྱ༔ གོས་གྲིབ་སྲུང་བ་དང་སེལ་བར་བྱེད་པའི་ཟ་ཡིག་འདི་ཡར་དྲིལ་ལ༔ ཡི་གེ་བཅུ་བཞི་པ་ལྔ་བཅུ་བཟླས་ལ་ཐོ་རངས་སྐར་ཆུ་རྟ་བྱས་ལ་ཟའོ༔ ྀཨཚ༔ ཟས་གྲིབ་སྲུང་བའི་ཟ་ཡིག་གོང་ལྟར་བྱས་ལ༔ ྀཨཚ༔ དུག་སྲུང་བ་དང་ནད་རྣམས་ལ་ཕན་པའི་ཟ་ཡིག་ནི༔ རྨ་བྱའི་མདོངས་དང་ཤ་བཅས་ཡར་དྲིལ་ལ༔ ཡི་གེ་བཅུ་བཞི་བརྒྱ་ཕྲག་བཟླས་ལ་ཟའོ༔ ྀཨཚ༔
ནད་རིགས་ཐམས་ཅད་དང་བགེགས་རིགས་ལྷ་སྲིན་སྡེ་བརྒྱད་ཐམས་ཅད་ཐུབ་པའི་ཀུན་ཐུབ་ཆེན་མོའི་ཟ་ཡིག་འདི༔ བྱང་སེམས་དཀར་དམར་རམ་སིནྡྷུ་རས་བྱུགས་ལ༔ ཕྱེད་ཡར་དྲིལ་ཕྱེད་མར་དྲིལ་ནས་མར་གྱིས་བཏུམ་ལ་ཟའོ༔ ས་མ་ཡ༔ རྒྱ་རྒྱ་རྒྱ༔ ཨེ་མཿ གཞན་ཕན་སྲུང་བའི་ཟ་ཡིག་འདི༔ ཕྱི་རབས་སྐལ་ལྡན་དོན་སླད་དུ༔ ཁོ་མོ་མཚོ་རྒྱལ་བདག་གིས་བྲིས༔ རིན་ཆེན་གསང་བའི་གཏེར་དུ་སྦས༔
དམ་མེད་ལག་ཏུ་མ་ཤོར་རྒྱ༔ མང་དུ་མ་སྤེལ་ཡིད་ལ་ཆོང་༔ ས་མ་ཡ༔ གཏེར་རྒྱ༔ སྦས་རྒྱ༔ ཟབ་རྒྱ༔ ཁོ་བོ་སྔགས་འཆང་གནམ་ལྕགས་རྡོ་རྗེས་ཇོ་བོ་གཟེ་རྒྱལ་གངས་ཀྱི་མགུལ་དམར་ནག་རཀྟའི་མཚོ་ནས་གདན་དྲངས་པའོ།། །། ཛ༽ མཁའ་འགྲོ་བདུད་འདུལ་དྲག་མོ་ལས༔ ཐེམ་མེད་ལས་ཚོགས་ཁ་བསྒྱུར་བཞུགས་སོ༔ བདུད་འདུལ་དྲག་མོ་སེངྒེའི་གདོང་ལ་འདུད༔
དེའང་དབྱིངས་ཀྱི་དཔལ་མོ་སེངྒེའི་གདོང་ཅན་གྱི་གཏོར་ཟློག་གི་ལས་ཚོགས་ཟབ་མོ་བསྟན་པ་ནི༔ མཐའ་དག་དུས་འཁྲུག་བཟློག་པ་དང་༔ གདོན་ཆེན་འདྲེ་རྒོད་འདུལ་བ་དང་༔ སྨྱོ་འབོག་རྒྱལ་ནད་འདུལ་བ་དང་༔ ལྟས་ངན་ཡུལ་སྡིག་བཟློག་པ་དང་༔ བསྟན་པའི་རུ་ཏྲ་བསྒྲལ་བ་དང་༔ ཕ་རོལ་རྦོད་གཏོང་བཟློག་པ་དང་༔ དེ་ལྟར་ཁ་བསྒྱུར་བདུན་གྱིས་བསྟན༔ ས་མ་ཡ༔ དང་པོ་དལ་ཡམས་བཟློག་པ་ནི༔
གཏོར་ཟློག་གཞུང་བཞིན་བཤམས་ནས་ནི༔ ཐལ་ཆེན་ཁྲག་སྣ་དུག་སྣ་དང་༔ ཡུངས་དཀར་རྒྱལ་པོ་རྡོ་ཕྱེ་དང་༔ ལྕགས་ཕྱེ་ཟངས་ཕྱེ་དེ་རྣམས་ལ༔ དྲག་སྔགས་བརྒྱ་སྟོང་སྐབས་བསྟུན་བཟླ༔ ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ྄ཿ སརྦ་ཌཱཀྐི་ནཱི་ཟློག༔ ཧ་ཧེ་མོ་ཧ་ཧྲཱྀ་དཱ་ཡ༔ ས་རི་ཧ་རི་ཏ་ཡ༔ ཁ་ལིང་ཏ་ཡ༔
མཱ་ར་ཡ་ཧཱུྃ་ཕཊ྄ཿ ས་མ་ཡ༔ བྷྱོ་བྷྱོཿ བཟློག་བཟློག༔ ཨ་ལ་པྲ་མོ་ཧེ་བྷྱོ་བྷྱོཿ ཨ་ཏི་པྲ་མོ་ཟློག༔ ནད་ཁ་ཟློག༔ དལ་ཁ་ཟློག༔ ཡམས་ནད་ཟློག༔ དེ་ལྟར་ཐུན་གཏོར་དྲག་པོའི་སར༔
ཟོར་ཀོང་བཅུ་རུ་དུག་ཁྲག་བླུག༔ བོན་པོའི་སྲིད་པའི་ལྷ་གསོལ་བརྡར༔ བུ་མོ་གཙང་མ་ལྔ་ཡིས་ནི༔ མེ་ལོང་ཁྲུས་ཆུ་མདའ་དར་གཡབ༔ སྐྱེས་པས་གོ་མཚོན་རྒྱན་གོས་གཟབ༔ དེ་ནས་གྲོང་ཡུལ་གང་བསྲུང་བའི༔ ཕྱོགས་བཞི་མཚམས་ནས་གཏོར་འཕེན་སྐབས༔ སྐྱེས་པ་གཤེད་བཞི་ལོ་པ་བཞིའི༔ གདོང་ལ་ཁྲག་ཐིག་སོལ་བ་བྱུག༔ ཟོར་ཀོང་སྟེང་འོག་ཕྱོགས་མཚམས་འཕང་༔
སྲུང་ཡུལ་ཐལ་རྒྱས་བསྐོར་ནས་ཀྱང་༔ ཕྱོགས་མཚམས་སྐྱེར་ཕུར་སོར་བཞི་གདབ༔ བདུད་འདུལ་དྲག་མོ་རིགས་བཞི་བསྒོམ༔ གོང་གི་ཐུན་རྫས་དྲག་པོ་རྣམས༔ དབང་མོ་ཉེར་བརྒྱད་བཟློག་སྔགས་འདི༔ དྲག་ཏུ་བཟླས་ཤིང་ཕྱོགས་བཅུར་གཏོར༔ ཨོཾ་བྃ་ཌཱཀྐི་སིངྷ་མུ་ཁ་ཧཱུྃ་བྷྱོཿ ཨོཾ་མ་ནུ་རཀྴ་སི་བྷྱོཿ པྲཧྨ་ཎི་བྷྱོཿ རཽ་ཏྲཱི་མ་བྷྱོཿ
བྷ་ན་བྷེ་བྷྱོཿ ཀུ་མཱ་རི་བྷྱོཿ ཨིནྡྲ་མ་བྷྱོཿ ཀ་ལ་མ་བྷྱོཿ བཛྲ་བྷི་ཀ་ལ་མ་བྷྱོཿ ཨ་མྲྀ་ཏ་བྷྱོཿ སུ་ཨུ་མེ་བྷྱོཿ ད་དྷ་ཧ་བྷྱོཿ རཀྴ་སི་བྷྱོཿ བྷཀྴ་སི་བྷྱོཿ
ཙ་ཀ་ལ་མ་བྷྱོཿ བཛྲ་ར་ཏྲི་མ་བྷྱོཿ རེ་ཏི་རེ་མ་ཏྲི་བྷྱོཿ ཨེ་ཀ་ཙ་ར་མ་བྷྱོཿ མ་ནུ་ཧ་ར་མ་བྷྱོཿ སི་དྷ་ཀ་བྷྱོཿ བྷ་ཡ་བྷྱ་བྷྱོཿ ཀུ་ལ་མ་བྷྱོཿ བཛྲ་མ་ར་ཎ་བྷྱོཿ ཨགྣ་ཡེ་བྷྱོཿ
བྷ་ར་ཧི་བྷྱོཿ ཙ་མུན་ཏྲི་བྷྱོཿ ཨུརྡྷ་མ་བྷྱོཿ བཱ་རུ་ན་བྷྱོཿ ལམྦྷོ་དྷཱ་ར་བྷྱོཿ བཟློག་བསྒྱུར་བྷྱོ་བསྟུན་ཐལ་རྡེབ་བྱ༔ དམག་ཆས་མཚོན་རྟགས་བསྭོ་སྒྲ་སྒྲོགས༔ མེ་ཆུའི་རྒྱས་ཀྱིས་བསྐོར་བར་བྱ༔ ནང་དུ་ལོག་ནས་བཀྲ་ཤིས་བརྗོད༔ དགའ་སྟོན་ཚོགས་ཀྱི་འཁོར་ལོ་བསྐོར༔
དམ་ལྡན་སྔགས་པ་ནུས་ལྡན་གྱིས༔ འདི་ཡི་ལས་སྦྱོར་འབད་པ་ན༔ འདི་ཡིས་མི་བཟློག་མི་སྲིད་དོ༔ ཤིན་ཏུ་གཉན་ཟབ་སྙིང་དང་འདྲ༔ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ ༼༢༽ མཐའ་དམག་དུས་འཁྲུག་བཟློག་པ་ནི༔ དེའང་གཏོར་ཟློག་གཞུང་བཞིན་ལ༔ དམར་ཆེན་གཏོར་ཟོར་དྲག་པོ་བཞེངས༔ དམ་ལྡན་སྔགས་པ་མང་དུ་འཚོགས༔
ཤར་དུ་རབ་བྱུང་ལྔའམ་བདུན༔ གཟུངས་སྒྲུབ་བྱ་ཞིང་བཀྲ་ཤིས་བརྗོད༔ ལྷོ་ནས་ཁྱེའུ་བཀྲ་ཤིས་བདུན༔ གླུ་གར་བྲོ་སོགས་རོལ་མོ་བྱ༔ ནུབ་ཏུ་སྔགས་པ་དམ་ལྡན་བདུན༔ དམ་བརྡར་ཆོས་སྐྱོང་ལས་ལ་བསྐུལ༔ བྱང་ནས་བུ་མོ་ལྔ་སོགས་ཀྱིས༔ མེ་ལོང་མདའ་དར་ཁྲུས་ཆུ་ཐོགས༔ ཧྲཱི་མ་ཧ་རི་ནི་ས་ཧཱུྃ༔ ར་ཙ་ཧྲི་ཡ་གིང་ཀ་ར་ཨཱ་ཡུརྫྙཱ་ན་སིདྡྷི་ཧཱུྃ༔
སྙན་པའི་དབྱངས་ཀྱིས་ཛཔ྄་ཏུ་བཟླ༔ བྲག་ནག་ཆུ་འགྲམ་རྡོ་ནག་ལ༔ དུག་ཁྲག་སྦྱར་བའི་སྣག་ཚ་ཡིས༔ བྷྱོ་བཟློག་མཐའ་དམག་གཡུལ་འཁྲུག་ཟློག༔ བྲིས་ནས་རེ་ནག་སྟེང་དུ་བཞག༔ མདའ་ལ་གཤིན་རྗེའི་ཟློག་སྔགས་བྲི༔ ཟོར་ཀོང་བཅུ་ལ་དུག་ཁྲག་བླུགས༔ ཡུངས་དཀར་ཚེ་ཟོར་དག་ཀྱང་བཙུགས༔ བོན་པོའི་ལྷ་གསོལ་གསས་གཡང་བརྡར༔ ཞག་ནི་གསུམ་ལྔ་བདུན་སོགས་བསྒྲུབ༔
དེ་ནས་ཉི་མའི་གྲིབ་སོ་ལ༔ སྐྱེས་པ་དམག་ཆས་གོ་ཡང་བརྒྱན༔ གཏོར་མ་ཕྱོགས་མཚམས་བརྒྱད་དུ་འཕང་༔ གང་གི་ཐུན་ཟོར་རྫས་རྣམས་ལ༔ མཁའ་འགྲོའི་གཏོར་ཟློག་ཤམ་བུ་རུ༔ བརྟན་མ་བཅུ་གཉིས་ཟློག་སྔགས་བཟླས༔ བཛྲ་ནི་འབར༔ བཛྲ་མ་འབར༔ བཛྲ་དུ་པྲི་ཧར༔ བཛྲ་ཤ་ཡེར༔
བཛྲ་དཾ་ཤི༔ བཛྲ་ཏུར་པཾ༔ བཛྲ་མན་ཏེ༔ བཛྲ་དཾ་ལེ༔ བཛྲ་སུར་ད༔ བཛྲ་ལི་ལི༔ བཛྲ་ར་ལི༔ མ་མ་ཧྲིང་ཧྲིང་༔ ས་མ་ཡ༔ མཐའ་དམག་དུས་འཁྲུག་དལ་ཁ་ཐམས་ཅད་བཟློག་བཟློག༔
བྷྱོ་བྷྱོཿ ཟོར་མདའ་ཟོར་ཀོང་ཕྱོགས་མཚམས་འཕེན༔ རྡོ་ནག་ཟློག་སྔགས་བྲིས་པ་རྣམས༔ ཡུགས་སའི་སྐྲ་ཤད་འུར་རྡོ་ལ༔ ཞིང་ལྤགས་མཐིལ་བྱས་ཕྱོགས་མཚམས་འཕེན༔ བྷྱོ་ཟློག་བསྭོ་སྒྲོགས་ཐལ་མོ་བརྡབ༔ དེ་ནས་ནང་ལོག་གཙོ་གཏོར་གྱི༔ དབང་བླང་དངོས་གྲུབ་རོལ་བར་བྱ༔ དུ་རུ་ཀ་ཡི་དམག་གཡོས་ཀྱང་༔ བཟློག་པར་འགྱུར་བར་ཐེ་ཚོམ་མེད༔
ཟབ་ཕྱིར་རིན་ཆེན་གཏེར་དུ་སྦས༔ ས་མ་ཡ༔ ༼༣༽ གདོན་ཆེན་འདྲེ་རྒོད་འདུལ་བ་ནི༔ གཏོར་ཟློག་གཞུང་བཞིན་བྱས་ནས་ཀྱང་༔ ཤུ་དག་གུ་གུལ་མུ་ཟི་དང་༔ ཤིང་ཀུན་སྡོང་རོལ་དུག་ཁྲག་དང་༔ གླ་རྩི་རྟ་བོན་ཁྱི་སྤྱང་བྲུན༔ མཛོ་དྲེའུ་སྤུ་གཞོབ་ར་གཞོབ་རྣམས༔ ཆ་སྙོམས་རྡོ་ཐུན་ཁྲག་སྣར་སྦྱར༔ དུད་པ་ཁྱིམ་ནང་མི་ཕྱུགས་བདུག༔
གཏོར་མ་གཏོང་དུས་ཁྱིམ་ནང་དང་༔ ནད་པ་ལ་སོགས་ཐུན་གྱིས་བྲབ༔ སྡེ་བརྒྱད་དམག་གི་དཔུང་ཚོགས་ཀྱང་༔ འདུག་པར་མི་ནུས་ཡུལ་འབྱིན་ནས༔ གདོན་རྣམས་ལ་ནི་སྨོས་ཅི་དགོས༔ འདི་ལྟ་བུ་ཡི་ལས་སྦྱོར་ཀྱིས༔ སྡེ་བརྒྱད་ལ་སོགས་མི་ཐུལ་མེད༔ ཟབ་ཕྱིར་རིན་ཆེན་གཏེར་དུ་སྦས༔ ༼༤༽ སྨྱོ་འབོག་རྒྱལ་ནད་འདུལ་བ་ནི༔ གཏོར་ཟློག་གཞུང་བཞིན་བཤམས་ནས་ཀྱང་༔
ནད་པ་སྨྱོ་འབོག་གང་ཡིན་ལ༔ གོང་གི་རྫས་ཀྱི་དུད་པ་བདུག༔ རྫས་རྒོད་བུག་པ་དགུ་རུ་བྱུག༔ རྫས་སྔགས་ཐུན་གྱིས་དྲག་ཏུ་བྲབ༔ དེས་ནི་ཐུབ་པར་གདོན་མི་ཟ༔ ཤིན་ཏུ་ཐུ་ན་ཀ་བ་ལ༔ སྤྱི་གཟེར་བཀྱིག་ཏེ་དུ་བས་བདུག༔ རླུང་གསང་ཚིགས་མཚམས་དབྱུག་པས་བརྡུང་༔ དེས་ནི་གདུག་པའི་སྙིང་འགས་འགྱུར༔ འདི་ལྟར་སྦྱོར་བ་གཉན་ཅིང་ཟབ༔

མེ་ལྕེའི་ཁ་ཡི་སྦྲང་བུ་འདྲ༔ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ ༼༥༽ ལྟས་ངན་ཡུལ་སྡིག་བཟློག་པ་ནི༔ གཏོར་ཟློག་གཞུང་བཞིན་བཤམས་ནས་ཀྱང་༔ ཁམས་པ་དག་ལ་ལྟས་ངན་གཟུགས༔ ཕོ་རོག་འུག་པ་བཞོན་པ་དང་༔ པུ་ཤུད་སྲིན་བྱ་བཞོན་པ་དང་༔ སྤྲེའུ་ཝ་ལ་བཞོན་པ་དང་༔ རྟ་གཡག་སྟག་དང་སྲེ་མོང་འཐབ༔ གཞན་ཡང་དངོས་སུ་རྨི་ལྟས་སོགས༔
རྣམ་རྟོག་གང་སྐྱེས་ལྟས་ངན་གཟུགས༔ བཟློག་པ་འབུལ་ཁར་ལྟས་ངན་བཅའ༔ ཕྱི་རུ་ཁ་བསྒྱུར་རྫས་ཐུན་གྱིས༔ བྲབ་ན་དྲག་སྔགས་འདི་ཡིས་བྲབ༔ ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ྄ཿ བྲཾ་བྲཾ་མ་ར་ཏྲི༔ ཀ་ལ་རུ་པ་ཤ་རྦད་ཕྱེ་ནྲྀ་བྷྱོཿ མ་མ་ར་ཙ་ཡ་ཐུན་བྷྱོཿ མ་མ་སྙིང་ཁ་རག་ར་ཙ་ཡ་ཐུན་བྷྱོཿ མ་མ་ཏྲོ་མ་ར་ཤད་ཤད༔
ཧེད་ཧེད༔ ཐུན་བྷྱོ་ཟློག༔ མ་མ་ཀ་ཐུན་པྲ་མ་ཡེ༔ ན་ཤ་ཡ་ཡ་བྷྱོཿ ཀྲོ་མ་རི་ཤ་ཤ༔ ཏྲག་ཐུན་བྷྱོ་ཟློག༔ ཨེ་ཀ་མ་ར་ན་ཧྲིང་ཧྲིང་༔ དུ་ཁ་ཚེ་དུ་ཁ་ཚེ་བྷྱོཿ ཨོཾ་ཀ་རུ་ཎ་ཙ་ལེ་ཕཊ྄ཿ ཨོཾ་ཀྲོ་མ་རི་བྷ་ཙ་ཏེ༔
ཧུ་ཡ་ཧུ་ཡ༔ སུ་ཏ་རེ་སུ་ཏ་རེ་ཧཱུྃ་ཕཊ྄ཿ ར་ལྤགས་གྱོན་ཞིང་རལ་གྲི་ཕྱར༔ གདོང་ལ་སོལ་ནག་བྱུགས་ནས་ནི༔ རྒྱ་གྲམ་ལམ་མམ་ཆུ་གཞུང་ངམ༔ ཐེབས་དང་བསྟུན་ཏེ་འཕེན་པར་བྱ༔ ཕྱི་རུ་རྟ་བྲོ་དམ་སྲི་མནན༔ ནང་དུ་ལོག་ལ་དཀྱིལ་འཁོར་བསྡུ༔ ཚེ་འགུགས་དབང་ལེན་བཀྲ་ཤིས་བརྗོད༔ གཙུག་ཏོར་འབར་མའི་སྟོང་བཟློག་བྱ༔
འདི་ལྟར་ལས་སྦྱོར་བྱས་པ་ཡིས༔ མི་བཟློག་པ་ནི་གང་ཡང་མེད༔ ཟབ་ཕྱིར་ཐུགས་ཀྱི་སྲས་དང་སྤྲོད༔ ས་མ་ཡ༔ ༼༦༽ བསྟན་པའི་རུ་ཏྲ་བསྒྲལ་བ་ནི༔ གཏོར་ཟློག་གཞུང་བཞིན་བྱས་ནས་ནི༔ དགྲ་བོའི་ཟག་རྫས་ལིངྒ་བྱ༔ བདུན་ནམ་བཅུ་བཞི་ཉེར་གཅིག་ཏུ༔ གཞུང་བཞིན་གཏོར་སྒྲུབ་དག་ལ་འབད༔ བྲུབ་ཁུང་ནང་དུ་ལིངྒ་གཞུག༔
ཡུངས་དཀར་དུག་ཁྲག་ཐུན་རྫས་བྲབ༔ དུས་བཞིར་དྲག་སྔགས་འདི་ལ་འབད༔ སྟོང་ཚིག་བར་དུ་ཐལ་མོ་བརྡབ༔ ལག་མཐིལ་བར་དུ་དགྲ་བོ་ནི༔ རྡུལ་ཕྲན་བཞིན་དུ་བརླག་པར་བསམ༔ ཨོཾ་བཛྲ་བྷ་ར་ཧཱི༔ རུ་ཏྲ་ཙིཏྟ་རྦད༔ ཀྲོ་ཏ་ལི་ནྲྀ་ཏྲི་ས་མ་ཡ༔ དགྲ་བོའི་སྙིང་ཤག་ཤག༔ ཧ་རི་ནི་ས་སྙིང་ཁྲག་ཚལ་པ༔
བཛྲ་ཨངྐུ་ཤ་ཛཿ ཙི་རི་མི་སྙིང་ལ་ཙ་ཙ༔ ཛཿཛཿ ཨོཾ་བསྭོ་པ་ཤིག༔ ནྲྀ་སྙིང་ལ་ཁྲག་དུ་ཡ༔ ནྲྀ་མཱ་ར་ཡ༔ སྟོད་པ་ཡ༔ སྲོག་པས་མི་ཏ་ཧཱུྃ་ཛཿ ནྲྀ་རོ་ཤན་ཐུམ་ཡ་ཛཿ རོ་ཤན་ནྲྀ་སྙིང་ལ་ཛཿ
ཤནྟིཾ་ཀུ་ལ་ཏྲི་ནྲྀ་ཛ་ཛཿ ཆཻ་ནྲྀ་མཱ་ར་ཡ་རྦད༔ མི་ཚིག་མ་ཆོད་འདི་བཟླས་པས༔ རྟགས་དང་ཆོ་འཕྲུལ་བསམ་མི་ཁྱབ༔ ཐམས་ཅད་ལྟ་བའི་གྱད་ཀྱིས་བཙན༔ རྗེས་སུ་ལིངྒ་གསར་པ་དང་༔ དགྲ་བོའི་ཟག་རྫས་ལིང་རོ་བཅས༔ ཀླུ་གཉན་དག་ལ་གཏད་ཁྲམ་འབད༔ འདི་ནི་ལས་ཀྱི་སྤུ་གྲི་ཡིན༔ རྡོ་རྗེ་འཛིན་ཡང་འཇིགས་ན་ནི༔
དགྲ་སྲོག་ཙམ་ལ་སྨོས་ཅི་དགོས༔ དགྲ་བགེགས་སྒྲོལ་བའི་སྤུ་གྲི་འདི༔ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ ༼༧༽ ཕ་རོལ་རྦོད་གཏོང་བཟློག་པ་ནི༔ གཏོར་ཟློག་གཞུང་བཞིན་བྱས་ནས་ཀྱང་༔ བན་བོན་སྔགས་ནག་བྱད་མ་མཁན༔ ཕ་རོལ་དགྲ་བོ་གང་ཡིན་གྱི༔ རྗེས་ས་དྲེག་པ་ངེས་པར་དགོས༔ ཟག་རྫས་དག་ལ་དགྲ་གཟུགས་བྱ༔
མིས་རུས་བླ་དྭགས་སྙིང་ཁར་གཞུག༔ ཁ་རུ་ར་ཁྲག་དུག་ཆུ་བླུག༔ སྣ་ལྔའི་སྐུད་པས་བྱད་ཐག་བཅིང་༔ སེང་ལྡེང་ཕུར་པ་སྙིང་ཁར་གདབ༔ མལ་འོག་གྲུ་གསུམ་ནང་དུ་ཁུག༔ རང་ཉིད་མཁའ་འགྲོ་སེང་གདོང་བསྒོམ༔ སྔགས་འདི་ཉིན་མཚན་བརྒྱ་སྟོང་བཟླ༔
ཨོཾ་བཛྲ་སིངྷ་མུ་ཁ་ཧ་རི་ནི་ས༔ སརྦ་དུཥྚཱཾ་ཟློག༔ ཨོཾ་ཡ་མ་མེ་པྲ་ཁྲོ་ཕ་ས༔
ལོ་ག་བྷ་ཏ་མ༔ ཆཻ་ཧཱུྃ་ཧཱུྃ་བཟློག་བཟློག༔ དེ་ནས་རང་གཤེད་ཁོ་རང་བཟློག༔ འདི་ཡི་ནུས་པ་བསམ་མི་ཁྱབ༔ བན་དགྲ་སྟོང་གིས་ཚུགས་མི་སྲིད༔ རྒྱུན་དུ་དྲག་སྔགས་འདི་ལ་འབད༔ ཨ་ཀ་ས་མ་ར་ཙ་ཤ་ད་ར་ས་མ་ར་ཡ་ཕཊ྄ཿ སྔ་དྲོའི་རིགས་ལ་དྲག་སྔགས་བཟླ༔ ཕྱི་དྲོའི་སྐབས་ལ་ཟློག་སྔགས་བྱ༔ ཕཊ྄་ཡ་ར་མ་ས་ར་ད་ཤ་ཙ་ར་མ་ས་ཀ་ཨ༔
ཐེ་ཚོམ་མི་འཚལ་སྙིང་ལ་ཆོང་༔ ཐེམས་སུ་མ་བཤད་གུད་དུ་སྦས༔ ཟབ་ཕྱིར་ཐུགས་ཀྱི་སྲས་ལ་སྤྲོད༔ ས་མ་ཡ༔ རྒྱ་རྒྱ་རྒྱ༔ བརྡ་ཐིམ༔ རིག་འཛིན་ལོ་ཧ་བཛྲ་གྱིས་ཁོལ་དུ་ཕྱུང་བའོ།། །། ཝ༽ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔ བཟའ་བཏུང་གནད་ཀྱི་ཐེམ་ཡིག་སྡིག་པ་སྙིང་འཛིན་བཞུགས་སོ༔ ས་མ་ཡ༔
བྱད་མ་གླག་སྙིང་ཞེ་ནག་པ༔ གྲོང་གཅིག་གམ་ནི་གྲལ་གཅིག་ཏུ༔ མཉམ་པར་གཏད་དགོས་བྱུང་བ་ནི༔ རང་ཉིད་སེང་གདོང་མ་གསལ་བའི༔ སྐུ་ལས་ཁྲོ་ཆུའི་ཆར་ཕབ་སྟེ༔ ཕ་རོལ་གཟས་པོ་གང་དེ་ཉིད༔ བྱ་སྒྲོ་མེ་ཡིས་ཚིག་པ་ལྟར༔ ཁྲོ་ཆུ་ཁོལ་མས་བསྲེགས་པར་བསམ༔ ངག་ཏུ་འབྱུང་བ་དཀྲུག་སྔགས་དང་༔ ལས་སྔགས་གོ་ལྡོག་སྔགས་ཀྱང་བཟླ༔
མན་ངག་སྲོག་གི་སྙིང་པོའོ༔ ས་མ་ཡ༔ རྒྱ་རྒྱ་རྒྱ༔ ཕ་རོལ་པོའི་བཟའ་བཏུང་རང་གི་བཟའ་བཏུང་བྱེད་དགོས་བྱུང་ན༔ རང་ཉིད་ཡེ་ཤེས་ཌཱཀྐི་སེང་གདོང་ནག་མོ༔ སྲོག་གཅོད་ཀྱི་ཤན་པ་གཡས་གྲི་གུག་དང་གཡོན་ཐོད་ཁྲག་བསྣམས་པ༔ གཅེར་མོ་རུས་པའི་རྒྱན་ཅན་དུ་གསལ་བའི་ཐུགས་ཀ་ནས༔ ཧཱུྃ་མཐིང་ནག་མེའི་ཚྭ་ཚྭ་ཅན་ལྕི་ཞིང་འཐས་པ་ཞིག་སྤྲོས༔ ཁོའི་ཁ་ནས་སྙིང་གར་སླེབས་པའི་བར་ཞུགས་པས་གྲི་གུག་ནག་པོ་སྤུ་གྲི་ལྟ་བུར་གྱུར་ནས༔ ཁོའི་སྙིང་རྩ་སྲོག་རྩ་རྦད་ཀྱིས་བཅད་དེ་ཚུར་ཞུགས་ནས༔
གྲི་གུག་གི་ཆཻ་ཁོའི་བཟའ་བཏུང་དེ་ཆཻའི་སྲོག་གི་ནྲྀ་དམར་ལྗང་སྤུ་རིས་བྲིས་པ་འདྲ་བ་ཡོད་པ་དེ་དང་༔ རྣམ་ཤེས་ཉ་མིག་ལྟ་བུ་དེ་གྲི་གུག་གིས་བཏུབ་ཅིང་དཀྲུགས་ཏེ༔ ཐོད་ཁྲག་གི་ནང་དུ་བཏབ་ཅིང་ཌཱཀྐི་ནག་མོའི་ཞལ་དུ་ཆོལ་ཆོལ་དུ་གསོལ་བར་བསམ༔ ངག་ཏུ་ལས་སྔགས་བཅུ་བཞི་པའི་མཐར༔ ཆཻ་ ནྲྀ་ཏྲི་ཨ་ཀརྴ་ཡ་ཛ་ཛཿ མཐར་ཧཱུྃ་དེ་རང་གི་ཐུགས་ཀར་བསྟིམ༔ ཡིད་ཀྱིས་མ་ཡེངས་པ་གསལ་ཞིང་ལས་སྔགས་ལམ་ལམ་དུ་བཟླའོ༔ ཞིབ་པར་ལག་ལེན་གཞན་དུ་གསལ༔ བཟའ་བཏུང་གི་ཆཻ་སྲོག་འཕྲོག་ཨུ་པ་ཁ་ཐཾ༔ ས་མ་ཡ༔
རྒྱ་རྒྱ་རྒྱ༔ ཡང་རང་གི་བཟའ་བཏུང་ཁོ་ལ་སྟེར་དགོས་བྱུང་ན༔ ཁོའི་བཟའ་བ་དུག་གི་སྡིག་པ་སྙིང་འཛིན་གྱི་གདམས་པ་བསྟན༔ རང་ཉིད་ཌཱཀྐི་ལས་བྱེད་ནག་མོ་ཁོང་ལྟར་བསྒོམ༔ བཟའ་བཏུང་གང་ཡིན་པ་དེ༔ ཡི་གེ་ཛ་ནག་པོ་གཅིག་ཏུ་གྱུར་ནས༔ འོད་ཟེར་ནག་པོ་ལྕི་ཞིང་འཐས་པ་འཇིག་རྟེན་ཁམས་སུ་སྤྲོས༔ འཇིག་རྟེན་སྲིད་པའི་དུག་སྦྱར་ཀླུ་དུག་བཙན་དུག་ཐམས་ཅད་ཚུར་འདུས་ཛ་ལ་ཐིམ་པས༔ ཛ་དེ་དུག་གི་སྡིག་པ་ནག་པོ་མགོ་དགུ་པར་གྱུར་ནས༔ ཁོས་ཟ་དུས་སྙིང་ནང་དུ་ཞུགས་ནས༔
སྙིང་ཁྲག་སིབ་ཀྱིས་འཇིབས་པར་བསམ༔ སྡིག་པས་ཁ་རླངས་ཀྱི་དུག་ཕ་རོལ་པོར་བཏང་པས༔ ལུས་ཀྱི་ནང་ཁེངས་པར་བསམ༔ རང་ཉིད་ཌཱཀྐི་ནག་མོའི་ང་རྒྱལ་གྱིས༔ ངག་ཏུ་ཐ་ལ་ཀ་སོགས་ལས་སྔགས་མཐར་ཆཻའི་ སྲོག་ལ་མཱ་ར་ཡ་ཛ་ཛཿ ཧ་ཧ་ཧེ༔ ཧཱུྃ་ཕཊ྄་ཛ་ཛ་ཛཿ བཟའ་བཏུང་ཚེ་ལ་དུག་གི་སྡིག་པ་སྙིང་འཛིན་ཨུ་པ༔ ས་མ་ཡ༔ རྒྱ་རྒྱ་རྒྱ༔
ཁ་ཐཾ༔ ྀཨཚ༔ ཡེ་ཤེས་མཁའ་འགྲོ་བདུད་འདུལ་སེང་གདོང་ཅན་མ་ལས༔ དུག་མདའ་སྲུང་བའི་མན་ངག་ཟབ་རྒྱ་ཅན་བཞུགས་སོ༔ ས་མ་ཡ༔ ཌཱཀྐི་སེང་གདོང་དྲག་མོར་འདུད༔ མུ་སྟེགས་དུག་མདའ་སྲུང་བ་ཁྲོ་ཆུ་ལྟར༔ དུག་མདའི་ཆར་པ་ཕབ་ཀྱང་ཉམས་ང་མེད༔ རང་སྔགས་དུས་ཚོད་ཚེས་གྲངས་བརྩི་མི་དགོས༔ ད་ལྟ་བྲི་ཞིང་ད་ལྟ་ཟ་བས་ཆོག༔
རྫས་ནི་ཐོག་གྲག་གཞར་བའི་དུས་མི་དགོས༔ ཐེ་ཚོམ་མ་མཛད་ཐུགས་ཀྱི་དཀྱིལ་དུ་སྦོས༔ ཟབ་བོ༔ ྀཨཚ༔ ཡང་དུག་མདའ་སྲུང་བའི་རྫས་ཐོག་གྲག་བྱུགས་ལ་མཐའ་ནས་ཡར་དྲིལ༔ རང་ཉིད་དམ་ཚིག་མཁའ་འགྲོ་སེང་གདོང་དྲག་མོར་བསྒོམས་ལ༔ ལས་སྔགས་བདུན་གྱི་བར་བཟླས་ནས་ཟའོ༔ ྀཨཚ༔ གསང་བ་མཁའ་འགྲོའི་སྙིང་ཞུན་ལས༔ ཕ་རོལ་ལོག་ལྟ་གདོས་གཟུགས་ཅན༔
སྐྱེ་བོ་བསམ་ངན་ལོག་པའི་རིགས༔ སྐལ་ལྡན་བུ་ལ་འཚེ་གྱུར་ན༔ དེ་ཡི་གདམས་པ་ཟབ་མོ་ཉིད༔ དུག་མདའ་སྲུང་བའི་མན་ངག་འདི༔ ཡི་གེར་ཐོབ་ལ་གཏེར་དུ་སྦོས༔ ལས་འཕྲོ་ཅན་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ ཞ༽ ༈ ལམ་ཡིག་གསལ་བའི་སྒྲོན་མེ་མཐོང་བ་དོན་ལྡན་མི་ནུབ་རྒྱལ་མཚན་བཞུགས་སོ༔
ན་མོ་གུ་རུ༔ ཡོན་ཏན་སྙིང་རྗེ་བཙན་ཞིང་ནུས་རྩལ་ལྡན༔ རྫུ་འཕྲུལ་ཐོགས་མེད་འགྲོ་བའི་དཔལ་དུ་ཤར༔ བྱ་བ་དང་བྲལ་རྗེ་བཙུན་གུ་རུ་ཡི༔ ཞལ་ནས་གདམས་ཏེ་ཕྱི་རབས་དོན་དུ་བཀོད༔ མཁའ་འགྲོ་དཔལ་འབར་བཀའ་ཡི་རྒྱས་ཀྱིས་བཏབ༔ ཀླུ་རྒྱལ་དབང་ལག་བྲག་རིའི་ལོགས་སུ་སྦས༔ མ་འོངས་ཐུགས་ཀྱི་སྲས་དང་འཕྲད་པར་ཤོག༔ མ་འོངས་དུས་མཐའ་ཡང་སྙིགས་རྩོད་ལྡན་ལ༔ མི་རྣམས་ཚེ་ཐུང་ནད་མང་དབུལ་ཕོངས་ལྡང་༔
དམ་ཆོས་ལུང་མེད་ས་སྟེང་དམག་ཆས་བརྩོན༔ ཚེ་ལ་ལོང་མེད་བདུད་ཀྱིས་བར་ཆད་སྡང་༔ བསྟན་པའི་གཙོ་བོ་རྣམས་ཀྱང་མཐའ་རུ་སྤྱུགས༔ ཆོས་ཀྱི་རྒྱ་ཞིག་ཟོབ་ཆོས་མི་མགོ་བསྐོར༔ ཁྲིམས་ཀྱི་རྒྱ་ཞིག་རྒྱལ་ཁམས་ཕན་ཚུན་འཐབ༔ ཡུལ་གྱི་རྒྱ་ཞིག་མི་ནོར་ནད་མུག་ལྡང་༔ ལམ་གྱི་རྒྱ་ཞིག་དགྲ་རྐུན་ཆོམ་པོས་གང་༔ ཞིང་གི་རྒྱ་ཞིག་སད་སེར་འབུ་སྲིན་སྡང་༔ མི་ཡི་རྒྱ་ཞིག་དུས་མིན་གློ་བུར་འཆི༔ བདེན་པའི་རྒྱ་ཞིག་ཁ་བཤད་ཆོས་མིན་སྟོན༔
བསོད་ནམས་རྒྱ་ཞིག་དབུལ་ཕོངས་རྐུ་འཕྲོག་བརྩོན༔ དད་པའི་རྒྱ་ཞིག་སྒོམ་སྒྲུབ་བོགས་མི་ཐོན༔ དེ་ཕྱིར་བར་ཆད་ཆོས་ཀྱིས་བཟློག་ནུས་ཕྱིར༔ སྦས་ཡུལ་བཅོ་བརྒྱད་གངས་གཉན་ཉེར་གཅིག་རྣམས༔ མ་འོངས་སེམས་ཅན་དམུ་རྒོད་འདུལ་སླད་དུ༔ ལས་ཀྱི་ཌཱཀྐི་མཁའ་འགྲོ་སེང་གདོང་གིས༔ གུ་རུ་རྗེ་ལ་བཀའ་གནང་ལེགས་ཞུས་ཏེ༔ ཆོས་བདག་རིམ་བཞིན་རྟེན་འབྲེལ་སྦྱོར་ཏེ་གཏད༔ ལས་འཕྲོ་སྐལ་ལྡན་སྨོན་ལམ་ལྡན་པ་བཅུ༔ ཆོས་ཀྱི་རྒྱན་འདོགས་གནས་ཀྱི་ཆེ་བ་སྟོན༔
ལམ་གྱི་འཕྲང་སྒྲོལ་མི་ནུབ་རྒྱལ་མཚན་འཛུགས༔ བདུད་ཀྱི་སྡེ་བཅོམ་གཟིགས་སྣང་གཏན་ལ་འབེབས༔ ཐར་པའི་ལམ་ཟིན་མཆོག་ཐུན་དངོས་གྲུབ་ཐོབ༔ མཁའ་འགྲོའི་བཀའ་བཞིན་ལུང་བསྟན་མྱུར་དུ་འབྱུང་༔ སྐལ་ངན་སྔོན་གྱི་སྨོན་ལམ་ལོག་པ་ཡིས༔ བདུད་ཀྱིས་སྙིང་བསླུ་མ་རུངས་མ་བཞི་འབྱུང་༔ ཕྱོགས་བཞིར་འབྱུང་སྟེ་དམ་ཆོས་སྙིང་ནས་སྨོད༔ དེ་ཡི་རྐྱེན་གྱིས་ལོག་ལྟའི་འདམ་དུ་ཚུད༔ འབྲེལ་ཚད་ངན་སོང་གནས་སུ་འཁྲིད་པར་ངེས༔ པེ་དཀར་སྙིང་བསླུས་ཐོལ་བྱུང་ལུང་བསྟན་པའི༔
བུད་མེད་བཞི་འབྱུང་མ་རྒྱུད་སྐད་ངན་སྨྲ༔ དེ་ནི་མཐའ་ཕུད་གློ་ཡི་ཡུལ་དུ་རྫོངས༔ གྲི་བོས་སྙིང་བསླུས་སྟག་ཤར་མི་བདུན་འབྱུང་༔ ཕན་ཚུན་སྡང་ཞིང་འཐབ་རྩོད་ངན་བཅོམ་བྱེད༔ དེ་ནི་མཐར་ཕུད་སྲིན་པོའི་ལག་ཏུ་ཞོག༔ མ་མོས་སྙིང་བསླུས་ཐེའུ་རང་མངོན་ཤེས་ཅན༔ གནས་དང་ཆོས་ལ་གཤེ་སྐུར་འདེབས་པ་ཡི༔ སེར་གཟུགས་བཞི་འབྱུང་ཐོ་ཅོའི་སྤྱོད་པ་སྐྱོང་༔ མ་རུངས་དེ་ནི་ཀུན་གྱིས་ཚར་ཆོད་ཅིག༔ རྒྱལ་འགོང་སྤྲུལ་པ་དགེ་བཤེས་གསུམ་འབྱུང་སྟེ༔
དེས་ནི་གཤེ་སྐུར་རྩོད་པས་ཀུན་གྱིས་ཁ་མ་སློགས༔ དེ་ལ་འབྲེལ་ཚད་ངན་སོང་གནས་སུ་འཁྲིད༔ རུ་ཏྲའི་སྤྲུལ་པ་སྡིག་ལས་བརྩོན་པ་ཡི༔ མི་ནག་གནས་ཀྱི་རི་དྭགས་གསོད་པ་འགའ༔ ཚན་རེ་འབྱུང་སྟེ་དེ་ལ་བསྟན་པ་ཡི༔ མི་ནད་ནོར་ནད་ཡུལ་གྲུ་མི་བདེ་འབྱུང་༔ དེ་ནི་བཀའ་སྲུང་ཀུན་གྱི་སྡེ་དཔོན་ཏེ༔ སྲོག་བདག་བཙན་རྒོད་ཤྭ་རས་ཚར་ཆོད་ཅིག༔ དེ་བས་བར་ཆོད་བདུད་ཀྱིས་བསླུ་བ་ཡི༔ གནས་ཀྱི་ཕྱོགས་བཞིར་ཚོང་དུས་ཁྲོམ་མང་འབྱུང་༔
དེ་ལ་བརྟེན་ནས་མགོ་སྐོར་སྡིག་ལས་སྤྱོད༔ དེ་ནི་ཡུལ་གྲུ་རྒྱལ་པོས་ཚར་ཆོད་ཅིག༔ དེ་ནས་རིམ་བཞིན་སྨོན་ལམ་ལྡན་པ་ཡི༔ བྱང་ཆུབ་སེམས་དཔའ་བདུན་ཅུ་རྩ་ལྔ་འབྱུང་༔ གནས་ཀྱི་གཟིགས་སྣང་གཏན་ལ་ཕབ་པའོ༔ ལམ་ཡིག་བདུན་འབྱུང་ཀུན་ལས་འཕགས་པ་ཡི༔ མཁའ་འགྲོའི་ལམ་ཡིག་གཅིག་འབྱུང་ཀུན་གྱིས་གསལ༔ དེ་ནས་རྒྱལ་པོའི་ཚུལ་འཛིན་མི་གསུམ་འབྱུང་༔ གནས་ཀྱི་ཆེ་བ་ཉི་ཤུ་རྩ་ལྔ་བསྟན༔ བསྟན་པའི་སྦྱིན་བདག་མཛད་ཅིང་སྨོན་ལམ་འདེབས༔
དེ་ལ་བུ་ནོར་ཆོས་ཀྱི་དངོས་གྲུབ་འབྱུང་༔ དེ་ནས་ཛམ་བྷ་ལྷ་ཡི་མིང་ཅན་གྱིས༔ སྡེ་དཔོན་བྱང་ཆུབ་མཆོག་ཏུ་གྲུབ་པ་འབྱུང་༔ དེ་ལ་སྨོན་ལམ་དངོས་གྲུབ་རྣམ་བཞི་འབྱུང་༔ དེ་ནས་ཤར་ཕྱོགས་ལོགས་ཀྱི་ཕྱོགས་མཚམས་སུ༔ ཚངས་པའི་སྤྲུལ་པ་མགོ་བོ་ཆེ་ཞིག་འབྱུང་༔ དེ་ཡི་མོད་ལ་ཀུན་གྱིས་མཆོད་གནས་བྱེད༔ དེ་ནས་ཕྱོགས་བཞིར་མཆོད་ཁང་བཞི་འབྱུང་སྟེ༔ མཆོད་ཁང་གང་རྒྱས་ཕྱོགས་སུ་བསོད་ནམས་རྒྱས༔ རྒྱ་བོད་ཀུན་གྱི་སྨོན་ལམ་གཅིག་བསྡུས་པ༔
གྲུབ་པའི་སྐྱེས་མཆོག་སྐལ་ལྡན་སྟོབས་ལྡན་ནི༔ གཞོགས་གཡས་འཇམ་དཔལ་མཚན་རྟགས་ཚང་བ་འབྱུང་༔ རྩོད་མེད་གྲུབ་མཐའ་བཟུང་ཞིང་གནས་བདག་སྐྱོང་༔ བློ་བཟང་སྨོན་ལམ་འགྲུབ་པའི་ལམ་ཡིག་འབྱུང་༔ གནས་དེར་སླེབ་པ་ཙམ་གྱིས་བྱང་ཆུབ་ཐོབ༔ མགྲིན་པར་ནོར་བུས་བརྒྱན་པའི་སྔགས་འཆང་ཚུལ༔ སྨོན་ལམ་སྟོབས་དང་ལྡན་པའི་གནས་བདག་འབྱུང་༔ དེ་ཡིས་རྟེན་འབྲེལ་ལེགས་ཕྱོགས་བཅོ་ལྔ་སྟོན༔ སྨོན་ལམ་བསྟན་པས་འཛམ་གླིང་བཀྲ་ཤིས་འབྱུང་༔ གནས་དེར་མོས་པའི་གནོད་སྦྱིན་གཟུགས་ཅན་ནི༔
སྨེ་བའི་ག་ཤལ་བརྒྱན་པའི་སྡེ་དཔོན་འབྱུང་༔ དེ་ཡང་རྡོ་རྗེ་ཚེ་བུམ་ཐོགས་པ་འབྱུང་༔ གནས་དེར་སྒྲིབ་སྦྱོང་བསོད་ནམས་བརྟན་པའི་མཐུས༔ བར་ཆོད་བདུད་ལས་རྒྱལ་ཞིང་རྟེན་འབྲེལ་མཛོད༔ ཆོས་བདག་མིང་ཅན་སྡེ་སྐྱོང་རྒྱལ་པོ་འབྱུང་༔ གནས་ཀྱི་ཆེ་བ་སྟོན་ཞིང་སྨོན་ལམ་འགྲུབ༔ ཀུན་ལས་འཕགས་པའི་མིང་ཅན་གསང་མཛོད་གཅིག༔ རི་བོ་མཆོག་ལས་གྲུབ་པའི་ཆོས་སྲིད་སྐྱོང་༔ གནས་ཀྱི་ཆེ་བ་ལམ་ཡིག་བཅས་པ་འབྱུང་༔ དེ་ནི་སྨོན་ལམ་གྲུབ་པའི་སྐྱེས་བུ་ཡིན༔
བཀྲ་ཤིས་སྨོན་ལམ་གྲུབ་པའི་མིང་ཅན་ནི༔ དད་རྒྱུད་ལྷན་སྐྱེས་བཞིན་དུ་འགྲུབ་པ་འབྱུང་༔ གནས་ཀྱི་ཆེ་བ་སྟོན་ཞིང་སྨོན་ལམ་འགྲུབ༔ མགོན་པོ་སྡེ་བཞི་ཕྱོགས་བཞིར་མིང་ཅན་འབྱུང་༔ གནས་ཀྱི་ཆེ་བ་སྟོན་ཅིང་སྨོན་ལམ་འགྲུབ༔ རྣམ་པར་ཁང་བཟང་རྒྱལ་བའི་མིང་ཅན་འབྱུང་༔ སྨོན་ལམ་འགྲུབ་ཅིང་མཆོག་མཐུན་འགྲུབ་པར་ངེས༔ འབྲེལ་ཐོགས་དོན་ལྡན་རཏྣའི་མིང་ཅན་འབྱུང་༔ རྟེན་འབྲེལ་བྱིན་རླབས་སྨོན་ལམ་འགྲུབ་ཅིང་འགྱུར༔ ཐེག་པ་མཆོག་ལ་གྲུབ་པའི་མི་ལྔ་འབྱུང་༔
དད་ལྡན་འགྲོ་འདྲེན་མཚུངས་མེད་དཔལ་དུ་ཤར༔ ཡེ་ཤེས་ལྷ་ལ་གྲུབ་པའི་མིང་ཅན་འབྱུང་༔ སྨོན་ལམ་སྟོབས་ལྡན་རྒྱས་པའི་རྟེན་འབྲེལ་ཏེ༔ བཟང་པོ་ཡོན་ཏན་དྲུག་ལྡན་མིང་ཅན་བཞི༔ ལས་སྟོབས་སྔོན་སྦྱངས་ཆོས་སྲིད་འབྲེལ་བ་འབྱུང་༔ དེ་ལ་འབྲེལ་ཐོབ་གནས་ཀྱི་རྒྱལ་མཚན་འདོགས༔ བསྟན་འཛིན་གྲུབ་པའི་རྒྱལ་མཚན་རྣམ་བཞི་འབྱུང་༔ བསོད་ནམས་སྨོན་ལམ་སྦྱིན་སྟོབས་རྒྱས་པ་འབྱུང་༔ པད་དཀར་གྲུབ་པའི་མིང་ཅན་རྣམ་བཞི་འབྱུང་༔ གནས་ལ་རྒྱན་འདོགས་ལམ་ཡིག་དོན་ལྡན་འབྱུང་༔
གྲུབ་པའི་དབང་ཕྱུག་ནཱ་ག་ཤྲཱིའི་མཚན༔ གནས་འདིར་གྲུབ་ཐོབ་སྟོང་ཕྲག་ས་བོན་འདེབས༔ སྦས་པའི་རྣལ་འབྱོར་མ་ཎི་དྷ་རའི་མཚན༔ གནས་ཀྱི་ཆེ་བ་སྟོན་ཞིང་སྨོན་ལམ་འགྲུབ༔ གཟུངས་མཆོག་རྒྱལ་སྲིད་སྐྱོང་བའི་མིང་ཅན་འབྱུང་༔ དེ་ནི་བསོད་ནམས་གྲུབ་ཅིང་ལས་སྨོན་ལྡན༔ དེ་སོགས་ལུང་ལས་མ་གྲགས་འབྲེལ་ཐོགས་ནི༔ གྲངས་མེད་གསུམ་འདས་མངོན་སངས་རྒྱས་པ་འབྱུང་༔ ཌཱཀྐི་ཧ་རི་ནི་ས་མཁའ་འགྲོ་ནི༔ འཇིག་རྟེན་མཁའ་འགྲོ་སུམ་ཅུ་རྩ་ལྔ་འབྱུང་༔
དེ་དག་ཀུན་གྱིས་གནས་ཀྱི་ཆེ་བ་སྟོན༔ དགེ་བས་འབྲེལ་ཐོགས་མཁའ་སྤྱོད་མྱུར་ལམ་འདྲེན༔ ཡ་མ་ཟུང་གི་བསྟན་ཆོས་བཅུ་དྲུག་འབྱུང་༔ དེ་ནི་མ་རིག་སྒྲིབ་ཆེན་མི་ཡིན་ནོ༔ གནས་ཀྱི་ཕྱོགས་ཕྱོགས་བཀའ་སྲུང་སྤྲུལ་པའི་སྲས༔ མཚན་རྟགས་བཞི་འབྱུང་གནས་ཀྱི་བར་ཆད་སེལ༔ ལས་མཁན་བཞི་འབྱུང་སྲོག་གཅོད་ལས་ལ་འབྱུང་༔ དེ་དག་གྲུབ་པའི་ལས་ཐབ་སྦྱོར་བ་ཡིན༔ ལས་བཞི་འགྲུབ་ཅིང་རྟེན་འབྲེལ་རྣམ་ལྔ་འབྱུང་༔ དེ་སོགས་བཟང་ངན་འབྲིང་སོགས་འབྲེལ་ཐོགས་འབྱུང་༔
དེ་ནས་མཁའ་འགྲོ་སེང་གདོང་གིས་ཞུས་ངོར༔ གུ་རུའི་ཞལ་ནས༔ ཨེ་མ་གདོད་མའི་མཁའ་འགྲོ་མ༔ གནས་ཀྱི་ཆེ་བ་བཅུ་དྲུག་བསྟན༔ ཡེ་ནས་གྲུབ་པའི་གནས་མཆོག་ནི༔ གངས་གཉན་ཉི་ཤུ་རྩ་གཅིག་ཡིན༔ ཏི་ཚེ་གངས་རི་སྐུ་ཡི་གནས༔ སྐུ་གསུང་ཐུགས་ཡོན་ཕྲིན་ལས་ཚང་༔ ལ་ཕྱི་གངས་རི་གསུང་གི་གནས༔ རྩ་རླུང་ཐིག་ལེའི་རྟེན་འབྲེལ་ཚང་༔
ཙཱ་རི་གངས་རི་ཐུགས་ཀྱི་གནས༔ ལྟ་སྒོམ་སྤྱོད་གསུམ་ཆོས་བཞི་ཚང་༔ གཟེ་རྒྱལ་གངས་རི་ཡོན་ཏན་གནས༔ སྡེ་སྣོད་ལུང་རིགས་རྒྱུད་སྡེ་ཚང་༔ རོང་བཙན་གངས་རི་ཕྲིན་ལས་གནས༔ གཞི་རིག་ལམ་སེལ་དམ་ཆོས་ཚང་༔ དེ་ཕྱིར་དག་པ་མཁའ་སྤྱོད་གནས༔ གཏན་འཁྱིལ་དངོས་གྲུབ་ལེན་པའི་མཚོ༔ པདྨ་ང་ཡིས་བྱིན་བརླབས་པའི༔ དངོས་གྲུབ་ངེས་འབྱུང་མཚོ་ལྔ་ནི༔
མ་ཕམ་གཡུ་མཚོ་སྐུ་ཡི་མཚོ༔ ལ་ཕྱི་གཡུ་མཚོ་གསུང་གི་མཚོ༔ ཙཱ་རི་གཡུ་མཚོ་ཐུགས་ཀྱི་མཚོ༔ གཟེ་རྒྱལ་དུང་མཚོ་ཡོན་ཏན་མཚོ༔ རོང་བཙན་མཚོ་དམར་ཕྲིན་ལས་མཚོ༔ མཆོག་ཐུན་དངོས་གྲུབ་འབྱུང་བའི་མཚོ་ལྔའོ༔ རྒྱལ་ཁམས་མཚོ་རི་གྲངས་འདས་ཀྱང་༔ ཀུན་ལས་ཁྱད་འཕགས་འདི་ལྔའོ༔ འདི་ཉིད་གྲུབ་པའི་རྒྱུ་མཚན་བཤད༔ ཏི་ཚེ་གངས་རི་རྒྱལ་པོ་ནི༔
སྔོན་དགྲ་བཅོམ་ཀུན་གྱི་བྱིན་གྱིས་བརླབས༔ ལ་ཕྱི་གངས་རི་རྒྱལ་པོ་ནི༔ དབང་ཕྱུག་མི་ལས་བྱིན་གྱིས་བརླབ༔ ཙཱ་རི་རྒྱལ་པོ་གངས་རི་ནི༔ འཁོར་ལོ་སྡོམ་པས་བྱིན་གྱིས་བརླབས༔ ཞེས་བྱ་འབྱུང་༔ གཟེ་རྒྱལ་རྒྱལ་པོ་གངས་རི་ནི༔ པདྨ་ང་ཡིས་བྱིན་གྱིས་བརླབས༔ རོང་བཙན་རྒྱལ་པོ་གངས་རི་ནི༔ བཻ་རོ་ཙ་ནས་བྱིན་གྱིས་བརླབས༔
རྣམ་གྲངས་མང་པོར་བསྟན་ལགས་ཀྱང་༔ ཕྱི་འབྱུང་བྱིན་རླབས་འདི་བཞིན་བརྗོད༔ གངས་རི་ཆགས་པའི་རྒྱུ་མཚན་བསྟན༔ བྱང་སེམས་ཐིག་ལེའི་འཕྲོ་འདུ་ལས༔ ཆུ་ཤེལ་ལས་གྲུབ་ཧཾ་གྱིས་མཚན༔ བསིལ་བྱེད་ཡིན་པས་གངས་རི་ཆགས༔ དེ་ཕྱིར་བདེ་ཆེན་འཁོར་ལོའོ༔ དེ་ཕྱིར་སྐུ་ཡི་གནས་མཆོག་ཚང་༔ འབྱུང་འཇུག་རླུང་གིས་འཕྲོ་འདུ་ལས༔ མགྲིན་པ་ལས་བྱུང་ཆབ་ཆུ་འཁྱུགས༔
དེ་ཕྱིར་ལོངས་སྤྱོད་འཁོར་ལོའོ༔ དེ་ཕྱིར་གསུང་གི་གནས་མཆོག་ཚང་༔ མ་བཅོས་སེམས་ཀྱི་འཕྲོ་འདུ་ལས༔ ཟད་མེད་རྒྱུན་གྱི་དུང་མཚོ་འཁྱིལ༔ དེ་ཕྱིར་ཆོས་ཀྱི་འཁོར་ལོའོ༔ དེ་ཕྱིར་ཐུགས་ཀྱི་གནས་མཆོག་ཚང་༔ ཉེ་འདུ་ཀུན་ཚང་གཏུམ་མོ་ལས༔ རི་རླུང་ཀུན་གྱི་ལྟེ་བར་གྲགས༔ དེ་ཕྱིར་སྤྲུལ་པའི་འཁོར་ལོའོ༔ དེ་ཕྱིར་ཡོན་ཏན་གནས་མཆོག་ཚང་༔
ཚན་དྷོ་ཐམས་ཅད་རྒྱུ་བའི་ལམ༔ ནགས་ཚལ་ལྗོན་རྒྱས་གཅིག་ཏུ་དྲིལ༔ དེ་ཕྱིར་བདེ་སྐྱོང་འཁོར་ལོའོ༔ དེ་ཕྱིར་ཕྲིན་ལས་གནས་མཆོག་ཚང་༔ འཁོར་ལོ་ལྔ་བསྡོམས་གྲུབ་པའི་གནས༔ བདེ་མཆོག་སྤྲུལ་པའི་ཞིངས་ཁམས་སོ༔ གནས་ཀྱི་སྐུ་ལྔ་ངོ་སྤྲོད་བསྟན༔ གངས་རི་མེ་ལོང་མངོན་དགའི་ཞིང་༔ རི་བོ་མཉམ་ཉིད་དཔལ་ལྡན་ཞིང་༔ ཉི་ཟེར་སོར་རྟོག་བདེ་ཆེན་ཞིང་༔
ཆུ་རླུང་བྱ་གྲུབ་ལས་རབ་ཞིང་༔ དུང་མཚོ་ཆོས་དབྱིངས་འོག་མིན་ཞིང་༔ དེ་ཕྱིར་སྐུ་ལྔ་ལྷུན་གྲུབ་ཞིང་༔ ཕྲིན་ལས་རྣམ་ལྔ་འདི་ལྟར་རོ༔ ཞི་བ་ཟླུམ་པའི་གངས་ཁྲོད་ཆགས༔ རྒྱས་པ་རི་རབ་གླིང་བཞིར་གྲུབ༔ དབང་གི་ས་གཞི་དམར་ལ་རྔམ༔ དྲག་པོ་གཡའ་སྤང་ནག་ལ་རྒྱས༔ ཀུན་འདུས་ཆོས་དབྱིངས་རང་སྒྲ་སྒྲོག༔ དེ་ཕྱིར་ཕྲིན་ལས་རྣམ་ལྔ་ཚང་༔
སྐུ་ཡི་ཙཱ་རིས་སྤྲུལ་སྐུ་འཐོབ༔ གསུང་གི་ཙཱ་རིས་དབང་ཐང་སྐྱེ༔ ཐུགས་ཀྱི་ཙཱ་རིས་ཏིང་འཛིན་འཆར༔ ཡོན་ཏན་ཙཱ་རིས་འགྲོ་དྲུག་འདྲེན༔ ཕྲིན་ལས་ཙཱ་རིས་དགྲ་བགེགས་སྒྲོལ༔ དེ་ཕྱིར་སྐུ་ལྔ་ཡོན་ཏན་ཚང་༔ བཅོས་པའི་དཀྱིལ་འཁོར་བདུད་ཀྱིས་འཇིག༔ འདི་ནི་རང་བྱུང་དཀྱིལ་འཁོར་ཚང་༔ བསྐལ་པ་འདུས་བྱས་མ་ཞིག་བར༔ གནས་འདི་འཕོ་འགྱུར་འབྱུང་མི་འགྱུར༔
དེ་ཕྱིར་མི་གཡོ་རྡོ་རྗེ་གདན༔ རང་བྱུང་མཆོད་རྟེན་རིན་ཆེན་འདི༔ གསང་སྔགས་འབྲས་བུས་གནས་ཡིན་ཕྱིར༔ པདྨ་བདག་གིས་ལེགས་པར་བཤད༔ ཇོ་མོ་མཁར་ཆེན་མཚོ་རྒྱལ་གྱིས༔ ཡི་གེར་ཐོབ་ལ་གཏེར་དུ་སྦོས༔ མ་འོངས་སྙིགས་མ་རྩོད་ལྡན་ལ༔ ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
ཧཱུྃ་ཀ་ལ་ཨརྩིག་གིས་ཇོ་བོ་གཟེ་རྒྱལ་གྱི་གངས་ཁྲོད་བྲག་རི་དུག་སྦྲུལ་འདྲ་བ་ནས་གདན་དྲངས་ཤིང་འཛམ་གླིང་རྒྱན་དུ་ཕབ་པའོ། འདི་ལམ་ཡིག་འབྲིང་པོའོ༔ ཤོག་སེར་ཚ་ལས་ཞལ་བཤུས་སོ།། །། ཟ༽ ཡོན་ཏན་ཙཱ་རིའི་ལམ་ཡིག་གསལ་བའི་སྒྲོན་མེ་མཐོང་བ་དོན་ལྡན་འཛམ་གླིང་གཡས་བཞག་ཏུ་གྲགས་པ་བཞུགས་སོ༔ བླ་མ་ཡི་དམ་དང་མཁའ་འགྲོ་ཞིང་སྐྱོང་ཌཱ་ཀི་གཏེར་སྲུང་ཚོགས་ལ་བསྟོད༔ ན་མོ་གུ་རུ་ཌཱ་ཀི་ནཱི་ཡེ༔ ཨོ་རྒྱན་ལམ་ཡིག་གསལ་བའི་སྒྲོན་མེ་འདི་ལ་རྒྱ་བོད་ཀྱི་གངས་གཉན་ཉི་ཤུ་རྩ་གཅིག་གངས་རི་བརྒྱ་དང་སོ་ལྔ་སྟེ༔ མ་བཞེངས་པ་ལྷུན་གྱིས་གྲུབ་པའི་རྩ་གསུམ་འཁོར་ལཽ་ལྔའི་ཕོ་བྲང་༔ སྟོད་དུ་སྒྲ་ཆེ་ཞིང་ཡོན་ཏན་དང་ལྡན་པ་ཏི་སེ་གངས་རི་སེང་གདོང་མ་དཀར་མོ་སྐུའི་གནས༔ དེ་ལ་དགྲ་བཅོམ་པ་ལྔ་བརྒྱའི་ཞབས་རྗེས་དང་བཅས་པ་ཡོད༔
ཏི་སེ་སྒྲ་ཆེ་བའི་རྒྱུ་མཚན་དེ་ལྟར་ལགས༔ བར་དུ་ཁྱད་པར་དུ་འཕགས་པ་ལ་ཕྱི་ཆུ་བར་སྟག་གདོང་མ་ཁྲ་མོ་གསུང་གི་གནས༔ དེ་ན་དབང་ཕྱུག་མི་ལ་རས་པ་རྩ་རླུང་ལ་རང་དབང་ཐོབ་སྟེ་རས་པ་ལྔ་བརྒྱ་དང་བཅས་པ་འཇའ་ལུས་འགྲུབ་པའི་རྟེན་འབྲེལ་ཡོད༔ ལ་ཕྱི་ཁུངས་བཙུན་པའི་རྒྱུ་མཚན་དེ་ལྟར་ལགས༔ དབུས་སུ་འགྲན་ཟླ་དང་བྲལ་བ་ལྷོ་གནས་མཆོག་དཔལ་གྱི་ཙཱ་རི༔ ཕག་གདོང་མ་ནག་མོ་ཐུགས་ཀྱི་གནས༔ དེ་ལ་མཁའ་འགྲོ་བྱེ་བ་ས་ཡ་འབུམ་དང་བཅས་པ་དངོས་སུ་འདུ༔ ཙཱ་རི་འགྲན་ཟླ་དང་བྲལ་བའི་རྒྱུ་མཚན་དེ་ལྟར་ལགས༔ སྨད་དུ་འཛམ་གླིང་གཡས་བཞག་ཏུ་གྲགས་པ་ཇོ་བོ་གཟེ་རྒྱལ་དོམ་གདོང་མ་མཐིང་ནག་ཡོན་ཏན་གྱི་གནས༔ དེ་ལ་པདྨ་ང་ཡིས་བྱིན་གྱིས་བརླབས་ཤིང་ཟབ་གཏེར་བཅུ་གསུམ་དང་བཅས་པ་སྦས་པ་སྦས་ཤིང་ཡེ་ཤེས་ལས་ཀྱི་མཁའ་འགྲོ་མ་ངེས་པར་འདུ་བའི་གནས༔
གཟེ་རྒྱལ་འཛམ་གླིང་གཡས་བཞག་ཏུ་གྲགས་པའི་རྒྱུ་མཚན་དེ་ལྟར་ལགས༔ རོང་བཙན་ཁུངས་བཙུན་ཞིང་དྲག་རྩལ་དང་ལྡན་པ་སྤྱང་གདོང་མ་སྔོན་མོ་ཕྲིན་ལས་ཀྱི་གནས༔ སློབ་དཔོན་ཆེན་པོ་བཻ་རོ་ཙ་ནས་སྦས་ཡུལ་པདྨ་བཀོད་ཀྱི་སྒོ་སྲུང་དུ་བསྐོས་ཤིང་བྱིན་གྱིས་བརླབས་པའི་རྟེན་འབྲེལ་ཡོད༔ རོང་བཙན་ཁུངས་བཙུན་པའི་ལོ་རྒྱུས་དེ་ལྟར་ལགས༔ གནས་ཀྱི་རྩུབ་འགྱུར་གྱི་ཕོ་ཉ་བཞི་ཡོད་པ་ལ༔ ཕྱིའི་ཕོ་ཉ་རྨ་རྒྱལ་སྤོམ་ར༔ ལྷོ་སྐུ་རྒྱལ་ཤེ་ནེ༔ ནུབ་མཁར་ནག་རྒྱལ་པོ༔ བྱང་ཐང་ལྷ་ཆེན་པོ༔ ནང་གི་ཕོ་ཉ་བཞི་ཡོད་པ་ལས༔
ཤར་གྱི་སྐེ་རྒྱལ་ནེ་བྲོ༔ ལྷོའི་དམག་དཔོན་འཛི་རྒྱལ༔ ནུབ་ཀྱི་པེ་ནེ་རི་བཀྲ༔ བྱང་གི་སྨེ་རྒྱལ་རྟ་རྣ༔ ནང་གི་ཕོ་ཉ་བཞི་ཡོད་པ་ལ༔ ཤར་གྱི་སྲོག་བདག་ཤྭ་ར༔ ལྷོའི་གནོད་སྦྱིན་སྦྲུལ་མགོ༔ ནུབ་ཀྱི་ཨ་མྱེ་མུ་ཁྲི༔ བྱང་གི་མཚོ་ནག་དགེ་བསྙེན་སྟེ༔ དེ་རྣམས་ཀྱི་གནས་མཆོག་འདིའི་རྫུ་འཕྲུལ་ལས་ལ་བསྐུར་བའི་ཕོ་ཉ་དྲག་པོའི་ཚུལ་ལ་ཞི་བ་གནས་ཀྱི་ཆ་ལག་བཀའ་སྐྱོང་རྣམས་ཏེའོ༔
དེ་རྣམས་ཕོ་ཉ་ལས་བྱེད་ཀྱི་གཏེར་རེ་སྦས་ཡོད་པ་ལ་རྡོ་རྗེ་ཡང་རྩེའི་དཀྱིལ་འཁོར་གསང་བ་ཡོངས་རྫོགས་ཀྱི་སྐོར་རྣམས་ནི་སྐྱེ་འགྲོའི་བསྐོར་རྟེན་དུ་གནས་ཀྱི་སྐུ་ལྔའི་ལོ་རྒྱུས་ནི་དེ་ལྟར་ལགས༔ སྐལ་ལྡན་དང་བ་འདྲེན་པའི་ཞིང་ཡིན་ཕྱིར་གནས་འདི་ལ་དཀྱིལ་འཁོར་ཚང་བའི་རྒྱུ་མཚན་ནི༔ རྒྱ་གར་སྐད་དུ༔ རི་བོ་ཨ་མ་ལ༔ བོད་སྐད་དུ༔ དག་པ་ཤེལ་རི༔ ཨོ་རྒྱན་སྐད་དུ༔ རི་བོ་བྷ་མི་ཏང་ཏ༔ བོད་སྐད་དུ༔ མཆོད་རྟེན་བཀྲ་ཤིས་བརྩེགས་པ་ཆེན་པོ༔
ཕྱི་ནས་བལྟས་ན་གངས་རི་རྩེ་གསུམ་གྱི་ཚུལ་དུ་གནས་པ༔ ནང་ནས་བལྟས་ན་རྒྱུ་ནོར་བུ་ཆུ་ཤེལ་ལས་གྲུབ་པ་མཆོད་རྟེན་བཀྲ་ཤིས་འོད་ལྡན་ཞེས་བྱ་བ༔ རྩེ་མོ་ལྷའི་གནས་སུ་ཟུག་པ༔ ལྷ་རྣམས་ཀྱིས་ཕྱག་དང་མཆོད་པ་བསྐོར་བ་བྱེད་པ༔ སྐེད་པ་བཀྲ་ཤིས་འོད་མིའི་གནས་སུ་ཟུག་པ༔ ཀླུ་རྣམས་ཀྱིས་ཕྱག་དང་མཆོད་པ་བསྐོར་བ་བྱེད་པ༔ ཌཱཀྐི་སེང་གདོང་གི་ཞལ་ནས་ཀྱང་༔ བུ་སྙིང་རུས་དང་ལྡན་པའི་རྗེས་འབྲང་རྣམས༔ མ་བསྒོམས་སངས་རྒྱས་ཀྱི་གནས་མཆོག་ཡིན༔ འདི་ནས་ཤར་ཕྱོགས་དབྱིངས་ཀྱི་གདོང་༔
དབང་ཕྱུག་དཔལ་ལྡན་མཁའ་འགྲོ་མ༔ ཤ་དང་ཆང་གི་མཆོད་པའི་གནས༔ མ་དང་མཁའ་འགྲོའི་ཚོགས་ཁང་ཡོད༔ སྐལ་ཡོད་ཀྱི་སྐལ་བ་ལེན་ས་ཡོད༔ སྐལ་མེད་ཀྱི་ཚེ་སྲོག་སྟོངས་ས་ཡོད༔ ཟོག་པོ་རླུང་ལ་བསྐུར་ས་ཡོད༔ གཡེང་བ་ཅན་བདུད་ཀྱི་འཁྱེར་ས་ཡོད༔ ལོག་ལྟ་ཅན་ཚེ་སྲོག་བཀུམས་ས་ཡོད༔ སྡིག་པོ་ཆེ་མངོན་སངས་རྒྱས་ས་ཡོད༔ དད་པ་ཅན་དངོས་གྲུབ་ཐོབ་ས་ཡོད༔
ལས་འཕྲོ་ཅན་ཆོས་དང་འཕྲད་ས་ཡོད༔ སྨོན་ལམ་ཅན་གནས་ལུགས་སྐྱོང་ས་ཡོད༔ བསོད་ནམས་ཅན་ཚོགས་འཁོར་འབུལ་ས་ཡོད༔ ལས་སྟོབས་ཅན་ཟབ་གཏེར་དང་འཕྲད་ས་ཡོད༔ དབུལ་ཕོངས་ཅན་ནོར་དང་འཕྲད་ས་ཡོད༔ འདུན་པ་ཅན་བུ་དང་འཕྲད་ས་ཡོད༔ བར་ཆོད་ཀྱི་ཚེ་འཕྲང་སྒྲོལ་ས་ཡོད༔ བཟང་ངན་གྱི་འཁྲི་བ་གཅོད་ས་ཡོད༔ མ་མཁའ་འགྲོ་སྤྲིན་ལྟར་འཚོགས་གནས་འདི༔ མཁའ་སྤྱོད་ཞིང་དང་དགོངས་པ་མཉམ༔
འདི་མཇལ་བས་ངན་སོང་སྐྱེ་སྒོ་ཆོད༔ འདིར་བགྲོད་པ་རྣམས་ནི་ལྟ་ཅི་སྨོས༔ དཔལ་ཧེ་རུ་ཀ་དང་དགོངས་པ་མཉམ༔ ལམ་རིམ་འབྱོར་མི་དགོས་དགོངས་སངས་རྒྱས༔ ཞེས་གསུངས༔ གུ་རུའི་ཞལ་ནས༔ རང་བྱུང་མཆོད་རྟེན་ཆུ་ཤེལ་ལས་གྲུབ་པའི༔ དཔག་ཚད་བཅུ་གསུམ་རྒྱ་ཁྱོན་ཚད་དང་ལྡན༔ པད་གདན་སེང་ཁྲི་བང་རིམ་སྟོང་ཕྲག་སྟེ༔ བུམ་པ་བྲེ་དང་ཆོས་འཁོར་སོ་བདུན་ནི༔
རྟ་བབས་རྒྱན་དང་ཅོད་པན་དུ་མ་འཕུར༔ གདུགས་དང་གན་ཇི་ར་ནི་ཏོག་གིས་སྤྲས༔ ཡེ་ཤེས་འཇའ་འོད་སྣ་ལྔའི་གུར་ཕུབ་མཛེས༔ མ་བཀོད་ཞིང་ཁམས་རང་བྱུང་མཆོད་རྟེན་ལ༔ འཇའ་གུར་རིག་འཛིན་གྲུབ་ཐོབ་བརྒྱད་ཅུ་བཞུགས༔ ཕྱི་རིམ་མ་དང་མཁའ་འགྲོ་སྤྲིན་ལྟར་གཏིབས༔ བར་ཁྱམས་བཀའ་བརྒྱུད་བླ་མ་ཟེར་ལྟར་འཁྲིགས༔ ཏོག་ལ་རྒྱུད་སྡེ་རྣམ་བཞིའི་དཀྱིལ་འཁོར་ཚང་༔ ཉི་ཟླར་གསང་སྔགས་ལྷ་ཚོགས་ཁྲོམ་ལྟར་དཔུང་༔ གན་ཇི་ར་ལ་རྡོར་འཆང་སངས་རྒྱས་སྟོང་༔
གདུགས་ལ་སྣང་སྲིད་ཁྲོ་བཅུ་འཇའ་ལྟར་ཤར༔ ཆོས་འཁོར་ཞི་ཁྲོའི་དཀྱིལ་འཁོར་གསལ་སྣང་དག༔ རྟ་བབས་བདེ་གཤེགས་དཀྱིལ་འཁོར་ཡོངས་རྫོགས་རྒྱས༔ བུམ་པར་སྣང་མཐའ་བདེ་ཆེན་ཞིང་ཁམས་བཞུགས༔ བྲེ་ལ་ཞིང་སྐྱོང་ཌཱ་ཀི་མ་ལུས་ཚང་༔ སྟེང་གི་བང་རིམ་མཁའ་འགྲོའི་ཕོ་བྲང་གསལ༔ འོག་གི་བང་རིམ་དཔལ་མགོན་བདུན་ཅུ་ཚང་༔ སེང་ཁྲི་ནོར་བདག་འཛམ་ལྷ་མ་ལུས་ཚང་༔ ལོགས་བཞིར་གདོང་ཅན་མཁའ་འགྲོ་བཀའ་བསྟན་སྐྱོང་༔ ཕྱོགས་བཞིར་རྒྱལ་ཆེན་སྡེ་བཞི་སྒོ་སྲུང་ཚུལ༔
མཚམས་བཞིར་ལས་མཁན་ཕོ་ཉ་གློག་ལྟར་འཁྱུགས༔ ཟུར་བཞིར་བམ་རོ་སྐྱེ་བདུན་དུར་ཁྲོད་ཚང་༔ པད་འདབ་ཀླུ་གཉན་ས་བདག་མཆོད་གཏོར་འབུལ༔ དེ་ལྟར་མ་བསྒོམས་དཀྱིལ་འཁོར་རང་བྱུང་འདི༔ ཕྱག་མཆོད་བསྟོད་ཅིང་བསྙེན་སྒྲུབ་ལས་ལ་སྦྱོར༔ མཆོག་ཐུན་དངོས་གྲུབ་ཐོབ་འགྱུར་ཐེ་ཚོམ་མེད༔ ལས་ཅན་སྨོན་ལམ་ལྡན་པའི་སྐྱེས་བུ་རྣམས༔ ལམ་ཡིག་སྒྲོན་མེ་འདི་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
དེའང་ལམ་ཡིག་སྒྲོན་མེ་འོད་གསལ་ལས༔ ཀླུ་བདུད་རྩྭའི་རྣམ་དབྱེ་བཤད་པར་བྱ༔ ཌཱ་ཀི་རྒྱ་ཁྲོྀྃ་ཨཚ་ཁ་ཐཾ་རྒྱ༔ ཀླུ་བདུད་རྡོ་རྗེ་ཞེས་བྱ་བ་རྩྭ་རིན་ཆེན་འདི༔ སྒོ་ཆེ་བ་ཕོ་བྲང་གླིང་དགུ་ཤར༔ ཅོང་ཞིའི་བྲག་མི་རེང་ལངས་པ་འདྲ་བ༔ གོང་དུ་ཆུ་མིག་རྡོ་རྗེ་རིས་སུ་ཡོད་པའི་ཁྲོད༔ སྨན་ལྗོངས་ཀླུ་རྒྱལ་སྐྱེད་པའི་ཚལ་བོང་ང་དཀར་པོའི་ཁྲོད་དུ༔ མེ་ཏོག་དྲིལ་བུ་འདྲ་བ༔ ལོ་མ་རྒྱ་དར་འདྲ་བ༔
འབྲས་བུ་བྲ་བོ་འདྲ་བ༔ ཚིག་པ་མདའ་སྨྱུག་འདྲ་བ༔ རྩ་བ་ལ་ཕུག་འདྲ་བ༔ སྡོང་པོ་སྲོ་མ་འདྲ་བ༔ དྲི་མ་སྤོས་དྲི་འདྲ་བ༔ བྲོ་བ་རྒྱ་ཚྭ་འདྲ་བ༔ དབྱར་གསུམ་ཁ་ཤར་དུ་བལྟ་བ༔ སྟོན་གསུམ་ཁ་ལྷོར་བལྟ་བ༔ དགུན་གསུམ་ཁ་ནུབ་ཏུ་ལྟ་བ༔ དཔྱིད་གསུམ་ཁ་བྱང་དུ་ལྟ་བ༔
ཉིན་མོ་དུ་བ་འཐུལ་བ༔ མཚན་མོ་མེ་འབར་བ༔ དུས་རྟག་པར་བྱང་ཆུབ་བདུད་རྩི་འབབ་པ༔ དེའི་གཡས་གཡོན་དུ་འཇའ་འོད་ཀྱི་གུར་གྱི་རྒྱུན་མ་ཆད་པ༔ མཐོང་ན་ཡུལ་སྤྲོ་བ་སྐྱེ་བ༔ རོ་བརྒྱ་དང་ལྡན་པ་མེ་ཏོག་མཐོང་བ་དོན་ལྡན་ཞེས་བྱ་བ་སྐྱེ་བའི་ཡུལ་དེར་གནས་པའི་སྐྱེ་འགྲོ་བྱང་ཆུབ་འཐོབ༔ དེའི་བདུད་རྩི་ཆུ་ལ་ཕོག་པས་ཉུངས་དཀར་འབྲས་བུ་ཙམ་སྐྱེ་འགྲོ་སུའི་ཁ་ལ་སླེབ་ཀྱང་འཇའ་ལུས་འགྲུབ་ཅིང་དེའི་བདུད་རྩི་འཐོར་བའི་ཆུ་ལུས་ལ་རེག་པས་ཕ་རོལ་བྱད་དང་རྒོལ་བ་འཇོམས་ཤིང་སྡིག་སྒྲིབ་སྦྱང་༔ ཨེ་མ་ཡོན་ཏན་ཀུན་ཚང་མེ་ཏོག་འདི༔ རྒྱ་བོད་མཁས་པ་པདྨ་འབྱུང་གནས་ངས༔ ཕྱི་རབས་མ་འོངས་རྗེས་འཇུག་སྐྱེ་རྒུ་ལ༔
སྦས་པ་གསལ་བཀོད་ཉོན་མོངས་ནད་འཇོམས་སྨན༔ སྐལ་ལྡན་ལས་འཕྲོ་ཅན་གྱི་དོན་དུ་བསྟན༔ མ་འོངས་སུམ་ཅུ་ཁ་དར་མགོ་ཚུགས་ཚེ༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ རྒྱས་པ་རི་བཤད་ཐར་ལམ་དཀར་པོ་ནི༔ སྔོན་སྟོན་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པས་མདོ་རྒྱུད་མན་ངག་གི་རྣམ་དབྱེ་མང་དུ་མཛད་དེ༔ སྟོན་པ་དགྲ་བཅོམ་བྱེ་བ་ས་ཡ་སྡེ་སྣོད་ཀྱི་ཆོས་ལ་འཁོད་གཙུག་ལག་ཁང་བརྒྱ་དང་རྩ་བརྒྱད་བཞེངས༔ སྐུ་གདུང་རིང་བསྲེལ་མཆོད་ཁང་རྣམས་དང་བོད་ཀྱི་གངས་གཉན་ཉི་ཤུ་རྩ་གཅིག་མཁའ་འགྲོ་འདུ་བའི་གནས་བརྒྱད་ཤ་ཟ་འདུ་བའི་དུར་ཁྲོད་བརྒྱད༔
བྲམ་ཟེའི་སྐུ་ཤ་ཚང་བའི་བམ་རོ་བརྒྱད༔ མི་ཟད་པའི་གཡུ་མཚོ་བཅུ་གསུམ་དུང་མཚོ་ཉི་ཤུ་རྩ་ལྔ༔ སྦས་ཡུལ་ཆེ་བ་བཞི་ཆུང་བ་ཉི་ཤུ་རྩ་གཅིག་རོང་ཆེན་སུམ་ཅུ་རྩ་བརྒྱད༔ ཙཱ་རི་ཞེས་པ་ལྔ་དེའང་ཕྱི་ནང་གསང་གསུམ༔ གངས་རི་གཏན་ཆགས་མཚོ་མོ་གཏན་འཁྱིལ་རྣམས་ལ་རབ་གནས་མཛད་པའི་དུས་ལྷའི་བུ་དང་བུ་མོ་རྣམས་ཀྱིས་མེ་ཏོག་གི་ཆར་ཕབ་པས་རབ་གནས་ཀྱི་རྟེན་འབྲེལ་འགྲིགས་ཏེ༔ རང་བྱུང་མཆོད་རྟེན་དུ་མར་དུས་མ་འོངས་པའི་དུས་སུ་ལུང་བསྟན༔ དེའི་ཅིའི་ཕྱིར་ཞེ་ན༔ ཀུན་དགའ་བོའི་ཞུས་ངོར༔ བཅོམ་ལྡན་འདས་ཀྱིས་བཀའ་སྩལ་པ༔ འོ་སྐོལ་ད་ལྟ་རྟེན་འབྲེལ་དང་སྨོན་ལམ་དང་ཕྲིན་ལས་གང་བཅོལ་འགྲུབ་སྟེ་མཆིས༔
ཕྱི་རབས་མ་འོངས་རྗེས་འཇུག་བོད་འབངས་རྣམས༔ བདུད་ཀྱི་སྤྲུལ་པ་དཔག་མེད་ས་སྟེང་ཁེངས༔ གཙུག་ལག་ཆོས་འཁོར་དབེན་གནས་འཇིག་པ་འབྱུང་༔ ད་ལྟ་རྡོ་རྗེ་གདན་འདིའི་གཙུག་ལག་ཡང་༔ མུ་སྟེགས་ལོག་ཆོས་དམག་གིས་འཇིག་པ་འབྱུང་༔ དེ་བཞིན་རྒྱ་བོད་གཙུག་ལག་ཁང་རྣམས་ཀྱང་༔ མུ་སྟེགས་རྣམས་ཀྱིས་འཇིག་ཅིང་བཅོམ་པ་འབྱུང་༔ དེ་དུས་གང་གཉན་ཉི་ཤུ་རྩ་གཅིག་དང་༔ རང་བྱུང་མཆོད་རྟེན་རྣམ་དག་འདི་རྣམས་ལ༔ ཐོག་བཅས་མ་རུངས་བདུད་ལས་རྒྱལ་བར་ཤོག༔
དེ་ཕྱིར་ཕྱི་རབས་སེམས་ཅན་དད་ལྡན་རྣམས༔ ང་ཡིས་ཇི་ལྟར་ལེགས་པར་བཀའ་སྩལ་བཞིན༔ ང་ནི་དགོངས་པ་མྱ་ངན་འདས་འོག་ཏུ༔ པད་འབྱུང་ཞེས་པ་མཁས་པ་འབྱུང་༔ དེའི་ལུང་བསྟན་སྨོན་ལམ་བཞིན༔ འབྲེལ་ཚད་དོན་ལྡན་གཏེར་ལ་དབང་༔ བྱིན་རླབས་སྨོན་ལམ་ཐོབ་ནས་སུ༔ སྐུ་ལྔ་ཙཱ་རི་གནས་མཆོག་འབྱུང་༔ གསུངས་པ་ལྟར་རིན་ཆེན་རྒྱལ་བའི་སྲས་མཆོག་པདྨ་འབྱུང་གནས་བདག་གིས་བྱིན་བརླབས་ཤིང་སྨོན་ལམ་རྒྱས་བཏབ་པའི་ལོ་རྒྱུས་གསལ་བར་བྱའོ༔ དེ་ལ་དང་པོ་གནས་རྣམས་ཙཱ་རི་ཞེས་གྲུབ་པའི་རྒྱུ་མཚན་ཏེ༔
ཕྱིའི་ཙཱ་རི་ནང་གི་ཙཱ་རི་གསང་བའི་ཙཱ་རིའོ༔ དེ་ལ་དང་པོ་ཕྱིའི་ཙཱ་རི་ནི༔ རི་ནི་དག་པ་ཆུ་ཤེལ་རི༔ རྩྭ་ནི་ཀླུ་བདུད་རྡོ་རྗེའི་རྩྭ༔ དེ་ཕྱིར་ཕྱིའི་ཙཱ་རིའོ༔ འབྱུང་བ་བཞི་གྲུབ་མ་ཚང་ན༔ ཙཱ་རི་ཞེས་བྱར་མི་འདོགས་སོ༔ དེ་ལ་ནང་གི་ཙཱ་རི་ནི༔ མཁའ་དབྱིངས་སྣང་བ་ཆོས་སྐུའི་རྩ༔ ཏིང་འཛིན་འགྱུར་མེད་རྡོ་རྗེའི་རི༔
དེ་ཕྱིར་ནང་གི་ཙཱ་རིའོ༔ སྣང་སྟོང་གཉིས་མེད་མ་གྱུར་ན༔ ནང་གི་ཙཱ་རི་མི་འདོགས་སོ༔ དེ་ལ་གསང་བའི་ཙཱ་རི་ནི༔ རྩ་ནི་དབུ་མ་དྷུ་ཏི་ལ༔ རང་ལུས་རྡོ་རྗེ་བཞི་བསྡུས་རི༔ དེ་ཕྱིར་གསང་བའི་ཙཱ་རིའོ༔ མ་ལུས་དཀྱིར་འཁོར་རང་ངོ་མ་འཕྲོད་ན༔ གསང་བའི་ཙཱ་རི་མི་འདོགས་སོ༔ ཙཱ་རིའི་རྒྱུ་མཚན་དེ་ལྟར་ལགས༔
ད་ནི་གཟེ་རྒྱལ་ཙཱ་རི་བསྟན༔ ཡོན་ཏན་ཙཱ་རི་ཞེས་བྱ་བ༔ འདི་ནི་གསང་སྔགས་ཙཱ་རིའོ༔ དུས་ལ་མ་བབ་གསང་བ་འདི༔ དུས་སྙིགས་མ་ལྔ་ལ་བསྔགས་པ་ཡིན༔ ཡོན་ཏན་ཙཱ་རི་ཡིན་པའི་རྒྱུ༔ གསང་སྔགས་དུས་ལ་མ་བབ་པར༔ གནས་ཀྱི་ཡོན་ཏན་གསང་བ་འདི༔ ཡོན་ཏན་ཙཱ་རི་དེ་ལྟར་ལགས༔ གནས་ཀྱི་ཚང་བ་རྣམ་བཞི་བསྟན༔
ཤར་ཕྱོགས་སངས་རྒྱས་སྟོང་སྐུའི་དཀྱིལ་འཁོར་ཚང་༔ སངས་རྒྱས་པར་འདོད་ན་གཟེ་རྒྱལ་ཙཱ་རི་བསྐོར༔ ལྷོ་ན་སྨན་ལྷ་སྐུའི་དཀྱིལ་འཁོར་ཚང་༔ ནད་ལས་ཐལ་བར་འདོད་ན་གཟེ་རྒྱལ་ཙཱ་རི་བསྐོར༔ ནུབ་ན་ཚེ་དཔག་མེད་ཀྱི་དཀྱིལ་འཁོར་ཚང་༔ ཚེ་རིང་བར་འདོད་ན་གཟེ་རྒྱལ་ཙཱ་རི་བསྐོར༔ བྱང་ན་བྱམས་པ་སྐུའི་དཀྱིལ་འཁོར་ཚང་༔ གཟུགས་ཁ་དོག་འཚེར་བར་འདོད་ན་གཟེ་རྒྱལ་ཙཱ་རི་བསྐོར༔ ཤར་ལྷོ་ཛམ་ལྷ་སྟོང་ཕྲག་གི་དཀྱིལ་འཁོར་ཚང་༔ ལོངས་སྤྱོད་བསོད་ནམས་འདོད་ན་གཟེ་རྒྱལ་ཙཱ་རི་བསྐོར༔
ལྷོ་ནུབ་རྡོ་རྗེ་ཕག་མོའི་དཀྱིལ་འཁོར་ཚང་༔ རྩ་རླུང་རྒྱས་པར་འདོད་ན་གཟེ་རྒྱལ་ཙཱ་རི་བསྐོར༔ ནུབ་བྱང་མ་ཧཱ་དེ་བའི་དཀྱིལ་འཁོར་ཚང་༔ དབང་སྡུད་ཁྱེའུ་འདོད་ན་གཟེ་རྒྱལ་ཙཱ་རི་བསྐོར༔ བྱང་ཤར་ཤན་པ་དམག་གི་དཀྱིལ་འཁོར་ཚང་༔ མཐུ་རྩལ་ཆེ་བར་འདོད་ན་གཟེ་རྒྱལ་ཙཱ་རི་བསྐོར༔ ཕྱི་བསྐོར་ཚོགས་ཀྱི་འཁོར་ལོ་ལམ་ཞུགས་ཚང་༔ བར་བསྐོར་སྦྱོར་བའི་ལམ་ཞུགས་སྔགས་སྐོར་ཚང་༔ རྩེ་སྐོར་དཀྱིལ་འཁོར་མཇལ་བས་མཐོང་ལམ་ཚང་༔ རང་ཞལ་ངོས་སྤྲོད་ཐོབ་པས་སྒོམ་ལམ་ཚང་༔
འདུན་པ་རྩེ་གཅིག་འབྱུང་བས་བྱང་ཆུབ་ཐོབ༔ ཐེག་པ་རིམ་དགུ་གནས་འདིར་ཚང་བར་བསྟན༔ ཕྱིའི་བསྐོར་ལམ་གསུམ་ནི་ཉན་ཐོས་གསུམ༔ གནས་ཀྱི་དཀྱིལ་འཁོར་ངོ་སྤྲོད་ཀྲྀ་ཡོག་གསུམ༔ གནས་འདིར་རང་བྱུང་རང་ཤར་ཨ་ཏི་གསུམ༔ དེ་ཕྱིར་ཐེག་པ་རིམ་དགུ་གྲགས་པའོ༔ གནས་ཀྱི་གཟིགས་སྣང་གཏན་ལ་ཕབ་པ་ཡིན༔ གནས་མདུན་ཆེན་པོར་ཕྱག་མཆོད་མཎྜལ་བསྟོད་པ་བྱ༔ རྒྱལ་བའི་ལམ་དེའི་ལོགས་ལ་བདེ་མཆོག་གི་ལྷ་དྲུག་ཅུ་རྩ་བཞི་དབུས་ནོར་བདག་ཆེན་པོ་ཞལ་གཟིགས༔ མདོ་ལ་མཁའ་འགྲོའི་དཀྱིལ་འཁོར་འདིའི་བྱེ་བྲག་ལ་འཁོར་ལོ་སྡོམ་པ་རྡོ་རྗེ་ཕག་མོའི་དཀྱིལ་འཁོར་ཚང་བས་བུམ་པར་རེག་སྟེ་དེ་རུ་ཁྲུས་བྱ༔
དེའི་འོག་ཏུ་དངོས་གྲུབ་ཀྱི་བམ་རོ་ཡོད༔ དེ་ལ་སྨོན་ལམ་བཏབ་པས་མཆོག་ཐུན་འགྲུབ༔ དེའི་ཕར་ཁར་བགྲོད་པས་བསིལ་བ་ཚལ་དང་རྔམ་པ་སྒྲ་སྒྲོགས་ཀྱི་དུར་ཁྲོད་ཚང་༔ དེར་ཤ་ཟ་མཁའ་འགྲོའི་བཤས་གདན་ཡོད་པས་ལུས་སྦྱིན་བྱ༔ བྱ་རྒོད་གཅན་སྤྱང་རང་བྱོན་ཡོད༔ འོད་འབར་སྒང་ལ་མཁའ་འགྲོའི་ཚོགས་གཞོང་ཡོད༔ དེར་ཚོགས་དང་མཆོད་པ་འབུལ༔ ཐར་ལམ་རྟ་སྒ་ལ་ཞོན༔ དེ་ནས་སྒྲོལ་མ་རི་ལ་བྱོན༔ དེ་ལ་སིནྡྷུ་རའི་སྒོ་ཡོད༔
མཚོ་འོག་མ་ལ་སྒྲོལ་མ་མཚོ༔ གོང་མ་ཐུབ་པའི་མཚོ་ཕ་རི་ཐུབ་པ་གངས་རི་ན་ཐུབ་པ་གངས་མཚོ་འདྲ་མཚོ་རྒྱལ་རང་བྱོན་ལ་ཐུབ་པ་རིགས་དྲུག་གིས་བསྐོར་ནས་ཡོད༔ དེ་མཇལ་བས་རིགས་དྲུག་གི་སྐྱེ་སྒོ་ཆོད༔ རྫ་ཁྲོད་ནག་པོར་མི་ལ་རས་པ་ལ་གྲུབ་ཐོབ་བརྒྱས་བསྐོར་བ་ཡོད༔ དེའི་ལུང་ཕུགས་ལ་ལྷ་མོ་དུང་སྐྱོང་མའི་སྐུ་དང་༔ འཕགས་མ་དབུ་ཅན་མ་དང་བདུད་མགོན་གྱི་བླ་རྡོ་ཡོད༔ དེ་ནས་མཁའ་འགྲོའི་སྙིང་ཕུག་ལ་ཚེའི་གཏེར་ཁ་ཡོད༔ མ་བརྩིགས་པའི་ཁྲི་ཡོད༔ དེ་ནས་ཞིང་སྐྱོང་རང་བྱོན་ན་བདུད་འདུལ་གྱི་རྫས་ཡོད༔ དེ་ནས་ཞི་ཁྲོ་རིགས་ལྔ་དང་ཞིང་སྐྱོང་འཕྲང་ཡིན༔
དེར་ཞིང་སྐྱོང་ལ་ཐུག་དང་དར་ལྕོག་བཤགས་པ་འབུང་དགོས༔ དེ་ནས་རྫ་ཁྲོད་ལ་མེ་ལྕེ་འབར་མ་ནས་བྱོན༔ དེའི་ལོགས་རྣམས་སྐྱ་བརྒྱད་འོག་ཏུ་རྡོ་རྗེའི་ཁྲི་ཡོད་དོ༔ དེའི་ཕྱིར་རྡོ་རྗེའི་འཕྲང་ལམ་དེ་ནས་དངོས་གྲུབ་ཁ་ལ་བམ་རོ་ཡོད་དེར་དམ་ཅན་རྡོ་རྗེ་ལེགས་པ་སོགས་ཀྱི་དཀྱིལ་འཁོར་ཏེ༔ དམ་ཅན་ལ་དེར་བླ་རྡོ་དང་མགར་ཚང་བླ་མཚོ་དེར་དགྲ་བགེགས་བསྒྲལ་བའི་ཕོ་བྲང་ཡོད་དམ་ཅན་འཕྲང་སྒྲོལ་དེ་ནས་མཁའ་འགྲོ་བདུད་འདུལ་མའི་བླ་མཚོ་ལ་མཁའ་འགྲོའི་སྙིང་གཏེར་ཡོད༔ དེའི་ལོགས་ལ་མགོན་པོ་ཕྱག་བཞིའི་སྐོར་དང་རང་བྱོན་བླ་རྡོ་དེའི་རྩེར་བྱ་རོག་མགོན་པོའི་བླ་མཚོ་མཁའ་འགྲོ་དར་ལམ་སྒང་ཞེས་ཐར་ལམ་སྟེང་ལ༔ ཉི་མ་མཚོ་ཀླུ་རྒྱལ་དབང་ལག་ཐང་དགེ་བསྙེན་སྐུ་མཁར་གཟའི་སྐུ་རང་བྱུང་ཕོ་ལོང་དབང་ལྡན་སྐར་མ་མཚོ་ཟླ་བ་མཚོ་མཁའ་འགྲོ་ཐང་དེའི་ལོགས་ལ་མཁའ་འགྲོ་སྡེ་ལྔའི་དཀྱིལ་འཁོར་མཁའ་འགྲོ་གསང་ལམ་འཕྲང་དུ་མཚན་གསོལ༔ བདེ་བ་ཁ་དེ་ནས་མཁའ་འགྲོ་ལ་དེའི་ལོགས་ལ་ཕྱག་ན་རྡོ་རྗེའི་སྐུ་རང་བྱོན༔ བར་དོ་འཕྲང་ལམ་སྒྲོལ་ལམ་མཁའ་འགྲོ་ལའོ༔ དེར་དངོས་གྲུབ་གང་དགོས་སྨོན་ལམ་གདབ༔
དེ་ནས་ཁྲ་མོ་གཟི་མཚོ་ལ་མཚོ་བྲན་བརྒྱ་དང་བརྒྱད་ཡོད༔ དེའི་ལོག་ལ་དཔལ་གསང་བ་འདུས་པའི་ལྷ་ཚོགས་ཚང་༔ དེ་ནས་སྦ་བའི་མཚོ་སྦྲུམ་ཐང་དེའི་ལོགས་ལ་བྱམས་པ་རང་བྱོན་དེར་མ་རིག་མུན་སེལ་གྱི་དཀྱིལ་འཁོར་དང་བླ་མཚོ་དེ་ནས་ཡི་དམ་ལ་ལ་དྲག་པོ་དམར་ཆེན་དང་ཕྱག་རྡོར་ཀླུ་འདུལ༔ དེའི་སྒང་ལ་རྡོ་རྗེ་འཇིགས་བྱེད་ཀྱི་དཀྱིལ་འཁོར་དེའི་ལོགས་ལ་དྲག་པོ་ཀཱི་ལ་ཡའི་སྐུ་རང་བྱོན་དེ་ནས་ནོར་བུ་ཁར་བུ་རྡོ་དང་དངོས་གྲུབ་ཡོད༔ དེར་སྨོན་ལམ་བཏབ་པས་མཆོག་ཐུན་འགྲུབ༔ དེ་ནས་བློ་བདེ་སྒང་ལ་འབིར་བ་པ་དང་ཐང་སྟོན་གྱི་སྐྱེས་བུ་ཡོད༔ དེར་སིནྡྷུ་རའི་སྒོ་ཡོད༔ ལྷ་མོ་གཟི་ལྡན་མའི་ཕོ་བྲང་ཡིན༔ དེ་ནས་མཎྜལ་གླིང་ལ་ཕྱིན་དུས་སྨོན་ལམ་གྱིས་བརྡ་སྦྱོར༔ དེའི་ལོགས་ལ་སྒྲོན་མ་དཀར་སྔོན་གྱི་རང་བྱུང་དང་༔
གྲུབ་ཐོབ་བྱང་ཐང་པའི་སྒྱེད་པུ་ཡོད༔ དེ་ལ་སྨོན་ལམ་གྱི་ལམ་ག་ཡོད༔ བུད་མེད་རྣམས་ནི་མཐོལ་བཤགས་ལ་ནས་ཕྱིན༔ སྐྱེས་པ་རྣམས་སྒྲོལ་མ་ལ་ནས་ཕྱིན༔ དེའི་ལོགས་ལ་སྤྱན་རས་གཟིགས་ཀྱི་དཀྱིལ་འཁོར་ཚང་༔ ཕྱོགས་བཞིར་ལྷ་ཆེན་ཚོགས་བདག་གི་སྐུ་མཁར༔ དེར་ཀ་ལ་དུང་མཚོ་ཡོད་རོང་དུ་གྲུབ་ཐོབ་ཤ་བ་རི་པ་ཡོད༔ དེར་རྟ་མགྲིན་ལྕགས་ཀྱི་སྒྲུབ་ཐབས་དང་དཀྱིལ་འཁོར་ཡོད་པས་དེ་ཕྱིར་རྟ་མགྲིན་རོང་ཞེས་ཟེར༔ དེ་ནས་མཚོ་དཀར་ཞེས་མཚོ་དངུལ་གཞོང་འོ་མས་བཀང་འདྲ་ཡོད༔ དེ་ན་མཁའ་འགྲོ་འབུམ་ཐིག་དང་མཁའ་འགྲོ་འབུམ་གྱི་གཏེར་ཡོད༔
གཡས་ཀྱི་ལོགས་ལ་འཁོར་ལོ་སྡོམ་པའི་དཀྱིལ་འཁོར་དང་༔ དེ་ན་མ་བརྩེགས་པའི་ཁྲི་ཡོད་དེའི་གོང་ལ་དམར་ནག་རཀྟ་ཞེས་སྔགས་སྲུང་ཨེ་ཀ་ཙ་ཏིའི་བླ་མཚོ་དེའི་མཚོ་རྡེལ་ལུས་ལ་འཆང་ན་མཚོན་དང་ཐོག་དང་གཅན་གཟན་གྱི་གནོད་པ་བཅས་ཐུབ༔ སྤྱིར་མཚོ་རྡེལ་རྣམས་ཀྱིས་ཕ་རོལ་གྱི་བྱད་ཁ་དང་དུས་མིན་གྱི་འཚེ་བ་དང་མནན་གཏད་གང་ཡིན་ཡང་ཐུབ་ངེས༔ དེར་མཚོ་འབུལ་བྱ་ཞིང་ཁྲུས་དང་སྨོན་ལམ་གདབ༔ མཚོ་སྐོར་ཕྱིན་པས་ངན་སོང་སྐྱེ་སྒོ་ཆོད༔ བསྐོར་ཚད་ཉེར་ལྔ་འབུམ་གཏེར་ཚང་༔ དཀར་ཏོག་ཐང་ལ་མཎྜལ་ཕུལ༔ དེའི་ལོགས་ལ་གཤིན་རྗེ་ཚེ་བདག་གི་དཀྱིལ་འཁོར་མཇལ་རྒྱུ་འོད༔ གབ་རྒྱ༔ དེ་ནས་དཔའ་བོ་དཔའ་མོའི་ཐང་ལ་ཕྱིན༔
དེ་ནས་དབང་ཕྱུག་མདོ་ལ་རྟེན་འབྲེལ་མཛད་དེའི་ལོགས་ལ་སྐལ་བཟང་སྟོང་གི་དཀྱིལ་འཁོར་བསྟན་པའོ༔ རྟ་མགྲིན་དམར་པོ་རང་བྱོན་ཞལ་མདུན་བསྟན་ཕྱོགས་ནས་གྲུབ་ཐོབ་བརྒྱད་ཅུ་ཚུར་ཞལ་གཟིགས་པའང་ཡོད༔ དེ་ནས་བཀྲ་ཤིས་ཐང་ལ་དེ་ནས་གནས་བརྟན་ཕ་བོང་༔ དེ་ནས་འཛམ་གླིང་རྒྱན་གྱི་ཆོས་ཁྲིར་ཕྱིན་དེར་སྐལ་བཟང་སྨོན་ལམ་ཚེ༔ འདི་ནས་དངོས་གྲུབ་འགུགས་པའི་མཚོ་བཞི༔ བར་ཆད་སེལ་བའི་མཚོ་བཞི༔ དབང་ཐང་རྒྱས་པའི་མཚོ་བཞི༔ དགྲ་བགེགས་སྒྲོལ་བའི་མཚོ་བཞི༔ དངོས་གྲུབ་ལེན་པའི་ལུང་བཞི༔ ཞིང་སྐྱོང་གི་འཕྲང་བཞི༔
མ་བཞེངས་པའི་མཆོད་རྟེན་བཞི༔ དྲག་རྩལ་ལྡན་པའི་བཙན་བཞི༔ གཞི་བདག་ཚངས་པ་དུང་ཐོད༔ གཤིན་རྗེའི་ཕོ་བྲང་དུ་གཤིན་རྗེ་ལ་ཐོད་གྱོན་པ་བཞི༔ ཆུ་བོ་རྦ་དྲག་པ་བཞི༔ ཚལ་ཆེན་པོ་བཞི༔ མ་བརྩིགས་པའི་ཁྲི་བཞི༔ གྲུབ་པ་ཐོབ་པའི་ཕུག་པ་བཞི༔ ལུང་བསྟན་གྱི་ཕུག་གཅིག༔ གདོང་ཅན་བཞིའི་གཏེར་ཁ་ལས་ཀྱི་མཁའ་འགྲོ་མ་གཉིས༔
དམ་སྲིའི་སྐྱེ་བ་གཅིག༔ གྲི་བོ་ཞུགས་པ་གསུམ༔ ལོངས་སྤྱོད་གཏེར་བའི་མཁའ་འགྲོ་གཅིག་དེ་རྣམས་མ་ཆད་པ་ཡོད༔ བྲམ་ཟེ་ཤ་ཁྲག་དམར་ལ་མི་དགའ་བ་རེ་རེ་དེ་རྣམས་གནས་འདི་ལ་ཚང་ཞིང་བཀོད་པ་ཁ་བྱང་གསལ་བའི་སྒྲོན་མེ་མཐོང་བ་དོན་ལྡན་ཐར་ལམ་དཀར་པོའོ༔ འདིར་གནས་མཆོག་ཆེན་པོ་གཟེ་རྒྱལ་ཙཱ་རི་ཡོན་ཏན་གྱི་གནས་འདི་ལ་བསྐོར་བ་གཅིག་བསྐོར་ན་སྒྲིབ་པ་སྦྱང་༔ ལན་གཉིས་བསྐོར་ན་ཚོགས་རྫོགས༔ ལན་གསུམ་བསྐོར་ན་བར་ཆད་སེལ༔ ལན་བཞི་བསྐོར་ན་ལོངས་སྤྱོད་འདུ༔ ལན་དྲུག་བསྐོར་ན་མཆོག་ཐུན་འགྲུབ༔ ལན་བདུན་བསྐོར་ན་རྟེན་འབྲེལ་ཕྱོགས་མེད་འཆར༔
ལན་བརྒྱད་བསྐོར་བས་འཆི་མེད་འཇའ་ལུས་འགྲུབ༔ ལན་དགུ་བསྐོར་བས་ཐེག་པ་རིམ་དགུའི་ས་ཐོབ༔ ལན་བཅུ་བསྐོར་བས་ས་བཅུ་སྤྲིན་གྱི་སྐུ་མངོན་པར་རྫོགས་ཏེ་སངས་རྒྱས་ཞིང་༔ སྐོར་ལམ་གསུམ་ནི་དུང་མཚོ་རྩེ་སྐོར་དང་གཡུ་མཚོ་བར་སྐོར་མཚོ་ཆེན་པདྨ་བླ་མཚོ་རོང་སྐོར་དང་གསུམ་མོ༔ རྩེ་བསྐོར་དང་བར་སྐོར་གཉིས་ལ་རམ་ཟླ་ཆེ་ཆུང་གསུམ་ལ་བར་སྐོར་ལམ་འབྱེད་དེ་མ་ཡིན་པར་སྔ་དྲགས་ན་མ་མཁའ་འགྲོ་མཚམས་བསྡམས་པས་བྱིན་རླབས་ཆུང་༔ དུས་ལ་བབ་པས་བར་ཆད་འབྱུང་༔ སྤྱིར་རྩེ་སྐོར་གསུམ་འབུམ་གཏེར༔ བར་སྐོར་ལྔ་རོང་སྐོར་ལ་བཅུ་གཉིས་འབྱུང་༔ རོང་སྐོར་རམ་ཟླའི་ནང་ནས་ཚེས་བཅོ་ལྔ་ཕྱེད་དུ་བརྩི་བའི་ཞག་བཅོ་ལྔ་ལ་ཀུན་ལས་འཕགས་པའི་འགྱུར་ཡོད༔ ཟླ་བ་བཅུ་གཉིས་ལ་སྔ་བསྐོར་གསུམ༔
ལོ་བཅུ་གཉིས་ལ་རོང་བསྐོར་ཆེ་བའོ༔ གཞན་རོང་བསྐོར་ཆེན་པོ་དུས་ནི་ཁྱད་མེད་ཀྱི་ཕན་ཡོན༔ རོང་ཆེན་དུས་མ་ཡིན་ན་བསྐོར་བ་གསུམ་རོང་ཆེན་ཆེ་བའི་དུས་དང་མཉམ༔ དེ་ཅིའི་ཕྱིར་ཞེ་ན༔ དགྲ་དང་བར་ཆད་མེད་པས་སྒྲིབ་པ་མི་སྦྱོང་བའོ༔ འོ་ན་གནས་ཁྱད་མེད་ཀྱང་ཡང་དག་ཆོས་སྒྲུབ་པ་བྱེད་ཚེ་ཡུན་རིང་སྡུག་བསྔལ་མྱོང་དགོས༔ དཀའ་བ་ཏིལ་རྡུང་ཙམ་ཞིག་མ་བཅད་ན༔ འབྲས་བུ་ཏིལ་མར་འབྱུང་བའི་གོ་སྐབས་མེད༔ སྡུག་བསྔལ་ཚ་གདུང་མཁའ་ལྟར་མ་བཟོད་ན༔ སྙིང་པོ་རེག་པར་མི་འགྱུར་གྱིས༔
དེ་ཕྱིར་སྡིག་སྒྲིབ་མ་སྦྱོང་སངས་རྒྱས་ཅི་ལྟར་འཐོབ༔ དེ་ཕྱིར་སྒྲིབ་སྦྱོང་ལམ་མཆོག་འབུང་མཛོད་གསུངས༔ མཚོ་རྒྱལ་གྱི་ཞུས་པ༔ གཞན་ལས་ཁྱད་འཕགས་ཡིན་པའི་རྒྱུ་མཚན་ཅི་ལྟར་ལགས༔ གུ་རུའི་ཞལ་ནས༔ ཇོ་བོ་ལ་རིན་པོ་ཆེ་སྣ་ཚོགས་ཀྱི་གཏེར་ཡོད་པས་མདོ་ཁམས་སྒང་དྲུག་གི་བླ་རྟེན་དང་བསྐོར་རྟེན་ཡིན་པས་དངོས་གྲུབ་ཐོབ༔ འབྱུང་བའི་དྭངས་མ་ཡིན་པས་གཞན་ལས་ཡ་མཚན་ཆེ༔ ཡུལ་གྱི་གཙོ་བོ་ཡིན་པས་དབང་ཐང་ཡོན་ཏན་རྒྱས༔ ས་རྡོ་སེམས་ཅན་དོན་བྱེད་སངས་རྒྱས་ཡིན༔ ཞེས་གསུངས༔
དེ་ཕྱིར་གནས་ཀྱི་ཕྱི་ལ་སྒྲུབ་པ་ལས་ནང་དུ་བསྒྲུབ་ན་བོགས་སྐྱེད་དང་ཡོན་ཏན་གཞན་ལས་ཆེ་བའི་སྨོན་ལམ་ཡོད༔ ཕྱི་ལ་སྒྲུབ་པ་ལོ་གསུམ་བསྒྲུབས་པ་ལས་གནས་ནང་དུ་ཟླ་གསུམ་བསྒྲུབ་པ་བོགས་སྐྱེད་ཆེ༔ ཕྱི་ལ་ཟླ་གསུམ་སྒྲུབ་པ་བརྒྱབ་པ་ལས་གནས་ནང་དུ་ཞག་གསུམ་བསྒྲུབ་པ་བོགས་སྐྱེད་ཆེ༔ གནས་གཞན་བླ་མ་དང་གང་ཟག་གིས་ཕར་ལ་བྱིན་གྱིས་བརླབ་སྟེ༔ འདི་རུ་གནས་ཀྱིས་བླ་མར་ཚུར་བྱིན་རླབས་འཇུག༔ གནས་ཕྲན་གཞན་རྣམས་ཞག་བརྒྱ་བསྐོར་བ་ལས༔ གནས་མཆོག་འདི་རུ་ཞག་བདུན་བསྐོར་བས་ཡོན་ཏན་ཆེ༔ ཆོས་བྱིན་རླབས་བོགས་སྐྱེད་གཞན་ལས་ཆེ༔ ཕྱི་རབས་རྗེས་འཇུག་དོན་དུ་གཏེར་དུ་སྦས༔ འབྲེལ་ཐོགས་སངས་རྒྱས་ཐོབ་པར་ལུང་བསྟན་ཏེ༔
རིན་ཆེན་ཟབ་ཤོག་གསང་བའི་ལོགས་སུ་བྲིས༔ བྲག་རི་དུག་སྦྲུལ་འདྲ་བའི་མགུལ་དུ་སྦས༔ རྫའི་བུམ་པར་མི་ནུབ་ཨ་ཐཾ་རྒྱ༔ ཀླུ་རྒྱལ་དབང་ལག་བཀའ་འདི་ཐུབ་པར་སྲུངས༔ མ་འོངས་སུམ་ཅུ་ཁ་དར་ཡང་མཐའ་ལ༔ ལས་ཅན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
ཧཱུྃ་ཀ་ལ་ཨརྩིག་གིས་ཇོ་བོ་གཟེ་རྒྱལ་གྱི་གངས་ཁྲོད་བྲག་དུག་སྦྲུལ་འདྲ་བ་ནས་གདན་དྲངས་ཤིང་འཛམ་གླིང་རྒྱན་དུ་ཕབ་པའོ། དགེའོ།
དགེའོ། དགེའོ།། །། འ༽ ཟུར་འགེབས་སྨན་མཆོད་འབུལ་བ་ནི། ཨོྃ་ཨཱཿཧཱུྃ། ཆོས་སྐུ་ཡེ་ཤེས་མཁའ་འགྲོ་མའི་ཞལ་དུ་ཨོྃ་ཨཱཿཧཱུྃ། ལོངས་སྐུ་ཡེ་ཤེས་མཁའ་འགྲོ་མའི་ཞལ་དུ་ཨོྃ་ཨཱཿཧཱུྃ། སྤྲུལ་སྐུ་ཡེ་ཤེས་མཁའ་འགྲོ་མའི་ཞལ་དུ་ཨོྃ་ཨཱཿཧཱུྃ། གྲུབ་པའི་རིག་འཛིན་རྣམས་བརྒྱད་ཞལ་དུ་ཨོྃ་ཨཱཿཧཱུྃ། གུ་རུ་པདྨ་འབྱུང་གནས་ཞལ་དུ་ཨོྃ་ཨཱཿཧཱུྃ། མཁའ་འགྲོ་ཡེ་ཤེས་མཚོ་རྒྱལ་ཞལ་དུ་ཨོྃ་ཨཱཿཧཱུྃ།
གནུབས་སྟོན་སངས་རྒྱས་ཡེ་ཤེས་ཞལ་དུ་ཨོྃ་ཨཱཿཧཱུྃ། ཨོ་རྒྱན་རྩ་གསུམ་གླིང་པའི་ཞལ་དུ་ཨོྃ་ཨཱཿཧཱུྃ། རིག་འཛིན་ཐུགས་མཆོག་རྡོ་རྗེའི་ཞལ་དུ་ཨོྃ་ཨཱཿཧཱུྃ། དྲིན་ཅན་རྩ་བའི་བླ་མ་བརྒྱུད་པ་དང་བཅས་པའི་ཞལ་དུ་ཨོྃ་ཨཱཿཧཱུྃ། རིག་འཛིན་དཔའ་བོ་སེང་སྒྲོགས་ཞལ་དུ་ཨོྃ་ཨཱཿཧཱུྃ། བདུད་འདུལ་སེང་གདོང་མའི་ཞལ་དུ་ཨོྃ་ཨཱཿཧཱུྃ། གསང་བ་མཁའ་འགྲོ་སྡེ་ལྔའི་ཞལ་དུ་ཨོྃ་ཨཱཿཧཱུྃ། ཕྲིན་ལས་སྒོ་མ་རིགས་བཞིའི་ཞལ་དུ་ཨོྃ་ཨཱཿཧཱུྃ། ཡང་སྤྲུལ་ཌཱཀྐི་བྱེ་བ་འབུམ་གྱི་ཞལ་དུ་ཨོྃ་ཨཱཿཧཱུྃ། དཔལ་ལྡན་ཞིང་སྐྱོང་མགོན་པོའི་ཞལ་དུ་ཨོྃ་ཨཱཿཧཱུྃ།
མ་མོ་སྔགས་ཀྱི་སྲུང་མའི་ཞལ་དུ་ཨོྃ་ཨཱཿཧཱུྃ། གཏེར་སྲུང་རྡོ་རྗེ་འབར་བའི་ཞལ་དུ་ཨོྃ་ཨཱཿཧཱུྃ། གཞན་ཡང་གཏེར་སྲུང་ཟངས་བཙན་བེག་རྩེ་ལ་སོགས་གཏེར་སྲུང་དམ་ཅན་རྒྱ་མཚོའི་ཞལ་དུ་ཨོྃ་ཨཱཿཧཱུྃ། སྐུ་གསུང་ཐུགས་ཀྱི་དངོས་གྲུབ་རྣམས། ། དེང་འདིར་བདག་ལ་སྩལ་ལགས་ཀྱིས། ། བདག་ལ་འགོ་བར་མཛད་དུ་གསོལ། ། སྔགས་ཀྱི་དངོས་གྲུབ་སྩལ་དུ་གསོལ། ཨོྃ་ཀཱ་ཡ་ཝཀྐཱ་ཙིཏྟ་སིདྡྷི་ཨ་བྷི་ཥིཉྩ་ཧཱུྃ། ཞེས་བདུད་རྩིའི་མཆོད་པ་སྔགས་བཙུན་ཀུན་དགའ་བློ་གྲོས་ཀྱིས་བྲིས་པྀ་ཨཚ། ཡ༽ བདུད་འདུལ་དྲག་མོ་སེང་གདོང་མའི།
ཕྱི་ནང་གསང་བའི་བསྙེན་དམིགས་བཞུགས་སོ། དེ་ལ་དང་པོ་ཕྱི་སྒྲུབ་བསྙེན་དམིགས་ནི། ཕྱི་ལུས་སྣང་སྟོང་མཁའ་འགྲོའི་སྐུ། ། ནང་ནི་རྩ་གསུམ་འཁོར་ལོ་ལྔར། ། རྡོ་རྗེ་རིན་ཆེན་པདྨ་དང༌། ། སངས་རྒྱས་ལས་ཀྱི་མཁའ་འགྲོ་མ། ། དཀར་དམར་མཐིང་སེར་ལྗང་གསལ་འབར། ། ཐུགས་ཀར་ཧཿནིཿཧཱུྃཿརིཿསཿ ། རང་མདོག་སྲོག་གི་སྙིང་པོ་གསལ། ། ཆོས་དབྱིངས་སངས་རྒྱས་མཁའ་འགྲོ་མའི། །
ཐུགས་དབུས་ཧཱུྃ་མཐར་སྔགས་ཀྱི་ཕྲེང༌། ། མཐིང་གསལ་གཡོན་དུ་འཁོར་བ་ལས། ། འོད་འཕྲོས་དུས་གསུམ་བདེ་བར་གཤེགས། ། ཡི་དམ་དཔའ་བོ་ཌཱཀྐིའི་ཚོགས། ། དཔག་མེད་ཁ་ཆར་འཚུབས་པ་ལྟར། ། སྤྱན་དྲངས་གནས་ལྔའི་ལྷར་ཐིམ་པས། ། བཀྲག་མདངས་གཟི་འབར་རང་འོད་ཀྱི། ། རྩ་གནས་དྲྭ་བའི་རིས་སུ་ཁྱབ། ། ནད་གདོན་སྡིག་སྒྲིབ་ཐམས་ཅད་སྦྱངས། ། སླར་འཕྲོས་སྣོད་བཅུད་ཀུན་ལ་ཕོག །
ཐམས་ཅད་ཡེ་ཤེས་མཁའ་འགྲོ་ཡི། ། དཀྱིལ་འཁོར་འཁོར་ལོའི་རྣམ་པར་སད། ། ནུས་འབྱིན་འུབ་ཀྱིས་འདུས་པ་ལས། ། སྐུ་ཡི་གཟི་བྱིན་སྟོང་གསུམ་གཡོ། ། གསུང་གི་སྔགས་སྒྲས་འཇིག་རྟེན་ཁྱབ། ། ཐུགས་ནི་དབྱིངས་རིག་ཀ་ནས་དག ། སྣང་སྲིད་ཡེ་གྲོལ་ཀུན་བཟང་མོ། ། མ་བཅོས་རྫོགས་ཆེན་ངང་དུ་བཟླ། ཨོཾ་མུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་བྷྱོཿ གཉིས་པ་ནང་སྒྲུབ་ལ།
བདག་ཉིད་མཁའ་འགྲོའི་གནས་ལྔའི་མཁའ་འགྲོ་རྣམས་ཀྱི་སྲོག་ཡིག་སོར་བཞག་ལ། གཙུག་ཏོར་ནམ་མཁའི་འཁོར་ལོ་རུ། ། རིགས་བདག་ཐུགས་ཀར་ཉི་མའི་སྟེང༌། ། ཧཱུྃ་མཐར་སྔགས་ཕྲེང་འཁོར་བ་ལས། ། འོད་འཕྲོས་སྲིད་ཞིའི་དྭངས་བཅུད་བསྡུས། ། ཐུགས་སྲོག་སྔགས་ཕྲེང་ལ་ཐིམ་ཞིང༌། ། འོད་ཟེར་བདུད་རྩི་རྒྱུན་བབས་ཏེ། ། འཁོར་ལོ་ལྔ་ཡི་མཁའ་འགྲོ་མཉེས། ། ཀུན་ཀྱང་བདེ་བའི་ཉམས་རྒྱས་ཏེ། ཁ་ཊྭཱཾ་ཡབ་ཏུ་གྱུར་པ་དང༌། །
བདེ་བ་སྦྱོར་བའི་མཁའ་ལམ་ནས། ། བྱང་སེམས་དཀར་དམར་རྒྱུན་བབས་པས། ། འཛིན་མེད་བདེ་སྟོང་ཕྲི་ལི་ལི། ། བརྗོད་མེད་རང་སྒྲ་འུ་རུ་རུ། ། དབྱིངས་རིག་དབྱེར་མེད་བྱང་ཆུབ་སེམས། ། བདེ་སྟོང་མཁའ་འགྲོའི་རང་ཞལ་བལྟ། བདེ་སྟོང་གི་ངོ་བོ་ལ་རིག་པ་གཏད་པའམ་སྐབས་སུ་བུམ་ཅན་ནམ། བར་རླུང་དང་སྦྱར་ནས་རླུང་བཟླས་ཀྱང་བྱ། ཨོྃ་གུ་རུ་སིངྷ་སྭ་ར་གཎྜེ་ཧཱུྃ༔ ཞེས་དང༌།
གསུམ་པ་གསང་སྒྲུབ་ནི། གནས་ལྔར་མཁའ་འགྲོ་གསལ་བ་ཡི། ། ཐུགས་སྲོག་འོད་ཀྱི་ཕྱོགས་མཚམས་ཀྱི། ། མཁའ་འགྲོ་ཤུགས་འགྲོ་སྒོ་སྐྱོང་སོགས། ། ཐུགས་སྲོག་བསྐུལ་བའི་འདར་གཡོས་ཀྱི། ། རྣམ་པ་དང་བཅས་འོད་སྤྲོས་པའི། ། སྣང་སྲིད་ཐམས་ཅད་འདར་ཕྲིལ་ཕྲིལ། ། འཇའ་དང་འོད་དུ་ལྟེམ་ལྟེམ་ཞུ། ། བདག་ཉིད་གཙོ་འཁོར་ལ་ཐིམ་པས། ། བཀྲག་དང་གཟི་བྱིན་ཆེར་རྒྱས་པའི། །
གཟུགས་སྣང་ཐམས་ཅད་ལྷ་སྐུར་གསལ། ། སྒྲ་གྲགས་ཧ་རི་ནི་སའི་སྒྲ། ། དྲན་རྟོག་འོད་གསལ་ཆོས་སྐུའི་ཀློང༌། ། སྣང་ཆ་མ་འགགས་བཀྲ་ལམ་མེར། ། འཛིན་ཆ་མ་གྲུབ་སྟོང་སང་ངེ༌། ། རིག་སྟོང་བློ་འདས་རྫོགས་པ་ཆེ། ། ཆོས་ཉིད་གཉུག་མའི་ངང་མདངས་སྐྱོང༌། ཞེས་ཆོས་ཉིད་གཉུག་མའི་རང་མདངས་འབོལ་ཤིག་གེའི་ངང་ནས། ཨོྃ་བཛྲ་ཌཱཀྐི་བཾ་ཧཱུྃ༔ ཨོྃ་རཏྣ་ཌཱཀྐི་བཾ་ཧཱུྃ༔
ཨོྃ་པདྨ་ཌཱཀྐི་བཾ་ཧཱུྃ༔ ཨོྃ་ཀརྨ་ཌཱཀྐི་བཾ་ཧཱུྃ༔ ཨོྃ་བི་ཤྭ་ཌཱཀྐི་ཙ་ཏུར་བཾ་ཧཱུྃ༔ ཛཿཧཱུྃ་བཾ་ཧོཿ ཞེས་བཟླའོ། དེ་ལྟར་ཕྱི་ནང་གསང་སྒྲུབ་གྲུབ་རྗེས། ལས་སྦྱོར་ཕས་ཀྱི་བྱད་ཟོར་རྦོད་གཏོང་སོགས་ཕྱིར་བཟློག་དྲག་སྔགས་སུ་བསྒྲུབ་པ་ནི། བདག་ཉིད་རྡོ་རྗེ་དྲག་མོ་ཡི། ། སྤྱི་མགྲིན་ཐུགས་དང་ལྟེ་གསང་ལྔར། ། རྡོ་རྗེ་པདྨ་སངས་རྒྱས་དང༌། །
རིན་ཆེན་ལས་ཀྱི་མཁའ་འགྲོ་གསལ། ། སོ་སོའི་ཐུགས་སྲོག་ཨ་ཀཿདང༌། ། དེ་བཞིན་སཿམཿརཿདང་ཙཿ ཤཿདཿརཿསཿཟུང་རེ་དང༌། ། དཔུང་པ་གཉིས་དང་པུས་གཡས་གཡོན། ། སྟག་ཕག་དོམ་དང་སྤྱང་གདོང་བཞིས། ། ཐུགས་ཀར་མཱཿརཿཡཿཕཊ྄ཿམཚན། ། དེ་ལས་འོད་ཟེར་མེ་ཚྭ་དང༌། ། རྡོ་རྗེའི་ཐོག་རྒོད་མཚོན་ཆར་གྱིས། ། ཕ་རོལ་བྱད་མ་ལྷ་སྲུང་བཅས། །
གཞོབ་ཐུལ་བསྲེགས་ཤིང་མིང་མེད་བརླག ། ཚེ་བསོད་རང་ལ་ཐིམ་པ་ཡིས། ། གཞོམ་མེད་རྡོ་རྗེའི་སྐུར་གྱུར་ནས། ། བདུད་དགྲ་ཚར་གཅོད་ལས་གྲུབ་དམིགས། ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ ཅེས་བཟླས་མཐར་སྤྲོ་ན་ཐལ་བརྡེབ་བྱ་ཞིང༌། དམིགས་མེད་ངང་ལ་བཞག་པར་བྱའོ། ཞེས་པ་འདིའང་རོང་སྨྱོན་ཆེན་པོའི་མཛད་པའི་བསྙེན་ཡིག་གི་དགོངས་དོན་འདོན་སྒོམ་སྦྲགས་བདེའི་སླད་ཉུང་དྲིལ་ཚིགས་བཅད་དུ་སྤེལ་བ་འདིའང༌། གནམ་ལྕགས་གསང་སྔགས་བསྟན་འཛིན་གྱིས་མོན་ཁ་བུམ་ཐང་སྐུ་རྗེས་སུ་སྦྱར་བའོ།། །། ར༽ མཁའ་འགྲོ་བདུད་འདུལ་སེང་གདོང་མའི་ལས་བྱང་དྲེགས་པ་ཚར་གཅོད་ཀྱི་ཚོགས་མཆོད་བཞུགས་སོ།
ཡེ་ཤེས་དབྱིངས་ཀྱི་མཁའ་འགྲོ་མར། ། བཏུད་ནས་ཟག་མེད་བདེ་ཆེན་གྱི། ། ཡེ་ཤེས་རྒྱུད་ལ་བསྐྱེད་པའི་ཕྱིར། ། བསོད་ནམས་ཚོགས་མཆོད་རིམ་པ་སྤྲོ། དེ་ལ་ཚོགས་རྫས་ཕུན་སུམ་ཚོགས་པ་བཤམས་ལ་ཆུ་གཙང་གིས་བྲན་ཞིང༌། རྃ་ཡྃ་ཁྃ༔ ཨོཾ་ཨཱཿཧཱུྃ༔ ཧཱུྃ༔ འཁོར་འདས་ཆོས་དབྱིངས་རོལ་པའི་ངང་༔ དུ་མ་རོ་གཅིག་ལྟ་བ་ཡིས༔
གཙང་སྨེའི་སྒྲིབ་པ་ཀ་ནས་དག༔ ཡེ་ནས་རང་བྱུང་མཆོད་པའོ༔ ཨོྃ་སརྦ་དྷརྨ་དྷཱ་ཏུ་ཛྙཱ་ན་ཨཱཏྨ་ཀོ྅་ཧཾ༔ གིས་བྱིན་གྱིས་བརླབ། ཚོགས་ལ་སྤྱན་འདྲེན་པ་ནི། ཧཱུྃ་མཿ ཡུམ་ཆེན་ཐུགས་ཀྱི་རྣམ་སྤྲུལ་མ༔ མ་གཅིག་དྲག་མོ་སེངྒེའི་གདོང་༔ ཡེ་ཤེས་མཁའ་འགྲོ་འབུམ་གྱིས་བསྐོར༔ ཚོགས་ལ་སྤྱན་འདྲེན་གཤེགས་སུ་གསོལ༔
གནས་ཁང་འདི་ལ་བྱིན་ཆེན་ཕོབ༔ ཚོགས་གཏོར་འདི་ལ་བཅུད་ཆེན་སྤེལ༔ འདིར་ཚོགས་སྐལ་ལྡན་ཕོ་མོ་རྣམས༔ དཔའ་བོ་མཁའ་འགྲོར་བྱིན་གྱིས་རློབས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་སྩོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མཱ་ཡ་ཕཻཾ་ཕཻཾ་ཛ་ཛཿ ཨ་བེ་ཤ་ཡ་ཨ་ཨཱཿ ཚོགས་མཆོད་འབུལ་བ་ནི། ཧཱུྃ་མཿ
མཆོད་པའི་ལྷ་མོ་གར་སྒྱུར་མོ༔ ཡིད་འོང་ལང་ལིང་མཛེས་མ་འཕྲོ༔ ཕྱག་ན་རིན་ཆེན་གཞོང་པ་བསྣམས༔ ཞལ་ཟས་ལོངས་སྤྱོད་ཚོགས་ཀྱིས་བཀང་༔ དགྱེས་པའི་འཁྲུལ་འཁོར་གར་བསྒྱུར་ནས༔ བླ་མ་ཡི་དམ་མཁའ་འགྲོ་དང་༔ ཆོས་སྐྱོང་གཏེར་བདག་དམ་ཅན་ལ༔ འབུལ་ལོ་མཆོག་གི་དགྱེས་པ་བསྐྱེད༔ ཨོྃ་ཨཱཿཧཱུྃ་གུ་རུ་དྷེ་བ་ཌཱཀྐི་ནཱི་སརྦ་ས་མ་ཡ་ག་ཎ་ཙཀྲ་པཱུ་ཛ་ལ་ཁཱ་ཧི༔ བསྐང་བ་ནི།
ཧཱུྃ༔ སྣང་སྲིད་ཁྱོན་ལྟར་རབ་ཏུ་འགེང་བ་ཡི༔ ཕྱི་ནང་གསང་བའི་མཆོད་པ་བླ་མེད་རྫས༔ སྤྱན་གཟིགས་ལ་སོགས་ཀུན་ཚང་རྒྱ་མཚོ་འདིས༔ རིགས་བདག་སེངྒེ་སྒྲ་སྒྲོགས་ཐུགས་དམ་བསྐང་༔ དབྱིངས་ཕྱུག་ཌཱཀྐི་སེང་གདོང་ཐུགས་དམ་བསྐང་༔ ཡེ་ཤེས་མཁའ་འགྲོ་སྡེ་བཞིའི་ཐུགས་དམ་བསྐང་༔ སྒོ་སྐྱོང་ཤུགས་འགྲོ་སྡེ་བཞིའི་ཐུགས་དམ་བསྐང་༔ བཀའ་གཏེར་སྐྱོང་བ་རྣམས་ཀྱི་ཐུགས་དམ་བསྐང་༔ ལས་བྱེད་སྤྲུལ་པ་ཡང་སྤྲུལ་ཐུགས་དམ་བསྐང་༔
ཐུགས་དམ་བསྐང་ཞིང་དགོངས་པ་དགྱེས་གྱུར་ནས༔ ཉམས་ཆག་སོར་ཆུད་མི་སྒྲིབ་ཚངས་པར་སྩོལ༔ ཨོཾ་བཛྲ་ས་ཏྭ་ཧཱུྃ༔ ཨོཾ་གུ་རུ་ས་ཏྭ་ཧཱུྃ༔ ཨོཾ་ཌཱཀྐི་ས་ཏྭ་ཧཱུྃ༔ ཞེས་ཡིག་བརྒྱ་སོགས་གང་རུང་གིས་ཁ་སྐོང་བྱ། དེ་ནས་བསྒྲལ་བ་ནི། ཧཱུྃ༔ མདུན་དུ་ཐ་མ་ཚོགས་ཀྱི་ལིངྒ་ལ༔ གདུག་པའི་དགྲ་བགེགས་འབྱུང་པོ་མྱུར་དུ་ཁུག༔
ལྷ་དང་ཕྱེས་ཤིག་བདུད་དང་སྤྲད་ནས་སུ༔ བསྒྲལ་ཞིང་གཏུབ་པའི་ཕྲིན་ལས་དུས་ལ་བབས༔ ཨོཾ་བཛྲ་ཨཾ་ཀུ་ཤ་ཡ་དགྲ་བགེགས་ནྲྀ་ཏྲི་ཛཿརྦད་སོད༔ ཨོྃ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ ཚོགས་ལ་རོལ་བ་ནི། ཧོཿ གཟིགས་ཤིག་མཛེས་ལྡན་དམ་པའི་ཆོས༔ སོགས?པད་ཀོར་བཅས་ནས་བླང༌། ཧཱུྃ༔ ལྷག་ཉུལ་མ་སྲིང་མཁའ་འགྲོའི་ཚོགས༔
བཀའ་ཡི་ཕ་འབབ་འདི་བཞེས་ལ༔ སྙིང་ཐིག་ཆོས་འདིའི་མེལ་ཚེ་མཛོད༔ བཅོལ་བའི་ལས་འདི་སྒྲུབ་ཏུ་གསོལ༔ ཨོྃ་བྷ་ཀ་སི་བྷཀྵ་སི་བྷ་ལིངྟ་ཁ་ཁ་ཁཱ་ཧི༔ ཐུགས་དམ་བསྐུལ་བ་ནི། ཧཱུྃ༔ དབྱིངས་ཕྱུག་ཁྲོས་པའི་དྲག་མོ་སེང་གདོང་མ༔ མཁའ་འགྲོ་སྡེ་བཞི་ཤུགས་འགྲོ་ཕྲ་མེན་ཚོགས༔ ཐུགས་དམ་བསྐུལ་ལོ་འགྲོ་བའི་དོན་ཕྱིར་བཞེངས༔ ཤ་ཁྲག་དམར་གྱི་གཏོར་མ་འདི་བཞེས་ལ༔
མཐུ་རྩལ་དུས་ལ་བབ་བོ་ས་མ་ཡ༔ ཨོྃ་ཌཱཀྐི་སིངྷ་མུ་ཁ་ཧ་རི་ནི་ས་ས་པ་རི་ཝཱ་ར་ཨི་དཾ་བྷ་ལིངྟ་ཁཱ་ཧི༔ དགྲ་བགེགས་འབྱུང་པོ་ཐམས་ཅད་ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ ཨེ་ས་བྷྱོ་བྷྱོ་ཟློག་ཟློག༔ ཆད་མདོ་གཏོང་བ་ནི། ཧཱུྃ། སྔོན་ཚེ་བར་དང་ཐ་མའི་དུས་ཀྱི་ཚེ། ། འོག་མིན་བསམ་ཡས་གཟེ་རྒྱལ་གངས་ར་རུ། ། སྐུ་གསུམ་མཁའ་འགྲོ་པད་འབྱུང་ཡབ་ཡུམ་དང༌། ། སྤྲུལ་པའི་སྐྱེས་མཆོག་གཏེར་བདག་གླིང་པ་ཡིས། །
རྒྱུད་གསུང་གཏེར་ལ་སྦས་དང་གདན་དྲངས་ཚེ། ། དབྱིངས་ཀྱི་ཌཱཀྐི་དྲེགས་སྡེ་གཏེར་སྲུང་རྣམས། ། སོ་སོའི་གཟུགས་བསྟན་ཁས་བླངས་དམ་བཅས་བཞིན། ། ཤ་ཁྲག་དམར་གྱི་གཏོར་མ་འདི་བཞེས་ལ། ། རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། ཨོྃ་ཀྲོ་ཏ་ཀྲོ་ཏི་རཱ་ཧུ་ལ་མ་ཏྲི་ཤུ་ལ་ཙ་ཏྲི་ནཱ་ག་ཏི་པ་ར་ཙ་ས་པ་རི་ཝཱ་ར་ཨི་དཾ་བྷ་ལིངྟ་ཁཱ་ཧི། བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་བའི་མ་སྲིང་ཆེན་མོའི་ཚོགས༔ མ་མོ་བཅུ་གཉིས་སྨན་ཕྲན་བྱེ་བ་འབུམ། །
དམ་རྫས་བརྒྱན་པའི་གཏོར་མ་འདི་བཞེས་ལ། ། རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་མ་ཏིང་ཏིང་ཤག་ཤག་ལེ་ལེ་ཏྲིང་ཏྲིང་སྤྲེང་སྤྲེང་ཁ་ཁ་ཁཱ་ཧི། རྟ་བྲོ་བྱ་བ་ནི། ཧཱུྃ་མཿ ཀུན་གཞི་ལྷུན་གྲུབ་དཀྱིལ་འཁོར་དུ༔ ཕྲིན་ལས་གང་འདུལ་བརྡ་འགྲོས་ཡིས༔ སོ་སོའི་གར་གྱིས་བྲོ་བརྡུངས་པས༔ ང་བདག་མཚན་མའི་རུ་ཏྲ་བཅོམ༔ གཉིས་མེད་ཡེ་ཤེས་ལྷུན་གྱིས་གྲུབ༔
ཨོྃ་ནན༔ ཨཱཿནན༔ ཧཱུྃ་ནན༔ རུ་ཏྲ་ནན༔ མཱ་ར་ཡ་ནན༔ ལཾ་སཏྭཾ་བྷ་ཡ་ནན༔ དེ་ནས་གཏོར་སྣོད་ཁ་གྱེན་དུ་ཕྱོགས་ལ། མཆོད་པ་གང་རུང་གིས་རྒྱས་གདབ། དབང་དང་དངོས་གྲུབ་བླང་བ་ནི། ཧཱུྃཿ
དམ་ཚིག་ཆེན་པོའི་དུས་ལ་བབ༔ ཌཱཀྐི་གསང་བ་རྒྱ་མཚོའི་ཚོགས༔ སྒྲུབ་པའི་རིག་འཛིན་བདག་ཅག་ལ༔ མཆོག་དང་ཐུན་མོང་དངོས་གྲུབ་རྣམས༔ དེང་འདིར་བདག་གིས་ཐོབ་གྱུར་ཅིག༔ ཨོྃ་གུ་རུ་དྷེ་ཝ་ཌཱཀྐི་ནཱི་སིངྷ་མུ་ཁ་ཧ་རི་ནི་ས་ཛ་ཧཱུྃ་བཾ་ཧོཿ ཀཱ་ཡ་ཝཱཀྐ་ཙིཏྟ་གུ་ཧྱ་གྷུ་ན་ཨ་བྷི་ཥིཉྩ་ཧཱུྃ༔ གཏང་རག་མཆོད་བསྟོད་ནི། ཧཱུྃ་ཧཱུྃ་ཧཱུྃ༔ དུག་ལྔ་རྣམ་དག་ཡེ་ཤེས་སྐུ་ལྔའི་རྫས༔
ཁམས་གསུམ་ཡོངས་སྒྲོལ་བླ་མེད་མཆོད་པ་འདི༔ ཡེ་ཤེས་མཁའ་འགྲོ་འཁོར་དང་བཅས་ལ་འབུལ༔ ཐུགས་དམ་བསྐང་ཞིང་མཆོག་ཐུན་དངོས་གྲུབ་སྩོལ༔ ཨོྃ་བཛྲ་ཌཱཀྐི་སིངྷ་མུ་ཁ་ཧ་རི་ནི་ས་ཛཿ བཛྲ་ཨརྒྷཾ་པཱ་དྱཾ?ཤབྡ་ཨཱཿཧཱུྃ༔ མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ ཕྱག་བསྟོད་ནི། ཧཱུྃ༔ གདོད་ནས་རྣམ་དག་སྐུ་གསུམ་རང་བཞིན་ཅན༔ སྙིང་རྗེ་དགྱེས་པའི་དཔའ་མོ་རྔམ་པའི་ཞལ༔
དབྱིངས་ཕྱུག་ཌཱཀྐི་སེང་གདོང་འཁོར་བཅས་ལ༔ མི་འབྲལ་ཡིད་ཀྱི་གདུང་བས་ཕྱག་འཚལ་བསྟོད༔ སྤྲོ་ན་ཡང་བསྟོད་པ་ནི། ཧཱུྃ་ཧཱུྃ་ཧཱུྃ༔ སྣ་ཚོགས་སྐུ་བཞི་ལྷུན་གྲུབ་ངང་ཉིད་ལས༔ བདེ་ཆེན་ཡོངས་རྫོགས་སྤྲོས་བྲལ་བརྡ་ཡི་སྐུ༔ གསང་བ་ཌཱཀྐི་ཡེ་ཤེས་ལྷ་ཚོགས་ལ༔ སྒོ་གསུམ་འདུ་འབྲལ་མེད་པར་ཕྱག་འཚལ་བསྟོད༔ བསྟོད་པར་འོས་པ? སོགས། ལྷག་ཆད་བཟོད་གསོལ་ནི།
ཧོཿ དཀྱིལ་འཁོར་ཆོ་གའི་ཡན་ལག་མ་ཚང་དང་༔ མ་འབྱོར་དམ་ཉམས་འདི་ཕྱིའི་སྒྲིབ་གཡོགས་རྣམས༔ ཡེ་ཤེས་ཌཱཀྐི་རྒྱ་མཚོའི་ཚོགས་ལ་བཤགས༔ ཡིག་བརྒྱ་དབྱངས་གསལ་རྟེན་འབྲེལ་སྙིང་པོ་བཟླ། བརྟན་བཞུགས་བྱ། དེ་ནས་དཀྱིལ་འཁོར་བསྡུ་བ་ནི། དཀྱིལ་འཁོར་ངོ་བོ་འཛིན་མེད་སྟོང་པའི་ངང་༔ ཧཱུྃ་ཡིག་གྱེན་ལྡོག་མི་དམིགས་ཆོས་སྐུར་ཨཱཿ གསལ་སྟོང་གདོད་མའི་དབྱིངས་ཕྱུག་མངོན་འགྱུར་ཤོག༔
ཨ་ཨ་ཨཱཿ བསྔོ་བ་ནི། ཧོཿ མ་སྲིང་མཁའ་འགྲོ་གཉན་གྱི་དལ་བཟུང་ནས༔ བསྐྱེད་རྫོགས་ཕྱི་ནང་དགེ་བཅུ་ཉམས་ལེན་རྣམས༔ བརྩོན་འགྲུས་ཟབ་མོས་ལྷུར་བླང་བགྱིས་པའི་ཚོགས༔ མ་གྱུར་སྲིད་པའི་འགྲོ་སྒྲོལ་ཆེད་དུ་བསྔོ༔ སྨོན་ལམ་ནི། ཧོཿ རིག་འཛིན་འདུས་པའི་གཉན་གྱི་དལ་བཟུང་ནས༔
མ་སྲིང་ཌཱཀྐི་སྲོག་ལྟར་བསྒྲུབས་པ་ཡིས༔ དམ་ཚིག་གཡེལ་བ་མེད་པའི་ཏིང་འཛིན་གྱིས༔ ཚེ་རབས་འདི་དང་ཚེ་རྒྱུད་ཐམས་ཅད་དུ༔ ཟབ་ལམ་རྗེས་བཟུང་མཆོག་གི་དགའ་སྟོན་གྱི༔ འབྲས་བུ་སྨིན་ནས་རྔ་ཡབ་དཔལ་རི་རུ༔ པད་འབྱུང་རྒྱལ་བའི་སྲས་སུ་འཚོགས་པར་ཤོག༔ ཅེས་བསྔོ་སྨོན་གྱིས་ལེགས་པར་རྒྱས་གདབ་ནས་འཁོར་གསུམ་མི་དམིགས་ཏིང་ངེ་འཛིན་གྱི་ངང་ལ་རབ་ཏུ་གནས་པར་བྱའོ། བཀྲ་ཤིས་བྱ་བ་ནི། ཧཱུྃ༔ སྐུ་གསུམ་མཁའ་འགྲོ་མ་སྲིང་རྒྱ་མཚོའི་མཐུས། །
གནས་ལུགས་ངོ་ཤེས་ཅིར་སྣང་སྒྱུ་མར་རྟོགས། ། འབྲས་བུ་ལྷུན་གྲུབ་ཕྲིན་ལས་མཐའ་རུ་ཕྱིན། ། མཆོག་ཐུན་དངོས་གྲུབ་ཐོབ་པའི་བཀྲ་ཤིས་ཤོག ། མཁའ་འགྲོ་བདུད་འདུལ་སེང་གདོང་མའི་ལས་བྱང་དྲེགས་པ་ཚར་གཅོད་སོགས་གྱི་ཚོགས་མཆོད་འདི་བཞིན་སྤྲོས་མེད་བསྙེན་སྒྲུབ་ལ་གཞོལ་བའི་སྐབས་དང༌། སྒྲུབ་པ་ཆེན་པོའི་སྟ་གོན་སོགས་སུ་དགོས་པ་མཐོང་ནས་གཏེར་གཞུང་གི་བཅུད་བསྡུས་ཏེ་དཔལ་ལྡན་འབྲུག་གཞུང་ཆོས་ཀྱི་རྒྱལ་པོའི་ཁབ་ཤར་ཕྱོགས་འཁོར་ལོ་རྩིབས་བརྒྱད་ཅེས་ནེ་རིང་སེངྒེ་རྫོང་དང་འཁན་པ་ལྗོངས་སོགས་གུ་རུའི་གནས་ཆེན་དུ་མས་བསྐོར་བའི་ནང་གསེས། བཀྲ་ཤིས་གཡང་རྩེ་གནས་མཆོག་ཨོཾ་བརྒྱ་བྲག་དང་འདབ་འབྲེལ་བའི་ཁྱི་ཉལ་དགེ་འོག་སློབ་ཁང་དུ་གཏེར་ཁ་གོང་འོག་སྒྲུབ་ཆེན་གསར་འཛུགས་སྐབས་བར་གསེང་དུ་རབ་བྱུང་བཅུ་བདུན་པའི་ཤིང་སྤྲེལ་ལོ་ཟླ་༡༡ པའི་ཚེས་༡ ལ་གནམ་ལྕགས་གསང་སྔགས་བསྟན་འཛིན་གྱིས་གྲུབ་པར་བགྱིས་པའོ།། །། ལ༽ ཡེ་ཤེས་ཌཱཀྐི་སེང་གདོང་མའི་གཏོར་ཟློག་ཆོག་བསྒྲིགས་སུ་བཀོད་པ་གནམ་ལྕགས་སྤུ་གྲི་བྱད་མ་སྙིང་འབྱིན་བཞུགས་སོ། ན་མོ༔ བཛྲ་སིངྷ་མུ་ཁ་ཡེ༔ ཀུན་ཏུ་བཟང་མོ་ཤེས་རབ་ཕ་རོལ་ཕྱིན། །
སྙིང་རྗེ་རབ་འཕྲོས་གདུལ་ཀ་འདུལ་བའི་ངོར། ། དབྱིངས་ཕྱུག་དྲག་མོ་སེངྒེའི་གདོང་པ་ཅན། ། རིགས་ལྔའི་མཁའ་འགྲོ་གཙོ་དང་ཡང་སྤྲུལ་བཅས། ། གུས་པས་འདུད་དེ་སྙིང་པོའི་ཕྲིན་ལས་གཞུང༌། ། གནམ་ལྕགས་ཐོག་མདའ་དྲེགས་པ་ཚར་གཅོད་ལ། ། བརྟེན་ནས་ཕ་རོལ་བྱད་ཟོར་ཕུར་ཁ་སོགས། ། ལོག་འདྲེན་རྨང་མེད་ཟློག་ཐབས་འདི་ན་སྤྲོ། ། དེ་ལ་འདིར་ཌཱཀྐི་སིངྷ་མུ་ཁའི་དབང་ཁྲིད་ཐོབ་ཅིང་བསྙེན་སྒྲུབ་ལས་གསུམ་དྲོད་ཚད་དང་ལྡན་པའི་རྣལ་འབྱོར་པས། དེ་ཉིད་ཀྱི་སྒོ་ནས་གཏོར་ཟློག་བགྱིས་པར་སྤྲོ་བས། ཇི་ལྟར་བྱ་བའི་ཚུལ་ལ་གསུམ།
སྔོན་འགྲོ་དང་དངོས་གཞི་རྗེས་སོ། དང་པོ་གཞུང་ལས། ཞིང་ལྤགས་ཐོག་ཏུ་དཀྱིལ་འཁོར་འབྲི་བྱས་ལ། ཞེས་པས་སྲོག་ཆགས་གང་རུང་གི་གཡང་གཞིའི་སྟེང་མ་ཏྲཾ་མགོ་བོ་ལྷོ་ནུབ་རྐང་པ་བྱང་ཤར་བསྟན་པའི་ལྟེ་བ་རྡུལ་ཚོན་བཀྱེ་བའམ། མ་འབྱོར་ན་བག་ཕྱེས་བྲིས་པའི་ཆོས་འབྱུང་བསྣོལ་མའི་ལྟེ་བར་གྲི་གུག་གིས་མཚན་པའི་མཐར་རྡོ་རྭ་རྡོ་རྗེའི་མེ་ཕྲེང་གིས་བསྐོར། དབུས་སུ་ལྕགས་ཀྱི་མཉྫིའམ། རི་སྣ་གསུམ་གྱི་རྡོ་ལ་ཐོད་སྐམ་བྲིས་པའི་སྒྱེད་པུ་གསུམ་གྱི་སྟེང་དུ། ལྕགས་ཟངས་སྣོད་དུ་འབྲུ་ནག་བག་ཕྱེ་ལ་ཛ་གད་ཀྱིས་སྦྲུས་པའི་གཏོར་མའི་གདན་ཆོས་འབྱུང་གྲུ་གསུམ་མམ་འཐུག་པོའི་སྟེང་དུ། དམར་གྱི་གཏོར་མ་གནམ་ལྕགས་ཐོག་མདེའུ་ལྟ་བུའི་ལོགས་གསུམ་ཆོས་འབྱུང་རྒྱུན་ལམ་ཅན་ཆེ་བ་གཅྀག་ལ། འཁོར་རང་འདྲ་བརྒྱད་ཀྱིས་བསྐོར་བ་དང༌།
མདུན་དུ་དམར་གཏོར་ཟུར་གསུམ་གཙོ་བོའི་ཕྱེད་ཙམ་སླེབ་པ་གཅིག་དང༌། གདན་གྱི་གཡས་སུ་ཁྲམ་ཤིང་མིག་དགུ་པ་དང༌། གཡོན་དུ་ནད་རྐྱལ་ཤོ་རྡེལ། གཡས་སུ་མདའ་བཀྲ། གཡོན་དུ་འཕང་ཁྲ། རྒྱབ་ཏུ་རྒྱང་བུ། རྩེ་མོར་ནམ་མཁར་དར་གདུགས་ཅན། ལྷའི་མངོན་རྟོགས་དང་མཐུན་པའི་སྐུ་ཙཀ་སྒྲོན། མཐའ་སྐོར་དུ་ཨོ་ཀྱུ་བཅད་ཁ་ཕྱིར་བསྟན་གྱིས་བསྐོར་བ་ལ་བསྣོལ་རྩང་རྒྱུ་རློན་གྱི་དྲྭ་བ་ཚེ་ཡུངས་རྩང་སོགས་རྔམ་བརྗིད་དང་ལྡན་པར་བྱ། ཆོས་འབྱུང་ཟུར་དྲུག་ལ་དམར་གཏོར་དབལ་ཅན་རེ་ལ་མདའ་འཕང་ནམ་རྒྱང་རྩང་ཡུངས་དཀར་སོགས་ཀྱིས་བརྒྱན།
མཐའ་སྐོར་རམ་མཐའ་མཆོད་དུ་ཁྲག་གི་མཆོད་ཡོན། དུག་ཆུའི་ཞབས་བསིལ། དབང་པོའི་མེ་ཏོག ། ཤ་ཆེན་གྱི་བདུག་སྤོས། ཚིལ་ཆེན་གྱི་ཞུན་མེ། མཁྲིས་པའི་དྲི་ཆབ། ཤ་རུས་ཞལ་ཟས་རྣམས་བཀོད། གོང་ཕུགས་སུ་རྩ་གསུམ་གཏོར་མ་ཉེ་འདབས་སུ་དམ་ཅན་ཆོས་སྲུང་སྤྱི་སྒོས་ཀྱི་མཆོད་གཏོར། གཞན་ཡང་སྨན་རཀ་ཉེར་སྤྱོད། ཆད་བརྟན་ཐུན་གཏོར་ཉ་བོ་ཚོགས་ཀྱི་ཡོ་བྱད་སོགས།
མ་ཚང་བ་མེད་པར་འདུ་བྱའོ། གཉིས་པ་དངོས་གཞི་ལ་གཞུང་བཞིན་ཞེས་གཞན་དུ་ཞལ་འཕང་འདུག་མོད། འདིར་རོང་སྨྱོན་ཆེན་པོའི་ཟིན་བྲིས་བཞིན་སྡེབ་ཅིང་གབ་འཁྲུགས་མེད་པར་ནར་འདོན་ཆོག་པར་བྱ་བ་ལ། བདག་བསྐྱེད་ལས་གཞུང་གནམ་ལྕགས་ཐོག་མདའ་ལྟར་བཟླས་པ་ཡན་ཆད་བྱ། དེ་ལ་སྲུང་བཟློག་བསད་གསུམ་ཚང་དགོས་ཕྱིར། བཟློག་པའི་སྔོན་དུ་སྲུང་བ་ཤིན་ཏུ་གཙོ་ཆེ་སྟེ། མཁའ་འགྲོ་ནག་པོའི་བཟློག་རྒྱུད་ལས། སྲུང་བ་མེད་པར་ཟློག་བྱེད་པ། ། དགྲ་ཀུན་ནང་ཚུད་མ་མཐོང་བར། ། མེལ་ཚེ་ཕྱི་ནས་བྱེད་དང་མཚུངས། །
ཞེས་གསུངས་པས་གཞུང་ནས་དམིགས་བསལ་སྲུང་བའི་ལས་རིམ་ནི།
ཧོཿ རང་ཉིད་སྐད་ཅིག་གིས་ཡེ་ཤེས་ཀྱི་མཁའ་འགྲོ་བདུད་འདུལ་སེངྒེའི་གདོང་པ་ཅན་སྐུ་མདོག་སྔོན་མོ་དབུ་ལ་ཐོད་སྐམ་གྱི་རིགས་ལྔ་གསོལ་ཞིང་ཐོད་རློན་ལྔ་བཅུའི་དོ་ཤལ་འཕྱངས་པ་དུར་ཁྲོད་ཆས་ཀྱིས་བརྒྱན་པ༔ ཕྱག་གཡས་གྲི་གུག་ནམ་མཁའི་མཐོངས་ལ་ཕྱར་ཞིང་སྐྱེ་འཆི་རྩད་ནས་གཅོད་པ༔ གཡོན་པས་བྷནྡྷར་ཉོན་མོངས་ཀྱི་སྙིང་ཁྲག་ཞལ་དུ་གསོལ་བ༔ མཆན་དུ་མཁར་ཕུར་རྩེ་གསུམ་དུག་གསུམ་རྩད་ནས་གཅོད་པ༔ སྤྱི་གཙུག་ཏུ་གུ་རུ་སེངྒེ་སྒྲ་སྒྲོགས་སྐུ་ཡི་གནས་ལྔར་གདོང་ཅན་རིགས་ལྔ༔ ཡན་ལག་ལྷུ་ཚིགས་བཞིར་ཤུགས་འགྲོ་མ་མོ༔ བ་སྤུའི་བུ་གར་ཡང་སྤྲུལ་གྲངས་མེད་སྤྲོས་པ༔ སྐུ་ལ་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་སུ་གསལ་བའོ༔
དེ་ལྟར་གསལ་བའི་ཐུགས་ཀར་གནམ་ལྕགས་ཀྱི་རྡོ་རྗེའི་ལྟེ་བར་ཟླ་ཉིའི་སྟེང་དུ་ཡི་གེ་ཧཱུྃ་མཐིང་ནག་གིས་ཀླད་སྐོར་ནང་དུ་རྩ་བའི་བླ་མ༔ ཧ་ཁོག་ཏུ་བསྲུང་བྱ་ཕོ་མོ༔ འོག་ཏུ་ཡུལ་མཁར་ལ་སོགས་གསལ་བའི་ངང་ལ་སྲུང་སྔགས་བཟླས་པའི་ཧཱུྃ་ལས་འོད་ཟེར་སྣ་ཚོགས་གྲངས་མེད་འཕྲོས་པས༔ རབ་འབྱམས་རྒྱལ་བའི་དཀྱིལ་འཁོར་བླ་མ་ཡི་དམ་མཁའ་འགྲོ་དམ་ཅན་ཆོས་སྲུང་གཏེར་བདག་རྣམས་ཀྱི་ཐུགས་རྗེ་བྱིན་རླབས་ནུས་རྩལ་ཐམས་ཅད་བསྡུས་ནས༔ བདག་དང་བསྲུང་བྱ་ལ་ཐིམ་པས་ཅིས་ཀྱང་མི་ཤིགས་པ་རྡོ་རྗེའི་གོ་ཆ་རུ་གྲུབ་པར་བསམ་མོ༔ ཧཱུྃ་བྷྱོཿ སྐྱེ་མེད་ཡེ་ཤེས་མཁའ་འགྲོ་མས༔ འགགས་མེད་ཧཱུྃ་སྒྲ་འབྲུག་ལྟར་སྒྲོག༔ འཁྲུལ་མེད་དྲན་རྟོག་ཆོས་ཉིད་ངང་༔ གཉིས་མེད་བྷྱོ་དང་ཕཻཾ་ཀ་རའི༔
རང་བཞིན་མེ་དཔུང་ཚྭ་ཚྭ་འཁྲིགས༔ ཅིས་ཀྱང་མི་ཤིགས་སྲུང་འཁོར་གྱུར༔ ཧཱུྃ་ཧཱུྃ་ཧཱུྃ༔ བྷྱོ་བྷྱོ་བྷྱོཿ ཨོྃ་མཱུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་ནྲྀ་བྷྲཱུྃ༔ བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག༔ བཛྲ་ཙཀྲ་རཀྵ་ཧཱུྃ་ཕཊཿ ཅེས་བརྒྱ་ཕྲག་བདུན་གསུམ་ལྔ་བདུན་གང་འབྱོར་དལ་བྲེལ་དང་བསྟུན། མཐར་རྟེན་འབྲེལ་སྙིང་པོ་ཡང་བཟླའོ། ཞལ་ཤེས་སུ།
བདག་ཉིད་གཙོ་མོའི་ཐུགས་སྲོག་གི་ནང་དུ་བསྲུང་བྱ་འཁོར་བཅས་ཚུད་པར་གསལ་གདབ་ཅིང༌། འོད་ཟེར་སྤྲོ་བསྡུས་གཟི་བྱིན་བསྐྱེད་ཅིང་སྒོ་གསུམ་མི་ཤིགས་པ་ཡེ་ཤེས་མཁའ་འགྲོའི་སྐུ་གསུང་ཐུགས་སུ་ངེས་པར་བྱ་དགོས་ལ། མདུན་བསྐྱེད་ལས་བྱང་དྲེགས་པ་ཚར་གཅོད་ལྟར། ཧཱུྃ་བྷྱོཿ སྣང་སྲིད་སྣོད་བཅུད་ཆོས་འབྱུང་ཨེ་ཡི་མཁའ༔ འབྱུང་བ་རིམ་བརྩེགས་མ་བཅོས་ཕོ་བྲང་ནི༔ ཚ་གྲང་སྣང་སྲིད་དཀར་དམར་བརྩེགས་པ་ཡི༔ ཤིན་ཏུ་རབ་འཇིགས་དུར་ཁྲོད་མེ་རླུང་དབུས༔ མུ་སྟེགས་བདུད་བཞི་བསྣོལ་བའི་བཾ་གདན་སྟེང་༔ སོགས་སྤྱན་འདྲེན་མཆོད་པ་བསྟོད་པའི་བར་རྫོགས་པར་བྱས་ལ།
བཟླས་པའི་སྐབས་བདག་ཉིད་དབྱིངས་ཀྱི་མཁའ་འགྲོས་སྟེང་ཕྱོགས་འོག་མིན་ཞིང་ཁམས་ཀུན་ལ་དབང་བསྒྱུར་ཞིང༌། འོག་ཕྱོགས་སྲིད་པའི་རི་རབ་གཙོར་ལས་ཀྱི་མཁའ་འགྲོ་དང༌། གླིང་བཞིར་གདོང་ཅན་བཞི། རི་རབ་ཀྱི་རྩ་བར་ཁྲག་གི་རྒྱ་མཚོ་ཀློང་དུ་མ་མོ་ཁྲག་རལ་མ་དང༌། གཞན་ཡང་ཁོར་ཡུག་ཀུན་ཏུ། སྣང་སྲིད་ཀྱི་མ་མོ་མཁའ་འགྲོ་ཤུགས་འགྲོ་སྟེ་བརྒྱད། དྲེགས་པའི་ཚོགས་དང་བཅས་པ་བཀའ་ཉན་ལས་སྒྲུབ་ཀྱི་ཚུལ་དུ་གསལ། བདག་ཉིད་ཡེ་ཤེས་ཀྱི་མཁའ་འགྲོའི་ཐུགས་རྗེའི་ཤུགས་ཀྱིས་ལས་ཀྱི་མཁའ་འགྲོ་མ་རྣམས་ཀྱི་ཐུགས་དམ་དྲག་ཏུ་བསྐུལ་བས། དེ་རྣམས་ཀྱི་ཞལ་ནས་དྲག་སྔགས་ཀྱི་རང་སྒྲ་འབྲུག་སྟོང་ལྡིར་བ་ཙམ་དུ་སྒྲོགས་ཤིང་སྐུ་རྔམ་པའི་སྟངས་སྟབས་ཀྱི་གླིང་བཞི་རི་རབ་བཅས་ཡོམ་ཡོམ་འགུལ་ཞིང་རྒྱ་མཚོ་འཁྱོམ་ཞིང་ཕྱུར་བས། སྣང་སྲིད་ཀྱི་ལྷ་སྲིན་སྡེ་བརྒྱད་སྐྲག་ཅིང་འདར་ཏེ་བྱད་མ་རང་གཤེད་དུ་ཕབ་སྐུ་ལས་གནམ་ལྕགས་ཐོག་དང་མཚོན་ཆའི་ཆར།
དུག་རླངས་ནད་སྤྲིན་ལྟར་གཏིབས་པས། སྲིད་པ་གསུམ་གྱི་བདུད་དང་ལོག་འདྲེན་ཐམས་ཅད་ཚར་བཅད་ནས་རྗེས་ཤུལ་མེད་པར་ལས་ཀྱི་རླུང་གིས་ལྕགས་རིའི་ཕྱི་རོལ་དུ་གཏོར། ཚེ་བསོད་རྣམ་ཤེས་བདག་ཉིད་ལ་ཐིམ་པས། དབྱིངས་མི་ཤིགས་རྡོ་རྗེའི་སྐུར་རྒྱས་གདབ་སྟེ། དེ་ནས་རྩ་སྔགས་ནི། ཨོྃ་མཱུྃཿཌཱཀྐི་སིངྷ་མུ་ཁ་ཛ་ཛཿ སྒྲུབ་སྔགས་ནི། ཨོཾ་བཾ་བཛྲ་ཌཱཀྐི་སིཾ་ཧ་མུ་ཁ་མ་མ་སིདྡྷི་ཛ་ཛཿ བཛྲ་རཏྣ་པདྨ་ཀརྨ་ཌཱཀྐི་ཧ་རི་ནི་ས་ཛ་ཛཿ ལས་སྔགས་ནི།
ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ དེ་ནས་ཟློག་སྔགས་ནི༔ ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ཅེས་སྔགས་གང་འོས་དང ། དེ་ནས་བཟློག་པ་བྱ་བ་ནི། བདག་ཉིད་དྲག་མོར་གསལ་བ་ཡི༔
སྐུ་ལས་སྤྲོས་པའི་ཁྲོ་མོ་དང་༔ ཡང་སྤྲུལ་ཁྲོ་ཚོགས་དཔག་མེད་ཀྱིས༔ དགྲ་བགེགས་བདུད་སྡེའི་ཚོགས་རྣམས་ལ༔ སྣ་ཚོགས་མཚོན་ཆའི་ཆར་ཕབ་སྟེ༔ དགྲ་སྡེ་དཔུང་བཅས་རྡུལ་དུ་རློག༔ རྣམ་ཤེས་ཆོས་ཉིད་ཞིང་དུ་སྤར༔ དམིགས་མེད་ཆོས་སྐུའི་ཀློང་དུ་ཟློག༔ ཕཊ྄ཿ དེ་ནས་ཟློག་སྔགས་ནི༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ
ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ཅེས་བདུན་གསུམ་ཉེར་གཅིག་ཏུ་བཟླ་ཞིང་དམོད་བཅོལ་ཐལ་བརྡེབ་བྱ་བ་ནི། སེང་གདོང་གནམ་ལྕགས་ཨུར་མོའི་དམིགས་རིམ་ལྟར་ལས། དམིགས་པ་ནི༔ རང་ཉིད་དྲག་མོར་གསལ་བའི་ལག་གཡས་པ་ཟླ་བ་ཆུའི་དཀྱིལ་འཁོར་དཀར་པོ༔ གཡོན་པ་ཉི་མ་མེའི་དཀྱིལ་འཁོར་དམར་པོ་གསལ་བའི་བར་ཕ་རོལ་བན་བོན་བྱད་མ་དགྲ་བགེགས་ལྷ་སྲུང་དང་བཅས་སྦྲང་མ་མེས་ཚིག་པ་ལྟར་རམ་ཐལ་མོའི་བར་དུ་བཅར་བ་ལྟར་གནམ་ས་ཉི་ཟླ་ཆ་ལང་བརྡབས་པས་མིང་མེད་དུ་བརླགས་པར་ བསམ་མོ༔
ཁོ་ཡི་ཚེ་དང་བསོད་ནམས་བཀྲག་མདངས་གཟི་བྱིན་ཐམས་ཅད་ཚུར་འདུས་བདག་ལ་ཐིམ་པས་གཟི་བརྗིད་ཆེར་འབར་ཏེ་ཆེ་བཙན་ཀུན་གྱིས་འགྲན་ཟླ་དང་བྲལ་བར་ བསམ༔ ལྔ་བསྡུས་ཕུང་པོ་ཤ་ཁྲག་རུས་པ་ནང་རོལ་རྣམས་ཡེ་ཤེས་དང་འཇིག་རྟེན་ལས་ལ་གྲུབ་པའི་ཁྲོ་མོ་འབར་བའི་ཚོགས་རྣམས་ཀྱིས་ཞལ་དུ་གསོལ་བས༔ དུག་ལྔ་དུག་གསུམ་གྱི་བག་སྒྲིབ་དབྱིངས་སུ་དག་ནས་རྣམ་སྨིན་ལས་སྒྲིབ་བྱང་སྟེ༔ དགྲ་བགེགས་དེ་དག་ཐམས་ཅད་ཀྱི་རྣམ་པར་ཤེས་པ་ཆོས་སྐུ་ཡུམ་ཆེན་མོའི་གོ་འཕང་ཐོབ་སྟེ་རྒྱལ་ཡུམ་གྱི་སྲས་སུ་སྐྱེ་བར་ བསམ་ལ། ལག་གཡས་ཟླ་བ་ཆུའི་དཀྱིལ་འཁོར། ལག་གཡོན་ཉི་མ་མེའི་དཀྱིལ་འཁོར་བཅས་གསལ་ཏེ། ལག་བརྡེབ་སྔགས་དང་སྦྲགས་ནས་མེ་ཆུའི་བར་དུ་དགྲ་བགེགས་བྱད་མ་ཐམས་ཅད་འཐུམས་ནས་བསྐལ་པ་འཇིག་པའི་མེ་ཆུ་འཕྲད་པའི་བར་དུ། བརྒྱལ་ཞིང་མིང་ཤུལ་མེད་པར་བསམས་ཏེ། རྡུལ་དུ་གྱུར་བ་དེའང་སྔགས་སྤུར་བ་ལས་ཀྱི་རླུང་གི་འཚུབ་མ་ལྟ་བུར་གྱུར་བས། མཐའ་ཡི་རྒྱ་མཚོ་ཕ་མཐར་ལྕགས་སྲེག་གི་རི་ལ་གཏོར་བར་དམིགས་ཏེ།
ལག་གི་ཚིགས་མཐུད་ནས་སོར་རྩེ་དགྲ་ལ་གཏད་ནས་སྤུར། དེ་ཡིས་བྱད་མ་འབུམ་སྟོང་གི་ནུས་པ་ཡང་བཟློག་པར་ཐེ་ཚོམ་མེད། འཇོམས་བྱེད་མེ་ཆུ་གོ་ལྡོག་ཅེས་བྱའོ། ཞེས་པའི་སྔགས་ནི། ཁཾ་ཨེ་ཀ་ཙ་ན་ཨེ་ས་བྷྱོ་ཟློག༔ རཾ་ཛ་ཏྲི་རྨུག་ཐུམ་བྷྱོ་ཟློག༔ ཡཾ་ཤ་མ་ཤ་ན་དུ་ཤན་བྷྱོ་ཟློག༔ ཅེས་བདུན་ལྔ་གསུམ་སོགས་དམིགས་པ་རྩལ་མ་རྫོགས་ཀྱི་བར་དུ་ལག་རྡེབ་བྱའོ། གོང་མ་ལས་ཟློག་དམིགས་གྲུབ་ན། མ་བཅོས་དེ་བཞིན་ཉིད་ཀྱི་ཏིང་འཛིན་ངང་ལ་མཉམ་པར་བཞག
ཧཱུྃ་བྷྱོཿཟུང་གི་གུར་ཁང་མོས་ཏེ་ཉལ། ཞེས་གསུངས་པ་དེ་བཞིན་ཉིད་ཀྱི་ངང་ལ་མཉམ་པར་བཞག་པ་ནི། སྲུང་བཟློག་བསད་གསུམ་གྱི་སྙིང་པོའོ། ༈ དེ་ནས་བསད་ལས་ཀྱི་རིམ་པར་འཇུག་པ་ནི། བཀའ་སྲུང་དང་ཆོས་སྲུང་གི་གསོལ་ཀ་སྤྱི་ལྟར་བྱ། དེ་ནས་རང་གཞུང་གི་ཚོགས་བྱིན་རླབས་ནས་སྐོང་བཤགས་ཡན་གྲུབ་རྗེས་གཞུང་ལས། མངོན་སྤྱོད་དྲག་པོའི་ཐུན་རྫས་མ་ལུས་བསགས༔ ཞེས་པ་དང༌། བསྒྲལ་ཆས་ཐུན་རྫས་སོགས་གཞུང་ནས་འབྱུང་བ་བཞིན་བསགས་ལ་མདུན་དུ་འཁོད། རང་ཉིད་རྡོ་རྗེ་སློབ་དཔོན་ཞྭ་ནག་བེར་ཕོད་ཁྲོ་པང་སོགས་དཔའ་ཆས་ཀྱིས་བརྒྱན་ཞིང་རྡོ་རྗེ་དྲིལ་བུ་ལག་ཏུ་ཐོགས་ཏེ།
ལྟ་བ་གྱད་དང་གཉེན་པོ་ཡེ་ཤེས་ལྷ༔ སྤྲུལ་པ་ལས་བྱེད་ལྷ་ཡི་གོ་ཆ་ནི༔ ཞེས་པ་བཞིན་སེང་གདོང་ཁྲོ་མོའི་སྐུར་གསལ་ཞིང༌། ཕཊ྄ཿ རང་ཉིད་ཡེ་ཤེས་མཁའ་འགྲོ་མ་དྲག་ཏུ་ཁྲོས་པ་བདུད་འདུལ་སེངྒེའི་གདོང་པ་ཅན༔ ཤིན་ཏུ་གཏུམ་པའི་དུར་ཁྲོད་ཆས་བརྒྱད་དང་ལྡན་པ༔ ཕྱག་གཡས་སྲོག་གཅོད་ལས་ཀྱི་གྲི་གུག་ནམ་མཁའི་མཐོངས་ལ་ཕྱར་ཞིང་༔ གཡོན་པས་ཁ་ཊྭཱཾ་རྩེ་གསུམ་ཐོག་ལྟར་འབེབས་པ༔ ཞབས་གྱད་ཀྱི་དོར་སྟབས་ཅན༔ ཆོས་འབྱུང་འབར་བའི་དབུས་སུ་གནས་པ༔

མདུན་དུ་ཕྲིན་ལས་ཀྱི་སྤྲུལ་པ་དྲག་མོ་སྤྱང་གདོང་མ་ནག་མོ་གཅེར་མོ་མི་ལྤགས་གཡང་གཞི་དམར་པོ་གྱོན་ནས་ནུ་མ་གྱེན་མཐུར་དུ་འཁྱིལ་བ༔ ཕྱག་གཡས་སྤུ་གྲི་དང་གཡོན་པས་ལྕགས་ཀྱུ་འཛིན་པ༔ དགྲ་བགེགས་ཀྱི་སྲོག་ལ་དབང་བའི་རྣམ་པར་གསལ༔ མ་མོ་གསོད་བྱེད་མའི་གཡས་གཡོན་དུ་བྱ་རོག་འུག་པའི་གདོང་ཅན་དགྲ་བགེགས་ལྷ་དང་དབྱེ་བའི་རྫས་ཐུན་ནག་པོ་ཐོགས་པ་མདུན་དུ་བླ་འགུགས་ལས་ཀྱི་མ་མོ་སྲོག་འཕྲོག་གསུམ་ནི༔ དམར་མོ་སེང་གདོང་ཅན༔ སྔོན་མོ་ཆུ་ཡི་མདོག་ཅན༔ ནག་མོ་མུན་པའི་མདོག་ཅན༔ ཐམས་ཅད་ལག་ཏུ་བླ་འགུགས་པའི་ལྕགས་ཀྱུ༔ བླ་འཆིང་བའི་ཞགས་པ༔ བླ་འཛིན་པའི་དྲྭ་བ༔ བླ་དྭགས་ཀྱི་རིང་ཆ༔
བླ་འབོད་ཀྱི་གྲི་རྐང་༔ གཡབ་མོ་འདེབས་པའི་རྔ་མ་དམར་ནག་བཅས་ཐོགས་ནས་དགྲ་བགེགས་གདུག་པ་ཅན་འགུགས་པའི་རང་བཞིན་དུ་གསལ་བའོ༔ བྷྱོ་བཾ་སིངྷ་ཌཱཀྐི་ཀྲོ་ཏི་ཀ་ལི་མ་མ་བྷྱོ་བྷྱོཿ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ མ་ཏྲི་མ་ཐུན་མ་བྷྱོ་ཏྲག་རཀྨོ་བྷྱོཿ ཁ་ལ་རཀྨོ་ཨེ་ཀ་ཙ་ཏི་བྷྱོཿ ཁཱ་ཁ་ཧུ་ལུ་མ་མོ་བྷྱོཿ ཏྲི་ཛ་ཏྲི་ཛ་བཾ་ཤག་ཤནྟེ་བྷྱོ་བྷྱོཿ མ་མོ་ཏྲི་རཀྨོ་ཛ་ཏྲི་མ་བྷྱོ་བྷྱོཿ ཐུན་ཐུན་བྷྱོ་བྷྱོཿ
ཞེས་དྲག་སྔགས་བཟླ་ཞིང་གཟི་བྱིན་བསྐྱེད་དེ། མ་ཉེས་གཟུ་དཔང་གསེར་སྐྱེམས་ཡུས་གདབ་བྱ། འགུགས་གཞུག་ཕོ་ཉ་བཀྱེ་བ་དང་ལྷ་དང་དབྱེ་བ་སོགས་ཐུན་གྱིས་གཟིར། ཞེས་རོང་སྨྱོན་ཆེན་པོའི་གཞན་དུ་ཁ་འཕང་བར་མཛད་པ་ལས་གཟུ་དཔང་གསེར་སྐྱེམས་མི་བཞུགས་པས་འདིར་རང་ལུགས་དཀྱིལ་འཁོར་གཞན་ནས་བླང་ལ་ཁ་བསྒྱུར་བྱས་པ་ནི། ཧཱུྃ༔ ཕྱོགས་བཅུར་བཞུགས་པའི་རྒྱལ་བ་རིག་འཛིན་ལྷ༔ མི་མངོན་དབྱིངས་ནས་ཐུགས་རྗེས་བརྩེ་གཟིགས་ཤིག༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་ཉེས་གཟུ་དཔང་མཛོད་ཅིག་ཐུགས་དམ་ཅན༔ དེང་འདིར་རྣལ་འབྱོར་བདག་གི་རྒྱབ་རྟེན་མཛོད༔
ཧཱུྃ༔ ཡི་དམ་ཆེ་མཆོག་ཕྱི་ནང་གསང་བའི་ལྷ༔ བདུད་འདུལ་དྲག་མོ་མཁའ་འགྲོ་དམ་ཅན་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་ཉེས་གཟུ་དཔང་མཛོད་ཅིག་ཐུགས་དམ་ཅན༔ དེང་འདིར་རྣལ་འབྱོར་བདག་གི་རྒྱབ་རྟེན་མཛོད༔ ཧཱུྃ༔ དམ་ཅན་གཏེར་སྲུང་ལས་ཀྱི་རྫུ་འཕྲུལ་ཅན༔ དྲག་རྩལ་འཆང་བའི་མྱུར་མགྱོགས་ཕོ་ཉ་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔
མ་ཉེས་གཟུ་དཔང་མཛོད་ཅིག་ཐུགས་དམ་ཅན༔ མ་འོངས་མཁྱེན་གསོལ་དགྲ་ལ་བཀའ་ཆད་ཕོབ༔ སྡང་ཞིང་གདུག་པའི་བྱད་མ་དགྲ་བོ་འདི༔ ཡི་དམ་ལྷ་ཡིས་མགོན་སྐྱབས་མ་མཛད་པར༔ བཀའ་ཡི་ཆད་པ་ལེ་ལན་དྲག་པོར་ཕོབ༔ དེང་འདིར་འགུགས་ནས་བསྒྲལ་བའི་ཕྲིན་ལས་མཛོད༔ ཨོྃ་སརྦ་པཉྩ་པཱུ་ཛ་ཁཱ་ཧི༔ དེ་ནས་ཕྱོགས་བཅུར་མཆོད་ནས་དྲག་མོའི་ང་རྒྱལ་གྱིས། ཧཱུྃ༔ དབྱིངས་ལས་མ་གཡོས་བདུད་འདུལ་དྲག་མོའི་སྐུ༔
སྣང་སྲིད་འདི་རུ་གཞན་གྱིས་འགྲན་ཟླ་བྲལ༔ ང་ཉིད་དྲག་མོ་ཁྲོས་མ་སེངྒེའི་གདོང་༔ ང་ལས་ཆེ་བ་མེད་དོ་ཀུན་གྱིས་ཉོན༔ མཿ ང་ཉིད་ཕོ་བྲང་གནས་ཆེན་ཨུ་ཙ་ལ༔ དུར་ཁྲོད་ཆེན་པོ་རྔམ་ཆེན་འབར་བའི་རོང་༔ རི་བོ་རུས་པ་འབབ་ཆུ་ཁྲག་དང་ཞག༔ རྩི་ཤིང་ཐམས་ཅད་མདའ་མདུང་མཚོན་ཆ་གཟེངས༔ སྒྲ་སྐད་ཐམས་ཅད་རྒྱོབ་སོད་འབྲུག་ལྟར་སྒྲོག༔ རོ་ལངས་ཀེང་རུས་གཅན་སྤྱང་ཉི་ལི་ལི༔
ངན་སྔགས་འབྲུག་སྒྲ་གནམ་ལྕགས་ཤ་ར་ར༔ ཤ་ཟ་སྲོག་གཅོད་དབུགས་ལེན་རོངས་སེ་རོང་༔ འཆི་བདག་ཕྲ་མེན་སྲོག་ལེན་ཞུངས་སེ་ཞུང་༔ མེ་འབར་མུན་རབ་སྤྲིན་ནག་འུ་རུ་རུ༔ སྤྲིན་གསེབ་གནས་ཉུལ་མ་མོ་གློག་ལྟར་མྱུར༔ སྲིད་པའི་རི་རབ་ཡོམ་ཡོམ་ཤིག་ཤིག་འགུལ༔ དེ་འདྲའི་གནས་ནས་བཞེངས་པའི་དབང་མོ་ཆེ༔ ཆེ་བའི་ལྷ་རྣམས་ཐམས་ཅད་ང་ཡི་འཁོར༔ ཆུང་བའི་དྲེགས་པ་སྡེ་བརྒྱད་ང་ཡི་བྲན༔ སྲིད་པ་འདིར་གནས་ང་ཡི་ལས་མཁན་ཏེ༔
ང་ཡིས་དམོད་པའི་ལས་འདི་གཉེར་བའི་ཕྱིར༔ ཕྱི་ནང་ལྷ་དང་སྲུང་མ་སྐུ་བསྐྱོད་འཚལ༔ དབྱིངས་ལ་གནས་ཤིང་འགྱུ་བའི་ལྷ་ཚོགས་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཀུན་ཀྱང་བདག་ཉིད་ལས་བཅོལ་དཔུང་ལ་བཞེངས༔ དམིགས་པའི་བྱད་མ་སྒྲོལ་བའི་ཕྲིན་ལས་མཛོད༔ ཅེས་དང་བྲུབ་ཁུང་དམིགས་བྱ་བསྐྱེད་པ་ནི༔ མདུན་དུ་གནམ་ལྕགས་ལས་གྲུབ་ཧོཾ་ཁུང་ནག་པོ་ཟུར་གསུམ་ཁ་དོག་ལ་མཐིལ་ཡངས་པ་བང་རིམ་དགུ་ཁ་ཁྱེར་གསུམ་དང་ལྡན་པ༔ ཁ་ཁྱེར་དང་པོ་ལ་སྒྲོལ་བྱེད་ཤན་པ་ནག་མོ་གློག་ལྟར་འཁྱུགས་པ༔ གཉིས་པར་ལྷ་བདུད་ནག་མོས་གཤིན་སྐད་འོ་དོད་དྲག་ཏུ་འབོད་པ༔
གསུམ་པར་བླ་འགུགས་དུས་ཀྱི་ཕོ་མོ་སྲིད་གསུམ་གླིང་བཞི་ཡུད་ཀྱིས་བསྐོར་ཞིང་དགྲ་བོའི་བླ་སྲོག་རྣམ་ཤེས་སྐད་ཅིག་ལ་འགུགས་པ༔ ལས་ཀྱི་བྲུབ་ཁུང་ཆེན་པོ་དེ་ལ་མངོན་སྤྱོད་ཀྱི་རྟགས་ཀུན་ཚང་བ་གཤིན་རྗེའི་བསད་ཁང་བདུད་ཀྱི་བཤའ་ར༔ སྡེ་བརྒྱད་ཀྱི་འདུ་ས༔ ཕོ་ཉའི་འགྱུ་ལམ༔ ཀླུ་བདུད་ཀྱི་གྲེ་བ༔ གཟའ་བདུད་ཀྱི་ལྟོ་བ༔ སྲོག་གཅོད་ཉི་ཁྲི་དགུ་འབུམ་འཚོགས་པའི་གླིང་ཆེན་པོ༔ གཤིན་ཡུལ་ཟངས་ཐང་དམར་པོའི་རྣམ་པར་མངོན་སུམ་དུ་བཀོད་པའི་མཐིལ་དུ༔ ནྲྀ་ཏྲི་དམར་ནག་གཉིས་ལས་བསྐྱེད་པའི་དམ་ཉམས་པའི་དགྲ་བགེགས༔ བྱད་མ་སྡིག་ཅན་དེ་ཉིད་ལུས་སྔོ་ཞིང་ཧམ་པ་མིག་ཤི་མིག་ཅན༔
བུ་ག་དགུ་ནས་ཁྲག་འཛགས་པ༔ ཡན་ལག་མྱ་ངན་གྱི་ཆ་བྱད་ཅན་ལ་ལྕགས་སྒྲོག་དང་ཞགས་པས་བསྡམས་པ༔ གཅེར་བུ་བྱང་ཐང་གི་ལྷག་པས་ཕྱུར་བ་ལ་གྲང་དམྱལ་བརྒྱད་ཀྱི་ངད་དང་ལྡན་པས་རབ་ཏུ་གཟིར་ནས་སྨྲེ་སྔགས་ཀྱི་སྐེག་བུ་འདོན་པའི་དབྱིབས་སུ་བསྐྱེད་པའོ༔ བསད་ཁང་ནག་པོ་དེའི་ནང་ལས་ཀྱི་རླུང་དམར་འུ་རུ་རུ་འཚུབས་པ༔ ཕྱི་ན་ཞེ་སྡང་གི་མེ་འབར་བ༔ ནང་ན་འདོད་ཆགས་ཀྱི་ཁྲག་མཚོ་འཁྱིལ་བ༔ བར་དུ་གཏི་མུག་གི་མུན་པ་འཁྲིགས་པ༔ ལོགས་ན་ཕྲ་དོག་གི་ཐོག་དང་སེར་བའི་བུ་ཡུག་འཚུབས་པ༔ ལས་ཀྱི་བདུད་མོ་དམ་སྲི་མ་དང་དུས་མཚན་མ་མཚན་མོ་རྒྱུ་བ༔ སྲོད་ལ་ཉུལ་བ་སྲེག་མ་འཕྲོག་མ་སྐེམ་བྱེད་མ་བཅས་བདུད་མོ་ཐམས་ཅད་ཆོ་ངེ་ལྷང་ལྷང་བྱེད་པ་སྟེ༔
ལས་ཀྱི་ཕོ་ཉ་རྣམས་ཀྱིས་བཟུང་ནས་ཐར་པ་མེད་པའི་རང་བཞིན་དུ་གྱུར༔ བཀའ་བདེན་པའི་སྟོབས་ཀྱིས་འགུགས་ཤིང་དམིགས་པའི་རྟེན་ལ་དབབ་པ་ནི༔ ན་མོཿ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ གསང་སྔགས་གསར་རྙིང་རྒྱུད་སྡེ་བཞི་དང་འབྲེལ་བའི་ཡི་དམ་དཀྱིལ་འཁོར་རྣམས་ཀྱི་བཀའ་བདེན་པ་དང་༔ གསང་སྔགས་རིག་སྔགས་ཁྲོ་བོ་ཁྲོ་མོ་རྣམས་ཀྱི་བཀའ་བདེན་པ་དང་༔ ཁྱད་པར་ཉི་མ་ནུབ་ཕྱོགས་ཨོ་རྒྱན་སྤྲུལ་པའི་ཞིང་ཁམས་ནས༔
མ་ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་རིགས་ལྔ༔ ཨུ་ཙ་ལའི་དུར་ཁྲོད་ཆེན་པོ་ནས་སྐུ་སྤྲུལ་སེངྒེའི་གདོང་པ་ཅན༔ གསུང་སྤྲུལ་སྟག་གི་གདོང་པ་ཅན༔ ཐུགས་སྤྲུལ་ཕག་གི་གདོང་པ་ཅན༔ ཡོན་ཏན་གྱི་སྤྲུལ་པ་དོམ་གྱི་གདོང་པ་ཅན༔ ཕྲིན་ལས་ཀྱི་སྤྲུལ་པ་སྤྱང་ཀིའི་གདོང་པ་ཅན༔ སྒྲོལ་བྱེད་ནག་མོ་ལྕགས་ཀྱི་གདོང་པ་ཅན༔ ཕྲ་མེན་མ་བྱ་རོག་འུག་པའི་གདོང་པ་ཅན༔ དུས་ཀྱི་ཕོ་ཉ་མོ་དམར་མོ་སྲོག་གཅོད་བཙན་གྱི་བུ་མོ༔ སྔོན་མོ་དབུགས་ལེན་ཀླུ་ཡི་བུ་མོ༔
བླ་འགུགས་ནག་མོ་བདུད་ཀྱི་བུ་མོ༔ ལོ་ཟླ་ཞག་དུས་ཟ་མ་ཆུ་ཚོད་དུས་ཀྱི་ཕོ་ཉ་མོ༔ དྲུག་ཅུ་རྩ་བཞི༔ སྲིད་པའི་ནག་མོ་ཤྭ་ཐོགས་རྒྱན་ཐོགས་ཁྲམ་ཐོགས་རྩིས་ཐོགས་བདུད་མོ་བཅུ་གཉིས༔ སྐྱེ་འགྲོ་གླིང་བཞིའི་སྲོག་བདག་མོ་སྲིན་མོ་ཁྲག་གི་རལ་པ་ཅན་བརྒྱད༔ མ་བྷྱོ་ཛཿགསུམ་ལས་འཆི་བདག་ཚེ་བདག་སྲོག་བདག་མ་མོ་གསུམ༔ ཡེ་ཤེས་དང་འཇིག་རྟེན་ལས་ལ་གྲུབ་པའི་ཕྲ་མེན་མ་བཅུ་གཉིས༔ དགྲ་ལྷའི་རྨུ་ཙ་མོ་ཉི་ཤུ་རྩ་བརྒྱད༔ གཞན་ཡང་མ་རྒྱུད་མཁའ་འགྲོ་སྲིད་པའི་མ་མོ་དུས་བདག་མ་གཙོ་འཁོར་དང་བཅས་པའི་མཐུ་སྟོབས་ནུས་པ་དམོད་པའི་རིག་སྔགས་དྲག་པོ་འདི་ལ་བརྟེན་ནས་ཞིང་བཅུ་ཚང་བའི་དགྲ་བགེགས་བྱད་མ་མིང་ནས་སྨོས་ཏེ་འགུགས་པའི་ལས་སུ་བཅོལ་བ་ནི༔ སྤྱིར་སངས་རྒྱས་ཀྱི་བསྟན་པ་བཤིག་པ༔
དཀོན་མཆོག་གི་དབུ་འཕང་སྨད་པ༔ དགེ་འདུན་གྱི་ཆོས་སྡེ་བཅོམ་པ༔ བསམ་གཏན་བསྒོམ་པའི་དབེན་རི་གཉན་པོ་གཏོར་བ༔ ཁྱད་པར་གསང་སྔགས་ཀྱི་བསྟན་པ་རིན་པོ་ཆེ་སྤྱི་དང་བྱེ་བྲག་བསྟན་པའི་བདག་པོ་རིག་འཛིན༔ པདྨ་འབྱུང་གནས་ཀྱི་བརྒྱུད་འཛིན་དཔལ་ལྡན་རྙིང་མའི་ཆོས་གྲྭས་མཚོན་པས་འདུས་སྡེ་རིག་འཛིན་རྣལ་འབྱོར་བདག་ཅག་དཔོན་སློབ་འཁོར་དང་བཅས་པ་ལ༔ ཚད་བཙུགས་པ་ཡ་བོར་བཟུང་བ༔ དོ་བསྡོ་བ༔ ཕོད་བཙུགས་པ༔ འགྲན་བཙལ་བ༔ འགྲས་འཚོལ་བ༔
མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ ཆོས་སྐྱོང་སྲུང་མའི་ནུས་པ་གཤེ་བ༔ གཞན་ཡང་ཉི་མ་ཕྱོགས་བཞི་མཚམས་བརྒྱད་ནས༔ གཟུགས་ཅན་གྱི་དགྲ༔ གཟུགས་མེད་ཀྱི་བགེགས༔ ཚེ་སྲོག་ལ་བར་དུ་གཅོད་པ༔ མཐོ་དོགས་དམའ་དགའ་བྱེད་པ༔ སྔོན་འགུགས་རྒྱབ་འདེད་བྱེད་པ༔ ཤག་ངན་གྱི་སྣ་འདྲེན་བྱེད་པ༔
ངོས་བསྟོད་ལྐོག་ནས་སྨད་པ༔ ཁ་དཀར་ཞིང་ཁོག་ནག་པ༔ དམག་སྣ་ཇག་སྣ་རྐུན་སྣ་སྟོན་པ༔ དགྲ་ཁ་དང་མི་ཁ་ཟུག་པ༔ ནད་ཁ་དང་ཡམས་ཁ་འཚུབས་པ༔ རི་རྒྱ་དང་རླུང་རྒྱ་བཤིག་པ༔ གདན་ས་མཆོད་ཞིང་འཕྲོག་མི༔ ཁྱད་པར་དུའང་དགྲ་སྒོ་དང་གྱོད་སྒོ་འབྱེད་པ༔ ཆེ་སྲི་དང་ཆུང་སྲི་དར་སྲི་གོད་སྲི་ལངས་པ༔ བན་བྱེད་བོན་བྱེད་སྐྱེ་བོའི་མདའ་ཟོར་བུད་མེད་དམོད་ཟོར༔
ཡུགས་སའི་ཐལ་ཟོར༔ རིག་སྔགས་ཀྱི་ཐུན་ཟོར༔ ཞང་ཞུང་གི་མཐུ་ཟོར༔ ལ་སོགས་པ་བདག་ཅག་སྒྲུབ་པ་པོའི་ལུས་ངག་ཡིད་གསུམ་ཁྱིམ་སྒོ་ལམ་གསུམ༔ གཞི་ལམ་བྱིས་གསུམ་ཐམས་ཅད་དུ་གནོད་ཅིང་སྡང་བར་བྱེད་པའི་དགྲ་བགེགས་བྱད་མ་རྣམས་ཀྱི་མི་རབས་བདུན་རྒྱུད་དང་བཅས་པ་ཐམས་ཅད༔ གནམ་ས་གླིང་བཞི་རི་རབ་གླིང་ཕྲན་གླིང་བར་མུན་བར་བན་བོན་སྲུང་མའི་སྐྱབས་འོག་གང་དུ་གནས་ཀྱང་རང་དབང་མེད་པར་གཟུགས་ལིངྒ་ལ་བཀོད་པ༔ བླ་ཤོག་བུ་ལ་བྲིས་པ༔ རྣམ་ཤེས་ས་བོན་ལ་བཏབ་པ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛ་ཛཿ རཏྣ་པཱ་ཤ་ཧཱུྃ༔
པདྨ་སྥོ་ཊ་བཾ༔ ཀརྨ་གྷཎྜེ་ཧོཿ
ཞེས་རོལ་མོ་དྲག་རྡུང་དང་བཅས་ནས་ཕོ་ཉ་འགྱེད་པ་ནི༔ ཛ་བྷྱོཿ སྣང་སྲིད་མ་མོ་སྲོག་བདག་ཧར་ལེན་མ༔ ཕོ་ཉ་མི་བསྲུན་བདུད་ཀྱི་དབང་མོ་ཆེ༔ ནག་མོ་སྲོད་ལ་ཉུལ་བྱེད་དུས་ལ་བབ༔ དམ་ཉམས་བྱད་མའི་བླ་སྲོག་ཁུག་ལ་ཤོག༔ ཀེང་ཀེང་མེ་འབར་གསེབ་ནས་རྒྱུག་བྱེད་མ༔ དམར་མོ་ཟངས་འཕར་གདོང་ཅན་དུས་ལ་བབ༔
བྱད་མའི་བླ་འཁྱམས་མ་ཤོར་ཁུག་ལ་ཤོག༔ སྔོ་དམར་རླབས་ཕྱུར་འཕྱོ་མ་མུན་པར་གཏིབས༔ གཅན་སྤྱང་ལག་རིང་གདོང་ཅན་དུས་ལ་བབ༔ དམིགས་པའི་དགྲ་བོ་བླ་འཁྱམས་ཁུག་ལ་ཤོག༔ བྷྱོཿ བླ་འཛིན་ལྕགས་ཀྱུ་འབར་བས་ཟུངས་ལ་ཤོག༔ བླ་འཆིང་ཞགས་པ་ནག་པོས་སྡོམས་ལ་ཤོག༔ བླ་འཛིན་དྲྭ་བའི་ནང་དུ་ཚུད་ལ་ཤོག༔ བླ་འདེད་བྱ་གཅན་རྣམས་ཀྱིས་ཆུམ་ལ་ཤོག༔ དགྲ་བོའི་བླ་དྭགས་མིང་བྱང་འདི་ལ་ཕོབ༔
བྱད་མ་གདུག་པའི་བླ་ཚེ་རྟེན་དང་ཕྲོལ༔ གཟུགས་བྱང་འདི་ལ་ཁུག་ཅིག་མཱ་ར་ཡ༔ ཏྲི་ཏྲི་ནྲྀ་ཏྲི་ཨངྐུ་ཤ་ཡ་ཛཿ ཐུན་ཐུན་མ་ཏྲི་མ་ཏྲི་དགྲ་བོའི་བླ་ཤ་རེ་མ་ཏི་ཐུན་ཛ་ཛཿ ཞེས་རོལ་མོ་དྲག་རྡུང་དང་བཅས་ནས་ཁུག་རྟགས་མ་བྱུང་བར་བཀུག༔ གུ་གུལ་ཡུངས་དཀར་ཐང་ཕྲོམ་ཤ་ཆེན་བསྲེག༔ བྱ་རོག་འུག་པའི་དང་རུས་ལྷ་དང་དབྱེ༔ བྷྱོ་ཛཿ མུན་པ་ནག་པོ་ཁཱ་ཁ་མུ་ཁ་མ༔ དགྲ་བགེགས་བན་བོན་བྱད་མ་ལྷ་དང་ཕྱེས༔
སྡིག་ཅན་བརྣག་པའི་དགྲ་བོ་ལྷ་དང་ཕྱེས༔ ཕ་ལྷ་མ་ལྷ་ཞང་ལྷ་སྐྱེས་ལྷ་ཕྱེས༔ དགྲ་ལྷ་སྲུང་སྐྱོབ་བན་བོན་རྣམས་དང་ཕྱེས༔ བྷྱོཿ ཧུ་ལུ་ནག་མོ་དུག་འདེབས་འུག་གདོང་མ༔ ལྟས་ངན་བརྒྱད་ཅུ་དགྲ་བགེགས་བདུད་དང་སྤྲོད༔ དམིགས་པའི་བྱད་མ་འཆི་བདག་བདུད་དང་སྤྲོད༔ དམོད་པའི་དགྲ་བོ་སྲོག་བདག་བདུད་དང་སྤྲོད༔ བྱད་མ་སྡིག་ཅན་ཕུང་བདུད་ནག་པོར་སྤྲོད༔ སཏྭར་ཐོགས་བདུད་ཀྱི་བུ་མོའི་དུས་ལ་བབ༔
དགྲ་བགེགས་ལྷ་དབྱེ་བདུད་སྤྲད་དུས་ལ་བབ༔ མངོན་སྤྱོད་མཱ་ར་ཡ་ཡི་ཕྲིན་ལས་མཛོད༔ བྷྱོ་བྷྱོ་ཁཱ་ཁ་མུ་ཁ་དགྲ་བོ་ཤག་ཕྱེས༔ ཧུ་ལུ་མུ་ཁ་དགྲ་བོ་ཤག་ཕྱེས༔ ཏྲི་ཏྲི་ནྲྀ་ཏྲི་དགྲ་བོ་ཤག་ཕྱེས༔ བསད་སྔགས་བཟླ་ཞིང་ཐུན་གྱིས་གཟིར་བ་ནི༔ ཛཿ ལས་བྱེད་ཆེན་པོའི་དུས་ལ་བབ༔ དགྲ་བོ་ཕུང་པོ་བཤིག་པའི་ཕྱིར༔ དམོད་པ་ནག་པོའི་ཐུན་གྱིས་གདབ༔
ཛཿ ཡུངས་ཐུན་དྲག་སྔགས་དམོད་པའི་རྫས༔ དགྲ་བགེགས་ལྔ་ཕུང་རྡུལ་དུ་རློག༔ རྡོ་ཐུན་རྦབ་རྒོད་ཧྲི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ དུག་ཐུན་སྨྱོ་འབོག་ཐིབས་སེ་ཐིབ༔ དགྲ་བགེགས་ལྔ་ཕུང་རྡུལ་དུ་རློག༔ མེ་ཐུན་ཚྭ་ཚྭ་སི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཆུ་ཐུན་སྦོས་འགས་འུ་རུ་རུ༔
དགྲ་བགེགས་ལྔ་ཕུང་རྡུལ་དུ་རློག༔ ཁྲག་ཐུན་ནད་རླངས་ཆི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ མཚོན་ཐུན་རྣོ་ངར་ཟེངས་སེ་ཟེང་༔ དགྲ་བགེགས་ལྔ་ཕུང་རྡུལ་དུ་རློག༔ མདའ་ཐུན་ཐོག་རྒོད་ཤ་ར་ར༔ དགྲ་བགེགས་ལྔ་ཕུང་རྡུལ་དུ་རློག༔ གནམ་ལྕགས་ཕུར་ཐུན་ཧྲི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཕཊཿཡཿརཿམཿསཿརཿདཿཤཿཙཿརཿམཿསཿཀཿཨཿ
ཐུན་བྷྱོ་བྷྱོཿ རིག་སྔགས་འཆང་བའི་བརྟུལ་ཞུགས་དང་ལྡན་པས་མཁར་ཕུར་གྲི་གུག་ཐོགས་ལ། ཧཱུྃ་བྷྱོ་ཛཿ ལས་ལ་ཁྲོས་པའི་ཤ་ཟ་མོ༔ ཕྲ་མེན་ནག་མོ་ལྕགས་གདོང་ཅན༔ ཁྱོད་ཀྱི་ཐུགས་དམ་དུས་ལ་བབ༔ ཕྱག་གཡས་ཟངས་གྲི་འབར་བ་བསྣམས༔ ཡར་རྩེ་རྡོ་རྗེ་རྩེ་ལྔ་ཡིས༔ ཡེ་ཤེས་མཁའ་འགྲོ་ལས་ལ་བསྐུལ༔ འཆང་བཟུང་ཟླུམ་སྐོར་ཆུ་སྲིན་ཁ༔
འཇིག་རྟེན་མཁའ་འགྲོའི་ཕོ་བྲང་ནས༔ དབལ་སོ་ཟངས་གྲི་འབར་བ་ཡིས༔ དགྲ་བོའི་བདུན་རྒྱུད་རྩད་ནས་ཆོད༔ དགྲ་བོའི་སྒོ་དགུར་ཛཿཁྲམ་ཡ༔ ཕྱག་གཡོན་གནམ་ལྕགས་མཁར་ཕུར་བསྣམས༔ མར་རྩེས་དུག་གསུམ་རྩད་ནས་གཅོད༔ འཆང་བཟུང་གཟའ་བདུད་ཕོ་ཉ་འགྱུ༔ ཆུ་སྲིན་མཚོན་ཆའི་ཟི་ར་ཁོལ༔ ཟུར་གསུམ་གནམ་ལྕགས་ཐོག་རྒོད་འབེབས༔ སྲོག་བདག་མ་གསུམ་དུས་ལ་བབ༔
དམ་ཉམས་དགྲ་བོ་སྡིག་ཅན་གྱི༔ སྤྱི་གཙུག་རྐང་མཐིལ་ཡན་ཆོད་ཀྱི༔ དབང་པོ་སྒོ་དགུར་ཀཱི་ལ་ཡ༔ རྩ་མདུད་ལྔ་ལ་ཀཱི་ལ་ཡ༔ དབང་པོ་དྲུག་ལ་ཀཱི་ལ་ཡ༔ རྣམ་ཤེས་བརྒྱད་ལ་ཀཱི་ལ་ཡ༔ འབྱུང་བདུད་གཟུགས་ལ་ཀཱི་ལ་ཡ༔ ཕོ་རྒྱུད་མོ་རྒྱུད་ཀཱི་ལ་ཡ༔ རིགས་རྒྱུད་བཅས་པར་ཀཱི་ལ་ཡ༔ དཀར་ནག་སྙིང་ལ་ཀཱི་ལ་ཡ༔
སྲོག་གཅོད་དབུགས་སྡུད་ཕུང་པོ་ཤིག༔ མཱ་ར་ཡ་ཡི་ཕྲིན་ལས་མཛོད༔ ཨོྃ་བཛྲ་ལོཀྐ་མ་ཏྲི་ཡ་སརྦ་ཀ་ར་ཏི་ཀ་ཡ་དགྲ་བོའི་སྲོག་ལ་རྦད་རྦད༔ བཛྲ་ཀཱི་ལི་ཀཱི་ལ་ཡ་ཏྲི་ཤུ་ལ་དགྲ་བོའི་སྙིང་རྩ་མྱོག་མྱོག་མཱ་ར་ཡ་ཕཊཿ ཅེས་ཚེ་ཁྲུས་དགོངས་པས་ཕུར་བུ་གཟིར། ཞེས་པས་ཕུར་བུའི་དབལ་ཟུར་གསུམ་ལས། འདོད་ཁམས་གཟུགས་ཁམས་གཟུགས་མེད་ཁམས་གསུམ་དང༌། རྒྱ་མདུད་འོག་མར་ལས་བྱེད་ཕོ་ཉ་རྣམས་ཀྱི་འགྱུ་ལམ་གཤིན་རྗེའི་ལྟོ་བ། རྒྱ་མདུད་གོང་མར་ཆོས་དབྱིངས་གཞལ་ཡས་ཁང་ཆེན་པོར་གསལ་བ་དང༌། གདབ་པའི་ཚེ་ཕུར་བུ་སྲས་མཆོག་ཀཱི་ལ་ཡ།
སྐུ་སྨད་ཕུར་བུའི་རྣམ་པ་ཅན་ནོ། དགྲ་བོའི་སྙིང་ཁར་གདབ་ལ། ཚེ་རྟེན་བིལ་རྒྱ་བཏུམས་པ་འདྲ་བའི་དེའི་ནང༌། བླ་རྟེན་བྱིའུ་ལེབ་པའི་མགོ་ཙམ། ཁྲག་གི་སྦལ་པ་འདྲ་བ་དེའི་ནང༌། སྲོག་རྟེན་བྱ་མ་སར་གྱི་སྒོ་ང་ཙམ་དབུགས་ཀྱི་རྟ་ལ་ཞོན་ནས། ཡུངས་ཞི་འདྲིལ་བ་ལྟ་བུར་ལྟེམ་ལྟེམ་ཡོད་པ་དེ་ལ། ཕུར་རྩེ་བསྣུན་པས། སྣུམ་ལ་ཏིལ་འབྱར་བ་ལྟ་བུར་ཕུར་བུའི་ཁོང་སེང་ནས་བརྒྱུད་དེ། དུག་ལྔ་དུག་གསུམ་ཤེས་བྱའི་སྒྲིབ་པ་དང་བྲལ།
བླ་རྟེན་ཚེ་རྟེན་སྲོག་རྟེན་རྣམས་རང་ལ་ཐིམ་པས་གཟི་བརྗིད་ཆེས་ཆེར་འབར་བས། ཆེ་བཙན་ཀུན་གྱིས་འགྲན་ཟླ་དང་བྲལ་བར་བསམ། རྣམ་པར་ཤེས་པའི་ཐིག་ལེ་འོད་བསྐོར་དྲྭ་བ་བྱ་མ་སར་སྒོ་ང་ཙམ་པ་དེ་རྒྱ་མདུད་ནས་ཐོན་ཏེ་ཡེ་ཤེས་མཁའ་འགྲོའི་ཐུགས་ཀ་ནས་བརྒྱུད། སྤྱི་བོ་ནས་ཐོན་གུ་རུ་སེངྒེ་སྒྲ་སྒྲོགས་ཀྱྀ་ཐུགས་ཀར་བསྟིམས་ཏེ། ཕྱིར་མི་ལྡོག་པ་ཀུན་བཟང་དགོངས་པའི་ཀློང་དུ་མཉམ་པར་བཞག་པས། གནས་ལུགས་དོན་གྱི་ཞིང་ཁམས་ངོ་སྤྲོད་གདབ་བོ། གྲི་གུག་སྙིང་ཁར་བཏབ་ནས་གནས་སྤར་བ་ནི༔ ཧོཿ རྣམ་ཤེས་ངོ་བོ་ཨཱཿདཀར་དེ༔ ཕུང་པོ་བཤིག་ནས་ཀློང་དུ་ཐིམ༔
ཕཊ྄ཿ སྤུ་གྲི་ཆུ་གྲི་རལ་གྲི་སོགས་གང་རུང་ཐོགས་ལ༔ བྷྱོཿ གདུག་པའི་དགྲ་བོ་བྱད་མ་ལ༔ འབར་བའི་མཚོན་ཆ་ཆར་པ་ཕོབ༔ མིང་ཤུལ་ཙམ་ཡང་མེད་པར་གྱིས༔ གཏུབས་ཤིག་རལ་གྲི་འབར་བའི་མཚོན༔ ལྷའམ་འོས་ཀྱང་བརླག་པར་བྱེད༔ གཅོད་ཅིང་གཏུབ་པའི་དུས་ལ་བབ༔ གཏུབས་ནས་རྡོ་རྗེས་གཏུན་དུ་བརྡུང་༔
རིག་སྔགས་དམོད་པའི་བྱད་མ་རྣམས༔ ཕྱེ་མར་ཤིག་ཅིག་མཱ་ར་ཡ༔ ཨོྃ་བཛྲ་ཀ་ར་ཏི་ཀ་དགྲ་བོ་གཏུབ་གཏུབ༔ ཁ་ར་ཀ་དགྲ་བོ་ཤིག་ཤིག༔ ཨ་ཡུ་དྷ་དགྲ་བོ་མྱོག་མྱོག༔ བཛྲ་ཀཱི་ལི་ཀཱི་ལ་ཡ་བྱད་མ་བྷྱོ་བྷྱོཿ རྦད་རྦད་ནན་ནན་ཆོད་ཆོད་བྷནྡྷ་ཧཱུྃ་ཕཊཿ དེ་ནས་སྤུ་གྲི་རལ་གྲི་ཆུ་གྲི་སོགས་གང་རུང་གིས། ཕོ་གཡས་སྐོར་མོ་གཡོན་སྐོར་སྐེ་ནས་བརྩམ་སྟེ་བླ་གནས་གར་བབ་ཏུ་བསྣུན་ཅིང་དུམ་བུར་གཏུབས་ཏེ། རཀྟས་བྲན།
དགྲ་བགེགས་ཀྱི་ཤ་རུས་རི་བོ་དང་ཁྲག་རྒྱ་མཚོ་ལྟར། དམར་ཉིལ་གྱིས་ཡོད་པ་དེ་ལ། བདུད་རྩི་བྲན་པས། ཡེ་ཤེས་ཀྱི་བདུད་རྩིར་བྱིན་བརླབས་ཏེ། ཡེ་ཤེས་ཀྱི་མཁའ་འགྲོ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་བསྟབ་པ་ནི། ཧཱུྃ༔ བདུད་འདུལ་དྲག་མོ་སེང་གདོང་འཁོར་བཅས་རྣམས༔ གནམ་སའི་ཞལ་གདོངས་གངས་རིའི་དབལ་མཆེ་གཙིགས༔ དགྲ་བོ་བྱད་མའི་མི་རབས་བདུན་རྒྱུད་རྣམས༔ ལྷག་མེད་ཞལ་དུ་བཞེས་ལ་མིང་མེད་མཛོད༔
ཨོྃ་ཌཱཀྐི་སིངྷ་མུ་ཁ་བཾ་ཧ་རི་ནི་ས་དགྲ་བགེགས་ཀྱི་ཤ་ཁྲག་དབང་པོ་ལྔ་དང་བཅས་པ་ལ་ཁ་ཁ་ཁཱ་ཧི༔ ཞེས་ལྷག་མེད་བཞེས་ནས་ཐུགས་དམ་བསྐངས་པར་བསམ་མོ། དེའང་རྒྱུད་ལས། དམ་ཉམས་དགྲ་བགེགས་གཞི་དབྱིངས་གྲོལ་བས་འཚེངས། ། ཡེ་ཤེས་འཇིག་རྟེན་ཤ་ཁྲག་མཆོད་པས་འཚེངས། ། བདག་ཉིད་ཡེ་ཤེས་ཚོགས་གཉིས་རྫོགས་པས་འཚེངས། ། འཚེངས་པ་རྣམ་གསུམ་མངོན་སྤྱོད་ཁྱད་ཆོས་སོ། ཞེས་སོ། གནམ་སྤྲུལ་གསུམ་པའི་ཆོག་བསྒྲིགས་སུ་ཞལ་བསྟབ་ཡན་གྲུབ་རྗེས་ཞེས་གཞན་དུ་ཁ་འཕང་ལ་སྐུ་སྤྲུལ་རོང་སྨྱོན་སྨད་ལས་ཕྱོགས་བསྒྲིགས་སུ་ཁ་གསལ་བར་གནང་ཡང་འདོན་ཆ་རྣམས་འགྲེས་ཁོངས་སུ་བཞག་འདུག་པ་ལས། སོགས་ཁོངས་བཤངས་ལ་མ་བུ་གབ་བསྡེབས་སུ་སྤེལ་བའོ།
སྔ་འགྱུར་ལུགས་སྲོལ་ཕལ་ཆེ་བར་སྐབས་འདིར་ཚོགས་ལ་རོལ་ཞིང་ལྷག་མ་བསྔོ། ལས་བསྐུལ་གྲུབ་ནས་བཟློག་གཞུང་ལ་འཇུག་སྲོལ་འདུག་མོད། འདིར་རང་ལུགས་རོང་སྨྱོན་ཞབས་ཀྱི་དགོངས་པ་བཞིན་སོར་བཞག་བྱས་སོ། དེ་ནས་བཟློག་པའི་ཐུགས་དམ་གནད་ནས་བསྐུལ་བ་ནི། ཤ་ཆེན་གྱི་གསུར་དང་རྔ་གླིང་རོལ་མོ་རྔམ་བརྗིད་དང་ལྡན་པར་བྱ་ཞིང་གཏོར་མདོས་སྨན་རཀ་གིས་བྲན་ལ་གཏོར་ཆུང་འབུལ། རང་ཉིད་ལྷའི་ང་རྒྱལ་དང་བཅས་པས་འདི་སྐད་གྱེར་རོ། ཧཱུྃ་ཧཱུྃ་ཧཱུྃ༔ ཕྱོགས་ཕྱོགས་དག་ཀྱང་ཕ་ཀི་ན༔ ཉི་མ་ནུབ་ཕྱོགས་ཕ་ཀི་ན༔ ཨུ་ཙ་ལ་ཡི་དུར་ཁྲོད་ནས༔
མེ་རླུང་འཚུབས་པའི་གནས་མཆོག་ནས༔ རི་བོ་ཐམས་ཅད་རུས་པའི་རི༔ རྩི་ཤིང་ཐམས་ཅད་མདའ་དང་མདུང་༔ འབབ་ཆུ་ཁྲག་རྣག་དམར་ཆེན་འཁྱིལ༔ སྒྲ་སྐད་ཧཱུྃ་སྒྲ་འབྲུག་སྟོང་ལྡིར༔ ཁྲོ་བཅུ་རྒྱུ་བར་མི་ནུས་ཤིང་༔ རིགས་ལྔའི་སངས་རྒྱས་སྐྱི་གཡའ་བ༔ ཕྱག་ན་རྡོ་རྗེ་འཇིགས་པའི་ས༔ རྩུབ་འགྱུར་ཚལ་གྱི་དུར་ཁྲོད་ནས༔ ཡུམ་ཆེན་ཕར་ཕྱིན་གཤེགས་སུ་གསོལ༔
རྡོ་རྗེ་ཕག་མོ་གཤེགས་སུ་གསོལ༔ བདུད་འདུལ་དྲག་མོ་གཤེགས་སུ་གསོལ༔ མཁའ་འགྲོ་སྡེ་བཞི་གཤེགས་སུ་གསོལ༔ བཀའ་སྐྱོང་མ་མོ་གཤེགས་སུ་གསོལ༔ གཏེར་སྲུང་ཀླུ་བདུད་གཤེགས་སུ་གསོལ༔ ཡང་འཁོར་གནས་ཉུལ་གཤེགས་སུ་གསོལ༔ ཨོྃ་བཾ་སིངྷ་ཌཱཀྐི་བཛྲ་བྷ་ར་ཧི་ཧ་རི་ནི་ས་ཛཿ རཀྵི་ཏ་ན་ག་ཕེ་ཤ་ཛ་ཛཿ དགྲ་བོ་བྱད་མའི་ཤ་ཁྲག་ལ་ཁ་ཁ་ཁཱ་ཧི༔ གསུམ་པ་བཟློག་མདོས་ལ་སྤྱན་དྲངས་གཉིས་སུ་མེད་པར་བསྟིམས།
དེ་ནས་བཟློག་པའི་ཕྲིན་ལས་བསྐུལ་བ་ནི། ཟོར་གཏོར་གཙོ་འཁོར་དགུ་པ་ཤ་ཁྲག་གིས་སྦགས་པ་སྐྱེམས་དང་བཅས་པ་བཤམས་ལ། ན་མོཿ རྩ་བརྒྱུད་བླ་མ་ཡི་དམ་ཞི་ཁྲོའི་ལྷ༔ ཁྱད་པར་ཡེ་ཤེས་ཌཱཀྐི་སེངྒེའི་གདོང་༔ བཀའ་འཁོར་ལས་བྱེད་ཕོ་ཉའི་བདེན་པའི་མཐུས༔ བླ་མའི་སྐུ་དགྲ་སངས་རྒྱས་བསྟན་པའི་དགྲ༔ དགེ་འདུན་སྤྱི་དགྲ་རྣལ་འབྱོར་སྒོས་ཀྱི་དགྲ༔ ཚེ་དང་སྲོག་ལ་བར་དུ་གཅོད་པའི་རིགས༔ གཟུགས་ཅན་དགྲ་དང་གཟུགས་མེད་བགེགས་ཀྱི་ཚོགས༔
སྲི་སྐག་བྱད་ཟོར་རྦོད་གཏོང་བདག་པོ་སོགས༔ བསྒྲལ་བའི་ཞིང་དུ་གྱུར་པ་གང་ཡིན་པ༔ སྟོང་གསུམ་སྲིད་པའི་འཛིན་ཁྱོན་གར་གནས་ཀྱང་༔ ལྕགས་ཀྱུས་སྙིང་ཟུངས་ཞགས་པས་སྐེ་ནས་ཆིངས༔ ཡན་ལག་ལྕགས་སྒྲོག་སྡོམས་ལ་དྲིལ་བུས་མྱོས༔ སྐྱོབ་པའི་ལྷ་དབྱེ་སྲོག་གཅོད་བདུད་དང་སྤྲོད༔ ལས་རླུང་རྒྱབ་དེད་མུན་ནག་མདུན་ནས་བསུས༔ སྐད་ཅིག་ཡུད་ཙམ་གཏོར་རྫས་འདི་ལ་ཁུག༔ ཨོྃ་བཛྲ་ཨངྐུ་ཤ་ཡ་ཛ་ཛཿ ལན་གསུམ་གྱིས་བསྟིམས་རྗེས།
བསྟོད་བསྐུལ་ནི་གཏོར་མ་བཤམས་ལ། ཧཱུྃ་ཧཱུྃ་ཧཱུྃ༔ ཨཻཿ ཆོས་དབྱིངས་རྣམ་དག་ཁྲོ་ཆུ་ཁོལ་མའི་ཀློང་༔ ཡེ་ཤེས་ལས་གྲུབ་མ་གཅིག་སེང་གདོང་མ༔ བདུད་འདུལ་དྲག་མོའི་ཚུལ་གྱིས་སྐུར་བཞེངས་ཤིག༔ ཁྲག་ཞག་རྦ་ཀློང་འཁྱིལ་བའི་དབུས་ཉིད་ནས༔ ཤ་ཟ་མཁའ་འགྲོ་སྡེ་ལྔ་སྐུར་བཞེངས་ཤིག༔ དུག་རླངས་རྒྱ་མཚོ་འཁྲུགས་པའི་ནང་ཤེད་ནས༔ སྲོག་གཅོད་མ་མོ་དམར་ནག་སྐུར་བཞེངས་ཤིག༔
ཕྱོགས་མཚམས་དྲག་རྩལ་རྔམ་བརྗིད་དུར་ཁྲོད་ནས༔ ཞིང་སྐྱོང་ལས་ཀྱི་མ་མོ་སྐུར་བཞེངས་ཤིག༔ ཞེ་སྡང་མེ་ལྟར་འབར་བའི་ཀློང་ནས་བཞེངས༔ འདོད་ཆགས་ཁྲག་མཚོ་མེར་བའི་ཀློང་ནས་བཞེངས༔ གཏི་མུག་མུན་རུམ་འཐིབས་པའི་ཀློང་ནས་བཞེངས༔ ང་རྒྱལ་རི་རྒོད་ཉིལ་བའི་ཀློང་ནས་བཞེངས༔ ཕྲག་དོག་སྤུ་གྲི་བརྩེགས་པའི་ཀློང་ནས་བཞེངས༔ གདུག་རྩུབ་ཆར་སྤྲིན་འཁྲིགས་པའི་ཀློང་ནས་བཞེངས༔ ཀི་ཀང་མཁའ་ལ་རྒྱུ་བཞིན་མྱུར་དུ་བཞེངས༔ གནམ་ལྕགས་ཐོག་འབེབས་ཇི་བཞིན་མྱུར་དུ་བཞེངས༔
དྲག་མོ་ལས་ལ་བསྐུལ་བཞིན་བཞེངས་པའི་ཚེ༔ ཆོས་ཉིད་བདེ་སྟོང་ཁྲོ་མོ་ཤ་ར་ར༔ གསལ་སྟོང་དྲག་མོའི་དམག་ཚོགས་ཐིབས་སེ་ཐིབ༔ བདེ་སྟོང་བདུད་འདུལ་མཁའ་འགྲོ་ཉི་ལི་ལི༔ སྣང་སྟོང་ལས་ཀྱི་མ་མོ་སྤུངས་སེ་སྤུང་༔ རིག་སྟོང་ཤ་ཟ་ཁྲོ་མོ་ཁྲོ་ལོ་ལོ༔ ཤེས་རབ་མཚོན་ཆའི་དབལ་ཁ་སི་ལི་ལི༔ སྟོང་ཉིད་སེངྒེའི་ང་རོ་འུ་རུ་རུ༔ ཚོགས་དྲུག་བདུད་བཅོམ་ཉམས་དབྱངས་ཁྲ་ལ་ལ༔ ཤར་གྲོལ་མེ་ཡི་ཚྭ་ཚྭ་ཐོ་རོ་རོ༔
ཤེས་རིག་མཁའ་ལ་གར་སྟབས་ཁྱུགས་སེ་ཁྱུག༔ རང་བྱུང་སྲིད་པའི་རྒྱལ་མོ་ཡམས་སེ་ཡམ༔ ལས་ལ་ཐོགས་མེད་ཆོས་དབྱིངས་མཁའ་འགྲོ་མ༔ རྫུ་འཕྲུལ་གནས་ལུགས་རྩལ་སྟོན་མ་ཚོགས་རྣམས༔ དེ་རིང་སྐྱེ་མེད་དྲག་མོའི་སྐུར་བཞེངས་ཤིག༔ དམ་རྫས་མཆོད་གཏོར་རྒྱ་མཚོ་འདི་བཞེས་ལ༔ དུག་ལྔ་ལོག་པར་འདྲེན་པའི་དགྲ་བོ་འདི༔ མཚན་མ་རང་གྲོལ་ངང་ནས་མྱུར་དུ་སྒྲོལ༔ མ་དག་ལོག་ལྟ་འཆང་བའི་སྐལ་ངན་ཚོགས༔ ཆོས་ཉིད་ཏིང་འཛིན་བདེན་པས་མྱུར་དུ་སྒྲོལ༔
ང་བདག་འཁོར་བར་འཁྱམས་པའི་རྒྱལ་འགོང་རིགས༔ ཡེ་ཤེས་རང་རྩལ་རིག་པས་མྱུར་དུ་སྒྲོལ༔ འཁྲུལ་སྣང་ལོག་འདྲེན་དགྲ་བོ་བྱད་མ་རྣམས༔ ཡེ་ཤེས་མཁའ་འགྲོའི་ཚོགས་ཀྱིས་མྱུར་དུ་སྒྲོལ༔ དཀར་པོ་དགེ་བའི་བར་ཆད་ལྷ་ཡི་བདུད༔ འཁྲུལ་མེད་མི་གཡོ་རྡོ་རྗེས་མྱུར་དུ་སྒྲོལ༔ ནག་པོ་ཁ་འབྱམས་སླུ་འབྲིད་འཁྲུལ་པའི་བདུད༔ ཤེས་རབ་མི་གཡོ་རལ་གྲིས་མྱུར་དུ་སྒྲོལ༔ སླུ་འབྲིད་ཉོན་མོངས་དུག་ལྔའི་དགྲ་བོ་འདི༔ ངོ་བོ་གང་ཤར་རིག་པས་མྱུར་དུ་སྒྲོལ༔
རྣམ་གཡེང་འཁྲུལ་ངོར་ཤར་བའི་དགྲ་བོ་འདི༔ སྐད་ཅིག་དྲག་རྩལ་ཁྲོ་མོས་མྱུར་དུ་སྒྲོལ༔ མ་དག་ལོག་ལྟ་ཕ་རོལ་བྱད་མའི་ཚོགས༔ བླ་མར་སྨད་ཅིང་སངས་རྒྱས་བསྟན་པ་བཤིག༔ དམ་འགལ་འགྲས་ཡ་བྱེད་ཅིང་སློབ་དཔོན་དཀྲུགས༔ སྡེ་དགོན་གཏོར་ཞིང་དབེན་རི་གཉན་པོ་བཅོམ༔ སྔགས་འཆང་བདག་ལ་སྡང་ཞིང་དགྲ་རུ་ལངས༔ གསང་སྔགས་བསྟན་པ་བཤིག་ཅིང་སྡང་བ་ཡི༔ དམག་ཇག་ཆོམ་པོ་དར་ཞིང་དགྲར་ལངས་པའི༔ ཞིང་བཅུ་ཚང་བའི་དམ་ཉམས་དགྲ་བོ་འདི༔
བདུད་འདུལ་སེང་གདོང་དྲག་མོས་མྱུར་དུ་སྒྲོལ༔ མ་དད་ལོག་པར་འདྲེན་པའི་དགྲ་བོ་འདི༔ སྟག་གདོང་དྲག་མོའི་ཚོགས་ཀྱིས་མྱུར་དུ་སྒྲོལ༔ དམ་སྲི་གསང་སྔགས་བསྣུབས་པའི་བྱད་མ་འདི༔ ཕག་གདོང་སྲོག་གཅོད་མཁའ་འགྲོས་མྱུར་དུ་སྒྲོལ༔ རྡོ་རྗེ་སློབ་དཔོན་བདག་ལ་སྡང་བ་རྣམས༔ དོམ་གདོང་སྣང་སྲིད་བདག་མོས་མྱུར་དུ་སྒྲོལ༔ གསང་སྔགས་བསྟན་པ་གཉན་ལ་དགྲ་དར་ན༔ སྤྱང་གདོང་ཤ་ཟ་མཁའ་འགྲོས་མྱུར་དུ་སྒྲོལ༔ བཀའ་གསང་ཟབ་གཏེར་འདི་ལ་གནོད་བྱེད་རྣམས༔
བཀའ་སྲུང་ཁྲག་རལ་མ་མོས་མྱུར་དུ་སྒྲོལ༔ བྱད་མ་ལོག་པར་ལྟ་བའི་དགྲ་བོ་འདི༔ བསྟན་སྲུང་མ་སྲིང་རྒྱ་མཚོའི་ཚོགས་ཀྱིས་སྒྲོལ༔ སྟོབས་ལྡན་བདུད་འདུལ་མཁའ་འགྲོ་ལས་ལ་ཆོས༔ ཤ་ཟ་སྣང་སྲིད་བདག་མོ་ལས་ལ་ཆོས༔ སྤྲུལ་པའི་ལས་བྱེད་མ་སྲིང་བསྟན་སྲུང་རྣམས༔ དགྲ་ཤ་ཁྲག་གི་མཆོད་པ་འདི་བཞེས་ལ༔ མ་རུངས་ལོག་པར་ལྟ་བའི་དགྲ་བགེགས་རྣམས༔ ཁྱོད་ཀྱི་ཁོང་ནས་ནད་རླངས་དུག་ཕྱུངས་ལ༔ འདུ་བ་རྣམ་བཞིའི་དབུགས་ཐག་ཆོད་ལ་ཤོག༔
ཕོ་གདོན་མོ་གདོན་རྒྱལ་འགོང་སྨྱོ་འབོག་རྣམས༔ ཤ་ཟོ་ཁྲག་འཐུང་དབུགས་ལོངས་མཚན་མ་སྟོང་༔ འདྲེ་རྒོད་དལ་ཡམས་ཕུང་ཐབ་སྣ་དགུ་རྣམ༔ ཕ་རོལ་བྱད་མ་ལོག་ལྟའི་སྟེང་དུ་བྷྱོཿ མ་རུངས་གདུག་པའི་མཐའ་བཞིའི་དམག་ཚོགས་རྣམས༔ བཟློག་བསྒྱུར་ཕྲིན་ལས་དྲག་རྩལ་ས་མ་ཡ༔ གླིང་བཞིའི་མི་ཁ་རྒྱངས་གླུ་ལྟས་ངན་རྣམས༔ ཕ་རོལ་གཡུལ་ངོ་བྱད་མའི་སྟེང་དུ་བྷྱོཿ སྣང་སྲིད་བཀའ་ཡི་ལས་བྱེད་མ་མོའི་ཚོགས༔ སྔོན་ཚེ་སློབ་དཔོན་པདྨའི་བཀའ་མ་བཅག༔
སྐྱེ་མེད་ཡེ་ཤེས་མཁའ་འགྲོའི་དམ་མ་བཀྲལ༔ སྔོན་སྦྱངས་ལས་སྟོབས་སྨོན་ལམ་ཐ་མ་གཉེར༔ ད་ལྟ་སྔགས་འཆང་བསྐུལ་བ་དོན་མ་ཆུང་༔ དམ་ཚིག་རྡོ་རྗེའི་མནའ་ལ་བཀའ་མ་འདའ༔ དེ་བས་མ་སྲིང་ཡེ་ཤེས་མཁའ་འགྲོའི་ཚོགས༔ ཐུགས་རྗེ་ཐོགས་མེད་དབྱིངས་ནས་སྐུར་བཞེངས་ལ༔ རྣལ་འབྱོར་བདག་གིས་བཅོལ་བའི་ཕྲིན་ལས་མཛོད༔ མ་ཐོགས་ད་ལྟ་ཉིད་དུ་འགྲུབ་པར་མཛོད༔ ཕཊཿཡཿརཿམཿསཿརཿདཿཤཿཙཿརཿམཿསཿཀཿཨཿ དམ་ཉམས་དགྲ་བོ་བྱད་མའི་ཤ་ལ་རྦད་རྦད༔
ཁྲག་ལ་རྦད་རྦད༔ རྩ་ལ་རྦད་རྦད༔ རུས་ལ་རྦད་རྦད༔ ཙིཏྟ་ལ་རྦད་རྦད༔ མྱོག་མྱོག་ཐུམ་རིལ་རྦད་རྦད་ཧ་ཏྲི་ནག་པོ་དགྲ་བོ་བྱད་མ་ལ་བྷྱོ་བྷྱོཿ རུ་ཏྲི་ནག་པོ་དགྲ་བོ་བྱད་མ་ལ་བྷྱོ་བྷྱོཿ དགྲ་བོ་བྱད་མ་ལྷ་སྲུང་དང་བཅས་པ་ནྲྀ་ཏྲི་ཏྲིག་ནན་ནན༔ ཨེ་ཧུར་ཐུམ་མཱ་ར་ཡ་རྦད་རྦད་བྷྱོ་བྷྱོ་ཟློག་ཟློག༔ ཨོཾ་བཾ་ཌཱཀྐི་སིངྷ་མུ་ཁ་ཧ་རི་ནི་ས་རཀྴ་ཀྲོ་ཏི་དགྲ་བོ་བྱད་མའི་དོན་སྙིང་ལ་ཁ་རཾ་ཁཱ་ཧི༔
ཞེས་ཐལ་མོ་བརྡབ་ཅིང་གཏོར་མ་འབུལ།
བཞི་པ་བཟློག་པའི་གཞུང་བསྲང་བ་ནི། དཀྱིལ་འཁོར་ལྷ་ཚོགས་ཞལ་ཕྱིར་བསྒྱུར་ནས་བཟློག་པའི་ལས་མཛད་པར་བསམ། གཏོར་ཆེན་ལ་ལིང་ཆུང་དང་གཏོར་མ་འབུལ། རཀྟ་སྦྲེང་ལ། ཧཱུྃ་ཧཱུྃ་ཧཱུྃ༔ འཇིགས་སུ་རུང་བའི་དུར་ཁྲོད་ཨུ་ཙ་ལ༔ རབ་འཇིགས་མེ་རླུང་འཁྲུགས་པ་ཨེ་ཡི་ཀློང་༔ ཤིན་ཏུ་ཡ་ང་ཤ་ཟའི་གནས་མཆོག་ནས༔ བདུད་འདུལ་སྣང་སྲིད་བདག་མོ་དབྱིངས་ནས་བཞེངས༔ དམ་རྫས་ཁྲག་མཆོད་འབར་བ་འདི་བཞེས་ལ༔
ཡེ་ཤེས་སྒྲིབ་ཅིང་དུག་ལྔ་སྡང་བའི་རླུང་༔ གཟི་བརྗིད་མདངས་ཆེན་གཡོ་བའི་སྟོབས་ཀྱིས་ཟློག༔ ཡེ་ཤེས་དབྱིངས་ཀྱི་མ་མོ་དགྲ་ལ་བྷྱོཿ མི་ཁ་དམོད་ཚིག་རྐྱེན་ངན་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ སེང་གདོང་དམར་མོ་འཇིགས་པའི་སྒྲ་ཆེན་སྒྲོག༔ དམ་རྫས་ཁྲག་མཆོད་འབར་བ་འདི་བཞེས་ལ༔ ཕོ་རྒྱུད་ཁྲོ་བོའི་བྱད་དང་སྐག་ཆེན་རྣམས༔
རབ་འཇིགས་བསྐུལ་བའི་སྟོབས་ཀྱིས་བཟློག་ཏུ་གསོལ༔ འཇིགས་བྱེད་སྲོག་བདག་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དབུ་སྐྲ་དམར་ནག་དབྱིངས་ཁྱབ་ཐོད་བརྒྱན་མ༔ དམ་རྫས་ཁྲག་མཆོད་འབར་བ་འདི་བཞེས་ལ༔ མོ་རྒྱུད་མ་མོའི་དལ་ཡམས་ཆོ་འཕྲུལ་རྣམས༔ དཔའ་གཏུམ་གཤེ་བའི་སྟོབས་ཀྱིས་བཟློག་ཏུ་གསོལ༔
དྲག་རྩལ་དབུགས་སྡུད་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཕྱག་གཡས་གྲི་གུག་དུག་ལྔ་རྩད་གཅོད་མ༔ དམ་རྫས་ཁྲག་མཆོད་འབར་བ་འདི་བཞེས་ལ༔ སྣང་སྲིད་ལྷ་སྲིན་སྡེ་བརྒྱད་གདུག་པའི་བྱད༔ རྔམ་བྱེད་གཞོམ་པའི་སྟོབས་ཀྱིས་བཟློག་ཏུ་གསོལ༔ ཤ་ཟ་གནས་ཉུལ་མ་མོ་དགྲ་ལ་བྷྱོཿ
མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ གཡོན་པས་ཐོད་ཁྲག་གདུག་པའི་སྙིང་འབྱིན་མ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ཕ་རོལ་བན་བྱད་བོན་བྱད་མནན་བསྲེགས་རྣམས༔ གཏུམ་དྲག་ཚར་གཅོད་སྟོབས་ཀྱྀས་བཟློག་ཏུ་གསོལ༔ ཁྲག་འཐུང་ཞིང་སྐྱོང་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔
ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ རུས་རྒྱན་ཁ་ཊྭཱཾ་མེ་ལོང་རྒྱན་ལྡན་མ༔ དམ་རྫས་ཁྲག་མཆོད་འབར་བ་འདྀ་བཞེས་ལ༔ སྔོན་ལས་འཕྲལ་རྐྱེན་བྱད་ཟོར་ཕུར་ཁ་རྣམས༔ འགྱིང་རྩལ་འཁྲིལ་བའི་སྟོབས་ཀྱིས་བཟློག་ཏུ་གསོལ༔ ལས་བྱེད་ཁྲམ་ཐོགས་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔
བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཐལ་ཚོན་ཁྲག་ཞག་ཞིང་གླང་རྒྱན་ལྡན་མ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ནད་མུག་མཚོན་ཁ་དལ་ཡམས་ཐན་ལྟས་རྣམས༔ ཁྲོ་འགྱིང་ཟིལ་གནོན་སྟོབས་ཀྱིས་བཟློག་ཏུ་གསོལ༔ ལས་བྱེད་གནས་ཉུལ་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔
ཧཱུྃ༔ དར་དཔྱངས་ཐོད་ཕྲེང་སྟག་ཤམ་རོལ་སྟབས་ཅན༔ དམ་རྫས་ཁྲག་མཆོད་འབར་བ་འདི་བཞེས་ལ༔ གཏད་སེར་ངག་མནན་ཕུང་ཤིང་རྫས་སྦྱོར་རྣམས༔ དྲག་ཅིང་གཟིར་བའི་སྟོབས་ཀྱིས་བཟློག་ཏུ་གསོལ༔ འགྱུ་བྱེད་སྨན་བཙུན་མ་མོ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔
པད་ཉི་རོ་གདན་མེ་དཔུང་རབ་འཁྲིགས་མ༔ དམ་རྫས་ཁྲག་མཆོད་འབར་བ་འདི་བཞེས་ལ༔ སྔ་དགྲ་ཕྱི་དགྲ་སྒོས་དགྲ་ཆོམ་རྐུན་རྣམས༔ དྲག་རྩལ་གཤེ་བའི་སྟོབས་ཀྱིས་བཟློག་ཏུ་གསོལ༔ ལས་བྱེད་མ་མོ་ཡང་སྤྲུལ་དགྲ་ལ་བྷྱོཿ མི་ཁ་རྐྱེན་ངན་དམོད་ཚིག་དགྲ་ལ་སྒྱུར༔ ཐུགས་དམ་དུས་ལ་བབ་བོ་མཐུ་མ་ཆུང་༔ བྷྱོ་བྷྱོ་ཟློག་ཟློག་བྱད་མ་སྣ་དགུ་ཟློག༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔
ཤར་ཕྱོགས་གཏུམ་དྲག་ཚལ་གྱི་དུར་ཁྲོད་ནས༔ མེ་ལོང་རྡོ་རྗེ་རིགས་ཀྱི་མཁའ་འགྲོ་མས༔ དྲི་ཟ་གྲུལ་བུམ་གནོད་པ་དགྲ་ལ་སྒྱུར༔ སྲོག་ལུས་དབང་ཐང་ཉམས་པ་བཟློག་ཏུ་གསོལ༔ ལྷོ་ཕྱོགས་གད་རྒྱངས་སྒྲོག་པའི་དུར་ཁྲོད་ནས༔ མཉམ་ཉིད་རིན་ཆེན་རིགས་ཀྱི་མཁའ་འགྲོ་མས༔ གཤིན་རྗེ་མེ་ལྷའི་གནོད་པ་དགྲ་ལ་སྒྱུར༔ ལོངས་སྤྱོད་ཕྱྭ་གཡང་ཉམས་པ་བཟློག་ཏུ་གསོལ༔ ནུབ་ཕྱོགས་པདྨ་འཁྱིལ་བའི་དུར་ཁྲོད་ནས༔ སོར་རྟོག་པདྨ་རིགས་ཀྱི་མཁའ་འགྲོ་མས༔
ཀླུ་དབང་སྲིན་པོའི་གནོད་པ་དགྲ་ལ་སྒྱུར༔ ཚེ་ཆོས་སྙན་གྲགས་ཉམས་པ་བཟློག་ཏུ་གསོལ༔ བྱང་ཕྱོགས་ཀཱི་ལི་སྒྲོག་པའི་དུར་ཁྲོད་ནས༔ བྱ་གྲུབ་ལས་ཀྱི་རིགས་ཀྱི་མཁའ་འགྲོ་མས༔ གནོད་སྦྱིན་དབང་ལྡན་གདོན་ཚོགས་དགྲ་ལ་སྒྱུར༔ མཐུ་སྟོབས་ནུས་རྩལ་ཉམས་པ་བཟློག་ཏུ་གསོལ༔ དབུས་ཕྱོགས་མཁའ་སྤྱོད་དག་པའི་དུར་ཁྲོད་ནས༔ ཆོས་དབྱིངས་སངས་རྒྱས་རིགས་ཀྱི་མཁའ་འགྲོ་མས༔ གཟའ་གདོན་ས་བདག་གནོད་པ་དགྲ་ལ་སྒྱུར༔ རྩ་རླུང་ཐིག་ལེ་ཉམས་པ་བཟློག་ཏུ་གསོལ༔
རིགས་ལྔའི་མཁའ་འགྲོ་འཁོར་དང་བཅས་པ་ཡིས༔ མཁའ་དབྱིངས་རཀྟའི་མཆོད་པ་འདི་བཞེས་ལ༔ རླུང་ལྔ་བགེགས་ཀྱི་གནོད་པ་དགྲ་ལ་ཟློག༔ བཀའ་ཆད་འཁུ་ལྡོག་མ་ལུས་ཞི་བ་དང་༔ མི་མཐུན་བར་ཆད་བཟློག་པའི་ཕྲིན་ལས་མཛོད༔ ཤར་སྒོ་རྡོ་རྗེ་ཤུགས་འགྲོ་མྱུར་མགྱོགས་མས༔ ཞེ་སྡང་ལྷ་བུའི་བདུད་ཚོགས་བཟློག་ཏུ་གསོལ༔ ལྷོ་སྒོ་རིན་ཆེན་ཤུགས་འགྲོ་རྫུ་འཕྲུལ་མས༔ ང་རྒྱལ་ཕུང་པོའི་བདུད་ཚོགས་བཟློག་ཏུ་གསོལ༔ ནུབ་སྒོ་པདྨ་ཤུགས་འགྲོ་མི་ཕམ་མས༔
འདོད་ཆགས་ཉོན་མོངས་བདུད་ཚོགས་བཟློག་ཏུ་གསོལ༔ བྱང་སྒོ་ལས་ཀྱི་ཤུགས་འགྲོ་ནུས་འབྱིན་མས༔ ཕྲག་དོག་འཆི་བདག་བདུད་ཚོགས་བཟློག་ཏུ་གསོལ༔ རིགས་བཞི་ཤུགས་འགྲོ་སྒོ་མ་ཆེན་མོའི་ཚོགས༔ ཆོས་རྣམས་རབ་རྫོགས་དུར་ཁྲོད་ཆས་ཀྱིས་བརྒྱན༔ དཀར་སེར་དམར་ལྗང་མཐིང་ནག་ཁྲོས་པའི་ཚུལ༔ གཡས་ན་རང་རྟགས་གཡོན་ན་བྷན་དམར་འཛིན༔ ཏི་ར་བཾ་སྟེང་བརྐྱང་བསྐུམ་གར་གྱིས་བཞུགས༔ ལས་དང་ཡེ་ཤེས་མཁའ་འགྲོ་འབུམ་གྱིས་བསྐོར༔ དམ་རྫས་ཁྲག་མཆོད་འབར་བ་འདི་བཞེས་ལ༔
རྣལ་འབྱོར་བདག་དང་ཡོན་མཆོད་འཁོར་བཅས་ལ༔ གྲིབ་དང་མི་གཙང་རྐྱེན་ཚོགས་ཞི་བ་དང་༔ རྩ་རླུང་དབང་ཐང་ཉམས་པ་ཡར་ལ་གསོས༔ དམ་ཚིག་ཉམས་ཆག་མ་ལུས་སོར་ཆུད་ནས༔ བླ་སྲོག་རྟེན་འཛུགས་ཚེ་ཡི་རྒྱ་མདུད་སྩོལ༔ དཔའ་བོ་མཁའ་འགྲོའི་སུན་ཁ་དགྲ་ལ་སྒྱུར༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ གཙོ་མོའི་སྤྱི་གཙུག་འཇའ་འོད་ཐིག་ལེའི་དབུས༔ ཉི་ཟླ་པདྨ་འབར་བའི་གདན་གྱི་སྟེང་༔
རིགས་ཀྱི་བདག་པོ་གུ་རུ་སེངྒེའི་སྒྲ༔ མཐིང་ནག་རབ་ཁྲོས་སྡོ་རྗེ་སྡིགས་མཛུབ་ཅན༔ སེང་ལྤགས་སྟག་ཤམ་བརྐྱང་བསྐུམ་ཚུལ་དུ་བཞུགས༔ རིག་འཛིན་དཔའ་བོ་མཁའ་འགྲོ་རྒྱ་མཚོས་བསྐོར༔ དམ་རྫས་བདུད་རྩིའི་མཆོད་པ་འདི་བཞེས་ལ༔ ཐུགས་དམ་བསྐུལ་ལོ་ཆོས་ཀྱི་དབྱིངས་ནས་བཞེངས༔ ཐུགས་རྗེས་མཐུ་སྟོབས་རྩལ་ཆེན་བསྐྱེད་དུ་གསོལ༔ ཕ་རོལ་མུ་སྟེགས་བན་བོན་བྱད་མ་ཡིས༔ བསམ་སྦྱོར་ངན་པའི་རྦད་འདྲེ་རྦོད་གཏོང་སོགས༔ བྱད་ཁ་ཕུར་ཁ་རླུང་སྒྲུབ་གཏད་མནན་རྣམས༔
བཟློག་གོ་བྱད་མ་རང་གཤེད་རང་ནུས་ཟློག༔ བསྒྱུར་རོ་རྐྱེན་ངན་བར་ཆད་དགྲ་ལ་སྒྱུར༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ཤར་ཕྱོགས་སྟག་གདོང་སྐུ་སྤྲུལ་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ཤར་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་སྒྲ༔ རྒྱལ་འགོང་བསེ་རག་ཕུང་སྲི་འདྲེ་རྒོད་རྣམས༔ བཟློག་གོ་ཕ་རོལ་བྱད་མའི་སྟེང་དུ་ཟློག༔
བསྒྱུར་རོ་མི་མཐུན་རྐྱེན་ཚོགས་དགྲ་ལ་སྒྱུར༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ ལྷོ་ཕྱོགས་ཡོན་ཏན་ཕག་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ལྷོ་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་ཕུང་སྲི་འདྲེ་རྒོད་རྣམས༔ བཟློག་གོ་ཕ་རོལ་བྱད་མའི་སྟེང་དུ་ཟློག༔ བསྒྱུར་རོ་མི་མཐུན་རྐྱེན་ཚོགས་དགྲ་ལ་སྒྱུར༔
བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃཿ ནུབ་ཕྱོགས་གསུང་སྤྲུལ་དོམ་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ནུབ་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་ཕུང་སྲི་འདྲེ་རྒོད་རྣམས༔ བཟློག་གོ་ཕ་རོལ་བྱད་མའི་སྟེང་དུ་ཟློག༔ བསྒྱུར་རོ་མི་མཐུན་རྐྱེན་ཚོགས་དགྲ་ལ་སྒྱུར༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔
ཧཱུྃ༔ བྱང་ཕྱོགས་ཕྲིན་ལས་སྤྱང་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ བྱང་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་ཕུང་སྲི་འདྲེ་རྒོད་རྣམས༔ བཟློག་གོ་ཕ་རོལ་བྱད་མའི་སྟེང་དུ་ཟློག༔ བསྒྱུར་རོ་མི་མཐུན་རྐྱེན་ཚོགས་དགྲ་ལ་སྒྱུར༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ་བྷྱོཿ
རཀྟའི་རྦ་རླབས་འཕྱོ་ཞིང་འཁྲུགས་པའི་དབུས༔ གཙོ་མོའི་ཐུགས་སྤྲུལ་སྲོག་བདག་སྲིན་གཟུགས་མ༔ སྟོང་གསུམ་མ་མོ་འབུམ་གྱི་གཙོ་མོ་མཛད༔ དམར་ནག་རལ་པ་ནམ་མཁའི་དབྱིངས་སུ་བསྒྲེངས༔ ཞལ་བགྲད་མཆེ་གཙིགས་སྡང་མིག་གློག་ལྟར་འཁྱུགས༔ ཕྱག་གཡས་ཁྲམ་ཤིང་གཡོན་པས་ནད་རྐྱལ་འཛིན༔ ནུ་འབུར་གཉིས་ནས་ཁྲག་གི་ཆར་པ་འབེབས༔ མཚན་མ་རབ་བསྒྲད་དགྲ་ལ་དམར་ཡམས་གཏོང་༔ ཆིབས་སུ་ཕུང་སྟག་དམར་མོ་སྲོག་གཟན་ཆིབས༔ ཁྲག་ཞག་དུག་རླངས་འཚུབ་མའི་ཀློང་ནས་བཞེངས༔
དམ་རྫས་ཁྲག་མཆོད་དམར་པོ་འདི་བཞེས་ལ༔ སངས་རྒྱས་བསྟན་ལ་སྡང་ཞིང་བདག་ལ་འཚེ༔ སྔ་དགྲ་ཕྱི་དགྲ་འཆང་ཞིང་གདུག་རྩུབ་ཅན༔ སློབ་མ་དམ་ལོག་ཡོན་བདག་གཞུངས་ངན་དང་༔ དམ་ཚིག་བཀའ་བཅག་ཉན་ཐོས་སྙིང་ངན་ཅན༔ རྐུན་འཕྲོག་བཅོམ་ཞིང་གཡབ་དར་ཤག་འདེབས་རྣམས༔ ཁྲོ་མོའི་མངོན་སྤྱོད་དྲག་པོས་སྒྲོལ་བར་མཛོད༔ གློ་བུར་ཡེ་འདྲོག་དུས་མིན་འཆི་བ་དང་༔ བྱད་ཁ་ཕུར་ཁ་སྡེ་བརྒྱད་སྤྱི་གཡོ་བ༔ རྒྱལ་པོའི་སྨྱོ་འབོག་མ་མོའི་ཁ་རླངས་དང་༔
ལོ་ཟླ་ཞག་དུས་སྐག་རིགས་ངན་པ་སོགས༔ དུས་ཀྱི་ཆད་པ་ཐམས་ཅད་དགྲ་ལ་ཟློག༔ བཟློག་གོ་རྐྱེན་ངན་བར་ཆད་ཐམས་ཅད་ཟློག༔ བསྒྱུར་རོ་ལྟས་ངན་ཆོ་འཕྲུལ་དགྲ་ལ་སྒྱུར༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ དཀྱིལ་འཁོར་ཆེན་པོ་ཕྱི་ཁྱམས་མུ་རན་ནས༔ གཙོ་མོའི་བཀའ་སྡོད་ཕྲིན་ལས་སྒྲུབ་མཛད་པའི༔ དབང་མོ་ཉེར་བརྒྱད་ཞིང་སྐྱོང་ཕྲ་མེན་མ༔ གནས་ཉུལ་དུར་ཁྲོད་མཁའ་འགྲོ་སུམ་ཅུ་གཉིས༔
མ་བདུད་སྲིང་བཞི་ཕོ་ཉ་འབར་མ་བཞི༔ མཁའ་འགྲོ་ཤུགས་འགྲོ་ཤ་ཟ་མ་མོའི་རིགས༔ འབུམ་ཕྲག་ཡངས་པའི་གཙོ་དང་ཡང་སྤྲུལ་ཚོགས༔ འཇིགས་པའི་ལུས་ལ་རྔམ་པའི་ཆ་ལུགས་ཅན༔ ཕྱག་མཚན་ཕྱག་ན་མཚོན་ཆ་སྣ་ཚོགས་བསྣམས༔ སྐུ་མདོག་མ་ངེས་རྣམ་པ་ཅི་ཡང་བསྒྱུར༔ ལེགས་ཉེས་སྟངས་འཛིན་དམ་ཚིག་རྗེས་གཅོད་པའི༔ མ་སྲིང་མཁའ་འགྲོ་རྒྱ་མཚོ་ཐུགས་དམ་ཅན༔ ཤ་ཁྲག་དམར་གྱི་གཏོར་མ་འདི་བཞེས་ལ༔ རྣལ་འབྱོར་བདག་ཅག་རྒྱུ་སྦྱོར་འཁོར་བཅས་ཀྱི༔
ཆག་ཆེན་ཉམ་ང་ཐམས་ཅད་དགྲ་ལ་སྒྱུར༔ རྨི་ལྟས་མཚན་ངན་ཐམས་ཅད་བཟློག་ཏུ་གསོལ༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ ཧཱུྃ༔ བཀའ་དང་དམ་ཚིག་གཉན་པོའི་དཀྱིལ་འཁོར་ནས༔ རྡོ་རྗེ་གཡར་དམ་སྐྱོང་བར་ཞལ་བཞེས་པའི༔ དཔལ་ལྡན་ཡེ་ཤེས་མགོན་པོ་སེངྒེའི་གདོང་༔ ཡུམ་ཆེན་བདུད་ཀྱི་གཙོ་མོ་སི་ན་ར༔ ལས་བྱེད་བཾ་ཆེན་བཀའ་འཁོར་དྲེགས་སྡེ་བརྒྱད༔ ཤན་པ་ཟངས་བཙན་རྡོ་རྗེ་འབར་བ་རྩལ༔
གཟའ་ཀླུ་དུས་དྲུག་མ་མོ་བཙན་སྡེ་དྲུག༔ ཡང་སྤྲུལ་བྱ་གཅན་ཤ་ཟའི་ཚོགས་བཅས་རྣམས༔ ཤ་ཁྲག་དམར་ཆེན་འབར་བ་འདི་བཞེས་ལ༔ སངས་རྒྱས་བསྟན་བཤིག་བསྟན་འཛིན་སྐུ་ལ་བསྡོ༔ གསང་སྔགས་ཆོས་ལ་དམོད་ཅིང་བདག་ལ་འཚེ༔ ལྟ་ལོག་དམ་ཉམས་ཁྲིམས་རལ་སྤུན་ལ་འཁུ༔ བྱང་ཆུབ་སྒྲུབ་པའི་འགལ་རྐྱེན་བར་ཆད་ཟློག༔ བྱད་ཁ་ཕུར་ཁ་དམག་འཁྲུག་ཡམས་ནད་དང་༔ དམ་སྲི་འགོང་པོ་རྒྱ་འདྲེའི་གནོད་པའི་འཕྲུལ༔ མཐའ་བཞིས་རྒོལ་བ་སྐྱེ་འགྲོའི་ཉེར་འཚེ་རྣམས༔
སྡང་བའི་དགྲ་ཡི་སྟེང་དུ་མཱ་ར་ཡ༔ གནོད་པའི་བགེགས་ཀྱི་སྟེང་དུ་བྷྱོ་བྷྱོ་ཟློག༔ མི་མཐུན་གནོད་པའི་ཕྱོགས་ཀུན་བྷྱོ་བཟློག་ཅིག༔ བཟློག་བསྒྱུར་བཅོལ་བའི་ཕྲིན་ལས་འགྲུབ་པར་མཛོད༔ འདི་བར་དུ་བྱད་ཁྲོལ་ནས་བྱུང་བའི་ཡང་བཟློག་ཐོག་མདའ་དགུ་སྐོར་གྱིས་གསུང་བར་སྣང་ཡང་དེང་ཡོད་པར་མ་མངོན། རང་གཞུང་ལས་བྱུང་བའི་ཡང་བཟློག་ཐོག་མདའ་དགུ་སྐོར་བྱ་བ་ནི། ཧཱུྃ༔ བཞེངས་ཤིག་མ་སྲིང་དབྱིངས་ནས་བཞེངས༔ བདུད་འདུལ་དྲག་མོ་དབྱིངས་ནས་བཞེངས༔ མཁའ་འགྲོ་སྡེ་བཞི་དབྱིངས་ནས་བཞེངས༔
ཕྲ་མེན་སྟག་གདོང་དབྱིངས་ནས་བཞེངས༔ ཕྲ་མེན་ཕག་གདོང་དབྱིངས་ནས་བཞེངས༔ ཕྲ་མེན་དོམ་གདོང་དབྱིངས་ནས་བཞེངས༔ ཕྲ་མེན་སྤྱང་གདོང་དབྱིངས་ནས་བཞེངས༔ བཀའ་སྐྱོང་ཁྲག་རལ་དབྱིངས་ནས་བཞེངས༔ དབང་མོ་ཉེར་བརྒྱད་དབྱིངས་ནས་བཞེངས༔ གནས་ཉུལ་མཁའ་འགྲོ་དབྱིངས་ནས་བཞེངས༔ བཞེངས་ནས་བཟློག་པའི་ལས་མཛོད་ཅིག༔ དམར་གྱི་གཏོར་མ་འདི་བཞེས་ལ༔ མུ་སྟེགས་འདུལ་བའི་རྫུ་འཕྲུལ་འགྱེད༔
དམ་སྲི་བསྒྲལ་བའི་མཚོན་ཆ་ཐོགས༔ མཚོན་ཆ་རྡོ་རྗེ་མདའ་ཐོགས་ལ༔ འབར་བ་རྩེ་གསུམ་ཐོགས་པ་མོ༔ གཡུལ་ལས་རྒྱལ་བའི་གྲི་ཐོད་འཛིན༔ དུར་ཁྲོད་རུས་རྒྱན་གཡང་གཞི་ཐོགས༔ ཁྲོ་གཉེར་མཆེ་གཙིགས་ཞལ་གདང་མ༔ མ་མོའི་ལུས་ལ་གཟི་བརྗིད་འཕྲོ༔ མོ་ནི་སྲིད་གསུམ་གཡོ་བ་མོ༔ དུག་མཚོན་མེ་ཆུའི་བྱད་ཀྱིས་ནི༔ འཇིགས་པར་མི་ནུས་གཏུམ་པ་མོ༔
ཉིད་ཀྱི་སྤྲུལ་པའི་རོལ་རྩལ་ལས༔ བཀའ་སྡོད་དབང་མོ་ཉེར་བརྒྱད་མ༔ གནས་ཉུལ་ཕྲ་མེན་སྲིན་མོའི་གཟུགས༔ ལྷ་མོ་ཁྲག་རལ་མཐུ་མོ་ཆེ༔ ཡང་འཁོར་སྡེ་བརྒྱད་ལས་ལ་གཙོ༔ སྲོད་ལ་རྒྱུ་ཞིང་ཤ་ལ་ཟ༔ མུ་སྟེགས་ཁྲག་ལ་དགྱེས་པ་མོ༔ ཛཿ ཕྲ་མེན་ཆེན་མོའི་དུས་བབ༔ སྲིད་པའི་མ་མོ་གློག་མ་སྤྲིན༔
ཛ་མུན་གཤིན་རྗེའི་ལས་བྱེད་མ༔ གསོད་ལ་དགའ་ཞིང་གཅོད་ལ་རྔམ༔ ཕྱག་ན་གནམ་ལྕགས་ཐོག་མདའ་བསྣམས༔ བྱད་ཟོར་ཕུར་ཁ་བཟློག་ཏུ་གསོལ༔ ཕོ་རྒྱུད་ཁྲོ་བོའི་དྲག་སྔགས་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ མོ་རྒྱུད་མ་མོའི་ཐུན་སྔགས་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
བན་དེ་སྔགས་པའི་ཧོཾ་སྦར་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གཡུང་དྲུང་བོན་གྱི་མཐུ་གཏད་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ མུ་སྟེགས་རྣམས་ཀྱི་ངན་སྔགས་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྡེ་བརྒྱད་དྲེགས་པའི་རྦད་འདྲེ་རྣམས༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ལྷ་སྲིན་ཡོངས་ཀྱི་རྦོད་གཏོང་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དྲང་སྲོང་རྣམས་ཀྱི་དམོད་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ནག་པོ་ཀླུ་ལ་གཏད་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ ས་བདག་གཉན་ལ་བཅོལ་བ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ རིགས་སྔགས་ཟོར་ཁ་འདེབས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གནམ་ནས་དལ་ཁ་འབེབས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
ས་ནས་དུག་མདའ་གཡོས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕྱོགས་ནས་དམག་ཆེན་ལངས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དམ་སྲིས་ཕྱི་ནང་དཀྲུགས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕུང་སྲིའི་གྱོད་ཁ་འཕེན་པ་རྣམས༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ འགོང་པོ་རྦད་འདྲེ་ཐམས་ཅད་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ལོ་དང་གཟའ་སྐར་མི་མཐུན་རྣམས༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གཤེད་བཞིས་དུར་ཁ་འདེབས་པ་རྣམས༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ གཟུགས་མེད་གཤིན་སྐད་འདོན་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དུར་ནས་བླ་འབོད་བྱེད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྲིད་ཀྱི་ཕྱྭ་གཡང་ཉམས་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
དབུལ་སྲི་ཕུགས་སུ་ཚུད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ འབྱུང་པོས་མགོ་སྐོར་བྱེད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཐན་དང་ཆོ་འཕྲུལ་འགྱེད་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྲུང་རྟའི་རྒྱ་མ་ཆག་པ་རྣམས༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྨེ་བ་རླུང་རྟ་ཉམས་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕོ་སྐག་མོ་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ མོ་སྐག་ཕོ་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ ཆེ་སྐག་ཆུང་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཆུང་སྐག་ཆེ་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ སྒས་སྐག་གཞོན་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
གཞོན་སྐག་སྒས་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ནོར་སྐག་མི་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ མི་སྐག་ནོར་ལ་རྩུབ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ རྒྱལ་སྐག་བློན་ལ་ཡོ་བ་ཡང་༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ བློན་སྐག་རྒྱལ་ལ་ཡོ་བ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ རྗེ་སྐག་འབངས་ལ་ཡོ་བ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ འབངས་སྐག་རྗེ་ལ་ཡོ་བ་ཡང་༔ བཟློག་གོ་དམོད་པའི་མཚོན་གྱིས་ཟློག༔
བསྒྱུར་རོ་བྱད་ཁ་དགྲ་ལ་སྒྱུར༔ དུས་སྐག་ན་སྐག་འཆི་སྐག་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཚེ་ཟད་ཟ་འགྲང་ཐེབས་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ བརྒྱ་དང་གོས་གྲངས་ཐེམ་པ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔
ནད་རིགས་བཞི་བརྒྱ་རྩ་བཞི་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ བགེགས་རིགས་སྟོང་ཕྲག་བརྒྱད་ཅུ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཡེ་འདྲོག་སུམ་བརྒྱ་དྲུག་ཅུ་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ གློ་བུར་བརྒྱད་ཅུ་རྩ་གཅིག་ཡང་༔
བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དུས་མིན་འཆི་བ་བཅོ་བརྒྱད་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ དར་སྲི་གོད་སྲི་ཐམས་ཅད་ཡང་༔ བཟློག་གོ་དམོད་པའི་མཚོན་གྱིས་ཟློག༔ བསྒྱུར་རོ་བྱད་ཁ་དགྲ་ལ་སྒྱུར༔ ཕ་རོལ་བྱད་མ་སྡིག་ཅན་གྱི༔ རང་མཐུ་རང་ནུས་སྟེང་དུ་ཟློག༔
དགྲ་བོའི་ལྷ་སྲུང་གཤེད་དུ་ཕོབ༔ སྡེ་བརྒྱད་ཟ་ཁ་དགྲ་ལ་སྟོན༔ མངོན་སྤྱོད་ཕྲིན་ལས་འགྲུབ་པར་མཛོད༔ ཨེ་ཀ་དུ་ན་ཨེ་ས་བྷྱོ་བྷྱོ་ཟློག་ཟློག༔ ཕཊཿཡཿརཿམཿསཿརཿདཿཤཿཙཿརཿམཿསཿཀཿཨཿ ཨེ་ཀ་དུ་རུ་བྷྱོ་བྷྱོ་ཟློག་ཟློག༔ མ་ཏྲི་ཡ་ཏྲི་རེ་མ་ཏི་བྷྱོ་ཟློག༔ ན་ཤ་ཙ་ཏུ་དུ་མ་ཡ་ཨཱཿ ཏྲིག་ཁྲོཾ་བྷྱོ་ཟློག༔ མ་ཎི་མ་ར་བྷྱོ་ཟློག༔
མཱ་ར་ཡ་དུ་བྷྱོ་ཟློག༔ རྦད་ས་མ་ཡ་བྷྱོ་ཟློག༔ ཧ་ལ་ཧ་ལ་ཧལ་ཏ་ཧལ་ཏ་བྷྱོ་ཟློག༔ སརྦ་ཀ་ཁོར་དུ་མཱ་ར་ཡ་བྷྱོ་བྷྱོ་ཟློག་ཟློག༔
ཅེས་ལག་རྡེབ་བྱ་བར་དུ་སྦྱར། དེ་ནས་དབང་མོ་ཉེར་བརྒྱད་སྔགས་བཟློག་ཡང་སྤྲོ་ན་སྦྱར། ཨོྃ་བཾ་ཌཱཀྐི་སིངྷ་མུ་ཁ་ཧཱུྃ་བྷྱོཿ ཨོཾ་ནུ་རཀྴ་སི་བྷྱོཿ པྲཧྨ་ནི་བྷྱོཿ རཽ་ཏྲཱི་མ་བྷྱོཿ
བིཥྞ་བྷྱ་བྷྱོཿ ཀུ་མཱ་རི་བྷྱོཿ ཨིནྡྲ་མ་བྷྱོཿ སིང་གྷ་ལཾ་བྷྱོཿ ཨ་མྲྀ་ཏཾ་བྷྱོཿ སཽ་ཧུ་མྱེ་བྷྱོཿ དཎྚ་ཧ་བྷྱོཿ རཀྴ་སི་བྷྱོཿ བྷཀྴ་སི་བྷྱོཿ ར་ཏྲི་བཛྲ་བྷྱོཿ
རེ་ཏྲི་རེ་མ་ཏི་བྷྱོཿ ཨེ་ཀ་ཙ་ཏི་མ་བྷྱོཿ མ་ནུ་ཧ་ར་མ་བྷྱོཿ སི་ཏཾ་ཀ་ཡ་མ་ཨ་བྷྱོཿ བྷ་ཡ་བྷྱ་བྷྱོཿ མ་ཧཱ་མ་ར་ཎ་བྷྱོཿ ཨགྣེ་ཡེ་མ་བྷྱོཿ བྷ་ར་ཧི་བྷྱོཿ ཙ་མནྟྲི་བྷྱོཿ སུ་ཏ་ནི་བྷྱོཿ
ཝ་རུ་ཎ་བྷྱོཿ མ་ཧཱ་ཀཱ་ལི་བྷྱོཿ ཙ་ཀ་ལ་མ་བྷྱོཿ མ་ནུ་མ་ན་བྷྱོཿ ལམྦྷོ་དྷཱ་ར་བྷྱོཿ བཟློག་བསྒྱུར་བྷྱོ་གདབ་དལ་མོར་བྱ༔ དེ་ནས་རྩང་བཟློག་བྱ་བ་ནི། བཟློག་པའི་དམིགས་རིམ་བཅས་པས། ཧཱུྃ་བྷྱོཿ ཡེ་ཤེས་ཌཱཀྐི་སེངྒེའི་གདོང་པ་ཅན༔
མྱུར་མགྱོགས་ཕོ་ཉ་ཤན་པ་འཚོགས་པའི་རྟེན༔ རྣོ་དབལ་དྲག་པོའི་རྩང་ཕུར་ལྡན་པ་ནི༔ ཟུར་གསུམ་སྐུ་གསུམ་དུག་གསུམ་རྩད་ནས་གཅོད༔ མཐོ་དམན་སྲིད་གསུམ་རྒྱ་ཁྱོན་ཆོས་ཀྱི་དབྱིངས༔ མང་ཉུང་གྲངས་མེད་ཚ་ངར་མེ་ཡི་ཟེར༔ མྱུར་མགྱོགས་ཐོག་རྒོད་དྲག་པོ་རླུང་གི་ཤུགས༔ གཟི་བྱིན་ཉི་ཟླ་མྱུར་མགྱོགས་གློག་གི་འགྱུ༔ རྣོ་དབལ་སྤུ་གྲི་སྒྲོལ་འདེབས་ཀི་ཀང་མྱུར༔ རྩེ་མོ་ཞེ་སྡང་གདུག་པའི་མེ་རི་འབར༔ སྐེད་པ་རྒྱ་མདུད་གཏི་མུག་མུན་རིམ་གཏིབས༔
རྩ་བར་འདོད་ཆགས་སྲིད་པའི་ཁྲག་མཚོ་ཁོལ༔ དྲྭ་མིག་ལས་མཁན་ང་རྒྱལ་རི་ལྟར་ཉིལ༔ ཟུར་གསུམ་ཕྲག་དོག་གདུག་པའི་རླུང་ནག་འཚུབས༔ བཟློག་མེད་ལས་ཀྱི་དྲག་པོའི་རྩང་ཕུར་ཚོགས༔ བསྐུལ་ལོ་བཞེངས་ཤིག་མྱུར་མགྱོགས་མཐུ་བོ་བསྐྱེད༔ ཁྲག་མཆོད་དམར་ཆེན་རྒྱ་མཚོ་འདི་བཞེས་ལ༔ ཕྲག་དོག་གཡུལ་ངོ་གདུག་པའི་དམག་ཚོགས་རྣམས༔ དུག་མདའ་གཟེར་ཕུར་ནག་པོ་ཁྱོད་ཀྱིས་ཟློག༔ ཆག་ཆེ་ཉམ་ང་རྨི་ལྟས་མཚན་ངན་རྣམས༔ དམ་ཉམས་དགྲ་བོ་བྱད་མའི་སྟེང་དུ་ཟློག༔
མི་ཁ་གླེང་གཞི་གཤེ་སྐུར་སྨྲ་ངན་བྱུར༔ ཕུང་ཤིག་ཁ་སྦྱོར་ཕ་རོལ་དགྲ་ལ་ཟློག༔ རྩང་ལ་གནས་པའི་ཆོས་སྐྱོང་ཕོ་ཉ་དང་༔ ལས་དང་ཡེ་ཤེས་ཤ་ཟ་ཌཱཀྐིའི་ཚོགས༔ བསྐུལ་ལོ་རྦད་དོ་ཐ་ཚིག་དམ་མ་གཡེལ༔ དགྲ་བགེགས་བྱད་མའི་རྟེན་མཁར་ཡུལ་ཁང་ཤིགས༔ སྲུང་སྐྱོབ་བན་བོན་ལྷ་སྲུང་བཅས་པ་རྣམས༔ གནམ་ལྕགས་རི་བོ་བརྒྱབ་མྱོས་བསྲེགས་བྱས་ནས༔ བསྐལ་པའི་རླུང་གཡོས་ཐལ་བ་བུན་གཏོར་བཞིན༔ ལྷག་མ་རྗེས་མེད་བརླག་པའི་ཕྲིན་ལས་མཛོད༔
ཨོྃ་ཌཱཀྐི་ནཱི་སིངྷ་མུ་ཁ་ཧ་རི་ནི་ས་རུ་ཏྲ་ཚིནྡྷ་ཡ་ཚིནྡྷ་ཡ་བྷནྡྷ་ཡ་བྷནྡྷ་ཡ་མཱ་ར་ཡ་ཏྲག་རཀྴ་ཧ་ལ་ཧ་ལ་ཧུ་ལུ་ཧུ་ལུ་ན་ཤ་ཡ་རུ་ཏྲ་བྷྱོ་བྷྱོ་ཟློག་ཟློག༔ མཱ་ར་ཡ་རྦད་རྦད༔ ཟློག་བྱང་ནི། ཧཱུྃ༔ མཁའ་འགྲོ་སེང་གདོང་ལྷ་ཚོགས་ལ༔ དགྲ་བགེགས་ཤ་ཁྲག་མཆོད་པ་འབུལ༔ བཟློག་བསྒྱུར་ཕྲིན་ལས་དུས་ལ་བབ༔ རྣལ་འབྱོར་བདག་ཅག་འཁོར་བཅས་ལ༔ ཕ་རོལ་བྱད་ཁ་རྦོད་གཏོང་ཟློག༔ བཟློག་ཅིང་བསྒྱུར་བའི་ཕྲིན་ལས་མཛོད༔
ཅེས་གཏོར་མ་འབུལ་ཞིང་ཕྲིན་ལས་བཅོལ། ཟློག་སྔགས་ནི༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ༈ བཟློག་པ་གྲངས་བསག་ནི། ཧཱུྃ་བྷྱ྄ོཿ
རྣམ་ཐར་སུམ་ལྡན་སྟོང་ཉིད་ཨེ་ཀློང་ནས། ། རྣམ་ཀུན་མཆོག་ལྡན་དྲག་མོ་འཕྲོག་བྱེད་ཞལ། ། རྣམ་མང་རོལ་རྩལ་འཁོར་བཅས་འདིར་གཤེགས་ལ། ། རྣམ་རྟོག་དགྲ་བགེགས་བསྒྲལ་བའི་མཆོད་པ་བཞེས། ། ཆགས་སྡང་བྱད་ཕུར་སྐྱེ་མེད་ཀློང་དུ་ཟློག ། གཟུང་འཛིན་རུ་ཏྲ་ཡེ་ཤེས་མཚོན་ཆས་གཏུབས། ། འཁྲུལ་སྣང་འཁོར་བ་གཞི་གྲོལ་དབྱིངས་སུ་སྒྱུར། ། བཟློག་བསྒྱུར་དྲག་པོའི་ཕྲིན་ལས་འགྲུབ་པར་མཛོད། ཅེས་གཏོར་མ་འབུལ་ཞིང་ཕྲིན་ལས་བཅོལ། ཞེས་པ་འདིའང་ཨེ་ཝྃ་བསམ་གཏན་གླིང་དུ་གནམ་ལྕགས་གུ་ཧྱས་སོ།། །།
མཐར་ཐལ་བརྡེབ་ནི། ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ ཁཾ་ཨེ་ཀ་ཙ་ན་ཨེ་ས་བྷྱོ་ཟློག༔ རཾ་ཛ་ཏྲི་མུན་ཏྲི་རྨུག་ཐུན་བྷྱོ་ཟློག༔ ཡཾ་ཤ་མ་ཤ་ན་དུ་ཤན་བྷྱོ་ཟློག༔ ཅེས་བཟླས་མཐར། ཧཱུྃ༔ རང་ཉིད་ཁྱབ་བདག་བདུད་འདུལ་དྲག་མོའི་སྐུ༔ གཡས་གཡོན་ཕྱག་གཉིས་གནམ་ས་ཉི་ཟླའི་དལ༔ ཚ་གྲང་འབྱུང་བ་འཁྲུགས་པའི་ཨེ་དབྱིངས་སུ༔
དགྲ་བགེགས་བྱད་མ་ཡུལ་མཁར་མངོན་དུ་གསལ༔ རིག་སྔགས་དམོད་པས་གནམ་ས་བརྡབས་པའི་ཚེ༔ དགྲ་གདོན་ཕྱེ་མར་རློག་ཅིག་མཱ་ར་ཡ༔ ལས་ངན་བག་ཆགས་གཏོར་ཅིག་ཧཱུྃ་ཡཾ་ཕཊ྄ཿ ལྷག་མེད་དབྱིངས་སུ་བཏབ་བོ་སཏྭཾ་བྷ་ཡ༔ འཁོར་འདས་མཉམ་པར་སྦྱོར་ཅིག་ཨ་ཨ་ཨཱཿ ཞེས་ཐལ་རྡེབ་བྱ། ཐལ་མོ་བརྡབ་པ་དང་བཅས་ཟློག་སྔགས་བགྲང་ངོ༌། དེ་ནས་ཚོགས་ལ་རོལ་ཞིང་ལྷག་མ་བསྔོ་བ་དང༌། གཏོར་འབུལ་ཆད་བརྟན་བྲོ་བརྡུང་གྲུབ་ནས་མཆོད་བསྟོད་གཞུང་ལྟར་དང་རྟེན་བཞུགས་བསྡུ་ལྡང་བསྔོ་སྨོན་བཀྲ་ཤིས་གཞུང་ལྟར་བྱའོ།
ཉིན་ཐ་མ་འཕང་བའི་སྐབས་གཞན་དུ་ཤེས་སོ། དེ་ལྟར་ཡེ་ཤེས་ཌཱཀྐི་སིངྷ་མུ་ཁའི་གཏོར་ཟློག་ཆོག་བསྒྲིགས་གནམ་ལྕགས་སྤུ་གྲི་བྱད་མ་སྙིང་འབྱིན་འདི་ཡང་སྔར་ནས་བརྩམ་འདུན་ཡོད་པའི་སྟེང་ཉེ་ཆར་རང་གི་ཞང་པོ་བླ་མ་བཀྲ་ཤིས་རྒྱ་མཚོས་བསྐུལ་ངོར། གནམ་ལྕགས་སྤྲུལ་ཕྲེང་གསུམ་པས་གཏེར་གཞུང་རྩ་བའི་ཚིག་ལ་ཅུང་ཞིག་ཕྲི་བསྣན་ཁ་འགེངས་བགྱིས་ཏེ་རང་གནས་བདུད་འདུལ་སྔགས་གླིང་དུ་སྦྱར་བའོ། ཞེས་ཡེ་ཤེས་ཌཱཀྐི་སིངྷ་མུ་ཁའི་གཏོར་ཟློག་ཟློག་གཞུང་ཆོག་བསྒྲིགས་གནམ་ལྕགས་སྤུ་གྲི་བྱད་མ་སྙིང་འབྱིན་གནམ་ལྕགས་ཐུགས་སྤྲུལ་སྐུ་ཕྲེང་གསུམ་པ་གསང་སྔགས་བསྟན་པའི་རྒྱལ་མཚན་གྱིས་མཛད་པ་དང༌། ཡེ་ཤེས་བདུད་འདུལ་དྲག་མོ་སེང་གདོང་མའི་གཏོར་ཟློག་གི་ཟིན་བྲིས་གནམ་ལྕགས་སྐུ་སྤྲུལ་སྐུ་ཕྲེང་དང་པོ་རོང་སྨྱོན་གྱིས་མཛད་པ་གཉིས་གུང་བསྡེབས་ཞལ་འཕང་བ་རྣམས་དཀྱུས་སུ་བཅུག ། སོགས་ཁོངས་སུ་བཞག་པ་ནར་གྱིས་བཤངས་ཏེ། གཏེར་གཞུང་གཞིར་བཞག་འདོན་ཆོག་ཏུ་བགྱིས་པ་འདིའང་པདྨའི་རྒྱལ་ཚབ་འཇིགས་མེད་མཁྱེན་བརྩེའི་འོད་ཟེར་སོགས་དམ་པ་དུ་མས་ལུགས་འདིའི་སྲོག་རྩ་ཆད་མཐུད་ཀྱི་བྱེད་པོར་དབང་བསྐུར་ཞིང༌། དབང་ཡིག་གིས་མཚོན་པའི་གཏེར་གཞུང་འདི་རྣམས་ལ་ཆོག་ཁྲིགས་ཞིག་ཀྱང་དགོས་པར་འདུག་ཅེས་བཀའ་སྩལ་ཐོབ་མོད། འོན་ཀྱང་ཆ་ཚང་གསར་སྤྲོས་བྱ་བ་ལ་དགོས་པ་མ་མཐོང་ཞིང་གནམ་ལྕགས་སྤྲུལ་ཕྲེང་གསུམ་པའི་ཆོག་ཁྲིགས་སོར་གནས་ཐོག་ཁ་འགེངས་བགྱིས་ཏེ། བདུད་འདུལ་པད་རྒྱལ་གླིང་པའི་ཟབ་གཏེར་སྐུ་གསུམ་དགོངས་འདུས་སྒྲུབ་ཆེན་ཐུན་གསེང་རྣམས་སུ་ཞིབ་བསྡུར་དང་བཅས་འབྲུག་བཀྲ་ཤིས་གཡང་རྩེ་ཁྱི་ཉལ་སྒེ་འོག་རིག་སློབ་རྒྱབ་སྐྱོར་ལྟེ་གནས་སུ།
ཤིང་སྤྲེལ་ཟླ་བ་བཅུ་གཅིག་པའི་ཡར་ཚེས་དགའ་བ་དང་པོར་གནམ་ལྕགས་རྡོ་རྗེའི་རིག་སྔགས་འཆང་བའི་གཟུགས་བརྙན་པ་སྤྲང་སྨྱོན་གུ་ཧྱས་སྦྱར་བ་དགེ་ལེགས་འཕེལ། སརྦ་མངྒ་ལཾ།། །། ཤ༽ ཟློག་བྱང་ནི། ཧཱུྃ༔ མཁའ་འགྲོ་སེང་གདོང་ལྷ་ཚོགས་ལ༔ དགྲ་བགེགས་ཤ་ཁྲག་མཆོད་པ་འབུལ༔ བཟློག་བསྒྱུར་ཕྲིན་ལས་དུས་ལ་བབ༔ རྣལ་འབྱོར་བདག་ཅག་འཁོར་བཅས་ལ༔ ཕ་རོལ་བྱད་ཁ་རྦོད་གཏོང་ཟློག༔ བཟློག་ཅིང་བསྒྱུར་བའི་ཕྲིན་ལས་མཛོད༔
ཅེས་གཏོར་མ་འབུལ་ཞིང་ཕྲིན་ལས་བཅོལ། ཟློག་སྔགས་ནི༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ ཨ་ཧི་ཀཱ་ལྀ་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ གྲངས་མང་པོ་བསོག་ན་འདིར་དགོས་སོ། ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ
ཁཾ་ཨེ་ཀ་ཙ་ན་ཨེ་ས་བྷྱོ་ཟློག༔ རཾ་ཛ་ཏྲི་མུན་ཏྲི་རྨུག་ཐུན་བྷྱོ་ཟློག༔ ཡཾ་ཤ་མ་ཤ་ན་དུ་ཤན་བྷྱོ་ཟློག༔ ཅེས་བཟླས་མཐར། ཧཱུྃ༔ རང་ཉིད་ཁྱབ་བདག་བདུད་འདུལ་དྲག་མོའི་སྐུ༔ གཡས་གཡོན་ཕྱག་གཉིས་གནམ་ས་ཉི་ཟླའི་དལ༔ ཚ་གྲང་འབྱུང་བ་འཁྲུགས་པའི་ཨེ་དབྱིངས་སུ༔ དགྲ་བགེགས་བྱད་མ་ཡུལ་མཁར་མངོན་དུ་གསལ༔ རིག་སྔགས་དམོད་པས་གནམ་ས་བརྡབས་པའི་ཚེ༔
དགྲ་གདོན་ཕྱེ་མར་རློག་ཅིག་མཱ་ར་ཡ༔ ལས་ངན་བག་ཆགས་གཏོར་ཅིག་ཧཱུྃ་ཡཾ་ཕཊཿ ལྷག་མེད་དབྱིངས་སུ་བཏབ་བོ་སཏྭཾ་བྷ་ཡ༔ འཁོར་འདས་མཉམ་པར་སྦྱོར་ཅིག་ཨ་ཨ་ཨཱཿ ཞེས་ཐལ་རྡེབ་བྱ། ཡང་བཟློག་སྔགས་འདི་སེང་གདོང་བྱད་ཁྲོལ་ནང་ནས་བྲིས་པའོ།། །། ས༽ ཡེ་ཤེས་མཁའ་འགྲོ་བདུད་འདུལ་སེངྒེའི་གདོང་ཅན་ལས། འཕེན་པ་ཟོར་ལས་ལྷན་ཐབས་དང་བཅས་དཀྱུས་གཅིག་ཏུ་བཀོད་པ་རྡོ་རྗེའི་ཐོག་མདའ་ནག་པོ་བཞུགས་སོ། ཌཱཀྐི་བདེ་ཆེན་མཚོ་རྒྱལ་ཁྲོས་མའི་ལྷ། ། རབ་ཁྲོས་བདུད་འདུལ་སེང་གདོང་དྲག་མོ་ཡི། །
གདུག་པའི་གཡུལ་འཇོམས་དམོད་པ་ནག་པོ་ལས། ། འཕང་བ་ཟོར་གྱི་ལས་རིམ་འདི་ན་སྤྲོ། སེལ་མེད་རང་གཞུང་ཟབ་གསང་གཏེར་གཅིག་འདི། ། རྒྱུད་དང་མཐུན་པའི་མངོན་སྤྱོད་བརྩམ་པའི་ཕྱིར། ། མར་ངོའི་དགུ་དང་ཕ་རོལ་གཤེད་གཟའ་བབ། ། ཡང་ན་ཕུང་སྐར་ལ་སོགས་འཇིགས་ཉིའི་དུས། ། ཚད་མར་ལྡན་པའི་རྡོ་རྗེ་སློབ་དཔོན་གྱིས། ། རྣལ་འབྱོར་དམོད་པའི་ཆས་སུ་ཞུགས་བྱས་ཏེ། ཁྲོ་མོའི་སྟངས་སྟབས་སྟག་མོ་མཆོང་བའི་འགྲོས། ། རིག་སྔགས་གདེངས་ལྡན་རྔམ་བརྗིད་དྲག་མོའི་ཚུལ། །
བསྟན་འགྲོའི་སེམས་བསྐྱེད་དཔའ་སྟོབས་སྙིང་རྗེ་ལྡན། ། རབ་འབྱམས་རྒྱལ་བའི་དཀྱིལ་འཁོར་ཐམས་ཅད་ལ། ། མ་ཉེས་དཔང་གཟུགས་དྲན་དང་གསེར་སྐྱེམས་འབུལ། ། སངས་རྒྱས་བྱང་སེམས་འཕགས་ཚོགས་དཔང་དུ་གཟུགས། ། ཡི་དམ་རྒྱུད་སྡེའི་དཀྱིལ་འཁོར་དཔུང་དུ་བསྐྱེད། ། མ་སྲིང་མཁའ་འགྲོའི་དམག་ཚོགས་ལས་ཆས་ཕྱིར། ། ཆོས་སྐྱོང་དམ་ཅན་སྲུང་མ་ར་མདར་སྦྲན། ། རྡོ་རྗེའི་འོད་ལྡན་གསལ་བ་གསུམ་ལྡན་ངང༌། ། ཕྱོགས་མེད་ཕྱོགས་མཚམས་ཀུན་ལ་ཟོར་ཆེན་འཕང༌། ཞེས་གསུངས་པ་བཞིན།
ཉིན་ཐ་མ་ཟོར་འཕང་བའི་སྐབས་ཡིན་ན་གོང་གི་བཟློག་པ་གྲངས་གསོག་གྲུབ་མ་ཐག་མདུན་བསྐྱེད་ལ་དམིགས་པའི་མཆོད་བསྟོད་ནི། ཨོྃ་བཛྲ་ཌཱཀྐི་སིངྷ་མུ་ཁ་ཧ་རི་ནི་ས་ཛཿ བཛྲ་ཨརྒྷཾ་པཱ་དྱཾ?ཤབྡ་ཨཱཿཧཱུྃ༔ མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁ་ཁ་ཁཱ་ཧི༔ བཟློག་པའི་མཐའ་བསྐོར་གྱི་མཆོད་པ་རྣམས་བཟློག་པར་སྟོབ། ཧཱུྃ༔ གདོད་ནས་རྣམ་དག་སྐུ་གསུམ་རང་བཞིན་ཅན༔ སྙིང་རྗེ་དགྱེས་པའི་དཔའ་མོ་རྔམ་པའི་ཞལ༔ དབྱིངས་ཕྱུག་ཌཱཀྐི་སེང་གདོང་འཁོར་བཅས་ལ༔ མི་འབྲལ་ཡིད་ཀྱི་གདུང་བས་ཕྱག་འཚལ་བསྟོད༔
ཡུལ་ཕྱོགས་འགར་བཟློག་དབང་ཞུ་སྲོལ་ཡོད་པ་ལྟར་བྱ་ན་སྐབས་འདིར་བྱས་ན་ལེགས་པར་མངོན། དེའང་རྩ་སྔགས་ཤམ་དངོས་གྲུབ་སྔགས་སྦྱར་བས་ཆོག་པར་སེམས་སོ། དེ་ནས་གཏོར་མའི་ཡེ་ཤེས་པ་ནམ་མཁར་བཏེགས་པ་ནི། སྥ་ར་ཎ་ཕཊ྄ཿ ཀྱིས་དབྱེ་བའི་རྒྱས༔ སྐད་ཅིག་མདུན་བསྐྱེད་གཏོར་མའི་ཡེ་ཤེས་པ༔ ནམ་མཁར་གཤེགས་ཤིང་གཟུ་དཔང་མཛད་པར་གྱུར༔ སཾ་ཧ་ར་ཎ་ཧཱུྃ་ གིས་བསྡུ་རྒྱ་བཅས། མདུན་བསྐྱེད་དམར་ཆེན་གཏོར་མའི་དམ་ཚིག་པ༔ བདག་གི་སྙིང་ཁའི་ཧཱུྃ་ལ་ཐིམ་པར་གྱུར༔
ས་མ་ཡ་དགྲ་བགེགས་ཧ་ལ་ཧ་ལ་ཧཱུྃ་ཕཊ྄ཿ སླར་ཡང་སྔར་བཞིན་གཏོར་ཆེན་སྐད་ཅིག་གིས༔ ཁྲོ་གཏུམ་མི་བཟད་འབར་བའི་སྤྲིན་འཕྲོ་བ༔ འཕང་བ་ཙམ་གྱིས་སྟོང་གསུམ་བརླག་ནུས་པའི༔ ཧ་ལ་ཧ་ལའི་སྡོང་པོ་ཆེན་པོར་གྱུར༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ ས་མ་ཡ་ཧ་ལ་ཧ་ལ་ཟོར་ཡ་ཟོར་ཡ་ཐུན་ཡ་ཐུན་ཡ་དགྲ་བགེགས་ནྲྀ་ཏྲི་སརྦ་ཤ་ཏྲུཾ་མཱ་ར་ཡ་རྦད་སོད་ཕཊ྄ཿ ཐུན་དང་ཟོར་རྫས་རྣམས་ཕྱོགས་གཅིག་ཏུ་བསྡུས་ལ་གྲལ་གཤམ་ནས་བཟུང་རིམ་གྱིས་སློབ་དཔོན་བར་ལྗགས་སྔགས་ཀྱི་རྣོ་ངར་བཏགས། སྡེ་བརྒྱད་སྤྱི་ཆིངས་ཀྱི་འཁོར་ལོ་གདགས། སྤྲོ་ན་སྡེ་བརྒྱད་གསེར་སྐྱེམས་ཡང་འདོན།
གཟུ་དཔང་གསེར་སྐྱེམས་ནི། ཧཱུྃ༔ མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ དབྱིངས་ཕྱུག་ཌཱཀྐི་སེང་གདོང་དྲག་མོའི་ཚོགས༔ རྩ་གསུམ་དམ་ཅན་རྒྱ་མཚོ་དགོངས་སུ་གསོལ༔ མ་ཉེས་མ་ལན་གཟུ་དཔང་དཀོན་མཆོག་བཞུགས༔ དྲང་ཤན་ཕྱེ་བའི་སྡེ་བརྒྱད་དམག་ཚོགས་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དམ་ཉམས་ལོག་འདྲེན་བྱད་མ་འདི་ཉིད་ལ༔ དྲག་སྔགས་རྡོ་རྗེ་ཕུར་པའི་ཐུན་བརྡེགས་པས༔
ཀོ་ལོང་རུ་ང་ཕྲ་དོག་མ་མཛད་པར༔ མངོན་སྤྱོད་བཀའ་ཡི་ཆད་པ་དྲག་པོ་ནི༔ དེ་རིང་དམ་ཉམས་ལོག་འདྲེན་འདི་ལ་ཕོབ༔ ལས་མཁན་དུས་ལ་བབ་བོ་ས་མ་ཡ༔ དེ་ནས་སྒོ་དབྱེ་བྱ་བ་ནི། རིན་ཆེན་སྣོད་དུ་ཁྲག་ཆང་ཨརྒྷཾ་སྦྱར། ། རིན་ཆེན་བརྡར་ཕྱེ་འབྲུ་སྣ་སྨན་ཕུད་བཅས། ། རིག་སྔགས་འཆང་བའི་རྣལ་འབྱོར་ཕྱག་ཏུ་ཐོགས། ཧཱུྃ་བྷྱོཿ ཕྱོགས་མེད་ཕྱོགས་དང་བྲལ་བའི་ཕྱོགས་བཅུ་ན༔
བཞེངས་བསྐུལ་མཁྱེན་གསོལ་གཟིགས་པའི་ལྷ་ཚོགས་རྣམས༔ དེང་འདིར་སྔགས་འཆང་བདག་གི་རྒྱབ་རྟེན་མཛོད༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ བྱད་གཏད་རུ་ཏྲ་སྒྲོལ་བའི་ཕྲིན་ལས་མཛོད༔ ཧཱུྃ་བྷྱོཿ བདུད་འདུལ་ཌཱཀྐིའི་འཁོར་ཚོགས་གཉན་པོ་རྣམས༔ ཐུགས་དམ་ཆེན་མོ་དུས་ལས་མི་འདའ་ཕྱིར༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཟི་བྱིན་ནུས་པའི་རྩལ་དང་ཟོར་དཔུང་སྐྱེད༔ ཧཱུྃ༔
ལས་བྱེད་ཕྲ་མེན་ཆེན་མོ་ཡང་འཁོར་སྤྲུལ༔ མི་བསྲུན་དགྲ་བགེགས་གཤེད་དང་འབེབས་པའི་ཚོགས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མྱུར་མགྱོགས་མཚོན་ཆའི་སྒྱོགས་ཆེན་དགྲ་ལ་ཕོབ༔ ཧཱུྃ༔ བདུད་འདུལ་མཁའ་འགྲོ་ཤར་གྱི་ལས་བྱེད་རྣམས༔ ཌཱཀྐི་སྟག་གདོང་བྱད་མ་སྒྲོལ་བྱེད་མ༔ དྲི་ཟ་གྲུལ་བུམ་གནོད་སྦྱིན་ཤ་ཟ་འབུམ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དྲི་ཟའི་དམག་ཚོགས་སྡང་བའི་དགྲ་ལ་དྲོངས༔
ཧཱུྃ༔ བདུད་འདུལ་མཁའ་འགྲོ་ལྷོ་ཡི་ལས་བྱེད་མ༔ ཌཱཀྐི་ཕག་གདོང་དགྲ་བགེགས་སྒྲོལ་བྱེད་མ༔ གཤིན་རྗེ་མེ་ལྷ་ཁྲག་འཐུང་མཁའ་འགྲོ་འབུམ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཤིན་རྗེའི་དམག་ཚོགས་སྡང་བའི་དགྲ་ལ་དྲོངས༔ ཧཱུྃ༔ བདུད་འདུལ་མཁའ་འགྲོ་ནུབ་ཀྱི་ལས་བྱེད་མ༔ ཌཱཀྐི་དོམ་གདོང་བར་ཆད་ཟློག་བྱེད་མ༔ སྲིན་པོ་ཀླུ་དབང་འཁྲོས་བྱེད་རུས་འཆའ་འབུམ༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ སྲིན་པོའི་དམག་ཚོགས་སྡང་བའི་དགྲ་ལ་དྲོངས༔ ཧཱུྃ༔ བདུད་འདུལ་མཁའ་འགྲོ་བྱང་གི་ལས་བྱེད་མ༔ ཌཱཀྐི་སྤྱང་གདོང་བྱད་གཏད་འགྲོལ་བྱེད་མ༔ རླུང་ལྷ་དབང་ལྡན་སྲོག་གཅོད་བྱེ་བ་འབུམ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཤ་ཟའི་དམག་ཚོགས་སྡང་བའི་དགྲ་ལ་དྲོངས༔ ཧྃའུ༔ བདུད་འདུལ་སེང་གདོང་ཌཱཀྐི་དབྱིངས་ནས་བཞེངས༔
མ་ཚོགས་བདུད་འདུལ་ལྷ་ཚོགས་དཔུང་སྐྱེད་ལ༔ ལོ་ཟླ་དུས་དང་ཚེས་གྲངས་ཆུ་ཚོད་ཀྱིས༔ སྲིད་པར་རྒྱུ་བའི་ལས་བྱེད་མ་ལུས་ཀུན༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཟོར་ལམ་ཕྱེས་ཤིག་ཕྱོགས་སུ་ད་བྱོལ་ཅིག༔ ཨོྃ་བཾ་ཌཱཀྐི་སིངྷ་བཛྲ་བྷ་ར་ཧི་ཧ་རི་ནི་ས་ཛ་ཛཿ ལོ་ཀ་པཱ་ལ་ཡ་པཉྩ་ཨ་མྲྀ་ཏ་སྭཱ་ཧཱ༔ ཞེས་གསེར་སྐྱེམས་ཕྱོགས་བཞིར་མཆོད་ཅིང་སྒོ་དབྱེ་བ་ནི། ཛཿ ཤར་ཕྱོགས་སྟག་གདོང་ཞི་བྱེད་སྒོ་སྐྱོང་མ། །
དཀར་མོ་རྡོ་རྗེ་ལྕགས་ཀྱུ་ཐོགས་པ་ཡིས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། ལྕགས་ཀྱུའི་ལྡེ་མིག་ཐོགས་མཛད་ཤར་སྒོ་ཕྱེས། ། འཇིགས་བརྒྱད་ཞི་བའི་ཕྲིན་ལས་མཛད་དུ་གསོལ། ཧ་བཛྲ་ཌཱཀྐི་ཛ་ཛཿ ཧཱུྃ། ལྷོ་ཕྱོགས་ཕག་གདོང་རྒྱས་པའི་ལས་མཛད་མ། ། སེར་མོ་རིན་ཆེན་ཞགས་པ་ཐོགས་པ་ཡིས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། ཞགས་པའི་ལྡེ་མིག་ཐོགས་མཛད་ལྷོ་སྒོ་ཕྱེས། །
འབྱོར་དྲུག་རྒྱས་པའི་ཕྲིན་ལས་མཛད་དུ་གསོལ། རི་རཏྣ་ཌཱཀྐི་ཧཱུྃ་ཧཱུྃ། ཧཱུྃ། ནུབ་ཕྱོགས་དོམ་གདོང་དབང་གི་ལས་མཛད་མ། ། དམར་མོ་པདྨ་ལྕགས་སྒྲོག་ཐོགས་པ་ཡིས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། ལྕགས་སྒྲོག་ལྡེ་མིག་ཐོགས་མཛད་ནུབ་སྒོ་ཕྱེས། ཁམས་གསུམ་དབང་དུ་སྡུད་པའི་ཕྲིན་ལས་མཛོད། ནི་པདྨ་ཌཱཀྐི་བཾ་བཾ། ཧཱུྃ།
བྱང་ཕྱོགས་སྤྱང་གདོང་དྲག་པོའི་ལས་མཛད་མ། ། ལྗང་མོ་རལ་གྲི་དྲིལ་བུ་ཐོགས་པ་ཡིས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། དྲིལ་བུའི་ལྡེ་མིག་ཐོགས་མཛད་བྱང་སྒོ་ཕྱེས། ། དགྲ་བགེགས་ཚར་བར་གཅོད་པའི་ཕྲིན་ལས་མཛོད། སཿཀརྨ་ཌཱཀྐི་ཧོ་ཧོཿ
ལས་གཞུང་བསྐུལ་འདོན། སྤྲོ་ན་སྲིན་མོ་ཟ་ལམ་དང་གླུད་རབ་བཅས་འདིར་བྱ། དེ་ནས་ཆད་མདོ་གྱེར་ལ་གཏོར་མ་བཟློག་པར་སྟོབ། དཀར་ལམ་སྦྲེང་ཞིང༌།
རུ་མཚོན་སོགས་ཀྱིས་སྣ་དྲངས་འཕེན་སར་བསླེབས་པ་དང༌། ཐོག་མར་འབྲུ་སྣ་བཏབ་པའི་གསེར་སྐྱེམས་རྡོར་སློབ་ཀྱིས་ཐོགས་ལ། རྃ་ཡྃ་ཁྃ༔ གཅིག ཨོཾ་ཨཱཿཧཱུྃ་ཧ་ཧོ་ཧྲཱིཿ ལན་གསུམ་གྱིས་བྱིན་བརླབ། དབྱངས་རོལ་བཅས། ཧཱུྃ༔ རིག་འཛིན་རྩ་བརྒྱུད་བླ་མ་དམ་པ་དང་༔ བདེ་གཤེགས་ཞི་ཁྲོ་རབ་འབྱམས་དཀྱིལ་འཁོར་ལྷ༔
ཁྱད་པར་བདུད་འདུལ་དྲག་མོའི་ལྷ་ཚོགས་རྣམས༔ གསེར་སྐྱེམས་འདི་བཞེས་རྣལ་འབྱོར་མཐུ་དཔུང་སྐྱེད༔ མ་མགོན་ལྕམ་དྲལ་དམ་ཅན་རྒྱ་མཚོའི་ཚོགས༔ དྲེགས་པའི་སྡེ་དཔོན་སུམ་ཅུ་ཡང་འཁོར་བཅས༔ བཀའ་ཉན་བྲན་གཡོག་མངག་གཞུག་བཅས་རྣམས་ཀྱིས༔ གསེར་སྐྱེམས་འདི་བཞེས་རྣལ་འབྱོར་མཐུ་དཔུང་སྐྱེད༔ སྔགས་འཆང་བདག་གི་རིགས་ཀྱི་སྲུང་མ་དང་༔ ས་ཕྱོགས་འདིར་གནས་ཡུལ་གཞི་གནས་ཀྱི་བདག༔ ལོ་ཟླ་ཞག་དུས་ཚེས་ལ་དབང་བའི་ལྷ༔ གསེར་སྐྱེམས་འདི་བཞེས་རྣལ་འབྱོར་མཐུ་དཔུང་སྐྱེད༔
ཅེས་པའི་ཚིག་མཚམས་གསུམ་པོར་གསེར་སྐྱེམས་འབུལ། དེ་ནས་ཡུས་གདབ་གཟུ་དཔང་བྱ་བ་ནི། ཧཱུྃ༔ མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ དབྱིངས་ཕྱུག་ཌཱཀྐི་སེང་གདོང་དྲག་མོའི་ཚོགས༔ རྩ་གསུམ་དམ་ཅན་རྒྱ་མཚོ་དགོངས་སུ་གསོལ༔ མ་ཉེས་མ་ལན་གཟུ་དཔང་དཀོན་མཆོག་བཞུགས༔ དྲང་ཤན་ཕྱེ་བའི་སྡེ་བརྒྱད་དམག་ཚོགས་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དམ་ཉམས་ལོག་འདྲེན་བྱད་མ་འདི་ཉིད་ལ༔
དྲག་སྔགས་རྡོ་རྗེ་ཕུར་པའི་ཐུན་བརྡེགས་པས༔ ཀོ་ལོང་རུ་ང་ཕྲ་དོག་མ་མཛད་པར༔ མངོན་སྤྱོད་བཀའ་ཡི་ཆད་པ་དྲག་པོ་ནི༔ དེ་རིང་དམ་ཉམས་ལོག་འདྲེན་འདི་ལ་ཕོབ༔ ལས་མཁན་དུས་ལ་བབ་བོ་ས་མ་ཡ༔ བདེན་སྟོབས་བརྗོད་ཅིང་དམིགས་བྱ་རྟེན་ལ་དབབ་པ་ནི། ན་མོཿ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔ ཆོས་ཀྱི་བཀའ་བདེན་པ་དང་༔
དགེ་འདུན་གྱི་བཀའ་བདེན་པ་དང་༔ གསང་སྔགས་གསར་རྙིང་རྒྱུད་སྡེ་བཞི་དང་འབྲེལ་བའི་ཡི་དམ་དཀྱིལ་འཁོར་རྣམས་ཀྱི་བཀའ་བདེན་པ་དང་༔ གསང་སྔགས་རིག་སྔགས་ཁྲོ་བོ་ཁྲོ་མོ་རྣམས་ཀྱི་བཀའ་བདེན་པ་དང་༔ ཁྱད་པར་ཉི་མ་ནུབ་ཕྱོགས་ཨོ་རྒྱན་སྤྲུལ་པའི་ཞིང་ཁམས་ནས༔ མ་ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་རིགས་ལྔ༔ ཨུ་ཙ་ལ་ཡི་དུར་ཁྲོད་ཆེན་པོ་ནས་སྐུ་སྤྲུལ་སེངྒེའི་གདོང་པ་ཅན༔ གསུང་སྤྲུལ་སྟག་གི་གདོང་པ་ཅན༔ ཐུགས་སྤྲུལ་ཕག་གི་གདོང་པ་ཅན༔ ཡོན་ཏན་གྱི་སྤྲུལ་པ་དོམ་གྱི་གདོང་པ་ཅན༔ ཕྲིན་ལས་ཀྱི་སྤྲུལ་པ་སྤྱང་ཀིའི་གདོང་པ་ཅན༔
སྒྲོལ་བྱེད་ནག་མོ་ལྕགས་ཀྱི་གདོང་པ་ཅན༔ ཕྲ་མེན་མ་བྱ་རོག་འུག་པའི་གདོང་པ་ཅན༔ དུས་ཀྱི་ཕོ་ཉ་མོ་དམར་མོ་སྲོག་གཅོད་བཙན་གྱི་བུ་མོ༔ སྔོན་མོ་དབུགས་ལེན་ཀླུ་ཡི་བུ་མོ༔ བླ་འགུགས་ནག་མོ་བདུད་ཀྱི་བུ་མོ༔ ལོ་ཟླ་ཞག་དུས་ཟ་མ་ཆུ་ཚོད་དུས་ཀྱི་ཕོ་ཉ་མོ༔ དྲུག་ཅུ་རྩ་བཞི༔ སྲིད་པའི་ནག་མོ་ཤྭ་ཐོགས་རྒྱན་ཐོགས་ཁྲམ་ཐོགས་རྩིས་ཐོགས་བདུད་མོ་བཅུ་གཉིས༔ སྐྱེ་འགྲོ་གླིང་བཞིའི་སྲོག་བདག་མོ་སྲིན་མོ་ཁྲག་གི་རལ་པ་ཅན་བརྒྱད༔ མ་བྷྱོ་ཛཿགསུམ་ལས་འཆི་བདག་ཚེ་བདག་སྲོག་བདག་མ་མོ་གསུམ༔
ཡེ་ཤེས་དང་འཇིག་རྟེན་ལས་ལ་གྲུབ་པའི་ཕྲ་མེན་མ་བཅུ་གཉིས༔ དགྲ་ལྷའི་རྨུ་ཙ་མོ་ཉི་ཤུ་རྩ་བརྒྱད༔ གཞན་ཡང་མ་རྒྱུད་མཁའ་འགྲོ་སྲིད་པའི་མ་མོ་དུས་བདག་མ་གཙོ་འཁོར་དང་བཅས་པའི་མཐུ་སྟོབས་ནུས་པ་དམོད་པའི་རིག་སྔགས་དྲག་པོ་འདི་ལ་བརྟེན་ནས༔ སྤྱིར་སངས་རྒྱས་ཀྱི་བསྟན་པ་བཤིག་པ༔ དཀོན་མཆོག་གི་དབུ་འཕང་སྨད་པ༔ དགེ་འདུན་གྱི་ཆོས་སྡེ་བཅོམ་པ༔ བསམ་གཏན་བསྒོམ་པའི་དབེན་རི་གཉན་པོ་གཏོར་བ༔ ཁྱད་པར་དུ་རིག་འཛིན་རྣལ་འབྱོར་བདག་ཅག་དཔོན་སློབ་འཁོར་དང་བཅས་པ་ལ༔ ཚད་བཙུགས་པ༔ ཡ་བོར་བཟུང་བ༔
དོ་བསྡོ་བ༔ ཕོད་བཙུགས་པ༔ འགྲན་བཙལ་བ༔ འགྲས་འཚོལ་བ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ ཆོས་སྐྱོང་སྲུང་མའི་ནུས་པ་གཤེ་བ༔ གཞན་ཡང་ཉི་མ་ཕྱོགས་བཞི་མཚམས་བརྒྱད་ནས༔ གཟུགས་ཅན་གྱི་དགྲ༔ གཟུགས་མེད་ཀྱི་བགེགས༔
ཚེ་སྲོག་ལ་བར་དུ་གཅོད་པ་ལ་སོགས་པ་བདག་ཅག་སྒྲུབ་པ་པོའི་ལུས་ངག་ཡིད་གསུམ་ཁྱིམ་སྒོ་ལམ་གསུམ༔ གཞི་ལམ་བྱིས་གསུམ་ཐམས་ཅད་དུ་གནོད་ཅིང་སྡང་བར་བྱེད་པའི་དགྲ་བགེགས་བྱད་མ་རྣམས་ཀྱི་མི་རབས་བདུན་རྒྱུད་དང་བཅས་པ་ཐམས་ཅད༔ གནམ་ས་གླིང་བཞི་རི་རབ་གླིང་ཕྲན་གླིང་བར་མུན་བར་བན་བོན་སྲུང་མའི་སྐྱབས་འོག་གང་དུ་གནས་ཀྱང་རང་དབང་མེད་པར་གཟུགས་ལིངྒ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛ་ཛཿ རཏྣ་པཱ་ཤ་ཧཱུྃ༔ པདྨ་སྥོ་ཊ་བཾ༔ ཀརྨ་གྷཎྜེ་ཧོཿ དེ་ནས་ཟོར་དུ་བསྐུལ་བ་ནི། ཧཱུྃ། བཞེངས་ཤིག་མི་མངོན་ཆོས་སྐུའི་ཀློང་ནས་བཞེངས། །
བདུད་འདུལ་གཙོ་མཆོག་སེང་གདོང་དབྱིངས་ནས་བཞེངས། ། སྲས་མཆོག་མ་མོ་མཆེད་བཞི་དབྱིངས་ནས་བཞེངས། ། མྱུར་མགྱོགས་ཁྲག་རལ་བདུད་སྨིན་དབྱིངས་ནས་བཞེངས། ། བསྐལ་པའི་མེ་འབར་དུག་མཚོའི་ཀློང་ནས་བཞེངས། ། དུག་རླངས་བུ་ཡུག་འཚུབས་པའི་ཀློང་ནས་བཞེངས། ། སྲོག་གཅོད་མུན་ལྟར་གཏིབས་པའི་ཀློང་ནས་བཞེངས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། སྔགས་འཆང་བདག་ལ་བརྣག་པའི་དགྲ་བོ་ལ། ། དམག་དཔུང་བསྐྱེད་ལ་དགྲ་ཡུལ་རྟེན་གནས་རློག ། ལས་ལ་བསྐུལ་ལོ་བདུད་འདུལ་རྩལ་མ་ཞན། །
བཅོལ་བའི་ཕྲིན་ལས་ཐོགས་མེད་འགྲུབ་པར་མཛོད། ཨོྃ་བཾ་ཌཱཀྐི་སིངྷ་མུ་ཁ་ཧ་རི་ནི་ས་ཛ་ཛཿ ཧཱུྃ། སྲིད་པའི་ལྷ་སྲིན་སྡེ་བརྒྱད་ཕྱོགས་སྐྱོང་དང༌། ། གདོང་ལ་གནས་པའི་དྲེགས་ཆེན་ཟོ་དོར་རྣམས། ། གསེར་སྐྱེམས་འདི་བཞེས་གཡས་གཡོན་ཕྱོགས་སུ་བཟུར། ། རྟོག་མེད་དབུ་ཆུམ་འཛིན་མེད་ཞབས་སྐུམས་ཤིག ། བསྒྲུབ་པའི་ལྷ་སྲུང་བདག་གི་རྒྱབ་རྟེན་མཛོད། ། དྲག་པོའི་ཟོར་འདི་དགྲ་བོའི་སྟེང་དུ་དྲོངས། ། ཟོར་ཡ་ལོག་རྡུགས་འབྱམས་སུ་མ་བཅུག་ཅིག །
སྲུང་མ་ཕོ་ཉ་རྒྱུག་ལོག་མ་བྱེད་ཅིག ། ཆོས་སྐྱོང་དམ་ཅན་མཐུ་མེད་མི་སྲིད་ཀྱི། ། ཉེས་ཅན་དམ་ཉམས་དགྲ་བོ་ཤོར་ར་རེ། ། གནམ་ས་གླིང་བཞི་གླིང་བར་ལྕགས་རིའི་མཐའ། ། བན་བོན་སྲུང་གུར་སྐྱབས་འོག་གར་གནས་ཀྱང༌། ། ད་ལྟ་ཉིད་དུ་སྒྲོལ་བའི་ཕྲིན་ལས་མཛོད། དེ་ནས་ཤར་གྱི་སྟག་གདོང་མའི་ཟོར་ཐོགས་ལ་ཤར་ཕྱོགས་སུ་གཟིར་ལ། ཧཱུྃ༔ ཤར་ཕྱོགས་སྟག་གདོང་སྐུ་སྤྲུལ་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔
ཤར་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔

བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔ ཤར་ཕྱོགས་བྱད་མའི་དཔུང་ཚོགས་རྡུལ་དུ་རློག༔ ཨོྃ་བཾ་སིངྷ་ཌཱཀྐི་བཛྲ་བྷ་ར་ཧི་ཧ་རཀྵེ་ཏ་ན་ག་ཕེ་ཤ་མཱ་ར་ཡ་བྷྱོཿ ལྷོའི་ཕག་གདོང་མའི་ཟོར་ཐོགས་ལ། ལྷོ་ཕྱོགས་སུ་གཟིར་ལ། ཧཱུྃ༔ ལྷོ་ཕྱོགས་ཡོན་ཏན་ཕག་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ལྷོ་ཕྱོགས་གློ་བུར་ཡེ་འདྲོག་ལྟས་ངན་དང་༔
བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔ བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔ ལྷོ་ཕྱོགས་བྱད་མའི་དཔུང་ཚོགས་རྡུལ་དུ་རློག༔ ཨོྃ་བཾ་སིངྷ་ཌཱཀྐི་རཏྣ་བྷ་ར་ཧི་རི་རཀྵེ་ཏ་ན་ག་ཕེ་ཤ་མཱ་ར་ཡ་བྷྱོཿ ནུབ་ཀྱི་དོམ་གདོང་མའི་ཟོར་ཐོགས་ནས། ནུབ་ཕྱོགས་སུ་གཟིར་ལ།
ཧཱུྃ༔ ནུབ་ཕྱོགས་གསུང་སྤྲུལ་དོམ་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ ནུབ་ཕྱོགས་གློ་བུར་ཡེ་འདྲོག་ལྟས་ངན་དང་༔ ཕ་རོལ་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔ བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔
ནུབ་ཕྱོགས་བྱད་མའི་དཔུང་ཚོགས་རྡུལ་དུ་རློག༔ ཨོཾ་བཾ་སིངྷ་ཌཱཀྐི་པདྨ་བྷ་ར་ཧི་ནི་རཀྵེ་ཏ་ན་ག་ཕེ་ཤ་མཱ་ར་ཡ་བྷྱོཿ བྱང་གི་སྤྱང་གདོང་མའི་ཟོར་ཐོགས་ནས་བྱང་ཕྱོགས་སུ་གཟིར་ལ། ཧཱུྃ༔ བྱང་ཕྱོགས་ཕྲིན་ལས་སྤྱང་གདོང་བྱེ་བ་འབུམ༔ དམ་རྫས་ཁྲག་མཆོད་འབར་བ་འདི་བཞེས་ལ༔ བྱང་ཕྱོགས་གློ་བུར་ཡེ་འདྲོག་ལྟས་ངན་དང་༔ བྱད་ཟོར་མི་ཁ་དམོད་ཚིག་གཡོ་བའི་དགྲ༔ རྒྱལ་འགོང་བསེ་རག་དབུལ་སྲི་འདྲེ་རྒོད་རྣམས༔ དུག་རྫས་ཚེ་ཟོར་མདའ་འཕང་ནམ་རྒྱང་གིས༔
བཟློག་གོ་ཕ་རོལ་ལོག་ལྟ་བྱད་མ་ཆོམས༔ སྣང་སྲིད་ལས་ཀྱི་རི་རབ་ཟོར་ཐུན་འདི༔ ནམ་མཁའི་མཐོངས་ནས་གནམ་ལྕགས་ཐོག་བརྒྱབ་ལྟར༔ བྱང་ཕྱོགས་བྱད་མའི་དཔུང་ཚོགས་རྡུལ་དུ་རློག༔ ཨོྃ་བཾ་སིངྷ་ཌཱཀྐི་ཀརྨ་བྷ་ར་ཧི་ནི་རཀྵེ་ཏ་ན་ག་ཕེ་ཤ་མཱ་ར་ཡ་བྷྱོཿ དེ་ནས་ཁྲག་རལ་མའི་བསྐུལ་ཟོར་ཐོགས་ལ། ཧཱུྃ་བྷྱོཿ རཀྟའི་རྦ་རླབས་འཕྱོ་ཞིང་འཁྲུགས་པའི་དབུས༔ གཙོ་མོའི་ཐུགས་སྤྲུལ་སྲོག་བདག་སྲིན་གཟུགས་མ༔ དམར་ནག་ཁྲག་གི་མདོག་ཅན་སྐུར་བཞེངས་ཤིག༔
དམ་རྫས་ཁྲག་མཆོད་འབར་བ་འདི་བཞེས་ལ༔ བསྟན་དགྲ་དམ་ཉམས་བསྒྲལ་བའི་ཕྲིན་ལས་མཛོད༔ དཀོན་མཆོག་བཀའ་ཆད་སྡང་ཞིང་བདག་ལ་འཚེ༔ སྔ་དགྲ་ཕྱི་དགྲ་འཆང་ཞིང་གདུག་རྩུབ་ཅན༔ སློབ་མ་དམ་ལོག་ཡོན་བདག་གཞུངས་ངན་དང་༔ དམ་ཚིག་བཀའ་བཅག་ཉན་ཐོས་སྙིང་ངན་ཅན༔ རྐུན་འཕྲོག་བཅོམ་ཞིང་གཡབ་དར་ཤག་འདེབས་རྣམས༔ ལོ་ཟླ་ཞག་དང་ཟ་མ་ཆུ་ཚོད་ལ༔ རིང་པར་མ་བཞག་སྲོག་རྩ་ཆོད་ལ་ཤོག༔ སྙིང་ཁྲག་རྔུབས་ཤིག་འདུས་བྱས་སྡུས་ལ་ཤོག༔
རྣམ་ཤེས་སྲོག་དབུགས་རྟེན་དང་ཕྲོལ་ལ་ཤོག༔ བསྐུལ་ལོ་བཀའ་སྐྱོང་མ་མོ་མཐུ་མ་ཆུང་༔ དུག་ཟོར་ནག་པོ་ཞེ་སྡང་རུ་ཏྲའི་སྙིང་༔ དབལ་ཟོར་དམར་པོ་མྱུར་མགྱོགས་ཁྲོ་མོའི་རྫས༔ རྔམ་འདེབས་ནག་པོ་སྲོག་བདུད་ཞགས་པ་འཁྱུགས༔ བཟློག་ཟོར་དམར་པོ་མ་མོའི་ཁྲག་ནད་ཟོར༔ དམ་ཉམས་དགྲ་བོའི་མི་ནོར་ཡུལ་ཞིང་ལ༔ བཏབ་བོ་ཀླུ་བདུད་ནག་པོའི་མཛེ་ནད་བཞིན༔ དགྲ་ལ་སྐར་སྟོང་བྱེ་བ་བདུན་བརྒྱར་ཐོབ༔ རྩད་ཆོད་ཡུལ་འཇོམས་ལྷག་རྗེས་མེད་པར་ཐོངས༔
རག་མོ་དུ་ལིང་ནག་མོ་དགྲ་ལ་བྷྱོཿ ཧར་ལིང་ཀངྐ་མ་མོ་དགྲ་ལ་བྷྱོཿ མུ་ཁ་མི་བདུད་ནག་མོ་དགྲ་ལ་བྷྱོཿ ཨེ་ཀ་རུ་ལུ་ནག་མོ་དགྲ་ལ་བྷྱོཿ རུ་ར་ལི་ཤི་ནག་མོ་དགྲ་ལ་བྷྱོཿ དགྲ་ལ་དམར་ནག་སྙིང་གཟེར་ཁྲག་བཤལ་ཡ༔ འགོ་ནད་རྒྱུག་འགྱེལ་ཤ་ཁུལ་འདར་ལིང་ཡ༔ སྦོས་འགས་རླངས་འཐབ་དུག་མདའ་རྒྱུག་འགྱེལ་ཡ༔ ཆོས་ཆོས་ཟོར་ཟོར་མ་མོ་མཐུ་མ་ཆུང་༔ དགྲ་བོ་གནམ་ས་གོ་ལྡོག་འགྱུ་བཞིན་དུ༔
ནད་རླངས་དུག་དང་དབྱེར་མེད་ཕྲིན་ལས་མཛོད༔ ཨོྃ་མ་མོ་རཀྨོ་རཀྴ་ཏྲི་ཏྲི་ཤ་རུ་ཏྲ་མ་ཝཀ་ཙི་ནྲྀ་ཏྲི་ཆོད་ཆོད་རྦད་ཙིཏྟ་སྙིང་ལ་བྷྱོ་བྷྱོཿ ཞེས་འཕང་ངོ་༔ དེ་ནས་གཏེར་སྲུང་ཟངས་བཙན་གྱི་ཟོར་གཏོར་ཐོགས་ལ༔ ཧཱུྃ༔ གཏེར་སྲུང་ཟངས་བཙན་འབར་བའི་ཚོགས༔ བསྐུལ་ཞིང་ཕྲིན་ལས་བཅོལ་བ་ནི༔ ལས་ཀྱི་སྡེ་དཔོན་དམག་ལ་ཆོས༔ སྲོག་བདག་ཉི་ཁྲི་རླུང་ལྟར་འཚུབས༔ ཟངས་བཙན་ཤན་པ་དགྲ་ལ་བྷྱོཿ
སྨྱོ་འབོག་སྟེང་གྲིབ་ཆུ་ལྟར་ཁོལ༔ གཟའ་བདུད་ནག་པོ་དགྲ་ལ་བྷྱོཿ མཛེ་ནད་ལྷོག་ཡམས་མུན་ལྟར་གཏིབས༔ ཀླུ་ཡི་བུ་མོ་དགྲ་ལ་བྷྱོཿ ཤན་པའི་དམག་ཚོགས་ཉི་ལི་ལི༔ ཡང་འཁོར་སྤྲུལ་པ་དགྲ་ལ་བྷྱོཿ མི་སྡུག་ལྟས་ངན་ཆར་ལྟར་ཕོབ༔ བྱ་གཅན་སྟོང་སྡེ་དགྲ་ལ་བྷྱོཿ སངས་རྒྱས་བསྟན་དགྲ་རྩད་ནས་ཆོད༔ དཀོན་མཆོག་སྤྱི་དགྲ་རྡུལ་དུ་རློག༔
རྣལ་འབྱོར་སྒོས་དགྲ་ཆམ་ལ་ཕོབ༔ ཉེས་ཅན་དགྲ་བོ་ཤོར་ར་རེ༔ དམིགས་པའི་དམ་ཉམས་དགྲ་དང་བགེགས༔ ལོ་ཟླ་ཞག་དུས་མ་བཞག་པར༔ ཤ་ཁྲག་དམར་གཏོར་འདི་ཉིད་དང་༔ དབྱེར་མེད་མཉམ་པར་བཞེས་བྱས་ཏེ༔ ལྷག་མ་མིང་ཤུལ་མེད་པར་མཛོད༔ ཨོྃ་ཤུ་ལ་ཏྲི་ཙ་ཏྲི་ཀི་ཀང་ཏྲི་ཏྲི་ནཱ་ག་ཏི་པ་ར་ཙ་ཙ་ཏྲི་ཡ་མ་དུ་རུ་ཡ་དགྲ་ལ་ཟློག་ཟློག༔ ཅེས་འཕང་ངོ་༔ དེ་ནས་ཟོར་ཆེན་འཕེན་པ་ནི༔
མེ་ཧོཾ་སྦར་ལ་འདི་སྐད་དོ༔ ཧཱུྃ་བྷྱོཿ བཞེངས་ཤིག་མི་མངོན་ཆོས་སྐུའི་ཀློང་ནས་བཞེངས༔ བརྒྱུད་ལྡན་རིག་འཛིན་གྲུབ་ཐོབ་དབྱིངས་ནས་བཞེངས༔ བདུད་འདུལ་གཙོ་མཆོག་སེང་གདོང་དབྱིངས་ནས་བཞེངས༔ སྲོག་གཅོད་མ་མོ་མཆེད་བཞི་དབྱིངས་ནས་བཞེངས༔ མྱུར་མགྱོགས་ཁྲག་རལ་བདུད་སྨིན་དབྱིངས་ནས་བཞེངས༔ བསྐལ་པའི་མེ་འབར་དུག་མཚོའི་ཀློང་ནས་བཞེངས༔ དུག་རླངས་བུ་ཡུག་འཚུབ་མའི་ཀློང་ནས་བཞེངས༔ སྲོག་ལེན་མུན་ལྟར་གཏིབས་པའི་དབྱིངས་ནས་བཞེངས༔
དམ་རྫས་ཁྲག་མཆོད་འབར་བ་འདི་བཞེས་ལ༔ སྔགས་འཆང་བདག་ལ་སྡང་བའི་དགྲ་བོ་འདིས༔ སངས་རྒྱས་བསྟན་པ་བཤིག་ཅིང་རྩད་ནས་བཅད༔ དཀོན་མཆོག་དབུ་འཕང་སྨད་ཅིང་ཁ་ཡོག་བཀལ༔ དགེ་འདུན་རྒྱ་མཚོའི་ཐུགས་དཀྲུགས་དབྱེན་ཕྱུང་བརྩོན༔ དགེ་བཅུ་ཁྱད་གསོད་མི་དགེ་དྭང་དུ་བླངས༔ མི་ལ་ལྷ་མེད་ལྷ་ལ་མཐུ་མེད་ཟེར༔ ཆོས་སྐྱོང་སྔགས་ཀྱི་སྲུང་མར་དོ་བསྡོ་བའི༔ ཞིང་བཅུ་ཚང་བའི་དམ་ཉམས་སྡིག་ཅན་འདིས༔ སྟེང་ནས་གཟའ་ནད་ཆར་ལྟར་འབེབས་སུ་ཆུག༔
བར་ནས་བཙན་གཟེར་རླུང་ལྟར་འཚུབ་ཏུ་ཆུག༔ འོག་ནས་རླུང་ནད་མུན་ལྟར་གཏིབ་ཏུ་ཆུག༔ བསྐུལ་ལོ་རྦད་དོ་མཁའ་འགྲོ་མཐུ་མ་ཆུང་༔ གཡབ་བོ་ཆོས་ཤིག་ཤ་ཟ་རྩལ་མ་ཞན༔ ཉེས་ཅན་བསྟན་པའི་རུ་ཏྲ་ནག་པོ་འདི༔ ལོ་ཟླ་ཞག་དང་ཟ་དུས་འདའ་མ་བྱེད༔ ད་ལྟ་སྐད་ཅིག་བླ་སྲོག་ཆོད་ལ་ཤོག༔ ཕོ་རྒྱུད་རྣམས་ཀྱི་ཤ་ཟོ་ཁྲག་ལ་འཐུང་༔ མོ་རྒྱུད་རྣམས་ཀྱི་མངལ་སྐོམ་སྐྱེ་རྒྱུད་ཆོད༔ མཐུན་གྲོགས་ཡུལ་ཁྱིམ་རྟེན་གནས་ཆགས་ཡུལ་རྣམས༔
གནམ་ལྕགས་ཐོག་གིས་རི་རབ་བཤིག་པ་ལྟར༔ ཐལ་བའི་རྡུལ་དུ་བརླག་པའི་ཕྲིན་ལས་མཛོད༔ ཨོྃ་བཾ་སིངྷ་ཌཱཀྐི་བཻ་རོ་ཙ་ན་བཛྲ་བྷ་ར་ཧི་ཀྲོ་ཏི་ཀ་ལི་ཧ་རི་ནི་ས་མ་མོ་རཀྴ་ཁ་ཁ་མུ་ཁ་རུ་ལུ་མུ་ཁ་ནག་མོ་བྷེ་ཏྲི་ནག་མོ་དགྲ་བོའི་སྲོག་ལ་རྦད་རྦད༔ ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ ཨེ་ས་བྷྱོ་ཟློག༔ ཅེས་ཟློག་སྔགས་དང་བཅས་དགྲ་ཕྱོགས་སུ་འཕང༌། དགྲ་བོའི་ཕ་སྡེ་ནང་ཚན་ལྷ་སྲུང་ཡུལ་ཞིང་དང་བཅས་བརླག་པར་བསམ་མོ། དེ་ནས་སྲུང་འཁོར་བསྒོམ་པ་ནི། ཧཱུྃ༔ སྐྱེ་མེད་ཡེ་ཤེས་མཁའ་འགྲོ་མས༔
འགགས་མེད་ཧཱུྃ་སྒྲ་འབྲུག་ལྟར་སྒྲོག༔ གཉིས་མེད་བྷྱོ་དང་ཕཻཾ་ཀ་རས༔ རང་བཞིན་སྲུང་བའི་གུར་ཁང་གྱུར༔ ཧཱུྃ་ཧཱུྃ་ཧཱུྃ༔ བྷྱོ་བྷྱོ་བྷྱོཿ ཨོྃ་མུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་ནྲྀ་བྷྲཱུྃ༔ བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག་བཛྲ་ཙཀྲ་རཀྵ་ཧཱུྃ་ཕཊ྄ཿ ནྲྀ་བྷྲཱུྃ་ཙཀྲ་རཀྵ་ཧཱུྃ༔ སྲུང་འཁོར་བསྒོམ་ཞིང་རང་རིག་གཉུག་མའི་ངོ་བོ་སྐྱོངས། དེ་ནས་བཟློག་པ་བྱ་བ་ནི།
བདག་ཉིད་དྲག་མོར་གསལ་བ་ཡི༔ སྐུ་ལས་སྤྲོས་པའི་ཁྲོ་མོ་དང་༔ ཡང་སྤྲུལ་ཁྲོ་ཚོགས་དཔག་མེད་ཀྱིས༔ དགྲ་བགེགས་བདུད་སྡེའི་ཚོགས་རྣམས་ལ༔ སྣ་ཚོགས་མཚོན་ཆའི་ཆར་ཕབ་སྟེ༔ དགྲ་སྡེ་དཔུང་བཅས་རྡུལ་དུ་རློག༔ རྣམ་ཤེས་ཆོས་ཉིད་ཞིང་དུ་སྤར༔ དམིགས་མེད་ཆོས་སྐུའི་ཀློང་དུ་ཟློག༔ ཕཊ྄ཿ དེ་ནས་ཟློག་སྔགས་ནི༔
ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ཅེས་བདུན་གསུམ་ཉེར་གཅིག་ཏུ་བཟླ་ཞིང་དམོད་པ་བཅོལ། ཐོ་མཚམས་གཅོད་པ་ནི༔ རྡོ་གཡམ་ལ་ཁྲོྃ་བྲིས་ཤིང་༔
ཁྲོྃ༔
ཐོ་ནི་ཁྱུང་ནག་རབ་འབར་འཇིགས་པའི་གཟུགས༔ སྐུ་ལ་ཟངས་ཁྲབ་སྡེར་སེན་ལྕགས་ཀྱུ་བགྲད༔ སྒྲོ་གཤོག་བརྒྱངས་ཤིང་རྔམ་མཆེ་གཙིགས་པ་ཡིས༔ སྒབ་འདྲེ་འབྱུང་པོ་འགྱུ་བའི་སྐབས་མེད་དོ༔ ཨོྃ་ཁྲོྃ་ག་རུ་ཊ་ཧཱུྃ་ཕཊཿ དེ་ནས་སྒོ་དྲུང་དུ་སླེབ་པ་དང༌། གཏོར་སྣོད་བཤལ་ཆུ་དང་བཅས་བརྟན་མ་སྐྱོང་བ་ནི། ཧཱུྃ༔ བོད་ཁམས་སྐྱོང་བའི་མ་སྲིང་བརྟན་མའི་ཚོགས༔ གནས་ཉུལ་ལས་ཀྱི་མ་མོ་བཅུ་གཉིས་ནི༔
ཞི་དང་རྒྱས་དང་སྒེག་པའི་ཆ་ལུགས་ཅན༔ ལྷབ་ལྷུབ་རྒྱན་ལྡན་གཡེར་ཁ་སི་ལི་ལི༔ དར་དཔྱངས་ཅོད་པན་སྣ་ཚོགས་པུ་རུ་རུ༔ རིན་ཆེན་རྒྱན་ལྡན་ཐོར་ཚུགས་ལྕང་ལོ་ཅན༔ གླུ་ལེན་གདངས་གླུའི་བཤུགས་སྒྲ་ཙེ་རེ་རེ༔ སོ་སོའི་བྲན་གཡོག་སྨན་ཕྲན་བྱེ་བ་འབུམ༔ དམ་རྫས་བརྒྱན་པའི་གཏོར་མ་འདི་བཞེས་ལ༔ གསང་སྔགས་བསྟན་པའི་བྱ་ར་མེལ་ཚེ་རུ༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོྃ་མ་མ་ཏིང་ཏིང་ཤག་ཤག་ལེ་ལེ་ཏྲིང་ཏྲིང་སྤྲིང་སྤྲིང་ཁ་ཁ་ཁཱ་ཧི༔
ཞེས་བརྟན་མ་སྐྱོང་ཞིང་དམ་སྲི་བཀུག་ལ་གཏོར་གཞོང་སྦུབ་ཅིང་བྲོ་བརྡུང་བ་ནི༔ ཧཱུྃ་མཿ ཡུམ་ཆེན་དབྱིངས་ཀྱི་ཕོ་བྲང་ཆེན་མོ་ནས༔ སྣང་སྟོང་ཟུང་འཇུག་གཉིས་མེད་ཁྲོ་མོའི་ལྷས༔ བདེ་བའི་མ་པང་སྟོང་པའི་བུ་རྒྱུག་ལྟར༔ ཅིག་ཅར་ཤར་གྲོལ་ཡེ་རྫོགས་བྲོ་བརྡུངས་པས༔ བདག་འཛིན་དགྲ་གདོན་ཀ་དག་དབྱིངས་སུ་གྲོལ༔ མ་བསྒོམས་ཕྱག་རྒྱ་ཆེན་པོའི་ངང་གནས་གྱུར༔ ཨོྃ་ནན༔ ཨཱཿནན༔
ཧཱུྃ་ནན༔ ལཾ་ནན༔ སཏྭཾ་བྷ་ཡ་ནན༔ ཞེས་བྲོ་བརྡུངས་ཏེ་མངོན་སྤྱོད་དྲག་པོའི་གཡོན་བསྐོར་དུ་བརྡུང༌། གཏོར་སྣོད་ཁ་ཡར་བཟེད་ལ། ཧཱུྃ། ཡུམ་ཆེན་བདུད་འདུལ་དྲག་མོའི་ལྷ་ཚོགས་ལ། ། དངོས་འབྱོར་ཡིད་ཀྱིས་སྤྲུལ་པའི་མཆོད་ལྷ་མོས། ། དཔག་ཡས་སྤྲོས་པའི་དཔག་མེད་མཆོད་པ་འབུལ། ། སྐུ་བཞིའི་དཀྱིལ་འཁོར་དཔལ་འབྱོར་རྒྱས་གྱུར་ཅིག །
ཅེས་དང༌། ཧོཿ ཆོས་སྐུ་ཡུམ་ཆེན་རྣམ་རོལ་དྲག་མོའི་ལྷ། ། སྔོན་ལས་འཕྲལ་རྐྱེན་བག་སྒྲིབ་འཁྲུལ་གཟུགས་རྣམས། ། རྟེན་འབྲེལ་རིག་སྔགས་དྲག་པོའི་ཚར་བཅད་དེ། ། རྒྱལ་ཁམས་བདག་འགྲོ་བདེ་བའི་བཀྲ་ཤིས་ཤོག དྷརྨ་སྭ་བྷཱ་ཨ་ཨཱཿ ཞེས་མཆོད་འབྲུ་འཐོར་ཞིང༌། ༈ རྩ་གསུམ་སྲུང་མའི་དམག་ཚོགས་ཀྱིས༔ དགྲ་བགེགས་ཐལ་བར་བརླག་མཛད་ནས༔
ཕྱིན་ཆད་ལྡང་བར་མ་གྱུར་ཅིག༔ མཐུ་རྩལ་སྟོབས་ལྡན་ལྷ་རྒྱལ་ལོ༔ ཕྱེ་མར་སྐྱེམས་ཕུད་ལ་རོལ། དེ་ནས་ནང་དུ་སླེབས་མ་ཐག་ཚེ་འགུགས་པ་ནི༔ ཧཱུྃ༔ རྡོ་རྗེ་མཁའ་འགྲོ་ཚེ་ཡི་བདག༔ མདའ་དར་ཤར་དུ་བསྐྱོད་པའི་ཚེ༔ ཁྲག་ཉམས་གསོས་ལ་ཚེ་བཅུད་བསྡུས༔ ཤར་གྱི་ཕྱོགས་ནས་ཚེ་འགུག་གོ༔ ཧཱུྃ༔
རིན་ཆེན་མཁའ་འགྲོ་ཚེ་ཡི་བདག༔ མདའ་དར་ལྷོ་རུ་བསྐྱོད་པའི་ཚེ༔ ཤ་ཉམས་གསོས་ལ་ས་བཅུད་བསྡུས༔ ལྷོ་ཡི་ཕྱོགས་ནས་ཚེ་འགུག་གོ༔ ཧཱུྃ༔ པདྨ་མཁའ་འགྲོ་ཚེ་ཡི་བདག༔ མདའ་དར་ནུབ་ཏུ་བསྐྱོད་པའི་ཚེ༔ དྲོད་ཉམས་གསོས་ལ་མེ་བཅུད་བསྡུས༔ ནུབ་ཀྱི་ཕྱོགས་ནས་ཚེ་འགུག་གོ༔ ཧཱུྃ༔
ལས་ཀྱི་མ་མོ་ཚེ་ཡི་བདག༔ མདའ་དར་བྱང་དུ་བསྐྱོད་པའི་ཚེ༔ དབུགས་ཉམས་གསོས་ལ་རླུང་བཅུད་བསྡུས༔ བྱང་གི་ཕྱོགས་ནས་ཚེ་འགུག་གོ༔ ཧཱུྃ༔ སྟེང་ཕྱོགས་རིགས་ཀྱི་ཚེ་བདག་ནི༔ དམར་ལྗང་གསལ་སྟོང་མཁའ་འགྲོ་མ༔ ཉི་ཟླའི་བཅུད་བསྡུས་རྩ་རླུང་བསྐྱེད༔ མཁའ་དང་སྟེང་འོག་ཚེ་འགུག་གོ༔ ཅེས་རྩ་སྔགས་ཀྱིས་འགུགས༔
ཨོྃ་མཱུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་བྷྱོཿ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ སྒྲུབ་པ་དང་ལས་སྦྱོར་ནི༔ ཨོྃ་བཛྲ་ཨཱ་ཡུ་ཥེ་ཧཱུྃ་བྷྲཱུྃ་ནྲྀ་ཛཿསིདྡྷི་ཕ་ལ་ཧཱུྃ་ཨཱཿ ཨོྃ་ཚེ་བྷྲཱུྃ་གཡུ་བྷྲཱུྃ་གཡུ་ཚེ་བྷྲཱུྃ༔ ཨཱ་ཡུརྫྙཱ་ན་གཡུ་ཚེ་བྷྲཱུྃཿ ཞེས་དང་ཚེ་བརྟན་པའི་གཟུངས་རིང་བཟླའོ༔ ཚེ་རིལ་ཚེ་ཆང་ལ་རོལ༔ དེ་ནས་ཚེ་སྦ་བ་ནི༔ ཨོཾ༔
བདེ་གཤེགས་རྩ་གསུམ་ལྷ་ཚོགས་ཀྱི༔ ཡབ་ཡུམ་སྤྲུལ་པ་འཁོར་དང་བཅས༔ ཚེ་འདི་བཅོལ་ལོ་སྲོག་འདི་སྡོམས༔ སྐུ་གསུང་ཐུགས་ཀྱི་རྒྱས་ཐོབ་ཅིག༔ ཚེ་དང་སྲོག་འདི་ཁྱོད་ལ་གཏད༔ ཁྱེད་ཀྱིས་རྒྱ་འདི་ཐུབ་པར་སྲུངས༔ བཅོལ་ལོ་གཉེར་རོ་ཡེ་ཤེས་ལྷ༔ གཏད་དོ་འཁོར་དང་སྲུང་མའི་ཚོགས༔ ཚེ་སྲིངས་སྲོག་སྐྱོབས་དཔལ་སྐྱེད་ལ༔ སྨིན་གྲོལ་དབང་དང་དངོས་གྲུབ་སྩོལ༔
བཛྲ་ཀཱ་ཡ་ཙིཏྟ་རཀྵ་ཧཱུྃ༔ མདའ་དར་གཡབ་ནས་རྒྱས་གདབ་བོ། རང་གཞུང་ལྟར་དབང་བླང་ནས་རྗེས་ཆོག་མཆོད་བསྟོད་མན་དཀྱུས་ལྟར་ཤེས་པར་བྱའོ། དེའང་གཏེར་གཞུང་ལས། ཨེ་མ་ཁོ་བོ་པད་འབྱུང་ངས༔ ཕྱི་རབས་རྗེས་འཇུག་བུ་ཡི་དོན༔ ཟོར་བཟློག་དུག་གི་འཁོར་ལོ་བཞག༔ ཕྱི་ནང་རྐྱེན་བཟློག་ཕྲིན་ལས་མྱུར༔ འདི་ཉིད་རྦད་བསྐུལ་དྲག་བཅོལ་བས༔ ཚངས་པའི་འཇིག་རྟེན་ཡུལ་ཡང་འཇོམས༔
རྐྱེན་ངན་དགྲ་སོགས་ལྟ་ཅི་སྨོས༔ ཡང་བཟློག་སྤུ་གྲི་ནག་པོ་འདི༔ མ་འོངས་སུམ་ཅུའི་ཡང་མཐའ་ལ༔ བར་ཆོད་སྒྲོལ་བའི་མཚོན་ཆར་ཤོག༔ སྙིང་ཐིག་མ་མོ་ཁྲག་རལ་མས༔ མ་ཡི་བརྡ་འདི་ཐུབ་པར་སྲུངས༔ ད་ལྟའི་ཡེ་ཤེས་དཔལ་ཆེན་འདི༔ མ་འོངས་ལས་འབྲེལ་གླིང་ཞེས་གྲགས༔ གསང་མཚན་ཧཱུྃ་གི་མཚན་ཅན་ལ༔ སྤྲོད་ཅིག་སྔགས་བདག་ལྕམ་གཅིག་མ༔
དམ་ཉམས་བྱད་མའི་སྙིང་ཁྲག་འཐུང་༔ འགོང་པོའི་ལག་ཏུ་མ་ཤོར་རྒྱ༔ དྲག་མོ་བརྡ་སྐྱོང་ཐ་ཚིག་རྒྱ༔ ཞེས་གསུངས་པ་བཞིན། ཕུང་འཚེངས་ནུས་མཐུ་གཞན་ཟླ་དང་བྲལ་བའོ། ཡང་ཟབ་བདུད་འདུལ་དྲག་མོའི་མངོན་སྤྱོད་ལས། ། ཇི་ལྟར་ཁུངས་ལྡན་ཕྱག་ལེན་མི་ཉམས་ཕྱིར། འཁྲུགས་སྡེབ་གསལ་ཞིང་གཞུང་ཆོག་ཁོ་ན་བཞིན། ། སྤྲོས་པས་ཉམས་དགྲའི་ཚོགས་རྣམས་ཚར་ཆོད་ཅིག ། ཅེས་ཡེ་ཤེས་མཁའ་འགྲོ་བདུད་འདུལ་སེངྒེའི་གདོང་ཅན་ལས།
འཕེན་པ་ཟོར་ལས་ལྷན་ཐབས་དང་བཅས་དཀྱུས་གཅིག་ཏུ་བཀོད་པ་རྡོ་རྗེའི་ཐོག་མདའ་ནག་པོ་ཞེས་བྱ་རིག་པ་འཛིན་པའི་རྣམ་རོལ་རོང་སྨྱོན་རྩལ་གྱིས་མཛད་པ་ལ། གཞུང་བཟུང་ཁ་སྐོང་དགོས་རིགས་གཞུང་དང་རང་ལུགས་གཞན་ལས་ཀྱང་ཁ་བསབ་ཅིང༌། གབ་དཀྲུག་མེད་པར་ཆུ་འབབ་ཀྱི་ཚུལ་དུ་བཀླག་ཆོག་ཏུ་བགྱིས་པ་འདིའང་རིག་སྔགས་འཆང་བའི་གཟུགས་བརྙན། བདུད་འདུལ་རོར་པ་རྩལ་གྱི་བགྱིས་པས་ཡི་གེ་པ་ནི་འཕན་སྤྲུལ་ནས་བགྱིས་པ་འགྲོ་ཀུན་བྱད་གདོན་གྱི་གཡུལ་ལས་རྒྱལ་བའི་རྒྱུར་གྱུར་ཅིག། །། ཧ༽ རྩང་བཟློག་ནི། ཧཱུྃ་བྷྱོཿ ཡེ་ཤེས་ཌཱཀྐི་སེངྒེའི་གདོང་པ་ཅན༔ མྱུར་མགྱོགས་ཕོ་ཉ་ཤན་པ་འཚོགས་པའི་རྟེན༔ རྣོ་དབལ་དྲག་པོའི་རྩང་ཕུར་ལྡན་པ་ནི༔ ཟུར་གསུམ་སྐུ་གསུམ་དུག་གསུམ་རྩད་ནས་གཅོད༔
མཐོ་དམན་སྲིད་གསུམ་རྒྱ་ཁྱོན་ཆོས་ཀྱི་དབྱིངས༔ མང་ཉུང་གྲངས་མེད་ཚ་ངར་མེ་ཡི་ཟེར༔ མྱུར་མགྱོགས་ཐོག་རྒོད་དྲག་པོ་རླུང་གི་ཤུགས༔ གཟི་བྱིན་ཉི་ཟླ་མྱུར་མགྱོགས་གློག་གི་འགྱུ༔ རྣོ་དབལ་སྤུ་གྲི་སྒྲོལ་འདེབས་ཀི་ཀང་མྱུར༔ རྩེ་མོ་ཞེ་སྡང་གདུག་པའི་མེ་རི་འབར༔ སྐེད་པ་རྒྱ་མདུད་གཏི་མུག་མུན་རིམ་གཏིབས༔ རྩ་བར་འདོད་ཆགས་སྲིད་པའི་ཁྲག་མཚོ་ཁོལ༔ དྲྭ་མིག་ལས་མཁན་ང་རྒྱལ་རི་ལྟར་ཉིལ༔ ཟུར་གསུམ་ཕྲ་དོག་གདུག་པའི་རླུང་ནག་འཚུབས༔
བཟློག་མེད་ལས་ཀྱི་དྲག་པོའི་རྩང་ཕུར་ཚོགས༔ བསྐུལ་ལོ་བཞེངས་ཤིག་མྱུར་མགྱོགས་མཐུ་བོ་བསྐྱེད༔ ཁྲག་མཆོད་དམར་ཆེན་རྒྱ་མཚོ་འདི་བཞེས་ལ༔ ཕ་རོལ་གཡུལ་ངོ་གདུག་པའི་དམག་ཚོགས་རྣམས༔ དུག་མདའ་གཟེར་ཕུར་ནག་པོ་ཁྱོད་ཀྱིས་ཟློག༔ ཆག་ཆེ་ཉམ་ང་རྨི་ལྟས་མཚན་ངན་རྣམས༔ དམ་ཉམས་དགྲ་བོ་བྱད་མའི་སྟེང་དུ་ཟློག༔ མི་ཁ་གླེང་གཞི་གཤེ་སྐུར་སྨྲ་ངན་བྱུར༔ ཕུང་ཤིག་ཁ་སྦྱོར་ཕ་རོལ་དགྲ་ལ་ཟློག༔ རྩང་ལ་གནས་པའི་ཆོས་སྐྱོང་ཕོ་ཉ་དང་༔
ལས་དང་ཡེ་ཤེས་ཤ་ཟ་ཌཱཀྐིའི་ཚོགས༔ བསྐུལ་ལོ་རྦད་དོ་ཐ་ཚིག་དམ་མ་གཡེལ༔ དགྲ་བགེགས་བྱད་མའི་རྟེན་མཁར་ཡུལ་ཁང་ཤིགས༔ སྲུང་སྐྱོབ་བན་བོན་ལྷ་སྲུང་བཅས་པ་རྣམས༔ གནམ་ལྕགས་རི་བོ་བརྒྱབ་མྱོས་བསྲེགས་བྱས་ནས༔ བསྐལ་པའི་རླུང་གཡོས་ཐལ་བ་བུན་གཏོར་བཞིན༔ ལྷག་མ་རྗེས་མེད་བརླག་པའི་ཕྲིན་ལས་མཛོད༔ ཨོྃ་ཌཱཀྐི་ནཱི་སིངྷ་མུ་ཁ་ཧ་རི་ནི་ས་རུ་ཏྲ་ཚིནྡྷ་ཡ་ཚིནྡྷ་ཡ་བྷནྡྷ་ཡ་བྷནྡྷ་ཡ་མཱ་ར་ཡ་ཏྲག་རཀྴ་ཧ་ལ་ཧ་ལ་ཧུ་ལུ་ཧུ་ལུ་ན་ཤ་ཡ་རུ་ཏྲ་བྷྱོ་བྷྱོ་ཟློག་ཟློག༔ མཱ་ར་ཡ་རྦད་རྦད༔ ཅེས་ཐལ་མོ་བརྡབ་པ་དང་བཅས་ཟློག་སྔགས་བགྲང་ངོ༌།། །།
ཨ༽ བདུད་འདུལ་མཁའ་འགྲོ་དྲག་མོ་སེང་གདོང་ལས། གསེར་སྐྱེམས་གླིང་བཞི་སྒོ་འབྱེད་བཞུགས་སོ། བདུད་འདུལ་དྲག་མོ་སེང་གདོང་སྐུ་ལ་འདུད༔ ས་མ་ཡ༔ ཐོག་མར་གསེར་སྐྱེམས་བྱ་བའི་རིམ་པ་ནི༔ རྔ་གཤང་གཡབ་དར་སོགས་ལེགས་པར་བསྒྲེངས་ནས་དངོས་གཞི་ནི༔ ཧཱུྃ་བྷྱོཿ ཕྱོགས་མེད་ཕྱོགས་དང་བྲལ་བའི་ཕྱོགས་བཅུ་ན༔ བཞེངས་བསྐུལ་མཁྱེན་གསོལ་གཟིགས་པའི་ལྷ་ཚོགས་རྣམས༔ དེང་འདིར་སྔགས་འཆང་བདག་གི་རྒྱབ་རྟེན་མཛོད༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ བྱད་གཏད་རུ་ཏྲ་སྒྲོལ་བའི་ཕྲིན་ལས་མཛོད༔ ཧཱུྃ་བྷྱོཿ བདུད་འདུལ་ཌཱཀྐིའི་འཁོར་ཚོགས་གཉན་པོ་རྣམས༔ ཐུགས་དམ་ཆེན་མོ་དུས་ལས་མི་འདའ་ཕྱིར༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཟི་བྱིན་ནུས་པའི་རྩལ་དང་ཟོར་དཔུང་སྐྱེད༔ ཧཱུྃ༔ ལས་བྱེད་ཕྲ་མེན་ཆེན་མོ་ཡང་འཁོར་སྤྲུལ༔ མི་བསྲུན་དགྲ་བགེགས་གཤེད་དང་འབེབས་པའི་ཚོགས༔
རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མྱུར་མགྱོགས་མཚོན་ཆའི་སྒྱོགས་ཆེན་དགྲ་ལ་ཕོབ༔ ཧཱུྃ༔ བདུད་འདུལ་མཁའ་འགྲོ་ཤར་གྱི་ལས་བྱེད་རྣམས༔ ཌཱཀྐི་སྟག་གདོང་བྱད་མ་སྒྲོལ་བྱེད་མ༔ དྲི་ཟ་གྲུལ་བུམ་གནོད་སྦྱིན་ཤ་ཟ་འབུམ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ དྲི་ཟའི་དམག་ཚོགས་སྡང་བའི་དགྲ་ལ་དྲོངས༔ ཧཱུྃ༔ བདུད་འདུལ་མཁའ་འགྲོ་ལྷོ་ཡི་ལས་བྱེད་མ༔
ཌཱཀྐི་ཕག་གདོང་དགྲ་བགེགས་སྒྲོལ་བྱེད་མ༔ གཤིན་རྗེ་མེ་ལྷ་ཁྲག་འཐུང་མཁའ་འགྲོ་འབུམ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ གཤིན་རྗེའི་དམག་ཚོགས་སྡང་བའི་དགྲ་ལ་དྲོངས༔ ཧཱུྃ༔ བདུད་འདུལ་མཁའ་འགྲོ་ནུབ་ཀྱི་ལས་བྱེད་མ༔ ཌཱཀྐི་དོམ་གདོང་བར་ཆད་ཟློག་བྱེད་མ༔ སྲིན་པོ་ཀླུ་དབང་འཁྲོས་བྱེད་རུས་འཆའ་འབུམ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ སྲིན་པོའི་དམག་ཚོགས་སྡང་བའི་དགྲ་ལ་དྲོངས༔
ཧཱུྃ༔ བདུད་འདུལ་མཁའ་འགྲོ་བྱང་གི་ལས་བྱེད་མ༔ ཌཱཀྐི་སྤྱང་གདོང་བྱད་གཏད་འགྲོལ་བྱེད་མ༔ རླུང་ལྷ་དབང་ལྡན་སྲོག་གཅོད་བྱེ་བ་འབུམ༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཤ་ཟའི་དམག་ཚོགས་སྡང་བའི་དགྲ་ལ་དྲོངས༔ ཧྃའུ༔ བདུད་འདུལ་སེང་གདོང་ཌཱཀྐི་དབྱིངས་ནས་བཞེངས༔ མ་ཚོགས་བདུད་འདུལ་ལྷ་ཚོགས་དཔུང་སྐྱེད་ལ༔ ལོ་ཟླ་དུས་དང་ཚེས་གྲངས་ཆུ་ཚོད་ཀྱིས༔
སྲིད་པར་རྒྱུ་བའི་ལས་བྱེད་མ་ལུས་ཀུན༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཟོར་ལམ་ཕྱེས་ཤིག་ཕྱོགས་སུ་ད་བྱོལ་ཅིག༔ ཨོྃ་བཾ་ཌཱཀྐི་སིངྷ་བཛྲ་བྷ་ར་ཧི་ཧ་རི་ནི་ས་ཛ་ཛཿ ལོ་ཀ་པཱ་ལ་ཡ་པཉྩ་ཨ་མྲྀ་ཏ་སྭཱ་ཧཱ༔ ཞེས་གསེར་སྐྱེམས་ཕྱོགས་བཞིར་མཆོད་ཅིང་སྒོ་དབྱེ་བ་ནི། ཛཿ ཤར་ཕྱོགས་སྟག་གདོང་ཞི་བྱེད་སྒོ་སྐྱོང་མ། ། དཀར་མོ་རྡོ་རྗེ་ལྕགས་ཀྱུ་ཐོགས་པ་ཡིས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། །
ལྕགས་ཀྱུའི་ལྡེ་མིག་ཐོགས་མཛད་ཤར་སྒོ་ཕྱེས། ། འཇིགས་བརྒྱད་ཞི་བའི་ཕྲིན་ལས་མཛད་དུ་གསོལ། ཧ་བཛྲ་ཌཱཀྐི་ཛ་ཛཿ ཧཱུྃ། ལྷོ་ཕྱོགས་ཕག་གདོང་རྒྱས་པའི་ལས་མཛད་མ། ། སེར་མོ་རིན་ཆེན་ཞགས་པ་ཐོགས་པ་ཡིས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། ཞགས་པའི་ལྡེ་མིག་ཐོགས་མཛད་ལྷོ་སྒོ་ཕྱེས། ། འབྱོར་དྲུག་རྒྱས་པའི་ཕྲིན་ལས་མཛད་དུ་གསོལ། རི་རཏྣ་ཌཱཀྐི་ཧཱུྃ་ཧཱུྃ།
ཧཱུྃ། ནུབ་ཕྱོགས་དོམ་གདོང་དབང་གི་ལས་མཛད་མ། ། དམར་མོ་པདྨ་ལྕགས་སྒྲོག་ཐོགས་པ་ཡིས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། ལྕགས་སྒྲོག་ལྡེ་མིག་ཐོགས་མཛད་ནུབ་སྒོ་ཕྱེས། ཁམས་གསུམ་དབང་དུ་སྡུད་པའི་ཕྲིན་ལས་མཛོད། ནི་པདྨ་ཌཱཀྐི་བཾ་བཾ། ཧཱུྃ། བྱང་ཕྱོགས་སྤྱང་གདོང་དྲག་པོའི་ལས་མཛད་མ། ། ལྗང་མོ་རལ་གྲི་དྲིལ་བུ་ཐོགས་པ་ཡིས། །
རིན་ཆེན་གསེར་སྐྱེམས་གཉན་པོ་འདི་བཞེས་ལ། ། དྲིལ་བུའི་ལྡེ་མིག་ཐོགས་མཛད་བྱང་སྒོ་ཕྱེས། ། དགྲ་བགེགས་ཚར་བར་གཅོད་པའི་ཕྲིན་ལས་མཛོད། སཿཀརྨ་ཌཱཀྐི་ཧོ་ཧོཿ ཧཱུྃ། བཞེངས་ཤིག་མི་མངོན་ཆོས་སྐུའི་ཀློང་ནས་བཞེངས། ། བདུད་འདུལ་གཙོ་མཆོག་སེང་གདོང་དབྱིངས་ནས་བཞེངས། ། སྲས་མཆོག་མ་མོ་མཆེད་བཞི་དབྱིངས་ནས་བཞེངས། ། མྱུར་མགྱོགས་ཁྲག་རལ་བདུད་སྨིན་དབྱིངས་ནས་བཞེངས། ། བསྐལ་པའི་མེ་འབར་དུག་མཚོའི་ཀློང་ནས་བཞེངས། །
དུག་རླངས་བུ་ཡུག་འཚུབས་པའི་ཀློང་ནས་བཞེངས། ། སྲོག་གཅོད་མུན་ལྟར་གཏིབས་པའི་ཀློང་ནས་བཞེངས། ། རིན་ཆེན་གསེར་སྐྱེམས་གཉན་པོ་འདི་བཞེས་ལ། ། སྔགས་འཆང་བདག་ལ་བརྣག་པའི་དགྲ་བོ་ལ། ། དམག་དཔུང་བསྐྱེད་ལ་དགྲ་ཡུལ་རྟེན་གནས་རློག ། ལས་ལ་བསྐུལ་ལོ་བདུད་འདུལ་རྩལ་མ་ཞན། ། བཅོལ་བའི་ཕྲིན་ལས་ཐོགས་མེད་འགྲུབ་པར་མཛོད། ཨོྃ་བཾ་ཌཱཀྐི་སིངྷ་མུ་ཁ་ཧ་རི་ནི་ས་ཛ་ཛཿ ཞེས་པས་མདོས་སྨན་རཀ་གིས་བྲན། གཏོར་མ་སྟེགས་བུའི་ཁ་རུ་དཔག །
ས་མ་ཡ། དེའང་བདུད་འདུལ་ཌཱཀྐིའི་ལྷ་ཚོགས་ཞལ་ཕྱི་ལ་གཟིགས་ནས། གཏད་ཁྲམ་བྱད་གཏད་ཕ་རོལ་དགྲ་ལ་བཟློགས་པར་བསམ། ཞེས་པ་འདི་ཡང་སེང་གདོང་གསེར་སྐྱེམས་སྒོ་དབྱེ་ཐབས་ཤེས་མཚོན་པ་དགྲ་བགེགས་གཟིར་གཏད་བྱ་བ། རྩ་གསུམ་སྤྲུལ་ཕྲེང་གསུམ་པ་གསང་སྔགས་བསྟན་པའི་རྒྱལ་མཚན་གྱིས་མཛད་པའོ།། སརྦ་མངྒ་ལཾ།། །། ཀི༽ ཡང་ཕུར་ལས་ཟ་ལམ་ཁོལ་ཕྱུང་ནི། ཟ་ལམ་སྲིན་མོའི་བཟློག་པ་ནི༔ ལྕགས་སྣོད་དམ་ནི་གང་རུང་དུ༔ གཏོར་ཆེན་གཅིག་ལ་འཁོར་བརྒྱད་བྱ༔
རྩང་དམར་ཉི་ཤུས་ལེགས་པར་བརྒྱན༔ བྱུང་ན་བུད་མེད་ཁྲོས་མའི་གཟུགས༔ དམར་གཏོར་བརྒྱད་དང་ཀོང་ཟོར་བརྒྱད༔ ལེགས་པར་བསྐོར་ཞིང་རྩང་གིས་བརྒྱན༔ རཀྟ་མཆོད་ཅིང་མདོས་རྫོངས་བྱ༔ ས་མ་ཡ༔ དང་པོ་བྱིན་གྱིས་ལན་གསུམ་བརླབ༔ རྃ་ཡྃ་ཁྃ༔ ཨོཾ་ཨཱཿཧཱུྃ༔ ཨོཾ་སྟོང་པའི་ངང་ལས་གནམ་ལྕགས་འཁོར་ཡུག་སྟེང་༔
དེ་དབུས་དམར་ཆེན་གཏོར་མ་ཁྲོ་མོའི་མཁར༔ ཕྱི་ནི་མཚོན་ཆ་ནང་ནི་ཐོད་པའི་དལ༔ དེ་དབུས་མ་མོ་འཁོར་བཅས་གསལ་བར་གྱུར༔ ཨོཾ་རཀྨོ་མ་ཏྲི་བྷྱོ་བྷྱོ་རུ་ལུ་རུ་ལུ་ཧཱུྃ་བྷྱོཿ བཛྲ་ས་མཱ་ཡ་ཛཿ ཕཻཾ་ཕཻཾ་ཨ་བེ་ཤ་ཡ་ཏིཥྛ་ལྷན༔ ས་མཱ་ཡ་ཛཿ ཨི་དཾ་བ་ལིངྟ་ཁ་ཁ་ཁཱ་ཧི༔ ཨོཾ་རཀྟ་པཉྩ་ཨ་མྲྀ་ཏ་ཁཱ་ཧི༔ བྷྱོཿ
ལས་ཀྱི་མ་མོ་འཁོར་དང་བཅས་པས་རཀྟ་དམར་གྱི་མཆོད་པ་འདི་བཞེས་ལ༔ བདག་ཅག་འཁོར་དང་བཅས་པའི་འགལ་རྐྱེན་བར་ཐམས་ཅད་བཟློག་པའི་ཕྲིན་ལས་མཛོད་ཅིག༔ ཅེས་གཏོར་མ་དཔལ་འབར་བཙུགས་ཏེ་རཀྟས་བྲན༔ ཧཱུྃ་བྷྱོཿ སྲིན་མོ་ཟ་ལམ་གོམ་པ་བདུན་ཅུ་འདས་པའི་ཕ་རོལ་ན༔ ཟངས་རི་ཟངས་ཐང་དམར་པོ་རྔམ་ལ་འཇིགས་པའི་གནས་མཆོག་ནས༔ ཤ་ཟ་སྲོག་བདུད་ལས་ཀྱི་མ་མོ་ཆེན་པོ་བཞུགས་པ་ནི༔ སྐུ་མདོག་དམར་ནག་སྲིན་མོའི་གཟུགས་འཆང་མ་མོ་འབུམ་གྱིས་བསྐོར༔ འཇིག་རྟེན་འདས་ཀྱང་འཁོར་བའི་ཆ་ལུགས་འཛིན་ཅིང་ཟངས་མཆེ་དམར་པོ་གཙིགས༔ མདོས་ཟོར་སྟོང་གི་སྣ་འདྲེན་མཛད་ཅིང་དགྲ་དཔུང་ཕྱེ་མར་རློག༔
སྲོག་བདག་སྟོང་གི་གཙོ་མོས་དགྲ་ལ་དམག་དཔུང་ཟོར་སྣ་དྲོངས༔ དེང་འདིར་མ་མོས་བཟློག་བསྒྱུར་ཕྲིན་ལས་གཉན་པོ་འགྲུབ་པར་མཛོད༔ ཧཱུྃ་བྷྱོཿ སྲིན་མོ་ཤུགས་འཆང་རྡོ་རྗེ་མོ་ཡི་ལྕམ་རཀྟའི་མཆོད་པ་བཞེས༔ དེང་འདིར་བཟློག་བསྒྱུར་ཕྲིན་ལས་མཛོད་ཅིག་ཟོར་སྣ་དགྲ་ལ་དྲོངས༔ ཧཱུྃ་བྷྱོཿ སྲིན་མོའི་ཤུགས་འཆང་རིན་ཆེན་མོ་ཡི་ལྕམ་རཀྟའི་མཆོད་པ་བཞེས༔ དེང་འདིར་བཟློག་བསྒྱུར་ཕྲིན་ལས་མཛོད་ཅིག་ཟོར་སྣ་དགྲ་ལ་དྲོངས༔ ཧཱུྃ་བྷྱོཿ སྲིན་མོའི་ཤུགས་འཆང་པདྨ་མོ་ཡི་ལྕམ་རཀྟའི་མཆོད་པ་བཞེས༔
དེང་འདིར་བཟློག་བསྒྱུར་ཕྲིན་ལས་མཛོད་ཅིག་ཟོར་སྣ་དགྲ་ལ་དྲོངས༔ ཧཱུྃ་བྷྱོཿ སྲིན་མོའི་ཤུགས་འཆང་ལས་ཀྱི་མོ་ཡི་ལྕམ་རཀྟའི་མཆོད་པ་བཞེས༔ དེང་འདིར་བཟློག་བསྒྱུར་ཕྲིན་ལས་མཛོད་ཅིག་ཟོར་སྣ་དགྲ་ལ་དྲོངས༔ དུས་ལ་བབ་བོ་ལས་བྱེད་ཕྲ་མེན་དམག་ཚོགས་དགྲ་ལ་བྷྱོཿ བྷྱོ་བྷྱོ་བཟློག་བཟློག་དྲག་པོའི་ཕྲིན་ལས་གཉན་པོ་འགྲུབ་པར་མཛོད༔ བྷྱོ་བྷྱོཿ རཀྨོ་མ་ཏྲི་རཀྴ་ཡ་དགྲ་ལ་ཟློག༔ ཧཱུྃ་བྷྱོཿ སྲིན་མོའི་ཤུགས་འཆང་མཚམས་བཞི་མོ་ཡི་ལྕམ་རཀྟའི་མཆོད་པ་བཞེས༔
དེང་འདིར་བཟློག་བསྒྱུར་ཕྲིན་ལས་མཛོད་ཅིག་ཟོར་སྣ་དགྲ་ལ་དྲོངས༔ དུས་ལ་བབ་བོ་ལས་བྱེད་ཕྲ་མེན་དམག་ཚོགས་དགྲ་ལ་བྷྱོཿ བྷྱོ་བྷྱོ་བཟློག་བཟློག་དྲག་པོའི་ཕྲིན་ལས་གཉན་པོ་འགྲུབ་པར་མཛོད༔ བྷྱོ་བྷྱོཿ རཀྨོ་མ་ཏྲི་རཀྴ་ཡ་དགྲ་ལ་ཟློག༔
དེ་ནས་ཟོར་བཏེགས་ལ་བཟློག་པ་བྱ་བ་ནི༔ ཧཱུྃ་བྷྱོཿ ལས་ཀྱི་མ་མོ་ཆེན་མོ་འཁོར་བཅས་ཀྱིས༔ སྟེང་འོག་ཕྱོགས་བཅུའི་དགྲ་བགེགས་ཐམས་ཅད་ཀུན༔ བཀུག་ཅིང་བསྒྲལ་ནས་ལྷག་མ་མེད་པར་བཞེས༔
ཟོར་མདའ་དམ་ཉམས་དགྲ་བགེགས་སྙིང་ལ་རྒྱོབ༔ དུས་ལ་བབ་བོ་མ་མོ་དགྲ་ལ་བྷྱོཿ བྷྱོ་བྷྱོ་བཟློག་བཟློག་བྱད་མ་ནྲྀ་ཏྲི་རྦད༔ ཧཱུྃ་བྷྱོཿ གཞན་ཡང་བཟློག་ཅིང་བསྒྱུར་བ་ནི༔ ཕྱོགས་སྐྱོང་ཡོངས་ཀྱི་སུན་མ་ཟློག༔ མ་མོ་ཡོངས་ཀྱི་སུན་མ་ཟློག༔ སྡེ་བརྒྱད་ཡོངས་ཀྱི་སུན་མ་ཟློག༔ ཤ་ཟ་སྨན་མོའི་སུན་མ་ཟློག༔ བཟློག་ཅིག་བསྒྱུར་རོ་མཱ་ར་ཡ༔
མ་ཏྲི་མ་མོ་ཡ་ཏྲི་ཟློག༔ ཟོར་ལྟར་འཕེན་ན༔ ཧཱུྃ་བྷྱོཿ ལས་ཀྱི་མ་མོའི་ཚོགས༔ བཟློག་བསྒྱུར་དུས་ལ་བབ༔ སྟེང་འོག་ཕྱོགས་བཅུ་ཡི༔ དགྲ་བགེགས་ཆམ་ལ་ཕོབ༔ ཁྲོ་བོ་ཁྲོ་མོ་ཡི༔ དྲག་སྔགས་དགྲ་ལ་ཟློག༔ སྣང་སྲིད་སྡེ་བརྒྱད་ཀྱི༔
བྱད་ཁ་དགྲ་ལ་ཟློག༔ ཕྱོགས་སྐྱོང་བཅུ་པོ་ཡི༔ བསམ་སྦྱོར་དགྲ་ལ་ཟློག༔ དུས་མིན་འཆི་བ་ཡི༔ ཕུར་ཁ་དགྲ་ལ་ཟློག༔ ལོ་ཟླ་ཞག་དུས་ཀྱི༔ སྐག་རིགས་དགྲ་ལ་ཟློག༔ མི་ཁ་དམོད་ཚིག་གི༔ སྡང་སེམས་དགྲ་ལ་ཟློག༔ མི་མཐུན་རྐྱེན་ངན་ཚོགས༔
བཟློག་པའི་ཕྲིན་ལས་མཛོད༔ ཟོར་བྷྱོ་ཡ༔ རྦད་བྷྱོ་ཡཿ རཾ་བྷྱོ་ཡ༔ དཱ་བྷྱོ་ཡ༔ ཧཱུྃ་བྷྱོཿ མ་མོ་དགྲ་ལ་ཆོས༔ ཤ་ཟ་དགྲ་ལ་ཆོས༔ ཟོར་མདའ་དགྲ་ལ་ཡ༔ དགྲ་སྲོག་མྱུར་དུ་ཆོད༔
རཾ་ཟོར་ཡ༔ བྷྱོ་ཟོར་ཡ༔ རྦད་ཟོར་ཡ༔ མཱ་ར་ཡ་བཟློག་ཡ༔ བྷྱོ་བྷྱོ་ཟློག་ཟློག༔ ཅེས་ཟོར་ལྟར་འཕེན་ན་གཏོར་མ་བྱ༔ མདོས་ལྟར་རྫོང་ན་མ་མོ་བྱ༔ འདི་ཉིད་སྣང་སྲིད་ཀུན་གྱི་བདག་མོ་ཕྱིར༔ བཟློག་པ་ཀུན་ལ་འདི་ཉིད་གཙོ༔ ས་བདག་བརྒྱ་ལ་གདོང་ཐུག་ཀྱང་༔
མ་མོ་འདི་ཡིས་བཟློག་པར་འགྱུར༔ དེ་བས་ཟོར་སྣ་ཀུན་ལ་གཅེས༔ ཞེས་སོ།། །། ཁི༽ ༈ བཀའ་བརྒྱད་གསང་བ་ཟིལ་གནོན་ནས་སྐུ་གླུད་ཁོལ་ཕྱུང་ནི། སྐུ་གླུད་རྒྱན་ལྡན། མར་མེ་བཅུ། གཡས་ན་གཏོར་མ་བཅུ། རྒྱབ་ཏུ་ཏིང་ལོ་བཅུ། གཡོན་དུ་འབྲང་རྒྱས་བཅུ།
ཆངས་བུ་གྲངས་མང༌། དར་ཚོན་ན་བཟའ་ནམ་མཁའ་རྒྱང་བུ་ཐུན་རྫས་རྫོང་འདེབས་སོགས་བསགས་ལ། ཨོྃ་ཨཱ་ཧཱུྃ༔ གསུམ་དང་༔ རྃ་ཡྃ་ཁྃ་ གིས་བག་ཆགས་སྦྱང་༔ རང་ཉིད་རིགས་འདུས་ལྷར་གསལ་ནས༔ ཧོཿ རང་ཉིད་ཆེ་མཆོག་ཡི་དམ་དུ་གསལ་བའི་མདུན༔ བྷྲཱུྃ་ལས་དབང་ཆེན་ས་བཞི་གྲུ་ཆད་ལྡན་པ་དེ་ཡི་དབུས་སུ༔ ཡི་གེ་ཀྵ་སྔོ་ནག་ཡོངས་སུ་གྱུར་པ་བགེགས་ཀྱི་རྒྱལ་པོ་བཱི་ན་ཡ་ཀ་སྐུ་མདོག་ཁམ་ནག་གཡས་ཆངས་བུ་དང་གཡོན་དཀར་མེ་འཛིན་པ༔
དེ་ལ་བགེགས་ཆེན་བཅུ་དང་ལན་ཆགས་ཕོ་གདོན་མོ་གདོན་གྱི་ཚོགས་ཀྱིས་བསྐོར་བར་གྱུར༔ ཨོྃ་ཊཱཀྐི་རཱ་ཛ་ཧཱུྃ་ཕཊ྄༔ བྷཱུ་ཏ་རཱ་ཛ་ཨངྐུ་ཤ་ཛ་ཛཿ ཞེས་ལན་གསུམ་གྱིས་བཀུག་ཅིང་བསྟིམ༔ ཧཱུྃ༔ ང་ནི་ཆེ་མཆོག་ཀུན་འདུས་སྐུ༔ ང་ནི་དུས་གསུམ་གསང་བའི་མཛོད༔ ང་ནི་སྣང་སྲིད་ཡོངས་ཀྱི་གཙོ༔ ང་ཡི་བཀའ་ལས་འདའ་མ་བྱེད༔ ཧཱུྃ༔
ཉོན་ཅིག་བགེགས་རིགས་ལན་ཆགས་མགྲོན༔ སྐྱེ་བ་ཚེ་རབས་སྔ་ཕྱི་ནས༔ ཤ་འཁོན་བུ་ལོན་མ་འཁོར་རིགས༔ དེ་རིང་སྦྱང་ཕྱིར་ཡས་སྟགས་འབུལ༔ སྐུ་ཡི་གླུད་དུ་འབྲང་རྒྱས་བསྔོ༔ གསུང་གིས་གླུད་དུ་ཏིང་ལོ་བསྔོ༔ ཐུགས་ཀྱི་གླུད་དུ་དཀར་མེ་བསྔོ༔ ཡོན་ཏན་གླུད་དུ་ཆངས་བུ་བསྔོ༔ ཕྲིན་ལས་གླུད་དུ་ཡས་སྟགས་བསྔོ༔ ཚ་རམ་སྒོག་ཙོང་ལ་ཕུག་འདི༔
དེ་རིང་བགེགས་རིགས་ཁྱོད་ལ་བསྔོ༔ རྣལ་འབྱོར་བདག་ཅག་འཁོར་བཅས་ལ༔ གནོད་འཚེ་སྡང་བར་མ་སྟོན་ཅིག༔ ཧཱུྃ༔ དང་པོ་གླུད་བྱུང་གང་ནས་བྱུང་༔ ལྷ་ཡི་དབང་པོ་བརྒྱ་བྱིན་ལ༔ འབྱུང་བཞི་ཉམས་པའི་ནད་ཀྱིས་ཐེབས༔ ལྷ་བུ་སྣང་བ་འོད་ལྡན་གྱིས༔ རིན་ཆེན་ངར་གྱི་མི་ཕོ་བཅོས༔ སྐུ་གླུད་རྒྱན་ལྡན་ཡས་སྟགས་བསྔོས༔
ལྷ་དབང་བརྒྱ་བྱིན་སྙུན་ལས་གྲོལ༔ དེ་ནས་ངར་གླུད་གང་ནས་བྱུང་༔ བཙན་པོ་ཁྲི་སྲོང་ལྡེའུ་བཙན་ལ༔ འབྱུང་འཁྲུགས་སྙུན་གྱི་ཟིན་པའི་ཚེ༔ སློབ་དཔོན་པདྨ་འབྱུང་གནས་ཀྱིས༔ སྐུ་གླུད་རིན་ཆེན་རྒྱན་ཅན་བཅོས༔ ཡས་སྟགས་སྣ་ཚོགས་བསྔོས་པའི་ཚེ༔ ཁྲི་སྲོང་ལྡེའུ་བཙན་སྙུན་ལས་གྲོལ༔ དེ་ནས་ངར་གླུད་གང་ནས་བྱུང་༔ དེ་རིང་སྒྱུ་སྦྱོར་སྦྱིན་བདག་གི༔
ཚེ་རབས་སྔ་ཕྱིའི་ལན་ཆགས་རྣམས༔ སྦྱང་ཕྱིར་སྐུ་གླུད་རྒྱན་ཅན་བསྔོ༔ ཧཱུྃ༔ བགེགས་ཀྱི་ཚོགས་རྣམས་ཚུར་ཉོན་དང་༔ མི་བས་གླུད་བཟང་ཡ་མཚན་ལྡན༔ མཐིང་གི་སྐྲ་ལོ་ཉི་ལི་ལི༔ འཇམ་འབོལ་མཛེས་ལྡན་ཤིགས་སེ་ཤིག༔ མུ་ཏིག་བསིལ་མའི་ཀླད་པ་འདི༔ དབུ་མ་ཐར་ལམ་ཤ་ར་ར༔ གཟི་ཡི་སྤྱན་མིག་འོད་ལྡན་འདི༔
ལྟ་སྟངས་འཛུམ་མདངས་ཡ་ལ་ལ༔ དུང་གི་ཚེམས་ཕྲེང་དཀར་པོ་འདི༔ བཞད་གད་སྐར་ཚོགས་སྤུངས་སེ་སྤུང་༔ བྱི་རུའི་ལྗགས་མར་ལེབ་ཆེན་འདི༔ སྨྲ་བརྗོད་གླུ་དབྱངས་ཤ་ར་ར༔ གསེར་དངུལ་ཐབས་ཤེས་རྣ་བ་འདི༔ སྒྲ་སྙན་གྲགས་སྟོང་ལྷངས་སེ་ལྷང་༔ ལག་གཉིས་མུ་མེན་མ་ན་ཧོཿ ཕྱག་རྒྱ་པད་ཀོར་ཀྱི་ལི་ལི༔ དོན་སྙིང་ཞོ་ཤ་རྣམ་ལྔ་འདི༔
ཚོགས་བརྒྱད་མ་འགགས་སངས་སེ་སང་༔ གསང་བ་བཻཌཱུར་གྲུབ་པ་འདི༔ བདེ་སྟོང་དགའ་བཞི་ལམས་སེ་ལམ༔ རྐང་པ་བདེན་གཉིས་ཟངས་ལྕགས་འདི༔ ཞབས་བྲོ་གར་སྒྱུར་ཁྲིགས་སེ་ཁྲིག༔ ན་བཟའ་དར་ཚོན་སྣ་ལྔ་འདི༔ རླུང་གིས་བསྐྱོད་ཅིང་པུ་རུ་རུ༔ སྤྱི་བོར་ནམ་མཁའ་སྣ་ཚོགས་འདི༔ འཇའ་གུར་ཡིད་འཕྲོག་སྤུངས་སེ་སྤུང་༔ སྐུ་རྟེན་འབྲང་རྒྱས་རི་ལྟར་ཉིལ༔
གསུང་རྟེན་ཏིང་ལོ་འབྲས་ལྟར་སྤུངས༔ ཐུགས་རྟེན་སྒྲོན་མེ་ཉི་ལྟར་གསལ༔ ཡོན་ཏན་ཆངས་བུ་ཁྱོན་ཡངས་ཁེངས༔ ཕྲིན་ལས་ཡས་སྟགས་ཕུན་སུམ་ཚོགས༔ དེ་ཕྱིར་སྐུ་གླུད་རྒྱན་དང་ལྡན༔ སྦྱིན་བདག་འདི་ཡི་གླུད་དུ་བསྔོ༔ ཧཱུྃ༔ ཤར་ཕྱོགས་བགེགས་ཀྱི་རྒྱལ་པོ་ནི༔ སྤྲིན་གྱི་ཤུགས་འཆང་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔
ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ ཤར་ཕྱོགས་དགྲ་ལ་ཟ་ཁ་སྟོན༔ ཧཱུྃ༔ ལྷོ་ཕྱོགས་བགེགས་ཀྱི་རྒྱལ་པོ་ནི༔ རླུང་གི་མྱུར་ཅན་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔
དེང་ཕྱིན་གནོད་པ་མ་བྱེད་ཅིག༔ ལྷོ་ཕྱོགས་དགྲ་ལ་ཟ་ཁ་སྟོན༔ ཧཱུྃ༔ ནུབ་ཕྱོགས་བགེགས་ཀྱི་རྒྱལ་པོ་ནི༔ མེ་ཡི་ཟིན་ཕུང་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ ནུབ་ཕྱོགས་དགྲ་ལ་ཟ་ཁ་སྟོན༔
ཧཱུྃ༔ བྱང་ཕྱོགས་བགེགས་ཀྱི་རྒྱལ་པོ་ནི༔ གློག་གི་མྱུར་འགྲོས་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ བྱང་ཕྱོགས་དགྲ་ལ་ཟ་ཁ་སྟོན༔ ཧཱུྃ༔ ཤར་ལྷོ་བགེགས་ཀྱི་རྒྱལ་པོ་ནི༔
ལོ་ཡི་ཕོ་ཉ་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ ཤར་ལྷོ་དགྲ་ལ་ཟ་ཁ་སྟོན༔ ཧཱུྃ༔ ལྷོ་ནུབ་བགེགས་ཀྱི་རྒྱལ་པོ་ནི༔ ཟླ་བའི་ཕོ་ཉ་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔
ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ ལྷོ་ནུབ་དགྲ་ལ་ཟ་ཁ་སྟོན༔ ཧཱུྃ༔ ནུབ་བྱང་བགེགས་ཀྱི་རྒྱལ་པོ་ནི༔ ཞག་གི་ཕོ་ཉ་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔
དེང་ཕྱིན་གནོད་པ་མ་བྱེད་ཅིག༔ ནུབ་བྱང་དགྲ་ལ་ཟ་ཁ་སྟོན༔ ཧཱུྃ༔ བྱང་ཤར་བགེགས་ཀྱི་རྒྱལ་པོ་ནི༔ དུས་ཀྱི་ཕོ་ཉ་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ བྱང་ཤར་དགྲ་ལ་ཟ་ཁ་སྟོན༔
ཧཱུྃ༔ དབུས་ཕྱོགས་བགེགས་ཀྱི་རྒྱལ་པོ་ནི༔ བཱི་ན་ཡ་ཀ་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ དབུས་ཕྱོགས་དགྲ་ལ་ཟ་ཁ་སྟོན༔ ཧཱུྃ༔ སྟེང་ཕྱོགས་བགེགས་ཀྱི་རྒྱལ་པོ་ནི༔
འབྲུག་གི་མགོ་ཅན་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔ ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ སྟེང་ཕྱོགས་དགྲ་ལ་ཟ་ཁ་སྟོན༔ ཧཱུྃ༔ འོག་ཕྱོགས་བགེགས་ཀྱི་རྒྱལ་པོ་ནི༔ དུར་ཕག་མགོ་ཅན་འཁོར་དང་བཅས༔ བྲན་དུ་བགེགས་ཆེན་བཅུ་ཡིས་བསྐོར༔
ཡང་འཁོར་བགེགས་རིགས་བྱེ་བ་འབུམ༔ སྐུ་གླུད་རྒྱན་ཅན་འདི་ལོངས་ལ༔ དེང་ཕྱིན་གནོད་པ་མ་བྱེད་ཅིག༔ འོག་ཕྱོགས་དགྲ་ལ་ཟ་ཁ་སྟོན༔ ཧཱུྃ༔ ཕྱི་ནང་བགེགས་རིགས་ལན་ཆགས་རྣམས༔ བསྔོས་པ་བཞིན་དུ་ཚིམ་གྱུར་ཅིག༔ རེ་བ་བཞིན་དུ་སྐོང་གྱུར་ཅིག༔ བསམ་པ་ཙམ་གྱིས་འགྲུབ་གྱུར་ཅིག༔ ཁྱོད་ཀྱི་ལན་ཆགས་བྱང་བྱས་ནས༔
ད་ནི་ཁྱོད་ལ་ལམ་བསྟན་ནོ༔ ཆས་ལ་མྱུར་དུ་འགྲོ་བར་གྱིས༔ དེ་ནས་ཁ་ཕྱིར་བསྟན་ནས་རྫོང་འདེབས་བྱས་ཤིང་༔ ཧཱུྃ༔ ཤར་ཕྱོགས་ལྷ་ཡི་ཡུལ་དུ་བསྔོ༔ དྲི་ཟའི་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ ལྷོ་ཕྱོགས་གཤིན་རྗེའི་ཡུལ་དུ་བསྔོ༔
གྲུལ་བུམ་གནོད་པ་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ ནུབ་ཕྱོགས་མ་མོའི་ཡུལ་དུ་བསྔོ༔ ཀླུ་དབང་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ བྱང་ཕྱོགས་བདུད་ཀྱི་ཡུལ་དུ་བསྔོ༔
གནོད་སྦྱིན་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ ཤར་ལྷོ་ཤེལ་གིང་ཡུལ་དུ་བསྔོ༔ མེ་ལྷའི་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ ལྷོ་ནུབ་བཙན་གྱི་ཡུལ་དུ་བསྔོ༔
སྲིན་མོའི་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ ནུབ་བྱང་གནོད་སྦྱིན་ཡུལ་དུ་བསྔོ༔ རླུང་ལྷའི་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ བྱང་ཤར་ཀླུ་བདུད་ཡུལ་དུ་བསྔོ༔
དབང་ལྡན་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ སྟེང་ཕྱོགས་ཚངས་པའི་ཡུལ་དུ་བསྔོ༔ ལྷ་མིན་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ འོག་ཕྱོགས་ས་བདག་ཡུལ་དུ་བསྔོ༔
དམུ་ཡི་སྐག་རྐྱེན་ཁྱོད་ཀྱིས་ཟློག༔ མི་ཁ་ཡས་སྟགས་རྫོངས་སུ་འདེབས༔ ནམ་ཡང་སྡང་བར་མ་གྱུར་ཅིག༔ ཧཱུྃ༔ ད་ནི་ཁྱོད་ལ་ལམ་བསྟན་པ༔ སྣང་སྲིད་ལྷ་འདྲེའི་ཕྱག་ཏུ་འབུལ༔ དགེ་བཤེས་གླུད་དུ་ཆས་པའི་ཚེ༔ འདྲེན་སྟོན་ཆོས་བཤད་མཁན་ཆེན་འདྲ༔ ཕོ་གླུད་རྒྱན་ཅན་ཆས་པའི་ཚེ༔ དཔའ་བོ་རྒྱན་གྱིས་ཕྱུག་པ་འདྲ༔
མོ་གླུད་རྒྱན་ཅན་ཆས་པའི་ཚེ༔ མོ་བཙུན་བག་མར་བརྫངས་པ་འདྲ༔ རྒས་པའི་གླུད་དུ་ཆས་པའི་ཚེ༔ སྡེ་དཔོན་ཡུལ་ལ་ཕྱོགས་པ་འདྲ༔ བྱིས་པའི་གླུད་དུ་ཆས་པའི་ཚེ༔ ལྷ་ཕྲུག་རྩེ་ར་མཐུད་པ་འདྲ༔ དེ་བས་གླུད་བཟང་ཡ་མཚན་ལྡན༔ བསྔོའོ་འབུལ་ལོ་ཚིམ་གྱུར་ཅིག༔ ཚིམས་ཤིང་རང་རང་གནས་སུ་དེངས༔ དེ་ནས་ཐུན་གྱིས་བྲབ་ཅིང་༔
ཧཱུྃ༔ ང་ནི་ཆེ་མཆོག་ཧེ་རུ་ཀཿ ང་ནི་ཁྲག་འཐུང་ཁྲོ་བོ་རྒྱལ༔ ང་ཡི་བཀའ་ལས་འདའ་མ་བྱེད༔ སོ་སོ་རང་རང་གནས་སུ་དེངས༔ ཅི་སྟེ་མི་འགྲོ་འཚེ་བྱེད་ན༔ རྡོ་རྗེ་མེ་ཡི་ཆར་ཆེན་འབེབས༔ མཚོན་ཆ་དུམ་བུ་སྐར་ལྟར་འཁྲུག༔ ལུས་ངག་རྡུལ་ཕྲན་བཞིན་དུ་བརླག༔ དེ་བས་མ་འདུག་གཞན་དུ་དེངས༔
ཨོྃ་བཛྲ་ཧེ་རུ་ཀ་ཀྲོ་ཏ་ཧཱུྃ་ཕཊ྄ཿ གནོད་བྱེད་འབྱུང་པོ་མཱ་ར་ཡ་ཨུ་ཙ་ཏ་ཡ་ཕཊ྄ཿ ཨོྃ་སུམྦྷ་ནི་སུམྦྷ་ནི་ཧཱུྃ་ སོགས་ ཧཱུྃ་ཕཊ྄ཿ ཅེས་ཕྱི་རོལ་དོར་རོ།། །། གི༽ བཅོམ་ལྡན་འདས་མ་རྡོ་རྗེ་འཆང་བའི་མཁའ་འགྲོ་མའི་མེ་མཆོད་བསྡུས་པ་བཞུགས་སོ། རྡོ་རྗེ་མཁའ་འགྲོའི་སྦྱིན་སྲེག་བྱ་བར་འདོད་པས། མདུན་དུ་མེ་སྣོད་དམ་མར་མེ་གང་རུང་ཏིལ་ནག་བཅས་བཤམ། དཀོན་མཆོག་གསུམ་ལ་བདག་སྐྱབས་མཆི། ། བྱང་ཆུབ་སེམས་མཆོག་རབ་ཏུ་བསྐྱེད། ། རང་ཉིད་ལྷར་གསལ་མདུན་དུ་ནི། །
ཞི་བའི་ཐབ་ཁུང་ཆུ་ཤེལ་ལྟར། ། རབ་དཀར་དྭངས་ཤིང་ཟླུམ་པོའི་ནང༌། ། ཡེ་ཤེས་མེ་ལྕེ་དཀར་གསལ་འབར། ། དེ་དབུས་ཧཱུྃ་ལས་ཁྲོ་མོ་ནི། ། རྡོ་རྗེ་མཁའ་འགྲོ་མུ་མེན་མདོག ། རྡོ་རྗེ་དྲིལ་འཛིན་ཞལ་རབ་གདངས། ། དཔའ་མོ་འཁོར་ལོས་སྒྱུར་བའི་ཆས། ། རྡོ་རྗེའི་ཡན་ལག་མེའི་རང་བཞིན། ། གནས་གསུམ་འབྲུ་གསུམ་འོད་ཟེར་གྱིས། ། ཡེ་ཤེས་སྤྱན་དྲངས་གཉིས་མེད་ཐིམ། །
ཛཿཧཱུྃ་བྃ་ཧོཿ དབང་ལྷས་དབང་བསྐུར་མི་བསྐྱོད་མཚན། ། རང་གི་སུམ་མདོར་རླུང་གཡོས་པས། ། ལྟེ་འོག་ཙནྡྲ་ལཱི་ཆེར་འབར། ། ནད་གདོན་སྡིག་སྒྲིབ་ཉེས་ལྟུང་ཀུན། ། ནག་པོ་ཀཾ་ཡིག་རྣམ་པས་བདུག ། དེ་ཉིད་སྡིག་པ་མི་བཟད་པའི། ། རྣམ་པར་སྣ་བུག་ལས་ཐོན་ཏེ། ། ཏིལ་ལ་ཐིམ་པ་ཡེ་ཤེས་ཀྱི། ། ཌཱཀྐིའི་ཞལ་དུ་ལྷག་མེད་སྦྱངས། །
སྡིག་ལྟུང་ཉེས་ཚོགས་ཀུན་བྲལ་གྱུར། ཞེས་མོས་ཏེ། ཨོཾ་བཛྲ་ཌཱཀྐི་ཁ་ཁ་ཁཱ་ཧི་ཁཱ་ཧི༔ རྣལ་འབྱོར་པ་བདག་གི་ཚེ་རབས་ཐོག་མེད་ནས་བསགས་ཤིང་མཆིས་པའི། སྡིག་ལྟུང་གདོན་བགེགས་བཀྲ་མི་ཤིས་པ་ཐམས་ཅད་དང༌། ལྷ་མ་གསལ་བ་སྔགས་མ་དག་པ། མཁའ་ཁྱབ་ཏིང་ངེ་འཛིན་ལས་གཡེལ་བ་སོགས་ཉེས་སྒྲིབ་ཤནྟིཾ་ཀུ་རུ་ཡེ་སྭཱ་ཧཱ། སྤེལ་ཚིག་བཏགས་པ་ཏིལ་དང་བཅས་ཉེར་གཅིག་བརྗོད་ཅིང་མེར་བསྲེག ། མཐར་ པུཥྤེ་ ནས་ ཤབྡ འི་བར་དུ་ཉེར་སྤྱོད་ལྔ་མཆོད། རྣམ་ཀུན་མཆོག་ལྡན་སྟོང་ཆེན་མ། །
རང་རྩལ་རྡོ་རྗེ་འཆང་ཆེན་མ། ། རང་རྩལ་རྡོ་རྗེ་འཆང་གི་རིགས། ། སྡིག་སྒྲིབ་ཉེས་ལྟུང་ཞི་མཛད་མའི། ། མཁའ་འགྲོ་སྒྱུ་མ་ཆེན་མོར་བསྟོད། ། ཅེས་བསྟོད། ཡིག་བརྒྱ་ལན་གཅིག་བརྗོད་ལ་ཁ་སྐོང༌། ཨོཾ་བཛྲ་མུ། ཡེ་ཤེས་པ་གཤེགས། དམ་ཚིག་པ་འོད་དུ་ཞུ་ནས་ལྟེ་བའི་ཨ་ཐུང་ལ་བསྟིམ། མེ་རོ་གཙང་སར་གཤེགས་སོ།
མར་མེ་ཡིན་ན་ལྷ་སོགས་མཆོད། རྡོ་རྗེ་ཌཱཀྐིའི་སྦྱིན་སྲེག་མྱུར་བདེ་འདི། ། བསམ་གཏན་དཔལ་འབྱོར་ཉེ་གནས་དམ་པ་དེས། ། བསྐུལ་ངོར་བློ་གྲོས་ཤེས་རབ་འོད་པོ་ཆེ། ། མི་ཤེས་རྨོངས་མུན་ཕ་མཐར་བྱེད་པ་ཡི། ། ཆོས་རྗེ་གླིང་པས་རྟགས་བདུན་བདག་པོར་བྱས། ། བློ་གསལ་པདྨོ་ཡོད་ན་མཁའ་རྒྱས་འགྱུར། ། ཕྱོགས་ལྷུང་ཀུ་མུད་རྣམས་ལ་ཅི་བྱར་ཡོད། སརྦ་མངྒ་ལཾ།། །། ངི༽
༈ ཡེ་ཤེས་བདུད་འདུལ་དྲག་མོའི་སེང་གདོང་མའི་གཏོར་ཟློག་གི་ཟིན་བྲིས་བཞུགས་སོ། ན་མོ་བཛྲ་སིངྷ་མུ་ཁ་ཡེ། མཁའ་འགྲོ་བདུད་འདུལ་མའི་གཏོར་ཟློག་བྱ་བ་ནི། ཚུལ་ལ་གསུམ་མོ། སྔོན་འགྲོ་དངོས་གཞི་རྗེས་སོ། དང་པོ་ནི། ཞིང་ལྤགས་ཐོག་ཏུ་དཀྱིལ་འཁོར་འབྲི་བྱས་ལ། ཞེས་པས་སྲོག་ཆགས་གང་རུང་གི་གཡང་གཞི་ལ། རྡུལ་ཚོན་སྐྱེ་བའམ། རས་ཀྱི་གཡང་གཞི་ཆུ་ཚོན་གྱི་ཆོས་འབྱུང་བསྣོལ་མའི་ལྟེ་བར་གྲི་གུག་གིས་མཚན་པ།
ཡང་ན་རེ་ཕྱར་གྱི་སྟེང་དུ་ལྕགས་ཟངས་ལ་སོགས་མཉྫི་ཁར་གཏོར་མ་བཤམ། གཞུང་ལས། དྲག་པོ་ལྕགས་སྣོད་དམ་ནི་གང་རུང་དུ༔ འབྲུ་ནག་ཕྱེ་མར་དམར་གྱི་གཏོར་མ་ནི༔ ཆེ་བ་གཅིག་ལ་འཁོར་དགུས་བསྐོར་བ་བྱ༔ ཡུངས་ཟོར་དང་ནི་དམར་ནག་རྩང་གིས་བརྒྱན༔ ཁྲག་ཀྱུ་ཤ་དུམ་རྫས་དང་མཆོད་རྫས་བཤམ༔ ཟུར་གསུམ་རི་རབ་ལྟ་བུའི་ལོགས་གསུམ་ལ༔ ཁྲམ་ཤིང་ཤོ་ཁ་ནད་རྐྱལ་ནམ་རྒྱང་གཟུགས༔ ཞེས་པས།
འབྲུ་ནག་གི་ཕྱེ་མ་ཁྲག་ཆང་གིས་སྦྲུས་པའི་གདན་གྲུ་གསུམ་མམ་འཐུག་པོའི་སྟེང་དུ། གཏོར་མ་གྲུ་གསུམ་དབལ་ཅན་ཆེ་བ་གཅིག་ལ་འཁོར་བརྒྱད་དང༌། མདུན་དུ་དམར་གཏོར་ཟུར་གསུམ་གཙོ་བོའི་ཕྱེད་ཙམ་སླེབ་པ་གཅིག་དང་གདན་གྱི་གཡས་གཡོན་ལོགས་སུ། ཁྲམ་ཤིང་མིག་དགུ་པ་དང༌། གཡོན་དུ་ནད་རྐྱལ་དང༌། མདུན་དུ་ཤོ་རྡེལ། མཐའ་སྐོར་དུ་ཨོ་ཀྱུ་བཅད་ཁ་ཕྱིར་བསྟན་པ་ཡིས་བསྐོར་བ་ལ། བསྣོལ་རྩང་དང་རྒྱུ་རློན་གྱི་དྲྭ་བ། གཡས་སུ་མདའ་ཁྲ་གཡོན་དུ་འཕང་ཁྲ་རྒྱབ་ཏུ་བྱང་བུ། རྩེ་མོར་ནམ་མཁར་དར་གདུགས་ཅན་དང༌།
ཚེ་ཡུངས་རྩང་སོགས་རྔམ་བརྗིད་དང་ལྡན་པར་བྱ། གཞུང་ནས་འབྱུང་བ་ལྟར་སྲུང་བཟློག་གི་འཁོར་ལོ་རྒྱབ་སྤྲོད་དང༌། སྐུ་ཙཀ་བཅས་འཛུགས། ཆེ་ཆུང་ཟུར་དྲུག་ཏུ་དམར་གཏོར་དབལ་ཅན་ལ། མདའ་འཕང་ནམ་རྒྱང་ཚེ་རྩང་ཡུངས་དཀར་གྱིས་བརྒྱན་ཏེ་བཤམ། མཐའ་བསྐོར་རམ། མཐའ་མཆོད་དུ། ཁྲག་གི་མཆོད་ཡོན། དུག་ཆུའི་ཞབས་བསིལ། དབང་པོའི་མེ་ཏོག་ཤ་ཆེན་སྤོས།
ཚིལ་ཆེན་གྱི་ཞུན་མེ། མཁྲིས་པའི་དྲི་ཆབ། དྲག་པོའི་ཞལ་ཟས་རྣམ་བཀོད། ཐོད་རྔ་གྲི་རྐང་གླིང་བུ་སོགས་འབུད་བྱ། གཞན་ཡང་མཆོད་གཏོར་སྨན་རཀ་ཉེར་སྤྱོད་དམ་ཅན་ཆོས་སྲུང་གཏོར་མ་ཆད་བརྟན་ཐུན་གཏོར་ཉ་བོ་ཚོགས་ཀྱི་ཡོ་བྱད་རྣམས་བསག་གོ ། གཉིས་པ་དངོས་གཞི་ལས་གཞུང་ལས་སྔོན་འགྲོ་མཚམས་གཅོད་དཀྱིལ་འཁོར་བསང་སྦྱང་ནས། ཞེས་དང་དེ་ནས་གང་གི་ལས་རིམ་གྲུབ་རྗེས་སུ། ཞེས་པས་བདག་བསྐྱེད་ལས་གཞུང་གནམ་ལྕགས་ཐོག་མདའ་ལྟར་བཟླས་པ་ཡན་ཆད་བྱ། དེ་ལ་སྲུང་བཟློག་བསད་གསུམ་ཚང་དགོས་ཕྱིར། བཟློག་པའི་སྔོན་དུ་སྲུང་བ་ཤིན་ཏུ་གཙོ་ཆེ་སྟེ།
མཁའ་འགྲོ་ནག་པོའི་བཟློག་རྒྱུད་ལས། སྲུང་བ་མེད་པར་ཟློག་བྱེད་པ། ། དགྲ་ཀུན་ནང་ཚུད་མ་མཐོང་བར། ། མེལ་ཚེ་ཕྱི་ནས་བྱེད་དང་མཚུངས། ཞེས་གསུངས་པས་གཞུང་ནས་དམིགས་བསལ་སྲུང་བའི་ལས་རིམ་ནི།
ཧོཿ རང་ཉིད་སྐད་ཅིག་གིས་ཡེ་ཤེས་ཀྱི་མཁའ་འགྲོ་བདུད་འདུལ་སེངྒེའི་གདོང་པ་ཅན་སྐུ་མདོག་སྔོན་མོ་དབུ་ལ་ཐོད་སྐམ་གྱི་རིགས་ལྔ་གསོལ་ཞིང་ཐོད་རློན་ལྔ་བཅུའི་དོ་ཤལ་འཕྱངས་པ་དུར་ཁྲོད་ཆས་ཀྱིས་བརྒྱན་པ༔ ཕྱག་གཡས་གྲི་གུག་ནམ་མཁའི་མཐོངས་ལ་ཕྱར་ཞིང་སྐྱེ་འཆི་རྩད་ནས་གཅོད་པ༔ གཡོན་པས་བྷནྡྷར་ཉོན་མོངས་ཀྱི་སྙིང་ཁྲག་ཞལ་དུ་གསོལ་བ༔ མཆན་དུ་མཁར་ཕུར་རྩེ་གསུམ་དུག་གསུམ་རྩད་ནས་གཅོད་པ༔
སྤྱི་གཙུག་ཏུ་གུ་རུ་སེངྒེ་སྒྲ་སྒྲོགས༔ སྐུའི་གནས་ལྔར་གདོང་ཅན་རིགས་ལྔ༔ ཡན་ལག་ལྷུ་ཚིགས་བཞིར་ཤུགས་འགྲོ་མ་མོ༔ བ་སྤུའི་བུ་གར་ཡང་སྤྲུལ་གྲངས་མེད་སྤྲོས་པ༔ སྐུ་ལ་ཡེ་ཤེས་ཀྱི་མེ་དཔུང་རབ་ཏུ་འབར་བའི་དབུས་སུ་གསལ་བའོ༔ དེ་ལྟར་གསལ་བའི་ཐུགས་ཀར་གནམ་ལྕགས་ཀྱི་རྡོ་རྗེའི་ལྟེ་བར་ཟླ་ཉིའི་སྟེང་དུ་ཡི་གེ་ཧཱུྃ་མཐིང་ནག་གིས་ཀླད་སྐོར་ནང་དུ་རྩ་བའི་བླ་མ༔ ཧ་ཁོག་ཏུ་བསྲུང་བྱ་ཕོ་མོ༔ འོག་ཏུ་རྟ་ཕྱུགས་ལ་སོགས་གསལ་བའི་ངང་ལ་སྲུང་སྔགས་བཟླས་པའི་ཧཱུྃ་ལས་འོད་ཟེར་སྣ་ཚོགས་གྲངས་མེད་འཕྲོས་པས༔ རབ་འབྱམས་རྒྱལ་བའི་དཀྱིལ་འཁོར་བླ་མ་ཡི་དམ་མཁའ་འགྲོ་དམ་ཅན་ཆོས་སྲུང་གཏེར་བདག་རྣམས་ཀྱི་ཐུགས་རྗེ་བྱིན་རླབས་ནུས་རྩལ་ཐམས་ཅད་བསྡུས་ནས༔ བདག་དང་བསྲུང་བྱ་ལ་ཐིམ་པས་ཅིས་ཀྱང་མི་ཤིགས་པ་རྡོ་རྗེའི་གོ་ཆ་རུ་གྲུབ་པར་བསམ་མོ༔
ཧཱུྃ་བྷྱོཿ སྐྱེ་མེད་ཡེ་ཤེས་མཁའ་འགྲོ་མས༔ འགགས་མེད་ཧཱུྃ་སྒྲ་འབྲུག་ལྟར་སྒྲོག༔ འཁྲུལ་མེད་དྲན་རྟོག་ཆོས་ཉིད་ངང་༔ གཉིས་མེད་བྷྱོ་དང་ཕཻཾ་ཀ་རའི༔ རང་བཞིན་མེ་དཔུང་ཚྭ་ཚྭ་འཁྲིགས༔ ཅིས་ཀྱང་མི་ཤིགས་སྲུང་འཁོར་གྱུར༔ ཧཱུྃ་ཧཱུྃ་ཧཱུྃ༔ བྷྱོ་བྷྱོ་བྷྱོཿ ཨོྃ་མཱུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་ནྲྀ་བྷྲཱུྃ༔
བདག་ཅག་དཔོན་སློབ་འཁོར་དང་བཅས་པ་ལ་སྲུངས་ཤིག༔ བཛྲ་ཙཀྲ་རཀྵ་ཧཱུྃ་ཕཊཿ ཅེས་བརྒྱ་ཕྲག་བདུན་གསུམ་ལྔ་བདུན་གང་འབྱོར་དལ་བྲེལ་དང་བསྟུན༔ མཐར་རྟེན་འབྲེལ་སྙིང་པོ་ཡང་བཟླའོ༔ ཞལ་ཤེས་སུ། བདག་ཉིད་གཙོ་མོའི་ཐུགས་སྲོག་གི་ནང་དུ་བསྲུང་བྱ་འཁོར་བཅས་ཚུད་པར་གསལ་གདབ་ཅིང༌། འོད་ཟེར་སྤྲོ་བསྡུས་གཟི་བྱིན་བསྐྱེད་ཅིང་སྒོ་གསུམ་མི་ཤིགས་པ་ཡེ་ཤེས་མཁའ་འགྲོའི་སྐུ་གསུང་ཐུགས་སུ་ངེས་པར་བྱ་དགོས་ལ། མདུན་བསྐྱེད་ལས་བྱང་དྲེགས་པ་ཚར་གཅོད་ལྟར། ཧཱུྃ་བྷྱོཿ སྣང་སྲིད་སྣོད་བཅུད་ཆོས་འབྱུང་ཨེ་ཡི་མཁའ༔
འབྱུང་བ་རིམ་བརྩེགས་མ་བཅོས་ཕོ་བྲང་ནི༔ ཚ་གྲང་སྣང་སྲིད་དཀར་དམར་བརྩེགས་པ་ཡི༔ ཤིན་ཏུ་རབ་འཇིགས་དུར་ཁྲོད་མེ་རླུང་དབུས༔ མུ་སྟེགས་བདུད་བཞི་བསྣོལ་བའི་བཾ་གདན་སྟེང་༔ སོགས་སྤྱན་འདྲེན་མཆོད་བསྟོད་པའི་བར་རྫོགས་པར་བྱས་ལ། བཟླས་པའི་སྐབས་བདག་ཉིད་དབྱིངས་ཀྱི་མཁའ་འགྲོས་སྟེང་ཕྱོགས་འོག་མིན་ཞིང་ཁམས་ཀུན་ལ་དབང་བསྒྱུར་ཞིང༌། འོག་ཕྱོགས་སྲིད་པའི་རི་རབ་གཙོར་ལས་ཀྱི་མཁའ་འགྲོ་དང༌། གླིང་བཞིར་གདོང་ཅན་བཞི། རི་རབ་ཀྱི་རྩ་བར་ཁྲག་གི་རྒྱ་མཚོ་ཀློང་དུ་མ་མོ་ཁྲག་རལ་མ་དང༌། གཞན་ཡང་ཁོར་ཡུག་ཀུན་ཏུ།
སྣང་སྲིད་ཀྱི་མ་མོ་མཁའ་འགྲོ་ཤུགས་འགྲོ་སྟེ་བརྒྱད། དྲེགས་པའི་ཚོགས་དང་བཅས་པ་བཀའ་ཉན་ལས་སྒྲུབ་ཀྱི་ཚུལ་དུ་གསལ། བདག་ཉིད་ཡེ་ཤེས་ཀྱི་མཁའ་འགྲོའི་ཐུགས་རྗེའི་ཤུགས་ཀྱིས་ལས་ཀྱི་མཁའ་འགྲོ་མ་རྣམས་ཀྱི་ཐུགས་དམ་དྲག་ཏུ་བསྐུལ་བས་དེ་རྣམས་ཀྱི་ཞལ་ནས་དྲག་སྔགས་ཀྱི་རང་སྒྲ་འབྲུག་སྟོང་ལྡིར་བ་ཙམ་དུ་སྒྲོགས་ཤིང་སྐུ་རྔམ་པའི་སྟངས་སྟབས་ཀྱི་གླིང་བཞི་རི་རབ་བཅས་ཡོམ་ཡོམ་འགུལ་ཞིང་རྒྱ་མཚོ་འཁྱོམ་ཞིང་ཕྱུར་བས། སྣང་སྲིད་ཀྱི་ལྷ་སྲིན་སྡེ་བརྒྱད་སྐྲག་ཅིང་འདར་ཏེ་བྱད་མ་རང་གཤེད་དུ་ཕབ་སྐུ་ལས་གནམ་ལྕགས་ཐོག་དང་མཚོན་ཆའི་ཆར། དུག་རླངས་ནད་སྤྲིན་ལྟར་གཏིབས་པས། སྲིད་པ་གསུམ་གྱི་བདུད་དང་ལོག་འདྲེན་ཐམས་ཅད་ཚར་བཅད་ནས་རྗེས་ཤུལ་མེད་པར་ལས་ཀྱི་རླུང་གིས་ལྕགས་རིའི་ཕྱི་རོལ་དུ་གཏོར། ཚེ་བསོད་རྣམ་ཤེས་བདག་ཉིད་ལ་ཐིམ་པས། དབྱིངས་མི་ཤིགས་རྡོ་རྗེའི་སྐུར་རྒྱས་གདབ་སྟེ། ཨོཾ་བཾ་བཛྲ་ཌཱཀྐི་སིཾ་ཧ་མུ་ཁ་མ་མ་སིདྡྷི་ཛ་ཛཿ བཛྲ་རཏྣ་པདྨ་ཀརྨ་ཌཱཀྐི་ཧ་རི་ནི་ས་ཛ་ཛཿ
དེ་ནས་སྲོག་སྔགས་ནི༔ ཨོྃ་མཱུྃཿཌཱཀྐི་སིངྷ་མུ་ཁ་ཛ་ཛཿ ལས་སྔགས་ནི༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ དེ་ནས་ཟློག་སྔགས་ནི༔ ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔
ཅེས་སྔགས་གང་འོས་དང ། དེ་ནས་བཟློག་པ་བྱ་བ་ནི༔ བདག་ཉིད་དྲག་མོར་གསལ་བ་ཡི༔ སྐུ་ལས་སྤྲོས་པའི་ཁྲོ་མོ་དང་༔ ཡང་སྤྲུལ་ཁྲོ་ཚོགས་དཔག་མེད་ཀྱིས༔ དགྲ་བགེགས་བདུད་སྡེའི་ཚོགས་རྣམས་ལ༔ སྣ་ཚོགས་མཚོན་ཆའི་ཆར་ཕབ་སྟེ༔ དགྲ་སྡེ་དཔུང་བཅས་རྡུལ་དུ་རློག༔ རྣམ་ཤེས་ཆོས་ཉིད་ཞིང་དུ་སྤར༔ དམིགས་མེད་ཆོས་སྐུའི་ཀློང་དུ་ཟློག༔
ཕཊཿ དེ་ནས་ཟློག་སྔགས་ནི༔ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ ཨ་ཧི་ཀཱ་ལི་ན་ར་དགྲ་བོ་བྱད་མ་བྷྱོ་བྷྱོ་ཟློག་ཟློག༔ ཙ་ཏྲི་མ་ཏྲི་དགྲ་ལ་བྷྱོཿ ཏྲི་མ་ཧ་རི་ཤ་ཏྲི་དགྲ་ལ་བྷྱོ་བྷྱོཿ ཨེ་ས་བྷྱོ་བྷྱོཿ བཟློག་བཟློག༔ ཅེས་བདུན་གསུམ་ཉེར་གཅིག་ཏུ་བཟླ་ཞིང་དམོད་བཅོལ་ཐལ་བརྡེབ་བྱ་བ་ནི། སེང་གདོང་གནམ་ལྕགས་ཨུར་མོའི་དམིགས་རིམ་ལྟར་ལས།
དམིགས་པ་ནི༔ རང་ཉིད་དྲག་མོར་གསལ་བའི་ལག་གཡས་པ་ཟླ་བ་ཆུའི་དཀྱིལ་འཁོར་དཀར་པོ༔ གཡོན་པ་ཉི་མ་མེའི་དཀྱིལ་འཁོར་དམར་པོ་གསལ་བའི་བར་ཕ་རོལ་བན་བོན་བྱད་མ་དགྲ་བགེགས་ལྷ་སྲུང་དང་བཅས་སྦྲང་མ་མེས་ཚིག་པ་ལྟར་རམ་ཐལ་མོའི་བར་དུ་བཅར་བ་ལྟར་གནམ་ས་ཉི་ཟླ་ཆ་ལང་བརྡབས་པས་མིང་མེད་དུ་བརླགས་པར་ བསམ་མོ༔ ཁོའི་ཚེ་དང་བསོད་ནམས་བཀྲག་མདངས་གཟི་བྱིན་ཐམས་ཅད་ཚུར་འདུས་བདག་ལ་ཐིམ་པས་གཟི་བརྗིད་ཆེར་འབར་ཏེ་ཆེ་བཙན་ཀུན་གྱིས་འགྲན་ཟླ་དང་བྲལ་བར་ བསམ༔ ལྔ་བསྡུས་ཕུང་པོ་ཤ་ཁྲག་རུས་པ་ནང་རོལ་རྣམས་ཡེ་ཤེས་དང་འཇིག་རྟེན་ལས་ལ་གྲུབ་པའི་ཁྲོ་མོ་འབར་བའི་ཚོགས་རྣམས་ཀྱིས་ཞལ་དུ་གསོལ་བས༔ དུག་ལྔ་དུག་གསུམ་གྱི་བག་སྒྲིབ་དབྱིངས་སུ་དག་ནས་རྣམ་སྨིན་ལས་སྒྲིབ་བྱང་སྟེ༔ དགྲ་བགེགས་དེ་དག་ཐམས་ཅད་ཀྱི་རྣམ་པར་ཤེས་པ་ཆོས་སྐུ་ཡུམ་ཆེན་མོའི་གོ་འཕང་ཐོབ་སྟེ་རྒྱལ་ཡུམ་གྱི་སྲས་སུ་སྐྱེ་བར་ བསམ་ལ། ལག་གཡས་ཟླ་བ་ཆུའི་དཀྱིལ་འཁོར། ལག་གཡོན་ཉི་མ་མེའི་དཀྱིལ་འཁོར་བཅས་གསལ་ཏེ། ལག་རྡེབ་སྔགས་དང་སྦྲགས་ནས་མེ་ཆུའི་བར་དུ་དགྲ་བགེགས་བྱད་མ་ཐམས་ཅད་འཐུམས་ནས་བསྐལ་པ་འཇིག་པའི་མེ་ཆུ་འཕྲད་པའི་བར་དུ།
བརྒྱལ་ཞིང་མིང་ཤུལ་མེད་པར་བསམས་ཏེ། རྡུལ་དུ་གྱུར་བ་དེའང་སྔགས་སྤུར་བ་ལས་ཀྱི་རླུང་གི་འཚུབ་མ་ལྟ་བུར་གྱུར་བས། མཐའ་ཡི་རྒྱ་མཚོ་ཕ་མཐར་ལྕགས་སྲེག་གི་རི་ལ་གཏོར་བར་དམིགས་ཏེ། ལག་གི་ཚིགས་མཐུད་ནས་སོར་རྩེ་དགྲ་ལ་གཏད་ནས་སྤུར། དེ་ཡིས་བྱད་མ་འབུམ་སྟོང་གི་ནུས་པ་ཡང་བཟློག་པར་ཐེ་ཚོམ་མེད། འཇོམས་བྱེད་མེ་ཆུ་གོ་ལྡོག་ཅེས་བྱའོ། ཞེས་པའི་སྔགས་ནི། ཁཾ་ཨེ་ཀ་ཙ་ན་ཨེ་ས་བྷྱོ་ཟློག༔ རཾ་ཛ་ཏྲི་རྨུག་ཐུམ་བྷྱོ་ཟློག༔ ཡཾ་ཤ་མ་ཤ་ན་དུ་ཤན་བྷྱོ་ཟློག༔
ཅེས་བདུན་ལྔ་གསུམ་སོགས་དམིགས་པ་རྩལ་མ་རྫོགས་ཀྱི་བར་དུ་ལག་རྡེབ་བྱའོ། གོང་མ་ལས་ཟློག་དམིགས་གྲུབ་ན། མ་བཅོས་དེ་བཞིན་ཉིད་ཀྱི་ཏིང་འཛིན་ངང་ལ་མཉམ་པར་བཞག ཧཱུྃ་བྷྱོཿ ཟུང་གི་གུར་ཁང་མོས་ཏེ་ཉལ། ཞེས་གསུངས་པ་དེ་བཞིན་ཉིད་ཀྱི་ངང་ལ་མཉམ་པར་བཞག་པ་ནི། སྲུང་བཟློག་བསད་གསུམ་གྱི་སྙིང་པོའོ། དེ་ནས་བསད་ལས་ཀྱི་རིམ་པར་འཇུག་པ་ནི། བཀའ་སྲུང་དང་ཆོས་སྲུང་གི་གསོལ་ཀ་སྤྱི་ལྟར་བྱ། དེ་ནས་རང་གཞུང་གི་ཚོགས་བྱིན་རླབས་ནས་སྐོང་བཤགས་ཡན་གྲུབ་རྗེས་གཞུང་ལས།
མངོན་སྤྱོད་དྲག་པོའྀ་མཐུན་རྫས་མ་ལུས་བསགས། ཞེས་པ་དང༌། བསྒྲལ་ཆས་ཐུན་རྫས་སོགས་གཞུང་ནས་འབྱུང་བཞིན་བསགས་ལ་མདུན་དུ་འཁོད། རང་ཉིད་རྡོ་རྗེ་སློབ་དཔོན་ཞྭ་ནག་བེར་ཕོད་ཁྲོ་པང་སོགས་དཔའ་ཆས་བརྒྱན་ཞིང་རྡོ་རྗེ་དྲིལ་བུ་ལག་ཏུ་ཐོགས་ཏེ། ལྟ་བ་གྱད་དང་གཉེན་པོ་ཡེ་ཤེས་ལྷ༔ སྤྲུལ་པ་ལས་བྱེད་ལྷ་ཡི་གོ་ཆ་ནི༔ ཞེས་པ་བཞིན་སེང་གདོང་ཁྲོ་མོའི་སྐུར་གསལ་ཞིང༌། ཕཊཿ རང་ཉིད་ཡེ་ཤེས་མཁའ་འགྲོ་མ་དྲག་ཏུ་ཁྲོས་པ་བདུད་འདུལ་སེངྒེའི་གདོང་པ་ཅན༔ ཤིན་ཏུ་གཏུམ་པའི་དུར་ཁྲོད་ཆས་བརྒྱད་དང་ལྡན་པ༔
ཕྱག་གཡས་སྲོག་གཅོད་ལས་ཀྱི་གྲི་གུག་ནམ་མཁའི་མཐོངས་ལ་ཕྱར་ཞིང་༔ གཡོན་པས་ཁ་ཊྭཱཾ་རྩེ་གསུམ་ཐོག་ལྟར་འབེབས་པ༔ ཞབས་གྱད་ཀྱི་དོར་སྟབས་ཅན༔ ཆོས་འབྱུང་འབར་བའི་དབུས་སུ་གནས་པ༔ མདུན་དུ་ཕྲིན་ལས་ཀྱི་སྤྲུལ་པ་དྲག་མོ་སྤྱང་གདོང་མ་ནག་མོ་གཅེར་མོ་མི་ལྤགས་གཡང་གཞི་དམར་པོ་གྱོན་ནས་ནུ་མ་གྱེན་མཐུར་དུ་འཁྱིལ་བ༔ ཕྱག་གཡས་སྤུ་གྲི་དང་གཡོན་པས་ལྕགས་ཀྱུ་འཛིན་པ༔ དགྲ་བགེགས་ཀྱི་སྲོག་ལ་དབང་བའི་རྣམ་པར་གསལ༔ མ་མོ་གསོད་བྱེད་མའི་གཡས་གཡོན་དུ་བྱ་རོག་འུག་པའི་གདོང་ཅན་དགྲ་བགེགས་ལྷ་དང་དབྱེ་བའི་རྫས་ཐུན་ནག་པོ་ཐོགས་པ་མདུན་དུ་བླ་འགུགས་ལས་ཀྱི་མ་མོ་སྲོག་འཕྲོག་གསུམ་ནི༔ དམར་མོ་སེང་གདོང་ཅན༔ སྔོན་མོ་ཆུའི་མདོག་ཅན༔
ནག་མོ་མུན་པའི་མདོག་ཅན༔ ཐམས་ཅད་ལག་ཏུ་བླ་འགུགས་པའི་ལྕགས་ཀྱུ༔ བླ་འཆིང་བའི་ཞགས་པ༔ བླ་འཛིན་པའི་དྲྭ་བ༔ བླ་དྭགས་ཀྱི་རིང་ཆ༔ བླ་འབོད་ཀྱི་གྲི་རྐང་༔ གཡབ་མོ་འདེབས་པའི་རྔ་མ་དམར་ནག་བཅས་ཐོགས་ནས་དགྲ་བགེགས་གདུག་པ་ཅན་འགུགས་པའི་རང་བཞིན་དུ་གསལ་བའོ༔ བྷྱོ་བཾ་སིངྷ་ཌཱཀྐི་ཀྲོ་ཏི་ཀ་ལི་མ་མ་བྷྱོ་བྷྱོཿ ཨཿཀཿསཿམཿརཿཙཿཤཿདཿརཿསཿམཿརཿཡཿཕཊཿ མ་ཏྲི་མ་ཐུན་མ་བྷྱོ་ཏྲག་རཀྨོ་བྷྱོཿ
ཁ་ལ་རཀྨོ་ཨེ་ཀ་ཙ་ཏི་བྷྱོཿ ཁཱ་ཁ་ཧུ་ལུ་མ་མོ་བྷྱོཿ ཏྲི་ཛ་ཏྲི་ཛ་བཾ་ཤག་ཤནྟེ་བྷྱོ་བྷྱོཿ མ་མོ་ཏྲི་རཀྨོ་ཛ་ཏྲི་མ་བྷྱོ་བྷྱོཿ ཐུན་ཐུན་བྷྱོ་བྷྱོཿ ཞེས་དྲག་སྔགས་བཟླ་ཞིང་གཟི་བྱིན་བསྐྱེད་དེ། མ་ཉེས་གཟུ་དཔང་གསེར་སྐྱེམས་ཡུས་གདབ་བྱ། འགུགས་གཞུག་ཕོ་ཉ་བཀྱེ་བ་དང་ལྷ་དང་དབྱེ་བ་སོགས་ཐུན་གྱིས་གཟིར། གསེར་སྐྱེམས་གཏོང་བ་ནི༔ ཧཱུྃ༔
དབྱིངས་ལས་མ་གཡོས་བདུད་འདུལ་དྲག་མོའི་སྐུ༔ སྣང་སྲིད་འདི་རུ་གཞན་གྱིས་འགྲན་ཟླ་བྲལ༔ ང་ཉིད་དྲག་མོ་ཁྲོས་མ་སེངྒེའི་གདོང་༔ ང་ལས་ཆེ་བ་མེད་དོ་ཀུན་གྱིས་ཉོན༔ མཿ ང་ཉིད་ཕོ་བྲང་གནས་ཆེན་ཨུ་ཙ་ལ༔ དུར་ཁྲོད་ཆེན་པོ་རྔམ་ཆེན་འབར་བའི་རོང་༔ རི་བོ་རུས་པ་འབབ་ཆུ་ཁྲག་དང་ཞག༔ རྩི་ཤིང་ཐམས་ཅད་མདའ་མདུང་མཚོན་ཆ་གཟེངས༔ སྒྲ་སྐད་ཐམས་ཅད་རྒྱོབ་སོད་འབྲུག་ལྟར་སྒྲོག༔
རོ་ལངས་ཀེང་རུས་གཅན་སྤྱང་ཉི་ལི་ལི༔ ངན་སྔགས་འབྲུག་སྒྲ་གནམ་ལྕགས་ཤ་ར་ར༔ ཤ་ཟ་སྲོག་གཅོད་དབུགས་ལེན་རོངས་སེ་རོང་༔ འཆི་བདག་ཕྲ་མེན་སྲོག་ལེན་ཞུངས་སེ་ཞུང་༔ མེ་འབར་མུན་རབ་སྤྲིན་ནག་འུ་རུ་རུ༔ སྤྲིན་གསེབ་གནས་ཉུལ་མ་མོ་གློག་ལྟར་མྱུར༔ སྲིད་པའི་རི་རབ་ཡོམ་ཡོམ་ཤིག་ཤིག་འགུལ༔ དེ་འདྲའི་གནས་ནས་བཞེངས་པའི་དབང་མོ་ཆེ༔ ཆེ་བའི་ལྷ་རྣམས་ཐམས་ཅད་ང་ཡི་འཁོར༔ ཆུང་བའི་དྲེགས་པ་སྡེ་བརྒྱད་ང་ཡི་བྲན༔
སྲིད་པ་འདིར་གནས་ང་ཡི་ལས་མཁན་ཏེ༔ ང་ཡིས་དམོད་པའི་ལས་འདི་གཉེར་བའི་ཕྱིར༔ ཕྱི་ནང་ལྷ་དང་སྲུང་མ་སྐུ་བསྐྱོད་འཚལ༔ དབྱིངས་ལ་གནས་ཤིང་འགྱུ་བའི་ལྷ་ཚོགས་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ ཀུན་ཀྱང་བདག་ཉིད་ལས་བཅོལ་དཔུང་ལ་བཞེངས༔ དམིགས་པའི་བྱད་མ་སྒྲོལ་བའི་ཕྲིན་ལས་མཛོད༔ ཅེས་དང་གསེར་སྐྱེམས་གཟུ་དཔང་གསལ་བར་བསྐྱེད་པ་ནི༔ ཧཱུྃ༔ ཕྱོགས་བཅུར་བཞུགས་པའི་རྒྱལ་བ་རིག་འཛིན་ལྷ༔
མི་མངོན་དབྱིངས་ནས་ཐུགས་རྗེས་བརྩེ་གཟིགས་ཤིག༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་ཉེས་གཟུ་དཔང་མཛོད་ཅིག་ཐུགས་དམ་ཅན༔ དེང་འདིར་རྣལ་འབྱོར་བདག་གི་རྒྱབ་རྟེན་མཛོད༔ ཧཱུྃ༔ ཡི་དམ་ཆེ་མཆོག་ཕྱི་ནང་གསང་བའི་ལྷ༔ བདུད་འདུལ་དྲག་མོ་མཁའ་འགྲོ་དམ་ཅན་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་ཉེས་གཟུ་དཔང་མཛོད་ཅིག་ཐུགས་དམ་ཅན༔ དེང་འདིར་རྣལ་འབྱོར་བདག་གི་རྒྱབ་རྟེན་མཛོད༔
ཧཱུྃ༔ དམ་ཅན་གཏེར་སྲུང་ལས་ཀྱི་རྫུ་འཕྲུལ་ཅན༔ དྲག་རྩལ་འཆང་བའི་མྱུར་མགྱོགས་ཕོ་ཉ་རྣམས༔ རིན་ཆེན་གསེར་སྐྱེམས་གཉན་པོ་འདི་བཞེས་ལ༔ མ་ཉེས་གཟུ་དཔང་མཛོད་ཅིག་ཐུགས་དམ་ཅན༔ མ་འོངས་མཁྱེན་གསོལ་དགྲ་ལ་བཀའ་ཆད་ཕོབ༔ སྡང་ཞིང་གདུག་པའི་བྱད་མ་དགྲ་བོ་འདི༔ ཡི་དམ་ལྷ་ཡིས་མགོན་སྐྱབས་མ་མཛད་པར༔ བཀའ་ཡི་ཆད་པ་ལེ་ལན་དྲག་པོར་ཕོབ༔ དེང་འདིར་འགུགས་ནས་བསྒྲལ་བའི་ཕྲིན་ལས་མཛོད༔
ཨོྃ་སརྦ་པཉྩ་པཱུ་ཛ་ཁཱ་ཧི༔ དེ་ནས་ཕྱོགས་བཅུར་མཆོད་ནས་བྲུབ་ཁུང་དམིགས་བྱ་བསྐྱེད་པ་ནི༔ མདུན་དུ་གནམ་ལྕགས་ལས་གྲུབ་ཧོཾ་ཁུང་ནག་པོ་ཟུར་གསུམ་ཁ་དོག་ལ་མཐིལ་ཡངས་པ་བང་རིམ་དགུ་ཁ་ཁྱེར་གསུམ་དང་ལྡན་པ༔ ཁ་ཁྱེར་དང་པོ་ལ་སྒྲོལ་བྱེད་ཤན་པ་ནག་མོ་གློག་ལྟར་འཁྱུགས་པ༔ གཉིས་པར་ལྷ་བདུད་ནག་མོས་གཤིན་སྐད་འོ་དོད་དྲག་ཏུ་འབོད་པ༔ གསུམ་པར་བླ་འགུགས་དུས་ཀྱི་ཕོ་མོ་སྲིད་གསུམ་གླིང་བཞི་ཡུད་ཀྱིས་བསྐོར་ཞིང་དགྲ་བོའི་བླ་སྲོག་རྣམ་ཤེས་སྐད་ཅིག་ལ་འགུགས་པ༔ ལས་ཀྱི་བྲུབ་ཁུང་ཆེན་པོ་དེ་ལ་མངོན་སྤྱོད་ཀྱི་རྟགས་ཀུན་ཚང་བ་གཤིན་རྗེའི་བསད་ཁང་བདུད་ཀྱི་བཤའ་ར༔ སྡེ་བརྒྱད་ཀྱི་འདུ་ས༔ ཕོ་ཉའི་འགྱུ་ལམ༔ ཀླུ་བདུད་ཀྱི་གྲེ་བ༔
གཟའ་བདུད་ཀྱི་ལྟོ་བ༔ སྲོག་གཅོད་ཉི་ཁྲི་དགུ་འབུམ་འཚོགས་པའི་གླིང་ཆེན་པོ༔ གཤིན་ཡུལ་ཟངས་ཐང་དམར་པོའི་རྣམ་པར་མངོན་སུམ་དུ་བཀོད་པའི་མཐིལ་དུ༔ ནྲྀ་ཏྲི་དམར་ནག་གཉིས་ལས་བསྐྱེད་པའི་དམ་ཉམས་པའི་དགྲ་བགེགས༔ བྱད་མ་སྡིག་ཅན་དེ་ཉིད་ལུས་སྔོ་ཞིང་ཧམ་པ་མིག་ཤི་མིག་ཅན༔ བུ་ག་དགུ་ནས་ཁྲག་འཛགས་པ༔ ཡན་ལག་མྱ་ངན་གྱི་ཆ་བྱད་ཅན་ལ་ལྕགས་སྒྲོག་དང་ཞགས་པས་བསྡམས་པ༔ གཅེར་བུ་བྱང་ཐང་གི་ལྷག་པས་ཕྱུར་བ་ལ་གྲང་དམྱལ་བརྒྱད་ཀྱི་ངད་དང་ལྡན་པས་རབ་ཏུ་གཟིར་ནས་སྨྲེ་སྔགས་ཀྱི་སྐེག་བུ་འདོན་པའི་དབྱིབས་སུ་བསྐྱེད་པའོ༔ བསད་ཁང་ནག་པོ་དེའི་ནང་ལས་ཀྱི་རླུང་དམར་འུ་རུ་རུ་འཚུབས་པ༔ ཕྱི་ན་ཞེ་སྡང་གི་མེ་འབར་བ༔
ནང་ན་འདོད་ཆགས་ཀྱི་ཁྲག་མཚོ་འཁྱིལ་བ༔ བར་དུ་གཏི་མུག་གི་མུན་པ་འཁྲིགས་པ༔ ལོགས་ན་ཕྲ་དོག་གི་ཐོག་དང་སེར་བའི་བུ་ཡུག་འཚུབས་པ༔ ལས་ཀྱི་བདུད་མོ་དམ་སྲི་མ་དང་དུས་མཚན་མ་མཚན་མོ་རྒྱུ་བ༔ སྲོད་ལ་ཉུལ་བ་སྲེག་མ་འཕྲོག་མ་སྐེམ་བྱེད་མ་བཅས་བདུད་མོ་ཐམས་ཅད་ཆོ་ངེ་ལྷང་ལྷང་བྱེད་པ་སྟེ༔ ལས་ཀྱི་ཕོ་ཉ་རྣམས་ཀྱིས་བཟུང་ནས་ཐར་པ་མེད་པའི་རང་བཞིན་དུ་གྱུར༔ བཀའ་བདེན་པའི་སྟོབས་ཀྱིས་འགུགས་ཤིང་དམིགས་པའི་རྟེན་ལ་དབབ་པ་ནི༔ ན་མོཿ དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང་༔ སངས་རྒྱས་ཀྱི་བཀའ་བདེན་པ་དང་༔
ཆོས་ཀྱི་བཀའ་བདེན་པ་དང་༔ དགེ་འདུན་གྱི་བཀའ་བདེན་པ་དང་༔ གསང་སྔགས་གསར་རྙིང་རྒྱུད་སྡེ་བཞི་དང་འབྲེལ་བའི་ཡི་དམ་དཀྱིལ་འཁོར་རྣམས་ཀྱི་བཀའ་བདེན་པ་དང་༔ གསང་སྔགས་རིག་སྔགས་ཁྲོ་བོ་ཁྲོ་མོ་རྣམས་ཀྱི་བཀའ་བདེན་པ་དང་༔ ཁྱད་པར་ཉི་མ་ནུབ་ཕྱོགས་ཨོ་རྒྱན་སྤྲུལ་པའི་ཞིང་ཁམས་ནས༔ མ་ཡེ་ཤེས་ཀྱི་མཁའ་འགྲོ་མ་སེངྒེའི་གདོང་པ་ཅན་རིགས་ལྔ༔ ཨུ་ཙ་ལའི་དུར་ཁྲོད་ཆེན་པོ་ནས་སྐུ་སྤྲུལ་སེངྒེའི་གདོང་པ་ཅན༔ གསུང་སྤྲུལ་སྟག་གི་གདོང་པ་ཅན༔ ཐུགས་སྤྲུལ་ཕག་གི་གདོང་པ་ཅན༔ ཡོན་ཏན་གྱི་སྤྲུལ་པ་དོམ་གྱི་གདོང་པ་ཅན༔
ཕྲིན་ལས་ཀྱི་སྤྲུལ་པ་སྤྱང་ཀིའི་གདོང་པ་ཅན༔ སྒྲོལ་བྱེད་ནག་མོ་ལྕགས་ཀྱི་གདོང་པ་ཅན༔ ཕྲ་མེན་མ་བྱ་རོག་འུག་པའི་གདོང་པ་ཅན༔ དུས་ཀྱི་ཕོ་ཉ་མོ་དམར་མོ་སྲོག་གཅོད་བཙན་གྱི་བུ་མོ༔ སྔོན་མོ་དབུགས་ལེན་ཀླུ་ཡི་བུ་མོ༔ བླ་འགུགས་ནག་མོ་བདུད་ཀྱི་བུ་མོ༔ ལོ་ཟླ་ཞག་དུས་ཟ་མ་ཆུ་ཚོད་དུས་ཀྱི་ཕོ་ཉ་མོ༔ དྲུག་ཅུ་རྩ་བཞི༔ སྲིད་པའི་ནག་མོ་ཤྭ་ཐོགས་རྒྱན་ཐོགས་ཁྲམ་ཐོགས་རྩིས་ཐོགས་བདུད་མོ་བཅུ་གཉིས༔ སྐྱེ་འགྲོ་གླིང་བཞིའི་སྲོག་བདག་མོ་སྲིན་མོ་ཁྲག་གི་རལ་པ་ཅན་བརྒྱད༔
མ་བྷྱོ་ཛཿགསུམ་ལས་འཆི་བདག་ཚེ་བདག་སྲོག་བདག་མ་མོ་གསུམ༔ ཡེ་ཤེས་དང་འཇིག་རྟེན་ལས་ལ་གྲུབ་པའི་ཕྲ་མེན་མ་བཅུ་གཉིས༔ དགྲ་ལྷའི་རྨུ་ཙ་མོ་ཉི་ཤུ་རྩ་བརྒྱད༔ གཞན་ཡང་མ་རྒྱུད་མཁའ་འགྲོ་སྲིད་པའི་མ་མོ་དུས་བདག་མ་གཙོ་འཁོར་དང་བཅས་པའི་མཐུ་སྟོབས་ནུས་པ་དམོད་པའི་རིག་སྔགས་དྲག་པོ་འདི་ལ་བརྟེན་ནས་ཞིང་བཅུ་ཚང་བའི་དགྲ་བགེགས་བྱད་མ་མིང་ནས་སྨོས་ཏེ་འགུགས་པའི་ལས་སུ་བཅོལ་བ་ནི༔ སྤྱིར་སངས་རྒྱས་ཀྱི་བསྟན་པ་བཤིག་པ༔ དཀོན་མཆོག་གི་དབུ་འཕང་སྨད་པ༔ དགེ་འདུན་གྱི་ཆོས་སྡེ་བཅོམ་པ༔ བསམ་གཏན་བསྒོམ་པའི་དབེན་རི་གཉན་པོ་གཏོར་བ༔ ཁྱད་པར་གསང་སྔགས་ཀྱི་བསྟན་པ་རིན་པོ་ཆེ་སྤྱི་དང་བྱེ་བྲག་བསྟན་པའི་བདག་པོ་རིག་འཛིན་པདྨ་འབྱུང་གནས་ཀྱི་བརྒྱུད་འཛིན༔ དཔལ་ལྡན་རྙིང་མའི་ཆོས་གྲྭས་མཚོན་པས་འདུས་སྡེ་རིག་འཛིན་རྣལ་འབྱོར་བདག་ཅག་དཔོན་སློབ་འཁོར་དང་བཅས་པ་ལ༔
ཚད་བཙུགས་པ་ཡ་བོར་བཟུང་བ༔ དོ་བསྡོ་བ༔ ཕོད་བཙུགས་པ༔ འགྲན་བཙལ་བ༔ འགྲས་འཚོལ་བ༔ མི་ང་ལ་ལྷ་མེད་ཟེར་བ༔ ལྷ་ཁྱེད་ལ་མཐུ་མེད་ཟེར་བ༔ ཆོས་སྐྱོང་སྲུང་མའི་ནུས་པ་གཤེ་བ༔ གཞན་ཡང་ཉི་མ་ཕྱོགས་བཞི་མཚམས་བརྒྱད་ནས༔ གཟུགས་ཅན་གྱི་དགྲ༔
གཟུགས་མེད་ཀྱི་བགེགས༔ ཚེ་སྲོག་ལ་བར་དུ་གཅོད་པ༔ མཐོ་དོགས་དམའ་དགའ་བྱེད་པ༔ སྔོན་འགུགས་རྒྱབ་འདེད་བྱེད་པ༔ ཤག་ངན་གྱི་སྣ་འདྲེན་བྱེད་པ༔ ངོས་བསྟོད་ལྐོག་ནས་སྨད་པ༔ ཁ་དཀར་ཞིང་ཁོག་ནག་པ༔ དམག་སྣ་ཇག་སྣ་རྐུན་སྣ་སྟོན་པ༔ དགྲ་ཁ་དང་མི་ཁ་ཟུག་པ༔ ནད་ཁ་དང་ཡམས་ཁ་འཚུབས་པ༔
རི་རྒྱ་དང་རླུང་རྒྱ་བཤིག་པ༔ གདན་ས་མཆོད་ཞིང་འཕྲོག་མི༔ ཁྱད་པར་དུའང་དགྲ་སྒོ་དང་གྱོད་སྒོ་འབྱེད་པ༔ ཆེ་སྲི་དང་ཆུང་སྲི་དར་སྲི་གོད་སྲི་ལངས་པ༔ བན་བྱད་བོན་བྱད་སྐྱེ་བོའི་མདའ་ཟོར་བུད་མེད་དམོད་ཟོར༔ ཡུགས་སའི་ཐལ་ཟོར༔ རིག་སྔགས་ཀྱི་ཐུན་ཟོར༔ ཞང་ཞུང་གི་མཐུ་ཟོར༔ ལ་སོགས་པ་བདག་ཅག་སྒྲུབ་པ་པོའི་ལུས་ངག་ཡིད་གསུམ་ཁྱིམ་སྒོ་ལམ་གསུམ༔ གཞི་ལམ་བྱིས་གསུམ་ཐམས་ཅད་དུ་གནོད་ཅིང་སྡང་བར་བྱེད་པའི་དགྲ་བགེགས་བྱད་མ་རྣམས་ཀྱི་མི་རབས་བདུན་རྒྱུད་དང་བཅས་པ་ཐམས་ཅད༔
གནམ་ས་གླིང་བཞི་རི་རབ་གླིང་ཕྲན་གླིང་བར་མུན་བར་བན་བོན་སྲུང་མའི་སྐྱབས་འོག་གང་དུ་གནས་ཀྱང་རང་དབང་མེད་པར་གཟུགས་ལིངྒ་ལ་བཀོད་པ༔ བླ་ཤོག་བུ་ལ་བྲིས་པ༔ རྣམ་ཤེས་ས་བོན་ལ་བཏབ་པ་འདི་ལ་ཁུག་ཅིག༔ ཨོཾ་བཛྲ་ཨངྐུ་ཤ་ཡ་ཛ་ཛཿ རཏྣ་པཱ་ཤ་ཧཱུྃ༔ པདྨ་སྥོ་ཊ་བཾ༔ ཀརྨ་གྷཎྜེ་ཧོཿ
ཞེས་རོལ་མོ་དྲག་རྡུང་དང་བཅས་ནས་ཕོ་ཉ་འགྱེད་པ་ནི༔ ཛ་བྷྱོཿ སྣང་སྲིད་མ་མོ་སྲོག་བདག་ཧར་ལེན་མ༔
ཕོ་ཉ་མི་བསྲུན་བདུད་ཀྱི་དབང་མོ་ཆེ༔ ནག་མོ་སྲོད་ལ་ཉུལ་བྱེད་དུས་ལ་བབ༔ དམ་ཉམས་བྱད་མའི་བླ་སྲོག་ཁུག་ལ་ཤོག༔ ཀེང་ཀེང་མེ་འབར་གསེབ་ནས་རྒྱུག་བྱེད་མ༔ དམར་མོ་ཟངས་འཕར་གདོང་ཅན་དུས་ལ་བབ༔ བྱད་མའི་བླ་འཁྱམས་མ་ཤོར་ཁུག་ལ་ཤོག༔ སྔོ་དམར་རླབས་ཕྱུར་འཕྱོ་མ་མུན་པར་གཏིབས༔ གཅན་སྤྱང་ལག་རིང་གདོང་ཅན་དུས་ལ་བབ༔ དམིགས་པའི་དགྲ་བོ་བླ་འཁྱམས་ཁུག་ལ་ཤོག༔ བྷྱོཿ
བླ་འཛིན་ལྕགས་ཀྱུ་འབར་བས་ཟུངས་ལ་ཤོག༔ བླ་འཆིང་ཞགས་པ་ནག་པོས་སྡོམས་ལ་ཤོག༔ བླ་འཛིན་དྲྭ་བའི་ནང་དུ་ཚུད་ལ་ཤོག༔ བླ་འདེད་བྱ་གཅན་རྣམས་ཀྱིས་ཆུམ་ལ་ཤོག༔ དགྲ་བོའི་བླ་དྭགས་མིང་བྱང་འདི་ལ་ཕོབ༔ བྱད་མ་གདུག་པའི་བླ་ཚེ་རྟེན་དང་ཕྲོལ༔ གཟུགས་བྱང་འདི་ལ་ཁུག་ཅིག་མཱ་ར་ཡ༔ ཏྲི་ཏྲི་ནྲྀ་ཏྲི་ཨངྐུ་ཤ་ཡ་ཛཿ ཐུན་ཐུན་མ་ཏྲི་མ་ཏྲི་དགྲ་བོའི་བླ་ཤ་རེ་མ་ཏི་ཐུན་ཛ་ཛཿ ཞེས་རོལ་མོ་དྲག་རྡུང་དང་བཅས་ནས་ཁུག་རྟགས་མ་བྱུང་བར་བཀུག༔
གུ་གུལ་ཡུངས་དཀར་ཐང་ཕྲོམ་ཤ་ཆེན་བསྲེག༔ བྱ་རོག་འུག་པའི་དང་རུས་ལྷ་དང་དབྱེ༔ བྷྱོ་ཛཿ མུན་པ་ནག་པོ་ཁཱ་ཁ་མུ་ཁ་མ༔ དགྲ་བགེགས་བན་བོན་བྱད་མ་ལྷ་དང་ཕྱེས༔ སྡིག་ཅན་བརྣག་པའི་དགྲ་བོ་ལྷ་དང་ཕྱེས༔ ཕ་ལྷ་མ་ལྷ་ཞང་ལྷ་སྐྱེས་ལྷ་ཕྱེས༔ དགྲ་ལྷ་སྲུང་སྐྱོབ་བན་བོན་རྣམས་དང་ཕྱེས༔ བྷྱོཿ ཧུ་ལུ་ནག་མོ་དུག་འདེབས་འུག་གདོང་མ༔
ལྟས་ངན་བརྒྱད་ཅུ་དགྲ་བགེགས་བདུད་དང་སྤྲོད༔ དམིགས་པའི་བྱད་མ་འཆི་བདག་བདུད་དང་སྤྲོད༔ དམོད་པའི་དགྲ་བོ་སྲོག་བདག་བདུད་དང་སྤྲོད༔ བྱད་མ་སྡིག་ཅན་ཕུང་བདུད་ནག་པོར་སྤྲོད༔ སཏྭར་ཐོགས་བདུད་ཀྱི་བུ་མོའི་དུས་ལ་བབ༔ དགྲ་བགེགས་ལྷ་དབྱེ་བདུད་སྤྲད་དུས་ལ་བབ༔ མངོན་སྤྱོད་མཱ་ར་ཡ་ཡི་ཕྲིན་ལས་མཛོད༔ བྷྱོ་བྷྱོ་ཁཱ་ཁ་མུ་ཁ་དགྲ་བོ་ཤག་ཕྱེས༔ ཧུ་ལུ་མུ་ཁ་དགྲ་བོ་ཤག་ཕྱེས༔ ཏྲི་ཏྲི་ནྲྀ་ཏྲི་དགྲ་བོ་ཤག་ཕྱེས༔
བསད་སྔགས་བཟླ་ཞིང་ཐུན་གྱིས་གཟིར་བ་ནི༔ ཛཿ ལས་བྱེད་ཆེན་པོའི་དུས་ལ་བབ༔ དགྲ་བོ་ཕུང་པོ་བཤིག་པའི་ཕྱིར༔ དམོད་པ་ནག་པོའི་ཐུན་གྱིས་གདབ༔ ཛཿ ཡུངས་ཐུན་དྲག་སྔགས་དམོད་པའི་རྫས༔ དགྲ་བགེགས་ལྔ་ཕུང་རྡུལ་དུ་རློག༔ རྡོ་ཐུན་རྦབ་རྒོད་ཧྲི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔
དུག་ཐུན་སྨྱོ་འབོག་ཐིབས་སེ་ཐིབ༔ དགྲ་བགེགས་ལྔ་ཕུང་རྡུལ་དུ་རློག༔ མེ་ཐུན་ཚྭ་ཚྭ་སི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཆུ་ཐུན་སྦོས་འགས་འུ་རུ་རུ༔ དགྲ་བགེགས་ལྔ་ཕུང་རྡུལ་དུ་རློག༔ ཁྲག་ཐུན་ནད་རླངས་ཆི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ མཚོན་ཐུན་རྣོ་ངར་ཟེངས་སེ་ཟེང་༔ དགྲ་བགེགས་ལྔ་ཕུང་རྡུལ་དུ་རློག༔
མདའ་ཐུན་ཐོག་རྒོད་ཤ་ར་ར༔ དགྲ་བགེགས་ལྔ་ཕུང་རྡུལ་དུ་རློག༔ གནམ་ལྕགས་ཕུར་ཐུན་ཧྲི་ལི་ལི༔ དགྲ་བགེགས་ལྔ་ཕུང་རྡུལ་དུ་རློག༔ ཕཊཿཡཿརཿམཿསཿརཿདཿཤཿཙཿརཿམཿསཿཀཿཨཿ ཐུན་བྷྱོ་བྷྱོཿ རིག་སྔགས་འཆང་བའི་བརྟུལ་ཞུགས་དང་ལྡན་པས༔ གྲི་གུག་གམ་ནི་མཁར་ཕུར་ཐོགས་རྩ་བར། རྀག་སྔགས་འཆང་བའི་བརྟུལ་ཞུགས་དང་བཅས་པའི༔ ཞེས་མཁར་ཕུར་གྲི་གུག་ཐོགས་ལ།
ཧཱུྃ་བྷྱོ་ཛཿ ལས་ལ་ཁྲོས་པའི་ཤ་ཟ་མོ༔ ཕྲ་མེན་ནག་མོ་ལྕགས་གདོང་ཅན༔ ཁྱོད་ཀྱི་ཐུགས་དམ་དུས་ལ་བབ༔ ཕྱག་གཡས་ཟངས་གྲི་འབར་བ་བསྣམས༔ ཡར་རྩེ་རྡོ་རྗེ་རྩེ་ལྔ་ཡིས༔ ཡེ་ཤེས་མཁའ་འགྲོ་ལས་ལ་བསྐུལ༔ འཆང་བཟུང་ཟླུམ་སྐོར་ཆུ་སྲིན་ཁ༔ འཇིག་རྟེན་མཁའ་འགྲོའི་ཕོ་བྲང་ནས༔ དབལ་སོ་ཟངས་གྲི་འབར་བ་ཡིས༔
དགྲ་བོའི་བདུན་རྒྱུད་རྩད་ནས་ཆོད༔ དགྲ་བོའི་སྒོ་དགུར་ཛཿཁྲམ་ཡ༔ ཕྱག་གཡོན་གནམ་ལྕགས་མཁར་ཕུར་བསྣམས༔ མར་རྩེས་དུག་གསུམ་རྩད་ནས་གཅོད༔ འཆང་བཟུང་གཟའ་བདུད་ཕོ་ཉ་འགྱུ༔ ཆུ་སྲིན་མཚོན་ཆའི་ཟི་ར་ཁོལ༔ ཟུར་གསུམ་གནམ་ལྕགས་ཐོག་རྒོད་འབེབས༔ སྲོག་བདག་མ་གསུམ་དུས་ལ་བབ༔ དམ་ཉམས་དགྲ་བོ་སྡིག་ཅན་གྱི༔ སྤྱི་གཙུག་རྐང་མཐིལ་ཡན་ཆོད་ཀྱི༔
དབང་པོ་སྒོ་དགུར་ཀཱི་ལ་ཡ༔ རྩ་མདུད་ལྔ་ལ་ཀཱི་ལ་ཡ༔ དབང་པོ་དྲུག་ལ་ཀཱི་ལ་ཡ༔ རྣམ་ཤེས་བརྒྱད་ལ་ཀཱི་ལ་ཡ༔ འབྱུང་བདུད་གཟུགས་ལ་ཀཱི་ལ་ཡ༔ ཕོ་རྒྱུད་མོ་རྒྱུད་ཀཱི་ལ་ཡ༔ རིགས་རྒྱུད་བཅས་པར་ཀཱི་ལ་ཡ༔ དཀར་ནག་སྙིང་ལ་ཀཱི་ལ་ཡ༔ སྲོག་གཅོད་དབུགས་སྡུད་ཕུང་པོ་ཤིག༔ མཱ་ར་ཡ་ཡི་ཕྲིན་ལས་མཛོད༔
ཨོྃ་བཛྲ་ལོཀྐ་མ་ཏྲི་ཡ་སརྦ་ཀ་ར་ཏི་ཀ་ཡ་དགྲ་བོའི་སྲོག་ལ་རྦད་རྦད༔ བཛྲ་ཀཱི་ལི་ཀཱི་ལ་ཡ་ཏྲི་ཤུ་ལ་དགྲ་བོའི་སྙིང་རྩ་མྱོག་མྱོག་མཱ་ར་ཡ་ཕཊཿ ། ཅེས་ཁྲུས་དགོངས་པས་ཕུར་བུ་གཟིར། ཞེས་པས་ཕུར་བུའི་དབལ་ཟུར་གསུམ་ལས། འདོད་ཁམས་གཟུགས་ཁམས་གཟུགས་མེད་ཁམས་གསུམ་དང༌། རྒྱ་མདུད་འོག་མར་ལས་བྱེད་ཕོ་ཉ་རྣམས་ཀྱི་འགྱུ་ལམ་གཤིན་རྗེའི་ལྟོ་བ། རྒྱ་མདུད་གོང་མར་ཆོས་དབྱིངས་གཞལ་ཡས་ཁང་ཆེན་པོར་གསལ་བ་དང༌། གདབ་པའི་ཚེ་ཕུར་བུ་སྲས་མཆོག་ཀཱི་ལ་ཡ། སྐུ་སྨད་ཕུར་བུའི་རྣམ་པ་ཅན་ནོ། དགྲ་བོའི་སྙིང་ཁར་གདབ་ལ།
ཚེ་རྟེན་བིལ་རྒྱ་བཏུམས་པ་འདྲ་བའི་དེའི་ནང༌། བླ་རྟེན་བྱིའུ་ལེབ་པའི་མགོ་ཙམ། ཁྲག་གི་སྦལ་པ་འདྲ་བ་དེའི་ནང༌། སྲོག་རྟེན་བྱ་མ་སར་གྱི་སྒོ་ང་ཙམ་དབུགས་ཀྱི་རྟ་ལ་ཞོན་ནས། ཡུངས་ཞི་འདྲིལ་བ་ལྟ་བུར་ལྟེམ་ལྟེམ་ཡོད་པ་དེ་ལ། ཕུར་རྩེ་བསྣུན་པས། སྣུམ་ལ་ཏིལ་འབྱར་བ་ལྟ་བུར་ཕུར་བུའི་ཁོང་སེང་ནས་བརྒྱུད་དེ། དུག་ལྔ་དུག་གསུམ་ཤེས་བྱའི་སྒྲིབ་པ་དང་བྲལ། བླ་རྟེན་ཚེ་རྟེན་སྲོག་རྟེན་རྣམས་རང་ལ་ཐིམ་པས་གཟི་བརྗིད་ཆེས་ཆེར་འབར་བས། ཆེ་བཙན་ཀུན་གྱིས་འགྲན་ཟླ་དང་བྲལ་བར་བསམ།
རྣམ་པར་ཤེས་པའི་ཐིག་ལེ་འོད་བསྐོར་དྲྭ་བ་བྱ་མ་སར་སྒོ་ང་ཙམ་པ་དེ་རྒྱ་མདུད་ནས་ཐོན་ཏེ་ཡེ་ཤེས་མཁའ་འགྲོའི་ཐུགས་ཀ་ནས་བརྒྱུད། སྤྱི་བོ་ནས་ཐོན་གུ་རུ་སེངྒེ་སྒྲ་སྒྲོགས་ཀྱྀ་ཐུགས་ཀར་བསྟིམས་ཏེ། ཕྱིར་མི་ལྡོག་པ་ཀུན་བཟང་དགོངས་པའི་ཀློང་དུ་མཉམ་པར་བཞག་པས། གནས་ལུགས་དོན་གྱི་ཞིང་ཁམས་ངོ་སྤྲོད་གདབ་བོ། གྲི་གུག་སྙིང་ཁར་བཏབ་ནས་གནས་སྤར་བ་ནི༔ ཧོཿ རྣམ་ཤེས་ངོ་བོ་ཨཱཿདཀར་དེ༔ ཕུང་པོ་བཤིག་ནས་ཀློང་དུ་ཐིམ༔ ཕཊཿ སྤུ་གྲི་ཆུ་གྲི་རལ་གྲི་སོགས་གང་རུང་ཐོགས་ལ༔
བྷྱོཿ གདུག་པའི་དགྲ་བོ་བྱད་མ་ལ༔ འབར་བའི་མཚོན་ཆ་ཆར་པ་ཕོབ༔ མིང་ཤུལ་ཙམ་ཡང་མེད་པར་གྱིས༔ གཏུབས་ཤིག་རལ་གྲི་འབར་བའི་མཚོན༔ ལྷའམ་འོས་ཀྱང་བརླག་པར་བྱེད༔ གཅོད་ཅིང་གཏུབ་པའི་དུས་ལ་བབ༔ གཏུབས་ནས་རྡོ་རྗེས་གཏུན་དུ་བརྡུང་༔ རིག་སྔགས་དམོད་པའི་བྱད་མ་རྣམས༔ ཕྱེ་མར་ཤིག་ཅིག་མཱ་ར་ཡ༔
ཨོྃ་བཛྲ་ཀ་ར་ཏི་ཀ་དགྲ་བོ་གཏུབ་གཏུབ༔ ཁ་ར་ཀ་དགྲ་བོ་ཤིག་ཤིག༔ ཨ་ཡུ་དྷ་དགྲ་བོ་མྱོག་མྱོག༔ བཛྲ་ཀཱི་ལི་ཀཱི་ལ་ཡ་བྱད་མ་བྷྱོ་བྷྱོཿ རྦད་རྦད་ནན་ནན་ཆོད་ཆོད་བྷནྡྷ་ཧཱུྃ་ཕཊཿ དེ་ནས་སྤུ་གྲི་རལ་གྲི་ཆུ་གྲི་སོགས་གང་རུང་གིས། ཕོ་གཡས་སྐོར་མོ་གཡོན་སྐོར་སྐེ་ནས་བརྩམ་སྟེ་བླ་གནས་གར་བབ་ཏུ་བསྣུན་ཅིང་དུམ་བུར་གཏུབས་ཏེ། རཀྟས་བྲན། དགྲ་བགེགས་ཀྱི་ཤ་རུས་རི་བོ་དང་ཁྲག་རྒྱ་མཚོ་ལྟར། དམར་ཉིལ་གྱིས་ཡོད་པ་དེ་ལ།
བདུད་རྩི་བྲན་པས། ཡེ་ཤེས་ཀྱི་བདུད་རྩིར་བྱིན་བརླབས་ཏེ། ཡེ་ཤེས་ཀྱི་མཁའ་འགྲོ་དཀྱིལ་འཁོར་གྱི་ལྷ་ཚོགས་རྣམས་ཀྱི་ཞལ་དུ་བསྟབ་པ་ནི། ཧཱུྃ༔ བདུད་འདུལ་དྲག་མོ་སེང་གདོང་འཁོར་བཅས་རྣམས༔ གནམ་སའི་ཞལ་གདོངས་གངས་རིའི་དབལ་མཆེ་གཙིགས༔ དགྲ་བོ་བྱད་མའི་མི་རབས་བདུན་རྒྱུད་རྣམས༔ ལྷག་མེད་ཞལ་དུ་བཞེས་ལ་མིང་མེད་མཛོད༔ ཨོྃ་ཌཱཀྐི་སིངྷ་མུ་ཁ་བཾ་ཧ་རི་ནི་ས་དགྲ་བགེགས་ཀྱི་ཤ་ཁྲག་དབང་པོ་ལྔ་དང་བཅས་པ་ལ་ཁ་ཁ་ཁཱ་ཧི༔ ཞེས་ལྷག་མེད་བཞེས་ནས་ཐུགས་དམ་བསྐངས་པར་བསམོ།
དེའང་རྒྱུད་ལས། དམ་ཉམས་དགྲ་བགེགས་གཞི་དབྱིངས་གྲོལ་བས་འཚེངས། ཡེ་ཤེས་འཇིག་རྟེན་ཤ་ཁྲག་མཆོད་པས་འཚེངས། བདག་ཉིད་ཡེ་ཤེས་ཚོགས་གཉིས་རྫོགས་པས་འཚེངས། འཚེངས་པ་རྣམ་གསུམ་མངོན་སྤྱོད་ཁྱད་ཆོས་སོ། ཞེས་སོ། དེ་ནས་ཟོར་བཟློག་གཞུང་དང༌། གདོང་ལྔའི་གསང་སྒྲུབ་དང་ཡང་བཟློག་སོགས་ཀྱང་ལས་རིམ་བཞིན་དང༌། ལྷག་མ་ཡན་ཆད་གྲུབ་ནས། སྒོ་དབྱེ་ལམ་བསྟན་ནི།
དམར་བྱང་གི་ཞལ་བསྟབ་སོགས་ཀྱང་བྱ། གླུད་སོགས་གཞུང་ནས་མི་འབྱུང་ཞིང༌། སྔོན་ལས་ཀྱི་དགྲ་ཡིན་ན། སྐུ་གླུད་སྦྱིན་པ་སོགས་དེ་གལ་ཆེ་བར་གསུངས་པས། རྩ་བར། སྔོན་ལས་ཤུགས་ཀྱི་དགྲ་ཡིན་ན། ཕར་ལ་མི་ཐུབ་ཚུར་ལ་ལོགས། ཞེས་པས། གླུད་བརྒྱ་དང་ཚར་གཅིག་སོགས་གང་འོས་དོ་གལ་ཆེ་ཆུང་དང་བསྟུན་ནོ། དེ་ནས་འཕང་བའི་སར།
དུར་ཁྲོད་ཀྱི་ས་སྣ་སོགས་ཀྱི་སྟེགས་བུ་མདའ་གང་གི་སྟེང༌། བསད་པ་ཟངས་སྒྲོམ་ལྟར་གྱི་རྡུལ་ཚོན་ཀྱང་བྲི། དེའི་སྟེང་དུག་ཤིང་ཚེར་མ་ཅན་སོགས་དྲག་པོའི་ཤིང་སྣས་མེ་ཧོམ་གྲུ་གསུམ་དུ་བརྩེགས་པར་བྱའོ། ཟོར་རྫས་གཏོར་ཆེན་སོགས་རིམ་པ་ལྟར་དང༌། འཕང་བའི་སར་སླེབ་པར། མི་མངོན་དབྱིངས་བཞུགས་རྒྱལ་བ་ཞི་ཁྲོའི་ལྷ༔ སོགས་ཀྱི་གསེར་སྐྱེམས་དང་བསྟོད་བསྐུལ་ཁྲག་མཚོ་ཁོལ་མ་ནས་ ཆོས་དབྱིངས་རྣམ་དག་ཁྲོ་ཆུ་ཁོལ་མའི་ཀློང་༔ སོགས་བསྐུལ་ལོ། ཁྱད་པར་འདི་ཉིད་ཀྱི་ཟོར་འཕེན་ནི། ཕྱོགས་མེད་ཕྱོགས་མཚམས་འཕེན་པ་མ་གཏོགས་དམིགས་རྟེན་མདུན་དུ་ལིངྒ་སོགས་ཀྱི་དགོས་ཕྱིར།
དང་པོ་ཤར་གྱི་སྟག་གདོང་མ་ནས། རིམ་བཞིན་ལྷོ་ནུབ་བྱང་ཕྱོགས་རིམ་པར་འཕེན་ཏེ། ཕྱོགས་དང་ཕྱོགས་མཚམས་ཀྱི། བདུད་དང་དམ་སྲི་གང་ཡིན་པའི་སྟེང་དུ། ཡེ་ཤེས་དང་འཇིག་རྟེན་པ་ལས་ལ་ཆས་པའི་མ་མོ་མཁའ་འགྲོ་ཤ་ཟ་སྲོག་གཅོད་རྣམས་ཀྱིས། གནམ་ལྕགས་ཀྱི་ཐོག་དང་རྡོ་རྗེའི་མཚོན་ཆ་སྣ་ཚོགས་ཀྱི་ཆར་ཕབ་པས།

གནོད་བྱེད་མིང་ཡང་མེད་པར་བྱས་པར་བསམ། དེ་ནས་ཁྲག་རལ་མའི་བསྐུལ་ཟོར་དགྲ་ཕྱོགས་སུ་གདེང་ཞིང༌། དགྲ་བོའི་ཡུལ་ཁམས་ཐམས་ཅད་ལ་བསྐལ་པའི་མེ་དང་ཁྲག་གི་རྒྱ་མཚོ་དུག་མཚོན་ནད་རླངས་མཚོན་ཆའི་ཆར་ཕབ་སྟེ་ཕ་རོལ་བྱད་མ་བདུད་སྡེ་དཔུང་ཚོགས་མིང་ཤུལ་མེད་པར་བསམ། སླར་མེ་ཧོམ་ཡེ་ཤེས་མཁའ་འགྲོ་སེང་གདོང་གཙོ་འཁོར་དུ་བསམ་ཞིང༌། གཏོར་ཆེན་དགྲ་བགེགས་ཤ་ཁྲག་རུས་པར་བསྒྱུར་ཏེ། ཞལ་བསྟབ་ཀྱི་ཚུལ་དུ་བྱའོ། ཐེ་ཚོམ་གཅོད་པ་དང༌། འབྱུང་བ་མེ་ཆུ་གོ་ལྡོག་གི་སྔགས་བཟླ་ཞིང་ཐལ་མོ་བརྡེབ་པར་བྱའོ། སླར་ཞལ་ཁ་ནང་དུ་གྱུ་སྟེ། བརྟན་མ་སྐྱོང་ཞིང་གཏོར་བྲོ་བརྡུངས་པས། བདུད་འདུལ་དྲག་མོའི་ལྷ་ཚོགས་ཀྱིས་ཀྱང༌།
དགྲ་བགེགས་འབྱུང་པོའི་སྟེང་དུ་བྲོ་བརྡུངས་པས། དུག་ལྔ་དུག་གསུམ་གྱི་སྒྲིབ་པ་དང་བྲལ་ནས། དགྲ་བགེགས་རྒྱལ་བའི་སྲས་སུ་གྱུར་ཏེ། སླར་ཕྱིར་བཟློག་ཅིང་མི་ལྡང་བ་རྒྱས་གདབ། སྲུང་འཁོར་བསྒོམ། དེ་ནས་ནང་དུ་ཕྱིན་ནས་དངོས་གྲུབ་ལེན། བཀྲ་ཤིས་བསྔོ་སྨོན་སོགས་རྒྱས་པས་མཐའ་རྒྱན་ནོ། ཞེས་ཟིན་བྲིས་བརྗེད་ཐོར་བཀོད་དེ་བྲིས་པའི་རིམ་པ་འདི་ཡང་གཏེར་གཞུང་གིས་གཙོར་བཏོན་ཏེ་ཟུར་རྒྱན་དགོངས་ཚིག་གི་གནད་དང་མི་འགལ་བ། གཏེར་སྟོན་ཉིད་ཀྱི་བཀའ་གནང་བཞིན། སླར་ཡང་སྤྲོ་བ་སད་དེ།
རོང་སྨྱོན་པས་བསྒྲིགས་པ་འདི་ཡང་བསྟན་དགྲ་བདུད་སྡེའི་ཚོགས་བཅོམ་སྟེ་རྒྱལ་ཁམས་བསྟན་པ་ཕྱོགས་བཅུར་དུས་ཀུན་ཏུ་དར་ཞིང་འཕེལ་བའི་རྒྱུར་གྱུར་ཅིག། །། ཅི༽ ཡེ་ཤེས་མཁའ་འགྲོ་བདུད་འདུལ་དྲག་མོ་སེང་གདོང་ཅན་གྱི་བསྙེན་པའི་དམིགས་པའི་ཟིན་བྲིས་བཞུགས་སོ། ན་མོ་གུ་རུ་ཌཱཀྐི་ནཱི་ཡེ། བདུད་འདུལ་ཡེ་ཤེས་མཁའ་འགྲོའི་ཕྱི་ནང་གསང་སྒྲུབ་ཀྱི་དམིགས་རིམ་ཟིན་བྲིས་སུ་བཀོད་པ་ལ། དང་པོ་ཕྱི་སྒྲུབ་ནི། དབུ་མ་ཆོས་ལོངས་སྤྲུལ་པའི་སྐུ། རྩ་གསུམ་འཁོར་ལོ་ལྔ་དང་བཅས་པ། གཏུམ་མོ་གཞུང་ཁྲིད་ལྟར། གསལ་བའི་སྤྱི་བོར་རྩ་འདབ་སུམ་བརྒྱ་དྲུག་ཅུ་དང༌། རྡོ་རྗེ་མཁའ་འགྲོ་དཀར་མོའི་ཐུགས་ཀར་ཟླ་གདན་ལ་ཧཿདཀར་པོ།
མགྲིན་པར་རྩ་འདབ་སུམ་ཅུ་སོ་གཉིས་ལ། པདྨ་མཁའ་འགྲོ་དམར་མོའི་ཐུགས་ཀར་ཟླ་གདན་ལ་ནིཿདམར་པོ། ལྟེ་བའི་རྩ་འདབ་དྲུག་ཅུ་རྩ་བཞི་ལ། རིན་ཆེན་མཁའ་འགྲོ་སེར་མོའི་ཐུགས་ཀར་ཉི་གདན་ལ་རིཿསེར་པོ། གསང་གནས་སུ་རྩ་འདབ་ཉི་ཤུ་རྩ་བརྒྱད་ལ། ལས་ཀྱྀ་མཁའ་འགྲོ་ལྗང་ཁུའི་ཐུགས་ཀར་ཉི་གདན་ལ་སཿལྗང་ཁུ། སྙིང་གའི་རྩ་བརྒྱད་ལ། སངས་རྒྱས་མཁའ་འགྲོའི་ཐུགས་ཀར་ཉི་གདན་ལ། ཧཱུྃ་མཐིང་ཀའི་མཐར་སྔགས་ཕྲེང་མཐིང་གསལ་གཡོན་བསྐོར་དུ་ཀྱི་ལི་ལི་འཁོར་བ་ལས་འོད་ཟེར་འཕྲོས། དུས་གསུམ་གྱི་བདེ་གཤེགས་ཞི་ཁྲོ་གནས་ཡུལ་གྱི་དཔའ་བོ་ཌཱཀྐིའི་ཚོགས་དཔག་ཏུ་མེད་པ།
ཁ་བ་བུ་ཡུག་འཚུབས་པ་ལྟར་སྤྱན་དྲངས་གནས་ལྔའི་ལྷ་ཚོགས་རྣམས་ལ་ཐིམ་པས། བཀྲག་མདངས་གཟི་བྱིན་ཆེས་ཆེར་རྒྱས་པའི་རང་འོད་ཟེར་མདངས་ལྔ་ལྡན་གྱི་རྣམ་པས། རྩ་གནས་ཐམས་ཅད་དྲྭ་བ་རིས་སུ་ཁྱབ་པས། ནད་གདོན་སྡིག་སྒྲིབ་ཐམས་ཅད་སྦྱངས་ཏེ། མདངས་གསལ་སྒྲིབ་པ་དང་བྲལ་བ། ཡེ་ཤེས་མཁའ་འགྲོའི་སྐུ་གསུང་ཐུགས་དང་དབྱེར་མེད་དུ་གྱུར། སླར་ཡང་གནས་ལྔའི་ལྷ་ཚོགས་རྣམས་ཀྱི་ཐུགས་སྲོག་ལས། འོད་ཟེར་དཔག་ཏུ་མེད་པ་ཕྱོགས་བཅུར་འཕྲོས་པས། སྣོད་ཀྱི་འབྱུང་བ་ལྔའི་དྭངས་བཅུད་དང༌། བཅུད་ཀྱི་སྐྱེ་འགྲོ་ལྷ་འདྲེ་མི་གསུམ་གྱི་ཚེ་བཀྲག་དབང་ཐང་ཐམས་ཅད་འུབ་འུབ་བསྡུས་ཏེ།
གནས་ལྔར་བསྟིམས་པས། འཁོར་འདས་ཐམས་ཅད་ཀྱི་མཐུ་སྟོབས་ནུས་རྩལ་སྐད་ཅིག་ལ་རྫོགས་ཏེ། སྐུའི་གཟི་བྱིན་གྱིས་སྟོང་གསུམ་ཟིལ་གྱིས་གནོན་ཅིང་སྔགས་ཀྱི་རང་སྒྲས་འཇིག་རྟེན་ཐམས་ཅད་རྨང་ནས་ལྡེག་པ། ཁྱད་པར་གནས་ལྔ་ཡི་མཁའ་འགྲོ་རྣམས་ཀྱི་སྲོག་ཡིག་ལ། ཤེས་པ་རྩེ་གཅིག་ཏུ་གཏད་དེ། དེ་ནས་ཕྱི་རོལ་གྱི་ཡུལ་སྣང་ལ། སྐད་ཅིག་ཀྱང་མི་ཡེངས་པར་མཆུ་སྦྱོར་ཅུང་ཟད་དང་ལྡན་པས། ཨོྃ་མུཾ་ཛྙཱ་ན་ཌཱཀྐི་སིངྷ་མུ་ཁ་ཧཱུྃ་བྷྱོཿ ཞེས་བྱེ་བ་གཅིག་བཟླའོ། གཉིས་པ་ནང་སྒྲུབ་ལ།
བདག་ཉིད་མཁའ་འགྲོའི་གནས་ལྔ་ཡི་མཁའ་འགྲོ་རྣམས་ཀྱི་སྲོག་ཡིག་སོར་བཞག་ལ། གཙུག་ཏོར་ནམ་མཁའི་འཁོར་ལོར་རིག་འཛིན་བླ་མ་འདུས་པའི་དབུས་སུ། གུ་རུ་སེངྒེ་སྒྲ་སྒྲོགས་ཀྱི་ཐུགས་ཀར་ཉི་གདན་ལ། ཧཱུྃ་མཐིང་ནག་གི་མཐར་སྔགས་ཕྲེང་མཐིང་གསལ། གཡས་བསྐོར་དུ་འཁོར་བ་ལས་འོད་ཟེར་འཕྲོས་པས་ཞིང་ཁམས་ལྔ་སོགས་རྒྱལ་བའི་མཐུ་བྱིན། སྣོད་བཅུད་འབྱུང་ལྔའི་དྭངས་བཅུད་ཐམས་ཅད་བསྡུས་ཏེ། ཐུགས་སྲོག་ལ་ཐིམ་པས་འོད་དུ་འབར་ཏེ། ཐུགས་སྲོག་གི་སྔགས་ཕྲེང་ལས་འོད་ཟེར་བདུད་རྩི་ལྔ་ལྡན་གྱི་རྒྱུན་བབས་པས་སྤྱི་བོར་རྡོ་རྗེ་མཁའ་འགྲོ་སུམ་བརྒྱ་དྲུག་ཅུ་ལ་ཐིམ་པས། བདེ་བའི་ཉམས་རྒྱས་ཏེ། ཁ་ཊྭཱཾ་རྣམས་ཡབ་ཏུ་གྱུར་ནས།
བདེ་སྦྱོར་མཛད་པའི་མཁའ་ལམ་ནས། བྱང་སེམས་དཀར་དམར་གྱི་རྒྱུན་དཔག་མེད་བབས་པས། རྩ་ཁམས་ཐམས་ཅད་བདེ་ཁྲིལ་གྱིས་གང་སྟེ། མ་ཤོང་པར་ལུད་ནས་འོག་ཏུ་རིམ་པ་ལྟར་མགྲིན་སྙིང་ལྟེ་གསང་གི་བར་དུ་འགེང་ཞིང༌། རྩ་གནས་བ་སྤུའི་བུ་ག་ཐམས་ཅད་དཔའ་བོ་མཁའ་འགྲོ་ཏིལ་གང་ཕྱུར་བ་ལྟར་བདེ་སྦྱོར་མཛད་པའི་བདེ་སྟོང་གི་ངོ་བོ་ལ་རིག་པ་གཏད་པས་བུམ་ཅན་ནམ། བར་རླུང་སྦྱངས་ནས། ཨོྃ་གུ་རུ་སིངྷ་སྭ་ར་གཎྜེ་ཧཱུྃ༔ ཞེས་ཐུན་རེར་ཡིད་བཟླས་སྟོང་ཕྲག་རེ་བཟླས་པ་བྱས་པས་ཞག་བདུན་དུ་བསྒྲུབ་བོ། གསང་སྒྲུབ་ནི། གནས་ལྔར་མཁའ་འགྲོ་གསལ་བའི་ལྷ་ཚོགས་རྣམས་ཀྱི་ཐུགས་སྲོག་ལས།
རང་མདོག་གི་འོད་ཟེར་འཕྲོས་པས་ཕྱོགས་བཞི་མཁའ་འགྲོ་སྡེ་བཞི་དང༌། མཚམས་ཀྱི་ཤུགས་འགྲོ་སྡེ་བཞི་ཐུགས་སྲོག་ཧ་རི་ནི་ས་རྣམས་འདར་ཡེད་ཡེད་དུ་གྱུར་པས། སྐུ་ལ་རང་འདྲའི་མཁའ་འགྲོ་འབུམ་སྡེ་རང་མདངས་ཀྱི་འོད་ཟེར་དང་ལྡན་པ་འཕྲོས་པས། སྒོ་སྐྱོང་སྡེ་བཞི་དང་དཔའ་བོ་མཁའ་འགྲོ་དམ་ཅན་ཆོས་སྐྱོང་རྣམས་ཀྱི་ཐུགས་སྲོག་ལ་ཕོག་ནས་དེ་ཐམས་ཅད་འདར་ཞིང་རབ་ཏུ་གཡོ་བའི་རྣམ་པ་དང་སྣང་སྲིད་སྣོད་བཅུད་ཐམས་ཅད་འདར་ཕྲི་ལི་ལི། འཇའ་འོད་དུ་ལྟེམ་ལྟེམ་ཞུ་བ་བདག་ཉིད་གཙོ་འཁོར་ལ་ཐིམ་པས། གཟི་བྱིན་ཆེས་ཆེར་རྒྱས་ཤིང༌། མདོར་ན་གཟུགས་སྣང་ཐམས་ཅད་ལྷ་སྐུར་གར་ཉམས་ཁྱུག་ཁྱུག ། སྒྲ་གྲགས་ཐམས་ཅད་ཧ་རི་ནི་སའི་རང་སྒྲ་འབྲུག་སྟོང་ལྡིར་བ་ཙམ་དུ་སྒྲོག་པ། དྲན་རྟོག་ཐམས་ཅད་བདེ་གསལ་ཀུན་ཁྱབ་ཆེན་པོ་སྣང་བས་གར་ཁྱབ་རིག་པས་ཁྱབ་པ། རིག་པས་གར་ཁྱབ་ཐུགས་རྗེས་རང་བཞིན།
སྣང་ཆ་མ་འགགས་པར་བཀྲ་ལམ་མེར། འཛིན་ཆ་མ་གྲུབ་པ་སྟོང་སང་ངེ༌། འཁོར་འདས་དབྱེར་མེད་སྣང་སྟོང་བདེ་བ་ཆེན་པོ་ཆོས་ཉིད་གཉུག་མའི་རང་མདངས་འབོལ་ཤིག་གེའི་ངང་ནས།
ཨོྃ་བཛྲ་ཌཱཀྐི་བཾ་ཧཱུྃ༔ ཨོྃ་རཏྣ་ཌཱཀྐི་བཾ་ཧཱུྃ༔ ཨོྃ་པདྨ་ཌཱཀྐི་བཾ་ཧཱུྃ༔ ཨོྃ་ཀརྨ་ཌཱཀྐི་བཾ་ཧཱུྃ༔ ཨོྃ་བི་ཤྭ་ཌཱཀྐི་ཙ་ཏུར་བཾ་ཧཱུྃ༔ ཛཿཧཱུྃ་བཾ་ཧོཿ ཞེས་འབུམ་ཕྲག་གཅིག་བཟླའོ།
དེ་ལྟར་ཕྱི་ནང་གསང་སྒྲུབ་མཐར་ཕྱིན་པར་གྲུབ་རྗེས། ཕས་ཀྱི་བྱད་ཟོར་རྦོད་གཏོང་སོགས་བཟློག་ཕྱིར་ལས་སྒྲུབ་དྲག་སྔགས་སུ་བསྒྲུབ་ན། སྤྱི་བོ་རྡོ་རྗེ་མཁའ་འགྲོའི་ཐུགས་ཀར་ཨ་ཀཿ མགྲིན་པར་པདྨ་མཁའ་འགྲོའི་ཐུགས་ཀར་ས་མཿ སྙིང་གར་སངས་རྒྱས་མཁའ་འགྲོའི་ཐུགས་ཀར་ར་ཙཿ ལྟེ་བར་རིན་ཆེན་མཁའ་འགྲོའི་ཐུགས་ཀར་ཤ་དཿ གསང་ནས་སུ་ལས་ཀྱི་མཁའ་འགྲོའི་ཐུགས་ཀར་ར་སཿ དཔུང་གཡས་སྟག་གདོང་དཀར་མོའི་ཐུགས་ཀར་མཱཿ དཔུང་གཡོན་ཕག་གདོང་སེར་མོ་ཐུགས་ཀར་རཿ པུས་མོ་གཡས་སུ་དོམ་གདོང་དམར་མོའི་ཐུགས་ཀར་ཡཿ
པུས་མོ་གཡོན་དུ་སྤྱང་གདོང་སྔོན་མོའི་ཐུགས་ཀར་ཕཊ྄ཿ ཅེས་པས་སྔགས་འབྲུ་རྣམས་ལས་འོད་ཟེར་རྡོ་རྗེའི་ཚྭ་ཚྭ་ཁོལ་ཞིང་ཕྱུར་བས། སྟོང་ཁམས་རྡོ་རྗེའི་མཚོན་ཆའི་ཆར་གྱིས་གང་བས། ཕ་རོལ་བན་བོན་བྱད་མ་ལྷ་སྲུང་དང་བཅས་པ་གཞོབ་ཐུལ་གྱིས་མིང་མེད་དུ་བརླག ། བྱད་མའི་ཚེ་བསོད་ནུས་མཐུ་ཐམས་ཅད་བདག་ཉིད་ལ་ཐིམ་པས་གཞོམ་མེད་རྡོ་རྗེའི་སྐུར་གྱུར། ས་གཞི་ཐམས་ཅད་ཁྲོ་ཆུ་ཁོལ་མའི་དབའ་ལ་མེ་ཡི་ཟེར་འཁྱུགས་པ། དབྱིངས་ཐམས་ཅད་བདུད་འདུལ་དྲག་མོའི་ལྷ་ཚོགས་རྣམས་ཀྱི་གཟི་བྱིན་གྱིས་སྲིད་པ་སྤྱི་ནས་གཞོམ་ཞིང༌། འབྱུང་ལྔའི་ཁམས་ཐམས་ཅད་རྡོ་རྗེའི་མཚོན་ཆ་སྣ་ཚོགས་འཁྲུག་ཅིང་ངར་བའི་རང་བཞིན་དུ་གྱུར་པ། སྲིད་པ་གསུམ་གྱི་བདུད་དང་དགྲ་བགེགས་ཐམས་ཅད་ནམ་ཡང་ལྡང་བ་མེད་པར་དབྱིངས་རིག་དབྱེར་མེད་ཀྱིས་རྒྱས་གཏབ་པའི་གསལ་སྣང་གི་ངང་ནས། ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ
ཅེས་བཟླས་མཐར་སྤྲོ་ན་ཐལ་བརྡེབ་བྱ་ཞིང༌། དམིགས་མེད་ངང་ལ་བཞག་གོ ། དེ་ནས་དྲག་མོ་ལས་ཆས་མའི་སྒྲུབ་པ་ནི། ལས་བྱང་དྲེགས་པ་ཚར་གཅོད་གཞུང་བསྲང་ལ། བཟླས་དམིགས་ནི། བདག་ཉིད་མཁའ་འགྲོའི་ཐུགས་ཀའི་ཉི་མའི་གདན་ལ་ཐུགས་སྲོག་ཧཱུྃ་མཐིང་ནག་གཏིང་མདངས་དམར་ལ་མེ་འོད་ཚྭ་ཚྭ་འཕྲོ་བ། གཡོན་བསྐོར་དུ་དྲག་ཏུ་འཁོར་བའི་ཤུགས་ལས། རྡོ་རྗེའི་ཚྭ་ཚྭ་བར་མ་ཆད་པར་འཕྲོས་པས་ལུས་ཀྱི་ནང་གང༌། ནད་གདོན་སྡིག་སྒྲིབ་ཐམས་ཅད་བསྲེགས། ལུས་ཐམས་ཅད་ལྕགས་ཞུན་ལྟར་དམར་ཧང་ངེ་བ།
རྡོ་རྗེའི་ཚྭ་ཚྭ་ཁོལ་ཞིང་ཕྱུར་བས། སྣང་སྲིད་ཐམས་ཅད་སྲེག་ནུས་པ་གཅིག་ཏུ་གསལ་བས། ཨོྃ་མ་ཌཱཀྐི་སིངྷ་མུ་ཁ་ཛཿཛཿ ཞེས་འབྱུང་བ་ཚ་གྲང་འཐབ་པའི་སྒྲ་ལྟར། ཟི་ལྷོང་ལྷོང་དུ་འབུམ་ཕྲག་གཅིག་བཟླས། དེ་ནས་ཐུགས་ཀའི་འོད་ཟེར་གྱི་གླིང་བཞིར་གནས་པའི་གདོང་ཅན་བཞི་སོགས། སྣང་སྲིད་ཀྱི་མ་མོ་མཁའ་འགྲོ་ལྷ་སྲིན་སྡེ་བརྒྱད་རྣམས་དབང་དུ་བསྡུས་ཤིང་ལས་ལ་བཙུད་དེ། དགྲ་བགེགས་ཐམས་ཅད་བརླག་པར་དམིགས་པའི་ཏིང་འཛིན་ངར་དང་ལྡན་པས། ཨོྃ་བཾ་བཛྲ་ཌཱཀྐི་སིངྷ་མུ་ཁ་མ་མ་སིདྡྷི་ཛ་ཛཿ བཛྲ་རཏྣ་པདྨ་ཀརྨ་ཧ་རི་ནི་ས་ཛ་ཛཿ
ཞེས་གཙོ་འཁོར་སྤྱི་དྲིལ་འདི་ཉིད་ཁྲི་ཕྲག་དྲུག་བཟླའོ། ཐུན་མཚམས་སུ་ལས་སྔགས་བརྒྱ་རྩ་རེ་བཟླས་མཐར། ཐུན་གཏོར་དང་བཅས་ཏེ། བསྟོད་བསྐུལ་དང་ཐལ་བརྡེབ་བྱ། དེ་ལྟར་ཕྱི་ནང་གསང་བ་དྲག་སྒྲུབ་གང་ལའང་ཐུན་མཐར་མཆོད་བསྟོད་དང༌། དབྱངས་གསལ་རྟེན་འབྲེལ་སྙིང་པོ་ཞབས་བཏགས་མ་ཚར་གསུམ་རེ་བཟླ། བསྙེན་སྒྲུབ་རྫོགས་ནས་ཁ་སྐོང་དང་ལས་ཀྱི་ངར་འདོན་སུ། མེ་མཆོད་ཚོགས་བསྐང་བརྒྱ་རྩ་སོགས་ཅི་འགྲུབ་འབད་པར་བྱའོ། དེ་ལྟར་ཡེ་ཤེས་མཁའ་འགྲོ་བདུད་འདུལ་མའི། ། ཕྱི་ནང་གསང་བ་ཡང་གསང་ལས་སྒྲུབ་ཕྱིར། །
དམིགས་པའི་ཟིན་ཏིག་བླ་མའི་ཞལ་ལུང་བཞིན། ། འཁྲུལ་མེད་ཡི་གེར་མ་བཀོད་ཕངས་ལགས་པས། ། མཐར་ཐུག་ཟབ་མོའི་གནད་དོན་འཕྱུགས་དོགས་དང༌། ། ཉེ་ལམ་དད་ལྡན་ཀརྨ་དར་རྒྱས་ཀྱིས། ། སྒོ་གསུམ་སྲི་ཞུས་ལྷུར་བླངས་བསྐུལ་བའི་ངོར། ། མཁའ་འགྲོའི་རྗེས་བཟུང་རིག་སྔགས་འཆང་བས་སོ། རོང་སྨྱོན་པས་སྦྱར་བའོ།། །། ཆི༽ ༈ བདུད་འདུལ་དྲག་མོའི་བརྒྱུད་འདེབས་བསྡུས་པ་ནི། ན་མོ་གུ་རུ་དྷེ་བ་ཌཱཀྐི་ནཱི་ཡེ།
ཆོས་སྐུ་སྣང་མཐའ་ལོངས་སྐུ་སྙིང་རྗེའི་གཏེར། ། སྤྲུལ་སྐུ་པད་འབྱུང་རྒྱལ་ཡུམ་སཱ་ར་ཛ། ། གནུབས་ཆེན་ཛྙཱ་ན་གཏེར་ཆེན་རྩ་གསུམ་གླིང༌། ། རྩ་བརྒྱུད་བླ་མ་རྣམས་ལ་གསོལ་བ་འདེབས། ཁྲོ་བོ་འཆོལ་བ་གསང་བདག་སེངྒེའི་སྒྲ། ། རིག་སྔགས་ལྷ་མོ་བདུད་འདུལ་དྲག་མོ་དང༌། ། ཟབ་གཏེར་བཀའ་ཡི་སྲུང་མ་དམ་ཅན་སོགས། ། རབ་འབྱམས་དཀྱིལ་འཁོར་ལྷ་ལ་གསོལ་བ་འདེབས། ། དེ་ལྟར་གསོལ་བ་བཏབ་པའི་བྱིན་རླབས་ཀྱིས། ། གནས་སྐབས་མཐར་ཐུག་བདུད་བཞི་གཡུལ་ངོ་ལས། །
རྣམ་རྒྱལ་དཔའ་མོ་བདུད་འདུལ་ཌཱཀྐི་མའི། ། གོ་འཕང་དམ་པ་ཚེ་འདིར་ཐོབ་གྱུར་ཅིག ། ཅེས་པའང་རྡོ་འབྲོང་བཙུན་པ་ཟུང་གིས་བསྐུལ་ངོར་ཁྱུང་པོ་སྔགས་པས་བྲིས།། །། ཇི༽ ཡེ་ཤེས་མཁའ་འགྲོ་ཁྲོ་གཉེར་གཏུམ་མོ་རྩ་བ་གསུམ་དྲིལ་གྱི་ཆ་ལག ། གདོང་ལྔའི་གསང་སྒྲུབ་གནམ་ལྕགས་ཨུར་མོའི་ཕྲིན་ལས་སྙིང་པོར་དྲིལ་བ་བཞུགས་སོ། བདུད་འདུལ་ཡེ་ཤེས་མཁའ་འགྲོའི་སྐུ་ལ་འདུད། དེ་ལ་འདིར་མཁའ་འགྲོ་སེང་གདོང་མའི་ཕྲིན་ལས་བཀླག་ཆོག་ཏུ་བཀོད་པར། སྟེགས་ཀྱི་ཁར་མཆོད་གཏོར་གྲུ་གསུམ་དམར་པོ་གཙོ་འཁོར་དགུ་པ་དར་གདུགས་དང་དཀར་དམར་གྱི་རྒྱན་ཅན། གཡས་གཡོན་དུ་སྨན་རཀ ། མདུན་དུ་ཉེར་སྤྱོད་ལྔ་སོགས་བཤམས་ལ།
སྐྱབས་སེམས་ནི། ན་མོ༔ དུས་གསུམ་སངས་རྒྱས་རྒྱལ་ཡུམ་འགྲོ་བའི་མགོན༔ མ་སྲིང་མཁའ་འགྲོའི་ཚོགས་ལ་སྐྱབས་སུ་མཆི༔ བདག་གི་དགེ་དེས་མ་གྱུར་འགྲོ་ཀུན་ཚོགས༔ འཇའ་ལུས་གོ་འཕང་ཐོབ་པར་སེམས་བསྐྱེད་དོ༔ དཀར་གཏོར་སྔོན་དུ་སོང་ནས། བགེགས་གཏོར་བསང་སྦྱང༌། རྃ་ཡྃ་ཁྃ། ཨོཾ་སྭ་བྷཱ་ཝ ས་སྦྱང༌།
སྟོང་པའི་ངང་ལས། བྷྲཱུྃ་ལས་རིན་པོ་ཆེ་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ན་མཿསརྦ་ཏ་ཐཱ་ག་ཏ་བྷྱོ?ཁཾ་སྭཱ་ཧཱ། བགེགས་གཏོར་ནི། ཧཱུྃ༔ ང་ནི་དབྱིངས་ཕྱུག་མཁའ་འགྲོ་སེངྒེའི་གདོང་༔ དཀྱིལ་འཁོར་སྒྲུབ་ལ་མི་དབང་འབྱུང་པོའི་ཚོགས༔ མཆོད་སྦྱིན་འདི་ལོངས་གཞན་དུ་ཕྱིར་དེངས་ཤིག༔ འཁུ་ཞིང་འདའ་ན་བརླག་པར་གདོན་མི་ཟ༔ ཌཱཀྐི་སིཾ་ཧ་མུ་ཁ་གནོད་བྱེད་བགེགས་ཚོགས་ཨུ་ཙ་ཏ་ཡ་ཧཱུྃ་ཧཱུྃ་ཕཊ྄་ཕཊ྄ཿ
མཚམས་གཅོད་པ་ནི། ཧཱུྃ༔ ཐུགས་ལས་སྤྲུལ་པའི་ཕྱག་མཚན་འབར་བའི་མེས༔ སྟེང་འོག་བར་མཚམས་མེད་པ་དུམ་གཅིག་དང་༔ རབ་ཏུ་འཁྲིགས་པའི་གུར་ཁང་ཆེར་གྱུར་ནས༔ ནམ་ཡང་གླགས་ལྟ་འབྱུང་པོ་མཚམས་ཆོད་ཅིག༔ ཨོྃ་བཛྲ་ཛྭ་ལ་ཀརྨ་ཙཀྲ་ཧཱུྃ་རཀྵ་ཡེ་སྭཱ་ཧཱ༔ གཏོར་མཆོད་བྱིན་རློབ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔
ཕྱི་སྣོད་གླིང་བཞི་ཉི་ཟླ་བྷནྡྷའི་སྣོད༔ ནང་བཅུད་དབང་པོ་རྣམ་ལྔ་སྨན་རཀ་དང་༔ གཏོར་མཆོད་བྷ་ལིང་ག་ཎ་ཚོགས་ཀྱི་རྫས༔ གསང་མཆོད་སྦྱོར་སྒྲོལ་སྤྱན་གཟིགས་ལ་སོགས་པ༔ མ་སྲིང་མཁའ་འགྲོ་མཉེས་པའི་རྫས་སུ་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་པྲ་ཏཱིཙྪ་ཨཱཿཧཱུྃ༔ ཨོྃ་སརྦ་ཨ་ཧཾ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ག་ཎ་ཙཀྲ་ཨཱཿཧཱུྃ༔ ཨོྃ་རུ་ཏྲ་མཱ་ར་ནི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ཨོྃ་ཨཱཿཧཱུྃ༔ ལན་གསུམ།
བྱིན་དབབ་པ་ནི། ཨཱཿ གཞི་དབྱིངས་སྤྲོས་བྲལ་ཆོས་སྐུའི་ཕོ་བྲང་ནས། ། གཞི་སྣང་ལྷུན་འགྲུབ་ལོངས་སྐུ་མཁའ་འགྲོའི་སྤྲིན། ། གང་འདུལ་དེར་སྟོན་སྤྲུལ་སྐུ་སེངྒེའི་གདོང༌། ། གནས་ཡུལ་ཞིང་ཁམས་ཀུན་ལ་དབང་བསྒྱུར་བའི། ། མཁའ་འགྲོ་དང་ནི་ཤུགས་འགྲོ་ཕྲ་མེན་སོགས། ། ཡེ་ཤེས་འཇིག་རྟེན་ཚུལ་འཆང་སྤྲུལ་འཁོར་བཅས། ། འདིར་བྱོན་གནས་འདིར་བྱིན་ཆེན་མྱུར་དུ་ཕོབ། ། རྡོ་རྗེའི་སྐུ་ཡི་གར་སྟབས་ལམས་སེ་ལམ། །
ལུས་ལ་བྱིན་ཕོབ་རྩ་ཡི་མདུད་པ་ཁྲོལ། ། འགགས་མེད་གསུང་གི་ཉམས་དབྱངས་འུ་རུ་རུ། ། ངག་ལ་ནུས་སྤེལ་བདེ་དྲོད་བསྐྱེད་དུ་གསོལ། ། འཁྲུལ་མེད་ཐུགས་ནི་བདེ་སྟོང་ཡ་ལ་ལ། ། སེམས་ལ་ཉམས་རྟོགས་ཡེ་ཤེས་སྤོར་དུ་གསོལ། ། སྒོ་གསུམ་དཀྱིལ་འཁོར་གསུམ་དུ་སྨིན་པ་དང༌། ། སྣོད་བཅུད་ཡེ་ཤེས་འཁོར་ལོར་བྱིན་གྱིས་རློབས། ། རང་རིག་ཡེ་ཤེས་མཁའ་འགྲོའི་དགྱེས་ཞལ་སྟོན། ། འབྲེལ་ཚད་བྱང་ཆུབ་ཐོབ་པའི་དངོས་གྲུབ་སྩོལ། ཛྙཱ་ན་ཌཱཀྐི་ནཱི་ཧ་རི་ནི་ས་ས་མ་ཡ་ཕཻཾ་ཕཻཾ་ཛ་ཛཿ
ལྷ་བསྐྱེད་པ་ནི། ཧཱུྃ་བྷྲཱུྃ༔ ཐོད་པ་དམར་སྨུག་བརྩེགས་པའི་ཕོ་བྲང་དབུས༔ ཆོས་འབྱུང་དམར་ནག་གདེངས་ཀ་གྱེན་དུ་ཕྱོགས༔ དེ་ནང་པད་ཉི་རོ་ཡི་གདན་སྟེང་དུ༔ བདག་ཉིད་མཁའ་འགྲོ་སེངྒེའི་གདོང་པ་ཅན༔ སྐུ་མདོག་མཐིང་ནག་སེང་ཞལ་ཁྲོས་པའི་གདོང་༔ གཡུ་རལ་གསེབ་ནས་སེང་ཆུང་སྤྲིན་ལྟར་གཏིབས༔ རབ་བརྗིད་ཐོད་སྐམ་ལྔ་ཡིས་དབུ་ལ་བརྒྱན༔ ཕྱག་གཡས་གནམ་ལྕགས་གྲི་གུག་མཁའ་ལ་ཕྱར༔
ཕྱག་གཡོན་བྷནྡྷར་རཀྟ་བཅུད་བཟང་གཏམས༔ གྲུ་མོར་ཁ་ཊྭཱཾ་བརྟེན་པས་དུག་གསུམ་འཇོམས༔ ཌཱཀྐི་རྒྱ་རྟགས་རུས་རྒྱན་མེ་ལོང་སྤྲས༔ ཐོད་རློན་མགོ་ཕྲེང་ག་ཤ་དར་དཔྱངས་འཕུར༔ གཡས་བསྐུམ་གཡོན་བརྐྱང་བཾ་རོའི་གདན་ལ་འགྱིང་༔ གཙོ་མོའི་ཕྱོགས་བཞིར་དྲག་མོ་གདོང་ཅན་བཞི༔ སྟག་དང་ཕག་ཞལ་དོམ་གདོང་ལྕེ་སྤྱང་མགོ༔ རིགས་བཞི་གཙོ་མཐུན་ཕྱོགས་མདོག་རང་རྟགས་སྤྲས༔ གཞན་ཡང་སྒོ་སྐྱོང་སྲུང་མ་ཉིད་སྤྲུལ་བཅས༔ སྣང་ལ་རང་བཞིན་བྲལ་བ་གནས་གསུམ་ལས༔
འོད་འཕྲོས་མ་སྲིང་མཁའ་འགྲོ་སྤྱན་དྲངས་ནས༔ བདག་ལ་དབང་བསྐུར་བྱིན་རླབས་མཆོག་ཐུན་སྩོལ༔ སྤྱན་འདྲེན་པ་ནི། ཧཱུྃ༔ འོག་མིན་མཁའ་སྤྱོད་རང་བྱུང་གདོད་མའི་ཀློང་༔ ཆོས་དབྱིངས་དྲག་པོ་ཨེ་ཡི་དུར་ཁྲོད་ནས༔ དབྱིངས་ཕྱུག་ཌཱཀྐི་སེང་གདོང་འཁོར་བཅས་རྣམས༔ བླ་མེད་དཀྱིལ་འཁོར་གནས་འདིར་གཤེགས་སུ་གསོལ༔ ཨོྃ་བཛྲ་ཌཱཀྐི་ནཱི་བཾ་སིཾ་ཧ་མུ་ཁ་ཧ་རི་ནི་ས་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ
ཨ་བེ་ཤ་ཡ་ཨ་ཨཱཿ ཞེས་པས་སྤྱན་དྲངས་དབྱེར་མེད་བསྒོམ། བཞུགས་གསོལ་ཕྱག་འཚལ་བ་ནི། ཧཱུྃ་བྷྱོཿ དུས་གསུམ་སངས་རྒྱས་ཐམས་ཅད་བསྐྱེད་པའི་ཡུམ༔ ཆོས་དབྱིངས་ཡེ་ཤེས་མཁའ་འགྲོ་སེང་གདོང་མ༔ རིགས་ལྔ་བདེ་ཆེན་ལྷུན་གྲུབ་རང་བཞིན་འབར༔ དབྱིངས་ལས་མ་གཡོས་རྣལ་འབྱོར་ཌཱཀྐིའི་ཚོགས༔ གུས་པས་ཕྱག་བགྱིས་བརྟན་པར་བཞུགས་སུ་གསོལ༔ ཨོྃ་ན་མོ་ཨ་ཏི་པུ་ཧོཿ
ས་མ་ཡ་ཏིཥྛ་ལྷན༔ ཕྱི་ནང་གསང་མཆོད་འབུལ་བ་ནི། ཧཱུྃ་བྷྱོཿ མཁའ་འགྲོ་སེངྒེའི་གདོང་ཅན་གཙོ་འཁོར་ལ༔ ཕྱི་མཆོད་གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་རཀ་གཏོར་གསུམ་བྷ་ལིང་འབུལ༔ གསང་མཆོད་སྦྱོར་སྒྲོལ་ག་ཎ་ཚོགས་མཆོད་འབུལ༔ རྐང་གླིང་ཐོད་རྔ་རོལ་མོ་སྒྲ་ལྡན་འབུལ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ག་ཎ་ཙཀྲ་པཱུ་ཛ་ཁ་ཁ་ཁཱ་ཧི༔
དེ་ནས་བསྟོད་པ་བམ་རི་འབར་བ་ནི། བྷྱོ་བྷྱོཿ བཾ་རི་ཐོད་མཁར་འབར་བའི་ཕོ་བྲང་ནས༔ མ་གཅིག་འདོད་ཁམས་དབང་ཕྱུག་སེངྒེའི་གདོང་༔ གཡུ་རལ་སྤྲུགས་པས་སྟོབས་བཅུའི་ཕྲིན་ལས་རྫོགས༔ ཁྲོ་མོའི་གདོང་ནི་ཟ་བྱེད་འཇིགས་ལ་རྔམ༔ དམར་ལ་འཁྱིལ་བའི་སྤྱན་རྩ་སྡང་མིག་བགྲད༔ རྣོ་བའི་འོད་ལྡན་འབར་བས་ཕྱག་མཚན་གདེངས༔ མདངས་ལྡན་འོད་རིས་དམར་ཆེན་བྷནྡྷ་གཏམས༔ མཁར་ཕུར་ལས་མཚོན་རྩེ་གསུམ་གྱེན་དུ་གཟེངས༔
མ་རྒྱུད་འབུམ་གྱི་གཙོ་མོས་རུས་རྒྱན་གསོལ༔ མེ་ལོང་འོད་ལྡན་ལྷག་ལྷག་མ་སྲིང་སྡུད༔ ནུ་མ་བྷ་ག་རྒྱས་པའི་བདེ་དྲོད་འཕེལ༔ འཁོར་བ་སྟོང་ཕྱིར་མགོ་ཕྲེང་ཚལ་དུ་དངར༔ བརྐྱང་བསྐུམ་འགྱིང་བའི་དགའ་བཞིའི་གར་དང་ལྡན༔ འབར་ཞིང་སྲེག་པའི་མེ་དཔུང་སྐུ་ལ་འཁྲིལ༔ ཡེ་ཤེས་མཁའ་ལ་རོལ་པ་སེངྒེའི་དཔལ༔ དུར་ཁྲོད་རྒྱན་དྲུག་སྤྲས་ལ་ཕྱག་འཚལ་བསྟོད༔ བྷྱོཿ སྐུ་ཡི་སྤྲུལ་པ་བདེ་ཆེན་མཁའ་འགྲོ་མ༔
ནད་གདོན་ཞི་མཛད་དཀར་མོ་སེང་གདོང་མ༔ ཛ་ལནྡྷ་རའི་གནས་ཀྱིས་དབང་མོ་ཆེ༔ བཛྲ་ཌཱཀྐིའི་སྐུ་ལ་ཕྱག་འཚལ་བསྟོད༔ བྷྱོཿ གསུང་གི་སྤྲུལ་པ་བརྡ་སྒྲོགས་མཁའ་འགྲོ་མ༔ ཚེ་བསོད་དབང་སྡུད་དམར་མོ་སྟག་གདོང་མ༔ ལམ་པཱ་ཀ་ཡི་གནས་ཀྱི་དབང་མོ་ཆེ༔ པདྨ་ཌཱཀྐིའི་གསུང་ལ་ཕྱག་འཚལ་བསྟོད༔ བྷྱོཿ ཐུགས་ཀྱི་སྤྲུལ་པ་ཡེ་ཤེས་མཁའ་འགྲོ་མ༔
གནས་ལུགས་མངོན་གྱུར་ཕག་གདོང་མཐིང་ནག་མ༔ ཨ་ཙི་རྟ་ཡི་གནས་ཀྱི་དབང་མོ་ཆེ༔ བུདྡྷ་ཌཱཀྐིའི་ཐུགས་ལ་ཕྱག་འཚལ་བསྟོད༔ བྷྱོཿ ཡོན་ཏན་སྤྲུལ་པ་དགའ་བཞི་མཁའ་འགྲོ་མ༔ འབྱོར་དྲུག་རྒྱས་མཛད་སེར་མོ་དོམ་གདོང་མ༔ ཏྲི་ཤ་ཀུ་ནའི་གནས་ཀྱི་དབང་མོ་ཆེ༔ རཏྣ་ཌཱཀྐིའི་ཡོན་ཏན་ཕྱག་འཚལ་བསྟོད༔ བྷྱོཿ ཕྲིན་ལས་སྤྲུལ་པ་རབ་གཡོ་མཁའ་འགྲོ་མ༔
དགྲ་བགེགས་སྒྲོལ་མཛད་སྔོན་མོ་སྤྱང་གདོང་མ༔ ཚནྡྷོ་ཧ་ཡི་གནས་ཀྱི་དབང་མོ་ཆེ༔ ཀརྨ་ཌཱཀྐིའི་ཕྲིན་ལས་ཕྱག་འཚལ་བསྟོད༔ བྷྱོཿ སྒོ་སྐྱོང་སྒྲོལ་བྱེད་དུས་ཀྱིས་ཕོ་ཉ་མོ༔ ལོ་ཟླ་ཞག་དུས་ཕྲ་མེན་དྲུག་ཅུ་བཞི༔ བདུད་མོ་སྲིན་མོ་འཆི་ཚེ་སྲོག་བདག་མ༔ ཡེ་ཤེས་ལས་གྲུབ་འཁོར་དང་བཅས་ལ་བསྟོད༔ ཛཔ྄་བསྐུལ་ནི། བྷྱོ༔
བསྐུལ་ལོ་བཞེངས་ཤིག་མ་སྲིང་ཌཱཀྐི་ཚོགས༔ ཐུགས་རྗེའི་སྐུ་མཆོག་མངོན་སུམ་མཚོན་པ་དང་༔ རིག་སྔགས་སྒྲུབ་པའི་ནུས་རྩལ་ཤུགས་ཕྱུངས་ལ༔ བདུད་སྡེའི་གཡུལ་ལས་རྒྱལ་བའི་དངོས་གྲུབ་སྩོལ༔ བཟླས་པ་ནི། ཐུགས་ཀར་ཉི་ཟླའི་དཀྱིལ་འཁོར་ལ་ཧཱུྃ་མཐིང་ནག་གི་མཐར་སྔགས་ཕྲེང་མཐིང་ལ་གཏིང་མདངས་དམར་བའི་ངད་ཆགས་པ་སྒྲ་གདངས་དི་རི་རི་སྒྲོག་པ་གཡོན་དུ་འཁོར་བ་ལས་འོད་ཟེར་དཔག་ཏུ་མེད་པ་ཆེར་འཕྲོས་པས། ནང་གི་གནས་ཡུལ་གྱི་དཔའ་བོ་མཁའ་འགྲོ་ཐམས་ཅད་བསྐུལ། དེ་ཐམས་ཅད་ལས་ཀྱང་འོད་ཟེར་ཆེས་ཆེར་འབར་ཞིང་མཆེད་པས། ལས་ཉོན་སྡིག་སྒྲིབ་ཕ་རོལ་གྱི་བྱད་གྲིབ་སོགས་ཉེས་ལྟུང་ཐམས་ཅད་དག་སྟེ། སྐུ་མདོག་མཐིང་འོད་བཀྲག་མདངས་གཟི་བརྗིད་ཆེར་འབར་བས།
ཕྱོགས་བཅུའི་རྒྱལ་བ་རབ་འབྱམས་གནས་གསུམ་གྱི་དཔའ་བོ་མཁའ་འགྲོ་དམ་ཅན་ཆོས་སྐྱོང་ལྷ་འདྲེ་མི་གསུམ་ཟས་ནོར་ལོངས་སྤྱོད། འབྱུང་ལྔའི་བཅུད་ཐམས་ཅད་ཤུགས་ཀྱིས་བསྡུས་ཏེ་འཁོར་འདས་ཀུན་ན་འགྲན་ཟླ་དང་བྲལ་ཁྱབ་བདག་དཔའ་མོ་ཆེན་མོར་ ང་རྒྱལ་བསྐྱེད་ལ། ཨོྃ་བཾ་ཌཱཀྐི་སིཾ་ཧ་མུ་ཁ་ཧཱུྃ་བྷྱོཿ ཞེས་རྩ་སྔགས་དང༌། ཨོྃ་བཛྲ་རཏྣ་པདྨ་ཀརྨ་བུདྡྷ་ཡ་ཧ་རི་ནི་ས་ཌཱཀྐི་ས་མ་ཡ་ཧཱུྃ་བྷྱོཿ ཞེས་ལས་སྔགས་བཟླས་པའི་ཚེ་ཁྱད་པར་གདོང་ཅན་ལྔ་ལ་སོགས་པའི་སྤྲོ་བསྡུས་ལས་བཞི་མཆོག་དང་བཅས་པ་བསྒྲུབ་པའི་ཏིང་འཛིན་གང་འདོད་དུ་བསྒྱུར་ཤེས་པར་བྱའོ། ཡང་བཟློག་ནི། ཨཿཀཿསཿམཿརཿཙཿཤཿདཿརཿསཿམཿརཿཡཿཕཊ྄ཿ ཅེས་ལུས་ཀྱི་གནས་དྲུག་ཏུ་བཀོད་པས། ཡེ་ཤེས་དང་འཇིག་རྟེན་གྱི་མཁའ་འགྲོ་ཕྲ་མེན་ཤུགས་འགྲོ་ཐམས་ཅད་ཀྱི་སྲོག་སྙིང་དྲག་ཏུ་བསྐུལ་བའི་ཤུགས་ཀྱིས།
སྔགས་འབྲུ་རྣམས་ལས་འོད་ཟེར་མེའི་ཚྭ་ཚྭ་དྲག་ཏུ་ཁོལ་ཞིང་ཕྱུར་བ་ལས། སྲིད་གསུམ་ཐམས་ཅད་དྲག་སྔགས་ཐོག་རྒོད་ཀྱི་ཆར་ཕབ་པས་ཕ་རོལ་བྱད་མ་ལྷ་སྲུང་དང་བཅས་པ་བསྲེགས་བཅོམ་རྗེས་ཤུལ་མེད་པར་བརླག ། སླར་ཡང་ཐུགས་རྗེའི་ཤུགས་ལས་བསྐལ་བའི་འཐོར་རླུང་གཡོས་པས་འཛིན་སྣང་བག་ཆགས་དང་བཅས་པ་དབྱིངས་སུ་གཏོར་ཏེ་སྦྱངས། སྣང་སྲིད་ཐམས་ཅད་དུ་ཁྲོ་མོའི་སྤྲིན་རབ་ཏུ་འཁྲིགས་པའི་རྟ་བྲོས་གཟིར་བས། དགྲ་བགེགས་བྱད་གདོན་ལོག་འདྲེན་ཐམས་ཅད་ནམ་ཡང་ལྡང་མེད་ཐུགས་རྗེས་དབྱིངས་སུ་རྒྱས་བཏབ་པར་ མོས་ལ། ཕཊ྄ཿཡཿརཿམཿསཿརཿདཿཤཿཙཿརཿམཿསཿཀཿཨཿ དེའང་སྒྲུབ་པའི་སྐབས་སུ་རྩ་སྔགས་དང༌། ལས་ཕྲན་སྐབས་དྲག་སྔགས་བཅུ་བཞི། ཟོར་ལས་སོགས་ཀྱི་ཚེ་ཡང་བཟློག་སྟེ་ཟློག་སྔགས་རྣམས་འདིར་བཞུགས་པས་སྐབས་འདིར་བསྙེན་སྒྲུབ་ཁོ་ནར་བྱ་བ་ལ་དགོས་པ་ཆུང་ཕྱིར་ཟུར་ཡང་བར་བྱས་སོ། ཐུན་མཐར་དབྱངས་གསལ་ཡིག་བརྒྱ་རྟེན་སྙིང་རྣམས་བཟླས་རྗེས་མཆོད་པ་ནི།
ཧཱུྃ་བྷྱོཿ མཁའ་འགྲོ་སེངྒེའི་གདོང་ཅན་གཙོ་འཁོར་ལ༔ ཕྱི་མཆོད་གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་རཀ་གཏོར་གསུམ་བྷ་ལིང་འབུལ༔ གསང་མཆོད་སྦྱོར་སྒྲོལ་ག་ཎ་ཚོགས་མཆོད་འབུལ༔ རྐང་གླིང་ཐོད་རྔ་རོལ་མོ་སྒྲ་ལྡན་འབུལ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་ཏ་ན་ག་ཎ་པཱུ་ཛ་ཁ་ཁ་ཁཱ་ཧི༔ ཞེས་མཆོད་ལ་སྔགས་བསྟོད་ནི། བྷྱོཿ
རྒྱལ་ཀུན་རྡོ་རྗེ་རྣལ་འབྱོར་རིགས༔ དྲག་མོ་ཁྲོ་གཉེར་མཆེ་བ་གཙིགས༔ ནམ་མཁའི་མདོག་ཅན་མེ་འོད་འཕྲོས༔ སེངྒེའི་གདོང་ཅན་ལྷ་མོར་བསྟོད༔ མཐར་ཐུན་གཏོར་འབུལ་བ་ནི། ཧཱུྃ་བྷྱོཿ མ་སྐྱེས་རྫོགས་པ་ཆོས་ཀྱི་དབྱིངས་ཉིད་ལས༔ སྐྱེ་བའི་ཆོ་འཕྲུལ་འབར་བའི་སྐུར་སྟོན་པ༔ འགྲོ་བའི་དོན་མཛད་ཡེ་ཤེས་མཁའ་འགྲོ་མ༔ ནམ་མཁའི་མདོག་ཅན་དབུ་ནི་སེངྒེའི་གདོང་༔
ཡེ་ཤེས་མེ་རིས་མ་རིག་མུན་པ་གསལ༔ ཐུགས་རྗེའི་མེ་དཔུང་སྲིད་གསུམ་མ་ལུས་སྲེག༔ འཇིགས་བྱེད་ཆེན་པོ་ཁྱོད་ལ་ཕྱག་འཚལ་བསྟོད༔ བསྒྲལ་བའི་ཕུང་པོ་ལྷག་མེད་ཞལ་དུ་གསོལ༔ དུག་གསུམ་ཤ་ཁྲག་སྐུ་གསུམ་ཀློང་དུ་རོལ༔ སྒོ་གསུམ་མི་མཐུན་བར་ཆད་མེད་པར་མཛོད༔ སྟོང་ཉིད་བྱ་བྲལ་གཉུག་མའི་ཡེ་ཤེས་ཆེ༔ མཐའ་བྲལ་རོ་གཅིག་ཕྱག་རྒྱ་ཆེན་པོར་གྱུར༔ ཀ་དག་འོད་གསལ་ཆོས་སྐུ་འདུ་འབྲལ་མེད༔ མཉམ་རྗེས་དབྱེར་མེད་རྫོགས་སངས་རྒྱས་གྱུར་ཅིག༔
དེ་ནས་བསྙེན་སྒྲུབ་སོགས་རྒྱུན་ཁྱེར་གྱི་སྐབས་རྗེས་ཆོག་འོག་ནས་འབྱུང་བ་ལྟར་བྱས་པས་ཆོག སྐབས་འགར་ཚོགས་མཆོད་སོགས་སྤྲོ་བར་འདོད་ན། གསོལ་མཆོད་རྒྱས་བསྡུས་གང་རིགས་སྔོན་དུ་སོང་ནས་བཤགས་སྐོང་བྱ། རང་ལུགས་རིག་འཛིན་སྲོག་སྒྲུབ་ཚིག་ལྷུག་མཐར། ཚོགས་མཆོད་དངོས་ལ་འཇུག་པ་ནི། ཐོག་མར་བྱིན་གྱིས་བརླབ་པ་ལ། ཧཱུྃ༔ བདག་ཉིད་ཡེ་ཤེས་མཁའ་འགྲོའི་ཐུགས་ཀ་ནས༔ རྃ་ཡྃ་ཁྃ་འཕྲོས་ཉེས་སྐྱོན་བསྲེགས་གཏོར་བཀྲུས༔ ཨོྃ་ཨཱཿཧཱུྃ་གིས་འདོད་ཡོན་དཔག་མེད་པ༔
འཁོར་འདས་ཡོངས་ལ་མཆོད་པའི་རྫས་སུ་གྱུར༔ ཨོྃ་ཨཱཿཧཱུྃ༔ ལན་གསུམ། དེ་ནས་ཚོགས་སྤྱན་འདྲེན་པ་ནི། ཧཱུྃ༔ འོག་མིན་མཁའ་སྤྱོད་རང་བྱུང་གདོད་མའི་ཀློང་༔ ཆོས་དབྱིངས་དྲག་པོ་ཨེ་ཡི་དུར་ཁྲོད་ནས༔ དབྱིངས་ཕྱུག་ཌཱཀྐི་སེང་གདོང་འཁོར་བཅས་རྣམས༔ འདོད་ཡོན་ཚོགས་ལ་སྤྱན་འདྲེན་གཤེགས་སུ་གསོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མཱ་ཡ་ཕཻཾ་ཕཻཾ་ཛ་ཛཿ
ཨ་བེ་ཤ་ཡ་ཨ་ཨཱཿ མཆོད་པ་ནི། ཧཱུྃ༔ དབྱིངས་ཕྱུག་གསང་བའི་མཁའ་འགྲོ་རྒྱ་མཚོ་དང་༔ བཀའ་གཏེར་སྐྱོང་བའི་སྲུང་མ་འཁོར་བཅས་ལ༔ འདོད་ཡོན་ཞལ་ཟས་ཚོགས་ཀྱི་མཆོད་པ་འབུལ༔ དགྱེས་པར་བཞེས་ལ་ཐུགས་དམ་བསྐངས་གྱུར་ནས༔ མཆོག་ཐུན་དངོས་གྲུབ་མྱུར་བ་ཉིད་དུ་སྩོལ༔ ཨོྃ་ཨཱཿཧཱུྃ་གུ་རུ་དྷེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁཱ་ཧི༔ སྐོང་བཤགས་ནི།
བྷྱོཿ ཁྱད་པར་མཉེས་ཤིང་མཐུན་པའི་དམ་རྫས་ནི༔ དུར་ཁྲོད་ཕོ་བྲང་རྒྱན་སྤྱོད་བཀོད་པ་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཐོད་པ་ལྟག་སྤྲོད་ཞིང་ལྤགས་གཡོགས་པ་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ མཆོག་ཆེན་གྲི་རྐང་གླིང་བུའི་དབྱངས་རིང་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ བྷནྡྷ་ལྕང་ལོ་རཀྟ་རྣམ་ལྔའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔
ཤ་ཆེན་ཚིལ་ཆེན་དྲི་གསུར་ངད་ལྡན་འདི༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ དམར་ཆེན་དཔལ་ཆེན་དར་ནག་བ་དན་ཅན༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ དགྲ་བགེགས་ཤ་ཁྲག་རི་ལྟར་སྤུངས་པའི་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཞིང་ལྤགས་རྒྱལ་མཚན་དར་ནག་གཡབ་མོ་ཕྱར༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ ཕྱག་མཚན་རྣོན་པོ་མཚོན་ཆ་འཁོར་ལོའི་རྩིབས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔
གིང་པ་གར་པ་དཔའ་མོའི་གར་བསྒྱུར་ཚོགས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གནས་ཉུལ་དུས་མཚན་མ་མོ་གཅེར་བུ་འབུམ༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ གཞན་ཡང་མཐུན་པའི་དམ་རྫས་དགྱེས་པའི་ཕུད༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ འབོད་པའི་གདངས་ཆེན་འབྲུག་ལྟར་ལྡིར་བ་བཅས༔ མ་སྲིང་མཁའ་འགྲོ་མཉེས་པའི་རྫས་སུ་འབུལ༔ བྷྱོཿ མཆོད་རྫས་སྒྲུབ་རྫས་སྐོང་རྫས་སྣ་ཚོགས་ཀྱིས༔
རྡོ་རྗེ་མཁའ་འགྲོ་སེང་གདོང་ཐུགས་དམ་བསྐང་༔ པདྨ་མཁའ་འགྲོ་སྟག་གདོང་ཐུགས་དམ་བསྐང་༔ སངས་རྒྱས་མཁའ་འགྲོ་ཕག་གདོང་ཐུགས་དམ་བསྐང་༔ རིན་ཆེན་མཁའ་འགྲོ་དོམ་གདོང་ཐུགས་དམ་བསྐང་༔ ཕྲིན་ལས་མཁའ་འགྲོ་སྤྱང་གདོང་ཐུགས་དམ་བསྐང་༔ ལས་བྱེད་ལྕགས་གདོང་ནག་མོའི་ཐུགས་དམ་བསྐང་༔ ལས་བདག་མཚན་མོ་སྒྲ་སྒྲོགས་ཐུགས་དམ་བསྐང་༔ སྤྲུལ་པ་མ་མོ་མཆེད་གསུམ་ཐུགས་དམ་བསྐང་༔ ཡང་སྤྲུལ་སྲིན་མོ་སྟོང་སྡེའི་ཐུགས་དམ་བསྐང་༔ ཐུགས་དམ་བསྐངས་ནས་གཡར་དམ་དངོས་གྲུབ་སྩོལ༔
མ་སྲིང་མཁའ་འགྲོ་རྒྱ་མཚོའི་སྤྱན་ལམ་དུ༔ མཆོད་པ་ལོར་ཟླར་འདས་པ་མཐོལ་ལོ་བཤགས༔ ཚོགས་དང་བསྐང་མཆོད་ཆག་པ་མཐོལ་ལོ་བཤགས༔ སྦྱོར་སྒྲོལ་གནད་དུ་མ་ཁེལ་མཐོལ་ལོ་བཤགས༔ དུས་སྒྲུབ་དུས་སུ་འདས་པ་མཐོལ་ལོ་བཤགས༔ དུས་མིན་ལས་ལ་སྦྱོར་བ་མཐོལ་ལོ་བཤགས༔ བཅུ་ཉ་སྟོང་བཞི་ཆག་པ་མཐོལ་ལོ་བཤགས༔ རྟེན་འབྲེལ་སྣ་ཚོགས་ཆགས་པ་མཐོལ་ལོ་བཤགས༔ ཐབས་ཤེས་ཁ་འབྱེད་སྤྱོད་པ་མཐོལ་ལོ་བཤགས༔ བདེ་སྟོང་ཟུང་དུ་མ་འཇུག་མཐོལ་ལོ་བཤགས༔
དམ་ཚིག་སྤང་བླང་བགྱིས་པ་མཐོལ་ལོ་བཤགས༔ རྡོ་རྗེའི་སྔགས་དང་འགལ་བ་མཐོལ་ལོ་བཤགས༔ འགྱོད་ཚངས་དགེ་བས་མཉམ་ཉིད་ལ་གནས་ཤོག༔ ཅེས་ཡིག་བརྒྱ་བཟླ། བསྒྲལ་བ་ནི། ཧཱུྃ༔ སྲས་མཆོག་གྱད་ཀྱི་ཕུར་བུ་ཀཱི་ལ་ཡ༔ གདེང་ཞིང་འདྲིལ་ནས་གཟིར་འདེབས་དུས་ལ་བབ༔ རུ་ཏྲ་གདུག་པའི་སྙིང་ལ་མཱ་ར་ཡ༔ ཨཽཾ་བཛྲ་ཀཱི་ལི་ཀཱི་ལ་ཡ་སརྦ་བིགྷྣཱན་བཾ་ཧཱུྃ་ཕཊ྄ཿ
དགྲ་བགེགས་འབྱུང་པོ་མཱ་ར་ཡ་རྦད་རྦད་བྷྱོ་བྷྱོཿ གཏུབས་ཏེ་འབུལ་བ་ནི། ཧཱུྃ༔ དམ་ཉམས་དགྲ་བགེགས་རུ་ཏྲ་བསྒྲལ་བ་ཡི༔ ཤ་ཁྲག་དོན་སྙིང་དབང་པོ་སྣ་ཚོགས་འདི༔ ཡེ་ཤེས་ཌཱཀྐི་རྒྱ་མཚོའི་ཚོགས་ལ་འབུལ༔ བཞེས་ནས་ནམ་ཡང་བགེགས་སྲིན་མི་ལྡང་མཛོད༔ ཨོྃ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་གོ་རོ་ཙ་ན་བྷ་སུ་ཏ་ལ་ཁ་རཾ་ཁཱ་ཧི༔ ཚོགས་ལ་རོལ། ལྷག་མ་ནི།
ཧཱུྃ༔ གནས་ཡུལ་དུས་བདག་ཕྲ་མེན་མ༔ དཀྱིལ་འཁོར་མུ་རན་སྐྱོང་བ་ཡི༔ འབར་མ་ཕོ་ཉའི་ཚོགས་རྣམས་ལ༔ ལྷག་མ་བཀའ་ཡི་ཕ་འབབ་འབུལ༔ བསྟན་སྲུང་མེལ་ཚེ་སྒྲུབས་པར་མཛོད༔ ཨོྃ་ཨུཙྪིཥྚ་བྷ་ལིངྟ་ཁ་ཁ་ཁཱ་ཧི༔ ཐུགས་དམ་བསྐུལ་བ་ནི། ཧཱུྃ༔ མཐིང་ནག་ཨེ་ཡི་ཕོ་བྲང་ནས༔
དབྱིངས་ཕྱུག་ཌཱཀྐི་སྐུར་བཞེངས་ལ༔ མཐུ་རྩལ་སྟོབས་ཀྱི་ཐུགས་དམ་བསྐུལ༔ ལས་བཞི་ཀུན་འགྲུབ་ཕྲིན་ལས་བཅོལ༔ དམར་གྱི་གཏོར་མ་འདི་བཞེས་ལ༔ བདག་ཅག་བྱང་ཆུབ་མཆོག་ཐོབ་སྟེ༔ འཇའ་ལུས་མཁའ་སྤྱོད་འགྲུབ་པར་མཛོད༔ ཅེས་ཚོགས་གཏོར་འབུལ༔ དེ་ནས་ཆད་མདོ་བསྒྲག་པ་ནི། ཧཱུྃ༔ སྔོན་ཚེ་བར་དང་ཐ་མའི་དུས༔
སྙིང་ཐིག་སྦས་དང་བཏོན་པའི་ཚེ༔ ཁས་བླངས་བཞིན་དུ་གཏོར་མ་བཞེས༔ ཡང་ཟབ་བྱ་ར་འགྲུབ་པར་མཛོད༔ ཨོྃ་སརྦ་དྷརྨ་པཱ་ལ་ཡ་ཨི་དཾ་བྷ་ལིངྟ་ལ་ཁཱ་ཧི༔ བརྟན་མ་སྐྱོང་བ་ནི། ཧཱུྃ༔ བོད་སྐྱོང་མ་སྲིང་བཅུ་གཉིས་ཀྱིས༔ མཐུན་རྫས་གཏོར་མ་འདི་བཞེས་ལ༔ ཡུལ་སྲུངས་ལོ་ལེགས་བཀྲ་ཤིས་སྤེལ༔ དུས་འཁྲུགས་ནད་ཡམས་ཞི་བར་མཛོད༔
ཨོྃ་མ་མ་ཏིང་ཏིང་ཤག་ཤག་ལེ་ལེ་ཏི་མ་མ་ཁཱ་ཧི༔ རྟ་བྲོ་བརྡུང་བ་ནི། ཧཱུྃ༔ མཁའ་འགྲོ་གསང་བའི་བྲོ་ར་རུ༔ མ་སྲིང་འདུས་པའི་བྲོ་བརྡུངས་པས༔ ཕྱི་ནང་བར་ཆོད་ཐལ་བར་རློག༔ ལས་བཞི་ལྷུན་གྲུབ་ཆེན་པོར་གྱུར༔ ཨོྃ་ནན༔ ཨཱཿནན༔ ཧཱུྃ་ནན༔
བགེགས་སྲིན་དམ་སྲི་སཏྭཾ་བྷ་ཡ་ནན༔ དབང་བླང་བ་ནི། ཧཱུྃ༔ ཟབ་དབྱིངས་ཡེ་ཤེས་འཁོར་ལོའི་ཕོ་བྲང་ནས༔ བདུད་འདུལ་ཡེ་ཤེས་ཌཱཀྐི་རྒྱ་མཚོའི་ཚོགས༔ ཐུགས་དམ་རྒྱུད་བསྐུལ་མཆོག་ཐུན་དངོས་གྲུབ་སྩོལ༔ དབང་བཞི་ཡེ་ཤེས་ཐོབ་པར་མཛད་དུ་གསོལ༔ ཨོྃ་བཛྲ་སིཾ་ཧ་མུ་ཁ་ཌཱཀྐི་ནཱི་ཀཱ་ཡ་སིདྡྷི་ཨོྃ༔ ཝཱཀྐ་སིདྡྷི་ཨཱཿ ཙིཏྟ་སིདྡྷི་ཧཱུྃ༔
གུ་ན་སིདྡྷི་ཧྲཱིཿ གུ་ཧྱ་སརྦ་སིདྡྷི་ཨ་བྷི་ཥིཉྩ་ཧཱུྃ༔ དེ་ནས་མཆོད་པ་ནི། ཧཱུྃ་བྷྱོཿ མཁའ་འགྲོ་སེངྒེའི་གདོང་ཅན་གཙོ་འཁོར་ལ༔ ཕྱི་མཆོད་གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་རཀ་གཏོར་གསུམ་བྷ་ལིང་འབུལ༔ གསང་མཆོད་སྦྱོར་སྒྲོལ་ག་ཎ་ཚོགས་མཆོད་འབུལ༔ རྐང་གླིང་ཐོད་རྔ་རོལ་མོ་སྒྲ་ལྡན་འབུལ༔ ཨོྃ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔
སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་ཏ་ན་ག་ཎ་པཱུ་ཛ་ཁ་ཁ་ཁཱ་ཧི༔ ཞེས་མཆོད་ལ་བསྟོད་པ་ནི། བྷྱོཿ རྒྱལ་ཀུན་རྡོ་རྗེ་རྣལ་འབྱོར་རིགས༔ དྲག་མོ་ཁྲོ་གཉེར་མཆེ་བ་གཙིགས༔ ནམ་མཁའི་མདོག་ཅན་མེ་འོད་འཕྲོས༔ སེངྒེའི་གདོང་ཅན་ལྷ་མོར་བསྟོད༔ བཟོད་གསོལ་ནི། ཧོཿ དཀྱིལ་འཁོར་ཆོ་གའི་ཡན་ལག་མ་ཚང་དང་༔
མ་འབྱོར་དམ་ཉམས་འདི་ཕྱིའི་སྒྲིབ་གཡོགས་རྣམས༔ ཡེ་ཤེས་ཌཱཀྐི་རྒྱ་མཚོའི་ཚོགས་ལ་བཤགས༔ ཡིག་བརྒྱ་བཟླ། བརྟན་བཞུགས་སྤྱི་ལྟར་དང༌། བསྡུ་ལྡང་ནི། དཀྱིལ་འཁོར་ངོ་བོ་འཛིན་མེད་སྟོང་པའི་ངང་༔ ཧཱུྃ་ཡིག་གྱེན་ལྡོག་མི་དམིགས་ཆོས་སྐུར་ཨཱཿ གསལ་སྟོང་གདོད་མའི་དབྱིངས་ཕྱུག་མངོན་གྱུར་ཤོག༔ ཨ་ཨ་ཨཱཿ ཞེས་བསྡུས་ལ།
ཨོྃ་བཾ་ཌཱཀྐི་སིཾ་ཧ་མུ་ཁ་ཧཱུྃ་བྷྱོཿ སླར་ལྡང་ཞིང་གོ་ཆའི་རྒྱ་དང་བཅས། ཨོཾ་ཨཱཿཧཱུྃ་མ་མ་ཀ་ཝ་ཙི་རཀྵ་མཾ། གོ་བགོ་ཞིང་ལུས་སྲུང༌། བསྔོ་སྨོན་ནི། ཧོཿ ཇི་སྙེད་ཕྱོགས་བཅུའི་རྒྱལ་ཀུན་ཐུགས་རྗེའི་བདག༔ བརྩེ་བས་དགོངས་ཕྱིར་སྨིན་མཛད་སྨོན་ལམ་ཚོགས༔ གྲུབ་སྟེ་ཅི་ལྟའི་བདག་གི་དགེ་ཚོགས་ཀུན༔ མཐའ་ཡས་མ་གྱུར་བྱང་ཆུབ་འཐོབ་ཕྱིར་བསྔོ༔
བཀྲ་ཤིས་ནི། ཧཱུྃ༔ དུས་གསུམ་སངས་རྒྱས་གསང་བའི་ཡུམ༔ ཡེ་ཤེས་མཁའ་འགྲོ་ནམ་མཁའི་འོད༔ རབ་དགའི་དཔལ་ལྡན་གཡོ་བ་མོ༔ སེང་གདོང་ཌཱཀྐིའི་བཀྲ་ཤིས་ཤོག༔ དེ་ལྟར་བྱད་ཁྲོལ་གསེར་གྱི་ལྡེ་མིག་གི་གདོང་ལྔའི་གསང་སྒྲུབ་ཨུར་མོའི་གཞུང་ཅི་བཞིན་ལས། སྔོན་རྗེས་སོགས་རིགས་མཐུན་གཞན་ནས་མི་འགལ་བར་བརྒྱན་ཏེ་བཀོད་པ་འདིའང་མངའ་བདག་ཉང་ཆེན་གྱི་གདུང༌། སྤྲུལ་སྐུ་ནམ་མཁའ་འགྲོ་འདུལ་གྱི་དབོན་རིགས་སུ་གྱུར་པ། རིག་སྔགས་འཆང་བ་དབང་ཆེན་མཐུ་སྟོབས་འགྲོ་འདུལ་རྩལ་གྱིས་བསྐུལ་བ་ལྟར།
ཟབ་རྒྱ་མཁའ་འགྲོའི་གསང་མཛོད་ཆ་ཤས་ཙམ་འཛིན་པ་དུས་མཐའི་སྔགས་འཆང་སྐྱིད་གྲོང་སྨྱོན་པས་ཀོང་ཡུལ་ས་ཡི་ཐིག་ལེ། ཀྲ་ཏི་དྲག་སྔགས་རོལ་པའི་ཡང་དབེན་སྐུ་གསུམ་རྡོ་རྗེའི་གཞལ་མེད་ཁང་ཆེན་དུ་སྦྱར་བ་འདིས་བདུད་རིགས་ལོག་པར་འདྲེན་པ་དམིགས་མེད་དུ་གཞོམ་ཞིང༌། གསང་ཆེན་གྱི་ཐེག་པ་རིན་པོ་ཆེ་དར་ཞིང་རྒྱས་པར་གྱུར་ཅིག ། དེ་ལྟར་རིག་འཛིན་ཆེན་པོའི་ཆོག་ཁྲིགས་ལས་མདུན་བསྐྱེད་བྱད་བཟློག་དང་འབྲེལ་བའི་ཆ་ཤས་རྣམས་བསྡུས་ནས། བསྙེན་སྒྲུབ་དཀྱུས་མར་འཇུག་བདེ་བར་བྱས་པ་དང་ཆད་བརྟན་བསྐུལ་གསུམ་རྟ་བྲོ་སོགས་ཁ་འགེངས་དགོས་པ་རྣམས་གསང་ཡེ་སོགས་རིགས་མཐུན་གཞན་ནས་བསྣན་ཏེ། གོ་རིམ་ཅུང་ཟད་འཁྲུགས་བསྡེབས་དང་བཅས་གུ་ཧྱ་ཤཱ་ས་ན་དྷཱ་རས་བགྱིས་པས། འགྲོ་ཀུན་བྱད་ཕུར་གཏད་གསུམ་གྱི་གཡུལ་ལས་རྒྱལ་སྟེ་བདུད་འདུལ་ཌཱཀྐིའི་གོ་འཕང་ཐོབ་པའི་རྒྱུར་གྱུར་ཅིག། །། ཉི༽ ལྷ་མོ་ཁྲོ་གཉེར་ཅན་གྱི་བྱད་ཁྲོལ་གསེར་གྱི་ལྡེ་མིག་རྒྱུན་གྱི་ཉམས་ལེན་དྲིལ་སྒྲུབ་བཞུགས་སོ། དེའང་འཕགས་མ་རི་ཁྲོད་ལོ་མ་གྱོན་མ་དང་གཞན་གྱིས་མི་ཐུབ་པ་གཙུག་ཏོར་གདུགས་དཀར་མོ་ངན་སྔགས་ཀྱི་གཡུལ་བཟློག་དྲག་མོ་ཁྲོ་གཉེར་ཅན་མ་སྟེ། རིག་སྔགས་ཀྱི་ལྷ་མོ་རྩ་བ་སུམ་དྲིལ་ཞེས་ཕ་རོལ་གྱི་བྱད་རྒོལ་དམ་སྲི་ཕོ་མོའི་གནོད་པ་ཞི་བར་བྱེད་པའི་མན་ངག་ཟབ་མོ་རྒྱུན་གྱི་རྣལ་འབྱོར་ལ་འཇུག་པར་གསུམ་ལས།
དང་པོ་སྔོན་འགྲོ་ནི། ཨོཾ་ཨཱཿཧཱུྃ༔ དཀོན་མཆོག་གསུམ་ལ་བདག་སྐྱབས་མཆི༔ འཁོར་བ་དོང་སྤྲུགས་སེམས་བསྐྱེད་དོ༔ འགྲོ་ཀུན་བྱད་ཕུར་གཡུལ་རྒྱལ་ཕྱིར། ། རིག་སྔགས་ལྷ་མོ་བསྒྲུབ་པར་བགྱི། གཉིས་པ་དངོས་གཞི་ནི། ཨོྃ་ཨཱཿཧཱུྃ༔ སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ སྟོང་པ་ཉིད་དུ་གྱུར༔
སྟོང་པའི་ངང་ལས་ཡེ་ཤེས་ཀྱི་གཞལ་ཡས་ཁང་མཚན་ཉིད་ཐམས་ཅད་རྫོགས་པའི་དབུས་སུ། པཾ་ལས་པདྨ་རཾ་ལས་ཉི་མ་ཨ་ལས་ཟླ་བའི་སྟེང་དུ་རང་གི་སེམས་ཉིད་བྃ་དམར་པོ་ཏཱྃ་ལྗང་གུ་མཱུྃ་དཀར་པོ་སྟེ་ཡི་གེ་གསུམ་གྱིས་མཚན་པར་གྱུར། དེ་ཡོངས་སུ་གྱུར་པ་ལས་རྗེ་བཙུན་རི་ཁྲོད་ཀྱི་རྣལ་འབྱོར་མ་སྐུ་མདོག་ལྗང་མོ་ཞལ་གསུམ་ཕྱག་དྲུག་མ་ཞབས་བཞི་དང་ལྡན་མ། གཡས་ཞལ་གཙུག་ཏོར་གདུགས་དཀར་མོ་འཛུམ་བག་དང་ལྡན་མ། རྩ་ཞལ་ལྗང་མོ་འཕགས་མ་རི་ཁྲོད་མ་རྒྱས་པར་བཞད་མ། གཡོན་ཞལ་དམར་མོ་དྲག་མོ་རྡོ་རྗེ་ཁྲོ་གཉེར་ཅན་མ་མཆེ་བ་གཙིགས་མ། ཕྱག་གཡས་གཡོན་དང་པོས་གདུགས་དཀར་དང་ཁ་ཊྭཱཾ་འཛིན་མ། བར་པ་གཉིས་ཀྱིས་དགྲ་སཏྭ་དང་ཞགས་པ་ཐོགས་མ། ཐ་མ་གཉིས་ཀྱིས་མདའ་གཞུ་འགེངས་མ། དབུ་ལ་རིན་ཆེན་རྒྱན་ཆ་རྣམ་པར་སྤྲས་ཤིང་ཤིང་ལོའི་ཅོད་པན་རྣམ་པར་སྤྲས་མ།
སྐུ་སྟོད་དར་ལྗང་ཡུག་གོས་གསོལ་ནས་ནོར་བུ་དང་རིན་ཆེན་རྒྱན་དྲུག་སྤྲས་མ། སྐུ་སྨད་དར་དམར་ཨང་རག་གསོལ་ནས་ཞབས་གཉིས་ཕྱེད་པའི་སྐྱིལ་ཀྲུང་བཞུགས་མ། སྐུ་ལ་ཡེ་ཤེས་ཀྱི་འོད་ཟེར་དང་འཆེད་པའི་མེ་དཔུང་འབར་བས་བསྐོར་ནས་བདུད་དང་མུ་སྟེགས་ཚར་གཅོད་མ། སྣང་ལ་རང་བཞིན་གྱིས་མ་གྲུབ་པ་ཁམས་གསུམ་ལས་རྣམ་པར་རྒྱལ་མའི་སྐུར་གསལ་བའི་གནས་གསུམ་ཡི་གེ་གསུམ་དང༌། ཐུགས་ཀར་གནམ་ལྕགས་རྡོ་རྗེ་རྒྱ་གྲམ་གྱི་ལྟེ་བར་ཉི་དཀྱིལ་ལ་བཾ་ཏཱྃ་མཱུྃ་གྱི་མཐར་སྔགས་ཕྲེང་དམར་ནག་མེའི་ཚྭ་ཚྭ་འཕྲོ་བཞིན་རང་སྒྲ་འབྲུག་སྟོང་ལྡིར་བ་ལྟར་དྲག་ཏུ་འཁོར་བ་དེ་ལས་འོད་ཟེར་འཕྲོས། ཕྱོགས་བཅུའི་རྒྱལ་བ་མཆོད། འོད་ཟེར་ཚུར་འདུས་བདག་ལ་ཐིམ་པས་ནུས་སྟོབས་གཟི་བྱིན་ཆེར་འབར། སླར་སྔགས་ཕྲེང་ལས་འོད་ཟེར་མེ་ཆུ་རླུང་གསུམ་ཐུན་མཚོན་གྱི་རང་བཞིན་སྲིད་གསུམ་ཁྱབ་པར་འཕྲོས་པས། སྣང་སྲིད་འབྱུང་ལྔའི་བྱད་འདྲེ་གཏད་བདག་ཐམས་ཅད་བྱད་མ་རང་གཤེད་དུ་དབབ་ནས་མནན་བསྲེག་གཏོར་བས་རྗེས་མེད་དུ་བརླག་ཅིང་མི་དམིགས་པར་རྒྱ་ཡིས་བཏབ། སྣང་གྲགས་རིག་གསུམ་ཡེ་ཤེས་མཁའ་འགྲོའི་དཀྱིལ་འཁོར་དུ་ལམ་གྱི་གསལ་བར་ དམིགས་ལ།
རྩ་བ་གསུམ་དྲིལ་གྱི་ཉེ་སྙིང་ནི། ཨོྃ་བཛྲ་བི་དྷོ་བི་དྷོ་བྷི་ཛ་ཡ་ཨ་ཛི་ཏི་མ་ཨ་པར་ཛི་ཏེ་མ་མ་ཚིནྡྷ་ཡ་ཧ་ཧ་ཧཱུྃ་ཕཊ྄ཿ ཅེས་བརྒྱ་རྩ་སོགས་ཅི་འགྲུབ་མཐར། ཕ་རོལ་རིག་སྔགས་ཀྱིས་བྱད་དུ་བཅུག་པ་དང་མནན་པ་བཅིངས་པ་བསྐྲད་པ་གཟིར་བ་ཐམས་ཅད་བྱེར་བྱེར་ཁྲོལ་ཁྲོལ་ཤིག་ཤིག་བྷནྡྷ་བྷནྡྷ་ཧ་ན་ཧ་ན་ད་ཧ་ད་ཧ་པ་ཙ་སརྦ་ཙུ་རུ་ཙཎྜ་ཙཎྜ་སརྦ་མཎྜ་མཎྜ་ཧཱུྃ་ཕཊ྄ཿ སོགས་དང་སྤྲོ་ན་གཟུངས་རིང་ཡང་ཅི་ནུས་བཟླ། དེ་ནས་འདོད་དོན་གསོལ་བ་གདབ་པ་ནི། ཨོཾ༔ ཡེ་ཤེས་ལྷ་མོ་འོད་རབ་འབྱིན༔ ཉོན་མོངས་ཀུན་གྱི་སྨན་པ་མཆོག༔ སྡུག་བསྔལ་ནད་ལས་གྲོལ་མཛད་མ༔
ཐུགས་རྗེ་ཅན་ལ་ཕྱག་འཚལ་ལོ༔ བྱམས་དང་སྙིང་རྗེས་འགྲོ་བ་འདྲེན༔ མཚན་དང་དཔེ་བྱད་དཔལ་འབར་ཞིང་༔ ཉོན་མོངས་སྒྲིབ་པ་སྦྱོང་མཛད་པ༔ རྒྱལ་བ་སྲས་དང་བཅས་ལ་བསྟོད༔ ཐུགས་རྗེ་མཁའ་ལྟར་ཁྱབ་པའི་འོད༔ ལྷ་མོའི་སྐུ་ཡི་གཟི་བརྗིད་ཀྱིས༔ གཞན་གྱིས་དམོད་པའི་རིག་སྔགས་དང་༔ དུག་དང་ནད་མཚོན་ཆུ་ལ་སོགས༔ ཕ་རོལ་རྒོལ་བའི་བྱད་གཏད་རྣམས༔
ལྷ་མོ་ཁྱེད་ཀྱིས་ཞི་བར་མཛོད༔ རྒྱལ་ཡུམ་སྒྲོལ་མ་ཁྱེད་སྐུ? སོགས་ཤླཽ་ཀ་གཉིས་བརྗོད། གཞན་ཡང་བསྔོ་སྨོན་ཤིས་བརྗོད་སོགས་སྤྱི་ལྟར་དང་རྗེས་ཤེས་མི་དམིགས་པའི་ངང་དུ་མཉམ་པར་བཞག་པར་བྱའོ། ། ཞེས་པའང་རང་གི་རྒྱུན་གྱི་རྣལ་འབྱོར་ཁྱེར་བདེ་རུ་གཏེར་གཞུང་ལས་ཅུང་ཟད་བཏུས་པའོ། རབ་བྱུང་རི་ཟླའི་ཤིང་བྱ་ལོའི་དབོ་ཟླ་བའི་དཀར་ཕྱོགས་སུ་ཁྱུང་ནག་སྔགས་པས་བཏུས་ཤིང་རྡོ་བན་གྱིས་བྲིས་སོ།། །། ཏི༽ ཁྲོ་གཉེར་གཏུམ་མོ་རྩ་བ་གསུམ་དྲིལ་གྱི། བུམ་སྒྲུབ་ཁྲུས་ཀྱི་རྫིང་བུ་ཞེས་བྱ་བ་བཞུགས་སོ། བསྟན་གཡོ་ཀུན་བདག་སྲིད་གསུམ་འགྲོ་བའི་མགོན། ། པདྨ་ཐོད་ཕྲེང་ཐུགས་བཅུད་ཟབ་མོའི་དོན། ། རིག་སྔགས་བཅིང་གྲོལ་ཞལ་ལུང་བདུད་རྩིའི་རྒྱུན། །
དྲི་མེད་ཁྲུས་ཀྱི་རྫིང་བུ་འདི་ན་བསྐྱིལ། འདིར་མི་ཕམ་རྡོ་རྗེ་གཏུམ་མོ་གཡུལ་ལས་རྣམ་པར་རྒྱལ་བའི་བུམ་སྒྲུབ་བསྟན་པ་ལ་གསུམ། སྔོན་འགྲོ་དངོས་གཞི་རྗེས་སོ། དང་པོ་ནི་ཡིད་མཐུན་གྱི་གནས་སྟེགས་བུ་ཁེབ་ཀྱིས་བཀབ་པར་འབྲུ་དཀར་གྱི་ཚོམ་བུ་གཅིག་ལ་ཉེར་བརྒྱད་ཀྱིས་བསྐོར་བའི་ཁར། ལས་བུམ་ཆེ་ངེས་བསྒྲུབ་བྱ་དུ་ཡོད་འདང་བ་རྒྱུན་བབས་ཀྱི་ཆུ་དང༌། ཆོས་སྨན་དྲི་བཟང་གིས་གཏམས་པ་ལ་དར་དམར་ལྗང་གི་མགུལ་ཆིངས། ཀུ་ཤའི་ཁ་རྒྱན་དང་ཙཀྲ་གཟུང་ཐག་རྡོ་རྗེ། སྐུ་ཕྱི་དར་སྣ་ལྔ་མདུན་དུ་དུག་སྦྲུལ་ནག་པོ་སྟོང་ཐུབ་ཀྱི་འཁོར་ལོ་བཀྲམ་པའི་ཁར་མཉྫི་ལ་བརྟེན་ཏེ་ཟོར་གཏོར་གཙོ་འཁོར་གསུམ་མཐེབ་སྐྱུ་ལིངྒ་ཚེ་ཡུངས་ཤ་ཚིལ་གྱིས་བརྒྱན་པ། མཆོད་ཡོན་སོགས་ཉེར་སྤྱོད་ཀྱིས་བསྐོར། གཉིས་པ་ནི།
མཁའ་འགྲོ་བདུད་འདུལ་མའི་བདག་བསྐྱེད་བཟླས་པ་སོགས་དང་ཚོགས་མཆོད་དང་བཅས་པ་སྔོན་དུ་འགྲོ་བའི། མདུན་བསྐྱེད་མཆོད་པ་བྱིན་རློབ་ནི༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ ཧཱུྃ༔ དཔག་མེད་ནམ་མཁའི་ཁྱོན་རྩེ་ལས༔ བླ་མེད་ཀུན་བཟང་མཆོད་པའི་སྤྲིན༔ མཆོད་ཡོན་མེ་ཏོག་བདུག་སྤོས་དྲི༔ མར་མེ་དྲི་ཆབ་ཞལ་ཟས་བཤོས༔ གཟུགས་སྒྲ་དྲི་རོ་རེག་བྱ་ཆོས༔
བློ་ཡིས་སྤྲུལ་ལམ་ལྷུན་གྱིས་གྲུབ༔ ཏྀང་འཛིན་མཉམ་ཉིད་ཆེན་པོར་གྱུར༔ ཨོྃ་ཨཱཿཧཱུྃ༔ ལན་གསུམ་བྱ༔ མདུན་གྱི་དཀྱིལ་འཁོར་བསྐྱེད་པ་ནི༔ ཨོྃ་བཛྲ་ཨ་མྲྀ་ཏ ས་བསང? ཨོྃ་སྭ་བྷཱ་ཝ ས་སྦྱངས༔ སྟོང་པའི་ངང་ལས་བྷྲཱུྃ་ལས་བུམ་པ་ཡེ་ཤེས་ཀྱིས་གཞལ་ཡས་ཁང་མཚན་ཉིད་ཡོངས་སུ་རྫོགས་པའི་དབུས་སུ༔ པཾ་ལས་པདྨ་རཾ་ལས་ཉི་མ་ཨཱཿལས་ཟླ་བ་སྟེ་གདན་སུམ་བརྩེགས་ཀྱི་དཀྱིལ་འཁོར་སྟེང་དུ་བཾ་དམར་པོ་ཏཱཾ་ལྗང་གུ་མཱུྃ་དཀར་པོ་སྟེ་ཡི་གེ་གསུམ་གྱིས་མཚན་པ་ལས་བསྐྱེད་པའི་རྗེ་བཙུན་རི་ཁྲོད་ཀྱི་རྣལ་འབྱོར་མ༔ སྐུ་མདོག་ལྗང་མོ་ཞལ་གསུམ་ཕྱག་དྲུག་ཞབས་བཞི་དོར་སྟབས་ཅན༔ གཡས་ཞལ་གཙུག་ཏོར་རྣམ་རྒྱལ་དཀར་མོ་འཛུམ་བག་དང་ལྡན་པ༔
རྩ་ཞལ་ལྗང་མོ་འཕགས་མ་སྒྲོལ་མ་རི་ཁྲོད་དགྱེས་མར་བཞད་མ༔ གཡོན་ཞལ་དམར་མོ་རྡོ་རྗེ་ཁྲོ་གཉེར་ཅན་མཆེ་བ་གཙིགས་པ༔ ཕྱག་གཡས་གཡོན་དང་པོས་གདུགས་དཀར་དང་ཁ་ཊྭཱཾ་འཛིན་མ༔ བར་མ་གཉིས་ཀྱིས་དགྲ་སཏྭ་དང་ཞགས་པ་ཐོག་མ༔ མཐའ་མ་གཉིས་ཀྱིས་མདའ་གཞུ་འགེང་མ༔ དབུ་ལ་རིན་པོ་ཆེ་རྒྱན་དྲུག་གིས་སྤྲས་མ་ཤིང་ལོའི་ཅོད་པན་རབ་ཏུ་གཡོ་མ༔ སྐུ་སྟོད་ལ་དར་ལྗང་གི་ཡུག་གོས་གསོལ་ནས་ནོར་བུ་དང་རིན་པོ་ཆེའི་རྒྱན་དྲུག་གིས་སྤྲས་མ་སྐུ་སྨད་དར་དམར་གྱི་ཨང་རག་གསོལ་ནས༔ ཞབས་གཉིས་ཕྱེད་སྐྱིལ་གྱིས་བཞུགས་མ་སྐུ་ལ་ཡེ་ཤེས་ཀྱི་འོད་ཟེར་དང་མེ་དཔུང་འབར་མས་བསྐོར་བས་བདུད་དང་ལོག་འདྲེན་ཐམས་ཅད་ཚར་བར་གཅོད་མ༔ ཁོར་ཡུག་ཏུ་གདུགས་དཀར་ལྷ་མོ་ཉེར་གཅིག༔ རྡོ་རྗེའི་ཕོ་ཉ་དྲུག་ཅུ་རྩ་བཞི་གནས་ཉུལ་བྱེ་བ་འབུམ་སྡེ༔
སྟེང་དུ་གདུགས་དཀར་པོ་རྩིབས་སྟོང་དང་ལྡན་པ་གཡས་སུ་འཁོར་བ་ལ༔ རྫོགས་པའི་སངས་རྒྱས་སྟོང་རྩ་གཉིས་ཕྱོགས་བཅུའི་རྒྱལ་བ་སྲས་དང་བཅས་པ་སྤྲིན་གཏིབས་པ་ལྟར༔ སྣང་ལ་རང་བཞིན་བྲལ་བའི་སྐུར་གསལ་བའི་གནས་གསུམ་ལས་འོད་ཟེར་འཕྲོས་པས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས༔ ཨོྃ་བཛྲ་ས་མཱ་ཡ་ཛཿཛཿ སྤྱན་འདྲེན་པ་ནི༔ ཧཱུྃ༔ རང་བཞིན་རྟོགས་མེད་དབྱིངས་ནས་མཁའ་འགྲོ་མ༔ དམ་ཚིག་ཡེ་ཤེས་གཉིས་མེད་དཔའ་མོའི་ཚུལ༔ འཕགས་མ་བདེ་གཤེགས་རྒྱལ་བ་སྲས་དང་བཅས༔ གནས་འདིར་སྤྱན་དྲངས་དབྱེར་མེད་བཞུགས་པར་གྱུར༔
ཛཿཧཱུྃ་བཾ་ཧོཿ ས་མ་ཡ་སཏྭཾ༔ ཨ་བེ་ཤ་ཡ་ཨཱ་ཨ་སྭ་ཏཱི་སརྦ་སཏྭཾ༔ བཞུགས་གསོལ་ཕྱག་འཚལ་ཞིང་༔ ཧཱུྃ༔ ཡེ་ཤེས་ཕོ་བྲང་ཉམས་རེ་དགའ༔ པདྨ་དྲི་མེད་མདངས་དང་ལྡན༔ ཉི་ཟླ་སྤེལ་མ་འོད་རེ་གསལ༔ ཐབས་ཤེས་སྤེལ་བའི་ཁྲི་འཕང་མཐོ༔ ཌཱཀྐི་རྒྱ་མཚོ་དགྱེས་པར་བཞུགས༔
གུས་པའི་ཡིད་ཀྱིས་ལྷ་ཕྱག་འཚལ༔ དམ་ཚིག་གདུང་བས་རབ་ཏུ་འདུད༔ ཨོྃ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ མཆོད་པ་འབུལ་བ་ནི༔ ཧཱུྃ༔ རྡོ་རྗེ་གཏུམ་མོ་གཡུལ་ལས་རྣམ་པར་རྒྱལ༔ ཤ་ཟ་འབར་མ་གནས་ཉུལ་མ་མོ་འབུམ༔ ཕྱོགས་བཅུའི་བདེ་གཤེགས་རྒྱལ་བ་འཁོར་བཅས་ལ༔ མཆོད་ཡོན་འཆི་མེད་ལྷ་ཡི་བདུད་རྩི་འབུལ༔
བཞེས་ནས་དུག་མཚོན་བྱད་ཟོར་ཞི་བར་མཛོད༔ ཞབས་བསིལ་དག་གཙང་ཡན་ལག་བརྒྱད་ལྡན་འབུལ༔ བཞེས་ནས་འབྱུང་བའི་བྱད་ཟོར་ཞི་བར་མཛོད༔ མེ་ཏོག་སྣ་ཚོགས་ཡིད་མཚར་དཔག་མེད་འབུལ༔ བཞེས་ནས་མེ་ཆུའི་བྱད་ཟོར་ཞི་བར་མཛོད༔ དྲི་བསུང་ཕྱོགས་བཅུའི་ཞྀང་ཁམས་ཀུན་ཁྱབ་འབུལ༔ བཞེས་ནས་རིག་སྔགས་བྱད་ཟོར་ཞི་བར་མཛོད༔ སྣང་གསལ་ཉི་ཟླ་གཟི་འོད་འབུམ་འཁྱིལ་འབུལ༔ བཞེས་ནས་གཏད་ཁྲམ་རྦོད་གཏོང་ཞི་བར་མཛོད༔ དྲི་ཆབ་སྨན་མཆོད་ངད་ལྡན་གཏམས་པ་འབུལ༔
བཞེས་ནས་སྔོན་ལས་བྱད་ཟོར་ཞི་བར་མཛོད༔ ཞལ་ཟས་བཅུད་བཟང་རོ་བརྒྱའི་དཔུང་འཁྱུད་འབུལ༔ བཞེས་ནས་འཕྲལ་རྐྱེན་བྱད་ཟོར་ཞི་བར་མཛོད༔ སྒྲ་དབྱངས་ཐེག་ཆེན་ཆོས་རྔ་འབིར་བ་འབུལ༔ བཞེས་ནས་ཕ་རོལ་བྱད་ཟོར་ཞི་བར་མཛོད༔ ཨོྃ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཧཱུྃ༔ གདུགས་མཛེས་ལྟ་ན་ཡིད་སྡུག་ཚུལ་བཟང་འབུལ༔ བཞེས་ནས་རྒྱལ་པོའི་ཆད་པ་ཞི་བར་མཛོད༔ སྒྲ་སྙན་གར་མ་སྒེག་མོ་དབྱངས་ཅན་འབུལ༔
བཞེས་ནས་མི་ཁ་དམོད་ཚིག་ཞི་བར་མཛོད༔ དྲི་མཆོག་སྨན་སྤོས་འཐུལ་བའི་ངད་ལྡན་འབུལ༔ བཞེས་ནས་ཆོམ་རྐུན་འཇིགས་པ་ཞི་བར་མཛོད༔ རོ་མཆོག་སྣ་ཚོགས་བྱེད་ལས་རྣམ་འཕྲུལ་འབུལ༔ བཞེས་ནས་ཟས་ངན་དུག་སྦྱོར་ཞི་བར་མཛོད༔ རེག་མཆོག་ལྷ་ཡི་ཡུག་གོས་སྣ་ཚོགས་འབུལ༔ བཞེས་ནས་རེག་དུག་མཛེ་ལྷོག་ཞི་བར་མཛོད༔ ཕྱག་རྒྱ་གསུམ་ལྡན་ཆོས་ཀྱི་མཆོད་པ་འབུལ༔ བཞེས་ནས་བསམ་སྦྱོར་ངན་པ་ཞི་བར་མཛོད༔ མ་ངེས་མཆོད་སྤྲིན་གླིང་བཞིའི་ཁྱོན་བཀང་འབུལ༔
བཞེས་ནས་འཁོར་འདས་བྱད་ཟོར་ཞི་བར་མཛོད༔ ཨོྃ་བཛྲ་རཱུ་པ་ཤབྡ་གནྡྷེ་རཱ་ས་སྤརྴེ་དྷརྨ་དྷཱ་ཏུ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་སྭཱ་ཧཱ༔ བསྟོད་པ་བྱ་བ་ནི༔ ཨོྃ་ཡེ་ཤེས་ལྷ་མོ་འོད་རབ་འབྱིན༔ ཉོན་མོངས་ཀུན་ལས་སྨན་པ་མཆོག༔ སྡུག་བསྔལ་ནད་ལས་གྲོལ་མཛད་མ༔ ཐུགས་རྗེ་ཅན་ལ་ཕྱག་འཚལ་ལོ༔ བྱམས་དང་སྙིང་རྗེས་འགྲོ་བ་འདྲེན༔ མཚན་དང་དཔེ་བྱད་དཔལ་འབར་ཞིང་༔ ཉོན་མོངས་སྒྲིབ་པ་སྦྱོང་མཛད་པ༔
རྒྱལ་བ་སྲས་དང་བཅས་ལ་བསྟོད༔ ཐུགས་རྗེ་མཁའ་ལྟར་ཁྱབ་པའི་འོད༔ ལྷ་མོའི་སྐུ་ཡི་གཟི་བརྗིད་ཀྱིས༔ གཞན་གྱིས་དམོད་པའི་རིག་སྔགས་དང་༔ དུག་དང་ནད་མཚོན་ཆུ་ལ་སོགས༔ ཕ་རོལ་རྒོལ་བའི་བྱད་གཏད་རྣམས༔ ལྷ་མོ་ཁྱེད་ཀྱིས་ཞི་བར་མཛོད༔ དེ་ནས་རིག་སྔགས་བཟླས་པ་ནི། གཟུང་ཐག་བླངས་ལ། གཙོ་མོའི་ཐུགས་ཀར་གནམ་ལྕགས་རྡོ་རྗེ་གསུམ་མཚོན་རྒྱ་གྲམ་འབར་བ་ཡངས་ཤིང་རྒྱ་ཆེ་བའི་ནང་དུ་ཉི་དཀྱིལ་ལ་བཾ་ཡིག་དམར་པོའི་མཐར།
བཛྲ་མཱུྃ་ཀ་རའི་སྔགས་ཕྲེང་དམར་ནག་མེའི་ཚྭ་ཚྭ་འཕྲོ་བ་གཡས་སུ་འབྲུག་སྟོང་ལྡིར་བ་ལྟར་དྲག་ཏུ་འཁོར་ཤིང་བཾ་ཡིག་ལྟེ་བར་ཟླ་གདན་ལ་མཱུྃ་ཡིག་དཀར་པོའི་མཐར། ཨོྃ་སརྦ་ཨུཥྞི་ཥའི་སྔགས་ཕྲེང་དཀར་གསལ་འོད་ཟེར་འབར་བ་གཡས་སུ་འཁོར་བ་མཱུྃ་གྱི་ཁོང་སེང་དུ་དྭངས་མ་ལྔ་ལྡན་གྱི་འོད་གུར་འཁྱིལ་བའི་ནང་དུ་ཏཱཾ་ཡིག་ལྗང་གསལ་རིང་ཆ་ཚིག་དྲག་རྩལ་དང་བཅས་པའི་ཁོང་སེང་ནྲྀ་ཡིག་གིས་མཚན་པའི་མཐར། ཨོྃ་པི་ཤ་ཙིའི་སྔགས་ཕྲེང་གཡོན་དུ་འཁོར་བ་སྟེ། སྲོག་ཡིག་གསུམ་པོ་གཅིག་ནང་གཅིག་ཞུགས་ཀྱིས་སྔགས་ཕྲེང་སོ་སོར་བསྐོར་བར་བསམ། ཨོྃ་པི་ཤ་ཙི་པརྞ་ཤ་བ་རི་སརྦ་ཨུ་པ་སྨྲ་ར་པྲ་ཤ་མ་ན་ཡེ་སྭཱ་ཧཱ༔ ཞེས་པས་བཟླས་པས། བདག་ཉིད་མཁའ་འགྲོའི་ཐུགས་ཀ་ནས་འོད་ཟེར་འཕྲོས་མདུན་བསྐྱེད་ཏྲྃ་མཐར་སྔགས་ཕྲེང་འཁོར་བ་ལ་ཤེས་པ་རྩེ་གཅིག་ཏུ་གཏད་དེ་གསལ་བརྟན་ཐོབ་པ་དང་༔ དེ་ལས་འོད་ཟེར་འཕྲོས༔ ཕྱོགས་བཅུའི་རྒྱལ་བ་མཆོད༔ ཐུགས་རྗེའི་བྱིན་རླབས་བསྡུས་བདག་གི་ནུས་སྟོབས་བསྐྱེད་གཟི་བྱིན་ཆེར་འབར་བས༔
འོད་ཀྱི་དཀྱིལ་ལས་མཱུྃ་མཐར་སྔགས་ཕྲེང་འཁོར་བ་ལས་འོད་ཟེར་ལྔ་ལྡན་གསལ་བ་འཚེར་བ་ཀ་གདུང་ཙམ་དང་ཉི་ཟེར་གྱི་རྡུལ་ལྟར་གྲངས་མེད་འཕྲོས་པས༔ སྣང་སྲིད་འབྱུང་ལྔའི་བྱད་འདྲེ་གཏད་བདག་ཐམས་ཅད་ལྡང་མེད་དུ་མནན་ཅིང་ཚ་ཟེར་རྣོ་ངར་ཀྱིས་ལུས་སྲོག་དུམ་བུ་སྟོང་དུ་གས་པའི་ཁོང་སྙིང་ནས༔ བསྒྲུབ་བྱའི་བླ་ཚེ་སྲོག་རྟེན་ཐིག་ལེ་དཀར་པོ་དངུལ་ཆུའི་མདོག་ལྟར་འཚེར་བ་འོད་ཀྱི་སྦུ་གུས་འུབ་འུབ་དྲངས་ཏེ་སྲོག་རྟེན་ནྲྀ་ཡིག་ལ་དྲངས་པས་བླ་ཚེ་ཉམས་པ་ཐམས་ཅད་སོར་ཆུད་སྲོག་མི་འགྱུར་མི་ཤིགས་པའི་ངོ་བོར་གྱུར་ པར་མོས་ལ༔ གོང་གི་སྔགས་ཤམ་དུ། ཨོྃ་སརྦ་ཨུཥྞི་ཥ་བི་མ་ལེ་པྲ་ཏྱྃ་གྷྲྀརྞ་བིརྞ་ཙཀྲ་ན་མཿས་མཱནྟ་ཨ་ཛི་ཏེ་ཛྭ་ལ་ཏེ་ཛྭ་པྲ་ཛྭ་ལ་ཁནྡྷ་ཁནྡྷ་ཧཱུྃ་ཧཱུྃ་ཕཊ྄་ཕཊ྄ཿ ཨོྃ་ཛམྦྷ་ནི་སཏྭཾ་བྷ་ནི་ལཾ་བྷ་ནི་མོ་ཧ་ནི་ཧ་ཧ་ཕཊ྄ཿ ཧེ་ཧེ་ཕཊ྄ཿ ཚིནྡྷ་ཚིནྡྷ་ཕཊ྄ཿ ད་ཧ་པ་ཙ་ཕཊ྄ཿ མ་ཐ་རུ་ན་ཕཊ྄ཿ
ཤྲི་གྷྲི་བཛྲ་སརྦ་ཀ་རི་ཧཱུྃ་དྲུཾ་ཧྲིཥྚཾ་ཀྲིཥྞ་ཧཱུྃ་ཧཱུྃ་ཕཊ྄་ཕཊ྄ཿ ཅེས་བཏགས་ལ་བཟླ། དེ་ལྟར་གསལ་བརྟན་དུ་གྱུར་པ་དང་ཐུགས་སྲོག་སྔགས་ཕྲེང་ནང་རིམ་བཞིན་ཡེ་ཤེས་ཀྱི་སྟོབས་བསྐྱེད་པས། ཐུགས་རྗེའི་གཟི་བྱིན་ཆེར་ཆེར་འབར་བའི་ཤུགས་ཀྱིས་བཾ་མཐར་སྔགས་འཁོར་བ་ལས་འོད་ཟེར་རྡོ་རྗེའི་ཚྭ་ཚྭ་དུས་མཐའི་ཞུགས་མེ་ལྟ་བུ་འཁོར་བ་ལྟར་འཕྲོས་པས། སྐུའི་ཆ་ཐམས་ཅད་ན་མེ་ཟེར་གནམ་ལྕགས་ཐོག་གི་བུ་ཡུག་འཚུབས་པས་འཁོར་གྱི་ལྷ་ཚོགས་ཁྲོ་བཅུ་སྤྲུལ་པ་ཡང་སྤྲུལ་བཅས་རྣམས་ཀྱང་སྔགས་ཀྱི་རང་སྒྲ་འབྲུག་སྟོང་ལྟར་ལྡིར་ཞིང༌། རིག་སྔགས་དམོད་པའི་སྟོབས་བསྐྱེད་པས་སྟོང་ཁམས་ཚྭ་ཟེར་དང་མཚོན་ཆའི་ཆར་གྱིས་གང་བཞིན་དྲག་ཏུ་འཁྲུགས་པས། ཕ་རོལ་བྱད་ཟོར་རྦོད་གཏོང་གཏད་འདྲེ་ཐམས་ཅད་གཞོབ་ཏུ་བཏུལ་ཞིང་སྣོད་བཅུད་འབྱུང་བའི་གཞི་འཛིན་གནམ་ས་རུས་སྦལ་ཁ་སྦྱོར་གྱི་རྣམ་པར་འཁོད་པའི་འོག་ནས་སྣང་སྲིད་ཀྱི་ལྷ་འདྲེ་ས་བདག་ཀླུ་གཉན་སྡེ་རིགས་དང་བཅས་པ་འཇིག་རྟེན་གཉིས་མེད་དུ་གནས་པ་ལ། ཡེ་ཤེས་ཐུགས་རྗེས་ཕྱག་རྒྱ་མི་འགྱུར་མི་ཤིགས་པ་མཁའ་འགྲོའི་སྲོག་ཡིག་དགུ་དགུས་རབ་ཏུ་མནན་ཅིང་རྒྱས་གདབ་པས། སྲིད་པའི་བྱད་གདོན་གང་གིས་ཀྱང་འདའ་བར་མི་ནུས་པས་དམ་ཚིག་ཤུགས་ལ་གནས་པའི་ངེས་ཤེས་བརྟེན་པའོ། གོང་སྔགས་གཉིས་ཀྱིས་ཤམ་བུར།
བཛྲ་མཱུྃ་ཀཱ་ར༔ བཛྲ་བཻ་རོ་ཙ་ན༔ བཛྲ་ཡོ་གི་ནི་བཛྲ་ཧ་རི་ནི་ས་ཛ་ཧཱུྃ་ཕཊ྄ཿ བཛྲ་མ་ཏྲི་ཎི་ཕཊ྄ཿ བཛྲ་ས་མ་ཡ་ཕཊ྄ཿ བཛྲ་ས་མ་ཡེ་ཕཊ྄ཿ ཨོྃ་བཛྲ་ར་ཏྲི་ཡེ་ཕཊ྄ཿ བཛྲ་ཏ་ཏྲི་ཡེ་ཕཊ྄ཿ བཛྲ་ཀོ་ཨཽ་མ་རི་ཀུན་ལནྡྷ༔ བཛྲ་སིཾ་ཧ་མུ་ཁ་བྷྱོ་བྷྱོཿ
བཛྲ་ན་མོ་དྷ་ར་ཡ༔ བཾ་ཀ་ར་ཕེ་ཀ་ར་བྷྱོ་བྷྱོཿ གཞན་གྱི་རིག་སྔགས་དང་བྱད་དུ་བཅུག་པ་ཁྲོལ་ཁྲོལ༔ མནན་པ་དང་བསྐྲད་པ་དང་གཟིར་བ་དང་དམོད་པ་དང་མུ་སྟེགས་ཀྱི་ངན་སྔགས༔ བན་བོན་གྱི་ཧོམ་སྦར་སོགས་གནོད་པ་ཐམས་ཅད་ཤིག་ཤིག་འུར་འུར་ཨོྃ་བཛྲ་མེ་ཐུན་སཏྭཾ་བྷ་ཡ་བྱེར་བྱེར་ཧྲཱི་ཀརྨ་ཀུ་རུ་ཀཱི་ལ་ཡ་ཛྭ་ལ་རཾ་ཧཱུྃ་ཕཊ྄ཿ ཅེས་རིག་སྔགས་གསུམ་དྲིལ་བརྒྱ་སྟོང་སོགས་ཅི་འགྲུབ་བཟླ་ཞིང་ཐུན་མཚམས་སུ། ཧཱུྃ༔ དུས་གསུམ་རྒྱལ་བ་བསྐྱེད་ཡུམ་མཁའ་འགྲོའི་ཚོགས༔ འཛབ་ཀྱི་ཕྲིན་ལས་བསྐུལ་ཕྱིར་མཆོད་པ་འབུལ༔ སྐུ་གསུང་ཐུགས་ཀྱི་དངོས་སྒྲུབ་སྩོལ་བའི་ཕྱིར༔
ཡེ་ཤེས་ལྷ་མོའི་ཚོགས་ལ་བདག་བསྟོད་དོ༔ ཨོྃ་ཨཱཿཧཱུྃ་བཛྲ་ཨརྒྷཾ་པཱ་དྱཾ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ འདོད་དོན་གསོལ་བ་ནི། ན་མོ༔ འཕགས་མ་བདེ་གཤེགས་རྒྱལ་བ་རྒྱ་མཚོའི་ཚོགས༔ དུས་འདིར་བདག་ལ་ཉེ་བར་དགོངས་སུ་གསོལ༔ ཐུགས་རྗེ་མཁའ་ལྟར་ཁྱབ་པའི་འོད་ཟེར་གྱིས༔ འགྲོ་རྣམས་སྐྱོང་ཞིང་བྱང་ཆུབ་ལམ་ལ་འགོད༔ ཐབས་དང་ཤེས་རབ་མཆོག་ལ་མངའ་བརྙེས་པ༔ འདུལ་བྱ་མཐར་ཕྱིན་མཆོག་ལ་ཕྱག་འཚལ་བསྟོད༔
བདག་སོགས་འགྲོ་བ་མ་ལུས་ཐམས་ཅད་ཀྱི༔ ཚེ་རབས་ལས་ཀྱི་བག་ཆགས་སྡིག་སྒྲིབ་དང་༔ ཉོན་མོངས་འཁྲུལ་འཁོར་རྦ་རླབས་གཞོམ་དུ་གསོལ༔ གནས་སྐབས་ནད་གདོན་དགྲ་བགེགས་གླཽ་བུར་རྐྱེན༔ དུག་མཚོན་མེ་ཆུ་བྱད་ཟོར་འཇིགས་པ་བརྒྱད༔ བདུད་ཀྱི་ཆོ་འཕྲུལ་ཡུན་གྱི་སྒྲིབ་གྱུར་རྣམས༔ ཐུགས་རྗེ་དཔུང་གིས་མ་ལུས་ཞི་བར་མཛོད༔ ཅེས་གཞོལ་ཞིང༌། ལྷ་རྣམས་འོད་དུ་ཞུ་ནས་འཁོར་ལོ་དང་བུམ་ཆུར་དབྱེར་མེད་དུ་གྱུར་ པར་མོས་ལ། ཨོྃ་བཛྲ་ཨུཥྞི་ཥ་ཨུཥྞི་ཥ་ཨ་ན་ལེ་བྷི་ཤུདྡྷེ་བཻ་རོ་བཛྲ་པཱ་ཎི་ས་མཱ་ཡ་བཛྲ་ཛྭ་ལ་ཛྭ་ལ་པྲ་ཛྭ་ལ་སརྦ་པི་ཤ་ཙི་པརྞ་ཤ་ཝ་རི་ཨུ་པ་ཛྭ་ལ་པྲ་ཤ་བཱི་མ་ཙཀྲ་ཧཱུྃ་ཕཊ྄ཿ
ཅེས་བརྒྱ་རྩ་དང་དབྱངས་གསལ་རྟེན་འབྲེལ་སྙིང་པོས་རབ་ཏུ་གནས་སོ། གསུམ་པ་ནི། གཏད་སྤྲུག་ནག་པོའི་འཁོར་ལོ་མེ་ལོང་གི་ངོས་སུ་འཆར་བ་བྱ་ཞིང་སྔགས་འདི་བརྒྱ་ཙམ་བཟླ་ནས་བུམ་ཆུས་ཁྲུས་བྱ། ཨོྃ་བཛྲ་བི་དྷོ་བི་དྷོ་བྷཻ་ཛ་ཡ་ཨ་ཛི་ཏི་མ་ཨ་པར་ཛི་ཏེ་མ་མ་ཚིནྡྷ་ཡ་ཧ་ཧ་ཧཱུྃ་ཕཊ྄ཿ གཞན་གྱིས་བྱད་དུ་བཅུག་པ་དང་བཅིངས་པ་ཐམས་ཅད་ཁྲོལ་ཁྲོལ་ཤིག་ཤིག་སརྦ་ནཱ་ག་ཧུ་ལུ་ཧུ་ལུ་ཧཱུྃ་ཕཊ྄ཿ ཀུ་ལུ་མི་ལི་ཙི་ལུ་ཧུ་ལུ་ཧུ་ལུ་ཏིཥྛ་ཏིཥྛ་བྷནྡྷ་བྷནྡྷ་ཧ་ན་ཧ་ན་ཨ་མྲྀ་ཏ་ཧཱུྃ་ཕཊ྄ཿ ཨོྃ་པི་ཤ་ཙི་པརྞ་ཤ་བ་རི་སརྦ་ཨུ་པ་དྷེ་ཤ་བྷུརྑུང་མ་ཧཱ་པྲ་མ་ཎ་ཡ་བུར་ཙི་བུ་ཁི་བྷི་མ་ན་སེ་ཨུ་ཙུཥྨ་ཨ་ཀྲོ་ཏེ་ཧཱུྃ་ཕཊ྄ཿ ཕ་རོལ་རིག་སྔགས་ཀྱིས་བྱད་དུ་བཅུག་པ་དང་མནན་པ་བཅིངས་པ་བསྐྲད་པ་གཟིར་བ་ཐམས་ཅད༔ བྱེར་བྱེར་ཁྲོལ་ཁྲོལ་ཤིག་ཤིག་བྷནྡྷ་བྷནྡྷ་ཧ་ན་ཧ་ན་ད་ཧ་ད་ཧ་པ་ཙ་སརྦ་ཙུ་རུ་ཙཎྜ་ཙཎྜ་སརྦ་མཎྜ་མཎྜ་ཧཱུྃ་ཕཊ྄ཿ ཅེས་བཟླ་ཞིང་རྫོགས་པ་དང༌།
སྔགས་ཆུ་བུམ་པར་སྔགས་བཞིན་བླུགས་ལ་བཞག ། ལས་བུམ་ཆུང་བ་ཞིག་ཀྱང་བསགས། གཞན་ཡང་སྲེག་པ་ཟངས་སྒྲོམ་དམར་པོ་ལས་བྱུང་བའི་བསྒྲལ་ཆས་དང་མེ་ཧོམ་བྱད་སྟེམས་སོགས་ཀྱང་ཚོགས་བྱས་ནས་བྱད་ཁྲོལ་དངོས་ལ་འཇུག་པར་བྱའོ། དེ་ལྟར་ཁྲོ་གཉེར་གཏུམ་མོ་རྩ་བ་གསུམ་དྲིལ་གྱི་བུམ་སྒྲུབ་ཁྲུས་ཀྱི་རྫིང་བུ་ཞེས་བྱ་བ་འདི་ཡང༌། མཆོག་གི་གང་ཟག་ཕྱི་ནང་རྟེན་འབྲེལ་གྱིས་མཚམས་སྦྱོར་ཤེས་པ་དག་ནི་ཡུལ་དང་འཕྲད་པའི་ཐུགས་རྗེ་ཤུགས་བསྐྱེད་ཕྱིར་འདི་ལ་མ་ལྟོས་ཀྱང༌། བདག་འདྲའི་གང་ཟག་བསྐྱེད་རིམ་ཁོ་ན་དོན་དུ་གཉེར་བ་རྣམས་ལ་ཕན་རེའི་བསམ་པས་ཉེ་བར་བསྐུལ་ཏེ་ཁུངས་ལྡན་གྱི་ཕྱག་ཁྲིད་རྒྱུན་མི་ཉམས་པའི་སླད་དུ། སྐྱིད་གྲོང་སྨྱོན་པས་གསང་བ་བྲག་གི་ཡང་རྫོང་དུ་བཀོད་པ་ཀུན་ཏུ་དགེ་བ་ཉིད་དུ་གྱུར་ཅིག ། བཀྲ་ཤིས་ཤོག། །། ཐི༽ གཏེར་གསར་བྱད་ཁྲོལ་གསེར་གྱི་ལྡེ་མིག་གི་དགོངས་རྒྱན་ཡེ་ཤེས་ཆུ་རྒྱུན་ཞེས་བྱ་བ་བཞུགས་སོ། མ་གྱུར་འགྲོ་བ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཐར་པ་ཐམས་ཅད་མཁྱེན་པའི་གོ་འཕང་སྒྲུབ་པར་བྱེད་པ་ལ།
དལ་འབྱོར་གྱི་མི་ལུས་རིན་པོ་ཆེ་འདི་ཉིད་ལ་རག་ལས་ཤིང༌། དེའང་རྙེད་པར་དཀའ་ལ་འབྲལ་སླ་བ་འཆི་རྐྱེན་རགས་ཤིང་འཚོ་རྐྱེན་ཉུང་སྟེ། གླིང་གཞན་རྣམས་ཀྱི་མི་ལུས་རིན་པོ་ཆེ་ལ་ནི་ཚེ་ཚད་ངེས་པ་ཅན་ཡོད་པ་དང༌། རང་ཅག་ཛམྦུ་གླིང་པ་རྣམས་ལ་ནི་ཚེ་ཚད་ངེས་པ་ཅན་མེད་ཅིང༌། ཚེའི་དབང་སྐལ་ཇི་ཙམ་ཡོད་པ་དེའང་གནས་སྐབས་འཕྲལ་རྐྱེན་དམ་སྲི་འབྱུང་པོ་གདུག་པ་ཅན་རྣམས་ཀྱིས་ཚེ་རྐུ་སྟེ་འཁྱེར་བ་དང༌། འཕྲོག་སྟེ་ཁྱེར་བ་དང༌། བཅོམ་སྟེ་འཁྱེར་བ་སོགས་འཆི་བའི་རྐྱེན་ཤིན་ཏུ་ཡང་མང་ལ། ཁྱད་པར་སྔགས་པ་ནང་རྒྱས་པ་དང༌། ཕྱོགས་ཀྱི་གཞན་མཐུས་བསྐུལ་བ་དང༌། མི་ཆེན་དྲག་རིམ་རྣམས་མཐོ་གནོན་ཆགས་སྡང་གིས་ཉེ་བར་བསྐུལ་བའི་བན་བོན་མུ་སྟེགས་ངན་སྔགས་མཁན་གྱིས་མཐུ་གཏད་ཟོར་གསུམ་གྱི་སྦྱོར་བས།
རྣལ་འབྱོར་པའི་མི་ནོར་ཕྱུགས་ཞིང་ཡུལ་མཁར་གཉེན་སྲིད་དང་བཅས་པ་བྱད་དུ་གཞུག་ཅིང་ངན་སྔགས་ཀྱི་དམོད་པ་འདོར་བ་དང༌། ཕུར་པའི་དབལ་བསོར་བ་མཚོན་ཟོར་གྱི་རྣོ་རྡེག་པ་སོགས་བསམ་སྦྱོར་ངན་པའི་རྟེན་འབྲེལ་སྟོབས་སུ་སྨིན་པས། མི་རྣམས་ཚེ་ཐུང་ཞིང་བུ་ཚ་དང་རིགས་རྒྱུད་མི་འཕེལ། མི་ཁ་དང་གཤེད་སྐུར་སྡང༌། ནོར་རྫས་ལ་གཏོར་བརླག་མང༌། སྒོ་ཕྱུགས་ལ་གོད་ཡམས་ལྡང༌། ཁྱིམ་དུ་དབུལ་འགོང་ཚང་བ་དང༌། ཟས་ཀྱི་བཅུད་ཉམས་གདོང་གི་བཀྲག་ཤོར། གོས་ཀྱི་མདངས་ཡལ་ཡུལ་གྱི་བཅུད་ཉམས་པས་རི་ལ་རྩྭ་མི་སྐྱེ། མེ་ཏོག་ལ་འབུ་སྲིན་དང་སད་སེར་ལྡང༌།
མེད་སྣང་དང་ལྟོགས་སྣང་འཆར། ནད་ཁ་དང་རིམས་ཁ་ཟུག ། འཕུང་གྱོད་དང་ཁ་མཆུ་མང༌། ཡན་ལག་ཞ་རེངས་དང༌། ངག་ལྐུགས་ལྕེས་ལབ་མི་ཤེས་པར་སྐྲང་བ་དང༌། ཨོག་མ་མགུལ་པ་འགགས་ནས་ན་བ་དང༌། སྔགས་བགྲང་མི་ཤེས་པ་དང༌། བགྲངས་ཀྱང་སྒྲ་མི་དག་པ་དང༌། གདོང་སྦོས་པ་དང་སོ་ན་བ་དང༌། ལྕེ་ལ་ཕུར་པ་བཏབ་པ་རྨིས་པ་དང༌།
ཆོས་པོ་ཏི་དང་མཆོད་རྟེན་གྱི་འོག་ཏུ་མནན་པ་དང༌། དོང་གཏིང་རིང་དུ་ཚུད་པ་དང༌། རེ་བ་ནག་པོས་བཏུམས་པ་དང༌། མུན་པ་ནག་པོའི་ཕུག་ཏུ་ཚུད་པ་དང༌། བྲག་ཁུག་ཁང་སྟོང་ཡུལ་སྟོང་དུ་སླེབས་པ་དང༌། གཅིག་ནས་གཅིག་ལ་འཛུལ་བ་དང༌། ཁང་སྟོང་རྡིབ་ལ་ཁད་ཀྱི་ནང་ཕྱིན་པ་དང༌། ཟམ་པ་དང་ལམ་རྒྱ་གྲམ་གྱི་དཀྱིལ་དུ་ཉལ་བ་དང༌། རི་རོང་དོག་པོའི་རྩེ་ནས་རྦབ་ཏུ་ལྷུང་ལ་ཁད་པ་དང༌། རོ་ཁུར་བའི་གླིང་དུ་ཕྱིན་པ་དང༌།
ལྷ་ཁང་དང་ལྡེར་བཟོ་འགུལ་བ་གོས་མི་གཙང་བ་གྱོན་པ། མི་གཙང་བའི་འདམ་རྫབ་ཏུ་ཕྱིན་པ་དང༌། ནད་པ་ལྐུག་ལོག་པ་དང༌། མཚོ་དང་ཆུ་མིག་ལྷ་གླིང་གི་འདམ་རྫབ་དང༌། གྲོག་པོ་ཆེན་པོའི་གཏིང་དུ་ཚུད་པ་དང༌། ཆུས་ཁྱེར་ལ་ཁད་པ་དང༌། རི་ཉིལ་བ་དང་འཇའ་ཚོན་ཟུག་པ་དང༌། བྲག་ཁུང་གཏིང་རིང་དུ་ཚུད་པ་དང༌། རྡོའི་ཆར་བབས་པ་དང༌། ཐོག་དབབ་པ་དང༌།
སྔགས་བོན་གྱིས་བསྐོར་བ་དང༌། མི་ངོ་མ་ཤེས་པ་དང༌། མོན་པ་དང༌། ཨ་ཙ་རས་རང་ལ་གྲི་མདུང་རྒྱབ་པ་དང༌། འཐབ་པ་དང༌། རླུང་ནག་འཚུབས་པ་དང༌། རི་གཟར་ནས་རྡོ་བྱུང་བ་དང༌། གཅན་གཟན་དང་བྱ་ནག་གིས་བསྐོར་ཞིང་དེད་པ་དང༌། བུད་མེད་མང་པོ་དང༌། མཛོ་དང་བོང་བུ་དང༌།
དྲེའུ་སོགས་ལ་སྒ་སྟོང་གཏད་ནས་རང་ལ་སྒོ་ཉལ་བ་དང༌། དམག་གིས་བསྐོར་བ་སོགས་རྨི་བ་དང༌། དངོས་སུའང་རང་ཉིད་ཉམས་བཤད་ཆུང་བ་དང༌། ཁྲོ་ཞིང་ཚིག་པ་ཟ་བ་དང༌། སྙིང་མི་དགའ་བ་དང༌། ལུས་ལྕི་བ་དང༌། འཐིབས་པ་དང༌། ཤེས་པ་མནལ་དུ་མི་ཕེབས་པར་ཡེད་ཡེད་པ་དང༌། མི་ལ་འཐབ་འདོད་པ་དང༌། ཅ་ཅོ་འབོག་སྙིང་འདོད་པ་དང༌།
ནང་དུ་འཐབ་མོ་མང་བ་དང༌། བསྐྱེད་རིམ་མི་གསལ་བ་དང༌། སྒྲུབ་པ་བྱས་ཀྱང་ཆད་ལྷག་མང་ཞིང་ནུས་པ་ཞན་པ་དང༌། ལྟས་ངན་གྱི་སེམས་ཅན་སྣ་ཚོགས་བྱུང་བ་དང༌། རང་གི་གོས་ལ་དོན་མེད་གྲིས་རྨ་བྱུང་བ་སོགས། རྟགས་དེ་རྣམས་བྱུང་ན་ཕ་རོལ་གྱི་མཐུ་ཁ་ཟུག་པའི་ལྟས་ཡིན་པས་དེ་ལྟ་བུའི་བསམ་སྦྱོར་ངན་པ་ཐམས་ཅད་བཤིག་ཀྱང་འགྲོལ་བར་བྱེད་པ་ལ་གང་ལས་བྱུང་བ་བརྒྱུད་པའི་ལོ་རྒྱུས་དང༌། དེ་ལས་བྱུང་བའི་གདམས་པ་དངོས་གཉིས་ལས། དང་པོ་གང་ནས་བྱུང་ན་སྔོན་རྒྱ་གར་བྷ་ག་ལའི་རྒྱལ་པོ་ཨ་ཤྭ་ཀ་ཞེས་པ་ལ་མཆོད་གནས་མུ་སྟེགས་པ་བྷི་རུ་ཤ་བྱ་བ་ནང་པའི་ཆས་སུ་སྟེ༔ རྒྱལ་པོའི་ཕོ་བྲང་རྡོ་བཅལ་མཐིལ་དུ་འཁར་གསིལ་གྱི་ཁ་རུ་རྡོ་རྗེ་སྐྱིལ་ཀྲུང་བཞུགས་པར་སྐད༔ དེའི་ཞོགས་ལ་རྒྱལ་པོའི་ཕོ་བྲང་རྩེ་ནས་ཁྲུས་བྱས་ཏེ་གཟིགས་པ་དུས་མཉམ་དུ་གྱུར༔
བློན་པོ་རྣམས་ཀྱིས་ཕོ་བྲང་རྩེར་སྤྱན་འདྲེན་ཟེར༔ བློན་པོའི་ཁ་བཞིན་རྒྱལ་པོ་ཡང་ཡ་མཚན་སྐྱེས་ནས་ཞབས་ཏོག་བསྒྲུབས་ནས་བླ་མཆོད་བགྱིས་པས༔ སྲས་མོས་དེའི་འཐད་རྨི་ལྟས་ལ་ལེགས་ཚོགས་ཀྱི་རྒྱུར་མཐོང་༔ མུ་སྟེགས་དེ་ཁ་ཆེ་ཧོ་ཕེན་ཏ་བྱ་བའི་བླ་མཆོད་ཡིན་ཏེ༔ ནང་པའི་རྒྱལ་ས་བཅོམ་ལ་མངགས་པའོ༔ ཟླ་བ་བདུན་གྱི་རིང་དུ་མུ་སྟེགས་རླུང་གི་སྤུ་གྲི་ཀླུ་ནཱ་ར་ཆུ་འཐུང་བསྒྲུབས་ནས་གྲོང་ཁྱེར་འབུམ་ཚོ་བདུན་ལིངྒར་བཀོད་པས༔ རྒྱལ་པོ་རྨི་ལམ་འཁྲུགས་པའི་ཚེ་ཉིན་གཅིག་རྒྱལ་པོ་ཕོ་བྲང་ཤར་ཕྱོགས་ལོགས་ཀྱི་རི་སིངྒ་ལ་མཐོང་བའི་རྩེར་བུད་དེ་བལྟས་པས་ནུབ་ཕྱོགས་ཨོ་རྒྱན་གྱི་ཡུལ་ནས་སྤྲིན་ནག་པོ་ཞིག་བྱུང་ནས་དེའི་ནང་དུ༔ མུ་སྟེགས་ཕྲ་མན་རལ་པ་དམར་སེར་ཡོད་པ་མ་ཧེ་ནག་པོ་ལ་བཞོན་ནས་ལག་ཏུ་ཐོག་སེར་གྱི་སྒྲོམ་བུ་ཚྭ་ཚྭ་ཁོལ་བ་ཞིག་འབྲུག་སྒྲ་ཧ་ཅང་ཆེ་བ་དང་བཅས་བྱུང་བས༔ རྒྱལ་པོས་མུ་སྟེགས་ཀྱི་བྱད་ཁ་ཞིག་ཡིན་ནམ་བསམས་ཏེ་ཅུང་བྲེད་པ་དང་ནང་དུ་ལོག་པར་ཆས་ནས་ཨོ་རྒྱན་ལ་གསོལ་བ་ཕུར་ཚུགས་སུ་བཏབ་པའི་མོད་ལ༔ སིངྒ་ལ་ནས་འཇའ་དམར་སེར་ཞིག་ལྷག་གེ་ཤར་བའི་སྟེང་དུ་གུ་རུ་ཉི་མ་འོད་ཟེར་མངོན་སུམ་དུ་མདུན་དུ་བྱོན༔
ཁྱོད་བྲེད་མི་དགོས་གསུངས་ནས་མདུང་རྩེ་གསུམ་པ་དེའི་ཕྱོགས་སུ་གདེང་བས་འབྲུག་གི་སྐད་ཆགས་མུ་སྟེགས་ཀྱི་དམུ་རྩ་མོ་དེ་ཤིན་དུ་བྲེད་ཏེ་རང་ལོག་ཏུ་སོང་༔ རྒྱལ་པོས་གསོལ་བ་ལན་བདུན་བཏབ་པ་དང་༔ ལུང་བསྟན་ཏེ་སང་ཉི་མ་རྩེ་ཤར་གྱི་སྐབས་སུ་ཁྱོད་ཀྱི་སྲས་མོ་ལྷ་ལྕམ་རིན་ཆེན་གསལ་སྒྲོན་གདམས་ངག་ལེན་དུ་ཐོངས་ཤོག་སིངྒ་ལའི་བྲག་ཕུག་རསྨི་ཀོ་ཊི་ལའོ༔ དེ་ལྟར་མ་བགྱིད་ན༔ མུ་སྟེགས་བྷི་རུ་ཤས་ཁྱོད་ཀྱི་མངའ་ཐང་སྟོང་ངེས་སོ༔ ཞེས་སྒྲ་དེ་ཐོས་མ་ཐག་ཏུ་ནང་དུ་ལོག་པས༔ མུ་སྟེགས་པས་རྒྱལ་པོ་བྱོན་པའི་ཤུལ་དུ་རི་རླུང་ཐམས་ཅད་བྱད་ཀྱི་གཏད་བཀྲམ་ནས་རང་ཡུལ་བྲོས་ཐབས་ཀྱིས་སོང་ངོ་༔ རྒྱལ་པོས་ཕྱི་བསྙགས་པས་རྟིང་མ་ཟིན་པར་གྱུར་ཏོ༔ ཕྱི་ནངས་སྔ་ཞོགས་རིན་ཆེན་གསལ་སྒྲོན་བྱ་བ་དེ་རྗེ་བཙུན་རྡོ་རྗེ་ཕག་མོའི་སྤྲུལ་པ་མཁའ་འགྲོ་སེང་གདོང་གི་རྣལ་འབྱོར་མ་ཡིན་པས༔ རྒྱལ་པོས་རིན་ཆེན་སྣ་ཚོགས་མཎྜལ་བསྐུར་ཏེ༔
ཁོལ་མོ་ཞིག་བཅས་སིངྒ་ལར་བརྫངས༔ རྗེ་བཙུན་ཉི་མ་འོད་ཟེར་མཇལ་མཎྜལ་ཕུལ་ཞིང་གསོལ་བ་བཏབ༔ སློབ་དཔོན་ལ་ཞུས་པ༔ ཀྱེ་ཧོཿ མུ་སྟེགས་བླ་མཆོད་བགྱིས་ནས་ངན་སྔགས་མཐུ་དང་འགྲོགས༔ མཆོད་གནས་བརྟག་གཞིག་མེད་པས་བར་ཆོད་བདུད་ཀྱིས་བསླུས༔ རྒྱལ་སྣ་བློན་གྱིས་བསྒྱུར་བས་ཕུང་གཏད་ས་གཞི་གང་༔ གནོད་རྫས་ཕུག་ཏུ་བཞག་ན་གོད་ཁ་རྒྱུན་མི་འཆད༔ མི་ངན་གྲོགས་སུ་བསྟེན་ན་གཏམ་ངན་རྒྱུན་མི་འཆད༔ རྫས་ངན་ལུས་ལ་བཏགས་ན་དྲི་ངན་རྒྱུན་མི་འཆད༔
ཕུང་ཤིག་ཡུལ་ལ་གཏོར་ན་འཐབ་རྩོད་རྒྱུན་མི་འཆད༔ དེས་ན་ངེད་ཀྱི་རྒྱལ་པོ་བློན་འབངས་ལ༔ ཞང་ཞུང་ངན་སྔགས་མཁན་གྱིས་ཚད་བཙུགས་པས༔ དམ་པ་རིག་འཛིན་ཉིད་ཀྱིས་རྗེས་བཟུང་ནས༔ འདི་ལས་གྲོལ་བའི་གདམས་པ་སྩལ་དུ་གསོལ༔ ཅེས་ཞེས་བས་གུ་རུའི་ཞལ་ནས༔ ལྷ་ལྕམ་རིན་ཆེན་གུས་པས་རྩེར་སོན་ལ༔ ཁྱོད་ཉིད་རྒྱ་གར་ཌཱཀྐིའི་གནས་མཆོག་ཏུ༔ རྡོ་རྗེ་རྣལ་འབྱོར་མའི་ཆས་འཛིན་ནས༔ ལོ་མ་མུན་པའི་ནགས་ལ་གནས་པའི་ཚེ༔
གཡུལ་ལས་རྣམ་རྒྱལ་འབར་བ་ཞེས་སུ་གྲགས༔ རེས་འགའ་ཤ་ཟ་མོ་ཡི་ཆ་ལུགས་འཆང་༔ གདམས་པ་འདི་ཀོ་འོད་ཟེར་དཔལ་མོས་འཆང་༔ ཞག་གསུམ་བསྒྲུབས་ནས་རྒྱལ་བློན་འབངས་རྣམས་ལ༔ ཁྲུས་བསྩལ་དབང་བསྐུར་སྲུང་བ་འདི་ལྟར་འཆང་༔ ཡུལ་གྲུ་ས་གནད་རི་མཐོ་སྐྱེད་མོས་ཚལ༔ བྱད་དུ་གང་བཅུག་གཟུངས་ཆུས་འཁྲུ་བར་གྱིས༔ ལྷ་ཁྲུས་གཙང་ཁྲུས་བྱད་ཁྲུས་རྣམ་པ་གསུམ༔ འགྲུབ་པར་བགྱིས་ན་གྲོལ་ངེས་ཐེ་ཚོམ་མེད༔ བྱད་ཁ་རིག་སྔགས་ཁོ་རང་སྟེང་དུ་འགྲོ༔
ལྷ་འདྲེ་མི་འཁུ་བར་ཆད་སེལ་བར་བྱེད༔ ཀླུ་གཏད་ནག་པོའི་ཤོག་བུ་རུལ་བའམ༔ བྱད་ཁང་ནང་དུ་སྡོད་ཀྱང་ཡ་མི་ང་༔ དེ་བས་གུད་དུ་སྦོས་ཤིག་ས་མ་ཡ༔ ཁྱོད་ཀྱིས་གདམས་པ་འདི་རི་རི་དྷི་པ་ལ་སྤྲོད་ནས་དབང་ལུང་བགྱིད་དེ་རྒྱལ་པོའི་མཆོད་གནས་གྱིས༔ ཞེས་གསུངས་ཤིང་མན་ངག་དེ་ལྷ་ལྕམ་རིན་ཆེན་གསལ་སྒྲོན་ལ་གདམས་པ་བཞི་སྐོར་ཤོག་དྲིལ་མ་བུ་གསུམ་བགྱིས་ནས་སྙན་བརྒྱུད་གཏེར་རྒྱ་གཉིས་ཡོད་པ༔ གཅིག་ཡེ་ཤེས་མཚོ་རྒྱལ་ལ་གདམས་པ་བདེ་གཤེགས་ཀུན་འདུས་ཀྱི་ཐེམ་མེད་སྐོར་རོ༔ ས་མ་ཡ༔ དེ་ལྟར་གུ་རུའི་བཀའ་བཞིན་རྗེའི་དྲུང་དུ་ཞག་གསུམ་བསྒྲུབས་པས་དངོས་སུ་ཡི་དམ་གྱི་ཞལ་གཟིགས༔ གསང་མཚན་ལ་ལྷ་མོ་འོད་ཟེར་ཅན་བཏགས༔
རྗེས་བྱིན་རླབས་དང་རབ་ཏུ་གནས་ནས་རྒྱལ་པོའི་རང་ཡུལ་དུ་བརྫངས༔ རྒྱལ་པོ་ལ་སྔར་བཞིན་རྗེའི་ཞལ་གདམས་བཤད་པས་ཤིན་ཏུ་དད་པ་ཐོབ༔ སྲས་མོར་ཕྱག་འཚལ་ཁྲི་བརྩེགས་ནས་ཁྲི་གདན་ཁ་རུ་བཞག༔ ཡུལ་དེར་བྲམ་ཟེ་རི་རི་དྷི་པ་ཞེས་བྱ་ནགས་ལ་གནས་པ་སྤྱན་དྲངས༔ རྒྱལ་པོ་དང་དྲང་སྲོང་ནང་བློན་རྣམས་ལ་རིན་ཆེན་གསལ་སྒྲོན་གྱིས་གདམས་པ་བྱིན༔ དེའི་ཚེ་དྲང་སྲོང་བླ་མཆོད་བགྱིས༔ རྟག་ཏུ་ཕན་པའི་སྲུང་བ་བཏགས༔ ལྷ་ལྕམ་དང་དྲང་སྲོང་དཔོན་སློབ་ཀྱིས་བྱད་ཟོར་ཟློག་པའི་ལག་རྡེབ་ཡི་གེ་བཅུ་བཞི་དང་གདུགས་དཀར་གཡུལ་བཟློག་སྔགས་ཕྲ་མེན་མ་ཏྲི་མའི་སྔགས་སྦྲགས་པས༔ ཁ་ཆེའི་གྲོང་ཁྱེར་བདུན་སྟོང་ནུས་པའི་གདེང་ཚད་ཐོབ༔ དེས་མུ་སྟེགས་པའི་དམག་བྱད་ཟོར་ཐམས་ཅད་རྒྱལ་པོའི་མངའ་འོག་ལོ་སྟོང་ཕྲག་བདུན་ལ་མི་འབྱུང་བའི་རྟེན་འབྲེལ་བྱུང་༔
དེ་ནས་སླར་ཡང་སིངྒ་ལ་བྷ་ག་ལ་ཤམྦྷ་ལ་བཅས་གསུམ་ལ་གུ་རུ་ཉི་མ་འོད་ཟེར་རྫུ་འཕྲུལ་གྱིས་ཕེབས༔ རྒྱལ་པོས་ཕོ་བྲང་དུ་གདན་དྲངས༔ ལྷ་ལྕམ་རིན་ཆེན་གསལ་གྱིས་བརྩམས་པའི་མཎྜལ་གྱི་ཕུང་པོ་བསམ་ལས་འདས་པ་ཕུལ༔ རྒྱལ་པོ་སྨོན་ལམ་བཟང་པོས་རྒྱུད་སྨིན་པར་མཛད༔ གུ་རུ་ཉི་མ་འོད་ཟེར་དང་ལྷ་ལྕམ་རིན་ཆེན་ཡབ་ཡུམ་དུར་ཁྲོད་སོ་ས་གླིང་དུ་སྤྱོད་པ་ལ་གཤེགས་ནས་ལོ་གསུམ་བཞུགས༔ སླར་རིན་ཆེན་གསལ་སིངྒ་ལའི་ཤར་ཕྱོགས་ཤྲཱི་བྷ་ཏྲའི་གནས་ལ་སྤྱོད་པ་ལ་གཤེགས༔ ལྷར་སྐྱེ་བའི་ཐ་མ་བོད་ཁམས་ཀྱི་དཔུང་གཉེན་དུ་འབྱུང་བར་ལུང་བསྟན་པའོ༔ དེ་ལྟར་གསང་བའི་མན་ངག་གདམས་པ་བཞི་སྐོར་ལ་ཤོག་དྲིལ་མ་བུ་གསུམ་བགྱིས་ནས། སྙན་བརྒྱུད་དང་གཅིག་བརྒྱུད་གཏེར་རྒྱ་གཉིས་ཡོད་པ་ལས། གཅིག་རིན་ཆེན་གསལ་གྱི་སྤྲུལ་པ་མཁའ་འགྲོ་ཡེ་ཤེས་མཚོ་རྒྱལ་ལ་གདམས་པ་ཤིན་ཏུ་ཟབ་པ་རྩ་བ་གསུམ་དྲིལ།
ཕྲ་མེན་ཟངས་འབར་གདོང་གི་བསད་ལས་གདུགས་དཀར་གཡུལ་བཟློག་གི་འཕང་བ་སོགས། རྩ་གསུམ་བཀའ་འདུས་ཆོས་ཀྱི་རྒྱ་མཚོའི་ཆ་ལག་ཏུ་བསམ་ཡས་མཆིམས་ཕུའི་བྲག་མར་ཀེའུ་ཚང་དུ་མི་སྣང་བར་རྒྱས་བཏབ་སྟེ་བཞུགས་པ་ལ། ཚེ་ལོ་ཉི་ཤུ་པའི་རྟགས་དང་འདུལ་ཞིང་དུས་ལ་བབ་པའི་ཚེ། ངེས་དོན་རྒྱལ་བ་སྐུ་གསུམ་བདག་ཉིད་རིག་འཛིན་པདྨ་ཐོད་ཕྲེང་དང་དབྱེར་མེད་རུང༌། དྲང་དོན་དུ་གནུབས་སྟོན་སངས་རྒྱས་ཡེ་ཤེས་རིན་པོ་ཆེའི་ཐུགས་རྗེའི་རྣམ་རོལ་དུ་བྱོན་པ། རིག་འཛིན་སྤྲུལ་པའི་སྐྱེས་མཆོག་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོ་ཞེས། མཁའ་འགྲོའི་གསང་མཛོད་ཆེན་མོ་ལ་མངའ་དབང་བསྒྱུར་བའི་དམ་པ་དེ་ཉིད་ཀྱིས་སྐུ་གསུང་ཐུགས་ཀྱི་ཟབ་གཏེར་ཇི་སྙེད་ཅིག་སྤྱན་འདྲེན་པར་མཛད་པའི་ནང་ཚན་བླ་མ་བདེ་གཤེགས་ཀུན་འདུས་ཀྱི་ཡུམ་ཀ་ཕྲིན་ལས་རབ་འབྱམས་ཀྱི་ཆ་ལག ། ལྷ་མོ་ཁྲོ་གཉེར་མ་རྩ་བ་གསུམ་དྲིལ་གྱི་ལས་ཚོགས་མཆོག་ཏུ་གྱུར་པའི་འདི་ཉིད་ལ་རྒྱུད་ལུགས་དང༌། བྲམ་ཟེའི་ལུགས་ཀྱང་ཟེར། སྤྱིར་ནི་བྲམ་ཟེའི་ལུགས་ཏེ།
རྒྱ་གར་དུ་ནང་པ་རྣམས་ཀྱིས་བྲམ་ཟེའི་རྣལ་འབྱོར་མ་ཟེར། ཕྱི་པ་མུ་སྟེགས་པ་རྣམས་ཀྱིས་རྣལ་འབྱོར་གྲུབ་ཐོབ་མ་ཟེར་ཡང༌། དོན་ལ་ཕྱི་ནང་གཉིས་ཀའི་བདེན་པ་མངོན་དུ་གྱུར་པ་སྟེ་རི་ཁྲོད་མར་གྲགས་སོ། དེ་ནས་ནགས་མའི་ཁྲོད་དུ་བསྒོམས་པའི་མིང་ཡིན། ཟས་སུ་འཚོ་བ་ཤིང་འབྲས། སྐོམ་དུ་རམ་ཤིང་གི་ཁུ་བ། གོས་སུ་ཤིང་ལོ་གྱོན་ཅིང༌། གྲུབ་པ་བརྙེས་མའོ། འདི་ནི་འབྱུང་ལྔས་བསྡུས་པའི་བར་ཆད་ཀྱི་རིགས་ཐམས་ཅད་ཀྱི་མཐོང་ཐོས་དྲན་རིག་དང་སྙིང་པོ་བཟླས་པ་ཙམ་གྱིས་མཆོག་པར་འགྱུར་ཞིང༌། བྱད་མ་འབུམ་ཐུབ་སྔགས་པ་ཁྲི་ཐུབ་མུ་སྟེགས་སྟོང་ཐུབ།
བསམ་གཏན་ཉལ་ཆོག་གི་གདམས་པ། ལྷ་སྲིན་གདུག་པ་ཀུན་སྒྲོལ་ཅེས་ཤིན་ཏུ་དམ་ལྕིའོ། གཉིས་པ་དེ་ལས་བྱུང་བའི་གདམས་པ་དངོས་ལ། ཞི་བ་སྦྱིན་པ་བཏང་བ། དམོད་པས་རིག་སྔགས་ཁྲུ་ཞིང་ཕྱི་བ། སྐྱོབ་པའི་སྲུང་བ་འདོགས་པ་དྲག་པོ་ཟོར་འཕེན་པ་སོགས་ཕྲིན་ལས་རྣམ་པ་བཞིར་འགྱེད་པ་ལས། ཐོག་མར་ལས་བྱེད་མ་མོ་ཁྲག་རལ་མའི་རྒྱུད་ནས་བྱུང་བ་ཕྲ་མེན་ཟངས་འབར་གདོང་གི་ལས་ཚོགས། སྲེག་པ་ཟངས་སྒྲོམ་དམར་པོའི་སྒོ་ནས་ཕ་རོལ་གདུག་ཅིང་སྡང་བའི་བྱད་ཟོར་གྱི་བདག་པོ་ཐམས་ཅད་རང་གཤེད་རང་ལ་ཕབ་སྟེ་ཚར་གཅོད་པ་མངོན་སྤྱོད་དྲག་པོའི་ཕྲིན་ལས་བརྩམ་པ་ལ། རིག་འཛིན་སྔགས་འཆང་བདག་གིས་ཇི་ལྟར་དམོད་པའི་བདེན་ཚིག་དེ་ཁོ་ན་བཞིན་དུ། ཁྱེད་རང་རྣམས་ཀྱིས་ཀྱང་སྡང་དགྲ་གནོད་བྱེད་ལོག་འདྲེན་ཐམས་ཅད་དམིགས་ཡུལ་དུ་བཀོད་ལ་ཁྱེད་ཤེས་ཀྱི་ཐུགས་འདུན་མི་གཡེལ་བར་མཛད་པ་ཞུ་ལགས།
ཞེས་མཚམས་སྦྱར་ལ་བསྒྲལ་ལས་ཞལ་བསྟབ་ཀྱི་བར་བྱ། དེ་ནས་དངོས་གཞི་རིག་སྔགས་ཀྱི་སྦྱོར་བ་ངན་པ་འཁྲུ་ཞིང་སྦྱང་བར་བྱེད་པ་ལ། འབྱུང་བ་ཕྱི་ནང་གི་རྒྱུ་རྐྱེན་བྱེད་ལས་མཚུངས་ཕྱིར། ཕ་རོལ་དགྲ་བོ་བྱད་མས་ཁྱེད་རང་རྣམས་རིག་སྔགས་ཀྱི་དམོད་ལས་དྲག་པོས་བྱད་དུ་བཅུག་པ་ལ་གཉེན་པོའི་གཤེད་མ་དང་ཆས་སུ་གནད་ལ་དབབ་པའི་ཚུལ་ནི། འཕང་ཧོམ་གྱི་སྟེང་ཚ་ནག་བྱད་ཀྱི་རི་བོ་འབྱུང་པོའི་བླ་རྟེན་ནག་པོ་དང༌། མདའ་ཧོམ་གྱི་སྟེང་དུ་ཚ་དཀར་སྲིད་པའི་གངས་ཆུ་ཡེ་ཤེས་འཁོར་ལོའི་ཆུ་རྒྱུན་ལུགས་འབྱུང་ཡས་བབ་ཀྱི་རྟེན་འབྲེལ་ཏིང་འཛིན་དྲག་པོས་མཚམས་སྦྱར་བའི་ནུས་པས། ཚ་ནག་བྱད་ཀྱི་རི་བོ་འཕུང་རྫས་ལྷག་རྗེས་མེད་པར་སྦྱངས་ཤིང༌། བདག་ཉིད་བདུད་འདུལ་དྲག་མོའི་ཕྱག་གཡས་གནམ་ལྕགས་ཀྱི་རལ་གྲི་འབར་བས་འབྱུང་ལྔའི་བྱད་ཐག་གིས་བཅིངས་རྒྱ་རྣམས་དུམ་བུར་གཏུབས་པས། འབྱུང་བཞི་རང་བྱུང་གི་ཀློང་དུ་ཐིམ་ཞིང་དམོད་པའི་ཕུང་རྫས་བན་བོན་མུ་སྟེགས་བྱད་མ་མཁན་གྱི་བླ་རྟེན་དང་གཉིས་སུ་མེད་པ་སྲོག་བདག་མ་མོ་འབུམ་གྱི་ཞལ་དུ་བསྟབས་པས། སྣང་སྲིད་ཀྱི་བྱད་ཟོར་ཕུར་ཁ་ལྡང་མེད་ཡེ་ཤེས་ཀྱི་འཁོར་ལོར་ཐིམ་པའི་མོས་པ་མཛོད་ བྱས་ལ།
བྱད་ཐག་བཅད་ཅིང་ཧོམ་དུ་བསྲེག ། ཚ་ཁྲུས་བྱ། དེ་ནས་རིག་སྔགས་ཀྱིས་འཁྲུ་ཞིང་ཕྱི་བ་ལ་དམིགས་པ་འདི་བཞིན་དུ་མཛོད། བུམ་པ་འདི་ཉིད་གདོས་བཅས་ཐ་མལ་མ་ཡིན་པར་ཡེ་ཤེས་འོད་ལྔ་ལས་གྲུབ་པའི་གཞལ་ཡས་ཁང་གི་ནང་དུ། ཁྲོ་གཉེར་གཏུམ་མོ་ཡེ་ཤེས་ཀྱི་གཟི་འོད་འབར་ནས་འབྱུང་ལྔས་བསྡུས་པའི་བྱད་ཟོར་མི་མཐུན་པའི་ཕྱོགས་ཐམས་ཅད་ཅིག་ཅར་སྦྱོང་བའི་ནུས་པ་དང་ལྡན་པའི་སྐུ་ལས། ཡེ་ཤེས་ལྔའི་བདུད་རྩིའི་རྒྱུན་བྱུང་བ་ཁྱེད་རང་རྣམས་ཀྱི་སྤྱི་བོའི་ཚངས་བུག་ནས་ཞུགས། ལུས་ཀྱི་ནང་ཐམས་ཅད་གང༌། ནད་ཐམས་ཅད་རྣག་ཁྲག ། གདོན་ཐམས་ཅད་སྲོག་ཆགས། བྱད་གྲིབ་ཐམས་ཅད་འཇའ་ཚོན་སྔོ་དམར་གྱི་རྣམ་པར་དབང་པོའི་སྒོ་དང༌།
བ་སྤུའི་བུ་ག་ཐམས་ཅད་ནས་སངས་སངས་ཐོན་ཅིང༌། ལུས་ཤེལ་སྒོང་གཡའ་བྲལ་བ་ལྟ་བུར་གྱུར། སྲིད་པའི་རུས་སྦལ་ཁ་སྦྱོར་གྱིས་དབང་བསྐུར་ཞིང་བྱབས་པས། འབྱུང་ལྔའི་གཏད་འདྲེ་ཐམས་ཅད་དམིགས་མེད་དུ་བཅོམ། རྩྭ་མཆོག་ཀུ་ཤ་གཡབ་པས་དུག་ལྔའི་སྡིག་སྒྲིབ་བག་ཆགས་དང་བཅས་པ་ལྷག་མེད་དུ་ཕྱགས་ནས་ངར་གླུད་ལ་སིབ་ཀྱིས་ཐིམ། ལྷ་མོ་ལྔའི་རང་བཞིན་དར་གྱིས་ཕྱིས་པས་དུག་ལྔ་ཡེ་ཤེས་ལྔའི་ངོ་བོར་རྒྱས་ཐེབས་ཏེ་ཕུུང་ཁམས་ལྷའི་འཁོར་ལོ་གསལ་རྫོགས་སུ་གྱུར་པའི་མོས་པ་མཛོད། ཅེས་བརྡ་སྦྱར་ལ་སྤྱི་བོར་བསྐུར་ཞིང༌། ཧཱུྃ༔ རྫུ་འཕྲུལ་བུམ་པ་གཞལ་ཡས་ལྷ༔ རིག་སྔགས་འཛིན་མ་སྐུ་གསུམ་དངོས༔
སྐལ་ལྡན་རིགས་ཀྱི་བུ་ཁྱོད་ལ༔ དབང་བསྐུར་དེ་བཞིན་ཁྲུས་བསྩལ་ནས༔ རྫས་མཆོག་ཀུ་ཤའི་རླུང་སྤྲོས་ཏེ༔ འབྱུང་ལྔ་ལྷ་མོས་སྐུ་ཕྱིས་པས༔ བྱད་གཏད་ཞགས་པ་ཁྲོལ་གྱུར་ཅིག༔ ཨོྃ་སརྦ་བྷི་དྷ་ཡ་ཧཱུྃ༔ བཛྲ་དྷ་ར་ཨ་བྷི་ཥིཉྩ་ཧཱུྃ་ཧཱུྃ་བཛྲ་ཤོ་དྷ་ཤོ་དྷ་ཧཱུྃ་ཧཱུྃ༔ ཀཱ་ཡ་ཝཱཀྐ་ཙིཏྟ་སཏྭཾ་བྷ་ཁྲོལ་ཁྲོལ༔ ཨོྃ་ཨེ་ཡྃ་རྃ་ཁྃ་སུྃ་ཧ་ཧེ་བཛྲ་ཕཊ྄་སྭཱ་ཧཱ༔ ཞེས་བུམ་པའི་ཆུ་རྒྱུན་སྦྲེང་ཞིང་བཀྲུ་བས་གཟུངས་རིང་ཐུང་ཚར་རེ་ཉུང་མཐའ་བྱས་པ་བརྗོད་ཅིང་ཁ་ཡང་བཤལ་ལོ།
ཨོཾ་ཨཱ་དྷེ་ཝས་ལྷའི་བྱད་དུ་བཅུག་པ་མནན་པ་བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ ཨོྃ་བྷི་ཛ་ཡ་མ་ཧཱ་བྷ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ ཅེས་བྱབ་ཅིང་གླུད་ལ་བསྟིམ་པ་སོགས་གླུད་བསྔོ་སྲེག་པ་ཚ་ཁྲུས་སྲུང་འཁོར་སྤེལ་བ་རྣམས་ཡོངས་རྫོགས་གྲུབ་ནས། ཙཀྲ་གྲི་ལྕགས་ཀྱི་གྭའུའམ་ཐུམ་པོས་གཡོགས་ཏེ་དམིགས་བྱའི་ལུས་ལ་གདགས། དེ་ནས་སློབ་དཔོན་གྱིས། དེས་ཁྱེད་རང་རྣམས་ཀྱི་ཚེ་རབས་རྒྱུད་ཀྱི་བྱད་ཁ། སློབ་དཔོན་རྒྱུད་ཀྱི་བྱད་ཁ། ཕ་མེས་རྒྱུད་ཀྱི་བྱད་ཁ། ཡུལ་རིས་ས་ཕྱོགས་ཀྱི་བྱད་ཁ།

ཚེ་འདིའི་མངོན་ཞེན་མཐོ་གནོན་གྱི་བྱད་ཁ་ལས་གྱུར་པ་དང༌། ཕྱག་རྒྱ་ལས་གྱུར་པ་དང༌། བསམ་གཏན་ལས་གྱུར་པ་དང༌། སྦྱོར་བ་ལས་གྱུར་པ་དང༌། སྟོབས་ལས་གྱུར་པ་དང༌། སྨོན་ལམ་ལས་གྱུར་པ་དང༌། རང་བཞིན་ལས་གྱུར་པ་དང༌། རང་གི་སྦྱོར་བ་དང་རང་ཉིད་ལ་ལོག་པ་སོགས། མདོར་ན་ཕྲ་མན་ངན་སྦྱོར་གྱི་བྱད་གདོན་ཐམས་ཅད། འདོད་ཡོན་གླུད་གཏོར་གྱི་ཟ་ཁ་ཁེངས་ཤིང༌། སྐྱེ་བ་དང་ཚེ་རབས་ཀྱི་ལན་ཆགས་ཐམས་ཅད་བྱང་བས་འབྱུང་པོའི་ཟ་ལམ་གཏོང་སྟེ།
ཕ་རོལ་གྱི་བསམ་སྦྱོར་ངན་པ་རང་ལོག་ཏུ་གྱུར་པ། བུམ་པའི་དབང་བསྐུར་ཞིང་ཁྲུས་བྱས་པས་བྱད་སྒྲིབ་ཉེས་ཚོགས་ཐམས་ཅད་སངས་ཏེ་ལུས་ལྷའི་གཞལ་ཡས་སུ་ཚུད། དུག་སྦྲུལ་ནག་པོ་སྟོང་ཐུབ་ཀྱི་ཙཀྲས་ཁྱབ་ཅིང་སྲིད་པའི་བྱད་རྒྱ་ཐམས་ཅད་ཏིང་འཛིན་ཡེ་ཤེས་ཀྱི་སྔགས་རྒོད་དྲག་པོའི་རྒྱས་བཏབ་པས་གཏད་འདྲེ་བྱད་གདོན་གདུག་པའི་ལྟོ་བ་དཀྲུགས་ཤིང༌། ཚེ་སྲོག་བླ་རྟེན་བྱད་དུ་བཅུག་པ་ཐམས་ཅད་དབང་མེད་དུ་སྐྱུགས་ཏེ། ཁྱེད་རང་རྣམས་ཀྱི་འབྱུང་བའི་སྟོབས་རྩལ་བསྐྱེད་ཅིང་གཟི་མདངས་འབར། ལྷ་མོ་ལྔའི་རང་བཞིན་དར་གྱིས་ཕྱིས་པས་འབྱུང་བ་སོར་ཆུད་ཅིང་ཡེ་ཤེས་ཀྱི་འཁོར་ལོར་རྒྱས་ཐེབས། ཙཀྲ་ལུས་ལ་བཅིངས་པས་སྲིད་པའི་བྱད་གདོན་ཕུང་འདྲེ་གང་གིས་ཀྱང་བལྟར་མི་བཟོད་ཅིང་འདའ་བར་མི་ནུས་ཏེ། སྲིད་གསུམ་གྱི་གཡུལ་ལས་རྣམ་པར་རྒྱལ་བ་དེ་ཉིད་རྟག་བརྟན་མི་ཤིགས་པ་རྡོ་རྗེའི་སྐུ་འགྲུབ་ཕྱིར་ཏིང་ངེ་འཛིན་གྱི་རྣལ་འབྱོར་འདི་ལྟར་སྒོམས་འཚལ་ཞིང༌། ཁྱེད་རང་རྣམས་ཀྱི་གཟུགས་ཕུང་གནམ་ལྕགས་ཀྱི་རྡོ་རྗེ་རྩེ་དགུ་པ་ཆེ་ཞིང་བརྗིད་པ་ཁྲོ་ཆུ་ཞུན་མ་ལྟར་ཚྭ་ཚྭ་འབུམ་ཕྲག་འཕྲོ་བའི་ལྟེ་བར། རྣམ་པར་ཤེས་པའི་ངོ་བོ་ཧཱུྃ་ཡིག་མཐིང་ནག་ཅིག་ཏུ་སྒོམས།
རྡོ་རྗེའི་སྟེང་གི་ནམ་མཁའ་འོད་སྣང་ལས་གྲུབ་པའི་གདུགས་དཀར་པོ་རྩིབས་སྟོང་དང་ལྡན་པ་ལ། སངས་རྒྱས་སྟོང་རྩ་གཉིས་བདུད་འདུལ་གྱི་རྒྱ་ཅན་སྲུང་སྐྱོབ་ཀྱི་ཚུལ་དུ་གསལ། ཕྱོགས་མཚམས་ཐམས་ཅད་རྡོ་རྗེའི་རྭ་བ་དང་དྲྭ་བ་གོ་མཚམས་མེད་པར་གཏམས་པ་ལས་མཚོན་ཆ་སྣ་ཚོགས་འཁྲུགས་ཤིང་མཆེད་པས། སྲིད་མཐའ་སྡུད་པ་རྡོ་རྗེའི་རྭ་གུར་གྱི་ལྟེ་བ་རྣམས་སུ་ཁྲོ་མོ་ཁ་དོག་སྣ་ཚོགས་པས་བྷྱོ་བྷྱོ་དང་ཕཊ྄་ཕཊ྄་ཀྱི་སྒྲ་བསྒྲགས་པས་སྲིད་གསུམ་ཟིལ་གྱིས་གནོན་ཅིང༌། མ་རུངས་བདུད་སྡེའི་གཡུལ་ལས་རྣམ་པར་རྒྱལ་བའི་བདག་ཉིད་ཅན་དུ་གྱུར་པའི་མོས་པ་མཛོད༔ ཅེས་བརྡ་སྦྱར་ལ། ཧཱུྃ་བྷྱོཿ སྐྱེ་མེད་ཡེ་ཤེས་མཁའ་འགྲོ་མས༔ འགགས་མེད་ཧཱུྃ་སྒྲ་འབྲུག་ལྟར་སྒྲོགས༔ གཉིས་མེད་བྷྱོ་དང་ཕེ་ཀ་རའི༔
རང་བཞིན་མེ་དཔུང་ཚྭ་ཚྭ་འཁྲིགས༔ ཅིས་ཀྱང་མི་ཤིགས་སྲུང་འཁོར་གྱུར༔ ཧཱུྃ་ཧཱུྃ་ཧཱུྃ་བྷྱོ་བྷྱོ་བྷྱོ༔ ཧཱུྃ་ནྲྀ་བྷྲཱུྃ་བཛྲ་ཙཀྲ་རཀྵ་ཧཱུྃ་ཕཊ྄ཿ ཅེས་བརྒྱ་ཕྲག་ཙམ་བཟླ། དེ་ལྟར་གྱུར་པ་ལ་དེ་ཉིད་ལ་ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་དང་སྤྱན་གཟིགས་བདེ་གཤེགས་སྟོང་རྩས་མངའ་གསོལ་བ་བདེ་ལེགས་བསྩལ་དེ་གཉིས་མེད་དུ་ཐིམ་པའི་མོས་པ་མཛོད༔ ཅེས་མེ་ཏོག་འཐོར་ཞིང༌། ཧཱུྃ། བྱང་ཆུབ་སྙིང་རྗེར་གཤེགས་པ་ནི། ། ས་རྣམས་རྣམ་དྲུག་གཡོས་གྱུར་ཅིང༌། །
བདུད་ཡིད་མི་བདེར་གྱུར་པ་དེས། ཁྱེད་ལ་བདེ་ལེགས་མཛད་པར་གྱུར། ། ཆོས་ཀྱི་འཁོར་ལོ་བསྐོར་བ་ན། ། འཕགས་པའི་བདེན་པ་རྣམས་གསུངས་ཤིང༌། ། ཐུབ་པའི་སྙན་པ་གང་བྱུང་དེས། ཁྱེད་ལ་བདེ་ལེགས་མཛད་པར་གྱུར། ། ཡིད་འཕྲོག་གང་ཞིག་མུ་སྟེགས་བྱད། ། ཐམས་ཅད་ཆོས་ཀྱིས་ཕམ་མཛད་ཅིང༌། ། ཚོགས་ཀུན་དབང་དུ་མཛད་པ་དེས། ཁྱེད་ལ་བདེ་ལེགས་མཛད་པར་གྱུར། །
སངས་རྒྱས་ཁྱེད་ལ་བདེ་ལེགས་མཛད། བརྒྱ་བྱིན་ཚངས་པ་ལྷ་དང་ནི། ། འབྱུང་བ་ཀུན་གྱི་བདེ་ལེགས་ནི། ཁྱེད་ལ་རྟག་ཏུ་སྦྱིན་གྱུར་ཅིག ། སེམས་ཅན་བྱད་ལས་རབ་གྲོལ་ཞིང༌། ། ནུས་པ་མཆོག་དང་ལྡན་གྱུར་ཅིག ། ཅེས་དང༌། གཞན་ཡང་བཀྲ་ཤིས་རྒྱས་པར་བརྗོད། མེ་ཧོམ་བསྡུ། དེ་དག་ནི་ཞོགས་པ་ཉི་མ་རྩེ་ཤར་ནས་ཉིན་གུང་ཡན་གྱི་ཕྲིན་ལས་སོ།
དགོང་མོ་ཉི་མ་ནུབ་མཚམས་མེ་ཧོམ་དུ་ཟོར་དགྲ་ཕྱོགས་སུ་བསྟན་དེ་འཕང༌། མེ་ཐལ་དང་ཁྲུས་ཆུ་རྣམས་གཞུང་ལྟར་ཆུ་བོ་ཆེན་པོ་སོགས་གཤེགས་ལ་སྲུང་འཁོར་བསྒོམས་ཤིང་བྱིན་འབེབས་བྱ། དེ་ནས་བསྒྲུབ་བྱ་སྟན་དཀར་གཡུང་དྲུང་གི་མཚན་མ་ཅན་གྱི་ཁར་བཞག་ལ་གོས་དཀར་བསྐོན། ཚེ་དབང་རྟགས་ཚད་ཕེབས་པར་བསྐུར་རྗེས། དམ་ཚིག་བསྒོ་བ་ནི། དེ་ལྟར་བྱད་ཁྲོལ་གྱི་དམ་ཚིག་ཏུ། ཞག་བདུན་གྱི་བར་འཁྲིག་པའི་ལས་དང༌། ཤ་དམར་སོགས་གྲིབ་ལ་འཛེམ། ཐེམ་སྐས་རིམ་པ་བདུན་འདས་ནས་མི་འབབ། གདུགས་དཀར་གྱི་གཟུངས་ཁྲི་རྫོགས་པར་འདོན།
རྟག་ཏུ་སྲུང་འཁོར་ལུས་དྲོད་དང་མི་འབྲལ། གཞན་དག་ལ་རྐུ་འཕྲོག་མི་བརྩམ། ཡུགས་ས་མོར་མི་སྤྱད། དགེ་བ་ཅན་གྱི་ཐུགས་རྒྱུད་མི་དཀྲུགས་པ་སོགས་མདོར་ན་མི་དགེ་བའི་ལས་རགས་པ་མཐའ་དག་སྤངས་ཤིང་དགེ་བཅུ་དྭང་དུ་ལེན་པར་བྱའོ། ཞེས་གོ་བར་བསྒྲག་གོ ། གཏེར་གསར་བྱད་ཁྲོལ་གསེར་གྱི་ལྡེ་མིག་དགོངས་རྒྱན་ཡེ་ཤེས་ཆུ་རྒྱུན་ཞེས་བྱ་བ་འདི་ནི། གངས་མཚོ་ཞབས་དྲུང་ངག་དབང་ཀུན་དགའ་དཔལ་བཟང་པོའི་བཀས་བསྐུལ་བ་ལྟར། སྐྱིད་གྲོང་སྨྱོན་པས་འབྲུག་འོད་གསལ་ཆོས་སྡིངས་སུ་བཀོད་པ་ལ། སླར་ཡང་ཞུ་དག་གིས་ཕྲི་བསྣན་བགྱིས་པ་དགེ་ཞིང་བཀྲ་ཤིས་པར་གྱུར་ཅིག ། དགེའོ།
དགེའོ། དགེའོ།། །། དི༽ ༄༅། བྱད་ཁྲོལ་གསེར་གྱི་ལྡེ་མིག་བཅས་ཆོག་ནག་པོ་ཕྱག་ལེན་འགྲོ་ཤེས་སུ་བཀོད་པ་ཐུགས་མཆོག་རྡོ་རྗེའི་ཞལ་ལུང་བཞུགས་སོ། གདོད་མའི་མགོན་པོ་མི་ཡི་བརྫུར་ཞུགས་ཏེ། ། ཡིན་ལུགས་སེམས་ཀྱི་རང་ངོ་བཅར་ཕོག་ཏུ། ། སྟོན་ནས་སྐལ་ལྡན་ཐར་པའི་མཐོང་ལམ་ཆེར། ། འཇུག་ནུས་པད་འབྱུང་གཉིས་པ་བླ་མས་སྐྱོངས། དེའང་བདག་བསྐྱེད་སེང་གདོང་གི་འཕང་ཧོམ་ཚ་ནག་བྱད་ཀྱི་རི་བོ་དང༌། མདའ་ཧོམ་ཚ་དཀར་ཡེ་ཤེས་འཁོར་ལོ་ཆབས་ཅིག་ཏུ་སྒྲུབ་པ་དང༌།
མདུན་བསྐྱེད་ལྷ་མོ་ཁྲོ་གཉེར་ཅན་གྱི་བུམ་སྒྲུབ་མེ་ལོང་གྱི་ཁྲུས་སོགས་ཅི་བཞིན་གྲུབ་རྗེས། བྱད་ཁྲོལ་དངོས་ལ་འཇུག་པ་ནི། བསྒྲུབ་བྱ་རྣམས་སྟན་ནག་ཧོམ་ཁུང་བྲིས་པའི་ཁར་བསྒྲིགས་ལ། མ་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དམིགས་ཡུལ་དུ་བཀོད་ལ། ཁྱེད་ཤེས་ཀྱིས་ཐུགས་འདུན་མི་གཡེལ་བར་ཞུ་ལགས། གསེར་སྐྱེམས་བཤམས་ལ། ཧཱུྃ༔ དབྱིངས་ལས་མ་གཡོས་རྫུ་འཕྲུལས་དྲག་མོའི་སྐུ༔ སོགས་ ཁཱ་ཧི་ཁཱ་ཧི༔ ཉ་བོ་དུམ་བུ་མེ་ཧོམ་དུ་བསྲེགས་ལ།
འཇོམས་བྱེད་ཆེན་མོ་སྲོག་བདག་མ་མོ་གསུམ༔ སོགས་ མྱོག་མྱོག་རྦད་རྦད༔ བྱད་ཐག་གཅོད་པའི་སྤུ་གྲི་གྲི་གུག་གང་རུང་ཐོགས། བྷྱོཿ ཡེ་ཤེས་མཁའ་འགྲོ་སེང་གདོང་མ༔ སོགས་ བྷནྡྷ་བྷནྡྷ་ཧཱུྃ་ཕཊ྄ཿ ཉ་བོ་དུམ་བུ་དང་བྱད་ཐག་དུམ་བུ་མེ་ཧོམ་དུ་བསྲེགས་ལ། བྷྱོཿ མ་ཏྲི་མུ་རྃ? རྃ་རྃ་ཡེ་སྭཱ་ཧཱ༔ དེ་ནས་དངོས་གཞི་རིག་སྔགས་ཀྱི་སྦྱོར་བ་ངན་པ་ཕྱི་ཞིང་སྦྱངས་པར? ཡེ་ཤེས་ཀྱི་འཁོར་ལོར་ཐིམ་པའི་མོས་པ་མཛོད།
ཚ་ཁྲུས་ནི། འདི་ནི་རིག་སྔགས་ཀྱིས་འཁྲུ་ཞིང་ཕྱི? འདི་བཞིན་དུ་མཛོད། ཨ་མྲྀ་ཏ ས་བསང༌། སྭ་བྷཱ་ཝ ས་སྦྱང༌། ཁྱེད་རང་རྣམས་ཀྱི་ཕུང་ཁམས་དང་སྐྱེ་མཆེད་ཐམས་ཅད་མི་དམིགས་པར་སྟོང་པ་ཉིད་དུ་གྱུར། སྟོང་པའི་ངང་ལས་པྃ་ལས་པདྨ་དང༌། རྃ་ལས་ཉི་མ་ཨ་ལས་ཟླ་བ་སྟེ་གདན་སུམ་བརྩེགས་ཀྱི་ཁར་བཾ་དམར་པོ་ སོགས་ལྷ་བསྐྱེད་དང༌། ཧཱུྃ༔ རང་བཞིན་རྟོག་མེད་དབྱིངས? སོགས་ཀྱིས་བྱིན་གྱིས་བརླབས་ལ། ཁྱེད་རང་རྣམས་ལ་བུམ་པའི་དབང་བསྐུར་བས་ལྷ་ཡི་གཞལ་ཡས་ཁང་དུ་ཚུད།
ཁྲུས་བསྩལ་བས་གཞན་གྱིས་དམོད་པའི་རིག་སྔགས་སྡེ་བརྒྱད་ཀྱི་བྱད་ཁ་ལས་གྲོལ། རྩྭ་མཆོག་ཀུ་ཤ་གཡབ་པས་མཐུ་གཏད་དང་རིག་སྔགས་དམོད་པའི་དབལ་ཁ་ལ་སོགས་ཞི་བར་འགྱུར་རོ༔ བུམ་པའི་ཆུ་རྒྱུན་ཚ་དཀར་ལ་སྦྲེངས་ནས་ཚ་ནག་བཤིག་པར་བྱས་ཏེ། ཡེ་ཤེས་སེང་གདོང་དཀར་མོ་ཡི། ། ཐུགས་རྗེ་འོད་ཟེར་བདུད་རྩི་ཡིས། ། བྱད་ཀྱི་རི་བོ་ནག་པོ་ཤིགས༔ དམོད་པའི་ཕུང་ཤིག་ནག་པོ་གཏོར། ཨོྃ་མུ་མུ་མ་སཾ་དྷ་མུ་ཁཾ་མུ་རཾ་མུ་ཡྃ་ཡེ་སྭཱ་ཧཱ། བསྒྲུབ་བྱ་སོ་སོར་བསྐུར་ཞིང་ཁྲུས་ལ། ཧཱུྃ༔
རྫུ་འཕྲུལ་བུམ་པ་ལྷ་ཡི་གཞལ་ཡས་ཁང་༔ རིག་སྔགས་འཛིན་མ་སྐུ་གསུམ་དངོས༔ སྐལ་ལྡན་རིགས་ཀྱི་བུ་ཁྱོད་ལ༔ དབང་བསྐུར་དེ་བཞིན་ཁྲུས་བསྩལ་ནས༔ རྫས་མཆོག་ཀུ་ཤའི་རླུང་སྤྲོས་ཏེ༔ འབྱུང་ལྔ་ལྷ་མོའི་སྐུ་ཕྱིས་པས༔ བྱད་གཏད་ཞགས་པ་ཁྲོལ་གྱུར་ཅིག༔ ཨོྃ་སརྦ་བྷི་དྷ་ཡ་ཧཱུྃ་བཛྲ་དྷ་ར་ཨ་བྷི་ཥིཉྩ་ཧཱུྃ་ཧཱུྃ་བཛྲ་ཤྭ་དྷ་ཤྭ་དྷ་ཧཱུྃ་ཧཱུྃ་ཀཱ་ཡ་ཝཱཀྐ་ཙིཏྟ་སཏྭཾ་བྷ་ཡམ་ཁྲོལ་ཁྲོལ༔ ཨོྃ་ཨེ་ཡྃ་རྃ་ཁྃ་སུྃ་ཧ་ཧེ་བཛྲ་ཕཊ྄་སྭཱ་ཧཱ། ཨོྃ་པི་ཤ་ཙི་ སོགས་སྔགས་རིང་བརྗོད།
ཚ་ཁྲུས་ལྷ་ཁྲུས་གླུད་བསྔོ་མཚམས་གཅོད་བསྟབ་པ་སོགས་རྒྱས་པ་གལ་ཆེའོ། རིགས་ལ་གཏེར་གཞུང་ལྟར་དང་ཕྲལ་སེལ་འཇུག་བདེར། འཁོར་ལོ་རྨ་མདོངས་དར་ཚོན་གྱིས་ཕྱི་བཞིན་གླུད་ལ་དཀྲུག་ཚུལ་བྱས་ལ། ཙཎྜ་ཙཎྜ་སརྦ་མཎྚ་ཧཱུྃ་ཕཊ྄ཿ ཧཱུྃ༔ སྣང་ཞིང་སྲིད་པའི་ལྷ་སྲིན་སྡེ་བརྒྱད་ཕྱོགས་སྐྱོང་དྲེགས་པ་ཕོ་མོ་མ་ནིང་གི་སྡེ་ཚོགས་ཐམས་ཅད་ཀྱིས་བྱད་དུ་བཅུག་པ་དང་༔ མནན་པ་དང་༔ བསྡམས་པ་རིག་སྔགས་ཀྱི་དམོད་ལས་བྱད་ཟོར་ཕུར་ཁའི་གནོད་པ་ཐམས་ཅད་ཤིག་ཤིག་ཁྲོལ་ཁྲོལ༔ བྷི་ཛ་ཡ་མ་ཧཱ་བཱ་ལ་ཨ་ཛི་ཏེ་ཙིཏྟ་ཧཱུྃ་ཕཊ྄ཿ གླུད་ལ་ཆབ་བྲན་དཔལ་འབར་སྦར།
ཨོྃ་ཨ་མྲྀ་ཏ ས་བསང༌། སྭ་བྷཱ་ཝ ས་སྦྱང༌། སྟོང་པའི་ངང་ལས་གླུད་གཏོར་འདོད་པའི་ཡོན་ཏན་སྣ་ལྔ་དང་ལྡན་པར་གྱུར། ཨོྃ་ཨཱཿཧཱུྃ༔ ཨོྃ་ན་མཿསརྦ་ཏ་ཐཱ་ག་ཏ་ སོགས་ཀྱིས་བརླབ། ཧཱུྃ༔ སྣང་ཞིང་སྲིད་པའི་ཁམས་འདི་ན༔ མ་གཤིན་ཕོ་མོ་མ་ནིང་སོགས༔ སྲིད་པའི་གདོན་ཆེན་བསམ་ཡས་ཀྱང་༔ བདག་དང་རྒྱུ་སྦྱོར་འཁོར་བཅས་ཀྱིས༔
གནོད་ཅིང་འཚེ་བའི་ཚོགས་རྣམས་ལ༔ འདོད་ཡོན་ཡས་གླུད་འདི་བསྔོས་པས༔ ཚེ་རབས་ལན་ཆགས་སྦྱངས་པ་དང་༔ དུས་ཀྱི་ཆད་པ་གྲོལ་བར་གྱིས༔ གཞན་གྱིས་བྱད་དུ་བཅུག་པ་དང་༔ རིག་སྔགས་དམོད་པས་རྦད་པ་སོགས༔ འདོད་ཡོན་གླུད་འདིས་འཁོར་བར་གྱིས༔ བཟུང་བ་ཐོངས་ལ་བཅིངས་པ་ཁྲོལ༔ ཕྱིན་ཆད་གནོད་པ་མ་མཛད་ཅིག༔ སེམས་ཀྱི་གླུད་འདི་མཁའ་ལ་གཏོང་༔
མཁའ་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ ཤ་ཡི་གླུད་འདི་ས་ལ་གཏོང་༔ ས་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ ཁྲག་གི་གླུད་འདི་ཆུ་ལ་གཏོང་༔ ཆུ་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔
བྱད་དང་གཏད་ལས་གྲོལ་བར་མཛོད༔ དྲོད་ཀྱི་གླུད་འདི་མེ་ལ་གཏོང་༔ མེ་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ དབུགས་ཀྱི་གླུད་འདི་རླུང་ལ་གཏོང་༔ རླུང་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ རུས་པའི་གླུད་འདི་རྡོ་ལ་གཏོང་༔
རྡོ་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ རྩ་རྒྱུས་གླུད་འདི་ཤིང་ལ་གཏོང་༔ ཤིང་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ ནང་རོལ་གླུད་འདི་ལམ་ལ་གཏོང་༔ ལམ་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔
བྱད་དང་གཏད་ལས་གྲོལ་བར་མཛོད༔ པགས་པའི་གླུད་འདི་ཐང་ལ་གཏོང་༔ ཐང་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ གོས་ཀྱི་གླུད་འདི་སྤྲིན་ལ་གཏོང་༔ སྤྲིན་ལ་གནས་པའི་ལྷ་སྲིན་རྣམས༔ གླུད་དང་ཆངས་བུ་འདི་བཞེས་ལ༔ བྱད་དང་གཏད་ལས་གྲོལ་བར་མཛོད༔ སྙིང་རྗེའི་སེམས་དང་ལྡན་གྱུར་ཅིག༔
བླ་མེད་བྱང་ཆུབ་རེག་གྱུར་ཅིག༔ མ་སྐྱེས་པ་དང་མི་འགགས་པ༔ སྟོང་པའི་ཆོས་ནི་རྟོགས་པར་ཡི༔ རྟག་ཏུ་ཡེ་གྲོལ་ལ་གནས་ཤོག༔ ཨོྃ་སམྦྷ་ར་སམྦྷ་ར་ཧཱུྃ༔ ཨ་ཨཱ་བཛྲ་མུ་སྭཱ་ཧཱ༔
རྒྱ་གྲམ་གྱི་ཕྱག་རྒྱས། ཧཱུྃ༔ རྡོ་རྗེ་གཅོད་པའི་རལ་གྲི་ལས༔ འཕྲོས་པའི་རང་བཞིན་སྟེང་འོག་ཁྱབ༔
དཀྱིལ་འཁོར་བྱ་བ་མ་རྫོགས་བར༔ བགེགས་དང་འབྱུང་པོ་མཚམས་ཆོད་ཅིག༔ ཨོྃ་བཛྲ་ཙཀྲ་ཧཱུྃ་ཧཱུྃ༔ སླར་ཡང་ཚར་གྲངས་ཕྱིར་བསྟབ་པ་ནི༔ བྷྱོཿ ཟ་བྱེད་འབར་བ་ལས་ཀྱི་མ་མོའི་ཚོགས༔ གནམ་ལྕགས་སྡིག་རྒོད་འབར་བའི་ཞལ་གདངས་པར༔ དགྲ་བགེགས་བྱད་མ་གནོད་བྱེད་ཞལ་དུ་བསྟབ༔ རིག་སྔགས་བྱད་ཟོར་ཕུར་ཁ་བཟློག་ཏུ་གསོལ༔ ཨོྃ་བཛྲ་མ་ཏྲི་རཀྨོ་བྷྱོ་ལོ་ཧ་བིཥཚ་ཥ་བྱད་མ་ཨ་པ་ཡ་ར་ཡ་ཁ་ཁ་ཁཱ་ཧི་ཁཱ་ཧི༔
གོང་གི་ཚ་ཁྲུས་ནས་བཟུང་བསྐྱར་ཏེ་ཚར་གསུམ་བར་བྱ༔ དེ་ནས་ཚ་ཁྲུས་བགྱིས་པའི་ཆུ་དང་ཚ་ནག་བཤིག་ཅིང་བསྒྲུབས་པའི་བཀྲུས་ཁུ་རྣམས་ཆུ་བོ་ཆེན་པོར་དོར་ལ། ཧཱུྃ༔ དབྱིངས་ལས་མ་གཡོས་མཱ་མ་ཀཱི༔ འབྱུང་བ་ཆུ་ཡི་གཤེར་བརླན་ལ༔ བྱད་མ་བསྲེགས་གཏོར་བཀྲུས་ནས་སུ༔ སྐྱེ་མེད་དག་པའི་ཀློང་དུ་ཐིམ༔ ཆུ་ཡིས་ཁྱབ་པའི་སེམས་ཅན་རྣམས༔ བྱད་དང་གཏད་ལས་གྲོལ་གྱུར་ཅིག༔ ཨོྃ་བཛྲ་དྷརྨ་བུདྡྷ་ཡེ་མུཾ་ས་མ་ཡ་མཱ་མ་ཀཱི་ཡེ་སྭཱ་ཧཱ༔
མེ་ཧོམ་བཤིག་པ་ནི། ཧཱུྃ༔ བསྲེག་བྱ་སྲེག་བྱེད་རང་བཞིན་མེ༔ དགྲ་བོའི་ཕུང་ཁམས་མ་གཏོགས་པ༔ ཕོ་ཉ་མོ་རྣམས་སྐྱེ་མེད་ཧོཿ ཕཊ྄་ཕཊ྄་ཕཊ྄ཿ ལིང་རོ་བསྲེགས་པའི་མེ་རོ་འགྱུ་ལམ་ལྟ་བུར་དོང་བྲུས་པར་མནན་ལ། ཛ་བྷྱོཿ རིམ་པ་དགུ་ཡི་ས་འོག་ནས༔ ས་སྲིན་ནག་མོ་ལྕམ་དྲལ་མ༔
ལག་ན་སྦྲུལ་གྱི་ཞགས་པ་ཐོགས༔ སྲིད་པ་ལས་ཀྱི་ཁ་གདངས་ནས༔ འགྱུ་བྱེད་དབལ་གྱི་ལྕེ་རྐྱོངས་ཤིག༔ དམ་ཉམས་དགྲ་བགེགས་ཁྱོད་ལ་གཏད༔ ཞལ་དུ་བསྟབས་པས་ཁ་བསྡམས་ཏེ༔ བསྐལ་པ་སྟོང་དུ་མ་ཤོར་ཅིག༔ ནག་མོ་ཏི་པ་ཤ་ཀ་ལི་དུང་དུང་ཏྲི་མུན་ཐུན་ཐུན་སཏྭཾ་བྷ་ཡ་ནན་ནན༔ ཞེས་པས་གཡོགས་ལ་གནོན། ཡང་ན་མེ་རོ་མནན་པ་མ་བྱས་པར་དགྲ་ཕྱོགས་སུ་འཕང་ཡང་རུང་འཐུས། ཚ་དཀར་དབྱངས་གསལ་རྟེན་འབྲེལ་སྙིང་པོས་རབ་གནས་བྱས་ལ་སྲུང་སྒོའི་སྟེང་དུ་བཞག །
དུས་དྲུག་སྦྲུལ་ནག་པོ་སྟོང་ཐུབ་ཀྱི་ཙཀྲ་རྫས་ལྡན་ལྟེབ་ཀྱང་དར་གྱི་ཐུམ་དུ་བསྒྲིལ་ཞིང་བཏགས། བསྒྲུབ་བྱ་མང་ཞིང་ཙཀྲ་མ་ལྕོགས་ཚེ། འགྱུ་ལམ་ཞིག་གི་གོང་དུ་བཞག་ཀྱང་འཐུས་སོ། དེ་ནས་སློབ་དཔོན་གྱིས། ཁྱེད་རང་རྣམས་ཀྱི་ཚེ་རབས་རྒྱུད་ཀྱི་བྱད་ཁ། སློབ་དཔོན་རྒྱུད་ཀྱི་བྱད་ཁ? ཨོྃ་ཡེ་དྷརྨཱ་ སོགས་བརྗོད། དེ་ནས་བསྒྲུབ་བྱ་སྟན་དཀར་གཡུང་དྲུང་གི་མཚན་མ་ཅན་གྱི་ཁར་བཞག་ལ་གོས་དཀར་བསྐོན། ཚེ་དབང་སོགས་བཀྲ་ཤིས་པས་མཐའ་རྟེན་བྱས་རྗེས། བྱད་ཁྲོལ་གྱི་དམ་ཚིག་བསྲུང་བ་ནི། ཞག་བདུན་བར་འཁྲིག་པ་མི་སྤྱད།
ཤ་དམར་སོགས་གྲིབ་ལ་འཛེམ། ཐེམ་སྐས་རིམ་པ་བདུན་འདས་ནས་མི་འབབ། གདུགས་དཀར་གྱི་གཟུངས་ཁྲི་ཕྲག་འདོན། སྲུང་འཁོར་འཆང་བ་སོགས་དམ་ཚིག་བསྒྲག་གོ ། བཅས་པའི་ཆོ་ག་བྱད་ཁྲོལ་ཆེས་ཟབ་ཅིང༌། ། ད་དུང་བླ་མའི་ཕྱག་བཞེས་འདི་འདྲ་ཡང༌། ། དབང་དམན་རྣམས་ནས་འཇུག་པར་མ་ནུས་པར། ། སླར་ཡང་མན་ངག་མཐོང་རྒྱུན་གཅིག་ཁོ་ན། ། བསྒྲིལ་བའི་ནག་པོ་འགྲོ་ཤེས་སྤུ་གྲི་འདི། ། ལྷོ་ཕྱོགས་འབྲུག་ཡུལ་དགེ་སློང་ཕྱག་ཆ་རུ། །
ཤིན་ཏུ་སྤྲོ་བའི་འབུལ་ཡུལ་ཀོང་ནག་པས། བགྱིས་ཤིང་ཉེས་པས་གོས་པ་རྡུལ་ཙམ་མེད། དེ་ལྟར་རྩ་གསུམ་བཀའ་འདུས་ཐེམ་མེད་སྐོར་གྱི་བྱད་ཁྲོལ་འདི་བཞིན་རིག་འཛིན་ཆེན་པོ་ཐུགས་མཆོག་རྡོ་རྗེའི་ཆོག་བསྒྲིགས་སྔ་ཕྱི་ལན་ཚན་མང་བས་ཉམས་སུ་བླང་བར་དབང་དམན་རྣམས་རྟོགས་དཀའ་བས་སླར་ཡང་ལྷོ་ཕྱོགས་འབྲུག་ཡུལ་གྱི་དགེ་སློང་ཆེན་པོས་ནག་འགྲོས་ཁོ་ནར་ཅེས་བསྐུལ་བར་བརྟེན། རིག་སྔགས་པ་ཀོང་སྨྱོན་ནུས་ལྡན་རྡོ་རྗེས་ལྷ་ལྡན་གྷནྡྷོ་ལའི་ཉེ་འདབས་སུ་བཀོད་པ་འགྲོ་ཀུན་མཐུ་གཏད་ཀྱི་སྦྱོར་བ་ལས་ཉེ་བར་གྲོལ་བའི་རྒྱུར་གྱུར་ཅིག། །། ནི༽ བྱད་ཁྲོལ་བཅའ་ཆོག་ཕྱག་ལེན། སྭཱ་ཏི་བྷེ། བྱད་ཁྲོལ་གྱི་བཅའ་བཤམ་ནི། སྟེགས་བུའི་ཁར་བདག་བསྐྱེད་སེང་གདོང་མ་མཁའ་འགྲོའི་དཔལ་གཏོར་པད་འདབ་བཞི་པ། མདུན་དུ་ཟོར་རྫས་གཙོ་འཁོར་བཅུ་གཉིས་པ། ཁྲག་ཀྱུ་གསུམ་གྱི་ནང་དུ་ལིང་ཆུང་གསུམ་བསྣན་ཚེ་ཉུངས་ཤ་ཁྲག་གིས་བརྒྱན་པ།
གཡས་སུ་སྨན་གཡོན་དུ་རཀྟ་ཉེར་སྤྱོད་འདོད་ཡོན་ལྔ་སོགས་བཤམ། མདུན་དུ་ཟངས་གཞོང་ལྟ་བུའི་ཁར་འཕང་ཧོམ་སྟེང་ཕུང་ས་རྡོ་སོལ་བྱེ་ནག་སྐྱེར་སོལ་བསྲེགས་པའི་ཚ་ནག་དང༌། དེ་སྟེང་མདའ་ཧོམ་སྟེང་ཅུ་གང༌། ཅོང་ཞི། ཀ་མ་ལ་བཅས་བསྲེགས་པའི་ཚ་དཀར་བྱད་ཐག་གིས་དཀྲིས་པ། ཉ་བོ་ལིང་ཁེབ་ལྡན་པ། བྱ་རོག་དང་འུག་སྒྲོ། གུ་གུལ། ཐུན་རྫས་སྒྲོལ་ཕུར། གྲི་གུག་རལ་གྲི་སོགས་ཀྱང་འདུ་བྱ།
གཞན་ཡང་རྡོར་དྲིལ་རྔ་རོལ་བཅས་དང༌། དཀར་བགེགས་ཚོགས་འཁོར་བཅས་ཇི་ལྟར་དགོས་པ་འདུ་བགྱིས་པ་དང༌། མདུན་བསྐྱེད་བུམ་སྒྲུབ་ནི། སྟེགས་བུའི་སྟེང་རས་དཀར་དྲི་མེད་གཡོགས་པའི་ཁར་འབྲུ་ཚོམ་བཀོད་པའི་ཐོག་བསྒྲུབ་བྱ་མང་ཉུང་གི་ལྡིང་ཚོད་ཤོམས་པའི་བུམ་པར་རྒྱུན་ལྡན་གྱི་ཆུ་ལ་དྲི་བཟང་ཆོས་སྨན་བླུགས། མགུལ་ཆིངས་དར་ལྗང་དང་ཁ་རྒྱན་ཀུ་ཤ་རྨ་བྱའི་མདོངས་ཀྱི་ཁྲོད་དུག་སྦྲུལ་ནག་པོ་སྟོང་ཐུབ་ཀྱི་འཁོར་ལོ་ཡིག་རྒོད་ཀྱི་ལྟེ་བར་ཁྱད་པར་གྱི་ཕོ་འཁོར་མོ་འཁོར་གཉིས་དཔེ་བྲིས་བཞིན་ལ། གླ་རྩི། ཤུ་དག ། སྤྲུ་ནག ། ཐང་ཁྲོམ། གུ་གུལ།
ཤིང་ཀུན་བཅས་བྱུགས། ཐོག་ལྕགས། སྦལ་ཤ། ཉ་ཤ། སྦྲུལ་ཤ། སྡིག་ཤ། ལྕགས་སྡིག་ཤ། ལྕུང་ཀའི་སྙིང༌། ཕོ་རོག་གི་སྙིང༌། གླག་གི་སྙིང༌།
སྤྱང་ཀིའི་སྙིང༌། སྟག་གཟིག་དོམ་དྲེད་རྣམས་ཀྱི་མཆེ་བ་དང་སྡེར་མོ། དུར་བྱའི་མཆུ། ཁྲུང་ཁྲུང་གི་རྒྱུས་པ། གཡག་རྒོད་ཀྱི་རྭ། ཕག་རྒོད་ཀྱི་མཆེ་བ་བཅས་དར་ནག་གིས་ཐུམ་བུ་བགྱིས་པ་འཁོར་ལོའི་ལྟེ་བར་བཞག་ཅིང་དར་ཚོན་སྣ་ལྔའི་ཆིངས་རྒྱན་སྤྲས་པ་དང༌། དེའི་མདུན་དུ་ཉེར་མཆོད་ཕྱི་ནང་སོགས་ཀྱང་བཤམ། རྒྱས་པ་གཏེར་གཞུང་ལྟར་གླུད་ཀྱང་ཚན་པ་བཅུ་གཉིས་དང༌། ཆོག་བསྒྲིགས་བཞིན་ལ་སྐུ་གླུད་ཚར་གསུམ་གྱིས་འཐུས་ཤིང༌། གླུད་རྫས་ཏིང་ལོ་དཔལ་འབར་ཆངས་བུས་བརྒྱན་པ་ཡང་བཤམ།
དུར་རྡོ་གསུམ་མམ་རི་གཉན་གསུམ་ནས་བཙལ་བའི་རྡོ་ལ་ཐོད་སྐམ་བྲིས་པའི་སྒྱེད་པུའི་སྟེང་དུ་ལྕགས་སླང་དུ། དྲག་ཤིང་གིས་མེ་ཧོམ་གྲུ་གསུམ་བརྩེགས་པའི་ནང་བྱད་མའི་ལིངྒ་དུག་ཤོག་ལ་བྲིས་པའམ་ཟན་ལིང་རྐྱང་པས་ཀྱང་རུང་བ་བཅས་འདི་དག་རྣམས་ནི། མེད་དུ་མི་རུང་བའི་བཤམ་འགོད་ལགས་ཤིང་བསྒྲུབ་བྱ་མདུན་དུ་སྒྲུབ་སྐབས་སྟན་ནག་ཆོས་འབྱུང་གིས་མཚན་པའི་ཁར་དགོད་པ་དང༌། གཞན་ཡང་ལས་ཁ་བསྒྱུར་གྱི་ལྡེ་ཁ་སོགས་གཏེར་གཞུང་དུ་གསལ་བ་ལྟར་བྱ། སྦྱོར་བའི་ཆོས་ལ་རྟོགས་པས་ཉིང་མཚམས་སྦྱོར་བས་གང་བྱས་ཆོས་ཉིད་ཀྱི་རོལ་པར་ཤར་བས་རྟེན་འབྲེལ་རྨད་དུ་འབྱུང་བའོ། མཐོང་རྒྱུད་བྱད་ཁྲོལ་བཅའ་ཤོམ་འདི། འོལ་ཚོད་རིག་པས་དཔྱད་མིན་པར། ། ཐུགས་མཆོག་བཛྲ་ཧཱུྃ་ཀ་ལའི། ། ཞབས་རྡུལ་སྤྱི་བོར་ལེན་པ་པོ། ། ཀོང་སྨྱོན་རིག་སྔགས་འཆང་བའམ། །
ཆགས་པ་རྡོ་རྗེ་གང་དེ་ཡིས། ། ལྷ་གདན་གྲོང་ཁྱེར་ཆེན་པོ་རུ། ། བྲིས་པ་དགེ་ཚོགས་འགྲོ་ལ་སྨིན།། །། པི༽ བྱད་ཁྲོལ་གསེར་གྱི་ལྡེ་མིག་གི་ལག་ལེན་ཟིན་བྲིས། ན་མོ་གུ་རུ། དབྱིངས་ལས་མ་གཡོས་ཀུན་ཏུ་བཟང་མོའི་ཐུགས། ། རང་བྱུང་རོལ་གར་སྤྲུལ་པའི་སྣང་བྱེད་པ། གདུལ་བྱའི་སྣང་ངོར་གང་འདུལ་ཤེས་རབ་འཕྲུལ། ། རབ་གྲགས་ཡིད་འོང་མཁའ་འགྲོའི་སྐུ་ལ་འདུད། བྱད་ཁྲོལ་གསེར་གྱི་ལྡེ་མིག་གི་ལག་ལེན་ཟིན་བྲིས་བཀོད་པ་ནི།
སྒྲུབ་ཁང་གི་ཕུགས་སུ་སྟེགས་བུའི་ཁེབ་གདན་སྟེང་ལ་གནོད་སྦྱིན་གྱི་མཆོད་གཏོར་སྨན་རཀྟ་ཆོས་སྲུང་སྤྱི་དང་བྱེ་བྲག་གི་གཏོར་མ། ཉེར་སྤྱོད་ལྔ་སོགས་བཀོད། ལྕགས་སྣོད་དུ་ཟོར་གཏོར་འཁོར་གསུམ་པ་ཤ་དུམ་ལིངྒ་ཚེ་ཡུངས་རྩང་གིས་བརྒྱན་པ་དྲག་པོའི་ཉེར་སྤྱོད་ལྔ་བཅས་ཇི་ལྟར་བབས་པར་སྟེགས་བུ་ཁེབ་ལྗང་ནག་གིས་བཀབ་པར། འབྲུ་ཚོམ་པད་འདབ་བརྒྱད་ཀྱི་ཁར་རྣམ་བུམ་རྒྱུན་འབབ་ཀྱི་ཆུས་སུམ་གཉིས་བཀང་བའི་བུམ་པ་ཁ་རྒྱན་མགུལ་ཆིངས་ལྗང་གུ་ཅན་དང་སྨན་རཀ་བཅས་བཀོད། གཡས་སུ་ནག་པོ་སྟོང་ཐུབ་ཀྱི་འཁོར་ལོ། གཡོན་དུ་མེ་ལོང་ཁྲུས་དར་སོགས་དང༌། མདུན་དུ་ཆུ་གཉིས་ཉེར་སྤྱོད་ལྔ་བཤམ། མདུན་ནམ་གང་བབས་སུ་ལྕགས་ཟངས་ཀྱི་སྣོད་དུ་འཕང་ཧོམ་གྱི་ཁར་ཚ་ནག་གཞུང་ལྟར་བཏབ་པ་བཀོད། དེའི་མདའ་ཧོམ་ལ་བརྟེན་པའི་བྱད་ཐག་དཀྲིས་ཤིང་སྟེང་དུ་ཚ་དཀར་རབ་གནས་ཅན་བཞག ། མདུན་དུ་གྲི་ལྕགས་ཀྱི་གྲི་གུག་གམ་རལ་གྲི་སོགས་དང༌།
མེ་ཆ་སྤྲ་བ་སོགས་གཞུང་ལྟར་དང༌། རིན་ཆེན་ལ་སོགས་པའི་སྣོད་དུ་ངར་གླུད་ཕོ་མོ་བསྒྲུབ་བྱའི་ཡུལ་དང་བསྟུན་པའི་ཆེ་བ་བཅུ་གཉིས། རེ་རེ་ལ་གླུད་ཆུང་བཅུ་གཉིས་དང་ཆངས་བུས་བསྐོར། གླུད་རྫས་སྤྱི་མཐུན་བཤམ། རི་གསུམ་གྱི་རྡོ་གསུམ་ལ་ཐོད་སྐམ་བྲིས་པའི་སྒྱེད་པུའི་ཁར་ལྕགས་སྣོད་དུ་ཤིང་ཚེར་མ་ཅན་གྱི་ཧོམ་གྲུ་གསུམ་དུ་བརྩེགས། བྲུབ་ཁུང་བསྐྱེད་བྱང་ངམ་དུག་ཤོག་ལ་ལིངྒ་བྲིས་པར་དུག་ཁྲག་གིས་བྱུགས་པའི་སྟེང་དུ་ཟན་ལིང་བཞག དབྱེ་སྒྲོ། ཐུན་རྫས། གདབ་ཕུར་སོགས་གཞུང་ནས་འབྱུང་བའི་རྫས་མཐའ་དག་ཀྱང་མངོན་པར་འདུ་བྱས་ལ། གཞུང་ལ་འཇུག་པ་ནི།
སེང་གདོང་མའི་ཆོ་ག་ལས་གཞུང་བསྲང་ཞིང་བདག་ཉིད་དང་ཟོར་གཏོར་བསྐྱེད་བཟླས་བྱ། ཟློག་སྔགས་ཀྱིས་བསྒྲུབ། ཆོས་སྲུང་གི་བསྐང་གསོ་སོགས་སྤྱི་འགྲོ་ལྟ་བུར་བགྱིད། ཚོགས་བསྐང་བ་ཡན་གྲུབ་ནས། མདུན་གྱི་བུམ་སྒྲུབ་ཁྲུས་ཀྱི་རྫིང་བུ་ལས། རྃ་ཡྃ་ཁྃ༔ སོགས་ནས། ཙཎྜ་ཙཎྜ་མཎྜ་མཎྜ་ཧཱུྃ་ཕཊ྄ཿ ཡན་བྱས། རྩ་གསུམ་དྲིལ་བའི་གཟུངས་རིང་དང་ཉེ་སྙིང་ ཨོྃ་བཛྲ་བྷི་དྷོ་བྷི་དྷོ་ སོགས་བརྒྱ་རྩའི་མཐར་ལས་བུམ་སྔགས་འཁོར་ལོ།
ཨོྃ་བཛྲ་ཨུཥྞི་ཥ་ཨ་ན་ལེ་བྷི་ཤུདྡྷེ་ སོགས་ནས་བརྟན་བཞུགས་རབ་ཏུ་གནས། དེ་ནས་མེ་ལོང་ལ་འཁོར་ལོའི་གཟུགས་བརྙན་འཆར་བར་བུམ་ཆུས་ཁྲུས་བྱ་ཞིང༌། ཨོྃ་བཛྲ་བྷི་དྷོ་བྷི་དྷོ་བཛྲ་ཡ་བྷི་ཛ་ སོགས? བརྒྱ་རྩ་གཅིག་གི་མཐར་ཁྲུས་ཆུ་རྣམས་བུམ་པར་བླུགས་ལ་མདུན་དུ་བྲུབ་ལིང་ཐུན་རྫས་སོགས་བཀོད། ཐུགས་དམ་བསྐུལ་ཞིང་གསེར་སྐྱེམས་བཏང་བ་ནི། ཧཱུྃ༔ དབྱིངས་ལས་མ་གཡོས་སྒྱུ་འཕྲུལ་དྲག་པོའི་སྐུ༔ སོགས? བྲུབ་ཁུང་དམིགས་བྱ་བསྐྱེད་པ་འགུགས་གཞུག་ཕོ་ཉ་འགྱེད་པ་ནན་ཏན་དུ་བྱ་ཞིང༌། ལྷ་དབྱེ་ཐུན་རྡེག་བསྒྲལ་བ་ཞལ་བསྟབ་ཀྱི་བར་གཞུང་ལྟར་གྲུབ་ནས་དེ་ནས་བཀྲུ་བྱ་གང་ཡིན་གྲལ་དུ་འཁོད་ལ། ངེས་ཤེས་བསྐྱེད་ཕྱིར་དགོངས་རྒྱན་ཡེ་ཤེས་ཆུ་རྒྱུན་སོགས་ལུང་འབོག་ཅིང༌། མ་གྱུར་འགྲོ་བ་ནམ་མཁའི་མཐའ་དང་ སོགས་དང་ནས།
ཁྱེད་ཤེས་ཀྱིས་ཐུགས་འདུན་མི་གཡེལ་བར་མཛད་པར་ཞུ་ལགས། ལས་བུམ་གྱི་ཆུ་འཐོར་ལ། ཨོྃ་བཛྲ་ཨ་མྲྀ་ཏ་ཀུཎྜ་ལི ་ནས་བཟུང༌། ཨ་བེ་ཤ་ཡ་ཡ་ཨ་ཨ་སྭ་ཏི་སརྦ་སཏྭཾ། མན་དང༌། དེ་ནས་བུམ་པ་ཐོགས་ལ། ཁྱེད་རང་རྣམས་ལ ་སོགས་ནས་ བཛྲ་ཕཊ྄་སྭཱ་ཧཱ༔ གཟུངས་སྔགས། ཨོྃ་པི་ཤ་ཙི་པརྞ་ཤ་ཝ་རི་སརྦ་ སོགས་ནས་ ཀཱི་ལ་ཡ་ཛྭ་ལ་རྃ་ཧཱུྃ་ཕཊ྄ཿ གཟུངས་རིང་ཐུང་གིས་བུམ་པའི་དབང་བསྐུར།
འཁོར་ལོ་གཡབ་ཀུ་ཤས་བྱབ། དར་ཚོན་སྣ་ལྔས་དབྱི་བ་ནི། གླུད་ལ་ཆབ་བྲན་དཔལ་འབར་སྦར་ལ། ཨོྃ་ཨ་མྲྀ་ཏ ས་བསང༌། སྭ་བྷཱ་ཝ ས་སྦྱང༌། སྟོང་པའི་ངང་ལས་གླུད་ སོགས་ སམྦྷ་ར་སམྦྷ་ར་ཧཱུྃ༔ ཞེས་ནས། ཨོྃ་ཨཱཿདྷེ་ཝ་ལྷའི་བྱད་དུ་ སོགས? བྱབ་ཕྱིས་ལ་ཁྲུས་ཆུ་གླུད་ཀྱི་ནང་དུ་བླུགས། གོང་གི་གྲི་ལྕགས་མེ་རྡོ་དུར་རྡོའི་མེ་རྡོ་གྲི་ཁྲག་གིས་བརླན་པའི་སྤྲ་བས་མེ་སྦར་བའི་མེ་ལྕེ་ལ། རོ་ཤིང་ལ་རོ་རས་ཚིལ་ཞུན་གྱི་དཔལ་འབར་གྱིས་མེ་ཧོམ་སྦར་ལ་ བྷྱོ་བྷྱོ་བྷྱོཿ
མདུན་དུ་དྲག་པོ་ཨེ་ཡི་མེ་ཐབ་ སོགས་ནས་ རང་བཞིན་ཅན་དུ་གྱུར ་གྱིས་མེ་ཧོམ་བསྐྱེད་ལ། བྷྱོཿ ཟ་བྱེད་འབར་བ་ལས་ཀྱི་མ་མོའི་ཚུལ༔ སོགས་ཀྱིས་ལིང་དུམ་དམར་གཏོར་འབྲུ་སྣ་སོགས་འབུལ། གྲི་གུག་རལ་གྲི་སོགས་ཀྱིས་བྱད་ཐག་གཅོད་པ་ནི། བྷྱོཿ ཡེ་ཤེས་མཁའ་འགྲོ་སེང་གདོང་མ༔ སོགས་ཀྱིས་བྱད་ཐག་བཅད་ལ། བྷྱོཿ མ་ཏྲི་མུ་རྃ་ སོགས་ རྃ་རྃ་ཡེ་སྭཱ་ཧཱ༔
སོགས་ནས་བྱད་ཐག་དུམ་བུ་དར་ཚོན་སོགས་འབུལ། ཚ་དཀར་ཁྲུས་གསོལ་ཞིང༌། བྷྱོཿ ཡེ་ཤེས་སེང་གདོང་དཀར་མོ་ཡིས༔ སོགས ་མུ་རཾ་མུ་ལཾ་ཡེ་སྭཱ་ཧཱ༔ སོགས་པའི་ཁྲུས་ཆུ་ཚ་ནག་གི་སྟེང་ལ་འབབ་པར་བྱ། དེ་ནས་གླུད་བསྔོ་བ་ནི། གླུད་བཅུ་ཚན་གཅིག་བཤམས་ལ། བཀྲུ་བྱ་ཀུ་ཤས་བྱབ་ཅིང་གླུད་ཀྱི་ནང་དུ་བསྟིམ་ཚུལ་བྱ། ཨོྃ་ཨཱ་དྷེ་ཝ་ལྷ་ཡིས་བྱད་དུ་བཅུག་པ་ སོགས་ ཨ་ཛི་ཏི་ཙིཏྟ་ཧཱུྃ་ཕཊ྄ཿ
བྱབ་ཕྱིས་ཁྲུས་ཆུ་གླུད་ཀྱི་ནང་དུ་བླུགས། ཨོྃ་ཨཱཿཧཱུྃ༔ གིས་བརླབ། ཧཱུྃ༔ ལྷ་ཡི་རྒྱལ་པོ་འཁོར་བཅས་ སོགས་ནས་ བཛྲ་མུ་སྭཱ་ཧཱ༔ ཞེས་ཤར་ཕྱོགས་དང་རིམ་པ་བཞིན་གླུད་རྣམས་ཕྱོགས་སུ་འབུལ། རྡོ་རྗེ་གཅོད་པའི་རལ་གྲི་ཡིས༔ སོགས་ཀྱི་ཡོན་བདག་ཕོ་མོའི་མགོ་ཐོག་རྡོ་རྗེ་རྒྱ་གྲམ་བཞག་ནས་རྒྱས་གདབ། སྲུང་འཁོར་བསྒོམ། དེ་ནས་རྫུ་འཕྲུལ་བུམ་པ་སོགས་ནས་དབང་བསྐུར་བྱ་བ་ཞལ་བསྟབ་བར།
ཁ་ཚ་ཁྲུས་སྒྲུབ་བྱད་ཐག་བསྲེགས་ན། བྱབ་ཅིང་གླུད་ལ་བསྟིམ་ཚུལ་བྱིན་རླབས་སོགས། ཤར་ལྷོ་ནུབ་བྱང་སོགས་གོང་ལྟར་ཀུན་ལ་འགྲེས་ཤེས་པར་བྱས་ནས། གླུད་རྣམས་རྫོགས་པ་དང༌། འཇོམས་བྱེད་ཆེན་པོ་སྲོག་བདག་མ་མོ་གསུམ༔ སོགས་ཀྱི་འོག་གི་ཤོག་ལིང་ངམ་ཟན་ལིང་མེར་བསྲེག ། བསྲེག་བྱ་སྲེག་བྱེད་སོགས་ཀྱིས་མེ་ཧོམ་དུག་ཆུས་བཏུལ། ཟོར་དཔག་ལ་དཔལ་འབར་འཛུགས་སྨན་རཀ་སྦྲན། ལས་གཞུང་གི་བསྐུལ་བྱས་ནས། ཧཱུྃ༔
བཞེངས་ཤིག་མ་སྲིང་དབྱིངས་ནས་བཞེངས༔ ? མཱ་ར་ཡ་བྷྱོ་བྷྱོ་ཟློག་ཟློག༔ ཅེས་ནས་ཐལ་རྡེབ་དང་བཅས་དགྲ་ཕྱོགས་སུ་འཕང༌། ཚ་ནག་དང་ཁྲུས་ཆུ་མེ་རོ་སོགས་ཆུ་བོའི་གཞུང་དུ་དོར། དབྱིངས་ལས་མ་གཡོས་མཱ་མ་ཀཱིཿ སོགས་ཀྱིས་སྦྱང༌། བདག་བསྐྱེད་ནང་ལྟར་ཆད་བརྟན་རྗེས་ཆོག་གཞུང་ལྟར་བྱའོ། ལས་རྗེས་མི་མངོན་པར་བསྡུ། ཟིན་ཐོ་ཉུང་བསྡུས་བརྗེད་ཐོ་རོང་སྨྱོན་པས་སྦྱར་བ་མངྒ་ལཾ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
