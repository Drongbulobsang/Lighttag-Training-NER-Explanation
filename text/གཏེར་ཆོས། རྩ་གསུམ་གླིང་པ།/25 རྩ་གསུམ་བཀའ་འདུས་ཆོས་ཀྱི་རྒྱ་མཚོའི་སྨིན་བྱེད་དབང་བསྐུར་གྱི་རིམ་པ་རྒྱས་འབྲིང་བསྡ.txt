གཏེར་ཆོས། རྩ་གསུམ་གླིང་པ།
པོད ༢༥
རྩ་གསུམ་བཀའ་འདུས་ཆོས་ཀྱི་རྒྱ་མཚོའི་སྨིན་བྱེད་དབང་བསྐུར་གྱི་རིམ་པ་རྒྱས་འབྲིང་བསྡུས་གསུམ་གྱི་ཐེམ་བྱང་།
བླ་མའི་ཐུགས་སྒྲུབ་བདེ་གཤེགས་ཀུན་འདུས་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་སྨིན་བྱེད་དབང་བསྐུར་གྱི་རིམ་པ་རྒྱས་འབྲིང་བསྡུས་གསུམ་གྱི་ཐེམ་བྱང་བཞུགས་སོ། ཨོཾ་སྭ་སྟི། སྤྲུལ་པའི་གཏེར་ཆེན་རྩ་གསུམ་གླིང་པ་ཡི། ། ཟབ་གཏེར་བདུན་ཅུའི་སྙིང་བཅུད་ཐུགས་སྒྲུབ་ཆེ། ། རྩ་གསུམ་བཀའ་འདུས་དཀྱིལ་འཁོར་ཆོས་མཛོད་ཀྱི། ། སྒོ་འབྱེད་རྒྱས་འབྲིང་བསྡུས་པའི་སྨིན་བྱེད་ཁྲིགས། ། ནོར་བུའི་ལྡེའུ་མིག་ཐེམ་བྱང་འདི་ནས་ལོངས། དེའང་ཨོ་རྒྱན་རྩ་གསུམ་གླིང་པའི་རིང་ལུགས་སྨིན་བྱེད་དབང་གི་ཆུ་བོ་ཕྱོགས་གཅིག་ཏུ་དྲངས་པ་ཡེ་ཤེས་རྒྱ་མཚོ་བསྐྱིལ་བའི་ཀླུང་ཆེན་ལས། བླ་མའི་ཐུགས་སྒྲུབ་བདེ་གཤེགས་ཀུན་འདུས་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་སྨིན་བྱེད་དབང་བསྐུར་གྱི་རིམ་པ་རྒྱས་འབྲིང་བསྡུས་གསུམ་གྱི་ཐེམ་བྱང་འགོད་པ་ལ། དང་པོ།
ཀ༽བླ་མའི་ཐུགས་སྒྲུབ་བདེ་གཤེགས་འདུས་པ་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་དབང་ཆེན་ཨིནྡྲ་ནཱི་ལའི་མཆོད་སྡོང་གི་སྟ་གོན་དང༌། དངོས་གཞི་སྦྲགས་མ་འབྲིང་པོའི་ལུགས་དང༌། ཁ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། བསམ་ལྷུན་དྲིལ་སྒྲུབ་གསོལ་འདེབས་དངོས་གྲུབ་སྙིང་པོ། ༼ག༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། བསམ་ལྷུན་དྲིལ་སྒྲུབ་སྙིང་པོའི་བཅུད་བསྡུས། ང༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། བསམ་ལྷུན་དྲིལ་སྒྲུབ་སྙིང་པོའི་ལས་ཚོགས་ཡིད་བཞིན་ནོར་བུ། ༼ཅ༽ བསམ་ལྷུན་ཚོགས་བསྡུས། ཆ༽ ཐུགས་སྒྲུབ་བདེ་གཤེགས་འདུས་པའི་ཆ་ལག་བསམ་པ་ལྷུན་འགྲུབ་མའི་སྒྲུབ་ཐབས་བཅུ་གསུམ་སྤྱི་ཁྱབ་ཀྱི་སྔོན་རྗེས་སོགས་ཀྱི་མཚམས་སྦྱོར།
ཇ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། ཞལ་གདམས་བསམ་ལྷུན་ལེ་ཚན་བཅུ་གསུམ་རྒྱས་སྤྲོས་སྒྲུབ་ཐབས་དབང་ཆོག་དང་བཅས་པ་ཆུ་བབས་སུ་བཀོད་པ་ལམ་བཟང་གསལ་སྒྲོན། ཉ༽ ཤིན་དུ་བསྡུས་པ་བུམ་དབང་ཡེ་ཤེས་དྲྭ་བ། ཏ༽ གསང་དབང་བདེ་ཆེན་དཔའ་མོའི་རོལ་རྩེད། ཐ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། སྨིན་བྱེད་དབང་གི་བཅའ་བཤམ་གྱི་རིམ་པ་གསལ་བྱེད་བཅས་སོ། སླར་སྨྲས་པ། མ་ཧཱ་གུ་རུས་རྗེ་འབངས་བུ་སློབ་ལ། ། མཆིམས་ཕུའི་བྲག་དང་བསམ་ཡས་ཁྲ་འབྲུག་ཏུ། ། བདེར་འདུས་དགོངས་འདུས་བཀའ་འདུས་སྨིན་གྲོལ་གྱིས། །
སྔ་བར་ཕྱི་མའི་གདུལ་བྱ་སྨིན་གྲོལ་བཀོད། ། དེ་དག་ཀུན་གྱི་མཐའ་རྟེན་ཞུས་ལེན་དང༌། ། ཞལ་གདམས་མན་ངག་བཅུ་གསུམ་རྒྱབ་ཆོས་བཅས། ། ཐ་མ་གུང་ཐང་ལ་ཁར་སྐྱེལ་ལེན་དུ། ། ཞལ་ཆེམས་ཚུལ་དུ་ཕྱི་མའི་བཙས་སུ་གནང༌། ། དེ་ཕྱིར་གུ་རུའི་བཀའ་དྲིན་རྗེས་དྲན་དང༌། ། བོད་འབངས་ཕྱི་རབ་སྐྱོབས་པའི་སྙིང་བྱང་དུ། ། ངེས་ཕྱིར་ཐུགས་སྒྲུབ་བརྒྱ་རྩའི་བཅུད་ཕུལ་ནི། ། སོམ་ཉི་མེད་པར་གྲུབ་ལ་ཅི་ཞིག་སྙོན། ། དེ་སླད་དཔལ་མགོན་བླ་མ་ཡི། །
ཐུགས་ཀྱི་དགོངས་པ་རྫོགས་ཕྱིར་དང༌། ། གང་ལ་མེ་ཏོག་ཕོག་པ་ཡི། ། གནམ་ལྕགས་ཟབ་གཏེར་གང་དེའི་གཙོས། ། རྒྱུན་དཀོན་གསུང་རབ་བསྡུ་སྐྲུན་དང༌། ། ཆད་ཉེའི་སྨིན་གྲོལ་རྒྱུན་སྤེལ་སླད། ། འདི་ཡང་བཀྃའ་གཏེྃར་སྲིྃ་ཞུྃ་རུ། ། ཨེྃ་ཝཾྃ་དཔེྃ་སྐྲུནྃ་ཁྃང་ནས་བསྒྲུབས། ། དེས་ཀྱང་སྙིང་པོའི་རིང་ལུགས་འདི། ། བཤད་སྒྲུབ་བསྟན་པ་དར་ཞིང་རྒྱས། ། སྙིགས་མའི་རྒུད་པ་ཡོངས་སུ་ཞི། །
རྫོགས་ལྡན་དཔལ་ལ་སྤྱོད་པར་ཤོག ། ཅེས་པའང་སྒོ་ཆེན་སྤྲུལ་མིང་པས་གནམ་ལྕགས་ཟབ་གཏེར་ཡོངས་རྫོགས་འཕྲུལ་པར་དུ་དྲངས་ཤིང་གླེགས་བམ་རེ་ལ་བརྒྱ་ཕྲག་ལྔའི་གྲངས་ཀྱི་དཔེ་སྐྲུན་བགྱིས་སྐབས་རང་གི་འདོད་དོན་གསོལ་བ་བཏབ་པ་བཞིན་འགྲུབ་པར་གྱུར་ཅིག། །། ༼ཀ༽ བླ་མའི་ཐུགས་སྒྲུབ་བདེ་གཤེགས་རྩ་གསུམ་བཀའ་འདུས་ཀྱི་དབང་ཆེན་ཨིནྡྲ་ནཱི་ལའི་མཆོད་སྡོང་ནར་འགྲོས་སུ་བཀོད་པ་རིན་ཆེན་ཕྲ་ཚོམ་བཞུགས་སོ། བདེ་གཤེགས་ཀུན་འདུས་གུ་རུ་ཡིད་བཞིན་ནོར། ། དབྱེར་མེད་རྩ་གསུམ་གླིང་པ་ལ་བཏུད་ནས། ། བཀའ་འདུས་སྨིན་བྱེད་ཨིནྡྲ་ནཱི་ལ་ཡི། ། མཆོད་སྡོང་མཛེས་རྒྱན་རིན་ཆེན་ཕྲ་ཚོམ་བསྡེབ། ། དེ་ལ་བླ་མའི་ཐུགས་སྒྲུབ་བདེ་གཤེགས་ཀུན་འདུས་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་སྨིན་བྱེད་དབང་བསྐུར་གྱི་རིམ་པ་རྒྱས་འབྲིང་བསྡུས་གསུམ་ལས། འདི་ནི་སྤྲོས་བཅས་དབང་ཆེན་ཨིནྡྲ་ནཱི་ལའི་མཆོད་སྡོང་གི་སྨིན་བྱེད་དབང་ཆོག་སྤྲོས་བཅས་སྟ་དངོས་སྦྲགས་མ་ནག་པོ་འགྲོ་ཤེས་སུ་དགོད་པ་ལ། ཤིན་ཏུ་སྤྲོས་བཅས་སྒྲུབ་མཆོད་དང་འབྲེལ་བའི་སྒྲུབ་དབང་ཆེན་མོ་ཞེས་པ་ནི།
སྒྲུབ་ཆེན་དང་སྦྲགས་པ་སྟེ། སྒྲུབ་ཁོག་ལྟར་སློབ་མ་སྟ་གོན་གྱི་སྐབས་སུ་སྟ་གོན་བྱས་ལ། ཉིན་གྲངས་ཐེམས་རྗེས་བུམ་གསང་སོགས་དབང་ཆེན་དཀྱུས་ལྟར་བསྐུར་བའི་ཕྱག་སྲོལ་ཏེ་ཉིན་བཅུའི་ནང་རྫོགས་པར་བྱེད་པ་ཡིན་མོད། འདི་འདྲའི་ལག་ལེན་དེང་སང་བྱེད་མཁན་དཀོན་པས་ལག་ལེན་ཐེབ་པར་དཀའ་བས་འདིར་དབང་རྐྱང་གི་ཁོང་དུ་སྒྲུབ་ཁོག་ནང་བཤད་པའི་སྟ་གོན་དང༌། སྒྲུབ་དབང་རྣམས་ཀྱིས་འཐུས་པར་མཛད་པའི་གོང་མ་དག་གི་ཕྱག་བཞེས་བཞིན་འཆད་པར་བྱེད་པ་ལ། སྔོན་འགྲོ་དངོས་གཞི་རྗེས་ཀྱི་རིམ་པ་དང་གསུམ་མོ། ། དང་པོ་ལའང༌། ས་ཆོག་དང་སྟ་གོན་ནོ། ། དང་པོ་ནི། དེ་ནས་སྟ་གོན་དངོས་ལ་གསུམ་ལས།
དང་པོ་དཀྱིལ་འཁོར་གང་ལའང་བྱ་བའི་སྟེགས་བུའི་དབུས་སུ་ཚོམ་བུ། མདུན་དུ་མཆོད་གཏོར་དཀར་ཟླུམ་གཉིས་ཉེར་སྤྱོད་ལྔས་བསྐོར། དུང་ཕོར་དུ་འོ་མ་རྩི་སྨན་སྦྱར་བ། བསང་ཆུ་འཐོར་བྱེད་ཀུ་ཤ་སོགས་འདུ་བྱ། རྡོ་རྗེ་སློབ་དཔོན་གྱི་མདུན་གཡོན་ནས་བརྩམ་ཏེ་ལས་བུམ་ནས་བཟེད། ཡུངས་ཐུན། གཡབ་དར་ཌཱ་རུ། རྡོར་དྲིལ་གདབ་ཕུར་ནང་མཆོད་རྣམས་དགོད། གང་དུ་དཀྱིལ་འཁོར་བྱ་བའི་སར་ཚོམ་བུ་དགོད་ལ། ཐོག་མར་ཚིག་བདུན་གསོལ་འདེབས་དང་བརྒྱུད་པའི་གསོལ་འདེབས་བྱ།
སྐྱབས་སུ་འགྲོ་བ་ནི། ན་མོཿ རྩ་གསུམ་ཀུན་འདུས་བདེ་གཤེགས་རྒྱལ་བའི་ལྷ༔ ཡེ་ཤེས་རོལ་པའི་དཀྱིལ་འཁོར་ལྷ་ཚོགས་ལ༔ སྐྱབས་མཆི་གསོལ་འདེབས་བྱིན་རློབས་ཐུགས་དམ་བསྐུལ༔ ཕྲིན་ལས་འགྲོ་འདུལ་དཔལ་དུ་ཡོངས་སྨིན་ཤོག༔ ལན་གསུམ། སེམས་བསྐྱེད་པ་ནི། ཧོཿ ཁམས་གསུམ་སྲིད་པའི་འཁོར་ལོ་ཤིང་རྟའི་རྒྱུན༔
ཡང་ཡང་དུཿཁའི་སྲིད་པ་ཉེར་ལེན་ཚོགས༔ ཡོངས་སུ་གཞོམ་པའི་བདེ་གཤེགས་སྨོན་པའི་མཐུས༔ བདག་གིས་འགྲུབ་ཕྱིར་བྱང་ཆུབ་སེམས་བསྐྱེད་དོ༔ ལན་གསུམ། རྒྱུན་བཤགས་ རྡོ་རྗེ་སློབ་དཔོན? སོང་ནས། ཧཱུྃ། རང་རིག་ཤེས་པ་མ་བཅོས་གཉུག་མའི་ངང༌། ། དྲན་རྟོག་འཛིན་མེད་ངོ་བོ་གཤིས་ལུགས་ཧཱུྃ། ། ཡོངས་གྱུར་བླ་མ་རིག་འཛིན་ཐོད་པ་རྩལ། ། འགག་མེད་གསལ་སྟོང་གཞོན་ཚུལ་ཞི་མ་ཁྲོ། །
ཟ་བེར་ཕོད་ཀ་རིན་ཆེན་པྲོག་ཞུ་དང༌། ། རྡོ་རྗེ་བྷནྡྷ་ཁ་ཊྭཱཾ་ཤེས་རབ་འཆང༌། ། རྒྱལ་པོ་རོལ་སྟབས་སྣང་སྲིད་ཟིལ་གནོན་ངང༌། ། སྐུ་ཡི་ཆ་དང་བ་སྤུའི་བུ་ག་ནས། ། རིག་འཛིན་འདུས་པའི་དཀྱིལ་འཁོར་འཇའ་ལྟར་ལྷགས། ། སྒྱུ་མའི་གར་ལྟར་ཝལ་གྱིས་གསལ་བ་ཡི། ། ཐུགས་ཀར་ཧཱུྃ་མཐར་སྙིང་པོའི་སྔགས་ཕྲེང་འཁོར། ། འབྱུང་འཇུག་ཐམས་ཅད་རྡོ་རྗེ་གསུམ་གྱི་ངང༌། ། ཕྱོགས་བཅུར་འཕྲོས་པས་བྱིན་བརླབས་ཐུགས་རྒྱུད་བསྐུལ། ། ཡིག་འབྲུ་གསུམ་གྱིས་དབང་བཞིའི་སྙིང་པོ་ཐོབ། །
རྩ་ཁམས་ཞིང་ཁམས་ལྷ་རུ་རྟག་མངོན་ཏེ། ། འཕྲོ་འགྱུ་ཚོགས་དྲུག་ཀ་དག་དབྱིངས་སུ་གྲོལ། ། སྣང་སྟོང་གསལ་སྟོང་བདེ་སྟོང་རིག་སྟོང་ངང༌། ། གཤིས་ལུགས་ལྟ་བ་བླ་མའི་དོན་རྟོགས་ནས། ། དེ་བཞིན་ཧེ་རུ་ཀ་དཔལ་འགྲུབ་གྱུར་ཏེ། ། རིག་འཛིན་རྒྱལ་བ་འདུས་པའང་བདག་གྱུར་ཅིག ། ཨོཾ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛཿསིདྡྷི་ཕ་ལ་ཧཱུྃ་ཨཱཿ བརྒྱ་ཙམ་བཟླ།
ལས་བུམ་མམ། དྲིའི་དུང་ཞལ་འཐོར་གཡབ་བཅས་དགོད་ལ། རྃ་ཡྃ་ཁྃ་ གིས་བསང་སྦྱང༌། སྟོང་པའི་ངང་ལས་བསང་ཆུའི་སྟེང་དུ་ཉི་མ་ལ་གནས་པའི་ཧཱུྃ་ཡིག་འཕྲོ་འདུ་ཡོངས་སུ་གྱུར་པ་ལས༔ ཁྲོ་བོ་བདུད་རྩི་འཁྱིལ་པ་མཐིང་ནག་རྒྱ་གྲམ་དང་སྡིགས་མཛུབ་མཛད་པའི་སྐུར་གྱུར༔ རྡོ་རྗེ་རྩེ་གཅིག་པའི་རྒྱས་རེག་ལ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཕཊ྄ཿ ཅི་རིགས་བཟླས་པས། ཁྲོ་བོ་བདུད་རྩི་འཁྱིལ་པའི་རང་བཞིན་གྱི་ཆུའི་རྡུལ་ཕྲ་རབ་ཏུ་གྱུར་ པར་བསམས་ཤིང༌། དེའི་སྟེང་གཏོར་མ་དང་གསེར་སྐྱེམས་བཤམས་ནས་བྱིན་གྱིས་བརླབ།
དེ་ནས་བཀའ་བརྒྱད་ཀྱི་དཀར་གཏོར་རམ་སྤྱི་མཐུན་ལྟར་ས་གཞི་བསླང་བ་ནི། ཨོཾ་སྭ་བྷཱ་ཝ་ཤུདྡྷཿསརྦ་དྷརྨ་སྭ་བྷཱ་ཝ་ཤུདྡྷོ྅་ཧཾཿ གྱིས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར། ཨོཾ་ཨཱཿཧཱུྃ་ཧོཿ ས་བྱིན་གྱིས་བརླབ། བྷཱུ་མི་པ་ཏི་ས་པ་རི་ཝཱ་ར་བཛྲ་ས་མཱ་ཛཿ ས་སྤྱན་དྲངས། བྷཱུ་མི་པ་ཏི་ས་པ་རི་ཝཱ་ར་ན་མཿསརྦ་ཏ་ཐཱ་ག་ཏེ་བྷྱོཿབི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཧི་མཾ་ག་ག་ན་ཁཾ་སྭཱ་ཧཱ། ཞེས་ནམ་མཁའ་མཛོད་ཀྱི་སྔགས་རྒྱས་ལན་གསུམ་གྱིས་བསྔོ།
གང་དག་འདིར་གནས་ལྷ་དང་ཀླུ། ། གནོད་སྦྱིན་སྲིན་པོའམ་གཞན་དག་ལ། ། དཀྱིལ་འཁོར་དོན་དུ་ས་ཕྱོགས་འདི། ། བདག་ཞུ་ཁྱེད་ཀྱིས་སྩལ་དུ་གསོལ། ། ཞེས་ལན་གསུམ་གྱིས་གསོལ་བ་བཏབ་པས་གནང་བ་བྱིན་པར་བསམ། མཆོད་སྦྱིན་གཏོར་མ་འདི་བཞེས་ལ། ། རྣལ་འབྱོར་བདག་ཅག་འཁོར་བཅས་ཀུན། ། ནད་མེད་ཚེ་དང་དབང་ཕྱུག་དང༌། ། དཔལ་དང་གྲགས་དང་བསྐལ་པ་བཟང༌། ། ལོངས་སྤྱོད་རྒྱ་ཆེན་ཀུན་ཐོབ་ཅིང༌། །
ཞི་དང་རྒྱས་ལ་སོགས་པ་ཡི། ། ལས་ཀྱི་དངོས་གྲུབ་བདག་ལ་སྩོལ། ། དམ་ཚིག་ཅན་གྱིས་བདག་ལ་སྲུངས། ། དངོས་གྲུབ་ཀུན་གྱིས་སྡོང་གྲོགས་མཛོད། ། དུས་མིན་འཆི་དང་ནད་རྣམས་དང༌། ། གདོན་དང་བགེགས་རྣམས་མེད་པར་མཛོད། ། རྨི་ལམ་ངན་དང་མཚན་མ་ངན། ། བྱ་བྱེད་ངན་པ་མེད་པར་མཛོད། ། འཇིག་རྟེན་བདེ་ཞིང་ལོ་ལེགས་དང༌། ། འབྲུ་རྣམས་འཕེལ་ཞིང་ཕྱུགས་འཕེལ་བ། །
དགེ་ལེགས་ཐམས་ཅད་འབྱུང་བའི་གནས། ། ཡིད་ལ་འདོད་པ་ཀུན་འགྲུབ་མཛོད། ། ཅེས་ཅི་འདོད་པའི་ཕྲིན་ལས་བཅོལ། བྷཱུ་མི་པ་ཏི་ས་པ་རི་ཝཱ་ར་གཙྪཿ ས་རང་གནས་སུ་གཤེགས་པར་བསམས་ལ། གཏོར་མ་གཙང་སར་བསྐྱལ། ཀུན་རྫོབ་ཀྱི་སྦྱང་བ་དང༌། ཆོས་ཐམས་ཅད་སྟོང་ཉིད་དུ་ཤེས་པས་རང་བཞིན་མེད་པར་རྒྱས་གདབ་པ་ནི་དོན་དམ་པའི་སྦྱོང་བའོ། ། གཏོར་མ་ཕུལ་རྗེས་ཚོམ་བུ་བསྡུས་ལ་ཕྱག་གཡས་རྡོ་རྗེ་དང་བཅས་པ་ས་ལ་བཞག་ནས་ རང་ཉིད་སྐད་ཅིག་གིས་གཉུག་མའི་ལྷ་དཔལ་རྡོ་རྗེ་ཧེ་རུ་ཀའི་སྐུར་གྱུར། ཨོཾ་ཨཱཿཧཱུྃ་ཨརྩིག་ནིརྩིག? རྩ་སྔགས་ཕྲེང་སྐོར་རམ།
ཉེར་གཅིག་སོགས་སྦྲགས་པས་ས་བཟུང༌། ཨོཾ་བཛྲ་ས་མ་ཡ་མངྒ་ལ་ཨ་མྲྀ་ཏ་ཨཱཿཧཱུྃ༔ བདུད་རྩི་མ་ད་ན་དང་སྦྱར་བ་སྟེགས་བུར་འཐོར་ལ་ཆག་ཆག་གདབ་བོ། ། དེ་ནས་སྟ་གོན་དངོས་ལ་གསུམ་ལས། དང་པོ་ལྷ་དང་བུམ་པ་སྟ་གོན་ཆབ་གཅིག་ཏུ་བཤད་ན། མདུན་སྟེགས་ཁེབས་ལྡན་སྟེང༌། མཎྜལ་དྲིའི་ཐིག་ལེའི་དབུས་དང༌། ཕྱོགས་བཞི་སྟེ་ལྔ་ཚོམ་དེའི་ཕྱིར་རོལ་ཚོམ་བུ་ལྔ་དང༌། དེའི་ཕྱི་རོལ་བཞི་སྟེ་བཅུ་བཞི། དེའི་ཕྱི་རོལ་དུ་སྒོ་བ་བཅས་བཀོད་ལ།
དེའི་སྟེང་ལྕོག་ན་རྣམ་འཕྲུལ་བཅུ་གསུམ་བཀའ་འཁོར་སྒོ་སྐྱོང་དང་བཅས་པའི་རང་སྔགས་བཟླས་བཞིན་ནམ། མིན་ཀྱང་བསྙེན་སྒྲུབ་སྔགས་ཁོ་ནས་མཐར་ ས་མ་ཡ་སཏྭཾ༔ ཞེས་བཏགས་པ་བརྗོད་བཞིན་དུ་འབྲུ་ཚོམ་གཙོ་འཁོར་བྱེ་བྲག་ཕྱེད་པར་དགོད། དེ་ནས་བུམ་པ་རྣམས་གུ་གུལ་གྱི་དུད་པས་བདུག་ཧཱུྃ་བཞིའི་སྔགས་བརྗོད་ལ་ཡུངས་དཀར་གྱིས་བྲབ། བདུད་རྩི་ཆོས་སྨན་དང་དྲི་བཟང་བུམ་རྫས་སོ་ལྔ་རྣམས་སྦྱར་བའི་ཆུ་གཙང་ཕྱེད་ཀ་ཁེངས་བར་བླུགས། རྣམ་བུམ་ལ་མགུལ་ཆིངས་དམར་པོ་དང༌། ལས་བུམ་ལ་མགུལ་ཆིངས་ལྗང་གུ་སྒྲོན། ཁ་རྒྱན་གཟུང་ཐག་དང་བཅས་པ་འདུ་བྱ་ལ་ཚོམ་བུའི་སྟེང་རྐང་གསུམ་ཐོག་དགོད། གཞན་ཡང་སྟ་གོན་གྱི་རྫས་དང་དབང་གི་ཅ་ཆས་རྣམས་ཀྱང་སྟེགས་ཐོག་ཏུ་དགྲམ། རྒྱབ་ཕྱོགས་སུ་སྨན་རཀ་གཏོར་མ།
མཐའ་བསྐོར་དུ་ཕྱི་ནང་གི་ཉེར་སྤྱོད་གཡས་སུ་བསྐོར་བར་བཤམས་ཏེ། མཆོད་གཏོར་བྱིན་རློབ་ནི། ལས་བྱང་རྩ་བ་གཅིག་དྲིལ་ལས། རྃ་ཡྃ་ཁྃ༔ ཨོཾ་ཨཱཿཧཱུྃ༔ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཧྲཱིཿ ཕྱི་མཆོད་མེ་ཏོག་བདུག་སྤོས་མར་མེ་དྲི༔ ཞལ་ཟས་རོལ་མོ་སིལ་སྙན་དབྱངས་དང་བཅས༔ གཟུགས་སྒྲ་དྲི་རོ་རེག་བྱ་མཆོད་པའི་སྤྲིན༔
བདེ་གཤེགས་རྒྱལ་བ་མཉེས་པའི་རྫས་སུ་སྤེལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ དམ་ཚིག? སོགས་ནས་བསྟོད་པའི་བར་བཏང་ལ་བསྙེན་སྒྲུབ་ཀྱི་བཟླས་པ་ཁྱུག་ཙམ་བྱས་ལ་སྤྲོ་ན་སྒྲུབ་ཁོག་ལྟར་བུམ་སྒྲུབ་རྒྱས་པ་བྱ། མ་ནུས་ན་རྣམ་བུམ་དང་ལས་བུམ་ཆོས་སྤྱོད་ནང་ལྟར་སྒྲུབ་ལ་མཆོད་བསྟོད་འོད་ཞུ་བྱ། དེ་ནས་ཡན་ལག་བདུན་པའི་ཚོགས་བསགས་པ་ནི། རྡོ་རྗེ་སློབ་དཔོན་སངས་རྒྱས་དཔལ? སྙན་གསན་དབབ་པ་ནི། སྤོས་དང་ཐལ་མོ་སྦྱར་ལ། བླ་མ་བདེ་གཤེགས་བཀའ་འདུས་དགོངས་སུ་གསོལ། ། རྩ་གསུམ་རྒྱལ་བ་རྒྱ་མཚོར་མཆོད་པ་དང༌། །
འདུས་པའི་མཆེད་ལྕམ་ཁྱེད་ཀྱི་རྗེས་ཞུགས་ཕྱིར། ། བདག་ཅག་བཀའ་འདུས་ཆོས་ཀྱི་རྒྱ་མཚོ་ཡི། ། སང་ནི་དཀྱིལ་འཁོར་ཡོངས་རྫོགས་བྲི་བར་བྱ། ཁྱེད་རྣམས་ཀྱིས་ནི་ཐུགས་རྗེས་བརྩེར་དགོངས་ལ། ། བྱིན་རླབས་རྒྱ་ཆེན་སྩོལ་བར་མཛད་དུ་གསོལ། ། ཞེས་གསོལ་བ་ལན་གསུམ་དུ་གདབ་བོ། ། གསུམ་པ་སློབ་མ་སྟ་གོན་ནི། སློབ་མ་ཕྱི་རོལ་དུ་བོས་ལ་ཁྲུས་ནས་དབྱུང་བ་ནི། ཇི་ལྟར་བལྟམས་པ་ སོགས་དང་ལས་བུམ་གྱི་ཆུས་ཁྲུས་དང་མཎྜལ་བཀྱེ་བསྡུ་བྱ། དེ་ནས་ ཧྱ་གྷྲྀ་ཝ ས་བསང༌།
སྭ་བྷཱ་ཝ ས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར༔ ཨོྃ་ཨཱཿཧཱུྃ༔ སརྦ་བྷུ་ཏ་ཨ་ཀརྵ་ཡ་ཛཿ ཨོཾ་སརྦ་བིགྷྣཱན་ན་མཿ སརྦ་ཏ་ཐཱ་ག? བ་ལིཾ་དྱ་སྭཱ་ཧཱ། ལན་གསུམ་གྱིས་བསྔོ། ན་མོཿ རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི? ཆོས་ཀྱི་བཀའ? དགེ་འདུན? གསང་སྔགས་རིག་སྔགས་གཟུངས་སྔགས་སྙིང་པོའི་སྔགས་དང་ཕྱག་རྒྱ་ཏིང་ངེ་འཛིན་རྣམས་ཀྱི་བཀའ་བདེན་པ་དང༌།
ཁྱད་པར་དུ་བླ་མ་རྩ་གསུམ་བཀའ་འདུས་ཀྱི་ལྷ་ཚོགས་བཀའ་སྡོད་དམ་ཅན་རྒྱ་མཚོའི་ཚོགས་དང་བཅས་པ་རྣམས་ཀྱི་བཀའ་བདེན་པ་དང༌། བདེན་པ་ཆེན་པོའི་བྱིན་རླབས་ཀྱིས་དེང་འདིར་སྐལ་ལྡན་གྱི་སློབ་མ་འདི་རྣམས་ལ་སྨིན་བྱེད་ཀྱི་དབང་བསྐུར་ཟབ་མོ་སྒྲུབ་པ་དང༌། མཆོག་ཐུན་གྱི་དངོས་གྲུབ་ཐོབ་པར་མི་དབང་བར་བྱེད་པའི་གདོན་བགེགས་ལོག་པར་འདྲེན་པ་ཐམས་ཅད། མཆོད་སྦྱིན་གྱི་གཏོར་མ་བཟང་པོ་འདིས་ཚིམས་པར་གྱིས་ལ་རང་རང་སོ་སོའི་གནས་སུ་ཕྱིར་དེངས་ཤིག ། གལ་ཏེ་མི་འགྲོ་ན་ཁྲོ་བོ་ཡེ་ཤེས་ཀྱི་རྡོ་རྗེའི་མེ་རབ་ཏུ་འབར་ནས་བགེགས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་ཏ་རེ། རོལ་མོ་འཚམ་རྔམ་དང་བཅས་ཧཱུྃ་བཞིའི་སྔགས་ཀྱིས་བསྐྲད། ཡུངས་དཀར་གྱིས་བྲབ། གུ་གུལ་བདུག ། སྟེང་འོག་ཕྱོགས་མཚམས་ཐམས་ཅད་རྡོ་རྗེའི་ར་བ་དྲྭ་བ་གུར་བླ་རེ་ཡེ་ཤེས་ཀྱི་མེ་དཔུང་རབ་ཏུ་འབར་བས་སྲུང་འཁོར་ཡངས་ཤིང་རྒྱ་ཆེ་བ་ཅིས་ཀྱང་མི་ཆོད་མི་ཤིགས་པར་གྱུར། ཨོཾ་བཛྲ་རཀྵ་རཀྵ་སྭཱ་ཧཱ།
དེ་ནས་སློབ་དཔོན་ཞྭ་ཆོས་དང་བཅས་ཏེ། ལོ་རྒྱུས་ཅུང་ཟད་འཆད་པ་ལ། ད་འོ་ན། ནམ་མཁའ་དང་མཉམ་པའི་སེམས་ཅན་ཐམས་ཅད། རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱ། དེའི་ཆེད་དུ་དམ་པའི་ཆོས་ཟབ་མོ་ཉམས་སུ་བླང་བར་བགྱིའོ། དེའང་ཐུན་མོང་ཐེག་པའི་ལམ་ལ་ཞུགས་ན་བསྐལ་པ་གྲངས་མེད་གསུམ་ལ་སོགས་པའི་རྩོལ་སྒྲུབ་ཀྱིས་ཡུན་འགོར་བས། དེའི་བར་དུ་མ་རྒན་རྣམས་སྡུག་བསྔལ་དོས་དྲག་པོས་མནར་བར་འདུག་པས། ད་རེས་ཚེ་གཅིག་གིས་ཟུང་འཇུག་རྡོ་རྗེ་འཆང་གི་གོ་འཕང་འཐོབ་པར་བྱ་བའི་ཕྱིར་འབྲས་བུ་རྡོ་རྗེ་ཐེག་པ་ལ་ཞུགས་པར་བྱའོ། དེའང་སྨིན་བྱེད་ཀྱི་དབང་བསྐུར་ཟབ་མོ་ཞུས་ནས།
ལམ་རིམ་གཉིས་ལ་བསླབ་པར་བྱ་སྙམ་པས་ཐོག་མར་བྱང་ཆུབ་མཆོག་ཏུ་ཐུགས་བསྐྱེད་པ་ཟབ་མོ་གསལ་བཏབ་སྟེ་གསན་འཚལ། དེའང་མདོ་རྒྱུད་བསྟན་བཅོས་དྲི་མ་མེད་པ་རྣམས་ནས་ཇི་སྐད་གསུངས་པ་བཞིན། སྣོད་ཀྱི་སྐྱོན་གསུམ་དྲི་མ་དྲུག་མི་འཛིན་པ་ལྔ་དང་བཅས་པ་སྤངས་ནས་ལེགས་པར་གསན་པར་ཞུ། གང་གསན་པར་བྱ་བའང་གངས་ལྗོངས་སྔགས་འཆང་ཕུར་ཐོགས་ཡོངས་ཀྱི་རྒྱལ་པོ་གནུབས་ཆེན་སངས་རྒྱས་ཡེ་ཤེས་དེ་ཉིད་ཀྱི་ཡེ་ཤེས་སྒྱུ་མའི་རོལ་གར་རིག་འཛིན་གར་དབང་གནམ་ལྕགས་རྡོ་རྗེའམ། རྩ་གསུམ་གླིང་པ་ཆོས་ཀྱི་རྒྱ་མཚོས། ངོ་མཚར་སྒྱུ་འཕྲུལ་བསམ་གྱིས་མི་ཁྱབ་པའི་སྒོ་ནས་གཏེར་གནས་སུམ་ཅུ་རྩ་དགུ་ལས་ཟབ་གཏེར་བདུན་ཅུ་རྩ་ལྔ་སོགས་རིམ་པར་བཞེས་པའི་ནང་ཚན། ཁྱད་པར་དུ་གྱུར་པ་འདི་ནི། གཏེར་གཞུང་ལས། དེ་ནས་ལྷ་སྲས་མུ་ཁྲི་བཙན་པོ་དང་༔ རྗེ་འབངས་རྒྱ་མཚོ་བཀའ་ཡི་འབངས་བཅས་ནས༔
བསམ་ཡས་དམ་པའི་རྒྱ་མཁར་རྩེ་དགུའི་མདུན༔ ཕོ་བྲང་དབུ་རྩེ་རིམ་གསུམ་དག་ལ་ནི༔ མ་འོངས་ལུང་བསྟན་ཞུས་པ་སྔ་མ་དང་༔ མཆིམས་ཕུར་བདེར་འདུས་སྐོར་གསུམ་བར་པའི་སྐབས༔ ཕྱི་མ་ཁྲ་འབྲུག་བཀའ་འདུས་ཞལ་ཕྱེས་ཚེ༔ ཞུས་ལན་ཞལ་གདམས་ལེའུ་བདུན་མ་དང་༔ སྔ་ཕྱི་ཐམས་ཅད་བཀྲ་ཤིས་མཐའ་རྟེན་དུ༔ རྗེ་འབངས་རྒྱལ་བློན་དགོངས་པ་རྫོགས་པ་ཡི༔ སྨོན་ལམ་བསམ་པ་ལྷུན་གྲུབ་རྒྱབ་ཆོས་བཞག༔ ཞལ་གདམས་གསོལ་འདེབས་ཕྱོགས་གཅིག་བསྒྲིགས་ནས་སུ༔
བསྐྱེད་རྫོགས་གཉིས་བཅས་ལག་ལེན་གདམས་པ་གནང་༔ མན་ངག་བཅུ་གསུམ་ངོ་སྤྲོད་རྣམ་ལྔ་བཞག༔ དེའང་མ་འོངས་བོད་འབངས་ལ་དམིགས་ནས༔ ཞལ་གདམས་སྐོར་རྣམས་བཞེད་དོན་སོ་སོ་ལྟར༔ རིན་ཆེན་གཏེར་ཁ་རྣམས་ལ་བཀྲམ་སྟེ་སྦས༔ ཁ་བྱང་ཡང་བྱང་རྗེ་འབངས་ཉེར་ལྔར་གཏད༔ མ་འོངས་ལུང་བྱང་གོང་ཐང་ལ་ཐོག་ཏུ༔ ལྷ་སྲས་མུ་ཁྲི་བཙན་པོས་དབུ་མཛད་པའི༔ ཇོ་མོ་མཚོ་རྒྱལ་ཐུགས་སྲས་བུ་ལྔ་ལ༔ མི་བརྗེད་དྲན་པའི་སྨོན་ལམ་དང་བཅས་གནང་༔
ཞེས་གསུངས་པ་བཞིན། ཆོས་རྒྱལ་ཁྲི་སྲོང་སོགས་ལས་ཅན་དག་པའི་འཁོར་རྣམས་ལ་ཐོག་མར་བསམ་ཡས་དབུ་རྩེ་རིམ་གསུམ་སོགས་སུ། བདེ་གཤེགས་བཀའ་འདུས་ཆོས་ཀྱི་འཁོར་ལོ་བསྐོར་བ་དང༌། བར་དུ་མཆིམས་ཕུའི་བྲག་དམར་ཀེའུ་ཚང་དུ་ཐུགས་སྲས་སྙིང་གི་བུ་དགུ་ལ་བདེར་འདུས་སྐོར་གསུམ་གྱི་སྨིན་གྲོལ་ཕོག་ཅིང་ཞལ་གདམས་བསྩལ། ཐ་མ་ཁྲ་འབྲུག་ཏུ་ལྷ་སྲས་རྗེ་འབངས་ཐུགས་ཀྱི་བུ་ལྔ་ལ་བཀའ་འདུས་ཆོས་ཀྱི་རྒྱ་མཚོའི་སྨིན་གྲོལ་ཞུས་ལེན་ཞལ་གདམས་ལེའུ་བདུན་མ་བཅས་མང་དུ་བསྩལ། སྔ་ཕྱི་ཐམས་ཅད་ཀྱི་མཐའ་རྟེན་དུ་རྒྱབ་ཆོས་བསམ་པ་ལྷུན་འགྲུབ་མ་ཞལ་གདམས་མན་ངག་བཅུ་གསུམ་སོགས་རྒྱས་པར་བཀའ་བསྩལ། ཕྱིས་སུ་གུ་རུས་གུང་ཐང་ལ་ཐོག་ཏུ་ལྷ་སྲས་མཆོག་དང་རྗེ་འབངས་རྣམས་ལ་སྐྱེལ་ལེན་གྱི་ཚུལ་དུ་གནང༌། མ་འོངས་རྗེ་འབངས་རྣམས་ཀྱི་དོན་དུ་ཟབ་གཏེར་དུ་བཞག་དགོས་པའི་བཀའ་བསྩལ་པ་བཞིན་མཚོ་རྒྱལ་གྱིས་ཤོག་དྲིལ་དམ་རྫས་དང་སྐུ་ཚབ་གཏེར་ལྔ་བཅས་ཁག་བགོས་ནས་སྦས་པ་ལས། བོད་ཡུལ་རྡོ་རྗེ་གདན་དཔལ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་དང་ཉེ་བའི་ཆར། སྔར་གུ་རུས་རྗེ་འབངས་སྙིང་གི་བུ་དགུ་ལ་བདེར་འདུས་རྣམ་གསུམ་ཆོས་ཀྱི་སྨིན་གྲོལ་མཛད་པའི་གནས་མཆོག་བོད་ཡུལ་སྒྲུབ་གནས་ཡོངས་ཀྱི་རྒྱལ་པོ།
བསམ་ཡས་མཆིམས་ཕུའི་བྲག་དམར་ཀེའུ་ཚང་དེ་ཉིད་དུ་གུ་རུ་ཡབ་ཡུམ་གྱིས་སྐད་ཅིག་གིས་མིག་འཕྲུལ་ལྟར་མི་སྣང་བར་རྒྱ་ཡིས་གདམས་པ་མཛད་པའི་སྐུ་ཚབ་མཐོང་གྲོལ་ཆེན་མོ། དམ་རྫས་བདུད་རྩི་ཆོས་སྨན། ཐུགས་སྒྲུབ་བདེ་གཤེགས་འདུས་པ་རྩ་གསུམ་བཀའ་འདུས་ཆོས་ཀྱི་རྒྱ་མཚོའམ། རྩ་གསུམ་དགོངས་འདུས་ཀྱི་རྩ་བ་དང་ཡན་ལག་ཞལ་གདམས་བཅུ་གསུམ་ལས་ཕྲན་དང་བཅས་པ། གཏེར་ཆེན་རྩ་གསུམ་གླིང་པ་ཆོས་ཀྱི་རྒྱ་མཚོས། བོད་རབ་བྱུང་༡༢ས་ཁྱི་ལོའི་ཟླ་ཚེས་ལ་ཕྱི་ནང་གི་འབྱིན་པའི་རྟགས་རྣམས་མངོན་དུ་གྱུར་བའི་སྐབས། ངོ་མཚར་བའི་སྒྱུ་འཕྲུལ་དུ་མ་དང་བཅས་ཁྲོམ་གཏེར་དུ་བཞེས་ཤིང་ཟབ་གསང་ཆོས་ཀྱི་བདག་པོ་ཨོ་རྒྱན་རོག་རྗེ་གླིང་པ་དང༌། རྭ་སྟོན་སྟོབས་ལྡན་རྡོ་རྗེ་སོགས་ལ་གནང༌། སྔ་མ་ལས་ཨོ་རྒྱན་དྲི་མེད་གླིང་པ་དང༌། རྩ་ནང་གཏེར་ཆེན།
ལྕགས་ཟམ་མཆོག་སྤྲུལ་བདུན་པ་བསྟན་འཛིན་ཡེ་ཤེས་ལྷུན་གྲུབ། ཨོ་རྒྱན་འགྲོ་འདུལ་གླིང་པ་སོགས་ནས་རིམ་པར་འཁོར་ལོའི་མགོན་པོ་སཱུརྻ་རསྨིའི་བར་བྱིན་རླབས་ཀྱི་ཚན་ཁ་མ་ཉམས། དམ་སེལ་གྱི་གཡའ་དྲིས་མ་གོས་པར་མ་དང་མཁའ་འགྲོའི་ཁུ་རླངས་ཐུལ་ལེ་བ་འདི་ལྟ་བུའི་སྨིན་བྱེད་ཀྱི་དབང་བསྐུར་བསྒྲུབ་པའི་སྐབས་སུ་བབ་པ་ཡིན་ལ། དེ་ལའང་བདེར་འདུས་རྩ་བའི་དཀྱིལ་འཁོར་དབང་ཆེན་ཨིནྡྲ་ནཱི་ལའི་མཆོད་སྡོང་དང༌། ཡན་ལག་སྒྲུབ་ཐབས་བཅུ་གསུམ་སོ་སོའི་དབང་སོགས་ཇི་སྙེད་བཞུགས་པ་ལས། ད་ལམ་བདེར་འདུས་རྩ་བའི་དབང་ཆེན་གྱི་དཀྱིལ་འཁོར་དུ། དབང་བསྐུར་ཟབ་མོ་སྒྲུབ་པའི་སྐབས་སུ་བབ་པ་ཡིན་པས། དེ་ལའང་སློབ་མ་ལྷག་པར་གནས་པ་དང༌། དངོས་གཞི་དབང་བསྐུར་བ་གཉིས་སུ་ཡོད་པ་ལས། དེ་རིང་གི་སྐབས་ལྷག་གནས་སྟ་གོན་གྱི་ཆོས་རྣམས་བསྒྲུབ་པར་བྱ་བ་ཡིན།
དེ་ལའང་བདག་ཉིད་སློབ་དཔོན་གྱིས་བགྱི་འོས་དང་སློབ་མས་བགྱི་འོས་གཉིས་ལས། སློབ་དཔོན་གྱིས་བགྱི་འོས་རྣམས་ཆད་ལྷག་མེད་པར་ལེགས་པར་གྲུབ་ནས། ད་ཁྱེད་རང་སློབ་མ་རྣམས་ཀྱི་ངོ་སྐལ་དུ་གྱུར་པའི་ཐོག་མར་ལྷག་གནས་སྟ་གོན་གྱི་ཆོས་རྣམས་ཞུ་བའི་ཡོན་དུ་མཎྜལ་ཞིག་འབུལ་བར་ཞུ། དེ་ནས་ས་ཕྱོགས་འདི་དག་དག་པ་རབ་འབྱམས་ཡེ་ཤེས་ཀྱི་དཀྱིལ་འཁོར་ཆེན་པོར་གྱུར་བའི་ནང་དུ་སློབ་དཔོན་དུས་གསུམ་སངས་རྒྱས་ཐམས་ཅད་ཀྱི་ངོ་བོ་ལྷག་པའི་ལྷའི་རྣམ་པར་བཞུགས་པ་ལ། མི་ཕྱེད་དད་པའི་གདུང་ཤུགས་དྲག་པོས་ཕྱག་སྙིམ་པར་མེ་ཏོག་དང་བཅས་ཐལ་མོ་སྦྱར་ཏེ་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། ཀྱཻཿ ཐུགས་རྗེའི་དབང་ཕྱུག་བླ་མ་རྗེ༔ བདེ་གཤེགས་བསྒྲུབ་པའི་དཀྱིལ་འཁོར་དུ༔ སྐལ་ལྡན་ཡང་དག་འཇུག་པའི་ཕྱིར༔ དམ་པས་རྗེས་བཟུང་གནང་བ་སྩོལ༔
ཞེས་པའི་ལན་འདི་གསན་པར་ཁྱབ་པ་གདའ། ཧཱུྃ༔ རྡོ་རྗེ་གསུམ་གྱི་དཀྱིལ་འཁོར་དུ༔ ཡང་དག་ངེས་པར་འཇུག་ནས་སུ༔ དཀྱིལ་འཁོར་གཉན་ལ་མི་འདའ་ན༔ དམ་ལོངས་རྡོ་རྗེའི་དམ་ཚིག་སྦྱིན༔ དེ་ལྟར་གསོལ་བ་བཏབ་ནས་བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པས་མཁྱེན་བརྩེའི་སྒོ་ཕྱེས་ནས་བཀའི་གནང་བ་ཐོབ་པའི་མོས་པ་མཛོད། དེ་ནས་རྒྱུད་འདག་པའི་སླད་དུ། མདུན་གྱི་ནམ་མཁར་བླ་མ་དང་དཀྱིལ་འཁོར་གྱི་ལྷ་ཚོགས་ཐ་མི་དད་པ་ལ། ཕྱོགས་བཅུ་དུས་བཞིའི་སྐྱབས་ཡུལ་མ་ཚང་བ་མེད་པས་བསྐོར་བ་མངོན་སུམ་ལྟ་བུར་བཞུགས་པའི་སྤྱན་སྔར།
འདི་ནས་བྱང་ཆུབ་མ་ཐོབ་ཀྱི་བར་དུ་སྐྱབས་སུ་འགྲོ་བར་བགྱིའོ་སྙམ་པའི་ཡིད་ཀྱིས་འདིའི་རྗེས་ཟློས་མཛོད། ན་མོ༔ བདེ་གཤེགས་ཀུན་འདུས་གུ་རུ་པདྨ་འབྱུང་༔ ཐུགས་རྗེའི་བདག་ཉིད་ཨོ་རྒྱན་ཆོས་ཀྱི་རྗེ༔ རྩ་བརྒྱུད་བླ་མ་མཆོག་གསུམ་ཀུན་འདུས་ལ༔ བདག་ཡིད་རྩེ་གཅིག་གདུང་བས་སྐྱབས་སུ་མཆི༔ སྐྱབས་ཡུལ་དེ་དག་གི་མདུན་དུ་མ་གྱུར་འགྲོ་ཀུན་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱའོ་སྙམ་པའི་སྨོན་འཇུག་བྱང་ཆུབ་ཏུ་ཐུགས་བསྐྱེད་པ་འདིའི་རྗེས་ཟློས་མཛོད། ཧོཿ གདོད་ནས་རང་རིག་རྣམ་དག་སྐུ་ལྔའི་མཆོག༔ ཅི་བཞིན་རྟོགས་པའི་བྱིན་རླབས་ནུས་རྩལ་གྱི༔
འོད་ཟེར་ནར་མ་འགྲོ་ལ་རབ་སྤྲོས་ནས༔ ཡང་དག་སངས་རྒྱས་ལམ་འགོད་སེམས་བསྐྱེད་དོ༔ དེ་ནས་ཁྱེད་རང་རྣམས་ཀྱི་རྒྱུད་ལ་ཡོད་པའི་ལས་དང་ཉོན་མོངས་པའི་སྒྲིབ་པ་སྦྱངས་ཤིང་བསོད་ནམས་དང་ཡེ་ཤེས་ཀྱི་ཚོགས་མྱུར་དུ་སྤེལ་བའི་སླད་དུ། བླ་མ་དང་དཀྱིལ་འཁོར་གྱི་ལྷ་ཚོགས་རྒྱལ་བ་སྲས་དང་བཅས་པའི་སྤྱན་སྔར་ཡན་ལག་བདུན་པ་ཚུལ་བཞིན་དུ་བྱ་བའི་འདུན་པས་འདིའི་རྗེས་ཟློས་ལྷན་ཅིག་ཏུ་མཛོད། རྡོ་རྗེ་སློབ་དཔོན་སངས་རྒྱས་དཔལ། ། དུས་གསུམ་བཞུགས་ལ་ཕྱག་འཚལ་ལོ། ། མཆོག་གསུམ་བསྟན་པའི་ཞིང་གྱུར་ལ། ། གཉིས་མེད་ཡིད་ཀྱིས་སྐྱབས་སུ་མཆི། ། དངོས་འབྱོར་ཡིད་ཀྱིས་རྣམ་སྤྲུལ་པའི། ། དག་པའི་མཆོད་པ་བཞེས་སུ་གསོལ། །
དངོས་གྲུབ་ཆུ་བོ་གཅོད་པའི་བགེགས། ། ཉེས་བྱས་མ་ལུས་བཤགས་པར་བགྱི། ། ཕྱོགས་བཅུའི་འཁོར་གསུམ་དག་པའི་ཆོས། ། མ་ཆགས་སྤྱོད་ལ་རྗེས་ཡི་རང༌། ། དག་པའི་མཐའ་བཞི་དྲི་མ་མེད། ། རྫོགས་པའི་བྱང་ཆུབ་སེམས་བསྐྱེད་དོ། ། བདེ་གཤེགས་བྱང་ཆུབ་སེམས་དཔའ་ལ། ། དག་པ་གསུམ་གྱི་ལུས་འབུལ་ལོ། ། ཚེ་རབས་བགྲང་བའི་ལས་རྣམས་ཀུན། ། བསྡུས་ཏེ་བྱང་ཆུབ་ཆེན་པོར་བསྔོ།
དེ་ནས་དཀྱིལ་འཁོར་དུ་འཇུག་པར་གསོལ་བ་འདེབས་པ་འདིའི་རྗེས་ཟློས་མཛོད། ཧོཿ བདག་ཅག་སྐལ་ལྡན་རིགས་ཀྱི་བུ༔ དཀྱིལ་འཁོར་འདི་རུ་འཇུག་སྤྲོ་བས༔ བླ་མས་ཅི་གསུང་གཡར་དམ་རྣམས༔ བཀའ་ལས་འདས་ན་མགོ་བོ་ཁོས༔
ཞེས་ཁས་བླང་དུ་གཞུག ། དེ་ནས་དམ་ཚིག་རྡོ་རྗེའི་མནའ་ཆུ་བླུད་ལ། ཧཱུྃ༔ འདི་ནི་བྱང་ཆུབ་སྙིང་རྗེའི་ཆུ༔
གསང་སྔགས་མོས་པར་ཡེ་ཤེས་འགྱུར༔ སྔགས་ལ་མི་མོས་ལོག་ལྟ་ཅན༔ དམ་ཚིག་ཉམས་པའི་དུག་ཆུར་འགྱུར༔ དེ་བས་དམ་སྲུངས་ཆུ་འདི་འཐུང་༔ གནས་ཁང་འདི་ཡི་ཕྱི་རོལ་དུ༔ དམ་མེད་རྣམས་ལ་སྨྲ་མི་བྱ༔ ལོག་ལྟ་ཅན་ལ་ཤིན་ཏུ་གསང་༔ ཁྱེད་རྣམས་ཀྱིས་ཀྱང་དོན་དེ་ལས་མི་འདའ་བར་བགྱིའོ་སྙམ་པའི་བྲོ་བོར་བ་དང་བཅས་འདིའི་རྗེས་ཟློས་མཛོད། ཨོཾ་བཛྲ་ན་ར་ཀ་ཨ་སུ་ཏྲི་པྲེ་དུ་ནྲྀ་ས་མ་ཡ་ཨི་དནྟེ་བཛྲ་ཧ྄྄྄ཱུྃ་ཧཱུྃ༔ དམ་ཚིག་བསྲུངས་ན་ཆུ་འདི་ཡེ་ཤེས་སེམས་དཔར་འགྱུར་ཏེ་དངོས་གྲུབ་མཐའ་དག་སྩོལ་ལ།
ཉམས་ན་ཡཀྴ་སྲིན་པོར་གྱུར་ནས་འདི་ཕྱི་ཀུན་ཏུ་དུཿཁ་མི་ཟད་པར་ཉམས་སུ་མྱོང་བ་ཡིན་པས་དེ་དོན་ཤེས་པར་གྱིས་ཤིག ། དམ་ཆུ་སྦྱིན་ཞིང༌། དེ་ནས་དཀྱིལ་འཁོར་གྱི་བར་ཆད་བསྲུང་ཕྱིར་དཔུང་སྐུད་སྦྱིན་པ་ནི༔ སྔགས་འདིས་བྱིན་གྱིས་བརླབས་ལ། ཨོཾ་བཛྲ་ཧེ་རུ་ཀ་ཡཀྴ་ཀཱ་ལ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ མདུད་པའི་སྔགས་ནི༔ རཾ་ཏྲིཾ་ཊཾ་ཙཀྲ་ཀ་ར་ཧཱུྃ་ཕཊ྄ཿ དེའང་དཔུང་སྐུད་སྦྱིན་པ་ལ་ཕོའི་དཔུང་པ་གཡས་དང་མོའི་གཡོན་དུ་བཅིང་ལ། ཕྱག་མཚན་རྡོ་རྗེ་རྒྱ་གྲམ་གྱིས་རྒྱས་བཏབ་པས་ཉོན་མོངས་པའི་བདུད་ཀྱི་འགྱུ་ལམ་གཅོད། སྲུང་སྐུད་ཡེ་ཤེས་རིགས་ལྔར་མཚོན་པས་ཁ་དོག་ལྔ་ལྡན་དང་སྐུ་གསུང་ཐུགས་ཀྱིས་རྒྱས་གདབ་ཕྱིར་རྡོ་རྗེའི་མདུད་པ་གསུམ་བོར་བ་འདི་ཉིད་བཅིངས་པས།
ཕྱི་ལྟར་རླུང་མཁྲིས་བད་ཀན་ཐམས་ཅད་སྲུང་ཞིང་ནང་ལྟར་མ་དག་ཉོན་མོངས་པ་ཐམས་ཅད་དག་པ་དང༌། གསང་བ་དག་པ་ཡེ་ཤེས་ཀྱི་རྩ་སྒོ་བྱེ། འབྲས་བུ་སྐུ་གསུམ་འཕོ་འགྱུར་མེད་པ་རྡོ་རྗེ་ལྟ་བུའི་ཏིང་ངེ་འཛིན་མངོན་སུམ་དུ་མཇལ་བའི་མོས་པ་མཛོད། ཧཱུྃ༔ ཡེ་ཤེས་ལྔ་ཡིས་ལེགས་མཚོན་པ༔ དམ་ཚིག་སེམས་དཔར་གནས་པ་དང་༔ ཡེ་ཤེས་ཕེབས་ནས་བརྟན་པའི་ཕྱིར༔ དེ་རིང་རྡོ་རྗེའི་རྒྱ་ཆིངས་གདབ༔ ཨོཾ་ཧཱུྃ་ཧཱུྃ་ཙཀྲ་ཙཀྲ་བཛྲ་ཙཀྲ་སྭཱ་ཧཱ༔ ཕོའི་གཡས་དང་མོའི་གཡོན་དུ་བཏགས་པས་ལུས་རྡོ་རྗེའི་གོ་ཁྲབ་ཏུ་གྱུར་ནས་བར་ཆད་མི་མཐུན་པའི་ཕྱོགས་ཀུན་ལས་སྲུང་བའི་མོས་པ་མཛོད།
དེ་ནས་གདན་ཀུ་ཤ་གཏད་པ་ནི། ཨོྃ་ཧྱ་གྷྲྀ་ཝ་ སོགས་ཀྱིས་བསང་༔ སྭ་བྷཱ་ཝ་ཤུདྡྷོ་ སོགས་ཀྱིས་སྦྱངས༔ སྟོང་པའི་ངང་ལས་དྷཱི་དང་ཧཱུྃ་ལས་སྐྱེས་པའི་ཀུ་ཤ་སྔོ་ལྗང་རྨ་བྱའི་མགྲིན་མདོག་ལྟར་འཇམ་ལ་རེག་ན་བདེ་བ། སློབ་མ་རྣམས་ཀྱི་རྨི་ལམ་མི་འཁྲུགས་ཤིང་གསལ་བའི་ནུས་པ་དང་ལྡན་པར་གྱུར༔ དྷཱིཿཧཱུྃ༔ བདུན་ཙམ་བཟླས་རྗེས། སྔོན་བཅོམ་ལྡན་འདས་རྒྱལ་བ་ཤཱཀྱ་ཐུབ་པ་དེ་ཉིད་ཀྱིས་མཛད་པ་བཅུ་གཉིས་སྟོན་པའི་སྒོ་ནས་ཞིང་འདིར་ཕེབས་ཏེ། ཆོས་ཀྱི་འཁོར་ལོ་བསྐོར་བའི་སྔོན་དུ་ཆུ་བོ་ནཻ་རཉྫ་ནའི་ཉེ་འགྲམ་མ་གྷ་དྷའི་ཤིང་ལ་སྐུ་རྒྱབ་གཏད་ཅིང་རྩྭ་མཆོག་ཀུ་ཤའི་གདན་ལ་སྐྱིལ་ཀྲུང་བཅས་ནས་དྲན་པ་མངོན་སུམ་དུ་བཞག་སྟེ་བྱང་ཆུབ་ཏུ་མངོན་པར་སངས་རྒྱས་པ་བཞིན། དེང་འདིར་སྨིན་གྲོལ་གྱི་དབང་གིས་ལུས་ངག་ཡིད་གསུམ་སྨིན་པར་བྱ་བ་ལ་རྟེན་འབྲེལ་ཟབ་མོའི་རྨི་ལམ་དུ་ལེགས་ཉེས་བརྟག་པའི་རྩྭ་རིང་བའི་རྩེ་མོ་མདུན་དུ་བསྟན་ནས་སྔས་པ་དང༌།
ཐུང་བ་གདན་བྱས་པའི་སྟེང་དུ་སེངྒེ་ཉལ་སྟབས་ཀྱིས་གཉིད་ཅིང་མགོ་དཀྱིལ་འཁོར་གྱི་ཕྱོགས་སུ་གཏད་ལ་རྨི་ལམ་གང་ཤར་བ་དེ་སྦ་གསང་མེད་པར་སྨྲ་བར་བྱའོ། ཧཱུྃ༔ སྔོན་བྱོན་རིག་འཛིན་གྲུབ་ཐོབ་ཀྱིས༔ འཇག་སྤྱིལ་ཕུབ་ནས་ཀུ་ཤ་ཡིས༔ གདན་བྱས་རྣམས་སྣང་ཆོས་བདུན་གནས༔ དེ་ཡི་རྟེན་འབྲེལ་རྩྭ་འདི་ཟུངས༔ ཨོཾ་བཛྲ་ཛྙཱ་ན་དྷ་ར་གརྦྷ་སིདྡྷི་ཧོཿ ཆུན་པོ་ཆུང་བ་སྔས་དང་ཆེན་པོ་གདན་དུ་བྱས་ལ་རྨི་ལམ་བཟང་ངན་གྱི་མཚན་མ་བརྟག་པར་བྱོས་ཤིག ཨོྃ༔ དང་པོ་སྐྱེ་མེད་སྟོང་པ་ཨཱཿ
བར་དུ་འགགས་མེད་གསལ་སྣང་ཨཱཿ ཐ་མ་བདེ་སྟོང་འཛིན་མེད་ཨཱཿ རང་སེམས་དྲི་མེད་ཨཱཿདཀར་སྒོམས༔ ཨོཾ་ཨ་ཨ་ཨཱཿ སྙིང་ཁར་པདྨ་ཆུ་ཤེལ་གྱི་མེ་ཏོག་ཁ་བྱེ་བ་ལྟ་བུའི་དབུས་སུ། ཨཱཿདཀར་སེམས་ཉིད་སྐྱེ་མེད་ཀྱི་ངོ་བོར་མོས་ལ། དེ་དཀྱིལ་འཁོར་གྱི་གཙོ་བོའི་ཐུགས་ཀར་ཕོག་པས་ཡི་དམ་ལྷའི་གོ་འཕང་འཐོབ་པར་ཤོག་སྙམ་པའི་སྨོན་པ་དང༌། དེ་ནས་འབྲུ་ཚོམ་མམ་མཎྜལ་གྱི་སྟེང་དུ་དཀྱིལ་འཁོར་སོ་ཤིང་ཙན་དན་ལ་བཟོས་པ་སོར་བཅུ་དྲུག་གི་ཚད་བྱ༔ མགོ་བོ་མེ་ཏོག་རྩ་བ་རྒྱ་མདུད་ཡིན༔ སོ་ཤིང་གི་རྩེ་མོར་པདྨ་དགོས་པ་ཡིན༔
སྙིང་ཁའི་པདྨ་ཆུ་ཤེལ་གྱི་མེ་ཏོག་ལྟར་ཁ་བྱེ་བའི་དབུས་སུ་སྔར་གྱི་ལུང་འབོག་པའི་ཨཱཿདེ་སེམས་ཉིད་སྐྱེ་བ་མེད་པའི་དཀྱིལ་འཁོར་གྱི་གཙོ་བོའི་ཐུགས་ཀ་རུ་འཕྲོས་པས་ཡི་དམ་ལྷའི་གོ་འཕང་ཐོབ་པར་བསྒོམས་ལ་སྨོན་ལམ་ཀྱང་དེ་བཞིན་དམོད་ནས་བཏབ༔ དམོད་དོར་ཞིང་སོ་ཤིང་བཟུང་ལ། དེའང་སློབ་དཔོན་གྱིས་སོ་ཤིང་སྦྱིན་པའི་དུས་ཐལ་སྦྱར་བར་དུ་བླངས༔ རྗེས་ཟློས་ཀྱི་ཚེ་མཁའ་དབྱིངས་ཕྱག་རྒྱ་ཞེས་མཐེ་བོང་ལྟོ་སྦྱར་བའི་བར་སོ་ཤིང་གི་རྩ་བར་བཟུང་ནས་སོས་འཆའ་བའི་ཚུལ་དང་༔ སོར་མོ་རྣམས་ཐད་ཀར་བརྐྱངས་པའི་གུང་མོས་སོ་ཤིང་གི་རྩེ་མོ་མེ་ཏོག་དང་ལྡན་པར་བཟུང་༔ དེ་ལྟ་བུའི་ཕྱག་རྒྱས་སོ་ཤིང་ཅུང་ཟད་སོས་འཆའ་བ་དང་ལྷན་ཅིག་དམིགས་པ་སོ་ཤིང་ལས་བྱུང་བའི་འོད་ཟེར་གྱིས༔ ཁོང་པའི་ནང་གི་ནད་གདོན་སྡིག་སྒྲིབ་ཐམས་ཅད་སྨན་པ་མཁས་པས་སྐྱུག་སྨན་བཏང་བ་བཞིན་ནག་འདུར་གྱིས་ཕྱིར་འཐེན་ཏེ་དབང་ཆེན་གསེར་གྱི་ས་གཞི་ལ་ཐིམ་བྱུང་སྙམ་པ་དང་༔ སྔགས་ལུང་འབོག་པའི་ཨཱཿདེ་སེམས་ཉིད་དབྱེ་བ་མེད་པ༔ དེ་ཉིད་ཀྱི་རྩེ་མོ་མེ་ཏོག་འདོར་ཡུལ་གྱི་མཎྜ་ལར་གཏད་དེ་དངོས་གྲུབ་ཀྱི་མཚན་མ་གསལ་པོར་སྟོན་ཅིག་སྙམ་པས་འདིའི་རྗེས་ཟློས་མཛོད། ཧོཿ
དྲུག་ལྡན་རྡོ་རྗེ་ལུས་ཀྱི་དབུ་མ་རུ༔ སྐྱེ་མེད་དབང་པོའི་མེ་ཏོག་ཨཱཿདཀར་བརྒྱན༔ དེང་འདིར་དཀྱིལ་འཁོར་ལྷ་ལ་འབུལ་ལགས་ན༔ ཚེ་རབས་འདི་ཕྱིའི་རྟེན་འབྲེལ་གང་འགྲུབ་སྟོན༔ ཨོཾ་དྷརྨ་མུ་ལེ་པུཥྤེ་ཀུ་མུ་ཊ་གརྦྷ་ཨཱཿ དཀྱིལ་འཁོར་གྱི་དབུས་སུ་དོར་རོ། ཕྱོགས་བཞིར་རིགས་བཞི་མཚམས་བཞིར་ཕྲན་ཚེག ། སྟེང་དུ་མཁའ་སྤྱོད་ཀྱི་དངོས་གྲུབ། འོག་ཏུ་ལྷུང་ན་བར་ཆད་ཀྱི་རྟགས། གཡས་གཡོན་སོགས་རིམ་བཞིན་ཞེ་སྡང་འདོད་ཆགས་གཏི་མུག་གི་རྟགས་ཡིན་པས།
ཚེ་ཐར་སྦྱིན་པ་མཆོད་མེ་བརྒྱ་རྩ་སྐོང་བཤགས་སོགས་བྱ་དགོས་སོ། དེ་ནས་ཅོད་པན་སྤྱི་བོར་བརྒྱན་ལ་སྒོམ་ལུང་འབོག་པ་ནི། ཧཱུྃ༔ དེང་ནས་བརྩམ་སྟེ་བུ་ཁྱོད་ཀྱིས༔ དཀྱིལ་འཁོར་འཛིན་པའི་སྒོར་ཞུགས་ནས༔ ཡི་དམ་སྤང་བླང་མི་བྱ་ཞིང་༔ དཀྱིལ་འཁོར་འདི་ལ་གཙོ་བོར་གྱིས༔ ཨོཾ་བཛྲ་མུ་ཏྲ་སརྦ་ཀཱ་ཡ་བཛྲ་དྷ་ར་ཧཱུྃ༔ འདིའི་དོན་ལྔ་ནི༔ དམ་ཆུ་ཁ་རུ་སྦྱིན་པས་དམ་ཚིག་མི་ཉམས་པའི་ཁས་ལེན་མནའ་ཐོ་རང་ཆད་ཀྱི་རྣམ་དབྱེ༔
ཅོད་པན་སྤྱི་བོར་བརྒྱན་པས་དཀྱིལ་འཁོར་དུ་འཇུག་པའི་དབང་རྟགས་མི་ནོར་བའི་མི་ལྟ་བུ༔ དཔུང་སྐུད་ལེགས་པར་འདོགས་པ་མི་འགྱུར་བའི་རྒྱ་ཆིངས༔ ཨཱཿསྙིང་ཁར་སྒོམ་པ་མི་འཁྲུལ་བའི་དམ་མཛེར༔ རྩྭ་གདན་འོག་ཏུ་འདིང་བས་སྒྲུབ་པ་མཐར་མ་ཕྱིན་པར་མི་འགུལ་བའི་དམ་བཅའ་སྟེ་སྔོན་དུ་འགྲོ་བའི་གཟེར་བུ་ལྔའོ༔ དེ་ནས་རྡོ་རྗེ་སེམས་དཔའི་སྒོམ་ལུང་འབོག་པ་ནི༔ ཐམས་ཅད་ཀྱིས་ཕྱག་རྒྱ་སྤྱི་བོར་སྦྱར་ལ༔ ཧོཿ བདག་ལུས་སྤྱི་གཙུག་དུང་ཁང་ཕོ་བྲང་སྟེ༔ རྡོ་རྗེ་སེམས་དཔའ་དྲི་མེད་ཤེལ་གྱི་མདངས༔ རྡོ་རྗེ་དྲིལ་བུ་ཐབས་ཤེས་ཕྱག་རྒྱ་ཅན༔
སྙེམས་མ་དཀར་སྔོན་རྡོ་རྗེ་དུང་དམར་འཛིན༔ ཡབ་ཡུམ་ཟུང་འཇུག་འཁྲིལ་ཐབས་སྐྱིལ་ཀྲུང་བཞུགས༔ ལྷ་རྫས་རིན་ཆེན་རྒྱན་མཛེས་ཐུགས་ཀ་རུ༔ ཧཱུྃ་ཡིག་མཐའ་རུ་ཡི་གེ་བརྒྱ་པ་ནི༔ གཡས་གཡོན་འཁོར་བས་བག་ཆགས་སྡིག་སྒྲིབ་དག༔ ཆུ་ཟླའི་སྣང་བཞིན་དྲི་མེད་རྗེན་པར་ཤར༔ ཨོཾ་བཛྲ་ས་ཏྭ་ཧཱུྃ༔ ཨོྃ་རཏྣ་ས་ཏྭ་ཧཱུྃ༔ ཨོྃ་པདྨ་ས་ཏྭ་ཧཱུྃ༔ ཨོྃ་ཀརྨ་ས་ཏྭ་ཧཱུྃ༔
ཨོྃ་གུ་རུ་ས་ཏྭ་ཧཱུྃ༔ ཨོྃ་དྷེ་ཝ་ས་ཏྭ་ཧཱུྃ༔ ཨོྃ་ཌཱཀྐི་ས་ཏྭ་ཧཱུྃ༔ ཡི་གེ་བརྒྱ་པ་བགྲང་༔ དེ་ནས་རྡོ་རྗེ་སེམས་དཔའི་སྡོམ་བཟུང་ནི༔ ཧཱུྃ༔ སངས་རྒྱས་བྱང་སེམས་བདག་ལ་དགོངས༔ བདག་གིས་འདི་བཟུང་བྱང་ཆུབ་བར༔ འགྲོ་བའི་དོན་དུ་སེམས་བསྐྱེད་ནས༔ ཚུལ་ཁྲིམས་ཀྱི་ནི་བསླབ་པ་བསྲུང་༔
བཟོད་པ་དཀའ་ཐུབ་བརྩོན་འགྲུས་བརྩམ༔ བསམ་གཏན་བསྒོམས་ནས་ཤེས་རབ་འཆང་༔ སྦྱིན་གཏོང་སྨོན་ལམ་ཐབས་སྟོབས་འབྱིན༔ བུདྡྷ་རྡོ་རྗེ་རཏྣ་དང་༔ པདྨ་ཀརྨ་བྷི་ཤྭ་ཡིས༔ དུག་ལྔ་སྐུ་ལྔ་ཡེ་ཤེས་ལྔ༔ ཕུང་པོ་ལྔ་ཉིད་ཡེ་སངས་རྒྱས༔ རྩ་ཁམས་དཔའ་བོ་མཁའ་འགྲོ་ཡི༔ དཀྱིལ་འཁོར་གསུམ་གྱི་དམ་ཚིག་བཟུང་༔ ཨོཾ་བཛྲ་ས་མ་ཡ་ཙིཏྟ་ཧཱུྃ༔
དེ་དག་གི་སྔོན་འགྲོ་གཟེར་ལྔ་ཞེས། སློབ་མ་ལྷག་གནས་བྱ་བ་སྨིན་བྱེད་དབང་བསྐུར་གྱི་སྣོད་དུ་རུང་བའི་རྟེན་འབྲེལ་དང༌། དངོས་གྲུབ་མྱུར་བར་བྱེད་པ། སྟ་གོན་གྱི་རིམ་པ་གྲུབ་པ་ཡིན་པས་དགེ་རྩ་སེམས་ཅན་ཆེད་བསྔོ་བའི་རྒྱས་འདེབས་མཛད་པར་འཚལ། བསོད་ནམས་འདི? དངོས་གཞི་སང་ཉིན་འབྱུང་བ་ལགས་སོ། དེ་ནས་སློབ་དཔོན་གྱིས་སྟ་གོན་གྱི་ལྷ་ལ་མཆོད་བསྟོད་མདོར་བསྡུས་སམ། ཡང་ན་བདག་མདུན་ཆབ་གཅིག་ཏུ་དམིགས་ཏེ། སྔར་མ་སོང་ན་ཚོགས་སྐོང་སྲུང་མའི་གཏོར་འབུལ་རྗེས་ཆོག་བཅས་འགྲུབ་པར་བྱ། གཤེགས་བསྡུས་ཀྱི་སྐབས་ སྟ་གོན་གྱི་ལྷ་ཡེ་ཤེས་པ་མདུན་མཁར་འོད་ཀྱི་དྲྭ་བའི་ནང་དུ་བཞུགས་པར་གྱུར། བཛྲ་ས་མ་ཡ་སཏྭཾ།
དམ་ཚིག་པ་རང་ལ་ཐིམ་པར་གྱུར། ཅེས་བསྡུས། མཐར་བཀྲ་ཤིས་སྨོན་ལམ་བཅས་མཐའ་རྒྱས་པར་བྱའོ། སྟ་གོན་གྱི་སྐབས་སོ།། །། གཉིས་པ་ཐུགས་སྒྲུབ་བདེ་གཤེགས་ཀུན་འདུས་རྩ་གསུམ་བཀའ་འདུས་ཀྱི་དངོས་གཞིའི་དབང་བསྐུར་བ་ལ་གཉིས། དབང་དོན་སྒྲུབ་མཆོད་དང༌། དངོས་གཞི་དབང་བསྐུར་བའོ། དང་པོ། ལས་བྱང་རྒྱས་པ་བསམ་ལྷུན་ཡེ་ཤེས་སྤྲིན་ཕུང་ལྟར་སྔོན་དུ་འགྲོ་དགོས་པས་དང་པོ་ནི། ཚིག་བདུན་གསོལ་འདེབས།
རྣམ་ཐར་གསོལ་འདེབས་དང་བརྒྱུད་འདེབས་བཅས་སྔོན་དུ་འགྲོ་བས། ལས་བྱང་གི་སྐྱབས་སེམས་ཚོགས་བསགས་བགེགས་གཏོར་བྱིན་རླབས་བསྔོ་བ་བཀའ་བསྒོ་བ་ནས་བརྩམ་སྟེ་མཐར་ཆགས་སུ་བྱ། སྤྱན་འདྲེན་སྐབས་སྟ་གོན་གྱི་ལྷ་རྣམས་ཀྱིས་གཉིས་མེད་དུ་བསྟིམས་ལ་ཕྱག་མཆོད་བསྟོད་པའི་བར་གཞུང་ལྟར་བྱ། སྐབས་འདིར་ཛཔ྄་ཁང་དབྱེ་ལ་བདག་མདུན་ཅིག་ཅར་དུ་གསལ་བཏབ་ཅིང་བཟླས་པ་བྱ། གསང་འདུས་ལས། བསྙེན་དུས་བླ་མ་སྤྱི་བོར་སྒོམ། ། གསོལ་འདེབས་ཚུལ་དུ་ཛཔ྄་འདི་བཟླས། ། ཞེས་པ་བཞིན། ཀྱཻ་ཀྱཻ་བླ་མ་ སོགས་ཀྱིས་གསལ་བཏབ་ལ་འབྲུ་བཅུ་གཉིས་པ་བཟླ། སྒྲུབ་དུས་བླ་མ་རང་གསལ་གདབ་ཅེས་པ་བཞིན་མཆོད་བསྟོད་ཚུལ་དུ་ཛཔ྄་འདི་བཟླ་ཐོད་ཕྲེང་རྩལ།
ལས་སྦྱོར་དུས་སུ་རང་གསལ་གདབ། ཕྲིན་ལས་སྒྲུབ་པའི་ཚུལ་དུ་བཟླ། ཧྲི་མ་ཧ་རི་ནི་ས? བུམ་སྒྲུབ་རྩ་བ་གཅིག་དྲིལ་ལྟར་རམ། སྤྱི་ལྟར་བྱ་ལ་རྣམ་བུམ་ལས་བུམ་སྒྲུབ་རྗེས་དབྱངས་གསལ་ཡིག་བརྒྱ་རྟེན་སྙིང་མཆོད་བསྟོད་རྗེས། ཨོཾ་ཨཱཿཧཱུྃ་ མཆོད་ཡོན་བུམ་པར་ཕུལ་ལ་འོད་ཞུ་བྱ། དམ་ཅན་སྡེ་ལྔའི་བསྐང་གསོལ་སོགས་རང་ལུགས་གསོལ་མཆོད་རྒྱས་བསྡུས་གང་རུང་གི་མཐར་ཡེ་ཤེས་སྐུ་མཆོག་མའི་བཤགས་པ་དང༌། སྨན་རཀ་གཏོར་མའི་སྐོང་བ་ཙམ་གྱི་རྗེས་སུ་གཏོར་བསྔོ་རིག་འཛིན་སྲོག་སྒྲུབ་སྤྱན་འདྲེན་བར་གཏོང༌། ཚོགས་སྤྱན་འདྲེན་ནས་བསྐང་བའི་མགོ་བར་སོང་རྗེས་ཕྱི་སྣོད་སྲིད་གསུམ་སོགས་གསོལ་སྐོང་ནས་ཚོགས་དྲང་བར་བཏང་ནས་བསམ་ལྷུན་དང་བར་ཆད་ལམ་སེལ་བཅས་གྲུབ་ནས་གྲོལ། དཀྱིལ་འཁོར་ཡོལ་བས་བསྒྲིབ་བོ། རིག་མེ་དོར་བ་སྔར་མ་སོང་ཚེ་འདིར་བྱ་ལ་གནང་བ་ཞུ་བ་བསྔོ་སྨོན་བཅས་གྲུབ་བོ།
གཉིས་པ་དངོས་གཞི་དབང་བསྐུར་བ་ནི། སྟ་གོན་སྔོན་དུ་སོང་བའི་སློབ་མ་རྣམས་ཕྱི་རོལ་དུ་འཁོད་པར་ལས་རྡོར་གྱིས་ཆབ་བཀྱེ་ལ། ཇི་ལྟར་བལྟམས་པ་ སོགས་དང་ལས་བུམ་གྱི་ཆུས་ཁྲུས་བྱ། སློབ་དཔོན་ཤར་ཕྱོགས་ཀྱི་སྒོ་དྲུང་ནང་དུ་བཞེངས་ལ། དེ་ནས་ཁྱེད་རང་རྣམས་ཀྱིས་དཀྱིལ་འཁོར་གྱི་སྒོ་དྲུང་ནས་སྒོ་སྲུང་རྣམས་ལ་གནང་བ་ཞུ་བའི་མོས་པས་འདིའི་རྗེས་ཟློས་མཛོད། ཧོཿ ཤར་ཕྱོགས་གིང་ཆེན་རྣམ་པར་རྒྱལ་བ་ཡིས༔ བྱམས་པ་ཚད་མེད་སྒྲུབ་པའི་སྙན་གསོན་ལ༔ ཉོན་མོངས་ཞེ་སྡང་ཞི་བའི་བརྡ་སྒོ་ཕྱེས༔ མེ་ལོང་ཡེ་ཤེས་གསལ་བའི་ངོ་སྤྲད་ནས༔
མངོན་དགའི་ཞིང་ཁམས་བགྲོད་པའི་ལམ་སྣ་མཛོད༔ རྡོ་རྗེ་དབྱིངས་ཀྱི་ལྷ་དང་བདག་སྤྲོད་ཅིག༔ ཅེས་ཞུས་པའི་ལན་དུ། སྒོ་བ་རྣམས་ཀྱིས༔ ཧོཿ ངེད་རྣམས་རྡོ་རྗེ་རིགས་ཀྱི་གིང་༔ ལྷ་བུའི་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་བར་མི་ལྡན་པས༔ ཤར་སྒོ་བཅད་ཀྱིས་དམ་ལོངས་འཚལ༔ དེ་ནས་སློབ་མ་རྣམས་ཀྱི་དམ་ཚིག་ཁས་བླང་བའི་མོས་པས་འདིའི་རྗེས་ཟློས་མཛོད།
ཀྱཻཿ ངེད་རྣམས་སྐལ་ལྡན་ལས་ཅན་ཏེ༔ མེ་ལོང་ཡེ་ཤེས་ཞལ་མཇལ་ཕྱིར༔ སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ ཞེས་པའི་ལན་དུ་ནང་ནས་རྡོ་རྗེའི་གིང་ཆེན་གྱིས་ཞལ་གྱིས་བཞེས་པའི་མོས་པ་མཛོད། ཧོ། ཁྱེད་རྣམས་དམ་ཚིག་ལྡན་ལགས་ན། ། རྡོ་རྗེ་རིགས་མཆོག་ཆེན་པོ་ཡི། ། དམ་ཚིག་ཡི་ནི་རིམ་པ་བཞིན། །
སོ་སོར་དམ་ལོངས་དབང་མཆོག་སྦྱིན། ཞལ་གྱིས་བཞེས་པའི་མོས་པ་མཛོད། ། སློབ་དཔོན་ལྷོ་ཕྱོགས་ཀྱི་སྒོ་དྲུང་དུ་བཞེངས་ལ། དེ་ནས་ཁྱེད་རང་རྣམས་ཀྱིས་དཀྱིལ་འཁོར་ལྷོ་ཕྱོགས་ཀྱི་སྒོ་དྲུང་ནས་སྒོ་སྲུང་རྣམས་ལ་གནང་བ་ཞུ་བར་མོས་པས་འདིའི་རྗེས་ཟློས་མཛོད། ཧོཿ ལྷོ་ཕྱོགས་གིང་ཆེན་གཤིན་རྗེ་གཤེད་པོ་ཡིས༔ སྙིང་རྗེ་ཚད་མེད་སྒྲུབ་པའི་སྙན་གསོན་འཚལ༔ ཉོན་མོངས་ང་རྒྱལ་ཞི་བའི་བརྡ་སྒོ་ཕྱེས༔ མཉམ་ཉིད་ཡེ་ཤེས་གསལ་བའི་ངོ་སྤྲད་ནས༔ དཔལ་ལྡན་ཞིང་ཁམས་བགྲོད་པའི་ལམ་སྣ་མཛོད༔
རཏྣ་དབྱིངས་ཀྱི་ལྷ་དང་བདག་སྤྲོད་ཅིག༔ ཅེས་ཞུས་པའི་ལན་དུ། སྒོ་བ་རྣམས་ཀྱིས༔ ཧོཿ ངེད་རྣམས་རིན་ཆེན་རིགས་ཀྱི་གིང་༔ ཕུང་པོའི་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་བར་མི་ལྡན་པས༔ ལྷོ་སྒོ་བཅད་ཀྱིས་དམ་ལོངས་འཚལ༔ དེ་ནས་སློབ་མ་རྣམས་ཀྱིས་དམ་ཚིག་ཁས་བླང་བ་མོས་པས་འདིའི་རྗེས་ཟློས་མཛོད། ཀྱཻཿ
ངེད་རྣམས་སྐལ་ལྡན་ལས་ཅན་ཏེ༔ མཉམ་ཉིད་ཡེ་ཤེས་ཞལ་མཇལ་ཕྱིར༔ སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ ཞེས་པའི་ལན་དུ་ནང་ནས་རིན་ཆེན་གིང་གིས་ཞལ་གྱིས་བཞེས་པའི་མོས་པ་མཛོད། ཧོ། ཁྱེད་རྣམས་དམ་ཚིག་ལྡན་ལགས་ན། ། རིན་ཆེན་རིགས་མཆོག་ཆེན་པོ་ཡི། ། དམ་ཚིག་ཡི་ནི་རིམ་པ་བཞིན། ། སོ་སོར་དམ་ལོངས་དབང་མཆོག་སྦྱིན། །
ཞལ་གྱིས་བཞེས་པའི་མོས་པ་མཛོད། སློབ་དཔོན་ནུབ་ཕྱོགས་ཀྱི་སྒོ་དྲུང་དུ་བཞེངས་ལ། དེ་ནས་ཁྱེད་རང་རྣམས་ཀྱིས་དཀྱིལ་འཁོར་ནུབ་ཕྱོགས་ཀྱི་སྒོ་དྲུང་ནས་སྒོ་སྲུང་རྣམས་ལ་གནང་བ་ཞུ་བར་མོས་པས་འདིའི་རྗེས་ཟློས་མཛོད། ཧོཿ ནུབ་ཕྱོགས་གིང་ཆེན་རྟ་མགྲིན་རྒྱལ་པོ་ཡིས༔ དགའ་བ་ཚད་མེད་སྒྲུབ་པའི་སྙན་གསོན་འཚལ༔ ཉོན་མོངས་འདོད་ཆགས་ཞི་བའི་བརྡ་སྒོ་ཕྱེས༔ སོར་རྟོགས་ཡེ་ཤེས་གསལ་བའི་ངོ་སྤྲད་ནས༔ བདེ་ཆེན་ཞིང་ཁམས་བགྲོད་པའི་ལམ་སྣ་མཛོད༔ པདྨ་དབྱིངས་ཀྱི་ལྷ་དང་ངོ་སྤྲོད་ཅིག༔
ཅེས་ཞུས་པའི་ལན་དུ། སྒོ་བ་རྣམས་ཀྱིས༔ ཧོཿ ངེད་རྣམས་པདྨ་རིགས་ཀྱི་གིང་༔ ཉོན་མོངས་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་བར་མི་ལྡན་པས༔ ནུབ་སྒོ་བཅད་ཀྱིས་དམ་ལོངས་འཚལ༔ དེ་ནས་སློབ་མ་རྣམས་ཀྱིས་དམ་ཚིག་ཁས་བླང་བའི་མོས་པས་འདིའི་རྗེས་ཟློས་མཛོད། ཀྱཻཿ ངེད་རྣམས་སྐལ་ལྡན་ལས་ཅན་ཏེ༔
སོར་རྟོགས་ཡེ་ཤེས་ཞལ་མཇལ་ཕྱིར༔ སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ ཞེས་པའི་ལན་དུ་ནང་ནས་པདྨ་གིང་ཆེན་གྱིས་ཞལ་གྱིས་བཞེས་པའི་མོས་པ་མཛོད། ཧོ། ཁྱེད་རྣམས་དམ་ཚིག་ལྡན་ལགས་ན། ། པདྨ་རིགས་མཆོག་ཆེན་པོ་ཡི། ། དམ་ཚིག་ཡི་ནི་རིམ་པ་བཞིན། ། སོ་སོར་དམ་ལོངས་དབང་མཆོག་སྦྱིན། ། ཞལ་གྱིས་བཞེས་པའི་མོས་པ་མཛོད། །
སློབ་དཔོན་བྱང་ཕྱོགས་ཀྱི་སྒོ་དྲུང་དུ་བཞེངས་ལ། དེ་ནས་ཁྱེད་རང་རྣམས་ཀྱིས་དཀྱིལ་འཁོར་བྱང་ཕྱོགས་ཀྱི་སྒོ་དྲུང་ནས་སྒོ་སྲུང་རྣམས་ལ་གནང་བ་ཞུ་བར་མོས་པས་འདིའི་རྗེས་ཟློས་མཛོད། ཧོཿ བྱང་ཕྱོགས་གིང་ཆེན་དབྱུག་པ་སྔོན་པོ་ཡིས༔ བཏང་སྙོམས་ཚད་མེད་སྒྲུབ་པའི་སྙན་གསོན་འཚལ༔ ཉོན་མོངས་ཕྲག་དོག་ཞི་བའི་བརྡ་སྒོ་ཕྱེས༔ བྱ་གྲུབ་ཡེ་ཤེས་གསལ་བའི་ངོ་སྤྲད་ནས༔ ལས་རབས་ཞིང་ཁམས་བགྲོད་པའི་ལམ་སྣ་མཛོད༔ ཀརྨ་དབྱིངས་ཀྱི་ལྷ་དང་བདག་སྤྲོད་ཅིག༔ ཅེས་ཞུས་པའི་ལན་དུ།
སྒོ་བ་རྣམས་ཀྱིས༔ ཧོཿ ངེད་རྣམས་ཀརྨ་རིགས་ཀྱི་གིང་༔ འཆི་བདག་བདུད་ཀྱི་ཆོ་འཕྲུལ་ལས༔ ཁྱེད་རྣམས་སྐལ་བར་མི་ལྡན་པས༔ བྱང་སྒོ་བཅད་ཀྱིས་དམ་ལོངས་འཚལ༔ དེ་ནས་སློབ་མ་རྣམས་ཀྱིས་དམ་ཚིག་ཁས་བླང་བའི་མོས་པས་འདིའི་རྗེས་ཟློས་མཛོད། ཀྱཻཿ ངེད་རྣམས་སྐལ་ལྡན་ལས་ཅན་ཏེ༔ བྱ་གྲུབ་ཡེ་ཤེས་ཞལ་མཇལ་ཕྱིར༔
སྒོ་བ་ཆེན་པོས་སྒོ་ཕྱེས་འཚལ༔ དམ་ཚིག་མི་འདའ་སྲོག་ལྟར་བཟུང་༔ ཞེས་པའི་ལན་དུ་ནང་ནས་ཀརྨ་གིང་ཆེན་གྱིས་ཞལ་གྱིས་བཞེས་པའི་མོས་པ་མཛོད། ཧོ། ཁྱེད་རྣམས་དམ་ཚིག་ལྡན་ལགས་ན། ། ཀརྨ་རིགས་མཆོག་ཆེན་པོ་ཡི། ། དམ་ཚིག་ཡི་ནི་རིམ་པ་བཞིན། ། སོ་སོར་དམ་ལོངས་དབང་མཆོག་སྦྱིན། ། ཞལ་གྱིས་བཞེས་པའི་མོས་པ་མཛོད། ། དེ་ནས་སློབ་མ་རྣམས་ཀྱིས་སྟོན་པའི་བཀའ་བཞིན་སྒྲུབ་ཅིང་རིགས་ཀྱི་སྡོམ་པ་དང་དམ་ཚིག་ལས་མི་འདའ་བར་བྱའོ་སྙམ་པ་དང༌།
ཕྱོགས་ཀྱི་གིང་ཆེན་རྣམས་ཀྱིས་དཀྱིལ་འཁོར་གྱི་སྒོ་བཞི་ཤག་གིས་ཕྱེས་པར་མོས་ལ་ནང་དུ་སྤྲོ་བ་དང་བཅས་འཇུག་པ་ལ། ཕྱིར་འབྲང་གི་བགེགས་རྡོ་རྗེའི་གིང་ཆེན་རྣམས་ཀྱིས་བསྐྲད་པའི་ལས་མཛད་པར་མོས་མཛོད། དེ་ནས་ ཧྱ་གྷྲྀ་ཝ ས་བསང༌། སྭ་བྷཱ་ཝ ས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར༔ ཨོྃ་ཨཱཿཧཱུྃ༔ སརྦ་བྷུ་ཏ་ཨ་ཀརྵ་ཡ་ཛཿ ཨོཾ་སརྦ་བིགྷྣཱན་ན་མཿ སརྦ་ཏ་ཐཱ་ག? བ་ལིཾ་དྱེ་སྭཱ་ཧཱ། ལན་གསུམ་གྱིས་བསྔོ།
ན་མོཿ རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི? ཆོས་ཀྱི་བཀའ? དགེ་འདུན? གསང་སྔགས་རིག་སྔགས་གཟུངས་སྔགས་སྙིང་པོའི་སྔགས་དང་ཕྱག་རྒྱ་ཏིང་ངེ་འཛིན་རྣམས་ཀྱི་བཀའ་བདེན་པ་དང༌། ཁྱད་པར་དུ་བླ་མ་རྩ་གསུམ་བཀའ་འདུས་ཀྱི་ལྷ་ཚོགས་བཀའ་སྡོད་དམ་ཅན་རྒྱ་མཚོའི་ཚོགས་དང་བཅས་པ་རྣམས་ཀྱི་བཀའ་བདེན་པ་དང༌། བདེན་པ་ཆེན་པོའི་བྱིན་རླབས་ཀྱིས་དེང་འདིར་སྐལ་ལྡན་གྱི་སློབ་མ་འདི་རྣམས་ལ་སྨིན་བྱེད་ཀྱི་དབང་བསྐུར་ཟབ་མོ་སྒྲུབ་པ་དང་མཆོག་ཐུན་གྱི་དངོས་གྲུབ་འཐོབ་པར་མི་དབང་བར་བྱེད་པའི་གདོན་བགེགས་ལོག་པར་འདྲེན་པ་ཐམས་ཅད་མཆོད་སྦྱིན་གྱི་གཏོར་མ་བཟང་པོ་འདིས་ཚིམས་པར་གྱིས་ལ་རང་རང་སོ་སོའི་གནས་སུ་ཕྱིར་དེངས་ཤིག ། གཞུང་གི་བགེགས་བསྐྲད་ལ་འཇུག་པ་ནི། ཧཱུྃ་ཧྲཱིཿ བླ་མ་རྣམས་ཀྱི་བྱིན་རླབས་དང་༔ ཡི་དམ་ལྷ་ཡི་ཏིང་འཛིན་དང་༔ མཁའ་འགྲོ་ཆོས་སྐྱོང་མཐུ་རྩལ་གྱིས༔
དངོས་གྲུབ་བར་ཆད་བྱེད་བའི་བགེགས༔ ལོག་པར་འདྲེན་པ་བདུད་ཀྱི་ཚོགས༔ འདི་རུ་མ་འདུག་གཞན་དུ་དེངས༔ ཅི་སྟེ་མི་འགྲོ་འཚེ་བྱེད་ན༔ བདག་ཉིད་དཔལ་ཆེན་ཐུགས་ཁྲོས་ནས༔ ཁྲོ་བོ་སྤྲོས་པས་ནམ་མཁའ་གང་༔ ཁྲོ་མོ་སྤྲོས་པས་ས་གཞི་གང་༔ སྲས་མཆོག་ཁྲོ་ཆུང་བར་སྣང་གང་༔ མེ་ཡི་བྱ་ཁྱུང་ཕྱོགས་བཅུར་འཁྲིགས༔ དྲྭ་མིག་ལྕགས་སྡིག་གློག་ལྟར་འཁྱུགས༔
འཁོར་ཡུག་མཚོན་ཆ་ཐོག་ལྟར་འབེབས༔ བགེགས་ཚོགས་ཐལ་བའི་རྡུལ་དུ་བརླག༔ དེ་བས་བཀའ་ལས་མ་འདའ་ཞིག༔ ཨོཾ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཕཊ྄ཿཨ་ཧཱུྃ༔ བཛྲ་ཧཱུྃ༔ རཀྴ་ཧཱུྃ༔ ཡཀྵ་ཧཱུྃ༔ ཨ་ཡ་མ་དུ་རུ་ཙ་ཤ་ན་མཱ་ར་ཡ༔ གནོད་བྱེད་བགེགས་ཚོགས་ཐམས་ཅད་ཚིནྡྷ་ཚིནྡྷ་བནྡྷ་བནྡྷ་ཧ་ན་ཧ་ན་པ་ཙ་པ་ཙ་མ་ཐ་མ་ཐ་ད་ཧ་ད་ཧ་ཧུ་ལུ་ཧུ་ལུ་ཧཱུྃ་ཧཱུྃ་ཕཊ྄་ཕཊ྄་བྷྱོ་བྷྱོ་ཟློག་ཟློག༔
གལ་ཏེ་མི་འགྲོ་ན་ཁྲོ་བོ་ཡེ་ཤེས་ཀྱི་རྡོ་རྗེའི་མེ་རབ་ཏུ་འབར་བས་བགེགས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་ཏ་རེ། རོལ་མོ་འཚམ་རྔམ་དང་བཅས་ཧཱུྃ་བཞིའི་སྔགས་ཀྱིས་བསྐྲད། ཡུངས་དཀར་གྱིས་བྲབ། གུ་གུལ་བདུག སྐབས་འདིར་གིང་དཀར་ནག་གི་ཆས་བྱས་པའི་མེ་ཐུན་ཆུ་ཐུན་བརྡེག་ཅིང་བགེགས་བསྐྲད་པ་ནི། ཧཱུྃ༔ ཁྱེད་རྣམས་ཡང་དག་སྣོད་ལྡན་ན༔ དཀྱིལ་འཁོར་ནང་དུ་འཇུག་པའི་ཚེ༔ བསྒྲུབ་ལ་མི་དབང་གདོན་དང་བགེགས༔ དངོས་གྲུབ་བར་དུ་གཅོད་པའི་ཚོགས༔
ཁྲོ་རྒྱལ་སྤྲུལ་པའི་ཕོ་ཉ་ནི༔ འབར་བའི་གིང་ཆེན་གློག་ལྟར་རྒྱུ༔ གནོད་བྱེད་འབྲང་བའི་གོ་སྐབས་མེད༔ ལན་ཆགས་གཏོར་མ་འདི་ཁྱེར་ལ༔ སོ་སོ་རང་རང་གནས་སུ་དེངས༔ ཅི་སྟེ་མི་འགྲོ་འཚེ་བྱེད་ན༔ དམར་ནག་མེ་ཕྲེང་ཐུགས་ཁྲོས་ནས༔ བགེགས་ཚོགས་ཐལ་བའི་རྡུལ་དུ་བརླག༔ དེ་བས་གཞན་དུ་ཕྱིར་དེངས་ཤིག༔ ཨོཾ་ཨཱཿཧཱུྃ་ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ
ཨ་ཧཱུྃ༔ རཀྵ་ཧཱུྃ༔ ཡཀྴ་ཧཱུྃ༔ ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཕཊ྄ཿ གནོད་བྱེད་འབྱུང་པོ་ཨུ་ཙ་ཏ་ཡ་ཕཊ྄ཿཧཱུྃ༔ གུལ་ཡུངས་ཀྱིས་བདུག ། རོལ་མོ་དཀྲོལ་ཅིང་རྡོ་ཐུན་གྱིས་བྲབ་ལ་གཞུང་གི་མཚམས་གཅོད་པ་ནི། ཧཱུྃ༔ ང་ཉིད་གདོད་ནས་རབ་ཁྲོས་ཧེ་རུ་ཀཿ ཀ་དག་ཐུགས་ལས་བརྡོལ་བའི་ཤེས་རབ་མཚོན༔
རྣོ་དབལ་ལྷུན་གྲུབ་དྲག་རྩལ་འགེངས་པའི་ཚོགས༔ བར་མེད་ཁྱབ་སྟེ་སྐར་ལྟར་རབ་འཁྲུགས་པ༔ བསྲུངས་མཚམས་མེད་པ་དུམ་བུ་གཅིག་པ་ནི༔ ཨེ་ཡི་མཁའ་ལྟར་གནས་པའི་གུར་ཁང་གྱུར༔ ཨོཾ་བཛྲ་དྷརྨ་ཛྙཱ་ན་ཙཀྲ་ཨེ་ཁཾ་རཾ་ཛྭ་ལ་རཀྵ་ཡེ་སྭཱ་ཧཱ༔ སྟེང་འོག་ཕྱོགས་མཚམས་ཐམས་ཅད་རྡོ་རྗེའི་ར་བ་དྲྭ་བ་གུར་བླ་རེ་ཡེ་ཤེས་ཀྱི་མེ་དཔུང་རབ་ཏུ་འབར་བའི་སྲུང་འཁོར་ཡངས་ཤིང་རྒྱ་ཆེ་བ་ཅིས་ཀྱང་མི་ཆོད་མི་ཤིགས་པར་གྱུར། ཨོཾ་བཛྲ་རཀྵ་རཀྵ་སྭཱ་ཧཱ། དེ་ནས་མེ་ཏོག་བཀྱེ་བསྡུ་དང་བཅས་ལོ་རྒྱུས་བརྗོད། ད་འོ་ན། ནམ་མཁའ་དང་མཉམ་པའི་སེམས་ཅན་ཐམས་ཅད།
རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱ། དེའི་ཆེད་དུ་དམ་པའི་ཆོས་ཟབ་མོ་ཉམས་སུ་བླང་བར་བགྱིའོ། དེའང་ཐུན་མོང་གི་ཐེག་པའི་ལམ་ལ་ཞུགས་ན་བསྐལ་པ་གྲངས་མེད་གསུམ་ལ་སོགས་པའི་རྩོལ་སྒྲུབ་ཀྱིས་ཡུན་འགོར་བས། དེའི་བར་དུ་མ་རྒན་རྣམས་སྡུག་བསྔལ་དོས་དྲག་པོས་མནར་བར་འདུག་པས། ད་རེས་ཚེ་གཅིག་གིས་ཟུང་འཇུག་རྡོ་རྗེ་འཆང་གི་གོ་འཕང་འཐོབ་པར་བྱ་བའི་ཕྱིར་འབྲས་བུ་རྡོ་རྗེ་ཐེག་པ་ལ་ཞུགས་པར་བྱའོ། དེའང་སྨིན་བྱེད་ཀྱི་དབང་ཟབ་མོ་སྔོན་དུ་མ་སོང་ན་མི་རུང་སྟེ། རྒྱུད་གསང་སྙིང་ལས། སློབ་དཔོན་མཉེས་པར་མ་བྱས་ཤིང༌། ། དབང་རྣམས་ཐོབ་པར་མ་བྱས་ན། ། ཉན་ལ་སོགས་པར་བརྩོན་པ་ནི། །
འབྲས་བུ་མེད་ཅིང་བརླག་པར་འགྱུར། ། ཞེས་གསུངས་པས། ཐོག་མར་སྨིན་བྱེད་ཀྱི་དབང་བསྐུར་ཞུས་ནས། ལམ་རིམ་གཉིས་ལ་སློབ་པར་བྱ་སྙམ་པས་ཐོག་མར་བྱང་ཆུབ་མཆོག་ཏུ་ཐུགས་བསྐྱེད་པ་ཟབ་མོ་གསལ་བཏབ་སྟེ་གསན་འཚལ། དེའང་མདོ་རྒྱུད་བསྟན་བཅོས་དྲི་མ་མེད་པ་རྣམས་ནས་ཇི་སྐད་གསུངས་པ་བཞིན་སྣོད་ཀྱི་སྐྱོན་གསུམ་དྲི་མ་དྲུག་མི་འཛིན་པ་ལྔ་དང་བཅས་པ་སྤངས་ནས་ལེགས་པར་གསན་དགོས་ཏེ། དཀྱིལ་འཁོར་གྱི་ཆོ་ག་རྡོ་རྗེ་འབྱུང་བ་ལས། རྟོག་པ་ཐམས་ཅད་ལེགས་པར་བསྡུས་ནས་ནི། ། ཤིན་ཏུ་བསམ་པ་བཟང་དང་ལྡན་པས་ཉོན། ། བརྗེད་ངས་བློ་ལ་རྡོ་རྗེ་སེམས་དཔའ་སོགས། ། དུས་གསུམ་རྒྱལ་བ་རྣམས་ཀྱིས་བྱིན་མི་བརླབ།
ཅེས་གསུངས་པ་ཐུགས་ངེས་དང༌། རང་ལ་ནད་པའི་འདུ་ཤེས། ཆོས་ལ་སྨན་གྱི་འདུ་ཤེས། དགེ་བའི་བཤེས་གཉེན་ཉིད་ལ་སྨན་པ་མཁས་པའི་འདུ་ཤེས། ཆོས་ཉམས་སུ་ལེན་པ་ནི། སྨན་བསྟེན་ན་ནད་ཉེ་བར་སེལ་བའི་འདུ་ཤེས་ཏེ་ཡང་དག་པའི་འདུ་ཤེས་བཞི་དང་ལྡན་པ། ཕ་རོལ་ཏུ་ཕྱིན་པ་དྲུག་དང་ལྡན་པའི་སྒོ་ནས། དགེ་བའི་བཤེས་གཉེན་དཀྱིལ་འཁོར་གྱི་བདག་པོ་དངོས་སུ་མོས་གུས་དད་པ་དང་ལྡན་པས་སྒོ་གསུམ་ལེགས་པར་བསྡམས་ཏེ་གཞན་དུ་མ་ཡེངས་པའི་སྒོ་ནས་གསན་འཚལ། དེ་ལ་གང་གསན་པར་བྱ་བའི་ཆོས་ཀྱི་རིམ་པ་ནི། ཐོག་མར་རང་རེ་རྣམས་ཀྱིས་ཡིད་བཞིན་གྱི་ནོར་བུ་ལག་ཏུ་ལོན་པའི་དཔེ་བརྒྱ་སྟོང་གིས་ཆར་ཡང་མི་ཕོད་པ།
ཤིན་ཏུ་རྙེད་པར་དཀའ་ལ་རྙེད་ན་དོན་ཆེན་པོ་དང་ལྡན་པའི་དལ་འབྱོར་བཅོ་བརྒྱད་ཚང་བའི་ལུས་རྟེན་བཟང་པོ་ཞིག་རྙེད་དུ་ཟིན་ཀྱང༌། རྙེད་པ་དེ་ཁོ་ནས་མི་ཆོག་སྟེ་ཕྱི་མར་ཕན་པའི་ལྷ་ཆོས་ཤིག་བསྒྲུབ་དགོས། དེའང་འཕྲལ་དུ་མ་སྒྲུབ་ཚེ་ལར་སྙིགས་མའི་དུས་འདིར་འཚོ་བའི་རྐྱེན་ནི་དཀོན་ཞིང༌། འཆི་བའི་རྐྱེན་ནི་མང་བས། ནམ་འཆི་ཆ་མེད་དང་འཆི་རྐྱེན་ངེས་མེད་ཡིན་པས་མ་ཚད། ཐ་ན་དེ་རིང་དང་སང་ཉིན་ཙམ་ཡང་མི་འཆི་བའི་ངེས་པ་ནི་མེད། འཆི་བའི་ཚེའང་གཉེན་ཉེ་འབྲེལ་གྲོགས་མཛའ་བཤེས་ཐོབ་གོ་ས་ནོར་ལོངས་སྤྱོད་སོགས་གང་ཡང་རྗེས་སུ་མི་འབྲང་སྟེ། ལས་དཀར་ནག་འབའ་ཞིག་རྗེས་སུ་འབྲང་བས་བདེ་སྡུག་གི་འབྲས་བུ་མི་བསླུ་བར་མྱོང་དགོས། དེའི་ཚེ་ད་ལྟ་དགེ་བ་མ་བསྒྲུབས་པས་ཁྱེར་རྒྱུ་ནི་མེད། སྡིག་པ་མི་འདོད་ཀྱང་འདོར་དུ་ནི་མི་བཏུབ།
དེ་བས་ད་ལྟ་ཉིད་ནས་བླང་དོར་ཕྱིན་ཅི་མ་ལོག་པ་ཞིག་སྒྲུབ་པ་གལ་ཆེ། ལས་ཉོན་གྱི་གཞན་དབང་གིས་འཁོར་བའི་གནས་རིས་མཐོ་དམན་གང་དུ་སྐྱེས་ཀྱང་སྡུག་བསྔལ་ལས་མ་འདས་ཤིང༌། དེས་ན་ཕ་མ་སེམས་ཅན་ཐམས་ཅད་འཁོར་བ་ལས་ཐར་པའི་ཐབས་རྣམ་གྲོལ་གཏན་གྱི་འདུན་མ་དམ་པའི་ལྷ་ཆོས་རྣམ་དག་ཅིག་སྒྲུབ་དགོས། དེའང་བདག་ཅག་གི་སྟོན་པ་ཐབས་མཁས་ལ་ཐུགས་རྗེ་ཅན་དེ་ཉིད་ཀྱིས་གདུལ་བྱའི་ཁམས་དབང་བསམ་པའི་བག་ལ་ཉལ་གྱི་རིམ་པ་དང་མཐུན་པའི། ཆོས་ཕུང་བརྒྱད་ཁྲི་བཞི་སྟོང་སོགས་དམ་པའི་ཆོས་ཀྱི་བདུད་རྩི་བསམ་གྱིས་མི་ཁྱབ་པ་ཞིག་གསུངས་པ་ཐམས་ཅད་བསྡུ་ན། ཐེག་པ་དམན་པ་དང་ཐེག་པ་ཆེན་པོ་གཉིས་སུ་འདུ་ལ། དེའང་ཉན་རང་ཐེག་པས་དངོས་སུ་ལམ་དང་འབྲས་བུ་ཐར་པའི་ཆ་ཤས་ཙམ་ལས་རྣམ་གྲོལ་གྱི་ལམ་རྫོགས་པར་མ་བསྟན་ཅིང༌། རང་འབྲས་མཐར་ཕྱིན་ཐབ་ནས་ཀྱང༌། གཟོད་ཐེག་ཆེན་ལ་འཇུག་དགོས་པས་ལམ་དམན་ལ་ཐེག་ཆེན་ནི་ཐེག་དམན་ལས་ཁྱད་པར་ཆེན་པོ་བདུན་གྱིས་འཕགས་ཚུལ། མགོན་པོ་བྱམས་པས།
དམིགས་པ་ཆེན་པོ་ཉིད་དང་ནི། ། དེ་བཞིན་སྒྲུབ་གཉིས་དག་པ་དང༌། ། ཡེ་ཤེས་བརྩོན་འགྲུས་བརྩམས་པ་དང༌། ། ཐབས་ལ་མཁས་པར་གྱུར་པ་དང༌། ། ཡང་དག་གྲུབ་པ་ཆེན་པོ་དང༌། ། སངས་རྒྱས་ཕྲིན་ལས་ཆེན་པོ་སྟེ། ། ཆེན་པོ་འདི་དག་དང་ལྡན་ཕྱིར། ། འདི་ནི་ཐེག་ཆེན་ཞེས་བྱར་བརྗོད། ། ཅེས་གསུངས་པས། དམིགས་པ་ཆེན་པོས་ཆོས་ཉིད་ནམ་མཁའ་འདྲ་བ་ལ་དམིགས་པ།
སྒྲུབ་པ་ཆེན་པོས་རང་གཞན་གཉིས་ཀའི་དོན་སྒྲུབ་པ། ཡེ་ཤེས་ཆེན་པོས་བདག་འཛིན་གཉིས་ཀས་སྟོང་པའི་ཆོས་ཉིད་དང་སྙིང་རྗེ་ཟུང་དུ་འཇུག་པའི་ཡེ་ཤེས་བརྙེས་པ། བརྩོན་འགྲུས་ཆེན་པོས་བསྐལ་པ་གྲངས་མེད་པར་སེམས་ཅན་དོན་ལ་བརྩོན་པ། ཐབས་མཁས་ཆེན་པོས་སྲིད་ཞིའི་མཐའ་གང་ལ་མི་གནས་པ། གྲུབ་པ་ཆེན་པོ་སྟོབས་སོགས་སངས་རྒྱས་ཀྱི་ཡོན་ཏན་ཚད་མེད་པ་ཐོབ་པ། ཕྲིན་ལས་ཆེན་པོས་འཁོར་བ་ཇི་སྲིད་བར་དུ་གཞན་དོན་ལྷུན་གྲུབ་ཏུ་འབྱུང་བ་བཅས་ཐབས་བདུན་གྱིས་ཁྱད་པར་འཕགས་པའི་ཐེག་ཆེན་ནི་ལམ་གྱི་མཆོག་ཡིན་ནོ། ། དེ་ལའང་གཉིས་ཏེ། གལ་པོ་ལས། མཚན་ཉིད་རྒྱུ་ཡི་ཐེག་པ་ཡིས། ། སེམས་ཅན་སངས་རྒྱས་རྒྱུ་རུ་ཤེས། །
འབྲས་བུ་སྔགས་ཀྱི་ཐེག་པ་ཡིས། ། སེམས་ཅན་སངས་རྒྱས་ཉིད་དུ་ཤེས། ། རྒྱུ་དང་འབྲས་བུ་གང་ཡིན་པ། ། ཕྱོགས་ཀྱིས་རབ་ཏུ་ཤེས་པར་བྱ། ། ཞེས་གསུངས་པ་ལྟར། རྒྱུ་ལམ་དུ་བྱེད་པ་མཚན་ཉིད་ཀྱི་ཐེག་པ་དང༌། འབྲས་བུ་ལམ་དུ་བྱེད་པ་རྡོ་རྗེའི་ཐེག་པ་གཉིས་ཀྱིས། སྤྱིར་བསྒྲུབ་བྱ་བྱང་ཆུབ་འཐོབ་པར་འདོད་པ་དོན་གཅིག་ཀྱང༌། སྒྲུབ་བྱེད་ཐབས་ཀྱི་སྒོ་ནས་ཁྱད་པར་ཆེ་སྟེ། ཚུལ་གསུམ་སྒྲོན་མེ་ལས།
དོན་གཅིག་ན་ཡང་མ་རྨོངས་དང༌། ། ཐབས་མང་དཀའ་བ་མེད་པ་ཡི། ། དབང་པོ་རྣོན་པོས་རྐྱེན་བྱས་ཏེ། ། སྔགས་ཀྱི་ཐེག་པ་ཁྱད་པར་འཕགས། ། ཞེས་འཇུག་སྒོ་དབང་སོགས་ཀྱི་ཐབས་ལ་མ་རྨོངས་པ་དང༌། རང་གཞན་གྱི་དོན་གཉིས་འབད་མེད་དུ་སྒྲུབ་པར་བྱེད་པའི་ཐབས་མང་པོ། དཀའ་བ་མང་པོ་སྤྱད་མི་དགོས་པར་འབྲས་བུ་མངོན་དུ་བྱེད་པའི་ཐབས་སླ་བ། དབང་པོ་རྣོན་པོས་དབང་དུ་བྱས་ཏེ་གསུངས་པའི་སྔ་མ་ལས་ཁྱད་འཕགས་ཀྱི་ཆོས་དུ་མ་དང་ལྡན་པ་ནི་གསང་སྔགས་རྡོ་རྗེ་ཐེག་པ་ཡིན། དེ་ལའང་རྒྱ་གར་འཕགས་ཡུལ་དུ་དེ་ལྟའི་དབྱེ་བ་མེད་མོད། གངས་ཅན་གྱི་ཡུལ་འདིར་ལོ་ཙཱ་བའི་འགྱུར་སྔ་ཕྱི་ལ་བརྟེན་ནས་སྔགས་གསར་རྙིང་གཉིས་སུ་བཏགས་པ་ལས།
འདི་ནི་ཕྱི་འགྱུར་རྡོ་རྗེ་ཐེག་པ་གསར་མ་ལས་སྤྱན་འདྲེན་པ་པོ་ཡོན་བདག ། ཕྱག་བཞེས་གཙུག་ལག་ཁང༌། ཞུ་ཆེན་གྱི་པཎྜི་ཏ། སྒྱུར་བྱེད་ལོ་ཙཱ་བ། ཞུ་རྟེན་མེ་ཏོག ། བརྗོད་བྱའི་ཆོས་ཀྱི་ཁྱད་པར་ཏེ། ཁྱད་ཆོས་དྲུག་ལྡན་གྱིས་ཁྱད་པར་དུ་འཕགས་པ་ནི་སྔ་འགྱུར་རྙིང་མ་ཡིན། དེ་ལའང༌། རིང་བརྒྱུད་བཀའ་མ་ཉེ་བརྒྱུད་གཏེར་མ། ཟབ་མོ་དག་སྣང་གི་ཆོས་སྡེ་གསུམ་ཡོད་པ་ལས།
ད་ལམ་འདིར་བཀའ་མ་ལས་བཀའ་བབ་ལུང་བསྟན། སྨོན་ལམ་དབང་བསྐུར། མཁའ་འགྲོ་གཏད་རྒྱ་སྟེ། ཁྱད་པར་གྱི་བརྒྱུད་པ་གསུམ་དང༌། གཙོ་བོ་བརྒྱུད་ཐག་ཉེ་ཞིང༌། གཏེར་ཡིག་གི་དཔེ་དཔང་མངའ་བས་ཁུངས་བཙུན་པ། གང་ལ་གང་འདུལ་གྱི་དུས་དང་མཚོན་པ་མངོན་པར་སྣང་བའི་ཟབ་ལམ་ནུབ་པ་མེད་པས་ཁྱད་པར་དུ་འཕགས་པ་ཟབ་མོ་གཏེར་གྱི་ཕྱོགས་སུ་གཏོགས་པ་ཡིན་ལ། དེའི་ཟབ་ཁྱད་ཀྱང༌། ཨོ་རྒྱན་རྡོ་རྗེ་འཆང་གིས་བཀའ་ཡི་ཐང་ཡིག་ཏུ། ཤིན་ཏུ་ཟབ་པའི་མཐར་ཐུག་སྙིང་པོ་རྣམས༔
སྤྱིར་ནི་བོད་ཁམས་གསར་དད་ཆེ་བ་དང་༔ སྙིགས་མའི་འགྲོ་ལ་ཕལ་ཆེར་སྙིང་བརྩེ་བས༔ དབུས་མཐའ་ཐམས་ཅད་གཏེར་གྱིས་བཀང་ནས་བཞག༔ ལས་ཅན་བུ་དང་འཕྲད་པའི་སྨོན་ལམ་བཏབ༔ མ་འོངས་དུས་སུ་རྟོག་གེ་ཐ་སྙད་མཁན༔ སྒོམ་ཆེན་ལ་སོགས་ཕྱོགས་དང་རིས་དྲེགས་ཅན༔ རང་ཆེ་འབྱིན་ཞིང་གཏེར་ལ་རྩོད་ན་ཡང་༔ སྙིགས་མའི་ཆོས་བྱེད་ཕལ་ཆེར་གཏེར་གྱིས་འདྲེན༔ ཟབ་ལ་ཁ་ཚང་མ་འགྲིབ་མཐའ་རྒྱས་ཤིང་༔ གདམས་པ་སྣ་རེས་གང་ཟག་གྲོལ་བར་ངེས༔
དེ་བས་ལས་སད་སྐལ་ལྡན་སྦྱང་པ་ཅན༔ འཆི་བ་དྲན་རྣམས་གཏེར་ཆོས་ཉམས་སུ་ལོངས༔ ཚེ་གཅིག་སངས་རྒྱས་འཐོབ་བོ་རྗེ་འབངས་གྲོགས། ། ཞེས་གསུངས་པ་བཞིན། སྙིགས་དུས་བསྟན་འགྲོའི་ཕན་བདེའི་རྩ་ལག་དུས་བབ་ཟབ་གཏེར་ལ་རག་ལས་པ་ཡིན་པས། དེ་ལྟ་བུའི་ཟབ་གཏེར་རྣམས་གུ་རུ་ཡབ་ཡུམ་གྱིས་ཕྱི་མའི་བསྟན་འགྲོའི་བཙས་སུ་དགོངས་ནས་གངས་ཅན་གྱི་རི་བྲག་མཚོ་གསུམ་ནམ་མཁའ་བར་སྣང་ཐམས་ཅད་དུ་ཏིང་འཛིན་མི་ཤིགས་པའི་རྒྱ་ཡིས་བཏབ་སྟེ། ཡེ་ཤེས་དང་ལས་ལས་གྲུབ་པའི་མ་མོ་མཁའ་འགྲོ་ཆོས་སྐྱོང་གཏེར་སྲུང་རྣམས་ལ་གཉེར་ཁ་གཏད་ཅིང༌། དུས་ལ་བབ་ཚེ་ཆོས་བདག་བུ་ལ་སྤྲོད་ཅེས་སྨོན་ལམ་དང་བཅས་སྦས་པར་མཛད་ལ། དེ་ཉིད་སྤྱན་འདྲེན་པོའང་སྔོན་གྱི་ཆོས་རྒྱལ་ལོ་པཎ་སོགས་ས་ཆེན་པོ་ལ་བཞུགས་པའི་འཕགས་ཆེན་རྣམས་གང་འདུལ་སྤྲུལ་པའི་གཏེར་སྟོན་བརྒྱ་རྩ་སོགས་ཀྱི་རྣམ་རོལ་དུ་བྱོན་པར་མཛད་པ་ལས། འདི་ནི་གུ་རུའི་ཐུགས་སྲས་སྙིང་གི་བུ་དགུ་ཞེས་འཕགས་ཡུལ་གྱི་གྲུབ་ཆེན་རིག་འཛིན་བརྒྱད་དང་ཐ་མི་དད་པ།
སྒྲུབ་སྡེ་བཀའ་བརྒྱད་ཀྱིས་བཀའ་བབ་བུ་དགུའི་ནང་ཚན། འཇམ་དཔལ་སྐུའི་བཀའ་བབ་དང༌། ཁྱད་པར་དུ་མདོ་སྒྱུ་སེམས་གསུམ་གྱི་བསྟན་པའི་ཤིང་རྟ་ཆེན་པོ། གངས་ལྗོངས་སྔགས་འཆང་ཕུར་ཐོགས་ཡོངས་ཀྱི་རྒྱལ་པོ་གནུབས་ཆེན་སངས་རྒྱས་ཡེ་ཤེས་ཞེས་མཚན་ཉི་ཟླ་ལྟར་གསལ་ཞིང༌། གྲུབ་གཉིས་རྒྱ་མཚོའི་ཕ་མཐར་སོན་པ། གྲུབ་པའི་རྟགས་དང་རྫུ་འཕྲུལ་གྱིས་ནམ་མཁའི་དབྱིངས་སུ་འཕུར་ཞིང་ཉི་ཟླ་གདན་དུ་བཏིང་བ། བྲག་ལ་ཕུར་པ་འདེབས་པ། སྡིགས་མཛུབ་གཏད་པ་ཙམ་གྱིས་སྲ་མཁྲེགས་བྲག་གི་རི་བོའང་རྡུལ་ཕྲན་དུ་བཤིག་ནུས་པ་སོགས། མདོར་ན་བདུད་རྗེ་གླང་དར་མའང་རྗེ་འདིའི་ནུས་མཐུས་ཟིལ་གྱིས་མནན་པས་མདོ་སྒྱུ་སེམས་གསུམ་གྱི་བསྟན་པ་གོས་དཀར་ལྕང་ལོའི་སྡེ་དང་བཅས་པར་གླགས་བལྟ་བར་མ་ནུས་པས་མཚོན། བསྟན་པ་འཛིན་སྲུང་སྤེལ་བའི་བཀའ་དྲིན་ཆེ་ཞིང༌།
སྐུ་ཚེའང་མངའ་བདག་ཁྲི་སྲུང་ནས་རྗེ་དཔལ་འཁོར་བཙན་གྱི་བར་མི་ལོ་སུམ་བརྒྱ་མ་ཟིན་ཙམ་བཞུགས་པས་མཚོན། ནུས་པའི་མཐུ། རྣམ་བཞིའི་ལས། འཆི་མེད་ཚེ་སོགས་ཐུན་མོང་གི་གྲུབ་པ་དང༌། ཐུན་མིན་སྐུ་ཚེ་དེ་ཉྀད་ལ་ཐེག་མཆོག་སྙིང་པོའི་ལམ་མཐར་སོན་ཅིང༌། མཐར་སྐུ་མི་སྣང་བར་འོད་ལུས་སུ་གཤེགས་པ་དེ་ཉིད་ཀྱི་ཡེ་ཤེས་སྒྱུ་མའི་རོལ་གར་རིག་འཛིན་གར་དབང་གནམ་ལྕགས་རྡོ་རྗེའམ། རྩ་གསུམ་གླིང་པ་ཆོས་ཀྱི་རྒྱ་མཚོས། ངོ་མཚར་སྒྱུ་འཕྲུལ་བསམ་གྱིས་མི་ཁྱབ་པའི་སྒོ་ནས་གཏེར་གནས་སུམ་ཅུ་རྩ་དགུ་ནས་ཟབ་གཏེར་བདུན་ཅུ་རྩ་ལྔ་སོགས་རིམ་པར་བཞེས་པའི་ནང་ཚན། ཁྱད་པར་དུ་གྱུར་པ་འདི་ནི། ལྷ་སྲས་རྗེ་འབངས་ལ་གནང་བའི་ཞལ་གདམས་ལས།
མངའ་བདག་རྒྱལ་པོ་ཁྲི་སྲོང་ལྡེའུ་བཙན་གྱིས༔ ཟ་ཧོར་རིག་འཛིན་པདྨ་སྤྱན་དྲངས་ནས༔ བྲག་དམར་དཔལ་གྱི་བསམ་ཡས་ཕོ་བྲང་བཞེངས༔ བདེ་གཤེགས་བཀའ་འདུས་ཆོས་ཀྱི་འཁོར་ལོ་བསྐོར༔ ལས་ཅན་སྐལ་ལྡན་རྗེ་འབངས་སྨིན་པར་མཛད༔ བོད་ལ་མདོ་སྔགས་བསྟན་པའི་ཉི་མ་ཤར༔ བསྐྱེད་རྫོགས་གཉིས་ཀྱིས་སེམས་ཅན་སྨིན་པར་མཛད༔ ལུང་རིགས་གཉིས་ཀྱིས་ཐེག་ཆེན་ཆོས་སྒྲ་སྒྲོགས༔ འཆད་རྩོད་རྩོམ་པས་བསྟན་པའི་རྒྱལ་མཚན་བསྒྲེངས༔ རྩོད་བཟློག་ང་རོས་མུ་སྟེགས་མཐའ་རུ་སྤྱུགས༔
རིམ་གཉིས་སྤོབས་པས་བསྟན་པའི་སྲོག་ཤིང་བཙུགས༔ རྒྱ་ཆེན་རྒྱུན་མི་འཆད་པའི་གཏེར་ཁ་སྦས༔ སྙན་བརྒྱུད་རྒྱ་མཚོ་གངས་ཅན་ལྗོངས་སུ་འཁྱིལ༔ བསྟན་པའི་ས་གནད་མི་འཇིགས་མེ་བཙས་བསྡམས༔ མཐའ་འདུལ་ཡང་འདུལ་གཙུག་ལག་ཆོས་འཁོར་བཞེངས༔ འདི་ཕྱིར་བོད་འབངས་སྐྱོབ་པའི་ཞལ་གདམས་བཀོད༔ མན་ངག་རིན་ཆེན་ཕྲེང་བའི་ཚོམ་བུ་བཀྲམ༔ གསང་སྔགས་བསྟན་པ་མཐའ་རུ་རྒྱས་པར་མཛད༔ རྗེ་ལ་ཞུས་པའི་བཀའ་གནང་གེགས་མེད་གྲུབ༔ དེ་ནས་ལྷ་སྲས་མུ་ཁྲི་བཙན་པོ་དང་༔
རྗེ་འབངས་རྒྱ་མཚོ་བཀའ་ཡི་འབངས་བཅས་ནས༔ བསམ་ཡས་དམ་པའི་རྒྱ་མཁར་རྩེ་དགུའི་མདུན༔ ཕོ་བྲང་དབུ་རྩེ་རིམ་གསུམ་དག་ལ་ནི༔ མ་འོངས་ལུང་བསྟན་ཞུས་པ་སྔ་མ་དང་༔ མཆིམས་ཕུར་བདེར་འདུས་སྐོར་གསུམ་བར་པའི་སྐབས༔ ཕྱི་མ་ཁྲ་འབྲུག་བཀའ་འདུས་ཞལ་ཕྱེས་ཚེ༔ ཞུས་ལན་ཞལ་གདམས་ལེའུ་བདུན་མ་དང་༔ སྔ་ཕྱི་ཐམས་ཅད་བཀྲ་ཤིས་མཐའ་རྟེན་དུ༔ རྗེ་འབངས་རྒྱལ་བློན་དགོངས་པ་རྫོགས་པ་ཡི༔ སྨོན་ལམ་བསམ་པ་ལྷུན་འགྲུབ་རྒྱབ་ཆོས་བཞག༔
ཞལ་གདམས་གསོལ་འདེབས་ཕྱོགས་གཅིག་བསྒྲིགས་ནས་སུ༔ བསྐྱེད་རྫོགས་གཉིས་བཅས་ལག་ལེན་གདམས་པ་གནང་༔ མན་ངག་བཅུ་གསུམ་ངོ་སྤྲོད་རྣམ་ལྔ་བཞག༔ དེ་ཡང་མ་འོངས་བོད་འབངས་ལ་དམིགས་ནས༔ ཞལ་གདམས་སྐོར་རྣམས་བཞེད་དོན་སོ་སོ་ལྟར༔ རིན་ཆེན་གཏེར་ཁ་རྣམས་ལ་བཀྲམ་སྟེ་སྦས༔ ཁ་བྱང་ཡང་བྱང་རྗེ་འབངས་ཉེར་ལྔར་གཏད༔ མ་འོངས་ལུང་བྱང་གོང་ཐང་ལ་ཐོག་ཏུ༔ ལྷ་སྲས་མུ་ཁྲི་བཙན་པོས་དབུ་མཛད་པའི༔ ཇོ་མོ་མཚོ་རྒྱལ་ཐུགས་སྲས་བུ་ལྔ་ལ༔
མི་བརྗེད་དྲན་པའི་སྨོན་ལམ་དང་བཅས་གནང་༔ ཞེས་གསུངས་པ་བཞིན། ཆོས་རྒྱལ་ཁྲི་སྲོང་སོགས་ལས་ཅན་དག་པའི་འཁོར་རྣམས་ལ་ཐོག་མར་བསམ་ཡས་དབུ་རྩེ་རིམ་གསུམ་སོགས་སུ་བདེ་གཤེགས་བཀའ་འདུས་ཆོས་ཀྱི་འཁོར་ལོ་བསྐོར་བ་དང༌། བར་དུ་མཆིམས་ཕུའི་བྲག་དམར་ཀེ་ཚང་དུ་ཐུགས་སྲས་སྙིང་གི་བུ་དགུ་ལ་བདེར་འདུས་སྐོར་གསུམ་གྱི་སྨིན་གྲོལ་ཕོག་ཅིང་ཞལ་གདམས་བསྩལ། ཐ་མ་ཁྲ་འབྲུག་ཏུ་ལྷ་སྲས་རྗེ་འབངས་ཐུགས་ཀྱི་བུ་ལྔ་ལ་བཀའ་འདུས་ཆོས་ཀྱི་རྒྱ་མཚོའི་སྨིན་གྲོལ་ཞུས་ལེན་ཞལ་གདམས་བཅས་མང་དུ་བསྩལ། སྔ་ཕྱི་ཐམས་ཅད་ཀྱི་མཐའ་རྟེན་དུ་རྒྱབ་ཆོས་བསམ་པ་ལྷུན་འགྲུབ་མ་ཞལ་གདམས་མན་ངག་བཅུ་གསུམ་སོགས་རྒྱས་པར་བཀའ་བསྩལ། འོན་ཀྱང་ད་ལྟ་སྤེལ་བའི་དུས་མིན་པར་བསྟན་པའང་དེ་ཉིད་ལས། ད་ལྟ་སྤེལ་བའི་དུས་མིན་ཡིག་གེར་གདབ༔ ནམ་ཞིག་སྲིན་ཡུལ་གདུལ་ཞིང་བགྲོད་པའི་ལམ༔ མང་ཡུལ་གུང་ཐང་ལ་ཁ་བྱ་བ་རུ༔
བལ་བོད་མཚམས་དེར་སླེབས་དུས་ཁྱོད་ལ་གཏད༔ གདམས་པ་ཤོག་དྲིལ་རྗེ་ཡི་ཐུགས་དམ་མཛོད༔ སྙན་བརྒྱུད་དབྱངས་ཅན་བརྡ་ཡི་རི་མོར་ཟུངས༔ ད་ལྟའི་རྗེ་འབངས་རྣམས་ཀྱིས་སྨོན་ལམ་ཐོབ༔ དགེ་བསྙེན་ཤནྟ་པུ་རིའི་གཏེར་སྲུང་གྱིས༔ མཆིམས་ཕུ་བྲག་བཙན་ཐིག་ལེ་གཉེར་དུ་བསྐོས༔ ཞེས་གསུངས་པ་བཞིན་ཕྱིས་སུ་གུ་རུས་གུང་ཐང་ལ་ཐོག་ཏུ་ལྷ་སྲས་མཆོག་དང་རྗེ་འབངས་རྣམས་ལ་སྐྱེལ་ལེན་གྱི་ཚུལ་དུ་གནང༌། མ་འོངས་རྗེ་འབངས་རྣམས་ཀྱི་དོན་དུ་ཟབ་གཏེར་དུ་བཞག་དགོས་པའི་བཀའ་བསྩལ་པ་བཞིན། གཏེར་ཁ་ཁག་ཏུ་བཀྲམ་ནས་སྦས་པའི་དུས་རྟགས་ལུང་བསྟན་དང་མཐུན་པར་སྤྲུལ་པའི་གཏེར་ཆེན་རྣམས་ཀྱིས་རིམ་བཞིན་འབྱིན་པར་གསུངས་པ་ལས། འདི་ཉིད་འབྱིན་པའི་དུས་དང་ས་རྟགས་ནི།
སུམ་ཅུ་ཁ་དར་ཉི་ཤུའི་དུས་དང་མཚུངས༔ ཁྱད་པར་འདི་ནས་གདུང་རབ་མི་རིང་བར༔ རྣམ་སྨིན་བསྐྱེད་རྒྱལ་ཕྱོགས་དང་ཕྱོགས་ནས་འབྱུང་༔ ལོ་སྐོར་དུས་དང་ཟླ་ཞག་སོ་སོ་རུ༔ གདམས་པ་འདི་ཉིད་ཉེ་བར་མཁོ་བ་འབྱུང་༔ དེ་དུས་ལྷ་སྲས་སྐྱེ་བ་རིམ་བརྒྱུད་དང་༔ ད་ལྟའི་རྗེ་འབངས་གྲོགས་ལྔས་རིམ་པར་འབྱིན༔ ཞེས་གསུངས་པ་བཞིན། ཡར་རྗེ་ཨོ་རྒྱན་གླིང་པ་སོགས་སྤྲུལ་པའི་གཏེར་ཆེན་དུ་མར་བཀའ་འདུས་ཆོས་ཀྱི་རྒྱ་མཚོའི་སྐོར་བཀའ་བབས་པས་མཚོན་འགའ་ཞིག་གནས་དུས་རྟེན་འབྲེལ་སྐལ་བས་ཕོངས་ནས་ཕྱིས་སུ་ཡང་གཏེར་དང་དགོངས་གཏེར་སོགས་སུ་འཕོས་པའང་བྱུང་ངོ༌། དེ་དག་ལས་ཁྱད་པར་དུ་གྱུར་པ་འདི་ཉིད་ནི་ཞལ་གདམས་ལས།
དམ་ཆོས་དོན་ཆེན་ཡང་སྙིང་འདུས་པ་ཡི༔ བཀའ་ཡི་ཐེམ་བྱང་འགག་ཏུ་འདྲིལ་བ་འདི༔ འབྱིན་པའི་ས་རྟགས་དབུས་ཡུལ་བདུད་ཀྱིས་འཛིན༔ ས་སྟེང་གཡོ་བའི་མཐའ་དམག་དབུས་སུ་འཁྲིགས༔ བསམ་ཡས་རྟ་མགྲིན་མཁའ་སྤྱོད་གནས་སུ་གཤེགས༔ ཇོ་ཤཱཀ་མདུན་དུ་ཁྲག་གི་རླངས་པ་འཁྲིགས༔ གཙུག་ལག་སྒྲུབ་གནས་བཤིག་ནས་སིལ་བུར་འཐོར༔ བྱང་སེམས་སྐྱེས་བུ་མང་པོ་གྲི་རུ་འཆི༔ བདུད་སྤྲུལ་སྡེ་དཔོན་མང་པོའི་སྙིང་ཁྲག་འཕོ༔ ཆོས་སྤྱོད་སྡེ་པ་མང་པོ་དམངས་སུ་འབེབས༔
དམག་འཁྲུག་ནད་ཡམས་མི་ལོ་བཅོ་བརྒྱད་འབྱུང་༔ བདུད་ཀྱིས་མ་བསླུས་ཆོས་བྱེད་ཉིན་སྐར་ཙམ༔ མེ་ཆུ་རླུང་གསུམ་འཁྲུགས་པའི་ན་བུན་བཞིན༔ ཕྱི་དང་ནང་མེད་དབྱར་སོས་རླན་ལྟར་འབྲུབ༔ དེ་དུས་ང་ཉིད་སྐུ་ཡི་སྤྲུལ་པའི་ཆ༔ ལོ་ཙཱ་སངས་རྒྱས་ཡེ་ཤེས་ཁྱོད་ལ་གདམས༔ གསུང་སྤྲུལ་བཻ་རོ་ཙ་ན་ཁྱོད་ལ་གདམས༔ ཐུགས་སྤྲུལ་ལྷ་སྲས་རྗེ་བོ་ཁྱོད་ལ་གདམས༔ ཡོན་ཏན་རྡོ་རྗེ་བདུད་འཇོམས་ཁྱོད་ལ་གདམས༔ ཕྲིན་ལས་དབང་གི་མཚོ་རྒྱལ་ཁྱོད་ལ་གདམས༔
ཤོག་དྲིལ་སྒྲུབ་ཁོག་ལྔ་རུ་བགྱིད་ནས་སུ༔ སྐུ་ཚབ་གཏེར་ལྔ་དབང་བའི་བུ་ལ་བཞག༔ མ་འོངས་སྐལ་ལྡན་གྲོགས་ལྔར་སྔ་ཕྱི་རུ༔ རྟེན་འབྲེལ་དུས་ལས་མི་འདའ་འཕྲད་པར་ཤོག༔ ཁྱད་པར་རྩོད་ལྡན་སྙིགས་མ་ལྔ་བདོའི་དུས༔ སངས་རྒྱས་ཡེ་ཤེས་སྐྱེ་བ་རྟགས་རྒྱ་ཅན༔ ལས་ཅན་སྐྱེས་བུ་དེ་ཡིས་འབྱིན་པར་འགྱུར༔ ཞེས་གསུངས་པ་བཞིན་ཤོག་དྲིལ་དམ་རྫས་དང་སྐུ་ཚབ་གཏེར་ལྔ་བཅས་ཁག་བགོས་ནས་སྦས་པ་ལས། ཞལ་གདམས་བསམ་ལྷུན་གསོལ་འདེབས་རྩ་བ་གྲམ་པ་རྒྱང་ནས་གཏེར་སྟོན་བཟང་པོ་གྲགས་པས་བཞེས་ཤིང་་རྡོ་རྗེ་བདུད་འཇོམས་ཀྱི་རྣམ་འཕྲུལ་དངོས་སྒྲུབ་རྒྱལ་མཚན་ལ་གནང་བའི་མཚོན་སྔར་བྱུང་གི་ལོ་རྒྱུས་དང༌། ཕྱི་མ་འདི་ནི་གནུབས་ཆེན་སངས་རྒྱས་ཡེ་ཤེས་ཀྱི་རྣམ་འཕྲུལ་གཏེར་ཆེན་རྩ་གསུམ་གླིང་པ་ཆོས་ཀྱི་རྒྱ་མཚོས།
བོད་ཡུལ་རྡོ་རྗེ་གདན་དཔལ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་དང་ཉེ་བའི་ཆར། སྔར་གུ་རུས་རྗེ་འབངས་སྙིང་གི་བུ་དགུ་ལ་བདེར་འདུས་རྣམ་གསུམ་ཆོས་ཀྱིས་སྨིན་གྲོལ་དུ་མཛད་པའི་གནས་མཆོག་བོད་ཡུལ་སྒྲུབ་གནས་ཡོངས་ཀྱི་རྒྱལ་པོ། བསམ་ཡས་མཆིམས་ཕུའི་བྲག་དམར་ཀེའུ་ཚང་དེ་ཉིད་དུ་གུ་རུ་ཡབ་ཡུམ་གྱིས་སྐད་ཅིག་གིས་མིག་འཕྲུལ་ལྟར་མི་སྣང་བར་རྒྱ་ཡིས་གདམས་པར་མཛད་པའི་སྐུ་ཚབ་མཐོང་གྲོལ་ཆེན་མོ། དམ་རྫས་བདུད་རྩི་ཆོས་སྨན། ཐུགས་སྒྲུབ་བདེ་གཤེགས་འདུས་པ་རྩ་གསུམ་བཀའ་འདུས་ཆོས་ཀྱི་རྒྱ་མཚོའམ་རྩ་གསུམ་དགོངས་འདུས་རྩ་བ་དང་ཡན་ལག་བཅས་ཞལ་གདམས་བཅུ་གསུམ་ལས་ཕྲན་དང་བཅས་པ། བོད་རབ་བྱུང་༡༢་ས་ཁྱི་ལོའི་ཟླ་ཚེས་ལ་ཕྱི་ནང་གི་འབྱིན་པའི་རྟགས་རྣམས་མངོན་དུ་གྱུར་བའི་སྐབས། ངོ་མཚར་བའི་སྒྱུ་འཕྲུལ་དུ་མ་དང་བཅས་ཁྲོམ་གཏེར་དུ་བཞེས་ཤིང་ཟབ་གསང་ཆོས་ཀྱི་བདག་པོ་ཨོ་རྒྱན་རོག་རྗེ་གླིང་པ་དང༌། རྭ་སྟོན་སྟོབས་རྡོ་རྗེ་སོགས་ལ་གནང༌། སྔ་མ་ལས་ཨོ་རྒྱན་དྲི་མེད་གླིང་པ་དང༌། རྩ་ནང་གཏེར་ཆེན།
ལྕགས་ཟམ་མཆོག་སྤྲུལ་བདུན་པ་བསྟན་འཛིན་ཡེ་ཤེས་ལྷུན་གྲུབ། ཨོ་རྒྱན་འགྲོ་འདུལ་གླིང་པ་སོགས་ནས་རིམ་པར་འཁོར་ལོའི་མགོན་པོ་སཱུརྻ་རསྨིའི་བར་བྱིན་རླབས་ཀྱི་ཚན་ཁ་མ་ཉམས། དམ་སེལ་གྱི་གཡའ་དྲིས་མ་གོས་པར་མ་དང་མཁའ་འགྲོའི་ཁུ་རླངས་ཐུལ་ལེ་བ་འདི་ཉིད་ཡིན་སྟེ། ལུང་སྔ་མའི་འཕྲོས་སུ། ས་སྟེང་ཐོན་པ་ཙམ་གྱིས་སྒོམ་སྒྲུབ་དང་༔ སྤེལ་སྦྱོང་འཛིན་འཆང་ཀློག་ལ་ནན་ཏན་གྱིས༔ ཐུགས་རྗེས་སྐྱོབ་ངེས་ཐེ་ཚོམ་བོར་ལ་སྒྲུབས༔ པད་འབྱུང་ང་ནི་སེམས་ཅན་དོན་ལས་མེད༔ འདི་ཕྱི་དོན་ཡོད་ང་ཕྱིར་འཇུག་རློམ་ན༔ ཉིན་མཚན་དུས་དྲུག་ང་ལ་གསོལ་བ་ཐོབ༔
དད་ལྡན་མདུན་དུ་ང་ཉིད་སྤྲུལ་པ་རེ༔ མོས་གུས་ཅན་ལ་སྒོ་ཉལ་ལྟ་བུ་ཡོད༔ ཁྱད་པར་ཚེས་བཅུའི་དུས་སུ་མངོན་སུམ་མཇལ༔ གསོལ་འདེབས་རབ་གནས་ཐེབས་རྣམས་དག་ཞིང་བགྲོད༔ རྔ་ཡབ་གླིང་དུ་བདག་མཇལ་ཐེ་ཚོམ་མེད༔ ལྷག་པར་སེམས་ཅན་སྡུག་བསྔལ་ཉམ་ཐག་ཚེ༔ བློ་ཡི་གཟུ་དཔང་ང་ཉིད་གཟུ་བོར་ཞོག༔ འདི་ཡི་གོ་རིམ་ཡི་གེ་འཕྲིན་པ་བཅས༔ སྐལ་ལྡན་ཀུན་གྱི་རྣ་བར་སིམ་པར་གྱིས༔ ཞེས་གསུངས་པ་བཞིན།
ཕན་ཡོན་དེ་དང་ལྡན་པའི་སྨིན་བྱེད་ཀྱི་དབང་བསྐུར་བསྒྲུབ་པའི་སྐབས་སུ་བབ་པ་ཡིན་ལ། དེ་ལའང་བདེར་འདུས་རྩ་བའི་དབང་ཆེན་ཨིནྡྲ་ནཱི་ལའི་མཆོད་སྡོང་དང༌། ཡན་ལག་གི་སྒྲུབ་ཐབས་བཅུ་གསུམ་སོགས་ཇི་སྙེད་བཞུགས་པ་ལས། ད་ལམ་བདེར་འདུས་རྩ་བའི་དབང་ཆེན་གྱི་དཀྱིལ་འཁོར་དུ། དབང་བསྐུར་ཟབ་མོ་སྒྲུབ་པའི་སྐབས་སུ་བབ་པ་ཡིན་པས། དེ་ལའང་སློབ་མ་ལྷག་པར་གནས་པ་དང༌། དངོས་གཞི་དབང་བསྐུར་བ་གཉིས་སུ་ཡོད་པ་ལས། སྟ་གོན་གྱི་ཆོས་རྣམས་གྲུབ་སྟེ་དངོས་གཞི་དབང་བསྐུར་བ་ལ། བདག་ཉིད་སློབ་དཔོན་གྱིས་བགྱི་འོས་དང་སློབ་མས་བགྱི་འོས་གཉིས་ལས། སྔོན་འགྲོ་ཡོ་བྱད་བཤམ་བཀོད་ནས།
སྒྲུབ་བཟླས་གནང་བ་ཞུ་བ་སོགས་སློབ་དཔོན་གྱིས་བགྱི་འོས་རྣམས་ཆད་ལྷག་མེད་པར་ལེགས་པར་གྲུབ་ནས། ད་ཁྱེད་རང་སློབ་མ་རྣམས་དཀྱིལ་འཁོར་ལ་འཇུག་པའི་ཆོས་དང་ཞུགས་ནས་མངོན་པར་དབང་བསྐུར་བ་གཉིས་ཡོད་པ་ལས། ཐོག་མར་འཇུག་པའི་ཡོན་དུ་དམིགས་ཏེ་མཎྜལ་འབུལ་བར་ཞུ། དེ་ནས་བླ་མ་དང་དཀྱིལ་འཁོར་གྱི་གཙོ་བོ་དབྱེར་མི་ཕྱེད་པའི་དད་པས་གདུང་ཤུགས་དྲག་པོས་ཐལ་མོ་མེ་ཏོག་དང་བཅས་གསོལ་བ་འདེབས་པ་འདིའི་རྗེས་ཟློས་མཛོད། ཀྱཻཿ ཐུགས་རྗེའི་དབང་ཕྱུག་བླ་མ་རྗེ༔ བདེ་གཤེགས་བསྒྲུབ་པའི་དཀྱིལ་འཁོར་དུ༔ སྐལ་ལྡན་ཡང་དག་འཇུག་པའི་ཕྱིར༔ དམ་པས་རྗེས་བཟུང་གནང་བ་སྩོལ༔ ཞེས་པའི་ལན་འདི་གསན་པར་ཁྱབ་པ་གདའ།
ཧཱུྃ༔ རྡོ་རྗེ་གསུམ་གྱི་དཀྱིལ་འཁོར་དུ༔ ཡང་དག་ངེས་པར་འཇུག་ནས་སུ༔ དཀྱིལ་འཁོར་གཉན་ལས་མི་འདའ་ན༔ དམ་ལོངས་རྡོ་རྗེའི་དམ་ཚིག་སྦྱིན༔ ཞེས་དྲིས་པས་ལན་གདབ་པ་འདིའི་རྗེས་ཟློས་མཛོད། ཧོཿ བདག་ཅག་སྐལ་ལྡན་རིགས་ཀྱི་བུ༔ དཀྱིལ་འཁོར་འདི་རུ་འཇུག་སྤྲོ་བས༔ བླ་མས་ཅི་གསུང་གཡར་དམ་རྣམས༔
བཀའ་ལས་འདས་ན་མགོ་བོ་ཁོས༔
ཞེས་ཁས་བླང་དུ་གཞུག ། དེ་ནས་དམ་ཚིག་རྡོ་རྗེའི་མནའ་ཆུ་བླུད་ལ། ཧཱུྃ༔ འདི་ནི་བྱང་ཆུབ་སྙིང་རྗེའི་ཆུ༔ གསང་སྔགས་མོས་པར་ཡེ་ཤེས་འགྱུར༔ སྔགས་ལ་མི་མོས་ལོག་ལྟ་ཅན༔ དམ་ཚིག་ཉམས་པའི་དུག་ཆུར་འགྱུར༔ དེ་བས་དམ་སྲུངས་ཆུ་འདི་འཐུང་༔ གནས་ཁང་འདི་ཡི་ཕྱི་རོལ་དུ༔
དམ་མེད་རྣམས་ལ་སྨྲ་མི་བྱ༔ ལོག་ལྟ་ཅན་ལ་ཤིན་ཏུ་གསང་༔ ཁྱེད་རྣམས་ཀྱིས་ཀྱང་དོན་དེ་ལས་མི་འདའ་བར་བགྱིའོ་སྙམ་པའི་བྲོ་བོར་བ་དང་བཅས། འདིའི་རྗེས་ཟློས་ཀྱང་མཛོད། ཨོཾ་བཛྲ་ན་ར་ཀ་ཨ་སུ་ཏྲི་པྲེ་དུ་ནྲྀ་ས་མ་ཡ་ཨི་དནྟེ་བཛྲ་ཧ྄྄྄ཱུྃ་ཧཱུྃ༔ དམ་ཚིག་བསྲུངས་ན་ཆུ་འདི་ཡེ་ཤེས་སེམས་དཔར་གྱུར་ཏེ་དངོས་གྲུབ་མཐའ་དག་སྩོལ་ལ། ཉམས་ན་ཡཀྴ་སྲིན་པོར་གྱུར་ནས་འདི་ཕྱི་ཀུན་ཏུ་དུཿཁ་མི་ཟད་པ་ཉམས་སུ་མྱོང་བ་ཡིན་པས་དེ་དོན་ཤེས་པར་གྱིས་ཤིག ། དེ་ནས་སློབ་དཔོན་གྱི་ཕྱག་གི་རྡོ་རྗེའི་ལྡེའུ་མིག་གིས་དཀྱིལ་འཁོར་གྱི་སྒོ་ཕྱེས་ལ། ཡེ་ཤེས་ལྔའི་ལམ་ལ་ཁྲིད་པར་མོས་པ་ལ་མདའ་དར་ལག་ཏུ་གཏད་ནས་གཡས་བསྐོར་གྱིས་དཀྱིལ་འཁོར་གྱི་ནང་དུ་འཇུག་པའི་མོས་པ་མཛོད། དེ་ནས་རྡོ་རྗེ་སློབ་དཔོན་གྱི་ཕྱག་གཡས་པས་རྡོ་རྗེ་ཐོགས་ཏེ༔
ཧཱུྃ༔ རྡོ་རྗེ་ཐེག་པའི་ཡང་རྩེ་མཆོག༔ རྡོ་རྗེ་གསེང་ལམ་ཆོས་སྐུའི་དབྱིངས༔ རྡོ་རྗེའི་ལྡེའུ་མིག་སྣ་ཚོགས་ཐབས༔ རྡོ་རྗེ་སྐུ་གསུམ་སྒོ་ཕྱེ་ལྟོས༔ ཨོཾ་བཛྲ་པྲ་བེ་ཤ་ཡ་ཕཊ྄ཿ སླར་ཡང་སློབ་དཔོན་གྱི་གསུང་གིས་བསྐུལ་ནས། ཧཱུྃ༔ ང་ནི་བུདྡྷ་ཐོད་ཕྲེང་རྩལ༔ སྐལ་བ་ལྡན་པའི་ལས་ཅན་ཁྱོད༔
མ་རིག་གཏི་མུག་བསལ་བའི་ཕྱིར༔ རང་བྱུང་དར་ཐག་སྔོན་པོ་ཟུངས༔ ཆོས་དབྱིངས་ཡེ་ཤེས་ལམ་ལ་ཤོག༔ ཨོཾ་སརྦ་བུདྡྷ་པུཥྤེ་ཧོཿ མེ་ཏོག་འཐོར༔ ཧཱུྃ༔ ང་ནི་རྡོ་རྗེ་ཐོད་ཕྲེང་རྩལ༔ སྐལ་བ་ལྡན་པའི་ལས་ཅན་ཁྱོད༔ ཞེ་སྡང་ཁེངས་སེམས་བསལ་བའི་ཕྱིར༔ ཞི་བའི་དར་ཐག་དཀར་པོ་ཟུངས༔
མེ་ལོང་ཡེ་ཤེས་ལམ་ལ་ཤོག༔ ཨོཾ་སརྦ་བཛྲ་པུཥྤེ་ཧོཿ མེ་ཏོག་འཐོར༔ ཧཱུྃ༔ ང་ནི་རཏྣ་ཐོད་ཕྲེང་རྩལ༔ སྐལ་བ་ལྡན་པའི་ལས་ཅན་ཁྱོད༔ ང་རྒྱལ་ཁོང་ཁྲོ་བསལ་བའི་ཕྱིར༔ རྒྱས་པའི་དར་ཐག་སེར་པོ་ཟུངས༔ མཉམ་ཉིད་ཡེ་ཤེས་ལམ་ལ་ཤོག༔ ཨོཾ་སརྦ་རཏྣ་པུཥྤེ་ཧོཿ
མེ་ཏོག་འཐོར༔ ཧཱུྃ༔ ང་ནི་པདྨ་ཐོད་ཕྲེང་རྩལ༔ སྐལ་བ་ལྡན་པའི་ལས་ཅན་ཁྱོད༔ འདོད་ཆགས་སྲེད་པ་བསལ་བའི་ཕྱིར༔ དབང་གི་དར་ཐག་དམར་པོ་ཟུངས༔

སོར་རྟོགས་ཡེ་ཤེས་ལམ་ལ་ཤོག༔ ཨོཾ་སརྦ་པདྨ་པུུཥྤེ་ཧོཿ མེ་ཏོག་འཐོར༔ ཧཱུྃ༔ ང་ནི་ཀརྨ་ཐོད་ཕྲེང་རྩལ༔ སྐལ་བར་ལྡན་པའི་ལས་ཅན་ཁྱོད༔ ཕྲག་དོག་གདུག་པ་བསལ་བའི་ཕྱིར༔ དྲག་པོའི་དར་ཐག་ལྗང་ཁུ་ཟུངས༔ བྱ་གྲུབ་ཡེ་ཤེས་ལམ་ལ་ཤོག༔ ཨོཾ་སརྦ་ཀརྨ་པུཥྤེ་ཧོཿ མེ་ཏོག་འཐོར༔
ཧཱུྃ༔ ང་ནི་རྗེ་བཙུན་པདྨ་འབྱུང་༔ གླིང་འདི་རྔ་ཡབ་དག་པའི་ཞིང་༔ ལྷ་འདི་བདེ་གཤེགས་ཀུན་འདུས་ཀྱི༔ དཀྱིལ་འཁོར་མ་འདྲེས་འཇའ་ལྟར་ལྷགས༔ སྐལ་ལྡན་རྣམས་ཀྱི་སྨོན་ལམ་འགྲུབ༔ སྐལ་མེད་སྲིད་ན་དུང་བས་གདུངས༔ ངེས་པར་སྙིང་ནས་གསོལ་བ་ཐོབ༔ ཨོཾ་བཛྲ་མཎྜལ་མུ་ཌ་ཧོཿ སློབ་མ་རྣམས་ཀྱིས་དཀྱིལ་འཁོར་གྱི་ལྷ་ལ་ཕྱག་ཕུལ་བའི་མོས་པ་དང་བཅས་ཐལ་མོ་སྦྱོར་ལ་གསོལ་བ་འདེབས་པ་འདིའི་རྗེས་ཟློས་མཛོད།
ཨེ་མ་ཧོཿ ནུབ་ཕྱོགས་བདེ་ཆེན་དག་པའི་ཞིང་ཁམས་སུ༔ སྣང་མཐའི་སྤྲུལ་པ་འཛམ་བུ་གླིང་དུ་བྱོན༔ ཨོ་རྒྱན་དྷ་ན་ཀོ་ཤའི་མཚོ་ལས་འཁྲུངས༔ ཨིནྡྲ་བྷཱུ་ཏིས་རྒྱལ་སྲིད་མངའ་གསོལ་མཛད༔ ཟ་ཧོར་རྒྱལ་པོ་བསྟན་པའི་ཆོས་ལ་བཙུད༔ འགྲོ་བའི་མགོན་པོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ རྒྱལ་སྲིད་སྤངས་ནས་དུར་ཁྲོད་གནས་བརྒྱད་བྱོན༔
ཏ་ན་ག་ནའི་སྦྱོར་སྒྲོལ་སྤྱོད་པ་མཛད༔ རྒྱ་གར་མུ་སྟེགས་དམག་ཚོགས་དམ་ལ་བཏགས༔ མནྡ་ར་སོགས་མཁའ་འགྲོའི་ཚོགས་དཔོན་མཛད༔ རྒྱ་གར་ཡུལ་ཀུན་རིན་ཆེན་གཏེར་གྱིས་བཀང་༔ རིག་འཛིན་གཙོ་བོ་ཨོ་རྒྱན་རིན་པོ་ཆེར༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་རྗེའི་དགོངས་པས་བོད་ལ་གཟིགས་པའི་ཚེ༔ བལ་བོད་མཚམས་སུ་ལྷ་སྲིན་དམ་ལ་བཏགས༔ མཁན་སློབ་ཆོས་གསུམ་བོད་ལ་ཉི་མ་ཤར༔
བསམ་ཡས་ལ་སོགས་མཐའ་འདུལ་ཡང་འདུལ་གྲུབ༔ མདོ་སྔགས་གཉིས་ཀྱི་ཆོས་ཀྱི་སྒྲོན་མེ་སྦར༔ ཐུགས་རྗེའི་བདག་ཉིད་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ བསམ་ཡས་མཆིམས་ཕུར་བདེ་འདུས་སྒྲུབ་ཆེན་མཛད༔ རྗེ་འབངས་རྒྱ་མཚོར་ཆོས་ཀྱི་བཀའ་ཆེན་ཕབ༔ སྐུ་ཚབ་ཉེར་ལྔ་བོད་ཀྱི་དོན་ལ་བཞག༔ དགོངས་བརྡ་ནམ་མཁའ་རྒྱ་མཚོའི་ཤོག་སེར་ལ༔ ཡེ་ཤེས་ལྔ་ལྡན་ཚོམ་བུའི་ཚུལ་དུ་གཟུགས༔
ཁ་བྱང་ཡང་བྱང་ལུང་བྱང་རྒྱ་ཆེན་བསྡམས༔ དུས་གསུམ་ཀུན་མཁྱེན་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཁྲ་འབྲུག་རྩ་གསུམ་བཀའ་འདུས་ཞལ་ཕྱེས་ཚེ༔ མནྡ་ར་བ་མཁའ་སྤྱོད་གནས་ནས་བྱོན༔ དཀྱིལ་འཁོར་བྱིན་འབེབས་བཀྲ་ཤིས་མཐའ་རྟེན་མཛད༔ འགྲོ་དོན་མཐར་ཕྱིན་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
ཐུགས་སྲས་ལྔ་དང་རྗེ་འབངས་ཉེར་ལྔ་ལ༔ ཞལ་གདམས་དོན་ཚན་མ་འོངས་ལུང་བསྟན་བཞག༔ འཛམ་གླིང་ཁམས་ཀུན་རིན་ཆེན་གཏེར་གྱིས་བཀང་༔ ལྷོ་ནུབ་གདོང་དམར་སྲིན་པོའི་ཁ་གནོན་མཛད༔ ཐུགས་རྗེས་བོད་ཀྱི་སེམས་ཅན་དོན་ལ་གཟིགས༔ གྲུབ་ཐོབ་རྒྱལ་པོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ སྐལ་ལྡན་ལས་ཅན་གསོལ་བ་བཏབ་པའི་ཚེ༔ ནངས་རེ་དགོང་རེ་བོད་ཀྱི་དོན་ལ་བྱོན༔
ཡར་མར་ཚེས་བཅུའི་དུས་སུ་དངོས་སུ་བྱོན༔ རིག་འཛིན་རྣམས་ཀྱིས་ཞལ་མཇལ་ལུང་བསྟན་གནང་༔ གནས་ཆེན་དུས་བཟང་མཁའ་འགྲོའི་ཚོགས་དཔོན་མཛད༔ གཏན་གྱི་སྐྱབས་མཆོག་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ གཏེར་ལ་དབང་སྒྱུར་སྨིན་གྲོལ་དཀྱིལ་འཁོར་གྱི༔ ཆོས་ཀྱི་འཁོར་ལོ་བསྐོར་བར་བསྐུལ་བའི་ཚེ༔ རིག་འཛིན་མཁའ་འགྲོ་མདུན་གྱི་ནམ་མཁར་བཞུགས༔ བྱིན་འབེབས་དབང་བསྐུར་བཀྲ་ཤིས་རབ་གནས་མཛད༔
མཆོག་ཐུན་དངོས་གྲུབ་འབྱུང་བར་ཐེ་ཚོམ་མེད༔ བྱིན་རླབས་ཀུན་འདུས་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ དེང་ནས་བཟུང་སྟེ་བྱང་ཆུབ་མ་ཐོབ་བར༔ རིགས་དང་དཀྱིལ་འཁོར་ལྷག་པའི་ལྷར་གྱུར་ནས༔ བདེ་གཤེགས་ཀུན་འདུས་རྩ་གསུམ་བདག་གྱུར་པས༔ ཕྲིན་ལས་འགྲོ་འདྲེན་དཔལ་དུ་འབྱུང་གྱུར་ཅིག༔ ཨོྃ་གུ་རུ་བཛྲ་ཡོ་གི་ནི་སིདྡྷི་ཕ་ལ་ཧཱུྃ༔ དེ་ནས་རྒྱུད་འདག་པའི་སླད་དུ་ཐེག་པ་ཐུན་མོང་དང་ཐུན་མོང་མ་ཡིན་པའི་འཇུག་སྒོ་སྐྱབས་འགྲོ་སེམས་བསྐྱེད་ཚོགས་བསགས་ཡན་ལག་བདུན་པ་རྣམས་བྱེད་དགོས་པས།
ཐོག་མར་མདུན་གྱི་ནམ་མཁར་བླ་མ་བདེ་གཤེགས་ཡོངས་རྫོགས་རྩ་གསུམ་བཀའ་འདུས་ཀྱི་བདག་ཉིད་ཆེན་པོ་ལ། ཕྱོགས་བཅུ་དུས་བཞིའི་སྐྱབས་ཡུལ་མ་ཚང་བ་མེད་པས་བསྐོར་བ་མངོན་སུམ་ལྟ་བུར་བཞུགས་པའི་སྤྱན་སྔར། འདི་ནས་བྱང་ཆུབ་མ་ཐོབ་བར་དུ་སྐྱབས་སུ་འགྲོ་བར་བགྱིའོ་སྙམ་པའི་ཡིད་ཀྱིས་འདིའི་རྗེས་ཟློས་མཛོད། ན་མོ༔ གདོད་ནས་རྣམ་དག་སངས་རྒྱས་ཆོས་ཀྱི་སྐུ༔ བརྒྱད་ཁྲི་བཞི་སྟོང་དམ་ཆོས་ལོངས་སྤྱོད་རྫོགས༔ གང་འདུལ་དེར་སྟོན་དགེ་འདུན་སྤྲུལ་པའི་སྐུ༔ དཀོན་མཆོག་སྐུ་གསུམ་དབྱེར་མེད་ཨོ་རྒྱན་རྗེ༔ གསོལ་འདེབས་སྐྱབས་གསོལ་བརྩེ་ཆེན་ཐུགས་རྗེས་གཟིགས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
རིག་འཛིན་བདེ་གཤེགས་འདུས་པ་བླ་མའི་སྐུ༔ ཆེ་མཆོག་ཡི་དམ་འདུས་པ་བླ་མའི་གསུང་༔ མཁའ་འགྲོ་བདེ་ཆེན་འདུས་པ་བླ་མའི་ཐུགས༔ ནོར་ལྷ་འདུས་པ་བླ་མའི་ཡོན་ཏན་གཏེར༔ ཆོས་སྐྱོང་འདུས་པ་བླ་མའི་ཕྲིན་ལས་རྩལ༔ རྩ་གསུམ་ཀུན་འདུས་གུ་རུ་རིན་པོ་ཆེ༔ གསོལ་འདེབས་སྐྱབས་གསོལ་བརྩེ་ཆེན་ཐུགས་རྗེས་གཟིགས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ མཐོང་གྲོལ་སྐུ་ཡི་གཟི་བརྗིད་འོད་དུ་འབར༔ ཕྱོགས་བཅུའི་བདེ་གཤེགས་ཐམས་ཅད་སྤྲིན་ལྟར་གཏིབས༔
ཐོས་གྲོལ་གསུང་གི་སྒྲ་དབྱངས་ཐེག་ཆེན་མཛོད༔ སྣ་ཚོགས་འགྲོ་འདུལ་ཆོས་སྒྲ་འབྲུག་སྟོང་ལྡིར༔ ཚོར་གྲོལ་ཐུགས་ཀྱི་དགོངས་པ་རིས་མེད་གསལ༔ རྩོལ་མེད་རང་བྱུང་ཡེ་ཤེས་ལྷང་གིས་སྟོན༔ དྲན་པ་ཙམ་གྱིས་མཐུ་དཔུང་བྱིན་རླབས་བསྐྱེད༔ ཚད་མེད་ཐུགས་རྗེ་མངའ་བའི་གུ་རུ་རྗེ༔ གསོལ་འདེབས་སྐྱབས་གསོལ་བརྩེ་ཆེན་ཐུགས་རྗེས་གཟིགས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ བདག་སོགས་ཁམས་གསུམ་རིགས་དྲུག་སེམས་ཅན་ཀུན༔ འདི་ཕྱིའི་རེ་ལྟོས་སྐྱིད་སྡུག་ཁྱེད་ཤེས་པས༔
བརྩེ་ཆེན་ཐུགས་རྗེས་ནམ་ཡང་མི་གཏོང་ཞིང་༔ སྨིན་གྲོལ་དབང་དང་དངོས་གྲུབ་དུས་འདིར་སྩོལ༔ རིག་གྲོལ་སྐུ་ལས་ཡེ་ཤེས་འོད་དཔུང་འབར༔ ལས་ཉོན་རྟོག་སྒྲིབ་གཞོབ་དུད་ཐུ་ལུ་ལུ༔ མྱོང་གྲོལ་ཐུགས་རྗེའི་བྱིན་རླབས་ཆར་རྒྱུན་གྱིས༔ དབང་བཞིའི་དོན་རྒྱུད་ཉམས་རྟོགས་ཡ་ལ་ལ༔ བཏགས་གྲོལ་ཟབ་དོན་ཚིག་བརྒྱུད་མན་ངག་རྣམས༔ ཆོས་དང་རང་རྒྱུད་འདྲེས་པར་བྱིན་གྱིས་རློབས༔ ཚེ་འདིར་རང་རིག་ཆོས་སྐུ་མངོན་གྱུར་ནས༔ ལོངས་སྤྱོད་སྤྲུལ་སྐུའི་འགྲོ་དོན་མཐར་ཕྱིན་ཤོག༔
བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ སྐྱབས་ཡུལ་དེ་དག་གི་མདུན་དུ་མ་གྱུར་འགྲོ་ཀུན་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱའོ་སྙམ་པའི་སྨོན་འཇུག་བྱང་ཆུབ་ཏུ་ཐུགས་བསྐྱེད་པ་འདིའི་རྗེས་ཟློས་མཛོད། ཀྱཻཿ བདེ་གཤེགས་མ་ཧཱ་གུ་རུ་དགོངས་སུ་གསོལ༔ བདག་གིས་ཕ་ཁྱེད་སྙིང་ནས་སྒྲུབ་ལགས་ན༔ སྐུ་ཡི་ཕྱག་རྒྱ་ལུས་ལ་རྫོགས་པ་དང་༔ གསུང་གི་ནུས་རྩལ་ངག་ལ་སྨིན་ནས་སུ༔ ཐུགས་ཀྱི་ཡེ་ཤེས་དགཽངས་པ་མངོན་གྱུར་ནས༔ མཐའ་མེད་འཁོར་བར་འཁྱམས་པའི་ཕ་མ་རྣམས༔ གང་ལ་གང་འདུལ་ཕྲིན་ལས་རྣམ་པ་བཞིས༔
བྱང་ཆུབ་མཆོག་ཏུ་འགོད་པར་སེམས་བསྐྱེད་ན༔ གུ་རུ་ཡིད་བཞིན་ནོར་བུའི་ཐུགས་རྗེ་ཡིས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ དེ་ནས་ཁྱེད་རང་རྣམས་ཀྱི་རྒྱུད་ལ་ཡོད་པའི་ལས་དང་ཉོན་མོངས་པའི་སྒྲིབ་པ་སྦྱངས་ཤིང་བསོད་ནམས་དང་ཡེ་ཤེས་ཀྱི་ཚོགས་མྱུར་དུ་སྤེལ་བའི་སླད་དུ་སྐྱབས་ཡུལ་དེ་དག་ཚོགས་ཀྱི་ཞིང་དུ་བྱས་ཏེ། ཡེ་ཤེས་པ་སྤྱན་དྲངས་ཤིང་བཞུགས་སུ་གསོལ་བ་དང་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པ་འབུལ་བ། སྒོ་གསུམ་གུས་པས་ཕྱག་འཚལ་ཞིང་སྡིག་པ་བཤགས་ལ་རྗེས་སུ་ཡི་རང་བ། མྱ་ངན་ལས་མི་འདའ་བར་ཆོས་འཁོར་བསྐོར་བར་གསོལ་བ་འདེབས་པ། དགེ་རྩ་བྱང་ཆུབ་ཆེན་པོར་བསྔོ་ཞིང་སྨོན་ལམ་གདབ་པ་སྟེ་ཡན་ལག་བཅུ་པའི་དོན་གསལ་ཐོབ་ལ་ཚིག་འདིའི་རྗེས་ཟློས་མཛོད། ཧཱུྃ༔ མ་ཧཱ་གུ་རུ་བདེ་ཆེན་ཆོས་ཀྱི་རྗེ༔
དུས་གསུམ་སངས་རྒྱས་ཀུན་གྱི་ངོ་བོ་ཉིད༔ རྒྱལ་བ་སྲས་དང་བཅས་པ་ཐམས་ཅད་ལ༔ ལུས་ངག་ཡིད་གསུམ་གུས་པས་ཕྱག་འཚལ་ལོ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ མཆོད་པའི་བྱེ་བྲག་དཔག་མེད་ཅི་བགྱིས་པ༔ ཀུན་ཏུ་བཟང་པོའི་མཆོད་སྤྲིན་ཆེན་པོ་ལྟར༔ ཕྱི་ནང་གསང་བའི་མཆོད་པ་རྒྱ་མཚོ་རྣམས༔ ཨོ་རྒྱན་གུ་རུ་འཁོར་དང་བཅས་ལ་འབུལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ བདག་གཞན་འགྲོ་དྲུག་ལུས་ངག་ཡིད་གསུམ་གྱིས༔
ཚེ་རབས་ཐོག་མེད་དུས་ནས་ད་ལྟའི་བར༔ མི་དགེ་སྡིག་པའི་ལས་རྣམས་ཅི་བགྱིས་པ༔ རྗེ་བཙུན་མ་ཧཱ་གུ་རུའི་སྤྱན་སྔར་བཤགས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ བླ་མ་རིག་འཛིན་རྒྱལ་བ་སྲས་བཅས་ཀྱི༔ དཔག་མེད་དགེ་བའི་ཚོགས་གཉིས་གཏེར་ཆེན་འདིའི༔ ཡོན་ཏན་དཔག་ཡས་ལྷུན་འབྱམས་ཡོངས་མངའ་བར༔ བདག་ཅག་གུས་པས་རྗེས་སུ་ཡི་རང་ངོ་༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ གུ་རུའི་བྱིན་རླབས་ཐུགས་རྗེའི་རྒྱ་མཚོ་ཡིས༔
འགྲོ་དྲུག་མང་པོ་སོ་སོའི་སྒྲ་སྐད་དུ༔ དྲི་མེད་གསུང་གི་བདུད་རྩི་བླ་མེད་ཀྱིས༔ ཆོས་ཀྱི་འཁོར་ལོ་རྟག་པར་བསྐོར་དུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ མ་ཧཱ་གུ་རུ་འཆི་མེད་རྡོ་རྗེའི་སྐུས༔ མ་གྱུར་འགྲོ་བ་ཐུགས་རྗེས་སྐྱོང་བའི་ཕྱིར༔ ཇི་སྲིད་འཇིག་རྟེན་འཁོར་བ་མ་སྟོངས་བར༔ ཐུགས་རྗེ་མྱ་ངན་མི་འདའ་བཞུགས་སུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ བླ་མ་བདེ་གཤེགས་རྒྱལ་བ་སྲས་བཅས་ལ༔
ཕྱག་འཚལ་མཆོད་སོགས་དགེ་ཚོགས་ཅི་མཆིས་པ༔ འགྲོ་ཀུན་རྫོགས་པའི་སངས་རྒྱས་འཐོབ་བྱའི་ཕྱིར༔ དམིགས་མེད་མཐའ་བྲལ་ཆོས་དབྱིངས་ཆེན་པོར་བསྔོ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ རིགས་ལྔ་སྤྱི་དང་ཁྱད་པར་གྱི་སྡོམ་པ་དང་དམ་ཚིག་མ་ལུས་པ་བཟུང་བར་བགྱིའོ་སྙམ་པས་འདིའི་རྗེས་ཟློས་མཛོད། ཧཱུྃ༔ སངས་རྒྱས་བྱང་སེམས་བདག་ལ་དགོངས༔ བདག་གིས་འདི་བཟུང་བྱང་ཆུབ་བར༔ འགྲོ་བའི་དོན་དུ་སེམས་བསྐྱེད་ནས༔ ཚུལ་ཁྲིམས་ཀྱི་ནི་བསླབ་པ་བསྲུང་༔
བཟོད་པ་དཀའ་ཐུབ་བརྩོན་འགྲུས་བརྩམ༔ བསམ་གཏན་བསྒོམ་ནས་ཤེས་རབ་འཆང་༔ སྦྱིན་གཏོང་སྨོན་ལམ་ཐབས་སྟོབས་འབྱིན༔ བུདྡྷ་རྡོ་རྗེ་རཏྣ་དང་༔ པདྨ་ཀརྨ་བྷི་ཤྭ་ཡིས༔ དུག་ལྔ་སྐུ་ལྔ་ཡེ་ཤེས་ལྔ༔ ཕུང་པོ་ལྔ་ཉིད་ཡེ་སངས་རྒྱས༔ རྩ་ཁམས་དཔའ་བོ་མཁའ་འགྲོ་ཡི༔ དཀྱིལ་འཁོར་གསུམ་གྱི་དམ་ཚིག་བཟུང་༔ ཨོཾ་བཛྲ་ས་མ་ཡ་ཙིཏྟ་ཧཱུྃ༔
སྡོམ་པ་བཟུང༌། སྔོན་ཆད་གསལ་བའི་དཀྱིལ་འཁོར་མ་མཐོང་བའི་བརྡར་དར་ཡུག་དམར་པོ་ཁ་ཚར་མ་ཉམས་པའི་མིག་དར་རེ་བཅིང་བའི་མོས་པ་མཛོད། མིག་དར་གཏད། དཀྱིལ་འཁོར་གྱི་ལྷ་དང་མཇལ་བའི་ཕྱག་རྟེན་མེ་ཏོག་ཨུ་དུམྦ་རའི་ཆུན་པོ་རེ་ཐོགས་པའི་མོས་པ་མཛོད། ཨ་ཁམ་ཝི་ར་ཧཱུྃ། མེ་ཏོག་གཏད། དེ་ནས་དབང་གི་གཞི་འགོད་པ་ལ་ཡེ་ཤེས་པ་དབབ་པ་ཡིན་པས་ལུས་གནད་དྲང་པོར་བསྲང༌། ངག་གནད་སྲོག་རྩོལ་ཁ་སྦྱོར་དུ་འཆིང༌། སེམས་ཀྱི་གནད་གཞན་དུ་མ་ཡེངས་པའི་དམིགས་པ་འདི་བཞིན་མཛོད་ཅིག ། ཨོཾ་ཨ་མྲྀ་ཏ ས་བསང་ལ།
སློབ་མ་རྣམས་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་གནས་ཁང་བདེ་ཆེན་པདྨ་དབང་གི་གཞལ་ཡས་ཁང་དུ་ཁྱེད་རང་རྣམས་སྐད་ཅིག་གིས་ཕོ་ཐམས་ཅད་དཔའ་བོ་རྟ་མགྲིན། མོ་ཐམས་ཅད་རྡོ་རྗེ་ཕག་མོས་གར་བྱེད་པ་ཞིག་ཀྲོང་གིས་གསལ་ཐོབ། དེ་ནས་ཁྱེད་རང་རྣམས་ཀྱི་སྤྱི་བོའི་གཙུག་ཏུ༔ པཾ་ལས་པདྨ་ཨ་ལས་ཟླ་བ་རཾ་ལས་ཉི་མའི་གདན་དུ་ཧཱུྃ་མཐིང་ནག་ལས་རྗེ་བཙུན་མ་ཧཱ་གུ་རུ་རིན་པོ་ཆེ་དུས་གསུམ་སངས་རྒྱས་དེ་ཉིད་སྐུ་མདོག་དམར་སྨུག་ཁྲོ་འཛུམ་གྱི་ཉམས་ཅན་ཐུགས་རྗེའི་སྤྱན་གསུམ་ཕྱོགས་བཅུར་འཁྱིལ་ཞིང་གཟིགས་པ༔ ཕྱག་གཡས་པས་རྡོ་རྗེ་རྩེ་ལྔ་པ་ཐུགས་ཀར་འཛིན་ཅིང་གཡོན་པས་ཀ་པཱ་ལ་མཉམ་བཞག་གི་ནང་དུ་འཆི་མེད་བདུད་རྩིའི་བཅུད་ཀྱིས་བཀང་བའི་བུམ་པ་འཛིན་ཅིང་༔ སྐུ་ལ་ཕོད་ཀ་ལྷབ་ལྷུབ་དང་ཆོས་གོས་དམར་པོ་གསེར་གྱི་པ་ཏྲ་རིས་གསོལ་ཞིང་ཟ་འོག་གི་བེར་ཆེན་དམར་སྨུག་བཀླུབས་པ༔ དབུ་ལ་ཤྭ་བའི་སྙན་ཞུ་ལ་རྒོད་སྒྲོ་དར་སྣ་ལྔའི་ཅོད་པན་དང་མེ་ལོང་ཉི་ཟླ་ནོར་བུ་ཁྱུང་གཤོག་ལ་རིན་པོ་ཆེས་ཚོམ་བུར་བཀོད་པ་གསོལ་བ༔ གྲུ་མོར་ཡུམ་མཚོན་པའི་ཁ་ཊྭཱཾ་ག་དང་དེ་ལ་གཡེར་ཁ་སོགས་རྒྱན་དུ་མས་སྤྲས་པ༔ ཞབས་ལ་རྒྱ་ལྷམ་དར་ཆེན་གསོལ་ནས་སྣང་སྲིད་ཟིལ་གྱིས་གནོན་པར་རོལ་སྟབས་སུ་བཞུགས་པ༔
དེའི་སྤྱི་བོར་བླ་མ་ཆོས་སྐུ་རྡོ་རྗེ་འཆང་ལ་ཡུམ་རྣལ་འབྱོར་དམར་མོས་འཁྲིལ་བ༔ གུ་རུའི་གནས་ལྔར་ཐོད་ཕྲེང་སྡེ་ལྔ༔ དེའི་ཕྱི་རོལ་ཏུ་རྟ་མགྲིན་འཇམ་དཔལ་སྤྱན་རས་གཟིགས་ཕྱག་ན་རྡོ་རྗེའོ༔ དེའི་ཕྱི་རོལ་ཏུ་གུ་རུ་མཚན་བརྒྱད་དཔའ་བོ་གིང་བཞི་གསང་བའི་རིག་མ་བཅུ་དྲུག་ལངྐ་གནས་ཉུལ་སྤྲུལ་པ་ཉིད་སྤྲུལ་དང་བཅས་པ༔ གཞན་ཡང་རྗེ་འབངས་ཉེར་ལྔ་གྲུབ་ཐོབ་བརྒྱ་རྩ་རིག་འཛིན་འདུས་པ་རྒྱ་མཚོའི་ལྷ་ཚོགས་རྣམས༔ སྣང་ལ་རང་བཞིན་དང་བྲལ་བར་ནམ་མཁའ་ས་གཞི་བར་སྣང་ཐམས་ཅད་གང་ཞིང་རྔ་ཡབ་དག་པའི་ཞིང་མཆོག་ནས༔ འཇའ་འོད་གུར་ཁང་འཁྲིགས་སེ་སྐད་ཅིག་གིས་བྱོན་ནས་བདག་དང་མོས་པའི་བུ་ལ་ཐུགས་རྗེའི་བྱིན་རླབས་སྤྲིན་ཕུང་ཐིབ་ཐིབ། འཇའ་འོད་ཀྱི་ཐིག་ལེ་ཐིག་ཕྲན་དང་རིག་པ་ལུག་རྒྱུད་སྦྲང་ཆར་ལྟར་ཉི་ལི་ལི་བབས་ནས། ལུས་ཀྱི་བ་སྤུའི་བུ་ག་དང་དབང་པོའི་སྒོ་རྣམས་ནས་ཞུགས་ཏེ་སྙིང་དབུས་སུ་ཐིམ་པས་བདེ་བ་ཆེན་པོའི་ཡེ་ཤེས་བཟོད་མེད་དུ་འབར་བར་སྒོམས་ཤིག ། དེ་ནས་སྤྱན་འདྲེན་པའི་རོལ་མོ་དབྱངས་དང་བཅས༔
ཧཱུྃ༔ སྔོན་གྱི་བསྐལ་པའི་དང་པོ་ལ༔ སོགས་ནས? ཧཱུྃ༔ བཞེངས་ཤིག་པདྨ་འབྱུང་གནས་མཁའ་འགྲོའི་ཚོགས༔ དགོངས་ཤིག་ཕྱོགས་བཅུའི་དུས་གསུམ་བདེ་གཤེགས་རྣམས༔ རྗེ་བཙུན་ཆེན་པོ་པདྨ་ཐོད་ཕྲེང་རྩལ༔ རིག་འཛིན་ཡི་དམ་མཁའ་འགྲོའི་ཚོགས་དང་བཅས༔ ཆོས་སྐུ་སྐྱེ་མེད་དབྱིངས་ལས་མ་གཡོས་ཀྱང་༔ སྤྲུལ་བསྒྱུར་གཟུགས་ཀྱིས་འགྲོ་དོན་མཛད་པའི་ཕྱིར༔ རྩེ་གཅིག་ཕུར་ཚུགས་དད་པས་གསོལ་བ་འདེབས༔
ཐུགས་རྗེས་དབྱིངས་ནས་བཞེངས་ཏེ་སྐུར་བསྐྱོད་འཚལ༔ བྱིན་རླབས་མཆོག་དང་ཐུན་མོང་དངོས་གྲུབ་རྣམས༔ གཡེལ་བ་མེད་པར་དུས་འདིར་སྩལ་དུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་རྗེའི་སྟོབས་ཀྱིས་མཛད་པའི་ཕྲིན་ལས་ཤུགས༔ ཅིར་ཡང་བསྒྱུར་བའི་མཐུ་སྟོབས་རྩལ་འབར་ཞིང་༔ འགྱུར་མེད་སྐུ་ནི་ལྟ་བས་ཆོག་མི་ཤེས༔ གར་གྱི་སྟངས་སྟབས་བརྡ་འགྲོས་ལམ་སེ་ལམ༔ འགག་མེད་གསུང་གི་སྒྲ་དབྱངས་ནུས་པ་ལྡན༔ ཧཱུྃ་དང་ཕཊ྄་ཀྱི་འབྲུག་སྒྲ་འུ་རུ་རུ༔
འཁྲུལ་མེད་ཐུགས་ཀྱི་དགོངས་པས་ཡོངས་སུ་ཁྱབ༔ བརྩེ་ཆེན་ཐུགས་ཀྱི་བྱིན་རླབས་ཐིབས་སེ་ཐིབ༔ རྣམ་འགྱུར་ཡོན་ཏན་དུ་མ་བརྗོད་ལས་འདས༔ ཡིད་བཞིན་འབད་མེད་དངོས་གྲུབ་ཆར་ལྟར་འབེབས༔ འགྲོ་འདུལ་ཕྲིན་ལས་གར་ཡང་ཐོགས་པ་མེད༔ ཞི་རྒྱས་དབང་དྲག་ཅིག་ཅར་ཤ་ར་ར༔ གསོལ་བ་འདེབས་སོ་ཨོ་རྒྱན་རིན་པོ་ཆེ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ གུ་རུར་འདུས་པའི་ལྷ་ཚོགས་འཁོར་བཅས་རྣམས༔ རྣམ་འགྱུར་ཆ་ལུགས་ཅིར་ཡང་སྟོན་བྱེད་ཅིང་༔
ཉི་ཟླའི་འོད་འཕྲོ་གཟི་བྱིན་ཡ་ལ་ལ༔ དབུ་སྐྲ་མཛེས་པའི་ཐོར་ཚུགས་ཤིགས་སེ་ཤིག༔ སྣ་ཚོགས་དར་གྱི་ཅོད་པན་པུ་རུ་རུ༔ རིན་ཆེན་རུས་པའི་རྒྱན་ཆ་ཁྲ་ལ་ལ༔ དྲི་ཞིམ་སྤོས་ཀྱི་ངད་པ་ཆི་ལི་ལི༔ སྒྲ་དབྱངས་རོལ་མོ་མང་པོ་ཏི་རི་རི༔ དཔའ་བོས་ཧཱུྃ་སྒྲ་བྲོ་རྡུང་འུ་རུ་རུ༔ དཔའ་མོས་གླུ་ལེན་གར་སྟབས་ཁྲིགས་སེ་ཁྲིག༔ གིང་ཆེན་ཕོ་ཉས་བཤུགས་པ་ཀྱུ་རུ་རུ༔ ཞི་ཚོགས་མདངས་ལྡན་གར་སྒྱུར་ཤིགས་སེ་ཤིག༔
འཇའ་དང་འོད་ཀྱི་གུར་ཁང་ཐིབས་སེ་ཐིབ༔ ཁྲོ་ཚོགས་རྔམ་བརྗིད་འཆམ་སྟབས་ལམས་སེ་ལམ༔ དྲག་སྔགས་གནམ་ལྕགས་ཐོག་སེར་ཤ་ར་ར༔ དམ་ཅན་ཆོས་སྐྱོང་ལས་བྱེད་ཁྱུགས་སེ་ཁྱུག༔ མྱུར་མགྱོགས་མེ་རླུང་གློག་དམར་ཚུབས་སེ་ཚུབ༔ ནོར་ལྷ་གཏེར་བདག་སྒེག་བཞད་ཡ་ལ་ལ༔ དགོས་འབྱུང་ལོངས་སྤྱོད་བུ་ཡུག་ཆི་ལི་ལི༔ སྡེ་བརྒྱད་བཤན་པའི་ཚོགས་ནི་རུབས་སེ་རུབ༔ མདའ་མདུང་མཚོན་ཆའི་རྣོ་དབལ་ཟེངས་སེ་ཟེང་༔ མཐའ་སྡུད་ཕོ་ཉའི་ཚོགས་ནི་ཉི་ལི་ལི༔
དུག་རླངས་ནད་ཀྱི་རླུང་དམར་འུ་རུ་རུ༔ ཀུན་ཀྱང་འབར་བའི་ཆ་ལུགས་རྔམ་པའི་སྐུ༔ བདུད་འདུལ་དཔལ་གྱི་རྟ་བྲོ་ཆེམས་སེ་ཆེམ༔ ནད་གདོན་སྡིག་སྒྲིབ་རྐྱེན་ཚོགས་སངས་སེ་སངས༔ ཐུགས་རྗེའི་སྟོབས་བསྐྱེད་ནུས་པའི་རྩལ་ཕྱུངས་ལ༔ མཆོག་དང་ཐུན་མོང་དངོས་གྲུབ་ཆར་ལྟར་ཕོབ༔ དཀྱིལ་འཁོར་གཞལ་ཡས་འདི་ལ་བྱིན་ཆེན་ཕོབ༔ རྣལ་འབྱོར་སྒྲུབ་མཆོག་བུ་ལ་བྱིན་གྱིས་རློབས༔ ཕྱི་ནང་གསང་དབང་མ་ལུས་བསྐུར་དུ་གསོལ༔ གསོལ་བ་འདེབས་སོ་ཨོ་རྒྱན་རིན་པོ་ཆེ༔
ཕོ་བྲང་ཆེན་པོ་འདི་ལ་བརྟན་པར་བཞུགས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ མཐུ་ཆེན་ཁྱེད་ཀྱི་མཐུ་རྩལ་ནུས་པ་ཕྱུངས༔ རྟགས་དང་མཚན་མ་མ་ལུས་བསྟན་དུ་གསོལ༔ མཁྱེན་བརྩེ་ནུས་པའི་ཐུགས་དམ་དུས་ལ་བབ༔ མ་གཡེལ་བླ་མ་ཡི་དམ་མཁའ་འགྲོའི་ཚོགས༔ རང་བཞིན་གནས་ནས་སྐུར་བཞེངས་འདིར་གཤེགས་ལ༔ དབང་ཆེན་ཁྱོད་ཀྱིས་བདག་ལ་དབང་མཆོག་སྩོལ༔ བྱིན་ཆེན་ཁྱོད་ཀྱིས་བདག་ལ་བྱིན་ཕོབ་ཅིག༔ བླ་མའི་སྐུ་ལས་ཡེ་ཤེས་གཟི་བརྗིད་ཆེ༔
རྣལ་འབྱོར་ལུས་ལ་བདེ་བ་བསྐྱེད་དུ་གསོལ༔ ཡི་དམ་གསུང་གི་བྱིན་རླབས་ནུས་པ་ལྡན༔ སྒྲུབ་པ་མཐར་ཕྱིན་དངོས་གྲུབ་སྩལ་དུ་གསོལ༔ མཁའ་འགྲོའི་ཐུགས་ཀྱི་དགོངས་པ་ཀློང་དུ་གྱུར༔ ཅི་བསམ་ཡིད་བཞིན་འགྲུབ་པར་མཛད་དུ་གསོལ༔ བདག་སོགས་བྱང་ཆུབ་སྙིང་པོ་མ་ཐོབ་པར༔ བགེགས་དང་ལོག་འདྲེན་བར་ཆད་འདུལ་བ་དང་༔ མཆོག་དང་ཐུན་མོང་དངོས་གྲུབ་སྩལ་དུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ༔
ཧ་རི་ནི་ས་བཛྲ་ས་མ་ཡ་ཛཿསིདྡྷི་ཕ་ལ་ཧཱུྃ་ཨཱཿ ཏིཥྛ་བཛྲ་ཙཀྲ་བཛྲ་ཨ་བེ་ཤ་ཡ་བཛྲ་ཧོཿ སྤོས་རོལ་བཅས་ཡེ་ཤེས་པ་དབབ། དེ་ལྟར་ཡེ་ཤེས་དབབ་པའི་བྱིན་རླབས་ཀྱི་རྒྱུན་སྒོ་གསུམ་ལ་གནས་པར་བྱས་པའི་མོས་པ་མཛོད། ཨོཾ་བཛྲ་ས་མ་ཡ་ཏིཥྛ་ལྷན༔ ཏིཥྛ་བཛྲ། མེ་ཏོག་མགོར་བཞག ། དམ་ཚིག་གི་མནའ་ཆུ་སྦྱིན་ལ། ཧོཿ གསང་སྔགས་དཀྱིལ་འཁོར་གཉན་པོ་ཡི༔
དམ་ཚིག་སྲོག་ལྟར་བསྲུང་བ་འདིས༔ སྙིང་ལ་ཡེ་ཤེས་ལྷ་རྣམས་གནས༔ དམ་ཉམས་རྣམས་ལ་གཤིན་རྗེར་འགྱུར༔ ཨོཾ་ལོ་ཧ་བིཥཚས་ཧ་ལ་ཨི་དནྟེ་སྭཱ་ཧཱ༔ སློབ་དཔོན་གྱི་གདམས་པ་འདི་ལ་སྙན་གཏད་འཚལ། ཧཱུྃ༔ སྐལ་ལྡན་དམ་ཚིག་གནས་པ་རྣམས༔ དཀྱིལ་འཁོར་ཐུགས་སྒྲུབ་རྡོ་རྗེའི་དབྱིངས༔ ཁྱོད་རྣམས་འཇུག་ཅིང་སྨིན་པའི་ཕྱིར༔ དབང་མཆོག་བསྐུར་ཕྱིར་ལེགས་པར་ལྟོས༔
སློབ་མ་རྣམས་ཀྱི་མིག་དབྱེ་བར་གསོལ་བ་འདེབས་པར་མོས་ལ་འདིའི་རྗེས་ཟློས་མཛོད། ཧོཿ བདག་ནི་གྲངས་མེད་འཁོར་བར་འཁྱམས༔ ཨ་འཐས་བག་མེད་འཁྲུལ་འཁོར་གྱིས༔ ཉོན་མོངས་ལིང་ཐོག་གིས་བསྒྲིབས་པས༔ དམ་པའི་ཐུགས་རྗེས་ཕྱེ་བར་སྩོལ༔ སློབ་དཔོན་གྱི་ཐུགས་ཀ་ན་ཡེ་ཤེས་ཀྱི་འོད་ཟེར་གསེར་གྱི་ཐུར་མ་ལྟ་བུ་འཕྲོས་ཏེ་མ་རིག་པའི་ལིང་ཐོག་མིག་དར་དང་ལྷན་ཅིག་ཏུ་བསལ་བའི་མོས་པ་མཛོད། ཧཱུྃ༔ ང་ནི་ཟག་བཅས་འཁྲུལ་རྒྱ་ཞིག༔ འཁྲུལ་མེད་ཤེས་རབ་སྤྱན་དང་ལྡན༔
རྩལ་སྤྲོས་ཡེ་ཤེས་ཐུར་མ་ཡིས༔ ཁྱོད་ཀྱི་ཨ་འཐས་སྒྲིབ་མུན་བསལ༔ ཨོཾ་བཛྲ་ཙཀྵུ་པྲ་བེ་ཤ་ཡ་ཕཊ྄ཿ ཉོན་མོངས་པའི་སྒྲིབ་པ་རྣམ་གསུམ་བསལ་ནས་དག་པ་ཡེ་ཤེས་ཀྱི་སྤྱན་དང་ལྡན་པར་གྱུར་ཅིག༔ དེ་ནས་ཐོག་མེད་ཀྱི་སྒྲིབ་པ་མ་རིག་པ་ཐབས་དང་རྟེན་འབྲེལ་གྱིས་བསལ་བའི་དྲི་མེད་ཡེ་ཤེས་ཀྱི་མིག་ཐོབ་སྟེ་རང་བྱུང་བླ་མའི་དཀྱིལ་འཁོར་མངོན་སུམ་དུ་མཐོང་བར་མོས་ཤིག ། ཧཱུྃ༔ ང་ནི་རིག་འཛིན་འདུས་པའི་གཙོ༔ ལྷ་ཁྲིད་བསྐྱེད་རིམ་ཕྱི་ལ་བཀྲམ༔ བརྡ་དོན་གསུམ་གྱི་ངོ་བོ་སྤྲད༔ གནས་ལུགས་དཀྱིལ་འཁོར་ནང་དུ་བཀོད༔
འགྱུ་འོང་གསུམ་གྱི་ངོ་བོ་སྤྲོད༔ བསྐྱེད་རྫོགས་ཉི་ཟླ་ཁ་སྦྱོར་ཚུལ༔ ཟུང་འཇུག་གཉིས་མེད་ངོ་བོ་སྤྲོད༔ སྐལ་ལྡན་རྣམས་ཀྱིས་ལེགས་པར་ཉོན༔ ཨོཾ་དྷརྨ་ཤཱུ་ནྱ་ཏ་ཨཱཏྨ་ཀོ྅་ཧཾ༔ ཕྱག་ཤིང་གིས་དཀྱིལ་འཁོར་བསྟན་ལ། ཧོཿ དེའང་སྐལ་ལྡན་རྣམས་ལེགས་པར་གསན་འཚལ༔ དེང་འདིར་བླ་མའི་ཐུགས་སྒྲུབ་བདེ་གཤེགས་ཀུན་འདུས་ཀྱི་དཀྱིལ་འཁོར་ཟབ་མོ་ཞལ་ཕྱེས་ནས་སྐལ་བ་དང་ལྡན་པ་རྣམས་ལ་ངོ་སྤྲོད་བགྱིས་པ་ཡིན་ཏེ༔ ཐོག་མར་གཞི་ནམ་མཁའ་ཀུན་ཏུ་བཟང་མོའི་བྷ་ག་ཡངས་པའི་ཀློང་དུ་སྣོད་ཀྱི་སྣང་བ་དང་སྣོད་ཀྱི་འཇིག་རྟེན་གྱི་རྣམ་པས་མཁའ་ཀློང་གི་དཀྱིལ་འཁོར་ཡུམ་ལྔའི་འབྱུང་བ་རིམ་བརྩེགས་སུ་ཆགས་པ་ནི་ཀུན་གཞི་འགྱུར་བ་མེད་པའོ༔
རྡོ་རྗེ་རྒྱ་གྲམ་གྱི་ལྟེ་བར་བྷྲཱུྃ་ཡེ་ཤེས་ལྔ་ལྡན་གྱི་དཀྱིལ་འཁོར་དུ་བཀོད་པ་ནི་ཆོས་སྐུའི་རོལ་རྩལ་མ་འགགས་པའོ༔ གཞལ་ཡས་ཁང་གྲུ་བཞི་སྒོ་བཞི་རྩིག་པ་འདོད་སྣམ་ཕ་གུ་དྲྭ་བ་དྲྭ་ཕྱེད་ཤར་བུ་མདའ་ཡབ་རིན་པོ་ཆེ་སྣ་ཚོགས་ཀྱི་ཏོག་བཅས་ཕྱི་ནང་གི་རྒྱན་སྤྱོད་ཕུན་སུམ་ཚོགས་པ་ནི༔ ལོངས་སྐུ་སྒྱུ་མ་མཁན་གྱི་ཞིང་ཁམས་ཀྱི་བཀོད་པའོ༔ པད་ཕྲེང་རྡོ་རྭ་དུར་ཁྲོད་མེ་རི་སོགས༔ དེ་རྣམས་བཀོད་པ་ཡོངས་སུ་རྫོགས་པ་ནི༔ ལོངས་སྐུའི་རྒྱན་འཕྱང་ལ་རྣམ་པ་མ་ངེས་པའི་རོལ་རྩེད་ཆོ་འཕྲུལ་སྣ་ཚོགས་སྟོན་པའི་དོན་ནོ༔ དེའི་དབུས་སུ་རིན་ཆེན་ཁྲི་འཕང་ཉི་ཟླ་པདྨའི་གདན་ལ༔ རྗེ་བཙུན་རིན་པོ་ཆེ་གུ་རུ་དུས་གསུམ་གྱི་སངས་རྒྱས་ཉིད༔ རྒྱལ་པོའི་ཆ་ལུགས་ཟ་བེར་པད་ཞྭ་དང་ཆོས་གོས་རྣམ་གསུམ་རྡོ་རྗེ་བྷནྡྷ་ཁ་ཊྭཱཾ་དཀུར་བརྟེན་ནས་རྒྱ་ལྷམ་གསོལ་བ་སྟེ༔ རྒྱལ་པོ་རོལ་པའི་སྟབས་སུ་བཞུགས་པ་ནི་ཡེ་ནས་སྣང་མཐའ་འོད་མི་འགྱུར་བ་འཇའ་ལུས་རྡོ་རྗེའི་སྐུ་བགྲེས་རྒུད་དང་བྲལ་བ་རྒྱ་མཚོ་ལས་འཁྲུངས་པ་བཞིན།
རྒྱལ་པོ་ཨིནྡྲ་བོ་དྷིས་རྒྱལ་སྲིད་བསྐྱངས་ཏེ་མཛད་པ་བཅུ་གཉིས་ཀྱི་སྒོ་ནས་རིག་པའི་གནས་ལྔའི་བྱེ་བྲག་སོ་སོར་མ་སྨོས་པའི་དེད་དཔོན་རིག་འཛིན་ཆེན་པོ་མཆོག་ནི་སངས་རྒྱས་ཀུན་གྱི་ནང་ནས་འགྲན་ཟླ་དང་བྲལ་བའོ༔ ཐོད་ཕྲེང་སྡེ་ལྔ་སྐུའི་གནས་སུ་བཞུགས་པ་ནི༔ ཡེ་ཤེས་ལྔའི་ཐུགས་རྗེ་ཟད་པ་མེད་པས་གང་འདུལ་དེར་སྟོན་གྱི་འགྲོ་དོན་བགྱིས་པའོ༔ སྤྱི་བོར་བླ་མ་རྡོ་རྗེ་འཆང་ཡབ་ཡུམ་བཞུགས་པ་ནི༔ ཀུན་ཏུ་བཟང་པོའི་ཆོ་རོལ་ཉིད་ལ་རྫོགས་པའི་བརྡའོ༔ ཕྱོགས་བཞིར་རྟ་མགྲིན་འཇམ་དཔལ་སྤྱན་རས་གཟིགས་དང་ཕྱག་རྡོར་བཞུགས་པ་ནི༔ ཡི་དམ་རིགས་འདུས་དགོངས་པ་ཉིད་ཀྱི་སྐུ་ལ་རྫོགས་པའི་བརྡའོ༔ ཕྱོགས་བཞི་མཚམས་བརྒྱད་དུ་གུ་རུ་མཚན་བརྒྱད་བཞུགས་པ་ནི༔ དཀྱིལ་འཁོར་བརྒྱད་ཀྱི་གཙོ་བོ་ཡིན་ཞིང་གང་འདུལ་དེར་སྟོན་ཐབས་ཀྱིས་འགྲོ་བ་འདྲེན་པའི་བརྡ༔ རྡོ་རྗེ་དཔའ་བོ་གིང་གིས་བསྐོར་བ་ནི༔
དཀྱིལ་འཁོར་སྐྱོང་ཞིང་ཕྱི་ནང་བར་ཆད་སྲུང་བའི་བརྡ༔ བར་ཁྱམས་གསང་བའི་ལྷ་མོ་སྣ་ཚོགས་བཞུགས་པ་ནི༔ མཁའ་འགྲོ་རྒྱ་མཚོའི་གཙོ་བོ་ཡིན་པའི་བརྡ༔ དབང་ཕྱུག་ཞིང་སྐྱོང་གནས་ཉུལ་ལ་སོགས་པ་བཞུགས་པ་ནི༔ གསང་སྔགས་ཟབ་མོའི་དཀྱིལ་འཁོར་གྱི་ནང་དུ་ལོག་ལྟ་ཅན་མི་བཏང་ཞིང་ཚར་བཅད་དེ་སྒོ་བཞིར་སྐྱོང་བའི་བརྡ༔ གཞན་ཡང་དཀྱིལ་འཁོར་གྱི་ཁོར་ཡུག་ཀུན་ཏུ་རྗེ་འབངས་ཉེར་ལྔས་བྱིན་འབེབས་མཛད་ཅིང་གསང་བ་མཁའ་འགྲོས་ཚོགས་ཀྱི་འཁོར་ལོ་བསྐོར་བ་ནི༔ ཐུགས་རྗེའི་བྱིན་རླབས་ཀྱི་ནུས་པས་འགྲོ་བ་སྒྲོལ་ཞིང་མཆོག་དང་ཐུན་མོང་གི་དངོས་གྲུབ་འབྱུང་བའི་བརྡ༔ དཀྱིལ་འཁོར་གྱི་ཕྱི་རོལ་ཏུ་དྲྭ་བ་ཤམ་བུ་མེ་ལོང་མེ་ཏོག་ཕྲེང་བ་ཉི་ཟླ་མདའ་དར་རལ་གྲི་སྟག་ཤམ་ཐོད་ཕྲེང་རུས་རྒྱན་ཕུར་པ་མདའ་གཞུ་ཅོད་པན་གནམ་རྒྱན་ཡོལ་བ་སོགས་དཀྱིལ་འཁོར་གྱི་ཅ་ལག་ཐམས་ཅད་སོགས་ཚང་ཞིང་ཚོགས་པ་ནི༔ རྟེན་འབྲེལ་དགེ་མཚན་དུ་མ་དང་ལྡན་ཏེ༔ བར་ཆད་བདུད་ཀྱིས་གླགས་མི་རྙེད་པའི་བརྡ༔
རྡོ་རྗེ་སློབ་དཔོན་ལ་ཆེ་བའི་རྒྱན་ཆས་ཀྱིས་སྤྲས་ནས་ཁྲི་གདན་ཕུན་སུམ་ཚོགས་པའི་ཁར་བཞུགས་ཏེ་ཉེར་མཁོའི་རྫས་ཕུན་སུམ་ཚོགས་པ་དང་༔ ཁྱད་པར་དུ་ཕྱི་ནང་གསང་གསུམ་གྱི་མཎྜལ་ཚོགས་པ་ནི༔ སྐལ་ལྡན་དམ་པས་ཆོས་ལ་སྤྱོད་པའི་ཚེ་འདོད་རྒུ་དཔལ་འབྱོར་ཕུན་སུམ་ཚོགས་ནས་ཆོས་ཀྱི་འཁོར་ལོ་བསྐོར་བའི་བརྡ༔ སློབ་མ་དད་ལྡན་ཕོ་མོ་ཐམས་ཅད་རྒྱན་གོས་མཛེས་པའི་ཆས་དང་ལྡན་ནས་གྲལ་དུ་འཁོད་པ་ནི༔ ཕྱིས་འབྱུང་རྒྱན་དར་ཕུན་སུམ་ཚོགས་ཏེ་རྟེན་འབྲེལ་འཕྲོ་བཟང་མཐུད་ནས་དཔའ་བོ་དང་མཁའ་འགྲོའི་ཚོགས་གྲལ་དུ་སླེབ་པར་འགྱུར་རོ༔ དེ་ལྟར་དཀྱིལ་འཁོར་ཟབ་མོ་འདི་འདྲའི་སྒོར་ཞུགས་པ་ནི༔ སྨོན་ལམ་དང་མཐར་ཐུག་གི་འབྲས་བུ་ངོ་མཚར་གྱི་གནས་སུ་གྱུར༔ ས་མ་ཡ༔ དེ་ལྟར་བརྡ་དོན་རྟགས་གསུམ་ཡོངས་སུ་རྫོགས་པའི་ཕྱི་སྣང་སྲིད་དག་པ་རབ་འབྱམས་ཀྱི་དཀྱིལ་འཁོར། ནང་རྡོ་རྗེའི་ཕུང་པོ་ལུས་ཀྱི་དཀྱིལ་འཁོར།
གཞན་གདོད་ནས་བཞུགས་པའི་གནས་ཡུལ་གྱི་དཀྱིལ་འཁོར་གསུམ་ནི། རང་རིག་བདེ་བ་ཆེན་པོའི་ཡེ་ཤེས་ཀྱི་རྩལ་དང་རོལ་པ་ཉི་མ་དང་འོད་ཟེར་གྱི་ཚུལ་དུ་སྐད་ཅིག་འདུ་འབྲལ་མེད་པར་བཞུགས་པའི་རང་ཞལ་རང་རིག་འཕོ་འགྱུར་མེད་པའི་ཡེ་ཤེས་དེ་ཉིད་མངོན་སུམ་དུ་མཐོང་བའི་མོས་པ་མཛོད། དེ་ནས་མེ་ཏོག་མཐེབ་སྲིན་གྱི་བར་དུ་བཟུང་ནས་ཚེ་རབས་ནས་འབྲེལ་བའི་ལྷ་ལ་ཕོག་པར་ཤོག་སྙམ་པའི་འདུན་པ་དང་བཅས་དཀྱིལ་འཁོར་ལ་འདོར་བར་ཞུ། ཀྱཻཿ བདག་ནི་གྲངས་མེད་ལུས་བླངས་ཀྱང་༔ འདི་དང་ཕྱི་མ་ཉེར་ལེན་དུ༔ བསྒྲུབས་དང་སྒྲུབ་པར་བྱེད་པ་ཡི༔ ལྷག་པའི་ལྷ་དང་བདག་སྤྲོད་ཅིག༔ ཨོཾ་བཛྲ་པུཥྤེ་ཨཱ་ཡུ་ཥེ་སྭཱ་ཧཱ༔ མེ་ཏོག་གང་དུ་ཕོག་པའི་རིགས་ཀྱི་གསང་མཚན་ཡང་བཏགས་ལ།
དབང་རྟགས་ཀྱི་ཅོད་པན་སྤྱི་བོར་བརྒྱན་པའི་མོས་པ་མཛོད། ཧཱུྃ༔ ཡེ་ཤེས་ལྔ་ཡི་དབང་རྟགས་ནི༔ རིགས་ལྔའི་ཅོད་པན་ས་བོན་བརྒྱན༔ དེང་འདིར་ལྷ་དང་སྐལ་པར་མཉམ༔ རྟག་ཏུ་ཆོས་འདི་སྤྱོད་པར་ཤོག༔ ཨོྃ་མངྒ་ལཾ་མུ་ཀུ་ཊ་སརྦ་པཉྩ་སུ་པྲ་ཏིཥྛ་ཡེ་སྭཱ་ཧཱ༔ ཅོད་པན་མགོར་བཞག་ལ་རྟག་ཏུ་འཆང་བའམ་ཅི་རིགས་བྱའོ༔ ཁྱོད་མ་འོངས་པའི་དུས་སུ་སངས་རྒྱས་པའི་མིང་ནི་རིག་འཛིན་གཞོན་ནུ་འོད་ཟེར་དཔའ་བོ་རྣམ་པར་རོལ་པ་ཞེས་དང༌། མོ་རྣམས་ལ།
དབྱིངས་ཕྱུག་ཌཱཀྐིའི་གཙོ་མོ་བདེ་བ་གསལ་མཛད་མ་ཞེས་བྱ་བར་སངས་རྒྱས་པར་འགྱུར་རོ། དེ་ནས་རྡོ་རྗེ་སྤྱི་བོར་བཞག་ཕུར་པ་ལག་ཏུ་གཏད༔ ཧཱུྃ༔ དེང་ནས་བརྩམ་སྟེ་བུ་ཁྱོད་ཀྱིས༔ བླ་མེད་དཀྱིལ་འཁོར་སྲོག་ལྟར་སྲུངས༔ དམ་ཚིག་རྡོ་རྗེའི་རྒྱས་གདབ་ནས༔ བར་ཆོད་སྲུང་བའི་ཕུར་བུ་ཆོངས༔ ཨོཾ་བཛྲ་ཙཀྲ་ཨོཾ་བཛྲ་ཀཱི་ལ་ཡ་དྷ་ར་ཧཱུྃ༔ ཞེས་གོང་བ་ལ་འདོགས༔ དེ་རྣམས་ཀྱི་འཇུག་པའི་ཆོས་རྣམས་གྲུབ།
ད་དངོས་གཞི་དབང་བསྐུར་བའི་ཆེད་དུ་མཎྜལ་འབུལ་བའི་དམིགས་པ་དང་བཅས་འདིའི་རྗེས་ཟློས་མཛོད། ཧོཿ དཀྱིལ་འཁོར་གཙོ་བོ་བླ་མ་ཉིད༔ རྡོ་རྗེ་སློབ་དཔོན་རིགས་ཀྱི་བདག༔ བདེ་གཤེགས་བསྒྲུབ་པའི་དཀྱིལ་འཁོར་དུ༔ བདག་འཇུག་བཀའ་བསྩལ་ཞུ་བའི་རྟེན༔ བདག་ལུས་ལོངས་སྤྱོད་དགེ་རྩ་དང་༔ ཞིང་ཁང་ཡུལ་ཞིང་ཆུང་མ་བཅས༔ འཛམ་གླིང་བྱེ་བ་ཕྲག་བརྒྱ་དང་༔ གྲངས་མེད་འཇིག་རྟེན་དང་བཅས་ཏེ༔
འཛམ་གླིང་འདི་རུ་བཀོད་ནས་ཀྱང་༔ མཎྜལ་གཅིག་ཏུ་བཀྲམ་པའི་ཚོགས༔ དཀྱིལ་འཁོར་ལྷ་ལ་བདག་འབུལ་ན༔ དབང་བསྐུར་རྗེས་སུ་གནང་བ་སྩོལ༔ ཨོཾ་བཛྲ་བྷཱུ་མི་ཨི་པ་མཎྜ་ལ་ཀཾ་ནིརྻ་ཏ་ཡ་མི༔ ཡན་ལག་བདུན་པ་སྔོན་དུ་འགྲོ་བའི་གསོལ་བ་གདབ་པ་འདིའི་རྗེས་ཟློས་མཛོད། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔
ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ སྐྱབས་མཆིས་འགྲོ་དོན་ཆོས་འཁོར་བསྐོར༔ མྱ་ངན་མི་འདའ་བཞུགས་པར་གསོལ༔ དབང་བསྐུར་དམ་པས་རྗེས་བཟུང་ནས༔ སྔགས་ཀྱི་དངོས་གྲུབ་བསྩལ་དུ་གསོལ༔ དེ་ནས་དངོས་གཞི་དབང་ལའང༌། དང་པོ་བུམ་དབང་ལའང་ཕྱིའི་དྲི་མ་འཁྲུད་པར་བྱེད་པ་བུམ་པའི་དབང༌། ནང་གི་ནུས་པ་འཇུག་པར་བྱེད་པ་ལྷ་སྔགས་རིག་པའི་དབང༌། གསང་བ་སྐལ་བ་སྟེར་བར་བྱེད་པ་རྫས་ཀྱི་དབང༌།
དེ་ཁོ་ན་ཉིད་ཕྲིན་ལས་སྒྲུབ་པར་བྱེད་པ་ཕྱག་མཚན་གྱི་དབང་དང་བཞི་ལས། ཐོག་མར་བུམ་པ་འདི་ཉིད་གདོས་བཅས་ཐ་མལ་མ་ཡིན་པར་ཕྱི་བུམ་པའི་རྣམ་པ་ལ། ནང་རང་བཞིན་ཆོས་ཀྱི་དབྱིངས་ཀྱི་ཕོ་བྲང་དུ་བླ་མ་རྩ་གསུམ་བཀའ་འདུས་ཀྱི་ལྷ་ཚོགས་ཡུམ་དང་བཅས་པ་སྙོམས་པར་ཞུགས་པས་དགའ་བའི་སྒྲས་དེ་བཞིན་གཤེགས་པའི་ཚོགས་རྣམས་སྤྱན་དྲངས། རྗེས་སུ་ཆགས་པའི་བྱང་ཆུབ་ཀྱི་སེམས་ཞུ་བའི་བདུད་རྩི་སྤྱི་བོ་བདེ་ཆེན་གྱི་འཁོར་ལོར་སིབ་ཀྱིས་ཐིམ་པས། རིམ་བཞིན་མགྲིན་པ་སྙིང་ཁ་ལྟེ་བ་གསང་གནས་སོགས་རྩའི་འཁོར་ལོ་རྣམས་ཡེ་ཤེས་ཀྱི་བདུད་རྩིས་ལྟེམ་གྱིས་གང༌། ཚེ་རབས་ཐོག་མེད་ནས་ལུས་ཀྱི་སྒོ་ནས་བསགས་པའི་སྡིག་སྒྲིབ་ལས་ཉོན་ཐམས་ཅད་དྲི་མ་མེད་པར་སྦྱངས། སངས་རྒྱས་ཐམས་ཅད་ཀྱི་སྐུ་གསུང་ཐུགས་དང་གཉིས་སུ་མེད་པར་གྱུར་པའི་མོས་པ་མཛོད། ཅེས་བརྡ་སྦྱར་ནས། བུམ་པ་ཐོགས་ལ། ཧཱུྃ༔
བུམ་པ་རང་བྱུང་བླ་མེད་གཞལ་ཡས་ཁང་༔ བུམ་ཆུ་རིགས་འདུས་རྗེ་བཙུན་ངོ་བོ་ཉིད༔ བདེ་གཤེགས་སྒྲུབ་པ་སྐུ་ཡི་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོཾ་བཛྲ་གུ་རུ་པདྨ་ཌཱཀྐི་ཧ་རི་ནི་ས་ཀཱ་ཡ་ཨ་བྷི་ཥིཉྩ་ཧཱུྃ༔ དེ་ལྟར་མངོན་པར་དབང་བསྐུར་བས་བདུད་རྩིས་ལུས་གང་ཉོན་མོངས་པ་ལྔའི་སྒྲིབ་པ་དག ། ཕུང་པོ་ལྔ་གནས་གྱུར། ཡེ་ཤེས་ལྔའི་རྟོགས་པ་མངོན་དུ་བྱས། བདུད་རྩིའི་ལྷག་མ་ཡར་ལུད་པ་ལས་སྣང་བ་མཐའ་ཡས་ཡབ་ཡུམ་གྱིས་དབུ་བརྒྱན་པར་གྱུར་པ་དེ་ལ་སངས་རྒྱས་བྱང་སེམས་དཀྱིལ་འཁོར་གྱི་ལྷ་ཚོགས་རྣམས་ཀྱིས་མཆོད་པ་བསམ་གྱིས་མི་ཁྱབ་པས་མཆོད་ཅིང༌། བཀྲ་ཤིས་པའི་ཚིག་དང་མེ་ཏོག་གི་ཆར་དབབ།
རོལ་མོའི་སྒྲ་དབྱངས་དུ་མ་དང་བཅས་པས་ཁམས་གསུམ་ཆོས་ཀྱི་རྒྱལ་པཽར་མངའ་གསོལ་བའི་མོས་པ་མཛོད།
བྱས་ལ། ཨརྒྷཾ་ སོགས་ཀྱིས་མཆོད། མེ་ཏོག་གཏོར་ཞིང༌། བཀྲ་ཤིས་གང་ཞིག་སེམས་ཅན་ཀུན་གྱི་སྙིང་ལ་གནས། ། ཐམས་ཅད་བདག་ཉིད་རིགས་ཀུན་གྱི་ནི་བདག་པོ་མཆོག ། སེམས་ཅན་མ་ལུས་བསྐྱེད་པའི་བདེ་བ་ཆེན་པོ་སྟེ། ། དེས་ནི་དེང་ཁྱེད་དབང་བསྐུར་མཆོག་ལ་བཀྲ་ཤིས་ཤོག ཨོྃ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་མེ་ཏོག་དོར་ཞིང་མཎྜལ་འབུལ།
གཉིས་པ་ནང་ནུས་པ་འཇུག་པར་བྱེད་པ་ལ་སྐུ་གསུང་ཐུགས་ཀྱི་དབང་གསུམ་ལས། ཐོག་མར་སྐུའི་ནུས་པ་སྟེར་བར་བྱེད་པ་ཕྱག་རྒྱའི་དབང་བསྐུར་བ་ལ། ཁྱེད་རང་རྣམས་ཀྱི་སྒོ་གསུམ་ལྷའི་རང་བཞིན་དུ་ཡེ་ནས་གནས་པ་ལ་དེ་ལྟར་ཡིན་པའི་ངེས་ཤེས་བསྐྱེད་ལ། སློབ་དཔོན་ཡང་དཀྱིལ་འཁོར་གྱི་གཙོ་བོར་དངོས་སུ་མོས་པ་བསྐྱེད་ལ། འོག་མིན་གྱི་ཞིང་ཁམས་རབ་འབྱམས་དང༌། ཁྱད་པར་མདུན་བསྐྱེད་ཀྱི་གཙོ་བོ་ཡབ་ཡུམ་ལས་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན། ཁྱེད་རང་རྣམས་ལ་ཐིམ་པས་ལྷ་སོ་སོའི་སྐུ་དང་དབྱེར་མེད་པར་བྱིན་གྱིས་བརླབས་སོང་སྙམ་པའི་མོས་པ་བརྟན་པོ་མཛོད། རིགས་བདག་རྡོར་འཆང་ཐོགས་ལ༔ དེང་འདིར་ཁྱེད་རང་རྣམས་ལ་རིགས་ཀྱི་བདག་པོའི་དབང་བསྐུར་བས་རིགས་རྣམས་ཀུན་གྱི་གཙོ་བོར་དབང་བར་སྒོམས༔ ཧཱུྃ༔
དྲུག་པའི་བདག་ཉིད་རྡོ་རྗེ་འཆང་༔ ཡུམ་མཆོག་སྙེམས་མ་ཟུང་འཇུག་འཁྲིལ༔ ཐབས་ཤེས་དབྱེར་མེད་དབང་བསྐུར་བས༔ རྒྱུད་སྡེའི་གཙོ་བོ་བདག་གྱུར་ཅིག༔ ཨོཾ་བཛྲ་དྷ་ར་པྲཛྙཱ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ སྐུའི་གནས་ལྔའི་ཐོད་ཕྲེང་སྡེ་ལྔ་ཐོགས་ལ༔ ཁྱེད་རང་རྣམས་ལ་གུ་རུ་ཐོད་ཕྲེང་སྡེ་ལྔའི་དབང་བསྐུར་བས་དུག་ལྔ་གནས་སུ་དག་སྐུ་ལྔས་འགྲོ་དོན་མཛད་དེ་ཡེ་ཤེས་ལྔ་མངོན་དུ་གྱུར་པར་སྒོམས༔ ཧཱུྃ༔ བུདྡྷ་བཛྲ་རཏྣ་ཏྲཱྃ༔
པདྨ་ཀརྨ་ལ་སོགས་པ༔ བླ་མ་ཐོད་ཕྲེང་སྡེ་ལྔ་ཡིས༔ དབང་བསྐུར་ཡེ་ཤེས་དོན་ལྡན་ཤོག༔ ཨོཾ་བཛྲ་ཀཱ་ཡ་པཉྩ་ཛྙཱ་ན་ཤྲཱི་སྭཱ་ཧཱ༔ ཨ་བྷི་ཥིཉྩ་ཧཱུྃ༔ རྟ་མགྲིན་དང་འཇམ་དཔལ་རིགས་གསུམ་བཅས་ཐོགས་ལ༔ ཧོཿ ཁྱེད་རང་རྣམས་ལ་དབང་ཆེན་རྟ་མགྲིན་དང་༔ འཇམ་དཔལ་དབྱངས་སྤྱན་རས་གཟིགས་ཕྱག་ན་རྡོ་རྗེ་རྣམ་བཞིའི་དབང་བསྐུར་བས་རྟ་མགྲིན་ཡེ་ཤེས་རོལ་པ་ཡི་དམ་ཀུན་འདུས་འགྲུབ༔ འཇམ་དཔལ་དབྱངས་ཀྱིས་ཤེས་རབ་མཐའ་དག་དང་རིག་པ་གནས་ལྔའི་རྩ་ཁ་འབྱེད༔
སྤྱན་རས་གཟིགས་ཀྱིས་སྙིང་པོ་བླ་ན་མེད་པའི་གོ་འཕང་ཐོབ༔ ཕྱག་ན་རྡོ་རྗེས་བདུད་དང་དམ་སྲི་འབྱུང་པོ་འདྲེ་རྒོད་མ་རུངས་པ་ཚར་བཅད་པའི་ནུས་པ་དང་ལྡན་པར་སྒོམས༔ ཧཱུྃ༔ རྟ་མཆོག་ཁྲོ་རྒྱལ་འཇམ་དཔལ་དཔའ་བོའི་སྐུ༔ སྤྱན་རས་གཟིགས་དབང་གསང་བདག་གཏུམ་པོ་སོགས༔ གོ་ཆ་འཇིག་རྟེན་གསུམ་མགོན་དབང་བསྐུར་བས༔ ལྟ་བ་ཤེས་རབ་སྙིང་པོའི་མཐུ་ལྡན་ཤོག༔ ཨོཾ་བཛྲ་པྲཛྙཱ་མ་ཧཱ་བྷ་ལོ་ཀ་རུ་ཎ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ གུ་རུ་མཚན་བརྒྱད་ཐོགས་ལ༔
གུ་རུ་མཚན་བརྒྱད་ཀྱི་དབང་བསྐུར་བས་ཤེས་བརྒྱད་གནས་སུ་དག་སྟེ་ལམ་བརྒྱད་མཐའ་རུ་ཕྱིན༔ མངོན་ཤེས་དྲུག་དང་བདེན་གཉིས་མངོན་དུ་གྱུར༔ རྗེས་དྲན་དྲུག་དང་ཐབས་ཤེས་གཉིས་ཀྱི་བདེན་པ་ཐོབ༔ དུར་ཁྲོད་བརྒྱད་དང་གནས་བརྒྱད་ཀྱི་དཔའ་བོ་མཁའ་འགྲོ་མ་རྣམས་ཀྱིས་རྟག་ཏུ་བསྐྱང་༔ ཧེ་རུ་ཀ་བརྒྱད་ཀྱི་དབང་རྟགས་ཐོན་པར་སྒོམས་ཤིག༔ ཧཱུྃ༔ པདྨ་འབྱུང་གནས་པདྨ་སམྦྷ་ཝ༔ བློ་ལྡན་མཆོག་སྲེད་པདྨ་རྒྱལ་པོ་སོགས༔ ལྷུན་གྲུབ་རིག་འཛིན་བཞི་ཡི་དབང་བསྐུར་བས༔ ལམ་བཞི་གྲོལ་ནས་རྒྱུད་བཞི་སྨིན་པར་ཤོག༔
ཨོཾ་གུ་རུ་དྷེ་ཝ་ཙ་ཏུར་ཧཱུྃ་སྭཱ་ཧཱ༔ ཨོཾ་ཨ་བྷི་ཥིཉྩ་ཧཱུྃ༔ ཧཱུྃ༔ ཉི་མ་འོད་ཟེར་ཤཱཀྱ་སེངྒེ་དང་༔ སེངྒེ་སྒྲ་སྒྲོགས་རྡོ་རྗེ་གྲོ་བོ་ལོད༔ མུ་སྟེགས་ཚར་གཅོད་བཞི་ཡི་དབང་བསྐུར་བས༔ ཕྲིན་ནས་རྣམ་བཞིས་འགྲོ་བ་འདུལ་བར་ཤོག༔ ཨོཾ་བཛྲ་ཧེ་རུ་ཀ་སརྦ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དབང་ཆེན་ལྟར་བསམ་ལྷུན་གྱི་དཀྱིལ་འཁོར་བཅུ་གསུམ་སོ་སོར་ཁ་ཕྲལ་ནས་བསྐུར་བ་ཟུར་དུ་གསལ།
འབྲིང་པོའི་ལུགས་སུ་བསྐུར་ན་སྐབས་འདིར་རྩ་བ་གཅིག་དྲིལ་ལྟར་ཐོག་མར་བདེ་ཆེན་ཞིང་གི་ལྷ་དབང་ནས་བཟུང་མཐར་ཆགས་སུ་བསྐུར་བ་ཡིན་ཏེ། དེ་ལྟར་ན་ཐོག་མར་ཨོ་རྒྱན་སྣང་བ་མཐའ་ཡས་ཀྱི་དབང་བསྐུར་ཞུ་བའི་ཡོན་དུ་དམིགས་ཏེ་མཎྜལ་འབུལ་བར་ཞུ། དེ་ནས་གསོལ་བ་འདེབས་པ་འདིའི་རྗེས་ཟློས་མཛོད། ཅེས་འོག་མ་ཀུན་ལ་རིགས་འགྲེས། ༈ ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན? བསམ་པ? གཙོ་བོ་འོད་དཔག་མེད་ཐོགས་ལ༔ ཧཱུྃ༔
ཡེ་ཤེས་ལུས་ཅན་སངས་རྒྱས་འོད་མི་འགྱུར༔ མཉམ་བཞག་སྐྱིལ་ཀྲུང་བདེ་སྟོང་ལྷམ་མེར་བཞུགས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་སྣང་མཐའ་དབྱེར་མེད་དབང་བསྐུར་རོ༔ ཨོྃ་ཨ་མི་དྷེ་ཝ་ཧྲཱིཿ ཨ་བྷི་ཥིཉྩ་ཧཱུྃ༔ སྤྱན་རས་གཟིགས་ཐོགས་ལ༔ ཧཱུྃ༔ འཇིག་རྟེན་དབང་ཕྱུག་འགྲོ་ལ་སྤྱན་གྱིས་གཟིགས༔ དབྱིངས་ཕྱུག་དཀར་མོ་བདེ་སྟོང་ཟུང་འཇུག་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ ཆོས་དབྱིངས་ཡེ་ཤེས་གསལ་བའི་དོན་རྟོགས་ཤོག༔ ཨོྃ་ལོ་ཀི་ཤྭ་ར་ཧྲཱིཿ ཨ་བྷི་ཥིཉྩ་ཧཱུྃ༔ རྡོ་རྗེ་སེམས་དཔའ་ཐོགས་ལ༔ ཧྲཱིཿ ཞེ་སྡང་རྣམ་དག་བཅོམ་ལྡན་རྡོ་རྗེ་སེམས༔ དུང་མདོག་སྣང་སྟོང་སྤྱན་མ་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མེ་ལོང་ཡེ་ཤེས་གསལ་བའི་དོན་རྟོགས་ཤོག༔
ཨོྃ་བཛྲ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ རིན་ཆེན་འབྱུང་ལྡན་ཐོགས་ལ༔ ཧྲཱིཿ ང་རྒྱལ་རྣམ་དག་བཅོམ་ལྡན་རིན་ཆེན་འབྱུང་༔ གསེར་མདོག་བདེ་སྟོང་མཱ་ཀཱི་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མཉམ་ཉིད་ཡེ་ཤེས་གསལ་བའི་དོན་རྟོགས་ཤོག༔ ཨོྃ་རཏྣ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔
སྣང་བ་མཐའ་ཡས་ཐོགས་ལ༔ ཧྲཱིཿ འདོད་ཆགས་རྣམ་དག་བཅོམ་ལྡན་སྣང་མཐའ་ཡས༔ ཟངས་མདོག་གྲགས་སྟོང་གོས་དཀར་པང་དུ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ སོར་རྟོགས་ཡེ་ཤེས་གསལ་བའི་དོན་རྟོགས་ཤོག༔ ཨོྃ་པདྨ་ས་ཏྭ་ཧྲཱིཿ ཨ་བྷི་ཥིཉྩ་ཧྲཱིཿ དོན་ཡོད་གྲུབ་པ་ཐོགས་ལ༔ ཧཱུྃ༔
ཕྲག་དོག་རྣམ་དག་བཅོམ་ལྡན་དོན་ཡོད་གྲུབ༔ མཐིང་མདོག་ཚོར་སྟོང་དམ་ཚིག་སྒྲོལ་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ བྱ་གྲུབ་ཡེ་ཤེས་གསལ་བའི་དོན་རྟོགས་ཤོག༔ ཨོྃ་ཀརྨ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ཤར་ཕྱོགས་བདེ་ཆེན་རྒྱལ་པོའི་ཚོམ་བུ་ལ༔ ༈ གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔
ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? བདེ་ཆེན་རྒྱལ་པོ་ཐོགས་ལ༔ ཧཱུྃ༔ ཀ་དག་ཡེ་ཤེས་ལོངས་སྤྱོད་རྫོགས་པའི་སྐུ༔ དམར་སྨུག་མཚོ་རྒྱལ་དཀར་མོ་ཟུང་འཇུག་འཁྲིལ༔ དེ་རིང་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་བདེ་ཆེན་རྒྱལ་པོའི་དབང་བསྐུར་རོ༔ ཨོྃ་མ་ཧཱ་སུ་ཥ་རཱ་ཛ་ཧྲཱིཿ ཨ་བྷི་ཥིཉྩ་ཧཱུྃ༔
རྣམ་པར་སྨིན་པའི་རིག་འཛིན་ཐོགས་ལ༔ ཧཱུྃ༔ རྣམ་པར་སྨིན་པའི་རིག་འཛིན་འོད་ལྔའི་མདངས༔ ཟུང་འཇུག་གསང་བའི་ཡེ་ཤེས་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མཁའ་སྤྱོད་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་བི་ཤྭ་དྷ་ར་ཧྲཱིཿ ཨ་བྷི་ཥིཉྩ་ཧཱུྃ༔ སར་གནས་རིག་འཛིན་ཐོགས་ལ༔ ཧཱུྃ༔
ཤར་དུ་ས་ལ་གནས་པའི་རིག་འཛིན་སྐུ༔ དཀར་གསལ་ཆགས་མེད་ཉི་ཟླའི་དངོས་གྲུབ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མངོན་དགའི་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་དྷ་ར་བཛྲ་ཧྲཱིཿ ཨ་བྷི་ཥིཉྩ་ཧཱུྃ༔ ཕྱག་རྒྱ་རིག་འཛིན་ཐོགས་ལ༔ ཧཱུྃ༔ ལྷོ་རུ་ཕྱག་རྒྱ་རིག་འཛིན་ཆེན་པོའི་སྐུ༔ སེར་གསལ་སྐྱོན་བྲལ་མཐིང་འོད་འབར་མ་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ དཔལ་ལྡན་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་དྷ་ར་རཏྣ་ཧྲཱིཿ ཨ་བྷི་ཥིཉྩ་ཧཱུྃ༔ ཚེ་དབང་རིག་འཛིན་ཐོགས་ལ༔ ཧཱུྃ༔ ནུབ་ཏུ་ཚེ་ལ་དབང་བའི་རིག་འཛིན་སྐུ༔ དམར་གསལ་བདེ་སྟོང་རྡོ་རྗེ་རྣལ་འབྱོར་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ པད་བརྩེགས་རིག་འཛིན་གོ་འཕང་འགྲུབ་པར་ཤོག༔
ཨོྃ་བི་དྷོ་དྷ་ར་པདྨ་ཧྲཱིཿ ཨ་བྷི་ཥིཉྩ་ཧཱུྃ༔ ལྷུན་གྲུབ་རིག་འཛིན་ཐོགས་ལ༔ ཧཱུྃ༔ བྱང་དུ་ལྷུན་གྱིས་གྲུབ་པའི་རིག་འཛིན་སྐུ༔ ལྗང་གསལ་སྐྱེ་མེད་ལས་ཀྱི་མཁའ་འགྲོ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ ལས་རབ་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་དྷ་ར་ཀརྨ་ཧྲཱིཿ ཨ་བྷི་ཥིཉྩ་ཧཱུྃ༔
ས་མ་ཡ༔ དེ་ནས་ལྷོ་ཕྱོགས་སུ་ཨོ་རྒྱན་དུས་གསུམ་མཁྱེན་པའི་ཚོམ་བུ་ནི༔ ༈ སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔ ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? དུས་གསུམ་མཁྱེན་པའི་སྐུ་ཐོགས་ལ༔ ཧཱུྃ༔ ཐུགས་རྗེའི་བདག་ཉིད་བུདྡྷ་ཧེ་རུ་ཀཿ སྐུ་མདོག་མཐིང་ནག་ལྷ་ལྕམ་དམར་མོ་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ ལས་རབ་རིག་འཛིན་གོ་འཕང་འགྲུབ་པར་ཤོག༔ ཨོ་རྒྱན་དུས་གསུམ་མཁྱེན་པའི་དབང་བསྐུར་རོ༔ ཨོྃ་བུདྡྷ་ཨ་བྷི་ཛྙཱ་ན་ཧྲཱིཿཨ་བྷི་ཥིཉྩ་ཧཱུྃ༔ རྡོ་རྗེ་ཐོད་ཕྲེང་ཐོགས་ལ༔ ཧཱུྃ༔ སྐུ་ཡི་བདག་ཉིད་བཛྲ་ཐོད་ཕྲེང་རྩལ༔ སྐུ་མདོག་དཀར་པོ་རྡོ་རྗེའི་རིག་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ བྱམས་པ་ཚད་མེད་ངོ་བོ་ལྷུན་གྲུབ་ཤོག༔
ཨོྃ་བཛྲ་མ་ལི་ཏ་ཧྲཱིཿཨ་བྷི་ཥིཉྩ་ཧཱུྃ༔ རཏྣ་ཐོད་ཕྲེང་ཐོགས་ལ༔ ཧཱུྃ༔ ཡོན་ཏན་བདག་ཉིད་རཏྣ་ཐོད་ཕྲེང་རྩལ༔ སྐུ་མདོག་སེར་མོ་རིག་འཛིན་རིག་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ སྙིང་རྗེ་ཚད་མེད་ངོ་བོ་ལྷུན་གྲུབ་ཤོག༔ ཨོྃ་རཏྣ་མ་ལི་ཏ་ཧྲཱིཿཨ་བྷི་ཥིཉྩ་ཧཱུྃ༔ པདྨ་ཐོད་ཕྲེང་ཐོགས་ལ༔ ཧཱུྃ༔
གསུང་གི་བདག་ཉིད་པདྨ་ཐོད་ཕྲེང་རྩལ༔ སྐུ་མདོག་དམར་པོ་པདྨའི་རིག་མ་འཁྲིལ༔ དེང་འདིར་སྐལ་ལྡན་བུ་ལ་དབང་བསྐུར་བས༔ དགའ་བ་ཚད་མེད་ངོ་བོ་ལྷུན་གྲུབ་ཤོག༔ ཨོྃ་པདྨ་མ་ལི་ཏ་ཧྲཱིཿ ཨ་བྷི་ཥིཉྩ་ཧཱུྃ༔ ཀརྨ་ཐོད་ཕྲེང་ཐོགས་ལ༔ ཧཱུྃ༔ ཕྲིན་ལས་བདག་ཉིད་ཀརྨ་ཐོད་ཕྲེང་རྩལ༔ སྐུ་མདོག་ལྗང་གུ་ལས་ཀྱི་རིག་མ་འཁྲིལ༔
དེང་འདིར་སྐལ་ལྡན་བུ་ལ་དབང་བསྐུར་བས༔ བཏང་སྙོམས་ཚད་མེད་ངོ་བོ་ལྷུན་གྲུབ་ཤོག༔ ཨོྃ་ཀརྨ་མ་ལི་ཏ་ཧྲཱིཿ ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ནུབ་ཕྱོགས་ཨོ་རྒྱན་དཔའ་བོ་གྱད་ཀྱི་ཚོམ་བུ་ནི༔ ༈ ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔
ཨོ་རྒྱན? བསམ་པ? མཚོ་སྐྱེས་རྡོ་རྗེའི་སྐུ་ཐོགས་ལ༔ ཧཱུྃ༔ མཚོ་སྐྱེས་རྡོ་རྗེ་སྐྱེ་འཆི་གདོད་ནས་དག༔ རྒྱ་གར་རིག་འཛིན་པན་ཆེན་ཆ་ལུགས་འཆང་༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་དཔའ་བོ་གྱད་ཀྱི་དབང་བསྐུར་རོ༔ ཨོྃ་གུ་རུ་བཛྲ་ཨ་བྷི་ཥིཉྩ་ཧཱུྃ༔ སངས་རྒྱས་སྤྱན་མ་ཐོགས་ལ༔ ཧཱུྃ༔ ཤར་ཕྱོགས་ལྷ་མོ་ཡུམ་ཆེན་སངས་རྒྱས་སྤྱན༔
སྐུ་མདོག་དཀར་མོ་རྡོ་རྗེ་རིགས་ཀྱི་ལྕམ༔ དེང་འདིར་སྐལ་ལྡན་བུ་ལ་དབང་བསྐུར་བས༔ ས་ཡི་ཁམས་རྣམས་དགྲ་རུ་མི་སྡང་ཤོག༔ ཨོྃ་བཛྲ་ར་ཏི་མུྃ་ཨ་བྷི་ཥིཉྩ་ཧཱུྃ༔ མཱ་མ་ཀཱི་ཐོགས་ལ༔ ཧཱུྃ༔ ལྷོ་ཕྱོགས་ལྷ་མོ་ཡུམ་ཆེན་མཱ་མ་ཀཱི༔ སྐུ་མདོག་སེར་མོ་རིན་ཆེན་རིགས་ཀྱི་ལྕམ༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཆུ་ཡི་ཁམས་རྣམས་དགྲ་རུ་མི་སྡང་ཤོག༔
ཨོྃ་ཛྙཱ་ན་ར་ཏི་ལཱྃ་ཨ་བྷི་ཥིཉྩ་ཧཱུྃ༔ གོས་དཀར་མོ་ཐོགས་ལ༔ ཧཱུྃ༔ ནུབ་ཕྱོགས་ལྷ་མོ་ཡུམ་ཆེན་གོས་དཀར་མོ༔ སྐུ་མདོག་དམར་མོ་པདྨ་རཱ་གའི་མདངས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མེ་ཡི་ཁམས་རྣམས་དགྲ་རུ་མི་སྡང་ཤོག༔ ཨོྃ་རཱ་ག་ར་ཏི་པཱྃ་ཨ་བྷི་ཥིཉྩ་ཧཱུྃ༔ དམ་ཚིག་སྒྲོལ་མ་ཐོགས་ལ༔ ཧཱུྃ༔
བྱང་ཕྱོགས་ལྷ་མོ་ཡུམ་ཆེན་དམ་ཚིག་སྒྲོལ༔ སྐུ་མདོག་ལྗང་མོ་ཀརྨ་རིགས་ཀྱི་ལྕམ༔ དེང་འདིར་སྐལ་ལྡན་བུ་ལ་དབང་བསྐུར་བས༔ རླུང་གི་ཁམས་རྣམས་དགྲ་རུ་མི་སྡང་ཤོག༔ ཨོྃ་པྲཛྙཱ་ར་ཏི་ཏཱྃ་ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་བྱང་ཕྱོགས་སུ་རྡོ་རྗེ་རྣལ་འབྱོར་མའི་ལྷ་ཚོམ་ནི༔ ༈ ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔ་རང་རྒྱུད་སྤྱོད༔
དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? རྡོ་རྗེ་ཕག་མོ་ཐོགས་ལ༔ ཧཱུྃ༔ དུས་གསུམ་སངས་རྒྱས་མ་ལུས་བསྐྱེད་པའི་ཡུམ༔ དབུ་མ་འཁོར་ལོའི་སྒོ་འབྱེད་རིགས་བདག་བརྒྱན༔ དེང་འདིར་སྐལ་ལྡན་བུ་ལ་དབང་བསྐུར་བས༔ འཕོ་བ་འཇའ་ལུས་མཁའ་སྤྱོད་འགྲུབ་པར་ཤོག༔ ཨོྃ་བཛྲ་ཡོ་གི་ནི་ཡེ་ཨ་བྷི་ཥིཉྩ་ཧཱུྃ༔ རྡོ་རྗེ་མཁའ་འགྲོ་ཐོགས་ལ༔
ཧཱུྃ༔ མཁའ་སྤྱོད་རྡོ་རྗེའི་རིགས་ཀྱི་ཌཱཀྐི་མ༔ སྐུ་མདོག་དཀར་མོ་ཞི་བའི་འོད་ཟེར་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཡེ་ཤེས་འཕོ་བའི་ཆོས་སྒོ་ཕྱེས་སུ་གསོལ༔ ཧ་བཛྲ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ རིན་ཆེན་མཁའ་འགྲོ་ཐོགས་ལ༔ ཧཱུྃ༔ ས་སྤྱོད་རིག་འཛིན་རིགས་ཀྱི་ཌཱཀྐི་མ༔ སྐུ་མདོག་སེར་མོ་རྒྱས་པའི་ལང་ཚོ་ལྡན༔
དེང་འདིར་སྐལ་ལྡན་བུ་ལ་དབང་བསྐུར་བས༔ ཟབ་ལམ་འཕོ་བའི་ཆོས་སྒོ་ཕྱེས་སུ་གསོལ༔ རི་རཏྣ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ བདེ་སྟོང་པདྨ་རིགས་ཀྱི་ཌཱཀྐི་མ༔ སྐུ་མདོག་དམར་མོ་དབང་གི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཀ་དག་འཕོ་བའི་ཆོས་སྒོ་ཕྱེས་སུ་གསོལ༔ ནི་པདྨ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔
ལས་ཀྱི་མཁའ་འགྲོ་ཐོགས་ལ༔ ཧཱུྃ༔ ཚོགས་སྤྱོད་ཀརྨ་ལས་ཀྱི་ཌཱཀྐི་མ༔ སྐུ་མདོག་ལྗང་མོ་དགྱེས་པའི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ མྱུར་ལམ་འཕོ་བའི་ཆོས་སྒོ་ཕྱེས་སུུ་གསོལ༔ ས་ཀརྨ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ ས་མ་ཡ༔ རྒྱ་རྒྱ་རྒྱ༔ དེ་ནས་དངོས་གཞི་རྩ་བའི་སྨད་ལས་དྲག་པོའི་དཀྱིལ་འཁོར་ལ་འཇུག་པ་ནི༔
ཕྱི་མཆོད་རྗེས་སུ་གནང་བའི་མགོ་རུ་བཙུད་པར་ལྷ་ཚོམ་གྱི་རིམ་པའོ༔ ས་མ་ཡ༔ དེ་ནས་ཉོན་མོངས་པ་བརྒྱད་ཁྲི་བཞི་སྟོང་དེ་བསྡུས་ན་དུག་ལྔ་དང་དུག་གསུམ་སྟེ༔ དེ་དག་ཞི་བར་བྱེད་པ་ལ་ཕྲིན་ལས་ལྷ་གཞུང་གི་དབང་སྟེ༔ ཐོག་མར་དབུས་ཀྱི་ཚོམ་བུ་ལས༔ ༈ འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔ དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? པདྨ་རྒྱལ་པོ་ཡབ་ཡུམ་ཐོགས་ཏེ༔
ཧཱུྃ༔ ཁམས་གསུམ་དབང་སྡུད་འདོད་རྒུའི་དཔལ་ཡོན་ཅན༔ སྐུ་མདོག་དམར་སྣུམ་དབང་མོ་ཟུང་འཇུག་འཁྲིལ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ནོར་ལྷ་དབྱེར་མེད་དབང་བསྐུར་རོ༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ མནྡ་ར་བ་ཐོགས་ལ༔ ཧཱུྃ༔ ཚེ་ལ་དབང་ཞིང་མཆོག་གི་རིག་འཛིན་གཏེར༔ སྐུ་མདོག་དམར་མོ་དབང་གི་རྗེས་ཆགས་ཅན༔
དེང་འདིར་སྐལ་ལྡན་བུ་ལ་དབང་བསྐུར་བས༔ འཆི་མེད་རྡོ་རྗེའི་འཇའ་ལུས་སྩལ་དུ་གསོལ༔ ཨོྃ་ཨཱ་ཡུར་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔
མཚོ་རྒྱལ་ཐོགས་ལ༔ ཧཱུྃ༔ བདེ་ཆེན་རིགས་ལས་རྡོ་རྗེའི་བརྡ་སྐད་སྒྲོག༔ ཞི་འཛུམ་མཛེས་པས་སྐྱེ་འགྲོའི་སྣང་བ་འགུགས༔ དེང་འདིར་སྐལ་ལྡན་བུ་ལ་དབང་བསྐུར་བས༔ འདོད་ཡོན་ལོངས་སྤྱོད་གཏེར་ལ་དབང་སྒྱུར་ཤོག༔ ཨོྃ་ཛྙཱ་ན་ཌཱཀྐི་ནཱི་སུ་ཁཾ་དྷ་ར་ཧྲཱིཿ
ཨ་བྷི་ཥིཉྩ་ཧཱུྃ༔ ཤར་ཕྱོགས་རྡོ་རྗེ་མགྱོགས་མ་ཐོགས་ལ༔ ཧཱུྃ༔ ལུས་འཕགས་གླིང་ལ་དབང་བསྒྱུར་ཕོ་ཉ་མོ༔ ཤར་ཕྱོགས་ལ་སོགས་ལྷ་ཡི་དཔལ་འབྱོར་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ ལང་ཚོས་སྐྱུད་པའི་རྒྱན་བཟང་དེར་སྩོལ་ཅིག༔ ཨོྃ་བཛྲ་ཀུ་ལེ་ཨ་བྷི་ཥིཉྩ་ཧཱུྃ༔ ལྷོ་ཕྱོགས་རིན་ཆེན་མགྱོགས་མ་ཐོགས་ལ༔ ཧཱུྃ༔
འཛམ་བུའི་གླིང་ལ་དབང་བསྒྱུར་ཕོ་ཉ་མོ༔ ལྷོ་ཕྱོགས་ལ་སོགས་མི་ཡི་མངའ་ཐང་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ འཁོར་ལོས་བསྒྱུར་བའི་རྒྱལ་སྲིད་འཐོབ་པར་ཤོག༔ ཨོྃ་ཀུ་ལེ་ཤཾ་ཨ་བྷི་ཥིཉྩ་ཧཱུྃ༔ ནུབ་ཕྱོགས་པདྨ་མགྱོགས་མ་ཐོགས་ལ༔ ཧཱུྃ༔ བ་ལང་སྤྱོད་ལ་དབང་བསྒྱུར་ཕོ་ཉ་མོ༔ ནུབ་ཕྱོགས་ལ་སོགས་ཀླུ་ཡི་ལོངས་སྤྱོད་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔
བང་མཛོད་འདོད་རྒུར་འདུ་བའི་དབང་ཐོབ་ཤོག༔ ཨོྃ་ཀུ་ལེ་ཧཱུྃ་ཨ་བྷི་ཥིཉྩ་ཧཱུྃ༔ བྱང་ཕྱོགས་ཀརྨ་མགྱོགས་མ་ཐོགས་ལ༔ ཧཱུྃ༔ སྒྲ་མི་སྙན་ལ་དབང་བསྒྱུར་ཕོ་ཉ་མོ༔ བྱང་ཕྱོགས་ལ་སོགས་གནོད་སྦྱིན་ཚེ་བསོད་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ སྒྲ་མི་སྙན་གྱི་ཚེ་དང་དཔལ་འབྱོར་སྩོལ༔ ཨོྃ་ཀུ་པོ་ཏི་ཨ་བྷི་ཥིཉྩ་ཧཱུྃ༔ ས་མ་ཡ༔
དེ་ནས་ཤར་ཕྱོགས་ཀྱི་ཨོ་རྒྱན་སྨན་ལྷའི་ཚོམ་བུ་ནི༔ ༈ སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? སེངྒེ་སྒྲ་སྒྲོགས་ཐོགས་ལ༔ ཧཱུྃ༔ དུག་གསུམ་རྩད་གཅོད་བཅོམ་ལྡན་སེངྒེའི་སྒྲ༔ ཉོན་མོངས་ཕམ་མཛད་རྡོ་རྗེ་ཕག་མོ་འཁྲིལ༔ དེང་འདིར་སྐལ་ལྡན་བུ་ལ་དབང་བསྐུར་བས༔
འབྱུང་བཞིའི་ནད་ཀྱི་བར་ཆད་ཞི་བར་ཤོག༔ ཨོྃ་སིངྷ་གྷཎྜེ་ཡེ་ཨ་བྷི་ཥིཉྩ་ཧཱུྃ༔ རིགས་བདག་སྨན་བླ་ཐོགས་ལ༔ ཧཱུྃ༔ བཻཌཱུར་མདངས་ལྡན་འཆི་མེད་བཅུད་འཛིན་ལྷ༔ ཚེ་འཕྲང་བར་གཅོད་རྒོལ་བ་ཞི་མཛད་ཕྱིར༔ དེང་འདིར་སྐལ་ལྡན་བུ་ལ་དབང་བསྐུར་བས༔ དུས་མིན་འཆི་བའི་འཇིགས་པ་སྐྱོབ་པར་ཤོག༔ ཨོཾ་བྷཻ་ཥ་ཛྱཻ་ཡེ་ཨ་བྷི་ཥིཉྩ་ཧཱུྃ༔ ཤར་གྱི་མགྱོགས་མ་ཐོགས་ལ༔
ཧཱུྃ༔ ཚངས་པའི་ཡུལ་ནས་བཅུད་བསྡུས་མགྱོགས་མ་ནི༔ དཀར་མོ་ཉི་ཟླ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ རླུང་གི་ནད་རྣམས་ཞི་བའི་ཕྲིན་ལས་མཛོད༔ ཨོྃ་བཛྲ་ཨངྐུ་ཤ་ཛ་ཨ་བྷི་ཥིཉྩ་ཧཱུྃ༔ ལྷོ་ཡི་མགྱོགས་མ་ཐོགས་ལ༔ ཧཱུྃ༔ མི་ཡི་ཡུལ་ལས་བཅུད་བསྡུས་མགྱོགས་མ་ནི༔ སེར་མོ་རི་རབ་དབང་བསྒྱུར་ཕོ་ཉ་མོ༔
དེང་འདིར་སྐལ་ལྡན་བུ་ལ་དབང་བསྐུར་བས༔ མཁྲིས་པའི་ནད་རྣམས་ཞི་བའི་དངོས་གྲུབ་སྩོལ༔ ཨོྃ་རཏྣ་པཱ་ཤ་ཧཱུྃ་ཨ་བྷི་ཥིཉྩ་ཧཱུྃ༔ ནུབ་ཀྱི་མགྱོགས་མ་ཐོགས་ལ༔ ཧཱུྃ༔ ཀླུ་ཡི་ཡུལ་ནས་བཅུད་བསྡུས་མགྱོགས་མ་ནི༔ དམར་མོ་ལང་ཚོའི་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ བད་ཀན་ནད་རྣམས་ཞི་བའི་ཕྲིན་ལས་མཛོད༔ ཨོྃ་པདྨ་སྥོ་ཊ་བཾ་ཨ་བྷི་ཥིཉྩ་ཧཱུྃ༔
བྱང་གི་མགྱོགས་མ་ཐོགས་ལ༔ ཧཱུྃ༔ སྟེང་འོག་ཕྱོགས་བཅུའི་བཅུད་བསྡུས་མགྱོགས་མ་ནི༔ ལྗང་མོ་སྲིད་གསུམ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ འདུས་པའི་ནད་རྣམས་ཞི་བའི་དངོས་གྲུབ་སྩོལ༔ ཨོྃ་ཀརྨ་གྷཎྜེ་ཧོཿཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ལྷོ་ཕྱོགས་དཀྱིལ་འཁོར་ཚོམ་བུ་ཨོ་རྒྱན་རྡོ་རྗེ་གུར་གྱི་དབང་བསྐུར་བ་ལ༔ ༈ གང་ཞིག་གཤེད་མའི་དམག་གིས་མཐའ་བསྐོར་ནས༔
མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན? བསམ་པ? གཙོ་བོ་གསང་བདག་ཐོགས་ལ༔ ཧཱུྃ༔ དཔལ་ཆེན་གསང་བདག་རྡོ་རྗེ་གཏུམ་པོའི་སྐུ༔ གནམ་ལྕགས་ཤུགས་འཆང་སྤྱི་བོར་ཁྱུང་གིས་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་རྡོ་རྗེའི་གུར་གྱི་དབང་བསྐུར་རོ༔ ཨོྃ་བཛྲ་རཀྵ་རཀྵ་ཨ་བྷི་ཥིཉྩ་ཧཱུྃ༔
རྣམ་རྒྱལ་ཐོགས་ལ༔ ཧཱུྃ༔ ཤར་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་རྣམ་པར་རྒྱལ་བ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བརྟན་པ་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་བཛྲ་བཱི་ཛ་ཡ་ཨ་བྷི་ཥིཉྩ་ཧཱུྃ༔ མི་གཡོ་བ་ཐོགས་ལ༔ ཧཱུྃ༔ ལྷོ་ཕྱོགས་གཤེད་མ་མཐར་ཞིང་གཞོམ་པའི་ལྷ༔
ཁྲོ་བོ་ཆེན་པོ་མི་གཡོ་མགོན་པོ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ སྲ་མཁྲེགས་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་ཀྲོ་ཏ་ཨ་ཙ་ལེ་ཨ་བྷི་ཥིཉྩ་ཧཱུྃ༔ སྟོབས་པོ་ཆེ་ཐོགས་ལ༔ ཧཱུྃ༔ ནུབ་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་དབང་ཕྱུག་སྟོབས་ཆེན་གྱིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མི་ཆོད་རྡོ་རྗེའི་གུར་གྱི་རྒྱུད་ལྡན་ཤོག༔
ཨོྃ་མ་ཧཱ་བྷ་ལ་ཨ་བྷི་ཥིཉྩ་ཧཱུྃ༔ དབྱུག་སྔོན་ཐོགས་ལ༔ ཧཱུྃ༔ བྱང་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་དབྱུག་པ་སྔོན་པོ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མི་ཤིགས་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་ནཱི་ལ་དཎྜ་ཨ་བྷི་ཥིཉྩ་ཧཱུྃ༔ ས་མ་ཡ༔ དེ་ནས་ནུབ་ཕྱོགས་ཀྱི་ཚོམ་བུ་ཨོ་རྒྱན་དྲེགས་པ་ཟིལ་གནོན་གྱི་དབང་བསྐུར་བ་ནི༔
༈ ལམ་སྲང་འཇིགས་པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? དྲེགས་པ་ཟིལ་གནོན་ཐོགས་ལ༔ ཧཱུྃ༔ དཔལ་ཆེན་དྲེགས་པ་ཀུན་འདུལ་ཧེ་རུ་ཀཿ སྐུ་མདོག་སྨུག་ནག་སྲིད་གསུམ་སྟོབས་འདུས་སྐུ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཕྱག་རྒྱ་བཞི་ཡི་དབང་བསྐུར་རོ༔
ཨོྃ་ཨརྩིག་ནིརྩིག་ཨ་བྷི་ཥིཉྩ་ཧཱུྃ༔ ཤར་ཕྱོགས་གཡུལ་ལས་རྒྱལ་བ་ཐོགས་ལ༔ ཧཱུྃ༔ ཤར་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་གཤིན་རྗེ་གཤེད་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་སུམྦྷ་རཱ་ཛ་ཨ་བྷི་ཥིཉྩ་ཧཱུྃ༔ གཤིན་རྗེ་གཤེད་ཐོགས་ལ༔ ཧཱུྃ༔
ལྷོ་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་གཤིན་རྗེ་གཤེད་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོཾ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ རྟ་མགྲིན་ཐོགས་ལ༔ ཧཱུྃ༔ ནུབ་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་རྟ་མགྲིན་རྒྱལ་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་ཧྱ་གྷྲྀ་ཝ་ཨ་བྷི་ཥིཉྩ་ཧཱུྃ༔ དབྱུག་པ་སྔོན་པོ་ཐོགས་ལ༔ ཧཱུྃ༔ བྱང་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་དབྱུག་པ་སྔོན་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་དཎྜ་དྷྭིཀ་ཨ་བྷི་ཥིཉྩ་ཧཱུྃ༔ ས་མ་ཡ༔
དེ་ནས་བྱང་ཕྱོགས་སུ་དཀྱིལ་འཁོར་གྱི་ཚོམ་བུ་ལས་ཨོ་རྒྱན་ལྷ་སྲིན་སྡེ་བརྒྱད་ཀྱི་དབང་བསྐུར་བ་ནི༔ ༈ ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཨོ་རྒྱན? བསམ་པ? གཙོ་བོ་སྟོབས་ལྡན་ཧེ་རུ་ཀ་ཐོགས་ལ༔ ཧཱུྃ༔ ཁྲག་འཐུང་ནག་པོ་སྟོབས་ལྡན་ཧེ་རུ་ཀཿ བདུད་དཔུང་འཇོམས་མཛད་སྤྱི་བོར་བྱ་ཁྱུང་བརྒྱན༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ལྷ་སྲིན་གཙོ་བོའི་དབང་བསྐུར་རོ༔ ཨོྃ་བཛྲ་ཀཱི་ལི་ཀཱི་ལ་ཡ་ཨེ་ཛ་བྷྱོཿ ཨ་བྷི་ཥིཉྩ་ཧཱུྃ༔ དེ་ནས་ཤར་ཕྱོགས་ལྷའི་སྡེ་དཔོན་ཐོགས་ལ༔ ཧཱུྃ༔ ཤར་ཕྱོགས་སྡེ་དཔོན་ཀུན་གྱི་གཙོ་བོ་ནི༔ ལྷ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔
ཨོྃ་ཨ་རཱ་ཛ་ཨ་བྷི་ཥིཉྩ་ཧཱུྃ༔ གཤིན་རྗེ་ཐོགས་ལ༔ ཧཱུྃ༔ ལྷོ་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཤིན་རྗེའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྷོ་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཡ་རཱ་ཛ་ཨ་བྷི་ཥིཉྩ་ཧཱུྃ༔ མ་མོ་ཐོགས་ལ༔ ཧཱུྃ༔
ལྷོ་ཕྱོགས་སྡེ་དཔོན་ཀུན་གྱི་གཙོ་བོ་ནི༔ མ་མོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ནུབ་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་མ་རཱ་ཛ་ཨ་བྷི་ཥིཉྩ་ཧཱུྃ༔ བདུད་ཐོགས་ལ༔ ཧཱུྃ༔ བྱང་ཕྱོགས་སྡེ་དཔོན་ཀུན་གྱི་གཙོ་བོ་ནི༔ བདུད་ཀྱི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
བྱང་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་དུ་རཱ་ཛ་ཨ་བྷི་ཥིཉྩ་ཧཱུྃ༔ རྒྱལ་པོ་ཐོགས་ལ༔ ཧཱུྃ༔ ཤར་ལྷོ་སྡེ་དཔོན་ཀུན་གྱི་གཙོ་བོ་ནི༔ རྒྱལ་པོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ལྷོའི་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་རུ་རཱ་ཛ་ཨ་བྷི་ཥིཉྩ་ཧཱུྃ༔ བཙན་ཐོགས་ལ༔
ཧཱུྃ༔ ལྷོ་ནུབ་སྡེ་དཔོན་ཀུན་གྱི་གཙོ་བོ་ནི༔ བཙན་གྱི་དམག་དཔོན་དྲེགས་པ་དམ་ཚིག་ཅན༔ ལྷོ་ནུབ་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཙ་རཱ་ཛ་ཨ་བྷི་ཥིཉྩ་ཧཱུྃ༔ གནོད་སྦྱིན་ཐོགས་ལ༔ ཧཱུྃ༔ ནུབ་བྱང་སྡེ་དཔོན་ཀུན་གྱི་གཙོ་བོ་ནི༔ གནོད་སྦྱིན་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
ནུབ་བྱང་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཤ་རཱ་ཛ་ཨ་བྷི་ཥིཉྩ་ཧཱུྃ༔ ཀླུ་ཐོགས་ལ༔ ཧཱུྃ༔ བྱང་ཤར་སྡེ་དཔོན་ཀུན་གྱི་གཙོ་བོ་ནི༔ ཀླུ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཤར་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ནཱ་རཱ་ཛ་ཨ་བྷི་ཥིཉྩ་ཧཱུྃ༔ གཟའ་ཐོགས་ལ༔
ཧཱུྃ༔ སྟེང་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཟའ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་རཱ་ཧུ་རཱ་ཛ་ཨ་བྷི་ཥིཉྩ་ཧཱུྃ༔ དམ་ཅན་ཐོགས་ལ༔ ཧཱུྃ༔ འོག་ཕྱོགས་སྡེ་དཔོན་ཀུན་གྱི་གཙོ་བོ་ནི༔ དམ་ཅན་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
འོག་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་སཱ་དྷུ་རཱ་ཛ་ཨ་བྷི་ཥིཉྩ་ཧཱུྃ༔ འདི་ཉིད་དྲེགས་པའི་སྲོག་དབང་དུ་ཁ་སྒྱུར་བྱ་ན༔ ལྷ་ཡི་དྲེགས་པའི་སྲོག་དབང་ཐོབ་པར་ཤོག༔ ཨ་ས་མ་ཡ་ན་ར་ཀན༔ ཞེས་ཁ་བསྒྱུར་ཞིང་དམ་ཆུ་སྦྱིན་ནོ༔ ས་མ་ཡ༔ དེ་ལྟར་དྲག་པོའི་ཕྲིན་ལས་གཞུང་གི་ལས་ཚོགས་སྒྲུབ་པའི་དབང་གི་དངོས་གཞི་རྫོགས་ཏེ༔ འདི་ནི་གཞུང་གི་རིམ་པའོ༔ ས་མ་ཡ༔
དེ་ནས་ཕྲིན་ལས་སོ་སོའི་ཆ་ལག་གམ༔ སྦས་ཡུལ་དང་གནས་ཆེན་བགྲོད་པའི་ཚེ་ལས་ཚོགས་ཡན་ལག་གི་དབང་ནི༔ སྒྲུབ་པ་གསུམ་པའི་ལྷ་ཚོམ་ལས༔ ཐོག་མར་གནས་ཆེན་གང་དུ་བགྲོད་ཀྱང་ལྷ་འདྲེར་དམ་བསྒྲག༔ བར་དུ་སྒོ་དབྱེ་རྟེན་འབྲེལ་རྣམ་བཞི༔ དེའི་བར་ཆད་བསྒྲལ་བ་དྲག་པོ་གྲོ་ལོད་བཅས༔ དེ་དག་གི་མཐུན་རྐྱེན་ཆོས་སྐྱོང་དགོས་ཏེ༔ ཆོས་སྐྱོང་ནི་སོ་སོའི་བཀའ་གཏད་སྤྱི་གཞུང་དུ་འཇུག་པའོ༔ ས་མ་ཡ༔ ཐོག་མར་ཉི་མ་འོད་ཟེར་གྱི་ལྷ་ཚོམ་ནི༔
༈ སྦས་ཡུལ་ནགས་ཁྲོད་དབེན་ས་སྙེགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? ཉི་མ་འོད་ཟེར་ཡབ་ཡུམ་ཐོགས་ལ༔ ཧཱུྃ༔ དམར་གསལ་ཚ་ཟེར་ཞགས་པའི་འོད་འབྱིན་པ༔ ཁྲོ་གཉེར་གཏུམ་མོ་ཟུང་འཇུག་སྐུ་ལ་འཁྲིལ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཉི་མ་འོད་ཟེར་དབང་བསྐུར་རོ༔
ཨོྃ་སཱུརྻ་རསྨིས་ཨ་བྷི་ཥིཉྩ་ཧཱུྃ༔ རྡོ་རྗེ་མཁའ་འགྲོ་ཐོགས་ལ༔ ཧཱུྃ༔ རྡོ་རྗེ་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ལྕགས་ཀྱུས་གནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་བཛྲ་ཌཱཀྐི་ཨ་བྷི་ཥིཉྩ་ཧཱུྃ༔ རིན་ཆེན་མཁའ་འགྲོ་ཐོགས་ལ༔ ཧཱུྃ༔
རིན་ཆེན་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ཞགས་པས་གནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྷོ་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་རཏྣ་ཌཱཀྐི་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ པདྨ་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ལྕགས་སྒྲོག་གནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
ནུབ་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་པདྨ་ཌཱཀྐི་ཨ་བྷི་ཥིཉྩ་ཧཱུྃ༔ ལས་ཀྱི་མཁའ་འགྲོ་ཐོགས་ལ༔ ཧཱུྃ༔ ལས་ཀྱི་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་དྲིལ་བུས་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་ཀརྨ་ཌཱཀྐི་ཨ་བྷི་ཥིཉྩ་ཧཱུྃ༔ ས་མ་ཡ༔
དེ་ནས་རིན་ཆེན་གཏེར་རྒྱ་བཀྲོལ་བ་ཨོ་རྒྱན་ཡི་དམ་ལྷའི་ཚོམ་བུ་གྲོ་ལོད་ཀྱི་དབང་བསྐུར་བ་ནི༔ ༈ ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? ཡི་དམ་གྱི་སྐུ་ཐོགས་ལ༔ ཧཱུྃ༔ ལྷོ་ཕྱོགས་ཙན་དན་ནགས་ལ་སྤྱོད་པར་གཤེགས༔ དམར་ནག་སྟག་ཞོན་སྤྱི་བོར་ཐོད་ཕྲེང་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
ཨོ་རྒྱན་ཡི་དམ་ལྷ་ཡི་དབང་བསྐུར་རོ༔ ཨོྃ་བཛྲ་ཀྲོ་ཏ་ལོ་ཀ་སརྦ་ཨ་བྷི་ཥིཉྩ་ཧཱུྃ༔ རྡོ་རྗེ་རིག་མ་ཐོགས་ལ༔ ཧཱུྃ༔ གསང་བའི་ཡུམ་མཆོག་རྡོ་རྗེའི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྕགས་ཀྱུའི་ལྡེ་མིག་ཞི་བའི་ལས་མཛོད་ཅིག༔ ཨོྃ་བཛྲ་ཨངྐུ་ཤ་ཛཿཨ་བྷི་ཥིཉྩ་ཧཱུྃ༔ རིན་ཆེན་རིག་མ་ཐོགས་ལ༔
ཧཱུྃ༔ གསང་བའི་ཡུམ་ཆེན་རིན་ཆེན་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཞགས་པའི་ལྡེ་མིག་རྒྱས་པའི་ལས་མཛོད་ཅིག༔ ཨོྃ་རཏྣ་པཱ་ཤ་ཧཱུྃ་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ གསང་བའི་ཡུམ་ཆེན་པདྨའི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྕགས་སྒྲོག་ལྡེ་མིག་དབང་གི་ལས་མཛོད་ཅིག༔ ཨོྃ་པདྨ་སྥོ་ཊ་བཾ་ཨ་བྷི་ཥིཉྩ་ཧཱུྃ༔ ལས་ཀྱི་མཁའ་འགྲོ་ཐོགས་ལ༔ ཧཱུྃ༔ གསང་བའི་ཡུམ་ཆེན་ལས་ཀྱི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ དྲིལ་བུའི་ལྡེ་མིག་དྲག་པོའི་ལས་མཛོད་ཅིག༔ ཨོཾ་ཀརྨ་གྷཎྜེ་ཧོཿ
ཨ་བྷི་ཥིཉྩ་ཧཱུྃ༔
ས་མ་ཡ༔ དེ་ནས་སྤྱིར་མ་འོངས་པའི་དུས་སུ་སྐལ་ལྡན་ལས་ཅན་གང་ལ་ལའི་རིགས་རྣམས་སྦས་ཡུལ་ནགས་རོང་དབེན་པར་སྙེགས་པའི་ཚེ༔ ཨོ་རྒྱན་གཞི་བདག་སྲུང་མ་དང་༔ གར་གིང་རིག་མ་བཀྲ་ཤིས་པའི་རྟགས་མཚན་ལྡན་པའི་གྲོགས་བགྱིད་པར་བྱེད་པའི་ལྷའི་ཚོམ་བུ་སྟེ༔ ༈ སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཨོ་རྒྱན? བསམ་པ? ཐོག་མར་ཨོ་རྒྱན་སྣང་སྲིད་ཟིལ་གནོན་ཐོགས་ལ༔
ཧཱུྃ༔ སྐྱེ་འཆི་གཉིས་སྤངས་སྣང་སྲིད་ཟིལ་གྱིས་གནོན༔ རྡོ་རྗེའི་ལུས་ལ་གཞོམ་ཞིག་བྲལ་བའི་སྐུ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་དཔའ་བོ་གིང་གི་དབང་བསྐུར་རོ༔ ཨོྃ་བཛྲ་གུ་རུ་ཨོྃ་ཊ་ཡ་ན་ར་ཀ་ར་ཨ་བྷི་ཥིཉྩ་ཧཱུྃ༔ མནྡ་ར་བ་ཐོགས་ལ༔ ཧཱུྃ༔ མཱ་ར་ཏི་ཀར་ཚེ་ཡི་དངོས་གྲུབ་བརྙེས༔ འཇའ་ལུས་ནམ་མཁའི་དབང་ཕྱུག་དབང་མོ་ཡིས༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཚེ་ཡི་རིག་འཛིན་མཆོག་ཏུ་བརྙེས་པར་ཤོག༔ ཨོྃ་ཨཱ་ཡུརྫྙཱ་ན་ཧྲཱིཿཨ་བྷི་ཥིཉྩ་ཧཱུྃ༔ ཡེ་ཤེས་མཚོ་རྒྱལ་ཐོགས་ལ༔ ཧཱུྃ༔ ནམ་མཁའི་གོས་ཅན་བདེ་ཆེན་མཚོ་རྒྱལ་མ༔ ཟབ་གསང་འཁོར་ལོའི་དབང་མོ་ཡིད་བཞིན་གཏེར༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ རྟག་ཏུ་གསང་སྔགས་རྒྱུན་གྱིས་ཕྱུག་པར་ཤོག༔ ཨོྃ་ཛྙཱ་ན་ཛི་ཝན་མུ་ཊ་ཨ་བྷི་ཥིཉྩ་ཧཱུྃ༔
དཔའ་བོ་ཐོགས་ལ༔ ཧཱུྃ༔ བདེ་ཆེན་རྒྱལ་པོའི་ངོ་བོར་རྣམ་པར་སྤྲུལ༔ བདེ་ཆེན་རིག་འཛིན་དབང་བསྒྱུར་མཁའ་ལ་ཤར༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ དཔའ་བོ་རྒྱ་མཚོ་མཆོག་གི་དེད་དཔོན་ཤོག༔ ཨོྃ་ཚནྡྷ་ཡ་ཨ་བྷི་ཥིཉྩ་ཧཱུྃ༔ མཁའ་འགྲོ་ཐོགས་ལ༔ ཧཱུྃ༔ བདེ་ཆེན་ཆ་ཤས་མཛེས་བྱེད་ཡིད་འཕྲོག་རིགས༔
བརྡ་འགྲོས་མཁའ་ལ་འགྱུ་བའི་གར་སྟབས་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཟབ་ལམ་བདེ་བའི་རྩེ་དགར་རོལ་བར་ཤོག༔ ཨོྃ་མ་ཧཱ་མུ་ཏྲ་ལ་ཧོཿཨ་བྷི་ཥིཉྩ་ཧཱུྃ༔ གར་མའི་དབང་ནི༔ ཧཱུྃ༔ དབྱིངས་ལས་མ་གཡོས་མཛེས་མའི་ཆ་ཤས་རྫོགས༔ བདེ་བའི་རོལ་རྩེད་དགའ་བའི་དཔལ་ཡོན་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལང་ཚོས་སྐྱུད་པའི་རྒྱན་བཟང་དེར་ཐོབ་ཤོག༔
ཨོྃ་ཌཱཀྐི་པདྨ་མུ་ཊ་ཧོཿཨ་བྷི་ཥིཉྩ་ཧཱུྃ༔ གིང་ཐོགས་ལ༔ ཧཱུྃ༔ རྒོད་པའི་ཉམས་ཀྱིས་དཔའ་བའི་མདངས་ཆགས་གཡོ༔ དགའ་མའི་བཞིན་འཛིན་ཟིལ་བུས་ཡིད་རབ་ཕྱུང་༔ དེང་འདིར་སྐལ་ལྡན་བུ་ལ་དབང་བསྐུར་བས༔ བཅུ་དྲུག་ཁྱབ་བདག་འཁོར་ལོའི་དགའ་སྟོན་ཤོག༔ ཨོྃ་དྷ་ཤ་གྷྲྀ་ཝ་ཨ་བྷི་ཥིཉྩ་ཧཱུྃ༔ རྒྱས་པ་དཀྱིལ་འཁོར་བཅུ་གསུམ་གྱི་དབང་ཟུར་དུ་བསྐུར་སྐབས་གོང་གི་མཚན་བརྒྱད་ནས་འདིར་འཇུག་པས་ཆོག ། དཔའ་བོ་ཡབ་ཡུམ་དང་གིང་ཡབ་ཡུམ་ཐོགས་ལ༔
དཔའ་བོ་ཡབ་ཡུམ་གྱི་དབང་བསྐུར་བས་ཡུལ་བརྒྱད་ཀྱི་རྟོག་པ་བཅོམ༔ དུར་ཁྲོད་བརྒྱད་ཀྱི་དཔའ་བོ་རིག་འཛིན་ཐམས་ཅད་དབང་དུ་བསྡུས་ཏེ་ཧེ་རུ་ཀ་ཡབ་ཡུམ་བརྒྱད་ཀྱི་དགོངས་པ་མངོན་དུ་གྱུར་པར་མོས༔ གིང་ཆེན་ཡབ་ཡུམ་བརྒྱད་ཀྱི་དབང་བསྐུར་བས༔ རྔམ་པའི་བརྗིད་དང་རོལ་པའི་གར་སྒྱུར་བ༔ གཏུམ་པའི་གྱད་དང་གཤེ་བའི་ཤུགས་ལ་སོགས༔ རྩལ་བཅུ་དང་ནུས་པ་བརྒྱད་ལ་སོགས་པ་དབང་བར་སྒོམས་ཤིག༔ ཧཱུྃ༔ རྡོ་རྗེ་རིན་ཆེན་པདྨ་ལས་ཀྱི་རིགས༔ དཔའ་བོ་དཔའ་མོ་གིང་ཆེན་ཡབ་ཡུམ་བཅས༔ ཧེ་རུ་ཀ་ཡིས་གནས་བཅུ་བྱིན་བརླབས་པའི༔
དབང་བསྐུར་ཡོན་ཏན་བཅུ་དྲུག་ལ་གནས་ཤོག༔ ཨོཾ་ཚིནྡྷ་ཚིནྡྷ་གྷྲྀ་ཝ་གྷྲྀ་ཝ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ ལྷ་མོ་བཅུ་དྲུག་ཐོགས་ལ༔ གསང་བའི་ལྷ་མོ་བཅུ་དྲུག་གི་དབང་བསྐུར་བས་ཕྱིའི་སྣང་བ་དབང་དུ་འདུས་ཤིང་དབང་བསྒྱུར༔ ནང་གི་སྟོང་ཉིད་བཅུ་དྲུག་གནད་དུ་ཕྱིན༔ གསང་བའི་ཐིག་ལེ་བཅུ་དྲུག་བརྟན་པར་ཆགས་ཤིང་རྩ་རླུང་ཕོ་ཉ་བཅུ་དྲུག་གི་ལྗོན་ཤིང་བསྐྱེད་དེ་འཇའ་ལུས་རྡོ་རྗེའི་གསང་ལམ་ལ་དབང་བར་བསྒོམ་མོ༔ ཧཱུྃ༔ བཞི་གཉིས་རྣམ་ཤེས་ཚོགས་བརྒྱད་བཅུ་དྲུག་ཁམས༔ གཡོ་བ་རྩ་གཉིས་ཡང་གཡོ་དྲུག་ཅུ་བཞི༔
མཆོད་འཛིན་ལྷ་མོ་རྣམས་ཀྱི་དབང་བསྐུར་བས༔ གསུང་དབྱངས་དྲུག་ཅུས་འགྲོ་བ་སྒྲོལ་བར་ཤོག༔ ཨོཾ་བཛྲ་ཌཱཀྐི་སརྦ་ཨུད་ཏ་རཱ་ག་ཧེ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དབང་ཕྱུག་ཞིང་སྐྱོང་ལངྐ་ཐོགས་ལ༔ ཧོཿ དབང་ཕྱུག་ཞིང་སྐྱོང་ལངྐ་གནས་ཉུལ་རྣམས་ཀྱི་དབང་བསྐུར་བས་དབང་ཕྱུག་ཡན་ལག་བདུན་ལྡན་འཕགས་པའི་ནོར་དང་བཅས་ཤིང་༔ རྫུ་འཕྲུལ་ལ་མངའ་བའི་དབང་མོ་བྲན་དུ་བགྱིས་ཏེ་ཞིང་ཁམས་སྐྱོང་ཞིང་དབང་བསྐུར་བས་ཕྱོགས་བཅུའི་བསྟན་པ་སྐྱོང་༔ ལངྐའི་དབང་བསྐུར་བས་གདོང་དམར་སྲིན་པོ་ཐབས་ཀྱིས་འདུལ་བར་ཧེ་རུ་ཀ་ལ་ངེས༔ གནས་ཉུལ་ལམ་སྒོ་སྐྱོང་ངམ་མུ་རན་སྐྱོང་བའི་དབང་ཐོབ་པས་ཕྱི་ནང་སྒྲུབ་པའི་བར་ཆད་བསལ་ཞིང་༔
ཕྱིའི་བར་ཆད་ནང་དུ་མི་གཏོང་ནང་གི་དངོས་གྲུབ་ཕྱི་ལ་མི་སྐྱེལ་བར༔ སྒོམ་དང་རྟོགས་པ་ཆེ་ཆུང་གི་རུ་ཤན་ཕྱེ་བའི་དུས་ཉུལ་མའི་རྣལ་འབྱོར་གྱི་དྲོད་ཚད་ཉུལ་བ་སྟེ༔ ལྟ་བའི་གྲོགས་བྱེད་རྟོགས་པའི་བོགས་འདོན་སྒྲུབ་པའི་གེགས་སེལ་བར་སྒོམས་ཤིག༔ ཧཱུྃ༔ དབང་ཕྱུག་མ་མཽ་ཞིང་སྐྱོང་ལངྐ་གདོང་༔ གནས་ཉུལ་ཚོགས་ཁང་འགྲིམས་ཤིང་དྲོད་ཚད་ཉུལ༔ དཀྱིལ་འཁོར་གཉན་པོའི་ལས་བྱེད་དབང་བསྐུར་བས༔ སྐལ་ལྡན་སྒྲུབ་པའི་བར་ཆད་ཞི་བར་ཤོག༔ ཨོཾ་བཛྲ་ཨིཥྚ་དྭ་ར་བྷ་ལ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔
དེ་ནས་ཆས་དབང་སྦྱིན་པ་ནི༔ དེ་ནས་ཆས་དབང་བསྐུར་བ་ལ་ཁྱེད་རང་རྣམས་ཀྱིས་གདན་གསུམ་ལྷ་ཡི་དཀྱིལ་འཁོར་དུ་གསལ་བ་ལ༔ ཆེ་རྟགས་ཀྱིས་མངའ་གསོལ་བས་དོན་གཉིས་ལྷུན་གྲུབ་ཁམས་སུམ་ཆོས་ཀྱི་རྒྱལ་པོའི་རྒྱལ་སྲིད་ལ་མངའ་དབང་བསྒྱུར་བའི་དབང་དམ་པ་ཐོབ་པར་མོས་ཤིག ། ཧོཿ ཁྱོད་ལ་པད་ཞྭའི་དབང་བསྐུར་བས་སྣང་སྲིད་ཐམས་ཅད་ཟིལ་གྱིས་གནོན་པར་སྒོམས༔ ཕོད་ཁའི་དབང་བསྐུར་བགྱིས་པས་དྲེགས་པ་ཐམས་ཅད་ཟིལ་གྱིས་གནོན་པར་སྒོམས༔ ཆོས་གོས་ཀྱི་དབང་བསྐུར་བས་ཐེག་ཆེན་གྱི་མཛོད་ལ་དབང་བསྒྱུར་བར་སྒོམས༔ བེར་ཆེན་གྱི་དབང་བསྐུར་བས་སྲིད་གསུམ་ཐམས་ཅད་དབང་དུ་བསྡུས་ནས་རིག་འཛིན་རྒྱ་མཚོའི་མཆོག་ཏུ་གྱུར་པར་སྒོམས༔ རིན་ཆེན་རྒྱན་ཆའི་དབང་བསྐུར་བས་འདོད་ཡོན་ལྔའི་གཏེར་ལ་སྤྱོད་པར་སྒོམས༔ སྐུ་རེག་གི་དབང་བསྐུར་བས་ཐབས་ཤེས་ཟུང་འཇུག་མཁའ་འགྲོའི་རྟགས་སུ་སྒོམས༔
རྒྱ་ལྷམ་གྱི་དབང་བསྐུར་བས་བདུད་དང་དམ་སྲི་ཀུན་གྱི་མགོ་བོ་ནོན་པར་སྒོམས༔ ཧཱུྃ༔ པད་ཞྭ་ཕོད་ཁ་ཆོས་གོས་བེར་ཆེན་དང་༔ རིན་ཆེན་རྒྱན་མཛེས་སྐུ་རེག་རྒྱ་ལྷམ་སོགས༔ སྐུ་ཡི་ཆས་གོས་དུ་མའི་དབང་བསྐུར་བས༔ རིག་འཛིན་རྒྱལ་བའི་སྲས་སུ་མངའ་སྒྱུར་ཅིག༔ ཨོཾ་སརྦ་བྷི་ཤྭ་བྷ་ཏྲ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ ཕྱག་མཚན་རྡོ་རྗེའི་དབང་བསྐུར་བས་སྐུ་ལྔ་ཡེ་ཤེས་ཀྱི་དོན་དང་ལྡན་པར་སྒོམས༔ བྷནྡྷ་ཚེ་བུམ་གྱི་དབང་བསྐུར་བས་ཆོས་དབྱིངས་སྐྱེ་བ་མེད་པའི་དོན་རྟོགས་ཤིང་འཇའ་ལུས་རྡོ་རྗེའི་སྐུ་ཐོབ་པར་སྒོམས་ཤིག༔
ཁ་ཊྭཱཾ་གྱི་དབང་བསྐུར་བས་དུག་ལྔ་རྩད་ནས་བཅད་ཅིང་དུག་གསུམ་ཉིད་སྐུ་གསུམ་གྱི་འབྲས་བུར་མངོན་དུ་གྱུར་པར་སྒོམས༔ ཧཱུྃ༔ རྡོ་རྗེ་རྩེ་ལྔ་བྷནྡྷ་ཚེ་བུམ་དང་༔ ཁ་ཊྭཱཾ་གཡེར་ཁ་ཐོད་པ་གསུམ་གྱིས་མཚན༔ སྐུ་ཡི་རྒྱ་རྟགས་ལས་ཀྱི་ཕྱག་མཚན་གྱི༔ དབང་བསྐུར་རྡོ་རྗེ་འཛིན་པའི་བཀའ་ཐོབ་ཤོག༔ ཨོཾ་བཛྲ་དྷརྨ་ཀོ྅་ཧཾ་ཛྙཱ་ན་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་ཞི་བ་ཡོངས་རྫོགས་ཀྱི་རྒྱན་སྤྱོད་ཐོགས་ལ༔ དེང་འདིར་ཁྱེད་རང་རྣམས་ལ་ཆས་དབང་ལུས་ལ་བརྒྱན་པ་ཡིན་ཏེ༔
རིགས་ལྔའི་དབང་གིས་སྐུ་ལྔ་ལྷུན་གྱིས་གྲུབ༔ ཅོད་པན་གྱི་དབང་གིས་ཡེ་ཤེས་པའི་རྒྱ་རྟགས་འཛིན༔ སྟོད་གཡོགས་ཀྱི་དབང་གིས་ས་བཅུའི་གོ་འཕང་ཐོབ༔ ཨང་རག་གི་དབང་གིས་ས་ལམ་ཐོགས་མེད་དུ་བགྲོད༔ ག་ཤལ་གྱི་དབང་གིས་གསང་སྔགས་ཉེ་ལམ་ལྡན༔ རིན་ཆེན་ཕྲེང་བ་དང་རྒྱན་གྱིས་འདོད་རྒུའི་གཏེར་ལ་ལོངས་སྤྱོད༔ པདྨའི་ཕྲེང་བས་སྐྱོན་གྱིས་མ་གོས་པའི་ཡོན་ཏན་ལྡན་པ་སྟེ༔ དེ་ལྟར་ཞི་བའི་ལྷ་རྫས་ཡོངས་རྫོགས་ཀྱི་དབང་བསྐུར་བས༔ ཐུགས་རྗེའི་རང་རྩལ་གྱི་དབང་ཐོབ་པར་སྒོམས་ཤིག༔ ཧཱུྃ༔
རིགས་ལྔ་དར་དཔྱངས་སྟོད་གཡོགས་ག་ཤལ་དང་༔ ཨང་རག་རིན་ཆེན་རྒྱན་ཆ་པདྨའི་ཕྲེང་༔ ཞི་བའི་ལྷ་རྫས་ཡོངས་རྫོགས་དབང་བསྐུར་བས༔ ཞིང་ཁམས་ལྟ་བུར་མཁོ་དགུ་ལོངས་སྤྱོད་ཤོག༔ ཨོཾ་སརྦ་མུ་ཊ་ཀུ་སུ་མེ་ཀུ་སུ་མ་ཎི་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་དྲག་པོའི་ཆས་ཐོགས་ཏེ། དེ་ལྟར་ཕུང་ཁམས་སྐྱེ་མཆེད་དང་བཅས་པ་ཡེ་ཤེས་ལྷའི་སྒྱུ་འཕྲུལ་ཆེ་མཆོག་ཐོད་ཕྲེང་དྲག་པོའི་ཕྱག་རྒྱར་རྫོགས་པ་ལ། དཔལ་ཆེན་པོའི་ཆེ་རྟགས་ཀྱི་ཆས་རྣམས་མངའ་གསོལ་དུ་བརྒྱན་པས། མ་མོ་མཁའ་འགྲོའི་རྗེ་བོར་བསྐུར།
དྲེགས་པ་ཐམས་ཅད་དབང་དུ་སྡུད་ཅིང་ཟིལ་གནོན་གྱི་ཕྲིན་ལས་ཐོགས་མེད་དུ་འགྱེད་པས་འགྲོ་བ་སྒྲོལ་བའི་གོ་ཆ་ཆེན་པོའི་དཔལ་སྟོབས་དང་ལྡན་པའི་མོས་པ་མཛོད། ཧཱུྃ༔ ཐོད་སྐམ་དབུ་རྒྱན་གླང་ཀོ་ཞིང་ལྤགས་དང་༔ རྡོ་རྗེའི་གོ་ཁྲབ་རུས་རྒྱན་སྟག་ལྤགས་དང་༔ མགོ་ཕྲེང་སྦྲུལ་ཆུན་ཁྲག་ཞག་ཐལ་ཆེན་ཚོམ༔ མེ་དཔུང་དང་ནི་སྲུང་འཁོར་བཅས་པ་གཏད༔ བདུད་འདུལ་དཔལ་གྱི་ཆ་ལུགས་ཡོངས་རྫོགས་ཤོག༔

ཨོྃ་ཀྲོ་ཏ་ཀྲོ་ཏ་ཀྲོ་ཏི་ཙཎྜ་ཤ་མ་ཤ་ན་ཀན་ཐི་ཀ་སརྦ་ཨ་བྷི་ཥིཉྩ་ཧཱུྃ༔ དེ་ནས་ཁྱེད་རང་རྣམས་ལ་ལས་བཞིའི་ཕྲིན་ལས་ཀྱི་རྗེས་སུ་གནང་བའི་ཆེད་དུ་ཞི་རྒྱས་དབང་དྲག་གི་ཕྱག་མཚན་ལག་ཏུ་གཏད་པ་ལ་བརྟེན་ནས་ཕྲིན་ལས་རབ་འབྱམས་ལ་མངའ་དབང་བསྒྱུར་བའི་འགྲོ་དོན་ཐོགས་པ་མེད་པར་སྤྱོད་པའི་མོས་པ་མཛོད། དེ་ནས་ལས་བཞིའི་ཕྱག་མཚན་གཏད་ལ། ཧཱུྃ༔ ཞི་རྒྱས་དབང་དྲག་ཕྲིན་ལས་རྣམ་པ་བཞི༔ དཀྱིལ་འཁོར་རང་རང་ས་བོན་ཕྱག་མཚན་བཅས༔ དེ་རིང་སྐལ་ལྡན་ཁྱོད་ལ་སྦྱིན་པ་ཡིས༔ རྒྱན་དང་ས་བོན་ཕྱག་མཚན་ཡོངས་རྫོགས་ཤོག༔ ཨོྃ་སརྦ་ཧྲི་ཧྲི་ཧཱུྃ་ཀིནྠ་ཀ་བཛྲ་ཏིགྣ་བྷནྡྷ་ཡེ་སརྦ་ཧོཿ དེ་ལྟར་སྐུ་ཕྱག་རྒྱའི་དབང་བསྐུར་བས་ལུས་སུ་འཛིན་པ་རྣམ་པར་དག་ནས་བདེ་བར་གཤེགས་པ་སྤྲུལ་སྐུའི་བདག་ཉིད་དུ་བསྒོམ་པ་ལ་དབང་ཞིང༌། དངོས་གྲུབ་རྣམ་པ་གཉིས་ལ་མངའ་བརྙེས་པས་འབྲས་བུ་སྤྲུལ་པའི་སྐུ་འཐོབ་པར་འགྱུར་རོ།
ཞེས་རྟོགས་པ་བསྐྱེད་ལ། གཉིས་པ་གསུང་གི་ནུས་པ་སྟེར་བར་བྱེད་པ་ལ་བྷནྡྷ་འདི་ཉིད་ཕྱི་ལྟར་ན་སྣོད་དུང་ཁང་གི་གཞལ་ཡས་ཁང་༔ གསང་བ་ཌཱཀྐི་འབུམ་གྱི་ཚོགས་ཁང་གིས་མཚོན༔ ནང་ལྟར་ན་བཅུད་འབྱུང་བ་ལྔའི་དྭངས་མ་སྟེ་ངོ་བོ་རླུང་ལྔའི་རང་བཞིན་འབྱིན་འཇུག་གི་བྱེད་ལས་ཐུགས་རྗེའི་ཐབས་ཀྱིས་བསྐུལ་བའི་རང་མདངས་ལ༔ ཤེས་རབ་རོལ་པའི་སྣང་ངོར་སྒྱུ་མ་མཁན་གྱིས་གར་བསྒྱུར་བ་ལྟར་སྤྲོ་བསྡུའི་རྣམ་པར་མཚོན་པ༔ བསྐུར་བྱའི་དབང་དུ་བྱས་ན་གསུང་བྷནྡྷའི་དབང་བསྐུར༔ གྲོལ་བྱའི་དབང་དུ་གྱུར་ན་མགྲིན་པ་ལོངས་སྤྱོད་ཀྱི་འཁོར་ལོའི་རྩ་མདུད་གྲོལ༔ འཐོབ་བྱའི་དབང་དུ་བྱས་ན་འབྲས་བུ་ལོངས་སྤྱོད་རྫོགས་པའི་སྐུར་འགྲུབ་པ་དེ་ལྟར་དུ་མོས་པ་གྱིས་ཤིག༔ ཧཱུྃ༔ བྷནྡྷ་བདེ་ཆེན་སྣང་སྲིད་འབྱུང་བའི་སྣོད༔
སྣོད་བཅུད་གསང་བ་ཡེ་ཤེས་ཌཱཀྐི་མཆོག༔ བདེ་གཤེགས་ཀུན་འདུས་ལོངས་སྐུའི་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོཾ་བཛྲ་གུ་རུ་ཌཱཀྐི་ཧ་རི་ནི་ས་ཝཱཀྐ་ཨ་བྷི་ཥིཉྩ་ཧཱུྃ༔ དེས་བྷནྡྷ་ཆོས་དབྱིངས་ཡངས་པར༔ སྔགས་དང་བཟླས་བརྗོད་ཐམས་ཅད་གསུང་དབྱངས་ཨཱ་ལི་ཀཱ་ལི་དྲུག་ཅུ་རྩ་བཞིའི་རང་སྒྲས་གསང་བ་ཌཱཀྐིའི་སྙན་བརྒྱུད་ཐམས་ཅད་དགོངས་པ་ཆིག་རྫོགས་ཀྱིས་ས་ལམ་མངོན་པར་རྫོགས་པའི་སྐལ་ལྡན་དུ་བྱས་སོ༔ དེ་ནས་གསང་སྔགས་ཀྱི་བཟླས་ལུང་སྦྱིན་པ་ལ་སློབ་དཔོན་དང་དཀྱིལ་འཁོར་གྱི་གཙོ་བོ་ཐ་མི་དད་པའི་ཐུགས་ཀར་ཉི་མའི་གདན་ལ་ཧཱུྃ་དམར་པོའི་མཐར། སྔགས་ཕྲེང་གཡས་བསྐོར་དུ་འཁོར་བས་འོད་ཟེར་འཇའ་འོད་ཐིག་ལེའི་རང་བཞིན་རང་སྒྲ་དང་བཅས་འཁོར་བའི་མོས་པ་མཛོད། ཅེས་བགྲང་ཕྲེང་སློབ་དཔོན་གྱིས་བཟུང་བ་སློབ་མར་སྦྱིན་ལེན་ཚུལ་གྱིས་བསྙེན་སྒྲུབ་ཀྱི་སྔགས་རྣམས་རྗེས་ཟློས་ལན་གསུམ་བྱ། ཨོཾ་ཨཱཿཧཱུྃ༔
བཛྲ་གུ་རུ? ཐོད་ཕྲེང་རྩལ? ཧྲི་མ་ཧ་རི? དེ་ལྟར་སྙིང་ཁར་སྔགས་ཕྲེང་འཁོར་བ་ལས་འོད་ཟེར་མཁའ་ཁྱབ་ཏུ་འཕྲོས། དོན་གཉིས་བྱས། སླར་འོད་ཟེར་ཚུར་འདུས་པ་ཧཱུྃ་ཡིག་ལ་ཐིམ་པས་གཟི་བརྗིད་རབ་ཏུ་འབར་ཞིང༌། བརྗོད་མེད་གྲགས་སྟོང་གསུང་གི་རྡོ་རྗེ་མི་ཟད་པ་རྒྱན་གྱི་འཁོར་ལོར་དབང་བསྒྱུར་བའི་མོས་པ་མཛོད། དེ་ཉིད་བརྟན་པའི་སླད་དུ་ཕྲེང་བ་ཐོགས་ལ༔ ཧོཿ ཕྲེང་བ་འདི་ཉིད་སྐྱོན་བྲལ་ཡོན་ཏན་ཀུན་རྫོགས་པའི་པདྨའི་ཕྲེང་བ་སྟེ༔ སྔགས་ཕྲེང་བའི་རྣམ་པ༔ འོད་ཟེར་ཕྲེང་ཐག་གི་རྣམ་པ༔ བཟླས་པ་བགྱིས་པའི་ཚེ་བུང་བ་རྩིའི་བཅུད་ལ་རོ་མྱོང་བ་ལྟ་བུར་རང་སྔགས་རང་སྒྲ་སྒྲོག་ཅིང་སྤྲོ་བསྡུ་ཕྲིན་ལས་བཞི་ལྷུན་གྲུབ་ཀྱི་ངོ་བོར་ངེས་ཤེས་གྱིས་ལ་མཉམ་པར་ཞོག་མཛོད༔
ཧཱུྃ༔ བླ་མེད་སྔགས་ཀྱི་རྣལ་འབྱོར་པ༔ སྙིང་པོའི་འཛབ་དབྱངས་སྒྲོགས་པའི་ཕྱིར༔ བཟླས་པ་རྡོ་རྗེའི་ཕྲེང་བ་གཏད༔ དྲི་མེད་པདྨ་ལུག་གུར་རྒྱུད༔ ཨོྃ་བཛྲ་མ་ལི་ཏ་སརྦ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ལྟར་གསུང་སྔགས་ཀྱི་དབང་བསྐུར་བས་ངག་ཏུ་འཛིན་པ་རྣམ་པར་དག་ནས། བདེ་བར་གཤེགས་པའི་གསུང་གི་སྙིང་པོ་ལ་ལོངས་སྤྱོད་ཅིང་དངོས་གྲུབ་རྣམ་གཉིས་ཀྱི་ནུས་པའི་སྟོབས་རྒྱས་ཏེ་འབྲས་བུ་ལོངས་སྤྱོད་རྫོགས་པའི་སྐུ་ཐོབ་པར་གྱུར། ཅེས་རྟོགས་པ་བསྐྱེད།
དེ་ནས་ཐུགས་ཀྱི་དཀྱིལ་འཁོར་གྱི་དབང་སྙིང་ཁར་བསྐུར་བ་ནི༔ གསུམ་པ་ཐུགས་ཀྱི་ནུས་པ་སྟེར་བར་བྱེད་པ་གསལ་སྟོང་ཕྱག་རྒྱའི་དབང་བསྐུར་བ་ལ། སློབ་དཔོན་གྱི་ཐུགས་ཀ་ནས་ཡེ་ཤེས་ཀྱི་འོད་ཟེར་ཁྱེད་རང་རྣམས་ཀྱི་སྙིང་ཁར་མདུང་ཚུགས་སུ་ཟུག་པས་གཉིས་འཛིན་གྱི་རྟོག་པ་དག་སྟཻ་རང་ལུས་འོད་ཕུང་དུ་ཡལ། རིག་སྟོང་རྗེན་པ་ཀ་དག་ཟབ་གསལ་གྱི་ངོ་བོར་མེ་ལོང་དང་གཡའ་བྲལ་བའི་གཟུགས་སྣང་བཞིན། དབྱིངས་དང་རོལ་རྩལ་ཟུང་དུ་འཇུག་པ་རྒྱལ་བའི་དགོངས་པ་ཇི་བཞིན་མངོན་དུ་གྱུར་པའི་མོས་པ་མཛོད། ཧཱུྃ༔ སྣང་ཞིང་གསལ་ལ་སྟོང་ཞིང་འགག་པ་མེད༔ གསལ་ལ་ནམ་མཁའི་རང་བཞིན་ཁོར་ཡུག་ལྟར༔ ཆོས་སྐུ་རྫོགས་ཆེན་ཐུགས་རྗེའི་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔
ཨོཾ་བཛྲ་གུ་རུ་པདྨ་ཌཱཀྐི་ཧ་རི་ནི་ས་ཙིཏྟ་ཨ་བྷི་ཥིཉྩ་ཧཱུྃ༔ ཞེས་སྙིང་ཁར་བཞག ། དེ་ལྟར་ཐུགས་གསལ་སྟོང་ཕྱག་རྒྱའི་དབང་བསྐུར་བས་སེམས་སུ་འཛིན་པ་རྣམ་པར་དག་ནས། བདེ་བར་གཤེགས་པའི་ཐུགས་ཀྱི་བདག་ཉིད་སྐྱེ་མེད་བློ་འདས་ཀྱི་དོན་མ་ནོར་བར་མངོན་སུམ་དུ་རྟོགས་ཤིང་ཁོང་དུ་ཆུད་པས་རྒྱལ་བ་ཐམས་ཅད་ཀྱི་དགོངས་པ་ལོན་ཏེ། འབྲས་བུ་ཆོས་ཀྱི་སྐུ་ཐོབ་པར་འགྱུར་རོ། ཞེས་རྟོགས་པ་བསྐྱེད། དེ་ནས་ཡོན་ཏན་གཏོར་མའི་དབང་ལྟེ་བར་བསྐུར་བ་ལ༔ གསུམ་པ་གསང་བ་ཡོན་ཏན་གྱི་ནུས་པ་སྟེར་བར་བྱེད་པ། ལོངས་སྤྱོད་དམ་རྫས་ཀྱི་དབང་བསྐུར་བ་ནི་ཐབས་ཤེས་དབྱེར་མེད་ཀྱི་གཏོར་མཆོད་ཕུན་སུམ་ཚོགས་པ་ལག་ཏུ་གཏད་པ་ལ་བརྟེན་ནས། འགྲོ་བའི་རེ་འདོད་ཡིད་བཞིན་དུ་སྐོང་བ་ཐུགས་རྗེའི་ཐབས་ཀྱི་བདེན་པའི་སྟོབས་ཆེན་རྒྱལ་བའི་ཡོན་ཏན་ཡོངས་སུ་རྫོགས་པའི་མོས་པ་མཛོད༔
ཧཱུྃ༔ རྨད་བྱུང་གཏོར་མ་བླ་མེད་མཆོག་གི་རྫས༔ ངོ་བོ་འདོད་ཡོན་མཚན་ཉིད་ལྷ་རྣམས་ཀྱི༔ དངོས་གྲུབ་ཀུན་འབྱུང་བླ་མའི་ཡོན་ཏན་གྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོྃ་བཛྲ་གུ་རུ་པདྨ་ཌཱཀྐི་ཧ་རི་ནི་ས་གུ་ན་ཨ་བྷི་ཥིཉྩ་ཧཱུྃ༔ དེ་ལྟར་དངོས་གྲུབ་ཡོན་ཏན་གྱི་དབང་བསྐུར་བས་དབུལ་ཕོངས་འཛིན་པ་རྣམ་པར་དག་ནས། བདེ་བར་གཤེགས་པའི་ཡོན་ཏན་ལོངས་སྤྱོད་ཡིད་བཞིན་རྒྱན་གྱི་རོལ་པར་དབང་བསྒྱུར་ཞིང༌། དགོས་འདོད་ཀྱི་རེ་བ་ཡིད་བཞིན་དུ་སྐོང་བས་འགྲོ་དོན་ཆགས་ཐོགས་མེད་པར་མངའ་བརྙེས་ཏེ། འབྲས་བུ་མི་འགྱུར་རྡོ་རྗེའི་སྐུ་འཐོབ་པར་འགྱུར་རོ།
ཞེས་རྟོགས་པ་བསྐྱེད། དེ་ནས་རྡོ་རྗེ་དྲིལ་བུ་གཏད་དེ༔ བཞི་པ་དེ་ཁོ་ན་ཉིད་ཕྲིན་ལས་ཀྱི་ནུས་པ་སྟེར་བར་བྱེད་པ་རྡོ་རྗེ་ནི་ཐབས་དང་དྲིལ་བུ་ནི་ཤེས་རབ་ཀྱི་རང་བཞིན། ཕྲིན་ལས་སྣ་ཚོགས་ཀྱི་འབྱུང་གནས་ཐབས་དང་ཤེས་རབ་འབྲེལ་བའི་རྒྱུ་ལས་བྱུང་བ་ཡིན་ཏེ། མི་འགྱུར་རྡོ་རྗེའི་ངོ་སྤྲོད་མ་འགགས་དྲིལ་བུ་ཤེས་རབ་ཀྱི་སྒྲ་སྟེ། དེ་ལ་ཕྲིན་ལས་རྣམ་བཞིའི་ལས་མཐའ་འཛིན་པ་རྡོ་རྗེ་སློབ་དཔོན་གྱི་ཕྱག་རྒྱ་གཏད་པ་ལ་བརྟེན་ནས། ཞི་རྒྱས་དབང་དྲག་གི་ཕྲིན་ལས་བཞིའི་སྒོ་ནས་འགྲོ་བ་རྗེས་སུ་འཛིན་པའི་རྒྱལ་བའི་ཕྲིན་ལས་རབ་འབྱམས་ལ་མངའ་བརྙེས་པའི་དབང་ཐོབ་པའི་མོས་པ་མཛོད། ཧཱུྃ༔ རྡོ་རྗེ་རྒྱལ་པོ་ཐབས་ཀྱི་མགོན་མཆོག་ཉིད༔ ཤེས་རབ་དྲུག་ལྡན་ཡན་ལག་བཅུ་གཉིས་སོགས༔
དཀྱིལ་འཁོར་ཆེན་པོའི་དམ་ཚིག་ཕྲིན་ལས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་རོ༔ ཨོཾ་བཛྲ་གུ་རུ་པདྨ་ཌཱཀྐི་ཧ་རི་ནི་ས་གུ་ཧྱ་ཨ་བྷི་ཥིཉྩ་ཧཱུྃ༔ དེ་ལྟར་རྒྱལ་བའི་སྐུ་གསུང་ཐུགས་ཡོན་ཏན་ཕྲིན་ལས་རབ་འབྱམས་ཀྱི་དབང་ཡོངས་སུ་རྫོགས་པས། ཁྱབ་བདག་པདྨ་ཐོད་ཕྲེང་རྩལ་གྱི་ཆེ་བ་བསྐྱེད་པ་ཙམ་གྱིས་རྣམ་པ་ཐམས་ཅད་མཁྱེན་པ་སྐྱེ་མེད་ཆོས་ཀྱི་སྐུར་སངས་རྒྱས་ཏེ། སྐུ་གསུམ་འདུ་འབྲལ་མེད་པའི་དགོངས་པ་བཞིན་ཡོངས་སུ་རྫོགས་པར་གྱུར་པས། སྣོད་ཀྱི་འཇིག་རྟེན་ཐམས་ཅད་སྣང་སྟོང་དག་པ་གཞལ་ཡས་ཁང་དང༌། བཅུད་ཀྱི་སེམས་ཅན་ཐམས་ཅད་བདེ་སྟོང་ལྷ་དང་ལྷ་མོའི་རང་བཞིན། ཕྱི་ནང་འབྱུང་བའི་སྒྲ་སྐད་ཐམས་ཅད་གྲགས་སྟོང་སྔགས་ཀྱི་རང་སྒྲ། ཚོགས་དྲུག་རང་གྲོལ་ཐུགས་རྗེའི་རོལ་པའི་ཕྲིན་ལས་ལ་མངོན་པར་བྱང་ཆུབ་པའི་མོས་པ་མཛོད།
མེ་ལོང་དང་ལྷ་སྐུ་ཐོགས་ལ། ཧཱུྃ༔ སྣང་བ་བདེན་མེད་ནམ་མཁའ་བཞིན༔ སྣ་ཚོགས་ཆོ་འཕྲུལ་རང་སར་དང་༔ ནམ་མཁའི་དབྱིངས་ཀྱི་འཇའ་ཚོན་བཞིན༔ སྤྲུལ་པ་སྒྱུ་མ་ལྟར་བསྟན་ནོ༔ ཨོཾ་སྭ་བྷཱ་ཀོའུ་ཏ་པཾ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ ཞེས་སྤྱི་བོར་བཞག་ལ། དེ་ལྟར་དབང་ཐམས་ཅད་བརྟན་པར་བྱེད་པ་ལ་འཇའ་ལུས་སྣང་སྟོང་བརྡའི་དབང་བསྐུར་བ་ལ་བརྟེན་ནས།
སྣོད་བཅུད་གཞལ་ཡས་ཁང་དང་ལྷའི་རང་བཞིན་དུ་ཡེ་ནས་ཡིན་པར་ངོ་ཤེས་པར་གྱིས་ལ་བརྙས་པ་མ་བྱེད། དག་སྣང་དང་མོས་གུས་རྒྱུན་ཆད་མེད་པའི་ངང་ནས་མཆོད་བསྟོད་དང་བཀུར་སྟི་རྒྱ་ཆེན་པོ་བགྱིད་ཅིང༌། སེམས་ཅན་ཐམས་ཅད་བདེ་བར་གཤེགས་པའི་སྙིང་པོ་ཅན་ཡིན་པས་དྭང་དུ་བླངས་ཤིང་སྒྲུབ་པའི་རྒྱུར་ངོ་ཤེས་པར་གྱིས་ཤིག ། དེ་ཡན་ཆད་ཀྱིས་ཕྱི་མཚན་མ་རྫས་ཀྱི་དཀྱིལ་འཁོར་དུ། བླ་མ་ཐུགས་རྗེ་སྤྲུལ་པའི་སྐུ་མ་ཧཱ་ཡོ་ག་སྤྲོས་བཅས་བུམ་པའི་དབང་ཐོབ་པས་ལུས་ཀྱི་སྒྲིབ་པ་དག ། ལམ་དུས་སུ་བསྐྱེད་པའི་རིམ་པར་བསྒོམ་པ་ལ་དབང༌། སྣོད་བཅུད་བླ་མ་རྩ་གསུམ་ལྷའི་དཀྱིལ་འཁོར་གཅིག་ཏུ་རྫོགས་ནས། འབྲས་བུ་སྐུ་རྡོ་རྗེ་མཆོག་གི་སྤྲུལ་སྐུ་འགྲུབ་པའི་སྐལ་བ་ཅན་དུ་བྱས་སོ། རྩ་བ་གཉིས་པ་གཞུང་ལས། ཡེ་ཤེས་ལ་རླུང་གི་དབང་༔
བདེ་ཆེན་ལ་ཐིག་ལེའི་དབང་༔ མངོན་སུམ་རིག་པའི་རྩལ་དབང་ཞེས་དབང་གོང་མ་གསུམ་གྱི་དང་པོ་གསང་དབང་ནི། གཞུང་ལས། དབུ་མ་རྩ་གསུམ་འཁོར་ལོ་དྲུག་གི་དབང་༔ བདེ་ཆེན་ཐིག་ལེ་སྲོག་འཛིན་བཅུ་དྲུག་དབང་༔ རླུང་ལྔ་བརྒྱད་པ་འཕྲོ་འདུ་ཕྲིན་ལས་དབང་༔ ཡེ་ཤེས་ལྔ་ནི་ཀུན་བྱེད་རྒྱལ་པོའི་དབང་༔ ཕྱག་རྒྱ་དྲུག་ནི་བཅའ་བ་འཁྲུལ་འཁོར་དབང་༔ ཨ་ཧཾ་འབར་འཛག་གཏུམ་མོ་མེ་ཡི་དབང་༔ ཟུང་འཇུག་ལྔ་ལྡན་ཐབས་ལམ་ཕོ་ཉའི་དབང་༔
སྦྱོར་བ་བཞི་ལྡན་མན་ངག་བཙན་ཐབས་དབང་༔ བདུན་འཁོར་གསུམ་པ་མན་ངག་རྒྱ་མཚོའི་དབང་༔ བཅུ་པོ་འདི་ནི་གསང་དབང་ཆེན་མོའོ༔ ཞེས་གསུངས་པ་ལྟར་གསང་དབང་བཀའ་རྒྱ་མ་ཞེས་བྱ་ བ་ཡིན་ལ། སྔར་བདག་ཅག་གི་བཀའ་དྲིན་མཚུངས་མེད་འཁོར་ལོའི་མགོན་པོ་གུ་རུ་སཱུརྻ་རསྨི་ནས་བཀའ་དྲིན་ཐོབ་པའི་སྐལ་བཟང་ཉམས་སུ་མྱོང་ཡང༌། ད་ཆར་དཔེ་རྒྱུན་ཡང་མ་རྙེད་ཅིང༌། སླད་རྙེད་པར་གྱུར་ན་འདིར་བཞུགས་པར་གསོལ་བ་འདེབས་པ་ལགས་སོ། འདིར་གསང་ཤེར་དབང་བདེ་ཆེན་འཁོར་ལོ་ཟབ་ལམ་ཡེ་ཤེས་དྲྭ་བ་ལྟར། གཟུངས་མ་ལྷ་བསྐྱེད་ནས་བཟུང་དབང་བཞི་ཟུར་གསལ་ལྟར་སྐབས་འདིར་སྦྱར་བས་ཆོག ། སྤྱི་ཙམ་དུ།
འདིར་གསང་དབང་སྤྱི་ཙམ་བསྐུར་བ་ལ་དམིགས་པ་འདི་བཞིན་དུ་མཛོད་ཅིག ། བླ་མ་དཀྱིལ་འཁོར་གྱི་གཙོ་བོ་རང་གི་ཤེས་རབ་མ་དང༌། ཡང་མོ་རྒྱུད་ལྟ་བུར་གཙོ་མོ་རང་འོད་ཀྱི་ཐབས་དང་སྙོམས་པར་ཞུགས་པའི་དགའ་བའི་སྒྲ་དང་བདེ་བའི་འོད་ཟེར་གྱིས་རྩ་གསུམ་རྒྱལ་བའི་དཀྱིལ་འཁོར་ཐམས་ཅད་སྙོམས་པར་ཞུགས། བདེ་བ་ཆེན་པོའི་རྒྱུན་གཙོ་བོ་ཡབ་ཡུམ་གྱི་བྱང་སེམས་བདུད་རྩིའི་རྒྱུན་དང་འདྲེས་པ་མཁའ་གསང་ནས་བབས་ཏེ། པདྨ་བྷཉྫའི་སྣོད་དུ་བསྐྱིལ་བ། ཁྱེད་རྣམས་ཀྱི་མགྲིན་པར་མྱོང་བས་ལུས་ཐམས་ཅད་བདེ་བས་ཁྱབ། སྣང་གསུམ་འོད་གསལ་དུ་ཐིམ། རྩ་ཐིག་རླུང་གསུམ་ཡེ་ཤེས་སུ་སྨིན་པར་མོས་མཛོད། ཅེས་ཐོད་པ་མགྲིན་པར་བསྐུར་ཞིང༌། ཧཱུྃ༔
སྤྲོས་བྲལ་རང་བྱུང་བྷནྡྷ་རུ༔ དམ་ཚིག་བླ་མེད་རྫས་ཀྱིས་བཀང་༔ བླ་མ་ཡབ་ཡུམ་ངོ་བོ་ཉིད༔ དབང་བསྐུར་ལོངས་སྐུའི་རྩལ་ལྡན་ཤོག༔ ཨོཾ་བཛྲ་གུ་རུ་ཌཱཀྐི་མུཾ་ཝཱཀྐ་ཨ་བྷི་ཥིཉྩ་མུཾ༔ ཞེས་བདུད་རྩི་བླུད། བདུད་རྩི་མྱོང་བས་རྩ་ཐམས་ཅད་བྱང་སེམས་ཡི་གེའི་སྤྲིན་ཨཱ་ལི་ཀཱ་ལིའི་རྣམ་པས་ཁེངས་ཏེ། འཆིང་བྱེད་ཀྱི་མདུད་པ་བཀྲོལ། རང་བཞིན་བརྒྱད་ཅུའི་རྟོག་ཚོགས་འགགས། ཐིག་རླུང་འོད་གསལ་ཡེ་ཤེས་ཀྱི་ངོ་བོར་བྱིན་གྱིས་བརླབས།
གསལ་སྟོང་རྣམ་པར་མི་རྟོག་པའི་ཡེ་ཤེས་རྒྱུད་ལ་སྐྱེས་པར་མོས་ལ་དེའི་ངང་དུ་ཅུང་ཟད་མཉམ་པར་ཞོག་མཛོད། དེས་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་དུ་གསང་དབང་ཐོབ། ངག་རླུང་ཐ་མལ་དུ་འཛིན་པའི་ཞེན་རྟོག་དང་ངག་གི་དྲི་མ་སྦྱངས། རྫོགས་རིམ་ཨ་ནུ་ལ་བརྟེན་པའི་སྟེང་སྒོ་རྣམ་གྲོལ་གྱི་རྣལ་འབྱོར་བསྒོམ་པ་ལ་དབང༌། ས་བཅུ་པ་ཚེ་དབང་རིག་འཛིན་གྱི་རིགས་སུ་སྐྱེས། སྒྲ་སྐད་འབྱིན་འཇུག་སྔགས་སུ་དག་ལ་འབྲས་བུ་གསུང་རྡོ་རྗེ་ལོངས་སྐུ་འགྲུབ་པའི་སྐལ་བ་ཅན་དུ་བྱས་སོ། ། གཉིས་པ་ཤེར་དབང་གི་དོན་དུ་དམིགས་པ་འདི་བཞིན་མཛད་འཚལ། དཀྱིལ་འཁོར་གྱི་གཙོ་བོའི་ཡུམ་ཡེ་ཤེས་ཀྱི་མཁའ་འགྲོ་མ་ལས་རྣམ་པར་འཕྲུལ་པའི་ཤེས་རབ་ཀྱི་རིག་མ་དང༌། ཡང་གཙོ་མོའི་ཡབ་ལས་རྣམ་པར་འཕྲུལ་པའི་ཐབས་མཆོག་དཔའ་བོ། གཟུགས་དང་ལང་ཚོ་ལྡན་ཞིང་རིགས་ཀྱི་མཚན་ཉིད་རྫོགས་པ་ཞིག་བྱུང་སྟེ་སློབ་དཔོན་གྱི་ཕྱག་གཡོན་ནམ་གཡས་པས ་་་་་ཕོ་མོའི་ཁྱད་པར།
ཁྱེད་རྣམས་ཀྱི་ཕྱག་གཡས་སམ་གཡོན་དུ་ཕྱོགས་བཅུའི་སངས་རྒྱས་དཔང་དུ་བཀོད་དེ་གཏད་པའི་མོས་པ་མཛོད། ཅེས་རིག་མ་ཐོགས་ལ། ཧཱུྃ༔ གསང་བ་ཤེས་རབ་བདེ་བའི་གྲོགས༔ མཉེན་ལྕུག་འཁྲིལ་ལྡེམ་བརྡ་སྐད་འབྱིན༔ འདི་བསྟེན་བདེ་སྟོང་དབབ་འདྲེན་ཟུངས༔ དཀྱིལ་འཁོར་བསྒོམ་པའི་དབང་ཐོབ་ཤོག༔ ཨོཾ་ཨ་ནུ་ཏཱ་ར་ཡ་ཧོཿ རཱ་ག་ཡ་སཏྭཾ་པྲ་མོ་ཏི་རི་མི་དྷརྨ་ཧོཿ ཞེས་སློབ་བུས་འཁྱུད་རྒྱ་བྱ།
དེ་ལྟར་ཡབ་ཡུམ་འདུ་ཤེས་གསུམ་གྱིས་སྙོམ་པར་ཞུགས་པས། གཉིས་སྣང་གི་རྟོག་པའི་འཕྲོ་འདུ་བདེ་ཆེན་གྱི་དབྱིངས་སུ་ནུབ་སྟེ། ཡས་བབས་ཀྱི་དགའ་བ་ཉམས་སུ་མྱོང༌། སླར་དམར་ཆ་དང་བཅས་པའི་རླུང་འཕོ་མེད་གྱེན་དུ་དྲངས་པས་མས་བརྟན་གྱི་དགའ་བཞི་ཉམས་སུ་མྱོང་བས་མཚོན་བྱེད་དཔེའི་ཡེ་ཤེས་ལྷན་སྐྱེས་བདེ་སྟོང་འཕོ་འགྱུར་མེད་པའི་ངང་ལ་མཉམ་པར་འཇོག་པར་ཞུ། དེ་ལྟར་ཆོས་ཐམས་ཅད་འབྱུང་བའི་དཀྱིལ་འཁོར་དུ་ཤེས་རབ་ཡེ་ཤེས་ཀྱི་དབང་ཐོབ། རྟོག་ཚོགས་ཐ་མལ་དུ་འཛིན་པའི་ཞེན་པ་སྦྱངས་ཤིང་ཡིད་སྒྲིབ་དག ། རྫོགས་རིམ་ཨ་ནུའི་རྡོ་རྗེ་སེམས་དཔའི་གསང་ལམ་ནས་ལམ་ཕོ་ཉ་བསྒོམ་པ་ལ་དབང༌། ས་བཅུ་གཉིས་པ་ཕྱག་རྒྱའི་རིག་འཛིན་གྱི་རིགས་སུ་སྐྱེས། བདེ་སྡུག་གང་བྱུང་ལྷན་སྐྱེས་ཀྱི་ཡེ་ཤེས་སུ་དག་སྟེ་འབྲས་བུ་ཐུགས་རྡོ་རྗེ་ཆོས་སྐུ་ཐོབ་པའི་སྐལ་པ་ཅན་དུ་བྱས་སོ། ། དེ་ནས་དབང་ཐམས་ཅད་ཀྱི་མཐར་ཐུག་བསྐུར་བྱ་བསྐུར་བྱེད་ལས་འདས་པ་ཚིག་དབང་རིན་པོ་ཆེ།
བརྡ་དང་བྱིན་གྱིས་བརླབས་པས་སྟོབས་ཀྱིས་ངོ་སྤྲོད་པ་ཡིན་པས་ཁྱེད་རང་ཚོས་སྒོ་གསུམ་རང་བབས་སུ་ལྷོད་ཀྱིས་ཀློད་ལ། དུས་གསུམ་གྱི་རྟོག་པ་དང་བྲལ་བའི་ད་ལྟའི་སེམས་སྐད་ཅིག་མའི་སྟེང་དུ། རྩོལ་སྒྲུབ་བསལ་བཞག་དང་བྲལ་བའི་ངང་དུ་འབོལ་ལེ་ཤིག་གེ་ཞོག་མཛོད། ཅེས་མེ་ཤེལ་ཐོགས་ལ། ཧཱུྃ༔ ཀུན་གཞི་མ་བཅོས་སྟོང་པའི་དབྱིངས༔ རང་བྱུང་རིག་པ་ལམ་གྱིས་ཤར༔ སྣ་ཚོགས་འཛིན་མེད་དེ་བཞིན་ཉིད༔ ཀ་དག་དབྱིངས་རིག་དབང་ཐོབ་ཤོག༔ ཨོཾ་དྷརྨ་ཀཱ་ཡ་སཾ་བྷོ་ཀཱ་ཡ་ནིརྨཱ་ཀཱ་ཡ་བི་ཤྭ་ཛྙཱ་ན་ཧྲཱི་ད་ཧཱུྃ༔
ཞེས་སྙིང་ཁར་བཞག་ལ། དེ་ནས་ཚིག་དབང་རིན་པོ་ཆེའི་ངོ་སྤྲོད་རྣམ་གསུམ་བསྟན་པ་ནི༔ ཧོཿ སྣང་ཞིང་སྟོང་པའི་ཆོས་ཐམས་ཅད་བརྟག་དཔྱད་འཛིན་གཞིག་དང་བྲལ་བར་ཅིར་སྣང་བདག་མེད་དུ་བོར་ཏེ་སྣང་སྟོང་གི་ངོ་བོར་ལྟོས་ལ་མཉམ་པར་ཞོག་ཅིག༔ འདི་ལྟར་མིག་གི་ཡུལ་དུ་སྣང་བ་ཡི༔ ཕྱི་ནང་སྣོད་བཅུད་དངོས་པོ་ཐམས་ཅད་ཀུན༔ སྣང་ཡང་བདག་འཛིན་མེད་པའི་ངང་ལ་ཞོག༔ གཟུང་འཛིན་དག་པ་གསལ་སྟོང་ལྷ་ཡི་སྐུ༔ ཞེས་གསུངས་པའི་དགོངས་པ་ཡིན་ནོ། དེ་ནས་རོལ་མོའི་རིགས་བཞི་ཐོགས་ལ༔
ཧོཿ དེ་ལྟར་སྒྲ་ཐམས་ཅད་གྲགས་སྟོང་བྲག་ཆ་འབྱུང་བ་ཚ་གྲང་འཐབ་པའི་རང་སྐད་ལྟར་ཐོས་སོ་ཅོག་གི་ཚིག་ལ་རྟོག་ཚོགས་ཀྱིས་འཛིན་པ་མ་ཞུགས་པར༔ པི་ཝཾ་དང་གླིང་བུ་ལྟར་ཤེས་པར་གྱིས་ལ་རང་བཞིན་སོ་མ་མཉམ་པར་ཞོག་ཅིག༔ འདི་ལྟར་རྣ་བའི་ཡུལ་དུ་གྲགས་པ་ཡི༔ སྙན་དང་མི་སྙན་འཛིན་པའི་སྒྲ་རྣམས་ཀུན༔ གྲགས་སྟོང་བསམ་མནོ་བྲལ་བའི་ངང་ལ་ཞོག༔ གྲགས་སྟོང་སྐྱེ་འགག་མེད་པ་རྒྱལ་བའི་གསུང་༔ ཞེས་གསུངས་པའི་དགོངས་པ་ཡིན་ནོ། དེ་ནས་ནམ་མཁའ་གཡའ་དག་ལ་སྡིགས་མཛུབ་གཏད་དེ༔ ཧོཿ
དབྱིངས་ཀྱི་རང་བཞིན་གདོད་ནས་དག་པ༔ ངོ་བོ་ཀ་ནས་དག་པ༔ རྣམ་པ་ཤུགས་ལས་དག་པ་སྟེ༔ དེ་ནི་མཁའ་ལ་སྒྲོ་མ་བཏགས་པར་ཕྱམ་གྱིས་གནས་པ་ལྟར༔ བུམ་པ་ཆག་པའི་ནམ་མཁའ་དང་ནམ་མཁས་ཁྱབ་པའི་བུམ་ནང་ལྟར་རིས་སུ་མ་ཆད་ཅིང་ཕྱོགས་སུ་མ་ལྷུང་༔ ཨ་འཐས་སུ་མ་འབྱམས༔ ཧད་པོ་མདོ་མེད་མ་ཡིན་པར༔ དམིགས་བྱ་བློ་ལས་འདས་པ༔ དམིགས་མེད་ཀྱི་རང་རྩལ་ལས་ཅིར་ཡང་འཆར་བ༔ ཤར་མཁན་གདོད་ནས་སྟོང་པ༔
སྟོང་པ་རྩལ་ཆེན་གྱི་ཤུགས་འཆང་བ༔ བཟང་པོས་མ་བསྒྱུར༔ ངན་པས་མ་བསླད་པར༔ གཞོན་ནུ་ཀུན་བྱེད་རྒྱལ་པོ་ཞེས་རྒྱུས་མ་བསྡུས་རྐྱེན་གྱིས་མི་འཇིག༔ གཟུགས་མེད་རྫུ་འཕྲུལ་གྱི་ཤུགས་ལ་འཆང་བ་ཞེས་བྱ་བ༔ མི་བདེན་བཞིན་དུ་འགྱུ་བ་འདི་ནི་རང་བཞིན་རྣམ་པར་མི་རྟོག་པའི་རིག་པ་ཡིན་པས༔ དགག་སྒྲུབ་ལྷན་པ་དང་བྲལ་བའི་སོ་མར་ཞོག་ཅིག༔ འདི་ལྟར་ཡིད་ཀྱི་ཡུལ་དུ་འགྱུ་བ་ཡི༔ ཉོན་མོངས་དུག་ལྔའི་རྟོག་པ་ཅི་ཤར་ཡང་༔ སྔོན་བསུ་རྗེས་དཔྱོད་བློ་ཡིས་བཅོས་མི་གཞུག༔
འགྱུ་བ་རང་སར་བཞག་པས་ཆོས་སྐུར་གྲོལ༔ ཞེས་གསུངས་པའི་དགོངས་པ་ཡིན་ནོ། དེས་ཚིག་དབང་རིན་པོ་ཆེའི་ངོ་སྤྲོད་ཐོབ་པ་ཡིན་པས༔ དེང་ཕྱིན་ཆད་ཨ་ཏི་བླ་མེད་ཐེག་པའི་ཡང་རྩེ༔ བསྒོམ་བྱའི་ཡུལ་དང་སྒོམ་བྱེད་ཀྱི་གཉེན་པོར་ཤར་གྲོལ་དུས་མཉམ་དུ་རྟོགས་པ་བློ་འདས་ཀྱི་ངོ་བོ་ལ་དབང་བར་བྱས་སོ༔ དེ་ལྟར་བཞག་པའི་ཚེ་རིག་པ་གསལ་སྟོང་རྗེན་པར་ནམ་མཁའ་ལྟ་བུའི་ངང་ལ་འཛིན་ཞེན་མེད་པར་ཁྲེགས་སེ་གནས་པ་ནི། རང་བཞིན་རྫོགས་པ་ཆེན་པོ་མ་བཅོས་རང་བྱུང་གི་ལྟ་བ་ཡིན་ནོ། དོན་དམ་བྱང་ཆུབ་སེམས་ཀྱི་དཀྱིལ་འཁོར་དུ་རིག་པའི་རྩལ་དབང་ཐོབ། སྒོ་གསུམ་ཐ་དད་དུ་འཛིན་པའི་ཞེན་རྟོག་དང་ཡིད་ཤེས་ཀྱི་སྒྲིབ་པ་སྦྱངས། རྫོགས་ཆེན་ཨ་ཏི་ཡོ་ག་བསྒོམ་པའི་རྣལ་འབྱོར་ལ་དབང༌།
ས་བཅུ་དྲུག་པ་ལྷུན་གྲུབ་རིག་འཛིན་གྱི་རིགས་སུ་སྐྱེས་ཤིང་རིག་པ་གྲོལ་གཞིར་ཐིམ་ཏེ་འབྲས་བུ་ངོ་བོ་ཉིད་སྐུ་གདོད་མའི་མགོན་པོ་འོད་མི་འགྱུར་བའི་གོ་འཕང་མངོན་དུ་གྱུར་པའི་སྐལ་པ་ཅན་དུ་བྱས་སོ། ། དེ་ནས་མཐའ་རྟེན་གྱི་དབང་ལ། ཉ་སྟོང་དུས་བཞིའི་མཆོད་པ་ནར་མར་བགྱིད་པའི་བཀའ་གཏད་ཅིང་རྗེས་སུ་གནང་བ་འདི་རྣམས་བུམ་དབང་གི་མཐའ་རྟེན་དུ་བྱས་ཀྱང་ཆོག་ལ། འདིར་དབང་བཞི་ཡོངས་རྫོགས་ཀྱི་རྗེས་སུ་བྱས་ཀྱང་འཐུས་པས་ཅི་བདེ་བར་བསྐུར་རོ། གང་ལྟར་ཡང༌། རྩ་ཐོ་ལས། ཕྱི་མཆོད་ལྷ་མོ་བསྐྱེད་རིམ་གཟུགས་ཀྱི་དབང༌། ། གླུ་མ་གར་མ་གྲགས་སྟོང་སྒྲ་ཡི་དབང༌། ། ཐབས་ཤེས་ཟུང་འཇུག་བདེ་ཆེན་ཀ་དག་དབང༌། ། སྒྲོལ་དབང་དུག་ལྔ་རྩད་གཅོད་ལམ་ཁྱེར་དབང༌། །
བདུད་རྩི་སྨན་རཀ་གཏོར་མ་ཕྲིན་ལས་བཞི། ། བདུད་རྩི་ལྔ་ལྡན་ནད་གདོན་ཞི་བའི་དབང༌། ། སྨན་མཆོག་ཀུན་ལྡན་འབྱོར་དྲུག་རྒྱས་པའི་དབང༌། ། རཀྟ་བཅུད་བཟང་ཁམས་གསུམ་དབང་སྡུད་དབང༌། ། བྷ་ལིང་ཟུར་གསུམ་དགྲ་བགེགས་བསྒྲལ་བའི་དབང༌། ཞེས་གསུངས་པ་བཞིན། ཕྱི་ནང་གསང་གསུམ་སྨན་རཀ་གཏོར་མ་དང་བཅས་པའི་དབང་རིམ་གྱིས་ཕུལ་བ་ལ་བརྟེན་ནས་སྣང་གྲགས་རིག་པ་རྡོ་རྗེའི་སྐུ་གསུང་ཐུགས་སུ་རང་དབང་འབྱོར། ལས་བཞི་ལྷུན་གྱི་གྲུབ་པའི་ཕྲིན་ལས་རབ་འབྱམས་ཀྱི་གཉེར་ཁ་གཏད་པའི་མོས་པ་མཛོད། དེ་ནས་རྟག་ཏུ་ཉ་སྟོང་དུས་བཞི་སོགས་མཆོད་པ་ནར་མའི་ལུང་འབོག་པ་ནི༔ དེ་ནས་ཕྱི་མཆོད་གཏད་ལ༔
ཧཱུྃ༔ མེ་ཏོག་བདུག་སྤོས་མར་མེ་དྲི༔ ཞལ་ཟས་རོལ་མོ་དབྱངས་ལེན་སོགས༔ དཀྱིལ་འཁོར་ཕྱི་ཡི་མཆོད་པ་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བཛྲ་པཱུ་ཛ་མེ་གྷ་སྥ་རཱ་ས་མ་ཡེ་སྭཱ་ཧཱ༔ འདོད་ཡོན་ལྔ་གཏད་ལ༔ ཧཱུྃ༔ གཟུགས་མཛེས་སྒྲ་སྙན་དྲི་དང་ནི༔ རོ་མཆོག་རེག་བྱའི་བྱེ་བྲག་རྣམས༔
དགྱེས་པ་བཅུ་དྲུག་ལྷ་མོའི་གར༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བྷི་ཤྭ་མི་ཏྲ་སྭཱ་ཧཱ༔ དེ་ནས་ནང་མཆོད་ལས་དང་པོ་སྨན་ཐོགས་ལ༔ ཧཱུྃ༔ བླ་མེད་མཆོག་གི་རྫས་ལ་བརྟེན༔ རྩ་བརྒྱད་ཡན་ལག་སྟོང་སྦྱར་འདི༔ དུག་ལྔ་སེལ་བའི་ཡེ་ཤེས་སྨན༔ དེ་རིང་སྐལ་ལྡན་ཁྱོད་ལ་སྦྱིན༔ ཨོཾ་ཨ་མྲྀ་ཏ་ཨཱཿཧཱུྃ༔
དེ་ནས་གཏོར་མ་ཐོགས་ལ༔ ཧཱུྃ༔ ཕྱི་སྣོད་འཇིག་རྟེན་གཏོར་གཞོང་དུ༔ ནང་བཅུད་སྐྱེ་འགྲོ་གཏོར་མར་བསྒྱུར༔ འབྲུ་བཅུད་སྣ་ཚོགས་གཏོར་མའི་རྫས༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་ཨཱཿཧཱུྃ་བྷ་ལིངྟ་སྭཱ་ཧཱ༔ དེ་ནས་རཀྟ་ཐོགས་ལ༔ ཧཱུྃ༔ སྐྱེ་མེད་རྣམ་དག་མཁའ་ལམ་ནས༔
ར་ས་མེ་གྷ་རཀྟ་མོ༔ རྒྱུད་འབྱུང་ངད་ལྡན་དམར་ཆེན་འདི༔ དེ་རིང་སྐལ་ལྡན་ཁྱོད་ལ་སྦྱིན༔ ཨོཾ་ཨཱཿཧཱུྃ་རཀྟ་པཱུ་ཛ་ཧོཿ དེ་ནས་གསང་མཆོད་ལས་དང་པོ་སྦྱོར་མཆོད་གཏད་ལ༔ ཧཱུྃ་ལྔ་ལྡན་ཐབས་ཀྱི་རྡོ་རྗེ་དང་༔ ཤེས་རབ་ཡུམ་གྱི་པདྨོའི་མཁར༔ ཟག་མེད་བདེ་བས་དགྱེས་པ་ཉིད༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བཛྲ་པདྨ་པཉྩ་ཏི་རི་ཧཱུྃ༔
དེ་ནས་ཕྱག་རྒྱའི་མཆོད་པ་གཏད་ལ༔ ཧཱུྃ༔ ཨང་གྲོལ་ལུས་ཀྱི་ཕྱག་རྒྱའི་གར༔ བཱཻ་ཏ་ཆོས་ཀྱི་ཕྱག་རྒྱས་བརྒྱན༔ བྷནྡྷ་དམ་ཚིག་ཕྱག་རྒྱ་འཆང་༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཧཱ་མུ་ཏྲ་རཱ་ག་ཧེ་ཤ་ཧཱུྃ༔ དེ་ཁོ་ན་ཉིད་ཀྱི་མཆོད་པ་གཏད་ལ༔ ཧཱུྃ༔ ཧེ་རུ་ཀ་ཡི་ཉམས་འགྱུར་ལས༔
མཉམ་བཞག་དགོངས་པ་ས་གནོན་ཅན༔ བསྐྱེད་རྫོགས་ཟུང་འབྲེལ་གསལ་སྟོང་ངང་༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་བཛྲ་སྭ་བྷཱ་ཝ་ཨཱཏྨ་ཀོ྅་ཧཾ༔ གཉིས་པ་ཚོགས་གཉིས་རྫོགས་ཕྱིར་ཚོགས་མཆོད་ལ་སོགས་རྗེས་སུ་གནང་བ་ཡིན་པས། དང་པོ། དཀོན་མཆོག་མཆོད་པ་ཚོགས་གཉིས་བསགས་པའི་དབང་༔ གཉིས་པ་བསྐང་བ་ཉམས་ཆག་སོར་ཆུད་དབང་༔ གསུམ་པ་བཤགས་པ་ལན་ཆགས་མི་འཁོར་དབང་༔ བཞི་པ་བསྒྲལ་བ་ང་བདག་རྩད་གཅོད་དབང་༔
ལྔ་པ་ཞལ་བསྟབ་རྟོག་མེད་རོ་སྙོམ་དབང་༔ དྲུག་པ་ལྷག་མ་གནས་ཉུལ་འགྱེད་པའི་དབང་༔ དྲུག་པོ་འདི་ནི་ཚོགས་བསགས་དབང་ཞེས་སོ༔ ཞེས་གསུངས་པ་བཞིན་དབང་དྲུག་བསྐུར་བ་ལ་བརྟེན་ནས། ཚོགས་གཉིས་རྫོགས། སྒྲིབ་གཉིས་བྱང༌། ཉམས་པ་སོར་ཆུད། བདག་འཛིན་རྩད་ནས་ཆོད། མཉམ་ཉིད་བདེ་བ་ཆེན་པོའི་ཡོན་ཏན་རྒྱུད་ལ་སྐྱེས། ལས་དང་འཇིག་རྟེན་སོགས་སྣང་སྲིད་རང་དབང་བསྒྱུར་བའི་ཕྲིན་ལས་ཐོགས་པ་མེད་པའི་མཐུ་གྲུབ་པར་མོས་མཛོད།
དེ་ནས་ཚོགས་མཆོད་གཏད་ལ༔ ཧཱུྃ༔ བསོད་ནམས་རྒྱུ་ལས་ལེགས་བྱུང་བ༔ སྣ་ཚོགས་བཟང་ངན་གཙང་སྨེ་བྲལ༔ མཉམ་པ་ཉིད་ཀྱི་མཆོད་པ་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་ག་ཎ་ཙཀྲ་ས་མ་ཡེ་སྭཱ་ཧཱ༔ དེ་ནས་ཛ་གད་གསེར་སྐྱེམས་ཚོགས་ཆང་གཏད་ལ༔ ཧཱུྃ༔ བླ་མེད་ནང་གི་མཆོད་པའི་ཚོགས༔
ཟག་མེད་བདེ་བའི་དགྱེས་པ་འདི༔ དངོས་གྲུབ་རྩ་བ་བླ་ན་མེད༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་སརྦ་པཉྩ་ཨ་མྲྀ་ཏ་ཧཱུྃ་ཧྲཱི་ཋཿ དེ་ནས་བསྐང་རྫས་སྤྱན་གཟིགས་གཏད་ལ༔ ཧཱུྃ༔ རྒྱལ་བའི་དཀྱིལ་འཁོར་མཉེས་བྱེད་པ༔ ཕྱི་ནང་ཉམས་ཆག་བསྐང་བ་དང་༔ ཉེས་ལྟུང་བཤགས་པའི་ཁྲིགས་སྡེབ་སོགས༔ དེ་རིང་སྐལ་ལྡན་ཁྱོད་ལ་གཏད༔
ཨོཾ་བཛྲ་ས་མ་ཡ་སུ་ར་ཧཱུྃ༔ དེ་ནས་བསྒྲལ་བསྟབ་ནི། ཧཱུྃ༔ དུག་ལྔ་དབྱིངས་སུ་རབ་བསྒྲལ་བས༔ དབང་པོ་རྣམ་ལྔ་དགྱེས་པའི་ཕུད༔ གཉིས་འཛིན་རུ་ཏྲའི་བསྒྲལ་མཆོད་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཧཱ་མཱཾ་ས་ཙིཏྟ་གོ་རོ་ཙ་ན་བ་སུ་ཏ་ཨོཾ་ཨཱཿཧཱུྃ༔ དེ་ནས་མུ་རན་སྐྱོང་བའི་ལྷག་མ་ནི༔ ཧཱུྃ༔
དཀྱིལ་འཁོར་གཉན་པོའི་མཐའ་ནས་འགྱུ༔ རྣལ་འབྱོར་སྟངས་འབྱེད་དྲོད་ཚད་ཉུལ༔ དེ་ལ་ལྷག་མ་སྦྱིན་པའི་ཕྱིར༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཏྲི་མུ་ཥ་ཡེ་སྭཱ་ཧཱ༔ རྗེས་ཤེས་རྗེས་འདེབས་ལས་མཐའ་ཡོངས་རྫོགས་ཀྱི་དབང་ལས། ཆད་ཐོ་ལག་ཏུ་གཏད་པས་དམ་ཚིག་འབྲེལ་བའི་མནའ་ཆད། བརྟན་མ་ལག་ཏུ་གཏད་པས་རྣལ་འབྱོར་ལུས་དང་གྲིབ་མ་བཞིན་འགྲོགས་ཤིང་བཀའ་ལས་མི་འདའ་བ། དེ་རྣམས་བསྟན་སྐྱོང་གི་བཀའ་གཏད་ཅིང་རྗེས་སུ་གནང་བའི་དབང་དམ་པ་ཐོབ་པར་གྱུར་ཅིག ། དེ་ནས་ཆད་ཐོ་སྦྱིན་པ་ནི༔
ཧཱུྃ༔ སྔོན་ཚེ་དཀྱིལ་འཁོར་གཉན་པོ་འདི༔ ཅི་ལྟར་བཀའ་བཞིན་ཐ་ཚིག་སྐྱོང་༔ གཏེར་སྲུང་མཆོད་པའི་གཏོར་མ་འདི༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་ནི་དྷི་པཱ་ལ་སྭཱ་ཧཱ༔ ཧཱུྃ་ཛཿ དེ་ནས་བསྟན་སྐྱོང་གཏད་པ་ནི༔ ཧཱུྃ༔ རྟེན་འབྲེལ་བཅུ་གཉིས་དུས་བདག་མ༔
བོད་ཁམས་སྐྱོང་ཕྱིར་བརྟན་མ་སྨན༔ དེ་དག་དགྱེས་པར་མཆོད་པའི་རྫས༔ དེ་རིང་སྐལ་ལྡན་ཁྱོད་ལ་གཏད༔ ཨོཾ་མ་ཏྲི་མ་མ་ལེ་ལེ་ཧཱུྃ་ཛཿ ཆོས་སྐྱོང་ཀྱི་སྲོག་གཏད་ཟུར་དུ་གསལ་ལོ། དེ་ནས་མཐའ་རྟེན་ཚེ་ཡི་དབང་བསྐུར་བ་ནི། ཧོཿ ཁྱེད་རང་རྣམས་ལ་ཚེ་བུམ་གྱི་དབང་བསྐུར་བས༔ དེང་ཕྱིན་ཆད་འཆི་མེད་བསྒྲུབ་པ་ལ་དབང་ཞིང་ཚེའི་རིག་འཛིན་ཐོབ་པར་སྒོམས༔ ཧཱུྃ་ཧྲཱིཿ
སྣང་མཐའ་དབང་ཕྱུག་རྗེ་བཙུན་པདྨ་འབྱུང་༔ ཚེ་འཛིན་ལྷ་མོ་མགྱོགས་མ་སྒོ་བཞིས་བསྐོར༔ སྣང་སྲིད་འབྱུང་ལྔ་ཉི་ཟླ་ཚེ་བཅུད་བཅས༔ བསྡུས་ནས་སྐལ་ལྡན་སློབ་མའི་ལུས་ལ་བསྟིམ༔ ཨོཾ་ཨཱ་ཡུརྫྙཱ་ན་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་མཐའ་རྒྱས་བཀྲ་ཤིས་པར་བྱེད་པ་སློབ་མ་མངའ་གསོལ་གྱི་རིམ་པ་དང༌། ཐོག་མར་ཆོས་ཀྱི་རྒྱལ་ཚབ་ཆེན་པོའི་བཀའ་གཏད་ཅིང་ལུང་འབོགས། བཀྲ་ཤིས་རྟགས་བརྒྱད་རྫས་བརྒྱད་སྣ་བདུན་སོགས་འབུལ་ལ་མངའ་གསོལ་བའོ། དེ་ནས་དང་པོ་ཆོས་ཀྱི་དབང་བསྐུར་བ་ནི།
པོ་ཏི་གཏད་ལ༔ ཧོཿ ཁྱེད་རང་རྣམས་ལ་པོ་ཏི་གླེགས་བམ་གྱི་དབང་བསྐུར་བས་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས། མཉམ་མེད་ཤཱཀྱའི་རྒྱལ་པོ་དེ་ཉིད་ཀྱིས་ཝཱ་རཱ་ཎཱ་སི་དང་བྱ་རྒོད་ཕུང་རི་སོགས་ལ་ཆོས་ཀྱི་འཁོར་ལོ་བསྐོར་བ་དང༌། ཕྱག་ན་རྡོ་རྗེས་ལུང་བསྟན་བཞིན་རྒྱལ་པོ་ཛཱ་ལ་གསང་སྔགས་ཀྱི་བཀའ་བབ་པ་ལྟར། དེང་རྡོ་རྗེའི་སློབ་མ་རྣམས་ལ་ཆོས་འཆད་སྤེལ་གྱིས་ཤིག་ཅེས་བཀའི་གནང་བ་ཐོབ་པར་མོས་ཤིག ཧཱུྃ༔ ཡང་དག་སངས་རྒྱས་བཅོམ་ལྡན་འདས༔ ཆོས་སྒོ་བརྒྱད་ཁྲི་བཞི་སྟོང་རྣམས༔ ལྷ་དང་མི་དང་ལྷ་མ་ཡིན༔
ཆོས་བསྟན་དེ་བཞིན་ཁྱོད་ལ་གཏད༔ ཨོྃ་དྷརྨ་མི་ཁ་ཏེ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་སྙན་གྲགས་ཀྱི་དུང་དཀར་གཏད་ལ༔ ཧོཿ སྔོན་སྟོན་པ་རྫོགས་པའི་སངས་རྒྱས་ལ་ལྷའི་དབང་པོ་བརྒྱ་བྱིན་གྱིས་དུང་དཀར་ཕུལ་བས་སྙན་པའི་བ་དན་དཀར་པོ་ཕྱོགས་བཅུར་བསྒྲེངས་ཏེ། རྡོ་རྗེ་ཐེག་ཆེན་གྱི་ཆོས་སྒྲ་འབྲུག་ལྟར་སྒྲོགས་པ་བཞིན་དུ་ཁྱེད་རང་རྣམས་ལ་དུང་དཀར་ཕྱག་ཏུ་གཏད་པས་བཀའི་འཆད་རྩོད་རྩོམ་གསུམ་སོགས་དམ་པའི་ཚུལ་དགུས་གཞན་དོན་དཔག་ཏུ་མེད་པ་མཛད་པར་བསྐུལ་བའི་གནང་བ་ཐོབ་པའི་མོས་པ་མཛོད་ཅིག ཧཱུྃ༔ དགའ་ལྡན་ལྷ་ལས་བབས་པའི་ཐེག་ཆེན་སྒྲ༔ དམ་པས་སྲོལ་གཏོད་མཛད་པ་སྙན་པའི་དུང་༔
ཆོས་ཀྱི་རྔ་ཆེན་སྒྲོག་པར་བསྐུལ་བ་པོས༔ དེ་རིང་སྐལ་ལྡན་ཁྱོད་ལ་བསྐོར་བར་བསྐུར༔ ཨོཾ་བཛྲ་དྷརྨ་ཤཾ་ཁ་ལ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་རིན་པོ་ཆེའི་འཁོར་ལོ་གཏད་ལ༔ ཧོཿ སྔོན་སྟོན་པ་རྫོགས་པའི་སངས་རྒྱས་ལ་ལྷ་ཚངས་པས་གསེར་གྱི་འཁོར་ལོ་ཕུལ་བའི་རྟེན་འབྲེལ་ལ་བརྟེན་ནས་ཆོས་ཀྱི་འཁོར་ལོ་བརྒྱད་ཁྲི་བཞི་སྟོང་བསྐོར་བ་བཞིན་དུ། དེང་འདིར་ཁྱེད་རང་རྣམས་ལ་གསེར་གྱི་འཁོར་ལོའི་དབང་བསྐུར་བས་འགྲོ་བ་གང་འདུལ་ལ་དེར་སྟོན་གྱི་ཆོས་ཀྱི་འཁོར་ལོ་བསྐོར་ཞིང་སེམས་ཅན་གྱི་དོན་རྒྱ་ཆེན་པོ་བྱེད་ནུས་པའི་དཔལ་ལ་ལོངས་སྤྱོད་པར་གྱུར་ཅིག ཨོཾ༔ རིན་ཆེན་ལས་གྲུབ་གསེར་གྱི་འཁོར་ལོ་ནི༔
རྩིབས་སྟོང་མུ་ཁྱུད་ཁོར་ཡུག་བསྒྲིབས་ནས་སུ༔ མདོ་སྔགས་སྒྲོན་མེ་སྦར་བའི་ཆེད་དུ་སྦྱིན༔ དམ་པའི་ཡོན་ཏན་ལྷུན་གྱིས་གྲུབ་པར་ཤོག༔ ཨོཾ་སྭ་ན་ཙཀྲ་ས་ལེ་སྦྲཾ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་ནོར་བུ་རིན་པོ་ཆེ་གཏད་ལ༔ ཧོཿ ཁྱེད་རང་རྣམས་ལ་ནོར་བུའི་དབང་བསྐུར་བས་སྔོན་སྟོན་པ་རྫོགས་པའི་སངས་རྒྱས་ལ་ཀླུའི་རྒྱལ་པོས་ནོར་བུ་ཕུལ་བས་ཆོས་ཐམས་ཅད་ཡིད་བཞིན་གྱི་ནོར་བུ་ལྟར། གང་གིས་མཆོད་གནས་བགྱིས་ཀྱང་དེ་ལ་དངོས་གྲུབ་དེ་ལྟར་འབྱིན་པ་བཞིན་དུ་ཆོས་སྒོ་བརྒྱད་ཁྲི་བཞི་སྟོང་བྱང་སེམས་ཐིག་ལེ་ཉག་གཅིག་ལྟར་དངོས་གྲུབ་ཐམས་ཅད་ཐོབ་པའི་མོས་པ་མཛོད། ཧཱུྃ༔
ཡིད་བཞིན་ནོར་བུ་ལྷུན་གྲུབ་འོད་རབ་འབྱིན༔ དགོས་འདོད་ཀུན་འབྱུང་བླ་མེད་རྫོགས་པ་ཆེའི༔ ཟབ་ལམ་སྙན་བརྒྱུད་ངེས་དོན་ས་ཀུན་རྫོགས༔ རིན་ཆེན་ལག་བཅང་ལྟ་བུ་ཁྱོད་ལ་སྦྱིན༔ ཨོཾ་མ་ཎི་རཏྣ་ཏྲཱྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ རིན་ཆེན་གཞོང་པ་གཏད་ལ༔ ཧོཿ ཁྱེད་རང་རྣམས་ལ་རིན་པོ་ཆེའི་གཞོང་པའི་དབང་བསྐུར་བས་སྔོན་སྟོན་པ་རྫོགས་པའི་སངས་རྒྱས་ལ་གནོད་སྦྱིན་གྱི་རྒྱལ་པོས་རིན་པོ་ཆེ་སྣ་ཚོགས་ཀྱིས་བཀང་བའི་གཞོང་པ། བསེ་རུ་སྤྱི་བོའི་གཙུག་རྒྱན།
ནོར་བུ་མེ་ཤེལ་མེའི་སྙིང་པོ། ཆུ་ཤེལ་ཆུའི་སྙིང་པོ། ཐབས་རྒྱལ་པོའི་རྣ་ཆ། ཤེས་རབ་བཙུན་མོའི་རྣ་ཆ། ཟུང་འཇུག་བློན་པོའི་རྣ་ཆ། རྒྱལ་པོའི་བླ་རྟེན་གླང་ཆེན་མཆེ་བ། བཙུན་མོའི་བླ་རྟེན་བྱི་རུ་དབང་གི་རྒྱལ་མོ། བློན་པོ་ལ་མུ་ཏིག་སྣ་ལྔའི་ཕྲེང་བ་བཅས་མཎྜལ་ཕུལ་བས་ཆོས་ཐམས་ཅད་འཛམ་གླིང་གི་མཛོད་ཁ་ཕྱེ་བ་ལྟར། གང་ལ་གང་འདུལ་དེ་ལ་དེར་སྟོན་པས་སྤྱོད་ཡུལ་དུ་གྱུར་པ་བཞིན་དུ། དེ་རིང་གླིང་བཞི་ཆོས་ཀྱི་རྒྱལ་སྲིད་གཏད་པའི་མོས་པ་མཛོད།
ཧཱུྃ༔ རྒྱལ་པོ་ལྟ་བུར་ཐབས་ཀྱི་ཆོས་རྣམས་ནི༔ བློན་པོ་ལྟ་བུར་ཕྲ་ཞིབ་ཉམས་སུ་མྱོང་༔ ཤེས་རབ་བཙུན་མོ་ཡོན་ཏན་རྒྱན་གྱིས་ཕྱུག༔ ཕྱི་ནང་གསང་གསུམ་དེང་འདིར་ཁྱོད་ལ་སྦྱིན༔ ཨོཾ་སརྦ་བཛྲ་པྲཉྫ་ཧཱུྃ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ནས་བཀྲ་ཤིས་རྟགས་བརྒྱད་དང་རྒྱལ་སྲིད་སྣ་བདུན་ལག་ཏུ་སྤྲད་ནས། ཧོཿ ཁྱེད་རང་རྣམས་ལ་བཀྲ་ཤིས་པའི་རྟགས་བརྒྱད་དང་རྒྱལ་སྲིད་རིན་པོ་ཆེ་སྣ་བདུན་གྱི་དབང་བསྐུར་བས་རྒྱལ་སྲིད་ནི།
ཆོས་སྐྱོང་བའི་རྒྱལ་པོས་སྲིད་སྤེལ། བཙུན་མོས་ཁ་ལོ་བསྒྱུར། བློན་པོས་བུ་ནོར་རྒྱས། ནོར་བུས་བསམ་དོན་འགྲུབ། གླང་པོ་ཆེ་རྩལ་ཤུགས་ཆེ། རྟ་མཆོག་བང་མགྱོགས། དམག་དཔོན་གྱིས་སྒོ་སྲུང་ཞིང་ཕྱོགས་ལས་རྣམ་པར་རྒྱལ། དེ་བཞིན་དུ་བཀྲ་ཤིས་པའི་རྫས་དབུ་ལ་བཀྲ་ཤིས་གསེར་གདུགས། སྤྱན་ལ་གསེར་ཉ། སྙན་ལ་དུང་དཀར།
ལྗགས་ལ་པདྨ། མགུལ་ལ་བུམ་པ། ཐུགས་ལ་དཔལ་བེའུ། སྤྱི་བོར་མི་ནུབ་པའི་རྒྱལ་མཚན། ལག་ལ་ཆོས་ཀྱི་འཁོར་ལོ་སོགས་བཀྲ་ཤིས་པའི་ཆས་ཐམས་ཅད་ཕུལ་ནས། གསང་སྔགས་རླབས་པོ་ཆེའི་དབང་ཁྲིད་ཞུ་བར་བྱེད་པའི་མཎྜལ་གྱི་གནང་བ་གཏད་པས་དེང་ཕྱིན་ཆོད་མཎྜལ་ཕུན་སུམ་ཚོགས་པ་འབུལ་བར་གྱིས་ཤིག ཧཱུྃ༔ རྒྱལ་སྲིད་སྣ་བདུན་དགོས་འདོད་ཡིད་བཞིན་མཛོད༔ བཀྲ་ཤིས་རྟགས་བརྒྱད་མཐར་ཐུག་དགེ་བའི་རྫས༔ དེ་རིང་སྐལ་ལྡན་ཁྱོད་ལ་སྦྱིན་པ་ཡིས༔
རྡོ་རྗེ་སློབ་དཔོན་རྟག་ཏུ་བསྙེན་བསྐུར་གྱིས༔ ཨོཾ་རཏྣ་མཎྜལ་མངྒ་ལཾ་ཤྲཱི་ཡེ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་དག་གིས་དབང་བཞིའི་མཐའ་རྟེན་དང་བཅས་པ་ཡོངས་སུ་རྫོགས་པར་ཐོབ་པ་ཡིན་པས་མཁའ་དབྱིངས་གང་བའི་ལྷ་རྒྱལ་བ་སྲས་དང་བཅས་པས། བདེན་ཚིག་གི་ཤེས་པ་བརྗོད་ཅིང་མེ་ཏོག་གི་ཆར་ཆེན་པོ་བསྙིལ་བས་དབང་གི་བྱིན་རླབས་གོང་དུ་འཕེལ་ཞིང་ཉམས་མེད་བརྟན་པའི་མོས་པ་མཛོད། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པའི༔ རྗེ་བཙུན་པདྨ་བཛྲ་ཞེས༔ བདེ་ཆེན་ཡུམ་མཆོག་མནྡ་ར༔ པད་འབྱུང་ཡབ་ཡུམ་བཀྲ་ཤིས་ཤོག༔
ཙན་དན་ནགས་ལ་སྤྱོད་པར་གཤེགས༔ སྟག་ཞོན་རྡོ་རྗེ་གྲོ་བོ་ལོད༔ བཀྲ་ཤིས་ཁྱེའུ་འདྲེན་མཚན་ལྡན་ལྕམ༔ དྲག་པོ་ཡབ་ཡུམ་བཀྲ་ཤིས་ཤོག༔ མཆིམས་ཕུར་བདེ་གཤེགས་སྒྲུབ་པ་མཛད༔ གྲུབ་ཐོབ་རྒྱལ་པོ་ཟིལ་གནོན་ཞབས༔ ཟུང་འཇུག་དབྱིངས་ཕྱུག་མཚོ་རྒྱལ་མ༔ རིག་འཛིན་ཡབ་ཡུམ་བཀྲ་ཤིས་ཤོག༔ ཟབ་རྒྱའི་གནས་མཆོག་གཏེར་གྱི་སྒྲོམ༔ མཆིམས་ཕུ་བྲག་དམར་ཀེའུ་ཚང་༔
དྲེགས་སྡེ་སྲུང་མས་བྱ་ར་མཛོད༔ ཆོས་སྐྱོང་གཏེར་སྲུང་བཀྲ་ཤིས་ཤོག༔ དེ་ནས་མཐའ་མ་ཕན་ཡོན་བསྟན་པ་ལ། དབང་བསྐུར་ཐོབ་པ་དང་དམ་ཚིག་མིག་གི་འབྲས་བུ་ལྟར་བསྲུང་ན་ཕན་ཡོན་ཆེ་བའི་ཚུལ་ཡང༌། གཏེར་གཞུང་ལས། ལུས་གུས་པས་བྱིན་རླབས་འཇུག༔ ངག་གིས་གསོལ་བ་བཏབ་པས་བདེན་ཚིག་འགྲུབ༔ ཡིད་གདུང་བ་སྐྱེས་པས་ཉམས་རྟོགས་འབར༔ སྒོ་གསུམ་ཐ་མལ་དུ་མ་སོང་ན་ཐུགས་རྗེ་དང་ནུས་པ་རབ་ཏུ་གནས༔ མཎྜལ་ཕུན་སུམ་ཚོགས་པས་རྒྱུ་བསོད་ནམས་ཀྱི་ཚོགས་བསགས༔
འབྲས་བུ་ཡེ་ཤེས་ཀྱི་ཚོགས་སྨིན༔ དབུགས་དབྱུང་གཟེངས་བསྟོད་པས་ཆོས་ལ་དབང་བསྒྱུར་བའི་དེད་དཔོན་དུ་འབྱུང་༔ བཀྲ་ཤིས་དང་སྨོན་ལམ་ཐོབ་པས་སྐྱེ་བ་དང་ཚེ་རབས་སུ་བདེ་སྐྱིད་ཕུན་སུམ་ཚོགས་པའི་མི་ལུས་ཀྱང་ཐོབ་ནས་འཕྲོ་མཐའ་ཆོས་ཀྱིས་བསུ༔ ལྷག་པའི་ལྷ་དང་མཇལ༔ སྐྱེ་བ་ངན་པས་བར་མི་གཅོད༔ ལྷ་དང་དྲང་སྲོང་སོགས་ཀྱི་རིག་པ་འཛིན་པར་འགྱུར་རོ༔ མུ་སྟེགས་དང་བདུད་ཀྱི་དབང་དུ་ནམ་ཡང་མི་འགྲོ་བར་འགྱུར་རོ༔ ཞེས་གསུངས་པས་དོན་ལ་ངེས་པ་རྙེད་ནས་དགའ་བ་སྒོམས་ཤིག ། དེ་ནས་དམ་ཚིག་གི་ཁེ་ཉན་ངོ་སྤྲོད་ལ་སྲུང་བྱ་འབོགས་པ་ནི། ཧོཿ
དེའང་ཁྱེད་རང་རྣམས་ལ་འདིར་བླ་མ་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་བདེ་གཤེགས་ཀུན་འདུས་ཐུགས་ཀྱི་སྒྲུབ་པ༔ འདི་ཉིད་ལ་སྒྲུབ་པ་རྣམ་པ་གསུམ་སྟེ༔ ཚེ་སྒྲུབ་ཐུགས་སྒྲུབ་དྲག་པོའི་སྒྲུབ་པའོ༔ རྩ་བ་གསུམ་ཡིན་ཏེ༔ བླ་མ་པདྨ་འབྱུང་གནས༔ ཡི་དམ་དབང་ཆེན་རྟ་མགྲིན༔ མཁའ་འགྲོ་གསང་བ་ཡེ་ཤེས་སོ༔ འདི་རིགས་གསུམ་ཡིན་ཏེ༔ སྐུ་འཇམ་དཔལ་དབྱངས༔ གསུང་སྤྱན་རས་གཟིགས༔
ཐུགས་ཕྱག་ན་རྡོ་རྗེ་སྟེ་མདོ་དང་སྔགས་ཀྱི་དཀྱིལ་འཁོར་ཀུན་ཚང་བ་ཡིན༔ དེའི་བརྡ་དོན་རྒྱུད་སྡེ་ཆེན་པོའི་རྣམ་བཤད་རྒྱས་པ་ཐམས་ཅད་ན་གསལ་ལོ༔ འདི་ལ་དམ་ཚིག་ནི་མདོ་ལྟར་ལམ་པའི་སྐབས་སུ༔ མ་བྱིན་པ་ནི་ལེན་མི་བྱ༔ དེ་བཞིན་འཕྲོག་དང་རྐུ་བ་དང་༔ ཐབས་ཀྱིས་བསླུས་ནས་བླང་མི་བྱ༔ མི་ཚངས་པ་ནི་མི་སྤྱོད་དོ༔ སྐུ་གསུང་ཐུགས་ཀྱི་དམ་མི་ཉམས༔ དམ་ཉམས་གྲོགས་ལ་འགྲོགས་མི་བྱ༔ གནས་ཁང་ཉམས་གྲིབ་བྱི་མོ་སྤང་༔
ཉམས་ཅན་ཟས་གོས་འབག་མི་བྱ༔ རྫུན་དུ་སྨྲ་བར་མི་བྱ་ཞིང་༔ དགེ་འདུན་མཐུན་གཉིས་ཕྱེ་བ་དང་༔ སངས་རྒྱས་བསྟན་པའི་སེལ་བྱེད་དང་༔ འཁྲུག་སྡེབ་གཞི་བཞག་ལ་སོགས་པ༔ ཟོག་པོར་འགྲོ་བའི་རྫུན་མི་བྱ༔ སྲོག་ནི་བཅད་པར་མི་བྱ་ཞིང་༔ དེ་བཞིན་ཕམ་པར་གྱུར་པ་ནི༔ ལྟོ་གོས་གཏམ་དུ་རེ་བ་ཡིས༔ སྒོ་ནོར་ཕ་མའི་སྲོག་མི་གཅོད༔
སྒྱུ་ལུས་གཡར་ཁང་གཉེར་བ་ཡི༔ ལུས་ཀྱིས་ཕ་མའི་སྲོག་མི་གཅོད༔ ཚེ་གཅིག་སངས་རྒྱས་སྟེར་བ་ཡི༔ རྡོ་རྗེ་སློབ་དཔོན་སྲོག་མི་གཅོད༔ གནས་སྐབས་གྲོགས་སུ་བཅའ་བ་ཡི༔ བྲན་འཁོར་ཆུང་མའི་སྲོག་མི་གཅོད༔ དོན་མེད་རྣམས་ནི་ལྟ་ཅི་སྨོས༔ དེ་བཞིན་མཚོན་གྱིས་བཏབ་པ་དང་༔ དུག་དང་གཞན་མཐུས་བསྐུལ་བ་དང་༔ བསམ་སྦྱོར་ཚིག་གིས་བསྐུལ་བ་སོགས༔
རང་གཞན་ཀུན་ནས་ལས་དེ་སྤང་༔ དེ་བཞིན་སངས་རྒྱས་སྐུ་ལ་ནི༔ ངན་སེམས་ཁྲག་ནི་བྱུག་མི་བྱ༔ སངས་རྒྱས་རྣམས་ནི་སྨོས་ཅི་བྱ༔ ཆོས་སྤང་ལས་ནི་ཡོངས་སུ་སྤང་༔ དགེ་འདུན་སྡེ་ནི་དཀྲུགས་མི་བྱ༔ བླ་མ་སངས་རྒྱས་བླ་མ་ཆོས༔ དེ་བཞིན་བླ་མ་རྡོ་རྗེ་འཆང་༔ གཟུགས་སྐུ་བསོད་ནམས་ཚོགས་ལས་གྲུབ༔ དོན་དམ་དགོངས་པ་ཆོས་ཀྱི་དབྱིངས༔
དེ་བཞིན་གསུམ་ལྡན་བླ་མ་ཡི༔ སྐུ་ཡི་གྲིབ་མ་འགོམ་མི་བྱ༔ སྐུ་གསུང་ཐུགས་རྟེན་འབུམ་འགྱུར་གྱི༔ གཙུག་ལག་གཉན་པོ་བཅོམ་པ་དང་༔ བླ་མའི་ཐུགས་སེམས་དཀྲུགས་པ་སོགས༔ ལྟུང་བ་ཕོག་པའི་ལས་མི་བྱ༔ དེ་བཞིན་མི་དགེ་བཅུ་པོ་དང་༔ མཚམས་མེད་མནར་བའི་ལས་སོགས་སྤང་༔ རྟོགས་པ་མངོན་དུ་མ་གྱུར་པས༔ ཐོག་མར་དཀྱིལ་འཁོར་ཞུགས་པ་ཙམ༔
ཁ་བསགས་རང་རྒྱུད་མ་དུལ་བའི༔ རྟོག་གེ་བ་ཡི་ཉན་ཐོས་རྣམས༔ ནམ་ཟླ་དཔྱིད་ཁའི་ལྗང་བུ་འདྲ༔ ལམ་འཇུག་དེ་ཡིས་འཛེམས་པར་འགྱུར༔ རྫོགས་ཆེན་བླ་མེད་ལམ་ཞུགས་ནས༔ འབྲས་བུ་ཐེག་ཆེན་རྟོགས་པ་ཡི༔ སྤྱོད་པ་ལམ་ཁྱེར་རྣལ་འབྱོར་པར༔ བཟང་ངན་ཐོག་རྫིས་བྱེད་པའི་ཚེ༔ ཉན་ཐོས་པ་ཡི་ལམ་ཞུགས་སྤང་༔ རང་བཅིང་ཉོན་མོངས་ཞགས་པ་བཅད༔
དེའི་ལམ་ཁྱེར་འདི་ལྟ་སྟེ༔ མ་བྱིན་པ་ནི་ལེན་པར་བྱ༔ དགེ་བ་བཟང་པོར་ཐབས་ཀྱིས་བསྐུལ༔ ཤུགས་ལ་བྱུང་བ་དངོས་གྲུབ་ཡིན༔ བློས་ཐོང་གཞན་གྱི་ཕུལ་བ་དེ༔ མ་བྱིན་བར་དུ་ཡང་ཡང་བསླང་༔ དེ་ལ་བསྔོ་བས་རྒྱས་འདེབས་བྱ༔ ཆུ་ཡིས་ས་ཁྱེར་ལྟ་བུ་སྟེ༔ གཙང་པོའི་བྱེ་མ་དེད་པ་བཞིན༔ མ་བྱིན་བླངས་ཀྱང་ཉེས་པ་མེད༔
ཀུན་རྫོབ་རྫུན་ནི་གང་ཡང་སྨྲ༔ དཔེར་ན་དགེ་བའི་བསྐུལ་མ་ལས༔ དུས་གསུམ་སངས་རྒྱས་ཐམས་ཅད་ཀྱིས༔ དམྱལ་བ་ཞིང་ཁམས་བསྟན་པ་དང་༔ བློ་ཡི་དཔག་པའི་ཚད་བཟུང་དང་༔ ཀུན་རྫོབ་ཆོས་ཚུལ་བརྒྱད་ཁྲི་བཞིར༔ སེམས་ཅན་ཁྲིད་པའི་ལམ་དུ་ཟད༔ དྲང་དོན་རྫུན་གྱི་ཕུང་པོ་ཡིན༔ ངེས་དོན་དབང་པོར་བསྟན་དུ་མེད༔ ཆུ་བུར་མིག་གིས་ག་ལ་མཐོང་༔
བྲག་དང་རླུང་སྒྲ་འཐབ་པ་བཞིན༔ བདེན་རྫུན་གཉིས་ཀྱི་ངོ་བོས་སྟོང་༔ རྫུན་དུ་སྨྲས་ཀྱང་ཉེས་པ་མེད༔ མི་ཚངས་པ་ནི་སྤྱོད་པར་བྱེད༔ གནས་ངན་དུར་ཁྲོད་ཕུང་ཤུལ་ཉུལ༔ བདུད་དང་འདྲེ་ལ་དམ་ཚིག་བསྲེ༔ མཛེ་དམེ་ཡུགས་ས་གྲོགས་སུ་བསྟེན༔ ཟས་སུ་རོ་ཟ་རོ་གོས་གྱོན༔ གཏམ་དུ་གང་ཤར་ངེས་མེད་སྨྲ༔ སྐྱིད་སྡུག་བྲལ་བའི་གཅེར་བུར་འགྲོ༔
ངོ་ཚ་བྲལ་བའི་སྨྱོ་སྤྱོད་བྱ༔ གཞན་གྱི་བུད་མེད་སྤྱོད་པར་བྱ༔ སྲོད་ལ་དུད་འགྲོའི་རྣམ་འགྱུར་སྟོན༔ ནམ་མཁའི་ཆུ་སྤྲིན་རླུང་གཡེར་བཞིན༔ བཟང་ངན་ཡུལ་མེད་རྗེས་མེད་ལ༔ མི་ཚངས་སྤྱོད་ཀྱང་ཉེས་པ་མེད༔ སྙིང་རྗེས་བསད་པའི་དམ་ཚིག་ལས༔ སེམས་ཅན་ཉོན་མོངས་དུག་ལྔར་གྱུར༔ གཏི་མུག་ཕག་དང་འདྲ་བ་དེ༔ བསྒྲལ་ནས་རྣམ་ཤེས་ཆོས་སྐུར་བསྒྱུར༔
ཞཻ་སྡང་སྦྲུལ་དང་འདྲ་བ་དེ༔ ལས་ངན་བཤིགས་པས་ལུས་ངན་བྲལ༔ འདོད་ཆགས་བྱ་དང་འདྲ་བ་དེ༔ སོར་རྟོགས་རིམ་གཉིས་དག་གིས་བསྒྲལ༔ ཆགས་པ་བྲལ་ནས་ཆགས་མེད་ཡིན༔ གང་ཞིག་ལན་ཆགས་བསྙགས་པ་ཡིས༔ ཕ་མ་ཕྲུ་གུ་ཐམས་ཅད་བསད༔ འཁོར་བ་ཆོད་ན་ཅིས་མི་དགེ༔ གང་ཕྱིར་བདུད་ལས་སྡིག་ཏོ་ཅན༔ སེམས་ཅན་ཡོངས་ལ་གནོད་པ་ཡི༔
ལས་ངན་གཞིར་བཞག་དེ་ཉིད་བསྒྲལ༔ དེ་བཞིན་བསྒྲལ་བའི་ཞིང་བཅུ་རྣམས༔ རླུང་གིས་ཤིང་བཅག་ལྟ་བུ་སྟེ༔ སྲོག་བཅད་བྱ་ལ་ཉེས་པ་མེད༔ སངས་རྒྱས་སྐུ་ལ་སྨད་པ་སྟེ༔ ཀུན་ཏུ་བཟང་པོ་ནམ་མཁའི་ཐུགས༔ ཁུ་རླངས་གཏིབས་ཀྱང་སྡུག་མ་བསྔལ༔ ཉི་ཟླ་གསལ་ཀྱང་ཉམས་མི་དགའ༔ བཟང་དང་ངན་གཉིས་ངོ་བོ་མཉམ༔ ནམ་མཁའི་སྟོང་པ་ཧད་པོ་ལ༔
ཚོགས་དྲུག་སྣང་བ་མེད་པའི་ཕྱིར༔ རོ་དུད་སྤྲིན་ལྟར་གཏིབས་པ་དང་༔ སྤོས་དུད་དྲི་བསུང་ཆགས་པ་གཉིས༔ ཡང་དག་དོན་ལ་ངོ་བོ་མཉམ༔ དུས་གསུམ་སངས་རྒྱས་མདུན་དུ་ནི༔ གསེར་གྱི་ཕུང་པོ་སྤུངས་པ་དང་༔ དུག་གི་ཡོན་ཆབ་གཏམས་པ་གཉིས༔ ཆགས་པ་མེད་པའི་ངོ་བོར་མཉམ༔ རྣམ་རྟོག་འཛིན་པ་གྲོལ་བ་ལ༔ རོ་རས་ནག་པོས་དཀྲིས་པ་དང་༔
ལེ་བརྒན་དར་དཀར་གཡོགས་པ་གཉིས༔ ངེས་པའི་དོན་ལ་ངོ་བོ་མཉམ༔ གཙུག་ལག་ཁང་དང་སྐུ་གསུང་རྟེན༔ བཤིགས་དང་བརྩེགས་ལ་དགའ་སྡུག་མེད༔ རང་གིས་བསོད་ནམས་བསགས་པ་ཙམ༔ དོན་ལ་བདེན་པར་མ་གྲུབ་པས༔ སངས་རྒྱས་བསྟོད་དང་སྨད་པ་མཉམ༔ ཚོགས་དྲུག་སྒོ་ཁྱུད་འདན་ན་གསལ༔ རྣམ་རྟོག་རྩིགས་པ་བཤིག་ན་བརླིང་༔ འཁྲུལ་བའི་ཕ་མ་བསད་ན་དགེ༔
ངན་གོམས་ཆུང་མ་བྱེ་ན་མཐུན༔ སེར་སྣའི་སྒོ་ནོར་ཟད་ན་ཕྱུག༔ ངར་འཛིན་བུ་རབས་ཆད་ན་འཕེན༔ སྤང་བླང་ཟད་ན་སྲུང་སྡོམ་དབེན༔ དེ་ཕྱིར་བསྲུང་པའི་དམ་ཚིག་ལྔ༔ བསྲུང་དུ་མེད་པའི་དམ་ཚིག་ལྔ༔ མདོ་དང་སྔགས་ཀྱི་དམ་ཚིག་གམ༔ བསྐྱེད་དང་རྫོགས་པ་གཉིས་ཀྱི་དོན༔ བསྐྱེད་པ་མངོན་སུམ་སྣང་བའི་ངོགས༔ རྫོགས་པ་འཇའ་ཚོན་ལག་མྱོང་ལྟར༔
དེ་བཞིན་དམ་པས་འདི་རྣམས་ཀྱང་༔ གང་ཟག་རབ་འབྲིང་ཐ་མ་གསུམ༔ རབ་ནི་ཆོས་སྐུའི་རང་བཞིན་གྲོལ༔ འབྲིང་ནི་དམ་ཆོས་རིམ་འཇུག་གྲོལ༔ ཐ་མས་བཟང་ངན་ཅིར་མི་རྟོགས༔ ཉན་ཐོས་ཐེག་པར་འཇུག་པ་རྣམས༔ རྫ་ཡི་བེའུ་བུམ་ཆག་པ་བཞིན༔ སླར་ཡང་གསོ་བ་མ་མཆིས་པས༔ མཚམས་མེད་རྒྱུ་བསགས་སྤང་བར་གྱིས༔ གསང་སྔགས་གསེར་དངུལ་སྣོད་ཞུམ་ཡང་༔
སླར་ཡང་རང་སར་བཟོ་བས་ལེགས༔ བསྲུང་དུ་མེད་པའི་དམ་ཚིག་ལྔ༔ ལམ་ཁྱེར་གནས་ལུགས་གཞི་ལ་ཕོབ༔ དེ་ལྟར་འབྲས་བུ་ཕྱི་ན་ལྕི༔ སོ་སོར་ཉམས་ལེན་སོར་གནས་བཞིན༔ ངེས་པར་གདམས་པ་ཨེ་མ་ཧོཿ ཞེས་གསུངས་པ་བཞིན་སྤྱི་དང་ཁྱད་པར་གྱི་དམ་ཚིག་དང་སྡོམ་པ་རྣམས་ལེགས་པར་བསྲུང་ཞིང༌། དཀྱིལ་འཁོར་འདི་ཉིད་ལྷག་པའི་ལྷ་རུ་བཟུང་སྟེ་བསྟན་འགྲོའི་དོན་རྒྱ་ཆེན་པོ་བྱེད་སྙམ་པས་དམ་ཚིག་ཁས་པ་ལེན་འདིའི་རྗེས་ཟློས་མཛོད། གཙོ་བོ་རྡོ་རྗེ་འཛིན་པ་ཆེ༔ དམ་པས་བཀའ་ནི་ལེགས་བསྩལ་པ༔
དམ་ཚིག་མི་གཡེལ་སྲོག་ལྟར་བསྲུང་༔ དེ་ལྟར་དབང་བསྐུར་བའི་སློབ་བུས་སློབ་དཔོན་གྱི་དགྱེས་པ་སྐོང་དགོས་ཏེ། རིག་པ་རང་ཤར་ལས། དེ་ལྟར་མན་ངག་སློབ་དཔོན་ལ། ཁུ་བོ་ཕ་དང་མ་དང་མིག ། བུ་དང་ཆུང་མ་ནོར་དང་མཆོག ། སྒོ་གསུམ་ཟོལ་ཟོག་མེད་པ་ཡིས། ། རབ་ཏུ་གཅེས་དང་ཡིད་འཐད་འབུལ། ། ཞེས་དང༌། དེ་ལྟར་བླ་མ་མཉེས་པའི་ཡོན་ཏན་ཡང༌།
དེ་ཉིད་ལས། བརྟེན་པ་དེ་ལ་ཡོན་ཏན་ནི། ། དཔག་བསམ་ཤིང་དང་ཡིད་བཞིན་ནོར། ། འདོད་འཇོའི་བ་དང་འདྲ་བ་ཡི། ། ཡོན་ཏན་དཔག་ཏུ་མེད་པ་འཐོབ། ། ཅེས་གསུངས་པས། གསང་བ་ཟབ་མོའི་དབང་བཞི་ལེགས་པར་ཐོབ་པའི་གཏང་རག་ཏུ་མཎྜལ་འབུལ་བར་ཞུ།
ཞེས་མཎྜལ་འབུལ། དེ་ལྟར་ལུས་ལོངས་སྤྱོད་ཐམས་ཅད་དེང་ནས་བླ་མ་ལ་འབུལ་བས་ཆ་ཤས་ནས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་ཉིད་ཀྱི་བྲན་དུ་མཆིས༔
རྗེ་ཡིས་སློབ་མར་བཟུང་ནས་སུ༔ རྒྱ་ཆེར་སྤྱོད་ལ་སྐྱོང་དུ་གསོལ༔ དེ་ནས་རང་གཞན་གྱི་དོན་རྒྱ་ཆེན་འགྲུབ་པའི་ཕྱིར་དུ་དགེ་བ་སེམས་ཅན་གྱི་དོན་དུ་བསྔོ་བར་མ་བྱས་ན་ལས་མཐའ་མི་བཙན་པས། འདི་ལྟར་བཟང་པོ་སྤྱོད་པའི་སྨོན་ལམ་གྱི་མདོ་ལས། དུས་གསུམ་གཤེགས་པའི་རྒྱལ་བ་ཐམས་ཅད་ཀྱི། ། ཞེས་དང༌། ཇི་ཙམ་ལས་དང་ཉོན་མོངས་མཐར་གྱུར་པ། ། བདག་གི་སྨོན་ལམ་མཐའ་ཡས་དེ་ཙམ་མོ། ། ཞེས་གསུངས་པ་བཞིན་རང་གཞན་རྣམས་ཀྱི་དུས་གསུམ་དུ་བསགས་པའི་དགེ་ཚོགས་རྣམས་སེམས་ཅན་ཐམས་ཅད་ཀྱིས་བྱང་ཆུབ་འཐོབ་པའི་རྒྱུར་བསྔོ་ཞིང་སྨོན་ལམ་རྣམ་པར་དག་པས་མཚམས་སྦྱོར་ཡང་གནང་བར་ཞུ། བསོད་ནམས་འདི་ཡིས་ཐམས་ཅད་གཟིགས་པ་ཉིད།
སོགས་བརྗོད་ལ་སློབ་མ་རྣམས་གྲོལ་ལོ། གསུམ་པ་རྗེས་ཀྱི་རིམ་པ་ཚོགས་ལ་རོལ་ཞིང་ལྷག་གཏོར་ཐུགས་དམ་བསྐུལ་བ་ཆད་བརྟན་རྟ་བྲོ་མཆོད་བསྟོད་བཟོད་གསོལ་རྣམས་ལས་གཞུང་ལྟར་བྱ། དཀྱིལ་འཁོར་རས་བྲིས་ཡིན་ན་བརྟན་བཞུགས་དང༌། རྡུལ་ཚོན་དང་འབྲུ་ཚོམ་སོགས་ལ་གཤེགས་བསྡུ་བྱ། རྫོགས་རིམ་བསྔོ་སྨོན་ཤིས་བརྗོད་སོགས་ལས་གཞུང་བཞིན་བྱ། ཞེས་ཐུགས་སྒྲུབ་དབང་ཆེན་གྱི་ལེ་ཚན་ནོ། དེ་དག་གིས་བླ་མའི་ཐུགས་སྒྲུབ་བདེ་གཤེགས་རྩ་གསུམ་བཀའ་འདུས་ཀྱི་དབང་ཆེན་ཨིནྡྲ་ནཱི་ལའི་མཆོད་སྡོང་ནག་པོ་འགྲོ་ཤེས་སུ་བཀོད་པ་འདིའང་མ་ཧཱ་གུ་རུ་པདྨ་འབྱུང་གནས་ཀྱིས་ལྷུན་གྲུབ་ཕྱག་ཆེན་པོའི་རིག་འཛིན་བརྙེས་ནས་མངོན་པར་རྫོགས་པར་སངས་རྒྱས་པའི་གནས་ཆེན། གནོད་སྦྱིན་བཙན་རྒོད་བེར་མ་ཆེན་པོས་ཉེ་བར་བསྲུངས་པའི་བལ་ཡུལ་ཡང་ལེ་ཤོད་རྡོ་རྗེ་དགུ་བརྩེགས་ཀྱི་རི་བོའི་ཤར་འདབས་འཁོར་ཡུག་བཀྲ་ཤིས་རྟགས་བརྒྱད་ཀྱི་ཡོལ་བ་བྲེས་ཤིང༌། སྨན་ཤིང་དང་མེ་ཏོག་སྣ་ཚོགས་ཀྱིས་མཛེས་པའི་སྐྱེད་མོས་ཚལ་ཆེན་པོའི་དབུས། ཨ་ཏིའི་སྒོམ་གྲྭ་སྣ་ཚོགས་རང་གྲོལ་གླིང་དུ་རབ་བྱུང་བཅུ་བདུན་པའི་ཤིང་མོ་བྱ་ཡི་ལོའི་ཆོ་འཕྲུལ་ཟླ་བའི་དམར་ཕྱོགས་དཔའ་བོ་དང་ཌཱཀྐི་འདུ་བའི་དུས་ཁྱད་པར་ཅན།
མར་གྱི་ཚེས་བཅུའི་དུས་མཆོད་དང་བསྟུན་ཏེ་སྒོ་ཆེན་རྒྱལ་བའི་སྤྲུལ་མིང་ཤྲཱི་ནཱ་གརྫུ་ནའི་མིང་གིས་བགྱིས་པས་ཡི་གེ་པ་ནི་འཕན་སྤྲུལ་ཨཽ་ཌཱིས་བྱས་ལ་ཞུ་དག་གི་མཐུན་འགྱུར་ནི་འབྲོང་སྨྱོན་མཁྱེན་རབ་ཟླ་ཤར་གྱིས་མཛད་པའི་དགེ་བས་སྙིང་པོའི་རིང་ལུགས་འདི་ཉིད་འཇིག་རྟེན་གསུམ་གྱི་ཐ་གྲུར་ཁྱབ་ཅིང་ཡུན་དུ་གནས་པར་གྱུར་ཅིག། །། ༼ཁ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། བསམ་ལྷུན་དྲིལ་སྒྲུབ་གསོལ་འདེབས་དངོས་གྲུབ་སྙིང་པོ་བཞུགས་སོ། ཨེ་མ་ཧོ། གདོད་མའི་མགོན་པོ་ཆོས་སྐུ་འོད་མའི་འགྱུར། ། ལོངས་སྤྱོད་ཡོངས་རྫོགས་རྒྱལ་སྲས་སྙིང་རྗེའི་གཏེར། ། གང་འདུལ་དེར་སྟོན་སྤྲུལ་སྐུ་པདྨ་འབྱུང༌། ། སྒྱུ་འཕྲུལ་དྲྭ་བར་བསྒྱུར་ལ་གསོལ་བ་འདེབས། ། བསམ་པ་ལྷུན་གྱིས་འགྲུབ་པར་བྱིན་གྱིས་རློབས། ། འབྱུང་ལྔ་རྣམ་དག་ཨོ་རྒྱན་བདེ་ཆེན་རྒྱལ། །
འཁྲུལ་སྣང་རང་གྲོལ་ཨོ་རྒྱན་དུས་གསུམ་མཁྱེན། ། འབྱུང་བའི་འཇིགས་སྐྱོབ་ཨོ་རྒྱན་དཔའ་བོ་གྱད། ། དབྱིངས་རིག་མཉམ་སྦྱོར་རྡོ་རྗེ་རྣལ་འབྱོར་ལྷ། ། དུག་ལྔ་རང་གྲོལ་ལྷ་ལ་གསོལ་བ་འདེབས། ། བསམ་པ་ལྷུན་གྱིས་འགྲུབ་པར་བྱིན་གྱིས་རློབས། ། དབུལ་ཕོངས་གདུང་སེལ་ཨོ་རྒྱན་ནོར་གྱི་ལྷ། ། དུག་ལྔའི་ནད་འཇོམས་ཨོ་རྒྱན་སྨན་ལྷ་དང༌། ། ཕ་རོལ་བདུད་རྒོལ་གཞོམ་མཛད་རྡོ་རྗེའི་གུར། ། བདུད་བཞི་མཐར་བྱེད་ཨོ་རྒྱན་ཕྱག་རྒྱ་གྱད། ། ཕྲིན་ལས་ཐོགས་མེད་ལྷ་ལ་གསོལ་བ་འདེབས། །
བསམ་པ་ལྷུན་གྱིས་འགྲུབ་པར་བྱིན་གྱིས་རློབས། ། ཧོར་སོག་གཡུལ་བཟློག་དྲེགས་པ་ཟིལ་གནོན་རྩལ། ། ལམ་འཕྲང་འཇིགས་སྐྱོབ་གུ་རུ་ཉི་མ་འོད། ། ཟབ་གཏེར་སྒོ་འབྱེད་ཨོ་རྒྱན་ཡི་དམ་ལྷ། ། བར་ཆད་སྒྲོལ་མཛད་དཔའ་བོ་གིང་ལ་སོགས། ། གང་འདུལ་དེར་སྟོན་ལྷ་ལ་གསོལ་བ་འདེབས། ། བསམ་པ་ལྷུན་གྱིས་འགྲུབ་པར་བྱིན་གྱིས་རློབས། ། སྐུ་ལྔ་མཚན་བརྒྱད་རྣམ་འཕྲུལ་བཅུ་གསུམ་སོགས། ། རྩ་གསུམ་དཀྱིལ་འཁོར་ཞི་དང་ཁྲོ་བོའི་སྤྲིན། ། སྣ་ཚོགས་སྒྱུ་འཕྲུལ་དྲྭ་བའི་བདག་ཉིད་ཅན། །
གུ་རུ་ཡིད་བཞིན་ནོར་བུར་གསོལ་བ་འདེབས། ། གནས་སྐབས་འགལ་བར་ཆད་དབྱིངས་སུ་ཞི། ། དོན་གཉིས་འབད་མེད་བསམ་དོན་ཆོས་བཞིན་གྲུབ། ། མཐར་ཐུག་རྔ་ཡབ་དཔལ་རིའི་ཞིང་ཁམས་སུ། ། རང་རིག་པད་འབྱུང་དབྱེར་མེད་སངས་རྒྱས་ཤོག ། ཅེས་པའང་ཉེར་མཁོའི་ཆེད་དུ་རང་སློབ་ཨཽ་ཌཱིས་མཚན་ཅན་གྱི་བསྐུལ་ངོར་གནམ་ལྕགས་བསྟན་འཛིན་པས་སྦྱར་བའོ།། །། ༼ག༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། བསམ་ལྷུན་དྲིལ་སྒྲུབ་སྙིང་པོའི་བཅུད་བསྡུས་ཞེས་བྱ་བ་བཞུགས་སོ།། ན་མོ་གུ་རུ་དྷེ་བ་ཌཱཀྐི་ནཱི་ཡེ། གུ་རུའི་ཐུགས་སྒྲུབ་རྒྱ་མཚོའི་བཅུད་ཕུལ་རྨད། །
བདེ་གཤེགས་གཅིག་ལ་དཀྱིལ་འཁོར་ཀུན་འདུས་པ། ། རྩ་གསུམ་བཀའ་འདུས་ཆོས་སྡེ་བསམ་ལྷུན་མའི། ། དཀྱིལ་འཁོར་དྲིལ་སྒྲུབ་སྙིང་བསྡུས་འདིར་གསལ་བྱ། དེའང་ཐུགས་སྒྲུབ་བདེ་གཤེགས་ཀུན་འདུས་ཀྱི་མན་ངག་སྒྲུབ་ཐབས་བཅུ་གསུམ་དང་བཅས་ཕྱོགས་བསྡུས། སྤྱི་དྲིལ་གསོལ་འདེབས་ཡེ་ཤེས་སྤྲིན་ཕུང་བསྙེན་སྒྲུབ་དང་སྒྲུབ་ཆེན་སོགས་ཉམས་ལེན་ལ་འཇུག་པའི་སྐབས་རྒྱས་པར་མི་ལྕོག་ན། ཐུན་བཞི་དང་སྤྲོས་མེད་ཀྱི་སྐབས་དོན་བསྡུས་ནས་ཉམས་སུ་ལེན་པར་འདོད་པ་ལ། ཐོག་མར་སྦྱོར་བའི་ཆོས་སྤྱི་མཐུན་ལྟར་བྱས་ལ། དང་པོ་སྔོན་འགྲོ་ལ་སྐྱབས་སེམས་ནི། སྐྱབས་ཡུལ་གསལ་གདབ་ལ། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར།
ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་དུ༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེའི་ཡེ་ཤེས་བསྐུལ༔ རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ ལན་གསུམ། གཉིས་པ་ཚོགས་གསོག་པ་ནི།
ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔
ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། དཀར་གཏོར་སྤྱི་མཐུན། གསུམ་པ་བགེགས་གཏོར་ནི། རྃ་ཡྃ་ཁྃ། ཨོཾ་ཨཱཿཧཱུྃ། སརྦ་བྷཱུ་ཏ་ཨ་ཀརྵ་ཡ་ཛཿ ས་བཀུག ། སརྦ་བིགྷྣཱན་ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཧི་མཾ་ག་ག་ན་ཁཾ་གྷྲྀཧྣ་དཾ་བ་ལིཾ་དྱ་སྭཱ་ཧཱ། ཧྲཱིཿ
བླ་མ་རྣམས་ཀྱི་བྱིན་རླབས་དང་༔ ཡི་དམ་ལྷ་ཡི་ཏིང་འཛིན་དང་༔ མཁའ་འགྲོ་ཆོས་སྐྱོང་མཐུ་རྩལ་གྱིས༔ དངོས་གྲུབ་བར་ཆད་བྱེད་པའི་བགེགས༔ ལོག་པར་འདྲེན་པའི་བདུད་ཀྱི་ཚོགས༔ འདི་རུ་མ་འདུག་གཞན་དུ་དེངས༔ ཧཱུྃ་བཞིའི་སྔགས་ཀྱིས་བསྐྲད་གུ་གུལ་བདུག་རོལ་མོ་འཚམ་རྔམ་བྱའོ། བཞི་པ་མཚམས་གཅོད་པ་ནི། ཧཱུྃ༔ སྐུ་ལས་སྤྲུལ་པའི་ཁྲོ་བོས་ནམ་མཁའ་གང་༔
གསུང་ལས་སྤྲུལ་པའི་ཁྲོ་མོས་ས་གཞི་གང་༔ ཐུགས་ལས་སྤྲུལ་པའི་སྲས་མཆོག་བར་སྣང་གང་༔ གཉིས་མེད་སྤྲུལ་པས་འཁོར་ཡུག་ཁྱོན་ཀུན་ཁེངས༔ ཕྱི་ནང་བར་མེད་ཡེ་ཤེས་མེ་དཔུང་འཁྲིགས༔ གླགས་ལྟའི་བདུད་བགེགས་དམ་སྲི་ཚར་ཆོད་ཅིག༔ བཛྲ་རཀྵ་རཀྵ་ཡེ་སྭཱ་ཧཱ༔ ལྔ་པ་བྱིན་འབེབས་ནི། ཧཱུྃ༔ འོག་མིན་བཀོད་པ་རབ་རྫོགས་ལྷུན་གྲུབ་ཞིང་༔ ལྔ་ལྡན་ཟང་ཐལ་འགྱུ་བའི་ཕོ་བྲང་ནས༔
རིགས་འདུས་རྒྱལ་བ་རྩ་གསུམ་ལྷ་ཚོགས་རྣམས༔ འདུ་འབྲལ་མེད་པར་ཐུགས་རྗེའི་ཤུགས་མཚོན་ནས༔ གནས་འདིར་དབང་བསྐུར་བྱིན་ཆེན་མྱུར་དུ་ཕོབ༔ མཆོག་ཐུན་འབད་མེད་ལྷུག་པར་དེང་སྩོལ་ཤོག༔ ཨོཾ་གུ་རུ་དྷེ་ཝ་ཌཱཀྐི་ནཱི་ས་མ་ཡ་ཨ་བེ་ཤ་ཡ་ཨ་ཨཱཿ མཐར་མེ་ཏོག་བཀྲམ་བརྡུང་དང་བཅས་བྱིན་ཆེན་དབབ། དྲུག་པ་མཆོད་པ་བྱིན་རློབ་ནི། རྃ་ཡྃ་ཁྃ༔ ལན་གསུམ་གྱིས་སྦྱངས། ཨོཾ་ཨཱཿཧཱུྃ༔
ཧཱུྃ༔ ཕྱི་མཆོད་བཅུ་དྲུག་ནང་མཆོད་སྨན་རཀ་གཏོར༔ གསང་མཆོད་སྦྱོར་སྒྲོལ་བླ་མེད་བདེ་བའི་རྒྱུན༔ ཟག་མེད་ཡེ་ཤེས་ཆེན་པོའི་དགྱེས་པ་བསྐྱེད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་མ་ཧཱ་རཀྟ་བྷ་ལིངྟ་ཨཱཿཧཱུྃ༔ ཨོཾ་མ་ཧཱ་སུ་ཁ་དྷརྨ་དྷཱ་ཏུ་ཨཱཿཧཱུྃ༔ ཞེས་རིམ་བཞིན་སྦྱང་ངོ༌། སྔོན་འགྲོ་སྤྱིའྀ་རིམ་པའོ། གཉིས་པ་དངོས་གཞི་ལ།
དང་པོ་ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་དུ༔ བརྩེ་བའི་སྙིང་རྗེ་ཆེན་པོར་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ ཨོཾ་ཨེ་རྃ་ཡྃ་ཁྃ་སུྃ་ཀེཾ་བྷྲཱུྃ༔ ཨོཾ་བྷྲཱུྃ་ཛྙཱ་ན་མཎྜལ་ཙཀྲ་ཧཱུྃ༔
གཉིས་པ་གཞལ་ཡས་ཁང་དང་ལྷ་བསྐྱེད་པ་ནི། ཧཱུྃ། འོག་མིན་ལྷུན་གྲུབ་རིན་ཆེན་གཞལ་མེད་ཁང༌། ། གྲུ་བཞི་སྒོ་བཞི་ཕྱི་ནང་རྒྱན་ཀུན་རྫོགས། ། དུར་ཁྲོད་རྡོ་རྭ་མེ་རི་སྲུང་གུར་བརྗིད། ། ཕོ་བྲང་ལྟེ་བར་རིན་ཆེན་ཟུར་བརྒྱད་དང༌། ། རིགས་ལྔའི་ཁྲི་འཕངས་པདྨ་ཉི་ཟླའི་སྟེང་༔ དབུས་སུ་ཧཱུྃ་ལས་མ་ཧཱ་གུ་རུ་རྗེ༔ སྣང་སྲིད་ཟིལ་གནོན་དམར་སྨུག་ཁྲོ་འཛུམ་སྒེག༔ འདབ་ལྡན་དར་གྱི་སྙན་ཞུ་གསང་གོས་དཀར༔
དར་དམར་ཆོས་གོས་མཐིང་ནག་ཕོད་ཆེན་གསོལ༔ སྨུག་ནག་བེར་ཕྱམ་སྙན་རྒྱན་མགུལ་རྒྱན་མཛེས༔ རྡོ་རྗེ་བྷནྡྷ་ཚེ་བུམ་ཁ་ཊྭཱཾ་བརྟེན༔ ཞབས་གཉིས་སྭག་ལྷམ་རྒྱལ་པོ་རོལ་པའི་སྟབས༔ འགྱིང་བག་བརྗིད་ལྡན་གཟི་འོད་ཕྱོགས་བཅུར་ཁྱབ༔ དབུ་གཙུག་ཀུན་བཟང་རྡོར་སེམས་དགའ་རབ་སོགས། ། དགོངས་བརྡ་སྙན་བརྒྱུད་རིག་འཛིན་བླ་མ་རྣམས། ། སྣང་སྟོང་སྐུ་ཡི་ཕྱག་རྒྱ་འོད་སྟོང་འབར། ། ཨོ་རྒྱན་སྣང་མཐའ་བདེ་གཤེགས་རིགས་ལྔ་སོགས། ། དབུས་ཕྱོགས་ཆོས་སྐུའི་ཚོམ་བུ་འཇའ་ཚོན་བཀྲ། །
དེ་ཡི་ཕྱི་རིམ་ཕྱོགས་ཀྱི་པད་འདབ་བཞིར། ། གནས་པའི་པདྨ་ཉི་ཟླའི་ལྟེ་བ་རུ། ། འབྱུང་ལྔ་དག་པ་ཨོ་རྒྱན་བདེ་ཆེན་རྒྱལ། ། ཚོགས་དྲུག་ལྷུག་བཞག་ཨོ་རྒྱན་དུས་གསུམ་མཁྱེན། ། འཆི་འཕོ་འཇིགས་སྐྲག་རང་གྲོལ་དཔའ་བོ་གྱད། ། མཁའ་སྤྱོད་ཟབ་ལམ་སྟོན་མཛད་རྣལ་འབྱོར་མ། ། རང་རང་ཆ་ལུགས་རིགས་ཀྱི་ཚོམ་བུ་རྫོགས། ། དེ་ཡི་ཕྱི་རིམ་འཇའ་ཟེར་མུ་ཁྱུད་ཀྱི། ། གཏམས་པའི་འདབ་བརྒྱད་འོད་ལྔའི་དྲྭ་བ་མཛེས། ། ཕྱོགས་བཞིར་དུག་ལྔའི་ནད་སེལ་སྨན་གྱི་ལྷ། །
དབུལ་ཕོངས་གདུང་སེལ་ཨོ་རྒྱན་ནོར་ལྷ་དང༌། ། ཕ་རོལ་རྒོལ་འཇོམས་གཏུམ་ཆེན་རྡོ་རྗེའི་གུར། ། ཧོར་སོག་དམག་བཟློག་ཕུང་བྱེད་བདུད་དགྲ་གཞཽམ། ། ཤར་ལྷོར་དྲེགས་པ་ཟིལ་གནོན་ཐོད་ཕྲེང་རྩལ། ། ལྷོ་ནུབ་ཟབ་གཏེར་སྒོ་འབྱེད་ཡི་དམ་ལྷ། ། ནུབ་བྱང་སྦས་གནས་ལམ་སྟོན་ཉི་མ་འོད། ། བྱང་ཤར་དྲེགས་པ་ཟིལ་གནོན་ཧེ་རུ་ཀཿ ། རང་རང་ཕྱག་མཚན་རིགས་ཀྱི་ཚོམ་བུ་བཅས། ། མ་འདྲེས་ཡོངས་རྫོགས་མཁའ་ལ་འཇའ་ལྟར་གསལ། ། ཕྱོགས་མཚམས་ནམ་མཁར་སྒྲུབ་སྡེ་བརྒྱད་ཀྱི་ལྷ༔
དམ་པ་རིགས་བརྒྱའི་ལྷ་ཚོགས་ཚོམ་བུར་འཁྲིགས༔ རིན་ཆེན་ཟུར་བརྒྱད་པདྨ་ཉི་ཟླའི་སྟེང་༔ སྤྲུལ་པའི་གུ་རུ་མཚན་བརྒྱད་ལས་བཞིའི་གར༔ ། མཚམས་བརྒྱད་མ་མོ་མཁའ་འགྲོ་ཤུགས་འགྲོ་སོགས། ། རིགས་ཀྱི་ཌཱཀྐི་འབུམ་སྡེའི་ཚོགས་དང་བཅས༔ གྲུ་ཆད་བར་ཁྱམས་ཁོར་ཡུག་གནས་ཡུལ་གྱི༔ དཔའ་བོ་ཌཱཀྐི་གིང་ཆེན་སྒོ་སྐྱོང་སྡེ༔ བར་སྣང་ལྷ་ཀླུ་གནོད་སྦྱིན་མིའི་རིག་འཛིན༔ རྒྱ་བོད་མཁས་གྲུབ་བཀའ་བརྒྱུད་བླ་མ་རྣམས༔ ཐུགས་རྗེའི་སྤྲིན་གཏིབས་བྱིན་རླབས་ཆར་རྒྱུན་འབེབས༔
འདོད་སྣམ་མཆོད་སྤྲིན་ལྷ་མོས་གར་སྟབས་བསྒྱུར༔ ནམ་མཁའ་ས་གཞི་བར་སྣང་གང་བ་ཡི༔ ། ཕྱི་འཁོར་དབང་ཕྱུག་གིང་ལང་འབར་མ་དང༌། ། དཔའ་བོ་མཁའ་འགྲོ་བཀའ་དང་བསྟན་སྐྱོང་སོགས། ། འཁོར་འདས་དབྱེར་མེད་དཀྱིལ་འཁོར་གཅིག་གི་ངང༌། ། ཉི་མ་དང་ནི་འོད་ཟེར་ཇི་བཞིན་དུ། ། སྣང་ལ་རང་བཞིན་མ་གྲུབ་གསལ་བར་བསྒོམ། ། དེ་ལྟར་གསལ་བའི་གནས་ལྔའི་འོད་ཟེར་གྱིས༔ འོག་མིན་ཞིང་དང་རྔ་ཡབ་དཔལ་རི་ནས༔ པད་འབྱུང་རྒྱལ་བ་རིག་འཛིན་ལྷ་ཚོགས་རྣམས༔
གསང་བའི་ཕོ་བྲང་གནས་འདིར་སྤྱན་དྲངས་གྱུར༔ ཨོཾ་གུ་རུ་དྷེ་ཝ་ཌཱཀྐི་ནཱི་བཛྲ་ས་མཱ་ཡ་ཛཿ གསུམ་པ་སྤྱན་དྲངས་ཤིང་བྱིན་དབབ་པ་ནི། དྲི་བཟང་གི་སྤོས་གཏོང་ཞིང་རོལ་མོ་གླིང་བུའི་དབྱངས་སྙན་དང་བཅས། ཧཱུྃ་ཧྲཱིཿ སྔོན་གྱི་བསྐལ་པའི་དང་པོ་ལ༔ ཨོ་རྒྱན་ཡུལ་གྱི་ནུབ་བྱང་མཚམས༔ པདྨ་གེ་སར་སྡོང་པོ་ལ༔ ཡ་མཚན་མཆོག་གི་དངོས་གྲུབ་བརྙེས༔ པདྨ་འབྱུང་གནས་ཞེས་སུ་གྲགས༔
འཁོར་དུ་མཁའ་འགྲོ་མང་པོས་བསྐོར༔ ཁྱེད་ཀྱི་རྗེས་སུ་བདག་བསྒྲུབ་ཀྱི༔ བྱིན་གྱིས་བརླབ་ཕྱིར་གཤེགས་སུ་གསོལ༔ གནས་མཆོག་འདི་རུ་བྱིན་ཕོབ་ལ༔ སྒྲུབ་མཆོག་བདག་ལ་དབང་བཞི་བསྐུར༔ བགེགས་དང་ལོག་འདྲེན་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔ ཨོཾ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ བཛྲ་ས་མཱ་ཡ་ཛ་ཛཿསིདྡྷི་ཕ་ལ་ཧཱུྃ༔
བཞི་པ་བཞུགས་གསོལ་ཕྱག་འཚལ་བ་ནི། ཧཱུྃ༔ དབྱིངས་ལ་གཤེགས་བཞུགས་མི་མངའ་ཡང་༔ ཉི་ཟླ་པདྨའི་གདན་གྱི་སྟེང་༔ གུ་རུ་བཀའ་འདུས་ལྷ་ཚོགས་རྣམས༔ འགྲོ་བའི་དོན་ལ་དགོངས་ཏེ་བཞུགས༔ བདག་ཅག་སྒྲུབ་པའི་རིག་འཛིན་གྱིས༔ ཕྱི་དང་ནང་དང་གསང་བ་ཡི༔ གུས་པའི་ཡིད་ཀྱིས་ཕྱག་འཚལ་ལོ༔ ཨོྃ་བཛྲ་ས་མ་ཡ་ཏིཥྛ་ལྷན༔
ཨོྃ་ན་མོ་པུ་རུ་ཤ་ཡ་ཧོཿ ཨ་ཏི་པུ་ཧོཿ ལྔ་པ་མཆོད་པ་འབུལ་བ་ནི། ཧཱུྃ༔ བཀའ་འདུས་དཀྱིལ་འཁོར་ལྷ་ཚོགས་ལ༔ ཕྱི་མཆོད་མེ་ཏོག་བདུག་སྤོས་དང་༔ མར་མེ་དྲི་ཆབ་ཞལ་ཟས་སོགས༔ གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་གཏོར་རཀྟ་དང་༔ དབང་པོ་རྣམ་ལྔའི་མེ་ཏོག་སོགས༔
སྦྱོར་སྒྲོལ་གསང་བ་ཁོ་ན་ཉིད༔ ཚོགས་མཆོད་ཛ་གད་ཆང་ལ་སོགས༔ གཞན་ཡང་སྤྱན་གཟིགས་དུ་མར་བཅས༔ རྩ་གསུམ་བཀའ་འདུས་ལྷ་ལ་འབུལ༔ མཆོག་དང་ཐུན་མོང་དངོས་གྲུབ་སྩོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་ཧ་རི་ནི་ས་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཧོཿ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧ་ཏ་ན་ག་ན་དྷརྨ་དྷ་ཏུ་པཱུ་ཛ་ཧོཿཨཿ དྲུག་པ་བསྟོད་པ་ནི། ཧཱུྃ༔
མ་བཅོས་སྤྲོས་བྲལ་བླ་མ་ཆོས་ཀྱི་སྐུ༔ བདེ་ཆེན་ལྷུན་གྲུབ་བླ་མ་ལོངས་སྤྱོད་རྫོགས༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔ ཧཱུྃ༔ ཆུ་བོ་བཞི་རྫོགས་བདེ་ཆེན་འདུས་པའི་སྐུ༔ སྐུ་གཅིག་སྐུ་ལྔ་མཚན་བརྒྱད་བྱེ་བ་བརྒྱད༔ རྣམ་འཕྲུལ་བཅུ་གཉིས་འཁོར་ལོའི་སྤྲིན་བཀོད་ཅིང༌། ། རླབས་ཆེན་གདུལ་བྱ་སྐྱོང་ལ་ཕྱག་འཚལ་བསྟོད༔ ཧཱུྃ༔
ཐེག་པ་འཛིན་འཆང་རིག་འཛིན་བླ་མ་དང་༔ སྒྲུབ་པ་བཀའ་བརྒྱད་ཞི་ཁྲོ་ཡི་དམ་ལྷ༔ གནས་ཡུལ་ཞིང་སྐྱོང་དཔའ་བོ་ཌཱཀྐིའི་ཚོགས༔ ཆོས་དབྱིངས་ཡེ་ཤེས་རོལ་པ་ཆེན་པོའི་ལྷ༔ ཤེས་རབ་དབྱིངས་ལས་ཐུགས་རྗེ་ཐབས་ཀྱི་སྐུར༔ རྩོལ་མེད་རང་ཤར་ཕྱོགས་བཅུའི་ཞིང་ཀུན་གྱི༔ རྒྱལ་བ་རབ་འབྱམས་དཀྱིལ་འཁོར་མ་ལུས་རྫོགས༔ གཉིས་མེད་རང་སྣང་གསལ་སྟོང་ཡེ་ཤེས་ལྷ༔ བདེ་གཤེགས་འདུས་པའི་སྐུ་ལ་ཕྱག་འཚལ་བསྟོད༔ དགུ་པ་ཛཔ་྄ལ་དང་པོ་གསོལ་འདེབས་བསམ་པ་ལྷུན་འགྲུབ་ཚར་གཅིག་དང༌།
ཛཔ་྄བསྐུལ་ནི།
ཧཱུྃ༔ རིག་འཛིན་རྒྱལ་བ་བདེ་གཤེགས་འདུས་པའི་ཚོགས༔ ཡེ་ཤེས་དབྱིངས་ནས་ཐུགས་དམ་རྒྱུད་བསྐུལ་ལ༔ འགྲོ་བའི་དོན་ཕྱིར་ཕྲིན་ལས་གཏེར་ཆེན་གྱི༔ དགོངས་པ་ཀློང་ཡངས་བྱིན་རླབས་ཤུགས་འབྱུང་བས༔ སྒྲུབ་ལ་སྨིན་གྲོལ་གདམས་པ་ཟབ་མོ་མཆོག༔ འབད་མེད་མྱུར་བ་ཉིད་ལ་སྩལ་དུ་གསོལ༔ བསྙེན་དམིགས་གསལ་གདབ་པ་ནི ། ཐུགས་ཀར་དོན་གྱི་ཡེ་ཤེས་སེམས། །
རིག་སྟོང་རང་བཞིན་རྡོ་རྗེ་འཆང༌། ཁ་སྦྱོར་བདུན་ལྡན་ལོངས་སྤྱོད་རྫོགས། ། མི་ཤིགས་ཐིག་ལེར་ཧཱུྃ་གི་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྱིས་གྲུབ། ། རིག་སྟོང་ཀ་དག་ངང་དུ་བལྟ། ཨོཾ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཞེས་བསྙེན་པ་དང༌། སྒྲུབ་པ་ནི། ཨོཾ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛཿ
སིདྡྷི་ཕ་ལ་ཧཱུྃ་ཨཱཿ ལས་སྦྱོར་ནི། ཨོཾ་ཨཱཿཧཱུྃ་ཧྲི་མ་ཧ་རི་ནི་ས་ར་ཙ་ཧྲི་ཡ་ཙིཏྟ་ཧྲིཾ་ཧྲིཾ་ཛཿ སརྦ་སིདྡྷི་ཕ་ལ་ཧཱུྃ༔ མཐར་དབྱངས་གསལ་ཡིག་བརྒྱ་རྟེན་སྙིང་རྣམས་ལན་གསུམ་གསུམ་བཟླ་ཞིང་སྟོང་ཚིག་ཕུལ། ༈ དེ་ནས་ཚོགས་འབུལ་བར་སྤྲོ་ན། རང་ལུགས་གསོལ་ཀ་རྣམས་གྲུབ་ནས། ན་རཀ་བཤགས་པའམ་བསྡུ་ན་བརྗོད་མེད་དོན་བཤགས་ལ་སྨན་རཀ་གཏོར་མའི་སྐོང་བསྡུས་ཙམ་སྦྱར་བ་དང༌། རང་ལུགས་རིག་འཛིན་སྲོག་སྒྲུབ་གཏོར་བསྔོའི་བྱིན་རླབས་ནས་སྤྱན་འདྲེན་བར་སྔོན་དུ་འགྲོ་བར་བྱའོ། དང་པོ་ཚོགས་སྦྱང་སྤེལ་བ་ནི།
རྃ་ཡྃ་ཁྃ༔ ལན་གསུམ་གྱིས་སྦྱང༌། ཨོཾ་ཨཱཿཧཱུྃ༔ ལན་གསུམ་གྱིས་བྱིན་བརླབ། ན་མཿསརྦ་ཏ་ཐཱ་ག་ཏ་བྷྱོ? ལན་གསུམ་གྱིས་སྤེལ། གཉིས་པ་སྤྱན་འདྲེན་པ་ནི། ཧཱུྃ། ལྷུན་གྲུབ་རབ་འབྱམས་ཞིང་ཁམས་རྒྱ་མཚོ་ནས། ། བླ་མ་བདེར་འདུས་སྐུ་གསུམ་ལྷ་ཚོགས་རྣམས། ། ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། །
རྔ་ཡབ་པདྨ་འོད་ཀྱི་ཕོ་བྲང་ནས། ། མཚན་བརྒྱད་རྣམ་འཕྲུལ་བཅུ་གསུམ་འཁོར་ཚོགས་བཅས། ། ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། ། སྣ་ཚོགས་གང་འདུལ་དེར་སྟོན་ཕོ་བྲང་ནས། ། ཨོ་རྒྱན་དཔའ་བོ་མཁའ་འགྲོ་ཆོས་སྲུང་རྣམས། ། ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། ། གནས་འདིར་གཤེགས་ལ་དབང་བསྐུར་བྱིན་ཆེན་ཕོབ། ། མཆོག་དང་ཐུན་མོང་དངོས་གྲུབ་སྩལ་དུ་གསོལ། གུ་རུ་དེ་ཝ་ཌཱཀྐི་ནཱི་བཛྲ་ས་མཱ་ཡ་ཛ་ཛཿ གསུམ་པ་ཚོགས་ཕུད་འབུལ་བ་ནི།
ཧཱུྃ༔ བླ་མ་ཡི་དམ་མཁའ་འགྲོ་དང་༔ དམ་ཅན་ཆོས་སྐྱོང་ནོར་གྱི་བདག༔ གཏེར་བདག་གཉན་པོ་སྐྱོང་ལ་སོགས༔ རིག་འཛིན་བདེར་འདུས་དཀྱིལ་འཁོར་ལ༔ ཞལ་ཟས་ཚོགས་ཀྱི་མཆོད་པ་འབུལ༔ ཨོཾ་ཨཱཿཧཱུྃ་གུ་རུ་དེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁཱ་ཧི༔ ཕྱི་སྣོད་སྲིད་གསུམ་ཡངས་པ་སོགས་འཕྲོ་སྐྱོང་ཞིང༌། བཞི་པ་སྐོང་བ་ནི། ཧཱུྃ༔
ཕྱི་མཆོད་མཛེས་པའི་ལྷ་མོ་སྣ་ཚོགས་དང་༔ ནང་མཆོད་ཤ་ལྔ་བདུད་རྩི་ཨ་མྲྀ་ཏ༔ གསང་མཆོད་བདེ་སྟོང་ཆགས་མེད་ཡེ་ཤེས་རྫས༔ སྨན་གཏོར་རཀྟ་སྦྱོར་སྒྲོལ་དབང་པོ་ལྔ༔ སྤྱན་གཟིགས་དཀོར་ཆ་ཡིད་འོང་མཉེས་པའི་རྟེན༔ རོལ་མོ་སྒྲ་སྙན་གདངས་དབྱངས་དགྱེས་པའི་གླུ༔ ཀུན་ནས་མ་ཚང་མེད་པའི་མཆོད་སྤྲིན་འདིས༔ བླ་མ་རིག་འཛིན་བདེ་གཤེགས་འདུས་པའི་ཚོགས༔ རྩ་གསུམ་རྒྱལ་བའི་དཀྱིལ་འཁོར་ཐུགས་དམ་བསྐང་༔ ཉམས་ཆག་བསྐངས་ཤིང་བར་ཆད་སེལ་གྱུར་ནས༔
མཆོག་ཐུན་འབད་མེད་ལྷུན་གྲུབ་སྩལ་དུ་གསོལ༔ ལྔ་པ་བཤགས་པ་ནི། ཧཱུྃ༔ རྩ་གསུམ་བཀའ་འདུས་ལྷ་ཚོགས་དགོངས་སུ་གསོལ༔ བདག་ཅག་དཀྱིལ་འཁོར་ཟབ་མོའི་སྒོར་ཞུགས་ནས༔ བག་མེད་དབང་གྱུར་དམ་འགལ་ཅི་མཆིས་པ༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཡིག་བརྒྱ་བཟླ། དྲུག་པ་བསྒྲལ་བསྟབ་ནི། དགྲ་བགེགས་ནྲྀ་ཏྲི་ཤ་ཏྲུཾ་བཛྲ་ཨངྐུ་ཤ་ཡ་ཛ་ཛཿ
ཛཿཧཱུྃ་བྃ་ཧོཿ ཧཱུྃ༔ ཤེས་བྱ་ལྟ་བ་གྱད་ཀྱི་ཕུར་པ་ཡིས༔ ང་བདག་སྲིད་པའི་རུ་ཏྲ་བསྒྲལ་གཏུབས་ནས༔ ཤ་ཁྲག་ཀླད་རུས་ཕུང་པོར་སྤུངས་པ་འདི༔ རྩ་གསུམ་བདེར་འདུས་དཀྱིལ་འཁོར་ལྷ་ལ་འབུལ༔ ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ལ་ཁཱ་རཾ་ཁཱ་ཧི༔ ཞེས་བསྒྲལ་ཞིང་བསྟབ་བོ། ཚོགས་ལ་རོལ། བདུན་པ་ལྷག་མ་འབུལ་བ་ནི།
ཧཱུྃ༔ བདེ་གཤེགས་རིག་འཛིན་རྩ་གསུམ་འདུས་པ་ཡི༔ བཀའ་ཡི་ལས་བྱེད་ཕྲ་མེན་འཁོར་བཅས་ཀྱིས༔ འདོད་ཡོན་ཚོགས་ཀྱི་ལྷག་མ་འདི་བཞེས་ལ༔ རྒྱུད་སྲུང་སྒྲུབ་པའི་སྡོངས་གྲོགས་མི་གཡེལ་ཞིང་༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ཨུཙྪིཥྚ་བྷ་ལིངྟ་ཁཱ་ཧི། བརྒྱད་པ་ཐུགས་དམ་བསྐུལ་བ་ནི། ཧཱུྃ༔ བསྐུལ་ལོ་བཞེངས་ཤིག་རྒྱལ་བ་ཐུགས་དམ་ཅན༔
རྩ་གསུམ་བདེར་འདུས་ལྷ་ཚོགས་མཐུ་མ་ཆུང་༔ ཤ་ཁྲག་དམར་གྱི་གཏོར་མ་འདི་བཞེས་ལ༔ གསང་སྔགས་བསྟན་པ་གཉན་ལ་དགྲ་དར་ན༔ མཐུ་ཆེན་ཁྱོད་ཀྱི་མངོན་སྤྱོད་དུས་ལ་བབ༔ བར་ཆོད་རྩོམ་པའི་ལོག་འདྲེན་རྡུལ་དུ་རློག༔ ཨོཾ་གུ་རུ་དྷཻ་ཝ་ཌཱཀྐི་ནཱི་ས་མ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི༔ དགུ་པ་ཐ་ཚིག་བསྒྲག་པ་ནི། ཧཱུྃ༔ སྔོན་ཚེ་བར་དང་ཐ་མའི་བསྐལ་པ་ལ༔ བཀའ་འདུས་སྙིང་པོའི་དཀྱིལ་འཁོར་ཞལ་ཕྱེས་ཚེ༔
རྒྱུད་གསུམ་རིག་འཛིན་བླ་མའི་སྤྱན་སྔ་རུ༔ སོ་སོའི་གཟུགས་མཆོག་དམ་པ་བསྟན་ནས་ཀྱང་༔ བསྟན་སྲུང་ཕྲིན་ལས་བསྒྲུབ་པ་ཁས་བླངས་བཞིན༔ དམ་རྫས་བརྒྱན་པའི་གཏོར་མ་འདི་བཞེས་ལ༔ དངོས་གྲུབ་མཆོག་སྩོལ་བསྟན་པའི་བྱ་ར་མཛོད༔ ཨོཾ་སརྦ་དྷརྨ་པཱ་ལ་ཨི་དཾ་བྷ་ལིངྟ་ཁ་ཁ་ཁཱ་ཧི༔ བཅུ་པ་བརྟན་མ་སྐྱོང་བ་ནི། ཧཱུྃ༔ སངས་རྒྱས་བསྟན་པ་སྲུང་བའི་བཀའ་ཉན་པ༔ བོད་ཁམས་སྐྱོང་བའི་བརྟན་མ་བཅུ་གཉིས་ནི༔
སོ་སོའི་བྲན་གཡོག་ཡང་གཡོག་འཁོར་དང་བཅས༔ དམ་རྫས་བརྒྱན་པའི་གཏོར་མ་འདི་བཞེས་ལ༔ གསང་སྔགས་བསྟན་པའི་བྱ་ར་མེལ་ཚེ་མཛོད༔ ཨོཾ་མ་མ་ཧྲིང་ཧྲིང་བྷ་ལིངྟ་ཁ་ཁ་ཁཱ་ཧི༔ བཅུ་གཅིག་རྟ་བྲོ་ནི། ཧཱུྃ༔ བདེ་གཤེགས་རྩ་གསུམ་འདུས་པ་ཡི༔ རིག་འཛིན་རྒྱལ་བའི་དཀྱིལ་འཁོར་དུ༔ རྩ་གསུམ་འདུས་པས་བྲོ་བརྡུངས་པས༔ རིགས་དྲུག་འཁོར་བའི་རྒྱུན་ལམ་ཆོད༔
ཡེ་ཤེས་ལྔ་རུ་ལྷུན་གྱིས་གྲུབ༔ དེ་ལྟར་བརྡ་དང་རྟེན་འབྲེལ་གྱི༔ སྣ་ཚོགས་ལས་ཀུན་ལྷུན་གྲུབ་ཤོག༔ ཨོཾ་ཨཱཿཧཱུྃ༔ སཏྭཾ་བྷ་ཡ་ནན༔ བཅུ་གཉིས་པ་དངོས་གྲུབ་བླང་བ་ནི། ཧཱུྃ༔ བདེ་གཤེགས་ངོ་བོ་ལྷུན་གྲུབ་ཀ་དག་ལ༔ བདེར་འདུས་རིག་འཛིན་རྩ་གསུམ་དཀྱིལ་འཁོར་ལྷ༔ སྒྲུབ་པའི་རིག་འཛིན་རྣལ་འབྱོར་བདག་ཅག་ལ༔
ཚེ་ཆོས་ཟས་ནོར་གོས་དང་སྙན་གྲགས་སྟོབས༔ མཆོག་དང་ཐུན་མོང་དངོས་གྲུབ་མ་ལུས་རྣམས༔ སྐད་ཅིག་ཉིད་ལ་དེང་འདིར་ཐོབ་གྱུར་ཅིག༔ ཨོཾ་གུ་རུ་དྷེ་ཝ་ཌཱཀྐི་ནཱི་ཧ་རི་ནི་ས་ཨཱ་ཡུརྫྙཱ་ན་སརྦ་སིདྡྷི་ཕ་ལ་ཨ་བྷི་ཥིཉྩ་ཧཱུྃ༔ ཞེས་དབང་བླངས། གསུམ་པ་རྗེས་ཆོག་ལ་དྲུག ། དང་པོ་མཆོད་བསྟོད་ནི། ཨོཾ་གུ་རུ་དཱེ་ཝ་ཌཱཀྐི་ནཱི་ས་པ་རི་ཝཱ་ར་བཛྲ་ཨརྒྷཾ་ སོགས། བསྟོད་པ་ནི། ཧཱུྃ༔
ཆོས་སྐུའི་རང་བཞིན་མཐའ་བྲལ་ཡེ་ཤེས་ཀློང་༔ ལོངས་སྐུའི་མཚན་ཉིད་སྣ་ཚོགས་འཛིན་བྲལ་ལ༔ སྤྲུལ་སྐུ་ཇི་སྙེད་འགྲོ་བའི་མགོན་མཆོག་ཆེ༔ བདེ་གཤེགས་རྒྱལ་བའི་ལྷ་ལ་བསྟོད་པར་བགྱི༔ གཉིས་པ་ནོངས་བཤགས་ནི། མ་འབྱོར་པ་དང་ སོགས། ཡིག་བརྒྱ་དབྱངས་གསལ་རྟེན་སྙིང་བརྟན་བཞུགས་བྱ། གསུམ་པ་བསྡུ་ལྡང་ནི། ཧཱུྃ་ཧཱུྃ་ཧཱུྃ༔ ཕཊ྄་ཕཊ྄་ཕཊ྄ཿ
བཛྲ་ཀཱ་ཝ་ཙི་རཀྵ་ཧཾ། བཞི་པ་བསྔོ་བ་ནི། ཧཱུྃ༔ གདོད་ནས་ལྷུན་གྲུབ་ཆོས་དབྱིངས་ངོ་བོ་ཡང་༔ དེ་དོན་མ་རྟོགས་རྨོངས་ཁྱུའི་སེམས་ཅན་རིགས༔ ཨ་འཐས་ཞན་པའི་འགོག་ལམ་བསལ་བྱའི་ཕྱིར༔ ཀུན་རིག་དོན་གཉིས་རྟོགས་ཕྱིར་དགེ་ཚོགས་བསྔོ༔ ལྔ་པ་སྨོན་ལམ་ནི། ཧོཿ བླ་མེད་བདེར་འདུས་རྒྱལ་བའི་དལ་བཟུང་ནས༔
མི་འབྲལ་འགྲོགས་པའི་ཏིང་འཛིན་རྩེ་གཅིག་གིས༔ མ་འོངས་འདི་ནས་རྔ་ཡབ་དཔལ་རིའི་ཞིང་༔ པད་འབྱུང་རྒྱལ་བའི་སྲས་སུ་འཚོགས་པར་ཤོག༔ དྲུག་པ་བཀྲ་ཤིས་ནི། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ རྗེ་བཙུན་པདྨ་བཛྲ་ཞེས༔ བདེ་ཆེན་ཡུམ་མཆོག་མནྡ་ར༔ པད་འབྱུང་ཡབ་ཡུམ་བཀྲ་ཤིས་ཤོག༔ ཅེས་བཀྲ་ཤིས་དང་བསྔོ་སྨོན་རྒྱས་བསྡུས་ཅི་རིགས་བརྗོད་པར་བྱའོ།
དེ་ལྟར་ཐུགས་སྒྲུབ་བདེ་གཤེགས་ཀུན་འདུས་མན་ངག་སྒྲུབ་ཐབས་བཅུ་གསུམ་དང་བཅས་ཕྱོགས་བསྡུས། རིག་འཛིན་ཐུགས་མཆོག་རྡོ་རྗེས་ཕྱོགས་བསྒྲིགས་སྤྱི་དྲིལ་གསོལ་འདེབས་བསམ་ལྷུན་མ་རྒྱས་པ་ས་གསུམ་ན་འགྲན་ཟླ་དང་བྲལ་བར་བཞུགས་ཀྱང༌། འདི་ཉིད་རྒྱས་དྲག་པས་སྤྲོས་མེད་བསྙེན་སྒྲུབ་ཐུན་བཞི་སོགས་ལ་སྦྱར་བའི་སྐབས་སུ་མི་བདེ་ཞིང༌། རྩ་བ་གཅིག་དྲིལ་ནི་ཅུང་བསྡུས་ཆེ་བས་གཙོ་བོ་ཡབ་ཡུམ་ཙམ་ལས་བསམ་ལྷུན་དཀྱིལ་འཁོར་བཅུ་གསུམ་ཆིག་དྲིལ་ཉམས་ལེན་ལ་སྦྱར་དཀའ་བར་མ་ཟད། སྐབས་འགར་དུས་མཆོད་དང་རྒྱུན་བཀོལ་ངག་འདོན་ཚོགས་འབུམ་བསགས་པ་བཅས་རང་གཞན་དགོས་མཁོར་གལ་ཆེ་བར་སེམས་ཏེ། གཏེར་གཞུང་དགོངས་པ་གཞིར་བཞག་ཅིང་ཁ་འགེངས་དགོས་པ་རྣམས་ཀྱང་རང་གཞུང་ལས་བླངས་ཏེ། འཕྲི་སྣོན་ཅུང་ཟད་བཅས་བལ་ཡུལ་ཡང་ལེ་ཤོད་གནམ་ལྕགས་སྒོམ་སྡེར། རབ་བྱུང་༡༧པའི་མེ་ཁྱིའི་ཟླ་བ་དང་པོའི་ཚེས་༡༥ཉིན་གནམ་ལྕགས་པ་གསང་སྔགས་བསྟན་འཛིན་གྱིས། འཕྲལ་མར་བྲིས་པས་ནོར་བ་མཆིས་ན་རྩ་གསུམ་ལྷར་འཆགས་ཤིང་དགེ་བས་རྒྱལ་བསྟན་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག། །། ༼ང༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས།
བསམ་ལྷུན་དྲིལ་སྒྲུབ་སྙིང་པོའི་ལས་ཚོགས་ཡིད་བཞིན་ནོར་བུ་ཞེས་བྱ་བ་བཞུགས་སོ། གུ་རུ་ཡིད་བཞིན་ནོར་བུ་ལ། ། བཏུད་དེ་དགོས་འདོད་འབྱུང་བའི་ཐབས། ། མན་ངག་བཅུ་གསུམ་ཉམས་ལེན་གྱི། ། སྙིང་པོའི་བཅུད་བསྡུས་ཉུང་གསལ་བྱ། དེའང་རྩ་གསུམ་བཀའ་འདུས་ཀྱི་ལས་ཚོགས་བསམ་ལྷུན་སྒྲུབ་ཐབས་བཅུ་གསུམ་དང༌། བྱེ་བྲག་སོ་སོའི་ལས་ཚོགས་མན་ངག་དང་བཅས་པ་རྒྱས་པ་གཏེར་གཞུང་རྒྱ་ཆེ་བར་བཞུགས་ཀྱང༌། སྙིགས་དུས་ཀྱི་སྐྱེ་བོ་བསོད་ནམས་དམན་ཞིང་བརྩོན་འགྲུས་ཞན་པ། སྒྲུབ་པའི་ལོང་མེད་པ་བདག་ལྟ་བུར་རྩ་བའི་སྔགས་ཙམ་ལ་བརྟེན་ནས་ཕྲིན་ལས་བྱེ་བྲག་སྦྱར་བར་སྤྲོ་ན། བསམ་ལྷུན་དྲིལ་སྒྲུབ་གཞུང་ལྟར་བྱ།
བསྙེན་སྒྲུབ་ལས་གསུམ་གྱི་སྔགས་གྲུབ་པའི་རྗེས་སུ་ལས་སྦྱོར་ལྟར་སྦྱར་བའམ། ཡང་ན་གཙོ་བོ་ལྟར་སྒྲུབ་པར་འདོད་ཚེ་ཛཔ྄་བསྐུལ་རྗེས། གཞུང་གི་བསྙེན་དམིགས་དོར་ནས། ཨོ་རྒྱན་སྣང་མཐའ་སོགས་གང་ལ་འཇུག་པའི་བསྙེན་དམིགས་དང༌། བསྙེན་པ་སྦྱར་བ་སོགས་དམིགས་པའི་འཕྲུལ་འཁོར་གཤམ་གསལ་ལྟར་གང་འདོད་བསྒྱུར་ཤེས་པར་བྱའོ། ། དེ་ལ་དང་པོ་ཨོ་རྒྱན་སྣང་བ་མཐའ་ཡས་ལྟར་སྒྲུབ་པར་མོས་ན། ཐུགས་ཀའི་ཡེ་ཤེས་སེམས་དཔའ་ནི། ། སྐད་ཅིག་སྣང་མཐའི་སྐུ་རུ་གྱུར། ། པད་ཟླར་ཐུགས་སྲོག་ཧྲཱིཿདམར་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། །
དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དམིགས་པ་བརྟན་ཞིང་གསོལ་བ་འདེབས་པ་ནི། ། ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན? བསམ་པ? ཞེས་གསོལ་འདེབས་ཅི་འགྲུབ་བཟླ། བསྙེན་པ་ནི། ཨོྃ་ཨ་མི་དྷེ་ཝ་ཧྲཱིཿ མཐར་དབྱངས་གསལ་ཡིག་བརྒྱ་མཆོད་བསྟོད་ནོངས་བཤགས་སོགས་གཞུང་ལྟར་བྱའོ།
ལས་ཀྱི་མཐའ་བྱེ་བྲག་གནས་འདྲེན་སོགས་སྦྱར་བར་མོས་ན་ཛཔ྄་ཁང་དབྱེ་ལ། བུམ་སྒྲུབ་སྦྱར་ཞིང་གནམ་ལྕགས་གནས་བསྡུས་སྤྱི་འགྲོས་བཞིན་སྦྱར་བས་གྲུབ་བོ། ༈ གཉིས་པ་ཨོ་རྒྱན་བདེ་ཆེན་རྒྱལ་པོ་ལྟར་སྒྲུབ་པར་མོས་ན། ཐུགས་ཀའི་ཡེ་ཤེས་སེམས་དཔའ་ནི། ། ཨོ་རྒྱན་བདེ་ཆེན་རྒྱལ་པོར་གྱུར། ། པད་ཟླར་ཐུགས་སྲོག་ཧཱུྃ་ཡིག་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དང༌། ༈ གཞན་ཡང་ལས་དང་རྐྱེན་གྱི་དབང་གྱུར་ཏེ༔
འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? གསོལ་འདེབས་ཅི་འགྲུབ་བཟླ། བསྙེན་པ། ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ མཆོད་བསྟོད་སོགས་གོང་ལྟར་བྱའོ། ༈ གསུམ་པ་ཨོ་རྒྱན་དུས་གསུམ་མཁྱེན་པ་ནི། ཐུགས་ཀའི་ཡེ་ཤེས་སེམས་དཔའ་ནི། ། ཨོ་རྒྱན་དུས་གསུམ་མཁྱེན་པར་གྱུར། །
པད་ཟླར་ཐུགས་སྲོག་ཧཱུྃ་ཡིག་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དང༌། ༈ སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔ ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? གསོལ་འདེབས་ཅི་ནུས་དང༌། བསྙེན་པ་ནི།
ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ ཞེས་དང༌། ཧྲཱིཿམ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིང་ཧྲིང་ཛཿ སིདྡྷི་ཕ་ལ་ཧྃའུ་ཕཊ྄ཿ མཆོག་གི་ལས་སྦྱོར་ཁྱད་པར་ཅན་རྫོགས་པའི་རིམ་པ་རྨི་ལམ་དང༌། བར་དོ་སོགས་ཟུར་གསལ་བཞིན་ཉམས་སུ་ལེན་པར་བྱའོ། མཆོད་བསྟོད་སོགས་གོང་ལྟར་རོ། ༈ བཞི་པ་ཨོ་རྒྱན་དཔའ་བོ་གྱད་ནི། ཐུགས་ཀའི་ཡེ་ཤེས་སེམས་དཔའ་ནི། །
ཨོ་རྒྱན་མཚོ་སྐྱེས་རྡོ་རྗེར་གྱུར། ། པད་ཟླར་ཐུགས་སྲོག་ཧྲཱིཿཡིག་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དང༌། ༈ ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? གསོལ་འདེབས་ཅི་ནུས་རྗེས།
བསྙེན་པ་ནི། ཨོྃ་བཛྲ་གུ་རུ་ཛྙཱ་ན་སིདྡྷི་ཧྲཱིཿ

ཨོྃ་ཛྙཱ་ན་ཌཱཀྐི་མཱུྃ་ཤྲཱི་ཧཱུྃ༔ མཆོད་བསྟོད་སོགས་གོང་ལྟར་བྱའོ། ༈ ལྔ་པ་ཨོ་རྒྱན་རྡོ་རྗེ་རྣལ་འབྱོར་མ་ལྟར་ན། སྐད་ཅིག་གུ་རུ་པདྨ་འབྱུང༌། ། གནས་འགྱུར་ཡེ་ཤེས་མཁའ་འགྲོ་གསལ། ། ཐུགས་ཀའི་ཡེ་ཤེས་སེམས་དཔའ་ནི། ། ཆོས་སྐུ་ཀུན་ཏུ་བཟང་མོར་གྱུར། ། པད་ཉིར་ཐུགས་སྲོག་བྃཿཡིག་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དང༌།
༈ ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔ་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? ཞེས་གསོལ་འདེབས་ཅི་ནུས་དང༌། རྩ་སྔགས་ནི། ཨོཾ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ཞེས་མཆོད་བསྟོད་སོགས་གོང་ལྟར་རྫོགས་རིམ་འཕོ་བ་སོགས་ཟུར་གསལ་བཞིན་ཉམས་སུ་ལེན་པར་བྱ། མཆོད་བསྟོད་སོགས་གོང་ལྟར་བྱའོ།
༈ དྲུག་པ་ཨོ་རྒྱན་མཁའ་འགྲོ་ནོར་ལྷ་ནི། ཐུགས་ཀའི་ཡེ་ཤེས་སེམས་དཔའ་ནི། ། སྐད་ཅིག་པདྨ་རྒྱལ་པོར་གྱུར། ། པད་ཟླར་ཐུགས་སྲོག་ཧྲཱིཿཡིག་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དང༌། ༈ འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔
དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཅི་ནུས་དང༌། བསྙེན་པ། ཨོཾ་ཨཱཿཧཱུྃ་བཛྲ་གུ་རུ་པདྨ་ར་ཛཱ་ཌཀྐི་ཧ་རི་ནི་ས་སརྦ་སིདྡྷི་ཧཱུྃ༔ ཞེས་ཅི་ནུས་བཟླས་ཤིང་མཆོད་བསྟོད་སོགས་གོང་ལྟར་བྱའོ། ལས་མཐའ་བྱེ་བྲག་དབང་སྡུད་དང༌། གཡང་སྒྲུབ་སོགས་སྦྱར་བར་མོས་ན་པད་རྒྱལ་ལྟར་སྦྱར་ཆོག་གོ། །།
༈ བདུན་པ་ཨོ་རྒྱན་སྨན་ལྷ་ནི། ཐུགས་ཀའི་ཡེ་ཤེས་སེམས་དཔའ་ནི། ། སྐད་ཅིག་ཨོ་རྒྱན་སྨན་ལྷར་གྱུར། །
པད་ཟླར་རྩ་བའི་ཐུགས་སྲོག་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དང༌། ༈ སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་ལྷ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? ཞེས་གསོལ་འདེབས་ཅི་ནུས་དང༌། སྙིང་པོ་ནི།
ཨོྃ་གུ་རུ་བྷཻ་ཥ་ཛྱེ་ཡ༔ མ་ཧཱ་བྷཻ་ཥ་ཛྱེ་ཡ༔ རཱ་ཛ་ཡ༔ ཏ་ཐཱ་ག་ཏ་ཡ༔ ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ༔ མ་ཧཱ་རཱ་ཛ་ཡ་སྭཱ་ཧཱ། ཞེས་ཅི་ནུས་བཟླའོ། སྨན་སྒྲུབ་པ་དང་ནད་ཞི་བའི་ལས་སྦྱོར་བྱེ་བྲག་སྦྱར་བར་མོས་ན་གཞུང་ལྟར་བྱའོ།
༈ བརྒྱད་པ་ཨོ་རྒྱན་རྡོ་རྗེའི་གུར་ནི། ཐུགས་ཀའི་ཡེ་ཤེས་སེམས་དཔའ་ནི། ། གཏུམ་ཆེན་རྡོ་རྗེའི་གུར་དུ་གྱུར། ། པད་ཉིར་ཐུགས་སྲོག་ཧཱུྃ་མཐིང་མཐར། ། སྔགས་ཕྲེང་མེ་ཚྭའི་ཕས་རྒོལ་བསྲེགས། ། ཚུར་འདུས་རྡོ་རྗེའི་གུར་གྱུར་དམིགས། ཞེས་དང༌། ༈ གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔
གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན? བསམ་པ? ཞེས་གསོལ་འདེབས་ཅི་ནུས་དང༌། རྡོ་རྗེ་རྩ་བའི་སྔགས་ནི། ཨོཾ་བཛྲ་པཱ་ཎི་ཧཱུྃ་ཧཱུྃ༔ རྡོ་རྗེ་གུར་གྱི་སྙིང་པོ༔ ཨོཾ་བཛྲ་ཎི་བྷྲཱུྃ་ཙཀྲ་རཀྵ་ཧཱུྃ་ཧཱུྃ༔ ཞེས་ཅི་ནུས་བཟླའོ། ༈ དགུ་པ་ཨོ་རྒྱན་ཕྱག་རྒྱ་བཞི་ཡི་དགོངས་པ་ནི། ཐུགས་ཀའི་ཡེ་ཤེས་སེམས་དཔའ་ནི། ། གུ་རུ་དྲག་པོའི་སྐུ་རུ་གྱུར། །
པད་ཉིར་ཐུགས་སྲོག་ཧཱུྃ་དམར་ནག ། སྔགས་ཕྲེང་མེ་ཚྭས་ལོག་འདྲེན་བཅོམ། ། ཆེ་བཙན་འགྲན་ཟླ་བྲལ་བར་དམིགས། ཞེས་དང༌། ༈ ལམ་སྲང་འཇིགས་པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? ཞེས་གསོལ་འདེབས་ཅི་ནུས་དང༌། བསྙེན་པ་ནི།
ཨོྃ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་ཧཱུྃ༔ བཛྲ་ཧཱུྃ༔ རཀྵ་ཧཱུྃ༔ ཡཀྵ་ཧཱུྃ༔ ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ ཞེས་ཅི་ནུས་བཟླའོ། ། བྱེ་བྲག་སྲུང་བཟློག་བསད་པའི་དམིགས་པ་སྤྲོ་ན་གཞུང་ལྟར་བྱའོ། ༈ བཅུ་པ་ཨོ་རྒྱན་ལྷ་སྲིན་སྡེ་བརྒྱད་ནི།
ཐུགས་ཀའི་ཡེ་ཤེས་སེམས་དཔའ་ནི། ། དྲག་སྔགས་ཤནྟིཾ་ནག་པོར་གྱུར། ། པད་ཉིར་ཐུགས་སྲོག་ཧཱུྃ་དམར་ནག ། སྔགས་ཕྲེང་མེ་ཚྭས་ལོག་འདྲེན་བཅོམ། ། ཆེ་བཙན་འགྲན་ཟླ་བྲལ་བར་དམིགས། ཞེས་དང༌། ༈ ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔
ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཅི་ནུས་དང༌། བསྙེན་པ་ནི། ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨོྃ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཞེས་ཅི་ནུས་བཟླའོ། ། བྱེ་བྲག་སྲུང་བཟློག་བསད་པའི་དམིགས་པ་སྤྲོ་ན་གཞུང་ལྟར་བྱའོ། ༈ བཅུ་གཅིག་པ་ཨོ་རྒྱན་ཡི་དམ་ལྷ་དང་དབྱེར་མེད་ནི། ཐུགས་ཀའི་ཡེ་ཤེས་སེམས་དཔའ་ནི། ། གནས་འགྱུར་རྡོ་རྗེ་གྲོ་ལོད་གྱུར། །
པད་ཉིར་ཐུགས་སྲོག་ཧཱུྃ་དམར་ནག ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ། ཞེས་དང༌། ༈ ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཅི་ནུས་དང༌། བསྙེན་པ་ནི།
ཨོཾ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨོྃ་བཾ་བཛྲ་བྷ་ར་ཧི་བཛྲ་ཌཱཀྐི་ནཱི་ཧཱུྃ༔ སྤྲོ་བར་མོས་ཚེ་སྲུང་བཟློག་བསད་པའི་དམིགས་པ་རྣམས་གཞུང་ལྟར་དང༌། མཆོད་བསྟོད་སོགས་གོང་དང་མཚུངས་སོ། ༈ བཅུ་གསུམ་ཨོ་རྒྱན་དཔའ་བོ་གིང་ནི། ཐུགས་ཀའི་ཡེ་ཤེས་སེམས་དཔའ་ནི། ། སྐད་ཅིག་ཉི་མ་འོད་ཟེར་གྱུར། ། པད་ཉིར་ཐུགས་སྲོག་ཧཱུྃ་གི་མཐར། ། སྔགས་ཕྲེང་འོད་ཟེར་སྤྲོ་བསྡུ་ཡིས། ། དོན་གཉིས་ཕྲིན་ལས་ལྷུན་གྲུབ་སྒོམ།
ཞེས་དང༌། ༈ སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཅི་རིགས་དང༌། བསྙེན་པ་ནི། ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ དབྱངས་གསལ་ཡིག་བརྒྱ་མཆོད་བསྟོད་སོགས་ཚོགས་མཆོད་རྗེས་ཆོག་རྣམས་གཞུང་ལྟར་བྱས་པའི་གྲུབ་བོ། །
གཏེར་གཞུང་ཞལ་གདམས་བསམ་ལྷུན་ལེ་ཚན་བཅུ་གསུམ་སྒྲུབ་ཐབས་རྒྱས་པ་ཡིད་བཞིན་གྱི་ནོར་བུ་ལྟར་བཞུགས་ཀྱང༌། བདག་དང་འདྲ་བའི་བརྩོན་འགྲུས་དང༌། སྙིང་རུས་དབེན་པའི་སྐལ་དམན་རྣམས་ཀྱི། རྩ་བའི་སྙིང་པོ་ཙམ་སྒྲུབ་པར་ནུས་པས་ཀྱང༌། དོན་ཆེན་པོ་དང་ལྡན་པར་སེམས་ཏེ། གཏེར་གཞུང་རྩ་སྔགས་བྱིན་རླབས་ཅན་རྣམས་བླངས་ཏེ་ལྷ་སྔགས་ཁ་བསྒྱུར་བྱ་ཐབས་འདིའང་ཨེ་ཝྃ་བསམ་གཏན་གླིང་དུ། གུ་རུ་ཡིད་བཞིན་ནོར་བུར་མི་ཕྱེད་པའི་དད་ལྡན་སྒོ་ཆེན་སྤྲུལ་མིང་ནས་མེ་ཁྱི་ཁྲུམ་ཟླའི་ཉེར་གསུམ་ལ་གྲུབ་པར་བགྱིས་པའོ།། །། ༼ཅ༽ བསམ་ལྷུན་ཚོགས་བསྡུས་ནི། ཨོཾ་ཨཱཿཧཱུྃ༔ ། རང་སྣང་པདྨ་འོད་གྱི་ཞིང་ཁམས་ནས། །
གུ་རུ་རྩ་གསུམ་བདེར་འདུས་དཀྱིལ་འཁོར་ལྷ། ། བདེ་ཆེན་ཚོགས་ཀྱི་འདུ་བར་གཤེགས་སུ་གསོལ། ། ཕྱི་ནང་གསང་བ་དེ་བཞིན་ཉིད་ལ་སོགས། ། མཆོད་པས་བསྐངས་ཤིང་གསང་གསུམ་དམ་འགལ་བཤགས། ། འཁྲུལ་སྣང་དབྱིངས་སྒྲོལ་གཞི་ཐོག་སངས་རྒྱས་ཤོག ། གུ་རུ་ཡིད་བཞིན་ནོར་བུར་གསོལ་བ་འདེབས། ། བསམ་པ་ལྷུན་གྱི་འགྲུབ་པར་བྱིན་གྱིས་རློབས། ཞེས་གྲངས་བསགས་ཆེད་དུ་གུ་ཧྱསོ།། །། ༼ཆ༽ ཐུགས་སྒྲུབ་བདེ་གཤེགས་འདུས་པའི་ཆ་ལག་བསམ་པ་ལྷུན་འགྲུབ་མའི་སྒྲུབ་ཐབས་བཅུ་གསུམ་སྤྱི་ཁྱབ་ཀྱི་སྔོན་རྗེས་སོགས་ཀྱི་མཚམས་སྦྱོར་བཞུགས་སོ། དེ་ལའང༌།
སྒྲུབ་ཐབས་བཅུ་གསུམ་སྤྱི་ཆིངས་སྔོན་འགྲོ་ཚིག་བདུན་གསོལ་འདེབས། སྐུ་གསུམ་གསོལ་འདེབས། རྣམ་ཐར་གསོལ་འདེབས་སམ་གནས་རི་སོ་དགུ་མ། གསོལ་འདེབས་འབྲལ་མེད་མ་སོགས་སྔོན་དུ་འགྲོ་བས། བསམ་ལྷུན་སྤྱིའི་གསོལ་འདེབས། སྤྲོས་བཅས་ཀྱི་ཚེ་རྡོར་དྲིལ་བྱིན་རླབས་དང༌། ལས་བུམ་དྲིའི་དུང་ཞལ་འཐོར་གཡབ་བཅས་དགོད་ལ། རྃ་ཡྃ་ཁྃ་ གིས་བསང་སྦྱང༌། སྟོང་པའི་ངང་ལས་བསང་ཆུའི་སྟེང་དུ་ཉི་མ་ལ་གནས་པའི་ཧཱུྃ་ཡིག་འཕྲོ་འདུ་ཡོངས་སུ་གྱུར་པ་ལས༔ ཁྲོ་བོ་བདུད་རྩི་འཁྱིལ་པ་མཐིང་ནག་རྒྱ་གྲམ་དང་སྡིག་མཛུབ་མཛད་པའི་སྐུར་གྱུར༔
རྡོ་རྗེ་རྩེ་གཅིག་པའི་རྒྱས་རེག་ལ། ཨོཾ་བཛྲ་ཀྲོ་དྷ་ཨ་མྲྀ་ཏ་ཀུཎྜ་ལི་ཧཱུྃ་ཕཊ྄ཿ ཅི་རིགས་བཟླས་པས། ཁྲོ་བོ་བདུད་རྩི་འཁྱིལ་པའི་རང་བཞིན་གྱི་ཆུའི་རྡུལ་ཕྲ་རབ་ཏུ་གྱུར་ པར་བསམས། བུམ་པ་བསྒྲུབ་པ་སོགས་བྱའོ། རྃ་ཡྃ་ཁྃ། ཨོཾ་ཨཱཿཧཱུྃ། སརྦ་བིགྷྣཱན་ན་མ་སརྦ་ཏ་ཐཱ་ག་ཏ? ཧྲཱིཿ བླ་མ་རྣམས་ཀྱི་བྱིན་རླབས་དང་༔ ཡི་དམ་ལྷ་ཡི་ཏིང་འཛིན་དང་༔
མཁའ་འགྲོ་ཆོས་སྐྱོང་མཐུ་རྩལ་གྱིས༔ དངོས་གྲུབ་བར་ཆད་བྱེད་པའི་བགེགས༔ ལོག་པར་འདྲེན་པའི་བདུད་ཀྱི་ཚོགས༔ འདི་རུ་མ་འདུག་གཞན་དུ་དེངས༔ ཞེས་སོགས་ཧཱུྃ་བཞིའི་སྔགས་ཀྱིས་བསྐྲད་གུ་གུལ་བདུག་རོལ་མོའི་འཚམ་རྔམ་བྱའོ། ། མཚམས་གཅོད་པ་ནི། ཧཱུྃ༔ སྐུ་ལས་སྤྲུལ་པའི་ཁྲོ་བོས་ནམ་མཁའ་གང་༔ གསུང་ལས་སྤྲུལ་པའི་ཁྲོ་མོས་ས་གཞི་གང་༔ ཐུགས་ལས་སྤྲུལ་པའི་སྲས་མཆོག་བར་སྣང་གང་༔
གཉིས་མེད་སྤྲུལ་པས་འཁོར་ཡུག་ཁྱོན་ཀུན་གང་༔ ཕྱི་ནང་བར་མེད་ཡེ་ཤེས་མེ་དཔུང་འཁྲིགས༔ གླགས་ལྟའི་བདུད་བགེགས་དམ་སྲི་ཚར་ཆོད་ཅིག༔ བཛྲ་རཀྵ་རཀྵ་ཡེ་སྭཱ་ཧཱ༔ བྱེ་བྲག་དཀྱིལ་འཁོར་བཅུ་གསུམ་རང་གཞུང་ལྟར་བསྐྱེད་རིམ་ལ་འཇུག་པར་བྱའོ། མཆོད་བསྟོད་བར་རང་གཞུང་ལྟར་སོང༌། ཛཔ྄་ཁང་དབྱེ་བ་ནི། བྷྲཱུྃ་བི་ཤྭ་བི་ཤུདྡྷེ་ཧཱུྃ་ཕཊ྄་ཛཿ ས་རྟེན་པར། ཨོཾ་ཨཱཿཧཱུྃ་སྭཱ་ཧཱ་ཕཊ྄་ཛཿ
ས་བརྟེན་པའི་ལྷ། བདག་ཉིད་རྩ་བའི་དཀྱིལ་འཁོར་ལས་ཡེ་ཤེས་ཀྱི་འཁོར་ལོ་ལོགས་སུ་ཕྱེས་ཏེ་མདུན་གྱི་ནམ་མཁར་མེ་རི་འདབ་སྦྱོར་གྱི་ཚུལ་དུ་བཞུགས་པར ་བསམ་མོ། ཞེས་སེ་གོལ་གཏོག ཛཔ྄་བསྐུལ་རང་གཞུང་ལྟར་བྱ། བསྙེན་སྒྲུབ་ལས་སྦྱོར་གྱི་སྔགས་སོ་སོར་ཡོད་ན་སྐབས་ཕྱེས་ལ་སོ་སོའི་དམིགས་པ་ཁ་ཕྲལ་ཏེ་བཟླ། གལ་ཏེ་རྩ་སྔགས་ཁོ་ན་ཡིན་ན་དམིགས་པས་སོ་སོར་འཕྲུལ་ཤེས་པ་གལ་ཆེ། ལག་ལེན་རྩ་སྔགས་སུམ་སྟོང་ཙམ་དང༌། ལས་སྔགས་ལྔ་བརྒྱ། ལས་སྦྱོར་རྣམས་ཉེར་གཅིག་ལས་མི་ཉུང་བར་བྱའོ། ། དེ་ནས་རྣམ་བུམ་བསྒྲུབ་པ་ནི།
གཟུང་ཐག་ལ་འཇུས་ཏེ། ཕཊ྄་ཛཿ ས་ཕྱེས་ལ། རང་བྱུང་བུམ་པ་གཞལ་མེད་ཁང་ཆེན་པོར། ། སྐད་ཅིག་མཁའ་ལ་གཟའ་སྐར་ཤར་བ་བཞིན། ། དཀྱིལ་འཁོར་རྩ་བའི་ལྷ་ཚོགས་བཀྲ་ལམ་མེར། ། གསལ་བའི་ཐུགས་སྲོག་སྔགས་ཕྲེང་སྤྲོ་བསྡུ་ཡིས། ། བྱང་སེམས་བདུད་རྩིས་བུམ་པ་གང་བར ་མོས། ། ཞེས་གསལ་བརྟན་གྱི་ངང་ནས་བུམ་སྒྲུབ་ཆེད་རྩ་སྔགས་སུམ་བརྒྱ་ལས་མི་ཉུང་བར་བཟླ། ལས་བུམ་སྔར་མ་སོང་ན་འདིར་བྱ།
མཐར་ཡིག་བརྒྱ་དབྱངས་གསལ་རྟེན་སྙིང་སོགས་དང་ཐུན་མཚམས་མཆོད་བསྟོད་ནི། ཡེ་ཤེས་ལྷ་ཚོགས་སྤྱན་འདྲེན་གཤེགས༔ ཕྱི་ནང་གསང་བའི་མཆོད་པ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔ ལྷག་ཆད་འགལ་འཁྲུལ་ཉམས་ཆག་བཤགས༔ མཆོག་དང་ཐུན་མོང་དངོས་གྲུབ་སྩོལ༔ དུང་ཆུ་མཆོད་ཡོན། ཨོཾ་ཨཱཿཧཱུྃ་ གིས་ཕུལ་ལ། བུམ་ལྷ་བདེ་སྟོང་གི་ངོ་བོར་ཞུ་བས་དམ་ཡེ་གཉིས་སུ་མེད་པའི་བྱང་སེམས་བདུད་རྩིས་བུམ་པ་གང་བར ་བསམ་མོ། ༈ རིག་མེ་དོར་བ་ནི།
ཨོྃ་བཛྲ་ས་མ་ཡ་ཨོྃ། ཨཱཿབཛྲ་ས་མ་ཡ་ཨཱཿ ཧཱུྃ་བཛྲ་ས་མ་ཡ་ཧཱུྃ། སྭཱ་བཛྲ་ས་མ་ཡ་སྭཱ། ཧཱ་བཛྲ་ས་མ་ཡ་ཧཱ། ཞེས་མེ་ཏོག་ཕུལ་བས། བདག་དང་དཀྱིལ་འཁོར་བའི་སྐུ་གསུང་ཐུགས་ཡོན་ཏན་ཕྲིན་ལས་རྣམས་གཉིས་སུ་མེད་པར ་བསམ་ཞིང༌། ཨོྃ། ཡེ་ཤེས་རྒྱལ་པོ་སྐུ་གསུང་ཐུགས། ། ཡོན་ཏན་ཕྲིན་ལས་རྨད་པོ་ཆེ། །
དེ་ཉིད་དུ་ནི་མཉམ་སྦྱོར་བས། ། ཕྱག་རྒྱ་ཆེན་པོར་བདག་གྱུར་ཅིག ། ཨོྃ་བཛྲ་ས་མ་ཡ་ཧཱུྃ། ཨོྃ་བཛྲ་ས་མ་ཡ་སཏྭཾ། ཨོྃ་བཛྲ་ས་མ་ཡ་ཧོ། ཞེས་དངོས་གྲུབ་བསྐུལ་ཞིང་བསྟིམ་མོ། གནང་བ་ཞུ་བ་ནི། ཐལ་མོ་སྦྱར་བས་བཏུད་དེ། ཨོྃ། རྡོ་རྗེ་ཡེ་ཤེས་ཐོབ་བྱེད་པའི། །
དེ་བཞིན་གཤེགས་པ་ཐམས་ཅད་ཀྱི། ། སྙིང་པོའི་དཀྱིལ་འཁོར་ཆེན་པོ་འདིར། ། བདག་གི་སློབ་མར་འཇུག་པར་འཚལ། ཞེས་གསོལ་བས་གནང་བ་བྱིན་པར་བསམ་མོ། ། བསྔོ་སྨོན་མདོར་བསྡུས་ཙམ་བྱའོ། དེ་ནས་དཀྱིལ་འཁོར་ཡོལ་བས་སྒྲིབས། སྒྲུབ་པའི་ཡན་ལག་བསམ་ལྷུན་ལེའུ་བཅུ་གསུམ་གྱི་སྤྱི་ཆིངས་རྗེས་ཀྱི་རིམ་པ་ལ་གསུམ། སྟོད་ལས་སྨད་ལས་རྗེས་ཆོག་གོ ། དང་པོ་ཚོགས་ཀྱི་ལས་རིམ་ལ་བརྒྱད། སྦྱང་སྤེལ་སྤྱན་འདྲེན་མཆོད་སྐོང་བསྒྲལ། །
ཚོགས་ལ་རོལ་ཞིང་ལྷག་མའོ། ། ཞེས་པའི་ཐོག་མར་ཆོས་སྐྱོང་སྡེ་ལྔའི་བསྐང་གསོལ་དང་རང་ལུགས་གསོལ་ཀ་རྣམས་གྲུབ་ནས། ན་རག་བཤགས་པའམ་བསྡུ་ན་བརྗོད་མེད་དོན་བཤགས་ལ། སྨན་རཀ་གཏོར་མའི་སྐོང་བསྡུས་ཙམ་སྦྱར་བ་དང༌། རང་ལུགས་རིག་འཛིན་སྲོག་སྒྲུབ་གཏོར་བསྔོས་བྱིན་རླབས་བར་སྔོན་དུ་འགྲོ་བར་བྱའོ། དང་པོ་ཚོགས་སྦྱང་སྤེལ་བ་ནི། རྃ་ཡྃ་ཁྃ༔ ལན་གསུམ་གྱིས་སྦྱངས། ཨོཾ་ཨཱཿཧཱུྃ༔ ལན་གསུམ་གྱིས་བྱིན་བརླབ།
ན་མཿསརྦ་ཏ་ཐཱ་ག་ཏ་བྷྱོ? ལན་གསུམ་གྱིས་མང་པོར་སྤེལ། གཉིས་པ་སྤྱན་འདྲེན་པ་ནི། ཧཱུྃ། ལྷུན་གྲུབ་རབ་འབྱམས་ཞིང་ཁམས་རྒྱ་མཚོ་ནས། ། བླ་མ་བདེར་འདུས་སྐུ་གསུམ་ལྷ་ཚོགས་རྣམས། ། ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། ། རྔ་ཡབ་པདྨ་འོད་ཀྱི་ཕོ་བྲང་ནས། ། མཚན་བརྒྱད་རྣམ་འཕྲུལ་བཅུ་གསུམ་འཁོར་ཚོགས་བཅས། ། ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། ། སྣ་ཚོགས་གང་འདུལ་དེར་སྟོན་ཕོ་བྲང་ནས། །
ཨོ་རྒྱན་དཔའ་བོ་མཁའ་འགྲོ་ཆོས་སྲུང་རྣམས། ། ཞལ་ཟས་ཚོགས་ལ་སྤྱན་འདྲེན་གཤེགས་སུ་གསོལ། ། གནས་འདིར་གཤེགས་ལ་དབང་བསྐུར་བྱིན་ཆེན་ཕོབ། ། མཆོག་དང་ཐུན་མོང་དངོས་གྲུབ་སྩལ་དུ་གསོལ། ། གུ་རུ་དེ་ཝ་ཌཱཀྐི་ནཱི་ས་མཱ་ཡ་ཛ་ཛཿ གསུམ་པ་ཚོགས་ཕུད་འབུལ་བ་ནི། ཧཱུྃ༔ བླ་མ་ཡི་དམ་མཁའ་འགྲོ་དང་༔ དམ་ཅན་ཆོས་སྐྱོང་ནོར་གྱི་བདག༔ གཏེར་བདག་གཉན་པོ་སྐྱོང་ལ་སོགས༔
རིག་འཛིན་བདེར་འདུས་དཀྱིལ་འཁོར་ལ༔ ཞལ་ཟས་ཚོགས་ཀྱི་མཆོད་པ་འབུལ༔ ཨོཾ་ཨཱཿཧཱུྃ་གུ་རུ་དེ་ཝ་ཌཱཀྐི་ནཱི་ག་ཎ་ཙཀྲ་པཱུ་ཛ་ལ་ཁཱ་ཧི༔ ཕྱི་སྣོད་སྲིད་གསུམ་ཡང་པ་སོགས་འཕྲོ་སྐྱོང་ཞིང༌། བཞི་པ་སྐོང་བ་ནི། ཧཱུྃ༔ ཕྱི་མཆོད་མཛེས་པའི་ལྷ་མོ་སྣ་ཚོགས་དང་༔ ནང་མཆོད་ཤ་ལྔ་བདུད་རྩི་ཨ་མྲྀ་ཏ༔ གསང་མཆོད་བདེ་སྟོང་ཆགས་མེད་ཡེ་ཤེས་རྫས༔ སྨན་གཏོར་རཀྟ་སྦྱོར་སྒྲོལ་དབང་པོ་ལྔ༔
སྤྱན་གཟིགས་དཀོར་ཆ་ཡིད་འོང་མཉེས་པའི་རྟེན༔ རོལ་མོ་སྒྲ་སྙན་གདངས་དབྱངས་དགྱེས་པའི་གླུ༔ ཀུན་ནས་མ་ཚང་མེད་པའི་མཆོད་སྤྲིན་འདིས༔ བླ་མ་རིག་འཛིན་བདེ་གཤེགས་འདུས་པའི་ཚོགས༔ རྩ་གསུམ་རྒྱལ་བའི་དཀྱིལ་འཁོར་ཐུགས་དམ་བསྐང་༔ ཉམས་ཆག་བསྐངས་ཤིང་བར་ཆད་སེལ་གྱུར་ནས༔ མཆོག་ཐུན་འབད་མེད་ལྷུན་གྲུབ་སྩལ་དུ་གསོལ༔ ལྔ་པ་བཤགས་པ་ནི། ཧཱུྃ༔ རྩ་གསུམ་བཀའ་འདུས་ལྷ་ཚོགས་དགོངས་སུ་གསོལ༔
བདག་ཅག་དཀྱིལ་འཁོར་ཟབ་མོའི་སྒོར་ཞུགས་ནས༔ བག་མེད་དབང་གྱུར་དམ་འགལ་ཅི་མཆིས་པ༔ མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཡིག་བརྒྱ་བཟླ། དྲུག་པ་བསྒྲལ་བསྟབ་ནི། ཧཱུྃ༔ ཤེས་བྱ་ལྟ་བ་གྱད་ཀྱི་ཕུར་པ་ཡིས༔ ང་བདག་སྲིད་པའི་རུ་ཏྲ་བསྒྲལ་གཏུབས་ནས༔ ཤ་ཁྲག་ཀླད་རུས་ཕུང་པོར་སྤུངས་པ་འདི༔ རྩ་གསུམ་བདེར་འདུས་དཀྱིལ་འཁོར་ལྷ་ལ་འབུལ༔
ཨོཾ་ཨཱཿཧཱུྃ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ལ་ཁཱ་རཾ་ཁཱ་ཧི༔ ཞེས་བསྒྲལ་ཞིང་བསྟབ་བོ། དུས་གསུམ་སངས་རྒྱས་བསམ་ལྷུན་བར་ཆད་ལམ་སེལ་གྱི་གསོལ་འདེབས་བཅས་གྲོལ་ལ། སྐབས་འདིར་སློབ་མ་བོས་ལ་དབང་བསྐུར་བ་ཡིན། ཡང་བོད་ཡུལ་རང་ལུགས་འགས་དངོས་གྲུབ་ལེན་པའི་བར་བཏང༌། དབང་བཞི་བླངས་ནས་རྗེས་སུ་འཇུག་པའང་སྣང་མོད། སྔ་མ་བཞིན་མཛད་ན་འཐད་ཆེ། དབང་བསྐུར་གྲུབ་ནས་ཚོགས་དྲང་བ་ལ་འཇུག ། བདུན་པ་ཚོགས་ལ་རོལ་པ་ནི། རྡོ་རྗེ་སློབ་དཔོན་དགོངས་སུ་གསོལ༔
བླ་མེད་དཀྱིལ་འཁོར་རྫས་ཆེན་གྱི༔ དངོས་གྲུབ་རྨད་བྱུང་རོ་བརྒྱའི་ཟས༔ དེང་འདིར་སྐལ་ལྡན་རྣམས་ལ་སྩོལ༔ དེ་ནས་སློབ་དཔོན་གྱིས༔ ཧོཿ འདི་ནི་ལེགས་འོང་ཡ་མཚན་ལྡན༔ འཁོར་འདས་རོ་གཅིག་བླང་དོར་བྲལ༔ གཙང་རྨེ་གཟུང་འཛིན་གདོད་ནས་དག༔ དགེ་བས་དེ་བཞིན་ཨ་ལ་ལ་ཧོཿ ཨེ་མ་ཧོཿ
བརྒྱད་པ་ལྷག་མ་ནི། ཧཱུྃ༔ བདེ་གཤེགས་རིག་འཛིན་རྩ་གསུམ་འདུས་པ་ཡི༔ བཀའ་ཡི་ལས་བྱེད་ཕྲ་མེན་འཁོར་བཅས་ཀྱིས༔ འདོད་ཡོན་ཚོགས་ཀྱི་ལྷག་མ་འདི་བཞེས་ལ༔ རྒྱུད་སྲུང་སྒྲུབ་པའི་སྡོངས་གྲོགས་མི་གཡེལ་ཞིང་༔ རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད༔ ཨོཾ་ཨུཙྪིཥྚ་བྷ་ལིངྟ་ཁཱ་ཧི། གཉིས་པ་ལ་བཞི་ལས། བསྐུལ་དང་ཆད་བརྟན་རྟ་བྲོ་དངོས་གྲུབ་བསྐུལ་བའོ།
དང་པོ་ཐུགས་དམ་བསྐུལ་བ་ནི།
ཧཱུྃ༔ བསྐུལ་ལོ་བཞེངས་ཤིག་རྒྱལ་བ་ཐུགས་དམ་ཅན༔ རྩ་གསུམ་བདེར་འདུས་ལྷ་ཚོགས་མཐུ་མ་ཆུང་༔ ཤ་ཁྲག་དམར་གྱི་གཏོར་མ་འདི་བཞེས་ལ༔ གསང་སྔགས་བསྟན་པ་གཉན་ལ་དགྲ་དར་ན༔ མཐུ་ཆེན་ཁྱོད་ཀྱིས་མངོན་སྤྱོད་དུས་ལ་བབ༔ བར་ཆོད་རྩོམ་པའི་ལོག་འདྲེན་རྡུལ་དུ་རློག༔ ཨོཾ་གུ་རུ་དྷཻ་ཝ་ཌཱཀྐི་ནཱི་ས་མ་ཡ་ཨི་དཾ་བྷ་ལིངྟ་ཁ་ཁ་ཁཱ་ཧི༔ གཉིས་པ་ཐ་ཚིག་བསྒྲག་པ་ནི།
ཧཱུྃ༔ སྔོན་ཚེ་བར་དང་ཐ་མའི་བསྐལ་པ་ལ༔ བཀའ་འདུས་སྙིང་པོའི་དཀྱིལ་འཁོར་ཞལ་ཕྱེས་ཚེ༔ རྒྱུད་གསུམ་རིག་འཛིན་བླ་མའི་སྤྱན་སྔ་རུ༔ སོ་སོའི་གཟུགས་མཆོག་དམ་པ་བསྟན་ནས་ཀྱང་༔ བསྟན་སྲུང་ཕྲིན་ལས་བསྒྲུབ་པར་ཁས་བླངས་བཞིན༔ དམ་རྫས་བརྒྱན་པའི་གཏོར་མ་འདི་བཞེས་ལ༔ དངོས་གྲུབ་མཆོག་སྩོལ་བསྟན་པའི་བྱ་ར་མཛོད༔ ཨོཾ་སརྦ་དྷརྨ་པཱ་ལ་ཨི་དཾ་བྷ་ལིངྟ་ཁ་ཁ་ཁཱ་ཧི༔ གསུམ་པ་བརྟན་མ་སྐྱོང་བ་ནི།
ཧཱུྃ༔ སངས་རྒྱས་བསྟན་པ་སྲུང་བའི་བཀའ་ཉན་པ༔ བོད་ཁམས་སྐྱོང་བའི་བརྟན་མ་བཅུ་གཉིས་ནི༔ སོ་སོའི་བྲན་གཡོག་ཡང་གཡོག་འཁོར་དང་བཅས༔ དམ་རྫས་བརྒྱན་པའི་གཏོར་མ་འདི་བཞེས་ལ༔ གསང་སྔགས་བསྟན་པའི་བྱ་ར་མེལ་ཚེ་མཛོད༔ ཨོཾ་མ་མ་ཧྲིང་ཧྲིང་བྷ་ལིངྟ་ཁ་ཁ་ཁཱ་ཧི༔ བཞི་པ་རྟ་བྲོ་ནི། ཧཱུྃ༔ བདེ་གཤེགས་རྩ་གསུམ་འདུས་པ་ཡི༔
རིག་འཛིན་རྒྱལ་བའི་དཀྱིལ་འཁོར་དུ༔ རྩ་གསུམ་འདུས་པས་བྲོ་བརྡུངས་པས༔ རིགས་དྲུག་འཁོར་བའི་རྒྱུན་ལམ་ཆད༔ ཡེ་ཤེས་ལྔ་རུ་ལྷུན་གྱིས་གྲུབ༔ དེ་ལྟར་བརྡ་དང་རྟེན་འབྲེལ་གྱིས༔ སྣ་ཚོགས་ལས་ཀུན་ལྷུན་གྲུབ་ཤོག༔ ཨོཾ་ཨཱཿཧཱུྃ༔ སཏྭཾ་བྷ་ཡ་ནན༔ ལྔ་པ་དངོས་གྲུབ་བླང་བ་ནི། ཧཱུྃ༔
བདེ་གཤེགས་ངོ་བོ་ལྷུན་གྲུབ་ཀ་དག་ལ༔ བདེར་འདུས་རིག་འཛིན་རྩ་གསུམ་དཀྱིལ་འཁོར་ལྷས༔ སྒྲུབ་པའི་རིག་འཛིན་རྣལ་འབྱོར་བདག་ཅག་ལ༔ ཚེ་ཆོས་ཟས་ནོར་གོས་དང་སྙན་གྲགས་སྟོབས༔ མཆོག་དང་ཐུན་མོང་དངོས་གྲུབ་མ་ལུས་རྣམས༔ སྐད་ཅིག་ཉིད་ལ་དེང་འདིར་ཐོབ་གྱུར་ཅིག༔ ཨོཾ་གུ་རུ་དྷེ་ཝ་ཌཱཀྐི་ནཱི་ཧ་རི་ནི་ས་ཨཱ་ཡུརྫྙཱ་ན་ཨ་བྷི་ཥིཉྩ་ཧཱུྃ༔ ཞེས་དབང་བླངས། གསུམ་པ་རྗེས་ཆོག་ལ་དྲུག ། མཆོད་བསྟོད་ནོངས་བཤགས་བསྡུ་ལྡང་དང༌།
བསྔོ་བ་སྨོན་ལམ་བཀྲ་ཤིས་སོ། ། དང་པོ་མཆོད་བསྟོད་ནི། ཨོཾ་གུ་རུ་དཱེ་ཝ་ཌཱཀྐི་ནཱི་ས་པ་རི་ཝཱ་ར་བཛྲ་ཨརྒྷཾ་ སོགས། བསྟོད་པ་ནི། ཧཱུྃ༔ ཆོས་སྐུའི་རང་བཞིན་མཐའ་བྲལ་ཡེ་ཤེས་ཀློང་༔ ལོངས་སྐུའི་མཚན་ཉིད་སྣ་ཚོགས་འཛིན་བྲལ་ལས༔ སྤྲུལ་སྐུ་ཇི་སྙེད་འགྲོ་བའི་མགོན་མཆོག་ཆེ༔ བདེ་གཤེགས་རྒྱལ་བའི་ལྷ་ལ་བསྟོད་པར་བགྱི༔ གཉིས་པ་ནོངས་བཤགས་ནི།
མ་འབྱོར་པ་དང་ སོགས། ཡིག་བརྒྱ་དབྱངས་གསལ་རྟེན་སྙིང་བརྟན་བཞུགས་བྱ། གསུམ་པ་བསྡུ་ལྡང་ནི། ཧཱུྃ་ཧཱུྃ་ཧཱུྃ༔ ཕཊ྄་ཕཊ྄་ཕཊ྄ཿ བཛྲ་ཀཱ་ཝ་ཙི་རཀྵ་ཧཾ། བཞི་པ་བསྔོ་བ་ནི། ཧཱུྃ༔ གདོད་ནས་ལྷུན་གྲུབ་ཆོས་དབྱིངས་ངོ་བོ་ཉིད༔ དེ་དོན་མ་རྟོགས་རྨོངས་ཁྱུའི་སེམས་ཅན་རིགས༔
ཨ་འཐས་ཞེན་པའི་འགོགས་ལམ་བསལ་བྱའི་ཕྱིར༔ ཀུན་རིག་དོན་གཉིས་རྟོགས་ཕྱིར་དགེ་ཚོགས་བསྔོ༔ ལྔ་པ་སྨོན་ལམ་ནི། ཧོཿ བླ་མེད་བདེར་འདུས་རྒྱལ་བའི་དལ་བཟུང་ནས༔ མི་འབྲལ་འགྲོགས་པའི་ཏིང་འཛིན་རྩེ་གཅིག་གིས༔ མ་འོངས་འདི་ནས་རྔ་ཡབ་དཔལ་རིའི་ཞིང་༔ པད་འབྱུང་རྒྱལ་བའི་སྲས་སུ་འཚོགས་པར་ཤོག༔ དྲུག་པ་བཀྲ་ཤིས་ནི། ཧཱུྃ༔
རྒྱ་གར་ཡུལ་དུ་སྐུ་འཁྲུངས་པའི༔ རྗེ་བཙུན་པདྨ་བཛྲ་ཞེས༔ བདེ་ཆེན་ཡུམ་མཆོག་མནྡ་ར༔ པད་འབྱུང་ཡབ་ཡུམ་བཀྲ་ཤིས་ཤོག༔ ཅེས་བཀྲ་ཤིས་དང་བསྔོ་སྨོན་རྒྱས་བསྡུས་ཅི་རིགས་བརྗོད་པར་བྱའོ། ། ཞེས་བསམ་ལྷུན་ལེའུ་བཅུ་གསུམ་པའི་དབང་བསྐུར་སྤྱི་ལ་གཅེས་པའི་ཆིངས་འདི་བཞིན་འཇུག་བདེ་བའི་ཆེད་གནམ་ལྕགས་བསྟན་འཛིན་འཇམ་དཔལ་རྡོ་རྗེས་སྦྱར་བ་དཔལ་ལྡན་བླ་མའི་ཐུགས་དགོངས་རྫོགས་པའི་རྒྱུར་གྱུར་ཅིག། །། ༼ཇ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། ཞལ་གདམས་བསམ་ལྷུན་ལེ་ཚན་བཅུ་གསུམ་སྒྲུབ་ཐབས་དབང་ཆོག་དང་བཅས་པ་ཆུ་བབས་སུ་བཀོད་པ་ལམ་བཟང་གསལ་སྒྲོན་ཞེས་བྱ་བ་བཞུགས་སོ། པྃདྨྃའི་རིགས་མཆོག་ཆོས་སྐུ་འོད་མཐའ་ཡས། ། པྃདྨྃའི་སྤྱན་ལྡན་ལོངས་སྐུ་ཐུགས་རྗེའི་གཏེར། །
པྃདྨྃ་ལས་འཁྲུངས་སངས་རྒྱས་སྤྲུལ་པའི་སྐུ། ། པྃད་འབྱུང་མཁའ་འགྲོའི་ཚོགས་བཅས་སྙིང་དབུས་རོལ། ། རྩྃ་གསུྃམ་བཀྃའ་འདུྃས་ཟབ་གནད་ཆོྃས་ཀྱིྃ་མཛོད། ། མན་ངག་རྒྱྃ་མཚོྃའི་ཡང་ཞུན་ཐུགས་སྒྲུབ་ཆེ། ། རྒྱབ་ཆོས་ཞྃལ་གདྃམས་མྃན་ངྃག་བཅུྃ་གསུྃམ་གྱི། ། སྨིན་གྲོལ་ལམ་བཟང་གསལ་སྒྲོན་འདིར་འདེགས་བྱ། ། དེ་ལ་ཨོ་རྒྱན་རྩ་གསུམ་གླིང་པ་ཆོས་ཀྱི་རྒྱ་མཚོའི་ཟབ་གཏེར་གཙོ་བོ་བླ་མའི་ཐུགས་སྒྲུབ་བདེ་གཤེགས་ཀུན་འདུས་ཀྱི་ཆ་ལག་ཞལ་གདམས་མན་ངག་བཅུ་གསུམ་དང་འབྲེལ་བའི། བསམ་པ་ལྷུན་འགྲུབ་སྒྲུབ་ཐབས་བཅུ་གསུམ་གྱི་སྨིན་གྲོལ་བལྟས་ཆོག་ཏུ་བཀོད་པ་ལ་གསུམ། བཅའ་བཤམ། སྒྲུབ་པ།
དབང་བསྐུར་བའོ། དང་པོ་ཟུར་བཀོད་ལྟར་བྱས་ནས། གཉིས་པ་ལ་བཅུ་གསུམ་ལས། དང་པོ་ཨོ་རྒྱན་སྣང་བ་མཐའ་ཡས་ཞེས་སྟོད་ལས་བྱང་ཆུབ་སྒྲུབ་པའི་ལེ་ཚན་ལྔའི་ནང་ཚན། ཆོས་སྐུ་ཨོ་རྒྱན་སྣང་མཐའ་ལ་བརྟེན་ནས་བདེ་ཆེན་ཞིང་ཁམས་སྒྲུབ་པ་ལའང༌། སྔོན་འགྲོ་དངོས་གཞི་རྗེས་དང་གསུམ་ལས། དང་པོ། སྒྲུབ་ཐབས་བཅུ་གསུམ་གྱི་སྤྱི་ཆིངས་སྔོན་འགྲོ་ཚིག་བདུན་གསོལ་འདེབས། སྐུ་གསུམ་གསོལ་འདེབས། རྣམ་ཐར་གསོལ་འདེབས་སམ་གནས་རི་སོ་དགུ་མ།
གསོལ་འདེབས་འབྲལ་མེད་མ་སོགས་སྔོན་དུ་འགྲོ་བས། བསམ་ལྷུན་སྤྱི་ཡི་གསོལ་འདེབས་ནི། ཨེ་མ་ཧོཿ ནུབ་ཕྱོགས་བདེ་ཆེན་དག་པའི་ཞིང་ཁམས་སུ༔ སྣང་མཐའི་སྤྲུལ་པ་འཛམ་བུ་གླིང་དུ་བྱོན༔ ཨོ་རྒྱན་དྷ་ན་ཀོ་ཤའི་མཚོ་ལས་འཁྲུངས༔ ཨིནྡྲ་བྷཱུ་ཏིས་རྒྱལ་སྲིད་མངའ་གསོལ་མཛད༔ ཟ་ཧོར་རྒྱལ་པོ་བསྟན་པའི་ཆོས་ལ་བཙུད༔ འགྲོ་བའི་མགོན་པོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔
བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ རྒྱལ་སྲིད་སྤངས་ནས་དུར་ཁྲོད་གནས་བརྒྱད་བྱོན༔ ཏ་ན་ག་ནའི་སྦྱོར་སྒྲོལ་སྤྱོད་པ་མཛད༔ རྒྱ་གར་མུ་སྟེགས་དམག་ཚོགས་དམ་ལ་བཏགས༔ མནྡ་ར་སོགས་མཁའ་འགྲོའི་ཚོགས་དཔོན་མཛད༔ རྒྱ་གར་ཡུལ་ཀུན་རིན་ཆེན་གཏེར་གྱིས་བཀང་༔ རིག་འཛིན་གཙོ་བོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་རྗེའི་དགོངས་པས་བོད་ལ་གཟིགས་པའི་ཚེ༔
བལ་བོད་མཚམས་སུ་ལྷ་སྲིན་དམ་ལ་བཏགས༔ མཁན་སློབ་ཆོས་གསུམ་བོད་ལ་ཉི་མ་ཤར༔ བསམ་ཡས་ལ་སོགས་མཐའ་འདུལ་ཡང་འདུལ་གྲུབ༔ མདོ་སྔགས་གཉིས་ཀྱི་ཆོས་ཀྱི་སྒྲོན་མེ་སྦར༔ ཐུགས་རྗེའི་བདག་ཉིད་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ བསམ་ཡས་མཆིམས་ཕུར་བདེ་འདུས་སྒྲུབ་ཆེན་མཛད༔ རྗེ་འབངས་རྒྱ་མཚོར་ཆོས་ཀྱི་བཀའ་ཆེན་ཕབ༔ སྐུ་ཚབ་ཉེར་ལྔ་བོད་ཀྱི་དོན་ལ་བཞག༔
དགོངས་བརྡ་ནམ་མཁའ་རྒྱ་མཚོའི་ཤོག་སེར་ལ༔ ཡེ་ཤེས་ལྔ་ལྡན་ཚོམ་བུའི་ཚུལ་དུ་གཟུགས༔ ཁ་བྱང་ཡང་བྱང་ལུང་བྱང་རྒྱ་ཆེར་བསྡམས༔ དུས་གསུམ་ཀུན་མཁྱེན་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཁྲ་འབྲུག་རྩ་གསུམ་བཀའ་འདུས་ཞལ་ཕྱེས་ཚེ༔ མནྡ་ར་བ་མཁའ་སྤྱོད་གནས་ནས་བྱོན༔ དཀྱིལ་འཁོར་བྱིན་འབེབས་བཀྲ་ཤིས་མཐའ་རྟེན་མཛད༔ འགྲོ་དོན་མཐར་ཕྱིན་ཨོ་རྒྱན་རིན་པོ་ཆེ༔
གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་སྲས་ལྔ་དང་རྗེ་འབངས་ཉེར་ལྔ་ལ༔ ཞལ་གདམས་དོན་ཚན་མ་འོངས་ལུང་བསྟན་བཞག༔ འཛམ་གླིང་ཁམས་ཀུན་རིན་ཆེན་གཏེར་གྱིས་བཀང་༔ ལྷོ་ནུབ་གདོང་དམར་སྲིན་པོའི་ཁ་གནོན་མཛད༔ ཐུགས་རྗེས་བོད་ཀྱི་སེམས་ཅན་དོན་ལ་གཟིགས༔ གྲུབ་ཐོབ་རྒྱལ་པོ་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
སྐལ་ལྡན་ལས་ཅན་གསོལ་བ་བཏབ་པའི་ཚེ༔ ནངས་རེ་དགོང་རེ་བོད་ཀྱི་དོན་ལ་བྱོན༔ ཡར་མར་ཚེས་བཅུའི་དུས་སུ་དངོས་སུ་བྱོན༔ རིག་འཛིན་རྣམས་ཀྱི་ཞལ་མཇལ་ལུང་བསྟན་གནང་༔ གནས་ཆེན་དུས་བཟང་མཁའ་འགྲོའི་ཚོགས་དཔོན་མཛད༔ གཏན་གྱི་སྐྱབས་མཆོག་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ གཏེར་ལ་དབང་སྒྱུར་སྨིན་གྲོལ་དཀྱིལ་འཁོར་གྱི༔ ཆོས་ཀྱི་འཁོར་ལོ་བསྐོར་བར་བསྐུལ་བའི་ཚེ༔
རིག་འཛིན་མཁའ་འགྲོ་མདུན་གྱི་ནམ་མཁར་བཞུགས༔ བྱིན་འབེབས་དབང་བསྐུར་བཀྲ་ཤིས་རབ་གནས་མཛད༔ མཆོག་ཐུན་དངོས་གྲུབ་འབྱུང་བར་ཐེ་ཚོམ་མེད༔ བྱིན་རླབས་ཀུན་འདུས་ཨོ་རྒྱན་རིན་པོ་ཆེ༔ གསོལ་བ་འདེབས་སོ་ཕྱི་ནང་བར་ཆད་སོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ དེང་ནས་བཟུང་སྟེ་བྱང་ཆུབ་མ་ཐོབ་བར༔ རིགས་དང་དཀྱིལ་འཁོར་ལྷག་པའི་ལྷར་གྱུར་ནས༔ བདེ་གཤེགས་ཀུན་འདུས་རྩ་གསུམ་བདག་གྱུར་ཏེ༔ ཕྲིན་ལས་འགྲོ་འདྲེན་དཔལ་དུ་འབྱུང་གྱུར་ཅིག༔
ཨོྃ་གུ་རུ་བཛྲ་ཡོ་གི་ནི་སིདྡྷི་ཕ་ལ་ཧཱུྃ༔ ཞེས་སྔོན་དུ་འགྲོ་བའི་སྒྲུབ་ཐབས་སོ་སོའི་གསོལ་འདེབས་ཡོད་རིགས་འདིར་བྱ། མེད་ཀྱང་བསམ་ལྷུན་མ་རང་གཞུང་འདི་གའི་ཆོག བྱེ་བྲག་ཞིང་སྒྲུབ་རང་གཞུང་གི་གསོལ་འདེབས་ནི། ན་མོ་ཧཱུྃ༔ འོག་མིན་ཆོས་དབྱིངས་དག་པའི་ཕོ་བྲང་དུ༔ ཆོས་སྐུ་འོད་དཔག་མེད་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ བདེ་ཆེན་ལོངས་སྤྱོད་རྫོགས་པའི་ཕོ་བྲང་དུ༔ སྤྱན་གཟིགས་དབྱིངས་ཕྱུག་ཡུམ་ལ་གསོལ་བ་འདེབས༔
ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ ཤར་ཕྱོགས་མངོན་པར་དགའ་བའི་ཞིང་ཁམས་སུ༔ རྡོར་སེམས་སྤྱན་མའི་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ ལྷོ་ཕྱོགས་དཔལ་དང་ལྡན་པའི་ཞིང་ཁམས་སུ༔ རིན་འབྱུང་མཱ་ཀཱི་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ ནུབ་ཕྱོགས་བདེ་བ་ཅན་གྱི་ཞིང་ཁམས་སུ༔ སྣང་མཐའ་གོས་དཀར་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔
བྱང་ཕྱོགས་ལས་རབ་རྫོགས་པའི་ཞིང་ཁམས་སུ༔ དོན་གྲུབ་སྒྲོལ་མ་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ རྔ་ཡབ་པདྨ་འོད་ཀྱི་ཞིང་ཁམས་སུ༔ པད་འབྱུང་མཚོ་རྒྱལ་ཡུམ་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ བསམ་ཡས་མཆིམས་ཕུའི་དགེའུ་གོང་གནས་མཆོག་ཏུ༔ རྩ་གསུམ་བཀའ་འདུས་ཆོས་ལ་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ སྤྱི་གཙུག་དུང་ཁང་བདེ་ཆེན་ཕོ་བྲང་ནས༔
དྲིན་ཅན་རྩ་བའི་བླ་མར་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ རང་ལུས་རྩ་གསུམ་འཁོར་ལོའི་ཕོ་བྲང་ནས༔ རིག་འཛིན་དཔའ་བོ་མཁའ་འགྲོར་གསོལ་བ་འདེབས༔ ཕུང་པོ་འཇའ་ལུས་འགྲུབ་པར་བྱིན་གྱིས་རློབས༔ འདི་ནས་ཚེ་འཕོས་བདེ་བ་ཅན་གྱི་ཞིང་༔ བདེ་གཤེགས་འོད་དཔག་མེད་པས་རྗེས་བཟུང་ནས༔ ཕྱིར་མི་ལྡོག་པའི་ས་ལ་འགོད་པ་ཡིས༔ ཚེ་རབས་ངན་འགྲོའི་སྐྱེ་སྒོ་ཆོད་པར་ཤོག༔ ཨོྃ་བཛྲ་པདྨ་དྷ་ར་ཧྲཱིཿ
ཞེས་དང༌། དང་པོ་སྔོན་འགྲོ་ལ། དང་པོ་སྐྱབས་སེམས་ནི། སྐྱབས་ཡུལ་གསལ་གདབ་ལ། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར། ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་ཀུན༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེའི་ཡེ་ཤེས་བསྐུལ༔
རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ གཉིས་པ་ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔
འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། སྤྲོས་བཅས་ཀྱི་ཚེ་རྡོར་དྲིལ་བྱིན་རླབས་དང༌། བུམ་པ་སྒྲུབ་པ་སོགས་བྱའོ། དཀར་གཏོར་སྤྱི་མཐུན། གསུམ་པ་བགེགས་གཏོར་ནི།
རྃ་ཡྃ་ཁྃ། ཨོཾ་ཨཱཿཧཱུྃ། སརྦ་བིགྷྣཱན་ན་མཿསརྦ་ཏ་ཐཱ་ག་ཏེ་བྷྱོ་བི་ཤྭ་མུ་ཁེ་བྷྱཿསརྦ་ཐཱ་ཁཾ་ཨུཏྒ་ཏེ་སྥ་ར་ཎ་ཧི་མཾ་ག་ག་ན་ཁཾ་གྷྲྀཧྣ་དཾ་བ་ལིཾ་དྱ་སྭཱ་ཧཱ། ཧྲཱིཿ བླ་མ་རྣམས་ཀྱི་བྱིན་རླབས་དང་༔ ཡི་དམ་ལྷ་ཡི་ཏིང་འཛིན་དང་༔ མཁའ་འགྲོ་ཆོས་སྐྱོང་མཐུ་རྩལ་གྱིས༔ དངོས་གྲུབ་བར་ཆད་བྱེད་པའི་བགེགས༔ ལོག་པར་འདྲེན་པའི་བདུད་ཀྱི་ཚོགས༔ འདི་རུ་མ་འདུག་གཞན་དུ་དེངས༔
ཧཱུྃ་བཞིའི་སྔགས་ཀྱིས་བསྐྲད་གུ་གུལ་བདུག་རོལ་མོའི་འཚམ་རྔམ་བཅས་བྱའོ། བཞི་པ་མཚམས་གཅོད་པ་ནི། ཧཱུྃ༔ སྐུ་ལས་སྤྲུལ་པའི་ཁྲོ་བོས་ནམ་མཁའ་གང་༔ གསུང་ལས་སྤྲུལ་པའི་ཁྲོ་མོས་ས་གཞི་གང་༔ ཐུགས་ལས་སྤྲུལ་པའི་སྲས་མཆོག་བར་སྣང་གང་༔ གཉིས་མེད་སྤྲུལ་པས་འཁོར་ཡུག་ཁྱོན་ཀུན་གང་༔ ཕྱི་ནང་བར་མེད་ཡེ་ཤེས་མེ་དཔུང་འཁྲིགས༔ གླགས་ལྟའི་བདུད་བགེགས་དམ་སྲི་ཚར་ཆོད་ཅིག༔ བཛྲ་རཀྵ་རཀྵ་ཡེ་སྭཱ་ཧཱ༔
ལྔ་པ་མཆོད་པ་བྱིན་རླབས་ནི། ཧཱུྃ༔ ཕྱི་མཆོད་བཅུ་དྲུག་ནང་མཆོད་སྨན་རཀ་གཏོར༔ གསང་མཆོད་སྦྱོར་སྒྲོལ་བླ་མེད་བདེ་བའི་རྒྱུན༔ ཟག་མེད་ཡེ་ཤེས་ཆེན་པོས་དགྱེས་པ་བསྐྱེད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་མ་ཧཱ་རཀྟ་བྷ་ལིངྟ་ཨཱཿཧཱུྃ༔ ཨོཾ་མ་ཧཱ་སུ་ཁ་དྷརྨ་དྷཱ་ཏུ་ཨཱཿཧཱུྃ༔ ཞེས་ལན་གསུམ་གྱིས་རིམ་བཞིན་སྦྱང་ངོ༌། སྔོན་འགྲོ་སྤྱིའི་རིམ་པའོ། །
གཉིས་པ་དངོས་གཞི་ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅིར་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ ལྷ་བསྐྱེད་པ་ནི། ཧྲཱིཿ
བདག་ལུས་ཕུང་པོ་གདོད་ནས་གཞལ་ཡས་ཁང་༔ དབྱིངས་དང་བདག་མདུན་དབྱེར་མེད་དྲན་རྫོགས་སུ༔ ཕྱོགས་བཅུའི་ཞིང་ཁམས་ཚོམ་གཅིག་བཀོད་པ་ཡི༔ དབུས་སུ་གླང་ཆེན་པདྨ་ཉི་ཟླའི་སྟེང་༔ ཧྲཱིཿལས་ཆོས་སྐུ་སངས་རྒྱས་འོད་མི་འགྱུར༔ མཉམ་བཞག་སྐྱིལ་ཀྲུང་གསལ་སྟོང་ལྷམ་མེར་བཞུགས༔ ཐུགས་རྗེའི་སྤྱན་གྱིས་ཕྱོགས་བཅུའི་དབྱིངས་ལ་གཟིགས༔ མདུན་དུ་འཇིག་རྟེན་དབང་ཕྱུག་སྐུ་མདོག་དཀར༔ ཕྱག་འཚལ་ཕྱག་རྒྱའི་འཁོར་ལོ་རྩིབས་སྟོང་བསྣམས༔ དབྱིངས་ཕྱུག་དཀར་སྔོན་བདེ་སྟོང་ཡབ་ལ་འཁྲིལ༔
ཆོས་དབྱིངས་ཡེ་ཤེས་ངོ་བོར་གསལ་རྫོགས་བསྒོམ༔ ཧཱུྃ༔ དེའི་མདུན་སེང་ཁྲི་ཞེ་སྡང་རྣམ་དག་སྟེང་༔ རྡཽ་རྗེ་སེམས་དཔའ་དུང་མདོག་རྡོར་དྲིལ་བསྣམས༔ སྤྱན་མ་དཀར་མོ་བདེ་སྟོང་ཡབ་ལ་འཁྲིལ༔ མེ་ལོང་ཡེ་ཤེས་སྣང་སྟོང་ངོ་བོར་བསྒོམ༔ ཧཱུྃ༔ གཡས་སུ་རྟ་མཆོག་ང་རྒྱལ་རྣམ་དག་སྟེང་༔ རིན་ཆེན་འབྱུང་ལྡན་ཆོས་འཆད་མཉམ་བཞག་ཅན༔ རིན་ཆེན་ཞགས་འཛིན་མཱ་ཀཱི་སེར་མོ་འཁྲིལ༔
མཉམ་ཉིད་ཡེ་ཤེས་བདེ་སྟོང་ངོ་བོར་བསྒོམ༔ ཧཱུྃ༔ རྒྱབ་ཏུ་རྨ་བྱ་འདོད་ཆགས་རྣམ་དག་སྟེང་༔ སྣང་མཐའ་དམར་པོ་ཐུགས་རྗེའི་ཕྱག་རྒྱ་ཅན༔ པདྨ་ལྕགས་ཀྱུ་གོས་དཀར་བདེ་སྟོང་འཁྲིལ༔ སོར་རྟོགས་ཡེ་ཤེས་གྲགས་སྟོང་ངོ་བོར་བསྒོམ༔ ཧཱུྃ༔ གཡོན་དུ་ཤང་ཤང་ཕྲག་དོག་རྣམ་དག་སྟེང་༔ དོན་ཡོད་གྲུབ་པ་སྐྱབས་སྦྱིན་མཆོག་སྦྱིན་ཅན༔ རྒྱ་གྲམ་ལྕགས་སྒྲོག་སྒྲོལ་ལྗང་སྐུ་ལ་འཁྲིལ༔
བྱ་གྲུབ་ཡེ་ཤེས་ཀ་དག་དོན་རྫོགས་བསྒོམ༔ ཧཱུྃ༔ ཡེ་ཤེས་ལྔ་ལས་གྲུབ་པའི་ཞིང་ཁམས་སུ༔ རིགས་ཀྱི་བདག་པོ་སྣང་མཐའ་འོད་མི་འགྱུར༔ ལོངས་སྐུ་སྤྱན་གཟིགས་སྤྲུལ་སྐུ་རིགས་བཞི་ལ༔ བདེ་གཤེགས་རྒྱལ་བ་ཀུན་གྱི་བཀོད་པ་རྫོགས༔ འཁོར་དུ་བསྐལ་པ་བཟང་པོའི་སངས་རྒྱས་དང་༔ སེམས་དཔའ་སེམས་མ་གྲངས་མེད་འཁོར་གྱིས་བསྐོར༔ ཁྱད་པར་དག་པ་རིག་འཛིན་གཙོ་འཁོར་དང་༔ མཁའ་སྤྱོད་ཞིང་གི་ལྷ་དང་ལྷ་མོའི་ཚོགས༔
བར་མེད་འཁོར་ཞིང་བསམ་བརྗོད་བློ་ལས་འདས༔ ཁྱད་པར་མཁའ་སྤྱོད་དག་པའི་ཞིང་ཁམས་ཀྱི༔ མངོན་པར་འཕགས་པའི་ལྷ་དང་ལྷ་མོ་ཡི༔ དེ་བཞིན་གཤེགས་པ་རྣམས་དང་དེ་སྲས་ལ༔ བདུད་རྩིས་ཁྲུས་གསོལ་མཛེས་པའི་རྒྱན་ཆ་འདོགས༔ དབུ་ལ་ཐེག་ཆེན་ཆོས་ཀྱི་བསིལ་གདུགས་འབུབས༔ ཞབས་ལ་བཅུ་དྲུག་རྡོ་རྗེའི་ཁྲི་གདན་བརྩེགས༔ སྐུ་ལ་སྣ་ཚོགས་འཛིན་མེད་ན་བཟས་བཀླུབས༔ ཐུགས་ལ་གསལ་སྟོང་འགགས་མེད་དབྱངས་ཀྱིས་བསྟོད༔ དེ་བཞིན་ལྷ་ཡི་འོད་ཁྱིམ་གུར་རས་དང་༔
འཇའ་འོད་ཟེར་དང་ཉི་ཟླའི་ཕྲེང་བ་སོགས༔ ལྷ་ཡི་མེ་ཏོག་རྒྱན་འཕྱང་ཡུག་གོས་ཕྲེང་༔ གཟུགས་སྒྲ་དྲི་རོ་རེག་བྱའི་མཆོད་སྤྲིན་གཏིབས༔ འཁོར་ར་ཁོར་ཡུག་དག་ཏུ་མར་མེའི་ཕྲེང་༔ ལྷ་ཡི་གཞལ་མེད་ཁང་དང་དཔག་བསམ་ཤིང་༔ འདོད་འཇོའི་རྫིང་དང་མ་རྨོས་ལོ་འབྲས་དབྱུང་༔ ལྷ་ཡི་བདུད་རྩི་ཆུ་མིག་སིལ་མ་བཀྲམ༔ ས་གཞི་ཐམས་ཅད་མིག་མང་དྲྭ་བ་རིས༔ འཕགས་པའི་ཞིང་ཁམས་མེ་ཏོག་བཀོད་པས་བརྒྱན༔ པདྨའི་ཟེའུ་འབྲུར་སངས་རྒྱས་རེ་རེ་ལ༔
བྱང་ཆུབ་སེམས་པ་སེམས་མ་གྲངས་མེད་བཅས༔ མཆོད་པའི་ལྷ་མོ་དེ་བཞིན་གྲངས་དང་མཉམ༔ མཁའ་སྤྱོད་འགྲོ་བའི་དོན་དུ་དགོངས་པ་དང་༔ མཁའ་ལ་སྤྱོད་པའི་བྱམས་སེམས་གྲངས་མེད་སོགས༔ ཉི་ཟེར་ཆར་བབས་འཇའ་དང་མེ་ཏོག་བཞིན༔ གྲངས་མེད་བྱེ་བའི་རླུང་བཞིན་སྣང་སྟོང་གཤེགས༔ ཞིང་ཁམས་དེ་ཡི་མདུན་གྱི་ནམ་མཁའ་རུ༔ འཇའ་འོད་ཟླུམ་པོར་བརྩེགས་པའི་ཕོ་བྲང་དབུས༔ རྔ་ཡབ་དག་ཞིང་མཁའ་སྤྱོད་པདྨ་འོད༔ ཞིང་ཁམས་ལྟ་ན་སྡུག་པ་བཀོད་པའི་དབུས༔
དྲི་མེད་མདངས་ལྡན་རྒྱ་མཚོ་འཁྱིལ་བའི་དབུས༔ མ་ཆགས་པདྨ་འབར་བའི་རྒྱན་གྱིས་སྤྲས༔ ཕྱག་གཉིས་རྡོ་རྗེ་བྷནྡྷ་སྣང་སྟོང་ཚུལ༔ ཕྱེད་སྐྱིལ་ཟུང་འཇུག་ལྷ་ལྕམ་གསང་ཡེ་འཁྲིལ༔ མདའ་དར་ཚོམ་བུ་ཡབ་ཀྱི་མགུལ་ནས་འཁྱུད༔ ཐུགས་ཀར་འོད་ཟེར་ཕྱོགས་བཞིར་འཕྲོས་པ་ལས༔ དག་པ་རིག་འཛིན་རྣམ་བཞི་ཕྱོགས་ཀྱི་མདོག༔ གཙོ་བོའི་ཆ་མཐུན་རིགས་བཞི་ཌཱཀྐིའི་འཁྲིལ༔ གཙོ་འཁོར་རྣམས་ཀྱི་ཕྱོགས་དང་ཕྱོགས་མཚམས་སུ༔ མཁའ་སྤྱོད་རིག་འཛིན་ཕོ་མོ་སྤྲིན་ལྟར་འཁྲིགས༔
དེ་ཡི་འཁོར་དུ་རིག་འཛིན་དྲང་སྲོང་རྣམས༔ པད་སྡོང་དབུས་དམར་སྐྱེས་པའི་འདབ་ཆུང་སྟེང་༔ མཉམ་བཞག་ཐོར་ཚུགས་རུས་པའི་རྒྱན་གྱིས་སྤྲས༔ དེ་ཡི་མཁའ་དབྱིངས་ཁོར་ཡུག་ཐམས་ཅད་དུ༔ ལྷ་ཀླུ་རིག་འཛིན་ཁྱེའུ་ཕོ་མོ་ཡིས༔ གདུགས་དང་རྒྱལ་མཚན་བ་དན་བླ་བྲེ་དང་༔ ཕྱེ་མ་ཕུར་མ་མེ་ཏོག་ཕྲེང་བའི་སྤྲིན༔ ཀུན་ཀྱང་མཆོད་སྤྲིན་སྣ་ཚོགས་ཐོགས་ནས་སུ༔ མཁའ་ལམ་འགེངས་ཤིང་ཕྱོགས་བཅུའི་ཞིང་དང་མཉམ༔ ལྷ་ཡི་འདོད་ཡོན་བཀོད་པ་བློ་ལས་འདས༔
ཞིང་མཆོག་གཙང་མའི་གནས་མཆོག་དམ་པ་དེར༔ སྐལ་ལྡན་མོས་པའི་འདུན་པས་བློས་བླངས་ཏེ༔ བདག་དང་ཡིད་ཅན་འབྲེལ་འབྲས་སེམས་ཅན་ཀུན༔ དག་པ་རིག་འཛིན་རྣམས་ཀྱིས་མདུན་བསུ་ཞིང་༔ ལྷ་ཡི་སྤོས་དང་རོལ་མོའི་བྱེ་བྲག་ཕྲེང་༔ ཞིང་ཁམས་དཔའ་བོ་རྣམས་ཀྱིས་གཡས་ནས་སྐྱོལ༔ མཁའ་སྤྱོད་མཁའ་འགྲོ་རྣམས་ཀྱིས་གཡོན་ནས་བརྟེན༔ སེམས་དཔའ་སེམས་མ་རྣམས་ཀྱིས་རྒྱབ་ནས་ཕུལ༔ གྲངས་མེད་སངས་རྒྱས་རྣམས་ཀྱིས་མདུན་ནས་བསུས༔ སྐྱོན་བྲལ་པདྨའི་སྟེང་དུ་སྐྱེས་ནས་ཀྱང་༔
སངས་རྒྱས་འོད་དཔག་མེད་ཀྱི་ཞལ་མཐོང་སྟེ༔ པད་འབྱུང་ཡབ་ཡུམ་རྣམས་ཀྱིས་ལུང་བསྟན་ནས༔ གྲངས་མེད་སངས་རྒྱས་རྣམས་ཀྱིས་སྨོན་ལམ་མཛད༔ གིང་དང་དཔའ་བོས་ས་ལམ་བར་ཆད་བསྐྲད༔ བྱང་སེམས་འཕགས་ཚོགས་རྣམས་ཀྱིས་བཀྲ་ཤིས་བརྗོད༔ ལྷ་དང་ལྷ་མོ་རྣམས་ཀྱིས་མཆོད་པ་འབུལ༔ མངོན་བརྗོད་རབ་ཏུ་གནས་པའི་བསོད་ནམས་ཀྱིས༔ ལྷ་ལས་ལྷག་པའི་ལུས་ཐོབ་སངས་རྒྱས་རྙེད༔ སངས་རྒྱས་སྤྱན་དང་སངས་རྒྱས་སྙན་དང་ནི༔ སངས་རྒྱས་ཤངས་དང་སངས་རྒྱས་ལྗགས་དང་ནི༔
སངས་རྒྱས་ཐུགས་དང་སངས་རྒྱས་མངོན་ཤེས་བཅས༔ ལྷ་དང་མི་ཡི་ཚོགས་དྲུག་མི་རེ་ཞིང་༔ དྲུག་ལྡན་རྡོ་རྗེའི་སྒྲ་དང་ཡན་ལག་བཅུ༔ མཚན་བཟང་སོ་གཉིས་དཔེ་བྱད་བརྒྱད་ཅུ་སོགས༔ མངོན་པར་འཕགས་པའི་དཔེ་བྱད་ལྡན་པ་ཡིས༔ ཞིང་དུ་དམིགས་པའི་ཐུགས་རྗེའི་རང་གཟུགས་ཀྱིས༔ བདག་ལུས་སྒྱུ་མའི་ཕུང་པོའི་གཡའ་བྲལ་ནས༔ ཟག་མེད་འཇའ་ལུས་ཕུང་པོའི་སྐུ་རུ་གྲོལ༔ རྩ་ཁམས་འཁོར་ལོ་ཞིང་ཁམས་ལྔ་རུ་ཤར༔ ཀ་དག་བདག་མདུན་མི་དམིགས་གསལ་སྟོང་ངང་༔
མ་བཅོས་སྣང་སྲིད་ཞིང་ཁམས་ལྷ་རུ་གསལ༔ མཉམ་བཞག་དེ་ཡི་རོལ་རྩལ་འཕྲོ་འདུ་ཡིས༔ གྲངས་མེད་ཕྱོགས་བཅུའི་ཞིང་ཁམས་རབ་འབྱམས་ན༔ བདེ་གཤེགས་ཀུན་གྱི་བྱིན་རླབས་ཐུགས་རྗེ་རྣམས༔ ཡེ་ཤེས་གསལ་རྫོགས་སྤྱན་དྲངས་དབྱེར་མེད་བསྟིམ༔ ནུས་པའི་གཟི་བྱིན་རྩོལ་མེད་འབར་བར་བསྒོམ༔ ཨོྃ་དྷརྨ་དྷཱ་ཏུ་ཛྙཱ་ན་པྲཛྙཱ་བཛྲ་ཧྲཱི་དྷ་ཡ་སརྦ་པ་རི་མི་ཏ་ག་ག་ན་ཨཱཏྨ་ཀོ྅་ཧཾ༔
དེ་ནས་ཕྱོགས་བཅུའི་སངས་རྒྱས་རྣམས་སྤྱན་དྲངས་ཤིང་དབང་བསྐུར་བྱིན་གྱིས་རླབས། ཐུགས་རྗེའི་ནུས་པས་བདག་དང་མཁའ་མཉམ་འགྲོ་ཀུན་སྐྱབས་ཤིང་རྗེས་སུ་བཟུང་བར་བསམ༔ ཧོཿ
ཕྱོགས་བཅུའི་ག་ལའི་ཞིང་དུ་བཞུགས་པ་ཡིས༔ སངས་རྒྱས་བྱང་སེམས་རིག་འཛིན་ཇི་སྙེད་དང་༔ དེ་སྙེད་བཞུགས་པའི་རྒྱལ་བ་སྲས་བཅས་རྣམས༔ བྱམས་བརྩེའི་ཐུགས་དམ་དབང་གིས་འདིར་གཤེགས་ལ༔ བདག་གཞན་མཁའ་མཉམ་འགྲོ་ཀུན་སྐྱོབ་པའི་སླད༔ ཉེ་བར་དགོངས་ཤིག་བྱིན་རླབས་དབང་བསྐུར་སྩོལ༔ ཨོྃ་ཛྙཱ་ན་པཉྩ་ཨཱ་ལི་ཀཱ་ལི་མཱུྃ་ཤྲཱི་བྷ་ག་ཝན༔ མ་ཧཱ་ཀ་རུ་ཎི་ཀ་ས་མ་ཡ་ཨེ་ཧྱ་ཧི་བཛྲ་བུདྡྷ་རཏྣ་པདྨ་ཀརྨ་བཛྲ་བྷི་དྷྭ་དྷཱ་ར་ཡ་ཏདྱ་ཐཱ་ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ་ཛ་གུ་རུ་ཧ་རི་ནི་ས་པདྨ་བཛྲ་ཨཀྵོ་བྷྱ་བཛྲ་ས་ཏྭ་ཀྵཾ་ཤྲཱི་ཡཾ་ཀུ་རུ་ཧཱུྃ་ཨཱཿ ཨོྃ་བཛྲ་ས་མཱ་ཡ་ཛཿ
ཛ་ཧཱུྃ་བཾ་ཧོཿ ཏིཥྛ་སཏྭཾ༔ མཆོད་པ་ནི། ན་མོ་ཧཱུྃ༔ ཕྱོགས་དུས་རྒྱལ་བ་བདེ་གཤེགས་འདུས་པའི་མཆོག༔ སྐུ་གསུམ་ཞིང་ཁམས་རབ་འབྱམས་ལ་གནས་པའི༔ བདེ་ཆེན་དག་པའི་ཞིང་དུ་གང་བཞུགས་དང་༔ གང་དག་འདས་དང་མ་བྱོན་ད་ལྟ་ཡི༔ དུས་གསུམ་དུས་བཞི་དུས་མེད་རྟོགས་རྣམས་ལ༔ བདག་གཞན་འགྲོ་བ་སེམས་ཅན་མ་ལུས་ཀྱིས༔
གྲངས་མེད་བསགས་པའི་བག་ཆགས་གཡའ་བྲལ་ཕྱིར༔ བླ་མེད་མཆོག་གི་མཆོད་པ་དམ་པ་འབུལ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་སྐྱེས་པའི་མེ་ཏོག་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་པུཥྤེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔
བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་གཏམས་པའི་སྤོས་དྲི་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་དྷཱུ་པེ་པཱུ་ཛ་མེ་གྷ་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔
གྲངས་མེད་གཏམས་པའི་མར་མེ་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་ཨཱ་ལོ་ཀེ་པཱུ་ཛ་མེ་གྷ་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་གཏམས་པའི་དྲི་ཆབ་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔
བདེ་ཆེན་དག་པའི་སངས་རྒྱས་ཞིང་དུ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་གནྡྷེ་པཱུ་ཛ་མེ་གྷ་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་བཅུད་ལྡན་ཞལ་ཟས་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔
ཨོྃ་བཛྲ་ནཻ་ཝི་དྱེ་པཱུ་ཛ་མེ་གྷ་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་སྒྲ་སྙན་རོལ་མོ་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་དུ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་ཤབྡ་པཱུ་ཛ་མེ་གྷ་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔ ཧཱུྃ༔
བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་སྤྱན་གཟིགས་གཟུགས་མཛེས་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་རཱུ་པ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔
གྲངས་མེད་གླུ་དབྱངས་སྒྲ་སྙན་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་ཤབྡ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་བཅུད་གཡོ་རྫས་གཏམས་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔
བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་གནྡྷེ་ཧོ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་རོ་བརྒྱའི་ཁྱཽན་ལྟར་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔
ཨོྃ་བཛྲ་རཱ་ས་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ བཀྲ་ཤིས་མཛེས་པའི་ལྷ་མོ་གྲངས་མེད་ཀྱིས༔ སྟོང་གསུམ་འདིའམ་རབ་འབྱམས་འཇིག་རྟེན་ན༔ གྲངས་མེད་རེག་འཇམ་རྒྱན་བཟང་ཅི་མཆིས་པ༔ གཅིག་ཏུ་བསྡུས་ནས་བློ་ཡིས་བཟུང་བའི་ཚོགས༔ བདེ་ཆེན་དག་པའི་སངས་རྒྱས་ཞིང་ལ་འབུལ༔ བཞེས་ནས་ཚེ་རབས་མཁའ་སྤྱོད་བགྲོད་པར་ཤོག༔ ཨོྃ་བཛྲ་སྤརྴེ་པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔
ནང་མཆོད་བདུད་རྩི་ཛ་གད་སྨན་ཕུད་ཆང་༔ མཁའ་དབྱིངས་རཀྟ་རྒྱན་བཟང་བྷ་ལིངྟ༔ བདེ་སྟོང་སྦྱོར་བ་ཟུང་འཇུག་དགའ་བ་བཞི༔ མཁའ་དབྱིངས་ཀློང་ལས་ཉོན་མོངས་མཚན་མ་བསྒྲལ༔ བླ་མེད་ཁོ་ན་ཉིད་ཀྱི་མཆོད་པ་བཞེས༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་དྷརྨ་པཱུ་ཛ་མེ་གྷ་མུ་དྲ་སྥ་ར་ཎ་ས་མ་ཡེ་ཨཱཿཧཱུྃ༔ ཧཱུྃ༔ རིན་ཆེན་གདུགས་མཆོག་གསེར་གྱི་ཡུ་བ་ཅན༔ བླ་བྲེ་འཕན་གདུགས་བ་དན་དར་དཔྱངས་བསྐྱོད༔ ཕྱེ་མ་ཕུར་མ་ལ་སོགས་མེ་ཏོག་ཕྲེང་༔
ལྷ་ཡི་འདོད་ཡོན་མི་ཡི་ལོངས་སྤྱོད་དང་༔ རི་རབ་གླིང་བཞི་གླིང་ཕྲན་གསེར་རི་བདུན༔ རོལ་མཚོ་བཅུད་གཡོ་དཔག་བསམ་ལྗོན་པའི་ཤིང་༔ མ་རྨོས་ལོ་ཏོག་ལྷ་ཡི་སྐྱེད་མོས་ཚལ༔ འཇའ་ཚོན་ཁྲི་གདུགས་གུར་ཁྱིམ་འོད་ཀྱི་དཀྱིལ༔ མ་ཚང་མེད་པའི་མཆོད་སྤྲིན་སྣ་ཚོགས་འདི༔ བློ་ཡིས་བླངས་ཏེ་ཡིད་ཀྱིས་འབུལ་ལགས་ན༔ བདེ་ཆེན་དག་ཞིང་བགྲོད་པར་བྱིན་གྱིས་རློབས༔ ཨོྃ་བཛྲ་སརྦ་སྭ་བྷཱ་ཨཱཏྨ་ཀོ྅་ཧཾ༔ པཱུ་ཛ་མེ་གྷ་ས་མུ་དྲ་སྥ་ར་ཎ་ས་མ་ཡ་ཤྲཱི་ཡེ་ཨཱཿཧཱུྃ༔
སྐབས་འདིར་མཎྜལ་རྒྱས་པ་འབུལ༔ དེ་ནས་བསྟོད་པ་ནི༔ ཧཱུྃ༔ བདེ་གཤེགས་ཀུན་གྱི་ཞིང་བཀོད་བདེ་བ་ཅན༔ དེ་རུ་བཞུགས་པའི་སངས་རྒྱས་འོད་དཔག་མེད༔ མཉམ་བཞག་སྐྱིལ་ཀྲུང་གཟི་བརྗིད་འབུམ་དུ་འཁྱིལ༔ ཐུགས་རྗེའི་སྤྱན་གྱིས་མཁའ་མཉམ་འགྲོ་ལ་གཟིགས༔ མཚན་ཐོས་ཙམ་གྱིས་ངན་འགྲོའི་འཇིགས་ལས་སྐྱོབ༔ ཆོས་སྐུ་འོད་དཔག་མེད་ལ་ཕྱག་འཚལ་བསྟོད༔ མདུན་དུ་རྒྱལ་བ་ལོངས་སྐུ་སྤྱན་རས་གཟིགས༔
འཇིག་རྟེན་དབང་ཕྱུག་རིགས་དྲུག་སྐྱེ་སྒོ་གཅོད༔ བྱང་ཆུབ་སེམས་མས་འགྲོ་ཀུན་སྙིང་རྗེས་འདྲེན༔ ནམ་མཁའི་རྒྱལ་པོ་ཡབ་ཡུམ་ཕྱག་འཚལ་བསྟོད༔ ཧཱུྃ༔ ཤར་ཕྱོགས་ཞིང་ཁམས་རྡོར་སེམས་ཡབ་ཡུམ་ལ༔ སྐུ་ཡི་རིགས་མཆོག་བདེ་གཤེགས་ཚོགས་ཀྱིས་བསྐོར༔ མངོན་དགའི་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔ ལྷོ་ཕྱོགས་ཞིང་ཁམས་རིན་འབྱུང་ཡབ་ཡུམ་ལ༔ ཡོན་ཏན་རིགས་མཆོག་བདེ་གཤེགས་ཚོགས་ཀྱིས་བསྐོར༔
དཔལ་ལྡན་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔ ནུབ་ཕྱོགས་ཞིང་ཁམས་སྣང་མཐའ་ཡབ་ཡུམ་ལ༔ གསུང་གི་རིགས་མཆོག་བདེ་གཤེགས་ཚོགས་ཀྱིས་བསྐོར༔ བདེ་ཆེན་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔ བྱང་ཕྱོགས་ཞིང་ཁམས་དོན་གྲུབ་ཡབ་ཡུམ་ལ༔ ཕྲིན་ལས་རིགས་མཆོག་བདེ་གཤེགས་ཚོགས་ཀྱིས་བསྐོར༔ ལས་རབ་ཞིང་ཁམས་ལྷ་ལ་ཕྱག་འཚལ་བསྟོད༔ ཧཱུྃ༔
སངས་རྒྱས་བྱང་སེམས་གྲངས་མེད་ཞིང་གི་ལྷ༔ རྡུལ་གཅིག་སྟེང་ན་རྡུལ་སྙེད་བཞུགས་པ་ལ༔ ལུས་ངག་ཡིད་གསུམ་གུས་པས་ཕྱག་འཚལ་བསྟོད༔ ཧཱུྃ༔ མཁའ་དབྱིངས་ཞིང་གི་དབང་ཕྱུག་ཚེ་དཔག་མེད༔ འཇའ་ལུས་སྐྱེ་འཆི་གཉིས་སྤངས་པདྨ་འབྱུང་༔ བདེ་གཤེགས་རྒྱལ་པོ་ལྷུན་གྲུབ་འདུས་མ་བྱས༔ སྐུ་ལྔ་མཚན་བརྒྱད་འགྲོ་བ་ཡོངས་ཀྱི་མགོན༔ མཐའ་མེད་སེམས་ཅན་ཐུགས་རྗེས་སྐྱོབ་མཛད་ལྷ༔ ཐུགས་རྗེ་རྒྱུན་མི་འཆད་པའི་ཡུམ་ཆེན་མོ༔
གྲངས་མེད་སྤྲུལ་པས་རིག་འཛིན་གསང་ལམ་སྟེར༔ འཇའ་ལུས་བགྲེས་རྒུད་བྲལ་བའི་ལྷ་ལྕམ་འཁྲིལ༔ པད་འབྱུང་ཡབ་ཡུམ་སྐུ་ལ་ཕྱག་འཚལ་བསྟོད༔ ཧཱུྃ༔ ཞི་བའི་ལས་མཛད་རྡོ་རྗེ་ཐོད་ཕྲེང་རྩལ༔ ལྷ་ཡི་རིག་འཛིན་ཚོམ་བུ་གྲངས་མེད་བསྐོར༔ ལྟ་ན་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔ རྒྱས་པའི་ལས་མཛད་རཏྣ་ཐོད་ཕྲེང་རྩལ༔ མི་ཡི་རིག་འཛིན་ཚོམ་བུ་གྲངས་མེད་བསྐོར༔
སྟུག་པོ་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔ དབང་གི་ལས་མཛད་པདྨ་ཐོད་ཕྲེང་རྩལ༔ ཚེ་ཡི་རིག་འཛིན་ཚོམ་བུ་གྲངས་མེད་བསྐོར༔ མཁའ་དབྱིངས་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔ དྲག་པོའི་ལས་མཛད་ཀརྨ་ཐོད་ཕྲེང་རྩལ༔ ཀླུ་ཡི་རིག་འཛིན་ཚོམ་བུ་གྲངས་མེད་བསྐོར༔ ལྕང་ལོ་བཀོད་ཞིང་ལྷ་ལ་ཕྱག་འཚལ་བསྟོད༔ ཧཱུྃ༔
རིག་འཛིན་འདུས་པའི་གཙོ་འཁོར་གྲངས་མེད་པ༔ བདག་ལུས་བློ་ཡིས་བླངས་ནས་གུས་པ་ཡིས༔ ཕྱག་འཚལ་བདེ་ཆེན་ཞྀང་ཁམས་བགྲོད་པར་ཤོག༔ དེ་ནས་བཟླས་པ་ལ་ཛཔ྄་ཁང་དབྱེ་བ་ནི། བྷྲཱུྃ་བི་ཤྭ་བི་ཤུདྡྷེ་ཧཱུྃ་ཕཊ྄་ཛཿ ས་རྟེན་པར། ཨོཾ་ཨཱཿཧཱུྃ་སྭཱ་ཧཱ་ཕཊ྄་ཛཿ ས་བརྟེན་པའི་ལྷ། བདག་ཉིད་རྩ་བའི་དཀྱིལ་འཁོར་ལས་ཡེ་ཤེས་ཀྱི་འཁོར་ལོ་ལོགས་སུ་ཕྱེས་ཏེ་མདུན་གྱི་ནམ་མཁར་མེ་རི་འདབ་སྦྱོར་གྱི་ཚུལ་དུ་བཞུགས་པར ་བསམ་མོ། ཞེས་སེ་གོལ་གཏོག་པས་གསལ་གདབ་ལ་བཟླས་པར་འཇུག་གོ །
བསྙེན་དམིགས་ནི། ཐུགས་ཀར་ཧྲཱིཿཡིག་དམར་པོའི་མཐར༔ ཨ་མི་དྷེ་ཝ་གཡས་སུ་འཁོར༔ སྤྲོ་བསྡུ་ཟང་ཐལ་སྟོང་པའི་དབྱིངས༔ མ་འགགས་ཐུགས་རྗེས་འགྲོ་ཀུན་སྐྱོབ༔ སྣང་བ་སྟོང་གཟུགས་སྒྱུ་མའི་ངང་༔ སྒྲ་གྲགས་ངོ་བོ་བྲག་ཆའི་དབྱངས༔ འགྱུ་བ་དྲན་རིག་བློ་བྲལ་ཆོས༔ ཕྱི་ནང་འོད་ཕུང་འཇའ་ལུས་བསྒོམ༔ འཁོར་བ་མྱང་འདས་འགྲོ་དྲུག་ཚོགས༔
ཐོག་མའི་སངས་རྒྱས་དོན་རྟོགས་ཤོག༔ ༈ ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན? བསམ་པ? གསོལ་འདེབས་ཅི་འགྲུབ་བཟླ། དང་པོ་སངས་རྒྱས་ལག་འཆང་གི་གཟུངས༔ ཨོྃ་ཨ་མི་དྷེ་ཝ་ཧྲཱིཿ གཉིས་པ་སངས་རྒྱས་མཉམ་སྦྱོར་གྱི་གཟུངས༔ ཨོྃ་པདྨ་དྷ་ར་ཧྲཱིཿ
གསུམ་པ་སངས་རྒྱས་རྔ་སྒྲའི་གཟུངས༔ ཨོྃ་ཨ་མི་དྷེ་ཝ་ཨཱ་ཡུར་སིདྡྷི་ཧཱུྃ༔ བཞི་པ་རིག་འཛིན་བླ་མའི་གཟུངས༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ལྔ་པ་ཞིང་ཁམས་ལྷ་མོའི་གཟུངས༔ ཨོྃ་ཛྙཱ་ན་ཌཱཀྐི་ཧ་རི་ནི་ས་ཧཱུྃ༔ དྲུག་པ་བདེ་གཤེགས་རྩ་བའི་གཟུངས༔ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ་ཛ་ཧཱུྃ༔ བདུན་པ་བདེ་གཤེགས་རིགས་ལྔའི་གཟུངས༔
ཨོྃ་ཨཱ་ལི་ཀཱ་ལི་ཛྙཱ་ན་པཉྩ་ས་ཏྭ་ཀྲོ་ཏ་མུ་ནེ་ཡེ་སྭཱ་ཧཱ༔ བརྒྱད་པ་སངས་རྒྱས་རྩེ་མོ་མཉམ་སྦྱོར་གྱི་གཟུངས༔ ཨོྃ་ཨཱཿཧཱུྃ་ཧྲཱི་སྭཱ་ཧཱ༔ རྩ་སྔགས་ཨ་མི་དྷེ་ཝ་སུམ་སྟོང་ངམ་སྟོང་རྩ་ལས་མི་ཉུང་བ་དང༌། གཞན་རྣམས་ལྔ་བརྒྱ་རེ་ཙམ་སོང་སྟེ། དེ་ནས་རྣམ་བུམ་བསྒྲུབ་པ་ནི། གཟུངས་ཐག་ལ་འཇུས་ཏེ། ཕཊ྄་ཛཿ ནས་ཕྱེས་ལ། རང་བྱུང་བུམ་པ་གཞལ་མེད་ཁང་ཆེན་པོར། །
སྐད་ཅིག་མཁའ་ལ་གཟའ་སྐར་ཤར་བ་བཞིན། ། དཀྱིལ་འཁོར་རྩ་བའི་ལྷ་ཚོགས་བཀྲ་ལམ་མེར། ། གསལ་བའི་ཐུགས་སྲོག་སྔགས་ཕྲེང་སྤྲོ་བསྡུ་ཡིས། ། བྱང་སེམས་བདུད་རྩིས་བུམ་པ་གང་བར ་མོས། ཞེས་གསལ་བརྟན་གྱི་ངང་ནས་བུམ་སྒྲུབ་ཆེད་རྩ་སྔགས་སུམ་བརྒྱ་ལས་མི་ཉུང་བར་བཟླ། ལས་བུམ་སྔར་མ་སོང་ན་འདིར་བྱ། མཐར་ཡིག་བརྒྱ་དབྱངས་གསལ་རྟེན་སྙིང་སོགས་དང་ཐུན་མཚམས་ཀྱི་མཆོད་བསྟོད་ནི། ཡེ་ཤེས་ལྷ་ཚོགས་སྤྱན་འདྲེན་གཤེགས༔ ཕྱི་ནང་གསང་བའི་མཆོད་པ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔
ལྷག་ཆད་འགལ་འཁྲུལ་ཉམས་ཆག་བཤགས༔ མཆོག་དང་ཐུན་མོང་དངོས་གྲུབ་སྩོལ༔ དུང་ཆུ་མཆོད་ཡོན། ཨོཾ་ཨཱཿཧཱུྃ་ གིས་ཕུལ་ལ། བུམ་ལྷ་བདེ་སྟོང་གི་ངོ་བོར་ཞུ་བས་དམ་ཡེ་གཉིས་སུ་མེད་པའི་བྱང་སེམས་བདུད་རྩིས་བུམ་པ་གང་བར ་བསམ་མོ། ༈ རིག་མེ་དོར་བ་ནི། ཨོྃ་བཛྲ་ས་མ་ཡ་ཨོྃ། ཨཱཿབཛྲ་ས་མ་ཡ་ཨཱཿ ཧཱུྃ་བཛྲ་ས་མ་ཡ་ཧཱུྃ། སྭཱ་བཛྲ་ས་མ་ཡ་སྭཱ།
ཧཱ་བཛྲ་ས་མ་ཡ་ཧཱ། ཞེས་མེ་ཏོག་ཕུལ་བས། བདག་དང་དཀྱིལ་འཁོར་བའི་སྐུ་གསུང་ཐུགས་ཡོན་ཏན་ཕྲིན་ལས་རྣམས་དང་གཉིས་སུ་མེད་པར ་བསམ་ཞིང༌། ཨོྃ། ཡེ་ཤེས་རྒྱལ་པོ་སྐུ་གསུང་ཐུགས། ། ཡོན་ཏན་ཕྲིན་ལས་རྨད་པོ་ཆེ། ། དེ་ཉིད་དུ་ནི་མཉམ་སྦྱོར་བས། ། ཕྱག་རྒྱ་ཆེན་པོར་བདག་གྱུར་ཅིག ། ཨོྃ་བཛྲ་ས་མ་ཡ་ཧཱུྃ། ཨོྃ་བཛྲ་ས་མ་ཡ་སཏྭཾ།
ཨོྃ་བཛྲ་ས་མ་ཡ་ཧོ། ཞེས་དངོས་གྲུབ་བསྐུལ་ཞིང་བསྟིམ་མོ། གནང་བ་ཞུ་བ་ནི། ཐལ་མོ་སྦྱར་བས་བཏུད་དེ། ཨོྃ། རྡོ་རྗེ་ཡེ་ཤེས་ཐོབ་བྱེད་པའི། ། དེ་བཞིན་གཤེགས་པ་ཐམས་ཅད་ཀྱི། ། སྙིང་པོའི་དཀྱིལ་འཁོར་ཆེན་པོ་འདིར། ། བདག་གི་སློབ་མར་འཇུག་པར་འཚལ། ། ཞེས་གསོལ་བས་གནང་བ་བྱིན་པར་བསམ་མོ།
འདི་ཉིད་ཁོ་ནའི་སྒོ་ནས་བསྙེན་སྒྲུབ་དང་དབང་བསྐུར་བ་སོགས་ཕྲིན་ལས་གུད་དུ་ཕྱུང་དགོས་ཚེ་ཆོ་གའི་ཡན་ལག་ཡོངས་རྫོགས་ཚང་དགོས་པས་ན། ཆོས་སྲུང་གསོལ་མཆོད་དང་སྐོང་བཤགས་སོགས་སྤྱི་ལྟར་དང༌། ཚོགས་མཆོད་དང་རྗེས་ཆོག་ནི་གོང་གསལ་སྨད་ལས་ཀྱི་སྤྱི་ཆིངས་ལྟར་སྦྱར་བར་བྱའོ། ། དེ་དག་ནི་གཤམ་གྱི་ལེ་ཚན་གཞན་ལའང་འགྲེ་ཤེས་པར་བྱའོ། ། དང་པོ་ཨོ་རྒྱན་སྣང་མཐའ་ལ་བརྟེན་ནས་བདེ་ཆེན་ཞིང་ཁམས་སྒྲུབ་པའི་ལེ་ཚན་ནོ།། །། ༈ གཉིས་པ། འབྱུང་ལྔ་སྒྱུ་མར་སྦྱོང་བ་ལོངས་སྐུ་དག་པ་ཨོ་རྒྱན་བདེ་ཆེན་རྒྱལ་པོ་ལ་བརྟེན་ནས་རིག་འཛིན་རྩ་བའི་སྒྲུབ་ཐབས་ཨིནྡྲ་ནཱི་ལའི་ཁང་པ་ལྟར་བྱ་བ་ལ་གསོལ་འདེབས་སྤྱི་ཆིངས་ལྟར་དང༌། ཐོག་མར་ཚོགས་ཞིང་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར། སྐྱབས་སེམས་ནི།
ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་ཀུན༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒཽ་གསུམ་དད་དང་མི་ཕྱེད་དྲག་པོ་ཡིས༔ སྐྱབས་སུ་མཆིའོ་ཡེ་ཤེས་འོད་ཀྱི་སྐུར༔ དག་པ་རིག་འཛིན་དཀྱིལ་འཁོར་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲཽ་དྲུག་འཁྲུལ་སྣང་བསྒྲལ་བར་དམ་བཅའོ༔ ཚོགས་གསོག་པ་ནི། ཧཱུྃ༔
རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ
ཚོགས་ཞིང་རྣམས་རང་ལ་ཐིམ་པར་གྱུར།
དཀར་བགེགས་མཚམས་གཅོད་སོགས་སོ་སོར་སྒྲུབ་ཚེ་གོང་བཞིན་འཇུག་དགོས་ལ་དུ་མ་མཉམ་དུ་སྒྲུབ་ཚེ་མི་དགོས། མཆོད་པ་བྱིན་རློབ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔ ཧཱུྃ༔ གླིང་བཞིའི་སྣོད་མཆོག་ཁོར་ཡུག་ཁྱབ་པ་ཡི༔ ཕྱི་མཆོད་ལྷ་མོ་བཅུ་དྲུག་སྤྲིན་ལྟར་གཏིབས༔ བྷནྡྷའི་སྣོད་དུ་ནང་མཆོད་མཚོ་ལྟར་བསྐྱིལ༔ ག་ཎ་ཚོགས་དང་གཏོར་མ་རི་ལྟར་སྤུངས༔
དབང་པོ་སྣ་ལྔའི་མེ་ཏོག་ཚར་དུ་དངར༔ དྲི་ཞིམ་ཕྱུར་ཞིང་སྤྱན་གཟིགས་སྤྲིན་ལྟར་གཏིབས༔ ཀུན་བཟང་དགྱེས་པ་རབ་སྐྱེད་འདོད་ཡོན་ཚོགས༔ བླ་མེད་བདེ་བ་ཆེན་པོར་དགྱེས་པར་བསྐྱེད༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་ཨ་མྲྀ་ཏ་ག་ཎ་ཙཀྲ་བཛྲ་ཤབྡ་གནྡྷེ་སྤརྴེ་པཱུ་ཛ་མེ་གྷ་ཨཱཿཧཱུྃ༔ ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔
དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ དེ་ནས་དཀྱིལ་འཁོར་དགོད་པ་ནི། ཨོྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ བྷི་ཤྭ་བི་ཤུདྡྷེ༔ མ་སཱུརྻ་མཎྜ་ལ༔ ཨ་ཙནྡྲ་མཎྜ་ལ༔ པྃ་པདྨ་མཎྜ་ལ༔ ཧྲཱིཿ
ཧཱུྃ་ཧཱུྃ་ཧཱུྃ་ཧཱུྃ༔ ཌཱཀྐི་ཧ་རི་ནི་ས་ཧཱུྃ་ཨཱ༔ ཧཱུྃ༔ ཨེ་ལས་ནམ་མཁའ་མཐའ་དབུས་བྲལ༔ ཡྃ་ལས་རླུང་གི་རྒྱ་གྲམ་བཏེགས༔ རྃ་ལས་བསྐལ་པའི་མེ་ཆེན་འབར༔ ཁྃ་ལས་རྒྱ་མཚོའི་རྦ་རླབས་འཁྲུགས༔ སུྃ་ལས་དབང་ཆེན་ས་གཞི་བརྡལ༔ ཀེཾ་ལས་རུས་པའི་རི་རབ་བརྗིད༔ བྷྲཱུྃ་ལས་ཕོ་བྲང་གཞལ་ཡས་ཁང་༔
གྲུ་བཞི་སྒོ་བཞི་རྒྱན་དང་ལྡན༔ ཕྱི་དང་ནང་གསལ་སྒོ་རྫོགས་མཛེས༔ མཚན་ཉིད་ཐམས་ཅད་ཚང་བའི་དབུས༔ པདྨ་ཉི་ཟླའི་སྟེང་དུ་ཧཱུྃ༔ དེ་ཉིད་གནས་འགྱུར་དྲན་རྫོགས་སུ༔ གུ་རུ་བདེ་ཆེན་རྒྱལ་པོའི་སྐུ༔ ལོངས་སྤྱོད་རྫོགས་པའི་ཆ་ལུགས་ཅན༔ ཞལ་གཅིག་ཕྱག་གཉིས་ཁྲོ་འཛུམ་མཛེས༔ དམར་སྨུག་དབང་གི་ཕྲིན་ལས་རྫོགས༔ དབུ་ལ་རིན་ཆེན་པྲོག་ཞུ་གསོལ༔
ཞབས་གཉིས་བརྐྱང་བསྐུམ་འགྱིང་བག་ཅན༔ རིན་ཆེན་སྣ་ཚོགས་རྒྱན་གྱིས་སྤྲས༔ རུས་རྒྱན་གཡེར་ཁའི་སྒྲ་དང་བཅས༔ དར་དཔྱངས་ཅོད་པན་དུ་མ་འཕུར༔ ཕྱག་གཉིས་རྡོར་དྲིལ་ཐུགས་ཀར་བསྣོལ༔ མཚོ་རྒྱལ་དཀར་མོ་ཟུང་འཇུག་འཁྲིལ༔ རྡོ་རྗེ་བྷནྡྷ་མགུལ་ནས་འཁྱུད༔ རིན་ཆེན་དང་ནི་རུས་པས་བརྒྱན༔ ཟུང་འཇུག་བདེ་ཆེན་ལྡན་པར་བསྒོམ༔ ཧཱུྃ༔
སྟེང་ཕྱོགས་མཁའ་སྤྱོད་རྣམ་དག་དབུས༔ རྣམ་པར་སྨིན་པའི་རིག་འཛིན་ནི༔ འོད་ལྔའི་མདངས་ལྡན་གཟི་བརྗིད་འབར༔ ཕྱག་གཉིས་གྲི་གུག་ཐོད་ཁྲག་བསྣམས༔ གསང་བ་ཌཱཀྐི་ཡུམ་དང་སྦྱོར༔ ཕྱག་གཉིས་རྡོ་རྗེ་དུང་དམར་འཛིན༔ གཙོ་བོའི་ཆ་ལུགས་ལྟ་བུར་བསྐྱེད༔ གཙོ་བོའི་ཕྱོགས་བཞིར་རིམ་པ་བཞིན༔ ཤར་དུ་སར་གནས་རིག་འཛིན་དཀར༔ ལྷོ་རུ་ཕྱག་རྒྱ་རིག་འཛིན་སེར༔
ནུབ་ཏུ་ཚེ་དབང་རིག་འཛིན་དམར༔ བྱང་དུ་ལྷུན་གྲུབ་རིག་འཛིན་ལྗང་༔ ཐམས་ཅད་གྲི་གུག་བྷནྡྷ་བསྣམས༔ སྐུ་ལ་འཁྲིལ་བའི་ཡུམ་ཆེན་བཞི༔ ཉི་ཟླ་དངོས་གྲུབ་བདེ་ཆེན་དཀར༔ མཐིང་འོད་འབར་མ་གསལ་སྟོང་སྔོ༔ རྡོ་རྗེ་རྣལ་འབྱོར་རཱ་གའི་མདངས༔ ལས་ཀྱི་དབང་མོ་སྔོ་ལྗང་དགྱེས༔ ཡུམ་རྣམས་ཌཱ་རུ་བྷནྡྷ་བསྣམས༔ ཐམས་ཅད་གཙོ་བོའི་ཆ་ལུགས་ཅན༔
གསལ་སྟོང་ནམ་མཁའི་དཀྱིལ་འཁོར་ལྟར༔ སྣང་ལ་མ་འདྲེས་འཇའ་ལྟར་ཤར༔ རང་བཞིན་སྟོང་པའི་དབྱིངས་སུ་བསྒོམ༔ དེ་ལྟར་གསལ་བའི་གནས་གསུམ་ལས༔ ས་བོན་ཡིག་འབྲུ་འཕྲོས་པ་ཡིས༔ དག་པ་རིག་འཛིན་ལྷ་ཚོགས་རྣམས༔ སྐད་ཅིག་ཉིད་ལ་སྤྱན་དྲངས་གྱུར༔ ཨོྃ་བཛྲ་ས་མ་ཡ་ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ དེ་ནས་སྤྱན་འདྲེན་པ་ནི༔ ཧཱུྃ༔
མཁའ་སྤྱོད་ཨོ་རྒྱན་དག་པའི་ཕོ་བྲང་ནས༔ ཐོག་མའི་རིག་འཛིན་གཙོ་བོ་གཤེགས་སུ་གསོལ༔ བདེ་ཆེན་ལོངས་སྤྱོད་རྫོགས་སྐུའི་ཞིང་ཁམས་ནས༔ རིག་འཛིན་རོལ་པའི་ཡེ་ཤེས་གཤེགས་སུ་གསོལ༔ ཞིང་ཁམས་ཕྲིན་ལས་རྣམ་བཞིའི་ཕོ་བྲང་ནས༔ དག་པ་རིག་འཛིན་རྣམ་བཞི་གཤེགས་སུ་གསོལ༔ བདེ་སྟོང་མཁའ་ལ་རོལ་པའི་ཕོ་བྲང་ནས༔ གསང་བ་དབྱིངས་ཀྱི་ཡུམ་དྲུག་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཛཿ ཛ་ཧཱུྃ་བྃ་ཧོཿ
བཞུགས་གསོལ་དང་ཕྱག་བགྱིད་པ་ནི༔ ཧཱུྃ༔ རིག་འཛིན་རོལ་པའི་དཀྱིལ་འཁོར་ལྷ་ཚོགས་རྣམས༔ ཆགས་མེད་པདྨ་ཉི་ཟླའི་གདན་ལ་བཞུགས༔ རྟོག་མེད་ཐུགས་རྗེས་འགྲོ་ལ་དགོངས་སླད་དུ༔ སྟོང་ཉིད་སྙིང་རྗེ་ཡེ་ཤེས་སྩོལ་བའི་ཕྱིར༔ རྣལ་འབྱོར་གདུང་བ་དྲག་པོའི་ངེས་འབྱུང་གིས༔ ལུས་ངག་ཡིད་གསུམ་གུས་པས་ཕྱག་བགྱིད་དོ༔ ཟབ་བེར་ཆོས་གོས་ལྡན་པས་ཕྱི་ཕྱག་འཚལ༔ ཕོད་ཁ་སྔགས་ཆས་ལྡན་པས་ནང་ཕྱག་འཚལ༔
རྒྱན་དྲུག་སྟག་ཤམ་ལྡན་པས་གསང་ཕྱག་འཚལ༔ གཅེར་བུ་འཕུར་ཞིང་ལྡན་པས་བརྐྱང་ཕྱག་འཚལ༔ སྒོ་གསུམ་ཐ་མལ་གཞོམ་པས་དམ་ཕྱག་བགྱིད༔ ཨོྃ་བཛྲ་ས་མ་ཡ་ཏིཥྛ་ལྷན༔ ན་མོ་བཛྲ་ཨ་ཏི་པུ་ཧོཿ པྲ་ཏཱིཙྪ་ཧོཿ དེ་ནས་མཆོད་པ་འབུལ་བ་ནི༔ ཧཱུྃ༔ རིག་འཛིན་རྒྱལ་བའི་དཀྱིལ་འཁོར་ལ༔ ཕྱི་ཡི་མཆོད་པ་འབུལ་བ་ནི༔
མེ་ཏོག་ཅོད་པན་དབུ་ལ་འབུལ༔ དྲི་ཞིམ་སྨན་སྤོས་ཤངས་ལ་འབུལ༔ ཉི་ཟླ་སྣང་གསལ་སྤྱན་ལ་འབུལ༔ ཛ་གད་ཚོགས་མཆོད་ལྗགས་ལ་འབུལ༔ དབྱངས་དང་རོལ་མོ་སྙན་ལ་འབུལ༔ རེག་བྱ་རྒྱན་མཛེས་སྐུ་ལ་འབུལ༔ ཕྱི་ཡི་མཆོད་པ་སྣ་ཚོགས་ཀྱིས༔ རིག་འཛིན་འདུས་པའི་ཐུགས་དམ་བསྐང་༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་ཨ་མྲྀ་ཏ་ག་ཎ་ཙཀྲ་བཛྲ་ཤབྡ་གནྡྷེ་སྤརྴེ་པཱུ་ཛ་མེ་གྷ་ཨཱཿཧཱུྃ༔ དེ་ནས་ནང་གི་མཆོད་པ་འབུལ་བ་ནི༔
ཧཱུྃ༔ བྷནྡྷ་དུམ་གཅིག་རང་བྱུང་སྣོད་ཀྱི་ནང་༔ ཤ་ལྔ་བདུད་རྩི་པཉྩ་ཨ་མྲྀ་ཏ༔ རིགས་ལྔ་སྐུ་ལྔ་སྦྱོར་བའི་བྱང་ཆུབ་སེམས༔ པདྨ་མུ་ལ་ཨཉྫ་རཀྟ་སོགས༔ མཁའ་དབྱིངས་དབང་མོའི་བདེ་བ་ཉི་ཟླའི་རྒྱུན༔ ཁཱ་ཁ་མུ་ཁར་རྡོ་རྗེ་རླུང་གིས་བསྐུལ༔ གཞན་ཡང་བྷ་ལིང་གཏོར་མ་རི་ལྟར་སྤུངས༔ དབང་པོའི་མེ་ཏོག་ཕུང་པོར་བརྩེགས་པ་དང་༔ སྤྱན་གཟིགས་ལ་སོགས་ཡིད་ལ་འཐད་པའི་ཚོགས༔
རིག་འཛིན་རྒྱལ་བའི་དཀྱིལ་འཁོར་ལྷ་ལ་འབུལ༔ བཞེས་ནས་ཐུགས་དམ་བསྐངས་ཤིང་གཡར་དམ་སྩོལ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཁཱ་ཧི༔ མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀེཾ་ནི་རི་ཏི་བྷ་སུ་ཏ་ཁཱ་ཧི༔ དེ་ནས་གསང་བ་བདེ་བ་ཆེན་པོའི་མཆོད་པ་ནི༔ ཧཱུྃ༔ རིག་འཛིན་བདེ་ཆེན་རྒྱལ་པོ་ལ༔ ཡེ་ཤེས་མཚོ་རྒྱལ་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱི༔ ཕྱག་རྒྱ་དགའ་བཞིའི་མཆོད་པ་འབུལ༔
སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་གུ་རུ་ཨཀྵོ་བྷྱ་རཱ་ག་ཡ་ཧོཿ ཧཱུྃ༔ རྣམ་པར་སྨིན་པའི་རིག་འཛིན་མཆོག༔ གསང་བ་ཡེ་ཤེས་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱི༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བི་དྷོ་དྷ་ར་ཨཀྵོ་བྷྱ་རཱ་ག་ཡ་ཧོཿ ཧཱུྃ༔
ས་ལ་གནས་པའི་རིག་འཛིན་ལ༔ ཉི་ཟླ་འོད་ཟེར་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བི་དྷོ་དྷ་ར་ཨཀྵོ་བྷྱ་རཱ་ག་ཡ་ཧོཿ ཧཱུྃ༔ ཕྱག་རྒྱ་ཆེན་པོའི་རིག་འཛིན་ལ༔ མཐིང་འོད་འབར་མ་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔
ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བྷི་དྷོ་དྷ་ར་ཨཀྵོ་བྷྱ་རཱ་ག་ཡ་ཧོཿ ཧཱུྃ༔ ཚེ་ལ་དབང་བའི་རིག་འཛིན་ལ༔ རྡོ་རྗེ་རྣལ་འབྱོར་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བྷི་དྷོ་དྷ་ར་ཨཀྵོ་བྷྱ་རཱ་ག་ཡ་ཧོཿ
ཧཱུྃ༔ ལྷུན་གྱིས་གྲུབ་པའི་རིག་འཛིན་ལ༔ ལས་ཀྱི་དབང་མོ་ཡུམ་དང་སྦྱོར༔ ཟག་མེད་བདེ་བའི་འཁྲུལ་འཁོར་གྱིས༔ ཕྱག་རྒྱ་དགའ་བཞིའི་མཆོད་པ་འབུལ༔ སྐུ་ལུས་དགྱེས་ཕྱིར་བཞེས་སུ་གསོལ༔ ཨོྃ་བྷི་དྷོ་དྷ་ར་ཨཀྵོ་བྷྱ་རཱ་ག་ཡ་ཧོཿ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ༔ རཱ་ག་ཡ་ཧོཿ
རཱ་ག་ཡ་མི༔ ས་མ་ཡ་ཧོ༔ ས་མ་ཡ་སཏྭཾ༔ སུ་ཁཾ་སིདྡྷི་ཕ་ལ་ཛྙཱ་ན་ཧོཿ ཞེས་བདེ་བ་ཆེན་པོ་མཆོག་གི་དངོས་གྲུབ་ཐོབ་པར་བསམ༔ དམིགས་པ་ནི་ལྷ་ཡབ་ཡུམ་སྦྱོར་བ་མཛད་པའི་སྦྱོར་མཚམས་ནས་བདུད་རྩི་བབས་པས་དམ་ཚིག་གི་བདུད་རྩི་དང་དབྱེར་མེད་དུ་གྱུར༔ མཆོག་ཐུན་ཐམས་ཅད་ཀྱི་རྩ་བ་བྱང་ཆུབ་སེམས་ཀྱི་བདུད་རྩི་ཡིན་པའི་དོན་རྟོགས་པར་བྱ་ཞིང་སྐུ་གསུང་ཐུགས་ཀྱི་དབང་བཞི་ཐོབ་པར་བསམས་ལ་བདུད་རྩི་ལྕེ་རུ་མྱོང་ཞིང་གནས་གསུམ་དུ་ཐིག་ལེ་བྱ༔ བདུད་རྩི་ལའང་བྱང་སེམས་དཀར་དམར་བསྲེ་བའམ༔ ཡང་ན་སིནྡྷུ་ར༔ ཅུ་གང་ཀ་ལ་མ་བསྲེས༔
ཁྱད་པར་ཙནྡན་དཀར་དམར༔ ཡང་ན་ཅོང་ཞི་དང་རྒྱ་མཚལ༔ ཡང་ན་ཚ་དང་༔ རྒྱ་སྐག་སྟེ༔ ཐབས་ཤེས་སྤེལ་བའི་རྫས་སོ༔ ཡང་ན་བདུད་རྩི་སྨན་སྒྲུབ་ཀྱིས་ཐམས་ཅད་འཐུའོ༔ ས་མ་ཡ༔ དེ་ནས་བསྟོད་པ་བྱ་བ་ནི༔ ཧཱུྃ༔ ཕྱོགས་བཅུ་རྒྱལ་བ་མ་ལུས་བཞུགས་པའི་ཡུལ༔
ཞིང་གི་མཆོག་གྱུར་ཨོ་རྒྱན་མཁའ་སྤྱོད་གནས༔ ཕོ་བྲང་མཆོག་གྱུར་རྔ་ཡབ་པདྨ་འོད༔ དཔལ་རི་མཁའ་འགྲོ་འདུ་བའི་གནས་མཆོག་ཏུ༔ རིག་འཛིན་འདུས་པའི་དཀྱིལ་འཁོར་གཟི་བྱིན་མཆེད༔ མཁའ་ལ་སྤྱོད་པའི་དོན་དུ་དགོངས་པ་མཛད༔ རིག་འཛིན་རོལ་པའི་དཔའ་བོ་ཧེ་རུ་ཀཿ བདེ་བའི་ཟུང་འཇུག་ཟག་མེད་རིག་མ་འཁྲིལ༔ འགྲོ་བའི་དོན་དུ་སྒྱུ་མའི་སྤྲུལ་བསྒྱུར་པ༔ མཁའ་སྤྱོད་ཞིང་གི་ལྷ་ལ་ཕྱག་འཚལ་བསྟོད༔ ཧཱུྃ༔
ཆོས་དབྱིངས་སྐྱེ་མེད་ཁྱབ་བརྡལ་རོལ་པ་ལས༔ རིགས་དྲུག་ཐར་ལམ་མཆོག་ཏུ་སྨིན་པའི་ཕྱིར༔ བདེ་ཆེན་རྒྱལ་པོ་རིག་འཛིན་པདྨ་འབྱུང་༔ སྐུ་མདོག་དམར་སྨུག་ཞི་ཞིང་ཁྲོ་བའི་ཉམས༔ དབུ་ལ་རིགས་ལྔའི་རྩེ་ཕྲན་པྲོག་ཞུ་གསོལ༔ སྐུ་ལྔ་ཡེ་ཤེས་གསལ་སྟོང་འདུ་འབྲལ་མེད༔ སྣ་ཚོགས་རིན་ཆེན་དྲྭ་བ་སྐུ་ལ་སྤྲས༔ ཐུགས་རྗེའི་འོད་ཟེར་འཁོར་འདས་ཕྱོགས་རིས་བྲལ༔ ལྷ་རྫས་མཛེས་པའི་ཅོད་པན་དུ་མས་བརྒྱན༔ བྱམས་དང་སྙིང་རྗེའི་ཐབས་ཀྱིས་འགྲོ་དྲུག་འདྲེན༔
རུས་རྒྱན་ཟར་བུ་གཡེར་ཁའི་ཕྲེང་བས་སྤྲས༔ སྐྱེ་གནས་རྣམ་བཞིའི་འཁྲུལ་རྒྱུན་རྩད་ནས་གཅོད༔ རྡོ་རྗེ་དྲིལ་བུ་ཐབས་ཤེས་བསྣོལ་བ་སིལ༔ འཁོར་འདས་ཆོས་རྣམས་སྒྱུ་མའི་རོལ་པར་རྟོགས༔ ཞབས་གཉིས་བརྐྱང་བསྐུམ་ཉམས་ཀྱི་གར་དང་ལྡན༔ སྐྱེ་འཆི་གཉིས་སྤངས་ངན་འགྲོའི་གདུང་བ་སེལ༔ ཟུང་འཇུག་བདེ་ཆེན་མཚོ་རྒྱལ་པང་དུ་འཁྲིལ༔ དགའ་བཞིའི་བདེ་སྟོང་གྲོལ་ལམ་མཐའ་རུ་ཕྱིན༔ ཟག་མེད་སྐུ་ལ་ཡོན་ཏན་རྫོགས་པའི་ཡུམ༔ མ་སྲིང་རྒྱ་མཚོ་འདུས་པའི་དབང་མོ་ཆེ༔
རིག་འཛིན་ཡབ་ཡུམ་སྐུ་ལ་ཕྱག་འཚལ་བསྟོད༔ ཧཱུྃ༔ གཏི་མུག་རྣམ་དག་ཆོས་དབྱིངས་ཡེ་ཤེས་ངང་༔ དབུས་ཕྱོགས་མཁའ་སྤྱོད་ཞྀང་ཁམས་ལྷ་ཡི་གཙོ༔ རྣམ་པར་སྨིན་པའི་རིག་འཛིན་འོད་ལྔའི་མདངས༔ བདེ་ཆེན་དབྱིངས་ཕྱུག་གསང་བ་ཡེ་ཤེས་འཁྲིལ༔ སྨིན་པའི་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔ ཞེ་སྡང་རྣམ་དག་མེ་ལོང་ཡེ་ཤེས་ངང་༔ ཤར་ཕྱོགས་མངོན་དགའི་ཞིང་ཁམས་ལྷ་ཡི་གཙོ༔
ས་ལ་གནས་པའི་རིག་འཛིན་སྣང་སྟོང་སྐུ༔ བདེ་ཆེན་དབྱིངས་ཕྱུག་ཉི་ཟླའི་འོད་ཟེར་འཁྲིལ༔ སར་གནས་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔ ང་རྒྱལ་རྣམ་དག་མཉམ་ཉིད་ཡེ་ཤེས་ངང་༔ ལྷོ་ཕྱོགས་དཔལ་ལྡན་ཞིང་ཁམས་ལྷ་ཡི་གཙོ༔ ཕྱག་རྒྱ་ཆེན་པོའི་བདེ་སྟོང་རིག་འཛིན་སྐུ༔ བདེ་ཆེན་དབྱིངས་ཕྱུག་མཐིང་འོད་འབར་མ་འཁྲིལ༔ ཕྱག་རྒྱ་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔
འདོད་ཆགས་རྣམ་དག་སོར་རྟོགས་ཡེ་ཤེས་ངང་༔ ནུབ་ཕྱོགས་བདེ་ཆེན་ཞྀང་ཁམས་ལྷ་ཡི་གཙོ༔ ཚེ་ལ་དབང་བའི་རིག་འཛིན་གྲགས་སྟོང་སྐུ༔ བདེ་ཆེན་དབྱིངས་ཕྱུག་རྡོ་རྗེ་རྣལ་འབྱོར་འཁྲིལ༔ ཚེ་དབང་རིག་འཛིན་ཡབ་ཡུམ་སྐུ་ལ་བསྟོད༔ ཧཱུྃ༔ ཕྲག་དོག་རྣམ་དག་བྱ་གྲུབ་ཡེ་ཤེས་སྐུ༔ བྱང་ཕྱོགས་ལས་རབ་ཞིང་ཁམས་ལྷ་ཡི་གཙོ༔ ལྷུན་གྱིས་གྲུབ་པའི་རིག་འཛིན་གསལ་སྟོང་ངང་༔ བདེ་ཆེན་དབྱིངས་ཕྱུག་ལས་ཀྱི་དབང་མོ་འཁྲིལ༔
ལྷུན་གྲུབ་རིག་འཛིན་ཡབ་ཡུམ་སྐུ་ལ་བསྟོད༔ ཛཔ྄་ཁང་དབྱེ་བ་གོང་བཞིན་བླང༌། ཛཔ྄་བསྐུལ་ནི། ཧཱུྃ༔ རིག་འཛིན་འདུས་པའི་དཀྱིལ་འཁོར་ལྷ་ཚོགས་ལ༔ བདག་གིས་རབ་བསྐུལ་དྭང་བས་བསྟོད་ལགས་ན༔ བྱིན་རླབས་ཐུགས་རྗེའི་སྨོན་ལམ་ཤུགས་མཚོན་ཏེ༔ ཚེ་རབས་ཀུན་ཏུ་འབྲལ་མེད་རྗེས་འཛིན་ཅིང་༔ རིག་འཛིན་རྒྱལ་བའི་སྲས་སུ་དབང་བསྐུར་ཏེ༔ རྔ་ཡབ་དག་ཞིང་བགྲོད་པར་བྱིན་གྱིས་རློབས༔
༈ གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? ཞེས་གསོལ་འདེབས་ཅི་རིགས་བཟླ། བསྙེན་དམིགས་ནི། བདག་མདུན་ལྷའི་ཐུགས་ཀར་པད་ཟླའི་སྟེང་དུ་རྡོ་རྗེ་དམར་པོ་རྩེ་ལྔ་པའི་ལྟེ་བར་ཧཱུྃ་ཡིག་དམར་པོ་མར་མེ་ལྟར་གསལ་བ་ལས་འོད་ཟེར་འཕྲོས། དེའི་མཐར་བཟླ་བྱའི་ཡིག་འབྲུ་རྣམས་སྐར་མའི་ཕྲེང་བ་ལྟར་རང་སྒྲ་དང་བཅས་བཀྲ་ལམ་མེར་འཁོར་བར་གྱུར། དེ་ལས་སྔགས་ཀྱི་འོད་ཟེར་ཁྲ་ལམ་གྱིས་བྱུང་བ་རང་ཞལ་ནས་ཐོན་ཏེ་མདུན་བསྐྱེད་ཀྱི་ཞལ་དུ་ཞུགས། ཐུགས་ཀར་ཐིམ་པས་ཐུགས་རྒྱུད་བསྐུལ།
སླར་སྔགས་ཀྱི་འོད་ཟེར་མདུན་བསྐྱེད་ཀྱི་ལྟེ་བ་ནས་ཐོན། རང་གི་ལྟེ་བར་ཞུགས། ཐུགས་ཀའི་ས་བོན་ལ་ཐིམ་པས་བྱིན་རླབས་དངོས་གྲུབ་མ་ལུས་པ་ཐོབ་པར་བསམ། རྩ་སྔགས་ནི༔ ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ ལས་སྔགས་ནི༔ ཡང་སྔགས་ཀྱི་འོད་ཟེར་རིགས་དྲུག་གི་གནས་སུ་འཕྲོས་པས་སོ་སོའི་ལས་ཉོན་བྱང་ནས་ཐམས་ཅད་དཀྱིལ་འཁོར་གྱི་ལྷ་ཡི་སྐུར་གྱུར་ཅིང༌། སྔགས་སྒྲ་དི་རི་རི་སྒྲོགས་པར་བསམ། བདག་མདུན་གྱི་ཐུགས་ཀ་ནས་སྔགས་ཀྱི་འོད་ཟེར་དཔག་ཏུ་མེད་ཅིང་བརྗོད་ཀྱི་མི་ལང་པ་སྟེང་འོག་ཕྱོགས་བཞིར་འཕྲོས་པས། འཁོར་འདས་ཀྱི་དཀྱིལ་འཁོར་ཐམས་ཅད་ལ་ཕོག་ཅིང་རྒྱལ་བ་རྣམས་ལ་མཉེས་པར་མཆོད།
དབང་བྱིན་དངོས་གྲུབ་ཐོབ། མཁའ་འགྲོ་དམ་ཅན་རྣམས་ཀྱི་ཐུགས་དམ་བསྐངས་ཤིང་ཉམས་ཆག་སྦྱངས། དམ་ཚིག་གི་གནད་ལ་བསྐུལ། ཅི་བགྱིས་པའི་བཀའ་ཉན་ཅིང་ཕྲིན་ལས་བསྒྲུབས། འབྱུང་པོ་མ་རུངས་པ་རྣམས་ལ་ཕོག་པས་ཚར་བཅད། བྱང་ཆུབ་སེམས་ཀྱི་འོད་ཟེར་ཕོག་པས་གནོད་སེམས་སྡུག་བསྔལ་དང་བྲལ་ཏེ་བདེ་བའི་ལོངས་སྤྱོད་དང་ལྡན་པར་བྱས། ཁམས་གསུམ་གྱི་སེམས་ཅན་ཐམས་ཅད་ལ་ཕོག་པས་ལུས་ངག་ཡིད་གསུམ་གྱི་སྡིག་སྒྲིབ་མ་ལུས་པ་བྱང་ཞིང་དག་ནས། ཐམས་ཅད་དུས་གཅིག་ཏུ་དཀྱིལ་འཁོར་ལྷ་ཚོགས་ཀྱི་སྐུར་གྱུར་ཅིང༌། དེ་རྣམས་ཐམས་ཅད་ཀྱི་ཛཔ྄་དབྱངས་སྒྲོགས་པར་གྱུར། ཨོྃ་གུ་རུ་ཌཱཀྐི་ཧ་རི་ནི་ས་ཧཱུྃ་ཕཊ྄ཿ
ཕྲིན་ལས་སྔགས༔ སླར་ཡང་ལྷ་ཚོགས་རྣམས་ཀྱི་ཐུགས་ཀ་ནས། འོད་ཟེར་དཀར་སེར་དམར་ལྗང་གྲངས་མེད་པར་འཕྲོས་པས། ཞི་རྒྱས་དབང་དྲག་གི་ལས་ཐམས་ཅད་ཐོགས་མེད་དུ་འགྲུབ་པར་ མོས། ཨོྃ་གུ་རུ་ཡོ་གི་ནི་ཌཱཀྐི་རུ་ལུ་རུ་ལུ་ཧཱུྃ་བྷྱོཿ བུམ་སྒྲུབ། མཆོད་བསྟོད། བཤགས་པའི་རྗེས་རིག་མེ་དོར་བ་དང༌། གནང་ཞུས་སྔར་མ་ལྟར་བྱ་བ་སོགས་འདི་མན་ཀུན་ལ་འགྲེའོ། ༈ ཚོགས་མཆོད་སྤྱི་ཆིངས་ལྟར་བྱའོ།
གསུམ་པ། ཨོ་རྒྱན་དུས་གསུམ་མཁྱེན་པ་ལ་བརྟེན་ནས་ཅིར་སྣང་ཚོགས་དྲུག་རང་གྲོལ་གྱི་གདམས་པ་ཐོད་ཕྲེང་རིགས་ལྔའི་སྒྲུབ་པ་འཁྲུལ་སྣང་རང་གྲོལ་ལྟར་བྱ་བ་ལ། སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར། སྐྱབས་སེམས་ནི། ན་མོ༔ བདེ་གཤེགས་ཀུན་འདུས་ཐོད་ཕྲེང་རིགས་ཀྱི་གཙོ༔ མ་སྲིང་མཁའ་འགྲོ་གསང་བ་དབྱིངས་ཀྱི་ལྷ༔ རྩ་གསུམ་བཀའ་འདུས་དཀྱིལ་འཁོར་ལྷ་ཚོགས་ལ༔ བདག་ཡིད་རབ་ཏུ་གདུང་བས་སྐྱབས་སུ་མཆི༔
སྐུ་ལྔའི་ཐུགས་རྗེའི་ཡེ་ཤེས་རྒྱུད་བསྐུལ་ནས༔ སྲིད་ཞིར་ཆོས་ཀྱི་འཁོར་ལོ་བསྐོར་བ་དང་༔ མྱང་འདས་གོ་འཕང་འཐོབ་ཕྱིར་སེམས་བསྐྱེད་དོ༔
ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔
འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། མཆོད་པ་བྱིན་རློབས་ནི། ཨོྃ་ཨཱཿཧཱུྃ༔ ཨོྃ་ཧཱུྃ་ཏྲཱྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ༔
ཛ་ཧཱུྃ་བཾ་ཧོཿ ཧཱུྃ༔ རླུང་མེ་ཐོད་སྒྱེད་སྟེང་དུ་ཀ་པཱ་ལ༔ ཡངས་ཤིང་རྒྱ་ཆེ་ཕྱོགས་བཞི་དབུས་ལྔ་རུ༔ ལྷ་མོ་བཅུ་དྲུག་གསང་བའི་ལྷ་མོ་བཞི༔ ཕྱི་མཆོད་ནང་མཆོད་གསང་མཆོད་སྦྱོར་བའི་མཆོད༔ སོ་སོའི་ཐུགས་ཀར་ས་བོན་འཕྲོས་པ་ལས༔

བྷནྡྷའི་ནང་དུ་ཡེ་ཤེས་ལྔ་ལྡན་གྱི༔ དམ་ཚིག་བདུད་རྩི་སྤྲིན་ཕུང་དབྱིངས་སུ་བསྙེགས༔ ཡེ་ཤེས་རིགས་ལྔའི་བྱིན་གྱིས་བརླབས་པའི་ཚེ༔ རང་རང་ཐོགས་པའི་མཆོད་སྤྲིན་ཇི་བཞིན་སྤེལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གེནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་ཧཱུྃ་ཧྲཱིཿཋཿ ཨོྃ་མ་ཧཱ་རཀྟ་ཛྭ་ལ་མཎྜ་ལ་ཧཱུྃ་ཧྲཱིཿཋཿ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་ཧཱུྃ་ཧྲཱིཿཋཿ ཨོྃ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀིཾ་ནི་རི་ཏི་བ་སུ་ཏ་ཨཱཿཧཱུྃ༔ ཏིང་འཛིན་རྣམ་གསུམ་གསལ་གདབ་པ་ནི།
ཧཱུྃ༔ དང་པོ་ཅིར་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ དེ་ནས་གཞལ་ཡས་ཁང་ལྷ་བསྐྱེད་པ་ནི༔ ཨོྃ་བཛྲ་བྷྲཱུྃ་ཧཱུྃ༔ ཨེ་ཡྃ་རྃ་ཁྃ་བྷྲཱུྃ༔
པདྨ་སཱུརྻ་ཙནྡྲ་མཎྜ་ལ་ཏིཥྛ་སཏྭཾ༔ ཧཱུྃ༔ རླུང་མེ་ས་ཆུ་དབང་ཆེན་གཞི༔ རྡོ་རྗེ་བྷྲཱུྃ་གྱུར་གཞལ་ཡས་ཁང་༔ ཕྱི་ནང་བར་ཁྱམས་ཁོར་ཡུག་བཅས༔ ཀུན་ཚང་ཕོ་བྲང་ཡོན་ཏན་ལྡན༔ རང་བཞིན་དབྱིངས་སུ་འཇའ་ལྟར་ཤར༔ ཧཱུྃ་བྷྲཱུྃ༔ བཛྲ་ཨཱཏྨ་ཀོ྅་ཧཾ༔ ཧཱུྃ༔
དེ་དབུས་པདྨ་ཉི་ཟླའི་སྟེང་༔ ཧཱུྃ་ལས་བུདྡྷ་ཐོད་ཕྲེང་རྩལ༔ པདྨ་འབྱུང་གནས་སྐུ་མདོག་མཐིང་༔ ཧེ་རུ་ཀ་པའི་ཆ་ལུགས་ཅན༔ ཕྱག་གཉིས་རྡོ་རྗེ་བྷནྡྷ་བསྣམས༔ རྣལ་འབྱོར་སྤྱོད་པའི་ལུགས་སུ་བསྒོམ༔ དེ་བཞིན་རོལ་སྟབས་བཞུགས་པ་ཡི༔ པང་དུ་འཁྱུད་པའི་གསང་ཡེ་ནི༔ ལྷ་ལྕམ་དམར་མོ་ཟུང་འཇུག་འཁྲིལ༔ གཅེར་བུ་རིན་ཆེན་རྒྱན་གྱིས་སྤྲས༔
ཕྱག་ན་མདའ་དར་ཚེ་བུམ་བསྣམས༔ ཟུང་འཇུག་གཟི་བརྗིད་ལྡན་པར་བསྒོམ༔ ཧཱུྃ༔ ཤར་དུ་བཛྲ་ཐོད་ཕྲེང་རྩལ༔ ལྷོ་རུ་རཏྣ་ཐོད་ཕྲེང་རྩལ༔ ནུབ་ཏུ་པདྨ་ཐོད་ཕྲེང་རྩལ༔ བྱང་དུ་ཀརྨ་ཐོད་ཕྲེང་རྩལ༔ གཡས་རྣམས་ཕྱོགས་ཀྱི་ཕྱག་མཚན་བསྣམས༔ གཡོན་རྣམས་བྷནྡྷ་བདུད་རྩིས་གཏམས༔ གཅེར་བུ་རུས་པའི་རྒྱན་དྲུག་ཅན༔
རོལ་སྟབས་བདེ་ཆེན་ལྡན་པར་བསྒོམ༔ རིག་མ་དཀར་སེར་དམར་ལྗང་བཞི༔ གཅེར་མོ་རིན་ཆེན་རྒྱན་གྱིས་སྤྲས༔ གཡས་གཡོན་རྡོ་རྗེ་དུང་དམར་བསྣམས༔ ཟུང་འཇུག་འཁྲིལ་ཞིང་མགུལ་ནས་འཁྱུད༔ ཡབ་ཡུམ་བདེ་ཆེན་རྒྱས་པར་བསྒོམ༔ ཧཱུྃ༔ གཞན་ཡང་རིག་འཛིན་མཁའ་འགྲོ་དང་༔ དཀྱིལ་འཁོར་སྐྱོང་བ་ལ་སོགས་པ༔ ཉི་མ་དང་ནི་ཟེར་བཞིན་དུ༔
སྣང་ལ་རང་བཞིན་བྲལ་བར་བསྒོམ༔ གུ་རུ་བཀའ་འདུས་ལྷ་ཚོགས་རྣམས༔ སྐད་ཅིག་ཉིད་ལ་སྤྱན་དྲངས་གྱུར༔ ཨོྃ་བཛྲ་ས་མཱ་ཡ་ཛ་ཛཿ དེ་ནས་སྤྱན་འདྲེན་བྱ་བ་ནི༔ ཧཱུྃ་ཧྲཱིཿ རྔ་ཡབ་དཔལ་རི་པདྨ་འོད༔ ཨོ་རྒྱན་རང་བྱུང་ཞིང་ཁམས་ནས༔ རྗེ་བཙུན་བུདྡྷ་ཐོད་ཕྲེང་རྩལ༔ ཌཱཀྐི་རྒྱ་མཚོའི་འཁོར་གྱིས་བསྐོར༔
གནས་འདིར་སྤྱན་འདྲེན་གཤེགས་སུ་གསོལ༔ ཕྱོགས་བཞིའི་ཕྲིན་ལས་ཞིང་ཁམས་ནས༔ ཐོད་ཕྲེང་སྡེ་བཞི་གཤེགས་སུ་གསོལ༔ མཁའ་སྤྱོད་དག་པའི་ཞིང་ཁམས་ནས༔ རིགས་ལྔའི་མཁའ་འགྲོ་གཤེགས་སུ་གསོལ༔ རང་བཞིན་དག་པའི་ཞིང་ཁམས་ནས༔ དཔའ་བོ་དཔའ་མོ་གཤེགས་སུ་གསོལ༔ གཤེགས་ནས་བྱིན་ཕོབ་དབང་ཆེན་བསྐུར༔ ཨོྃ་གུ་རུ་དྷེ་ཝ་ཌཱཀྐི་ནཱི་བུདྡྷ་བཛྲ་རཏྣ་པདྨ་ཀརྨ་ཧ་རི་ནི་ས་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ
བཞུགས་གསོལ་ཕྱག་འཚལ་བ་ནི༔ ཧཱུྃ༔ དབྱིངས་ལ་གཤེགས་བཞུགས་མི་མངའ་ཡང་༔ ཉི་ཟླ་པདྨའི་གདན་གྱི་སྟེང་༔ གུ་རུ་བཀའ་འདུས་ལྷ་ཚོགས་རྣམས༔ འགྲོ་བའི་དོན་ལ་དགོངས་ཏེ་བཞུགས༔ བདག་ཅག་སྒྲུབ་པའི་རིག་འཛིན་གྱི༔ ཕྱི་དང་ནང་དང་གསང་བ་ཡི༔ གུས་པའི་ཡིད་ཀྱིས་ཕྱག་འཚལ་ལོ༔ ཨོྃ་བཛྲ་ས་མ་ཡ་ཏིཥྛ་ལྷན༔
ཨོྃ་ན་མོ་པུ་རུ་ཤ་ཡ་ཧོཿ ཨ་ཏི་པུ་ཧོཿ དེ་ནས་མཆོད་པ་འབུལ་བ་ནི༔ ཧཱུྃ༔ གུ་རུ་བུདྡྷ་ཐོད་ཕྲེང་རྩལ༔ རིགས་བཞི་དཔའ་བོའི་ཚོགས་དང་བཅས༔ མ་སྲིང་ཌཱཀྐི་རྒྱ་མཚོ་སོགས༔ བཀའ་འདུས་དཀྱིལ་འཁོར་ལྷ་ཚོགས་ལ༔ ཕྱི་མཆོད་མེ་ཏོག་བདུག་སྤོས་དང་༔ མར་མེ་དྲི་ཆབ་ཞལ་ཟས་སོགས༔
གཟུགས་སྒྲ་དྲི་རོ་རེག་བྱ་འབུལ༔ ནང་མཆོད་སྨན་གཏོར་རཀྟ་དང་༔ དབང་པོ་རྣམ་ལྔའི་མེ་ཏོག་སོགས༔ སྦྱོར་སྒྲོལ་གསང་བ་ཁོ་ན་ཉིད༔ ཚོགས་མཆོད་ཛ་གད་ཆང་ལ་སོགས༔ གཞན་ཡང་སྤྱན་གཟིགས་དུ་མ་བཅས༔ རྩ་གསུམ་བཀའ་འདུས་ལྷ་ལ་འབུལ༔ ཐོད་ཕྲེང་སྡེ་ལྔ་ཡབ་ཡུམ་གྱི༔ ཐུགས་དམ་བསྐངས་ཤིང་བར་ཆད་སོལ༔ མཆོག་དང་ཐུན་མོང་དངོས་གྲུབ་སྩོལ༔
ཨོྃ་གུ་རུ་དྷེ་ཝ་ཌཱཀྐི་ནཱི་ཧ་རི་ནི་ས་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཧོཿ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་གུ་ཧྱ་ས་མ་ཡེ་ཨཱཿཧཱུྃ༔ ཨོྃ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀིང་ནི་རི་ཏི་བྷ་ལིངྟ་པཱུ་ཛ་ཧོཿ དེ་ནས་བསྟོད་པ་བྱ་བ་ནི༔ ཧཱུྃ་ཧྲཱིཿ མ་ཆགས་སྐྱོན་བྲལ་པདྨ་རིགས་ཀྱི་ལྷ༔ དུས་གསུམ་སངས་རྒྱས་སྤྲུལ་སྐུའི་ཆ་ལུགས་འཆང་༔ ལོངས་སྐུའི་རང་བཞིན་རིན་ཆེན་རྒྱན་གྱིས་སྤྲས༔ ཆོས་སྐུ་མི་འགྱུར་སྐུ་མདོག་མཐིང་འོད་འབར༔
སྐུ་གཅིག་སྐུ་གཉིས་སྐུ་ལྔ་ལྷུན་གྱིས་གྲུབ༔ འགྲོ་བའི་དོན་དུ་རང་བྱུང་པདྨ་འབྱུང་༔ ཧེ་རུ་ཀ་དཔལ་བདེ་གཤེགས་རིགས་ཀྱི་གཙོས༔ བདེ་སྟོང་ཟུང་འཇུག་ལྷ་ལྕམ་གསང་ཡེ་འཁྲིལ༔ འཁོར་ལོ་རྒྱས་འདེབས་མཆོག་གི་རོལ་རྩལ་ཅན༔ ཟག་མེད་དགའ་བཞིའི་ཡེ་ཤེས་རྒྱས་པའི་སྐུ༔ མ་རིག་གཏི་མུག་དབྱིངས་སུ་དག་པའི་ཕྱིར༔ ཆོས་དབྱིངས་ཡེ་ཤེས་སྐྱེ་བ་མེད་པའི་ཐུགས༔ བུདྡྷ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཧཱུྃ༔
ཞི་བའི་ལས་མཛད་དཀར་གསལ་མདངས་དང་ལྡན༔ ཧེ་རུ་ཀ་དཔལ་སྐུ་ཡི་བཀོད་པ་རྫོགས༔ ཟུང་འཇུག་ཌཱཀྐི་མཚོ་རྒྱལ་སྐུ་ལ་འཁྲིལ༔ ཉོན་མོངས་ཞེ་སྡང་འཁྲུལ་སྣང་དག་པའི་གསུང་༔ མེ་ལོང་ཡེ་ཤེས་སྐྱེ་བ་མེད་པའི་སྐུ༔ རྡོ་རྗེ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཧཱུྃ༔ རྒྱས་པའི་ལས་མཛད་སེར་བཞད་མདངས་དང་ལྡན༔ ཧེ་རུ་ཀ་དཔལ་ཡོན་ཏན་བཀོད་པ་རྫོགས༔ ཟུང་འཇུག་ཌཱཀྐི་ཀཱ་ལ་སིདྡྷི་འཁྲིལ༔
ཉོན་མོངས་ང་རྒྱལ་འཁྲུལ་སྣང་དག་པའི་ཕྱིར༔ མཉམ་ཉིད་ཡེ་ཤེས་སྐྱེ་མེད་ཡོན་ཏན་རྫོགས༔ རཏྣ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཧཱུྃ༔ དབང་གི་ལས་མཛད་དྲི་མེད་རཱ་གའི་མདངས༔ ཧེ་རུ་ཀ་དཔལ་གསུང་གི་བཀོད་པ་རྫོགས༔ ཟུང་འཇུག་ཌཱཀྐི་ཤཱཀྱ་དྷེ་མ་འཁྲིལ༔ ཉོན་མོངས་འདོད་ཆགས་འཁྲུལ་སྣང་དག་པའི་ཕྱིར༔ སོར་རྟོགས་ཡེ་ཤེས་སྐྱེ་མེད་གསུང་མཆོག་རྫོགས༔ པདྨ་ཐོད་ཕྲེང་ཡབ་ཡུམ་སྐུ་ལ་བསྟོད༔
ཧཱུྃ༔ དྲག་པོའི་ལས་མཛད་ལྗང་ནག་དགྱེས་པའི་མདངས༔ ཧེ་རུ་ཀ་དཔལ་ཕྲིན་ལས་བཀོད་པ་རྫོགས༔ ཟུང་འཇུག་ཌཱཀྐི་བཀྲ་ཤིས་ཁྱེའུ་འདྲེན་འཁྲིལ༔ ཉོན་མོངས་ཕྲག་དོག་འཁྲུལ་སྣང་དག་པའི་ཕྱིར༔ བྱ་གྲུབ་ཡེ་ཤེས་སྐྱེ་མེད་ཕྲིན་ལས་རྫོགས༔ ཀརྨ་ཐོད་ཕྲེང་ཡབ་ཡུམ་སྐུ་ལ་བསྟོད༔ ཛཔ྄་ཁང་དབྱེ་བ་གོང་ལྟར། ཛཔ྄་ཀྱི་ཐུགས་དམ་བསྐུལ་བ་ནི། ཧཱུྃ༔
ཉོན་མོངས་ཞི་མཛད་འཁྲུལ་སྣང་རང་སར་གྲོལ༔ དུས་གསུམ་མཁྱེན་པ་ཡེ་ཤེས་གུ་རུ་རྗེ༔ མ་སྲིང་མཁའ་འགྲོའི་ཚོགས་དང་བཅས་པ་ལ༔ བདག་གི་གུས་པས་གདུང་ཞིང་བསྟོད་ལགས་ན༔ མ་གྱུར་སེམས་ཅན་རིགས་དྲུག་སྡུག་བསྔལ་བཅས༔ འཁོར་བའི་རྒྱ་མཚོར་ཐར་མེད་བྱིང་བ་རྣམས༔ ཐུགས་རྗེའི་འོད་ཀྱི་ལྕགས་ཀྱུས་རྗེས་བཟུང་ནས༔ རྔ་ཡབ་དག་ཞིང་བགྲོད་པར་བྱིན་གྱིས་རློབས༔ ༈ སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔
ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? གསོལ་འདེབས་ཅི་རིགས་བཟླ། བསྙེན་པའི་དམིགས་པ་ནི། ཐུགས་ཀར་པད་ཉི་ཟླ་བའི་དབུས་སུ་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཧཱུྃ་སྔོན་པོ་ཨིནྡྲ་ནཱི་ལ་ལྟར་གསལ་ཞིང་འབར་བ་ལས་འོད་ཟེར་འཕྲོས། དེའི་མཐར་སྔགས་ཕྲེང་རྣམས་སྐར་མའི་ཕྲེང་བ་ལྟར་རང་སྒྲ་དང་བཅས་བཀྲ་ལམ་མེར་འཁོར་བར་གྱུར། རྩ་སྔགས་ནི། ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ ཧྲཱིཿམ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིང་ཧྲིང་ཛ༔
སིདྡྷི་ཕ་ལ་ཧཱུྃ༔ དེ་ལས་སྔགས་ཀྱི་འོད་ཟེར་ཁྲ་ལམ་གྱིས་བྱུང་བ་རང་ཞལ་ནས་ཐོན་ཏེ་མདུན་བསྐྱེད་ཀྱི་ཞལ་དུ་ཞུགས། ཐུགས་ཀར་ཐིམ་པས་ཐུགས་རྒྱུད་བསྐུལ། སླར་སྔགས་ཀྱི་འོད་ཟེར་མདུན་བསྐྱེད་ཀྱི་ལྟེ་བ་ནས་ཐོན། རང་གི་ལྟེ་བར་ཞུགས། ཐུགས་ཀའི་ས་བོན་ལ་ཐིམ་པས་བྱིན་རླབས་དངོས་གྲུབ་མ་ལུས་པ་ཐོབ་པར་ བསམ། ལས་སྔགས་ནི། ཨོཾ་བཛྲ་གུ་རུ་ཧེ་རུ་ཀ་ཌཱཀྐི་ཧ་རི་ནི་ས་ཧཱུྃ་ཕཊ྄ཿ ཡང་སྔགས་ཀྱི་འོད་ཟེར་རིགས་དྲུག་གི་གནས་སུ་འཕྲོས་པས་སོ་སོའི་ལས་ཉོན་སྦྱངས་ནས་ཐམས་ཅད་དཀྱིལ་འཁོར་གྱི་ལྷའི་སྐུར་གྱུར་ཅིང༌། སྔགས་སྒྲ་དི་རི་རི་སྒྲོགས་པར་བསམ།
གཅིག་དྲིལ་ལས་སྦྱོར་ནི། ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ སིདྡྷི་ཕ་ལ་ཧཱུྃ༔ བུམ་སྒྲུབ། མཆོད་བསྟོད། བཤགས་པའི་རྗེས་རིག་མེ་དོར་བ་དང༌། གནང་ཞུས་སོགས་སྤྱི་ཆིངས་ལྟར་བྱའོ། ། གསུམ་པ་ཨོ་རྒྱན་དུས་གསུམ་མཁྱེན་པ་ལ་བརྟེན་ནས་ཅིར་སྣང་ཚོགས་དྲུག་རང་གྲོལ་གྱི་གདམས་པའི་ལེ་ཚན་ནོ།། །། ༈ བཞི་པ། ཨོ་རྒྱན་འབྱུང་བ་བཞིའི་ལྷ་མོ་དང་བཅས་པར་བརྟེན་ནས་འཆི་འཕོ་འཇིགས་སྐྲག་རང་གྲོལ་གྱི་ཞལ་གདམས་དང་འབྲེལ་བའི་ཨོ་རྒྱན་དཔའ་བོ་གྱད་ཀྱི་སྒྲུབ་ཐབས་ཀ་དག་རང་གྲོལ་ལྟར་བྱ་བ་ལ།
གསོལ་འདེབས་ནི། ན་མོ༔ ཀ་དག་བདེ་ཆེན་ལྷུན་གྲུབ་འདུས་མ་བྱས༔ ཀུན་བཟང་འགྱུར་མེད་གསལ་སྟོང་ཡེ་ཤེས་ཆེ༔ སྣ་ཚོགས་མ་འགགས་ཁྱབ་བརྡལ་ལྷུན་གྱིས་གྲུབ༔ མཁའ་ལྟར་རྣམ་དག་འཇའ་ལུས་རྡོ་རྗེའི་སྐུ༔ སྐྱེ་འཆི་གཉིས་སྤངས་གུ་རུ་པདྨ་འབྱུང་༔ ཕུང་ཁམས་རྣམ་དག་མཁའ་འགྲོ་རིག་མའི་ཚོགས༔ འབྱུང་བཞི་གདོས་བྲལ་དྲི་མེད་རབ་གསལ་སྐུ༔ དམ་པའི་དཀྱིལ་འཁོར་ལྷ་ལ་གསོལ་བ་འདེབས༔
ཕུང་ཁམས་འཇའ་ལུས་འགྲུབ་པར་བྱིན་གྱིས་རློབས༔ སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་དུ༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེའི་ཡེ་ཤེས་བསྐུལ༔ རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔
གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔
མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། དེ་ནས་མཆོད་པ་བྱིན་གྱིས་བརླབ་པ་ནི༔ ཧཱུྃ་ཧྲཱིཿ རང་བྱུང་སྐྱེ་བ་མེད་པའི་སྣོད་མཆོག་ཏུ༔ ཚོགས་དྲུག་ཡིད་ལ་རྒྱས་པའི་མཆོད་སྤྲིན་གཏིབས༔ ཁམས་ལྔ་དབང་པོའི་སྨན་རཀ་གཏོར་མཆོད་བཅས༔
བླ་མེད་མཆོག་གི་བདེ་བ་དགྱེས་ཕྱིར་སྤེལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བ་སུ་ཏ་ཨཱཿཧཱུྃ༔ དེ་ནས་གཞལ་ཡས་ཁང་ལྷ་བསྐྱེད་པ་ནི༔ ཧཱུྃ༔ དང་པོ་ཅིར་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལ་འཁོར་འདས་སྒྱུ་མར་བརྟེན༔ ལུགས་སུ་འབྱུང་བའི་སྙིང་རྗེ་ལ༔
ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ ཧཱུྃ་ཧྲཱིཿམཱུྃ་ལཱྃ་མཱྃ་པཱྃ་ཏཱྃ༔ པད་ཉི་ཟླ་གདན་སྟེང་དུ་ཤར༔ ཕོ་བྲང་ལྷ་དང་ཞལ་ཕྱག་རྫོགས༔ ཨོྃ་རཏྣ་པདྨ་སཱུརྻ་ཙནྡྲ་མཎྜ་ལ་ཧཱུྃ་མཱུྃ་ལཱྃ་མཱྃ་པཱྃ་ཏཱྃ་ཛཿ ཧཱུྃ༔ རིན་ཆེན་ཟུར་བརྒྱད་པདྨ་ཉི་ཟླའི་སྟེང་༔ ཧྲཱི་ལས་མ་ཆགས་མཚོ་སྐྱེས་རྡོ་རྗེའི་སྐུ༔ རྒྱ་གར་རིག་འཛིན་སྤྲུལ་སྐུའི་ཆ་ལུགས་ཅན༔ སྐུ་མདོག་དཀར་དམར་གཟི་བརྗིད་དཔལ་དུ་འབར༔
སྤྱན་ལྔ་ལྡན་ཞིང་ཐུགས་རྗེས་འགྲོ་ལ་གཟིགས༔ དབུ་ལ་པདྨའི་སག་ཞུའི་ཅོད་པན་ཅན༔ ཕྱག་གཡས་རྡོ་རྗེ་ས་གནོན་སྡུག་བསྔལ་སྐྱབས༔ གཡོན་པས་མཉམ་བཞག་བྷནྡྷ་ཚེ་བུམ་བསྣམས༔ སྐུ་ལ་ཆོས་གོས་རྣམ་གསུམ་མཛེས་པས་བརྒྱན༔ ཞབས་གཉིས་བདེ་ཆེན་རྡོ་རྗེའི་སྟབས་ཀྱིས་བཞུགས༔ རིག་མ་ཁ་ཊྭཱཾ་བེའུ་བུམ་རྣམ་པར་གསལ༔ རང་བཞིན་ཡེ་ཤེས་རོལ་པའི་ངང་དུ་བསྒོམ༔ ཧཱུྃ༔ ཕྱོགས་བཞི་པདྨ་འདབ་བཞིའི་གདན་གྱི་སྟེང་༔
སྤྱན་མ་མཱ་ཀཱི་གོས་དཀར་སྒྲོལ་མ་བཞི༔ དཀར་སེར་དམར་ལྗང་ཕྱེད་པའི་སྐྱིལ་མོ་ཀྲུང་༔ རྡོ་རྗེ་རིན་ཆེན་པདྨ་རྒྱ་གྲམ་གཡས༔ གཡོན་རྣམས་ཐམས་ཅད་དྲིལ་བུ་དཀུར་བརྟེན་པ༔ རིགས་ལྔའི་དར་དཔྱངས་ལ་སོགས་ཞི་བའི་ཆས༔ འབྱུང་ལྔའི་རང་བཞིན་གསལ་ལ་མ་འགགས་བསྒོམ༔ དེ་ལྟར་གསལ་བའི་གནས་ལྔའི་འོད་ཟེར་གྱིས༔ གནས་འདིར་སྤྱན་འདྲེན་ཐུགས་རྗེའི་བྱིན་རླབས་བསྐུལ༔ ཨོྃ་བཛྲ་ས་མཱ་ཡ་ཛ་ཛཿ སྤྱན་འདྲེན་པ་ནི༔
ཧཱུྃ༔ ཨོ་རྒྱན་མཁའ་འགྲོའི་གནས་མཆོག་ནས༔ པཎ་ཆེན་པདྨ་ཀཱ་ར་ལ༔ རིགས་བཞི་འབྱུང་ལྔའི་ལྷ་མོས་བསྐོར༔ ཕུང་ཁམས་སྐྱེ་མཆེད་གནས་དག་པའི༔ ཟང་ཐལ་ཆོས་སྐུའི་དཀྱིལ་འཁོར་དུ༔ སྤྱན་འདྲེན་བྱིན་འབེབས་གཤེགས་སུ་གསོལ༔ འཇའ་ལུས་རྡོ་རྗེའི་གོ་འཕང་ལ༔ སྒྲུབ་པའི་རིག་འཛིན་བདག་གྱུར་སྩོལ༔ ཨོྃ་བཛྲ་ས་མཱ་ཡ་ཛ་ཛཿ
ཛཿཧཱུྃ་བཾ་ཧོཿ ས་མ་ཡ་ཨ་བེ་ཤ་ཡ་ཨ་ཨཱཿ དེ་ནས་བཞུགས་གསོལ་ཕྱག་འཚལ་མཆོད་འབུལ་ནི༔ ཧཱུྃ༔ རིན་ཆེན་པདྨ་ཉི་ཟླའི་གདན་གྱི་སྟེང་༔ འཇའ་ལུས་སྐུ་བརྙེས་བླ་མ་མཚོ་སྐྱེས་རྗེ༔ རྒྱ་གར་པཎ་ཆེན་བདེ་ཆེན་ཡུམ་དང་བཅས༔ བརྟན་པར་བཞུགས་ཤིག་སརྦ་ཏིཥྛ་སཏྭཾ༔ ཕྱི་ཡུལ་ཚོགས་དྲུག་ནང་རིག་སྟོང་པའི་ངང་༔ མ་འགགས་གསལ་སྟོང་ཡིད་ཀྱིས་ཕྱག་འཚལ་ནས༔
ཐུགས་རྗེའི་བྱིན་རླབས་དབང་བསྐུར་དེང་འདིར་སྩོལ༔ གུ་རུ་ཌཱཀྐི་པུ་རུ་ཤ་ཡ་ཧོཿ དབང་བཞི་སྩོལ་ཅིག་ཛྙཱ་ན་བཛྲ་ཨོྃ༔ སྐུ་བཞི་ལྷུན་གྲུབ་པྲཛྙཱ་ཧ་ར་ཨཱཿ ཀ་དག་བདེ་ཆེན་དྷརྨ་ག་ག་ཧཱུྃ༔ སྣ་ཚོགས་མ་འགགས་གྷུ་ཡ་སིདྡྷི་ཏྲཱྃ༔ དགའ་བཞི་དབང་སྡུད་པདྨ་རཱ་ག་ཧྲཱིཿ བྱིན་རླབས་མཆོག་ཐུན་གུ་ཧྱ་སིདྡྷི་ཧོཿ གསལ་སྟོང་མ་འགགས་བཻ་རོ་ཙ་ན་སཏྭཾ༔ ཀུན་བཞི་ཡེ་གྲོལ་སྐྱེ་མེད་ཨ་ལ་ལ༔
ཨོྃ་ཨ་དྷིཥྛ་ན་མངྒ་ལཾ་ཤྲཱི་ཡེ་སརྦ་ཏ་ཐཱ་བྷྱ་ཨ་བེ་ཤ་ཡ་ཕཻཾ་ཕཻཾ༔ ཧོཿ མཆོག་གི་དྭངས་མ་དགྱེས་པའི་ཕྱིར༔ མཛེས་པའི་ལྷ་མོ་པུཥྤེ་ཧོཿ དྲི་ཞིམ་ཞེན་པ་ཚོར་སྟོང་ཕྱིར༔ རྒྱུན་བཟང་ངད་ལྡན་དྷཱུ་པེ་ཧོཿ གཟུགས་ཀྱི་འཛིན་པ་རྣམ་དག་ཕྱིར༔ སྣང་སྟོང་འཛིན་པ་ཨཱ་ལོ་ཀེ༔ འཇའ་ལུས་སྐུ་ལ་སྒྲིབ་བྲལ་ཕྱིར༔ སྨན་མཆོག་གཏམས་པ་གནྡྷེ་ཧོཿ
རོ་ཡི་སྲིད་པ་རྣམ་དག་ཕྱིར༔ བཅུད་ལྡན་ནཻ་དྱེ་ཝི་ཏི་ཧོཿ གྲགས་སྟོང་སྐྱེ་མེད་རྟོགས་པའི་ཕྱིར༔ སྣ་ཚོགས་སྒྲ་སྙན་ཤབྡ་ཧོཿ སྒྱུ་མ་འོད་སྐུར་གྲོལ་བའི་ཕྱིར༔ མཛེས་པའི་རེག་བྱ་སྤརྴེ་ཧོཿ ཨོྃ་སརྦ་པཱུ་ཛ་ཛྙཱ་ན་ཧོཿ མཆོག་གི་ཡོན་ཏན་ལྔ་དང་ལྡན༔ མ་ཧཱ་པཉྩ་ཨ་མྲྀ་ཏ་ཧོཿ འདོད་ཡོན་ལོངས་སྤྱོད་རྒྱན་གྱིས་ཕྱུག༔
བྷ་ལིངྟ་པཱུ་ཛ་མཱཾ་ས་ཧོཿ ཆགས་མེད་འཁོར་བ་སྟོང་པའི་ཕྱིར༔ རཱ་ག་རཀྟ་པཱུ་ཛ་ཧོཿ རྒྱུད་དྲུག་དབྱིངས་སུ་བསྒྲལ་བའི་ཕྱིར༔ མ་ཏྲཾ་རུ་ཏྲ་མཱ་ར་ཧོཿ ཟག་མེད་བདེ་བ་རྒྱས་པའི་ཕྱིར༔ ས་ཁམས་པྲ་མོ་ཏི་རི་ཧོཿ མཆོག་གི་དང་པོ་ཁོ་ན་ཉིད༔ དྷརྨ་ཀཽ་རི་སུ་ཁཾ་ཧོཿ སརྦ་མ་ཧཱ་མེ་གྷ་པཱུ་ཛ་ཧོཿ
དེ་ནས་བསྟོད་པ་བྱ་བ་ནི༔ ཧཱུྃ་ཧྲཱིཿ ཕྱོགས་བཅུའི་ཞིང་ནས་ཐུགས་རྗེ་བྱིན་རླབས་བསྐུལ༔ བདེ་གཤེགས་རྒྱལ་བ་ཀུན་གྱི་འོད་དཀར་འཛིན༔ ཕྲིན་ལས་རབ་འབྱམས་ས་བོན་འཕྲོས་པ་ལས༔ ཧྲཱིཿཡིག་མ་ཆགས་འོ་མཚོའི་པད་སྡོང་རྩེར༔ སྐྱོན་བྲལ་ཡོན་ཏན་ཀུན་རྫོགས་པདྨ་འབྱུང་༔ འཇའ་ལུས་རྡོ་རྗེའི་སྐུ་བརྙེས་བགྲེས་རྒུད་བྲལ༔ ཐུགས་རྗེ་ཐབས་མཁས་རྒྱ་ཆེ་རོལ་པའི་སྐུ༔ མཚན་དཔེའི་སྐུ་ལ་འོད་དཀྱིལ་གཟི་བརྗིད་འབར༔
མཚན་ཐོས་དྲན་པས་ངན་འགྲོའི་གདུང་བ་སེལ༔ བྱིན་རླབས་དཔལ་འབར་འབྱུང་བཞིའི་བར་ཆད་ཞི༔ རིག་འཛིན་གཙོ་བོ་མཚོ་སྐྱེས་རྡོ་རྗེའི་སྐུ༔ མཚུངས་མེད་འགྲོ་མགོན་པད་འབྱུང་སྐུ་ལ་བསྟོད༔ ཧཱུྃ༔ དབུ་ལ་མཛེས་པའི་པད་ཞྭ་གསོལ་བ་ནི༔ མུ་སྟེགས་རྒོལ་བའི་བདུད་དཔུང་འཇོམས་པར་བྱེད༔ ཆོས་གོས་རྣམ་གསུམ་རྒྱན་གྱིས་ཕྱུག་པ་ཡིས༔ མདོ་སྔགས་རྒྱུད་སྡེའི་བསྟན་པ་སྤེལ་བར་བྱེད༔ ཕྱག་གཡས་རྡོ་རྗེ་ས་གནོན་མཛད་པ་ཡིས༔
བདུད་བཞི་ཉོན་མོངས་ཟིལ་གྱིས་གནོན་པར་བྱེད༔ ཕྱག་གཡོན་མཉམ་བཞག་བྷནྡྷ་ཚེ་བུམ་གྱིས༔ འཇའ་ལུས་སྐུ་བརྙེས་དབྱིངས་རིག་སྦྱོར་བར་བྱེད༔ ཁ་ཊྭཱཾ་གསང་བའི་ཤེས་རབ་ནི་དྷཱི་ལས༔ བདེ་སྟོང་ཡེ་ཤེས་གཉིས་མེད་སྟོན་པར་བྱེད༔ ཞབས་གཉིས་རྡོ་རྗེ་ཐབས་ཤེས་བཞུགས་སྟངས་ཀྱིས༔ ནམ་མཁའི་རང་བཞིན་མི་གཡོ་གྱད་ཀྱི་སྐུ༔ རྒྱ་གར་པཎ་ཆེན་སྐུ་ལ་ཕྱག་འཚལ་བསྟོད༔ ཧཱུྃ༔ ས་ཁམས་རྣམ་དག་རྡོ་རྗེ་རིགས་ཀྱི་ཡུམ༔
བད་ཀན་ནད་རྣམས་མ་ལུས་ཞི་མཛད་པ༔ འཁོར་ལོ་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་སྤྱན་མའི་སྐུ་ལ་ཕྱག་འཚལ་བསྟོད༔ ཧཱུྃ༔ ཆུ་ཁམས་རྣམ་དག་རིན་ཆེན་རིགས་ཀྱི་ཡུམ༔ མཁྲིས་པའི་ནད་རྣམས་མ་ལུས་ཞི་མཛད་པ༔ རིན་ཆེན་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་མཱ་ཀཱིའི་སྐུ་ལ་ཕྱག་འཚལ་བསྟོད༔ ཧཱུྃ༔ མེ་ཁམས་རྣམ་དག་པདྨ་རིགས་ཀྱི་ཡུམ༔
འདུས་པའི་ནད་རྣམས་མ་ལུས་ཞི་མཛད་པ༔ པདྨ་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་གོས་དཀར་མོ་ལ་ཕྱག་འཚལ་བསྟོད༔ ཧཱུྃ༔ རླུང་ཁམས་རྣམ་དག་ལས་ཀྱི་རིགས་ཀྱི་ཡུམ༔ རླུང་གི་ནད་རྣམས་མ་ལུས་ཞི་མཛད་པ༔ རྒྱ་གྲམ་དྲིལ་འཛིན་ཕྱེད་པའི་སྐྱིལ་ཀྲུང་བཞུགས༔ ཡུམ་ཆེན་དམ་ཚིག་སྒྲོལ་མར་ཕྱག་འཚལ་བསྟོད༔ ཛཔ྄་ཁང་དབྱེ་བ་སྤྱི་ཆིངས་ལྟར། ཛཔ྄་བསྐུལ་ནི།
ཧཱུྃ་ཧྲཱིཿ མ་བཅོས་ལྷུན་གྲུབ་བདེ་ཆེན་ངང་ཉིད་ལས༔ ཐུགས་རྗེའི་ཕྲིན་ལས་འཛམ་བུ་གླིང་དུ་ཤར༔ མཁྱེན་བརྩེ་ནུས་པས་སྐྱེ་དགུའི་གདུང་བ་སེལ༔ འགྲན་གྱིས་ཟླ་བྲལ་ཨོ་རྒྱན་ཆོས་ཀྱི་རྗེ༔ བྱིན་རླབས་ཀ་དག་ཀློང་ནས་རྒྱུད་བསྐུལ་ལ༔ བསྙེན་སྒྲུབ་སྔགས་ཀྱི་དངོས་གྲུབ་སྩལ་དུ་གསོལ༔ དམ་པ་རྗེ་བཙུན་ཉིད་ལྟར་བདག་གྱུར་ཅིག༔ ༈ ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔
ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ ། བསྙེན་དམིགས་ནི། བདག་ཉིད་གུ་རུ་མཚོ་སྐྱེས་རྡོ་རྗེའི་ཐུགས་དབུས་པད་ཉི་ཟླ་བའི་དབུས་སུ་རྡོ་རྗེ་དཀར་པོ་རྩེ་ལྔ་པའི་ལྟེ་བར་ཐུགས་སྲོག་ཧྲཱིཿཡིག་ཟླ་བ་ཉ་རྒྱས་ལྟ་བུའི་འོད་ཟེར་འཕྲོས། དེའི་མཐར་བཟླ་བྱའི་ཡིག་འབྲུ་རྣམས་སྐར་མའི་ཕྲེང་བ་ལྟར་རང་སྒྲ་དང་བཅས་བཀྲ་ལམ་མེར་འཁོར་བར་གྱུར། དེ་ལས་སྔགས་ཕྲེང་གཉིས་པ་བྱུང་ནས་མདུན་བསྐྱེད་ཀྱི་ཞལ་དུ་ཞུགས། ཐུགས་ཀར་ཐིམ་པས་ཐུགས་དམ་གྱི་རྒྱུད་བསྐུལ། སླར་སྔགས་ཀྱི་འོད་ཟེར་མདུན་བསྐྱེད་ཀྱི་ལྟེ་བ་ནས་ཐོན། རང་གི་ལྟེ་བར་ཞུགས།
ཐུགས་ཀའི་ས་བོན་ལ་ཐིམ་པས་བྱིན་རླབས་དང་དངོས་གྲུབ་མ་ལུས་པ་ཐོབ། སླར་ཡང་སྔགས་ཀྱི་འོད་ཟེར་འཕྲོས་པས་ཕྱི་ནང་སྣོད་བཅུད་འབྱུང་བ་ལྔའི་བཅུད་དང་སྐྱེ་འགྲོའི་ཚེ་བསོད་ཐམས་ཅད་འོད་ཟེར་བདུད་རྩིའི་རྣམ་པར་ཚུར་བསྡུས་བདག་མདུན་དང་སྒྲུབ་རྫས་ལ་ཐིམ་པས། མཆོག་དང་ཐུན་མོང་གི་དངོས་གྲུབ་མ་ལུས་པ་སྒྲུབ་པའི་ནུས་པ་སྤེལ་འགྲོ་བའི་ནད་གདོན་སྡིག་སྒྲིབ་ཐམས་ཅད་སྦྱངས་ཤིང་དག་པར་བྱས། སྣང་གྲགས་རིག་གསུམ་རིག་འཛིན་བླ་མའི་སྐུ་གསུང་ཐུགས་རྡོ་རྗེ་གསུམ་གྱི་རང་བཞིན་དུ་འབྱམས་ཀླས་པར་གྱུར། ཨོྃ་བཛྲ་གུ་རུ་ཛྙཱ་ན་སིདྡྷི་ཧྲཱིཿ ཨོྃ་ཛྙཱ་ན་ཌཱཀྐི་མཱུྃ་ཤྲཱི་ཧཱུྃ༔ བསྙེན་སྒྲུབ་ལས་གསུམ་གཅིག་དྲིལ་དུ་བཟླའོ། ། བུམ་སྒྲུབ། མཆོད་བསྟོད་རིག་མེ་དོར་བ་སོགས་སྤྱི་ལྟར་མཚུངས་སོ། ། བཞི་པ་ཨོ་རྒྱན་འབྱུང་བ་བཞིའི་ལྷ་མོ་དང་བཅས་པར་བརྟེན་ནས་འཆི་འཕོ་འཇིགས་སྐྲག་རང་གྲོལ་གྱི་ཞལ་གདམས་ཀྱི་ལེ་ཚན་ནོ།། །།
༈ ལྔ་པ། ཨོ་རྒྱན་རྡོ་རྗེ་རྣལ་འབྱོར་མའི་ལྷ་ཚོགས་ལ་བརྟེན་ནས་ནམ་ཞིག་ཚེའི་འཕེན་པ་ཟད་པའི་ཚེ་རིག་པ་དབྱིངས་སུ་འཕོ་བ་མཁའ་སྤྱོད་སྒྲུབ་པ་ཡེ་ཤེས་ཟང་ཐལ་ལྟར་སྒྲུབ་པ་ལ། སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ༔ དབྱིངས་རིག་ཡེ་ཤེས་སྐྱེ་བ་མེད་པའི་སྐུ༔ ཟག་མེད་མཆོག་དགའ་ཡེ་ཤེས་རབ་བསྐུལ་བའི༔ མ་སྲིང་མཁའ་འགྲོའི་ཚོགས་ལ་སྐྱབས་སུ་མཆི༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
དགེ་དེས་བདག་གི་མ་གྱུར་འགྲོ་བ་ཀུན། ། འཇའ་ལུས་གོ་འཕང་ཐོབ་པར་སེམས་བསྐྱེད་དོ། ། ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔
མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། མཆོད་པ་བྱིན་རློབ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔ ཕྱི་ནང་གསང་བ་དེ་བཞིན་ཁོ་ན་ཉིད༔ ཡིད་སྤྲུལ་བློ་ཡིས་བླངས་ཏེ་སྤྲུལ་པའི་ཚོགས༔
གསང་བ་ཌཱཀྐི་མཉེས་པའི་རྫས་སུ་གྱུར༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ ཞེས་པས་བྱིན་གྱིས་བརླབས༔ ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅིར་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔
ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ དེ་ནས་གཞལ་ཡས་ཁང་ལྷ་བསྐྱེད་པ་ནི༔ ཧཱུྃ་བྷྱོཿ བྷྲཱུྃ༔ ཕོ་བྲང་གཞལ་ཡས་ཟླ་གམ་སྒོ་གཅིག་པ༔ ཕྱི་ནང་མཚན་ཚང་ཡོན་ཏན་ལྡན་པའི་ལྷུན༔ ཆོས་འབྱུང་མཐིང་ག་འབར་བ་ཨེ་ཡི་ཀློང་༔ དེ་དབུས་པདྨ་འདབ་བཞིའི་ལྟེ་བ་རུ༔ ཉི་ཟླ་ཏི་ར་དབུགས་བྲལ་སྙིང་ཁ་རུ༔
ཧཱུྃ་ལས་བསྐྱེད་པའི་རྗེ་བཙུན་རྣལ་འབྱོར་མ༔ སྐུ་མདོག་དམར་གསལ་པདྨ་རཱ་གའི་མདངས༔ ཞལ་གཅིག་ཕྱག་གཉིས་ཅུང་ཟད་ཁྲོས་པའི་ཉམས༔ ཕག་ཞལ་དབུ་རྒྱན་སྐྲ་གྲོལ་དབྱིངས་ལ་གཟིགས༔ ཕྱག་གཡས་ཟངས་གྲི་གཡོན་པས་བྷནྡྷ་ཐོགས༔ རུས་པའི་རྒྱན་དྲུག་ཞབས་གཉིས་བརྐྱང་བསྐུམ་ཅན༔ གྲུ་མོར་བརྟེན་པའི་ཁ་ཊྭཱཾ་ཧེ་རུ་ཀའིཿ གར་གྱི་ཉམས་ལྡན་འོད་ལྔའི་ཀློང་དུ་བཞུགས༔ རལ་པའི་ཁྲོད་ན་རིགས་བདག་དང་བཅས་གསལ༔ ཕྱོགས་བཞིར་དཀར་སེར་དམར་ལྗང་མཁའ་འགྲཽ་བཞི༔
གཙོ་མཐུན་ཉམས་གྱུར་མ་ངེས་གར་སྟབས་ལྡན༔ འཁོར་དུ་འབུམ་ཕྲག་མཁའ་སྤྱོད་ཌཱཀྐི་གཏིབས༔ སྣང་སྟོང་འཇའ་ཚོན་ཆུ་ཟླའི་རྣམ་པར་གསལ༔ དེ་ལྟར་ཐུགས་ཀའི་ས་བོན་འོད་ཟེར་གྱིས༔ མ་རྒྱུད་མཁའ་འགྲོའི་ལྷ་ཚོགས་སྤྱན་དྲངས་གྱུར༔ ཨོྃ་བཛྲ་ཌཱཀྐི་བཾ་བྷ་ར་ཧི་ས་མ་ཡ་ཧ་རི་ནི་ས་ཛ་ཛཿ དེ་ནས་སྤྱན་འདྲེན་བཞུགས་གསོལ་ཕྱག་འཚལ་ནི༔ ཧཱུྃ་མ༔ མཁའ་སྤྱོད་དག་པའི་ཞིང་ཁམས་ནས༔ རྗེ་བཙུན་རྡོ་རྗེ་ཕག་མོ་ལ༔
རིགས་བཞི་མཁའ་འགྲོའི་ཚོགས་ཀྱིས་བསྐོར༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ གླུ་ལེན་གར་བསྒྱུར་ཤིགས་སེ་ཤིག༔ མཁའ་འགྲོའི་བརྡ་སྐད་དི་རི་རི༔ ཌཱཀྐི་སྤྲིན་ལྟར་ཐིབས་སེ་ཐིབ༔ བྱིན་རླབས་ཐུགས་རྗེ་ཤ་ར་ར༔ གནས་འདིར་སྤྱན་འདྲེན་གཤེགས་སུ་གསོལ༔ མོས་པའི་བུ་ལ་དབང་བསྐུར་ཕྱིར༔ པད་ཉི་བམ་གྱི་གདན་ལ་བཞུགས༔ མོས་པའི་ཡིད་ཀྱིས་ཕྱག་འཚལ་བསྟོད༔
དམ་ཚིག་གཡེལ་བ་མཐོལ་ལོ་བཤགས༔ མ་ཁྱེད་བརྩེ་བས་བསྒྲུབས་ལགས་ན༔ འཇའ་ལུས་མཁའ་སྤྱོད་བགྲོད་པ་ཡི༔ ཡེ་ཤེས་འཕོ་བའི་དངོས་གྲུབ་སྩོལ༔ ཨོྃ་བཛྲ་བཻ་རོ་ཙ་ན་ཧ་རི་ནི་ས་ཌཱཀྐི་ནཱི་བཛྲ་ས་མཱ་ཡ་ཛ་ཛཿ ཕཻཾ་ཕཻཾ་ཨ་བེ་ཤ་ཡ་ཨ་ཨཱཿ ཨོྃ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ བཛྲ་ཤུདྡྷེ་ཧོཿ ཛ་ཧཱུྃ་བཾ་ཧོཿ
དེ་ནས་ཕྱིའི་མཆོད་པ་འབུལ་བ་ནི༔ ཧཱུྃ༔ ཕྱི་མཆོད་ལྷ་མོ་སྤྱན་གཟིགས་ནམ་མཁའི་ཁྱོན༔ ཡིད་ལས་བཀོད་པ་སྣ་ཚོགས་དཔག་ཡས་གཏིབས༔ རབ་འབྱམས་ཞིང་དང་ཞིང་རྡུལ་གཏམས་པའི་ཚོགས༔ ཡུམ་ཆེན་དབྱིངས་ཕྱུག་ཌཱཀྐིའི་ཚོགས་ལ་འབུལ༔ བཞེས་ནས་འཇའ་ལུས་རྡོ་རྗེའི་དངོས་གྲུབ་སྩོལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཧོཿ རཱུ་པ་ཤབྡ་གནྡྷེ་རཱ་ས་སྤརྴེ་པཱུ་ཛ་ཧོཿ དེ་ནས་ནང་གི་མཆོད་པ་འབུལ་བ་ནི༔
ཧཱུྃ༔ བྷནྡྷ་ལྕང་ལོ་ཡངས་པའི་སྣོད་མཆོག་ཏུ༔ ཤ་ལྔ་བདུད་རྩི་པཉྩ་ཨ་མྲྀ་ཏ༔ རྩ་བརྒྱད་ཡན་ལག་སྟོང་སྦྱར་ངོ་བོའི་མཆོག༔ ཁྱད་པར་མཆོག་ཆེན་མ་ཧཱ་རཀྟ་དང་༔ བྷ་ལིང་ལ་སོགས་དབང་པོ་རྣམ་ལྔའི་རྒྱན༔ སྤྱན་གཟིགས་མདའ་དར་བླ་རྟེན་དུ་མར་བཅས༔ ཕྱི་ནང་གསང་བའི་མཆོད་སྤྲིན་སྣ་ཚོགས་འདི༔ མ་རྒྱུད་གསང་བ་ཌཱཀྐིའི་ཚོགས་ལ་འབུལ༔ བཞེས་ནས་མཁའ་སྤྱོད་འཇའ་ལུས་འགྲུབ་པར་མཛོད༔
ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཀེཾ་ནི་རི་ཏ་བྷ་སུ་ཏ་པཱུ་ཛ་ཨཱཿཧཱུྃ༔ ཨོྃ་སརྦ་ཌཱཀྐི་ནཱི་ཨི་དཾ་བྷ་ལིངྟ་པཱུ་ཛ་མེ་གྷ་ག་ཎ་ཙཀྲ་ཨཱཿཧཱུྃ༔ ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་བཛྲ་བྷ་ར་ཧི་ཌཱཀྐི་ནཱི་ཧ་རི་ནི་ས་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་བཛྲ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་རཏྣ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་པདྨ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་ཀརྨ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་ས་མ་ཡ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཨོྃ་བྷི་ཤྭ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔
ཨོྃྃ་སརྦ་ཌཱཀྐི་ནཱི་སརྦ་པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི༔ ཞེས་པས་བདུད་རྩི་འབུལ༔ དེ་ནས་བསྟོད་པ་བྱ་བ་ནི༔ ཧཱུྃ་མ༔ དབྱིངས་རིག་སྐྱེ་བ་མེད་པའི་ཕོ་བྲང་ནས༔ ཡེ་ཤེས་རོལ་པའི་ཆོ་འཕྲུལ་སྐུར་སྣང་བ༔ ཆགས་མེད་པདྨ་རཱ་གའི་གཟི་བྱིན་འཕྲོ༔ ཐུགས་རྗེའི་འཕྲུལ་གྱིས་འཛིན་པའི་དབང་མོ་ཆེ༔ གཟུགས་མཛེས་ལྟ་ན་ཡིད་སྡུག་ཚུལ་བཟང་མ༔ དགའ་བའི་མདངས་འཕྲོ་བཞིན་གྱིས་ཡིད་རབ་གཡོ༔
ལང་ཚོས་དཀྲི་བའི་མཉེན་ལྕུག་འཁྲིལ་ལེགས་འཁྱུད༔ ཡིད་ལ་འཁུ་བའི་མཚན་དཔེས་བདེ་བ་སྟེར༔ རྗེས་ཆགས་དགྱེས་པས་གཞན་སྣང་དབང་སྡུད་ཕྱིར༔ རབ་གཡོ་རྣལ་འབྱོར་མ་ཁྱོད་རྟག་ཏུ་བསྟོད༔ ཧཱུྃ༔ སྐུ་མདོག་དབང་ལྷུན་དགྱེས་པའི་རབ་དགའ་མོ༔ ཁྲོ་འཛུམ་སྤྱི་བོར་ཕག་ཞལ་ངུར་སྒྲ་འབྱིན༔ ཐོད་སྐམ་དང་ནི་དར་དམར་ཅོད་པན་འཕུར༔ རིན་ཆེན་སྙན་ཆ་གདུ་བུ་སེ་མོ་དོ༔ ཕྱག་གཡས་ཟངས་གྲིས་སྐྱེ་འཆི་རྩད་ནས་གཅོད༔
གཡོན་པའི་བྷནྡྷ་ཉོན་མོངས་ཀླད་ཁྲག་རོལ༔ ཁ་ཊྭཱཾ་རྩེ་གསུམ་དུག་གསུམ་གནས་ནས་སྤར༔ རུས་པའི་རྒྱན་དྲུག་ཕར་ཕྱིན་དོན་དང་ལྡན༔ བརྐྱང་བསྐུམ་གར་བསྒྱུར་སྙིང་རྗེས་འགྲོ་དྲུག་འདྲེན༔ འོད་ལྔའི་ཀློང་བཞུགས་སྐུ་ལྔ་ལྷུན་གྱིས་གྲུབ༔ མཁའ་སྤྱོད་ཞིང་ཁམས་སྒོ་འགྱེད་མཁའ་འགྲོ་མ༔ བདེ་ཆེན་རྣལ་འབྱོར་ཡུམ་ལ་ཕྱག་འཚལ་བསྟོད༔ ཧཱུྃ༔ ཞེ་སྡང་ཞི་མཛད་མེ་ལོང་ཡེ་ཤེས་སྐུ༔ མངོན་དགའི་ཞིང་ཁམས་སྒོ་འབྱེད་མཁའ་འགྲོ་མ༔
ཞི་བ་དཀར་མཛེས་བརྫུས་སྐྱེས་སྡུག་བསྔལ་སྐྱོབས༔ མཁའ་སྤྱོད་རྡོ་རྗེ་ཌཱཀྐིར་ཕྱག་འཚལ་བསྟོད༔ ཧཱུྃ༔ ང་རྒྱལ་ཞི་མཛད་མཉམ་ཉིད་ཡེ་ཤེས་སྐུ༔ དཔལ་ལྡན་ཞིང་ཁམས་སྒོ་འབྱེད་མཁའ་འགྲོ་མ༔ སེར་མོ་དགྱེས་མཛད་མངལ་སྐྱེས་སྡུག་བསྔལ་སྐྱོབས༔ ས་སྤྱོད་རིན་ཆེན་ཌཱཀྐིར་ཕྱག་འཚལ་བསྟོད༔ ཧཱུྃ༔ འདོད་ཆགས་ཞི་མཛད་སོར་རྟོགས་ཡེ་ཤེས་སྐུ༔ བདེ་ཆེན་ཞིང་ཁམས་སྒོ་འབྱེད་མཁའ་འགྲོ་མ༔
དམར་མོ་རྗེས་ཆགས་དྲོད་གཤེར་སྡུག་བསྔལ་སྐྱོབས༔ བདེ་སྤྱོད་པདྨ་ཌཱཀྐིར་ཕྱག་འཚལ་བསྟོད༔ ཧཱུྃ༔ ཕྲག་དོག་ཞི་མཛད་བྱ་གྲུབ་ཡེ་ཤེས་སྐུ༔ ལས་རབ་ཞིང་ཁམས་སྒོ་འབྱེད་མཁའ་འགྲོ་མ༔ ལྗང་མོ་རབ་གཡོས་སྒོང་སྐྱེས་སྡུག་བསྔལ་སྐྱོབས༔ གསང་སྤྱོད་ལས་ཀྱི་ཌཱཀྐིར་ཕྱག་འཚལ་བསྟོད༔ ཧཱུྃ༔ ཕུང་ཁམས་རྡོ་རྗེ་དབྱིངས་ཀྱི་དཀྱིལ་འཁོར་དུ༔ རྩ་གསུམ་འཁོར་ལོ་མཁའ་འགྲོའི་རང་བཞིན་ལ༔
བདེ་ཆེན་ཐིག་ལེ་དཔའ་བོ་ལྷན་ཅིག་སྐྱེས༔ ཨ་ཧཾ་ཐབས་ཤེས་ཟག་མེད་བདེ་སྟོང་དང་༔ མྱུར་ལམ་མཆོག་གི་ནཱ་ད་རབ་གཡོ་མ༔ འབུམ་ཕྲག་ཡངས་པའི་མཁའ་འགྲོར་ཕྱག་འཚལ་བསྟོད༔ ཛཔ྄་ཁང་དབྱེ་བ་སྤྱི་ཆིངས་ལྟར། ཛཔ྄་བསྐུལ་ནི། ཧཱུྃ༔ གསང་བ་དབྱིངས་ཀྱི་དབང་ཕྱུག་ཌཱཀྐིའི་ཚོགས༔ ཡེ་ཤེས་ཐུགས་དམ་འཛབ་ཀྱིས་རྒྱུད་བསྐུལ་ནས༔ ཟུང་འཇུག་བདེ་ཆེན་འཇའ་ལུས་བསྒྲུབ་པའི་ཕྱིར༔
མ་སྲིང་ཁྱེད་རྣམས་སྲོག་ལྟར་བཟུང་ལགས་ན༔ ཟབ་ལམ་དཔའ་མོས་རྟག་ཏུ་གྲོགས་གྱིས་ཤིག༔ ཕུང་པོ་འོད་ལུས་ཆོས་སྐུར་འགྲུབ་པ་དང་༔ མ་ཁྱེད་བདག་གི་དཔུང་དང་གཉེན་མཆིས་ཕྱིར༔ བཟླས་པ་སྔགས་ཀྱིས་ཐུགས་དམ་གནད་ནས་བསྐུལ༔ ༈ ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔར་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔
ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། བསྙེན་དམིགས་ནི། ཐུགས་ཀར་འོད་ལྔའི་ཐིག་ལེའི་དབུས། ། ཡེ་ཤེས་སེམས་མ་ཀུན་བཟང་མོའི། ། ཐུགས་དབུས་ཉི་སྟེང་ཧཱུྃ་དམར་པོའི། ། མཐའ་མར་རྩ་བའི་སྔགས་ཀྱིས་བསྐོར། ། འོད་ཟེར་སྤྲོ་བསྡུས་དོན་གཉིས་བྱས། ། སྣོད་བཅུད་མཁའ་འགྲོའི་དཀྱིལ་འཁོར་བལྟ། ། རྩ་སྔགས་ནི། ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ
ལས་སྔགས་ནི༔ ཨོྃ་བཛྲ་བཻ་རོ་ཙ་ན་ཧ་རི་ནི་ས་ཧཱུྃ་ཕཊ྄ཿ ཡེ་ཤེས་འཇའ་ལུས་སྒྲུབ་པའི་སྙིང་པོ༔ ཨོྃ་བཛྲ་ཌཱཀྐི་ཧ་རི་ནི་ས་དྷརྨ་དྷཱ་ཏུ་ཛྙཱ་ན་ཧྲཱིཿ བུམ་སྒྲུབ། མཆོད་བསྟོད་རིག་མེ་དོར་བ་སོགས་སྤྱི་ཆིངས་ལྟར་རོ། ། ལྔ་པ་ཨོ་རྒྱན་རྡོ་རྗེ་རྣལ་འབྱོར་མའི་ལྷ་ཚོགས་ལ་བརྟེན་ནས་ནམ་ཞིག་ཚེའི་འཕེན་པ་ཟད་ཚེ་རིག་པ་དབྱིངས་སུ་འཕོ་བའི་མཁའ་སྤྱོད་སྒྲུབ་པ་ཡེ་ཤེས་ཟང་ཐལ་གྱི་ལེ་ཚན་ནོ། ། དེ་དག་གིས་སྟོད་ལས་བྱང་ཆུབ་སྒྲུབ་པའི་ལེ་ཚན་ཞལ་གདམས་ལྔ་གྲུབ་ནས། ད་ནི་སྨད་ལས་གང་འདུལ་དེར་སྟོན་དང་འབྲེལ་བའི་ཞལ་གདམས་ལྔ་དང་འབྲེལ་བ་སྟེ། ལེའུ་དྲུག་པ་ནས་བཅུ་པའི་བར་རོ།། །།
༈ དྲུག་པ། ཨོ་རྒྱན་ནོར་ལྷ་དབྱེར་མེད་ལ་བསྟེན་ནས། སེམས་ཅན་དབུལ་ཕོངས་པྲེ་ཏའི་གདུང་སེལ་ཨོ་རྒྱན་མཁའ་འགྲོ་ནོར་ལྷའི་སྒྲུབ་ཐབས་རཏྣའི་རྒྱལ་མཚན་ལྟར་སྒྲུབ་པ་ལ། སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ་ཧཱུྃ༔ བདེ་གཤེགས་ཀུན་འདུས་རྩ་གསུམ་རྒྱལ་བའི་ལྷ༔ ཡིད་བཞིན་ནོར་བུ་དབང་གི་རྒྱལ་པོ་ལ༔ བསོད་ནམས་སྤེལ་ཞིང་བསྒྲུབ་ཕྱིར་སྐྱབས་སུ་མཆི༔
ཨོ་རྒྱན་མཁའ་འགྲོ་ནོར་ལྷ་བསྒྲུབས་ནས་ནི། གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔
ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔
འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། མཆོད་པ་བྱིན་རློབ་ནི། རྃ་ཡྃ་ཁྃ༔ གསུམ༔ ཨོྃ་ཨཱཿཧཱུྃ༔
གསུམ༔ ཧཱུྃ༔ ཕྱི་ནང་གསང་བའི་མཆོད་སྤྲིན་ནམ་མཁའི་མཛོད༔ བསོད་ནམས་ཚོགས་ཞིང་བསྒྲུབ་ཕྱིར་བླ་མེད་རྫས༔ ཀུན་འདུས་རྒྱལ་བ་མཉེས་པའི་ཡོ་བྱད་འདིས༔ པད་འབྱུང་ནོར་ལྷའི་དཀྱིལ་འཁོར་དགྱེས་གྱུར་ཅིག༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་ཨ་ཧཱུྃ༔ མ་ཧཱ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཞེས་པས་བྱིན་གྱིས་བརླབས༔
ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅིར་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ ལྷ་བསྐྱེད་ནི༔ ཧཱུྃ་བྷྲཱུྃ༔
རིན་ཆེན་ལས་གྲུབ་རྣམ་རྒྱལ་གཞལ་ཡས་ཁང་༔ སྒོ་གྲུ་རྟ་བབས་རྩིག་རིམ་ནོར་བུའི་ཏོག༔ ཕྱི་ནང་བཀོད་པ་རྒྱན་རྫོགས་གཞལ་ཡས་ཁང་༔ དེ་དབུས་རིན་ཆེན་པདྨ་ཉི་ཟླའི་གདན༔ ཧྲཱིཿམ་ཧཱུྃ་ལས་བསྐྱེད་པའི་མགོན་པོ་ནི༔ པདྨ་འབྱུང་གནས་དབྱེར་མེད་དྲན་རྫོགས་སུ༔ པདྨ་རྒྱལ་པོ་དབང་ལྷུན་གཟི་བརྗིད་འབར༔ སྒེག་པའི་ཆ་བྱད་ཁྲོ་འཛུམ་དགྱེས་པའི་གར༔ རིན་ཆེན་སྣ་ཚོགས་མཛེས་པས་སྐུ་ལུས་བརྒྱན༔ གཡས་པས་རྡོ་རྗེ་རྒྱལ་མཚན་ལྕགས་ཀྱུ་བསྣམས༔
གཡོན་པས་བྷནྡྷ་ནེའུ་ལེ་པདྨ་ཐོགས༔ ལྷ་རྫས་སྟོད་གཡོགས་སྨད་དཀྲིས་ཨང་རག་བཀླུབས༔ ཕྱེད་སྐྱིལ་པང་དུ་དབང་མོ་ཟུང་འཇུག་འཁྲིལ༔ ལྕགས་ཀྱུ་པདྨ་ཡབ་ཀྱི་མགུལ་ནས་འཁྱུད༔ གཡས་སུ་ལྷ་ལྕམ་གཡོན་དུ་མཚོ་རྒྱལ་མ༔ གཉིས་ཀ་གཅེར་མོ་རིན་ཆེན་དུ་མས་བརྒྱན༔ ལྷ་རྫས་མཛེས་པའི་རྒྱན་ལྡན་ཅོད་པན་འཕུར༔ གཡས་གཡོན་ཕྱག་ན་རྡོ་རྗེ་པདྨ་བསྣམས༔ དལ་འགྱིང་ཉམས་ལྡན་གཙོ་ལ་ཆགས་པའི་ཚུལ༔ ཕྱོགས་བཞིར་འགུགས་པའི་ལས་བྱེད་ཕོ་ཉ་མོ༔
དཀར་སེར་དམར་ལྗང་ལྕགས་ཀྱུ་ནེའུ་ལེ་ཐོགས༔ སྣང་སྲིད་སྐྱེ་འགྲོ་ཀུན་གྱི་ཚེ་བསོད་སྡུད༔ འདོད་རྒུ་མཆོག་སྦྱིན་སྩོལ་བའི་སྐུ་རུ་གསལ༔ བསྐྱེད་པའི་བདག་མདུན་མི་དམིགས་ཐུགས་ཀ་ནས༔ འོད་འཕྲོས་སྐད་ཅིག་གནས་འདིར་སྤྱན་དྲངས་གྱུར༔ ཨོྃ་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ སྤྱན་འདྲེན་ཞིང་ཕྱག་མཆོད་འབུལ་བ་ནི། ཧཱུྃ༔ གཏེར་འབྱུང་རང་བཞིན་དབང་གི་ཕོ་བྲང་ནས༔
རྩ་གསུམ་ཀུན་འདུས་གུ་རུ་པདྨ་འབྱུང་༔ ཡིད་བཞིན་ནོར་མཆོག་བླ་མ་ཛམྦྷ་ལ༔ དབང་སྡུད་ཌཱཀྐི་རྒྱ་མཚོ་འཁོར་དང་བཅས༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ མོས་པའི་བུ་ལ་མཆོག་ཐུན་སྩོལ་བའི་སླད༔ གསང་བའི་དཀྱིལ་འཁོར་རྟེན་ལ་འབྲལ་མེད་བཞུགས༔ བདག་གི་ཚེ་རབས་ཀུན་ཏུ་ཉིད་བསྒྲུབ་ཕྱིར༔ དམ་ཚིག་དབྱེར་མེད་གུས་པས་ཕྱག་བགྱིད་དོ༔ ས་མ་ཡ་ཏིཥྛ་སཏྭཾ༔ བཛྲ་པུ་རུ་ཤ་ཡ་ཧོཿ
ཧཱུྃ༔ གླིང་བཞི་གླིང་ཕྲན་བཀོད་པའི་ཚོམ་བུ་ལ༔ ལྷ་མིའི་ནོར་རྫས་ཡོ་བྱད་རྒྱན་གྱིས་ཕྱུག༔ སྣང་སྲིད་འདི་རུ་ཅི་སྲིད་འཚོགས་པ་ཡི༔ ཕྱི་ནང་མཉེས་མཆོད་དགྱེས་པའི་འདོད་རྒུའི་ཚོགས༔ པད་འབྱུང་ནོར་ལྷ་དགྱེས་ཕྱིར་མཆོད་པ་འབུལ༔ སྒྲུབ་ལ་ཚེ་ཆོས་ཟས་ནོར་མངའ་ཐང་སྲིད༔ ཡིད་ལ་སྨོན་པའི་དངོས་གྲུབ་སྩལ་དུ་གསོལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔
ཨོྃ་གུ་རུ་དྷེ་ཝ་ཌཱཀྐི་ནཱི་པདྨ་རཱ་ཛ་ཧ་རི་ནི་ས་པཱ་ཤཾ་ས་མ་ཡ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཧོཿ བསྟོད་པ་ནི༔ ཧྲཱིཿ མ་ཆགས་སྐྱོན་བྲལ་དབང་གི་ལོངས་སྤྱོད་རྫོགས༔ འདོད་རྒུའི་སྲིད་རྗེ་པདྨ་རྒྱལ་པོ་རྩལ༔ དབྱིངས་ཕྱུག་ཚངས་པའི་ཆ་ཤས་རྣམ་པར་རོལ༔ ཡིད་འཕྲོག་དབང་སྡུད་མ་ཧཱ་དྷེ་ཝའི་དཔྱིད༔ འགུགས་པའི་རྣམ་རོལ་ཁྱབ་འཇུག་ཞགས་པའི་རླུང་༔ དབྱངས་ཅན་མི་མོ་འཕྲོག་བྱེད་མཛའ་ན་མོ༔ སེངྒེ་གནས་དང་མོ་མའི་སོར་རྩེ་ཉུལ༔
འདར་མའི་རླུང་གིས་བདེ་ཆེན་གཡོ་བ་བཞིན༔ སྣང་སྲིད་དབང་བསྒྱུར་ཆགས་པའི་མདངས་ངར་ཅན༔ གཟི་འོད་འབུམ་བཞིན་ཕོ་ཉ་འགུགས་བྱེད་འཕྲོ༔ ཡབ་ཡུམ་དཀྱིལ་འཁོར་ཚོགས་ལ་ཕྱག་འཚལ་བསྟོད༔ ཛཔ྄་ཁང་དབྱེ་བ་སྤྱི་ཆིངས་ལྟར། ཛཔ྄་བསྐུལ་ནི། དེ་ལྟར་བསྟོད་ཅིང་བསྐུལ་ནས་བསྒྲུབ་པའི་ལྷ༔ པདྨ་འབྱུང་གནས་ཡིད་བཞིན་དབང་གི་རྒྱལ༔ གསང་བ་ཌཱཀྐི་བདེ་ཆེན་སྐྱེད་པའི་ཡུམ༔ འདུ་འབྲལ་མེད་པར་གསོལ་བཏབ་བསྒྲུབས་ལགས་ན༔
ཐུགས་རྗེའི་འོད་དཀར་དུས་ལས་མི་འདའ་བར༔ ཞལ་མཐོང་ལུང་སྟོན་དངོས་གྲུབ་སྣ་ཚོགས་སྩོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ༈ འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔ དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། བཟླས་དམིགས་ཁྱད་པར་ཅན་ནི། བདག་མདུན་པདྨ་རྒྱལ་པོར་གསལ་བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཡེ་ཤེས་སེམས་དཔའ་རྡོ་རྗེ་རྩེ་ལྔ་པའི་ལྟེ་བར།
ཧཱུྃ་ཡིག་དམར་པོ་པདྨ་རཱ་གའི་མདངས་ཅན་གྱི་ཧ་ཁོག་ཏུ་ཧྲཱིཿཡིས་མཚན་པར་གསལ་བའི་མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་དཔག་ཏུ་མེད་པ་འཕྲོས། ཕྱོགས་བཅུའི་ཞིང་དང་ལྷོ་ནུབ་པདྨ་འོད་སོགས་ཞིང་ཁམས་མུ་མེད་པར་འཕྲོས་པས་ཕྱོགས་དུས་རྒྱལ་བ་རྣམས་ལ་དགྱེས་པའི་མཆོད་པ་ཕུལ། བྱིན་རླབས་འོད་དམར་གྱི་རྣམ་པ་ཚུར་བསྡུས་ནས། རང་དང་སྒྲུབ་རྫས་ལ་ཐིམ་པས་མཆོག་ཐུན་གྲུབ་གཉིས་ཟད་མི་ཤེས་པ་རྒྱན་གྱི་འཁོར་ལོར་གྲུབ་པར་གྱུར། བདག་མདུན་གྱི་ཐུགས་ཀ་ནས་སྔགས་ཀྱི་འོད་དམར་ལྕགས་ཀྱུའི་དབྱིབས་ཅན་དཔག་ཏུ་མེད་པ་སྟེང་འོག་ཕྱོགས་བཅུར་འཕྲོས་པས། སྐྱེ་འགྲོ་ལྷ་འདྲེ་མི་གསུམ་སོགས་མཐོང་ཐོས་དྲན་རིག་ཐམས་ཅད། རྡོ་ཁབ་ལེན་གྱིས་ལྕགས་ཕྱེ་བླངས་པ་ལྟར་རང་དབང་གི་བརྟན་པ་དང་བྲལ་བར། དབང་དུ་བསྡུས་ཤིང་ཟིལ་གྱིས་མནན་པས་སྲིད་པ་གསུམ་ན་ཆེ་བཙན་འགྲན་ཟླ་དང་བྲལ་བར་གྱུར། སླར་ཡང་སྔར་བཞིན་ཐུགས་སྲོག་སྔགས་ཕྲེང་དང་བཅས་པ་ལས་འོད་ཟེར་དཔག་ཏུ་མེད་པ་འཕྲོས་པས། སྣོད་བཅུད་ཀྱི་རྒུད་པ་བཅོམ།
ཚེ་དང་བསོད་ནམས་ལོངས་སྤྱོད་ཐམས་ཅད་འཕེལ་བར་བྱས། ཕྱི་སྣོད་ཀྱི་འཇིག་རྟེན་ཨོ་རྒྱན་ནོར་ལྷའི་གཞལ་ཡས་ཁང་དང༌། ནང་བཅུད་ཀྱི་སེམས་ཅན་ཐམས་ཅད་གུ་རུ་པདྨ་རྒྱལ་པོའི་སྐུ་དང༌། སྒྲ་རུ་གྲགས་པ་ཐམས་ཅད་རྡོ་རྗེའི་སྔགས་ཀྱི་རང་སྒྲ། དྲན་རྟོག་ཐམས་ཅད་ཆོས་ཉིད་ཡེ་ཤེས་ཀྱི་རོལ་པར་འབྱམས་ཀླས་པར་གྱུར། ཨོཾ་བཛྲ་མ་ཧཱ་གུ་རུ་པདྨ་རཱ་ཛ་ཌཱཀྐི་ཧ་རི་ནི་ས་ས་མཱ་ཡ་ཛ་ཛཿ རྩ་སྔགས་དང༌། ཨོྃ་མ་ཧཱ་གུ་རུ་པདྨ་རཱ་ཛ་མ་ཎི་དྷ་ར་རཏྣ་མུ་ཊ་པདྨ་རཱ་ག་ཧེ་ཤ་སརྦ་ཨཀྵོ་བྷྱ་པྲ་མོ་ཏི་སརྦ་ཝི་ཊ་ཧ་རི་ནི་ས་ཧཱུྃ་ཧཱུྃ་ཧཱུྃ་ཛ་ཛ་པཱ་ཤཾ་མ་མ་འདུས་འདུས་སྭཱ་ཧཱ༔ ཨོཾ་ཀ་ཡེ་ཀུ་ཡེ་ཀུ་རུ་ལེ་པཱ་ཤཾ་ཤེ་ཕ་ཀྵ་ཛ་ཛ་སྭཱ་ཧཱ༔ ནོར་སྒྲུབ་དང་དབང་སྡུད་ཀྱི་སྔགས་སོ། །
བུམ་སྒྲུབ། མཆོད་བསྟོད་རིག་མེ་དོར་བ་སོགས་སྤྱི་ཆིངས་ལྟར་རོ། ། དམིགས་བསལ་གཡང་གཏད་དང་འབྲེལ་ན་བུམ་སྒྲུབ་ཀྱི་མཐར་གཡང་འགུགས་དངོས་གྲུབ་ཆར་འབེབས་ཀྱང་སྐབས་སུ་སྦྱར་བར་བྱའོ། ། མཐའ་རྟེན་ཚོགས་འཁོར་སོགས་སྤྱི་ཆིངས་ལྟར་རོ། ། དྲུག་པ་ཨོ་རྒྱན་ནོར་ལྷ་དབྱེར་མེད་ལ་བསྟེན་ནས་སེམས་ཅན་དབུལ་ཕོངས་པྲེ་ཏའི་གདུང་སེལ་གྱི་ལེ་ཚན་ནོ།། །། ༈ བདུན་པ། ཨོ་རྒྱན་སྨན་ལྷ་དང་འབྲེལ་བའི་དུག་ལྔའི་ནད་སེལ་འཆི་མེད་བཅུད་དྲིལ་ལྟར་སྒྲུབ་པ་ལ། སྔོན་འགྲོ་གསོལ་བ་འདེབས་པ་ནི། ན་མོ༔ སྐུ་ལྔ་མཚན་བརྒྱད་ཨོ་རྒྱན་རིན་པོ་ཆེ༔
བདག་སོགས་ཚེ་ལ་བར་ཆད་སྡང་ལགས་ན༔ འགྲོ་མགོན་སྨན་ལྷའི་དཀྱིལ་འཁོར་དལ་བཟུང་ནས༔ འགྲོ་ཀུན་ཉོན་མོངས་ནད་ལས་གྲོལ་བར་མཛོད༔ འགྲོ་དོན་སྨིན་གྲོལ་ཆོས་འཁོར་བསྐོར་དུ་གསོལ༔ གསོལ་འདེབས་དང༌། སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་དུ༔
བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེའི་ཡེ་ཤེས་བསྐུལ༔ རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔
ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། དཀར་བགེགས་སོགས་དགོས་ཚེ་སྤྱི་ཆིངས་བཞིན་བྱའོ། །
མཆོད་པ་བྱིན་རློབ་ནི། ཧཱུྃ༔ ཕྱི་མཆོད་བཅུ་དྲུག་ནང་མཆོད་སྨན་རཀ་གཏོར༔ གསང་མཆོད་སྦྱོར་སྒྲོལ་བླ་མེད་བདེ་བའི་རྒྱུན༔ ཟག་མེད་ཡེ་ཤེས་ཆེན་པོས་དགྱེས་པ་བསྐྱེད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་མ་ཧཱ་རཀྟ་བྷ་ལིངྟ་ཨཱཿཧཱུྃ༔ ཨོཾ་མ་ཧཱ་སུ་ཁ་དྷརྨ་དྷཱ་ཏུ་ཨཱཿཧཱུྃ༔ ཞེས་ལན་གསུམ་གྱིས་རིམ་བཞིན་སྦྱང་ངོ༌། ། ཏིང་འཛིན་རྣམ་གསུམ་གསལ་གདབ་པ་ནི།
ཧཱུྃ༔ དང་པོ་ཅིར་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོར་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོ་གསལ༔ ཨོཾ་ཧཱུྃ་ཧྲཱིཿ ལྷ་བསྐྱེད་པ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔
ཨོྃ་བྷྲཱུྃ་ཧཱུྃ༔ ཨོྃ་ཧཱུྃ་ཏྲཱྃ༔ ཨོྃ་ཧྲཱིཿཨཱཿ མཱུྃ་ལཱྃ་མཱྃ་པཱྃ་ཏཱྃ༔ ཛཿཧཱུྃ་བཾ་ཧོཿ ཧོཿ སྟོང་པའི་ངང་ལས་བྷྲཱུྃ་ཉིད་ཞུ་བ་ལས༔ བྷནྡྷ་ཡངས་པ་རིན་ཆེན་གཞལ་ཡས་ཁང་༔ གྲུ་ཆད་ཟླུམ་སྐོར་ཕྲིན་ལས་རྣམ་བཞི་ལྡན༔ དེ་དབུས་རྡོ་རྗེ་རྒྱ་གྲམ་ལྟེ་བར་ཧཱུྃ༔
དྲན་རྫོགས་གནས་འགྱུར་སེངྒེ་སྒྲ་སྒྲོགས་སྐུ༔ མཐིང་ནག་ཁྲོ་ཚུལ་སྤྱི་བོར་སེང་ཞལ་གདངས༔ སེང་ལྡེང་གཎྜི་སྒྲོགས་པས་སྟོང་གསུམ་གཡོ༔ འབར་བའི་དབུ་སྐྲ་ཐོད་སྐམ་ཕྲེང་བས་བརྒྱན༔ སྐུ་ལ་སེངྒེའི་གཡང་གཞི་ལྷབ་ཏུ་གསོལ༔ རིན་པོ་ཆེ་དང་རུས་པའི་ཕྲེང་བས་བརྒྱན༔ ཕྱག་གཡས་རྡོ་རྗེ་གཡོན་པས་དྲིལ་བུ་བསྣམས༔ བརྐྱང་བསྐུམ་གར་ལྡན་ཟུང་འཇུག་ཡུམ་ལ་འཁྲིལ༔ ལྷ་མཆོག་དེ་ལ་འཁྲིལ་བའི་རྣལ་འབྱོར་མ༔ རྡོ་རྗེ་ཕག་མོ་གྲི་ཐོད་མགུལ་ནས་འཁྱུད༔
རུས་པའི་རྒྱན་ལྡན་ཟུང་འཇུག་ཡབ་ལ་འཁྲིལ༔ ཡབ་ཡུམ་ཡེ་ཤེས་རབ་འབར་ཀློང་དུ་གསལ༔ དེ་ཡི་སྤྱི་བོར་གུ་རུ་དུག་ལྔ་སེལ༔ སྨན་ལྷ་མཐིང་ག་ཞི་འཛུམ་ཐོར་ཚུགས་ཅན༔ ཕྱག་གཡས་རྣམ་པར་རྒྱལ་བའི་ཨ་རུ་ར༔ འགྲོ་ལ་སྨན་སྦྱིན་ཕྱག་རྒྱ་མཆོག་སྦྱིན་ཅན༔ ཕྱག་གཡོན་འཆི་མེད་བདུད་རྩིའི་བུམ་པ་ཐོགས༔ མཉམ་བཞག་དགོངས་པས་ཚེ་ཡི་བར་ཆད་སེལ༔ ཞབས་གཉིས་ཕྱེད་སྐྱིལ་བདུད་རྩིའི་རྒྱུན་འབེབས་བསྒོམ༔ བྷནྡྷའི་ཕྱོགས་བཞིར་འགུགས་པའི་ལྷ་མོ་བཞིས༔
རང་རྟགས་ཕྱག་རྒྱས་འབྱུང་ལྔའི་བཅུད་བསྡུས་ནས༔ ཡབ་ཡུམ་སྐུ་ལ་གཉིས་མེད་ཐིམ་པར་བསྒོམ༔ སླར་ཡང་རང་གི་ཐུགས་ཀར་ཧཱུྃ་གསལ་བའི༔ འོད་དང་མདུན་བསྐྱེད་དམ་ཚིག་ས་བོན་གྱིས༔ ཡེ་ཤེས་ལྷ་ཚོགས་སྐད་ཅིག་སྤྱན་དྲངས་གྱུར༔ ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ སྤྱན་འདྲེན་བཞུགས་གསོལ་ནི། ཧཱུྃ༔ ཡུལ་གྱི་མིང་ནི་མ་ག་དྷ་ཡི་ཡུལ༔
མུ་སྟེགས་འདུལ་མཛད་གནམ་ལྕགས་ཟོར་མདའ་འཕེན༔ བདུད་དང་འབྱུང་པོ་བགེགས་སྲིན་ཚར་གཅོད་པ༔ རྗེ་བཙུན་དྲག་པོ་གཏུམ་ཆེན་གཤེགས་སུ་གསོལ༔ དྲག་མོ་རྣལ་འབྱོར་ཕག་གདོང་གཤེགས་སུ་གསོལ༔ རིགས་བདག་སྨན་ལྷ་འཚོ་མཛད་གཤེགས་སུ་གསོལ༔ དེང་འདིར་གསོ་བ་སྨན་གྱི་དཀྱིལ་འཁོར་དུ༔ དམ་ཡེ་དབྱེར་མེད་བརྟན་པར་བཞུགས་ནས་སུ༔ བྱིན་ཆེན་ཕོབ་ལ་དབང་ཆེན་བསྐུར་དུ་གསོལ༔ ཨོྃ་བཛྲ་བྷཻ་ཥ་ཛྱཻ་རཱ་ཛ་ཡ་ཨཱ་ཡུར་ཥེ་བཛྲ་སེངྷ་གནྜ་བཻ་རོ་ཙ་ན་བྷ་ར་ཧི་ཛཿཧཱུྃ་བཾ་ཧོཿ ཨོྃ་བཛྲ་ས་མ་ཡ་ཧོཿ
ས་མ་ཡ་སཏྭཾ༔ བཛྲ་རཱ་ག་ཡ་ཧོཿ རཱ་ག་ཡ་མི༔ ཨ་ཝེ་ཤ་ཡ་བཛྲ་ཨ་མྲྀ་ཏ་ཙཎྜ་མུ་ཏྲ་ཨཀྵོ་བྷཻ་སྭཱ་ཧཱ༔ ཏིཥྛ་ལྷན། ན་མོ་པཱུ་རུ་ཤ་ཡ་ཧོ། ཞེས་སྤྱན་དྲངས་ཤིང་དམ་ཚིག་པ་དང་ཡེ་ཤེས་པ་དབྱེར་མེད་དུ་གྱུར༔ མཆོད་པ་འབུལ་བ་ནི༔ ཧཱུྃ༔ འཆི་མེད་དབང་པོ་སྨན་གྱི་དཀྱིལ་འཁོར་ལྷ༔
འཇའ་ལུས་སྒྲུབ་མཆོག་ཚེ་ཡི་རིག་འཛིན་ལ༔ ཕྱི་ནང་གསང་བའི་བླ་མེད་མཆོད་པས་མཆོད༔ དགྱེས་པར་བཞེས་ནས་འཆི་མེད་རིག་འཛིན་སྩོལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ བསྟོད་པ་ནི༔ ཧཱུྃ༔ འཆི་མེད་ངོ་བོ་པད་འབྱུང་སྨན་གྱི་ལྷ༔ ཚེ་བདུད་ཚར་གཅོད་དྲག་པོ་སེངྒེའི་སྒྲ༔ རྩ་རླུང་དཔལ་བསྐྱེད་རྡོ་རྗེ་རྣལ་འབྱོར་ཡུམ༔
སྣོད་ཀྱི་བཅུད་འགུགས་ཕོ་ཉ་མགྱོགས་མ་བཞི༔ དུས་མིན་འཆི་བའི་འཇིགས་པ་འཇོམས་མཛད་ལྷ༔ དུག་གསུམ་ནད་སེལ་དཀྱིལ་འཁོར་ལྷ་ཚོགས་ལ༔ སྒོ་གསུམ་དྭང་བའི་ཡིད་ཀྱིས་ཕྱག་འཚལ་བསྟོད༔ རླུང་མཁྲིས་བད་ཀན་ཁྲག་དང་འདུས་པ་ཡི༔ ནད་རིགས་བཞི་བརྒྱ་རྩ་བཞི་ཞི་བ་དང་༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཛཔ྄་ཁང་དབྱེ་བ་གོང་ལྟར་དང༌། ༈ སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔
ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། དམིགས་པ་ཁྱད་པར་ཅན་ནི། རང་ཉིད་གུ་རུ་དྲག་པོ་ཡབ་ཡུམ་གྱི་ཐུགས་དབུས་པདྨ་ཉི་ཟླའི་སྟེང་དུ་ཧཱུྃ་མཐིང་ནག་གིས་མཐའ་མར་སྔགས་ཕྲེང་དང་བཅས་པ་ལས་འོད་ཟེར་དཔག་ཏུ་མེད་པར་འཕྲོས། རིགས་བདག་ཨོ་རྒྱན་སྨན་གྱི་ལྷའི་ཐུགས་རྒྱུད་བསྐུལ། ཕྱག་གིས་འཆི་མེད་བདུད་རྩིའི་བུམ་པ་ནས་བདུད་རྩིའི་རྒྱུན་བབ་པས་ནད་གདོན་སྡིག་སྒྲིབ་ཐམས་ཅད་སྦྱངས། སླར་ཡང་འོད་ཟེར་སྣ་ཚོགས་པ་འཕྲོས་པས་མདུན་བསྐྱེད་ཀྱི་སྨན་ལྷའི་ཐུགས་རྒྱུད་བསྐུལ། བདག་མདུན་ཐུགས་ཀའི་འོད་ཟེར་གྱི་སྨན་འཛིན་མཁའ་འགྲོ་སྡེ་བཞིར་བསྐུལ་བས་ཕྱག་རྒྱའི་འོད་ཟེར་སྣོད་བཅུད་འབྱུང་ལྔའི་བཅུད་བསྡུས་ཤིང༌། བདག་དང་སྒྲུབ་རྫས་ལ་ཐིམ་པས་འཆི་མེད་རིག་འཛིན་མཆོག་དང་ཐུན་མོང་གི་དངོས་གྲུབ་མ་ལུས་པ་ཐོབ་པར་ མོས་ལ།
རྩ་སྔགས་ནི༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ ལས་སྔགས༔ ཨཽཎྱ་ཡ་སེངྷ་གནྜེ་བཛྲ་ཝ་ར་ཧི་ཨཱ་ཡུརྫྙཱ་ན་སརྦ་པཉྩ་ཧྲཱིཿཋཿཛཿཧཱུྃ་བཾ་ཧོཿ ཤམ་བུར༔ ཨོྃ་བཛྲ་གུ་རུ་བིརྻ་པཱ་ཎི་སརྦ་ཨ་དྷིཥྛ་ན་ཧཱུྃ་ཧཱུྃ་ཧཱུྃ་སྭཱ་ཧཱ༔ འདི་ཉིད་སོ་སོར་ཅི་ནུས་བཟླ༔ ཨོྃ་གུ་རུ་བྷཻ་ཥ་ཛྱེ་ཨཱ་ཡུརྫྙཱ་ན་མ་ཧཱ་གྷནྜ་བཛྲ་བྷ་ར་ཧི༔
ཛཿཧཱུྃ་བཾ་ཧོཿ སརྦ་ཨ་བྷི་ཥིཉྩ་ཧྲཱིཿ
བུམ་སྒྲུབ། མཆོད་བསྟོད་རིག་མེ་དོར་བ་རྗེས་ཀྱི་ཚོགས་སྐོང་སོགས་སྤྱི་ཆིངས་ལྟར་མཚུངས་སོ། ། བདུན་པ་ཨོ་རྒྱན་སྨན་ལྷ་དང་འབྲེལ་བའི་དུག་ལྔའི་ནད་སེལ་གྱི་ལེ་ཚན་ནོ།། །། ༈ བརྒྱད་པ། ཨོ་རྒྱན་རྡོ་རྗེ་གུར་ལ་བརྟེན་ནས་ཕ་རོལ་བདུད་རྒོལ་ཞི་བྱེད་རྡོ་རྗེ་གུར་གྱི་སྒྲུབ་ཐབས་འཇིགས་མེད་གནམ་ལྕགས་རི་བོ་ལྟར་སྒྲུབ་པར་བྱེད་པ་ལ། སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི།
ན་མོ༔ རྡོ་རྗེ་ལྟ་བུའི་ཏིང་འཛིན་ལ༔ རྡོ་རྗེ་སྐྱེ་འཆི་འཇིགས་དང་བྲལ༔ རྡོ་རྗེ་བགྲེས་རྒུད་གཞོམ་གཞིག་མེད༔ བླ་མ་ཨོ་རྒྱན་རྡོ་རྗེའི་སྐུ༔ རྡོ་རྗེ་འཛིན་ལ་སྐྱབས་སུ་མཆི༔ རྩ་གསུམ་ལྷ་ཚོགས་བསྒྲུབས་ནས་ནི། ། གང་ལ་གང་འདུལ་ཕྲིན་ལས་ཀྱིས༔ འགྲོ་དྲུག་བསྒྲལ་བར་དམ་བཅའོ༔ ཚོགས་གསོག་པ་ནི།
ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔
ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། མཆོད་པ་བྱིན་རླབས་ནི། ཧཱུྃ༔ ཕྱི་མཆོད་བཅུ་དྲུག་ནང་མཆོད་སྨན་རཀ་གཏོར༔ གསང་མཆོད་སྦྱོར་སྒྲོལ་བླ་མེད་བདེ་བའི་རྒྱུན༔ ཟག་མེད་ཡེ་ཤེས་ཆེན་པོས་དགྱེས་པ་བསྐྱེད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་མ་ཧཱ་རཀྟ་བྷ་ལིངྟ་ཨཱཿཧཱུྃ༔ ཨོཾ་མ་ཧཱ་སུ་ཁ་དྷརྨ་དྷཱ་ཏུ་ཨཱཿཧཱུྃ༔
ཞེས་ལན་གསུམ་གྱིས་རིམ་བཞིན་སྦྱང་ངོ༌། ། ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ ལྷ་བསྐྱེད་པ་ནི།
ཨོཾ་ཧཱུྃ་བཛྲ་ཙིཏྟ་ཧཱུྃ༔ ཧཱུྃ༔ རྡོ་རྗེ་བྷྲཱུྃ་ཉིད་ཡོངས་སུ་གྱུར་པ་ལས༔ རླུང་རི་མི་ཤིགས་སྲིད་པའི་རྡོ་རྗེ་ནི༔ རྒྱ་གྲམ་བསྣོལ་བ་མི་འགུལ་སྲ་བརྟན་གསལ༔ དེ་སྟེང་འབར་བ་སྤུ་གྲིའི་འཁོར་ལོ་ནི༔ གྱེན་དུ་ཁ་ཕྱོགས་བར་དུ་དགྲ་བགེགས་གསལ༔ སྟེང་ན་ཆུ་གྲིའི་འཁོར་ལོ་མཐུར་དུ་སྦུབ༔ ལྟེ་བའི་དབལ་སོས་དགྲ་བགེགས་སྙིང་ཁར་བསྣུན༔ དེ་སྟེང་ས་གཞི་རྡོ་རྗེ་རྒྱ་གྲམ་བརྡལ༔
དེ་དབུས་རྡོ་རྗེ་གསུམ་ཚོམ་གཞལ་ཡས་ཁང་༔ ལྟེ་བའི་དབུས་སུ་པད་འབྱུང་གནས་གྱུར་པའི༔ གསང་བདག་མཐིང་ནག་རྡོ་རྗེ་གཏུམ་པོའི་སྐུ༔ ཞལ་གདངས་ལྗགས་འདྲིལ་སྤྱན་རྩ་གློག་ལྟར་འཁྱུགས༔ དབུ་སྐྲ་སྨ་ར་དུས་མཐའི་མེ་ལྟར་འབར༔ ཐོད་སྐམ་དབུ་རྒྱན་སྤྱི་བོར་ཁྱུང་ཆེན་ལྡིང་༔ སྐུ་ལ་མི་ཤིགས་རྡོ་རྗེའི་གོ་ཁྲབ་གསོལ༔ དུར་ཁྲོད་ཆས་རྫོགས་བདུད་དཔུང་ཟིལ་གྱིས་གནོན༔ ཕྱག་གཡས་གནམ་ལྕགས་རྡོ་རྗེའི་རྒྱ་གྲམ་ཐོགས༔ གཡོན་པས་སྡིགས་མཛུབ་རྩེ་ནས་ཐོག་རྒོད་འབེབས༔
བརྐྱང་བསྐུམ་ཞབས་ཀྱིས་སྲིད་གསུམ་ཟིལ་གྱིས་གནོན༔ ཐུགས་ཀར་གསེར་གྱི་རྡོ་རྗེའི་ལྟེ་བར་ཧཱུྃ༔ ཏིང་འཛིན་སེམས་དཔའ་ནཱ་དའི་ནང་དུ་གསལ༔ དྲག་སྔགས་ཚྭ་ཚྭ་དང་བཅས་གཡས་སུ་འཁོར༔ ཕྱི་ནང་བ་སྤུའི་བུ་གར་ཁྲོ་ཆུང་གཏམས༔ རྩིབས་ལ་རང་འདྲའི་ཁྲོ་ཚོགས་སྐར་ལྟར་འཁྲུགས༔ རང་སྲུང་སྔགས་རྣམས་བུང་བའི་དབྱངས་ལྟར་སྒྲོག༔ རབ་འཇིགས་མེ་དཔུང་མཆེད་པའི་ཀློང་དུ་གསལ༔ ཤར་ཕྱོགས་རྡོ་རྗེའི་ལྟེ་བར་ཧཱུྃ་དཀར་ལས༔ གཏུམ་པོ་རྣམ་པར་རྒྱལ་བ་སྐུ་མདོག་དཀར༔
ཕྱག་གཡས་རལ་གྲི་གཡོན་པས་ལྕགས་ཀྱུ་ཐོགས༔ ལྷོ་ཕྱོགས་རྡོ་རྗེའི་ལྟེ་བར་ཧཱུྃ་སེར་ལས༔ གཏུམ་པོ་མི་གཡོ་མགོན་པོ་སྐུ་མདོག་སེར༔ ཕྱག་གཡས་བེ་ཅོན་གཡོན་པས་བྷནྡྷ་ཐོགས༔ ནུབ་ཕྱོགས་རྡོ་རྗེའི་ལྟེ་བར་ཧཱུྃ་དམར་ལས༔ གཏུམ་པོ་དབང་ཕྱུག་སྟོབས་ཆེན་སྐུ་མདོག་དམར༔ ཕྱག་གཡས་ལྕགས་ཀྱུ་གཡོན་པས་ཞགས་དམར་ཐོགས༔ བྱང་ཕྱོགས་རྡོ་རྗེའི་ལྟེ་བར་ཧཱུྃ་སྔོན་ལས༔ གཏུམ་པོ་དབྱུག་པ་ཐོགས་པ་སྐུ་མདོག་སྔོ༔ ཕྱག་གཡས་རྡོར་དབྱུག་གཡོན་པས་དྲིལ་བུ་ཐོགས༔
ཐམས་ཅད་གཙོ་བོའི་ཆ་ལུགས་རྔམ་ཚུལ་ཅན༔ མཚོན་ཆའི་འཁོར་ལོ་ཐོགས་པ་གྲངས་མེད་འཕྲོས༔ ཐུགས་ཀར་སྲོག་ཡིག་ཐ་མར་སྔགས་ཀྱིས་བསྐོར༔ དམ་ཚིག་སེམས་དཔའ་རང་མདོག་དང་བཅས་གསལ༔ བ་སྤུའི་བུ་གར་རང་འདྲའི་ཁྲོ་བོ་ཡིས༔ མཚོན་ཆའི་འཁོར་ལོ་ཐོགས་པ་གྲངས་མེད་འཕྲོས༔ ཕ་རོལ་བྱད་མའི་གཡུལ་ངོ་རྡུལ་དུ་བརླག༔ ཕྱི་རོལ་མཚོན་ཆའི་དབལ་ཁ་དགྲ་ལ་འདེབས༔ ནང་དུ་རྡོ་རྗེའི་གུར་ཁང་མེ་དཔུང་འཁྲིགས༔ ཅིས་ཀྱང་མི་ཤིགས་སྲ་མཁྲེགས་རྡོ་རྗེའི་གུར༔
བསྐལ་པའི་མེ་རི་འཚུབས་པའི་ཀློང་དུ་གསལ༔ དེ་ལྟར་ཕོ་བྲང་ལྷ་བཅས་བསྐྱེད་པ་ཡིས༔ བདག་མདུན་ཐུགས་རྗེའི་འོད་ཀྱིས་འཕྲོ་འདུ་ཡིས༔ པད་འབྱུང་དྲེགས་པ་འདུལ་མཛད་སྤྱན་དྲངས་གྱུར༔ སྤྱན་འདྲེན་པ་ནི། ཧཱུྃ༔ སྐུ་གསུམ་རྡོ་རྗེ་གསུམ་གྱི་དཀྱིལ་འཁོར་ལྷ༔ གསང་བདག་གཡུལ་ལས་རྒྱལ་བྱེད་ཁྲོ་བོའི་འཁོར༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ མོས་པའི་བུ་ལ་ཐུགས་རྗེའི་ནུས་པས་སྐྱོབས༔
བདུད་བཞིའི་གཡུལ་ལས་རྒྱལ་བའི་དངོས་གྲུབ་སྩོལ༔ ཨོཾ་བཛྲ་ས་མཱ་ཡ་ཛཿ བཞུགས་གསོལ་ཕྱག་འཚལ་ནི། ཧཱུྃ༔ མི་ཤིགས་སྲ་བརྟན་ཕོ་བྲང་རྡོ་རྗེའི་གུར༔ མི་འགྱུར་གནམ་ལྕགས་ཨུར་མོའི་གཟེར་གྱིས་བསྡམས༔ རྡོ་རྗེ་བསྣོལ་ཐབས་ལྟེ་དབུས་གདན་གྱི་སྟེང་༔ གཏུམ་ཆེན་རྡོ་རྗེའི་གོ་ཆ་བཞུགས་སུ་གསོལ༔ བདག་གིས་གསོལ་འདེབས་མོས་པས་གུས་ཕྱག་བགྱིད༔ འགྲོ་མགོན་བདུད་བཞི་བཅོམ་པའི་གར་ཐབས་ཅན༔
ལྷག་པའི་ལྷ་མཆོག་སྣང་སྲིད་འདུལ་ལ་བསྟོད༔ ཨོཾ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ མཆོད་པ་ནི། ཧཱུྃ༔ སྐུ་ལ་དགྱེས་པའི་རྡོ་རྗེའི་གོ་ཁྲབ་འབུལ༔ གསུང་ལ་དགྱེས་པའི་རྡོ་རྗེའི་གླུ་དབྱངས་འབུལ༔ ཐུགས་ལ་དགྱེས་པའི་རྡོ་རྗེའི་རྫོང་ཆེན་འབུལ༔ ཡོན་ཏན་དགྱེས་པའི་རྡོ་རྗེའི་ཕོ་ཉ་འབུལ༔ ཕྲིན་ལས་དགྱེས་པའི་རྡོ་རྗེའི་མཚོན་ཆ་འབུལ༔
དྲུག་ཅུ་རྩ་བཞིའི་དྲྭ་མིག་སྐྱོང་བའི་ཕྱིར༔ ཕྱི་མཆོད་ནང་མཆོད་གསང་མཆོད་ལྷ་མོ་འབུལ༔ ཁྱད་པར་གདུག་པའི་གཡུལ་ངོ་གཞོམ་པའི་ཕྱིར༔ དགྲ་ཤ་ཁྲག་མཆོད་འབར་བས་ཐུགས་དམ་བསྐང་༔ གསང་བདག་རྡོ་རྗེའི་གོ་ཁྲབ་ཐུགས་དམ་བསྐང་༔ ཤར་ཕྱོགས་ཁྲོ་བོ་རྣམ་རྒྱལ་ཐུགས་དམ་བསྐང་༔ ལྷོ་ཕྱོགས་ཁྲོ་བོ་མི་གཡོའི་ཐུགས་དམ་བསྐང་༔ ནུབ་ཕྱོགས་ཁྲོ་བོ་སྟོབས་ཆེན་ཐུགས་དམ་བསྐང་༔ བྱང་ཕྱོགས་ཁྲོ་བོ་དབྱུག་སྔོན་ཐུགས་དམ་བསྐང་༔ དྲྭ་མིག་སྐྱོང་མཛད་རྡོ་རྗེའི་ཕོ་ཉ་མོ༔
དྲུག་ཅུ་རྩ་བཞིའི་འཁོར་བཅས་ཐུགས་དམ་བསྐང་༔ གནམ་ལྕགས་གདུགས་ཀྱི་རྩིབས་ལ་འགྱུ་བ་ཡི༔ གདུགས་དཀར་ལྷ་མོ་ཉེར་གཅིག་ཐུགས་དམ་བསྐང་༔ འཁོར་ལོ་མཚོན་ཆའི་རྩེ་ལ་འགྱུ་བ་ཡི༔ གཞན་གྱིས་མི་ཐུབ་ཁྲོ་མོ་གདུགས་དཀར་མོ༔ མ་མོ་གཡུལ་བཟློག་མ་ཡི་ཐུགས་དམ་བསྐང་༔ གྱད་བཞིར་གཉིས་འཕྲོས་བརྒྱད་དང་སྟེང་འོག་བཅུ༔ གཙུག་ཏོར་འཁོར་ལོས་བསྒྱུར་བའི་ཐུགས་དམ་བསྐང་༔ དབལ་ལ་འཕྲོ་བ་གནོད་མཛེས་བགེགས་མཐར་བྱེད༔ གཏུམ་པོ་ལས་བྱེད་སྤྲུལ་པའི་ཐུགས་དམ་བསྐང་༔
ཐུགས་དམ་བསྐངས་ནས་མི་ཤིགས་རྡོ་རྗེ་ཡིས༔ མཁའ་དང་སྲིད་པ་རྡོ་རྗེའི་དངོས་གྲུབ་སྩོལ༔ ཨོཾ་བཛྲ་ལོ་ཧ་པརྴེ་བཛྲ་ཤང་ཧ་བཛྲ་ཀོ་ཊི་བཛྲ་དྷ་ར་བྷ་ལ་བཛྲ་ཨཱ་ཡུར་དྷ་བཛྲ་མ་ཏྲི་མ་ཏྲི་ཡ་ཏྲི་ཡ་མེ་གྷ་པཱུ་ཛ་ཧོཿ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཨཱཿཧཱུྃ༔ བསྟོད་པ་ནི༔ ཧཱུྃ༔ གནམ་ལྕགས་འཁོར་ལོའི་དབུས་འགྱིངས་གར་གྱི་དབང་༔ གསང་བདག་ཚུལ་འཛིན་མ་རུངས་འཇོམས་མཛད་པ༔ གཏུམ་ཆེན་ཁྲོ་བོ་གདུག་པའི་གཡུལ་ལས་རྒྱལ༔ དཔལ་ཆེན་སྡེ་བཞིར་གླིང་བཞིས་འགྲན་ཟླ་བྲལ༔
འབར་མ་ཕོ་ཉ་མ་མོ་སྲིད་པའི་འཁོར༔ ཡེ་ཤེས་ངང་ལས་ལས་ཀྱི་ཆོ་འཕྲུལ་དུ༔ འཁོར་འདས་གཉིས་མེད་དབང་བསྒྱུར་རྡོ་རྗེའི་སྐུ༔ འགྱུར་མེད་འགགས་མེད་འཁྲུལ་མེད་མཉམ་པ་ཉིད༔ ངོ་བོ་ཡེ་ཤེས་རང་བཞིན་ལྷུན་གྱིས་གྲུབ༔ པད་འབྱུང་གཏུམ་པོའི་སྐུར་བཞེངས་བདུད་འཇོམས་པ༔ ཁྲོ་བོ་འཁོར་དང་ལས་ཀྱི་ཕོ་ཉ་མོ༔ རྡོ་རྗེ་གུར་གྱི་ལྷ་ལ་ཕྱག་འཚལ་བསྟོད༔ ཛཔ྄་ཁང་དབྱེ་བ་སྤྱི་ཆིངས་ལྟར། ཛཔ྄་བསྐུལ་ནི།
ཧཱུྃ༔ དེ་ལྟར་བསྒྲུབ་པའི་དཀྱིལ་འཁོར་ལྷ༔ མངོན་སྤྱོད་ལས་ལ་བསྐུལ་བའི་ཕྱིར༔ དེང་འདིར་ཐུགས་དམ་གནད་ནས་བསྐུལ༔ ཕྲིན་ལས་རྣམ་བཞི་སྒྲུབ་པ་ལ༔ དྲག་པོའི་དཀྱིལ་འཁོར་འགྲུབ་པར་མཛོད༔ ༈ གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔
ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། བསྙེན་དམིགས་ནི། བདག་མདུན་གྱི་ལྷའི་ཐུགས་ཀར་པད་ཉིའི་སྟེང་དུ་གསེར་གྱི་རྡོ་རྗེའི་ལྟེ་བར་ཧཱུྃ་མཐིང་ནག་གི་མཐར། སྔགས་ཕྲེང་མེའི་ཚྭ་ཚྭ་དང་བཅས་གཡས་སུ་འཁོར་བ་ལས་རང་སྒྲ་འབྲུག་སྟོང་ལྡིར་བ་བཞིན་སྣང་སྲིད་ཁྱབ། སྲིད་གསུམ་གྱི་ལྷ་འདྲེ་སོགས་གདུག་པ་ཅན་ཐམས་ཅད་ཚར་བཅད། དེ་དག་གི་མཐུ་སྟོབས་ནུས་པ་ཐམས་ཅད་ཚུར་བསྡུས་ནས་ཐུགས་སྲོག་ལ་ཐིམ་པས། གཟི་བརྗིད་ཆེར་རྒྱས་པའི་འོད་ཟེར་ལས་མཆོད་སྤྲིན་གྱི་ལྷ་མོ་གྲངས་མེད་པ་སྤྲོས་ཏེ་རྒྱལ་བའི་ཞིང་རབ་འབྱམས་ལ་མཉེས་མཆོད་ཕུལ་དེ་ཐམས་ཅད་ཀྱི་ཐུགས་དམ་དགྱེས་པ་བསྐྱེད་ནས། གསང་བདག་རྡོ་རྗེའི་གཏུམ་པོའི་སྐུ་གསུང་ཐུགས་ཀྱི་ཕྱག་རྒྱ་དང་སྔགས་ཕྲེང་འོད་ཟེར་གྱི་ཚུལ་དུ་བདག་ལ་ཐིམ་པས་སྲིད་གསུམ་ཀུན་ཏུ་ཆེ་བཙན་འགྲན་ཟླ་མེད་པར་གྱུར་ བའི་ཆེ་བའི་ང་རྒྱལ་བསྐྱེད་བཞིན་རྩ་སྔགས་བཟླ། རྡོ་རྗེའི་རྩ་བའི་སྔགས་ནི༔ ཨོཾ་བཛྲ་པཱ་ཎི་ཧཱུྃ་ཧཱུྃ༔
རྡོ་རྗེའི་ཐུགས་ཀྱི་སྔགས་ནི༔ ཧཱུྃ་བཛྲ་ཕཊ྄ཿ ཡང་ཐུགས་སྲོག་གི་སྔགས་ཕྲེང་ལས་སྔགས་ཕྲེང་གཉིས་པ་ཞིག་ཆད་ཅིང་རང་གི་ཞལ་ནས་ཐོན་ཏེ་མདུན་བསྐྱེད་ཀྱི་ཞལ་དུ་ཞུགས། ཐུགས་ཀར་ཐིམ་པས་ཐུགས་རྒྱུད་བསྐུལ་ཞིང་སླར་ལྟེ་བ་ནས་ཐོན། རང་གི་ལྟེ་བ་ནས་ཞུགས་ཏེ་ཐུགས་སྲོག་ལ་ཐིམ། ཐུགས་ཀྱི་འོད་ཟེར་འཁོར་རྣམས་ལ་ཕོག་པས་གཙོ་འཁོར་ཐམས་ཅད་ཀྱི་ཞལ་ནས་དྲག་སྔགས་འབྲུག་སྟོང་ལྡིར་བའི་སྒྲ་དང༌། འོད་ཟེར་མཐིང་ནག་དཔག་ཏུ་མེད་པ་འཕྲོས་པས་སྣོད་བཅུད་ཐམས་ཅད་ཡོམ་ཡོམ་ཤིག་ཤིག་ཏུ་འགུལ་ཞིང་འོད་ཟེར་མཁའ་ཁྱབ་ཏུ་བརྡལ་བས་རྒྱལ་བ་རྣམས་མཉེས་པར་བྱས། དམ་ཅན་རྣམས་ལས་ལ་བསྐུལ། མ་མོ་མཁའ་འགྲོ་རྣམས་དཔའ་བསྐྱེད། འཇིག་རྟེན་དྲེགས་པ་རྣམས་དབང་དུ་བསྡུས།
ཁམས་སུམ་གྱི་ལོག་རྟོག་ཟིལ་གྱིས་མནན། དགྲ་བགེགས་གདུག་པ་ཅན་རྣམས་ཚར་བཅད། འགྲོ་བའི་ལས་སྒྲིབ་མཐའ་དག་བཅོམ་ནས་ཡི་དམ་ལྷའི་གོ་འཕང་ལ་བཀོད། སྣང་སྲིད་སྣོད་བཅུད་དཔལ་ཆེན་པོའི་སྐུ་གསུང་ཐུགས་ཡེ་ཤེས་ཀྱི་རོལ་པ་ཆེན་པོའི་དཀྱིལ་འཁོར་དུ་རྫོགས་པར་ མོས་ལ་སྒྲུབ་སྔགས། རྡོ་རྗེ་རོལ་པའི་སྙིང་པོ་ནི༔ ཨོཾ་བཛྲ་ཙཎྜ་མ་ཧཱ་རོ་ཥ་ན་ཧཱུྃ་ཕཊཿ རྡོ་རྗེ་འགྱེད་པའི་སྙིང་པོ་ནི༔ ཨོཾ་བཛྲ་གྷརྦྷ་ཙཎྜ་ཁྲོཾ་རཾ་ག་རུ་ཊ་ཕེ་ལཾ་ཧཱུྃ་ཕཊཿ རྡོ་རྗེ་གུར་གྱི་སྙིང་པོ་ནི༔ ཨོཾ་བཛྲ་ཎི་བྷྲཱུྃ་ཙཀྲ་རཀྵ་ཧཱུྃ་ཧཱུྃ༔
རྡོ་རྗེ་མཚོན་ཐོགས་ཀྱི་སྔགས་ནི༔ ཨོཾ་བཛྲ་ཏིཀྞ་ཛྭ་ལ་རཾ་ཙྪི་ཀ་ཚནྡྷ་པྲེ་ཤ་དུཥཙ་ཊི་ཏེ་ཨ་མུ་ཀ་མ་ར་ཎ་ན་ཁརྒ༔ བཛྲ་ཀཱི་ལ་ཡ་རུ་ཏྲ་ཤ་ཏྲུཾ༔ ཚིནྡྷ་ཚིནྡྷ༔ བྷནྡྷ་བྷནྡྷ༔ ཧ་ན་ཧ་ན༔ ད་ཧ་ད་ཧ༔ པ་ཙ་པ་ཙ༔ མ་ཐ་མ་ཐ༔ དྷུ་ན་དྷུ་ན༔
ཀྲཀྐོ་ཤ་ཡ་རྦད༔ ཧུ་ར་ཧུ་ར་ནན་ནན་ཙིཏྟ་ཤ་མ་ཤ་ནི༔ མཱ་ར་མཱ་ར་རྦད་རྦད་བྷྱོ་བྷྱོ་ཟློག་ཟློག༔ ལས་སྦྱོར་སྲུང་བཟློག་བསད་པའི་དམིགས་པ་བཅས་སྲུང་བཟློག་སྔགས་ཉེར་གཅིག་ལས་མི་ཉུང་བར་བཟླའོ། ། བུམ་སྒྲུབ། མཆོད་བསྟོད་རིག་མེ་དོར་བ་སོགས་གོང་དང་མཚུངས་སོ། ། བརྒྱད་པ་ཨོ་རྒྱན་རྡོ་རྗེ་གུར་ལ་བརྟེན་ནས་ཕ་རོལ་བདུད་རྒོལ་ཞི་བྱེད་རྡོ་རྗེའི་གུར་གྱི་ལེ་ཚན་ནོ།། །། ༈ དགུ་པ། ཨོ་རྒྱན་ཕྱག་རྒྱ་བཞིའི་དགོངས་པ་ལ་བརྟེན་ནས་བདུད་བཞི་འཇིགས་བརྒྱད་ལས་སྐྱོབ་པར་བྱེད་པ་ཨོ་རྒྱན་དྲེགས་པ་ཟིལ་གནོན་གྱི་སྒྲུབ་ཐབས་དམོད་པའི་སྤུ་གྲི་བདུད་དཔུང་མཐར་བྱེད་ལྟར་སྒྲུབ་པ་ལ། གསོལ་འདེབས་ནི།
ན་མོ༔ དབང་དྲག་རོལ་པའི་ཆོ་འཕྲུལ་དགྱེས་པའི་གར༔ དཔལ་ཆེན་ཁྲོ་རྒྱལ་རྡོ་རྗེ་གྲོ་བོ་ལོད༔ ལྷ་སྲིན་གདུག་པ་འདུལ་ཕྱིར་སྐུར་བཞེངས་པའི༔ བཅོམ་ལྡན་དྲེགས་པ་ཟིལ་གནོན་ཧེ་རུ་ཀཿ སྡེ་བརྒྱད་ལྷ་སྲིན་འདུལ་བའི་དྲག་རྩལ་ཅན༔ མངོན་སྤྱོད་ཆེན་པོའི་དུས་ལས་མི་འདའ་ཕྱིར༔ ཕ་རོལ་གདུག་པའི་གཡུལ་ངོ་ཞི་བ་དང་༔ གཅན་འཕྲང་ལ་སོགས་མ་རུངས་འདུལ་བའི་ཕྱིར༔ ཕྱག་རྒྱ་ཟིལ་གནོན་དཀྱིལ་འཁོར་ལྷ་ཚོགས་ལ༔
རབ་གུས་གདུང་བས་གསོལ་བ་བཏབ་པའི་མོད༔ ལམ་འཕྲང་འཇིགས་པའི་ཉེར་འཚེ་མི་འབྱུང་ཞིང་༔ འགྲོ་ཀུན་གནས་ཆེན་བགྲོད་པར་སེམས་བསྐྱེད་དོ༔ ལམ་ལོག་ལམ་གོལ་འཇིགས་པ་བསྐྱབ་ཏུ་གསོལ༔ ཐོག་མར་སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་དུ༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔
སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེའི་ཡེ་ཤེས་བསྐུལ༔ རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔
ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། དེ་ནས་མཆོད་པ་བྱིན་གྱིས་བརླབ་པ་ནི༔ ཨོྃ་ཨཱཿཧཱུྃ༔
དཔག་མེད་ནམ་མཁའི་ཁྱོན་ལྟར་ལས༔ བླ་མེད་ཀུན་བཟང་མཆོད་པའི་སྤྲིན༔ ཕྱི་མཆོད་སྣ་ཚོགས་འདོད་ཡོན་གཏེར༔ ནང་མཆོད་སྨན་གཏོར་རཀྟ་དང་༔ གསང་མཆོད་སྦྱོར་སྒྲོལ་དབང་པོ་ལྔ༔ བློ་ཡིས་བླངས་ཏེ་དམིགས་པའི་ཚོགས༔ རྒྱལ་བ་མཉེས་པའི་རྫས་སུ་གྱུར༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མཱཾ་ས་ཙིཏྟ་གོ་རོ་ཙ་ན་བྷ་སུ་ཏ་ཨོྃ་ཨཱཿཧཱུྃ༔ ཏིང་འཛིན་རྣམ་གསུམ་གསལ་གདབ་པ་ནི།
ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ དེ་ནས་ལྷ་བསྐྱེད་པ་ནི༔ ཧཱུྃ་ཨེ་ཡྃ་རྃ་ཁྃ་སུྃ་ཀེཾ་བྷྲཱུྃ༔ ཧཱུྃ༔
ཨེ་ལས་གནམ་ལྕགས་གཞལ་ཡས་ཁང་༔ གྲུ་བཞི་སྒོ་བཞི་རྒྱན་དང་ལྡན༔ རྡོ་རྭ་དུར་ཁྲོད་མེ་རིས་བསྐོར༔ ཕྱི་ནང་དམར་ཆེན་རླབས་སུ་འཁྱིལ༔ དེ་དབུས་པད་ཉི་རོ་ཡི་སྟེང་༔ ཧཱུྃ་ལས་དཔལ་ཆེན་ཧེ་རུ་ཀཿ དམར་ནག་གཏུམ་ཆེན་གཡུལ་ལས་རྒྱལ༔ དྲེགས་པ་ཀུན་འདུལ་ཧེ་རུ་ཀཿ ཨམ་གཙིགས་ཁྲོ་གཉེར་སྤྱན་རྩ་འཁྲུགས༔ དབུ་ལ་བདུད་འདུལ་སྔགས་ཞྭ་གསོལ༔
ཕྱག་གཡས་རྩེ་གསུམ་ཀླད་ལ་བསྐོར༔ གཡོན་པས་སེང་ལྡེང་ཕུར་པ་བསྒྲིལ༔ སྐུ་ལ་དར་ནག་བེར་ཆེན་གསོལ༔ དུག་སྦྲུལ་ནག་པོའི་སྐུ་རགས་བཅིངས༔ སྐེད་པར་གནམ་ལྕགས་ཕུར་བུ་འཆང་༔ ཟུང་འཇུག་དུར་ཁྲོད་ཆས་དང་ལྡན༔ ཞབས་གཉིས་ཟིལ་གནོན་གར་སྟབས་ཅན༔ ཁྲག་འཐུང་མངོན་སྤྱོད་ཚུལ་དུ་གསལ༔ ཧཱུྃ༔ ཤར་དུ་འགུགས་བྱེད་ཁྲོ་བོ་དཀར༔
རྣམ་རྒྱལ་བེང་དང་ལྕགས་ཀྱུ་ཐོགས༔ ལྷོ་རུ་འཆིང་བྱེད་ཁྲོ་བོ་སེར༔ གཤིན་རྗེ་ཁ་ཊྭཱཾ་ཞགས་པ་འཛིན༔ ནུབ་ཏུ་སྡོམ་བྱེད་ཁྲོ་བོ་དམར༔ རྟ་མགྲིན་དབྱུག་པ་ལྕགས་སྒྲོག་བསྣམས༔ བྱང་དུ་མྱོས་བྱེད་ཁྲོ་བོ་མཐིང་༔ དབྱུག་སྔོན་དགྲ་སཏྭ་དྲིལ་བུ་ཐོགས༔ ཀུན་ཀྱང་དུར་ཁྲོད་ཆས་བརྒྱད་རྫོགས༔ གཏུམ་རྔམ་བཞད་གཤེ་ཁྲོ་གར་བསྒྱུར༔ ཁམས་གསུམ་དབང་སྡུད་སྲིད་གསུམ་སྒྲོལ༔
དྲེགས་པ་ཀུན་འདུལ་ལྷ་ཚོགས་རྣམས༔ ཡེ་ཤེས་མེ་དཔུང་ཀློང་དུ་གསལ༔ ཧཱུྃ་ཧཱུྃ་ཧཱུྃ་ཧཱུྃ་ཧཱུྃ༔ དེ་ལྟར་གསལ་བའི་གནས་གསུམ་ལས་འོད་ཟེར་འཕྲོས་པས་དཔལ་ཆེན་ཕྱག་རྒྱ་ཟིལ་གནོན་གྱི་ལྷ་ཚོགས་རྣམས་སྐད་ཅིག་གིས་སྣང་སྲིད་ཐམས་ཅད་དྲག་པོའི་རླུང་འཇིགས་པའི་འབྲུག་སྒྲ་གནམ་ལྕགས་ཀྱི་ཐོག་དང་ཚྭ་ཚྭ་ཁོལ་བའི་ཤུགས་ལས་བྱོན་ཏེ་སྣང་སྲིད་ཐམས་ཅད་དངངས་ཤིང་འཇིགས་པའི་རང་བཞིན་ཅན་དུ་བསྒོམ༔ ཨོྃ་རྃ་རྃ་བཛྲ་ཧེ་རུ་ཀ་ཀྲོ་ཏ་ཙ་ཏུར་ཧེ་ཕཻཾ་ཕཻཾ་ཛ་ཛཿ
སྤྱན་འདྲེན་པ་ནི༔ ཧཱུྃ༔ དབྱིངས་ལས་མ་གཡོས་དཔལ་ཆེན་ཁྲོ་བོའི་རྒྱལ༔ དྲེགས་པ་ཟིལ་གནོན་འཇིགས་པའི་ཕྱག་རྒྱ་ལྡན༔ གཏུམ་གཤེ་རྔམ་དང་དགོད་པའི་ཁྲོ་བོས་བསྐོར༔
སྣང་སྲིད་དབང་དུ་སྡུས་ཕྱིར་གཤེགས་སུ་གསོལ༔ སྲིད་གསུམ་ཟིལ་གྱིས་གནོན་ཕྱིར་གཤེགས་སུ་གསོལ༔ སྡེ་བརྒྱད་བྲན་དུ་བཀོལ་ཕྱིར་གཤེགས་སུ་གསོལ༔ མ་མོ་ལས་ལ་མངག་ཕྱིར་གཤེགས་སུ་གསོལ༔ དམ་སྲི་འདྲེ་རྒོད་འདུལ་ཕྱིར་གཤེགས་སུ་གསོལ༔ བསྟན་དགྲ་ཆམ་ལ་དབབ་ཕྱིར་གཤེགས་སུ་གསོལ༔ སྒོས་དགྲ་ཐལ་བར་བརླག་ཕྱིར་གཤེགས་སུ་གསོལ༔ གཅན་འཕྲང་གདུག་པ་གཞོམ་ཕྱིར་གཤེགས་སུ་གསོལ༔ གཟུགས་ཅན་གཟུགས་མེད་འདུལ་ཕྱིར་གཤེགས་སུ་གསོལ༔ གདུག་པའི་གཡུལ་ངོ་བཟློག་ཕྱིར་གཤེགས་སུ་གསོལ༔
དམ་ཅན་ཕོ་ཉ་འགྱེད་ཕྱིར་གཤེགས་སུ་གསོལ༔ ཆོས་སྐྱོང་དགྲ་ལ་རྦད་ཕྱིར་གཤེགས་སུ་གསོལ༔ ཨོྃ་བཛྲ་ས་མཱ་ཡ་ཛ་ཛཿ ཛ་ཧཱུྃ་བཾ་ཧོཿ ཨ་བེ་ཤ་ཡ་ཨཱཿ ཕཻཾ་ཕཻཾ་ས་མ་ཡ་སཏྭཾ༔ དེ་ནས་བཞུགས་གསོལ་ཕྱག་འཚལ་བ་ནི༔ ཧཱུྃ༔ ཉི་ཟླ་པདྨ་བམ་རོའི་སྟེང་༔ དཔལ་ཆེན་དྲེགས་པ་ཟིལ་གནོན་གྱི༔
དཀྱིལ་འཁོར་བསྐྱེད་པའི་ཁྲོ་ཚོགས་རྣམས༔ མི་གཡོ་དགྱེས་ཤིང་བརྟན་པར་བཞུགས༔ གདུག་པའི་གཡུལ་ངོ་གཞོམ་པའི་ཕྱིར༔ ཕྲིན་ལས་དྲག་པོའི་སྐུར་བསྟན་ནས༔ བརྐྱང་བསྐུམ་སྲིན་པོའི་གར་སྟབས་ཀྱིས༔ རབ་ཏུ་དྭང་བས་ཕྱག་བགྱིད་དོ༔ ཨོྃ་བཛྲ་ས་མ་ཡ་ཏིཥྛ་ལྷན༔ ཨོྃ་ན་མོ་པུ་རུ་ཤ་ཡ་ཧོཿ དེ་ནས་མཆོད་པ་ནི༔ ཧཱུྃ༔
དབང་དྲག་རྡོ་རྗེ་སྲིན་པོ་ཁྲོ་བོའི་རྒྱལ༔ འཇིགས་བྱེད་དྲེགས་པ་ཟིལ་གནོན་ལྷ་ཚོགས་ལ༔ དབང་པོའི་མེ་ཏོག་གུ་གུལ་བདུག་པའི་སྤོས༔ ཚིལ་ཆེན་མར་མེ་དམར་ཆེན་དྲི་ཆབ་གཏམས༔ འབྲུ་ནག་གྲི་ཁྲག་སྦགས་པའི་བྷ་ལིངྟ༔ སྨན་སྦྱོར་དྲག་རྫས་ངར་བཏགས་ཚོགས་གཏོར་བཅས༔ གཏུམ་ཆེན་ཕྱག་རྒྱ་ཟིལ་གནོན་ཁྲོ་བོ་བཞི༔ ཁྲག་འཐུང་མངོན་སྤྱོད་ལྷ་ལ་མཆོད་པ་འབུལ༔ སྣང་སྲིད་དྲེགས་པ་འདུལ་ཕྱིར་བཞེས་སུ་གསོལ༔ མ་རུངས་རྒོལ་བ་འཇོམས་པའི་དུས་ལ་བབ༔
ལྷ་འདྲེ་མི་གསུམ་འདུལ་བའི་དུས་ལ་བབ༔ མཐའ་བཞིའི་འདྲེ་རྒོད་འདུལ་བའི་དུས་ལ་བབ༔ གཅན་འཕྲང་གདུག་པ་སྒྲོལ་བའི་དུས་ལ་བབ༔ སྲིད་གསུམ་དབང་དུ་སྡུད་པའི་དུས་ལ་བབ༔ དུས་ལ་བབ་བོ་བཅོལ་བའི་ཕྲིན་ལས་མཛོད༔ བཛྲ་ཌཱཀྐི་ནཱི་རི་ཏི་རཾ་ཧ་ལ་རཀྟ་སོ་ས་ཀཱ་ལ་བྷ་ལིངྟ་ཤབྡ་ཤང་ཁ་དུམ་དུ་བྷི་གཎྜི་ཡེ་ཀྲོ་ཏ་ཧེ་རུ་ཀ་སརྦ་ཙ་དུར་ཁ་ཁ་ཁཱ་ཧི་ཁཱ་ཧི༔ ཨོྃ་སརྦ་པཉྩ་རཀྟ་བྷ་ལིངྟ་པཱུ་ཛ་མཱཾ་ས་གོ་རོ་ཙ་ན་བ་སུ་ཏ་ཁ་ཁ་ཁཱ་ཧི་ཁཱ་ཧི༔ དེ་ནས་བསྟོད་པ་ནི༔ ཧཱུྃ༔ འཇིགས་རུང་ཨེ་ལས་གྲུབ་པའི་ཕོ་བྲང་ནས༔
སྟོབས་བཅུའི་དབྱིངས་ལ་ཡེ་ཤེས་རྫོགས་པའི་ལྷ༔ དཔལ་ཆེན་དྲེགས་པ་ཟིལ་གནོན་ཧེ་རུ་ཀཿ ཁྲོས་པའི་གར་གྱིས་སྲིད་གསུམ་གནས་ནས་སྤར༔ བདུད་དཔུང་གཞོམ་ཕྱིར་སྤྱི་བོར་སྔགས་ཞྭས་བརྒྱན༔ ཁྲོ་ཆུའི་དབལ་ལྡན་མཆེ་བ་ཨམ་གཙིགས་བསྡམས༔ སྤྱན་རྩ་སྡང་མིག་སྨིན་མ་གློག་ལྟར་འཁྱུགས༔ སྙན་ནས་དྲག་པོའི་ཧཱུྃ་སྒྲ་འབྲུག་ལྟར་ལྡིར༔ ཤངས་ནས་གནམ་ལྕགས་བུ་ཡུག་ཚྭ་ཚྭ་འཐོར༔ བ་སྤུའི་དབྱིངས་ནས་ཁྲོ་བཅུའི་སྤྲུལ་པ་འགྱེད༔ ཕྱག་གཡས་སྟོང་གསུམ་སྙིལ་བའི་མཁར་ཕུར་འཕྱར༔
གཡོན་པས་སེང་ལྡེང་ཕུར་པས་བར་ཆད་སྒྲོལ༔ གནམ་ལྕགས་ཕུར་པ་སྐེད་བཅུག་བསྟན་དགྲ་སྒྲོལ༔ དུར་ཁྲོད་ཆས་ལྡན་བདུད་བཞིའི་གཡུལ་ངོ་འཇོམས༔ རིན་ཆེན་རྒྱན་ལྡན་མ་སྲིང་དབང་དུ་སྡུད༔ དར་ནག་བེར་ཆེན་སྣང་སྲིད་དངངས་ཤིང་འདར༔ སྦྲུལ་ནག་ཆིངས་རྒྱན་ཀླུ་གཉན་ས་བདག་འདུལ༔ རྒྱ་ལྷམ་མཐིང་ནག་དམ་སྲིའི་མགོ་བོ་འགེམས༔ མེ་དཔུང་དམར་ནག་འཚུབ་ཅིང་རླུང་ནག་གཡོ༔ སྐུ་ལ་མཚོན་ཆའི་བུ་ཡུག་ཆི་ལི་ལི༔ གནམ་ལྕགས་ཐོག་ཆར་དགྲ་བགེགས་སྟེང་དུ་འབེབས༔
ཆེ་བཙན་འགྲན་ཟླ་བྲལ་བའི་དཔའ་བོ་ཆེ༔ ཡང་ལེ་ཤོད་དུ་དམར་ནག་གྲོ་བོ་ལོད༔ ཡང་ཕུར་བདེ་ཆེན་སྙིང་པོ་སྒྲུབ་པའི་ཚེ༔ བར་ཆད་བགེགས་རྣམས་རྡོ་རྗེ་ཕུར་པས་བསྒྲལ༔ ཕུར་པ་རྣམ་གསུམ་སྐུ་གསུམ་ལྷུན་གྱིས་གྲུབ༔ བལ་བོད་མཚམས་སུ་ལྷ་འདྲེས་སྲོག་སྙིང་ཕུལ༔ དྲེགས་པའི་སྡེ་དཔོན་ཤཱནྟིཾ་གྷརྦྷ་ལ༔ རིག་འཛིན་བདག་གིས་གུས་པས་ཉེར་བསྟོད་ན༔ ས་ལམ་བར་གཅོད་ཞི་བའི་ཕྲིན་ལས་མཛོད༔ ཧཱུྃ༔
ཤར་ཕྱོགས་ཁྲོ་ཆེན་རྣམ་པར་རྒྱལ༔ འགུགས་པའི་ཕྱག་རྒྱ་ལྕགས་ཀྱུ་གདེངས༔ ཤར་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ ལྕགས་ཀྱུ་འབར་བས་སྙིང་ནས་ཟུངས༔ གཡས་པའི་བེང་གིས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔ ཤར་ཕྱོགས་དགྲ་བགེགས་འཇོམས་པའི་ལྷ༔ རྣམ་པར་རྒྱལ་ལ་བདག་བསྟོད་དོ༔ ཧཱུྃ༔
ལྷོ་ཕྱོགས་ཁྲོ་ཆེན་གཤིན་རྗེའི་གཤེད༔ འཆིང་བའི་ཕྱག་རྒྱ་ཞགས་པ་འཁྱུགས༔ ལྷོ་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ ཞགས་པ་ཅན་གྱིས་མགུལ་ནས་འཆིང་༔ རྩེ་གསུམ་མཚོན་ཆས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔ ལྷོ་ཕྱོགས་དགྲ་བགེགས་འཇོམས་པའི་ལྷ༔ གཤིན་རྗེའི་གཤེད་ལ་བདག་བསྟོད་དོ༔ ཧཱུྃ༔
ནུབ་ཕྱོགས་ཁྲོ་ཆེན་རྟ་མགྲིན་རྒྱལ༔ སྡོམ་པའི་ཕྱག་རྒྱ་ལྕགས་སྒྲོག་སྤྲོ༔ ནུབ་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ ལྕགས་སྒྲོག་འབར་བས་ཡན་ལག་སྡོམ༔ དབྱུག་པ་འབར་བས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔ ནུབ་ཕྱོགས་དགྲ་བགེགས་འཇོམས་པའི་ལྷ༔ རྟ་མགྲིན་རྒྱལ་པོར་བདག་བསྟོད་དོ༔ ཧཱུྃ༔
བྱང་ཕྱོགས་ཁྲོ་ཆེན་དབྱུག་པ་སྔོ༔ མྱོས་པའི་ཕྱག་རྒྱ་དྲིལ་བུ་འཁྲོལ༔ བྱང་ཕྱོགས་དགྲ་དང་གནོད་བྱེད་བགེགས༔ ལམ་འཕྲང་འཇིགས་པའི་བར་གཅོད་རྣམས༔ དྲིལ་བུ་འབར་བས་མྱོས་སུ་ཆུག༔ དགྲ་སཏྭ་འབར་བས་རྡུལ་དུ་རློག༔ མངོན་སྤྱོད་ཆེན་པོའི་ཕྲིན་ལས་པ༔ བྱང་ཕྱོགས་དགྲ་བགེགས་འཇོམས་པའི་ལྷ༔ དབྱུག་པ་སྔོན་པོར་བདག་བསྟོད་དོ༔ ཛཔ྄་ཁང་དབྱེ་བ་གོང་ལྟར་ལ།
ཛཔ྄་བསྐུལ་ནི། ཧཱུྃ༔ དེ་ལྟར་བསྒྲུབ་པའི་དཀྱིལ་འཁོར་ལྷ༔ མངོན་སྤྱོད་ལས་ལ་བསྐུལ་བའི་ཕྱིར༔ དེང་འདིར་ཐུགས་དམ་གནད་ནས་བསྐུལ༔ ཕྲིན་ལས་རྣམ་བཞི་སྒྲུབ་པ་ལ༔ དྲག་པོའི་དཀྱིལ་འཁོར་འགྲུབ་པར་མཛོད༔ ༈ ལམ་སྲང་འཇིགས་པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔
ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། བསྙེན་དམིགས་ནི། བདག་མདུན་གྱི་ཐུགས་ཀར་པད་ཉིའི་སྟེང་དུ་གནམ་ལྕགས་རྡོ་རྗེའི་ལྟེ་བར་ཧཱུྃ་ཡིག་དམར་ནག་སྔགས་ཕྲེང་མེའི་ཚྭ་ཚྭ་དང་བཅས། གཡས་སུ་འཁོར་བ་ལས་རང་སྒྲ་འབྲུག་སྟོང་ལྡིར་བ་བཞིན་སྣང་སྲིད་ཁྱབ། སྲིད་གསུམ་གྱི་ལྷ་འདྲེ་སོགས་གདུག་པ་ཅན་ཐམས་ཅད་ཚར་བཅད། དེ་དག་གི་མཐུ་སྟོབས་ནུས་པ་ཐམས་ཅད་ཚུར་བསྡུས་ནས་ཐུགས་སྲོག་ལ་ཐིམ་པས། གཟི་བརྗིད་ཆེར་རྒྱས་པའི་འོད་ཟེར་ལས་མཆོད་སྤྲིན་གྱི་ལྷ་མོ་གྲངས་མེད་པ་སྤྲོས་ཏེ། རྒྱལ་བའི་ཞིང་རབ་འབྱམས་ལ་མཉེས་མཆོད་ཕུལ་བས་དེ་ཐམས་ཅད་ཀྱི་ཐུགས་དམ་དགྱེས་པ་བསྐྱེད་ནས།

དཔལ་ཆེན་ཕྱག་རྒྱ་ཟིལ་གནོན་གྱི་སྐུ་དང་སྔགས་ཕྲེང་ཕྱག་མཚན་འོད་ཟེར་གྱི་ཚུལ་དུ་བདག་ལ་ཐིམ་པས་སྲིད་གསུམ་ཀུན་ཏུ་ཆེ་བཙན་འགྲན་ཟླ་མེད་པར་གྱུར་ བའི་ཆེ་བའི་ང་རྒྱལ་བསྐྱེད་བཞིན་རྩ་སྔགས་ནི། ཨོྃ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་ཧཱུྃ༔ བཛྲ་ཧཱུྃ༔ རཀྵ་ཧཱུྃ༔ ཡཀྵ་ཧཱུྃ༔ ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ ཡང་ཐུགས་སྲོག་གི་སྔགས་ཕྲེང་ལས་སྔགས་ཕྲེང་གཉིས་པ་ཆད། རང་གི་ཞལ་ནས་ཐོན། མདུན་བསྐྱེད་ཀྱི་ཞལ་དུ་ཞུགས།
ཐུགས་ཀར་ཐིམ་པས་ཐུགས་རྒྱུད་བསྐུལ་ཞིང་སླར་ལྟེ་བ་ནས་ཐོན། རང་གི་ལྟེ་བ་ནས་ཞུགས་ཏེ་ཐུགས་སྲོག་ལ་ཐིམ། ཐུགས་ཀྱི་འོད་ཟེར་འཁོར་རྣམས་ལ་ཕོག་པས་གཙོ་འཁོར་ཐམས་ཅད་ཀྱི་ཞལ་ནས་དྲག་སྔགས་འབྲུག་སྟོང་ལྡིར་བའི་སྒྲ་དང་འོད་ཟེར་མཐིང་ནག་དཔག་ཏུ་མེད་པ་འཕྲོས་པས། སྣོད་བཅུད་ཐམས་ཅད་ཡོམ་ཡོམ་ཤིག་ཤིག་ཏུ་འགུལ་ཞིང་འོད་ཟེར་མཁའ་ཁྱབ་ཏུ་བརྡལ་བས་རྒྱལ་བ་རྣམས་མཉེས་པར་བྱས། དམ་ཅན་རྣམས་ལས་ལ་བསྐུལ། མ་མོ་མཁའ་འགྲོ་རྣམས་དཔའ་བསྐྱེད། འཇིག་རྟེན་དྲེགས་པ་རྣམས་དབང་དུ་བསྡུས། ཁམས་སུམ་གྱི་ལོག་རྟོག་ཟིལ་གྱིས་མནན། དགྲ་བགེགས་གདུག་པ་ཅན་ཚར་བཅད། འགྲོ་བའི་ལས་སྒྲིབ་མཐའ་དག་བཅོམ་ནས་ཡི་དམ་ལྷའི་གོ་འཕང་ལ་བཀོད།
སྣང་སྲིད་སྣོད་བཅུད་ཐམས་ཅད་དཔལ་ཆེན་པོའི་སྐུ་གསུང་ཐུགས་ཡེ་ཤེས་རོལ་པ་ཆེན་པོའི་དཀྱིལ་འཁོར་དུ་རྫོགས་པར་གྱུར། སྒྲུབ་སྔགས་ནི༔ ཨོྃ་ཀྲོ་ཏ་ཨ་པ་རཱ་ཙི་ཏ་བི་ཛ་ཡ་ཡ་མཱནྟ་ཀ་ཧྱ་གྷྲྀ་ཝ་ནཱི་ལ་དཎྜ་ཀྲོ་ཏ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཅེས་པའི་སྔགས་འདི་སྒྲུབ་པའི་སྐབས་སུ་གང་འགྲུབ་འབུངས༔ མཚོན་ཕུར་གྱི་སྔགས་ནི༔ ཨོྃ་ཀ་ལ་ཧེ་ཀ་ཤྲཱི་ཀྲོ་ཏ་ཀརྨ་རཾ་རཾ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ལམ་འཕྲང་གི་བར་གཅོད་ཐམས་ཅད་བིགྷྣཱན་ཏྲིག་ནན༔ ཐར་ནི་ཐར་ནི་འཆིང་ཡ༔ མི་རྒོད་དགྲ་བོའི་བླ་སྙིང་སཏྭཾ་བྷ་ཡ་ནན༔ སུམ་བྷ་ནི་ཏྲིག་ཐུམ་མཱ་ར་ཡ་རྦད་རྦད༔
བུམ་སྒྲུབ། མཆོད་བསྟོད་རིག་མེ་དོར་བ་སོགས་གོང་དང་མཚུངས་སོ། ། དགུ་པ་ཨོ་རྒྱན་ཕྱག་རྒྱ་བཞིའི་དགོངས་པ་ལ་བརྟེན་ནས་བདུད་བཞི་འཇིགས་བརྒྱད་ལས་སྐྱོབ་པར་བྱེད་པ་ཨོ་རྒྱན་དྲེགས་པ་ཟིལ་གནོན་གྱི་ལེ་ཚན་ནོ།། །། ༈ བཅུ་པ། ཨོ་རྒྱན་ལྷ་སྲིན་སྡེ་བརྒྱད་འཁོར་བཅས་ལ་བརྟེན་ནས། ཧོར་སོག་དམག་གི་གཡུལ་བཟློག་དྲེགས་པ་དམག་འགྱེད་ཤན་པ་སྤུ་གྲི་ལྟར་སྒྲུབ་པ་ལ། སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ༔
བླ་མ་བདེར་འདུས་རྩ་གསུམ་དཀྱིལ་འཁོར་ལྷ༔ དྲག་པོ་ཐོད་ཕྲེང་གཏུམ་ཆེན་བསྒྲུབས་ནས་ནི༔ གང་ལ་གང་འདུལ་ཕྲིན་ལས་བགྱིད་པ་ཡིས༔ བདུད་དང་མུ་སྟེགས་འཇོམས་པར་དམ་བཅའོ༔ དྲེགས་འདུལ་དཀྱིལ་འཁོར་ལྷ་ལ་སྐྱབས་སུ་མཆི༔ རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ ཚོགས་གསོག་པ་ནི། ཧཱུྃ༔
རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ
ཚོགས་ཞིང་རྣམས་རང་ལ་ཐིམ་པར་གྱུར། དེ་ནས་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ ཧཱུྃ༔ ཐོད་པ་སྐམ་རློན་ལྕགས་ཟངས་བྷནྡྷའི་སྣོད༔ དུག་གསུམ་དགྲ་བགེགས་བསྒྲལ་བའི་ཤ་ཁྲག་དང་༔ དབང་པོ་རྣམ་ལྔ་དམར་ཆེན་གཏོར་མའི་ཚོགས༔ རི་ལྟར་སྤུངས་ཤིང་འཁོར་ཡུག་ཀུན་ལ་ཁྱབ༔ དྲག་པོའི་དཀྱིལ་འཁོར་མཉེས་པའི་རྫས་སུ་གྱུར༔
ཨོྃ་ཨཱཿཧཱུྃ༔ ལན་གསུམ་གྱིས་སྤེལ༔ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བ་སུ་ཏ་བྷ་ལིངྟ་པཱུ་ཛ་ཨཱཿཧཱུྃ༔ ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔
ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ ལྷ་བསྐྱེད་སྔགས་ནི༔ ཧཱུྃ་ཨེ་ཡྃ་རྃ་སུྃ་ཀེཾ་བྷྲཱུྃ༔ རུ་ཏྲ་ཏི་ར་བྃ་མ་སཱུརྻ་ཙནྡྲ་ས་མ་ཡ་ཧཱུྃ་བྷྱོཿ ཨ་ཡ་མ་དུ་རུ་ཙ་ཤ་ན་ས་མ་ཡ་ཧཱུྃ་ཧཱུྃ་ཧཱུྃ་ཕཊ྄་སྭཱ་ཧཱ༔ ཧཱུྃ༔ ཨེ་ལས་གྲུབ་པའི་གནམ་ལྕགས་གཞལ་ཡས་ཁང་༔ ཟུར་བཞི་ལོགས་བརྒྱད་ཁྲོ་ཆུ་ཁོལ་མའི་དབུས༔ བདུད་དགྲ་མུ་སྟེགས་བསྒྲལ་བའི་སྙིང་ཁ་རུ༔
ཧཱུྃ་ལས་བདག་ཉིད་བདུད་འཇོམས་ནག་པོའི་སྐུ༔ རྡོ་རྗེ་ཐོད་ཕྲེང་ཤཱནྟིཾ་གྷརྦྷ་ནི༔ དམོད་པའི་ལས་ཆས་དྲེགས་པ་ཡོངས་ཀྱི་གཙོ༔ སྙིང་རྗེ་ཁྲོས་པས་བདུད་བཞི་འཇོམས་པར་བྱེད༔ སྲིད་གསུམ་སྲོག་བདག་གཤིན་རྗེ་ཁྲོས་པའི་ཚུལ༔ སྐུ་མདོག་ནག་པོ་དམ་ཉམས་ཀུན་གྱི་གཤེད༔ མུ་སྟེགས་རྒོལ་བ་འཇོམས་པའི་གནོད་སྦྱིན་ཆེ༔ ཕྱག་གཡས་གནམ་ལྕགས་རྡོ་རྗེ་རྩེ་དགུའི་མཚོན༔ རྭ་ཡི་གཡས་ཟུར་གནམ་ལྕགས་འཁོར་ལོ་བསྐོར༔ གཡོན་པར་སྲོག་བདག་ཁྲོས་པའི་ལྕགས་སྡིག་ནི༔
མགོ་དགུ་ཁ་དགུ་རྭ་ནི་བཅོ་བརྒྱད་གཟེངས༔ སྡིག་པའི་ཁ་ནས་དུག་རླངས་མཚོན་ཆ་ནི༔ གནམ་ལྕགས་ལས་གྲུབ་ཕུར་བུ་ཆར་དུ་འབེབས༔ སྲིད་གསུམ་ཕྲིན་ལས་ཀུན་འདུས་གཤེགས་སུ་གསོལ༔ མུ་སྟེགས་འདུལ་མཛད་ཁྱོད་ལ་ཕྱག་འཚལ་བསྟོད༔ ཤ་ཁྲག་དམར་ཆེན་གཏོར་མ་འདི་བཞེས་ལ༔ མཐའ་བཞིའི་དམག་དཔུང་བཟློག་པའི་ཕྲིན་ལས་མཛོད༔ ཁམ་ནག་རལ་པ་གཟེངས་པའི་སྐྲ་གསེབ་ནས༔ སྤྲུལ་པའི་བྱ་ཁྱུང་གྲངས་མེད་ཐོག་ལྟར་འགྱེད༔ ཐོད་སྐམ་དབུ་རྒྱན་དར་ནག་པུ་རུ་རུ༔
དམར་ཟླུམ་སྤྱན་རྩ་སྡང་མིག་ཕྱོགས་བཅུར་འཁྱིལ༔ ཞལ་གདངས་ལྗགས་འདྲིལ་དགྲ་ཡུལ་ཧབ་ཀྱིས་ཟ༔ བ་སྤུའི་གསེབ་ནས་ཁྲོ་ཆུང་མཚོན་ཐོགས་འཕྲོ༔ གླང་ཀོ་ཞིང་ལྤགས་སྟག་ཤམ་མགོ་ཕྲེང་བརྗིད༔ རྡོ་རྗེའི་གོ་དང་སྤུ་གྲིའི་སྒྲོ་གཤོག་བརྒྱངས༔ ལྟེ་བར་ཆུ་སྲིན་རྔམ་ཞལ་སྦྲུལ་ཆུན་འཁྱུགས༔ སྲིད་གསུམ་ཚར་གཅོད་སྐུ་སྨད་དབལ་ཟུར་ནི༔ འདོད་ཆགས་ཞེ་སྡང་གཏི་མུག་ཚ་ངར་ལྡན༔ བྱད་མའི་ལུས་ངག་ཡིད་གསུམ་རྡུལ་དུ་བརླག༔ དགྲ་བགེགས་དམག་དཔུང་གཞོམ་ཕྱིར་གཤེགས་སུ་གསོལ༔
གདུག་པའི་གཡུལ་ངོ་འཇོམས་ལ་ཕྱག་འཚལ་བསྟོད༔ ཤ་ཁྲག་དམར་ཆེན་རྒྱ་མཚོ་འདི་བཞེས་ལ༔ ཕ་རོལ་གཡུལ་ངོ་བཟློག་པའི་ཕྲིན་ལས་མཛོད༔ ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ༔ ཨོྃ་སརྦ་དུཥྚཱཾ་ཨེ་ཛ་བྷྱོཿཧཱུྃ་ཕཊ྄ཿ བྱད་མ་རྦོད་གཏོང་གནོད་བྱེད་དགྲ་བགེགས་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ ཤར་ཕྱོགས་རྩིབས་སྟེང་ལྷ་ཡི་དྲེགས་པ་ནི༔ ཤེལ་ཁྲབ་རྨོག་ཞུ་རལ་གྲི་རུ་མཚོན་ཐོགས༔ ལྷ་གཡག་བཞོན་ནས་ཤར་ཕྱོགས་དམག་སྣ་འདྲེན༔
སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ཤར་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ ཨ་ཡ་མ་དུ་རུ་ཙ་ཤ་ན་ཤར་ཕྱོགས་ཀྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ ལྷོ་ཕྱོགས་རྩིབས་སྟེང་གཤིན་རྗེ་དྲེགས་པ་ནི༔ མཆོང་ཁྲབ་རྨོག་ཞུ་ཁྲམ་ཤིང་རུ་མཚོན་ཐོགས༔ མ་ཧེ་བཞོན་ནས་ལྷོ་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ལྷོ་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ ཨ་ཡ་མ་དུ་རུ་ཙ་ཤ་ན་ལྷོ་ཕྱོགས་ཀྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔
ཧཱུྃ༔ ནུབ་ཕྱོགས་རྩིབས་སྟེང་མ་མོ་དྲེགས་པ་ནི༔ དུང་ཁྲབ་རྨོག་ཞུ་ཕུར་པ་ནད་རྐྱལ་ཐོགས༔ གཡུ་འབྲུག་བཞོན་ནས་ནུབ་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ནུབ་ཕྱོགས་དགྲ་བགེགས་བཟློག་པའི་ཕྲིན་ལས་མཛོད༔ དུ་རུ་ཙ་ཤ་ན་ཨ་ཡ་མ་ནུབ་ཕྱོགས་ཀྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ བྱང་ཕྱོགས་རྩིབས་སྟེང་བདུད་ཀྱི་དྲེགས་པ་ནི༔ ལྕགས་ཁྲབ་རྨོག་ཞུ་དགྲ་སཏྭ་ཞགས་པ་ཐོགས༔
བདུད་རྟ་བཞོན་ནས་བྱང་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ བྱང་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ དུ་རུ་ཙ་ཤ་ན་ཨ་ཡ་མ་བྱང་ཕྱོགས་ཀྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ ཤར་ལྷོའི་རྩིབས་སྟེང་རྒྱལ་པོའི་དྲེགས་པ་ནི༔ བསྭེ་ཁྲབ་རྨོག་ཞུ་ཟངས་རལ་ཙིཏྟ་ཐོགས༔ སེངྒེ་བཞོན་ནས་ཤར་ལྷོའི་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ཤར་ལྷོའི་གཡུལ་ངོ་བཟློག་པའི་ཕྲིན་ལས་མཛོད༔
རུ་ཙ་ཤ་ན་ཨ་ཡ་མ་དུ་ཤར་ལྷོའི་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ ལྷོ་ནུབ་རྩིབས་སྟེང་བཙན་གྱི་དྲེགས་པ་ནི༔ ཟངས་ཁྲབ་རྨོག་ཞུ་མདའ་གཞུ་རུ་མཚོན་ཐོགས༔ མཚལ་སྟག་བཞོན་ནས་ལྷོ་ནུབ་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ལྷོ་ནུབ་གཡུལ་ངོ་བཟློག་པའི་ཕྲིན་ལས་མཛོད༔ ཙ་ཤ་ན་ཨ་ཡ་མ་དུ་རུ་ལྷོ་ནུབ་ཀྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ ནུབ་བྱང་རྩིབས་སྟཻང་གནོན་སྦྱིན་དྲེགས་པ་ནི༔
གསེར་ཁྲབ་རྨོག་ཞུ་ཁ་ཊྭཱཾ་འཁོར་ལོ་ཐོགས༔ དོམ་ནག་བཞོན་ནས་ནུབ་བྱང་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ནུབ་བྱང་གཡུལ་ངོ་བཟློག་པའི་ཕྲིན་ལས་མཛོད༔ ཤ་ན་ཨ་ཡ་མ་དུ་རུ་ཙ་ནུབ་བྱང་གི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ བྱང་ཤར་རྩིབས་སྟེང་ཀླུ་ཡི་དྲེགས་པ་ནི༔ གཡུ་ཁྲབ་རྨོག་ཞུ་སྦྲུལ་ཞགས་ལྕགས་པར་ཐོགས༔ ཆུ་སྲིན་བཞོན་ནས་བྱང་ཤར་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔
བྱང་ཤར་གཡུལ་ངོ་བཟློག་པའི་ཕྲིན་ལས་མཛོད༔ ན་ཨ་ཡ་མ་དུ་རུ་ཙ་ཤ་བྱང་ཤར་གྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ སྟེང་ཕྱོགས་རྩིབས་སྟེང་གཟའ་བདུད་དྲེགས་པ་ནི༔ སྐུ་མདོག་དུད་ཁ་གནམ་ལྕགས་ཐོག་མདའ་འགྱེད༔ གློག་དམར་རྟ་བཞོན་སྟེང་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ སྟེང་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ རཱ་ཧུ་ལ་ན་ཤ་ཙ་རུ་དུ་མ་ཡ་ཨ་སྟེང་ཕྱོགས་ཀྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔
འོག་ཕྱོགས་རྩིབས་སྟེང་དམུ་རྗེའི་དྲེགས་པ་ནི༔ འོབ་ཞུ་སྟག་ཐུལ་ཤང་ལང་སོག་ལེ་ཐོགས༔ དྲེད་མོང་བཞོན་ནས་འོག་ཕྱོགས་དམག་སྣ་འདྲེན༔ སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ འོག་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ བྷྲཱུྃ་མི་ར་ཙ་ན་ཤ་ཙ་རུ་དུ་མ་ཡ་ཨ་འོག་ཕྱོགས་ཀྱི་དགྲ་བགེགས་དམག་དཔུང་ཐམས་ཅད་བྷྱོ་བྷྱོ་ཟློག་ཟློག༔ ཧཱུྃ༔ ཁོར་ཡུག་རྩིབས་སྟེང་ཡུལ་ལྷའི་དྲེགས་པ་ནི༔ མ་ངེས་གོ་ཁྲབ་རྨོག་ཞུ་མཚོན་ཆ་ཐོགས༔ རིགས་མཐུན་རྟ་བཞོན་ཕྱོགས་ཕྱོགས་དམག་སྣ་འདྲེན༔
སྤྱན་འདྲེན་འདིར་གཤེགས་ཤ་ཁྲག་གཏོར་མ་ལོངས༔ ཕྱོགས་ཕྱོགས་གཡུལ་ངོ་བཟློག་པའི་ཕྲིན་ལས་མཛོད༔ ཧྲི་ཊི་ཏ་ཧྲི་ཀེ་དུ་ཨེ་ཛ་བྷྱོ་རཱ་ཧུ་ལ་ཀི་ཀིང་ཤག་བྷྱོཿ ན་ཤ་ཙ་རུ་དུ་མ་ཡ་ཨ་ཕྱོགས་ཕྱོགས་ཀྱི་དམག་དཔུང་སྟེང་དུ་བྷྱོ་བྷྱོ་ཟློག་ཟློག༔ ཅེས་གཏོར་མདོས་ནང་དུ་གཏོར་ཆུང་རེ་འབུལ༔ མཆོད་པ་དམར་ཆེན་གཏོར་ཞིང་༔ ཧཱུྃ༔ སྲིད་གསུམ་གཡུལ་བཟློག་དྲག་སྔགས་འདུས་པའི་ལྷ༔ དཔལ་ཆེན་ཁྲོ་རྒྱལ་དྲེགས་པ་འཁོར་བཅས་ལ༔ དུག་གསུམ་དགྲ་བགེགས་བསྒྲལ་བའི་ཤ་ཁྲག་འབུལ༔
ཕྱི་ནང་མཆོད་སྤྲིན་དུར་ཁྲོད་བཀོད་པའི་ཁྱོན༔ ཤ་ཡི་རི་བོ་ཁྲག་གི་རྒྱ་མཚོ་བཅས༔ དབང་པོའི་ཞལ་ཟས་ཁོར་ཡུག་ཁེངས་པའི་ཚོགས༔ ཕ་རོལ་གཡུལ་ངོའི་ཁམས་ལ་དམིགས་ནས་སུ༔ དྲེགས་པའི་སྡེ་དཔོན་ཚོགས་ལ་འབུལ་ལགས་ན༔ བསྟན་པའི་རུ་ཏྲ་གཞོམ་ཕྱིར་བཞེས་སུ་གསོལ༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནེ་ཝི་དྱེ་ཤབྡ་དགྲ་བགེགས་ཀྱི་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་ཨཱཿཧཱུྃ༔ བསྟོད་པ་ནི། ཧཱུྃ༔ མ་བཅོས་སྤྲོས་བྲལ་བླ་མ་ཆོས་ཀྱི་སྐུ༔
བདེ་ཆེན་ལྷུན་གྲུབ་བླ་མ་ལོངས་སྤྱོད་རྫོགས༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔ སྟོབས་ལྡན་ནག་པོ་མངོན་སྤྱོད་དམོད་པའི་ཆས༔ དྲག་སྔགས་ཐལ་འབྱིན་རྡོ་རྗེ་ཕ་ལམ་སྐུས༔ སྡེ་བརྒྱད་གཡུལ་འགྱེད་ཕས་ཀྱི་རྒོལ་བ་འཇོམས༔ བསྟན་དགྲ་བགེགས་དཔུང་ཚར་གཅོད་ཀཱི་ལ་ཡ༔ དཔལ་ཆེན་དཀྱིལ་འཁོར་ལྷ་ལ་ཕྱག་འཚལ་བསྟོད། ། ཧཱུྃ༔ ལྷག་པའི་ལྷ་མཆོག་གཏུམ་ཆེན་གཡུལ་ལས་རྒྱལ༔
འཇིགས་བྱེད་རྡོ་རྗེ་ཁྲོ་བོ་དབལ་གཤམ་ཅན༔ སྐུ་ལས་སྤྲོས་པའི་ཁྲོ་ཚོགས་སྤྲིན་ལྟར་གཏིབས༔ ཤ་ཁྲག་སྲོག་ལ་དབང་བའི་དྲེགས་པས་བསྐོར༔ སྡེ་བརྒྱད་དམག་དཔོན་གཟའ་མཆོག་རཱ་ཧུ་ལ༔ ཕྱི་ནང་གསང་བའི་ལྷ་སྲིན་སྡེ་བརྒྱད་བཅས༔ རྣལ་འབྱོར་བདག་གིས་མཆོད་ཅིང་བསྟོད་ནས་སུ༔ བསྐུལ་ཞིང་རྦད་པའི་ཕྲིན་ལས་བཅོལ་བའི་ཚེ༔ ཐུགས་དམ་དུས་ལས་མ་འདའ་དམ་ཚིག་ཅན༔ བདག་གིས་བླ་མེད་བྱང་ཆུབ་སྒྲུབ་པ་ལ༔ བདུད་དང་འགོང་པོས་བྱེད་དུ་མ་སྟེར་ནས༔
ཕྱོགས་ཀྱི་དགྲ་སྡང་ནང་གི་ཡུལ་གྲུ་བཅོམ༔ དཀོན་མཆོག་གཉན་ལ་ཉེར་འཚེའི་དགྲ་དར་བས༔ ལྷ་ཚོགས་དམ་ཅན་རྒྱ་མཚོ་དཔུང་ལ་བཞེངས༔ ཕ་རོལ་རྒོལ་བ་འཇོམས་པའི་ཕྲིན་ལས་མཛོད༔ དེ་ཡི་ཐུགས་དམ་གཉན་པོ་དུས་འདིར་བསྐུལ༔ དགྲ་ཤ་ཁྲག་གི་མཆོད་པ་འདི་བཞེས་ལ༔ ཧོར་སོག་འཇིགས་པའི་དམག་དཔུང་བཟློག་ཏུ་གསོལ༔ བསྐྱེད་རྫོགས་སྔགས་བཟླས་མངོན་སྤྱོད་འགྲུབ་པར་ཤོག༔ ཛཔ྄་ཁང་དབྱེ་བ་གོང་ལྟར་ལ། ཛཔ྄་བསྐུལ་ནི།
ཧཱུྃ༔ དེ་ལྟར་བསྒྲུབ་པའི་དཀྱིལ་འཁོར་ལྷ༔ མངོན་སྤྱོད་ལས་ལ་བསྐུལ་བའི་ཕྱིར༔ དེང་འདིར་ཐུགས་དམ་གནད་ནས་བསྐུལ༔ ཕྲིན་ལས་རྣམ་བཞི་སྒྲུབ་པ་ལ༔ དྲག་པོའི་དཀྱིལ་འཁོར་འགྲུབ་པར་མཛོད༔ ༈ ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔
ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། བསྙེན་དམིགས་ནི། བདག་མདུན་གྱི་ཐུགས་ཀར་པད་ཉིའི་སྟེང་དུ་གནམ་ལྕགས་རྡོ་རྗེའི་ལྟེ་བར་ཧཱུྃ་ཡིག་ནག་པོ་སྔགས་ཕྲེང་མེའི་ཚྭ་ཚྭ་དང་བཅས་གཡས་སུ་འཁོར་བ་ལས་རང་སྒྲ་འབྲུག་སྟོང་ལྡིར་བ་བཞིན་སྣང་སྲིད་ཁྱབ། སྲིད་པ་གསུམ་གྱི་ལྷ་འདྲེ་སོགས་གདུག་པ་ཅན་ཐམས་ཅད་ཚར་བཅད། དེ་དག་གི་མཐུ་སྟོབས་ནུས་པ་ཐམས་ཅད་ཚུར་བསྡུས་ནས་ཐུགས་སྲོག་ལ་ཐིམ་པས། གཟི་བརྗིད་ཆེར་རྒྱས་པའི་འོད་ཟེར་ལས་མཆོད་སྤྲིན་གྱི་ལྷ་མོ་གྲངས་མེད་པ་སྤྲོས་ཏེ། རྒྱལ་བའི་ཞིང་རབ་འབྱམས་ལ་མཉེས་མཆོད་ཕུལ་དེ་ཐམས་ཅད་ཀྱི་ཐུགས་དམ་དགྱེས་པ་བསྐྱེད་ནས། འཇིགས་བྱེད་རྡོ་རྗེ་ཁྲོ་བོའི་སྐུ་དང་སྔགས་ཕྲེང་ཕྱག་མཚན་འོད་ཟེར་གྱི་ཚུལ་དུ་བདག་ལ་ཐིམ་པས་སྲིད་གསུམ་ཀུན་ཏུ་ཆེ་བཙན་འགྲན་ཟླ་མེད་པར་གྱུར་ བའི་ཆེ་བའི་ང་རྒྱལ་བསྐྱེད་བཞིན་རྩ་སྔགས་ནི། ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ
ཨོྃ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཡང་ཐུགས་སྲོག་གི་སྔགས་ཕྲེང་ལས་སྔགས་ཕྲེང་གཉིས་པ་ཞིག་ཆད། རང་གི་ཞལ་ནས་ཐོན་ཏེ་མདུན་བསྐྱེད་ཀྱི་ཞལ་དུ་ཞུགས། ཐུགས་ཀར་ཐིམ་པས་ཐུགས་རྒྱུད་བསྐུལ་ཞིང་སླར་ལྟེ་བ་ནས་ཐོན་རང་གི་ལྟེ་བ་ནས་ཞུགས་ཏེ་ཐུགས་སྲོག་ལ་ཐིམ། ཐུགས་ཀྱི་འོད་ཟེར་འཁོར་རྣམས་ལ་ཕོག་པས་གཙོ་འཁོར་ཐམས་ཅད་ཀྱི་ཞལ་ནས་དྲག་སྔགས་འབྲུག་སྟོང་ལྡིར་བའི་སྒྲ་དང་འོད་ཟེར་མཐིང་ནག་དཔག་ཏུ་མེད་པ་འཕྲོས་པས་སྣོད་བཅུད་ཐམས་ཅད་ཡོམ་ཡོམ་ཤིག་ཤིག་ཏུ་འགུལ་ཞིང་འོད་ཟེར་མཁའ་ཁྱབ་ཏུ་བརྡལ་བའི་རྒྱལ་བ་རྣམས་མཉེས་པར་བྱས། དམ་ཅན་རྣམས་ལས་ལ་བསྐུལ། མ་མོ་མཁའ་འགྲོ་རྣམས་དཔའ་བསྐྱེད། འཇིག་རྟེན་དྲེགས་པ་རྣམས་དབང་དུ་བསྡུས། ཁམས་སུམ་གྱི་ལོག་རྟོག་ཟིལ་གྱིས་མནན། དགྲ་བགེགས་གདུག་པ་ཅན་རྣམས་ཚར་བཅད།
འགྲོ་བའི་ལས་སྒྲིབ་མཐའ་དག་བཅོམ་ནས་ཡི་དམ་ལྷའི་གོ་འཕང་ལ་བཀོད། སྣང་སྲིད་སྣོད་བཅུད་ཐམས་ཅད་དཔལ་ཆེན་པོའི་སྐུ་གསུང་ཐུགས་ཡེ་ཤེས་རོལ་པ་ཆེན་པོའི་དཀྱིལ་འཁོར་དུ་རྫོགས་པར་གྱུར། ཨོྃ་ཧྲཱིཿརཱ་ཧུ་ལ་ཀི་ཀང་ཧྲིཿཤག་རུ་རཾ་ནཱ་ག་བྷྲཱུྃ་མི་ཧྲི་ཊི་ཏ་ཧྲིཿཀེ་དུ་ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ ཅེས་རྒྱུན་སྔགས་སོ༔ ཐུན་སྔགས་བསད་སྔགས་ཟློག་སྔགས་ཐམས་ཅད་གཅིག་ཏུ་བསྒྲིལ་བ་ནི༔ ཨོྃ་ཧེ་མ་ཊ་མ་ཊ་ད་ཧ་ད་ཧ་ཚིནྡྷ་ཚིནྡྷ་བྷནྡྷ་བྷནྡྷ་བྱད་མ་ཎི་ཏྲི་མ་ར་མ་ར་པ་ཙ་པ་ཙ་ཧ་ན་ཧ་ན་ཧུ་ལུ་ཧུ་ལུ༔ དགྲ་བོ་བྱད་མ་ལྷ་སྲུང་དང་བཅས་པ་ནྲྀ་ཏྲི་ཤ་ཏྲུཾ༔ ཏྲིག་ཐུམ་སྤུར་ཐུམ་ཧུར་ཐུམ་ཙིཏྟ་འགས་འགས་ཡ་ཡ་བྷྱོ་བྷྱོ་བཟློག་བཟློག་ནན་ནན་རྦད་རྦད༔ བུམ་སྒྲུབ། མཆོད་བསྟོད་རིག་མེ་དོར་བ་སོགས་གོང་དང་མཚུངས་སོ། །
བཅུ་པ་ཨོ་རྒྱན་ལྷ་སྲིན་སྡེ་བརྒྱད་འཁོར་བཅས་ལ་བརྟེན་ནས་ཧོར་སོག་དམག་གི་གཡུལ་བཟློག་དྲེགས་པ་དམག་འགྱེད་ཀྱི་ལེ་ཚན་ནོ། ། འདི་རྣམས་སྨད་ལས་གང་འདུལ་དེར་སྟོན་དང་འབྲེལ་བའི་ལས་ཚོགས་ལས་དགྲ་བགེགས་བསྒྲལ་བ་དང༌། དབང་སྡུད་ཟིལ་གནོན་སོགས་ཕྲིན་ལས་བར་པའི་ལེ་ཚན་ལྔ་རྫོགས་སོ།། །། གསུམ་པ་ཕྲིན་ལས་བྱེ་བྲག་ནི། དུས་ངན་སྙིགས་མར་སྦས་ཡུལ་དབེན་རིར་སྙེགས་པ། ལས་ཅན་ཟབ་གཏེར་འདོན་པ། སྦས་ཡུལ་གནས་སྒོ་འབྱེད་པ་སོགས་ལ་མཁོ་བའི་ཆ་ལག་ལེ་ཚན་བཅུ་གཅིག་དང་བཅུ་གསུམ་བར་གྱི་གཞུང་ཚང་བར་འབྱུང་བ་ལས། ༈ བཅུ་གཅིག་པ། ཨོ་རྒྱན་གཞི་བདག་གཉན་པོའི་འཁོར་བཅས་ལ་བརྟེན་ནས་སྦས་གནས་སྒོ་འབྱེད་ཀྱི་བར་ཆད་ལམ་སེལ་ཡེ་ཤེས་དྲྭ་བ་ལྟར་སྒྲུབ་པ་ལ། སྐྱབས་ཡུལ་གསལ་གདབ་པ་ནི།
མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་ན༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེ་ཡེ་ཤེས་བསྐུལ༔ རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔
ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔
ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། སྐབས་འདིར་གསེར་སྐྱེམས་དང་སྲུང་མར་བཀའ་དམ་བསྒྲག་པ་རྣམས་དམིགས་བསལ་ལས་ལ་སྦྱོར་བའི་སྐབས་ལས་འདིར་དབང་བསྐུར་གྱི་སྐབས་སུ་མི་དགོས། དེ་ནས་མཆོད་པ་བྱིན་གྱིས་བརླབ་པ་ནི༔ རྃ་ཡྃ་ཁྃ༔ ཨོྃ་ཨཱཿཧཱུྃ༔ ཧཱུྃ༔ ཐོད་པ་སྐམ་རློན་ལྕགས་ཟངས་བྷནྡྷའི་སྣོད༔ དུག་གསུམ་དགྲ་བགེགས་བསྒྲལ་བའི་ཤ་ཁྲག་དང་༔
དབང་པོ་རྣམ་ལྔ་དམར་ཆེན་གཏོར་མའི་ཚོགས༔ རི་ལྟར་སྤུངས་ཤིང་འཁོར་ཡུག་ཀུན་ལ་ཁྱབ༔ དྲག་པོའི་དཀྱིལ་འཁོར་མཉེས་པའི་རྫས་སུ་གྱུར༔ ཨོྃ་ཨཱཿཧཱུྃ༔ ལན་གསུམ་གྱིས་སྤེལ༔ བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་མ་ཧཱ་མཱཾ་ས་ཙིཏྟ་གོ་རོ་ཙ་ན་བ་སུ་ཏ་བྷ་ལིངྟ་པཱུ་ཛ་ཨཱཿཧཱུྃ༔ ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅི་ཡང་དམིགས་སུ་མེད༔
བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ ལྷ་བསྐྱེད་ཅིང་སྤྱན་དྲངས་པ་ནི། ཧཱུྃ་བྷྲཱུྃ༔ རང་ཉིད་སྐད་ཅིག་པད་ཟླའི་གདན་སྟེང་དུ༔ ཧཱུྃ་ལས་རྗེ་བཙུན་ཉི་མ་འོད་ཟེར་སྐུ༔ དམར་སེར་བྲམ་གཟུགས་ཧེ་རུ་ཀ་ཡི་ཆས༔
ཁྲོ་འཛུམ་ཉམས་ལྡན་ཕྱེད་སྐྱིལ་རོལ་སྟབས་ཅན༔ རུས་རྒྱན་སྟག་ཤམ་ཕྱག་གཡས་ཉི་ཟེར་བསྣམས༔ གཡོན་པས་བྷནྡྷ་ཁ་ཊྭཱཾ་གྲུ་མོར་བརྟེན༔ རྣལ་འབྱོར་སྤྱོད་པའི་ལུགས་ལ་འཁྲིལ་བའི་ཡུམ༔ བདེ་ཆེན་དཔའ་མོ་འོད་ཟེར་ཅན་མ་ནི༔ དམར་མོ་ཁྲོ་གཉེར་རྣམ་རོལ་ཟིམ་བུའི་མདངས༔ སྐྲ་གྲོལ་ཐོར་ཚུགས་ལྷག་མས་སྐུ་རྒྱབ་ཁེབས༔ རིགས་ལྔ་དར་དཔྱངས་ཅོད་པན་ན་ར་ར༔ ཕྱག་གཡས་མདའ་དར་གཡོན་པས་མེ་ལོང་འཛིན༔ རུས་པའི་རྒྱན་དང་རིན་ཆེན་ཕྲེང་བས་སྤྲས༔
ཟུང་འཇུག་ཞབས་གཉིས་བདེ་ཆེན་ཡབ་ལ་འཁྱུད༔ ཡབ་ཡུམ་སྐུ་ལ་ཡེ་ཤེས་གཟི་འབར་བསྒོམ༔ ཕྱོགས་བཞིར་དཀར་སེར་དམར་ལྗང་མཁའ་འགྲོ་བཞི༔ རྡོ་རྗེ་རིན་ཆེན་པདྨ་ལས་ཀྱི་རིགས༔ ཕྱག་གཡས་ཐམས་ཅད་མདའ་དར་མེ་ལོང་ཐོགས༔ གཡོན་པས་རང་རང་སྒོ་ཆས་ལྡེ་མིག་བསྣམས༔ མཉེན་ལྕུག་འཁྲིལ་ལྡེམ་ལང་ཚོ་བཅུ་དྲུག་ལྡན༔ བདེ་བའི་ཉམས་ལྡན་གར་སྟབས་ལིང་ངེར་བཞུགས༔ ཕྱི་རོལ་མུ་མཐའ་མདུན་གྱི་ས་གཞི་རུ༔ ལྷ་སྲིན་སྡེ་བརྒྱད་གཞི་བདག་མ་ལུས་ཀྱིས༔
གུས་འདུད་ཕྱག་དང་མཆོད་འབུལ་བསྐོར་བར་བསྐྱེད༔ མདུན་གྱི་ནམ་མཁའི་གནས་ཀྱི་འཁོར་ཡུག་ཏུ༔ པདྨ་འབྱུང་གནས་སྣང་སྲིད་ཟིལ་གནོན་ཚུལ༔ དེ་ལ་མཁའ་འགྲོ་རྒྱ་མཚོའི་འཁོར་དང་བཅས༔ གསལ་སྣང་མ་འདྲེས་དཀྱིལ་འཁོར་འཇའ་ལྟར་ཤར༔ སྐུ་གསུང་ཐུགས་ཀྱི་ས་བོན་ཡིག་འབྲུ་ཡིས༔ རྗེ་བཙུན་ཡིད་བཞིན་ནོར་བུ་སྤྱན་དྲངས་གྱུར༔ བྱིན་གྱིས་རློབས་ལ་གནས་འདིར་གཤེགས་སུ་གསོལ༔ གནས་འདིར་ཐུགས་རྗེའི་དགོངས་ཏེ་གཤེགས་ནས་ཀྱང་༔ སྦས་ཡུལ་དབེན་རིར་བགྲོད་པར་བྱིན་གྱིས་རློབས༔
བདག་གིས་བྱང་ཆུབ་སྙིང་པོ་མཆིས་ཀྱི་བར༔ སྐུ་གསུང་ཐུགས་ཀྱི་དབང་བཞི་བསྩལ་ནས་སུ༔ འབྲལ་བ་མེད་པར་རྟག་ཏུ་སྐྱོང་གྱུར་ཅིག༔ ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཨཱཿ བཞུགས་གསོལ་ཕྱག་འཚལ་ནི། ཧཱུྃ༔ གཏན་གྱི་སྐྱབས་གྱུར་པད་འབྱུང་ཆོས་ཀྱི་རྗེ༔ འགྲོ་མགོན་བླ་མ་དཔའ་བོ་གིང་དང་བཅས༔
མི་འབྲལ་དབྱིངས་ཀྱི་སྤྱི་བོའི་མཁའ་རུ་བཞུགས༔ སྒོ་གསུམ་འདུ་འབྲལ་མེད་པར་ཕྱག་འཚལ་བསྟོད༔ དམ་པ་ཉིད་ལྟར་ཐུགས་རྗེས་བདག་གྱུར་ནས༔ ལམ་འཕྲང་བར་ཆད་ཞི་བའི་དངོས་གྲུབ་སྩོལ༔ ཨོྃ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ མཆོད་པ་ནི། ཧཱུྃ༔ ཕྱི་མཆོད་མེ་ཏོག་བདུག་སྤོས་མར་མེ་དྲི༔ ཞལ་ཟས་རོལ་མོ་གཟུགས་སྒྲ་དྲི་རོ་རེག༔
ནང་མཆོད་སྨན་གཏོར་རཀྟ་དབང་པོ་ལྔ༔ གསང་མཆོད་བླ་མེད་སྦྱོར་སྒྲོལ་ཚོགས་ཀྱིས་མཆོད༔ སྤྱན་གཟིགས་དཀོར་ཆ་གླིང་བཞི་རི་རབ་བཅས༔ མཎྜལ་མཆོད་པ་གཅིག་ཏུ་བསྡུས་ནས་ཀྱང་༔ རྩ་གསུམ་བདེར་འདུས་དཀྱིལ་འཁོར་ལྷ་ལ་འབུལ༔ མཚུངས་མེད་འགྲོ་མགོན་ཨོ་རྒྱན་རྗེ་ལ་འབུལ༔ དཔའ་བོ་མཁའ་འགྲོ་གིང་དང་སྲུང་མར་འབུལ༔ དགྱེས་པར་དགོངས་ཤིང་བརྩེ་བས་བཞེས་སུ་གསོལ༔ ལམ་འཕྲང་གེགས་མེད་བགྲོད་པར་བྱིན་གྱིས་རློབས༔ ཨོྃ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔
ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨཱཿཧཱུྃ༔ བསྟོད་ཅིང་གསོལ་བ་གདབ་པ་ནི༔ ཧྲཱིཿ མ་བཅོས་སྤྲོས་བྲལ་བླ་མ་ཆོས་ཀྱི་སྐུ༔ བདེ་ཆེན་ལྷུན་གྲུབ་བླ་མ་ལོངས་སྤྱོད་རྫོགས༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔ འདི་སྐབས་གསོལ་འདེབས་བར་ཆད་ལམ་སེལ་ནི། ཧཱུྃ༔
ཕྱོགས་བཅུའི་སངས་རྒྱས་བྱིན་བརླབས་ལས༔ སྣང་མཐའི་སྤྲུལ་པ་འགྲོ་བའི་མགོན༔ རྒྱ་གར་སྐུ་འཁྲུངས་འགྲོ་དོན་མཛད༔ བོད་ཡུལ་ལྷ་སྲིན་དམ་ལ་བཏགས༔ བསམ་ཡས་མ་བཞེངས་ལྷུན་གྱིས་གྲུབ༔ རྒྱལ་པོའི་དགོངས་པ་མཐའ་རུ་ཕྱིན༔ ལྷོ་ནུབ་སྲིན་པོའི་ཁ་གནོན་མཛད༔ ཐུགས་རྗེའི་ཉི་མ་བོད་ལ་ཤར༔ ཡར་ངོ་ཚེས་བཅུར་མངོན་སུམ་མཇལ༔ སྐལ་ལྡན་བུ་ལ་ལུང་བསྟན་མཛད༔
འགྲོ་དོན་དགོངས་པ་རྒྱུན་ཆད་མེད༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་གསུམ་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔
གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་ནས་འཛམ་གླིང་གངས་ཅན་དུ༔ ཆོས་ཀྱི་བསྟན་པ་བཙུགས་མཛད་ཚེ༔ གུ་རུ་ཡིད་བཞིན་ནོར་བུའི་སྐུ༔ བདུད་འདུལ་སྔགས་པའི་ཆ་ལུགས་ཅན༔ ཤཱནྟིཾ་གྷརྦྷ་མངོན་སྤྱོད་ཚུལ༔ རྡོ་རྗེ་ཕྱར་ཞིང་ཕུར་བུ་བསྒྲིལ༔ གནམ་ལྕགས་སྡིག་པའི་སྤྲུལ་པ་འགྱེད༔ བདུད་དང་མུ་སྟེགས་དམ་ལ་བཏགས༔
དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔
ཧཱུྃ༔ རྒྱ་གར་རྡོ་རྗེ་གདན་དྲུང་དུ༔ ཆོས་ཀྱི་འཁོར་ལོ་བསྐོར་ནས་སུ༔ མུ་སྟེགས་ཐམས་ཅད་དམ་ལ་བཏགས༔ མདོ་སྔགས་བསྟན་པའི་རྒྱལ་མཚན་བཙུགས༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔
ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ རྒྱ་གར་བལ་བོད་ས་མཚམས་སུ༔ ཆུ་མིག་བྱང་ཆུབ་རིང་མོ་རུ༔ རྒྱ་བོད་གཉིས་ཀྱི་ལྷ་འདྲེ་འཐབ༔ སྡེ་བརྒྱད་ཆོ་འཕྲུལ་བྱུང་བའི་ཚེ༔
ཕུར་པ་རྣམ་གསུམ་གདེང་ཚད་ཐོབ༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔
གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་ཨ་སུ་ར་ཡི་བྲག༔ གནོད་སྦྱིན་སྤུན་གསུམ་དམ་ལ་བཏགས༔ དྲག་སྔགས་ཤཱནྟིཾ་གྷརྦྷ་དངོས༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔
ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་སྤ་གྲོ་སྟག་ཚང་དུ༔ དྲེགས་སྡེ་སུམ་ཅུ་དམ་ལ་བཏགས༔ སྟག་ཞོན་སྦྲུལ་གྱི་གདེངས་ཀ་ཅན༔ དྲིན་ཆེན་བླ་མ་སྤྲུལ་པའི་སྐུ༔
ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཧཱུྃ༔
དེ་འོག་བལ་བོད་མཚམས་ཀྱི་གནས༔ བརྟན་མ་བཅུ་གཉིས་དམ་ལ་བཏགས༔ མུ་སྟེགས་སྒྲོལ་བའི་དམ་བཅའ་བཞག༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔
ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་གུང་ཐང་ལ་ཐོག་ཏུ༔ སྡེ་བརྒྱད་ཐམས་ཅད་དམ་ལ་བཏགས༔ དགེ་སློང་བཞི་ལ་དངོས་གྲུབ་གནང་༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔
མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་ཁ་ལ་རོང་གི་གོང་༔ མ་ཡམས་ཐམས་ཅད་དམ་ལ་བཏགས༔
རྡོ་རྗེའི་ཕྱག་རྟགས་རྫུ་འཕྲུལ་འགྱེད༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔
གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་གཙང་རོང་ནག་པོ་རུ༔ ཐེའུ་རང་ཐམས་ཅད་དམ་ལ་བཏགས༔ འགོང་པོ་སྤུན་དགུ་ཚར་ཡང་བཅད༔ བྲན་དུ་ཁས་བླངས་ཐ་ཚིག་ཕུལ༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔
ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་ཤང་གི་གཡག་སྡེ་རུ༔ རྡོ་རྗེ་ལེགས་པ་དམ་ལ་བཏགས༔ ཕྱག་མཚན་རྡོ་རྗེ་ཕྱག་ཏུ་ཕུལ༔
དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔
ཧཱུྃ༔ དེ་འོག་དཔལ་མོ་དཔལ་ཐང་དུ༔ ཐང་ལྷ་ཡར་བཞུད་དམ་ལ་བཏགས༔ ཀླུ་ཡིས་འཚོ་བ་སྣ་ཚོགས་ཕུལ༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔
བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་འདམ་ཤོད་སྙེ་མོ་རུ༔ གངས་དཀར་ཤ་མེད་དམ་ལ་བཏགས༔ གནམ་ལྕགས་རྡོ་རྗེ་ཐོག་ལྟར་ཕབ༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔
ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་མང་རི་དཔལ་འབར་རུ༔
ཡར་ལྷ་ཤམ་པོ་དམ་ལ་བཏགས༔ ལྷ་རབས་སྐྱོང་བའི་གཡར་དམ་ཕོག༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔
བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་གནམ་མཚོའི་སྒྲུབ་གནས་སུ༔ མལ་གྲོ་གཟི་ཆེན་དམ་ལ་བཏགས༔ དགེ་བསྙེན་ཀུན་གྱི་སྲོག་སྙིང་ཕུལ༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔
ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ འཕན་ཡུལ་སྤྲེལ་གྱི་ལྷ་ཁང་རུ༔ སྲིན་པོ་ཧེ་པ་དམ་ལ་བཏགས༔ རཀྴ་མི་འགྱུ་དམ་བཅའ་ཕུལ༔
དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔
ཧཱུྃ༔ དེ་འོག་སྒྲགས་ཀྱི་ཡང་རྫོང་དུ༔ མགུལ་ལྷ་བཅུ་གསུམ་དམ་ལ་བཏགས༔ བོད་ཁམས་བསྟན་པ་སྐྱོང་བར་བསྐོས༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔
བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ བསམ་ཡས་ཧས་པོའི་རི་རྩེ་རུ༔ དགོངས་པ་མེ་འབར་མཚོ་ལ་གཏད༔ གཙུག་ན་རིན་ཆེན་དམ་ལ་བཏགས༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔
ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་མཆིམས་ཕུའི་བྲག་དམར་དུ༔
སྡེ་བརྒྱད་ཡོངས་རྫོགས་དམ་ལ་བཏགས༔ བསམ་ཡས་ཆོས་འཁོར་ལྷུན་གྱིས་གྲུབ༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔
བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་ཁམས་ཀྱི་གཡར་མོ་ཐང་༔ ཨ་མྱེ་བྱ་ཐུལ་དམ་ལ་བཏགས༔ རྒྱ་དང་ཁམས་ཀྱི་ས་མཚམས་གཉེར༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔
ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ དེ་འོག་རོང་ཆེན་གནས་བཞི་རུ༔ དགེ་བསྙེན་བཅོ་བརྒྱད་དམ་ལ་བཏགས༔ སྦས་ཡུལ་ཐམས་ཅད་སྐྱོང་བར་གཉེར༔
དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔ བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔
ཧཱུྃ༔ དེ་འོག་སྙིགས་མ་ལྔ་བདོའི་དུས༔ མཐའ་བཞིའི་འདྲེ་རྒོད་དམ་ལ་བཏགས༔ སྦས་གནས་སྒོ་འབྱེད་གཏེར་ཁ་བཞག༔ དྲིན་ཆེན་བླ་མ་སྤྲུལ་པའི་སྐུ༔ ཨོ་རྒྱན་གུ་རུ་རིན་པོ་ཆེ༔ ཐུགས་རྗེས་བདག་ལ་བྱིན་གྱིས་རློབས༔ མོས་པའི་བུ་ལ་དབང་བསྐུར་སྩོལ༔ ཕྱི་ནང་གསང་བའི་བར་ཆད་སོལ༔ ཟད་མེད་གཏེར་ལ་ལོངས་སྤྱོད་པའི༔
བདག་ལ་དངོས་གྲུབ་སྩལ་དུ་གསོལ༔ ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནི་ས་པཱ་ཤཾ་སིདྡྷི་ཧཱུྃ༔ ཧཱུྃ༔ རྗེ་བཙུན་འགྲོ་མགོན་པདྨ་འབྱུང་༔ དབྱིངས་ཕྱུག་བདེ་ཆེན་མཚོ་རྒྱལ་སོགས༔ རིག་འཛིན་དཔའ་བོ་མཁའ་འགྲོ་ཡིས༔ འདི་ནས་ཚེ་རབས་ཐམས་ཅད་དུ༔ འབྲལ་བ་མེད་པར་རྗེས་བཟུང་ནས༔
རྟག་ཏུ་ཆོས་ལ་སྤྱོད་པ་དང་༔ རིགས་ལྡན་གཙང་མའི་ལུས་ཐོབ་ནས༔ ཟག་མེད་བདེ་བས་འཚོ་བར་ཤོག༔ རྟག་ཏུ་ངན་འགྲོའི་ལས་སྤངས་ཤིང་༔ སྐྱེ་དགུར་ཆོས་ཆར་འབེབས་པ་ཡིས༔ གཞན་དོན་མཐའ་རུ་ཕྱིན་གྱུར་ཅིག༔
ཛཔ྄་ཁང་དབྱེ་བ་སྤྱི་ཆིངས་ལྟར། ༈ སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔
ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། བསྙེན་དམིགས་ནི། བདག་མདུན་གྱི་ལྷའི་ཐུགས་ཀར་ཉི་སྟེང་ཧཱུྃ་གི་མཐར་སྔགས་ཕྲེང་ཉི་ཟེར་ལྟར་འཕྲོས་པ་ལས་བྱུང་བའི་མཆོད་སྤྲིན་གྱིས་རྒྱལ་བ་རྣམས་མཉེས་པའི་མཆོད་པ་ཕུལ། དབང་བྱིན་དངོས་གྲུབ་འོད་ཟེར་གྱི་རྣམ་པར་རང་ལ་བསྡུས་པས་ནུས་སྟོབས་བསྐྱེད། མཁའ་འགྲོ་དམ་ཅན་རྣམས་ལ་ཕོག་པས་སྔོན་གྱི་ཐ་ཚིག་དྲན་ཞིང་ཐུགས་དམ་དང་དམ་ཚིག་གི་གནད་ལ་བསྐུལ། ཅི་བགྱིས་པའི་བཀའ་ཉན་ཞིང་ཕྲིན་ལས་སྒྲུབ། འབྱུང་པོ་མ་རུངས་པ་རྣམས་ལ་ཕོག་པས་ཚར་བཅད། བྱང་ཆུབ་སེམས་ཀྱི་འོད་ཟེར་ཕོག་པས། གནོད་སེམས་སྡུག་བསྔལ་དང་བྲལ་ཏེ་བདེ་བའི་ལོངས་སྤྱོད་དང་ལྡན་པར་བྱས།
ཁམས་གསུམ་གྱི་སེམས་ཅན་ཐམས་ཅད་ལ་ཕོག་པས་ལུས་ངག་ཡིད་གསུམ་གྱི་སྡིག་སྒྲིབ་མ་ལུས་པ་བྱང་ཞིང་དག་ནས། ཐམས་ཅད་དུས་གཅིག་ཏུ་དཀྱིལ་འཁོར་ལྷ་ཚོགས་ཀྱི་སྐུར་གྱུར་ཅིང༌། དེ་རྣམས་ཐམས་ཅད་ཛཔ྄་དབྱངས་སྒྲོགས་པར་གྱུར། སླར་ཡང་ལྷ་ཚོགས་རྣམས་ཀྱི་ཐུགས་ཀ་ནས། འོད་ཟེར་དཀར་སེར་དམར་ལྗང་གྲངས་མེད་པར་འཕྲོས་པས། ཕྲིན་ལས་རབ་འབྱམས་ཀྱི་ལས་ཐམས་ཅད་ཐོག་མེད་དུ་འགྲུབ་པར་མོས། ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ བུམ་སྒྲུབ། མཆོད་བསྟོད་རིག་མེ་དོར་བ་སོགས་གོང་དང་མཚུངས་སོ། །
བཅུ་གཅིག་པ་ཨོ་རྒྱན་གཞི་བདག་གཉན་པོའི་འཁོར་བཅས་ལ་བརྟེན་ནས་སྦས་གནས་སྒོ་འབྱེད་ཀྱི་ལེ་ཚན་ནོ།། །། ༈ བཅུ་གཉིས་པ། ཨོ་རྒྱན་ཡི་དམ་ལྷ་དང་དབྱེར་མེད་པ་བརྟེན་ནས། རིན་ཆེན་གཏེར་སྒོ་འབྱེད་པ་དཔའ་བོ་མཁའ་འགྲོའི་སྒྲུབ་ཐབས་བདེ་ཆེན་དཔའ་མོའི་རོལ་རྩེད་ལྟར་སྒྲུབ་པ་ལ། སྐྱབས་ཡུལ་གསལ་གདབ་པ་ནི། མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ཧོཿ ན་མོ་བླ་མ་རིགས་འདུས་རྩ་བ་གསུམ༔ སྐུ་ལྔ་མཚན་བརྒྱད་ཨོ་རྒྱན་རིན་པོ་ཆེ༔
དབང་དྲག་ཁྲོ་བོ་བཛྲ་ལོ་ཧ་ཧེ༔ གྲུབ་ཐོབ་རྒྱལ་པོ་སྟག་ཞོན་སྤྲུལ་པའི་སྐུ༔ ཌཱཀྐིའི་གཙོ་མོ་དཔའ་མོ་ཧེ་རུ་ཀར༔ བདག་དང་དབྱེར་མེད་གུས་པས་སྐྱབས་སུ་མཆི༔ ཨོ་རྒྱན་ཡི་དམ་མཁའ་འགྲོ་སྒྲུབ་ནས་ནི༔ གང་ལ་གང་འདུལ་ཚད་མེད་ཕྲིན་ལས་ཀྱི༔ འགྲོ་དྲུག་འཁྲུལ་སྣང་སྒྲོལ་བར་དམ་བཅའོ༔ ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔
ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར།
མཆོད་པ་བྱིན་རློབ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔ གསུམ༔ ཧཱུྃ༔ ཕྱི་ནང་མཆོད་སྤྲིན་དཔག་ཡས་ནམ་མཁའི་ཁྱོན༔ ཡོངས་སུ་འགེངས་པ་རྒྱལ་བ་མཉེས་པའི་རྫས༔ ཟབ་ལམ་བདེ་ཆེན་བསྒྲུབ་པའི་ངོ་བོར་གསལ༔ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱ་ཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔
ཞེས་ལན་གསུམ་གྱིས་རིམ་བཞིན་སྦྱང་ངོ༌། ། ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ དེ་ནས་སྐད་ཅིག་དྲན་རྫོགས་སུ་ལྷ་བསྐྱེད་པ་ནི༔
ཧཱུྃ་བྷྲཱུྃ༔ ཧྲཱིཿམ་ཧ་རི་ནི་ས་བྷྱོ་བྷྱོ་བྷྱོཿ ཧཱུྃ་མཱུྃ་ལཱྃ་མཱྃ་པཱྃ་ཏཱྃ་ཛཿ ཧྲཱིཿམ༔ ཧཱུྃ་བྷྱོ༔ ས་བོན་ཕྱག་མཚན་གནས་འགྱུར་དྲན་རྫོགས་སུ༔ ཕོ་བྲང་རྡོ་རྗེ་བྷྲཱུྃ་གྱུར་ཨེ་ཡི་དབུས༔ པད་ཉི་གདན་ལ་སྟག་མོ་གྲུས་མའི་སྟེང་༔ དམར་ནག་དབང་སྡུད་རྡོ་རྗེ་གྲོ་བོ་ལོད༔ ཧེ་རུ་ཀ་དཔལ་རྣམ་འགྱུར་འགྱིང་སྟབས་ཅན༔
རྒྱན་དྲུག་གཏུམ་ཉམས་དཔའ་བོ་དཔའ་བའི་ཆས༔ ཕྱག་གཡས་རྡོ་རྗེ་གཡོན་པས་ཕུར་བུ་གདེང་༔ སྡིགས་མཛུབ་རྩེ་ལ་སྡིག་པའི་སྤྲུལ་པ་འགྱེད༔ སྤྱི་བོར་རིགས་བདག་པདྨ་ཐོད་ཕྲེང་རྩལ༔ དབྱིངས་ཕྱུག་གསང་ཡེ་དང་བཅས་གསལ་བར་བསྒོམ༔ གཙོ་བོའི་ཕྱོགས་བཞིར་པད་འདབ་རིམ་པ་བཞིན༔ རྡོ་རྗེ་རིན་ཆེན་པདྨ་ལས་ཀྱི་རིགས༔ རང་མདོག་ཁྲོ་འཛུམ་རུས་པའི་རྒྱན་དྲུག་མཛེས༔ ཕྱག་གཡས་སོ་སོའི་ཕྱག་མཚན་མདའ་དར་བསྣམས༔ གཡོན་པས་བྷནྡྷ་བདུད་རྩིའི་བཅུད་ཀྱིས་གཏམས༔
བརྐྱང་བསྐུམ་འགྱིང་བག་གར་གྱི་ཉམས་ལྡན་བསྒོམ༔ དེ་ཡི་ཕྱི་རོལ་བཀའ་གཏེར་སྲུང་མ་ཡི༔ གཏེར་གྱི་རྒྱ་བཀྲོལ་སྒོ་དབྱེ་གུས་པར་བསྐྱེད༔ དེ་ལྟར་གསལ་བའི་ཐུགས་ཀའི་འོད་ཟེར་གྱིས༔ རྔ་ཡབ་ཞིང་དང་དཔལ་རིའི་ཕོ་བྲང་ནས༔ པད་འབྱུང་མཁའ་འགྲོ་རྒྱ་མཚོའི་ཚོགས་བཅས་པ༔ སྤྱན་དྲངས་ཛ་ཧཱུྃ་བྃ་ཧོ་ཕཻཾ་ཕཻཾ་ཛཿ དེ་ནས་སྤྱན་འདྲེན་བཞུགས་གསོལ་ཕྱག་འཚལ་མཆོད་པ་ནི༔ ཧཱུྃ༔ གླིང་གི་གླིང་མཆོག་ལྷོ་ནུབ་རྔ་ཡབ་གླིང་༔
ལངྐ་མགྲིན་བཅུ་སྲིན་པོའི་ཕོ་བྲང་ནས༔ ཆེ་བཙན་ཁྲོ་བོ་གཏུམ་ཆེན་གཡུལ་ལས་རྒྱལ༔ མ་སྲིང་ཌཱཀྐི་རྒྱ་མཚོའི་ཚོགས་དང་བཅས༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ ཆགས་བྲལ་པད་ཉིའི་ཁྲི་འཕང་གདན་ལ་བཞུགས༔ སྒྲུབ་མཆོག་གཏེར་ལ་སྤྱོད་ཕྱིར་བརྟན་པར་སཏྭཾ༔ མངའ་བདག་དྲེགས་པའི་རྗེ་ལ་གུས་པ་ཡིས༔ གདུང་བས་ཕྱག་བགྱི་མོས་པས་རབ་ཏུ་བསྟོད༔ ལྷ་མཆོག་ལྷ་ལ་མཆོད་པའི་བྱེ་བྲག་ནི༔ ཕྱི་མཆོད་ལྷ་མོ་བཅུ་དྲུག་མཉེས་པའི་སྤྲིན༔
ནང་མཆོད་སྨན་རཀ་བདུད་རྩི་སྦྱོར་བའི་རྫས༔ གསང་མཆོད་དབྱངས་སྙན་སྦྱོར་བའི་ཛ་ན་མོ༔ བསྒྲལ་མཆོད་བྷ་ལིངྟ་དང་དབང་པོ་ལྔ༔ སྣང་སྲིད་འདི་རུ་ཇི་སྲིད་བསྡུས་པའི་ཚོགས༔ རྩ་གསུམ་ཀུན་འདུས་དཀྱིལ་འཁོར་ལྷ་ལ་འབུལ༔ བཞེས་ནས་རིན་ཆེན་གཏེར་གྱི་དངོས་གྲུབ་སྩོལ༔ སྐུ་གསུང་ཐུགས་ཀྱི་བརྡ་སྒོ་ཀློང་དུ་ཕྱེས༔ འབྱུང་ལྔའི་དྲྭ་བའི་རྒྱ་ཆིངས་དགྲོལ་དུ་གསོལ༔ འཇིགས་བརྒྱད་ཞི་ཞིང་ལས་བཞིའི་དངོས་གྲུབ་སྩོལ༔ ཨོྃ་བཛྲ་ས་མཱ་ཡ་ཛ་ཛཿ
བཛྲ་ས་མ་ཡ་ཏིཥྛ་ལྷན༔ ཨོྃ་ན་མོ་པུ་རུ་ཤ་ཡ་ཧོཿ ཨོྃ་ཨ་བེ་ཤ་ཡ་ཨ་ཨཱཿ ཨོྃ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་པཱུ་ཛ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་ལ་ཁ་ཁ་ཁཱ་ཧི༔ མ་ཧཱ་རཀྟ་ཛྭ་ལ་མཎྜ་ལ་ཁཱ་ཧི༔ ཨོྃ་མ་ཧཱ་བྷ་ལིངྟ་ཏེ་ཛྭ་བྷ་ལིངྟ་བྷ་ལ་བྷ་ཏེ་གུ་ཧྱ་ས་མ་ཡ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་ཁ་ཁ་ཁཱ་ཧི༔ དེ་ནས་བསྟོད་པ་ནི༔ ཧཱུྃ་བྷྱོཿ སྣང་སྲིད་ཐམས་ཅད་དྲག་པོ་ཨེ་ཡི་ཀློང་༔
མ་སྐྱེས་གསལ་རྫོགས་དྲན་རིག་ངོ་བོ་ཧཱུྃ༔ རང་བཞིན་ངང་གིས་ཁྲོས་པ་ཁྲོ་བོའི་རྒྱལ༔ བླ་མ་དྲག་པོ་རྡོ་རྗེ་ཐོད་ཕྲེང་རྩལ༔ བཛྲ་ལོ་ཀ་དམར་ནག་ཧེ་རུ་ཀཿ དྲེགས་སྡེ་འདུལ་བྱེད་དཔའ་བོ་སྟག་ཞོན་ནི༔ གཏུམ་པའི་ཤུགས་ལས་ཁྲོས་པའི་ཨམ་གཙིགས་བསྡམས༔ དུས་མཐའི་མེ་ལྟར་དབུ་སྐྲ་ཁམ་ནག་བསིགས༔ ཐོད་སྐམ་འབར་བའི་རྒྱན་ལྡན་དར་དཔྱངས་འཕུར༔ སྤྱན་རྩ་འཁྱིལ་ཞིང་སྨ་ར་སྨིན་མ་གཟེངས༔ ཕྱག་གཡས་གནམ་ལྕགས་རྡོ་རྗེ་རྩེ་དགུ་ལས༔
ཧཱུྃ་དགུ་ཕཊ྄་དགུ་རྃ་དགུའི་ཚྭ་ཚྭ་འཕྲོས༔ ཕྱག་གཡོན་ལས་ཕུར་ཟ་བྱེད་སྡིག་པ་ལ༔ བྷྱོ་དགུ་རྦད་དགུ་རྃ་དགུའི་ཟི་ར་འཁྱུགས༔ རུས་རྒྱན་སྟག་ཤམ་ཐོད་རློན་ཕྲེང་བ་འདྲེན༔ རིན་ཆེན་ཝང་ལོང་ཕྱག་ཞབས་གདུབ་བུ་འཁྲོལ༔ སྟག་མོ་གྲུས་མའི་སྟེང་ན་དོར་ཐབས་བཞུགས༔ སྐུ་ལས་གཟི་བྱིན་མེ་དཔུང་ལྔ་ལྡན་འཁྲིགས༔ ཁྲོ་རྒྱལ་རྡོ་རྗེ་སྲིན་པོར་ཕྱག་འཚལ་བསྟོད༔ ཧྲཱིཿམཱུྃ༔ རྡོ་རྗེ་དབྱིངས་ཀྱི་དབང་ཕྱུག་བདེ་བའི་གར༔
པདྨ་ཐོད་ཕྲེང་དབང་གི་བདག་ཉིད་ཆེ༔ རྡོ་རྗེ་བྷནྡྷ་བསྣམས་ཤིང་ཕྱེད་སྐྱིལ་བཞུགས༔ སྒེག་པའི་ཉམས་ལྡན་རྣལ་འབྱོར་ཆ་ཤས་རྫོགས༔ དབྱིངས་ཕྱུག་མཐིང་ནག་ཟག་མེད་བདེ་བས་འཁྱུད༔ གཏི་མུག་རྣམ་དག་ཆོས་དབྱིངས་དཔལ་ལྷ་མོ༔ སངས་རྒྱས་མཁའ་འགྲོས་ཐུགས་ཀྱི་བར་ཆད་སེལ༔ དགའ་བཞིའི་འཁོར་ལོ་ཡེ་ཤེས་མདངས་ཀྱིས་གཡོ༔ རོལ་པའི་དགའ་སྟོན་འགྱེད་ལ་ཕྱག་འཚལ་བསྟོད༔ བྷྱོཿ བཞིན་བཟང་ལྷ་མོ་ཞི་བའི་ཕྲིན་ལས་སྐུ༔
ཞེ་སྡང་རྣམ་དག་མེ་ལོང་ངོ་བོ་ཉིད༔ རྡོ་རྗེ་མཁའ་འགྲོས་སྐུ་ཡི་བར་ཆད་སེལ༔ དཀར་མོ་འབུམ་གྱི་གཙོ་མོ་ཤར་ཕྱོགས་བདག༔ བྱམས་པའི་འོད་ཟེར་འགྱེད་ལ་ཕྱག་འཚལ་བསྟོད༔ ཧཱུྃ༔ སྒེག་མོ་ལྷ་མོ་རྒྱས་པའི་ཕྲིན་ལས་སྐུ༔ ང་རྒྱལ་རྣམ་དག་མཉམ་ཉིད་ངོ་བོ་ཉིད༔ རིན་ཆེན་མཁའ་འགྲོས་ཡོན་ཏན་བར་ཆད་སེལ༔ སེར་མོ་འབུམ་གྱི་གཙོ་མོ་ལྷོ་ཕྱོགས་བདག༔ སྙིང་རྗེའི་འོད་ཟེར་འགྱེད་ལ་ཕྱག་འཚལ་བསྟོད༔
བྷྱོཿ ཆགས་པའི་ལྷ་མོ་དབང་གི་ཕྲིན་ལས་སྐུ༔ འདོད་ཆགས་རྣམ་དག་སོར་རྟོགས་ངོ་བོ་ཉིད༔ པདྨ་མཁའ་འགྲོས་གསུང་གི་བར་ཆད་སེལ༔ དམར་མོ་འབུམ་གྱི་གཙོ་མོ་ནུབ་ཕྱོགས་བདག༔ དགའ་བའི་འོད་ཟེར་འགྱེད་ལ་ཕྱག་འཚལ་བསྟོད༔ ཧཱུྃ༔ དགྱེས་པའི་ལྷ་མོ་དྲག་མོ་ཕྲིན་ལས་སྐུ༔ ཕྲག་དོག་རྣམ་དག་བྱ་གྲུབ་ངོ་བོ་ཉིད༔ ཀརྨ་མཁའ་འགྲོས་ཕྲིན་ལས་བར་ཆད་སེལ༔
ལྗང་མོ་འབུམ་གྱི་གཙོ་མོ་བྱང་ཕྱོགས་བདག༔ བཏང་སྙོམས་འོད་ཟེར་འགྱེད་ལ་ཕྱག་འཚལ་བསྟོད༔ ཛཔ྄་ཁང་དབྱེ་བ་གོང་ལྟར་དང༌། ཛཔ྄་བསྐུལ་ནི། ཧཱུྃ་བྷྱོཿ པདྨ་ཐོད་ཕྲེང་མཚོ་སྐྱེས་རྡོ་རྗེའི་སྐུ༔ དབྱིངས་ཕྱུག་བཟང་མོ་ལྷ་ལྕམ་མནྡ་ར༔ དམར་ནག་གཏུམ་པོ་རྡོ་རྗེ་གྲོ་བོ་ལོད༔ སྟག་མོ་གྲུས་མ་བྷི་ན་ས་ཡི་སྤྲུལ༔ མཁའ་འགྲོ་སྡེ་བཞི་ཡེ་ཤེས་མཚོ་རྒྱལ་དང་༔
ཀ་ལ་སིདྡྷི་ཤཱཀྱ་དེ་མ་དང་༔ བཀྲ་ཤིས་ཁྱེའུ་འདྲེན་བཅས་པ་རྩ་གསུམ་ལྷ༔ དངོས་གྲུབ་ཟད་མེད་གཏེར་ལ་སྤྱོད་པ་ཡི༔ པད་འབྱུང་ཡི་དམ་ཁྱེད་ཉིད་དགོངས་སུ་གསོལ༔ ཨོ་རྒྱན་ཆེན་པོ་ཚེ་རབས་བླ་མ་ཉིད༔ དཔའ་བོ་མེ་ཕྲེང་སྒྲུབ་པའི་ཡི་དམ་ལྷ༔ རྡོ་རྗེ་ཕག་མོ་ཚེ་རབས་གཏན་གྱི་ཡུམ༔ མཁའ་འགྲོ་སྡེ་ལྔ་བསྟན་སྲིད་རིག་མ་མཆོག༔ རྩ་གསུམ་ལྷ་ཚོགས་བདག་ལ་བྱིན་གྱིས་རློབས༔ ༈ ལས་ཅན་འགྲོ་བའི་དོན་དུ་གཏེར་འདོན་ན༔
དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? ཞེས་གསོལ་འདེབས་ཀྱང་བྱ། བསྙེན་དམིགས་ནི། བདག་ཉིད་ཁྲོ་བོ་འཆོལ་བའི་ཐུགས་ཀར་ཉི་སྟེང་ཧཱུྃ་དམར་ནག་གི་མཐར། སྔགས་ཕྲེང་གནམ་ལྕགས་ཀྱི་ཚྭ་ཚྭ་དང་བཅས་པ་དཔག་ཏུ་མེད་པར་འཕྲོས་པས། ཕྱོགས་བཅུའི་ལམ་འདྲེ་རྒྱལ་འགོང་རྣམས་གཞོབ་ཐུལ་དུ་བསྲེག ། དེ་དག་གི་ཚེ་བསོད་བཀྲག་མདངས་རྣམས་ཚུར་བསྡུས་ཏེ་ཐུགས་སྲོག་ལ་ཐིམ་པས་ནུས་སྟོབས་འགྲན་མེད་དུ་གྱུར། ཕྱོགས་དུས་རྒྱལ་བ་རྣམས་མཉེས་པའི་མཆོད་པ་ཕུལ།
མཁའ་འགྲོ་དམ་ཅན་རྣམས་ལས་ལ་བསྐུལ། འབྱུང་པོ་མ་རུངས་པ་རྣམས་ཚར་བཅད། བྱང་ཆུབ་སེམས་ཀྱི་འོད་ཟེར་ཕོག་པས་གནོད་སེམས་སྡུག་བསྔལ་དང་བྲལ་ཏེ། བདེ་བའི་ལོངས་སྤྱོད་དང་ལྡན་པར་བྱས། ཁམས་གསུམ་གྱི་སེམས་ཅན་ཐམས་ཅད་ལ་ཕོག་པས་ལུས་ངག་ཡིད་གསུམ་གྱི་སྡིག་སྒྲིབ་མ་ལུས་པ་བྱང་ཞིང་དག་ནས། སྣོད་བཅུད་ཐམས་ཅད་རྡོ་རྗེ་སྲིན་པོའི་ལྷ་སྔགས་ཡེ་ཤེས་ཀྱི་རོལ་པར་ལམ་གྱིས་སོང་བར་ དམིགས་བཞིན། ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་པདྨ་རཱ་ཛ་པཱ་ཤཾ་ས་མཱ་ཡ་ཛ་མཱུྃ་བུདྡྷ་ཌཱཀྐི་ཧ་རི་ནི་ས་སིདྡྷི་ཕ་ལ་ཧཱུྃ༔ ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨོྃ་བཾ་བཛྲ་བྷ་ར་ཧི་བཛྲ་ཌཱཀྐི་ནཱི་ཧཱུྃ༔
ཨོྃ་རཏྣ་ཌཱཀྐི་ནཱི་ཧཱུྃ༔ ཨོྃ་པདྨ་ཌཱཀྐི་ནཱི་ཧཱུྃ༔ ཨོྃ་ཀརྨ་ཌཱཀྐི་ནཱི་ཧཱུྃ༔ ཨོྃ་བི་ཤྭ་ཌཱཀྐི་ནཱི་ཧཱུྃ༔ ཨོྃ་ཀེ་ཀཱཽ་རི་པདྨ་མུ་ཊ་རཱ་ག་ཧེ་ཤ་ཌཱཀྐི་ནཱི་པཱ་ཤཾ་སརྦ་ཐུན་ཐུན་ཛ་ཛ་སྭཱ་ཧཱ༔ བུམ་སྒྲུབ། མཆོད་བསྟོད་རིག་མེ་དོར་བ་སོགས་གོང་དང་མཚུངས་སོ། ། བཅུ་གཉིས་པ་ཨོ་རྒྱན་ཡི་དམ་ལྷ་དང་དབྱེར་མེད་པ་ལ་བརྟེན་ནས་རིན་ཆེན་གཏེར་སྒོ་འབྱེད་པའི་ལེ་ཚན་ནོ།། །། ༈ བཅུ་གསུམ་པ་ཨོ་རྒྱན་དཔའ་བོ་གིང་དང་སྲུང་མར་བརྟེན་ནས་སྦས་ཡུལ་སྒོ་འབྱེད་དཔའ་བོ་གིང་སྒྲུབ་རིན་ཆེན་ལྡེ་མིག་ལྟར་སྒྲུབ་པ་ལ། སྐྱབས་ཡུལ་གསལ་གདབ་པ་ནི།
མདུན་གྱི་ནམ་མཁར་རྩ་གསུམ་བཀའ་འདུས་ཀྱི་དཀྱིལ་འཁོར་མཁའ་ཁྱབ་ཏུ་སད་པར་གྱུར༔ སྐྱབས་སེམས་ནི། ན་མོ༔ བདེ་གཤེགས་ཀུན་འདུས་མཆོག་གསུམ་རྩ་བ་གསུམ༔ སྐུ་ལྔ་མཚན་བརྒྱད་སྐུ་ལ་སྐྱབས་སུ་མཆི༔ དཔའ་བོ་གིང་གི་ལྷ་ཚོགས་སྒྲུབ་ནས་ནི། ། འགྲོ་དྲུག་འཁྲུལ་སྣང་བསྒྲལ་བར་དམ་བཅའོ། ། བདག་ནི་དབེན་རི་སྦས་ཡུལ་བགྲོད་པ་ལ༔ མགོན་མཆོག་པད་འབྱུང་ལམ་སྣ་དྲང་དུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔
ཚོགས་གསོག་པ་ནི། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔
ཀུན་ཀྱང་སངས་རྒྱས་མྱུར་འགྲུབ་ཤོག༔ ཛཿཧཱུྃ་བཾ་ཧོཿ ཚོགས་ཞིང་རྣམས་རང་ལ་ཐིམ་པར་གྱུར། མཆོད་པ་བྱིན་རློབ་ནི། ཧཱུྃ༔ ཕྱི་མཆོད་བཅུ་དྲུག་ནང་མཆོད་སྨན་རཀ་གཏོར༔ གསང་མཆོད་སྦྱོར་སྒྲོལ་བླ་མེད་བདེ་བའི་རྒྱུན༔ ཟག་མེད་ཡེ་ཤེས་ཆེན་པོས་དགྱེས་པ་བསྐྱེད༔ ཨོཾ་བཛྲ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་རཱུ་པ་ཤབྡ་གནྡྷེ་རཱ་ས་སྤརྴེ་ཨཱཿཧཱུྃ༔ ཨོཾ་སརྦ་པཉྩ་ཨ་མྲྀ་ཏ་མ་ཧཱ་རཀྟ་བྷ་ལིངྟ་ཨཱཿཧཱུྃ༔
ཨོཾ་མ་ཧཱ་སུ་ཁ་དྷརྨ་དྷཱ་ཏུ་ཨཱཿཧཱུྃ༔ ཞེས་ལན་གསུམ་གྱིས་རིམ་བཞིན་སྦྱང་ངོ༌། ། ཏིང་འཛིན་རྣམ་གསུམ་གསལ་གདབ་པ་ནི། ཧཱུྃ༔ དང་པོ་ཅི་ཡང་དམིགས་སུ་མེད༔ བློ་འདས་དེ་ཡི་ངང་ཉིད་ལས༔ བརྩེ་བའི་སྙིང་རྗེ་ཆེན་པོ་ཤར༔ དེ་ལས་འཁོར་འདས་སྒྱུ་མའི་རྟེན༔ ལུགས་སུ་འབྱུང་བའི་སྙིང་པོར་གསལ༔ ཨོཾ་ཧཱུྃ་ཧྲཱིཿ
དངོས་གཞི་བསྐྱེད་པ་ནི། རྃ་ཡྃ་ཁྃ༔ ཨོྃ་ཨཱཿཧཱུྃ༔ ཧཱུྃ་བྷྲཱུྃ༔ བཛྲ་ཨཱཏྨ་ཀོ྅་ཧཾ༔ ཧཱུྃ༔ སྟོང་པའི་ངང་ལས་རིན་ཆེན་གཞལ་ཡས་ཁང་༔ གྲུ་ཆད་སྒོ་རྫོགས་ཕྱི་ནང་བཀོད་པ་རྫོགས༔ དེ་དབུས་པདྨ་རིན་ཆེན་འབར་བའི་ཁྲིར༔ པདྨ་འབྱུང་གནས་བདེ་གཤེགས་འདུས་པའི་སྐུ༔
རྒྱལ་པོའི་ཆ་ལུགས་སྣང་སྲིད་ཟིལ་གྱིས་གནོན༔ རྡོ་རྗེ་མཁར་གདེང་ཐབས་ཤེས་བྷནྡྷ་བསྣམ༔ ཁ་ཊྭཱཾ་གྲུ་མོར་བརྟེན་མཛད་འགྱིང་བག་ཅན༔ གཡས་གཡོན་བདེ་ཆེན་དབང་ཕྱུག་ཡུམ་ཆེན་གཉིས༔ འཁོར་དུ་དཔའ་བོ་མཁའ་འགྲོ་གིང་དང་བཅས༔ སྣང་ལ་མ་འདྲེས་འཇའ་ཚོན་དཀྱིལ་འཁོར་ལྟར༔ སྐུ་གསུང་ཐུགས་ཀྱི་ས་བོན་ཡིག་འབྲུ་ཡིས༔ རྗེ་བཙུན་ཡིད་བཞིན་ནོར་བུ་སྤྱན་དྲངས་གྱུར༔ བྱིན་གྱིས་རློབས་ལ་གནས་འདིར་གཤེགས་སུ་གསོལ༔ གནས་འདིར་ཐུགས་རྗེའི་དགོངས་ཏེ་གཤེགས་ནས་ཀྱང་༔
སྦས་ཡུལ་དབེན་རིར་བགྲོད་པར་བྱིན་གྱིས་རློབས༔ བདག་གིས་བྱང་ཆུབ་སྙིང་པོ་མཆིས་ཀྱི་བར༔ སྐུ་གསུང་ཐུགས་ཀྱི་དབང་བཞི་བསྩལ་ནས་སུ༔ འབྲལ་བ་མེད་པར་རྟག་ཏུ་སྐྱོང་གྱུར་ཅིག༔ ཨོྃ་བཛྲ་ས་མཱ་ཡ་ཛ་ཛཿ ཛཿཧཱུྃ་བཾ་ཧོཿ ཨ་བེ་ཤ་ཡ་ཨཱཿ བཞུགས་གསོལ་ཕྱག་འཚལ་ནི། ཧཱུྃ༔ གཏན་གྱི་སྐྱབས་གྱུར་པད་འབྱུང་ཆོས་ཀྱི་རྗེ༔
འགྲོ་མགོན་བླ་མ་དཔའ་བོ་གིང་དང་བཅས༔ མི་འབྲལ་དབྱིངས་ཀྱི་སྤྱི་བོའི་མཁའ་རུ་བཞུགས༔ སྒོ་གསུམ་འདུ་འབྲལ་མེད་པར་ཕྱག་འཚལ་བསྟོད༔ དམ་པ་ཉིད་ལྟར་ཐུགས་རྗེས་བདག་གྱུར་ནས༔ ལམ་འཕྲང་བར་ཆད་ཞི་བའི་དངོས་གྲུབ་སྩོལ༔ ཨོྃ་བཛྲ་ས་མ་ཡ་ཏིཥྛ་ལྷན༔ ན་མོ་པུ་རུ་ཤ་ཡ་ཧོཿ
མཆོད་པ་ནི། ཧཱུྃ༔ ཕྱི་མཆོད་མེ་ཏོག་བདུག་སྤོས་མར་མེ་དྲི༔
ཞལ་ཟས་རོལ་མོ་གཟུགས་སྒྲ་དྲི་རོ་རེག༔ ནང་མཆོད་སྨན་གཏོར་རཀྟ་དབང་པོ་ལྔ༔ གསང་མཆོད་བླ་མེད་སྦྱོར་སྒྲོལ་ཚོགས་ཀྱིས་མཆོད༔ སྤྱན་གཟིགས་དཀོར་ཆ་གླིང་བཞི་རི་རབ་བཅས༔ མཎྜལ་མཆོད་པ་གཅིག་ཏུ་བསྡུས་ནས་ཀྱང་༔ རྩ་གསུམ་བདེར་འདུས་དཀྱིལ་འཁོར་ལྷ་ལ་འབུལ༔ མཚུངས་མེད་འགྲོ་མགོན་ཨོ་རྒྱན་རྗེ་ལ་འབུལ༔ དཔའ་བོ་མཁའ་འགྲོ་གིང་དང་སྲུང་མར་འབུལ༔ དགྱེས་པར་དགོངས་ཤིང་བརྩེ་བས་བཞེས་སུ་གསོལ༔ ལམ་འཕྲང་གེགས་མེད་བགྲོད་པར་བྱིན་གྱིས་རློབས༔
ཨོྃ་པུཥྤེ་དྷཱུ་པེ་ཨཱ་ལོ་ཀེ་གནྡྷེ་ནཻ་ཝི་དྱེ་ཤབྡ་ཨཱཿཧཱུྃ༔ ཨོྃ་སརྦ་པཉྩ་ཨ་མྲྀ་ཏ་རཀྟ་བྷ་ལིངྟ་པཱུ་ཛ་ཨཱཿཧཱུྃ༔ མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བྷ་སུ་ཏ་ཨཱཿཧཱུྃ༔ བསྟོད་ཅིང་གསོལ་བ་གདབ་པ་ནི༔ ཧྲཱིཿ མ་བཅོས་སྤྲོས་བྲལ་བླ་མ་ཆོས་ཀྱི་སྐུ༔ བདེ་ཆེན་ལྷུན་གྲུབ་བླ་མ་ལོངས་སྤྱོད་རྫོགས༔ པད་སྡོང་ལས་འཁྲུངས་བླ་མ་སྤྲུལ་པའི་སྐུ༔ སྐུ་གསུམ་རྡོ་རྗེ་འཆང་ལ་ཕྱག་འཚལ་བསྟོད༔ ཧྲཱིཿ
ནམ་མཁའི་གོས་ཅན་དབྱིངས་ཕྱུག་མནྡ་ར༔ བདེ་ཆེན་གཙོ་མོ་ཡེ་ཤེས་མཚོ་རྒྱལ་ཡུམ༔ ཟབ་ལམ་བདེ་སྟོང་མ་ཅིག་རྣལ་འབྱོར་མ༔ ཌཱཀྐིའི་གཙོ་མོ་རྣམས་ལ་ཕྱག་འཚལ་བསྟོད༔ ཧྲཱིཿ གར་གྱི་ཉམས་དགུ་ལྡན་པའི་དཔའ་བོ་དང་༔ རྔམ་གཤེ་དཔའ་བར་འགྲོ་བ་གིང་གི་ཚོགས༔ གནས་ཡུལ་མཁའ་ལ་འགྲོ་བའི་མ་མོ་སྟེ༔ དཔའ་བོ་གིང་དང་ཌཱཀྐི་རྒྱ་མཚོར་བསྟོད༔ ཧཱུྃ༔
སྣང་སྲིད་ཟིལ་གནོན་པདྨ་ཐོད་ཕྲེང་རྩལ༔ དབུ་ལ་ཤ་བའི་སྙན་ཞུ་གསོལ་བ་ཡིས༔ ཕྱོགས་བཅུའི་སངས་རྒྱས་བྱིན་རླབས་ཐུགས་རྗེ་སྡུད༔ སྐུ་ལྔ་ཡེ་ཤེས་ལྷུན་གྱིས་གྲུབ་པར་བྱེད༔ གནམ་ལྕགས་ཐོག་གི་འཇིགས་པ་བསྐྱབ་ཏུ་གསོལ༔ རྡོ་རྗེ་སྒྲོ་ཕོད་དར་སྣས་བརྒྱན་པ་ཡིས༔ གྲུབ་ཐོབ་རིག་འཛིན་སྤྲིན་ལྟར་གཏིབས་པར་བྱེད༔ ང་རྒྱལ་སེངྒེའི་འཇིགས་པ་བསྐྱབ་ཏུ་གསོལ༔ མེ་ལོང་ལྔ་དང་ཉི་ཟླས་བརྒྱན་པ་ཡིས༔ དབྱིངས་ཀྱི་ཌཱཀྐི་དབང་དུ་སྡུད་པར་བྱེད༔
གཏི་མུག་གླང་པོའི་འཇིགས་པ་བསྐྱབ་ཏུ་གསོལ༔ སྒོ་བཞིའི་ཁྱུང་དུ་འདབ་ལྡན་རྒྱས་པ་ཡིས༔ མཁའ་འགྲོ་སྡེ་བཞིའི་ལྷ་ཚོགས་འཇའ་ལྟར་གསལ༔ ཞེ་སྡང་སྟག་གི་འཇིགས་པ་བསྐྱབ་ཏུ་གསོལ༔ སྐུ་ལ་ཕོད་ཁ་ལྷབ་ལྷུབ་གསོལ་བ་ཡིས༔ ཁྲོ་བོ་ཁྲོ་མོ་ཟིལ་གྱིས་གནོན་པར་བྱེད༔ ཕྲག་དོག་མི་རྒོད་འཇིགས་པ་བསྐྱབ་ཏུ་གསོལ༔ སྐུ་རགས་ལྗང་དམར་སྔགས་ཆས་སྤྲས་པ་ཡིས༔ གསང་བ་ཌཱཀྐིའི་གྲོགས་ལམ་བསྟེན་པར་བྱེད༔ ཉོན་མོངས་ཆུ་སྲིན་འཇིགས་པ་བསྐྱབ་ཏུ་གསོལ༔
ཆོས་གོས་གསེར་གྱི་འཇའ་རིས་གསོལ་བ་ཡིས༔ དྲང་སྲོང་གྲུབ་ཐོབ་རིག་སྔགས་དམོད་པར་བྱེད༔ དམག་འཁྲུག་རྒྱལ་པོའི་འཇིགས་པ་བསྐྱབ་ཏུ་གསོལ༔ ཟ་བེར་སྨུག་ནག་བཀླུབས་ཤིང་གསོལ་བ་ཡིས༔ སྣང་སྲིད་ལྷ་སྲིན་ཟིལ་གྱིས་གནོན་པར་བྱེད༔ ཞེ་སྡང་སྦྲུལ་གྱི་འཇིགས་པ་བསྐྱབ་ཏུ་གསོལ༔ ཕྱག་གཡས་རྡོ་རྗེ་རྩེ་ལྔ་ཕྱར་བ་ཡིས༔ ལམ་གྱི་འབྱུང་པོ་མ་རུངས་འདུལ་བར་བྱེད༔ ཆོ་འཕྲུལ་མེ་ཡི་འཇིགས་པ་བསྐྱབ་ཏུ་གསོལ༔ ཕྱག་གཡོན་བྷནྡྷ་ཚེ་བུམ་བསྣམས་པ་ཡིས༔
མ་སྲིང་མཁའ་འགྲོའི་ཕྲིན་ལས་སྒྲུབ་པར་བྱེད༔ ལམ་འཕྲང་ཚེ་ཡི་བར་ཆོད་བསྐྱབ་ཏུ་གསོལ༔ ཁ་ཊྭཱཾ་རྩེ་གསུམ་མཆན་དུ་བཅུག་པ་ཡིས༔ འདྲེ་རྒོད་འབྱུང་པོ་རྡུལ་དུ་བརླག་པར་བྱེད༔ གཅན་འཕྲང་གྲུ་གཟིངས་འཇིགས་པ་བསྐྱབ་ཏུ་གསོལ༔ ཞབས་ལ་རྒྱ་ལྷམ་དར་ཆེན་གསོལ་བ་ཡིས༔ སྒབ་འདྲེ་དམ་སྲི་རྡུལ་དུ་བརླག་པར་བྱེད༔ ལམ་ལོག་ལམ་གོལ་འཇིགས་པ་བསྐྱབ་ཏུ་གསོལ༔ དཔའ་བོ་མཁའ་འགྲོ་གིང་གིས་བསྐོར་བ་ཡིས༔ སྦས་ཡུལ་སྒོ་འབྱེད་བསྟན་པ་སྐྱོང་བར་བྱེད༔
བར་གཅོད་མི་མཐུན་ཕྱོགས་ཀུན་བསྐྱབ་ཏུ་གསོལ༔ གསོལ་བ་འདེབས་སོ་ཨོ་རྒྱན་རིན་པོ་ཆེ༔ བྱིན་གྱིས་རློབས་ཤིག་གུ་རུ་ཐོད་ཕྲེང་རྩལ༔ འཇིགས་པ་བརྒྱད་དང་བཅུ་དྲུག་བསྐྱབ་ཏུ་གསོལ༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཛཔ྄་ཁང་དབྱེ་བ་གོང་ལྟར། ཛཔ྄་ཀྱི་ཐུགས་དམ་བསྐུལ་བ་ནི། ཧཱུྃ༔ ཉོན་མོངས་ཞི་མཛད་འཁྲུལ་སྣང་རང་སར་གྲོལ༔ དུས་གསུམ་མཁྱེན་པ་ཡེ་ཤེས་གུ་རུ་རྗེ༔
མ་སྲིང་མཁའ་འགྲོའི་ཚོགས་དང་བཅས་པ་ལ༔ བདག་གི་གུས་པས་གདུང་ཞིང་བསྟོད་ལགས་ན༔ མ་གྱུར་སེམས་ཅན་རིགས་དྲུག་སྡུག་བསྔལ་བཅས༔ འཁོར་བའི་རྒྱ་མཚོ་ཐར་མེད་བྱིང་བ་རྣམས༔ ཐུགས་རྗེའི་འོད་ཀྱི་ལྕགས་ཀྱུས་རྗེས་བཟུང་ནས༔ རྔ་ཡབ་དག་ཞིང་བགྲོད་པར་བྱིན་གྱིས་རློབས༔ ༈ སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔
ཨོ་རྒྱན? བསམ་པ? ཞེས་གསོལ་འདེབས་ཀྱང་བྱའོ། ། བསྙེན་པའི་དམིགས་པ་ནི། བདག་མདུན་གྱི་ཐུགས་ཀར་པད་ཉི་ཟླ་བའི་དབུས་སུ་རྡོ་རྗེ་སྔོན་པོ་རྩེ་ལྔ་པའི་ལྟེ་བར་ཧཱུྃ་དཀར་གསལ་མར་མེ་ལྟར་འབར་བ་ལས་འོད་ཟེར་འཕྲོས། དེའི་མཐར་སྔགས་ཕྲེང་སྐར་མའི་ཕྲེང་བ་ལྟར་རང་སྒྲ་དང་བཅས་བཀྲ་ལམ་མེར་འཁོར་བར་གྱུར། བསྙེན་པ་ནི། ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ དེ་ལས་སྔགས་ཀྱི་འོད་ཟེར་ཁྲ་ལམ་གྱིས་བྱུང་བ་རང་གི་ཞལ་ནས་ཐོན་ཏེ་མདུན་བསྐྱེད་ཀྱི་ཞལ་དུ་ཞུགས། ཐུགས་ཀར་ཐིམ་པས་ཐུགས་རྒྱུད་བསྐུལ། སླར་སྔགས་ཀྱི་འོད་ཟེར་མདུན་བསྐྱེད་ཀྱི་ལྟེ་བ་ནས་ཐོན། རང་གི་ལྟེ་བར་ཞུགས།
ཐུགས་ཀའི་ས་བོན་ལ་ཐིམ་པས་བྱིན་རླབས་དངོས་གྲུབ་མ་ལུས་པ་ཐོབ་པར་བསམ། སྒྲུབ་པ་ནི། ཨོཾ་ཨཱཿཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ ཡང་སྔགས་ཀྱི་འོད་ཟེར་རིགས་དྲུག་གི་གནས་སུ་འཕྲོས་པས་སོ་སོའི་ལས་ཉོན་སྦྱངས་ནས་ཐམས་ཅད་དཀྱིལ་འཁོར་གྱི་ལྷའི་སྐུར་གྱུར་ཅིང༌། སྔགས་སྒྲ་དི་རི་རི་སྒྲོགས་པར་བསམ། བདག་མདུན་གྱི་ཐུགས་ཀ་ནས་སྔགས་ཀྱི་འོད་ཟེར་དཔག་ཏུ་མེད་ཅིང་བརྗོད་ཀྱིས་མི་ལང་བ་སྟེང་འོག་ཕྱོགས་བཞིར་འཕྲོས་པས། འཁོར་འདས་ཀྱི་དཀྱིལ་འཁོར་ཐམས་ཅད་ལ་ཕོག་ཅིང་རྒྱལ་བ་རྣམས་ལ་མཉེས་པར་མཆོད། དབང་བྱིན་དངོས་གྲུབ་ཐོབ། མཁའ་འགྲོ་དམ་ཅན་རྣམས་ཀྱི་ཐུགས་དམ་བསྐངས་ཤིང་ཉམས་ཆག་སྦྱངས།
དམ་ཚིག་གི་གནད་ལ་བསྐུལ། ཅི་བགྱིས་པའི་བཀའ་ཉན་ཞིང་ཕྲིན་ལས་བསྒྲུབས། འབྱུང་པོ་མ་རུངས་པ་རྣམས་ལ་ཕོག་པས་ཚར་བཅད། བྱང་ཆུབ་སེམས་ཀྱི་འོད་ཟེར་ཕོག་པས་གནོད་སེམས་སྡུག་བསྔལ་དང་བྲལ་ཏེ་བདེ་བའི་ལོངས་སྤྱོད་དང་ལྡན་པར་བྱས། ཁམས་གསུམ་གྱི་སེམས་ཅན་ཐམས་ཅད་ལ་ཕོག་པས་ལུས་ངག་ཡིད་གསུམ་གྱི་སྡིག་སྒྲིབ་མ་ལུས་པ་བྱང་ཞིང་དག་ནས། ཐམས་ཅད་དུས་གཅིག་ཏུ་དཀྱིལ་འཁོར་ལྷ་ཚོགས་ཀྱི་སྐུར་གྱུར་ཅིང༌། དེ་རྣམས་ཐམས་ཅད་ཀྱིས་ཛཔ྄་དབྱངས་སྒྲོགས་པར་གྱུར། སླར་ཡང་ལྷ་ཚོགས་རྣམས་ཀྱི་ཐུགས་ཀ་ནས། འོད་ཟེར་དཀར་སེར་དམར་ལྗང་གྲངས་མེད་པར་འཕྲོས་པས། ཞི་རྒྱས་དབང་དྲག་གི་ལས་ཐམས་ཅད་ཐོགས་མེད་དུ་འགྲུབ་པར ་མོས།
ལས་སྦྱོར་དཔའ་བོ་དཔའ་མོའི་སྔགས་ནི། ཧྲཱི་མ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིཾ་ཧྲིཾ་ཛ་ཛ་སིདྡྷི་ཕ་ལ་ཧཱུྃ༔ གིང་ཕོ་མོའི་སྔགས་ནི། ཨོྃ་དྷ་ཤ་གྲཱྀ་ཝ་གིང་ཀ་ར་སརྦ་ཚིནྡྷ་ཚིནྡྷ་ཡ་ཧཱུྃ་བྷྱོ་ཕཊ྄ཿ དེ་ནས་རྣམ་བུམ་བསྒྲུབ་པ་ནི། གཟུང་ཐག་ལ་འཇུས་ཏེ། ཕཊ྄་ཛཿ ནས་ཕྱེས་ལ། རང་བྱུང་བུམ་པ་གཞལ་མེད་ཁང་ཆེན་པོར། ། སྐད་ཅིག་མཁའ་ལ་གཟའ་སྐར་ཤར་བ་བཞིན། །
དཀྱིལ་འཁོར་རྩ་བའི་ལྷ་ཚོགས་བཀྲ་ལམ་མེར། ། གསལ་བའི་ཐུགས་སྲོག་སྔགས་ཕྲེང་སྤྲོ་བསྡུ་ཡིས། བྱང་སེམས་བདུད་རྩིས་བུམ་པ་གང་བར ་མོས། ། ཞེས་གསལ་བརྟན་གྱི་ངང་ནས་བུམ་སྒྲུབ་ཆེད་རྩ་སྔགས་སུམ་བརྒྱ་ལས་མི་ཉུང་བར་བཟླ། ལས་བུམ་སྔར་མ་སོང་ན་འདིར་བྱ། མཐར་ཡིག་བརྒྱ་དབྱངས་གསལ་རྟེན་སྙིང་སོགས་དང་ཐུན་མཚམས་མཆོད་བསྟོད་ནི། ཡེ་ཤེས་ལྷ་ཚོགས་སྤྱན་འདྲེན་གཤེགས༔ ཕྱི་ནང་གསང་བའི་མཆོད་པ་འབུལ༔ སྐུ་གསུང་ཐུགས་ཡོན་ཕྲིན་ལས་བསྟོད༔ ལྷག་ཆད་འགལ་འཁྲུལ་ཉམས་ཆག་བཤགས༔
མཆོག་དང་ཐུན་མོང་དངོས་གྲུབ་སྩོལ༔ དུང་ཆུ་མཆོད་ཡོན། ཨོཾ་ཨཱཿཧཱུྃ་ གིས་ཕུལ་ལ། བུམ་ལྷ་བདེ་སྟོང་གི་ངོ་བོར་ཞུ་བས་དམ་ཡེ་གཉིས་སུ་མེད་པའི་བྱང་སེམས་བདུད་རྩིས་བུམ་པ་གང་བར ་བསམ་མོ། ༈ རིག་མེ་དོར་བ་ནི། ཨོྃ་བཛྲ་ས་མ་ཡ་ཨོྃ། ཨཱཿབཛྲ་ས་མ་ཡ་ཨཱཿ ཧཱུྃ་བཛྲ་ས་མ་ཡ་ཧཱུྃ། སྭཱ་བཛྲ་ས་མ་ཡ་སྭཱ། ཧཱ་བཛྲ་ས་མ་ཡ་ཧཱ།
ཞེས་མེ་ཏོག་ཕུལ་བས། བདག་དང་དཀྱིལ་འཁོར་བའི་སྐུ་གསུང་ཐུགས་ཡོན་ཏན་ཕྲིན་ལས་རྣམས་གཉིས་སུ་མེད་པར ་བསམ་ཞིང༌། ཨོྃ། ཡེ་ཤེས་རྒྱལ་པོ་སྐུ་གསུང་ཐུགས། ། ཡོན་ཏན་ཕྲིན་ལས་རྨད་པོ་ཆེ། ། དེ་ཉིད་དུ་ནི་མཉམ་སྦྱོར་བས། ། ཕྱག་རྒྱ་ཆེན་པོར་བདག་གྱུར་ཅིག ། ཨོྃ་བཛྲ་ས་མ་ཡ་ཧཱུྃ། ཨོྃ་བཛྲ་ས་མ་ཡ་སཏྭཾ། ཨོྃ་བཛྲ་ས་མ་ཡ་ཧོ།
ཞེས་དངོས་གྲུབ་བསྐུལ་ཞིང་བསྟིམ་མོ། ། གནང་བ་ཞུ་བ་ནི། ཐལ་མོ་སྦྱར་བས་བཏུད་དེ། ཨོྃ། རྡོ་རྗེ་ཡེ་ཤེས་ཐོབ་བྱེད་པའི། ། དེ་བཞིན་གཤེགས་པ་ཐམས་ཅད་ཀྱི། ། སྙིང་པོའི་དཀྱིལ་འཁོར་ཆེན་པོ་འདིར། ། བདག་གི་སློབ་མར་འཇུག་པར་འཚལ། ། ཞེས་གསོལ་བས་གནང་བ་བྱིན་པར་བསམ་མོ། ། བཅུ་གསུམ་པ་དཔའ་བོ་གིང་དང་སྲུང་མར་བརྟེན་ནས་སྦས་ཡུལ་སྒོ་འབྱེད་ཀྱི་ལེ་ཚན་ནོ། །
ལས་བུམ་ནི་དབང་སྒྲུབ་དང་པོ་གང་ཡིན་པར་བྱས་པས་རུང༌། ཉིན་གྱི་བར་མ་ཆད་ན་གཞན་ཀུན་ལ་མི་དགོས། དེ་བཞིན་ཐོག་མར་དཀར་བགེགས་དང་བསྐང་གསོལ་ཚོགས་མཆོད་སོགས་ཀྱང་གཅིག་གིས་འཐུས་ལ། ཡང་ཨོ་རྒྱན་སྨན་ལྷ་ལྟ་བུ་དག ། གཅིག་ཁོ་ན་བསྐུར་ན་ཐམས་ཅད་འགྲོ་དགོས་པ་ཡིན། ཡང་ཉིན་གཅིག་དབང་སྣ་གསུམ་བཞི་བྱེད་དགོས་ཚེ་ཉིན་རེ་བཞིན་ཐོག་མར་དཀར་བགེགས་དང༌། ཐམས་ཅད་སྒྲུབ་ཚར་བའི་རྗེས་གསོལ་ཀ་ཚོགས་སྐོང་སོགས་བྱ་ཆོག་པ་ཡིན་པས་དེ་དོན་སྐབས་ཕྱེད་པར་གལ་ཆེའོ། ། གང་ལྟར་ཡང་མཆོད་བསྟོད་འོད་ཞུ་བཟོད་གསོལ་གྲུབ་ནས་དབང་བཞི་ལེན་པའམ། མིན་ཀྱང་ཏིང་འཛིན་གྱི་དབང་བླང༌། རིག་མེ་དོར་ཞིང་གནང་བ་ཞུ་བ་བཅས་གྲུབ།
དཀྱིལ་འཁོར་ཡོལ་བས་སྒྲིབས། ཆོས་སྐྱོང་སྡེ་ལྔའི་བསྐང་གསོལ་དང་རང་ལུགས་གསོལ་ཀ་རྣམས་གྲུབ་ནས། ན་རཀ་བཤགས་པའམ་བསྡུ་ན་བརྗོད་མེད་དོན་བཤགས་ལ། སྨན་རཀ་གཏོར་མའི་སྐོང་བསྡུས་ཙམ་སྦྱར་བ་སྔོན་དུ་སོང་ནས་ཚོགས་ཀྱི་མགོར། རང་ལུགས་རིག་འཛིན་སྲོག་སྒྲུབ་ཀྱི་གཏོར་བསྔོ་བྱིན་རླབས་སྔོན་དུ་འགྲོ་བས་ཚོགས་བྱིན་རླབས་སྐོང་བཤགས་ཀྱི་བར་བཏང༌། ཕྱི་སྣོད་སྲིད་གསུམ་ཡངས་པ་སོགས་འཕྲོ་སྐྱོང་ཞིང༌། ཚོགས་དྲང་བའི་མགོར་དུས་གསུམ་སངས་རྒྱས་བསམ་ལྷུན་བར་ཆད་ལམ་སེལ་གསོལ་འདེབས་བཅས་གྲོལ་ལོ། ། ཡང་བོད་ཡུལ་རང་ལུགས་འགས་དངོས་གྲུབ་ལེན་པའི་བར་བཏང༌། དབང་བཞི་བླངས་ནས་རྗེས་སུ་འཇུག་པའང་སྣང་མོད། སྔ་མ་བཞིན་མཛད་ན་འཐད་ཆེ།
གང་ལྟར་ཚོགས་སོགས་སྨད་ལས་སྤྱི་ཆིངས་ཟུར་གསལ་ལྟར་ཤེས་པར་མཛད་འཚལ། དེ་དག་གིས་གཉིས་པ་ཇི་ལྟར་བསྒྲུབ་པའི་རིམ་པ་རྫོགས་སོ། ། སྐབས་འདིར་བཅུ་བཞི་པ་ཆོས་སྐྱོང་སྲོག་གཏད་བྱ་ཚུལ་ནི་གཞན་དུ་ཤེས་སོ།། །། ༼༈༽ ༄༅། གསུམ་པ་སྒྲུབ་པ་ཟིན་ནས་དབང་བསྐུར་བ་དངོས་བཤད་པ་ལ། དེའང་བཀའ་འདུས་ཆོས་ཀྱི་རྒྱ་མཚོའི་སྙིང་པོ་དོན་འདུས་ཐུགས་སྒྲུབ་རྣམ་གསུམ་ལས། རྩ་བ་བླ་མ་བདེ་གཤེགས་ཀུན་འདུས་ཀྱི་རྒྱབ་ཆོས་རྗེ་འབངས་གྲོགས་རྣམས་ལ་གདམས་པའི་གསོལ་འདེབས་བསམ་པ་ལྷུན་འགྲུབ་མའི་དབང་བསྐུར་བ་ལ། སྤྱི་དོན་གསུམ་ལས། ནང་གསེས་བཅུ་བཞིར་དབྱེ་བ་ནི། སྟོད་ལས་བྱང་ཆུབ་སྒྲུབ་པའི་ཞལ་གདམས་ལྔ་དང༌། སྨད་ལས་གང་འདུལ་དེར་སྟོན་གྱི་ཞལ་གདམས་ལྔ།
ཕྲིན་ལས་བྱེ་བྲག་གི་ཞལ་གདམས་བཞི་བཅས་བཅུ་བཞིའོ། ། དེ་ལ་དང་པོ། སྣང་མཐའ་ཐོག་མའི་མགོན་པོ་བདེ་གཤེགས་རིགས་ལྔའི་བདེ་ཆེན་ཞིང་སྒྲུབ་ཀྱི་དབང་བསྐུར་བ་ལ། ཐོག་མར་ཚིག་བདུན་གསོལ་འདེབས་དང་སྐྱེས་རབས་གསོལ་འདེབས་སོགས་སོང་ནས། གཞུང་གི་གསོལ་འདེབས་སྐྱབས་སེམས་ནས་བཟུང་སྟེ་བདག་བསྐྱེད་མཆོད་བསྟོད་བར་སོང་ནས་ཛཔ྄་ཁང་དབྱེ་ཞིང༌། བདག་མདུན་དབྱེར་མེད་ཀྱི་བསྐྱེད་བཟླས་བྱ། དེ་ནས་རྣམ་བུམ་དང་ལས་བུམ་བསྒྲུབས་ནས་མཆོད་བསྟོད་འོད་ཞུ་བཅས་ཀྱི་མཐར། རིག་པའི་མེ་ཏོག་ཙམ་གྱིས་བདག་ཉིད་འཇུག་པ་དང༌། སློབ་མ་འཇུག་པའི་གསོལ་འདེབས་རྣམས་བྱ་ལ་དཀྱིལ་འཁོར་ཡོལ་བས་དགབ། གསོལ་ཁ་ནས་བཤགས་སྐོང་ཚོགས་མཆོད་དྲང་བའི་བར།
སྔོན་དུ་འགྲོ་བར་བྱ་དགོས་པ་ཞིབ་པར་སྒྲུབ་པའི་སྐབས་བཤད་ཟིན་པ་བཞིན་འོག་མ་རྣམས་སུ་ཡང་དེ་བཞིན་དུ་ཤེས་པར་བྱའོ། ། སྐབས་འདིར་སྒྲུབ་ཐབས་བཅུ་གསུམ་གང་ཡིན་རུང་སོ་སོར་བསྐུར་དགོས་ཚེ་སྔོན་རྗེས་ཀྱི་སྤྱི་ཆིངས་ནི། ཐོག་མར་ཁྲུས་ནས་དབྱུང་བ་སོགས་སྔོན་དུ་འགྲོ་དགོས་པས། སློབ་མ་རྣམས་སྒོ་དྲུང་དུ་བོས་ལ་ལས་བུམ་གྱི་ཆུས། བདེ་གཤེགས་རྒྱལ་བ་རྣམས་ཀྱི་ཡེ་ཤེས་ཆུ༔ སྐལ་ལྡན་སློབ་མའི་ལུས་ངག་ཡིད་གསུམ་ལ༔ གནས་པའི་ཉེས་ལྟུང་དྲི་མའི་ཚོགས་རྣམས་ཀུན༔ བཀྲུ་བར་བགྱིའོ་བྱང་ཞིང་དག་གྱུར་ཅིག༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧཱུྃ༔ སརྦ་པཱ་པཾ་ད་ཧ་ན་ཤཱནྟིཾ་ཀུ་རུ་ཡེ་སྭཱ་ཧཱ༔
དེ་ནས་བགེགས་གཏོར་བསང་སྦྱང་ནི། ཧྱ་གྷྲྀ་ཝ ས་བསང༌། སྭ་བྷཱ་ཝ ས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར༔ ཨོྃ་ཨཱཿཧཱུྃ༔ སརྦ་བྷུ་ཏ་ཨ་ཀརྵ་ཡ་ཛཿ ཨོཾ་སརྦ་བིགྷྣཱན་ན་མཿ སརྦ་ཏ་ཐཱ་ག? བ་ལིཾ་དྱེ་སྭཱ་ཧཱ། ལན་གསུམ་གྱིས་བསྔོ། ན་མོཿ
རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི? ཆོས་ཀྱི? དགེ་འདུན་གྱི? གསང་སྔགས་རིག་སྔགས་གཟུངས་སྔགས་སྙིང་པོའི་སྔགས་དང་ཕྱག་རྒྱ་ཏིང་ངེ་འཛིན་རྣམས་ཀྱི་བཀའ་བདེན་པ་དང༌། ཁྱད་པར་དུ་བླ་མ་རྩ་གསུམ་བཀའ་འདུས་ལྷ་ཚོགས་བཀའ་སྡོད་དམ་ཅན་རྒྱ་མཚོའི་ཚོགས་དང་བཅས་པ་རྣམས་ཀྱི་བཀའ་བདེན་པ་དང༌། བདེན་པ་ཆེན་པོའི་བྱིན་རླབས་ཀྱིས་དེང་འདིར་སྐལ་ལྡན་གྱི་སློབ་མ་འདི་རྣམས་ལ་སྨིན་བྱེད་ཀྱི་དབང་བསྐུར་ཟབ་མོ་སྒྲུབ་པ་དང༌། མཆོག་ཐུན་གྱི་དངོས་གྲུབ་འཐོབ་པར་མི་དབང་བར་བྱེད་པའི་གདོན་བགེགས་ལོག་པར་འདྲེན་པ་ཐམས་ཅད། མཆོད་སྦྱིན་གྱི་གཏོར་མ་བཟང་པོ་འདིས་ཚིམས་པར་གྱིས་ལ་རང་རང་སོ་སོའི་གནས་སུ་ཕྱིར་དེངས་ཤིག ། གལ་ཏེ་མི་འགྲོ་ན་ཁྲོ་བོ་ཡེ་ཤེས་ཀྱི་རྡོ་རྗེའི་མེ་རབ་ཏུ་འབར་ནས་བགེགས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་ཏ་རེ། རོལ་མོ་འཚམ་རྔམ་དང་བཅས་ཧཱུྃ་བཞིའི་སྔགས་ཀྱིས་བསྐྲད། ཡུངས་དཀར་གྱིས་བྲབ། གུ་གུལ་བདུག
སྟེང་འོག་ཕྱོགས་མཚམས་ཐམས་ཅད་རྡོ་རྗེའི་ར་བ་དྲྭ་བ་གུར་བླ་རེ་ཡེ་ཤེས་ཀྱི་མེ་དཔུང་རབ་ཏུ་འབར་བས་སྲུང་འཁོར་ཡངས་ཤིང་རྒྱ་ཆེ་བ་ཅིས་ཀྱང་མི་ཆོད་མི་ཤིགས་པར་གྱུར། ཨོཾ་བཛྲ་རཀྵ་རཀྵ་སྭཱ་ཧཱ། ཞེས་སྲུང་འཁོར་བསྒོམ་མོ། ། དེ་ནས་མེ་ཏོག་བཀྱེ་བསྡུ་བྱས་ལ། དེ་ནས་སློབ་དཔོན་གྱིས་ཞྭ་ཆོས་དང་བཅས་སྒྲ་དག་ལ་གསལ་བའི་སྒོ་ནས། དེའང་གྲུབ་པའི་དབང་ཕྱུག་སློབ་དཔོན་སངས་རྒྱས་གསང་བའི་ཞལ་སྔ་ནས། དག་པ་ཁྲུས་ནས་མ་དབྱུང་བར། ། གསང་སྔགས་དབང་གི་སྒོ་མི་དབྱེ། ། བྱུར་དང་མི་ཤེས་མ་བསལ་བར། ། གསང་སྔགས་དབང་གི་གྲལ་མི་དགོད། །
སྲུང་བའི་འཁོར་ལོ་མ་བསྒོམས་པར། ། གསང་སྔགས་དབང་གི་ཆོས་མི་བཤད། ། ཅེས་གསུངས་པ་བཞིན། ཕྱི་འཇུག་གི་ཡན་ལག་ཏུ། ཁྲུས་ནས་དབྱུང་བ་དང༌། བགེགས་བསྐྲད་སྲུང་གུར་སྒོམ་པ་རྣམས་སོ། ། ད་འོ་ན། ནམ་མཁའ་དང་མཉམ་པའི་སེམས་ཅན་ཐམས་ཅད། རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱ། དེའི་ཆེད་དུ་དམ་པའི་ཆོས་ཟབ་མོ་ཉམས་སུ་བླང་བར་བགྱིའོ།
དེའང་ཐུན་མོང་ཐེག་པའི་ལམ་ལ་ཞུགས་ན་བསྐལ་པ་གྲངས་མེད་གསུམ་ལ་སོགས་པའི་རྩོལ་སྒྲུབ་ཀྱི་ཡུན་འགོར་བས། དེའི་བར་དུ་མ་རྒན་རྣམས་སྡུག་བསྔལ་དོས་དྲག་པོས་མནར་བར་འདུག་པས། ད་རེས་ཚེ་གཅིག་གིས་ཟུང་འཇུག་རྡོ་རྗེ་འཆང་གི་གོ་འཕང་འཐོབ་པར་བྱ་བའི་ཕྱིར་འབྲས་བུ་རྡོ་རྗེ་ཐེག་པར་ཞུགས་པར་བྱའོ། ། དེའང་སྨིན་བྱེད་ཀྱི་དབང་བསྐུར་ཟབ་མོ་སྔོན་དུ་མ་སོང་ན་མི་རུངས་སྟེ། རྒྱུད་གསང་སྙིང་ལས། སློབ་དཔོན་མཉེས་པར་མ་བྱས་ཤིང༌། ། དབང་རྣམས་ཐོབ་པར་མ་བྱས་ན། ། ཉན་ལ་སོགས་པར་བརྩོན་པ་ནི། ། འབྲས་བུ་མེད་ཅིང་བརླག་པར་འགྱུར། ཞེས་གསུངས་པས།
ཐོག་མར་སྨིན་བྱེད་ཀྱི་དབང་བསྐུར་ཞུས་ནས། ལམ་རིམ་གཉིས་ལ་སློབ་པར་བྱ་སྙམ་པས་ཐོག་མར་བྱང་ཆུབ་མཆོག་ཏུ་ཐུགས་བསྐྱེད་པ་ཟབ་མོ་གསལ་བཏབ་སྟེ་གསན་འཚལ། དེའང་མདོ་རྒྱུད་བསྟན་བཅོས་དྲི་མ་མེད་པ་རྣམས་ནས་ཇི་སྐད་གསུངས་པ་བཞིན་སྣོད་ཀྱི་སྐྱོན་གསུམ་དྲི་མ་དྲུག་མི་འཛིན་པ་ལྔ་དང་བཅས་པ་སྤངས་ནས་ལེགས་པར་གསན་དགོས་ཏེ། དཀྱིལ་འཁོར་གྱི་ཆོ་ག་རྡོ་རྗེ་འབྱུང་བ་ལས། རྟོག་པ་ཐམས་ཅད་ལེགས་པར་བསྡུས་ནས་ནི། ། ཤིན་ཏུ་བསམ་པ་བཟང་དང་ལྡན་པས་ཉོན། ། བརྗེད་ངེས་བློ་ལ་རྡོ་རྗེ་སེམས་དཔའ་སོགས། ། དུས་གསུམ་རྒྱལ་བ་རྣམས་ཀྱིས་བྱིན་མི་རློབས། ། ཞེས་གསུངས་པ་ཐུགས་ངེས་དང༌། རང་ལ་ནད་པའི་འདུ་ཤེས།
ཆོས་ལ་སྨན་གྱི་འདུ་ཤེས། དགེ་བའི་བཤེས་གཉེན་ལ་སྨན་པ་མཁས་པའི་འདུ་ཤེས། ཆོས་ཉམས་སུ་ལེན་པ་ནི། སྨན་བསྟེན་ན་ནད་ཉེ་བར་སེལ་བའི་འདུ་ཤེས་ཏེ་ཡང་དག་པའི་འདུ་ཤེས་བཞི་དང་ལྡན་པ། ཕ་རོལ་ཏུ་ཕྱིན་པ་དྲུག་དང་ལྡན་པའི་སྒོ་ནས། དགེ་བའི་བཤེས་གཉེན་དཀྱིལ་འཁོར་གྱི་བདག་པོ་དངོས་སུ་མོས་གུས་དད་པ་དང་ལྡན་པས་སྒོ་གསུམ་ལེགས་པར་བསྡམས་ཏེ་གཞན་དུ་མ་ཡེངས་པའི་སྒོ་ནས་གསན་འཚལ། དེ་ལ་གང་གསན་པར་བྱ་བའི་ཆོས་ཀྱི་རིམ་པ་ནི། ཐོག་མར་རང་རེ་རྣམས་ཀྱིས་ཡིད་བཞིན་གྱི་ནོར་བུ་ལག་ཏུ་ལོན་པའི་དཔེ་བརྒྱ་སྟོང་གིས་ཆར་ཡང་མི་ཕོད་པ། ཤིན་ཏུ་རྙེད་པར་དཀའ་ལ་རྙེད་ན་དོན་ཆེན་པོ་དང་ལྡན་པ་དལ་འབྱོར་བཅོ་བརྒྱད་དང་ལྡན་པའི་ལུས་རྟེན་བཟང་པོ་ཞིག་རྙེད་ཟིན་ཀྱང༌། དེ་ཁོ་ནས་མི་ཆོག་སྟེ་ཕྱི་མར་ཕན་པའི་ལྷ་ཆོས་ཤིག་བསྒྲུབ་དགོས།
དེའང་འཕྲལ་དུ་མ་སྒྲུབ་ཚེ་ལར་སྙིགས་མའི་དུས་འདིར་འཚོ་རྐྱེན་ནི་དཀོན་ཞིང༌། འཆི་རྐྱེན་ནི་མང་བས། ནམ་འཆི་ཆ་མེད་དང་འཆི་རྐྱེན་ངེས་མེད་ཡིན་པ་མ་ཚད་ཐ་ན་དེ་རིང་དང་སང་ཉིན་ཙམ་ཡང་མི་འཆི་བའི་ངེས་པ་མེད།

འཆི་བའི་ཚེ། གཉེན་ཉེ་འབྲེལ། གྲོགས་དགའ་མཛའ། ཐོབ་གོ་ས། ནོར་ལོངས་སྤྱོད་སོགས་གང་ཡང་རྗེས་སུ་མི་འབྲང་བར། ལས་དཀར་ནག་འབའ་ཞིག་རྗེས་སུ་འབྲང་བས་བདེ་སྡུག་གི་འབྲས་བུ་མི་བསླུ་བར་མྱོང་དགོས། དེའི་ཚེ་ད་ལྟ་དགེ་བ་མ་སྒྲུབ་པར་ཁྱེར་རྒྱུ་ནི་མེད། སྡིག་པ་མི་འདོད་ཀྱང་འདོར་དུ་ནི་མི་བཏུབ། དེ་བས་ད་ལྟ་ཉིད་ནས་བླང་དོར་ཕྱིན་ཅི་མ་ལོག་པ་ཞིག་སྒྲུབ་པ་གལ་ཆེ། ལས་ཉོན་གྱི་གཞན་དབང་གིས་འཁོར་བའི་གནས་རིས་མཐོ་དམན་གང་དུ་སྐྱེས་ཀྱང་སྡུག་བསྔལ་ལས་མ་འདས། དེས་ན་ཕ་མ་སེམས་ཅན་ཐམས་ཅད་འཁོར་བ་ལས་ཐར་བའི་ཐབས་རྣམ་གྲོལ་གཏན་གྱི་འདུན་མ་དམ་པའི་ལྷ་ཆོས་རྣམ་དག་ཅིག་སྒྲུབ་དགོས།
དེའང་བདག་ཅག་གི་སྟོན་པ་ཐབས་མཁས་ལ་ཐུགས་རྗེ་ཅན་དེ་ཉིད་ཀྱིས་གདུལ་བྱའི་ཁམས་དབང་བསམ་པའི་བག་ལ་ཉལ་གྱི་རིམ་པ་དང་མཐུན་པའི། ཆོས་ཕུང་བརྒྱད་ཁྲི་བཞི་སྟོང་སོགས་དམ་པའི་ཆོས་ཀྱི་བདུད་རྩི་བསམ་གྱིས་མི་ཁྱབ་པ་ཞིག་གསུངས་པ་ཐམས་ཅད་བསྡུ་ན། ཐེག་པ་དམན་པ་དང་ཐེག་པ་ཆེན་པོ་གཉིས་སུ་འདུ་ལ། དེའང་ཉན་རང་ཐེག་པས་དངོས་སུ་ལམ་དང་འབྲས་བུ་ཐར་པའི་ཆ་ཤས་ཙམ་ལས་རྣམ་གྲོལ་གྱི་ལམ་རྫོགས་པར་མ་བསྟན་ཅིང༌། རང་འབྲས་མཐར་ཕྱིན་ཐོབ་ནས་ཀྱང༌། གཟོད་ཐེག་ཆེན་ལ་འཇུག་དགོས་པས་ལམ་དམན་ལ། ཐེག་ཆེན་ནི་ཐེག་དམན་ལས་ཁྱད་པར་ཆེན་པོ་བདུན་གྱིས་འཕགས་ཚུལ། མགོན་པོ་བྱམས་པས། དམིགས་པ་ཆེན་པོ་ཉིད་དང་ནི། ། དེ་བཞིན་སྒྲུབ་གཉིས་དག་པ་དང༌། །
ཡེ་ཤེས་བརྩོན་འགྲུས་བརྩམས་པ་དང༌། ། ཐབས་ལ་མཁས་པར་གྱུར་པ་དང༌། ། ཡང་དག་གྲུབ་པ་ཆེན་པོ་དང༌། ། སངས་རྒྱས་ཕྲིན་ལས་ཆེན་པོ་དང༌། ། ཆེན་པོ་འདི་དག་དང་ལྡན་ཕྱིར། ། འདི་ནི་ཐེག་ཆེན་ཞེས་བྱར་བརྗོད། ། ཅེས་གསུངས་པས། དམིགས་པ་ཆེན་པོས་ཆོས་ཉིད་ནམ་མཁའ་དང་འདྲ་བ་ལ་དམིགས་པ། སྒྲུབ་པ་ཆེན་པོས་རང་གཞན་གཉིས་ཀའི་དོན་སྒྲུབ་པ། ཡེ་ཤེས་ཆེན་པོས་བདག་འཛིན་གཉིས་ཀ་སྟོང་པའི་ཆོས་ཉིད་དང་སྙིང་རྗེ་ཟུང་དུ་འཇུག་པའི་ཡེ་ཤེས།
བརྩོན་འགྲུས་ཆེན་པོས་བསྐལ་པ་གྲངས་མེད་པར་སེམས་ཅན་གྱི་དོན་ལ་བརྩོན་པ། ཐབས་མཁས་ཆེན་པོས་སྲིད་ཞིའི་མཐའ་གང་ལ་མི་གནས་པ། གྲུབ་པ་ཆེན་པོས་སྟོབས་སོགས་སངས་རྒྱས་ཀྱི་ཡོན་ཏན་ཚད་མེད་པ། ཕྲིན་ལས་ཆེན་པོ་འཁོར་བ་ཇི་སྲིད་བར་གཞན་དོན་ལྷུན་གྲུབ་ཏུ་འབྱུང་བ་བཅས་ཐབས་བདུན་གྱིས་ཁྱད་པར་དུ་འཕགས་པའི་ཐེག་ཆེན་ནི་ལམ་གྱི་མཆོག་ཡིན་ནོ། ། དེ་ལའང་གཉིས་ཏེ། གལ་པོ་ལས། མཚན་ཉིད་རྒྱུ་ཡི་ཐེག་པ་ཡིས། ། སེམས་ཅན་སངས་རྒྱས་རྒྱུ་རུ་ཤེས། ། འབྲས་བུ་སྔགས་ཀྱི་ཐེག་པ་ཡིས། ། སེམས་ཅན་སངས་རྒྱས་ཉིད་དུ་ཤེས། །
རྒྱུ་དང་འབྲས་བུ་གང་ཡིན་པ། ། ཕྱོགས་ཀྱིས་རབ་ཏུ་ཤེས་པར་བྱ། ། ཞེས་གསུངས་པ་ལྟར། རྒྱུ་ལམ་དུ་བྱེད་པ་མཚན་ཉིད་ཀྱི་ཐེག་པ་དང༌། འབྲས་བུ་ལམ་དུ་བྱེད་པ་རྡོ་རྗེའི་ཐེག་པ་གཉིས་ཀས། སྤྱིར་བསྒྲུབ་བྱ་བྱང་ཆུབ་ཐོབ་པར་འདོད་པ་དོན་གཅིག་ཀྱང༌། སྒྲུབ་བྱེད་ཐབས་ཀྱི་སྒོ་ནས་ཁྱད་པར་ཆེ་སྟེ། ཚུལ་གསུམ་སྒྲོན་མེ་ལས། དོན་གཅིག་ན་ཡང་མ་རྨོངས་དང༌། ། ཐབས་མང་དཀའ་བ་མེད་པ་ཡི། །
དབང་པོ་རྣོན་པོའི་རྐྱེན་བྱས་ཏེ། ། སྔགས་ཀྱི་ཐེག་པ་ཁྱད་པར་འཕགས། ། ཞེས་འཇུག་སྒོ་དབང་སོགས་ཐབས་ལ་མ་རྨོངས་པ་དང༌། རང་གཞན་གྱི་དོན་གཉིས་འབད་མེད་དུ་སྒྲུབ་པར་བྱེད་པའི་ཐབས་མང་པོ། དཀའ་བ་མང་པོ་སྤྱད་མི་དགོས་པར་འབྲས་བུ་མངོན་དུ་བྱེད་པའི་ཐབས་སླ་བ། དབང་པོ་རྣོན་པོས་དབང་དུ་བྱས་ཏེ་གསུངས་པའི་སྔ་མ་ལས་ཁྱད་འཕགས་ཀྱི་ཆོས་དུ་མ་དང་ལྡན་པས་གསང་སྔགས་རྡོ་རྗེ་ཐེག་པ་ཡིན། དེ་ལའང་རྒྱ་གར་འཕགས་ཡུལ་དུ་དེ་ལྟའི་དབྱེ་བ་མེད་མོད། གངས་ཅན་ཡུལ་འདིར་ལོ་ཙཱ་བས་འགྱུར་སྔ་ཕྱི་ལ་བརྟེན་ནས་སྔགས་གསར་རྙིང་གཉིས་སུ་བཏགས་པ་ལས། འདི་ནི་ཕྱི་འགྱུར་རྡོ་རྗེ་ཐེག་པ་གསར་མ་ལས་སྤྱན་འདྲེན་པ་པོ་ཡོན་བདག ། ཕྱག་བཞེས་གཙུག་ལག་ཁང༌།
ཞུ་ཆེན་པཎྜི་ཏ། སྒྱུར་བྱེད་ལོ་ཙཱ་བ། ཞུ་རྟེན་མེ་ཏོག ། བསྒྱུར་བྱའི་ཆོས་ཀྱི་ཁྱད་པར་ཏེ། ཁྱད་ཆོས་དྲུག་ལྡན་གྱིས་ཁྱད་པར་དུ་འཕགས་པ་ནི་སྔ་འགྱུར་རྙིང་མ་ཡིན། དེ་ལའང༌། རིང་བརྒྱུད་བཀའ་མ། ཉེ་བརྒྱུད་གཏེར་མ། ཟབ་མོ་དག་སྣང་གི་ཆོས་སྡེ་དང་གསུམ་ཡོད་པ་ལས། ད་ལམ་འདིར་བཀའ་མ་ལས་བཀའ་བབ་ལུང་བསྟན།
སྨོན་ལམ་དབང་བསྐུར། མཁའ་འགྲོ་གཏད་རྒྱ་སྟེ། ཁྱད་པར་གྱི་བརྒྱུད་པ་གསུམ་དང༌། གཙོ་བོ་བརྒྱུད་ཐག་ཉེ་ཞིང༌། གཏེར་ཡིག་གི་དཔེ་དཔང་མངའ་བས་ཁུངས་བཙུན་པ། གང་ལ་གང་འདུལ་གྱི་དུས་དང་མཚོན་པ་མངོན་པར་སྣང་བའི་ཟབ་ལམ་ནུབ་པ་མེད་པ། ཁྱད་པར་དུ་འཕགས་པ་ཟབ་མོ་གཏེར་གྱི་ཕྱོགས་སུ་གཏོགས་པ་ཡིན་ལ། དེའི་ཟབ་ཁྱད་ཀྱང༌། ཨོ་རྒྱན་རྡོ་རྗེ་འཆང་གི་བཀའི་ཐང་ཡིག་ཏུ། ཤིན་ཏུ་ཟབ་པའི་མཐར་ཐུག་སྙིང་པོ་རྣམས༔
སྤྱིར་ནི་བོད་ཁམས་གསར་དད་ཆེ་བ་དང་༔ སྙིགས་མའི་འགྲོ་ལ་ཕལ་ཆེར་སྙིང་བརྩེ་བས༔ དབུས་མཐའ་ཐམས་ཅད་གཏེར་གྱིས་བཀང་ནས་བཞག༔ ལས་ཅན་བུ་དང་འཕྲད་པའི་སྨོན་ལམ་བཏབ༔ མ་འོངས་དུས་སུ་རྟོག་གེ་ཐ་སྙད་མཁན༔ སྒོམ་ཆེན་ལ་སོགས་ཕྱོགས་དང་རིས་དྲེགས་ཅན༔ རང་ཆེ་འབྱིན་ཞིང་གཏེར་ལ་རྩོད་ན་ཡང་༔ སྙིགས་མའི་ཆོས་བྱེད་ཕལ་ཆེར་གཏེར་གྱིས་འདྲེན༔ ཟབ་ལ་ཁ་ཚང་མ་འགྲིབ་མཐའ་རྒྱས་ཤིང་༔ གདམས་པ་སྣ་རེས་གང་ཟག་གྲོལ་བར་ངེས༔
དེ་བས་ལས་སད་སྐལ་ལྡན་སྦྱངས་པ་ཅན༔ འཆི་བ་དྲན་རྣམས་གཏེར་ཆོས་ཉམས་སུ་ལོངས༔ ཚེ་གཅིག་སངས་རྒྱས་འཐོབ་བོ་རྗེ་འབངས་གྲོགས༔ ཞེས་གསུངས་པ་བཞིན། སྙིགས་དུས་བསྟན་འགྲོའི་ཕན་བདེའི་རྩ་ལག་ནི་དུས་བབ་ཟབ་གཏེར་ལ་རག་ལས་པ་ཡིན། དེ་ལྟ་བུའི་ཟབ་གཏེར་རྣམས་གུ་རུ་ཡབ་ཡུམ་གྱིས་ཕྱི་མའི་བསྟན་འགྲོའི་བཙས་སུ་དགོངས་ནས་གངས་ཅན་གྱི་རི་བྲག་མཚོ་གསུམ་དང༌། ནམ་མཁའ་བར་སྣང་ཐམས་ཅད་དུ་ཏིང་འཛིན་མི་ཤིགས་པའི་རྒྱ་ཡིས་བཏབ་སྟེ། ཡེ་ཤེས་དང་ལས་ལས་གྲུབ་པའི་མ་མོ་མཁའ་འགྲོ་ཆོས་སྐྱོང་གཏེར་སྲུང་རྣམས་ལ་གཉེར་ཁ་གཏད་དེ། དུས་ལ་བབ་ཚེ་ཆོས་བདག་བུ་ལ་སྤྲོད་ཅེས་སྨོན་ལམ་དང་བཅས་སྦས་པར་མཛད་ལ། དེ་ཉིད་སྤྱན་འདྲེན་པོའང་སྔོན་གྱི་ཆོས་རྒྱལ་ལོ་པཎ་ས་ཆེན་པོ་ལ་བཞུགས་པའི་འཕགས་ཆེན་རྣམས་གང་འདུལ་སྤྲུལ་པའི་གཏེར་སྟོན་བརྒྱ་རྩ་སོགས་བྱོན་པར་མཛད་པ་ལས།
འདི་ནི་གུ་རུའི་ཐུགས་སྲས་སྙིང་གི་བུ་དགུ་ཞེས་འཕགས་ཡུལ་གྱི་གྲུབ་ཆེན་རིག་འཛིན་བརྒྱད་དང་ཐ་མི་དད་པ་སྒྲུབ་སྡེ་བརྒྱད་ཀྱི་བཀའ་བབ་བུ་དགུའི་ནང་ཚན། འཇམ་དཔལ་སྐུའི་བཀའ་བབ་དང༌། ཁྱད་པར་དུ་མདོ་སྒྱུ་སེམས་གསུམ་གྱི་བསྟན་པའི་ཤིང་རྟ་ཆེན་པོ། གངས་ལྗོངས་སྔགས་འཆང་ཕུར་ཐོགས་ཡོངས་ཀྱི་རྒྱལ་པོ་གནུབས་ཆེན་སངས་རྒྱས་ཡེ་ཤེས་ཞེས་མཚན་ཉི་ཟླ་ལྟར་གསལ་ཞིང༌། གྲུབ་གཉིས་རྒྱ་མཚོའི་ཕ་མཐར་སོན་པ། གྲུབ་པའི་རྟགས་དང་རྫུ་འཕྲུལ་གྱིས་ནམ་མཁའི་དབྱིངས་སུ་འཕུར་ཞིང་ཉི་ཟླ་གདན་དུ་བཏིང་བ་དང༌། བྲག་ལ་ཕུར་པ་འདེབས་པ། སྡིགས་མཛུབ་གཏད་པ་ཙམ་གྱིས་སྲ་མཁྲེགས་བྲག་གི་རི་བོའང་རྡུལ་ཕྲན་དུ་བཤིག་ནུས་པ་སོགས། མདོར་ན་བདུད་རྗེ་གླང་དར་མའང་རྗེ་འདིའི་ནུས་མཐུས་ཟིལ་གྱིས་མནན་པས་མདོ་སྒྱུ་སེམས་གསུམ་གྱི་བསྟན་པ་གོས་དཀར་ལྕང་ལོའི་སྡེ་དང་བཅས་པར་གླགས་བལྟ་བར་མ་ནུས་པས་མཚོན་བསྟན་པ་འཛིན་སྲུང་སྤེལ་བའི་བཀའ་དྲིན་ཆེ་ཞིང༌། སྐུ་ཚེའང་མངའ་བདག་ཁྲི་སྲོང་ནས་རྗེ་དཔལ་འཁོར་བཙན་གྱི་བར་མི་ལོ་སུམ་བརྒྱ་མ་ཟིན་ཙམ་བཞུགས་པས་མཚོན།
ནུས་པའི་མཐུ། རྣམ་བཞིའི་ལས། འཆི་མེད་ཚེ་སོགས་ཐུན་མོང་གི་གྲུབ་པ་དང༌། ཐུན་མིན་སྐུ་ཚེ་དེ་ཉྀད་ལ་ཐེག་མཆོག་སྙིང་པོའི་ལམ་མཐར་སོན་ཅིང༌། མཐར་སྐུ་མི་སྣང་བར་འོད་ལུས་སུ་གཤེགས་པ་དེ་ཉིད་ཀྱི་ཡེ་ཤེས་སྒྱུ་མའི་རོལ་གར་སྤྲུལ་པའི་གཏེར་ཆེན་གཙུག་ལག་དཔལ་དགེ ། དུམ་རྒྱ་ཞང་ཁྲོམ། དྲི་མེད་ཀུན་དགའ་སོགས་གཏེར་སྟོན་རྐྱང་པ་བདུན་དང་གཞན་དུ་མ་བྱོན་པར་གསལ་ལ། སྔ་མ་གཏེར་ལུང་རྡོ་རྗེའི་ཚིག་རྐང་དུ། གནུབས་ཆེན་ཁྱོད་འདི་ནས་སྐྱེ་བ་བཅུ་བདུན་པའི་མཚམས་སུ་མིང་གནམ་ལྕགས་ལས་གྲུབ་པ་མ་ངེས་པ་རླུང་ལྟར་རྒྱུ་བ་ཞིག་འབྱུང་ངོ་ཞེས་དང༌། ལུང་བྱང་ཆེན་མོ་ལས།
ད་ལྟའི་དཔལ་ཆེན་སངས་རྒྱས་ཡེ་ཤེས་ཁྱོད༔ སྐྱེ་བ་འཕྲུལ་མེད་མདོ་ཁམས་ཕྱོགས་སུ་འབྱུང་༔ རྒྱལ་ཁམས་རྔམ་སྒྲ་ནག་པོ་ཡུལ་གྱི་མིང་༔ བྱ་ནག་གཤོག་རྡེབ་གཅན་གཟན་ངར་བའི་རོང་༔ རྩི་ཤིང་མདུང་རྩེ་གཟེངས་པ་ལྟ་བུའི་ཚལ༔ ཡབ་ཡུམ་གཤེད་གཞི་ཞེ་སྡང་ལོ་འཛིན་པ༔ ཤེས་རབ་བློ་ལྡན་ཟབ་གསང་ལས་སད་པའི༔ ལུས་ལ་བརྡ་རྟགས་ཤ་མཚན་རི་མོ་ནི༔ དྲག་པོའི་རྟགས་རྒྱ་སྤྱི་གཙུག་མེ་རིས་བརྒྱན༔ རྒྱུད་སྨིན་དབང་རྟགས་སོ་ཞོ་ཚེ་བུམ་ལྡན༔
སྟོང་ཉིད་དོན་ལྡན་སྙིང་ཁར་སྨེ་བས་བརྒྱན༔ ཚིགས་རྣམས་པདྨ་བརྡ་ནི་ཤེས་རབ་ལྡན༔ གསང་བར་ཧཱུྃ་མཐིང་ཀརྨ་ལས་འབྲེལ་གླིང་༔ མི་འགྱུར་རྟགས་ལྡན་སྐུ་ལྔའི་ཆོས་ལ་དབང་༔ མ་ངེས་བརྟུལ་ཞུགས་སྨྱོན་པ་ལྟ་བུར་སྤྱོད༔ ཕྱོགས་མེད་འགྲོ་དོན་རྒྱལ་ཁམས་རླུང་བཞིན་རྒྱུ༔ ཏི་སྒྲོ་གཡའ་ལུང་བྲག་གསུམ་ནས་བཟུང་སྟེ༔ རོང་ཆེན་ལྔ་ཡི་ཟབ་གཏེར་རྟགས་བདུན་དབང་༔ བཀའ་གསང་ཤོག་དྲིལ་བདུན་ཅུ་དོན་ལྔ་འདི༔ དབང་བཞི་བླང་ཞིང་ཕབ་ནས་ཡང་གཏེར་སྦོས༔
ཞེས་གསུངས་ལ། དེ་ལྟ་བུའི་བཀའ་གསང་ཟབ་མོ་གཏེར་གྱི་རིང་ལུགས་ལ་དབྱེ་ན་དབུས་གཏེར་ཟུག་པ་རྩ་བ་ལྟ་བུ། ཤར་གཏེར་འདྲིལ་བ་སྡོང་པོ་ལྟ་བུ། ལྷོ་གཏེར་གྱེས་པ་ཡལ་ག་ལྟ་བུ། ནུབ་གཏེར་གསལ་བ་མེ་ཏོག་ལྟ་བུ། བྱང་གཏེར་སྨིན་པ་འབྲས་བུ་ལྟ་བུར་གསུངས་པ་ལས། ད་ལམ་འདི་ནི་ཟུག་པ་རྩ་བ་ལྟ་བུའི་དབུས་གཏེར་གྱི་ཁོངས་སུ་གཏོགས་པ་ཡིན། དེ་ལའང་ཕྱི་གཏེར་ནང་གཏེར་གསང་གཏེར་ཡང་གཏེར་མ་ནིང་གི་གཏེར་ཁ་ལ་སོགས་པ་གཏེར་རིགས་བཅོ་བརྒྱད་དུ་གྲགས་པ་ལས་འདི་ནི་གསང་གཏེར་གྱི་ཁོངས་སུ་གཏོགས་པ་མ་ཟད་ཨཽ་རྒྱན་སངས་རྒྱས་གཉིས་པས་བོད་ཁམས་ཕན་བདཻའི་རྩ་ལག་དམ་པར་རྡོ་རྗེ་ལུང་གིས་བསྔགས་པ་རིག་འཛིན་གར་དབང་གནམ་ལྕགས་རྡོ་རྗེའམ། རྩ་གསུམ་གླིང་པ་ཆོས་ཀྱི་རྒྱ་མཚོ། པདྨ་གཏེར་བདག་གླིང་པ་སོགས་མཚན་དགུ་དང་ལྡན་པ་དེ་ཉིད།
མདོ་ཁམས་སྤ་རོང་ཞེས་པར་རླངས་དཔལ་གྱྀ་སེངྒེའི་གདུང་ལ་རབ་བྱུང་བཅུ་གཉིས་ཤིང་ཕོ་ཁྱིའི་ལོར་སྐུ་འཁྲུངས་ཤིང༌། དགུང་ལོ་ལྔར་སོན་པའི་ཚེ་གུ་རུ་ཡབ་ཡུམ་གྱིས་རྗེས་སུ་བཟུང་ཞིང་དབང་བསྐུར་ལུང་བསྟན་པ་སོགས་དག་སྣང་མང་དུ་གཟིགས། ཁྱད་པར་ཏི་སྒྲོར་གུ་རུ་ཡབ་ཡུམ་གྱི་ཞལ་གཟིགས། དག་པའི་སྣང་བར་ཟངས་མདོག་དཔལ་རིར་ཕེབས་ནས་གུ་རུ་ཡབ་ཡུམ་དགའ་རབ་རྡོ་རྗེ་ཀུན་བཟང་ཡབ་ཡུམ་རྣམས་ལས་དབང་བཞི་དང༌། ཁྱད་པར་རིག་པའི་རྩལ་དབང་ཐོབ་སྟེ་ཆོས་ཉིད་ཀྱི་དགོངས་པ་ནམ་མཁའ་དང་མཉམ་པར་གྱུར། སྣང་བ་ཐམས་ཅད་སྒྱུ་མར་ཤར་བས་སྣང་སྲིད་འདོད་རྒུར་བསྒྱུར་བའི་རྫུ་འཕྲུལ་ལ་མངའ་བརྙེས། ཆོས་སྐྱོང་རྣམས་བྲན་དུ་ཁོལ་ཞིང༌། ཁྱད་པར་དུ་མི་མིན་ཡེ་ཤེས་ཀྱི་མཁའ་འགྲོ་མ་འདོད་ཁམས་དབང་ཕྱུག་དང༌། དབྱིངས་ཕྱུག་ཆོས་ཀྱི་སྒྲོལ་མ་རྣམས་ཀྱིས་གསང་བའི་ལས་རྒྱ་མཛད་ཅིང་ཟབ་གཏེར་གྱི་བརྡ་གྲོགས་མཛད། རིམ་པར་ཁ་བྱང་གི་དངོས་གྲུབ་ཐོབ་ནས་ཤིང་ཕོ་རྟ་ནས་བཟུང་ཁྲོམ་གཏེར་དང་གསང་གཏེར་སོགས་ངོ་མཚར་སྒྱུ་འཕྲུལ་བསམ་གྱིས་མི་ཁྱབ་པའི་སྒོ་ནས་གཏེར་གནས་སུམ་ཅུ་རྩ་དགུ་ནས་ཟབ་གཏེར་བདུན་ཅུ་རྩ་ལྔ་སོགས་རིམ་པར་བཞེས་པའི་ནང་ཚན།
ཁྱད་པར་དུ་གྱུར་པ་འདི་ཉིད་ཀྱི་ལོ་རྒྱུས་ནི། ལྷ་སྲས་རྗེ་འབངས་ལ་གནང་བའི་ཞལ་གདམས་ལས། མངའ་བདག་རྒྱལ་པོ་ཁྲི་སྲོང་ལྡེའུ་བཙན་གྱིས༔ ཟ་ཧོར་རིག་འཛིན་པདྨ་སྤྱན་དྲངས་ནས༔ བྲག་དམར་དཔལ་གྱི་བསམ་ཡས་ཕོ་བྲང་བཞེངས༔ བདེ་གཤེགས་བཀའ་འདུས་ཆོས་ཀྱི་འཁོར་ལོ་བསྐོར༔ ལས་ཅན་སྐལ་ལྡན་རྗེ་འབངས་སྨིན་པར་མཛད༔ བོད་ལ་མདོ་སྔགས་བསྟན་པའི་ཉི་མ་ཤར༔ བསྐྱེད་རྫོགས་གཉིས་ཀྱིས་སེམས་ཅན་སྨིན་པར་མཛད༔ ལུང་རིགས་གཉིས་ཀྱིས་ཐེག་ཆེན་ཆོས་སྒྲ་སྒྲོགས༔
འཆད་རྩོད་རྩོམ་པས་བསྟན་པའི་རྒྱལ་མཚན་བསྒྲེངས༔ རྩོད་བཟློག་ང་རོས་མུ་སྟེགས་མཐའ་རུ་སྤྱུགས༔ རིམ་གཉིས་སྤོབས་པས་བསྟན་པའི་སྲོག་ཤིང་བཙུགས༔ རྒྱ་ཆེན་རྒྱུན་མི་འཆད་པའི་གཏེར་ཁ་སྦས༔ སྙན་བརྒྱུད་རྒྱ་མཚོ་གངས་ཅན་ལྗོངས་སུ་འཁྱིལ༔ བསྟན་པའི་ས་གནད་མི་འཇིག་མེ་བཙའ་བསྡམས༔ མཐའ་འདུལ་ཡང་འདུལ་གཙུག་ལག་ཆོས་འཁོར་བཞེངས༔ འདི་ཕྱི་བོད་འབངས་སྐྱོབ་པའི་ཞལ་གདམས་བཀོད༔ མན་ངག་རིན་ཆེན་ཕྲེང་བའི་ཚོམ་བུ་བཀྲམ༔ གསང་སྔགས་བསྟན་པ་མཐའ་རུ་རྒྱས་པར་མཛད༔
རྗེ་ལ་ཞུས་པའི་བཀའ་གནང་གེགས་མེད་གྲུབ༔ དེ་ནས་ལྷ་སྲས་མུ་ཁྲི་བཙན་པོ་དང་༔ རྗེ་འབངས་རྒྱ་མཚོ་བཀའ་ཡི་འབངས་བཅས་ནས༔ བསམ་ཡས་དམ་པའི་རྒྱ་མཁར་རྩེ་དགུའི་མདུན༔ ཕོ་བྲང་དབུ་རྩེ་རིགས་གསུམ་དག་ལ་ནི༔ མ་འོངས་ལུང་བསྟན་ཞུས་པ་སྔ་མ་དང་༔ མཆིམས་ཕུར་བདེར་འདུས་སྐོར་གསུམ་བར་པའི་སྐབས༔ ཕྱི་མ་ཁྲ་འབྲུག་བཀའ་འདུས་ཞལ་ཕྱེས་ཚེ༔ ཞུས་ལན་ཞལ་གདམས་ལེའུ་བདུན་མ་དང་༔ སྔ་ཕྱི་ཐམས་ཅད་བཀྲ་ཤིས་མཐའ་རྟེན་དུ༔
རྗེ་འབངས་རྒྱལ་བློན་དགོངས་པ་རྫོགས་པ་ཡི༔ སྨོན་ལམ་བསམ་པ་ལྷུན་འགྲུབ་རྒྱབ་ཆོས་བཞག༔ ཞལ་གདམས་གསོལ་འདེབས་ཕྱོགས་གཅིག་བསྒྲིགས་ནས་སུ༔ བསྐྱེད་རྫོགས་གཉིས་བཅས་ལག་ལེན་གདམས་པ་གནང་༔ མན་ངག་བཅུ་གསུམ་ངོ་སྤྲོད་རྣམ་ལྔ་བཞག༔ དེ་ཡང་མ་འོངས་བོད་འབངས་ལ་དམིགས་ནས༔ ཞལ་གདམས་སྐོར་རྣམས་བཞེད་དོན་སོ་སོ་ལྟར༔ རིན་ཆེན་གཏེར་ཁ་རྣམས་ལ་བཀྲམ་སྟེ་སྦས༔ ཁ་བྱང་ཡང་བྱང་རྗེ་འབངས་ཉེར་ལྔར་གཏད༔ མ་འོངས་ལུང་བྱང་གོང་ཐང་ལ་ཐོག་ཏུ༔
ལྷ་སྲས་མུ་ཁྲི་བཙན་པོས་དབུ་མཛད་པའི༔ ཇོ་མོ་མཚོ་རྒྱལ་ཐུགས་སྲས་བུ་ལྔ་ལ༔ མི་བརྗེད་དྲན་པའི་སྨོན་ལམ་དང་བཅས་གནང་༔ ཞེས་གསུངས་པ་བཞིན། ཆོས་རྒྱལ་ཁྲི་སྲོང་སོགས་ལས་ཅན་དག་པའི་འཁོར་རྣམས་ལ་ཐོག་མར་བསམ་ཡས་དབུ་རྩེ་རིམ་གསུམ་སོགས་སུ་བདེ་གཤེགས་བཀའ་འདུས་ཆོས་ཀྱི་འཁོར་ལོ་བསྐོར་བ་དང༌། བར་དུ་མཆིམས་ཕུའི་བྲག་དམར་ཀེ་ཚང་དུ་ཐུགས་སྲས་སྙིང་གི་བུ་དགུ་ལ་བདེར་འདུས་སྐོར་གསུམ་གྱི་སྨིན་གྲོལ་ཕོག་ཅིང་ཞལ་གདམས་བསྩལ། ཐ་མ་ཁྲ་འབྲུག་ཏུ་ལྷ་སྲས་རྗེ་འབངས་ཐུགས་ཀྱི་བུ་ལྔ་ལ་བཀའ་འདུས་ཆོས་ཀྱི་རྒྱ་མཚོའི་སྨིན་གྲོལ་ཞུས་ལེན་ཞལ་གདམས་དང་བཅས་མང་དུ་བསྩལ། སྔ་ཕྱི་ཐམས་ཅད་ཀྱི་མཐའ་རྟེན་དུ་རྒྱབ་ཆོས་བསམ་པ་ལྷུན་འགྲུབ་མ་ཞལ་གདམས་མན་ངག་བཅུ་གསུམ་སོགས་རྒྱས་པར་བཀའ་བསྩལ། འོན་ཀྱང་ད་ལྟ་སྤེལ་བའི་དུས་མིན་པར་བསྟན་པའང་དེ་ཉིད་ལས། ད་ལྟ་སྤེལ་བའི་དུས་མིན་ཡིག་གེར་གདབ༔
ནམ་ཞིག་སྲིན་ཡུལ་གདུལ་ཞིང་བགྲོད་པའི་ལམ༔ མང་ཡུལ་གུང་ཐང་ལ་ཁ་བྱ་བ་རུ༔ བལ་བོད་མཚམས་དེར་སླེབ་དུས་ཁྱོད་ལ་གཏད༔ གདམས་པ་ཤོག་དྲིལ་རྗེ་ཡི་ཐུགས་དམ་མཛོད༔ སྙན་བརྒྱུད་དབྱངས་ཅན་བརྡ་ཡི་རི་མོར་ཟུངས༔ ད་ལྟའི་རྗེ་འབངས་རྣམས་ཀྱིས་སྨོན་ལམ་ཐོབ༔ དགེ་བསྙེན་ཤནྟ་པུ་རིའི་གཏེར་སྲུང་གྱིས༔ མཆིམས་ཕུ་བྲག་བཙན་ཐིག་ལེ་གཉེར་དུ་བསྐོས༔ ཞེས་གསུངས་པ་བཞིན་ཕྱིས་སུ་གུ་རུས་གུང་ཐང་ལ་ཐོག་ཏུ་ལྷ་སྲས་མཆོག་དང་སྙིང་གི་བུ་ལྔ་ལ་སྐྱེལ་ལེན་གྱི་ཚུལ་དུ་གནང༌། མ་འོངས་རྗེ་འབངས་རྣམས་ཀྱི་དོན་དུ་ཟབ་གཏེར་དུ་བཞག་དགོས་པའི་བཀའ་བསྩལ་བ་བཞིན།
གཏེར་ཁ་ཁག་ཏུ་བཀྲམ་ནས་སྦས་པའི་དུས་རྟགས་ལུང་བསྟན་དང་མཐུན་པར་སྤྲུལ་པའི་གཏེར་ཆེན་རྣམས་ཀྱིས་རིམ་བཞིན་འབྱིན་པར་གསུངས་པའང༌། འདི་ཉིད་འབྱིན་པའི་དུས་དང་ས་རྟགས་ནི། སུམ་ཅུ་ཁ་དར་ཉི་ཤུའི་དུས་དང་མཚུངས༔ ཁྱད་པར་འདི་ནས་གདུང་རབ་མི་རིང་བར༔ རྣམ་སྨིན་བསྐྱེད་རྒྱལ་ཕྱོགས་དང་ཕྱོགས་ནས་འབྱུང་༔ ལོ་སྐོར་དུས་དང་ཟླ་ཞག་སོ་སོ་རུ༔ གདམས་པ་འདི་ཉིད་ཉེ་བར་མཁོ་བ་འབྱུང་༔ དེ་དུས་ལྷ་སྲས་སྐྱེ་བ་རིམ་བརྒྱུད་དང་༔ ད་ལྟའི་རྗེ་འབངས་གྲོགས་ལྔས་རིམ་པར་འབྱིན༔ ཞེས་གསུངས་པ་བཞིན།
ཡར་རྗེ་ཨོ་རྒྱན་གླིང་པ་སོགས་སྤྲུལ་པའི་གཏེར་ཆེན་དུ་མར་བཀའ་བབས་འགའ་ཞིག་གནས་དུས་རྟེན་འབྲེལ་སྐལ་བས་ཕོངས་ནས་ཕྱིས་སུ་ཡང་གཏེར་དང་དགོངས་གཏེར་སོགས་སུ་འཕོས་པ་ཡང་བྱུང་ངོ༌། ། དེ་དག་ལས་ཁྱད་པར་དུ་གྱུར་པ་འདི་ཉིད་ནི་ཞལ་གདམས་ལས། དམ་ཆོས་དོན་ཆེན་ཡང་སྙིང་འདུས་པ་ཡི༔ བཀའ་ཡི་ཐེམ་བྱང་འགག་ཏུ་འདྲིལ་བ་འདི༔ འབྱིན་པའི་ས་རྟགས་དབུས་ཡུལ་བདུད་ཀྱིས་འཛིན༔ ས་སྟེང་གཡོ་བའི་མཐའ་དམག་དབུས་སུ་འཁྲིགས༔ བསམ་ཡས་རྟ་མགྲིན་མཁའ་སྤྱོད་གནས་སུ་གཤེགས༔ ཇོ་ཤཱཀ་མདུན་དུ་ཁྲག་གི་རླངས་པ་འཁྲིགས༔ གཙུག་ལག་སྒྲུབ་གནས་བཤིག་ནས་སིལ་བུར་འཐོར༔ བྱང་སེམས་སྐྱེས་བུ་མང་པོ་གྲི་རུ་འཆི༔
བདུད་སྤྲུལ་སྡེ་དཔོན་མང་པོས་སྙིང་ཁྲག་འཕོ༔ ཆོས་སྤྱོད་སྡེ་པ་མང་པོ་དམངས་སུ་འབེབས༔ དམག་འཁྲུག་ནད་ཡམས་མི་ལོ་བཅོ་བརྒྱད་འབྱུང་༔ བདུད་ཀྱིས་མ་བསླུས་ཆོས་བྱེད་ཉིན་སྐར་ཙམ༔ མེ་ཆུ་རླུང་གསུམ་འཁྲུགས་པའི་ན་བུན་བཞིན༔ ཕྱི་དང་ནང་མེད་དབྱར་སོས་རླན་ལྟར་འབྲུབ༔ དེ་དུས་ང་ཉིད་སྐུ་ཡི་སྤྲུལ་པའི་ཆ༔ ལོ་ཙཱ་སངས་རྒྱས་ཡེ་ཤེས་ཁྱོད་ལ་གདམས༔ གསུང་སྤྲུལ་བཻ་རོ་ཙ་ན་ཁྱོད་ལ་གདམས༔ ཐུགས་སྤྲུལ་ལྷ་སྲས་རྗེ་བོ་ཁྱོད་ལ་གདམས༔
ཡོན་ཏན་རྡོ་རྗེ་བདུད་འཇོམས་ཁྱོད་ལ་གདམས༔ ཕྲིན་ལས་དབང་གི་མཚོ་རྒྱལ་ཁྱོད་ལ་གདམས༔ ཤོག་དྲིལ་སྒྲུབ་ཁོག་ལྔ་རུ་བགྱིད་ནས་སུ༔ སྐུ་ཚབ་གཏེར་ལྔ་དབང་བའི་བུ་ལ་བཞག༔ མ་འོངས་སྐལ་ལྡན་གྲོགས་ལྔར་སྔ་ཕྱི་རུ༔ རྟེན་འབྲེལ་དུས་ལས་མི་འདའ་འཕྲད་པར་ཤོག༔ ཁྱད་པར་རྩོད་ལྡན་སྙིགས་མ་ལྔ་བདོའི་དུས༔ སངས་རྒྱས་ཡེ་ཤེས་སྐྱེ་བ་རྟགས་རྒྱ་ཅན༔ ལས་ཅན་སྐྱེས་བུ་དེ་ཡིས་འབྱིན་པར་འགྱུར༔ ཞེས་དང༌།
ས་སྟེང་ཐོན་པ་ཙམ་གྱིས་སྒོམ་སྒྲུབ་དང་༔ སྤེལ་སྦྱོང་འཛིན་འཆང་ཀློག་ལ་ནན་ཏན་གྱིས༔ ཐུགས་རྗེས་བསྐྱབ་ངེས་ཐེ་ཚོམ་བོར་ལ་སྒྲུབས༔ པད་འབྱུང་ང་ནི་སེམས་ཅན་དོན་ལས་མེད༔ འདི་ཕྱི་དོན་ཡོད་ང་ཕྱིར་འཇུག་རློམ་ན༔ ཉིན་མཚན་དུས་དྲུག་ང་ལ་གསོལ་བ་ཐོབ༔ དད་ལྡན་མདུན་དུ་ང་ཉིད་སྤྲུལ་པ་རེ༔ མོས་གུས་ཅན་ལ་སྒོ་ཉལ་ལྟ་བུ་ཡོད༔ ཁྱད་པར་ཚེས་བཅུའི་དུས་སུ་མངོན་སུམ་མཇལ༔ གསོལ་བཏབ་རབ་གནས་ཐེབས་རྣམས་དག་ཞིང་བགྲོད༔
རྔ་ཡབ་གླིང་དུ་བདག་མཇལ་ཐེ་ཚོམ་མེད༔ ལྷག་པར་སེམས་ཅན་སྡུག་བསྔལ་ཉམ་ཐག་ཚེ༔ བློ་ཡི་གཟུ་དཔང་ང་ཉིད་གཟུ་བོར་ཞོག༔ འདི་ཡི་གོ་རིམ་ཡི་གེ་འཕྲིན་པ་བཅས༔ སྐལ་ལྡན་ཀུན་གྱི་རྣ་བར་སིམ་པར་གྱིས༔ ཞེས་གསུངས་པ་བཞིན། གནུབས་ཆེན་སངས་རྒྱས་ཡེ་ཤེས་ཀྱི་རྣམ་འཕྲུལ་གཏེར་ཆེན་རྩ་གསུམ་གླིང་པ་ཆོས་ཀྱི་རྒྱ་མཚོས། བོད་ཡུལ་རྡོ་རྗེ་གདན་དཔལ་བསམ་ཡས་མི་འགྱུར་ལྷུན་གྱི་གྲུབ་པའི་གཙུག་ལག་ཁང་དང༌། ཉེ་བའི་ཆར་སྔར་གུ་རུའི་རྗེ་འབངས་སྙིང་གི་བུ་དགུ་ལ་བདེར་འདུས་རྣམ་གསུམ་ཆོས་ཀྱི་སྨིན་གྲོལ་མཛད་པའི་གནས་མཆོག་བོད་ཡུལ་སྒྲུབ་གནས་ཡོངས་ཀྱི་རྒྱལ་པོ། བསམ་ཡས་མཆིམས་ཕུའི་བྲག་དམར་ཀེའུ་ཚང་དེ་ཉིད་དུ་གུ་རུ་ཡབ་ཡུམ་གྱིས་སྐད་ཅིག་གིས་མིག་འཕྲུལ་ལྟར་མི་སྣང་བར་རྒྱ་ཡིས་གདམས་པ་མཛད་པའི་སྐུ་ཚབ་མཐོང་གྲོལ་ཆེན་མོ།
དམ་རྫས་བདུད་རྩི་ཆོས་སྨན། ཐུགས་སྒྲུབ་བདེ་གཤེགས་འདུས་པའི་རྩ་བ་དང་ཡན་ལག་ཞལ་གདམས་བཅུ་གསུམ་ལས་ཕྲན་དང་བཅས་པ། བོད་རབ་བྱུང་༡༢ས་ཁྱི་ལོའི་ཟླ་ཚེས་ལ་ཕྱི་ནང་གི་འབྱིན་པའི་རྟགས་རྣམས་མངོན་དུ་གྱུར་བའི་སྐབས། ངོ་མཚར་བའི་སྒྱུ་འཕྲུལ་དུ་མ་དང་བཅས་ཁྲོམ་གཏེར་དུ་བཞེས་ཤིང་ཟབ་གསང་ཆོས་ཀྱི་བདག་པོ་ཨོ་རྒྱན་རོག་རྗེ་གླིང་པ་དང༌། རྭ་སྟོན་སྟོབས་རྡོ་རྗེ་སོགས་ལ་གནང༌། སྔ་མ་ལས་ཨོ་རྒྱན་དྲི་མེད་གླིང་པ་དང༌། རྩ་ནང་གཏེར་ཆེན། ལྕགས་ཟམ་མཆོག་སྤྲུལ་བདུན་པ་བསྟན་འཛིན་ཡེ་ཤེས་ལྷུན་གྲུབ། ཨོ་རྒྱན་འགྲོ་འདུལ་གླིང་པ་སོགས་ནས་རིམ་པར་འཁོར་ལོའི་མགོན་པོ་སཱུརྻ་རསྨི་བར་བྱིན་རླབས་ཀྱི་ཚན་ཁ་མ་ཉམས། དམ་སེལ་གྱི་གཡའ་དྲིས་མ་གོས་པར་མ་དང་མཁའ་འགྲོའི་ཁུ་རླངས་ཐུལ་ལེ་བ་འདི་ཉིད་ཀྱི་སྨིན་བྱེད་ཀྱི་དབང་བསྐུར་བསྒྲུབ་པའི་སྐབས་སུ་བབས་པ་ཡིན་ལ།
དེ་ལའང་བདེར་འདུས་རྩ་བའི་དབང་ཆེན་དང༌། ཡན་ལག་སྒྲུབ་ཐབས་བཅུ་གསུམ་སོགས་ཇི་སྙེད་བཞུགས་པ་ལས། འདི་ནི་ཡན་ལག་སྒྲུབ་པའི་སྐབས་སུ་བབས་པ་ཡིན། དེ་ལ་ཡང་སྤྱི་དོན་རྣམ་པ་གསུམ་སྟེ། སྟོད་ལས་བྱང་ཆུབ་སྒྲུབ་པའི་ཞལ་གདམས་ལྔ་དང༌། སྨད་ལས་གང་འདུལ་དེར་སྟོན་གྱི་ཞལ་གདམས་ལྔ་དང༌། ཕྲིན་ལས་བྱེ་བྲག་གི་ཞལ་གདམས་གསུམ་བཅས་བཅུ་གསུམ་དུ་བཞུགས་པ་ལས། དང་པོ་སྟོད་ལས་བྱང་ཆུབ་སྒྲུབ་པའི་ཞལ་གདམས་དོན་ལྔའི་སྒྲུབ་པ༔ སྣང་མཐའ་ཐོག་མའི་རིགས་ལྔ་ཨོ་རྒྱན་བདེ་གཤེགས་སྒྲུབ་པར་དབུས་ཕྱོགས་ཆོས་སྐུའི་ལྷ་ཚོམ༔ ཤར་དུ་འབྱུང་ལྔ་སྒྱུ་མར་སྦྱོང་བ་ལོངས་སྐུ་དག་པ་རིག་འཛིན་ཨོ་རྒྱན་བདེ་ཆེན་རྒྱལ་པོའི་ལྷ་ཚོམ༔
ལྷོ་རུ་ཅིར་སྣང་ལམ་ཁྱེར་ཚོགས་དྲུག་ལྷུག་བཞག་ཨོ་རྒྱན་དུས་གསུམ་མཁྱེན་པའི་ལྷ་ཚོམ༔ ནུབ་ཏུ་འཆི་འཕོ་ལྟུང་བ་འབྱུང་འདུས་འཇིགས་སྐྲག་རང་གྲོལ་གྱི་མཚམས་སྦྱོར་ཨོ་རྒྱན་དཔའ་བོ་གྱད་ཀྱི་ལྷ་ཚོམ༔ བྱང་དུ་ནམ་ཞིག་ཚེའི་འཕེན་པ་ཟད་པའི་ཚེ་རིག་པ་ཆོས་དབྱིངས་སུ་འཕོ་བ་ཨོ་རྒྱན་རྡོ་རྗེ་རྣལ་འབྱོར་མའི་ལྷ་ཚོམ༔ བཅས་ཡོད་པ་ལས་སྐབས་སུ་བབ་པ་འདི་ནི་ ་་་་་ཞེས་སོགས་ལོ་རྒྱུས་རྒྱས་བསྡུས་ཅི་རིག་བརྗོད་རྗེས། གཤམ་གསལ་ལེ་ཚན་བཅུ་གསུམ་གྱི་དབང་ཆོག་སོ་སོར་སྦྱར་དགོས་པས་སྐབས་ཕྱེད་བྱའོ། ། བྱེ་བྲག་གི་འཁྱོགས་མཚམས་ནི།་་་་་ མཆན དང་པོ། སྣང་མཐའ་ཐོག་མའི་རིགས་ལྔ་ཨོ་རྒྱན་བདེ་གཤེགས་སྒྲུབ་པ་ནི། གསོལ་འདེབས་ལས། ནམ་ཞིག་ཚེ་ཟད་འཆི་བའི་དུས་བྱུང་ཚེ༔
གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཞེས་གསུངས་པ་བཞིན། གདོད་མའི་མགོན་པོ་སྣང་བ་མཐའ་ཡས་བདེ་གཤེགས་རིགས་ལྔ་ལ་བསྟེན་ནས། བདེ་ཆེན་ཞིང་ཁམས་སྒྲུབ་པ་ཡེ་ཤེས་གསང་ལམ་དང་འབྲེལ་བའི་སྨིན་བྱེད་ཀྱི་དབང་བསྐུར་བ་ཡིན་ལ། དེའང་ཞལ་གདམས་ལས། མ་འོངས་དག་སྣང་སྒྱུ་མར་སྣང་བའི་ཚེ༔ ལྷ་སྐུ་སྟོང་ར་གཟུགས་སྐུ་སྒྱུ་མའི་ངང་༔ དྲན་རིག་སྣང་མཐའི་ངོ་བོར་སྒྲུབ་པ་ལ༔
རང་ཉིད་རྣམ་སྣང་ཆོས་བདུན་ལྡན་པའི་སྐུ༔ ང་ཉིད་ཟུང་འཇུག་བདེ་ཆེན་རྒྱལ་པོར་སྒོམས༔ སྤྲོས་བཅས་སྤྲོས་མེད་བསྐྱེད་རྫོགས་ཟུང་ལྡན་ལས༔ ཞིང་ཁམས་ལྷ་ཁྲིད་དཀྱིལ་འཁོར་ཐོག་མའོ༔ ཞེས་དང༌། གཞུང་ལས། ཨེ་མ་ཧོཿ གདམས་པའི་ཞལ་ལུང་རྒྱུད་ཀྱི་མན་ངག་ལས༔ རྒྱལ་སྲས་གྲོགས་ལ་ངེས་འབྱུང་ཚིགས་སུ་བཅད༔ བློ་ཡི་རབ་མ་ཆོས་ཀྱི་མདུན་བསུས་ལ༔
སྐྱེ་གནས་འཇིག་དང་ཐ་མའི་བར་དོ་གསུམ༔ ངེས་པར་ད་ལན་ལུས་འདིར་འབྱུང་བ་ལ༔ རྣམ་གཡེང་བདུད་ཀྱི་བློ་སྣ་མི་འཛིན་པར༔ མི་རྟག་འཆི་བའི་ངེས་ཤེས་རང་རྒྱུད་བསྐུལ༔ ཚེ་ལ་ལོང་མེད་སྣུམ་ཟད་དཀར་མེ་འདྲ༔ ཆུ་ཚོད་ཡུད་ཙམ་འཆི་བ་ཉེ་རུ་ལྡང་༔ ཚེ་འདིར་བསགས་པའི་ནོར་རྫས་སྦྲང་རྩི་བཞིན༔ བསགས་པའི་དབང་ཡོད་ཟ་བའི་གོ་སྐབས་མེད༔ དམངས་པོའི་ཟས་ནོར་བཙན་པོས་འཕྲོག་པ་བཞིན༔ གཞོན་ལུས་མི་རྟག་ནམ་ལངས་བ་མོ་ལྟར༔
འཆི་བདག་ཉི་མས་དལ་འབྱོར་ཟིལ་པ་སྐམ༔ སྙིང་རིང་དྲེད་པོའི་ཟས་སྐལ་གཤིན་རྗེས་འཕྲོག༔ ཚོགས་མ་བསགས་རྣམས་གཏན་རྒྱགས་ལམ་ལ་ཟད༔ ཞིམ་ལྟོ་འཇམ་གོས་སྤྲིན་དཀར་འདབ་མ་བཞིན༔ རྩོལ་སྒྲུབ་ཐ་མ་སྟོན་ནམ་གཡེར་བ་འདྲ༔ བློ་གཏད་རྩྭ་ཤིང་འབྲས་བུ་ཐལ་བ་འབྱུང་༔ གཏོང་བསམ་ཆེན་པོ་བྱེད་དོན་གནད་ལ་འགགས༔ ཡེངས་མ་ལམ་ལ་མི་ཚེ་སྟོང་ལོག་མཁན༔ རྟེན་འབྲེལ་བཅུ་གཉིས་ལུས་ཀྱི་སྒྲོམ་བུ་འདི༔ དུར་ཁྲོད་རུས་པའི་ཁྲ་ཁྲོལ་ཡ་རེ་ང་༔
མི་གཙང་འདམ་རྫབ་འཁོར་བའི་ཕྱི་ཐག་འདི༔ འདི་ཕྱི་གཉིས་ཕུང་ཡིན་པས་ཀྱེ་རེ་ཧུད༔ ཟོབ་པོའི་དགེ་བཤེས་འཇིག་རྟེན་དཀོར་ནག་རྔམ༔ སྐྱེ་སྲིད་ཀུན་ལ་མི་ཕན་ཞེ་རེ་ཕམ༔ སེར་གཟུགས་ཨ་འཐས་འགོང་པོ་མི་ཆོས་མཁས༔ ཟོག་པོས་ཆོས་བརྒྱད་སྒྲུབ་པ་བདུད་ཀྱི་གྲོགས༔ འཕྲལ་བཟང་འཕྲོ་མེད་གཡོ་ཅན་སྦྱིན་པ་བཞིན༔ དེ་མཐོང་སྐལ་ལྡན་རྣམས་ཀྱིས་ཆོས་སྒྲུབ་ཚེ༔ སྔོན་ཆད་ཤི་བ་རྣམས་ལ་སྐྱོ་བས་བསྐུལ༔ ད་ལྟ་ཡད་ཡུད་འདི་ལ་མི་རྟག་སྒོམ༔
ཕྱིས་འབྱུང་ཚེ་རབས་གཏན་གྱི་འདུན་མ་ལ༔ གནས་ལུགས་ངོ་བོ་ཆོས་སྐུའི་ཉམས་ལེན་སྐྱོངས༔ ཞིང་ཁམས་དག་པ་ལོངས་སྐུའི་རྩལ་སྣང་སྦྱོངས༔ འབྲས་བུ་དག་པ་སྤྲུལ་སྐུའི་འདུན་མ་སྒྲུབས༔ ལྷ་སྲས་དམ་འཛིན་རྗེ་འབངས་གྲོགས་རྣམས་ཀུན༔ མ་འོངས་དུས་སུ་སྙིང་ནས་ཆོས་བྱེད་དཀོན༔ ཁྱད་པར་སྙིགས་མ་ལྔ་བརྒྱའི་ཡང་མཐའ་ལ༔ མི་རྣམས་དུག་ལྔ་རང་ཕུང་སྤྱོད་པ་ཡིས༔ འབྲས་བུ་རྣམ་སྨིན་དུས་ངན་གཉིས་ཚོགས་འཁོར༔ དེ་དུས་སྒྲུབ་ལ་ལོང་མེད་གློ་བུར་འཆི༔
ཉམས་ལེན་སྐྱོང་བ་ཉིན་མོའི་སྐར་མ་ཙམ༔ དགེ་བཅུའི་སྲོལ་བསྟོད་ནམ་ཕྱེད་མེ་དམར་མཚུངས༔ དེ་འདྲའི་སྐབས་སུ་སེམས་ཅན་ཨ་ཙ་མ༔ ངེས་པར་ངན་གོལ་ལམ་ལ་སྙེགས་པའི་ཚེ༔ ད་ལྟའི་གྲོགས་རྣམས་སྐྱེ་བ་རིམ་བརྒྱུད་ནས༔ ཕན་སེམས་བླ་ན་མེད་པས་རྒྱུད་བསྐུལ་མཐུས༔ ང་ཡི་སྙིང་བྱང་དོན་ཚན་འབྱེད་པར་འགྱུར༔ དེ་དུས་ཞལ་གདམས་འདི་དང་གང་འཕྲད་རྣམས༔ ཨོ་རྒྱན་བདེ་ཆེན་ཞིང་ལ་བགྲོད་པར་འགྱུར༔ འདི་ལ་སྒྲུབ་པ་ཕྱི་ནང་གསང་གསུམ་སྟེ༔
ཕྱི་ལྟར་ཚོགས་བསགས་ཆོ་གའི་ཕྱག་ལེན་དང་༔ ནང་ལྟར་ཉམས་ལེན་བསྐྱེད་རྫོགས་སྐྱོང་ཐབས་དང་༔ ཟུང་འཇུག་བདག་ལུས་ཞིང་ཁམས་ལྟར་སྦྱངས་ནས༔ དྲན་རིག་མངོན་སུམ་ཆོས་སྐུར་སྒྲུབ་པའི་ཐབས༔ སྤྲོས་བཅས་སྤྲོས་མེད་ཤིན་ཏུ་སྤྲོས་མེད་དེ༔ འདི་ཉིད་འོད་ལུས་ཆོས་སྐུར་གྲོལ་བའི་ཐབས༔ དོན་རྫོགས་སངས་རྒྱས་མཉམ་སྦྱོར་བསྟན་པའི་ཕྱིར༔ སྒྲུབ་པའི་གོ་རིམ་བདེ་ཆེན་གསང་ལམ་བཞག༔ དབྱངས་ཅན་མཚོ་རྒྱལ་བརྡ་ཡི་ཡི་གེར་གཟུགས༔ མ་འོངས་ཡང་མཐའ་དུས་ཀྱི་སྙིགས་མའི་ཚེ༔
སྐལ་ལྡན་ཐུགས་ཀྱི་སྲས་དང་འཕྲད་པར་ཤོག༔ ས་མ་ཡ༔ ཞེས་གསུངས་པ་བཞིན་ཨོ་རྒྱན་སྣང་མཐའ་དབྱེར་མེད་ཀྱི་དཀྱིལ་འཁོར་དུ། ་་་་་ ཨོ་རྒྱན་བདེ་ཆེན་རྒྱལ་པོ?སོགས་ལེ་ཚན་གང་ཡིན་ཁ་བསྒྱུར།་་་་་ མཆན དབང་བསྐུར་བ་ལ་བདག་ཉིད་ཀྱིས་བགྱི་འོས་རྣམས་གྲུབ་ནས། ཁྱེད་རང་སློབ་མ་རྣམས་ཀྱི་ངོ་སྐལ་དུ་གྱུར་པ། ཐོག་མར་མཎྜལ་ཕུལ་ཞིང་གསོལ་བ་འདེབས་པ་རྣམས་སྔོན་དུ་འགྲོ་དགོས་པས་དབང་བསྐུར་ཞུ་བའི་ཡོན་དུ་དམིགས་ཏེ་མཎྜལ་འབུལ་བར་ཞུ། དེ་ནས་ས་ཕྱོགས་འདི་དག་དག་པ་རབ་འབྱམས་ཡེ་ཤེས་ཀྱི་དཀྱིལ་འཁོར་ཆེན་པོར་གྱུར་བའི་ནང་དུ། སློབ་དཔོན་དུས་གསུམ་སངས་རྒྱས་ཐམས་ཅད་ཀྱི་ངོ་བོ་ལྷག་པའི་ལྷ་ཡི་རྣམ་པར་བཞུགས་པ་ལ། མི་ཕྱེད་དད་པའི་གདུང་ཤུགས་དྲག་པོས་ཕྱག་སྙིམ་པར་མེ་ཏོག་དང་བཅས་ཐལ་མོ་སྦྱར་ཏེ་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད།
ཀྱཻཿ བདེ་གཤེགས་གཙོ་བོ་བླ་མ་རྗེ༔ དེང་འདིར་བཀའ་འདུས་དཀྱིལ་འཁོར་དུ༔ བདག་ཅག་སྐལ་ལྡན་འཇུག་པའི་ཕྱིར༔ རྡོ་རྗེ་རྒྱལ་པོའི་གནང་བ་སྩོལ༔ དེ་ལྟར་གསོལ་བ་བཏབ་ནས་བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པས་མཁྱེན་བརྩེའི་སྒོ་ཕྱེས་ནས་བཀའ་ཡི་གནང་བ་སྦྱིན་པ་འདི་ལ་གསན་པར་ཁྱབ་པ་གདའ། ཧོཿ སྐལ་ལྡན་དམ་གཙང་རིགས་ཀྱི་སྲས༔ སྣོད་ཀྱི་དམ་པ་མཆོག་རྣམས་ཉོན༔ དེང་འདིར་བཀའ་འདུས་དཀྱིལ་འཁོར་དུ༔
སྨིན་ཕྱིར་བདག་གིས་དབང་མཆོག་སྦྱིན༔ དེ་ནས་རྒྱུད་དག་པའི་སླད་དུ། མདུན་གྱི་ནམ་མཁར་བླ་མ་དང་དཀྱིལ་འཁོར་གྱི་ལྷ་ཚོགས་ཐ་མི་དད་པ་ལ། ཕྱོགས་བཅུའི་དུས་བཞིའི་སྐྱབས་ཡུལ་མ་ཚང་བ་མེད་པས་བསྐོར་བ་མངོན་སུམ་ལྟ་བུར་བཞུགས་པའི་སྤྱན་སྔར། འདི་ནས་བྱང་ཆུབ་མ་ཐོབ་ཀྱི་བར་དུ་སྐྱབས་སུ་འགྲོ་བ་དང་མ་གྱུར་འགྲོ་ཀུན་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་བའི་ཆེད་དུ་སྨོན་འཇུག་བྱང་ཆུབ་ཏུ་ཐུགས་བསྐྱེད་པར་བགྱིའོ་སྙམ་པས་འདིའི་རྗེས་ཟློས་མཛོད། ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་དུ༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེའི་ཡེ་ཤེས་བསྐུལ༔
རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ ཚོགས་བསགས་པར་བྱ་བའི་སླད་དུ་ཡན་ལག་བདུན་པ་འདིའི་དོན་ཡིད་ལ་བཟུང་ཞིང་ཚིག་གི་རྗེས་ཟློས་ཀྱང་གནང་བར་ཞུ། ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔
འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔ སླར་ཡང་ཚོགས་ཞིང་དེ་དག་གི་དཀྱིལ་འཁོར་དུ་ཕྱི་སོ་ཐར་གྱི་སྡོམ་པ་ནང་བྱང་སེམས་ཀྱི་བསླབ་པ། གསང་བ་སྔགས་ཀྱི་དམ་ཚིག་སྤྱི་དང་ཁྱད་པར་གྱི་སྡོམ་པ་གསུམ་པོ་ཚུལ་བཞིན་བཟུང་བར་བགྱིའོ་སྙམ་པའི་ཡིད་ཀྱིས་འདིའི་རྗེས་ཟློས་མཛོད། རྩ་གསུམ་བཀའ་འདུས་ལྷ་ཚོགས་དང༌། ། བདེ་གཤེགས་སྲས་བཅས་བདག་ལ་དགོངས། ། རིག་པ་འཛིན་པ་བདག་གིས་ནི། ། བྱང་ཆུབ་སྙིང་པོ་མཆིས་ཀྱི་བར། །
སོ་སོ་ཐར་དང་བྱང་ཆུབ་སེམས། ། རིག་འཛིན་ནང་གི་སྡོམ་པའི་ཚོགས། ། མ་ལུས་ཡོངས་སུ་བཟུང་བར་བགྱི། ། ལན་གསུམ། དེ་ནས་དམ་ཆུ་བཏང་བ་ནི༔ ཧཱུྃ༔ འདི་ནི་བདེ་གཤེགས་བླ་མེད་ཆུ༔ བསྲུངས་པས་མཆོག་གི་དངོས་གྲུབ་བརྙེས༔ ཉམས་པས་ལྟུང་བའི་ལས་སུ་འགྱུར༔ དེ་བས་དམ་སྲུངས་ཆུ་འདི་འཐུང་༔
དེ་ལྟར་རྩ་བ་དང་ཡན་ལག་ཁྱད་པར་གྱི་དམ་ཚིག་རྣམས་སྲོག་གི་ཕྱིར་ཡང་མི་གཏོང་བར་ཡོངས་སུ་བཟུང་བར་བྱའོ་སྙམ་པས་འདིའི་རྗེས་ཟློས་མཛོད། ཨོྃ་བཛྲ་ས་མ་ཡ་ཨི་དནྟེ་ན་ར་ཀན༔ དམ་ཚིག་བསྲུངས་ན་ཆུ་འདི་ཡེ་ཤེས་སེམས་དཔར་འགྱུར་ཏེ་དངོས་གྲུབ་མཐའ་དག་སྩོལ་ལ། ཉམས་ན་ཡཀྴ་སྲིན་པོར་གྱུར་ནས་འདི་ཕྱི་ཀུན་ཏུ་དུཿཁ་མི་ཟད་པར་ཉམས་སུ་མྱོང་བ་ཡིན་པས་དེ་དོན་ཤེས་པར་གྱིས་ཤིག ། དེ་ནས་སྣོད་བཅུད་དག་པའི་འཁོར་ལོ་རྡོ་རྗེའི་ཡེ་ཤེས་བཙན་ཐབས་སུ་འབེབས་པ་ལ། རང་གནས་ཀྱི་ཡེ་ཤེས་སྙིང་ལས་བསླངས་ཏེ་རིམ་པས་དབང་གི་རྟེན་གྱི་རྟེན་གཞི་སོ་ཐུབ་ཏུ་སྒྲུབ་པ་ལ། ཁྱེད་རང་རྣམས་ལུས་གནད་སྐྱིལ་ཀྲུང་དྲང་པོར་བསྲང༌། ངག་གནད་རླུང་སྲོག་རྩོལ་ཁ་སྦྱོར་དུ་འཆིང༌། ཡིད་ཚོགས་དྲུག་གི་ཡུལ་ལས་མ་གཡེང་བར་དམིགས་པ་འདི་བཞིན་དུ་མཛད་འཚལ། ་་་་་ ཞེས་པའི་རྗེས་སུ་བྱེ་བྲག་ལེ་ཚན་བཅུ་གསུམ་གང་ཡིན་ལྟར་དངོས་གཞི་ཡེ་ཤེས་དབབ་པ་ལ་འཇུག་པར་བྱའོ།་་་་་
མཆན ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱི་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་སྣོད་རྣམ་པར་དག་པ་འོག་མིན་བདེ་བ་ཅན་གྱི་ཞིང་ཁམས་གཞལ་མེད་ཁང་བཀོད་པ་ཕུན་སུམ་ཚོགས་པའི་དབུས་སུ། པདྨ་དང་ཉི་ཟླའི་སྟེང་དུ་རང་གི་སེམས་ཉིད་ཧྲཱིཿཡིག་དམར་པོ་འོད་འབར་བར་གྱུར། ཧྲཱིཿཡིག་གནས་འགྱུར་རང་ཉིད་འོད་མི་འགྱུར། མཉམ་བཞག་སྐྱིལ་ཀྲུང་གསལ་སྟོང་ལྷམ་མེར་བཞུགས༔ ལོངས་སྐུ་སྤྱན་གཟིགས་སྤྲུལ་སྐུ་རིགས་བཞི་ལ༔ བདེ་གཤེགས་རྒྱལ་བ་ཀུན་གྱི་བཀོད་པ་རྫོགས༔ འཁོར་དུ་བསྐལ་པ་བཟང་པོའི་སངས་རྒྱས་དང་༔ སེམས་དཔའ་སེམས་མ་གྲངས་མེད་འཁོར་གྱིས་བསྐོར༔ ཁྱད་པར་དག་པ་རིག་འཛིན་གཙོ་འཁོར་དང་༔
མཁའ་སྤྱོད་ཞིང་གི་ལྷ་དང་ལྷ་མོའི་ཚོགས༔ བར་མེད་ཁྱབ་པ་བསམ་བརྗོད་བློ་ལས་འདས༔ དེ་ལྟར་དུ་གསལ་བའི་གནས་གསུམ་དུ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷ་ཡི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བ་ལ། མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས། དེའི་ཐུགས་ཀ་ནས་རྡོ་རྗེ་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་རང་སྣང་འོག་མིན་བདེ་ཆེན་དག་པའི་ཞིང་ནས་བླ་མ་ཆོས་སྐུའི་ལྷ་ཚོགས་སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པའི་ཐུགས་རྒྱུད་བསྐུལ།
དེ་ཐམས་ཅད་ཀྱང་རྒྱལ་བ་འོད་མཚན་སྟོང་འབར་གྱི། སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པར། ཁ་ཆར་བུ་ཡུག་འཚུབས་པ་བཞིན་དུ་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཧཱུྃ༔ ཨོ་རྒྱན་ཡུལ་གྱི་ སོགས?ཚིག་བདུན་གསོལ་འདེབས་རྗེས། ཧོཿ ཕྱོགས་བཅུའི་ག་ལའི་ཞིང་དུ་བཞུགས་པ་ཡིས༔ སངས་རྒྱས་བྱང་སེམས་རིག་འཛིན་ཇི་སྙེད་དང་༔
དེ་སྙེད་བཞུགས་པའི་རྒྱལ་བ་སྲས་བཅས་རྣམས༔ བྱམས་བརྩེའི་ཐུགས་དམ་དབང་གིས་འདིར་གཤེགས་ལ༔ བདག་གཞན་མཁའ་མཉམ་འགྲོ་ཀུན་སྐྱོབ་པའི་སླད༔ ཉེ་བར་དགོངས་ཤིག་བྱིན་རླབས་དབང་བསྐུར་སྩོལ༔ གནས་མཆོག་འདི་རུ?སྩོལ༔ ཨོྃ་ཨ་མི་དྷེ་ཝ་ཨཱ་ཡུར་སིདྡྷི་ཧཱུྃ་སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ།
ཐུགས་ཕེབས་ན་རང་བྱུང་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད། ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ
རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་ཡོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔
ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག །
བཞི་པའི་དེ་ཉིད་དབང་བཞི་ཐོབ། ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོར་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པ་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲད་དེ་རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེ་བུམ་པ་བདུད་རྩི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔
དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་ཨ་མི་དྷེ་ཝ་ཧྲཱིཿ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང༌། བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ།
ལུས་ལྷ་སྐུར་སྨིན་བྱེད་ཀྱི་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག ། མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ་ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད།
གཙོ་བོ་འོད་དཔག་མེད་ཐོགས་ལ༔ ཧཱུྃ༔ ཡེ་ཤེས་ལུས་ཅན་སངས་རྒྱས་འོད་མི་འགྱུར༔ མཉམ་བཞག་སྐྱིལ་ཀྲུང་བདེ་སྟོང་ལྷམ་མེར་བཞུགས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་སྣང་མཐའ་དབྱེར་མེད་དབང་བསྐུར་རོ༔
ཨོྃ་ཨ་མི་དྷེ་ཝ་ཧྲཱིཿ ཨ་བྷི་ཥིཉྩ་ཧཱུྃ༔ སྤྱན་རས་གཟིགས་ཐོགས་ལ༔ ཧཱུྃ༔ འཇིག་རྟེན་དབང་ཕྱུག་འགྲོ་ལ་སྤྱན་གྱིས་གཟིགས༔ དབྱིངས་ཕྱུག་དཀར་མོ་བདེ་སྟོང་ཟུང་འཇུག་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་རོ༔ ཆོས་དབྱིངས་ཡེ་ཤེས་གསལ་བའི་དོན་རྟོགས་ཤོག༔ ཨོྃ་ལོ་ཀི་ཤྭ་ར་ཧྲཱིཿ ཨ་བྷི་ཥིཉྩ་ཧཱུྃ༔
རྡོ་རྗེ་སེམས་དཔའ་ཐོགས་ལ༔ ཧྲཱིཿ ཞེ་སྡང་རྣམ་དག་བཅོམ་ལྡན་རྡོ་རྗེ་སེམས༔ དུང་མདོག་སྣང་སྟོང་སྤྱན་མ་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མེ་ལོང་ཡེ་ཤེས་གསལ་བའི་དོན་རྟོགས་ཤོག༔ ཨོྃ་བཛྲ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ རིན་ཆེན་འབྱུང་ལྡན་ཐོགས་ལ༔ ཧྲཱིཿ
ང་རྒྱལ་རྣམ་དག་བཅོམ་ལྡན་རིན་ཆེན་འབྱུང་༔ གསེར་མདོག་བདེ་སྟོང་མཱ་ཀཱི་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མཉམ་ཉིད་ཡེ་ཤེས་གསལ་བའི་དོན་རྟོགས་ཤོག༔ ཨོྃ་རཏྣ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ སྣང་བ་མཐའ་ཡས་ཐོགས་ལ༔ ཧྲཱིཿ འདོད་ཆགས་རྣམ་དག་བཅོམ་ལྡན་སྣང་མཐའ་ཡས༔ ཟངས་མདོག་གྲགས་སྟོང་གོས་དཀར་པང་དུ་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ སོར་རྟོགས་ཡེ་ཤེས་གསལ་བའི་དོན་རྟོགས་ཤོག༔ ཨོྃ་པདྨ་ས་ཏྭ་ཧྲཱིཿ ཨ་བྷི་ཥིཉྩ་ཧྲཱིཿ དོན་ཡོད་གྲུབ་པ་ཐོགས་ལ༔ ཧཱུྃ༔ ཕྲག་དོག་རྣམ་དག་བཅོམ་ལྡན་དོན་ཡོད་གྲུབ༔ མཐིང་མདོག་ཚོར་སྟོང་དམ་ཚིག་སྒྲོལ་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ བྱ་གྲུབ་ཡེ་ཤེས་གསལ་བའི་དོན་རྟོགས་ཤོག༔
ཨོྃ་ཀརྨ་ས་ཏྭ་ཧྲཱིཿ ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར།
དེ་ནས་གསུང་གི་དབང་བསྐུར་ཞུ་བའི་དོན་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ་བྱང་ཆུབ་ཀྱི་སེམས། ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ།
གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་ཨ་མི་དྷེ་ཝ་ཧྲཱིཿ ཨ་བྷི་ཥིཉྩ་ཧཱུྃ༔ ཞེས་སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲད་པ་ནི།
སེམས་ཀྱི་ཆོས་ཉིད་ཐིག་ལེར་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ། བདེ་ཆེན་ཡེ་ཤེས་ཀྱི་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་ཞིག་བྱུང་ཞིང་ཞལ་ནས་ཐོན། ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧྲཱིཿདམར་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་མཛོད། ཨོྃ་ཨ་མི་དྷེ་ཝ་ཧྲཱིཿ ཨོྃ་པདྨ་དྷ་ར་ཧྲཱིཿ ཨོྃ་ཨ་མི་དྷེ་ཝ་ཨཱ་ཡུར་སིདྡྷི་ཧཱུྃ༔
ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་ཛྙཱ་ན་ཌཱཀྐི་ཧ་རི་ནི་ས་ཧཱུྃ༔ ཨོྃ་ཧཱུྃ་ཏྲཱྃ་ཧྲཱིཿཨ་མཱྃ་ལཱྃ་མཱྃ་པཱྃ་ཏཱྃ་ཛ་ཧཱུྃ༔ ཨོྃ་ཨཱ་ལི་ཀཱ་ལི་ཛྙཱ་ན་པཉྩ་ས་ཏྭ་ཀྲོ་ཏ་མུ་ནེ་ཡེ་སྭཱ་ཧཱ༔ ཨོྃ་ཨཱཿཧཱུྃ་ཧྲཱི་སྭཱ་ཧཱ༔ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག ། ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔
བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། དེ་ནས་ཐུགས་ཀྱི་དབང་ཞུ་བའི་དོན་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔
ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་དང་སིནྡྷུ་རའི་ཚོམ་བུ་ཐོགས་ལ། མེ་ལོང་གི་དབང་བསྐུར་བའི་སླད་དུ་སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་ཨ་མི་དྷེ་ཝ་ཧྲཱིཿ ཨ་བྷི་ཥིཉྩ་ཧཱུྃ༔
དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ། དེ་ནས་ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ།
སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་འཇུག་ལྡང་ཐམས་ཅད། རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མ་ཐོགས་ལ༔
ཡོན་ཏན་གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་ཨ་མི་དྷེ་ཝ་ཧྲཱིཿ
ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་སྟེ། ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ནམ་ཞིག་ཚེ་ཟད་འཆི་བའི་དུས་བྱུང་ཚེ༔ གནད་གཅོད་སྡུག་བསྔལ་དྲག་པོས་ཉེན་པ་ན༔ ཡིད་གཉིས? ཨོ་རྒྱན་སྣང་བ་མཐའ་ཡས་སྤྲུལ་པ་སྟེ༔ བདེ་བ་ཅན་གྱི་ཞིང་དུ་ངེས་པར་སྐྱེ༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔
སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཕྲིན་ལས་ཀྱི་དབང་བསྐུར་བའི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས། རང་སྣང་བ་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔
ཨོྃ་ཨ་མི་དྷེ་ཝ་ཧྲཱིཿ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་བཞག་པ་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་ཤིང༌། གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད། སྐུ་འབག་གི་དབང་བསྐུར་བས་རང་རིག་གདོད་ནས་འཆིང་གྲོལ་དང་བྲལ་བ་འདི། མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌།
ཡེ་ཤེས་རྒྱུད་ལ་སྐྱེས་པ་ནི། དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར༔ དེ་ལྟར་ཨོ་རྒྱན་སྣང་མཐའ་དབྱེར་མེད་ཀྱི་ ་་་་་སོགས་ཨོ་རྒྱན་མཁའ་འགྲོ་ནོར་ལྷའི་སོགས་གཤམ་གསལ་རྣམས་སུ་ལྷ་མཚན་ཁ་བསྒྱུར་བས་གྲུབ།་་་་་
མཆན དབང་བསྐུར་ཐོབ་པའི་གཏང་རག་ཏུ་མཎྜལ་ཕུལ། གནས་སྐབས་དེ་དག་ཏུ་ཐོབ་ཅིང་ཁས་བླངས་པའི་དམ་ཚིག་རྣམས་བསྲུང་སྡོམ་གྱི་འདུན་པ་དྲག་པོས་འདིའི་རྗེས་མཛོད། གཙོ་བོས་ཇི་ལྟར་བཀའ་བསྩལ་པ། ། དེ་དག་ཐམས་ཅད་བདག་གིས་བགྱི། ལུས་ལོངས་སྤྱོད་དང་བཅས་པ་ལྟོས་མེད་དུ་བླ་མ་ལ་འབུལ་བས་ཆ་ཤས་ནས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་བརྩམ་སྟེ་བདག་བྲན་དུ། ཁྱེད་ལ་བདག་ནི་འབུལ་ལགས་ན། ། སློབ་མར་བཟུང་ནས་སྤྱད་དུ་གསོལ། དབང་བསྐུར་ཐོབ་པ་ལས་བྱུང་བའི་དགེ་བའི་རྩ་བ་རྣམས་གཞན་དོན་དུ་བསྔོ་བ་དང་སྨོན་ལམ་གྱི་མཚམས་སྦྱོར་ལྷན་ཅིག་ཏུ་མཛད་པར་ཞུ། བསོད་ནམས? སོགས་བརྗོད་ལ་སློབ་མ་རྣམས་གྲོལ་ལོ། །
གསུམ་པ་རྗེས་ཀྱི་རིམ་པ་ནི་ཚོགས་ལ་རོལ་ཞིང༌། ལྷག་གཏོར། ཐུགས་དམ་བསྐུལ་བ། ཆད་བརྟན། རྟ་བྲོ། མཆོད་བསྟོད། བཟོད་གསོལ་རྫོགས་རིམ་བསྔོ་སྨོན་ཤིས་བརྗོད་སྤྱི་ཆིངས་ལྟར་ཤེས་པར་བྱའོ། དེ་དག་གིས་དང་པོ་ཨོ་རྒྱན་སྣང་མཐའ་དབྱེར་མེད་ཀྱི་བདེ་ཆེན་ཞིང་དབང་གྲུབ་བོ།། །། ༈ གཉིས་པ་ཨོ་རྒྱན་བདེ་ཆེན་རྒྱལ་པོ་ནི། ལོ་རྒྱུས་རྒྱས་བསྡུས་མཚམས་སྦྱར་ལྟར་ཅི་རིགས་པར་ལོངས་ཁོམ་དང་བསྟུན་ནས་འཆད་ལ།
འཁྱོག་མཚམས་ལོ་རྒྱུས་བྱེ་བྲག་ཁ་བསྒྱུར་ནི། ད་ལམ་ཁྱེད་རང་རྣམས་ལ་འབྱུང་ལྔ་སྒྱུ་མར་སྦྱོང་བ་ལོངས་སྐུ་དག་པའི་རིག་འཛིན་ཨོ་རྒྱན་བདེ་ཆེན་རྒྱལ་པོའི་དབང་བསྐུར་བར་བྱེད་པའི་སྐབས་སུ་བབས་པ་ཡིན་ལ། དེའང་གསོལ་འདེབས་ལས། གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཅེས་དང༌། ཞལ་གདམས་ལས། མི་རྟག་སྒྱུ་མའི་གྲོགས་པོ་གཡར་ཁང་ལུས༔
འབྱུང་བཞིའི་ན་ཚ་འཁྲུགས་ནས་འཆི་ལྟས་ཕོག༔ ནད་གཅོད་དྲག་པོས་མི་བཟོད་སྡུག་བསྔལ་བསྐྱེད༔ འཇིགས་པའི་སྒྲ་བཞི་འབྱུང་ལྔའི་ཁ་དོག་བརྟེན༔ འབྱུང་བཞི་སོ་སོར་བྲལ་ལ་ཉེ་བའི་ཚེ༔ ང་ཉིད་བདེ་ཆེན་རྒྱལ་པོའི་ངོ་བོར་སྒོམས༔ རང་ཉིད་ལོངས་སྤྱོད་རྫོགས་པའི་ཆས་སུ་བགྱིས༔ ས་མ་ཡ༔ ཞེས་དང༌། རང་གཞུང་ལས། མ་འོངས་སྙིགས་མ་ལྔ་བརྒྱའི་ཐ་མ་རུ༔
སེམས་ཅན་ཐམས་ཅད་ཉོན་མོངས་དུག་ལྔར་སྤྱོད༔ དགེ་ལས་ལྡོག་པའི་སྡིག་སྤྱོད་སྣ་ཚོགས་ཀྱིས༔ གཏི་མུག་རྒྱུད་ཉལ་རིགས་དྲུག་དུཿཁ་མྱོང་༔ དེ་ཚེ་སེམས་ཅན་སྐྱབས་མེད་ཨ་ཙ་མ༔ ལས་ཀྱི་གཞུང་འདི་ཆུ་བོའི་གཉེར་མ་འདྲ༔ རྣམ་སྨིན་རྫིང་འདི་དམྱལ་བའི་མེ་འོབས་འདྲ༔ མཐོང་ཞིང་འཁོར་བ་བཤའ་ལུག་མགོ་འཁོར་འདྲ༔ དེ་ཕྱིར་སྐྱབས་མེད་ལས་ཀྱི་སེམས་ཅན་ཚོགས༔ རིག་འཛིན་དག་པའི་ཞིང་དུ་སྒྲོལ་བའི་ཐབས༔ ལྔ་ལྡན་ལྷ་ཁྲིད་ཚོམ་བུ་འདི་ལྟ་བུ༔
རང་བཞིན་མ་བཅོས་སྟོང་པའི་རོལ་རྩལ་ལས༔ མཁའ་དབྱིངས་རྣམ་དག་རྔ་ཡབ་པདྨ་འོད༔ འཇའ་འོད་གུར་དང་ལུག་གུ་རྒྱུད་ཀྱི་ཕྲེང་༔ སྣ་ཚོགས་སྣང་བའི་དབུས་སུ་ཚོམ་བུའི་ལྷ༔ དབུས་སུ་གུ་རུ་བདེ་ཆེན་རྒྱལ་པོ་བཞུགས༔ སྟེང་དུ་རྣམ་པར་སྨིན་པའི་རིག་འཛིན་བཞུགས༔ ཤར་དུ་ས་ལ་གནས་པའི་རིག་འཛིན་བཞུགས༔ ལྷོ་རུ་ཕྱག་རྒྱ་ཆེན་པོའི་རིག་འཛིན་བཞུགས༔ ནུབ་ཏུ་ཚེ་ལ་དབང་བའི་རིག་འཛིན་བཞུགས༔ བྱང་དུ་ལྷུན་གྱིས་གྲུབ་པའི་རིག་འཛིན་བཞུགས༔
དེ་ལ་རིག་ འཛིན་རྒྱལ་བ་རྒྱ་མཚོ་དང་༔ དཔའ་བོ་མཁའ་འགྲོ་ནམ་མཁའི་སྤྲིན་ལྟར་གཏིབས༔ འཇའ་ཚོན་ཟེར་ཐག་ཉི་ཟེར་རྡུལ་ལྟར་འཁྲིགས༔ སྣང་སྟོང་སྒྱུ་མའི་སྣང་ངོར་དམིགས་ནས་སུ༔ བདག་སོགས་འགྲོ་བ་ཕ་མའི་སྐྱེ་གནས་བཞི༔ གསོལ་བཏབ་མ་རིག་རིགས་དྲུག་སྒོ་བཀག་ནས༔ སྡུག་བསྔལ་སྣང་བའི་འཁྲུལ་རྒྱུན་ཆད་པར་སྒོམས༔ སར་གནས་རིག་འཛིན་དམྱལ་བའི་སྡུག་བསྔལ་སྐྱོབས༔ ཕྱག་རྒྱ་རིག་འཛིན་ཡི་དྭགས་སྡུག་བསྔལ་སྐྱོབས༔ ཚེ་དབང་རིག་འཛིན་བྱོལ་སོང་སྡུག་བསྔལ་སྐྱོབས༔
ལྷུན་གྲུབ་རིག་འཛིན་མི་ཡི་སྡུག་བསྔལ་སྐྱོབས༔ བདེ་ཆེན་རིག་འཛིན་ལྷ་མིན་སྡུག་བསྔལ་སྐྱོབས༔ སྨིན་པའི་རིག་འཛིན་ལྷ་ཡི་སྡུག་བསྔལ་སྐྱོབས༔ རིགས་དྲུག་འཁྲུལ་སྣང་སྡུག་བསྔལ་ཅི་ཤར་ཡང་༔ རིག་འཛིན་སོ་སོར་འདུན་པ་བསྐྱེད་པའི་ཚེ༔ འཁྲུལ་སྣང་སྡུག་བསྔལ་རྩད་ནས་གཅོད་པ་དང་༔ རིག་འཛིན་རྒྱལ་བའི་སྲས་སུ་སྐྱེ་བར་ཤོག༔ ཁྱད་པར་ནམ་ཞིག་བར་དོར་འཕོ་བའི་ཚེ༔ དག་པ་རིག་འཛིན་རྣམས་ཀྱི་ཞིང་ཁམས་ནས༔ འོད་ཟེར་མི་བཟོད་དཔག་ཡས་འཇའ་ལྟར་དུ༔
རང་གི་སྙིང་ཁར་ཟུག་པའི་ཚུལ་དུ་འཆར༔ རིག་འཛིན་བསུ་བ་ཡིན་པར་ངེས་ཤེས་བསྐྱེད༔ དེ་དང་མཉམ་པོར་ཉམས་པའི་འོད་དྲུག་ནི༔ རང་གི་ལྟེ་བར་ཟུག་པའི་ཚུལ་དུ་འཆར༔ རིགས་དྲུག་བསུ་མ་ཡིན་པས་རྗེས་མ་འབྲང་༔ དེ་བཞིན་ཐིམ་རིམ་རྫོགས་ནས་རོ་རྐྱང་དུ༔ རླུང་རྣམས་ཞུགས་ནས་བར་དོའི་སྣང་བ་འཆར༔ དེ་ཚེ་རང་ཉིད་རིག་པ་བག་གྱིས་ཀློད༔ སྔངས་སྐྲག་ལ་སོགས་སྣང་བ་ཅི་ཤར་ཡང་༔ ཐམས་ཅད་སྟོང་པའི་རང་གཟུགས་ཤེས་པར་གྱིས༔
དགྲ་ལ་སྡང་བའི་རྣམ་པ་མི་བགྱི་ཞིང་༔ གཉེན་ལ་བྱམས་པའི་བྲོད་ཁ་སྤང་བར་བྱ༔ དགེ་སྡིག་ལ་སོགས་རྣམ་སྨིན་མཐོང་བའི་ཚེ༔ གཤེད་མ་རྣམས་ལ་བྱམས་སེམས་སྙིང་ནས་བསྐྱེད༔ དེ་ཚེ་དགེ་བའི་རྩི་ཁ་ཟིན་པར་འགྱུར༔ གཞན་ཡང་ལས་དང་རྐྱེན་གྱི་དབང་གྱུར་ཏེ༔ ཞེ་སྡང་དམྱལ་བའི་སྣང་བ་ཤར་བའི་ཚེ༔ ས་ལ་གནས་པའི་རིག་འཛིན་གསལ་བཏབ་ནས༔ མངོན་དགའི་ཞིང་དུ་སྐྱེ་བའི་འདུན་པ་བསྐྱེད༔ ཤར་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔
ཀུན་སྣང་པྲེ་ཏའི་སྣང་བ་ཤར་བའི་ཚེ༔ ཕྱག་རྒྱ་ཆེན་པོའི་རིག་འཛིན་གསལ་བཏབ་ནས༔ དཔལ་ལྡན་ཞིང་དུ་སྐྱེ་བའི་འདུན་པ་བསྐྱེད༔ ལྷོ་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ གཏི་མུག་དུད་འགྲོའི་སྣང་བ་ཤར་བའི་ཚེ༔ ཚེ་ལ་དབང་བའི་རིག་འཛིན་གསལ་བཏབ་ནས༔ བདེ་ཆེན་ཞིང་དུ་སྐྱེ་བའི་འདུན་པ་བསྐྱེད༔ ནུབ་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ འདོད་ཆགས་མི་ཡི་སྣང་བ་ཤར་བའི་ཚེ༔ ལྷུན་གྱིས་གྲུབ་པའི་རིག་འཛིན་གསལ་བཏབ་ནས༔
ལས་རབ་ཞིང་དུ་སྐྱེ་བའི་འདུན་པ་བསྐྱེད༔ བྱང་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ ཕྲག་དོག་ལྷ་མིན་སྣང་བ་ཤར་བའི་ཚེ༔ བདེ་བ་ཆེན་པོའི་རིག་འཛིན་གསལ་བཏབ་ནས༔ རྔ་ཡབ་ཞིང་དུ་སྐྱེ་བའི་འདུན་པ་བསྐྱེད༔ དབུས་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔ ང་རྒྱལ་ལྷ་ཡི་སྣང་བ་ཤར་བའི་ཚེ༔ རྣམ་པར་སྨིན་པའི་རིག་འཛིན་གསལ་བཏབ་ནས༔ མཁའ་སྤྱོད་ཞིང་དུ་སྐྱེ་བའི་འདུན་པ་བསྐྱེད༔ སྟེང་ཕྱོགས་ཞིང་ཁམས་ལྷ་ཚོམ་དྲན་པས་ཟུངས༔
དེ་ལྟར་འཛིན་རྟོག་འཇིགས་སྐྲག་སྣང་བ་རྣམས༔ མ་ཡེངས་གཏན་དུ་དྲན་པའི་ལྕགས་ཀྱུས་ཟུངས༔ གང་ཤར་ཐམས་ཅད་ཆོས་ཉིད་རོལ་པར་སྐྱོངས༔ ས་མ་ཡ༔ ཞེས་གསུངས་པ་ལྟར་འབྱུང་ལྔ་སྒྱུ་མར་སྦྱོང་བ་ལོངས་སྐུ་དག་པའི་རིག་འཛིན་ཨོ་རྒྱན་བདེ་ཆེན་རྒྱལ་པོའི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ཀྱིས་བགྱི་འོས་རྣམས་གྲུབ་ནས། ཁྱེད་རང་སློབ་མ་རྣམས? སོགས་གོང་གསལ་བདེ་ཆེན་ཞིང་དབང་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་པ་དབབ་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་ཏེ་ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱི་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པ་སྟོང་པར་གྱུར། སྟོང་པའི་ངང་ལས་འོག་མིན་པདྨ་དྲྭ་བའི་ཞིང་ཁམས་གཞལ་མེད་ཁང༌། བཀོད་པ་ཕུན་སུམ་ཚོགས་པའི་དབུས་སུ་པདྨ་དང་ཉི་ཟླའི་གདན་གྱི་སྟེང་དུ།
ཁྱེད་རང་རྣམས་ཀྱི་སེམས་ཉིད་ཧཱུྃ་དམར་གསལ་གྱི་རང་བཞིན་དུ་གསལ་ཐོབ། དེ་ཉིད་གནས་འགྱུར་དྲན་རྫོགས་སུ༔ གུ་རུ་བདེ་ཆེན་རྒྱལ་པོའི་སྐུ༔ ལོངས་སྤྱོད་རྫོགས་པའི་ཆ་ལུགས་ཅན༔ ཞལ་གཅིག་ཕྱག་གཉིས་ཁྲོ་འཛུམ་མཛེས༔ དམར་སྨུག་དབང་གི་ཕྲིན་ལས་རྫོགས༔ དབུ་ལ་རིན་ཆེན་པྲོག་ཞུ་གསོལ༔ ཞབས་གཉིས་བརྐྱང་བསྐུམ་འགྱིང་བག་ཅན༔ རིན་ཆེན་སྣ་ཚོགས་རྒྱན་གྱིས་སྤྲས༔ རུས་རྒྱན་གཡེར་ཁའི་སྒྲ་དང་བཅས༔
དར་དཔྱངས་ཅོད་པན་དུ་མ་འཕུར༔ ཕྱག་གཉིས་རྡོར་དྲིལ་ཐུགས་ཀར་བསྣོལ༔ མཚོ་རྒྱལ་དཀར་མོ་ཟུང་འཇུག་འཁྲིལ༔ རྡོ་རྗེ་བྷནྡྷ་མགུལ་ནས་འཁྱུད༔ རིན་ཆེན་དང་ནི་རུས་པས་བརྒྱན༔ ཟུང་འཇུག་བདེ་ཆེན་ལྡན་པར་སྒོམས༔ གཞན་ཡང་རིག་འཛིན་མཁའ་འགྲོའི་ཚོགས༔ གསལ་སྟོང་ནམ་མཁའི་དཀྱིལ་འཁོར་ནི༔ སྣང་ལ་རང་བཞིན་འཇའ་ཚོན་ལྟར༔ ངོ་བོ་སྟོང་པའི་དབྱིངས་སུ་སྒོམས༔
དེ་ལྟར་གསལ་བའི་གནས་གསུམ་དུ་རྒྱལ་ཀུན་གྱི་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་ཐོབ་ལ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བར་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས། དེའི་ཐུགས་ཀ་ནས་འོད་ཟེར་ལྕགས་ཀྱུ་ལྟར་འཕྲོས་ཏེ། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་རང་སྣང་ལོངས་སྐུའི་རིགས་ལྔའི་ཞིང་ཁམས་ནས་བླ་མ་བདེ་གཤེགས་རིགས་ལྔའི་ལྷ་ཚོགས་རིག་འཛིན་གྲུབ་ཐོབ་བདེ་གཤེགས་རྩ་གསུམ་རྒྱལ་བ་ཞི་ཁྲོ་དཔའ་བོ་རྣལ་འབྱོར་མ་དང༌། དམ་ཅན་ཆོས་སྐྱོང་གི་ཚོགས་ཐམས་ཅད་ཀྱི་ཐུགས་རྒྱུད་བསྐུལ། དེ་ཐམས་ཅད་ཀྱང་བདེ་གཤེགས་རིགས་ལྔའི་སྐུ་གསུང་ཐུགས། དག་པ་ལྷ་ཡི་ཕྱག་རྒྱ་སད་པའི་གསང་བ་གསུམ་ལས།
ཕྱག་རྒྱ། ཡིག་འབྲུ། ཕྱག་མཚན་གྱི་རྣམ་པར། ཁ་ཆར་བུ་ཡུག་འཚུབས་པ་བཞིན་དུ་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་རྗེས། ཧཱུྃ༔ མཁའ་སྤྱོད་ཨོ་རྒྱན་དག་པའི་ཕོ་བྲང་ནས༔ ཐོག་མའི་རིག་འཛིན་གཙོ་བོ་གཤེགས་སུ་གསོལ༔ བདེ་ཆེན་ལོངས་སྤྱོད་རྫོགས་སྐུའི་ཞིང་ཁམས་ནས༔ རིག་འཛིན་རོལ་པ་ཡེ་ཤེས་གཤེགས་སུ་གསོལ༔
ཞིང་ཁམས་ཕྲིན་ལས་རྣམ་བཞིའི་ཕོ་བྲང་ནས༔ དག་པ་རིག་འཛིན་རྣམ་བཞི་གཤེགས་སུ་གསོལ༔ བདེ་སྟོང་མཁའ་ལ་རོལ་པའི་ཕོ་བྲང་ནས༔ གསང་བ་དབྱིངས་ཀྱི་ཡུམ་དྲུག་གཤེགས་སུ་གསོལ༔ གནས་མཆོག?སྩོལ༔ ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ།
གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་ཀྱི་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ
རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔
ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག །
བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པ་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་དེ་རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེ་བུམ་པ་བདུད་རྩི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲད་པའི་མོས་པ་མཛོད། བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔
དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། །
དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ་ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། བདེ་ཆེན་རྒྱལ་པོ་ཐོགས་ལ༔ ཧཱུྃ༔ ཀ་དག་ཡེ་ཤེས་ལོངས་སྤྱོད་རྫོགས་པའི་སྐུ༔ དམར་སྨུག་མཚོ་རྒྱལ་དཀར་མོ་ཟུང་འཇུག་འཁྲིལ༔ དེ་རིང་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་བདེ་ཆེན་རྒྱལ་པོའི་དབང་བསྐུར་རོ༔ ཨོྃ་མ་ཧཱ་སུ་ཥ་རཱ་ཛ་ཧྲཱིཿ ཨ་བྷི་ཥིཉྩ་ཧཱུྃ༔
རྣམ་པར་སྨིན་པའི་རིག་འཛིན་ཐོགས་ལ༔ ཧཱུྃ༔ རྣམ་པར་སྨིན་པའི་རིག་འཛིན་འོད་ལྔའི་མདངས༔ ཟུང་འཇུག་གསང་བའི་ཡེ་ཤེས་སྐུ་ལ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མཁའ་སྤྱོད་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་བི་ཤྭ་དྷ་ར་ཧྲཱིཿ ཨ་བྷི་ཥིཉྩ་ཧཱུྃ༔ སར་གནས་རིག་འཛིན་ཐོགས་ལ༔ ཧཱུྃ༔
ཤར་དུ་ས་ལ་གནས་པའི་རིག་འཛིན་སྐུ༔ དཀར་གསལ་ཆགས་མེད་ཉི་ཟླའི་དངོས་གྲུབ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ མངོན་དགའི་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་དྷ་ར་བཛྲ་ཧྲཱིཿ ཨ་བྷི་ཥིཉྩ་ཧཱུྃ༔ ཕྱག་རྒྱ་རིག་འཛིན་ཐོགས་ལ༔ ཧཱུྃ༔ ལྷོ་རུ་ཕྱག་རྒྱ་རིག་འཛིན་ཆེན་པོའི་སྐུ༔ སེར་གསལ་སྐྱོན་བྲལ་མཐིང་འོད་འབར་མ་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ དཔལ་ལྡན་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་བྷོ་དྷ་ར་རཏྣ་ཧྲཱིཿ ཨ་བྷི་ཥིཉྩ་ཧཱུྃ༔ ཚེ་དབང་རིག་འཛིན་ཐོགས་ལ༔ ཧཱུྃ༔ ནུབ་ཏུ་ཚེ་ལ་དབང་བའི་རིག་འཛིན་སྐུ༔ དམར་གསལ་བདེ་སྟོང་རྡོ་རྗེ་རྣལ་འབྱོར་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ པད་བརྩེགས་རིག་འཛིན་གོ་འཕང་འགྲུབ་པར་ཤོག༔
ཨོྃ་བི་དྷོ་དྷ་ར་པདྨ་ཧྲཱིཿ ཨ་བྷི་ཥིཉྩ་ཧཱུྃ༔ ལྷུན་གྲུབ་རིག་འཛིན་ཐོགས་ལ༔ ཧཱུྃ༔ བྱང་དུ་ལྷུན་གྱིས་གྲུབ་པའི་རིག་འཛིན་སྐུ༔ ལྗང་གསལ་སྐྱེ་མེད་ལས་ཀྱི་མཁའ་འགྲོ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ ལས་རབ་རིག་འཛིན་གོ་འཕང་འགྲུབ་པར་ཤོག༔ ཨོྃ་བི་དྷོ་དྷ་ར་ཀརྨ་ཧྲཱིཿ ཨ་བྷི་ཥིཉྩ་ཧཱུྃ༔
དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་ཕུལ། དེ་ནས་གསུང་གི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ་བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ་གནས་གསུམ་དུ་བཞག་ཅིང་ཚིག་དོན་ངོ་སྤྲད་དེ་དབང་བསྐུར་བའི་མོས་པ་མཛོད། བདུད་རྩི་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔
ལྔ་ལྡན་བདུད་རྩི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ དེ་ལྟར་སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌།
ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་དམར་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ ཨོྃ་གུ་རུ་ཌཱཀྐི་ཧ་རི་ནི་ས་ཧཱུྃ་ཕཊ྄ཿ ཨོྃ་གུ་རུ་ཡོ་གི་ནི་ཌཱཀྐི་རུ་ལུ་རུ་ལུ་ཧཱུྃ་བྷྱོཿ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག ། ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔
བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔
ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་དང་སིནྡྷུ་རའི་ཚོམ་བུ་ཐོགས་ལ། མེ་ལོང་གི་དབང་བསྐུར་བའི་སླད་དུ་སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲད་པའི་མོས་པ་མཛད་འཚལ། ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔
དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ་གསུམ་གྱི་ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ། ཐུགས་འོད་གསལ་དུ་ངོ་སྤྲོད་པའི་ཆེད། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ།
གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་གི་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པའི་ཐུགས་རྡོ་རྗེའི་ངོ་བོར་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར།
མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མ་ཐོགས་ལ། ཡོན་ཏན་གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས།
དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲད་པའི་དབང་ཐོབ་པར་མོས། ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་འཐོབ་པར་ཤོག༔ ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌།
མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔

རིག་འཛིན་ཡོན་ཏན་བཀྲ་ཤིས་ཤོག༔
ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གཞན་ཡང་ལས་དང་རྐྱེན་གྱི་དབང་གྱུར་ཏེ༔ འཁྲུལ་སྣང་དངོས་པོར་ཞེན་ཅིང་སྡུག་བསྔལ་ན༔ ཡིད་གཉིས? ཨོ་རྒྱན་བདེ་ཆེན་རྒྱལ་པོའི་ངོ་བོ་སྟེ༔ སྡུག་བསྔལ་འཁྲུལ་པ་རྩད་ནས་གཞིག་པར་བྱེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ སྐུ་འབག་གི་སླད་དུ།
སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་ཤར་བའི་ལོངས་སྤྱོད་རྫོགས་སྐུ། གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་འཐོབ་པར་ཤོག༔ ཨོྃ་མ་ཧཱ་གུ་རུ་བྷི་དྷོ་དྷ་ར་པདྨ་ཡོ་གི་ནི་ས་མ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔
དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པས་བུམ་དབང༌། མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲད་པས་སེམས་ཉིད་སྟོང་གསལ་རིག་སྟོང་འདུས་མ་བྱས་པ་ཤིང་གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད། སྐུ་འབག་གི་དབང་བསྐུར་བས་རང་རིག་གདོད་ནས་འཆིང་གྲོལ་དང་བྲལ་བ་འདི་མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔
བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། གཉིས་པ་ཨོ་རྒྱན་བདེ་ཆེན་རྒྱལ་པོའི་དབང་བསྐུར་གྱི་ལེ་ཚན་ནོ།། །། ༈ གསུམ་པ་ཨོ་རྒྱན་དུས་གསུམ་མཁྱེན་པ་ནི། སྔོན་རྗེས་རྣམས་སྤྱི་ལྟར་ལ། བྱེ་བྲག་ལོ་རྒྱུས་འཁྱོགས་མཚམས་ནི། ད་ཁྱེད་རང་རྣམས་ལ་ཅིར་སྣང་ཚོགས་དྲུག་རང་གྲོལ་ཨོ་རྒྱན་དུས་གསུམ་མཁྱེན་པ་ཐོད་ཕྲེང་སྡེ་ལྔའི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབས་པ་ཡིན་ལ་དེའང༌།
གསོལ་འདེབས་ལས། སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔ ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཅེས་དང༌། ཞལ་གདམས་ལེ་ཚན་ལས། བཟང་ངན་ལས་དབང་རྐྱེན་གྱི་རྟར་བསྐྱོན་ནས༔ བར་དོ་གཉིས་སྣང་འཇིགས་སྐྲག་ཤར་བའི་ཚེ༔ ཐམས་ཅད་སྒྱུ་མར་ཤེས་པའི་དཔའ་གདེང་སྐྱེད༔
སྔོན་བྱུང་སྲིད་པའི་བག་ཆགས་ཤ་གཟུགས་ལ༔ མ་ཆགས་མ་ཞེན་སྒྱུ་མར་ཤེས་པར་གྱིས༔ ང་ཉིད་དུས་གསུམ་མཁྱེན་པའི་ངོ་བོར་སྒོམས༔ རང་ཉིད་བསྐྱེད་རྫོགས་ཟུང་ལྡན་གསལ་སྟོང་ངང་༔ ས་མ་ཡ༔ རང་གཞུང་ལས། བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ སྐུ་ལྔ་མཚན་བརྒྱད་རྣམ་ཐར་དཔག་ཡས་ཀྱང་༔ ཆིག་དྲིལ་སྒྲུབ་པ་ཐུགས་ཀྱི་ཐིག་ལེ་ཉིད༔ ཡིད་བཞིན་དབང་གི་རྒྱལ་པོ་ལྟར་འཕགས་པ༔
ཟབ་ལམ་སྙན་བརྒྱུད་མན་ངག་རྒྱ་མཚོའི་རྫིང་༔ དེ་ལ་རྣམ་པར་དབྱེ་བའི་དོན་ཚན་ཉིད༔ གང་ཞིག་སེམས་ཅན་སྒྱུ་ལུས་འཇིགས་པའི་ཚེ༔ འཁྲུལ་སྣང་ཉིང་འཁྲུལ་བག་ཆགས་སྣ་ཚོགས་འཐབ༔ འདོད་ཁམས་ལྷ་རྣམས་གཉིད་ལོག་ཅི་བཞིན་དུ༔ རྟག་མི་ཐུབ་སྟེ་ལུག་རྒྱུད་མཆེད་པ་ལྟར༔ གཅིག་སྣང་གཉིས་འཕེལ་རྒྱུ་འབྲས་སོ་སོའི་གཟུགས༔ གང་ལ་ཆགས་པའི་རྣམ་པ་མཐོང་བར་གྱུར༔ དེ་ཚེ་རང་ཉིད་རྗེས་ཤེས་སོ་མའི་སྟེང་༔ ཉིན་སྣང་ཐམས་ཅད་སྒྱུ་མར་སྦྱངས་པའི་ཚེ༔
རྡོ་རྗེ་ཐོད་ཕྲེང་མེ་ལོང་ཡེ་ཤེས་ངང་༔ རྣམ་རྟོག་བཟང་ངན་ཕྲ་རགས་ཅི་ཤར་ཡང་༔ སྣང་ཡང་བདག་འཛིན་བྲལ་བའི་ངང་ལ་ཞོག༔ གཟུང་འཛིན་དག་པ་གསལ་སྟོང་ལྷ་སྐུར་གྲོལ༔ དེ་ནས་མཚན་མོས་རྨི་ལམ་སྦྱངས་པའི་ཚེ༔ རཏྣ་ཐོད་ཕྲེང་མཉམ་ཉིད་ཡེ་ཤེས་ངང་༔ ཉིན་སྣང་མཚན་མོའི་བག་ཆགས་བྱིང་བ་དང་༔ རྣ་བར་སྒྲ་སོགས་སྙན་དང་མི་སྙན་རིགས༔ བྲག་ཆ་དང་ནི་རྨི་ལམ་ལྷ་མོ་བཞིན༔ དབྱངས་དང་རྔམ་སྐད་གཅན་གཟན་འཚེ་བ་སོགས༔
གཉན་ལ་དགྲ་སྡང་གང་གིས་སྨྲ་བ་རྣམས༔ སྟོང་པའི་འབྲུག་སྐད་རླུང་སྒྲ་ཅི་བཞིན་དུ༔ པི་ཝཾ་གདངས་ལྟར་རང་བཞིན་སྟོང་པར་འགྲོ༔ དེ་ནས་བར་དོའི་ཀུན་རྟོག་སྦྱངས་པའི་ཚེ༔ པདྨ་ཐོད་ཕྲེང་སོར་རྟོགས་ཡེ་ཤེས་ངང་༔ ནང་ཚན་བར་དོའི་ལས་མཁན་རྔམ་ཚུལ་དང་༔ ཡིད་ཀྱིས་རྟོག་དཔྱོད་སོ་སོར་གོལ་བའི་དུས༔ སྣང་བ་དགྲར་ལངས་རྟོགས་པ་རྔོ་མི་ཐོགས༔ དེ་ཚེ་གནས་པ་གཞི་ལ་འགྱུ་བའི་ལམ༔ བརྟག་དཔྱད་གཞིག་བྲལ་ཅིར་ཡང་འཆར་བའི་ཚེ༔
སྔོན་བསུ་རྗེས་གཅོད་བློ་ཡིས་བཅོས་མི་གཞུག༔ གང་ཤར་འཛིན་མེད་ཆོས་སྐུའི་ངང་དུ་གྲོལ༔ དེ་ནས་སྐྱེ་གནས་རྣམ་བཞི་སྦྱངས་པའི་ཚེ༔ ཀརྨ་ཐོད་ཕྲེང་བྱ་གྲུབ་ཡེ་ཤེས་ངང་༔ བྱེད་སྤྱོད་ཐམས་ཅད་སྒྱུ་མར་ཤེས་པར་བྱ༔ ལས་ཀྱིས་ཤུགས་ལ་སྲིད་པར་འཇུག་པའི་ཚེ༔ གང་དུ་སྐྱེ་བའི་ཡུལ་དེ་རྟག་ཏུ་མཐོང་༔ སྲིད་པ་རིགས་དྲུག་ཕོ་མོ་འཁྲིག་པ་སོགས༔ རེག་བྱའི་ཡུལ་ལ་རྟག་མི་ཐུབ་པར་འཆར༔ དེ་ཚེ་རང་རིག་བླ་མ་ཡི་དམ་དང་༔
རྒྱུ་འབྲས་བསྐུལ་བའི་ཆོས་རྣམས་ལ་སོགས་པ༔ དག་སྣང་གུས་འདུན་སྦྱང་བའི་དུས་གཅིག་གོ༔ བདེན་པས་བསུ་བ་སྨོན་ལམ་མཐའ་བཙན་པས༔ རིགས་ལྡན་བྲམ་ཟེ་མཚན་བཟང་རྙེད་པར་འགྱུར༔ སྲིད་པར་གནས་ཚེ་མྱ་ངན་སྣང་བ་སྐྱེ༔ ཅིར་སྣང་དག་པ་ལོངས་སྐུའི་ཞིང་དུ་སྒོམས༔ ནམ་ཞིག་ལས་ཀྱི་རླུང་གིས་རབ་བསྐུལ་བས༔ འཇིག་རྟེན་མི་ཡུལ་མཐོང་ནས་བག་ཚ་ཞིང་༔ རེག་བྱ་རྩུབ་སོགས་སྡུག་བསྔལ་སྡང་བའི་ཚེ༔ སྣང་སྟོང་གྲགས་སྟོང་གསལ་སྟོང་ཚོར་སྟོང་དང་༔
མི་རྟོག་ཡེ་ཤེས་གནས་ལུགས་ངང་དུ་ཞོག༔ འདི་ཕྱིའི་བྱེད་སྤྱོད་སྒྱུ་མའི་ངང་དུ་གྲོལ༔ དེ་ནས་བསྐྱེད་རྫོགས་ལམ་ལ་སྦྱངས་པའི་ཚེ༔ བུདྡྷ་ཐོད་ཕྲེང་ཆོས་དབྱིངས་ཡེ་ཤེས་ངང་༔ པད་འབྱུང་དུས་གསུམ་མཁྱེན་པ་དུས་མེད་རྟོགས༔ འདས་པའི་རྟོག་པ་ཡེ་གྲོལ་གདོད་ནས་དག༔ ད་ལྟའི་རྟོག་པ་དྲན་རིག་ཆོས་སྐུར་གྲོལ༔ མ་འོངས་རྟོག་པ་གློ་བུར་བྱར་མེད་ངང་༔ གནས་སྐབས་རྟོག་པ་ཤར་གྲོལ་མཉམ་རྗེས་བྲལ༔ དུས་བཞི་དུས་ཀྱི་དུས་དང་གནས་སྐབས་བྲལ༔
དུས་གསུམ་མཁྱེན་པས་ཕྱི་ནང་བྲལ་བའི་ཕྱིར༔ སྔར་འདས་ད་ལྟ་ཕྱིས་འབྱུང་སྟོང་པ་ཉིད༔ ཆོས་རྣམས་ཇི་སྙེད་མི་དམིགས་སྟོང་པ་ཉིད༔ ངོ་བོ་རང་བཞིན་ཐུགས་རྗེ་སྟོང་པ་ཉིད༔ མཐར་འདས་འདོར་ལེན་མེད་པ་སྟོང་པ་ཉིད༔ དེ་བཞིན་རྒྱུ་དང་མཚན་མ་སྟོང་པ་ཉིད༔ དེ་བཞིན་སྒྱུ་ལུས་འབྱུང་ལྔ་སྟོང་པ་ཉིད༔ མ་སྐྱེས་མི་འགགས་ནམ་མཁའི་འཁོར་ལོ་ཅན༔ བསྐྱེད་རིམ་སྣང་སྟོང་ལྷ་སྐུ་སྒྱུ་མའི་ངང་༔ རྫོགས་རིམ་གང་ཤར་ཀ་དག་གདོད་ནས་གྲོལ༔
འབྱུང་འཇུག་སྔགས་རྣམས་རླུང་གི་རང་བཞིན་གདངས༔ ཀུན་ཀྱང་ནམ་མཁའ་ཆེ་ལ་སེམས་ཀྱང་ཆེ༔ སེམས་ཀྱི་རང་བཞིན་གདོད་ནས་སྐྱེ་འགག་བྲལ༔ མེད་བཞིན་སྣང་ཡང་དམ་ཚིག་དམིགས་སུ་མེད༔ འགྱུ་བའི་སྣང་བ་གཉིས་སྣང་འགྱུ་ཞིང་སྟོང་༔ སྟཽང་ཞིང་གསལ་བ་གསལ་སྟོང་སྐྱེ་བ་མེད༔ རྣམ་རྟོག་སྐྱེ་བས་ཆོས་སྐུ་འགགས་མི་འགྱུར༔ རྣམ་རྟོག་གཉིས་སྣང་ཆོས་སྐུའི་དབྱིངས་སུ་ཡལ༔ ཡང་རྟོག་བླང་དོར་མ་རིག་འཐིབ་པའི་ཚོགས༔ གདོད་ནས་དག་པ་ཆོས་སྐུའི་དབྱིངས་ལ་ལྟོས༔
ལྟ་བ་ཀློང་ཡངས་ནམ་མཁའི་མཐའ་དང་བྲལ༔ ནམ་མཁའི་མཐའ་ལ་རྒྱ་དཔང་རིས་སུ་མེད༔ དེ་བཞིན་བཅད་ཅིང་དུམ་བུར་བཏུབ་ཏུ་མེད༔ དགག་ཅིང་བསྒྲུབ་པ་མེད་པའི་རྫོགས་པ་ཆེ༔ གུ་རུ་དུས་གསུམ་མཁྱེན་པའི་ཞལ་གདམས་ཉིད༔ ཁོ་མོ་མཚོ་རྒྱལ་བདག་གིས་ཡི་གེར་བཏབ༔ རིན་ཆེན་ཟ་མ་ཏོག་གི་ནང་དུ་བསྐྱིལ༔ གསང་རྒྱ་ཟབ་པའི་སྙིང་ཐིག་ཏི་ལ་ཀ༔ སྐལ་ལྡན་ལས་འཕྲོ་ཅན་དང་འཕྲད་པར་ཤོག༔ ཅེས་གསུངས་པ་ལྟར།
ཅིར་སྣང་ལམ་ཁྱེར་ཚོགས་དྲུག་ལྷུག་བཞག་ཨོ་རྒྱན་དུས་གསུམ་མཁྱེན་པ་ཐོད་ཕྲེང་སྡེ་ལྔའི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་བགྱི་འོས་ སོགས། མཎྜལ་ཕུལ་བ་ནས་གསོལ་འདེབས་སྐྱབས་སེམས་སྡོམ་བཟུང་དམ་བཞག་བར་སྔ་མ་ལྟར་འགྲེས་ཤེས་པར་བྱའོ། ། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ་ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་སྣོད་རྣམ་པར་དག་པ་འོག་མིན་རྔ་ཡབ་དཔལ་རི་པདྨ་འོད། ཨོ་རྒྱན་རང་བྱུང་གི་ཞིང་ཁམས་གཞལ་མེད་ཁང་བཀོད་པ་ཕུན་སུམ་ཚོགས་པའི་དབུས་སུ། པདྨ་དང་ཉི་ཟླའི་སྟེང་དུ་རང་གི་སེམས་ཉིད་ཧཱུྃ་མཐིང་གསལ་འོད་འབར་བར་གྱུར། དེ་ཉིད་ཡོངས་གྱུར་སྐད་གཅིག་གི ། གུ་རུ་བུདྡྷ་ཐོད་ཕྲེང་རྩལ༔ པདྨ་འབྱུང་གནས་སྐུ་མདོག་མཐིང་༔
ཧེ་རུ་ཀ་པའི་ཆ་ལུགས་ཅན༔ ཕྱག་གཉིས་རྡོ་རྗེ་བྷནྡྷ་བསྣམས༔ རྣལ་འབྱོར་སྤྱོད་པའི་ལུགས་སུ་བསྒོམ༔ དེ་བཞིན་རོལ་སྟབས་བཞུགས་པ་ཡི༔ པང་དུ་འཁྱུད་པའི་གསང་ཡེ་ནི༔ ལྷ་ལྕམ་དམར་མོ་ཟུང་འཇུག་འཁྲིལ༔ གཅེར་བུ་རིན་ཆེན་རྒྱན་གྱིས་སྤྲས༔ ཕྱག་ན་མདའ་དར་ཚེ་བུམ་བསྣམས༔ ཟུང་འཇུག་གཟི་བརྗིད་ལྡན་པར་བསྒོམ༔ དེ་ལྟར་དུ་གསལ་བའི་གནས་གསུམ་དུ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ།
ཨཱཿདམར་པོ། ཧཱུྃ་སྔོན་པོས་མཚན་པར་གསལ་གདབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བ་ལ་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས་དེའི་ཐུགས་ཀ་ནས་རྡོ་རྗེ་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་རང་སྣང་སྤྲུལ་པའི་ཞིང་ཁམས་འོག་མིན་པདྨ་དྲྭ་བ་ནས་བླ་མ་ཐོད་ཕྲེང་སྡེ་ལྔའི་ལྷ་ཚོགས་རིག་འཛིན་གྲུབ་ཐོབ་བདེ་གཤེགས་རྩ་གསུམ་རྒྱལ་བ་ཞི་ཁྲོ་དཔའ་བོ་རྣལ་འབྱོར་མ། དམ་ཅན་ཆོས་སྐྱོང་གི་ཚོགས་ཐམས་ཅད་ཀྱི་ཐུགས་རྒྱུད་བསྐུལ། དེ་ཐམས་ཅད་ཀྱང་དག་པ་ལྷ་ཡི་ཕྱག་རྒྱ་སད་པའི་གསང་བ་གསུམ་ལས། སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པར།
ཁ་ཆར་བུ་ཡུག་འཚུབས་པ་བཞིན་དུ་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་གསོལ་འདེབས་རྗེས། ཧཱུྃ་ཧྲཱིཿ རྔ་ཡབ་དཔལ་རི་པདྨ་འོད༔ ཨོ་རྒྱན་རང་བྱུང་ཞིང་ཁམས་ནས༔ རྗེ་བཙུན་བུདྡྷ་ཐོད་ཕྲེང་རྩལ༔ ཌཱཀྐི་རྒྱ་མཚོའི་འཁོར་གྱིས་བསྐོར༔ གནས་འདིར་སྤྱན་འདྲེན་གཤེགས་སུ་གསོལ༔ ཕྱོགས་བཞིའི་ཕྲིན་ལས་ཞིང་ཁམས་ནས༔ ཐོད་ཕྲེང་སྡེ་བཞི་གཤེགས་སུ་གསོལ༔
མཁའ་སྤྱོད་དག་པའི་ཞིང་ཁམས་ནས༔ རིགས་ལྔ་མཁའ་འགྲོ་གཤེགས་སུ་གསོལ༔ རང་བཞིན་དག་པའི་ཞིང་ཁམས་ནས༔ དཔའ་བོ་དཔའ་མོ་གཤེགས་སུ་གསོལ༔ གཤེགས་ནས་བྱིན་ཕོབ་དབང་ཆེན་བསྐུར༔ གནས་མཆོག?སྩོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་བུདྡྷ་བཛྲ་རཏྣ་པདྨ་ཀརྨ་ཧ་རི་ནི་ས་བཛྲ་ས་མཱ་ཡ་ཛ་ཛཿ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ།
དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད།
ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྒྱུ་ལུས་གཡར་པོ་ཞིག་པའི་བར་དོ་རུ༔
འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔ ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། །
དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པ་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲད་དེ་རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་ཏུ། བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེ་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔
བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཆུས་བཀང་སྟེ་བསྐུར་བས།
དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར། སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། དུས་གསུམ་མཁྱེན་པའི་སྐུ་ཐོགས་ལ༔ ཧཱུྃ༔ ཐུགས་རྗེའི་བདག་ཉིད་བུདྡྷ་ཧེ་རུ་ཀཿ སྐུ་མདོག་མཐིང་ནག་ལྷ་ལྕམ་དམར་མོ་འཁྲིལ༔
དེ་རིང་སྐལ་ལྡན་བུ་ལ་དབང་བསྐུར་བས༔ ལས་རབ་རིག་འཛིན་གོ་འཕང་འགྲུབ་པར་ཤོག༔ ཨོ་རྒྱན་དུས་གསུམ་མཁྱེན་པའི་དབང་བསྐུར་རོ༔ ཨོྃ་བུདྡྷ་ཨ་བྷི་ཛྙཱ་ན་ཧྲཱིཿཨ་བྷི་ཥིཉྩ་ཧཱུྃ༔
རྡོ་རྗེ་ཐོད་ཕྲེང་ཐོགས་ལ༔ ཧཱུྃ༔ སྐུ་ཡི་བདག་ཉིད་བཛྲ་ཐོད་ཕྲེང་རྩལ༔ སྐུ་མདོག་དཀར་པོ་རྡོ་རྗེའི་རིག་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ བྱམས་པ་ཚད་མེད་ངོ་བོ་ལྷུན་གྲུབ་ཤོག༔
ཨོྃ་བཛྲ་མ་ལི་ཏ་ཧྲཱིཿཨ་བྷི་ཥིཉྩ་ཧཱུྃ༔ རཏྣ་ཐོད་ཕྲེང་ཐོགས་ལ༔ ཧཱུྃ༔ ཡོན་ཏན་བདག་ཉིད་རཏྣ་ཐོད་ཕྲེང་རྩལ༔ སྐུ་མདོག་སེར་མོ་རིན་ཆེན་རིག་མ་འཁྲིལ༔ དེ་རིང་སྐལ་ལྡན་བུ་ལ་དབང་བསྐུར་བས༔ སྙིང་རྗེ་ཚད་མེད་ངོ་བོ་ལྷུན་གྲུབ་ཤོག༔ ཨོྃ་རཏྣ་མ་ལི་ཏ་ཧྲཱིཿཨ་བྷི་ཥིཉྩ་ཧཱུྃ༔ པདྨ་ཐོད་ཕྲེང་ཐོགས་ལ༔ ཧཱུྃ༔
གསུང་གི་བདག་ཉིད་པདྨ་ཐོད་ཕྲེང་རྩལ༔ སྐུ་མདོག་དམར་པོ་པདྨའི་རིག་མ་འཁྲིལ༔ དེང་འདིར་སྐལ་ལྡན་བུ་ལ་དབང་བསྐུར་བས༔ དགའ་བ་ཚད་མེད་ངོ་བོ་ལྷུན་གྲུབ་ཤོག༔ ཨོྃ་པདྨ་མ་ལི་ཏ་ཧྲཱིཿ ཨ་བྷི་ཥིཉྩ་ཧཱུྃ༔ ཀརྨ་ཐོད་ཕྲེང་ཐོགས་ལ༔ ཧཱུྃ༔ ཕྲིན་ལས་བདག་ཉིད་ཀརྨ་ཐོད་ཕྲེང་རྩལ༔ སྐུ་མདོག་ལྗང་གུ་ལས་ཀྱི་རིག་མ་འཁྲིལ༔
དེང་འདིར་སྐལ་ལྡན་བུ་ལ་དབང་བསྐུར་བས༔ བཏང་སྙོམས་ཚད་མེད་ངོ་བོ་ལྷུན་གྲུབ་ཤོག༔ ཨོྃ་ཀརྨ་མ་ལི་ཏ་ཧྲཱིཿ ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད། བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར༔ མཎྜལ་འབུལ༔ དེ་ནས་གསུང་གི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔ ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔
ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ། བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ། གནས་གསུམ་དུ་བཞག་ཅིང་ཚིག་དོན་ངོ་སྤྲད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔
ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པས། ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་བདུད་རྩི་ལྔའི་དབང་བསྐུར་བས། ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ། སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌།
ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་སྔོན་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་ཨཱཿཧཱུྃ༔ བཛྲ་གུ་རུ་པདྨ་སིདྡྷི་ཧཱུྃ༔ ཧྲཱིཿམ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིང་ཧྲིང་ཛ༔ སིདྡྷི་ཕ་ལ་ཧཱུྃ༔ ཨོཾ་བཛྲ་གུ་རུ་ཧེ་རུ་ཀ་ཌཱཀྐི་ཧ་རི་ནི་ས་ཧཱུྃ་ཕཊ྄ཿ ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ སིདྡྷི་ཕ་ལ་ཧཱུྃ༔ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག །
ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔ ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་དང་སིནྡྷུ་རའི་ཚོམ་བུ་ཐོགས་ལ། མེ་ལོང་གི་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་སུ་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔
དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས།
བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོ་རྣམ་པར་དག་པ་ཡིན་ནོ། ། ཧཱུྃ༔
རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔
ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མ་ཐོགས་ལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔
འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔
རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྒྱུ་ལུས་གཡར་པོ་ཞིག་པའི་བར་དོ་རུ༔ འཁྲུལ་སྣང་ཉིང་འཁྲུལ་སྡུག་བསྔལ་ཉེན་པ་ན༔
ཡིད་གཉིས? ཨོ་རྒྱན་དུས་གསུམ་མཁྱེན་པའི་ཐུགས་རྗེ་ཡིས༔ འཁྲུལ་སྣང་རང་སར་གྲོལ་བར་ཐེ་ཚོམ་མེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་དུ་ཤར་བའི་ལོངས་སྤྱོད་རྫོགས་སྐུ། རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔
ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་གུ་རུ་ཌཱཀྐི་བུདྡྷ་ཛྙཱ་ན་བཛྲ་རཏྣ་པདྨ་ཀརྨ་ཧ་རི་ནི་ས་ཐོད་ཕྲེང་རྩལ་ས་མཱ་ཡ་ཛཿ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་པ། གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས།
རང་རིག་གདོད་ནས་འཆིང་གྲོལ་དང་བྲལ་བ་འདི་མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་དང་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར།
མཎྜལ་འབུལ། གཞན་སྤྱི་དང་མཐུན་ནོ། ། གསུམ་པ་ཨོ་རྒྱན་དུས་གསུམ་མཁྱེན་པའི་སྨིན་བྱེད་ཀྱི་ལེ་ཚན་ནོ།། །། ༈ བཞི་པ། ཨོ་རྒྱན་འབྱུང་བ་བཞི་ཡི་ལྷ་མོ་དང་བཅས་པའི་དཔའ་བོ་གྱད་ནི། ལོ་རྒྱུས་འཁྱོགས་མཚམས་ནི། ད་ཁྱེད་རང་རྣམས་ལ་འཆི་འཕོ་ལྟུང་བ་འབྱུང་འདུས་འཇིགས་སྐྲག་རང་གྲོལ་གྱི་མཚམས་སྦྱོར། ཨོ་རྒྱན་དཔའ་བོ་གྱད་ཀྱི་སྨིན་བྱེད་དབང་བསྐུར་སྒྲུབ་པའི་སྐབས་སུ་བབས་པ་ཡིན་ལ་དེའང༌། གསོལ་འདེབས་ལས། ས་ཆུ་མེ་རླུང་འབྱུང་བའི་བར་ཆད་ཀྱིས༔
སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཞལ་གདམས་ལས། མ་འོངས་སྐྱེ་གནས་འདུ་བྱེད་རྣམ་བཞི་ཡིས༔ འཕྲོ་འདུ་སྲིད་པའི་ཆུ་རླུང་རབ་གཡོས་ནས༔ བྱེར་ཞིག་སྟོང་ལ་ཁྲུ་ཆད་ཧད་པོར་ལུས༔ སྒྱུ་མའི་གྲོང་ལ་སྨིག་རྒྱུ་སྤྱོད་པ་བཞིན༔ རྟག་མི་ཐུབ་སྟེ་དྲི་ཟའི་གྲོང་ཁྱེར་ལྟར༔ ངོས་བཟུང་ཅིང་མེད་གྲོག་མའི་ཚང་ཞིག་འདྲ༔
བྱ་གཅན་ཡིད་མཚར་འཚོགས་པའི་སྤུ་རིས་བཞིན༔ ཡིད་བརྟན་མི་སྣང་གར་མཁན་ལག་དང་མཚུངས༔ རྒྱལ་འགོང་འཚོགས་པའི་སྒོ་ཐེམ་ཇི་བཞིན་དུ༔ ཡིད་བརྟན་མི་རུང་སྲིད་པའི་ཕུང་ཤུལ་འདྲ༔ དེ་དུས་གདམས་ངག་སྙིང་པོ་འདི་ཁོ་ན༔ ལྷ་སྲས་རྗེ་བོའི་ཐུགས་ལ་དེ་སྐད་ཆོངས༔ ཞེས་དང༌། རང་གཞུང་ལས། བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ དལ་འབྱོར་རྙེད་དཀའ་རྡོ་རྗེ་ལུས་ཀྱི་སྒྲོམ༔
ཕུང་པོ་ལྔ་དང་ཁམས་ལྔ་དབང་པོ་ལྔ༔ སྣང་བ་ཚོགས་དྲུག་རྣམ་ཤེས་ཚོགས་ཆེན་བརྒྱད༔ རྟེན་འབྲེལ་སྲིད་པ་སྐྱེ་མཆེད་བཅུ་གཉིས་ཏེ༔ རླུང་ལྔ་སྲོག་འཛིན་ལས་རླུང་ཡེ་ཤེས་རླུང་༔ བརྒྱད་ཁྲི་བཞི་སྟོང་རྩ་ཁམས་འཁོར་ལོ་དྲུག༔ ཡས་བརྟན་རོ་མ་དབུ་མ་རྐྱང་མ་གསུམ༔ མས་བརྟན་ཁྲག་རླུང་རྩ་སྲིན་རྩ་བ་གསུམ༔ རླུང་མཁྲིས་བད་ཀན་འདུས་པ་རྣམ་པ་བཞི༔ ཨ་ཧཾ་ཚ་གྲང་གཉིས་དང་འཕོ་བ་བརྒྱད༔ ཀུན་རྒྱུ་ངེས་པར་རྒྱུ་དང་ཤིན་ཏུ་རྒྱུ༔
བཅུ་དྲུག་ལུས་ཀྱི་ཆ་ཤས་རྫོགས་པ་ལ༔ དོན་ལྔ་སྣོད་དྲུག་ཁམས་དང་དབང་པོའི་ཚོགས༔ དེ་ལ་བརྟེན་པས་སྐྱེ་འཆི་ཞེས་བྱ་སྟེ༔ ས་ཆུ་མེ་རླུང་འབྱུང་བའི་བར་ཆོད་ཀྱིས༔ སྒྱུ་ལུས་ཉམས་ཤིང་ངལ་བའི་ནད་བྱུང་ན༔ ཨོ་རྒྱན་དཔའ་བོ་གྱད་ཀྱི་སྒྲུབ་པར་བརྩོན༔ ས་མ་ཡ༔ དཔའ་བོ་གྱད་ཀྱི་མཚན་ཉིད་ཅི་ཞེ་ན༔ སྐུ་ལ་སྐྱེ་འཆི་བགྲེས་རྒུད་བྲལ་བའི་ཕྱིར༔ འབྱུང་བཞིའི་ཚེ་ཡི་བར་ཆོད་གླགས་མི་རྙེད༔
གསུང་ལ་གྲགས་སྟོང་མ་འགགས་སྒྲ་ལྡན་པས༔ འབྱུང་འཇུག་རླུང་གིས་འཕྲོ་འདུ་ཡ་མི་ང་༔ ཐུགས་ཉིད་ནམ་མཁའི་གསལ་སྟོང་མཐའ་བྲལ་བས༔ ཉོན་མོངས་དུག་ལྔའི་ཁུ་སྤྲིན་བག་མི་ཚ༔ སྣང་སྟོང་མཚན་མའི་གཞོམ་གཞིག་བྲལ་བའི་ཕྱིར༔ རྒྱུ་འབྲས་བདེན་པ་གང་གིས་དོར་མི་ནུས༔ དེ་བཞིན་ཀ་དག་དབྱིངས་ཀྱི་གྱད་དང་མཚུངས༔ ཀ་དག་ལ་ཡང་རྣམ་པ་གསུམ་འདོད་དེ༔ ངོ་བོ་ཀ་དག་རང་བཞིན་གདོད་ནས་དག༔ དབྱིངས་ཀྱི་ཀ་དག་མཐའ་དབུས་ཀ་ནས་དག༔
སྣང་བ་ཀ་དག་ཚོགས་དྲུག་འཛིན་པ་བྲལ༔ རྒྱུ་ཡིས་མ་བྱས་རྐྱེན་གྱིས་མི་འཇིག་པའི༔ འཇའ་ལུས་སྐྱེ་འཆི་གཉིས་མེད་པདྨ་འབྱུང་༔ འཇའ་ལུས་དེ་ཡི་མཚན་ཉིད་ཅི་ཞེ་ན༔ བསྡུ་བྱ་སྒྱུ་མའི་ཚུལ་ལ་མ་བརྟེན་པས༔ སྣང་སྟོང་ཚོགས་དྲུག་མི་དམིགས་རང་བཞིན་གསལ༔ ས་ཁམས་མ་མཆིས་སངས་རྒྱས་སྤྱན་མར་གྲོལ༔ ཆུ་ཁམས་མ་མཆིས་མཱ་མ་ཀཱི་རུ་གྲོལ༔ མེ་ཁམས་མ་མཆིས་གོས་དཀར་མ་རུ་གྲོལ༔ རླུང་ཁམས་མ་མཆིས་དམ་ཚིག་སྒྲོལ་མར་གྲོལ༔
སྣང་བར་མི་གོལ་དབྱིངས་ཕྱུག་མ་རུ་གྲོལ༔ དེ་བཞིན་འབྱུང་བཞི་དག་ཀྱང་རང་སར་གྲོལ༔ གྲོལ་བའི་གདམས་ངག་འདོགས་པར་བྱ་བ་ལ༔ འབྱུང་ལྔ་སྦྱངས་ཤིང་བསྒྱུར་ཏེ་སྤྲུལ་པ་ཙམ༔ དང་པོ་རྣམ་སྣང་ཆོས་བདུན་ལྡན་པའི་ངང་༔ སྟོང་ར་རྩ་གསུམ་འཁོར་ལོ་ཟུང་འཇུག་བརྟེན༔ སྐབས་སུ་དུད་འགྲོའི་འགྱུར་བཞིས་འདྲེན་པ་དང་༔ གསལ་གདབ་རླུང་རོ་བསལ་ཞིང་རྔུབས་ནས་བསྒོམ༔ གཞིལ་ཞིང་འཁྲུལ་འཁོར་ལྔ་ཡིས་ལེགས་པར་བཅུན༔ དབབ་སྟེ་གནས་སུ་ཤིན་ཏུ་ཕེབ་པར་བྱ༔
བཀྲམ་པ་བཞི་ཡིས་ལཻགས་པར་དགྲམ་པར་བྱ༔ སྤྲུག་པ་དྲུག་གིས་རྟག་ཏུ་སྤྲུགས་པར་བྱ༔ སྐབས་སུ་རླུང་སེམས་ལྟེ་བའི་འཕྲུལ་འཁོར་གྱིས༔ མཉམ་བཞག་དང་ནི་དབུ་མ་ལེགས་པར་སྦྱངས༔ འབྱོངས་ཚེ་ཁམས་ལྔ་རང་བཞིན་གནས་སུ་དག༔ ས་རླུང་དག་པས་རི་བྲག་ཟང་ཐལ་འགྲོ༔ ཆུ་རླུང་དག་པས་རྒྱ་མཚོར་ཉ་ལྟར་འཕྱོ༔ མེ་རླུང་དག་པས་མེ་དང་གཉིས་མེད་ལྡོག༔ རླུང་སེམས་གཉིས་མེད་མཁའ་ལ་ལྡིང་ཞིང་གཤེགས༔ དེ་ཚེ་ལུས་ལ་གྲིབ་མ་མི་འབྱུང་ཞིང་༔
ངང་པའི་རྒྱལ་པོ་བཞིན་ལྟར་ཤིན་ཏུ་གསལ༔ སྣང་སྲིད་སྐྱེ་གནས་བུདྡྷའི་ཞིང་དུ་འགྲོ༔ འཕྲལ་གྱི་ཡོན་ཏན་དག་ཀྱང་འདི་འདྲ་སྟེ༔ མདངས་ནི་རྨ་བྱ་རྩལ་ནི་ཁྱུང་ཆེན་འདྲ༔ ཚུལ་ནི་སེངྒེ་ཤུགས་ནི་གྱད་མི་འདྲ༔ དབྱངས་ནི་ཚངས་པ་བཞིན་ནི་ཀུན་ཏུ་བཟང་༔ དེ་ཕྱིར་ཁམས་གོང་ལྷ་རྣམས་སྒྱུ་མར་རིག༔ འཛམ་གླིང་འདི་ལ་མ་ལྟོས་གྲངས་མེད་ཀྱང་༔ འཇིག་རྟེན་གནས་རྣམས་ཡེ་ཤེས་ཟང་ཐལ་མཐོང་༔ དེ་ནས་རླུང་སེམས་ལྟེ་བའི་འཁྲུལ་འཁོར་གྱིས༔
ཚེ་འདིའི་འབྱུང་བཞིའི་གནད་གཅོད་མ་ལྟོས་པར༔ འཆི་འཕོ་ལྟུང་བ་འདི་ཙམ་ཡ་མཚན་མེད༔ ཨོ་རྒྱན་འབྱུང་བ་བཞི་ཡི་ལྷ་མོའི་དོན༔ ཕྱི་ནང་བསྐྱེད་རྫོགས་འདི་ལ་མི་གཡེལ་བར༔ གཅིག་ཏུ་དྲིལ་ན་རང་རིག་པདྨ་འབྱུང་༔ བླ་མར་འདུས་ཏེ་རྗེ་ཡི་སྒྲུབ་པར་བརྩོན༔ གདེང་དང་ལྡན་པས་པད་འབྱུང་གྱད་ཀྱི་སྐུ༔ མི་འཇིགས་གདེང་བཞི་རྫུ་འཕྲུལ་རྐང་པ་བརྒྱད༔ དབང་ཕྱུག་ཡན་ལག་བདུན་ལྡན་འཕགས་པའི་ལམ༔ བྱང་ཆུབ་སེམས་ལྔ་ཚད་མེད་རྣམ་པ་བཞི༔
སྙོམས་པར་འཇུག་དང་སྟོང་ཉིད་བཅུ་དྲུག་བཅས༔ དེ་སོགས་ཡོན་ཏན་སྤྱི་དང་བྱེ་བྲག་རྒྱུ༔ ཐེག་དགུ་བཅུ་གསུམ་སྐུ་ལ་རྫོགས་པའི་ཕྱིར༔ ཨོ་རྒྱན་དཔའ་བོ་གྱད་ཀྱི་མཚན་ཉིད་དེ༔ རིག་འཛིན་བླ་མའི་སྒྲུབ་པ་འདི་ཁོ་ན༔ ཡང་སྙིང་བླ་མ་མཁའ་འགྲོ་དབྱེར་མེད་ཉིད༔ ཉམས་ལེན་བླ་མའི་སྒྲུབ་པའི་ཞལ་གདམས་འདི༔ དམ་པ་རྗེ་ཡི་བཀའ་བསྩལ་བསླད་མེད་དུ༔ ཁོ་མོ་དབྱངས་ཅན་བདག་གིས་ཡི་གེར་བཏབ༔ གསང་རྒྱ་ཤྭ་ན་མ་ཡིས་བརྡ་བགྱིས་ཏེ༔
བླ་མ་བདེ་གཤེགས་བཀའ་འདུས་ཆ་རྐྱེན་དུ༔ བྲག་དམར་མཆིམས་ཕུའི་ཀེའུ་ཚང་རྒྱ་རུ་བཏབ༔ ད་ལྟའི་གནུབས་བན་སངས་རྒྱས་ཡེ་ཤེས་ཁྱོད༔ མ་འོངས་རིན་ཆེན་གཏེར་ལ་སྤྱོད་པའི་ཚེ༔ རྩ་གསུམ་བཀའ་འདུས་འདི་དང་འཕྲད་པར་ཤོག༔ རྒྱ་འདི་སྔགས་བདག་ལྷ་མོས་རྟག་ཏུ་སྐྱོངས༔ ཞེས་གསུངས་པ་ལྟར། འཆི་འཕོ་འབྱུང་འདུས་འཇིགས་སྐྲག་རང་གྲོལ་གྱི་མཚམས་སྦྱོར་ཨོ་རྒྱན་དཔའ་བོ་གྱད་ཀྱི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་དབབས་པའི་སྐབས།
ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ་ཁྱེད་རང་རྣམས་ཀྱི། གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་སྣོད་རྣམ་པར་དག་པ་འོག་མིན་བདེ་བ་ཅན་གྱི་ཞིང་ཁམས་གཞལ་མེད་ཁང་བཀོད་པ་ཕུན་སུམ་ཚོགས་པའི་དབུས་སུ། རིན་ཆེན་ཟུར་བརྒྱད་པདྨ་ཉི་ཟླའི་གདན་གྱི་སྟེང་དུ་རང་གི་རིག་པ་ཧྲཱི་ཡིག་དཀར་ལ་དམར་མདངས་འཕྲོ་བ་ཞིག་ཏུ་གྱུར། ཧྲཱི་ཡིག་གནས་འགྱུར་མཚོ་སྐྱེས་རྡོ་རྗེའི་སྐུ། རྒྱ་གར་རིག་འཛིན་སྤྲུལ་སྐུའི་ཆ་ལུགས་ཅན༔ སྐུ་མདོག་དཀར་དམར་གཟི་བརྗིད་དཔལ་དུ་འབར༔ སྤྱན་ལྔ་ལྡན་ཞིང་ཐུགས་རྗེས་འགྲོ་ལ་གཟིགས༔ དབུ་ལ་པདྨའི་སག་ཞུ་ཅོད་པན་ཅན༔ ཕྱག་གཡས་རྡོ་རྗེའི་ས་གནོན་སྡུག་བསྔལ་སྐྱབས༔
གཡོན་པས་མཉམ་བཞག་བྷནྡྷ་ཚོམ་བུ་བསྣམས༔ སྐུ་ལ་ཆོས་གོས་རྣམ་གསུམ་མཛེས་པས་བརྒྱན༔ ཞབས་གཉིས་བདེ་ཆེན་རྡོ་རྗེའི་སྟབས་ཀྱིས་བཞུགས༔ རིག་མ་ཁ་ཊྭཱཾ་བེའུ་བུམ་རྣམ་པར་གསལ༔ རང་བཞིན་ཡེ་ཤེས་རོལ་པའི་ངང་དུ་བསྒོམ༔ དེ་ལྟར་དུ་གསལ་བའི་གནས་གསུམ་དུ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བ་ལ། མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས་དེའི་ཐུགས་ཀ་ནས་རྡོ་རྗེ་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས།
ཕྱོགས་བཅུའི་རྒྱལ་བའི་ཞིང་དང༌། ཁྱད་པར་རང་སྣང་འོག་མིན་པདྨ་དྲྭ་བ་ནས་རིགས་འདུས་མ་ཧཱ་གུ་རུའི་ལྷ་ཚོགས། རིག་འཛིན་གྲུབ་ཐོབ་བདེ་གཤེགས་རྩ་གསུམ་རྒྱལ་བ་ཞི་ཁྲོ་དཔའ་བོ་རྣལ་འབྱོར་མ། དམ་ཅན་ཆོས་སྐྱོང་གི་ཚོགས་ཐམས་ཅད་ཀྱི་ཐུགས་རྒྱུད་བསྐུལ། དེ་ཐམས་ཅད་ཀྱང་དག་པ་ལྷའི་ཕྱག་རྒྱ་སད་པའི་གསང་བ་གསུམ་ལས། སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པར། ཁ་ཆར་བུ་ཡུག་འཚུབས་པ་བཞིན་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་རྗེས།
ཧཱུྃ༔ ཨོ་རྒྱན་མཁའ་འགྲོའི་གནས་མཆོག་ནས༔ པཎ་ཆེན་པདྨ་ཀཱ་ར་ལ༔ རིགས་བཞི་འབྱུང་ལྔའི་ལྷ་མོས་བསྐོར༔ ཕུང་ཁམས་སྐྱེ་མཆེད་གནས་དག་པའི༔ ཟང་ཐལ་ཆོས་སྐུའི་དཀྱིལ་འཁོར་དུ༔ སྤྱན་འདྲེན་བྱིན་འབེབས་གཤེགས་སུ་གསོལ༔ འཇའ་ལུས་རྡོ་རྗེའི་གོ་འཕང་ལ༔ སྒྲུབ་པའི་རིག་འཛིན་བདག་གྱུར་སྩོལ༔ གནས་མཆོག?སྩོལ༔
ཨོྃ་བཛྲ་གུ་རུ་ཛྙཱ་ན་སིདྡྷི་ཧྲཱིཿ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔
ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔
བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས།
རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་དེ་རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་ཏེ།
དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་ཏུ་བཀྲ་ཤིས་པའི་རྣམ་པ་དུ་མ་དང་ལྡན་པའི། རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ༔ ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔
དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང༌། བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད།
མཚོ་སྐྱེས་རྡོ་རྗེའི་སྐུ་ཐོགས་ལ༔ ཧཱུྃ༔ མཚོ་སྐྱེས་རྡོ་རྗེ་སྐྱེ་འཆི་གདོད་ནས་དག༔ རྒྱ་གར་རིག་འཛིན་པན་ཆེན་ཆ་ལུགས་འཆང་༔ དེང་འདིར་སྐལ་ལྡན་རིགས་ཀྱི་བུ་ལ་ཁྱོད་ལ༔ ཨོ་རྒྱན་དཔའ་བོ་གྱད་ཀྱི་དབང་བསྐུར་རོ༔ ཨོྃ་གུ་རུ་བཛྲ་ཨ་བྷི་ཥིཉྩ་ཧཱུྃ༔ སངས་རྒྱས་སྤྱན་མ་ཐོགས་ལ༔ ཧཱུྃ༔ ཤར་ཕྱོགས་ལྷ་མོ་ཡུམ་ཆེན་སངས་རྒྱས་སྤྱན༔
སྐུ་མདོག་དཀར་མོ་རྡོ་རྗེ་རིགས་ཀྱི་ལྕམ༔ དེ་རིང་སྐལ་ལྡན་བུ་ལ་དབང་བསྐུར་བས༔ ས་ཡི་ཁམས་རྣམས་དགྲ་རུ་མི་སྡང་ཤོག༔ ཨོྃ་བཛྲ་ར་ཏི་མུྃ་ཨ་བྷི་ཥིཉྩ་ཧཱུྃ༔ མཱ་མ་ཀཱི་ཐོགས་ལ༔ ཧཱུྃ༔ ལྷོ་ཕྱོགས་ལྷ་མོ་ཡུམ་ཆེན་མཱ་མ་ཀཱི༔ སྐུ་མདོག་སེར་མོ་རིན་ཆེན་རིགས་ཀྱི་ལྕམ༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཆུ་ཡི་ཁམས་རྣམས་དགྲ་རུ་མི་སྡང་ཤོག༔
ཨོྃ་ཛྙཱ་ན་ར་ཏི་ལཱྃ་ཨ་བྷི་ཥིཉྩ་ཧཱུྃ༔ གོས་དཀར་མོ་ཐོགས་ལ༔ ཧཱུྃ༔ ནུབ་ཕྱོགས་ལྷ་མོ་ཡུམ་ཆེན་གོས་དཀར་མོ༔ སྐུ་མདོག་དམར་མོ་པདྨ་རཱ་གའི་མདངས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མེ་ཡི་ཁམས་རྣམས་དགྲ་རུ་མི་སྡང་ཤོག༔ ཨོྃ་རཱ་ག་ར་ཏི་པཱྃ་ཨ་བྷི་ཥིཉྩ་ཧཱུྃ༔ དམ་ཚིག་སྒྲོལ་མ་ཐོགས་ལ༔ ཧཱུྃ༔
བྱང་ཕྱོགས་ལྷ་མོ་ཡུམ་ཆེན་དམ་ཚིག་སྒྲོལ༔ སྐུ་མདོག་ལྗང་མོ་ཀརྨ་རིགས་ཀྱི་ལྕམ༔ དེང་འདིར་སྐལ་ལྡན་བུ་ལ་དབང་བསྐུར་བས༔ རླུང་གི་ཁམས་རྣམས་དགྲ་རུ་མི་སྡང་ཤོག༔ ཨོྃ་པྲཛྙཱ་ར་ཏི་ཏཱྃ་ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོའི་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔
ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ་བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔
སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེར་ཉག་གཅིག་ཏུ་མཚོན་པར། ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་ཀྱི་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ། སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧྲཱིཿདཀར་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་བཛྲ་གུ་རུ་ཛྙཱ་ན་སིདྡྷི་ཧྲཱིཿ
ཨོྃ་ཛྙཱ་ན་ཌཱཀྐི་མཱུྃ་ཤྲཱི་ཧཱུྃ༔ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག ། ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར།
མཎྜལ་འབུལ། དེ་ནས་ཐུགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་གི་དབང་བསྐུར་བའི་སླད་དུ་སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་སུ་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ། ཧཱུྃ༔
སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ།
རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་གི་འཇུག་ལྡང་ཐམས་ཅད།
རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པའི་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་རྣམས་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔
ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌།
གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
ས་ཆུ་མེ་རླུང་འབྱུང་བའི་བར་ཆད་ཀྱིས༔ སྒྱུ་ལུས་ཉེན་ཅིང་འཇིག་པའི་དུས་བྱུང་ཚེ༔ ཡིད་གཉིས? ཨོ་རྒྱན་འབྱུང་བ་བཞི་ཡི་ལྷ་མོར་བཅས༔ འབྱུང་བ་རང་སར་ཞི་བར་ཐེ་ཚོམ་མེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་དུ་ཤར་བའི། ལོངས་སྤྱོད་རྫོགས་སྐུ་རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང༌། མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ་ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད།
སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔
ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌།
ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་གདོད་ནས་སྐུ་བཞིའི་ངོ་བོར་བཞུགས་པའི་མཚོན་བྱེད། སྐུ་འབག་གི་དབང་བསྐུར་བས་རང་རིག་གདོད་ནས་འཆིང་གྲོལ་དང་བྲལ་བ་འདི། མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་དང་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། བཞི་པ་དཔའ་བོ་གྱད་ཀྱི་དབང་བསྐུར་གྱི་ལེ་ཚན་ནོ།། །། ༈ ལྔ་པ། ཨོ་རྒྱན་རྡོ་རྗེ་རྣལ་འབྱོར་མའི་ལྷ་ཚོགས་ནི། ལོ་རྒྱུས་འཁྱོགས་མཚམས་ནི། ད་ཁྱེད་རང་རྣམས་ལ་ནམ་ཞིག་ཚེའི་འཕེན་པ་ཟད་པའི་ཚེ་རིག་པ་དབྱིངས་སུ་འཕོ་བ་ཨོ་རྒྱན་རྡོ་རྗེ་རྣལ་འབྱོར་མའི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌། གསོལ་འདེབས་ལས། ལྔ་བརྒྱའི་ཐ་མ་རྩོད་དུས་སྙིགས་མ་ལ༔
སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔར་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཞེས་དང༌། ཞལ་གདམས་ལས། ནམ་ཞིག་ཚེ་ཡི་འཕེན་པ་ཟད་པའི་ཚེ༔ རྩ་གསུམ་འཁོར་ལོ་དྲུག་རྣམས་རིམ་པར་སྡུད༔ སྣང་མཆེད་ཐོབ་གསུམ་ཤར་ནས་ལུས་སེམས་བྲལ༔ རྣམ་ཤེས་མྱུ་གུའི་མེ་ཏོག་ཡལ་བའི་ཚེ༔
ང་ཉིད་རྡོ་རྗེ་རྣལ་འབྱོར་ཟབ་ལམ་སྒོམས༔ དྲན་རིག་འོད་ལུས་ཨཱཿཡིག་ཆོས་སྐུར་འཕོ༔ རང་ཉིད་རྣམ་སྣང་ཆོས་བདུན་ཁྲེགས་སེར་བཞག༔ ས་མ་ཡ༔ ཞེས་དང༌། རང་གཞུང་ལས། བདེ་གཤེགས་ཀུན་འདུས་ཡང་སྙིང་འདུས་པ་ལས༔ ཟབ་ལམ་འཕོ་བའི་རྣལ་འབྱོར་སྒྲུབ་ཐབས་ཉིད༔ ཚེ་གཅིག་སངས་རྒྱས་ལག་འཆང་གདམས་པ་སྟེ༔ ད་ལྟ་སྤེལ་བའི་དུས་མིན་སྦ་བའི་དུས༔
མ་འོངས་ཡང་མཐའ་ཉི་ཤུ་ལ་ཉེ་དུས༔ མི་རྣམས་སྐྱེ་འཆི་མི་རྟག་ལྕག་གིས་བསྐུལ༔ ཚེ་འདིའི་སྣང་བ་རླུང་ནང་མར་མེ་བཞིན༔ དྲག་ཏུ་བསྐྱོད་པས་རྣམ་ཤེས་མྱུ་གུ་ཡལ༔ དཀར་ནག་ལས་ཀྱིས་ནམ་ཡང་མི་བསླུ་ཕྱིར༔ རང་བྱས་རྣམ་སྨིན་བག་ཆགས་འཐབ་པའི་ཚེ༔ སྡུག་བསྔལ་བཟོད་དཀའ་མེ་འོབས་དོང་འདྲར་ལྷུང་༔ སྐྱབས་མེད་ལས་ཀྱི་རྗེས་སུ་འཇུག་པའི་ཕྱིར༔ བྱ་བྱེད་ཐམས་ཅད་དོན་མེད་ཀྱེ་རེ་ཧུད༔ ལེགས་པར་བསམས་ན་སྙིང་རླུང་མི་ལྡང་ངམ༔
དེ་ཕྱིར་དོན་མེད་འཁོར་བར་མི་བརྩོན་པར༔ མ་རྒྱུད་མཁའ་འགྲོའི་གསང་ལམ་ཉམས་སུ་ལོངས༔ ལེགས་པར་གདམས་སོ་ལྷ་སྲས་བོད་ཀྱི་རྗེ༔ རྗེ་འབངས་གྲོགས་རྣམས་མ་བརྗེད་ཡིད་ལ་ཆོངས༔ ཞེས་གསུངས་པ་ལྟར། ནམ་ཞིག་ཚེའི་འཕེན་པ་ཟད་པའི་ཚེ་རིག་པ་དབྱིངས་སུ་འཕོ་བ་ཨོ་རྒྱན་རྡོ་རྗེ་རྣལ་འབྱོར་མའི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་དབབས་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ། ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར།
སྟོང་པའི་ངང་ལས་གནས་ཡུལ་བདེ་ཆེན་དག་པའི་ཞིང་ཁམས་རང་སྣང་རོལ་པའི་ཕོ་བྲང་ཟླ་གམ་སྒོ་གཅིག་པ་ཕྱི་ནང་མཚན་ཉིད་ཡོངས་སུ་རྫོགས་པའི་དབུས་སུ་རྣམ་ཐར་གསུམ་ལྡན་ཨེ་དབྱིངས་སུ། མ་ཆགས་པདྨ་དང་ཐབས་ཤེས་ཉི་ཟླའི་གདན་གྱི་སྟེང་དུ་རྟོག་མེད་མཚོན་པའི་ཏི་ར་མགོ་གཡོན་དུ་བྱས་པའི་གདན་དང་བཅས་པའི་སྟེང༌། ཁྱེད་རང་རྣམས་ཀྱི་རིག་པ་ཧཱུྃ་དམར་པོ་ཞིག་གསལ་ཐོབ། དེ་ཉིད་ཡོངས་གྱུར་རྗེ་བཙུན་རྣལ་འབྱོར་མ༔ སྐུ་མདོག་དམར་གསལ་པདྨ་རཱ་གའི་མདངས༔ ཞལ་གཅིག་ཕྱག་གཉིས་ཅུང་ཟད་ཁྲོས་པའི་ཉམས༔ ཕག་ཞལ་དབུ་བརྒྱན་སྐྲ་གྲོལ་དབྱིངས་ལ་གཟིགས༔ ཕྱག་གཡས་ཟངས་གྲི་གཡོན་པས་བྷནྡྷ་ཐོགས༔ རུས་པའི་རྒྱན་དྲུག་ཞབས་གཉིས་བརྐྱང་བསྐུམ་ཅན༔ གྲུ་མོར་བརྟེན་པའི་ཁ་ཊྭཱཾ་ཧེ་རུ་ཀཿ
གར་གྱི་ཉམས་ལྡན་འོད་ལྔའི་ཀློང་དུ་བཞུགས༔ རལ་པའི་ཁྲོད་ན་རིགས་བདག་དང་བཅས་གསལ༔ དེ་ལྟར་དུ་གསལ་བའི་གནས་གསུམ་དུ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ་ཨཱཿདམར་པོ་ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བ་ལ་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས་དེའི་ཐུགས་ཀ་ནས་རྡོ་རྗེའི་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་རང་སྣང་མཁའ་སྤྱོད་ཌཱཀྐིའི་གནས་ནས་རྗེ་བཙུན་རྡོ་རྗེ་རྣལ་འབྱོར་མ་འཁོར་རིག་འཛིན་དང་དཔའ་བོ་རྣལ་འབྱོར་མ། དམ་ཅན་ཆོས་སྐྱོང་གི་ཚོགས་ཐམས་ཅད་ཀྱི་ཐུགས་རྒྱུད་བསྐུལ། དེ་ཐམས་ཅད་ཀྱང་དག་པ་ལྷའི་ཕྱག་རྒྱ་སད་པའི་གསང་བ་གསུམ་ལས། སྐུ་ཕྱག་རྒྱ། གསུང་ཡིག་འབྲུ།
ཐུགས་ཕྱག་མཚན་གྱི་རྣམ་པར། ཁ་ཆར་བུ་ཡུག་འཚུབས་པ་བཞིན་དུ་སྤྱན་དྲངས་ཏེ། ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་རྗེས། ཧཱུྃ་མ༔ མཁའ་སྤྱོད་དག་པའི་ཞིང་ཁམས་ནས༔ རྗེ་བཙུན་རྡོ་རྗེ་ཕག་མོ་ལ༔ རིགས་བཞི་མཁའ་འགྲོའི་ཚོགས་ཀྱིས་བསྐོར༔ དབུ་སྐྲ་ཐོར་ཚུགས་ལྡེམས་སེ་ལྡེམ༔ གླུ་ལེན་གར་བསྒྱུར་ཤིགས་སེ་ཤིག༔
མཁའ་འགྲོའི་བརྡ་སྐད་དི་རི་རི༔ ཌཱཀྐི་སྤྲིན་ལྟར་ཐིབས་སེ་ཐིབ༔ བྱིན་རླབས་ཐུགས་རྗེ་ཤ་ར་ར༔ གནས་འདིར་སྤྱན་འདྲེན་གཤེགས་སུ་གསོལ༔ གནས་མཆོག?སྩོལ༔ ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿསཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ།
ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས། གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ
རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔
ཉོན་མོངས་འབྱོལ་ཉོག་དུག་ལྔར་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། །
དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོར་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་དེ། རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔
བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས།
དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང༌། བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། རྡོ་རྗེ་ཕག་མོ་ཐོགས་ལ༔ ཧཱུྃ༔ དུས་གསུམ་སངས་རྒྱས་མ་ལུས་བསྐྱེད་པའི་ཡུམ༔ དབུ་མའི་འཁོར་ལོའི་སྒོ་འབྱེད་རིགས་བདག་བརྒྱན༔
དེང་འདིར་སྐལ་ལྡན་བུ་ལ་དབང་བསྐུར་བས༔ འཕོ་བ་འཇའ་ལུས་མཁའ་སྤྱོད་འགྲུབ་པར་ཤོག༔ ཨོྃ་བཛྲ་ཡོ་གི་ནི་ཡེ་ཨ་བྷི་ཥིཉྩ་ཧཱུྃ༔ རྡོ་རྗེ་མཁའ་འགྲོ་ཐོགས་ལ༔ ཧཱུྃ༔ མཁའ་སྤྱོད་རྡོ་རྗེའི་རིགས་ཀྱི་ཌཱཀྐི་མ༔ སྐུ་མདོག་དཀར་མོ་ཞི་བའི་འོད་ཟེར་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཡེ་ཤེས་འཕོ་བའི་ཆོས་སྒོ་ཕྱེས་སུ་གསོལ༔ ཧ་བཛྲ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔
རིན་ཆེན་མཁའ་འགྲོ་ཐོགས་ལ༔ ཧཱུྃ༔ ས་སྤྱོད་རིག་འཛིན་རིགས་ཀྱི་ཌཱཀྐི་མ༔ སྐུ་མདོག་སེར་མོ་རྒྱས་པའི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཟབ་ལམ་འཕོ་བའི་ཆོས་སྒོ་ཕྱེས་སུ་གསོལ༔ རི་རཏྣ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ བདེ་སྟོང་པདྨ་རིགས་ཀྱི་ཌཱཀྐི་མ༔
སྐུ་མདོག་དམར་མོ་དབང་གི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ ཀ་དག་འཕོ་བའི་ཆོས་སྒོ་ཕྱེས་སུ་གསོལ༔ ནི་པདྨ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ ལས་ཀྱི་མཁའ་འགྲོ་ཐོགས་ལ༔ ཧཱུྃ༔ ཚོགས་སྤྱོད་ཀརྨ་ལས་ཀྱི་ཌཱཀྐི་མ༔ སྐུ་མདོག་ལྗང་མོ་དགྱེས་པའི་ལང་ཚོ་ལྡན༔ དེང་འདིར་སྐལ་ལྡན་བུ་ལ་དབང་བསྐུར་བས༔ མྱུར་ལམ་འཕོ་བའི་ཆོས་སྒོ་ཕྱེས་སུུ་གསོལ༔
ས་ཀརྨ་ཌཱཀྐི་ནཱི་ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ།
དེ་ནས་གསུང་གི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔར་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ་བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ། གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད།
བྷནྡྷ་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་གྱུར་པར་ཤེས་པ་ཤེར་དབང༌།
གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ། སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་དམར་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ཨོྃ་བཛྲ་བཻ་རོ་ཙ་ན་ཧ་རི་ནི་ས་ཧཱུྃ་ཕཊ྄ཿ ཨོྃ་བཛྲ་ཌཱཀྐི་ཧ་རི་ནི་ས་དྷརྨ་དྷཱ་ཏུ་ཛྙཱ་ན་ཧྲཱིཿ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག །
ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔར་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་གི་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ།
མེ་ལོང་དང་སིནྡྷུ་རའི་ཚོམ་བུ་ཐོགས་ལ། ཧཱུྃ༔
སྐྱེ་མེད་ཀ་དག་ངོ་བོར་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ།
རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་གི་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པའི་ཐུགས་རྡོ་རྗེའི་ངོ་བོར་རྣམ་པར་དག་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལྔ་བརྒྱའི་ཐ་མ་རྩོད་དུས་སྙིགས་མ་ལ༔
སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔར་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རྣམས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔
ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌།
གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
ལྔ་བརྒྱའི་ཐ་མ་རྩོད་དུས་སྙིགས་མ་ལ༔ སེམས་ཅན་ཐམས་ཅད་ཉོན་མོངས་དུག་ལྔ་རགས༔ ཉོན་མོངས་འབྱོལ་ཉོག་དུག་ལྔར་རང་རྒྱུད་སྤྱོད༔ དེ་འདྲའི་དུས་ན་ཁྱེད་འདྲའི་ཐུགས་རྗེས་སྐྱོབས༔ དད་ལྡན་མཐོ་རིས་འདྲེན་པའི་ཐུགས་རྗེ་ཅན༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་ཤར་བའི་ཡེ་ཤེས་མཁའ་འགྲོའི་རྣམ་རོལ་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔
ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་བཾ་བཛྲ་བྷ་ར་ཧི་ཀྲོ་ཏི་རཱ་ག་ཧ་རི་ནི་ས་ཀཽ་རི་མ་ཛ་ཧཱུྃ་བཾ་ཧོཿ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌།
ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་པ་གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས། རང་རིག་གདོད་ནས་འཆིང་གྲོལ་དང་བྲལ་བ་འདི་མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་དང་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔
ཅེས་མེ་ཏོག་འཐོར།

མཎྜལ་འབུལ། ལྔ་པ་ཨོ་རྒྱན་རྡོ་རྗེ་རྣལ་འབྱོར་མའི་དབང་བསྐུར་གྱི་ལེ་ཚན་ནོ། ། འདིའི་ཡན་སྟོད་ལས་བྱང་ཆུབ་སྒྲུབ་པའི་ལས་ཚོགས་ལྔ་སོང་ནས། གཉིས་པ་སྨད་ལས་གང་འདུལ་དེར་སྟོན་གྱི་ལེ་ཚན་ལྔ་ཡོད་པ་ལས། དེའང་གཏེར་གཞུང་ལས། དངོས་གཞི་སྨད་ལས་གང་འདུལ་དེར་སྟོན་པའི་རྒྱུ་ནི༔ མཚོ་རྒྱལ་དང་གྲོགས་རྣམས་ལ་གདམས་པ༔ སེམས་ཅན་འདོད་ཆགས་ལས་གྱུར་པའི་མུ་གེ༔ གཏི་མུག་ལས་གྱུར་པའི་ནད་རིགས༔ ཞེ་སྡང་ལས་གྱུར་པའི་དམག་འཁྲུག༔ ང་རྒྱལ་ལས་གྱུར་པའི་ཆོམ་པོ༔
ཕྲག་དོག་ལས་གྱུར་པའི་མཐའ་བཞི་རལ་པ་སོགས་འབྱུང་གསུངས༔ དེ་དག་མི་འབྱུང་བའི་གདམས་པ་མ་ཧཱ་གུ་རུའི་ཞལ་གདམས་སུ་གནང་བར་སྩོལ༔ ཅེས་ཞུས་པས་བཀའ་བསྩལ་པ༔ སྤྱིར་སེམས་ཅན་ཐམས་ཅད་ཉོན་མོངས་པ་ཁ་ཡན་དུ་སྤྱད་པའི་ལས་ལས་གྲུབ་པ་ཡིན་ཏེ༔ དུག་ལྔ་རང་གྲོལ་གྱི་གདམས་པ་དང་གསོལ་འདེབས་མཚམས་སྦྱོར་གྱི་སྒྲུབ་པ་འདི་ལྟར་དགོས་སོ༔ ས་མ་ཡ༔ དེའང་དབུལ་ཕོངས་པྲེ་ཏའི་གདུང་བ་ཀུན་སེལ་བའི་དབུས་སུ་ཨོ་རྒྱན་ནོར་ལྷ་དབྱེར་མེད་པདྨ་རྒྱལ་པོའི་ལྷ་ཚོམ༔ ཤར་དུ་དུག་ལྔ་ནད་སེལ་ཨོ་རྒྱན་སྨན་ལྷའི་ལྷ་ཚོམ༔ ལྷོ་རུ་ཕ་རོལ་བདུད་བཞིའི་རྒོལ་བ་གཞོམ་པ་ཨོ་རྒྱན་རྡོ་རྗེ་གུར་གྱི་ལྷ་ཚོམ༔ ནུབ་ཏུ་བདུད་བཞི་འཇིགས་བརྒྱད་ཞི་བ་ཨོ་རྒྱན་དྲེགས་པ་ཟིལ་གནོན་གྱི་ལྷ་ཚོམ༔
བྱང་དུ་ཕུང་བྱེད་དམ་སྲིའི་དམག་ཚོགས་ཞི་བ་ཨོ་རྒྱན་དྲེགས་པ་སྡེ་བརྒྱད་ཀྱི་ལྷ་ཚོམ༔ དེ་ལྟར་སྨད་ལས་དགྲ་བགེགས་བསྒྲལ་བ་དང་བདུད་ཀྱི་རྒོལ་བ་གཞོམ་པ་དང་དབང་སྡུད་ཟིལ་གནོན་གྱི་དོན་ཚན་ཕྲིན་ལས་ལྔ་རིམ་པར་བསྐུར་བར་བྱ་བ་ཡིན་ནོ།། །། ༈ དྲུག་པ། ཨོ་རྒྱན་མཁའ་འགྲོ་ནོར་ལྷ་ནི། སྤྲོ་ན་བསེ་རག་བཀར་ཡས་སྔོན་དུ་འགྲོ། དེའང་ཁྱེད་རང་རྣམས་ལ་སེམས་ཅན་འདོད་ཆགས་ལས་བྱུང་བའི་མུ་གེ་དང་དབུལ་ཕོངས་པྲེ་ཏའི་གདུང་སེལ་ཨོ་རྒྱན་མཁའ་འགྲོ་ནོར་ལྷའི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌། གསོལ་འདེབས་ལས། འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔
དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཅེས་དང༌། ཞལ་གདམས་ལས། མ་འོངས་སེམས་ཅན་འདོད་ཆགས་ལས་གྱུར་པའི༔ འབྱུང་བ་དགྲར་ལངས་ས་བཅུད་ཉམས་པའི་ཚེ༔ དགོས་འདོད་ལྷུན་གྲུབ་ནོར་ལྷའི་དཀྱིལ་འཁོར་བཞེངས༔ བཀྲ་ཤིས་འཁོར་ལོའི་རྫས་རྣམས་བསགས་ནས་སུ༔ རང་ཉིད་གནོད་སྦྱིན་དབང་ཕྱུག་ཆས་སུ་བགྱིད༔ ང་ཉིད་པདྨ་རྒྱལ་པོ་སྒེག་པའི་གཟུགས༔ མཁའ་འགྲོ་དབང་སྡུད་འབུམ་བཅས་བསྐྱེད་པར་བྱ༔
དངོས་གྲུབ་ནོར་འགུགས་ཞལ་གདམས་གཉིས་པའོ༔ ས་མ་ཡ༔ ཞེས་དང༌། རང་གཞུང་ལས། བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས༔ བསོད་ནམས་ཕུན་ཚོགས་དགེ་འབྲས་སྨིན་པའི་ཕྱིར༔ ཚོགས་གཉིས་འབྲས་བུའི་དཔལ་ལ་ལོངས་སྤྱོད་པ༔ སྔོན་བསགས་པྲེ་ཏའི་འཆིང་བ་གཅོད་མཛད་ལྷ༔ སྣང་སྲིད་གཡོ་བའི་རླུང་རྣམས་རབ་བརྟན་ཅིང་༔ ལྷ་འཁྲུག་སྡེ་བརྒྱད་འཁུ་ལྡོག་རྐྱེན་དབང་ཞི༔
གང་ཕྱིར་འདོད་སྲེད་ཞགས་པའི་མེ་འོད་ཀྱི༔ ཚ་གདུང་ལ་བརྟེན་སེམས་ཅན་བསོད་ནམས་རྒུད༔ འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་གཟེར་བ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ཨོ་རྒྱན་ནོར་ལྷ་མཁའ་འགྲོའི་འཁོར་གྱིས་བསྐོར༔ བཀྲེས་སྐོམ་དབུལ་ཕོངས་སེལ་བར་ཐེ་ཚོམ་མེད༔ ངེས་པར་གདམས་སོ་ལྷ་སྲས་རྗེ་འབངས་རྣམས༔ གསང་རྒྱ་འདི་ཉིད་ཀུན་ལས་གཅེས་པ་ཡིན༔ འཆིང་བུ་ཟང་ཟིང་དངོས་པོ་མང་ལགས་ཀྱང་༔
ཡིད་བཞིན་ནོར་བུ་འདི་འདྲ་ཤིན་ཏུ་དཀོན༔ བསོད་ནམས་འཕེལ་བྱེད་རྣམ་སྲས་ལ་སོགས་ཀྱང་༔ མཐའ་འཁོབ་རྒྱལ་པོའི་བསོད་ནམས་གནས་སྐབས་ཙམ༔ འདི་ཕྱི་ཀུན་ཏུ་བླ་མའི་ནོར་སྒྲུབ་གཙོ༔ མཆོག་ཐུན་ཟུང་གཅིག་འཚོགས་འགྱུར་ཐེ་ཚོམ་མེད༔ བསོད་ནམས་གཟུགས་སྐུས་བླ་མར་འཆིང་བ་སྟེ༔ སེམས་ཉིད་ཡིད་བཞིན་ནོར་བུ་ནོར་གྱི་མཆོག༔ ཆོག་ཤེས་ལོངས་ལ་འདི་ཕྱིའི་དོན་གཉིས་འགྲུབ༔ དེ་ཕྱིར་ཡང་སྙིང་འདི་ཉིད་རྟག་ཏུ་སྒྲུབས༔ གསོལ་བ་གང་བཏབ་བདག་གིས་བསླུ་བ་མེད༔
ཞེས་གསུངས་པ་ལྟར། སེམས་ཅན་འདོད་ཆགས་ལས་བྱུང་བའི་མུ་གེ་དང་དབུལ་ཕོངས་པྲེ་ཏའི་གདུང་སེལ་ཨོ་རྒྱན་མཁའ་འགྲོ་ནོར་ལྷའི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་དབབས་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ་ཁྱེད་རང་རྣམས་ཀྱིས་གདོས་བཅས་ཕུང་ཁམས་ཀྱི་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས། བྷྲཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་སྒོ་བཞི་རྟ་བབ་རྩིག་རིམ་ནོར་བུའི་ཏོག་དང་བཅས་པའི་ཕྱི་རོལ་དུ་དཔག་བསམ་གྱི་ཤིང༌། འདོད་འཇོའི་བ། མ་རྨོས་པའི་ལོ་ཏོག ཁྲུས་ཀྱི་རྫིང་བུ་ལ་སོགས་པའི་ཡོངས་སུ་བསྐོར་བའི་བར་མཚམས་ཐམས་ཅད་རིན་པོ་ཆེ་སྣ་བདུན་གྱི་གྲམ་ཐང་དུ་བརྡལ་བ།
དབུས་སུ་རིན་པོ་ཆེ་དང་པདྨ་ཉི་མ་ཟླ་བའི་གདན་དང་བཅས་པའི་སྟེང་རང་གི་སེམས་ཉིད་ཧྲཱིཿམས་མཚན་པ་པདྨ་རཱ་གའི་འོད་འབར་བར་སྒོམས། དེ་ཉིད་ཡཽངས་གྱུར་སྐད་ཅིག་དྲན་རྫོགས་སུ༔ པདྨ་རྒྱལ་པོ་དབང་ལྷུན་གཟི་བརྗིད་འབར༔ སྒེག་པའི་ཆ་བྱད་ཁྲོ་འཛུམ་དགྱེས་པའི་གར༔ རིན་ཆེན་སྣ་ཚོགས་མཛེས་པས་སྐུ་ལུས་བརྒྱན༔ གཡས་སུ་རྡོ་རྗེ་རྒྱལ་མཚན་ལྕགས་ཀྱུ་བསྣམས༔ གཡོན་དུ་བྷནྡྷ་ནེའུ་ལེ་པདྨ་ཐོགས༔ ལྷ་རྫས་སྟོད་གཡོགས་སྨད་དཀྲིས་ཨང་རག་བཀླུབས༔ ཕྱེད་སྐྱིལ་པང་དུ་དབང་མོ་ཟུང་འཇུག་འཁྲིལ༔ ལྕགས་ཀྱུ་པདྨ་ཡབ་ཀྱི་མགུལ་ནས་འཁྱུད༔
འདོད་རྒུ་མཆོད་སྦྱིན་སྩོལ་བའི་སྐུ་རུ་སྒོམས༔ དེ་ལྟར་དུ་གསལ་བའི་གནས་གསུམ་དུ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བ་ལ་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས་དེའི་ཐུགས་ཀ་ནས་རྡོ་རྗེའི་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་ཁམས་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་འགྲོ་དང་བཅས་པ་ཐམས་ཅད་དང༌། ཁྱད་པར་རང་བཞིན་སྤྲུལ་སྐུའི་ཞིང་ཁམས་རྔ་ཡབ་དཔལ་གྱི་རི་བོ། པདྨ་འོད་ཀྱི་གཞལ་ཡས་ནས་གུ་རུ་རྩ་བ་གསུམ་གྱི་ལྷ་ཚོགས་དམ་ཅན་ཆོས་སྐྱོང་དང་བཅས་པ་ཐམས་ཅད་ཀྱི་ཐུགས་རྒྱུད་བསྐུལ། དེ་ཐམས་ཅད་ཀྱང་གུ་རུ་པདྨ་རྒྱལ་པོ་ཨོ་རྒྱན་མཁའ་འགྲོ་ནོར་ལྷའི་སྐུ་ཕྱག་རྒྱ། གསུང་ཡིག་འབྲུ།
ཐུགས་ཕྱག་མཚན་གྱི་རྣམ་པར་ཁ་ཆར་བུ་ཡུག་འཚུབས་པ་བཞིན་དུ་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་རྗེས། ཧཱུྃ༔ གཏེར་འབྱུང་རང་བཞིན་དབང་གི་ཕོ་བྲང་ནས༔ རྩ་གསུམ་ཀུན་འདུས་གུ་རུ་པདྨ་འབྱུང་༔ ཡིད་བཞིན་ནོར་མཆོག་བླ་མ་ཛམྦྷ་ལ༔ དབང་སྡུད་ཌཱཀྐི་རྒྱ་མཚོའི་འཁོར་དང་བཅས༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ གནས་མཆོག?སྩོལ༔ ཨོྃ་མ་ཧཱ་གུ་རུ་པདྨ་རཱ་ཛ་མ་ཎི་དྷ་ར་རཏྣ་མུ་ཊ་པདྨ་རཱ་ག་ཧེ་ཤ་སརྦ་ཨཀྵོ་བྷྱ་པྲ་མོ་ཏི་སརྦ་ཝི་ཊ་ཧ་རི་ནི་ས་ཧཱུྃ་ཧཱུྃ་ཧཱུྃ་ཛ་ཛ་པཱ་ཤཾ་མ་མ་འདུས་འདུས་སྭཱ་ཧཱ༔
སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔
དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔
བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔ དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། །
གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བས་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲད་དེ། རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས།
ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས།
དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི། རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌།
མགྲིན་པར་བཞག་ཅིང་བུམ་ཆུ་མྱང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། པདྨ་རྒྱལ་པོ་ཡབ་ཡུམ་ཐོགས་ཏེ༔ ཧཱུྃ༔
ཁམས་གསུམ་དབང་སྡུད་འདོད་རྒུའི་དཔལ་ཡོན་ཅན༔ སྐུ་མདོག་དམར་སྣུམ་དབང་མོ་ཟུང་འཇུག་འཁྲིལ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ནོར་ལྷ་དབྱེར་མེད་དབང་བསྐུར་རོ༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ མནྡ་ར་བ་ཐོགས་ལ༔ ཧཱུྃ༔ ཚེ་ལ་དབང་ཞིང་མཆོག་གི་རིག་འཛིན་གཏེར༔ སྐུ་མདོག་དམར་མོ་དབང་གི་རྗེས་ཆགས་ཅན༔ དེང་འདིར་སྐལ་ལྡན་བུ་ལ་དབང་བསྐུར་བས༔
འཆི་མེད་རྡོ་རྗེའི་འཇའ་ལུས་སྩལ་དུ་གསོལ༔ ཨོྃ་ཨཱ་ཡུར་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ མཚོ་རྒྱལ་ཐོགས་ལ༔ ཧཱུྃ༔ བདེ་ཆེན་རིག་ལས་རྡོ་རྗེའི་བརྡ་སྐད་སྒྲོག༔ ཞི་འཛུམ་མཛེས་པ་སྐྱེ་འགྲོའི་སྣང་བ་འགུགས༔ དེང་འདིར་སྐལ་ལྡན་བུ་ལ་དབང་བསྐུར་བས༔ འདོད་ཡོན་ལོངས་སྤྱོད་གཏེར་ལ་དབང་སྒྱུར་ཤོག༔ ཨོྃ་ཛྙཱ་ན་ཌཱཀྐི་ནཱི་སུ་ཁཾ་དྷ་ར་ཧྲཱིཿ ཨ་བྷི་ཥིཉྩ་ཧཱུྃ༔
ཤར་ཕྱོགས་རྡོ་རྗེ་མགྱོགས་མ་ཐོགས་ལ༔ ཧཱུྃ༔ ལུས་འཕགས་གླིང་ལ་དབང་བསྒྱུར་ཕོ་ཉ་མོས༔ ཤར་ཕྱོགས་ལ་སོགས་ལྷ་ཡི་དཔལ་འབྱོར་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ ལང་ཚོས་སྐྱུད་པའི་རྒྱན་བཟང་དེར་སྩོལ་ཅིག༔ ཨོྃ་བཛྲ་ཀུ་ལེ་ཨ་བྷི་ཥིཉྩ་ཧཱུྃ༔ རིན་ཆེན་ཕོ་ཉ་ཐོགས་ལ༔ ཧཱུྃ༔ འཛམ་བུའི་གླིང་ལ་དབང་བསྒྱུར་ཕོ་ཉ་མོས༔
ལྷོ་ཕྱོགས་ལ་སོགས་མི་ཡི་མངའ་ཐང་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ འཁོར་ལོས་བསྒྱུར་བའི་རྒྱལ་སྲིད་ཐོབ་པར་ཤོག༔ ཨོྃ་ཀུ་ལེ་ཤཾ་ཨ་བྷི་ཥིཉྩ་ཧཱུྃ༔ ནུབ་ཕྱོགས་ཕོ་ཉ་ཐོགས་ལ༔ ཧཱུྃ༔ བ་ལང་སྤྱོད་ལ་དབང་བསྒྱུར་ཕོ་ཉ་མོས༔ ནུབ་ཕྱོགས་ལ་སོགས་ཀླུ་ཡི་ལོངས་སྤྱོད་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ བང་མཛོད་འདོད་རྒུ་འདུ་བར་ཤོག༔
ཨོྃ་ཀུ་ལེ་ཧཱུྃ་ཨ་བྷི་ཥིཉྩ་ཧཱུྃ༔ བྱང་གི་ཕོ་ཉ་ཐོགས་ལ༔ ཧཱུྃ༔ སྒྲ་མི་སྙན་ལ་དབང་བསྒྱུར་ཕོ་ཉ་མོས༔ བྱང་ཕྱོགས་ལ་སོགས་གནོད་སྦྱིན་ཚེ་བསོད་སྡུད༔ དེང་འདིར་སྐལ་ལྡན་བུ་ལ་དབང་བསྐུར་བས༔ སྒྲ་མི་སྙན་གྱི་ཚེ་དང་དཔལ་འབྱོར་སྩོལ༔ ཨོྃ་ཀུ་པོ་ཏི་ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པ་ཡིན་ནོ། ། ཧཱུྃ༔
རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔
ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔ དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ། བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔
དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་ཀྱི་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ། ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས། སྔགས་ཕྲེང་གཉིས་པ་ཞིག་བྱུང༌།
ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧྲཱིཿདམར་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་མ་ཧཱ་གུ་རུ་པདྨ་རཱ་ཛ་མ་ཎི་དྷ་ར་རཏྣ་མུ་ཊ་པདྨ་རཱ་ག་ཧེ་ཤ་སརྦ་ཨཀྵོ་བྷྱ་པྲ་མོ་ཏི་སརྦ་ཝི་ཊ་ཧ་རི་ནི་ས་ཧཱུྃ་ཧཱུྃ་ཧཱུྃ་ཛ་ཛ་པཱ་ཤཾ་མ་མ་འདུས་འདུས་སྭཱ་ཧཱ༔ ཨོཾ་ཀ་ཡེ་ཀུ་ཡེ་ཀུ་རུ་ལེ་པཱ་ཤཾ་ཤེ་ཕ་ཀྵ་ཛ་ཛ་སྭཱ་ཧཱ༔ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག ། ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔ དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔
མེ་ལོང་གི་དབང་བསྐུར་བའི་སླད་དུ་སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ། ཧཱུྃ༔ སྐྱེ་མེད་ཀ་དག་ངོ་བོར་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ།
ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ།
དེ་གཉིས་དབྱེར་མེད་པར་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། ། དེང་ཕྱིན་ཆད་ཁམས་གསུམ་གྱི་རྣམ་རྟོག་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པའི་ཐུགས་རྡོ་རྗེའི་ངོ་བོར་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ།
དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔ དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས།
གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌།
གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
འབྱུང་བ་དགྲར་ལངས་ས་བཅུད་ཉམས་པའི་ཚེ༔ སེམས་ཅན་མུ་གེའི་ནད་ཀྱིས་ཉེན་པ་ན༔ ཡིད་གཉིས? ཨོ་རྒྱན་མཁའ་འགྲོ་ནོར་ལྷ་ཚོགས་དང་བཅས༔ དབུལ་ཕོངས་བཀྲེས་སྐོམས་སེལ་བར་ཐེ་ཚོམ་མེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས། རང་སྣང་ཤར་བའི་ལོངས་སྤྱོད་རྫོགས་སྐུ་རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི། ཡེ་ཤེས་ཀྱི་སྐུར་གསལ་བ་ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔
ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་གུ་རུ་པདྨ་རཱ་ཛ་ཌཱཀྐི་ནཱི་ཡེ་ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས་རང་རིག་གདོད་ནས་འཆིང་གྲོལ་དང་བྲལ་བ་འདི།
མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་དང་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པའི་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར།
མཎྜལ་འབུལ། སྤྲོ་ན་པདྨ་རྒྱལ་པོ་ལྟར་གཡང་འགུགས་སྦྱར་ལ་གཡང་གཏད་ཀྱང་བྱའོ། ། དྲུག་པ་ཨོ་རྒྱན་ནོར་ལྷའི་དབང་བསྐུར་གྱི་ལེ་ཚན་ནོ།། །། ༈ བདུན་པ། ཨོ་རྒྱན་སྨན་ལྷ་ནི། ཡང་ཁྱེད་རང་རྣམས་ལ་དུག་ལྔ་ནད་སེལ་ཨོ་རྒྱན་སྨན་ལྷའི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ། དེའང་གསོལ་འདེབས་ལས། སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔
ཚེ་ཟད་མ་ཡིན་བར་ཆད་ངེས་པར་སེལ༔ ཞལ་གདམས་ལས། མ་འོངས་སེམས་ཅན་གཏི་མུག་ལས་གྱུར་ཚེ༔ ན་ཚ་འབྱུང་བཞི་འཁྲུགས་དང་འཆི་ལྟས་ཕོག༔ ཚེ་རབས་རྣམ་སྨིན་ལུས་ལ་འཁོར་བའི་ཚེ༔ ཡེ་ཤེས་གསལ་རྫོགས་སྨན་ལྷའི་དཀྱིལ་འཁོར་བཞེངས༔ རང་ཉིད་ཨ་ཙ་ར་ཡི་ཆ་ལུགས་འཆང་༔ ང་ཉིད་སྨན་ལྷ་རབ་ཁྲོས་སེང་སྒྲོགས་སྒོམས༔ སྨན་སྒྲུབ་རླུང་སྒྲུབ་ཚེ་སྒྲུབ་གནད་དུ་བསྣུན༔ འཆི་མེད་འཇའ་ལུས་གསལ་རྫོགས་བཞི་པའོ༔
ས་མ་ཡ༔ ཞེས་དང༌། རང་གཞུང་ལས། བདེ་གཤེགས་ཀུན་འདུས་བླ་མའི་ཐུགས་སྒྲུབ་ལས༔ འབྱུང་འདུས་སྒྱུ་མའི་གཡར་ཁང་བསྡུ་བྱ་ལ༔ འདུས་བྱས་སྨིག་རྒྱུའི་རྣམ་རྟོག་འཐིབས་པ་བཞིན༔ རབ་རིབ་ངང་ལ་ཐིམ་རིམ་ཕུང་པོ་རྫོགས༔ འགའ་ཞིག་མི་འདོད་ཁུར་གྱི་དུཿཁ་མྱོང་༔ ལ་ལ་རྣམ་སྨིན་འཁོར་ཚེ་རྐྱེན་དབང་ཆེ༔ སྤྱིར་ནི་དབྱར་མཇུག་སྟོན་ཁའི་མེ་ཏོག་བཞིན༔
སྐྱེ་འཆི་མི་རྟག་རླུང་ནང་མར་མེ་འདྲ༔ ཕྲ་རགས་རྣམ་རྟོག་རླུང་གི་རྟར་བསྐྱོན་ཏེ༔ རགས་པ་འཆི་ལྟས་ཕོག་སྟེ་རང་གིས་མཐོང་༔ ཕྲ་བ་ཚེ་འཕྲང་ཡིན་པས་སྒྲོལ་ཐབས་འབུངས༔ ངེས་པར་སྒྱུ་ལུས་འཇིག་པའི་ནད་བྱུང་ནས༔ མི་བཟོད་སྡུག་བསྔལ་ནད་ཀྱིས་གཟེར་བ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་སྨན་གྱི་ལྷ་དང་དབྱེར་མེད་པས༔ ཚེ་ཟད་ཡིན་ཀྱང་ངེས་པར་རེ་ཞིག་བཤོལ༔ བར་ཆད་ཕྲ་མོ་ཙམ་ལ་ལྟ་ཅི་སྨོས༔
དེ་བས་གུ་རུ་ང་ལ་གསོལ་བ་ཐོབ༔ རྩ་རླུང་འབྱུང་བའི་རྐྱེན་གྱིས་འཁྲུགས་པ་ནི༔ ང་ཉིད་དབྱེར་མེད་མཚོ་རྒྱལ་ཟབ་ལམ་སྦྱོང་༔ ཚེ་རབས་ལས་སྒྲིབ་གཅོང་ནད་གྲུམ་པོ་ལ༔ ང་ཉིད་ཞི་བ་སྨན་ལྷ་ཇི་བཞིན་སྒྲུབས༔ བར་ཆད་བདུད་ཀྱིས་འཕྲལ་དུ་སྡང་སྲིད་ན༔ ང་ཉིད་བདུད་དང་མུ་སྟེགས་འདུལ་བྱེད་པ༔ ཟིལ་གནོན་སེངྒེ་སྒྲ་སྒྲོགས་སྐུ་རུ་སྒྲུབས༔ ཁྱད་པར་མ་འོངས་སྙིགས་མ་ལྔ་བདོ་ལ༔ སྔོན་ལས་བས་ཀྱང་འཕྲལ་རྐྱེན་ཤིན་ཏུ་ཧྲག༔
དམ་སྲི་བདུད་དང་འགོང་པོ་ཁ་དར་བས༔ ཆོས་བྱེད་པ་དང་ཆོས་རྒྱལ་གདུང་དག་ལ༔ འདྲེ་རྒོད་འབྱུང་པོས་གླགས་བལྟ་ཤིན་ཏུ་མང་༔ ཁྱད་པར་དགེ་བ་སྒྲུབ་ལ་བདུད་མི་དད༔ མུ་སྟེགས་རྣམས་ཀྱིས་སངས་རྒྱས་མི་ཤེས་ཤིང་༔ དམ་ཆོས་སྒྲུབ་པོས་བདུད་ལ་བློ་མི་འགྲོ༔ སངས་རྒྱས་རྣམས་ཀྱིས་མུ་སྟེགས་ལས་མི་སྤྱོད༔ དེས་ན་སྙིགས་མ་ལྔ་བདོའི་སེམས་ཅན་རྣམས༔ དགེ་སྡིག་གཉིས་ཀྱི་བློ་སྣ་མི་མཐུན་ནས༔ རྐྱེན་ངན་ཕལ་ཆེར་དེ་ཡི་རྒྱུ་ལས་བྱུང་༔
དུས་ངན་ཐ་མའི་སེམས་ཅན་ངན་དབང་ཆེ༔ དཔེར་ན་མ་དག་མི་དགེ་པ་ལ་མོས༔ མི་གཙང་བ་ལ་སྦྲང་བུ་འཁོར་བ་བཞིན༔ དབྱར་འབུ་གཏིབས་བཞིན་སེམས་ཅན་ཨ་ཙ་མ༔ དགེ་ཕྱོགས་ཆོས་སྒྲུབ་ཉིན་མོའི་སྐར་མ་ཙམ༔ དུས་བཟང་སྐབས་སུ་འཕགས་པ་མ་གཏོགས་པ༔ ཅི་བདེར་འཆར་བའི་ངེས་པ་མི་རིག་པས༔ རང་ཚོད་ཟིན་ན་ཉི་ཟླར་འགྲན་མ་བཙལ༔ སྔར་བྱས་ད་རེས་སྨིན་ཅིང་ཕྱི་མའི་ལས༔ བློ་ཡིས་ཞིབ་དཔྱད་འཕྲལ་དུ་འདུན་མ་སྒྲུབས༔
ཆོས་རྒྱལ་མ་རིག་བློ་ལ་ཨ་འཐས་ན༔ འཚང་ཅན་རྐུན་མ་ཐང་དཀྱིལ་ནམ་ལངས་འདྲ༔ རྗེ་འབངས་ཁྱེད་རྣམས་འདི་ཕྱིའི་གཏན་ཆོས་སྒྲུབས༔ སེམས་ཅན་ཉོན་མོངས་ནད་ཀྱིས་ཟིན་པ་ན༔ དུག་ལྔ་ལམ་འཁྱེར་སྨན་གྱི་གདམས་ངག་དགོས༔ ཁྱད་པར་ཁྲོ་མོ་རྡོ་རྗེ་ཙཎྜ་ལཱི༔ ཕྱི་ཡི་གཏུམ་མོ་མེ་འདྲ་འབར་བའི་ཤུགས༔ བསྐྱེད་རིམ་ཁྲོ་ཉམས་བདུད་ཀྱི་རྒོལ་བ་འཇོམས༔ ནང་གི་གཏུམ་མོ་སྨན་འདྲའི་ནུས་པ་བསྐྱེད༔ འབྱུང་བཞིའི་ནད་རྣམས་ཚ་གྲང་སྙོམས་པས་འདུལ༔
གསང་བའི་གཏུམ་མོ་དཔའ་བོ་སེང་སྒྲོགས་དང་༔ ཡེ་ཤེས་རླུང་གིས་ཉོན་མོངས་ཟིལ་གྱིས་གནོན༔ སེངྒེའི་སྒྲ་སྐད་ཝ་སྤྱང་འགྲན་ཟླ་བྲལ༔ དེས་ན་སངས་རྒྱས་སེངྒེའི་ང་རོ་ཡིས༔ བར་ཆད་མུ་སྟེགས་ཝ་སྤྱང་ཀླད་པ་འགེམས༔ དེ་བཞིན་རྒྱ་གར་མངྒ་དྷ་ཡི་གནས༔ བདུད་འཇོམས་སེངྒེ་སྒྲ་སྒྲོགས་ཞེས་གྲགས་པས༔ བདག་ལ་གསོལ་བ་གང་བཏབ་བདུད་ལས་རྒྱལ༔ ཕྱི་ཡི་སྨན་མཆོག་ནུས་ལྡན་བཟང་དྲུག་གཙོ༔ ནང་གི་སྨན་མཆོག་ཚོགས་དྲུག་ལྷུག་པར་གཙོ༔
གསང་བའི་སྨན་མཆོག་སྒོ་དྲུག་རླུང་ལ་སྦྱང་༔ གསོ་བའི་སྨན་མཆོག་རྫས་དང་ལག་ལེན་སྦྱོར༔ བསྐྱེད་རིམ་སྨན་མཆོག་ལྷ་སྐུའི་སྟོང་ར་སྒོམས༔ རྫོགས་རིམ་སྨན་མཆོག་རང་རིག་གཏན་ལ་ཕོབ༔ འདི་ཉིད་རྟོགས་པས་ང་ཉིད་སྨན་ལྷ་དངོས༔ རྟེན་འབྲེལ་མན་ངག་སྨན་རྣམས་སོ་སོར་གསལ༔ ཞེས་གསུངས་པ་ལྟར། དུག་ལྔ་ནད་སེལ་ཨོ་རྒྱན་སྨན་ལྷའི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་དབབས་པའི་སྐབས།
ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ། ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱི་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་སྣོད་རྣམ་པར་དག་པ་དབང་དྲག་རོལ་པའི་གཞལ་ཡས་ཁང༌། ཕྲིན་ལས་བཞིའི་རྒྱན་དང་ལྡན་པའི་དབུས་སུ་པདྨ་ཉི་མའི་གདན་ལ་རྡོ་རྗེ་རྒྱ་གྲམ་ཧཱུྃ་གིས་མཚན་པར་གྱུར། དྲན་རྫོགས་གནས་འགྱུར་སེངྒེ་སྒྲ་སྒྲོགས་སྐུ༔ མཐིང་ནག་ཁྲོ་ཚུལ་སྤྱི་བོར་སེང་ཞལ་གདངས༔ སེང་ལྡེང་གཎྜི་སྒྲོགས་པས་སྟོང་གསུམ་གཡོ༔ འབར་བའི་དབུ་སྐྲ་ཐོད་སྐམ་ཕྲེང་བས་བརྒྱན༔ སྐུ་ལ་སེངྒེའི་གཡང་གཞི་ལྷབ་ཏུ་གསོལ༔ རིན་པོ་ཆེ་དང་རུས་པའི་ཕྲེང་བས་བརྒྱན༔
ཕྱག་གཡས་རྡོ་རྗེ་གཡོན་པས་དྲིལ་བུ་བསྣམས༔ བརྐྱང་བསྐུམ་གར་ལྡན་ཟུང་འཇུག་ཡབ་ལ་འཁྲིལ༔ ལྷ་མཆོག་དེ་ལ་འཁྲིལ་བའི་རྣལ་འབྱོར་མ༔ རྡོ་རྗེ་ཕག་མོ་གྲི་ཐོད་མགུལ་ནས་འཁྱུད༔ རུས་པའི་རྒྱན་ལྡན་ཟུང་འཇུག་ཡབ་ལ་འཁྲིལ༔ ཡབ་ཡུམ་ཡེ་ཤེས་རབ་འབར་ཀློང་དུ་གསལ༔ དེ་ཡི་སྤྱི་བོར་གུ་རུ་དུག་ལྔ་སེལ༔ སྨན་ལྷ་མཐིང་ག་ཞི་འཛུམ་ཐོར་ཚུགས་ཅན༔ ཕྱག་གཡས་རྣམ་པར་རྒྱལ་བའི་ཨ་རུ་ར༔ འགྲོ་ལ་སྨན་སྦྱིན་ཕྱག་རྒྱ་མཆོག་སྦྱིན་ཅན༔
ཕྱག་གཡོན་འཆི་མེད་བདུད་རྩིའི་བུམ་པ་ཐོགས༔ མཉམ་བཞག་དགོངས་པས་ཚེ་ཡི་བར་ཆད་སེལ༔ ཞབས་གཉིས་ཕྱེད་སྐྱིལ་བདུད་རྩིའི་རྒྱུན་འབེབས་བསྒོམ༔ དེ་ལྟར་དུ་གསལ་བའི་གནས་གསུམ་དུ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་གདབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བར་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས། དེའི་ཐུགས་ཀ་ནས་རྡོ་རྗེ་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་དུ་ཤར་ཕྱོགས་ལྟ་ན་སྡུག་གི་ཕོ་བྲང་ནས་ཨོ་རྒྱན་སྨན་གྱི་ལྷ་ཚེའི་རིག་འཛིན་དྲང་སྲོང་གྲུབ་པ་ཐོབ་པའི་ཚོགས་དང་བཅས་པ་ཐམས་ཅད་ཀྱི་ཐུགས་རྒྱུད་བསྐུལ།
དེ་དག་གིས་ཐུགས་རྗེའི་འོད་ཟེར་ཕྱོགས་བཅུའི་ཞིང་ཁམས་གང་བར་འཕྲོས་པས། རང་འདྲའི་ཡེ་ཤེས་པ་དཔག་ཏུ་མེད་པ་སྤྱན་དྲངས་ཏེ། ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་རྗེས། ཧཱུྃ༔ ཡུལ་གྱི་མིང་ནི་མ་ག་དྷ་ཡི་ཡུལ༔ མུ་སྟེགས་འདུལ་མཛད་གནམ་ལྕགས་ཟོར་མདའ་འཕེན༔ བདུད་དང་འབྱུང་པོ་བགེགས་སྲིན་ཚར་གཅོད་པ༔ རྗེ་བཙུན་དྲག་པོ་གཏུམ་ཆེན་གཤེགས་སུ་གསོལ༔ དྲག་མོ་རྣལ་འབྱོར་ཕག་གདོང་གཤེགས་སུ་གསོལ༔
རིགས་བདག་སྨན་ལྷ་འཚོ་མཛད་གཤེགས་སུ་གསོལ༔ གནས་མཆོག?སྩོལ༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ།
ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད། ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས། གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད།
ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔
མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། །
དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པ་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ཅིང་མཐར་ཚིག་དོན་ངོ་སྤྲོད་དེ། རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔
བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱང་བ་གསང་དབང༌།
སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་ཀྱི་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། སེངྒེ་སྒྲ་སྒྲོགས་ཐོགས་ལ༔ ཧཱུྃ༔ དུག་གསུམ་རྩད་གཅོད་བཅོམ་ལྡན་སེངྒེའི་སྒྲ༔
ཉོན་མོངས་ཕམ་མཛད་རྡོ་རྗེ་ཕག་མོ་འཁྲིལ༔ དེང་འདིར་སྐལ་ལྡན་བུ་ལ་དབང་བསྐུར་བས༔ འབྱུང་བཞིའི་ནད་ཀྱི་བར་ཆད་ཞི་བར་ཤོག༔ ཨོྃ་སིངྷ་གྷཎྜེ་ཡེ་ཨ་བྷི་ཥིཉྩ་ཧཱུྃ༔ རིགས་བདག་སྨན་ལྷ་ཐོགས་ལ༔ ཧཱུྃ༔ བཻཌཱུར་མདངས་ལྡན་འཆི་མེད་བཅུད་འཛིན་ལྷ༔ ཚེ་འཕྲང་བར་གཅོད་རྒོལ་བ་ཞི་མཛད་ཕྱིར༔ དེང་འདིར་སྐལ་ལྡན་བུ་ལ་དབང་བསྐུར་བས༔ དུས་མིན་འཆི་བའི་འཇིགས་པ་སྐྱོབ་པར་ཤོག༔
ཨོཾ་བྷཻ་ཥ་ཛྱཻ་ཡེ་ཨ་བྷི་ཥིཉྩ་ཧཱུྃ༔ ཤར་གྱི་མགྱོགས་མ་ཐོགས་ལ༔ ཧཱུྃ༔ ཚངས་པའི་ཡུལ་ནས་བཅུད་བསྡུས་མགྱོགས་མ་ནི༔ དཀར་མོ་ཉི་ཟླའི་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ རླུང་གི་ནད་རྣམས་ཞི་བའི་ཕྲིན་ལས་མཛོད༔ ཨོྃ་བཛྲ་ཨངྐུ་ཤ་ཛ་ཨ་བྷི་ཥིཉྩ་ཧཱུྃ༔ ལྷོའི་མགྱོགས་མ་ཐོགས་ལ༔ ཧཱུྃ༔
མི་ཡི་ཡུལ་ནས་བཅུད་བསྡུས་མགྱོགས་མ་ནི༔ སེར་མོ་རི་རབ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ མཁྲིས་པའི་ནད་རྣམས་ཞི་བའི་དངོས་གྲུབ་སྩོལ༔ ཨོྃ་རཏྣ་པཱ་ཤ་ཧཱུྃ་ཨ་བྷི་ཥིཉྩ་ཧཱུྃ༔ ནུབ་ཀྱི་མགྱོགས་མ་ཐོགས་ལ༔ ཧཱུྃ༔ ཀླུ་ཡི་ཡུལ་ནས་བཅུད་བསྡུས་མགྱོགས་མ་ནི༔ དམར་མོ་ལང་ཚོར་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔
བད་ཀན་ནད་རྣམས་ཞི་བའི་ཕྲིན་ལས་མཛོད༔ ཨོྃ་པདྨ་སྥོ་ཊ་བཾ་ཨ་བྷི་ཥིཉྩ་ཧཱུྃ༔ བྱང་གི་མགྱོགས་མ་ཐོགས་ལ༔ ཧཱུྃ༔ སྟེང་འོག་ཕྱོགས་བཅུའི་བཅུད་བསྡུས་མགྱོགས་མ་ནི༔ ལྗང་མོ་སྲིད་གསུམ་དབང་བསྒྱུར་ཕོ་ཉ་མོ༔ དེང་འདིར་སྐལ་ལྡན་བུ་ལ་དབང་བསྐུར་བས༔ འདུས་པའི་ནད་རྣམས་ཞི་བའི་དངོས་གྲུབ་སྩོལ༔ ཨོྃ་ཀརྨ་གྷཎྜེ་ཧོཿཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔
མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ། བྱང་ཆུབ་ཀྱི་སེམས་ལྷན་ཅིག་ཏུ་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ། གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔
བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པའི་ཐོད་པ་ཟླུམ་པོའི་ནང་དུ།
བདེ་ཆེན་ཡེ་ཤེས་ཀྱི་བདུད་རྩི་ལྔའི་དབང་བསྐུར་བས། ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི། ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་མཐིང་ནག་གི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔
བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ ཨཽཎྱ་ཡ་སེངྷ་གནྜ་བཛྲ་ན་ཧི་ཨཱ་ཡུརྫྙཱ་ན་སརྦ་པཉྩ་ཧྲཱིཿཋ་ཛཿཧཱུྃ་བཾ་ཧོཿ ཨོྃ་བཛྲ་གུ་རུ་བིརྻ་པཱ་ཎི་སརྦ་ཨ་དྷིཥྛ་ན་ཧཱུྃ་ཧཱུྃ་ཧཱུྃ་སྭཱ་ཧཱ༔ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག ། ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་ཀྱི་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་གི་དབང་བསྐུར་བའི་སླད་དུ་སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི།
མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ༔ ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔
ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ། ཐུགས་འོད་གསལ་དུ་ངོ་སྤྲོད་པའི་ཆེད་དུ།
ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པར་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔ ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ།
གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔
ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ། ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔
ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སེམས་ཅན་སྒྱུ་ལུས་འཇིག་པའི་ནད་བྱུང་ཚེ༔ མི་བཟོད་སྡུག་བསྔལ་ནད་ཀྱིས་ཉེན་པ་ན༔ ཡིད་གཉིས་ཐེ་ཚོམ་མེད? ཨོ་རྒྱན་སྨན་གྱི་བླ་དང་དབྱེར་མེད་པས༔
ཚེ་ཟད་མ་ཡིན་བར་ཆད་ངེས་པར་སེལ༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་དུ་ཤར་བའི་ལོངས་སྤྱོད་རྫོགས་སྐུ། རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔
སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་གུ་རུ་བྷཻ་ཥ་ཛྱེ་ཡ་མ་ཧཱ་བྷཻ་ཥ་ཛྱེ་ཡ་རཱ་ཛ་ཡ་ཏ་ཐཱ་ག་ཏ་ཡ་ཨརྷ་ཏེ་སཾ་མྱཀྶཾ་བུདྡྷ་ཡ༔ ཏདྱ་ཐཱ༔ བྷཻ་ཥ་ཛྱེ་ཡ་མ་ཧཱ་རཱ་ཛ་ཡ་སྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ།
སེམས་ཉིད་སྟོང་གསལ་རིག་སྟོང་འདུས་མ་བྱས་ཤིང་གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས། རང་རིག་གདོད་ནས་འཆིང་གྲོལ་དང་བྲལ་བ་འདི། མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་དང་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པའི་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། བདུན་པ་ཨོ་རྒྱན་སྨན་ལྷའི་དབང་བསྐུར་གྱི་ལེ་ཚན་ནོ།། །། ༈ བརྒྱད་པ། ཨོ་རྒྱན་རྡོ་རྗེ་གུར་ནི། ཡང་ཁྱེད་རང་རྣམས་ལ་ཕ་རོལ་བདུད་བཞིའི་རྒོལ་བ་གཞོམ་པ་ཨོ་རྒྱན་རྡོ་རྗེ་གུར་གྱི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌། གསོལ་འདེབས་ལས། གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔
ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཞེས་དང༌། ཞལ་གདམས་ལས། མ་འོངས་སེམས་ཅན་ང་རྒྱལ་ལས་གྱུར་པས༔ ཆགས་སྡང་དུས་མཐའི་མེ་བཞིན་འབར་ཞྀང་འཁྲུགས༔ ཕྱི་ནང་མཚོན་ཆའི་འཁོར་ལོ་བསྐོར་བའི་ཚེ༔ བདུད་བཞིའི་གཡུལ་ལས་རྒྱལ་བྱེད་དཀྱིལ་འཁོར་བཞེངས༔ རང་ཉིད་དྲང་སྲོང་གནམ་ལྕགས་རྩིབས་ཞུས་བརྒྱན༔ ང་ཉིད་གཏུམ་པོ་གནོད་སྦྱིན་བཞི་བཅས་སྒོམས༔
བསྲུང་བཟློག་ཕྱི་ནང་འཁོར་ལོ་དྲྭ་མིག་གདབ༔ མི་ཤིགས་རྡོ་རྗེའི་གུར་ཁང་ལྔ་པའོ༔ ས་མ་ཡ༔ ཞེས་དང༌། རང་གཞུང་ལས། བདེ་གཤེགས་ཀུན་འདུས་བླ་མའི་ཐུགས་སྒྲུབ་ལས༔ བྱིན་རླབས་ནུས་པ་རྒྱུན་འབེབས་ཏི་ལ་ཀཿ འདི་ལ་རྣམ་པ་གསུམ་གྱིས་སྟོན་པ་ནི༔ བླ་མ་སྐུ་བཞི་སྐུ་ལྔ་རྡོ་རྗེའི་སྐུ༔ རྡོ་རྗེའི་སྐུ་ལ་གཞོམ་ཞིག་མི་མངའ་ཕྱིར༔
པད་འབྱུང་ང་ནི་རྡོ་རྗེའི་གུར་དང་ལྡན༔ རྡོ་རྗེའི་གུར་ལ་མཚན་ཉིད་གང་ལྡན་ན༔ སྲ་བ་བརྟན་པ་མི་ཆོད་མི་ཤིགས་པ༔ མི་འཇིགས་མི་གཡོ་མི་འགྱུར་མི་འགུལ་བ༔ གུར་དང་བླ་རེ་དྲྭ་བ་རྭ་བ་དང་༔ རྒྱ་གྲམ་བཞི་ལ་ཨུར་མོ་འབུབ་པའི་རྫོང་༔ རྩིབས་དང་དྲྭ་མིག་ཏོག་དང་སྲུང་འཁོར་བཅས༔ བཅོ་བརྒྱད་པོ་འདི་ང་ཉིད་རྡོ་རྗེའི་གུར༔ སྒོམ་སྒྲུབ་ཉམས་ལེན་པོ་རྣམས་རྫོང་ཆེན་ཐོབ༔ མ་འོངས་སེམས་ཅན་ང་རྒྱལ་སྤྱོད་པ་ཡིས༔
ཞེ་སྡང་ཕྲག་དོག་དུས་མཐའི་མེ་ལྟར་འབར༔ དེ་ཡི་རྐྱེན་གྱིས་མཐའ་འཁྲུགས་བོད་ཁམས་རྩོད༔ ཆོས་རྒྱལ་གདན་ཁྲི་བདུད་བློན་དམངས་ཀྱིས་འབེབས༔ དེ་ཡི་རྐྱེན་གྱི་ཕ་མཚུན་དགྲ་ལྷ་འཁྲུགས༔ སྐྱེས་ལྷ་ཡུལ་ལྷ་ཡིད་འགྱུར་དགྲ་ལ་ཕྱོགས༔ མཐའ་བཞི་རལ་ནས་དབུས་སུ་མི་གད་རྡིབ༔ དབུས་པའི་ཕ་ཚན་ལྕང་ཁའི་བྱིས་ཆུང་འདྲ༔ གློ་བའི་གྲོགས་པོས་སྙིང་གི་ཁྲག་རྩ་གཅོད༔ མཆིན་པའི་བྲན་འཁོར་མཁྲིས་པའི་ནང་ཚན་རུལ༔ ཕ་ཚོ་ཉེ་འཁོར་སེངྒེའི་ཁོག་དང་མཚུངས༔
ཕུང་བཤིག་འགོང་པོའི་སྤྲུལ་པས་ཡུལ་གྲུ་དཀྲུགས༔ དམ་ཉམས་དགེ་བཤེས་དམག་ལས་སྣ་ཐག་འདྲེན༔ འཛམ་གླིང་བདེ་སྐྱིད་སྡེ་དགོན་བནྡེས་དཀྲུགས༔ ཕ་སྡེ་བཟང་པོར་ཕུང་བཤིག་ནག་མོས་བྱེད༔ ཡུལ་གྲུའི་དམ་རྒྱ་གཉན་པ་རྐུན་མས་གཏོར༔ གོས་སུ་མི་སྡུག་ལྕགས་ཀྱི་སློག་པ་གྱོན༔ ཟས་སུ་དུག་དང་ཉེ་བའི་ལྕི་བ་ཟ༔ རྒྱན་དུ་རང་སྲོག་ཕུང་བའི་མཚོན་ཆ་ཐོགས༔ གྲོགས་སུ་དམ་ཉམས་སྡིག་ཏོ་མཁན་ལ་དགའ༔ དགོས་དུས་རང་སྲོག་མི་ཁེབས་བཙན་རྫོང་བཟོ༔
སེམས་ཅན་ཉམ་ཆུང་ཐམས་ཅད་སྡུག་ལ་གཏད༔ མ་བྱིན་ཀ་ཆ་འཕྲོག་ནས་ཆོས་བརྒྱད་བཞེངས༔ སྨོན་ལམ་ལོག་པར་འབྲེལ་བའི་དམག་དཔོན་བསྟོད༔ ཕྱག་དང་ཞེ་ས་སྡིག་སྤྱོད་རྒྱལ་པོར་འབུལ༔ གསང་སྔགས་གཉན་གྱི་དཀྱིལ་འཁོར་ཁྱད་དུ་གསོད༔ བསོད་ནམས་ཟད་པས་རང་ནོར་གཞན་གྱིས་སྤྱོད༔ རི་ཀླུང་མེད་པར་དགྲ་དང་ཆོམ་པོས་གང་༔ གོམ་གསུམ་འགྲོ་ཡང་སྐྱེལ་མ་དགོས་པའི་དུས༔ ཕྱུག་པོ་རྣམས་ཀྱི་སྲོག་རྩ་ནོར་གྱིས་གཅོད༔ མེད་པོ་རྣམས་ཀྱི་ལྟོ་རིན་སྲོག་གིས་འཇལ༔
ཡོད་མེད་གཉིས་པོ་སྡུག་གིས་བསླུ་བའི་དུས༔ མ་ཉེས་ཅོག་གེར་འདུག་ཀྱང་ཁྲིམས་ལ་བཅུག༔ སེམས་ཅན་ཐམས་ཅད་མཚོན་ཆའི་རྭ་བར་བཙུད༔ ཕལ་ཆེར་ཐམས་ཅད་མདའ་མདུང་གྲི་ཁར་འཆི༔ སྨོན་ལམ་ལོག་པས་སྡུག་འདྲེའི་ཡུལ་དུ་སྐྱེ༔ དེ་ཚེ་སེམས་ཅན་བདེ་སྐྱིད་ཟད་པ་སྟེ༔ ལྟོ་མེད་གོས་དབུལ་བསེ་རག་གྲོང་ཁྱེར་འདྲ༔ ཕྱུག་པོ་ཕལ་ཆེར་ཡི་དྭགས་གཏེར་སྲུང་བཞིན༔ སྦྲང་བུས་བསགས་པའི་སྦྲང་རྩི་གཞན་སྤྱོད་བཞིན༔ བདག་བསགས་གཞན་གྱིས་སྤྱོད་པར་མི་མཐོང་ངམ༔
སྐྱེས་པའི་ཕ་ཡུལ་འབྲོག་པའི་བསྐྱས་ཤུལ་འདྲ༔ གཏན་གྱི་མཁར་རྫོང་བཟོ་བ་བློ་རེ་འཁྲུལ༔ ཕྱི་ཆས་སྒྲུབ་པའི་གཉེན་འདུན་ཕལ་མོ་ཆེ༔ དྲི་ཟའི་རྣམ་ཤེས་བར་དོར་འཕྲད་དང་མཚུངས༔ ཕྱི་མ་མི་སྒྲུབ་ད་ལྟའི་གཏན་དོན་གཉེར༔ བྲག་ལ་སྐས་བཙུག་ཁ་ལ་ཐལ་འདེབས་འདྲ༔ སྔར་བསགས་རྫོགས་འཇུག་ད་ལྟའི་འདོད་ཡོན་རྣམས༔ འབབ་ཆུ་ཆད་པའི་རྫིང་ཆུ་སྐམ་པ་འདྲ༔ ཁ་དཀར་གཏིང་ནག་གཡོ་སྒྱུའི་ཆོས་བྱེད་དེ༔ གསོ་སྨན་དུག་པར་ནང་དུ་འཆང་དང་མཚུངས༔
གཡང་ཁར་རྡོག་པ་འཆལ་བའི་གསོལ་འདེབས་དང་༔ རབ་ཁར་སྐྱབས་འགྲོ་བྱེད་པའི་འབྲས་བུ་དང་༔ དགྲ་དོད་མཁར་རྫོང་འདོད་པའི་བསམ་པ་དང་༔ ཤི་འཚེར་བླ་མར་འཕྲལ་དུ་དད་པ་བཞིན༔ ཤིང་རུལ་བྱེ་མར་བཙུགས་པའི་ལོ་འདབ་འདྲ༔ དེ་བས་བྱང་ཆུབ་སྙིང་པོ་སྒྲུབ་འདོད་ན༔ སྔོན་སྦྱངས་སྔར་བསགས་ད་ལྟའི་འཕྲོ་མཐའ་མཐུད༔ ཕྱི་མའི་ལས་ཀྱང་ད་ལྟའི་འབྲས་བུ་ཡིན༔ ལྷ་སྲས་རྗེ་འབངས་ཐུགས་ལ་དེ་ལྟར་བཅག༔ གནས་སྐབས་འདིར་ཡང་ང་ཉིད་དྲན་པར་གྱིས༔
ད་ལྟ་དུས་དང་བསྐལ་པ་ཡར་ལྡན་ཡང་༔ མ་འོངས་བདུད་སྤྲུལ་ས་སྟེང་གཡོ་བ་འབྱུང་༔ དེ་དུས་ཁོ་བོ་དུས་དྲུག་དྲན་པར་གྱིས༔ གང་ཞིག་ལས་དང་རྐྱེན་དབང་དྲག་པོ་ཡིས༔ སྲོག་གཅོད་བཤན་པའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ལེགས་པར་གདམས་སོ་ལྷ་སྲས་བོད་ཀྱི་རྗེ༔
དམ་ཚིག་རྣམ་གསུམ་སྙིང་གི་ཁྲག་ལྟར་སྲུངས༔ ཞེས་གསུངས་པ་ལྟར། ཕ་རོལ་བདུད་བཞིའི་རྒོལ་བ་གཞོམ་པ་ཨོ་རྒྱན་རྡོ་རྗེ་གུར་གྱི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་དབབས་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ། ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་རླུང་ར་མི་ཤིགས་སྲིད་པ་རྡོ་རྗེའི་རྒྱ་གྲམ་བསྣོལ་བའི་སྟེང་དུ། མེ་ཆུའི་འཁོར་ལོ་སོ་འཐབ་ཏུ་འཁོར་བའི་ལྟེ་བའི་དབལ་སོ་དགྲ་བགེགས་ཀྱི་སྙིང་གར་བསྣུན་པ། དེའི་སྟེང་དུ་འོག་ཐམས་ཅད་རྡོ་རྗེ་ས་གཞི།
ལོགས་ཐམས་ཅད་དྲྭ་བ་དང་ར་བ། སྟེང་དུ་རྡོ་རྗེ་གུར་ཕུབ་པའི་རྩེ་མོར་རྡོ་རྗེ་ཏོག་གིས་སྤྲས་པའི་ལྟེ་བར་རྡོ་རྗེའི་རྒྱ་གྲམ་ཧཱུྃ་མཐིང་ནག་གིས་མཚན་པར་གྱུར། དེ་ཉིད་གནས་འགྱུར་སྐད་ཅིག་དྲན་རྫོགས་སུ༔ གསང་བདག་མཐིང་ནག་རྡོ་རྗེ་གཏུམ་པོའི་སྐུ༔ ཞལ་གདངས་ལྗགས་འདྲིལ་སྤྱན་རྩ་གློག་ལྟར་འཁྱུགས༔ དབུ་སྐྲ་སྨ་ར་དུས་མཐའི་མེ་ལྟར་འབར༔ ཐོད་སྐམ་དབུ་རྒྱན་སྤྱི་བོར་ཁྱུང་ཆེན་ལྡིང་༔ སྐུ་ལ་མི་ཤིགས་རྡོ་རྗེའི་གོ་ཁྲབ་གསོལ༔ དུར་ཁྲོད་ཆས་རྫོགས་བདུད་དཔུང་ཟིལ་གྱིས་གནོན༔ ཕྱག་གཡས་གནམ་ལྕགས་རྡོ་རྗེའི་རྒྱ་གྲམ་ཐོགས༔
གཡོན་པས་སྡིགས་མཛུབ་རྩེ་ནས་ཐོག་རྒོད་འབེབས༔ བརྐྱང་བསྐུམ་ཞབས་ཀྱིས་སྲིད་གསུམ་ཟིལ་གྱིས་གནོན༔ རབ་འཇིགས་མེ་དཔུང་མཆེད་པའི་ཀློང་དུ་གསལ༔ དེ་ལྟར་དུ་གསལ་བའི་གནས་གསུམ་དུ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བར་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས། དེའི་ཐུགས་ཀ་ནས་རྡོ་རྗེ་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་གསང་ཆེན་ཁྲོ་བོ་རོལ་པའི་དུར་ཁྲོད་ནས་ཨོ་རྒྱན་རྡོ་རྗེའི་གུར་གྱི་ལྷ་ཚོགས།
རྩ་གསུམ་ཞི་ཁྲོ་རབ་འབྱམས། དམ་ཅན་ཆོས་སྐྱོང་གི་ཚོགས་དང་བཅས་པ་ཐམས་ཅད་གར་དགུའི་ཉམས་ལྡན་མེ་རླུང་ཐོག་མཚོན་གྱིས་གནམ་ས་གཡོ་བའི་སྒྲ་དང་བཅས། ནམ་མཁའ་བར་སྣང་ས་གཞིར་གང་བ་སྤྱན་དྲངས་ཏེ། ཁྱེད་རང་སློབ་མ་རྣམས་ཀྱི་སྒོ་གསུམ་ལ་སིབ་སིབ་ཐིམ་པས་སྲིད་ཞིའི་ཁམས་ན་ཆེ་བཙན་འགྲན་ཟླ་དང་བྲལ་བའི་བདག་ཉིད་དུ་གྱུར་བའི་མོས་པ་བརྟན་པོ་མཛོད། ཚིག་བདུན་རྗེས། ཧཱུྃ༔ སྐུ་གསུམ་རྡོ་རྗེ་གསུམ་གྱི་དཀྱིལ་འཁོར་ལྷ༔ གསང་བདག་གཡུལ་ལས་རྒྱལ་བྱེད་ཁྲོ་བོའི་འཁོར༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ མོས་པའི་བུ་ལ་ཐུགས་རྗེའི་ནུས་པས་སྐྱོབས༔
བདུད་བཞིའི་གཡུལ་ལས་རྒྱལ་བའི་དངོས་གྲུབ་སྩོལ༔ གནས་མཆོག?སྩོལ༔ ཨོཾ་བཛྲ་པཱ་ཎི་ཧཱུྃ་ཧཱུྃ༔ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ།
དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད། ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔
མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔
ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ།
དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར། ཚིག་དོན་ངོ་སྤྲོད་དེ་རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔
བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོཾ་བཛྲ་པཱ་ཎི་ཧཱུྃ་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱོང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་དུ་མཚོན་པའི་བུམ་པ་ཟླུམ་པོ་ཀྱི་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ།
སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། གཙོ་བོ་གསང་བདག་ཐོགས་ལ༔ ཧཱུྃ༔ དཔལ་ཆེན་གསང་བདག་རྡོ་རྗེ་གཏུམ་པོའི་སྐུ༔ གནམ་ལྕགས་ཤུགས་འཆང་སྤྱི་བོར་ཁྱུང་གིས་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་རྡོ་རྗེའི་གུར་གྱི་དབང་བསྐུར་རོ༔ ཨོྃ་བཛྲ་རཀྵ་རཀྵ་ཨ་བྷི་ཥིཉྩ་ཧཱུྃ༔ རྣམ་རྒྱལ་ཐོགས་ལ༔
ཧཱུྃ༔ ཤར་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་རྣམ་པར་རྒྱལ་བ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བརྟན་པ་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་བཛྲ་བཱི་ཛ་ཡ་ཨ་བྷི་ཥིཉྩ་ཧཱུྃ༔
མི་གཡོ་བ་ཐོགས་ལ༔ ཧཱུྃ༔ ལྷོ་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་མི་གཡོ་མགོན་པོ་ཡིས༔
དེང་འདིར་སྐལ་ལྡན་བུ་ལ་དབང་བསྐུར་བས༔ སྲ་མཁྲེགས་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་ཀྲོ་ཏ་ཨ་ཙ་ལེ་ཨ་བྷི་ཥིཉྩ་ཧཱུྃ༔ སྟོབས་པོ་ཆེ་ཐོགས་ལ༔ ཧཱུྃ༔ ནུབ་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་དབང་ཕྱུག་སྟོབས་ཆེན་གྱིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མི་ཆོད་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་མ་ཧཱ་བྷ་ལ་ཨ་བྷི་ཥིཉྩ་ཧཱུྃ༔
དབྱུག་སྔོན་ཐོགས་ལ༔ ཧཱུྃ༔ བྱང་ཕྱོགས་གཤེད་མ་མཐར་ཞིང་གཞོམ་པའི་ལྷ༔ ཁྲོ་བོ་ཆེན་པོ་དབྱུག་པ་སྔོན་པོ་ཡིས༔ དེང་འདིར་སྐལ་ལྡན་བུ་ལ་དབང་བསྐུར་བས༔ མི་ཤིགས་རྡོ་རྗེའི་གུར་གྱི་རྒྱུད་ལྡན་ཤོག༔ ཨོྃ་ནཱི་ལ་དཎྜ་ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་དབང་དྲག་རྡོ་རྗེ་སྲིན་པོའི་སྐུ་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པར་མོས་མཛོད། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔
གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ་བྱང་ཆུབ་ཀྱི་སེམས་ལྷན་ཅིག་ཏུ་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔
ཨོཾ་བཛྲ་པཱ་ཎི་ཧཱུྃ་ཧཱུྃ༔ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར། ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་གྱུར་པར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ། སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས།
ཐུགས་ཀའི་ས་བོན་ཧཱུྃ་མཐིང་ནག་གི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོཾ་བཛྲ་པཱ་ཎི་ཧཱུྃ་ཧཱུྃ༔ ཧཱུྃ་བཛྲ་ཕཊ྄ཿ ཨོཾ་བཛྲ་ཙཎྜ་མ་ཧཱ་རོ་ཥ་ན་ཧཱུྃ་ཕཊ྄ཿ ཨོཾ་བཛྲ་གྷརྦྷ་ཙཎྜ་ཁྲོཾ་རཾ་ག་རུ་ཊ་ཕེ་ལཾ་ཧཱུྃ་ཕཊ྄ཿ ཨོཾ་བཛྲ་ཎི་བྷྲཱུྃ་ཙཀྲ་རཀྵ་ཧཱུྃ་ཧཱུྃ༔ ཨོཾ་བཛྲ་ཏིཀྞ་ཛྭ་ལ་རཾ་ཙྪི་ཀ་ཚནྡྷ་པྲེ་ཤ་དུཥཙ་ཊི་ཏེ་ཨ་མུ་ཀ་མ་ར་ཎ་ན་ཁརྒ་བཛྲ་ཀཱི་ལ་ཡ་རུ་ཏྲ་ཤ་ཏྲུཾ་ཚིནྡྷ་ཚིནྡྷ་བྷནྡྷ་བྷནྡྷ་ཧ་ན་ཧ་ན་ད་ཧ་ད་ཧ་པ་ཙ་པ་ཙ་མ་ཐ་མ་ཐ་དྷུ་ན་དྷུ་ན་ཀྲཀྐོ་ཤ་ཡ་རྦད་ཧུ་ར་ཧུ་ར་ནན་ནན་ཙིཏྟ་ཤ་མ་ཤ་ནི་མཱ་ར་མཱ་ར་རྦད་རྦད་བྷྱོ་བྷྱོ་ཟློག་ཟློག༔ ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད༔ གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔
གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་གི་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ། ཧཱུྃ༔ སྐྱེ་མེད་ཀ་དག་ངོ་བོར་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔
ཨོཾ་བཛྲ་པཱ་ཎི་ཧཱུྃ་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ།
ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་གི་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པའི་ཐུགས་རྡོ་རྗེའི་ངོ་བོར་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔
གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔
ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། གང་ཞིག་གཤེད་མའི་དམག་གིས་མཐའ་བསྐོར་ནས༔ མཚོན་ཆ་རྣོན་པོས་འདེབས་ཤིང་ཉེན་པ་ན༔ ཡིད་གཉིས? ཨོ་རྒྱན་རྡོ་རྗེའི་གུར་དང་ལྡན་པ་ཡིས༔ གཤེད་མ་བྲེད་ཅིང་མཚོན་ཆ་འཐོར་བར་འགྱུར༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔
སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་ཤར་བའི་ལོངས་སྤྱོད་རྫོགས་སྐུ། རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔
ཨོཾ་བཛྲ་པཱ་ཎི་ཧཱུྃ་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་གདོད་ནས་སྐུ་བཞིའི་ངོ་བོར་བཞུགས་པ། མཚོན་བྱེད་སྐུ་འབག་གི་དབང་བསྐུར་བས་རང་རིག་གདོད་ནས་འཆིང་གྲོལ་དང་བྲལ་བ་འདི། མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡ་ཡི་བླ་མས་བདག་རྒྱུད་བྱིན་གྱིས་བརླབས་པ་ཤེས་པ་ཤེར་དབང་ཡེ་ཤེས་རྒྱུད་ལ་སྐྱེས་པ་ནི། དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། བརྒྱད་པ་ཨོ་རྒྱན་རྡོ་རྗེའི་གུར་གྱི་དབང་བསྐུར་གྱི་ལེ་ཚན་ནོ།། །། ༈ དགུ་པ།
ཨོ་རྒྱན་དྲེགས་པ་ཟིལ་གནོན་ནི། ཡང་ཁྱེད་རང་རྣམས་ལ་བདུད་བཞི་འཇིགས་བརྒྱད་ཞི་བ་ཨོ་རྒྱན་དྲེགས་པ་ཟིལ་གནོན་གྱི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌། གསོལ་འདེབས་ལས། ལམ་སྲང་འཇིགས་པའི་འཕྲང་ལ་འགྲིམ་པའི་ཚེ༔

བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཽ་ར་མི་རྒོད་རྔམ་སེམས་བརླག་པར་བྱེད༔ ཅེས་དང༌། ཞལ་གདམས་ལས། གང་ཞིག་སྙིགས་མ་ལྔ་བདོའི་གནས་སྐབས་སུ༔ སྐྱེ་འགྲོ་ཀུན་ཀྱང་སིལ་བོར་འཐོར་ནས་སུ༔ རི་རླུང་ཤྭ་རྡེལ་ཕྱོགས་སུ་འབྲོས་པ་དང་༔ ཁྱད་པར་ཕྱོགས་མེད་བགྲོད་དང་དབེན་རིར་སྙོགས༔ ལམ་འཕྲང་འཇིགས་པའི་སྐྱི་གཡའ་འགྲིམ་པའི་ཚེ༔ བསད་ཁྱེར་ཇག་ཆོམ་ལྷ་འདྲེའི་ཆོ་འཕྲུལ་སོགས༔
ཡ་ང་རབ་རྒྱུ་བག་ཚར་གྱུར་པ་ལ༔ ང་ཉིད་ཕྱག་རྒྱ་བཞི་ཡི་གཏུམ་ཆས་སྒོམས༔ རང་ཉིད་དམོད་པའི་ངན་སྔགས་ཆས་སུ་ཞུགས༔ ས་མ་ཡ༔ ཞེས་དང༌། རང་གཞུང་ལས། མ་འོངས་ཡང་མཐའ་དུས་ཀྱི་སྙིགས་མ་རུ༔ དམ་སྲི་བདུད་ཀྱི་སྤྲུལ་པ་རླུང་ལྟར་འཚུབ༔ མཐའ་བཞིའི་སོ་ཁ་དབུས་སུ་རིམ་པར་འཇུག༔ བོད་ཀྱི་འདུན་མ་རྒྱལ་ཁྲིམས་འཆོལ་ཞིང་གཡེང་༔
གཙུག་ལག་ཆོས་འཁོར་དབེན་གནས་རིམ་པར་གུད༔ གསང་སྔགས་བསྟན་ལ་བདུད་སྤྲུལ་འཚེ་བས་རྒོལ༔ བོད་ཀྱི་གནས་གཞི་སྒོམ་ཁང་ཤིན་ཏུ་གོག༔ མི་རྣམས་ཉོན་མོངས་དུག་ལྔའི་དཔུང་ཆེན་ཧྲག༔ སློབ་དཔོན་བཀའ་ལ་སློབ་མས་མི་ཉན་ཅིང་༔ རྗེས་ཟེར་འབངས་ཀྱིས་མི་ཉན་གྱེན་དུ་ལོག༔ ཕས་ཟེར་བུ་ཡིས་མི་ཉན་བློ་མི་མཐུན༔ ཆོས་ཁྲིམས་རྒྱལ་ཁྲིམས་ཐང་ཁྲིམས་སྔར་བས་སྟོང་༔ ཡི་དམ་ལྷ་བོར་ཐེའུ་རང་ཕུགས་སུ་མཆོད༔ མཁའ་འགྲོའི་གསང་རྒྱ་བྲལ་ནས་སྨན་མོ་སྒྲུབ༔
བསྟན་པའི་ཆོས་སྐྱོང་བོར་ནས་ཡུལ་ལྷ་འབོད༔ སྲིད་པའི་ལྷ་རབས་བསྐྱུར་ནས་ཤི་འདྲེ་བརྔན༔ དེ་ཡི་རྐྱེན་གྱིས་རང་བཞིན་འབྱུང་བ་འཁྲུགས༔ ཡི་དམ་ལྷ་ཞལ་རི་རབ་ངོས་ལ་གཟིགས༔ མཁའ་འགྲོའི་བཀའ་ཆད་མ་རྒྱུད་བདུད་དུ་འབེབས༔ ཆོས་སྐྱོང་འཁུ་བས་བསྟན་སེལ་ཕུགས་སུ་གཞུག༔ དགྲ་ལྷ་འཁུ་བས་རང་མགོ་མི་འོག་འཆོར༔ བརྟན་མ་འཁྲུགས་པས་འབྲུ་བཅུད་ཕྱུག་གཡང་ཉམས༔ ཡུལ་ལྷ་འཁྲུགས་པས་གྲེ་བོ་རླུང་ལྟར་འཚུབས༔ ས་བདག་འཁྲུགས་པས་དམར་ཡམས་ལྷོག་རྒོད་འབེབས༔
མ་མོ་འཁྲུགས་པས་ནད་མུག་མཚོན་བསྐལ་དར༔ གཟའ་དང་རྒྱལ་པོ་མ་མོ་ཀླུ་རྣམས་འཁྲུགས༔ དེ་ཚེ་སྔར་ནས་མེད་པའི་ནད་རིམས་དང་༔ མཚོན་གྱི་བསྐལ་པ་དར་ཞིང་སྣང་སྲིད་འཁྲུགས༔ སྟེང་འཁྲུགས་འོག་འཁྲུགས་ཡུལ་གྲུ་ཀུན་ཀྱང་འཁྲུགས༔ དེ་ཡི་རྐྱེན་གྱིས་སེམས་ཅན་བདེ་སྐྱིད་ཟད༔ སྦས་ཡུལ་དབེན་གནས་རོང་བཞི་མ་གཏོགས་པ༔ སྡོད་པའི་གནས་མེད་བྲོས་སའི་ཡུལ་ཡང་དཀོན༔ དཔེར་ན་དར་མཚོན་སྦུར་མས་གཡོགས་པ་འདྲ༔ ལོ་རེ་བཞིན་དུ་དཔྱིད་ཁའི་རླན་བཞིན་དུ༔
བདུད་སྤྲུལ་དམག་རྣམས་དབྱར་གཙང་ལྟ་བུར་འབྲུབ༔ མ་འོངས་བོད་འབངས་སྦལ་ཡུལ་རོང་བཞི་རུ༔ བློ་གཏད་བགྱིས་པས་གནས་སྐབས་རྐྱེན་ལས་གྲོལ༔ ཕྱི་འབྱུང་བདེ་སྡུག་དེ་ཡང་རྟེན་འབྲེལ་གནད༔ མ་ཡོལ་འགྲིགས་ན་ཆོས་སྲིད་བསྟན་གཉིས་དར༔ རིམ་པར་པད་འབྱུང་ང་ལ་གསོལ་བ་ཐོབ༔ ཡི་དམ་མཁའ་འགྲོ་ཆོས་སྐྱོང་དཔང་དུ་ཚུགས༔ གཞི་བདག་སྡེ་བརྒྱད་རྣམས་ལ་བཀའ་བསྒོ་འབོག༔ རིགས་ལྡན་གྲོགས་བཅས་རྟེན་འབྲེལ་མ་འཆོལ་གནད༔ དུས་ཚོད་ལུང་བསྟན་གོང་འོག་རྣམ་གསུམ་བསྟུན༔
ངེས་པར་དགོས་ཕྱིར་ཐེ་ཚོམ་བོར་ལ་སྒྲུབས༔ དེ་ཡི་ཆ་རྐྱེན་གནས་ཆེན་བགྲོད་པ་དང་༔ ལྷ་སྲིན་གཞི་བདག་འཁུ་སོགས་བར་ཆོད་རིགས༔ ཟིལ་གནོན་ཕྱག་བརྒྱ་བཞི་ཡིས་མཐར་བྱེད་པ༔ ཨོ་རྒྱན་དྲེགས་པ་ཟིལ་གནོན་སྒྲུབ་ཐབས་ཏེ༔ ཁོ་མོ་མཚོ་རྒྱལ་བདག་གིས་ཡི་གེར་བཏབ༔ མ་འོངས་ལས་ཅན་འཕྲང་ལས་བགྲོད་པའི་ཚེ༔ ཙཽ་ར་རྒོལ་བ་འཇོམས་པའི་གཉེན་པོ་རུ༔ གསང་རྒྱ་རིན་ཆེན་འབར་བའི་སྒྲོམ་དུ་སྦས༔ སྐལ་ལྡན་ཐུགས་ཀྱི་སྲས་དང་འཕྲད་པར་ཤོག༔
ཅེས་གསུངས་པ་བཞིན། སེམས་ཅན་ཕྲག་དོག་དང་ང་རྒྱལ་ལས་གྱུར་པའི་ཆོམ་པོ་སོགས་བདུད་བཞི་འཇིགས་བརྒྱད་ཞི་བ་ཨོ་རྒྱན་དྲེགས་པ་ཟིལ་གནོན་གྱི་དབང་བསྐུར་བ་ལ། བདག་ཉིད་ཀྱི་བགྱི་འོས? སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་དབབས་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ། ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་སྣོད་རྣམ་པར་དག་པ་དུར་ཁྲོད་རོལ་པའི་གཞལ་ཡས་ཁང༌། དྲག་པོས་རྒྱན་ཐམས་ཅད་ཀྱི་བརྒྱན་པའི་ལྟེ་བར་པད་ཉི་དམ་སྲི་གདན་གྱི་སྟེང་དུ། རང་གི་རིག་པ་ཧཱུྃ་གི་མཚན་པར་གྱུར། དེ་ཉིད་ཡོངས་གྱུར་དཔལ་ཆེན་པོ༔ དམར་ནག་གཏུམ་ཆེན་གཡུལ་ལས་རྒྱལ༔
དྲེགས་པ་ཀུན་འདུལ་ཧེ་རུ་ཀཿ ཨམ་གཙིགས་ཁྲོ་གཉེར་སྤྱན་རྩ་འཁྲུགས༔ དབུ་ལ་བདུད་འདུལ་སྔགས་ཞྭ་གསོལ༔ ཕྱག་གཡས་རྩེ་གསུམ་ཀླད་ལ་བསྐོར༔ གཡོན་པས་སེང་ལྡེང་ཕུར་པ་བསྒྲིལ༔ སྐུ་ལ་དར་ནག་བེར་ཆེན་གསོལ༔ དུག་སྦྲུལ་ནག་པོའི་སྐུ་རགས་བཅིངས༔ སྐེད་པར་གནམ་ལྕགས་ཕུར་བུ་འཆང་༔ ཟུང་འཇུག་དུར་ཁྲོད་ཆས་དང་ལྡན༔ ཞབས་གཉིས་ཟིལ་གནོན་གར་སྟབས་ཅན༔
ཁྲག་འཐུང་མངོན་སྤྱོད་ཚུལ་དུ་གསལ༔ དེ་ལྟར་དུ་གསལ་བའི་གནས་གསུམ་ལ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པ་ལས་འོད་ཟེར་འཕྲོས། སློབ་དཔོན་གྱི་ཐུགས་ཀར་ཕོག་ཏེ་ཐུགས་དམ་གྱི་རྒྱུད་བསྐུལ། སློབ་དཔོན་གྱི་ཐུགས་ཀ་ནས་ཀྱང་འོད་ཟེར་དཔག་ཏུ་མེད་པ་འཕྲོས། འོག་མིན་ཆོས་ཀྱི་དབྱིངས་ཀྱི་ཕོ་བྲང་རྔ་ཡབ་པདྨ་འོད་ཀྱི་གཞལ་ཡས་ནས། རིག་འཛིན་མ་ཧཱ་གུ་རུའི་ཐུགས་དམ་གྱི་རྒྱུད་བསྐུལ་བས། སྟེང་འོག་ཕྱོགས་མཚམས་ཐམས་ཅད་དཔལ་ཆེན་དྲེགས་པ་ཟིལ་གནོན་ལྷ་ཚོགས་ཀྱི་རྣམ་པར་ནམ་མཁའ་ས་གཞི་བར་སྣང་གང་བར་སྤྱན་དྲངས། སྣང་སྲིད་ཐམས་ཅད་དྲག་པོའི་རླུང༌།
འཇིགས་པའི་འབྲུག་སྒྲ། གནམ་ལྕགས་ཀྱི་ཐོག་དང་ཚྭ་ཚྭ་ཁོལ་བའི་ཤུགས་དྲག་དང་བཅས་བྱོན་ཏེ། ཁྱེད་རང་རྣམས་ལྷར་གསལ་བ་ལ་སིབ་སིབ་ཐིམ་པས་སྐུ་ཆེ་བ་ཡན་ལག་རགས་པ་ཉི་མ་འབུམ་གྱི་གཟི་བྱིན་ལྟར་འབར་བའི། སྣང་སྲིད་ཀུན་ན་ཆེ་བཙན་འགྲན་ཟླ་དང་བྲལ་བའི་སྐུ་མངོན་སུམ་དུ་གྲུབ་པའི་མོས་པ་མཛོད། ཧཱུྃ༔ དབྱིངས་ལས་མ་གཡོས་དཔལ་ཆེན་ཁྲོ་བོའི་རྒྱལ༔ དྲེགས་པ་ཟིལ་གནོན་འཇིགས་པའི་ཕྱག་རྒྱ་ལྡན༔ གཏུམ་གཤེ་རྔམ་དང་རྒོད་པའི་ཁྲོ་བོས་བསྐོར༔ སྣང་སྲིད་དབང་དུ་བསྡུས་ཕྱིར་གཤེགས་སུ་གསོལ༔ སྲིད་གསུམ་ཟིལ་གྱིས་གནོན་ཕྱིར་གཤེགས་སུ་གསོལ༔
སྡེ་བརྒྱད་བྲན་དུ་བཀོལ་ཕྱིར་གཤེགས་སུ་གསོལ༔ མ་མོ་ལས་ལ་མངག་ཕྱིར་གཤེགས་སུ་གསོལ༔ དམ་སྲི་འདྲེ་རྒོད་འདུལ་ཕྱིར་གཤེགས་སུ་གསོལ༔ བསྟན་དགྲ་ཆམ་ལ་དབབ་ཕྱིར་གཤེགས་སུ་གསོལ༔ སྒོས་དགྲ་ཐལ་བར་བརླག་ཕྱིར་གཤེགས་སུ་གསོལ༔ གཅན་འཕྲང་གདུག་པ་གཞོམ་ཕྱིར་གཤེགས་སུ་གསོལ༔ གཟུགས་ཅན་གཟུགས་མེད་འདུལ་ཕྱིར་གཤེགས་སུ་གསོལ༔ གདུག་པའི་གཡུལ་ངོ་བཟློག་ཕྱིར་གཤེགས་སུ་གསོལ༔ དམ་ཅན་ཕོ་ཉ་འགྱེད་ཕྱིར་གཤེགས་སུ་གསོལ༔ ཆོས་སྐྱོང་དགྲ་ལ་རྦད་ཕྱིར་གཤེགས་སུ་གསོལ༔
ཨོྃ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་ཧཱུྃ༔ བཛྲ་ཧཱུྃ༔ རཀྵ་ཧཱུྃ༔ ཡཀྵ་ཧཱུྃ༔ ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ།
དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད།
ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལམ་སྲང་འཇིགས་པའི་འཕྲང་ལ་འགྲིམ་པའི་ཚེ༔
བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། །
དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོར་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས། མཐར་ཚིག་དོན་ངོ་སྤྲོད་ཅིང་རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག ། བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ།
ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱང་བ་གསང་དབང༌།
སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོར་སྐྱེ་མེད་ཀྱི་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག ། མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། དྲེགས་པ་ཟིལ་གནོན་ཐོགས་ལ༔ ཧཱུྃ༔
དཔལ་ཆེན་དྲེགས་པ་ཀུན་འདུལ་ཧེ་རུ་ཀཿ སྐུ་མདོག་སྨུག་ནག་སྲིད་གསུམ་སྟོབས་འདུས་སྐུ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཕྱག་རྒྱ་བཞི་ཡི་དབང་བསྐུར་རོ༔ ཨོྃ་ཨརྩིག་ནིརྩིག་ཨ་བྷི་ཥིཉྩ་ཧཱུྃ༔ ཤར་ཕྱོགས་གཡུལ་ལས་རྒྱལ་བ་ཐོགས་ལ༔ ཧཱུྃ༔ ཤར་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་གཡུལ་ལས་རྒྱལ་བ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་སུམྦྷ་རཱ་ཛ་ཨ་བྷི་ཥིཉྩ་ཧཱུྃ༔ གཤིན་རྗེའི་གཤེད་ཐོགས་ལ༔ ཧཱུྃ༔ ལྷོ་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་གཤིན་རྗེའི་གཤེད་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོཾ་ཡ་མཱནྟ་ཀ་ཨ་བྷི་ཥིཉྩ་ཧཱུྃ༔ རྟ་མགྲིན་ཐོགས་ལ༔
ཧཱུྃ༔ ནུབ་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་རྟ་མགྲིན་རྒྱལ་པོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་ཧྱ་གྷྲྀ་ཝ་ཨ་བྷི་ཥིཉྩ་ཧཱུྃ༔ དབྱུག་པ་སྔོན་པོ་ཐོགས་ལ༔ ཧཱུྃ༔ བྱང་ཕྱོགས་ལམ་འཕྲང་འཇིགས་པའི་བདུད་བཞི་སྒྲོལ༔ ཁྲོ་བོ་ཆེན་པོ་དབྱུག་པ་སྔོན་པོ་ཡིས༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཇག་རྐུན་ཆོམ་པོ་ཚར་གཅོད་ཕྲིན་ལས་སྩོལ༔ ཨོྃ་དཎྜ་དྷྭིཀ་ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔
ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལམ་སྲང་འཇིགས་པའི་འཕྲང་ལ་འགྲིམ་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ།
བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ
ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་བདུད་རྩི་ལྔའི་དབང་བསྐུར་བས། ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པས་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་དམར་ནག་གི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་ཨཱཿཧཱུྃ༔
ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་ཧཱུྃ༔ བཛྲ་ཧཱུྃ༔ རཀྵ་ཧཱུྃ༔ ཡཀྵ་ཧཱུྃ༔ ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ ཨོྃ་ཀྲོ་ཏ་ཨ་པ་རཱ་ཙི་ཏ་བི་ཛ་ཡ་ཡ་མཱནྟ་ཀ་ཧྱ་གྷྲྀ་ཝ་ནཱི་ལ་དཎྜ་ཀྲོ་ཏ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཨོྃ་ཀ་ལ་ཧེ་ཀ་ཤྲཱི་ཀྲོ་ཏ་ཀརྨ་རཾ་རཾ་བཛྲ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ལམ་འཕྲང་གི་བར་གཅོད་བིགྷྣཱན་ཏྲིག་ནན་ཐར་ནི་ཐར་ནི་འཆིང་ཡ་མི་རྒོད་དགྲ་བོའི་བླ་སྙིང་སཏྭཾ་བྷ་ཡ་ནན་སུམ་བྷ་ནི་ཏྲིག་ཐུམ་མཱ་ར་ཡ་རྦད་རྦད༔ ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལམ་སྲང་འཇིགས་པའི་འཕྲང་ལ་འགྲིམ་པའི་ཚེ༔
བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔ ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ ཐུགས་མེ་ལོང་ལ་བརྟེན་ནས་བརྡ་བཞིའི་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ༔ ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔
དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང་སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ།
གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པས་དབང་བཞི་རྫོགས་པར་ཐོབ་བོ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་གི་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པའི་ཐུགས་རྡོ་རྗེའི་ངོ་བོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད༔ ལམ་སྲང་འཇིགས་པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔
ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔
དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུ་དྲག་པོའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་སྟེ་ཡོན་ཏན་གྱི་གཏོར་མ་ལ་བརྟེན་པས་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད༔ ལམ་སྲང་འཇིགས་པའི་འཕྲང་ལ་འགྲིམས་པའི་ཚེ༔ བསད་ཁྱེར་ཇག་པ་ཆོམ་པོས་ཉེན་པ་ན༔ ཡིད་གཉིས? ཨོ་རྒྱན་ཕྱག་རྒྱ་བཞི་ཡི་དགོངས་པར་ལྡན༔
ཙཽ་ར་མི་རྒོད་རྔམ་སེམས་བརླག་པར་བྱེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་ཤར་བའི་ལོངས་སྤྱོད་རྫོགས་སྐུ་རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ་ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔
ཨོྃ་ཨཱཿཧཱུྃ༔ ཨརྩིག་ནིརྩིག་ན་མོ་བྷ་ག་ཝ་ཏེ་ཧཱུྃ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་བཞག་པ་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་པ་གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས། རང་རིག་གདོད་ནས་འཆིང་གྲོལ་དང་བྲལ་བ་འདི་མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པ་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དགུ་པ་ཨོ་རྒྱན་དྲེགས་པ་ཟིལ་གནོན་གྱི་དབང་བསྐུར་བའི་ལེ་ཚན་ནོ།། །། ༈ བཅུ་པ།
ཨོ་རྒྱན་ལྷ་སྲིན་སྡེ་བརྒྱད་ནི། ཡང་ཁྱེད་རང་རྣམས་ལ་ཕུང་བྱེད་དམ་སྲིའི་དམག་ཚོགས་ཞི་བ་ཨོ་རྒྱན་དྲེགས་པ་སྡེ་བརྒྱད་ཀྱི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌། གསོལ་འདེབས་ལས། ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཅེས་དང༌། ཞལ་གདམས་ལས།
མ་འོངས་སེམས་ཅན་ཞེ་སྡང་ལས་གྱུར་པའི༔ མཐའ་འཁོབ་དམག་དཔུང་དབུས་སུ་འཁྲིགས་པའི་ཚེ༔ གཙུག་ལག་ཆོས་འཁོར་འཇིག་པས་ཉེན་གྱུར་ན༔ སྨུག་ནག་ཁྲོ་བོ་དབལ་གཤམ་དཀྱིལ་འཁོར་བཞེངས༔ རང་ཉིད་དམོད་པ་སྔགས་པའི་ཆས་སུ་བཞུགས༔ ང་ཉིད་སྡེ་བརྒྱད་དཔུང་བཅས་གསལ་བར་བསྐྱེད༔ དམག་དཔོན་རཱ་ཧུ་ལ་ལ་གཉེར་བྱང་གཏད༔ བདུད་སྡེ་དཔུང་འཇོམས་མངོན་སྤྱོད་གསུམ་པའོ༔ ས་མ་ཡ༔ ཞེས་དང༌།
རང་གཞུང་ལས། བདེ་གཤེགས་ཀུན་འདུས་རྩ་བ་གསུམ་གྱི་ལྷ༔ དྲེགས་པའི་ཚོགས་རྣམས་འཇོམས་པའི་གཟི་བྱིན་ཅན༔ འབར་བའི་རྩལ་བཅུ་དགྱེས་པའི་གར་དང་བཅས༔ མ་རུངས་བདུད་སྡེའི་དཔུང་ཚོགས་མཐར་བྱེད་པ༔ མཐའ་འཁོབ་ཞེ་སྡང་གདུག་པའི་གཡུལ་ཆེན་འཇོམས༔ ཧོར་སོག་འཇིགས་པའི་དམག་གིས་མཐའ་བསྐོར་ན༔ ཆོས་འཁོར་གཉན་པོ་འཇིགས་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་ལྷ་སྲིན་སྡེ་བརྒྱད་འཁོར་དང་བཅས༔
དམག་དཔུང་ཧུར་ཐུམ་བཟློག་པར་ཐེ་ཚོམ་མེད༔ ལྷ་སྲས་རྒྱལ་པོའི་ཐུགས་ལ་དེ་ལྟར་ཆོངས༔ སྙིགས་མ་ལྔ་བདོའི་སེམས་ཅན་འདུལ་དཀའ་ཡང་༔ དྲག་སྔགས་མཚོན་ཆས་མི་ཤིགས་གང་ཡང་མེད༔ སྲིད་གསུམ་རི་རབ་རྨང་ཡང་འགྱེལ་ནུས་ན༔ སྐྱེ་འགྲོ་ཕྲ་མོ་སྒྲོལ་ལ་ལྟ་ཅི་སྨོས༔ བསད་པ་འདི་ནི་རྡོ་རྗེ་སྤུ་གྲི་ཡིན༔ བཟློག་པ་འདི་ནི་བར་སྣང་སྒྱོགས་ཆེན་ཡིན༔ སྲུང་བ་བྱ་ན་རྡོ་རྗེའི་ཁྲབ་རིང་ཡིན༔ དམོད་པ་བྱ་ན་དུག་མདའ་རྒྱུག་འགྱེལ་ཡིན༔
རྦད་པའི་དུས་སུ་ཕོ་ཉ་གློག་ཞགས་ཡིན༔ འབེབས་པའི་དུས་སུ་ཐོག་མདའ་དབལ་འགྱེད་ཡིན༔ དེ་བས་མན་ངག་འདི་ལ་བརྩོན་པ་དང་༔ མ་འོངས་དེ་དུས་ཁོ་བོ་དུས་དྲུག་སྒོམས༔ སྤྲོས་པ་ཆེན་པོའི་སྒྲུབ་པ་ལོང་མེད་པས༔ སྤྲོས་མེད་སྤྲོས་བཅས་ཅུང་ཙམ་འགྲེལ་བ་འདི༔ ཡང་སྙིང་ཡིན་པས་མེད་ཐབས་མེད་དོ་གསུངས༔ ཞེས་གསུངས་པ་བཞིན། ཕུང་བྱེད་དམ་སྲིའི་དམག་ཚོགས་ཞི་བ་ཨོ་རྒྱན་དྲེགས་པ་སྡེ་བརྒྱད་ཀྱི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས།
སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་པ་དབབ་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ། ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱི་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་ཕྱི་སྣོད་རབ་འཇིགས་དུར་ཁྲོད་དྲག་པོའི་བཀོད་པ་རབ་ཏུ་རྫོགས་པའི་དབུས་སུ། པད་ཉི་རོའི་གདན་ལ་ཧཱུྃ་མཐིང་ནག་འབར་བར་གྱུར། དེ་ལས་སྤྲོ་བསྡུ་དོན་གཉིས་བྱས། ། དེ་ཉིད་ཡོངས་གྱུར་སྐད་ཅིག་ལས། ། སློབ་མ་དཔལ་ཆེན་ཧེ་རུ་ཀ༔ སྐུ་ལ་དུར་ཁྲོད་ཆས་བརྒྱད་རྫོགས༔ གཏུམ་རྔམ་ཀློང་དུ་གསལ་བར་བསྐྱེད༔
རྡོ་རྗེ་ཐོད་ཕྲེང་ཤཱནྟིཾ་གྷརྦྷ་ནི༔ དམོད་པའི་ལས་ཆས་དྲེགས་པ་ཡོངས་ཀྱི་གཙོ༔ སྙིང་རྗེའི་ཁྲོས་པས་བདུད་བཞི་བཅོམ་པར་བྱེད༔ སྲིད་གསུམ་སྲོག་བདག་གཤིན་རྗེ་ཁྲོས་པའི་ཚུལ༔ སྐུ་མདོག་ནག་པོ་དམ་ཉམས་ཀུན་གྱི་གཤེད༔ མུ་སྟེགས་རྒོལ་བ་འཇོམས་པའི་གནོད་སྦྱིན་ཆེ༔ ཕྱག་གཡས་གནམ་ལྕགས་རྡོ་རྗེ་རྩེ་དགུའི་མཚོན༔ རྭ་ཡི་གཡས་ཟུར་གནམ་ལྕགས་འཁོར་ལོ་བསྐོར༔ གཡོན་པས་སྲོག་བདག་ཁྲོས་པའི་ལྕགས་སྡིག་ནི༔ མགོ་དགུ་ཁ་དགུ་རྭ་ནི་བཅོ་བརྒྱད་གཟེངས༔
སྡིག་པའི་ཁ་ནས་དུག་རླངས་མཚོན་ཆ་ནི༔ གནམ་ལྕགས་ལས་གྲུབ་ཕུར་བུ་ཆར་དུ་འབེབས༔ སྲིད་གསུམ་ཕྲིན་ལས་ཀུན་འདུས་ཚུལ་དུ་གསལ། དེ་ལྟར་དུ་གསལ་བའི་གནས་གསུམ་ལ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པ་ལས་འོད་ཟེར་འཕྲོས། སློབ་དཔོན་གྱི་ཐུགས་ཀར་ཕོག་ཏེ་ཐུགས་དམ་གྱི་རྒྱུད་བསྐུལ། སློབ་དཔོན་གྱི་ཐུགས་ཀ་ནས་ཀྱང་འོད་ཟེར་དཔག་ཏུ་མེད་པ་འཕྲོས། འོག་མིན་ཆོས་ཀྱི་དབྱིངས་ཀྱི་ཕོ་བྲང་དང་ཁྱད་པར་ལྷོ་ནུབ་རྔ་ཡབ་རཀྴ་སྲིན་པོ་ཁྲོས་པའི་ཕོ་བྲང་ནས། རིག་འཛིན་ཐོད་ཕྲེང་དྲག་པོ་རྩལ་གྱི་ཐུགས་དམ་གྱི་རྒྱུད་བསྐུལ་བས།
སྟེང་འོག་ཕྱོགས་མཚམས་ཐམས་ཅད་དྲག་སྔགས་ཤཱནྟིཾ་ནག་པོ་རྡོ་རྗེ་ཐོད་ཕྲེང་ལྷ་ཚོགས་ཀྱི་རྣམ་པར་ནམ་མཁའ་ས་གཞི་བར་སྣང་གང་བར་སྤྱན་དྲངས། སྣང་སྲིད་ཐམས་ཅད་དྲག་པོའི་རླུང་འཇིགས་པའི་འབྲུག་སྒྲ་གནམ་ལྕགས་ཀྱི་ཐོག་དང་ཚྭ་ཚྭ་ཁོལ་བའི་ཤུགས་དྲག་དང་བཅས་བྱོན་ཏེ། ཁྱེད་རང་རྣམས་ལྷར་གསལ་བ་ལ་སིབ་སིབ་ཐིམ་པས། སྐུ་ཆེ་བ་ཡན་ལག་རགས་པ་ཉི་མ་འབུམ་གྱི་གཟི་བྱིན་ལྟར་འབར་བའི་སྣང་སྲིད་ཀུན་ན། ཆེ་བཙན་འགྲན་ཟླ་དང་བྲལ་བའི་སྐུ་མངོན་སུམ་དུ་གྲུབ་པའི་མོས་པ་མཛོད། ཧཱུྃ༔ དབྱིངས་ལས་མ་གཡོས་དཔལ་ཆེན་ཁྲོ་བོའི་རྒྱལ༔ གཏུམ་གཤེ་རྔམ་དང་དགོད་པའི་ཁྲོ་བོས་བསྐོར༔ དྲག་སྔགས་ནག་པོ་རྡོ་རྗེ་ཐོད་ཕྲེང་རྩལ། ། ཧོར་སོག་དམག་དཔུང་བཟློག་ཕྱིར་གཤེགས་སུ་གསོལ། །
སྣང་སྲིད་དབང་དུ་བསྡུས་ཕྱིར་གཤེགས་སུ་གསོལ༔ སྲིད་གསུམ་ཟིལ་གྱིས་གནོན་ཕྱིར་གཤེགས་སུ་གསོལ༔ སྡེ་བརྒྱད་བྲན་དུ་བཀོལ་ཕྱིར་གཤེགས་སུ་གསོལ༔ གཤེགས་ནས་དབང་དང་དངོས་གྲུབ་སྩལ་དུ་གསོལ། ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ།
ཐུགས་ཕེབས་ན་རང་བྱུང་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད། ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ
རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔
ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། །
དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པ་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་དེ། རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག ། བཀྲ་ཤིས་པའི་རྣམ་པ་དུ་མ་དང་ལྡན་པའི། རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད།
བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱོང་བ་གསང་དབང༌།
སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང༌། བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། གཙོ་བོ་སྟོབས་ལྡན་ཧེ་རུ་ཀ་ཐོགས་ལ༔ ཧཱུྃ༔
ཁྲག་འཐུང་ནག་པོ་སྟོབས་ལྡན་ཧེ་རུ་ཀཿ བདུད་དཔུང་འཇོམས་མཛད་སྤྱི་བོར་བྱ་ཁྱུང་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ལྷ་སྲིན་གཙོ་བོའི་དབང་བསྐུར་རོ༔ ཨོྃ་བཛྲ་ཀཱི་ལི་ཀཱི་ལ་ཡ་ཨེ་ཛ་བྷྱོཿ ཨ་བྷི་ཥིཉྩ་ཧཱུྃ༔ དེ་ནས་ཤར་ཕྱོགས་ལྷའི་སྡེ་དཔོན་ཐོགས་ལ༔ ཧཱུྃ༔ ཤར་ཕྱོགས་སྡེ་དཔོན་ཀུན་གྱི་གཙོ་བོ་ནི༔ ལྷ་ཡི་དམག་དཔོན་དྲེགས་པ་དམ་ཚིག་ཅན༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཨ་རཱ་ཛ་ཨ་བྷི་ཥིཉྩ་ཧཱུྃ༔ གཤིན་རྗེ་ཐོགས་ལ༔ ཧཱུྃ༔ ལྷོ་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཤིན་རྗེའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྷོ་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཡ་རཱ་ཛ་ཨ་བྷི་ཥིཉྩ་ཧཱུྃ༔
མ་མོ་ཐོགས་ལ༔ ཧཱུྃ༔ ལྷོ་ཕྱོགས་སྡེ་དཔོན་ཀུན་གྱི་གཙོ་བོ་ནི༔ མ་མོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ནུབ་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་མ་རཱ་ཛ་ཨ་བྷི་ཥིཉྩ་ཧཱུྃ༔ བདུད་ཐོགས་ལ༔ ཧཱུྃ༔ བྱང་ཕྱོགས་སྡེ་དཔོན་ཀུན་གྱི་གཙོ་བོ་ནི༔
བདུད་ཀྱི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་དུ་རཱ་ཛ་ཨ་བྷི་ཥིཉྩ་ཧཱུྃ༔ རྒྱལ་པོ་ཐོགས་ལ༔ ཧཱུྃ༔ ཤར་ལྷོ་སྡེ་དཔོན་ཀུན་གྱི་གཙོ་བོ་ནི༔ རྒྱལ་པོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ལྷོའི་དགྲ་བགེགས་ཞི་བའི་ཕྲིན་ལས་སྩོལ༔
ཨོྃ་རུ་རཱ་ཛ་ཨ་བྷི་ཥིཉྩ་ཧཱུྃ༔ བཙན་ཐོགས་ལ༔ ཧཱུྃ༔ ལྷོ་ནུབ་སྡེ་དཔོན་ཀུན་གྱི་གཙོ་བོ་ནི༔ བཙན་གྱི་དམག་དཔོན་དྲེགས་པ་དམ་ཚིག་ཅན༔ ལྷོ་ནུབ་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཙ་རཱ་ཛ་ཨ་བྷི་ཥིཉྩ་ཧཱུྃ༔ གནོད་སྦྱིན་ཐོགས་ལ༔ ཧཱུྃ༔ ནུབ་བྱང་སྡེ་དཔོན་ཀུན་གྱི་གཙོ་བོ་ནི༔
གནོད་སྦྱིན་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ནུབ་བྱང་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་ཤ་རཱ་ཛ་ཨ་བྷི་ཥིཉྩ་ཧཱུྃ༔ ཀླུ་ཐོགས་ལ༔ ཧཱུྃ༔ བྱང་ཤར་སྡེ་དཔོན་ཀུན་གྱི་གཙོ་བོ་ནི༔ ཀླུ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཤར་དགྲ་བགེགས་ཞི་བའི་ཕྲིན་ལས་སྩོལ༔
ཨོྃ་ནཱ་རཱ་ཛ་ཨ་བྷི་ཥིཉྩ་ཧཱུྃ༔ གཟའ་ཐོགས་ལ༔ ཧཱུྃ༔ སྟེང་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཟའ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ སྟེང་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་རཱ་ཧུ་རཱ་ཛ་ཨ་བྷི་ཥིཉྩ་ཧཱུྃ༔ དམ་ཅན་ཐོགས་ལ༔ ཧཱུྃ༔
འོག་ཕྱོགས་སྡེ་དཔོན་ཀུན་གྱི་གཙོ་བོ་ནི༔ དམ་ཅན་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ འོག་ཕྱོགས་དགྲ་བགེགས་ཞི་བའི་ཕྲིན་ལས་སྩོལ༔ ཨོྃ་སཱ་དྷུ་རཱ་ཛ་ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོར་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔
ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ། བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ༔ ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔
ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་ཀྱི་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་འགྱུར་པར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ། སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་ཡིག་ནག་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད།
ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨོྃ་སརྦ་དུཥྚཱཾ་ཨེ་ཛ་བྷྱོ་ཧཱུྃ་ཕཊ྄ཿ ཨོྃ་ཧྲཱིཿརཱ་ཧུ་ལ་ཀི་ཀང་ཧྲིཿཤག་རུ་རཱཾ་ནཱ་ག་བྷྲཱུྃ་མི་ཧྲི་ཊི་ཏ་ཧྲིཿཀེ་དུ་ཨ་ཡ་མ་དུ་རུ་ཙ་ཤ་ན་མཱ་ར་ཡ་ཧཱུྃ་ཕཊ྄ཿ ཞེས་བསྙེན་སྒྲུབ་ཀྱི་སྔགས་རྗེས་ཟློས་བྱར་གཞུག ། ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔
ཐུགས་མེ་ལོང་གི་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས། གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ། ཧཱུྃ༔ སྐྱེ་མེད་ཀ་དག་ངོ་བོར་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ
ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་གྱི་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ཐུགས་འོད་གསལ་དུ་ངོ་སྤྲོད་པའི་ཆེད་དུ།
ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པར་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་ཐུགས་ཀྱི་བཀྲ་ཤིས་ཤོག༔
ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔
གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པའི་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔
ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ཧོར་སོག་འཇིགས་པའི་དམག་གིས་མཐའ་བསྐོར་ནས༔ ཆོས་འཁོར་གཉན་པོ་འཇིག་ལ་ཐུག་པའི་ཚེ༔ ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ཨོ་རྒྱན་ལྷ་སྲིན་སྡེ་བརྒྱད་འཁོར་གྱིས་བསྐོར༔ ཧོར་སོག་དམག་དཔུང་བཟློག་པར་ཐེ་ཚོམ་མེད༔
ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས། རང་སྣང་ཤར་བའི་ལོངས་སྤྱོད་རྫོགས་སྐུ་རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔
གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་མ་ཧཱ་གུ་རུ་ཀཱི་ལི་ཀཱི་ལ་ཡ་ཧཱུྃ་ཕཊ྄ཿ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་ཤིང༌། གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས། རང་རིག་གདོད་ནས་འཆིང་གྲོལ་དང་བྲལ་བ་འདི་མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་དང་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡའི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌།
ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། བཅུ་པ་ཨོ་རྒྱན་ལྷ་སྲིན་སྡེ་བརྒྱད་དབང་བསྐུར་གྱི་ལེ་ཚན་ནོ།། །།
༈ གསུམ་པ། ཕྲིན་ལས་བྱེ་བྲག་གི་སྐོར། གཏེར་གཞུང་ལས། གསུམ་པ་ཕྲིན་ལས་སོ་སོར་སྒྲུབ་པའི་རྟེན་འབྲེལ་ཕྱོགས་མཻད་དུ་འཆར་བ་གནས་དང་རི་སུལ་འགྲིམས་པ༔ སྐལ་ལྡན་ལས་ཅན་ཆོས་དང་འཕྲད་པའི་ལུང་བསྟན་སྨོན་ལམ་གྱིས་རྒྱུད་བསྐུལ་བའི་ཆ་ལག་ཟུར་གསལ༔ ཐོག་མར་ལྷ་ཀླུ་སྡེ་བརྒྱད་སོགས་ཡུལ་སྐྱོང་དམ་ཚིག་ཅན་རྣམས་ཀྱི་ཕྲིན་ལས་སྒྲུབ་པ་ཨོ་རྒྱན་ཉི་མ་འོད་ཟེར་གྱི་ལྷ་ཚོམ༔ གཉིས་པ་གནས་ཡུལ་འགྲིམས་པར་བར་དུ་གཅོད་པ་མངོན་སྤྱོད་ཀྱིས་སྒྲོལ་བ་ཨོ་རྒྱན་རྡོ་རྗེ་གྲོ་ལོད་ཀྱི་ལྷ་ཚོམ༔ གསུམ་པ་ཏིང་འཛིན་གྱིས་ཟིལ་གྱིས་མནན་ཅིང་རྟེན་འབྲེལ་དུ་མ་ལས་མི་གཡེལ་བ་ཨོ་རྒྱན་སྣང་སྲིད་ཟིལ་གནོན་དཔའ་བོ་གིང་གི་ལྷ་ཚོམ༔ བཞི་པ་བཀའ་དང་བསྟན་པ་སྐྱོང་བ་གཏེར་སྲུང་ཕྲིན་ལས་སྒྲུབ་པའི་ལྷ་ཚོམ་དང་བཅས་བཞི་ལས། ཐོག་མར་བཅུ་གཅིག་པ།
ཨོ་རྒྱན་གཞི་བདག་གཉན་པོའི་དབང་ནི། ཡང་ཁྱེད་རང་རྣམས་ལ་ལྷ་ཀླུ་སྡེ་བརྒྱད་སོགས་ཡུལ་སྐྱོང་དམ་ཚིག་ཅན་རྣམས་ཀྱི། ཕྲིན་ལས་སྒྲུབ་པ་ཨོ་རྒྱན་ཉི་མ་འོད་ཟེར་གྱི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌། གསོལ་འདེབས་ལས། སྦས་ཡུལ་ནགས་ཁྲོད་དབེན་ས་སྙེགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཅེས་དང༌། ཞལ་གདམས་ལས།
མ་འོངས་སེམས་ཅན་ཆོས་ལ་ཐེ་ཚོམ་ཞྀང་༔ གསང་སྔགས་ཟབ་ལམ་གཉན་པོར་སྨད་པ་ཡིས༔ སྦས་ཡུལ་སྲུང་མས་འཁུ་ཞིང་བཀའ་ཆད་འབེབས༔ ལམ་ལོག་ལམ་གོལ་རྐྱེན་སྟོབས་ཆེ་བའི་ཚེ༔ ཉི་མ་འོད་ཟེར་དཀྱིལ་འཁོར་ལེགས་པར་བཞེངས༔ ཚོགས་བསྐང་རྒྱལ་བརྔན་ལྷ་འདྲེ་དམ་བསྒྲག་བྱ༔ གསེར་སྐྱེམས་བརྔན་ཆ་ལ་སོགས་ལེགས་པར་བསྒྲེངས༔ བྲོ་གར་གླུ་དབྱངས་དམ་བསྐང་ཁོ་ནར་འབད༔ རང་ཉིད་རྣལ་འབྱོར་སྤྱོད་པའི་ལུགས་སུ་སྤྱོད༔ ང་ཉིད་ཉི་མ་འོད་ཟེར་ཆ་ལུགས་སྒོམས༔
ནམ་མཐོངས་ཕྱེ་ཞིང་ལྷ་འདྲེས་ཕྲིན་ལས་སྒྲུབ༔ སྦས་ཡུལ་སྒོ་འབྱེད་རྟེན་འབྲེལ་བདུན་པའོ༔ ས་མ་ཡ༔ ཞེས་དང༌། རང་གཞུང་ལས། བདེ་གཤེགས་ཀུན་འདུས་ཡང་སྙིང་འདུས་པ་ལས༔ བྱིན་རླབས་བླ་མའི་དངོས་གྲུབ་འབྱིན་པའི་ཕྱིར༔ ཐུགས་རྗེའི་འོད་དཀར་གདུལ་བྱའི་ཞིང་དུ་འཕྲོས༔ འདུལ་ཞིང་དགོངས་པས་བོད་ལ་སྨོན་ལམ་མཛད༔ སྐྱེ་དགུ་རྣམས་ལ་ཆོས་ཀྱི་ཉི་མ་ཤར༔
དངོས་གྲུབ་ཟབ་མོ་རྗེ་འབངས་རྣམས་ལ་གནང་༔ འཕེལ་འགྲིབ་མེད་པ་ནུས་པའི་རྒྱུན་ཐག་སྦྲེལ༔ ཕངས་པ་མེད་པར་གདམས་པ་ཡི་གེར་བཏབ༔ ཉམས་པ་མེད་པའི་རིན་ཆེན་གཏེར་དུ་སྦས༔ ཟད་པ་མེད་པའི་དབང་བཞིའི་བརྒྱུད་པ་ཕོག༔ མཚུངས་པ་མེད་པར་བྱམས་པས་འགྲོ་བ་སྐྱོང་༔ ཡིད་བཞིན་ནོར་བུའི་ཞལ་གདམས་བཅུ་གསུམ་སོགས༔ ནམ་མཁའི་རྒྱ་མཚོའི་མཛོད་གླིང་ཐམས་ཅད་ཀུན༔ ལྷ་སྲས་རྗེ་དང་རྗེ་འབངས་རྣམས་ལ་གདམས༔ ད་ལྟ་སྤེལ་བའི་དུས་མིན་མ་འོངས་པར༔
སྟོད་ཀྱི་ཕྱོགས་ནས་མུ་སྟེགས་ནག་པོ་རྡོལ༔ བར་གྱི་ཕྱོགས་ནས་མན་ངག་ནག་པོ་རྡོལ༔ སྨད་ཀྱི་ཕྱོགས་ནས་མོན་ཏེ་མུག་ཏི་རྡོལ༔ བར་ཁམས་དབུས་ཕྱོགས་རྣམ་སྨིན་སྐྱེ་རྒྱལ་འབྱུང་༔ དུ་རུ་ཁ་དང་དུར་མིན་དུར་འདྲ་གསུམ༔ དུ་རུ་ཁ་ཡི་དུས་ནི་འཚོགས་དུས་མེད༔ དུར་མིན་དུས་སུ་སྡིག་སྤྱོད་དབང་པོ་དར༔ ཆོས་པའི་གཟུགས་བརྙན་དམ་ལོག་དགེ་བཤེས་ཚོགས༔ དུར་འདྲ་ཞེས་པ་དམ་སྲི་དུ་རུ་འདོད༔ རེ་རེ་ལ་ནི་ར་ཅན་ཁྲི་ཕྲག་བསྐོར༔
བདུད་ཀྱི་བློ་མཐུན་སཏྭ་རེའི་སོ་ལྟར་འགྲིག༔ སྟོད་ནས་གཡོ་ཞིང་མཐའ་ནས་དབུས་སུ་འཁྲུགས༔ བར་ནས་འཐབ་ཅིང་སྨད་ནས་ཆུ་ལྟར་ཁོལ༔ འཇིག་རྟེན་ས་ལ་བདེ་བ་སྐད་ཅིག་མེད༔ སྡུག་བསྔལ་མྱོང་ཞིང་ཉ་མོ་གཟན་འཚོལ་འདྲ༔ མཐོང་ཡང་མི་དགའ་སྡུག་བསྔལ་ཕྱི་ཐག་ལ༔ འདོད་ཆགས་ཚྭ་ཆུ་བཞིན་དུ་ཉེར་ལེན་འཁོར༔ ལས་ངན་མྱོང་དགོས་བཤའ་ལུག་མགོ་འཁོར་འདྲ༔ ཐེ་ཚོམ་ཅན་དང་སྐལ་མེད་ལོག་ལྟ་མཁན༔ འདུག་སའི་ས་འཕྲོག་འགྲོ་བའི་ལམ་ཡང་གོལ༔
སྐལ་མེད་དེ་ལ་དབེན་རིའི་གོ་སྐབས་མེད༔ སྡུག་བསྔལ་ཐར་མེད་སྣ་ཐག་ཡུན་རིང་བསྲིང་༔ གཅིག་རྗེས་གཅིག་སླེབས་ཆུ་བོའི་གཉེར་མ་འདྲ༔ ཁྱད་པར་སྦས་གནས་མི་བགྲོད་རྣམ་པ་གསུམ༔ བློ་སྣ་བདུད་ཀྱིས་བསླུ་ལ་ལས་འཕྲོ་མེད༔ ཕྱུག་པོ་ནོར་ཕྱིར་འབྲངས་ལ་ལས་འཕྲོ་མེད༔ གསང་སྔགས་གཤེ་སྐུར་མཁན་ལ་ལས་འཕྲོ་མེད༔ འཕྲོ་མཐའ་ཡོད་པའི་སྐལ་ལྡན་རྣམ་པ་གསུམ༔ འདི་ཕྱི་པད་འབྱུང་ཁྱེད་ཤེས་ལས་འཕྲོ་ཡོད༔ འཁོར་བ་ཕྱི་ཕྱག་འཚལ་ལ་ལས་འཕྲོ་ཡོད༔
སྨོན་ལམ་བཟང་པོས་རྒྱས་ཐེབས་ལས་འཕྲོ་ཡོད༔ ལས་འཕྲོ་དགེ་བས་མཐུད་ཅིག་རྗེ་འབངས་རྣམས༔ མ་འོངས་སྨོན་ལམ་དབང་གིས་གཏེར་འབྱིན་ཚེ༔ ས་རྟགས་ལུང་བསྟན་འདི་ལྟར་ཤར་བའི་ཚེ༔ ལོ་ཟླར་མི་འདའ་གཏེར་འབྱིན་རྟེན་འབྲེལ་སྒྲིགས༔ གཏེར་ཁ་ཕྱེས་ནས་སྐལ་ལྡན་མང་པོ་ལ༔ སྤེལ་ནས་འགྲོ་བ་ཡོངས་ལ་གོ་བར་གྱིས༔ མ་འོངས་བློ་རྨོངས་འཆྀང་བས་ཡང་ཡང་གྲོལ༔ བཤད་པའི་ཚིག་ཀྱང་གོ་བར་རག་ལས་པས༔ འབད་པར་ཨི་བྱོས་འདི་ཕྱིའི་དོན་ལ་གཉེར༔
ལོང་མེད་བློ་སྣ་བཏུང་དགོས་དུས་གཅིག་གོ༔ ཁ་དཀར་གཏིང་སྲིན་ཅན་ལ་བློ་མ་འདྲི༔ གཡོ་ཅན་ཁྲེལ་མེད་གྲོགས་ཀྱི་ངོ་མ་སྲུངས༔ འཁྲི་བ་མཇུག་མཐུད་ཅན་གྱི་ཟས་མ་ཟ༔ རང་མཐོང་ཁེངས་སེམས་ཅན་ལ་དམ་མ་སྦྲེལ༔ མི་འགྲུབ་ཁ་པོ་ཅན་ལ་རེ་མ་བཅའ༔ གདམས་ངག་ནོར་འདོད་ཅན་ལ་དཔེ་མ་བསྟན༔ ཟོབ་པོ་མི་ཆོས་མཁན་ལ་ཁ་མ་གཏམ༔ གདམས་ངག་གཡོ་སྒྱུ་ཅན་ལ་ཆོས་མ་འཆད༔ དྲེད་པོ་ཕྱི་བཤོལ་མཁན་ལ་གནད་མ་བསླབ༔
གྲོགས་ངན་མི་ཡི་རྒྱ་མ་ཡིན་པའི་ཕྱིར༔ སྙིང་གཏམ་མི་བྱ་ཤི་བའི་རོ་ལ་སྦོས༔ རྟེན་འབྲེལ་ལམ་ནི་ཆོས་མཐུན་བྱེད་ལས་རྣམས༔ མི་ལ་མི་བཤད་བདུད་དབང་ཤོར་དག་འགའ༔ སྔ་ཕྱི་མེད་པར་མི་རྒོད་གཅིག་རྒྱུག་བཞིན༔ གང་འགྲིགས་ལེགས་ཉེས་དེ་ཐོག་ཡོ་ལང་སྦྱོར༔ སྐྱིད་ཤོག་སྡུག་ཤོག་པད་འབྱུང་ཁྱེད་རང་ཤེས༔ ཁ་གཏིང་མེད་པའི་སྐྱོ་བས་ང་ལ་བོས༔ ཐེ་ཚོམ་མེད་ན་བདག་གིས་བསླུ་མི་འགྱུར༔ ད་ལྟ་ནས་བཟུང་སྔ་ཕྱིར་འབྱུང་གྱུར་ཀུན༔
གང་འདུལ་དེར་སྟོན་ཚིགས་བཅད་ཞལ་གདམས་འདི༔ དབྱངས་ཅན་མཚོ་རྒྱལ་མཁའ་འགྲོའི་བརྡ་རུ་ཐོབ༔ དཔལ་གྱི་མཆིམས་ཕུར་མི་ནུབ་ཨཱ་ཐཾ་རྒྱ༔ མ་འོངས་ལས་ཅན་བུ་ལ་སྤྲོད་ཅིང་གཉེར༔ གཟའ་ཀླུ་རྒྱལ་པོ་ཁྱེད་རྣམས་ཐ་ཚིག་སྐྱོངས༔ ཞེས་གསུངས་པ་བཞིན། ལྷ་ཀླུ་སྡེ་བརྒྱད་སོགས་ཡུལ་སྐྱོང་དམ་ཚིག་ཅན་རྣམས་ཀྱི་ཕྲིན་ལས་སྒྲུབ་པ་ཨོ་རྒྱན་ཉི་མ་འོད་ཟེར་གྱི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་པ་དབབས་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱི་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར།
སྟོང་པའི་ངང་ལས་སྣང་སྲིད་གདོད་ནས་རྣམ་པར་དག་པ་འོག་མིན་པདྨ་དྲྭ་བའི་ཞིང་ཁམས་བཀོད་པ་ཕུན་སུམ་ཚོགས་པའི་དབུས་སུ། པདྨ་དང་ཉི་ཟླའི་སྟེང་དུ་རང་གི་སེམས་ཉིད་ཧཱུྃ་ཡིག་དམར་སེར་འོད་འབར་བར་གྱུར། དེ་ཉིད་གནས་གྱུར་སྐད་ཅིག་དྲན་རྫོགས་སུ། ། རང་ཉིད་རྗེ་བཙུན་ཉི་མ་འོད་ཟེར་ནི། ། དམར་སེར་བྲམ་གཟུགས་ཧེ་རུ་ཀ་ཡི་ཆས༔ ཁྲོ་འཛུམ་ཉམས་ལྡན་ཕྱེད་སྐྱིལ་རོལ་སྟབས་ཅན༔ རུས་རྒྱན་སྟག་ཤམ་ཕྱག་གཡས་ཉི་ཟེར་བསྣམས༔ གཡོན་པས་བྷནྡྷ་ཁ་ཊྭཱཾ་གྲུ་མོར་བརྟེན༔ རྣལ་འབྱོར་སྤྱོད་པའི་ལུགས་ལ་འཁྲིལ་བའི་ཡུམ༔ བདེ་ཆེན་དཔའ་མོ་འོད་ཟེར་ཅན་མ་ནི༔
དམར་མོ་ཁྲོ་གཉེར་རྣམ་རོལ་ཟིམ་བུའི་མདངས༔ སྐྲ་གྲོལ་ཐོར་ཚུགས་ལྷག་མས་སྐུ་རྒྱབ་ཁེབས༔ རིགས་ལྔ་དར་དཔྱངས་ཅོད་པན་ན་ར་ར༔ ཕྱག་གཡས་མདའ་དར་གཡོན་པས་མེ་ལོང་འཛིན༔ རུས་པའི་རྒྱན་དང་རིན་ཆེན་ཕྲེང་བས་སྤྲས༔ ཟུང་འཇུག་ཞབས་གཉིས་བདེ་ཆེན་ཡབ་ལ་འཁྱུད༔ ཡབ་ཡུམ་སྐུ་ལ་ཡེ་ཤེས་གཟི་འབར་བསྒོམ༔ དེ་ལྟར་དུ་གསལ་བའི་གནས་གསུམ་ལ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པ་ལས་འོད་ཟེར་འཕྲོས།
སློབ་དཔོན་གྱི་ཐུགས་རྒྱུད་བསྐུལ། དེའི་ཐུགས་ཀ་ནས་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་དག་པའི་ཞིང་དང༌། ཁྱད་པར་རྔ་ཡབ་དཔལ་གྱི་རི་བོ་པདྨ་འོད་ཀྱི་གཞལ་ཡས་ནས། གུ་རུ་ཉི་མ་འོད་ཟེར་འཁོར་རིག་འཛིན་མཁའ་འགྲོ་རྒྱ་མཚོའི་ཚོགས་དང་བཅས་པ། གནམ་ས་བར་སྣང་ས་གཞི་ཐམས་ཅད་ནས་ཁ་ཆར་དང་བུ་ཡུག་འཚུབས་པ་བཞིན་དུ་སྤྱན་དྲངས་ཏེ། མཚོ་ཆེན་པོ་ལ་ཆར་བབ་པ་བཞིན་ཁྱེད་རང་རྣམས་ལ་སིབ་སིབ་ཐིམ་པས། རྡོ་རྗེ་ཡེ་ཤེས་བཙན་ཐབས་སུ་སྐྱེས་པའི་མོས་པ་མཛོད་ཅིག ། ཚིག་བདུན་རྗེས། གནས་མཆོག?སྩོལ༔
ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད།
ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམས་པའི་འདིའི་རྗེས་ཟློས་མཛོད། ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔
སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔
དེའང༌། རིག་འཛིན་འདུས་པ་རྩ་བའི་རྒྱུད་ལས། རྡུལ་མཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོར་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་དེ།
རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག ། བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད།
བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔
བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱོང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང༌། བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ།
ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། ཉི་མ་འོད་ཟེར་ཡབ་ཡུམ་ཐོགས་ལ༔ ཧཱུྃ༔ དམར་གསལ་ཚ་ཟེར་ཞགས་པའི་འོད་འབྱིན་པ༔ ཁྲོ་གཉེར་གཏུམ་མོ་ཟུང་འཇུག་སྐུ་ལ་འཁྲིལ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཉི་མ་འོད་ཟེར་དབང་བསྐུར་རོ༔
ཨོྃ་སཱུརྻ་རསྨིས་ཨ་བྷི་ཥིཉྩ་ཧཱུྃ༔ རྡོ་རྗེ་མཁའ་འགྲོ་ཐོགས་ལ༔ ཧཱུྃ༔ རྡོ་རྗེ་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ལྕགས་ཀྱུས་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཤར་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་བཛྲ་ཌཱཀྐི་ཨ་བྷི་ཥིཉྩ་ཧཱུྃ༔ རིན་ཆེན་མཁའ་འགྲོ་ཐོགས་ལ༔ ཧཱུྃ༔
རིན་ཆེན་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ཞགས་པས་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྷོ་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་རཏྣ་ཌཱཀྐི་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ པདྨ་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་ལྕགས་སྒྲོག་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
ནུབ་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་པདྨ་ཌཱཀྐི་ཨ་བྷི་ཥིཉྩ་ཧཱུྃ༔ ལས་ཀྱི་མཁའ་འགྲོ་ཐོགས་ལ༔ ཧཱུྃ༔ ལས་ཀྱི་རིགས་ཀྱི་རྣལ་འབྱོར་མཁའ་འགྲོ་མ༔ མདའ་དར་མེ་ལོང་དྲིལ་བུས་ནམ་མཐོངས་ཕྱེ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བྱང་ཕྱོགས་གནས་ཀྱི་སྒོ་འབྱེད་དངོས་གྲུབ་སྩོལ༔ ཨོྃ་ཀརྨ་ཌཱཀྐི་ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོར་རྣམ་པར་དག་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔
ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ། བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ། གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། བྷནྡྷ་ཐོགས་ལ། ཧཱུྃ༔
བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར། ཐོད་པ་ཟླུམ་པོའི་ནང་དུ་བདེ་ཆེན་ཡེ་ཤེས་བདུད་རྩི་ལྔའི་དབང་བསྐུར་བས།
ཉོན་མོངས་པ་ལྔ་ཡེ་ཤེས་ལྔར་གནས་གྱུར་པར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ། སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་དམར་སེར་གྱི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔
ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་གི་དབང་བསྐུར་བའི་སླད་དུ་སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི། མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ༔ ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔
དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས།
བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། ། དེང་ཕྱིན་ཆད་ཁམས་གསུམ་གྱི་རྣམ་རྟོག་གི་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོར་རྣམ་པར་དག་པ་ཡིན་ནོ། ། ཧཱུྃ༔
རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔ ཁ་ཆར་བུ་ཡུག་འཚུབས་ཤིང་ལམ་འགགས་ན༔
ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔
འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། །
ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྦས་ཡུལ་ནགས་ཁྲོད་དབེན་ས་སྙོགས་པའི་ཚེ༔
ཁ་ཆར་བུ་ཡུག་འཚུབས་ཤིང་ལམ་འགགས་ན༔ ཡིད་གཉིས? ཨོ་རྒྱན་གཞི་བདག་གཉན་པོའི་འཁོར་གྱིས་བསྐོར༔ ཆོས་མཛད་ལམ་སྣ་འདྲེན་པར་ཐེ་ཚོམ་མེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་ཤར་བའི་ལོངས་སྤྱོད་རྫོགས་སྐུ། རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧཱུྃ༔
རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ གུ་རུ་སཱུརྻ་རསྨི་དེ་ཝི་སྭ་ར་སྭཱ་ཏི་ཧ་རི་ནྀ་ས་པཱ་ཤཾ་སིདྡྷི་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌།
ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས། རང་རིག་གདོད་ནས་འཆིང་གྲོལ་དང་བྲལ་བ་འདི་མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡ་ཡི་བླ་མས་བདག་རྒྱུད་བྱིན་གྱིས་བརླབས་པ་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ། ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔
རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། བཅུ་གཅིག་པ་ཨོ་རྒྱན་གཞི་བདག་གཉན་པོའི་དབང་བསྐུར་གྱི་ལེ་ཚན་ནོ།། །། ༈ བཅུ་གཉིས་པ་ཨོ་རྒྱན་ཡི་དམ་ལྷ་ནི། ཡང་ཁྱེད་རང་རྣམས་ལ་གནས་ཡུལ་འགྲིམས་པའི་བར་དུ་གཅོད་པ་མངོན་སྤྱོད་ཀྱིས་སྒྲོལ་བ་ཨོ་རྒྱན་རྡོ་རྗེ་གྲོ་ལོད་ཀྱི། སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌། གསོལ་འདེབས་ལས། ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔
ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཅེས་དང༌། ཞལ་གདམས་ལས། མ་འོངས་རིན་ཆེན་གཏེར་ལ་སྤྱོད་པའི་ཚེ༔ ཐོག་མར་ཡར་ཚེས་དགེ་བའི་དུས་ཉིད་དུ༔ མཁའ་འགྲོ་སྡེ་ལྔའི་དཀྱིལ་འཁོར་ལེགས་པར་བཤམས༔ སྐལ་ལྡན་རིག་མ་བཅུ་དྲུག་རྒྱན་གྱིས་སྤྲས༔ རང་ཉིད་ཧེ་རུ་ཀ་ཡི་ཆ་ལུགས་འཆང་༔ རང་ཉིད་བདེ་ཆེན་དཔའ་བོ་ཡབ་ཡུམ་སྒོམས༔
རྟེན་འབྲེལ་སྣ་ཚོགས་བགྱིས་པས་ཕུན་ཚོགས་གྱུར༔ ཞལ་གདམས་གཏེར་གྱི་ལྡེ་མིག་དང་པོའོ༔ ས་མ་ཡ༔ ཞེས་དང༌། རང་གཞུང་ལས། ཡིད་བཞིན་ནོར་མཆོག་བདེ་གཤེགས་ཀུན་འདུས་ལ༔ རྣལ་འབྱོར་གང་ཞིག་གཏེར་ལ་སྤྱོད་པའི་ཚེ༔ སྡེ་བརྒྱད་ཆོ་འཕྲུལ་མི་མིན་འཇིགས་པ་དང་༔ མཁའ་འགྲོའི་གསང་རྒྱ་མི་ཕྱེད་ཡི་མུག་ཚེ༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔
ཡིད་གཉིས་ཐེ་ཚོམ་མེད་པར་གསོལ་བ་འདེབས༔ ང་ཉིད་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན་པདྨ་འབྱུང་གནས་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ལེགས་པར་གདམས་སོ་ང་ཡི་རྗེས་འཇུག་རྣམས༔ ཞེས་གསུངས་པ་ལྟར། གནས་ཡུལ་འགྲིམས་པའི་བར་དུ་གཅོད་པ་མངོན་སྤྱོད་ཀྱིས་སྒྲོལ་བ་ཨོ་རྒྱན་རྡོ་རྗེ་གྲོ་ལོད་ཀྱི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་པ་དབབས་པའི་སྐབས།
ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ། ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར།

སྟོང་པའི་ངང་ལས་སྣོད་རྣམ་པར་དག་པ་དུར་ཁྲོད་རོལ་པའི་གཞལ་ཡས་ཁང༌། དྲག་པོའི་རྒྱན་ཐམས་ཅད་ཀྱིས་བརྒྱན་པའི་ལྟེ་བར་པད་ཉི་རྒྱལ་བསེན་བསྣོལ་བའི་གདན་གྱི་སྟེང་དུ། རང་གི་རིག་པ་ཧཱུྃ་དམར་ནག་གིས་མཚན་པར་གྱུར། དེ་ཉིད་ཡོངས་གྱུར་སྐད་ཅིག་དྲན་རྫོགས་སུ། ། པད་ཉིའི་གདན་ལ་སྟག་མོ་གྲུས་མའི་སྟེང་༔ དམར་ནག་དབང་སྡུད་རྡོ་རྗེ་གྲོ་བོ་ལོད༔ ཧེ་རུ་ཀ་པའི་རྣམ་འགྱུར་འགྱིང་སྟབས་ཅན༔ རྒྱན་དྲུག་གཏུམ་ཉམས་དཔའ་བོ་དཔའ་བའི་ཆས༔ ཕྱག་གཡས་རྡོ་རྗེ་གཡོན་པས་ཕུར་བུ་གདེང་༔ སྡིགས་མཛུབ་རྩེ་ལ་སྡིག་པའི་སྤྲུལ་པ་འགྱེད༔ སྤྱི་བོར་རིགས་བདག་པདྨ་ཐོད་ཕྲེང་རྩལ༔
དབྱིངས་ཕྱུག་གསང་ཡེ་དང་བཅས་གསལ་བར་བསྒོམ༔ གཙོ་བོའི་ཕྱོགས་བཞིར་པད་འདབ་རིམ་པ་བཞིན༔ རྡོ་རྗེ་རིན་ཆེན་པདྨ་ལས་ཀྱི་རིགས༔ རང་མདོག་ཁྲོ་འཛུམ་རུས་པའི་རྒྱན་དྲུག་མཛེས༔ ཕྱག་གཡས་སོ་སོའི་ཕྱག་མཚན་མདའ་དར་བསྣམས༔ གཡོན་པས་བྷནྡྷ་བདུད་རྩིའི་བཅུད་ཀྱིས་གཏམས༔ བརྐྱང་བསྐུམ་འགྱིང་བག་གར་གྱི་ཉམས་ལྡན་བསྒོམ༔ དེ་ལྟར་དུ་གསལ་བའི་གནས་གསུམ་ལ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ་ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བར་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས།
དེའི་ཐུགས་ཀ་ནས་རྡོ་རྗེ་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་འོག་མིན་པདྨ་འོད་ཀྱི་གཞལ་ཡས་ཁང༌། ལངྐ་མགྲིན་བཅུ་སྲིན་པོའི་ཕོ་བྲང་ནས་ཆེ་བཙན་ཁྲོ་བོ་གཏུམ་ཆེན་གཡུལ་ལས་རྣམ་རྒྱལ་གྱི་ལྷ་ཚོགས། རིག་འཛིན་གྲུབ་ཐོབ་བདེ་གཤེགས་རྩ་གསུམ་རྒྱལ་བ་ཞི་ཁྲོ་དཔའ་བོ་རྣལ་འབྱོར་མ། དམ་ཅན་ཆོས་སྐྱོང་གི་ཚོགས་ཐམས་ཅད་ཀྱི་ཐུགས་རྒྱུད་བསྐུལ། དེ་ཐམས་ཅད་ཀྱང་དག་པ་ལྷའི་ཕྱག་རྒྱར་སད་པའི་གསང་བ་གསུམ་ལས། སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པར།
ཁ་ཆར་བུ་ཡུག་འཚུབས་པ་བཞིན་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད།
ཚིག་བདུན་རྗེས། ཧཱུྃ༔ གླིང་གི་གླིང་མཆོག་ལྷོ་ནུབ་རྔ་ཡབ་གླིང་༔ ལངྐ་མགྲིན་བཅུ་སྲིན་པོའི་ཕོ་བྲང་ནས༔ ཆེ་བཙན་ཁྲོ་བོ་གཏུམ་ཆེན་གཡུལ་ལས་རྒྱལ༔ མ་སྲིང་ཌཱཀྐི་རྒྱ་མཚོའི་ཚོགས་དང་བཅས༔ གནས་འདིར་སྤྱན་འདྲེན་དབང་བསྐུར་བྱིན་གྱིས་རློབས༔ གནས་མཆོག་འདི་རུ་ སོགས། ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔
སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་གི་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔
དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས། གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔
བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌། རིག་འཛིན་འདུས་པ་རྩ་བའི་རྒྱུད་ལས།
རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོ་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན། གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་དེ་རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས། ཞེས་མཚམས་སྦྱར་ཏེ།
ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང༌། ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ། གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔
ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱོང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་དུ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར།
སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ། ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། ཡི་དམ་གྱི་སྐུ་ཐོགས་ལ༔ ཧཱུྃ༔ ལྷོ་ཕྱོགས་ཙན་དན་ནགས་ལ་སྤྱོད་པར་གཤེགས༔ དམར་ནག་སྟག་ཞོན་སྤྱི་བོར་ཐོད་ཕྲེང་བརྒྱན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་ཡི་དམ་ལྷ་ཡི་དབང་བསྐུར་རོ༔ ཨོྃ་བཛྲ་ཀྲོ་ཏ་ལོ་ཀ་སརྦ་ཨ་བྷི་ཥིཉྩ་ཧཱུྃ༔ རྡོ་རྗེ་རིག་མ་ཐོགས་ལ༔
ཧཱུྃ༔ གསང་བའི་ཡུམ་མཆོག་རྡོ་རྗེའི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྕགས་ཀྱུའི་ལྡེ་མིག་ཞི་བའི་ལས་མཛོད་ཅིག༔ ཨོྃ་བཛྲ་ཨངྐུ་ཤ་ཛཿཨ་བྷི་ཥིཉྩ་ཧཱུྃ༔ རིན་ཆེན་རིག་མ་ཐོགས་ལ༔ ཧཱུྃ༔ གསང་བའི་ཡུམ་ཆེན་རིན་ཆེན་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཞགས་པའི་ལྡེ་མིག་རྒྱས་པའི་ལས་མཛོད་ཅིག༔ ཨོྃ་རཏྣ་པཱ་ཤ་ཧཱུྃ་ཨ་བྷི་ཥིཉྩ་ཧཱུྃ༔ པདྨ་མཁའ་འགྲོ་ཐོགས་ལ༔ ཧཱུྃ༔ གསང་བའི་ཡུམ་ཆེན་པདྨའི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྕགས་སྒྲོག་ལྡེ་མིག་དབང་གི་ལས་མཛོད་ཅིག༔ ཨོྃ་པདྨ་སྥོ་ཊ་བཾ་ཨ་བྷི་ཥིཉྩ་ཧཱུྃ༔
ལས་ཀྱི་མཁའ་འགྲོ་ཐོགས་ལ༔ ཧཱུྃ༔ གསང་བའི་ཡུམ་ཆེན་ལས་ཀྱི་རིག་མ་ནི༔ མདའ་དར་བྷནྡྷ་བསྣམས་ཤིང་གཏེར་སྒོ་འབྱེད༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ དྲིལ་བུའི་ལྡེ་མིག་དྲག་པོའི་ལས་མཛོད་ཅིག༔ ཨོཾ་ཀརྨ་གྷཎྜེ་ཧོཿ ཨ་བྷི་ཥིཉྩ་ཧཱུྃ༔ དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོར་རྣམ་པར་དག་པ་ཡིན་ནོ། ། ཧཱུྃ༔
རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔
ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ། བྱང་ཆུབ་ཀྱི་སེམས་ལྷན་ཅིག་སྐྱེས་པའི་ཡེ་ཤེས་ཐོད་པའི་བདུད་རྩི་དང་རོ་གཅིག་ཏུ་འདྲེས་པ། གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔
དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ། བདེ་ཆེན་ཡེ་ཤེས་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ། ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི།
ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་དམར་ནགམཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་པདྨ་རཱ་ཛ་པཱ་ཤཾ་ས་མཱ་ཡ་ཛ་མཱུྃ་བུདྡྷ་ཌཱཀྐི་ཧ་རི་ནི་ས་སིདྡྷི་ཕ་ལ་ཧཱུྃ༔ ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨོྃ་བཾ་བཛྲ་བྷ་ར་ཧི་བཛྲ་ཌཱཀྐི་ནཱི་ཧཱུྃ༔ ཨོྃ་རཏྣ་ཌཱཀྐི་ནཱི་ཧཱུྃ༔ ཨོྃ་པདྨ་ཌཱཀྐི་ནཱི་ཧཱུྃ༔ ཨོྃ་ཀརྨ་ཌཱཀྐི་ནཱི་ཧཱུྃ༔
ཨོྃ་བི་ཤྭ་ཌཱཀྐི་ནཱི་ཧཱུྃ༔ ཨོྃ་ཀེ་ཀཱཽ་རི་པདྨ་མུ་ཊ་རཱ་ག་ཧེ་ཤ་ཌཱཀྐི་ནཱི་པཱ་ཤཾ་སརྦ་ཐུན་ཐུན་ཛ་ཛ་སྭཱ་ཧཱ༔ ། ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར།
མཎྜལ་འབུལ། དེ་ནས་ཐུགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད༔ ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་གི་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ༔
ཧཱུྃ༔ སྐྱེ་མེད་ཀ་དག་ངོ་བོར་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི།
ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ། གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པར་ཉམས་སུ་མྱོང་བཞིན་དུ།
བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོར་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ།
དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད༔ ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས།
གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌།
ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ།
དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། ལས་ཅན་འགྲོ་བའི་དོན་དུ་གཏེར་འདོན་ན༔ དམ་ཚིག་ཟོལ་ཟོག་མེད་པའི་དཔའ་གདེང་གིས༔ ཡིད་གཉིས? ཨོ་རྒྱན་ཡི་དམ་ལྷ་དང་དབྱེར་མེད་པས༔ ཕ་ནོར་བུ་ཡིས་ལོན་པར་ཐེ་ཚོམ་མེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས། རང་སྣང་དུ་ཤར་བའི་ལོངས་སྤྱོད་རྫོགས་སྐུ་རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད།
སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་བཛྲ་ཀྲོ་དྷ་ལོ་ཀ་ཙཎྜ་སརྦ་བི་ན་ཡ་ཧཱུྃ་ཧཱུྃ་ཧཱུྃ་ཕཊ྄ཿསྭཱ་ཧཱ༔ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌།
མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ་སེམས་ཉིད་སྟོང་གསལ་རིག་སྟོང་འདུས་མ་བྱས་ཤིང༌། གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས། རང་རིག་གདོད་ནས་འཆིང་གྲོལ་དང་བྲལ་བ་འདི་མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡ་ཡི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ། ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔
བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། བཅུ་གཉིས་པ་ཨོ་རྒྱན་ཡི་དམ་ལྷའི་དབང་བསྐུར་གྱི་ལེ་ཚན་ནོ།། །། ༈ བཅུ་གསུམ་པ། ཨོ་རྒྱན་དཔའ་བོ་གིང་ནི།
ཡང་ཁྱེད་རང་རྣམས་ལ་ཏིང་ངེ་འཛིན་གྱིས་ཟིལ་གྱིས་མནན་ཅིང་རྟེན་འབྲེལ་དུས་ལས་མི་གཡེལ་བ། ཨོ་རྒྱན་སྣང་སྲིད་ཟིལ་གནོན་དཔའ་བོ་གིང་གི་སྨིན་བྱེད་ཀྱི་དབང་བསྐུར་སྒྲུབ་པའི་སྐབས་སུ་བབ་པ་ཡིན་ལ་དེའང༌།
གསོལ་འདེབས་ལས། སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཅེས་དང༌། ཞལ་གདམས་ལ། མ་འོངས་སེམས་ཅན་ཕྲག་དོག་ལས་གྱུར་པས༔ མཐའ་བཞི་དབུས་འཁྲུགས་བོད་འབངས་སིལ་བུར་འཐོར༔ སྐྱབས་མེད་སེམས་ཅན་བར་དོ་ཅི་བཞིན་དུ༔
སྦས་ཡུལ་ནགས་ཁྲོད་དབེན་རི་འགྲིམ་པའི་ཚེ༔ དཔའ་བོ་འཇིགས་པ་བརྒྱད་སྐྱོབ་དཀྱིལ་འཁོར་བཞེངས༔ གར་གིང་དཔའ་བོ་མཁའ་འགྲོའི་ཆས་སུ་ཞུགས༔ རྟེན་འབྲེལ་ཇི་སྲིད་རྫས་ཀུན་ཚགས་སུ་བཅུག༔ ང་ཉིད་རིག་འཛིན་ཀུན་འདུས་ངོ་བོར་སྒོམས༔ དགུ་འགྲིགས་ལྔ་འགྲིགས་སུམ་འགྲྀགས་རྒྱན་གྱིས་སྤྲས༔ དབེན་རི་སྦས་གནས་མཐུན་རྐྱེན་དྲུག་པའོ༔ ས་མ་ཡ༔ ཞེས་དང༌། རང་གཞུང་ལས།
བླ་མའི་ཐུགས་སྒྲུབ་བདེ་གཤེགས་རྩ་གསུམ་ལྷ༔ ཡེ་ཤེས་རོལ་པ་དབྱེར་མེད་ནམ་མཁའི་ཁྱོན༔ གང་འདུལ་དེར་སྟོན་མཚོ་སྐྱེས་པདྨ་འབྱུང་༔ མ་འོངས་དུས་སུ་ཐུགས་རྗེའི་ཉི་མ་ཤར༔ རང་བྱུང་བླ་མའི་ཞལ་གདམས་གསོལ་འདེབས་ནི༔ གང་ཕྱིར་སྙིགས་མ་རྩོད་ལྡན་དུས་ཀྱི་ཚེ༔ མཐའ་འཁོབ་དམག་གིས་བོད་འབངས་ཧབ་ཤར་སྤྱོད༔ དེ་དུས་སྦས་ཡུལ་མ་གཏོགས་བདེ་སྐྱིད་ཟད༔ མ་འོངས་སེམས་ཅན་སྡུག་བསྔལ་མྱོང་བའི་ཚེ༔ ཨོ་རྒྱན་སྦས་ཡུལ་རྣམས་ལ་བློ་གཏད་འཆང་༔
བསགས་པའི་ཐ་མ་ཟད་ལོང་མེད་པར་འཕྲོག༔ སྐྱེས་པའི་ཐ་མ་ཤི་ལོང་མེད་པར་གསོད༔ བྲོས་པས་བགྲོད་ལོང་མེད་པར་རྟིང་ནས་སླེབས༔ དག་གཙང་བཤད་ལོང་མེད་པར་ཁྲིམས་ལ་སྦྱར༔ སྦྲང་ཚང་ནང་དུ་མེ་འོབས་འཁྱིལ་བ་བཞིན༔ དབང་མེད་ལས་ཀྱི་དམག་གིས་གཏུམ་ཞིང་འདེད༔ སྐྱབས་མེད་རྔོན་པས་རི་དྭགས་དེད་པ་བཞིན༔ ས་བཙན་རྫོང་མཁར་རང་མགོ་བསྐོར་བའི་རྒྱུ༔ ལོ་རེ་བཞིན་དུ་བར་དོའི་ངོ་སྤྲོད་བཞིན༔ དམྱལ་བ་མངོན་སུམ་བཀོད་བཞིན་རང་ཐོག་སླེབས༔
དེ་བས་དབེན་པའི་རི་ལ་བློ་གཏད་གྱིས༔ ཞེས་དང༌། སྦས་ཡུལ་ནགས་ཁྲོད་དབེན་ས་འགྲིམ་པའི་ཚེ༔ ཁ་ཆར་བུ་ཡུག་འཚུབས་པས་ལམ་བཀག་ནས༔ སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འཇིགས་པ་བརྒྱད་ཀྱིས་ཉེ་བར་འཚེ་བ་ན༔ ཡིད་གཉིས་ཐེ་ཚོམ་མེད་པར་གསོལ་བ་ཐོབ༔ ང་ཉིད་དཔའ་བཽ་གིང་དང་སྲུང་མ་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ལེགས་པར་གདམས་སོ་ལྷ་སྲས་རྗེ་འབངས་རྣམས༔
མ་ཡེངས་དྲན་པའི་ལྕགས་ཀྱུས་ཡིད་ལ་བཅག༔ ཅེས་གསུངས་པ་ལྟར། ཏིང་ངེ་འཛིན་གྱིས་ཟིལ་གྱིས་མནན་ཅིང་རྟེན་འབྲེལ་དུས་ལས་མི་གཡེལ་བ། ཨོ་རྒྱན་སྣང་སྲིད་ཟིལ་གནོན་དཔའ་བོ་གིང་གི་དཀྱིལ་འཁོར་དུ་སྨིན་པར་བྱེད་པ་ལ། བདག་ཉིད་ སོགས། སྔ་མ་ལྟར་སྔོན་འགྲོའི་ཆོས་རྣམས་གྲུབ་ནས་དངོས་གཞི་ཡེ་ཤེས་པ་དབབས་པའི་སྐབས། ཨོཾ་བཛྲ་ཨ་མྲྀ་ཏ་ཀུཎྜ་ལི? ཨོཾ་སྭ་བྷཱ་ཝ་ཤུདྡྷོ? སློབ་དཔོན་གྱི་ཐུགས་ཀའི་འོད་ཟེར་འཕྲོས་ཏེ་ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་སྣོད་རྣམ་པར་དག་པ་འོག་མིན་པདྨ་འོད་ཀྱི་ཞིང་ཁམས་གཞལ་མེད་ཁང་བཀོད་པ་ཕུན་སུམ་ཚོགས་པའི་དབུས་སུ། པད་ཉི་ཟླ་བའི་དབུས་སུ་རྡོ་རྗེ་དཀར་པོ་ཧཱུྃ་གིས་མཚན་པར་གྱུར། དེ་ཉིད་ཡོངས་གྱུར་སྐད་ཅིག་དྲན་རྫོགས་སུ།
པདྨ་འབྱུང་གནས་བདེ་གཤེགས་འདུས་པའི་སྐུ༔ རྒྱལ་པོའི་ཆ་ལུགས་སྣང་སྲིད་ཟིལ་གྱིས་གནོན༔ རྡོ་རྗེ་མཁར་གདེངས་ཐབས་ཤེས་བྷནྡྷ་བསྣམས༔ ཁ་ཊྭཱཾ་གྲུ་མོ་བརྟེན་མཛད་འགྱིང་བག་ཅན༔ གཡས་གཡོན་བདེ་ཆེན་དབང་ཕྱུག་ཡུམ་ཆེན་གཉིས༔ འཁོར་དུ་དཔའ་བོ་མཁའ་འགྲོ་གིང་དང་བཅས༔ སྣང་ལ་མ་འདྲེས་འཇའ་ཚོན་དཀྱིལ་འཁོར་ལྟར༔ དེ་ལྟར་དུ་གསལ་བའི་གནས་གསུམ་ལ་རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ།
སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བར་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས། དེའི་ཐུགས་ཀ་ནས་རྡོ་རྗེའི་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། སྐུ་གསུམ་པདྨ་འོད་ཀྱི་ཕོ་བྲང་ནས་བླ་མ་སྣང་སྲིད་ཟིལ་གནོན་རིག་འཛིན་གྲུབ་ཐོབ་བདེ་གཤེགས་རྩ་གསུམ་རྒྱལ་བ་ཞི་ཁྲོ་དཔའ་བོ་རྣལ་འབྱོར་མ། དམ་ཅན་ཆོས་སྐྱོང་གི་ཚོགས་ཐམས་ཅད་ཀྱི་ཐུགས་རྒྱུད་བསྐུལ། དེ་ཐམས་ཅད་གུ་རུ་པདྨའི་སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པར། ཁ་ཆར་བུ་ཡུག་འཚུབས་པ་བཞིན་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་རྗེས།
གནས་མཆོག?སྩོལ༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ སཏྭཾ་བྷ་ཡ་རཱ་རཱ་རཱ་རཱ༔ ཙ་ལ་ཡ་ཙ་ལ་ཡ་ཧྲིཾ་ཧྲིཾ་ཕཻཾ་ཕཻཾ་ཨ་ཛྷཻཾ༔ ཛྙཱ་ན་ཨ་བེ་ཤ་ཡ་ཨ། དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ།
དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས། སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔
དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཨོ་རྒྱན? བསམ་པ? སྐུ་ཡི་དབང་བསྐུར་དམ་པ་སྩལ་དུ་གསོལ༔ དེའང༌།
རིག་འཛིན་འདུས་པ་རྩ་བའི་རྒྱུད་ལས། རྡུལ་ཚོན་མེ་ལོང་བུམ་པ་དང༌། ། གཏོར་མ་ལ་སོགས་རྫས་དག་ལ། ། བརྟེན་ནས་མཚན་ཉིད་ཀུན་ལྡན་པའི། ། བླ་མའི་བྱིན་རླབས་དབང་བསྐུར་ན། ། དཀྱིལ་འཁོར་ཀུན་གྱི་དེ་ཉིད་མཆོག ། བཞི་པའི་དེ་ཉིད་དབང་བཞི་ཐོབ། ཅེས་དབང་བཞི་བྱིན་རླབས་ཀྱི་ཚུལ་དུ་བསྐུར་བ་དབང་ཐམས་ཅད་ཀྱི་སྙིང་པོར་གྱུར་པ་དེ་ཉིད་སྒྲུབ་པར་བྱེད་པ། དེ་ལྟར་བུམ་པ་ལ་སོགས་པའི་དབང་རྫས་ལྔ་པོ་རེ་རེ་བཞིན་གནས་གསུམ་དུ་བཞག་ནས་མཐར་ཚིག་དོན་ངོ་སྤྲོད་དེ། རིམ་བཞིན་དབང་བའི་བདག་ཉིད་ཅན་དུ་བསྐུར་ན་རྣམ་པ་ཉི་ཤུས་བྱང་ཆུབ་པ་ཞེས་བྱ་བ་ཡིན་པས།
ཞེས་མཚམས་སྦྱར་ཏེ། ཐོག་མར་བུམ་དབང་གི་སླད་དུ་སློབ་དཔོན་གྱི་ཐུགས་ཀ་ནས་འོད་ཟེར་འཕྲོས། དབང་གི་ལྷ་ནམ་མཁའ་གང་བར་སྤྱན་དྲངས་པ་དང་ལྷན་ཅིག་བཀྲ་ཤིས་པའི་རྣམ་པ་དུ་མ་དང་ལྡན་པའི་རིན་པོ་ཆེའི་བུམ་པ་བདུད་རྩིའི་ཆུ་རྒྱུན་གྱིས་གང་བ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་པའི་མོས་པ་མཛོད། བུམ་པ་ཐོགས་ལ། ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔
བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་བུམ་པ་སྤྱི་བོར་བཞག་ཅིང་ཁྲུས་བྱས་པ་བུམ་དབང༌། མགྲིན་པར་བཞག་ཅིང་བུམ་ཆུ་མྱོང་བ་གསང་དབང༌། སྙིང་གར་བཞག་ཅིང་ཚིག་དོན་ངོ་སྤྲོད་པ་ནི། སེམས་ཉིད་སྤྲོས་བྲལ་མཚོན་པའི་བུམ་པ་ཟླུམ་པོ་སྐྱེ་མེད་དུ་རྟོགས་པ་དོན་དམ་མཚོན་བྱེད་ཀྱི་ཆུས་བཀང་སྟེ་བསྐུར་བས། དུག་གསུམ་བག་ཆགས་དང་བཅས་པ་དག་པར་ཤེས་པ་ཤེར་དབང་བདེ་གསལ་མི་རྟོག་པའི་ཉམས་སྐྱེ་བ་ནི་བཞི་པ་སྟེ། ལུས་ལྷ་སྐུར་སྨིན་བྱེད་སྐུ་བུམ་པ་ལ་བརྟེན་པའི་དབང་བཞི་རྫོགས་པ་ཡིན་ནོ། ། དེ་ནས་སྐུ་ཕྱག་རྒྱའི་དབང་བསྐུར་བའི་སླད་དུ། སློབ་དཔོན་དང་དཀྱིལ་འཁོར་ཐ་མི་དད་པར་སོ་སོའི་ཐུགས་ཀ་ནས་རང་འདྲའི་སྐུ་གཉིས་པ་ཞིག་མར་མེ་གཅིག་ལས་གཉིས་མཆེད་ཀྱི་ཚུལ་དུ་བྱོན་ཏེ།
ཁྱེད་རང་རྣམས་ལ་ཐིམ་པས་ལྷ་སྐུ་སོ་སོའི་བྱིན་གྱིས་བརླབས་པར་མོས་མཛོད། ཐོག་མར་ཨོ་རྒྱན་སྣང་སྲིད་ཟིལ་གནོན་ཐོགས་ལ༔ ཧཱུྃ༔ སྐྱེ་འཆི་གཉིས་སྤངས་སྣང་སྲིད་ཟིལ་གྱིས་གནོན༔ རྡོ་རྗེའི་ལུས་ལ་གཞོམ་ཞིག་བྲལ་བའི་སྐུ༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཨོ་རྒྱན་དཔའ་བོ་གིང་གི་དབང་བསྐུར་རོ༔ ཨོྃ་བཛྲ་གུ་རུ་ཨཽ་ཌཱི་ཡ་ན་གིང་ཀ་ར་ཨ་བྷི་ཥིཉྩ་ཧཱུྃ༔ མནྡ་ར་བ་ཐོགས་ལ༔ ཧཱུྃ༔
མཱ་ར་ཏི་ཀར་ཚེ་ཡི་དངོས་གྲུབ་བརྙེས༔ འཇའ་ལུས་ནམ་མཁའི་དབང་ཕྱུག་དཔའ་མོ་ཡིས༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཚེ་ཡི་རིག་འཛིན་མཆོག་ཏུ་བརྙེས་པར་ཤོག༔ ཨོྃ་ཨཱ་ཡུརྫྙཱ་ན་ཧྲཱིཿཨ་བྷི་ཥིཉྩ་ཧཱུྃ༔ ཡེ་ཤེས་མཚོ་རྒྱལ་ཐོགས་ལ༔ ཧཱུྃ༔ ནམ་མཁའི་གོས་ཅན་བདེ་ཆེན་མཚོ་རྒྱལ་མ༔ ཟབ་གསང་འཁོར་ལོའི་དབང་མོ་ཡིད་བཞིན་གཏེར༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
རྟག་ཏུ་གསང་སྔགས་རྒྱུན་གྱིས་ཕྱུག་པར་ཤོག༔ ཨོྃ་ཛྙཱ་ན་ཛི་ཝན་མུ་ཊ་ཨ་བྷི་ཥིཉྩ་ཧཱུྃ༔ དཔའ་བོ་ཐོགས་ལ༔ ཧཱུྃ༔ བདེ་ཆེན་རྒྱལ་པོའི་ངོ་བོ་རྣམ་པར་སྤྲུལ༔ བདེ་ཆེན་རིག་འཛིན་དབང་བསྒྱུར་མཁའ་ལ་ཤར༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ དཔའ་བོ་རྒྱ་མཚོ་མཆོག་གི་དེད་དཔོན་ཤོག༔ ཨོྃ་ཚནྡྷ་ཡ་ཨ་བྷི་ཥིཉྩ་ཧཱུྃ༔ མཁའ་འགྲོ་ཐོགས་ལ༔
ཧཱུྃ༔ བདེ་ཆེན་ཆ་ཤས་མཛེས་བྱེད་ཡིད་འཕྲོག་རིགས༔ བརྡ་འགྲོས་མཁའ་ལ་འགྱུ་བའི་གར་སྟབས་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཟབ་ལམ་བདེ་བའི་རྩེ་དགར་རོལ་བར་ཤོག༔ ཨོྃ་མ་ཧཱ་མུ་ཏྲ་ལ་ཧོཿཨ་བྷི་ཥིཉྩ་ཧཱུྃ༔ གར་མའི་དབང་ནི༔ ཧཱུྃ༔ དབྱིངས་ལས་མ་གཡོས་མཛེས་མའི་ཆ་ཤས་རྫོགས༔ བདེ་བའི་རོལ་རྩེད་དགའ་བའི་དཔལ་ཡོན་ཅན༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལང་ཚོས་སྐྱུད་པའི་རྒྱན་བཟང་དེར་ཐོབ་ཤོག༔ ཨོྃ་ཌཱཀྐི་པདྨ་མུ་ཊ་ཧོཿཨ་བྷི་ཥིཉྩ་ཧཱུྃ༔ གིང་ཐོགས་ལ༔ ཧཱུྃ༔ རྒོད་པའི་ཉམས་ཀྱིས་དཔའ་བའི་མདངས་ཆགས་གཡོ༔ དགའ་མའི་བཞིན་འཛིན་ཟིལ་བུས་ཡིད་རབ་ཕྱུང་༔ དེང་འདིར་སྐལ་ལྡན་བུ་ལ་དབང་བསྐུར་བས༔ བཅུ་དྲུག་ཁྱབ་བདག་འཁོར་ལོའི་དགའ་སྟོན་ཤོག༔ ཨོྃ་དྷ་ཤ་གྷྲྀ་ཝ་ཨ་བྷི་ཥིཉྩ་ཧཱུྃ༔
དེང་ཕྱིན་ཆད་སྣང་བའི་ཆོས་ཐམས་ཅད་བླ་མ་རིག་འཛིན་སྒྱུ་འཕྲུལ་དྲྭ་བ་ཆེན་པོའི་སྣང་སྟོང་ལྷའི་འཁོར་ལོར་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་གསུང་གི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཨོ་རྒྱན? བསམ་པ? གསུང་གི་དབང་བསྐུར་དམ་པ་སྩལ་དུ་གསོལ༔ ཡང་བདུད་རྩིའི་དབང་བསྐུར་བའི་སླད་དུ། ལྷ་ཡབ་ཡུམ་སྦྱོར་བ་ལ་ཞུགས་པའི་མཁའ་གསང་ནས་བརྒྱུད་དེ་བྱང་ཆུབ་ཀྱི་སེམས་ལྷན་ཅིག་ཏུ་སྐྱེས་པའི་ཡེ་ཤེས། ཐོད་པའི་བདུད་རྩི་དང་རོ་གཅིག་ཏུ་འདྲེས་པ་གནས་གསུམ་དུ་བཞག་ཅིང་ཚིག་དོན་ངོ་སྤྲོད་དེ་དབང་བསྐུར་བའི་མོས་པ་མཛོད། ཧཱུྃ༔ བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔
ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ ཨ་བྷི་ཥིཉྩ་ཧཱུྃ༔ སྤྱི་མགྲིན་སྙིང་ཁར་བཞག་ཅིང་བུམ་གསང་ཤེས་རབ་ངོ་སྤྲོད་པ་ནི། སེམས་ཆོས་ཉིད་ཐིག་ལེ་ཉག་གཅིག་ཏུ་མཚོན་པར་ཐོད་པ་ཟླུམ་པོའི་ནང་དུ། བདེ་ཆེན་ཡེ་ཤེས་ཀྱི་བདུད་རྩི་ལྔའི་དབང་བསྐུར་བས་ཉོན་མོངས་པ་ལྔ་ཡེ་ཤེས་ལྔར་གནས་འགྱུར་བར་ཤེས་པ་ཤེར་དབང༌། གཉིས་མེད་ཀྱི་དོན་ལ་མཉམ་པར་བཞག་པ་བཞི་པ་སྟེ།
ཐོད་པ་ལ་བརྟེན་པའི་གསང་བའི་དབང་བཞི་ཐོབ་པ་ཡིན་ནོ། ། གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧཱུྃ་དཀར་གསལ་མཐར་འཁོད་པའི་མོས་པ་དང་བཅས་སྔགས་འདིའི་རྗེས་ཟློས་མཛོད། ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ ཨོྃ་ཨཱཿཧཱུྃ་བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ ཧྲཱི་མ་ཧ་རི་ནི་ས་ར་ཙ་ཧྲཱི་ཡ་ཙིཏྟ་ཧྲིཾ་ཧྲིཾ་ཛ་ཛ་སིདྡྷི་ཕ་ལ་ཧཱུྃ༔ ཨོྃ་དྷ་ཤ་གྲཱྀ་ཝ་གིང་ཀ་ར་སརྦ་ཚིནྡྷ་ཚིནྡྷ་ཡ་ཧཱུྃ་བྷྱོ་ཕཊ྄ཿ ཕྱིན་ཆད་བརྟན་གཡོའི་སྒྲ་སྐད་ཐམས་ཅད་གྲགས་སྟོང་གཞོམ་མེད་གསུང་རྡོ་རྗེའི་ངོ་བོར་དག་པ་ཡིན་ནོ། ། ཧཱུྃ༔
རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཐུགས་ཀྱི་དབང་བསྐུར་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔
ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔ གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཨོ་རྒྱན? བསམ་པ? ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་གི་དབང་བསྐུར་བའི་སླད་དུ། སྣང་སྟོང་དབྱེར་མེད་ཆོས་དབྱིངས་ཡུམ་གྱི་ཆུ་སྐྱེས་མཚོན་པའི་མེ་ལོང་སིནྡྷུ་རའི་ཐིག་ལེ་དང་བཅས་གནས་གསུམ་དུ་བཞག་ཅིང་ངོ་སྤྲོད་པའི་མོས་པ་མཛད་འཚལ། མེ་ལོང་དང་སིནྡྷུ་རའི་ཚོམ་བུ་ཐོགས་ལ༔ ཧཱུྃ༔ སྐྱེ་མེད་ཀ་དག་ངོ་བོ་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔
གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་མེ་ལོང༌། སྤྱི་མགྲིན་སྙིང་ཁར་བཞག་ཅིང་ཐིག་ལེ་བྱས་པས་བུམ་གསང་ཤེས་རབ། ཚིག་དོན་ངོ་སྤྲོད་པ་ནི། ཆོས་དབྱིངས་སྐྱེ་མེད་མཚོན་པའི་མེ་ལོང་ཟླུམ་པོ། རང་བྱུང་བདེ་ཆེན་ཐིག་ལེས་བརྒྱན་པའི་དབང་བསྐུར་བས། བདེ་སྟོང་ཟུང་འཇུག་དགའ་བཞི་སྐྱེས་པར་ཤེས་པ་ཤེས་རབ།
གཉིས་མེད་ཟུང་འཇུག་རིག་སྟོང་གི་ངོ་བོར་མཉམ་པར་བཞག་པ་ནི་བཞི་པ་སྟེ། མེ་ལོང་ལ་བརྟེན་པའི་དབང་བཞི་རྫོགས་པར་ཐོབ་བོ། ཐུགས་འོད་གསལ་དུ་ངོ་སྤྲོད་པའི་ཆེད་དུ། ལྷ་སྔགས་ཀྱིས་མཚོན་པའི་སྤྲོས་པ་ཐམས་ཅད་རང་རིག་སྐད་ཅིག་མའི་རང་རྩལ་དུ་ངོ་ཤེས་པར་བྱས་ལ། སེམས་ཀྱི་གཤིས་སྟོང་ཉིད་དུ་རྗེན་ནེ། གདངས་རིག་རྩལ་དུ་ལམ་མེ། དེ་གཉིས་དབྱེར་མེད་པ་ཉམས་སུ་མྱོང་བཞིན་དུ་བརྗོད་བྲལ་བློ་འདས་རྫོགས་པ་ཆེན་པོའི་ངང་དུ་འཛིན་མེད་ལ་མཉམ་པར་ཞོག་མཛོད། དེང་ཕྱིན་ཆད་ཁམས་གསུམ་གྱི་རྣམ་རྟོག་གི་འཇུག་ལྡང་ཐམས་ཅད་རིག་སྟོང་དབྱེར་མེད་བསམ་གྱིས་མི་ཁྱབ་པ་ཐུགས་རྡོ་རྗེའི་ངོ་བོ་རྣམ་པར་དག་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔
ཅེས་མེ་ཏོག་འཐོར། མཎྜལ་འབུལ། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔
གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཨོ་རྒྱན? བསམ་པ? ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མའི་དབང་བསྐུར་བའི་སླད་དུ། གཏོར་སྣོད་དབྱིངས་ཀྱི་བྷནྡྷར་གཏོར་མའི་ངོ་བོ་རིག་པ་ཡེ་ཤེས་ལྔ་ལས། དཀྱིལ་འཁོར་གྱི་ལྷ་ཚོགས་རང་ཤར་བའི་རྟེན་དང་བརྟེན་པར་བཅས་པ་གནས་གསུམ་དུ་བཞག་ཅིང༌། ཚིག་དོན་ངོ་སྤྲོད་པའི་དབང་ཐོབ་པར་མོས། གཏོར་མ་ཐོགས་ལ༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔
དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ གཏོར་མ་སྤྱི་བོར་བཞག་པ་བུམ་དབང༌། མགྲིན་པར་བཞག་ཅིང་གཏོར་ཟན་མྱོང་བ་གསང་དབང༌། ཐུགས་ཀར་གཏད་ལ་གཏོར་མ་ཟླུམ་པོ་སྤྲོས་པ་དང་བྲལ་བ་གུ་རུའི་ཐུགས་དང་དབྱེར་མེད་རོ་མཉམ་དུ་ཤེས་པ་ཤེར་དབང༌། གཉིས་མེད་ཟུང་འཇུག་གི་ངོ་བོར་མཉམ་པར་བཞག་པ་བཞི་པ་ཡོན་ཏན་གཏོར་མ་ལ་བརྟེན་པའི་དབང་བཞི་ཡོངས་སུ་ཐོབ་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར། མཎྜལ་འབུལ། དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་གསོལ་བ་འདེབས་པ་འདིའི་རྗེས་ཟློས་མཛོད། སྟག་གཟིག་དོམ་དྲེད་དུག་སྦྲུལ་མཆེ་བ་ཅན༔ འབྲོག་ཆེན་འཇིགས་པའི་འཕྲང་ལ་འགྲིམས་པའི་ཚེ༔ ཡིད་གཉིས? ཨོ་རྒྱན་དཔའ་བོ་གིང་དང་སྲུང་མར་བཅས༔
གདུག་པའི་སེམས་ཅན་སྐྲོད་པར་ཐེ་ཚོམ་མེད༔ ཨོ་རྒྱན? བསམ་པ? ཕྲིན་ལས་དབང་བསྐུར་དམ་པ་སྩལ་དུ་གསོལ༔ སྐུ་འབག་གི་སླད་དུ། སྐུ་གཟུགས་དེ་ཉིད་ཆོས་དབྱིངས་སྐྱེ་བ་མེད་པ་ལས་རང་སྣང་དུ་ཤར་བའི་ལོངས་སྤྱོད་རྫོགས་སྐུ། རྩ་གསུམ་ཀུན་འདུས་གུ་རུ་པདྨའི་གང་འདུལ་སྤྲུལ་པའི་སྤྲིན་ཕུང་མཁའ་ཁྱབ་ཏུ་འཕྲོ་བའི་ཡེ་ཤེས་ཀྱི་སྐུར་གསལ་བ། ཁྱེད་རང་རྣམས་ཀྱི་གནས་གསུམ་དུ་བཞག་ཅིང་གདུང་བའི་བློས་ཐུགས་དམ་བསྐུལ་བའི་མོས་པ་མཛོད། སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔
སྐལ་ལྡན་རིགས་ཀྱི་བུ་ལ་དབང་བསྐུར་བས༔ གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་ཨཱཿཧཱུྃ་བཛྲ་གུ་རུ་པདྨ་སིདྡྷི་ཧཱུྃ༔ བཛྲ་གུ་རུ་པདྨ་ཐོད་ཕྲེང་རྩལ་བཛྲ་ས་མཱ་ཡ་ཛ་སིདྡྷི་ཕ་ལ་ཧཱུྃ༔ ཨ་བྷི་ཥིཉྩ་ཧཱུྃ༔ དེ་ལྟར་སྐུ་འབག་ཡེ་ཤེས་ཀྱི་སྐུར་གསལ་ཏེ། སྤྱི་བོར་བཞག་པ་བུམ་དབང༌། མགྲིན་པར་གསང་དབང༌། ཐུགས་ཀར་བཞག་སྟེ་བླ་མ་རང་སེམས་སུ་ངོ་སྤྲོད་པ། སེམས་ཉིད་སྟོང་གསལ་རིག་སྟོང་འདུས་མ་བྱས་ཤིང་གདོད་ནས་སྐུ་བཞིའི་ངོ་བོར་བཞུགས་པ་མཚོན་བྱེད་སྐུ་འབག་གི་དབང་བསྐུར་བས།
རང་རིག་གདོད་ནས་འཆིང་གྲོལ་དང་བྲལ་བ་འདི། མཚོན་བྱ་དོན་གྱི་བླ་མར་ཡེ་ནས་འཕོ་འགྱུར་དང་བྲལ་བར་བཞུགས་མོད་ཀྱི། རྣམ་འགྱུར་གློ་བུར་གྱི་དྲི་མ་སྦྱང་ཕྱིར་མཚོན་བྱེད་བརྡ་ཡི་བླ་མས་བདག་རྒྱུད་བྱིན་གྱིས་བརླབས་པར་ཤེས་པ་ཤེར་དབང༌། ཡེ་ཤེས་རྒྱུད་ལ་སྐྱེས་པ་ནི་དབང་བཞི་པ་འགྲོ་འདུལ་ཕྲིན་ལས་རབ་འབྱམས་སུ་གྲུབ་པ་ཕྲིན་ལས་སྐུ་འབག་ལ་བརྟེན་པའི་དབང་བཞི་རྫོགས་པ་ཡིན་ནོ། ། ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔
ཅེས་མེ་ཏོག་འཐོར། དེ་ལྟར་ཨོ་རྒྱན་སྣང་སྲིད་ཟིལ་གནོན་དཔའ་བོ་གིང་གི་སྨིན་བྱེད་ཀྱི་དབང་བསྐུར་ཐོབ་པའི་གཏང་རག་ཏུ་མཎྜལ་ཕུལ། གནས་སྐབས་དེ་དག་ཏུ་ཐོབ་ཅིང་ཁས་བླངས་པའི་དམ་ཚིག་རྣམས་བསྲུང་སྡོམ་གྱི་འདུན་པ་དྲག་པོས་འདིའི་རྗེས་མཛོད། གཙོ་བོས་ཇི་ལྟར་བཀའ་བསྩལ་པ། ། དེ་དག་ཐམས་ཅད་བདག་གིས་བགྱི། ལུས་ལོངས་སྤྱོད་དང་བཅས་པ་ལྟོས་མེད་དུ་བླ་མ་ལ་འབུལ་བས་ཆ་ཤས་ནས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་བརྩམ་སྟེ་བདག་བྲན་དུ། ཁྱེད་ལ་བདག་ནི་འབུལ་ལགས་ན། ། སློབ་མར་བཟུང་ནས་སྤྱད་དུ་གསོལ། དབང་བསྐུར་ཐོབ་པ་ལས་བྱུང་བའི་དགེ་བའི་རྩ་བ་རྣམས་གཞན་དོན་དུ་བསྔོ་བ་དང་སྨོན་ལམ་གྱི་མཚམས་སྦྱོར་ལྷན་ཅིག་ཏུ་མཛད་པར་ཞུ།
བསོད་ནམས? སོགས་བརྗོད་ལ་སློབ་མ་རྣམས་གྲོལ་ལོ། ། གསུམ་པ་རྗེས་ཀྱི་རིམ་པ་ནི་ཚོགས་ལ་རོལ་ཞིང༌། ལྷག་གཏོར། ཐུགས་དམ་བསྐུལ་བ། ཆད་བརྟན། རྟ་བྲོ། མཆོད་བསྟོད། བཟོད་གསོལ་རྫོགས་རིམ་བསྔོ་སྨོན་ཤིས་བརྗོད་སྤྱི་ཆིངས་ལྟར་ཤེས་པར་བྱའོ། ། བཅུ་གསུམ་པ་ཨོ་རྒྱན་དཔའ་བོ་གིང་གི་དབང་བསྐུར་གྱི་ལེ་ཚན་ནོ། ། དེ་དག་གི་ཐུགས་སྒྲུབ་བསམ་པ་ལྷུན་འགྲུབ་མའི་ལེ་ཚན་བཅུ་གསུམ་སོ་སོའི་དབང་བསྐུར་གྲུབ་པ་ཡིན་ནོ།། །།
སྤྲོས་པ་བྱ་བར་མོས་ན་དབང་ཆེན་ལྟར་རེ་རེ་ལ་དབང་བཞི་དང༌། ཡང་ན་མཐའ་རྟེན་རྒྱས་སྤྲོས་ལྟར་སྦྱར་བས་ཆོག་ཅེས་རྩ་ཐོ་རུ་གསུངས་པ་བཞིན་སྦྱར་རུང༌། ཡང་ཡོངས་རྫོགས་ལྷན་དུ་བསྐུར་བའི་མཐའ་རྟེན་གཅིག་གིས་ཆོག་པར་གསུངས་པ་བཞིན་བདེར་འདུས་དབང་ཆེན་ལྟར་རྟགས་རྫས་སོགས་སྤྱི་དང་བྱེ་བྲག་ལ་སྦྱར་བས་ཀྱང་ཆོག་ལ་འདིར་ཅུང་ཟད་འབྲིང་པོའི་དབང་དུ་བྱས་སོ།། །། ༈ བཅུ་བཞི་པ་བཀའ་དང་བསྟན་པ་སྐྱོང་བ་གཏེར་སྲུང་ཕྲིན་ལས་སྒྲུབ་པའི་ལྷ་ཚོམ་ཆོས་སྐྱོང་སྲོག་གཏད་ཀྱི་རིམ་པ་ནི། ཐོག་མར་བདག་བསྐྱེད་དཀྱིལ་འཁོར་མཆོད་བཤམ་དང༌། ཆོས་སྐྱོང་སྡེ་ལྔའི་གསོལ་མཆོད་བསྐང་གཏོར་བཅས་བཤམ་པའི་མདུན་དུ། ཆུ་གཉིས་ཉེར་སྤྱོད་སོགས་མཆོད་པ་དང་གསེར་སྐྱེམས་བཅས་འདུ་བྱས་ལ། དངོས་གཞི་གོང་གནོན་ཡི་དམ་གང་རུང་སྔོན་དུ་འགྲོ་བས་མདུན་བསྐྱེད་ཆོས་སྐྱོང་གི་གཏོར་མཆོད་བྱིན་རླབས་བྱ། དེ་ནས་མངོན་རྟོགས་སྒོམ་པ་ནི། ཨོྃ་སྭ་བྷཱ་ཝ? སྟོང་པའི་ངང་ལས་རང་ཉིད་ཡི་དམ་ཆེ་མཆོག་དྲག་པོ་ཧེ་རུ་ཀ་གསལ་བའི་མདུན་དུ་ཁྲག་ཞག་རྒྱ་མཚོ་ལྟར་འཁྱིལ་ཞིང་ཕྱུར་བ་མི་རོ་རྟ་རོའི་ལྦུ་བ་ལང་ལིང་དུ་འཕྱོ་བ༔
དེའི་དབུས་སུ་སྲིད་པའི་རི་རབ་གྲུ་བཞི་པ༔ དེའི་སྟེང་དུ་པདྨ་དང་ཉི་མ་རོའི་གདན་ལ་ཧཱུྃ་མཐིང་ནག་དང་གྲི་གུག་ལས་སྐྱེས་པའི་དཔལ་ཡེ་ཤེས་ཀྱི་མགོན་པོ་ཕྱག་བཞི་པ༔ སྐུ་ཆེ་ཞིང་ཡན་ལག་རགས་པ༔ ཐུང་ཞིང་སྦོམ་ལ་གསུས་པ་རྒྱས་པ༔ ཕྱག་གཡས་གཡོན་དང་པོས་གྲི་གུག་དང་བྷནྡྷ༔ འོག་མས་རལ་གྲི་དང་ཁ་ཊྭཱཾ་ག་བསྣམས་པ༔ ཞབས་ཕྱེད་སྐྱིལ་དུ་བཞུགས་ཤིང་དུར་ཁྲོད་འབར་བའི་ཆས་དང་ལྡན་པ༔ དེའི་པང་དུ་འཁྱུད་པའི་ཡུམ་ཙཎྜི་མ་དམར་མོས་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་པ༔ ཡབ་ཡུམ་བསྐལ་པའི་མེ་དཔུང་རབ་ཏུ་འབར་བའི་ཀློང་དུ་གསལ་བའོ༔ གཙོ་བོའི་ཕྱོགས་བཞིར་དཔལ་ཡེ་ཤེས་ཀྱི་མགོན་པོ་མ་ནིང་ནག་པོ་གདོང་བཞི་ཕྱག་དྲུག་པ༔
བྲམ་ཟེའི་གཟུགས་ཅན་སོགས་ཡུམ་སྒོ་སྐྱོང་དང་བཅས་པ་སྣང་ལ་རང་བཞིན་མེད་པར་གསལ་བར་བསྐྱེད་དོ༔ ཨོྃ་ཤྲཱི་མ་ཧཱ་ཀཱ་ལ་ཀཱ་ལི་ཛྙཱ་ན་དྷེ་ཝ་གྷ་ན་གུ་ཧྱ་ཀྵེཾ་ཀྵེ་ཊ་རཾ་སིདྡྷི་ཧཱུྃ་ཕཊ྄ཿ ཧོཿ ཤར་ཕྱོགས་ཀྱི་དུར་ཁྲོད་མེ་རླུང་འཚུབས་པའི་དབུས་སུ་དགྲ་བགེགས་ཕོ་མོ་གདན་དུ་བཏིང་བའི་སྟེང་དུ༔ ཡི་གེ་ཧེ་དང་རུ་མཚོན་ལས་སྐྱེས་པའི་དཔལ་བདུད་ཀྱི་མགོན་པོ་མ་ཧཱ་ཀཱ་ལ་སྐུ་མདོག་མཐིང་ནག་སེངྒེ་རབ་ཏུ་ཁྲོས་པའི་གདོང་པ་ཅན༔ སྐུ་ལ་དར་ནག་གི་ཕོད་ཁ་དང་རུས་པའི་རྒྱན་དྲུག་གིས་སྤྲས་པ༔ གཡས་རུ་མཚོན་ནག་པོ་མཁའ་ལ་འཕྱར་ཞིང་༔ གཡོན་ཐོད་པའི་ནང་དུ་དམར་ནག་དབལ་གྱི་གཏོར་མ་དགྲ་ལ་འཕེན་པ༔ སྟག་རལ་དང་གཟིག་ཤུབས་རལ་གྲིས་བརྒྱན་པ༔ སྭག་ལྷམ་གསོལ་ཞིང་བདུད་རྟ་ནག་པོ་རླུང་གཤོག་ལ་ཆིབས་པ༔
དེའི་གཡོན་དུ་བྷྱོ་ལས་བདུད་མོ་སེང་གདོང་མ་སྐུ་མདོག་དམར་མོ་དར་དམར་གྱི་ཕོད་ཁ་གསོལ་ཞིང་༔ གཡས་རྩེ་གསུམ་དང་གཡོན་རལ་གྲི་འཛིན་པ༔ བཙན་རྟ་དམར་ཞུར་ལ་ཆིབས་པ༔ ཡབ་ཡུམ་མེ་རི་འབར་བའི་ཀློང་དུ་གསལ་བའོ༔ དེའི་འཁོར་དུ་སྤྲུལ་པའི་ལས་མཁན་སྤྲེའུ་གདོང་ཅན་གཉིས༔ ཤར་དུ་ལྷ༔ ལྷོ་རུ་བཙན་རྒོད༔ ནུབ་ཏུ་མ་མོ༔ བྱང་དུ་དགེ་བསྙེན༔ མཚམས་བཞིར་བདུད༔
གཟའ༔ དགྲ་ལྷ༔ དམ་ཅན་ལ་སོགས་པ་མྱུར་མགྱོགས་ཅན་དང་༔ གཞན་ཡང་སྤྲུལ་པ་ཡང་སྤྲུལ་དང་བཅས་པ་འཇིགས་པའི་རྒྱན་སྣ་ཚོགས་ཀྱིས་སྤྲས་པར་བསྐྱེད་དོ༔ ལྷོ་རུ་དུག་མཚོ་ཁོལ་མའི་དབུས་སུ་ཡི་གེ་ར་དང་རལ་གྲི་ལས་སྐྱེས་པའི་དྲང་སྲོང་གཟའ་བདུད་ནག་པོ་སྐུ་མདོག་དུད་ཁ་ཞལ་དགུ་བྱ་རོག་གི་དབུ་དང་བཅུ༔ ཕྱག་བཞིའི་དང་པོ་གཉིས་སྤུ་གྲི་དང་ཆུ་སྲིན་གྱི་རྒྱལ་མཚན༔ འོག་མ་གཉིས་ར་ཡི་མདའ་གཞུ་འགེངས་ཤིང་སྦྲུལ་ཞགས་འཛིན་པ༔ སྐུ་སྨད་དུག་སྦྲུལ་ནག་པོ་རྒྱ་མཚོའི་ཀློང་དུ་འཁྱིལ་བ༔ སྐུ་ལུས་ཐམས་ཅད་སྤྱན་སྟོང་གིས་གཏམས་པ༔ དེའི་གཡོན་དུ་ཡུམ་ཀླུ་མོ་ཁྲག་མིག་མས་ཉི་མ་དང་ཟླ་བ་འཛིན་པ༔
ཡབ་ཡུམ་རླུང་ནག་བུ་ཡུག་འཚུབས་པའི་ཀློང་དུ་གསལ་བའོ༔ ཤར་དུ་ཟླ་བ༔ ལྷོ་རུ་སྤེན་པ༔ ནུབ་ཏུ་ཉི་མ༔ བྱང་དུ་ཕུར་བུ༔ མཚམས་བཞིར་ལྷག་པ༔ པ་སངས༔ མིག་དམར༔ སྒྲ་གཅན༔ གཞན་ཡང་གདོང་མོ་མཆེད་བཞི༔
ལས་ཀྱི་ཀླུ་མོ་རིགས་བརྒྱད༔ ཉེ་འཁོར་ས་བདག་དང་བཅས་པ་བསྐྱེད་དོ༔ ནུབ་ཏུ་བྱད་མ་མི་རོ་རྟ་རོ་བསྣོལ་མར་བརྩེགས་པའི་དབུས་སུ་ཡི་གེ་ཙ་དང་བེང་ཆེན་ལས་སྐྱེས་པའི་གནོད་སྦྱིན་བཙན་རྒོད་ཆེན་པོ་སྐུ་མདོག་དམར་པོ༔ ཞལ་གཅིག་ཕྱག་གཉིས་སྤྱན་གསུམ་མཆེ་བ་གཙིགས་པའི་ཡ་སོ་ཡིས་མ་མཆུ་མནན་པ༔ སྐུ་ལ་དར་དམར་གྱི་ཟ་བེར་གསོལ་ཞིང་བསྭེ་ཁྲབ་བསྭེ་རྨོག་རུ་མཚོན་གྱིས་བརྒྱན་ཏེ༔ ཕྱག་གཡས་པས་ཙན་དན་གྱི་བེང་ཆེན་དང་༔ གཡོན་པས་རུ་མཚོན་དང་ཞགས་དམར་འཛིན་པ༔ སྐུ་ལ་སྟག་རལ་གཟིག་ཤུབས་རལ་གྲིས་མཛེས་པ༔ རྟ་རག་པ་རྟིང་དཀར་ལ་ཞོན་ཅིང་མྱུར་མགྱོགས་ཤན་པ་ཆེན་པོའི་ལས་སུ་ཆས་པའོ༔ ཤར་དུ་ལྷ༔
ལྷོ་རུ་ཀླུ༔ ནུབ་ཏུ་སྨན་མོ༔ བྱང་དུ་ཡཀྵ༔ མཚམས་བཞིར་སྤྲུལ་པ༔ ཟ་བྱེད༔ གསོད་བྱེད༔ སྒྲོལ་བྱེད༔ ལས་བྱེད་ཀྱི་བཤན་པ་བཞི་ཡང་སྤྲུལ་དང་བཅས་པ་གསལ་བའོ༔ བྱང་དུ་སྣང་ཞིང་སྲིད་པའི་སྐྱེ་འཆི་ཐམས་ཅད་ཀྱིས་འབྱུང་བ་འཁྲུགས་པ་དང་མ་འཁྲུག་པའི་རླུང་དབང་དུ་ཕྱམ་པ༔ ན་བུན་འཚུབ་མར་གཏིབས་པའི་དབུས་སུ་ཡི་གེ་རུ་དང་འཁར་བསིལ་རི་རབ་ཀྱི་བཀོད་པས་བརྒྱན་པ་ལས༔
སྤྲུལ་པའི་ཆོས་སྐྱོང་བའི་གནོད་སྦྱིན་གྱི་རྒྱལ་པོ་ཆེན་པོ་གིང་ཧ་ར་དཔེ་དཀར་དཀོར་བདག་བསྟན་པའི་བྱ་ར་བ་ཆེན་པོ༔ སྐུ་མདོག་དཀར་སྨུག་རྒྱས་པའི་ཞལ་ཅན༔ དབུ་ལ་བསྭེ་ཆེན་གྱི་ཐེབ་གསོལ་ཞིང་དར་དཀར་པོ་དང་ཟ་འོག་གི་གོ་ཟུ་གསོལ་བ༔ ཕྱག་ན་འཁར་བསིལ་དང་ལྕགས་ཀྱི་ལྷུང་ཕོར་བྱད་མ་སྡང་ཞིང་གདུག་པ་ཅན་རྣམས་ཀྱི་སྙིང་ཁྲག་དང་ཙིཏྟས་བཀང་བ༔ ཆིབས་སུ་སེངྒེ་དཀར་མོ་ལ་ཞོན་ཅིང་དཀོར་ཆའི་གཉེར་ཁ་འཚོ་བར་གསལ་བའོ༔ ཤར་དུ་དཔེ་ཧར་ཤེལ་གིང་༔ ལྷོ་རུ་ཚངས་པ་ཤེལ་གིང་༔ ནུབ་ཏུ་ལི་བྱིན་ཤེལ་གིང་༔ བྱང་དུ་དཔེ་ཧར་ཤེལ་གིང་༔ མཚམས་བཞིར་དཔེ་ནག་ཤིང་བྱ་དཔེ་དམར་གནམ་ལྷ་དང་བཞི་སྟེ་ཐམས་ཅད་ཀྱང་མངོན་སྤྱོད་དང་ལྡན་པ༔
གཞན་ཡང་སྤྲུལ་པ་ཡང་སྤྲུལ་ཉིད་སྤྲུལ་དང་བཅས་པ་གསལ་སྣང་སྒྱུ་མའི་གར་བསྒྱུར་བ་ལྟ་བུར་གསལ་ཞིང་བསྐྱེད་དོ༔ དེའི་ཕྱི་རོལ་དུ་རིན་ཆེན་གཏེར་གྱི་རྒྱ་རིན་པོ་ཆེ་བསྲུང་བ་ལ་དབང་བའི་སྤྲུལ་པ་ཉིད་སྤྲུལ་གཞན་ཡང་ཤ་ཟ་ཁྲག་འཐུང་ལས་བྱེད་བསམ་གྱིས་མི་ཁྱབ་པ་དུ་མར་གསལ་བའི་དཔྲལ་བར་ཨོྃ༔ མགྲིན་པར་ཨཱཿ ཐུགས་ཀར་ཧཱུྃ༔ ལྟེ་བར་སྭཱ༔ གསང་བར་ཧཱ༔ ལས་བྱེད་དུ་བྷྱོཿ སྤྲུལ་པ་རུ་ཕཊ྄ཿ ཉིད་སྤྲུལ་དུ་ཛཿ དེ་རྣམས་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྟན་པའི་བྱ་ར་བ་གཉན་པོ་ཆོས་སྐྱོང་བའི་སྲུང་མ་དྲག་རྩལ་དང་ལྡན་པ་འཁོར་བཅས་སྤྱན་དྲངས༔
ཨོྃ་བཛྲ་ཤྲཱི་མ་ཧཱ་ཀཱ་ལ་ཀྵེ་ཊ་པཱ་ལ་ཀི་ཀང་ཤུ་ལ་ཙ་ཏྲི་གིང་ཀ་ར་ཡཀྵ་རཀྵ་དུ་པྲ་མ་མ་ཧཱ་རཾ་ཨཏ་ཙི་ཏ་ཨ་ཡ་མ་དུ་རུ་ཙ་ཤ་ན་ས་མཱ་ཡ་ཛ་ཛཿ ཞེས་རྔ་དང་རྐང་གླིང་དྲག་པོར་འབོད་པའི་དབྱངས་སྣ་ཚོགས་བགྱི་ལ༔ ཧཱུྃ༔ དུར་ཁྲོད་མིང་ནི་ངེས་སུ་གང་ཞིག་བཅའ༔ འཛམ་གླིང་འདི་རུ་སྟོབས་བཅུས་མངའ་བསྒྱུར་བའི༔ ས་མཚམས་འགོག་པའི་དམིགས་སུ་མ་མཆིས་པ༔ ཚངས་པའི་ཡུལ་ནས་སྡོང་པོའི་གླིང་འཇུག་པ༔ དཔལ་ཆེན་ནག་པོ་ཕྱག་བཞི་གཤེགས་སུ་གསོལ༔ ཐབས་ཤེས་མཁའ་ལ་རོལ་པའི་ཚུལ་འཆང་མ༔ ཡུམ་མཆོག་ཙཎྜི་མ་མོ་གཤེགས་སུ་གསོལ༔
ཕྱོགས་བཞི་མཚམས་དང་ལས་སུ་སྤྲུལ་པའི་ལྷ༔ ཡེ་ཤེས་མགོན་པོ་ལྷ་ཚོགས་གཤེགས་སུ་གསོལ༔ ཧཱུྃ༔ ཤར་ཕྱོགས་འཛམ་གླིང་འཇིག་རྟེན་ཙཱ་རིའི་གནས༔ གཡའ་གངས་ལྷུན་སྙོགས་ནགས་ཚལ་སྤྲིན་ལྟར་གཏིབས༔ མ་མོ་མངོན་རྒྱུ་ཤ་ཟ་ལང་ལོང་རྒྱུག༔ དེ་འདྲའི་ཕོ་བྲང་དབང་སྒྱུར་ནག་པོ་ཆེར༔ བདུད་མགོན་ཞིང་སྐྱོང་ལྷ་ཚོགས་གཤེགས་སུ་གསོལ༔ ཧཱུྃ༔ དུག་མཚོ་ནག་པོའི་རྦ་རླབས་ཕྱུར་མ་འཁྱིལ༔
སྟོང་གསུམ་འདི་རུ་འགྱུ་བའི་དྲག་རྩལ་ཅན༔ མྱུར་མགྱོགས་ཤུགས་འཆང་གནམ་ལྕགས་འོད་པོ་ཆེ༔ ཐོག་སེར་རྔམ་ཀློང་འགྱུ་བའི་ལས་བྱེད་པ༔ དྲང་སྲོང་གཟའ་མཆོག་ལྷ་ཚོགས་གཤེགས་སུ་གསོལ༔ ཧཱུྃ༔ ཁྲག་མཚོ་འཁྲུགས་པའི་གནས་ཆེན་ཟངས་རིའི་གླིང་༔ མཆོང་དམར་འགྱིངས་པའི་ཕོ་བྲང་ཁང་བཟང་ནས༔ གནོད་སྦྱིན་ཆེན་པོ་མི་བསྲུན་མཐུ་བོ་ཆེ༔ མངོན་སྤྱོད་མཛད་ཚེ་བཤན་པའི་ཚུལ་བཟུང་བ༔ བཙན་རྒོད་འབར་བའི་ལྷ་ཚོགས་གཤེགས་སུ་གསོལ༔
ཧཱུྃ༔ ཚངས་པའི་ཕོ་བྲང་འདོད་རྒུ་འབྱུང་བའི་གནས༔ དབང་ཕྱུག་ལྷ་ཡི་གཞལ་མེད་ལྟ་བུའི་ཁྱིམ༔ འཛམ་གླིང་དཀོར་མཛོད་སྤུངས་པའི་ཕོ་བྲང་ནས༔ སྐྱེ་འགྲོ་དབང་སྒྱུར་ལས་བྱེད་དཀར་སྨུག་ཞལ༔ སྤྲུལ་པའི་ཆོས་རྒྱལ་འཁོར་བཅས་གཤེགས་སུ་གསོལ༔ ཧཱུྃ༔ གཞན་ཡང་དམ་ཅན་སྲུང་མ་དྲག་རྩལ་ཅན༔ གཏེར་ལ་དབང་ཞིང་སྔགས་ཀྱི་བསྟན་པ་སྲུང་༔ བཀའ་ཡི་ལས་བྱེད་མཐུ་ལྡན་མ་ལུས་དང་༔
སྤྲུལ་པ་ཡང་སྤྲུལ་ལས་བྱེད་ལ་སོགས་པ༔ ཆོས་སྐྱོང་ཡོངས་རྫོགས་འཁོར་བཅས་གཤེགས་སུ་གསོལ༔ ཨོྃ་ཨེ་ཧྱ་ཧི་ཤྲཱི་ནཱ་ཐ་མ་ཧཱ་ཀཱ་ལ་སིངྷ་མུ་ཁ་ཀི་ཀང་ཤུ་ལ་ཡ་གིང་ཀ་ར་སརྦ་དྷརྨ་པཱ་ལ་ཡ་ཛ་ཛཿ ས་མ་ཡ་དུང་དུང་ཐུན་ཐུན་ཕཻཾ་ཕཻཾ་ཨ་བེ་ཤ་ཡ་ཧྲིཾ་ཧྲིཾ་ཛ་ཛཿ ཛཿཧཱུྃ་བཾ་ཧོཿ ཞེས་ཆོས་སྐྱོང་འཁོར་བཅས་སྤྲིན་ཆེན་རླུང་གིས་བསྐྱོད་པ་ལྟར་བྱོན་ནས་རྟེན་དང་ཕོ་བྲང་ལ་བཞུགས་པར་བསམ༔ ཧཱུྃ༔ དུར་ཁྲོད་ཕོ་བྲང་མེ་རླུང་འཚུབས་པའི་དབུས༔ ཁྲག་མཚོ་ཉི་ཟླ་པདྨ་རོ་ཡི་གདན༔ བདུད་དགྲ་བགེགས་སྲིན་ཚར་གཅོད་གདན་སྟེང་དུ༔
བསྟན་པའི་བྱ་ར་མྱུར་མགྱོགས་དམ་ཅན་རྣམས༔ ཆོས་འཁོར་གཙུག་ལག་གཉན་པོ་སྐྱོང་བའི་ཕྱིར༔ ཕྲིན་ལས་ཐོགས་མེད་བསྒྲུབ་ཕྱིར་བརྟན་པར་བཞུགས༔ ཨོྃ་ས་མ་ཡ་དྷརྨ་པཱ་ལ་ཡ་ཏིཥྛ་ལྷན༔ དེ་ནས་མཆོད་པ་འབུལ་བ་ནི༔ གཏོར་མ་སྨན་རཀ་གིས་བྲན༔ མཆོད་པ་ཁ་གསོ་ཞིང་གསུར་བཏང་༔ དྲི་ཞིམ་ཀྱང་བསྲེག༔ རོལ་མོ་དང་དབྱངས་ཤིན་ཏུ་སྙན་པར་བྱ༔ ཧཱུྃ༔
དཔལ་མགོན་དམ་ཅན་རྒྱ་མཚོའི་ལྷ་ཚོགས་ལ༔ ཕྱི་ནང་གསང་བའི་མཆོད་པ་འབུལ་བ་ནི༔ གདུག་པའི་དམ་ཉམས་བྱད་མ་བསྒྲལ་བ་ཡི༔ མིག་དང་རྣ་བ་སྣ་དང་ལྕེ་སྙིང་སོགས༔ བསམ་གྱིས་མི་ཁྱབ་རི་ལྟར་སྤུངས་པ་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་བཛྲ་པུཥྤེ་སྭཱ་ཧཱ༔ ཧཱུྃ༔ མི་ཤ་རྟ་ཤ་གླང་ཆེན་བ་གླང་ཤ༔
ཁྱི་ཤ་ལ་སོགས་ཤ་ཆེན་སྣ་ཚོགས་བསྲེགས༔ གཞན་ཡང་རྫས་རྒོད་ངར་ལྡན་སྦྱར་སྤོས་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་བཛྲ་དྷཱུ་པེ་སྭཱ་ཧཱ༔ ཧཱུྃ༔ རྐང་མར་ཞག་དང་ཏིལ་མར་སྦྱར་བ་ལ༔ རོ་རས་ཤི་སྐྲ་དཀྲིས་པའི་སྡོང་བུས་གཏམས༔ སྦར་བའི་སྒྲོན་མེ་འཚུབས་པའི་འོད་འགེངས་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔
བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་བཛྲ་ཨཱ་ལོ་ཀེ་སྭཱ་ཧཱ༔ ཧཱུྃ༔ དུག་ཁྲག་ཐང་ཁྲོམ་གུ་གུལ་སྦྱར་བ་ཡི༔ ངར་ལྡན་རྦ་རླབས་ནག་པོ་གྱེན་དུ་ཕྱུར༔ རྒྱུ་ཁྲག་ལ་སོགས་མཁྲིས་པའི་དྲི་ཆབ་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་བཛྲ་གནྡྷེ་སྭཱ་ཧཱ༔ ཧཱུྃ༔
འབྲུ་ནག་ངར་ཕྱེ་གྲི་ཁྲག་སྦགས་པའི་ཟན༔ དམར་ནག་དཔལ་ལྡན་ཤ་ཁྲག་ལིངྒས་བརྒྱན༔ ཞག་གི་བཅུད་གཡོ་འཁྱིལ་ཞིང་ཕྱུར་བ་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་བཛྲ་ནཻ་ཝི་དྱེ་སྭཱ་ཧཱ༔ ཧཱུྃ༔ ཐོད་པ་ལྟག་སྤྲོད་ལས་ཀྱི་ཕྱག་རྒྱ་ལྔ༔ རྫ་རྔ་རྔ་ཟླུམ་དྲག་པོའི་ཤིང་གི་རྔ༔ འབྲུག་ལྟར་ལྡིར་བའི་རྔ་ཆེན་རོལ་མོ་འདི༔
དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་བཛྲ་ཤབྡ་སྭཱ་ཧཱ༔ ཧཱུྃ༔ བྷནྡྷ་ལྕང་ལོ་ཡངས་པའི་སྣོད་མཆོག་ཏུ༔ ཤ་ལྔ་བདུད་རྩི་ལྔ་དང་ཡིག་འབྲུ་ལྔ༔ འོད་ཞུ་སྦྱངས་སྤེལ་བསྒྱུར་བའི་རྫས་མཆོག་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་མ་ཧཱ་ཨ་མྲྀ་ཏ་ལ་ཁ་ཁ་ཁཱ་ཧི༔
ཧཱུྃ༔ གཏོར་སྣོད་དྲག་པོ་ཡངས་ཤིང་རྒྱ་ཆེའི་ནང་༔ དགྲ་བགེགས་འབྱུང་པོ་རྣམས་ཀྱི་ཤ་དང་ཁྲག༔ ཀླད་རུས་རྐང་དང་ནང་རོལ་ཁུ་བ་བཅས༔ རི་ལྟར་སྤུངས་པའི་དགྲ་ཤ་ཁྲག་མཆོད་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་དྷརྨ་པཱ་ལ་ཡ་མ་ཧཱ་མཱཾ་ས་རཀྟ་ཙིཏྟ་གོ་རོ་ཙ་ན་བ་སུ་ཏ་ལ་ཁ་ཁ་ཁཱ་ཧི༔ ཧཱུྃ༔ བུམ་རིལ་མཚན་ལྡན་སྣོད་མཆོག་ཀ་པཱ་ལར༔
མ་རུངས་བྱད་མ་རྣམས་ཀྱི་སྙིང་ཁྲག་གཏམས༔ རླབས་ཆེན་འཕྱུར་བའི་རཀྟ་འབར་བ་འདི༔ དམ་ཅན་ཆོས་སྐྱོང་སྲུང་མའི་ཚོགས་ལ་འབུལ༔ བཞེས་ནས་གདུག་པའི་དགྲ་བགེགས་སྒྲོལ་བར་མཛོད༔ ཨོྃ་སརྦ་མ་ཧཱ་རཀྟ་ལ་ཁ་ཁ་ཁཱ་ཧི༔
དེ་ནས་བསྟོད་པ་བྱ་བ་ནི༔ ཧཱུྃ༔ བསྐལ་པའི་མེ་ལྟར་འབར་བའི་ཀློང་དཀྱིལ་ནས༔ ཆེ་མཆོག་ལྷག་པའི་ལྷར་གྱུར་ནག་པོ་ཆེ༔ འཇིགས་བྱེད་སྟོབས་ལྡན་ཁྲག་འཐུང་ཧེ་རུ་ཀཿ
དཔའ་བོ་གཡུལ་ལས་རྒྱལ་བྱེད་ཕྱག་བཞི་པ༔ འབར་བའི་མཚོན་ཆ་བསྣམས་ཤིང་དཔའ་བའི་ཆས༔ དུར་ཁྲོད་བདག་མོ་ཙཎྜིར་ཟུང་འཇུག་འཁྲིལ༔ ཆེ་བའི་འཁོར་བཅས་གདུག་པའི་གཡུལ་ལས་རྒྱལ༔ མ་རུངས་འཇོམས་མཛད་ཡེ་ཤེས་མགོན་པོའི་ཚོགས༔ བཀའ་སྡོད་སྲུང་མར་བཅས་ལ་བདག་བསྟོད་དོ༔ ཧཱུྃ༔ ཕོ་བྲང་ཆེན་པོ་ཙཱ་རིའི་གནས་ཀྱི་བདག༔ ལེགས་ལྡན་སྲས་པོ་བདུད་མགོན་སེངྒེའི་གདོང་༔ མངོན་སྤྱོད་ལས་མཛད་རྟ་ནག་རྟིང་དཀར་ཞོན༔
མཚོན་ཆའི་སྒྱོགས་ཆེན་མ་རུངས་དགྲ་ལ་འཕེན༔ བདུད་མོའི་ཡུམ་བཅས་དྲེགས་པའི་འཁོར་གྱིས་བསྐོར༔ ཟ་གསོད་ལས་མཛད་ཕོ་ཉ་འབུམ་དང་བཅས༔ ཞིང་སྐྱོང་འཁོར་དང་བཅས་ལ་བདག་བསྟོད་དོ༔ ཧཱུྃ༔ ལྷོ་ནུབ་མུན་རུམ་འཁྲིགས་པ་དུག་མཚོའི་ཀློང་༔ མེ་རླུང་འཚུབ་མ་འཁྱིལ་བའི་ཕོ་བྲང་ནས༔ སྟོང་ཁམས་འདི་རུ་དྲག་རྩལ་ལྡན་པའི་ལྷ༔ སྲོག་བདག་ནག་པོ་སྲིན་ལུས་སྦྲུལ་མཇུག་ཅན༔ གནམ་ལྕགས་ཐོག་མདའ་དམ་ཉམས་དགྲ་ལ་འབེབས༔
ཁྲག་མིག་ཡུམ་ཆེན་གློག་གི་ཞགས་པ་ཅན༔ གཟའ་བརྒྱད་འཁོར་བཅས་གདོང་མོ་ལས་ལ་འགྱེད༔ ཀི་ཀང་ནག་པོ་དབྱིངས་ཀྱི་ལས་བྱེད་པ༔ དྲང་སྲོང་འཁོར་དང་བཅས་ལ་བདག་བསྟོད་དོ༔ ཧཱུྃ༔ ཁྲག་མཚོ་འཁྲུགས་པའི་གནས་ཆེན་ཟངས་རིའི་མཁར༔ མཆོང་དམར་དགྲ་ལ་འགྱེད་པའི་ཕོ་བྲང་ནས༔ གནོད་སྦྱིན་ཆེན་པོ་མི་བསྲུན་སྲིན་པོའི་གཟུགས༔ བཙན་རྒོད་འབར་བ་མྱུར་མགྱོགས་འཛམ་གླིང་ཉུལ༔ ལུས་ལ་གོ་ཁྲབ་མཚོན་ཆ་དམག་གཏེར་ཐོགས༔
རྟ་མཆོག་རག་པ་ཆིབས་ཤིང་སྤྲུལ་པ་འགྱེད༔ དགྲ་བོ་རྩད་བརླག་བཤན་པའི་འཁོར་གྱིས་བསྐོར༔ བསྟན་པ་སྲུང་བའི་ལས་བྱེད་མཐུ་བོ་ཆེ༔ བཙན་རྒོད་འཁོར་དང་བཅས་ལ་བདག་བསྟོད་དོ༔ ཧཱུྃ༔ རིན་ཆེན་སྣ་ཚོགས་ལས་གྲུབ་འཕྲུལ་ལྡིང་ཁང་༔ ཟ་འོག་སྣ་ཚོགས་བཀྲམ་པའི་ཕོ་བྲང་དབུས༔ སྐྱེ་འགྲོར་མངའ་དབང་སྒྱུར་མཛད་དཀར་སྨུག་ཞལ༔ དར་དཀར་ལྷུབ་གསོལ་འཁར་བསིལ་ལྷུང་བཟེད་ཐོགས༔ སྡེར་ཆགས་ཟིལ་གནོན་སེངྒེ་དཀར་མོ་ཞོན༔
མཐུ་ལྡན་ལས་བྱེད་ཕྲིན་ལས་སྡེ་བཞི་འགྱེད༔ སྐུ་གསུང་ཐུགས་སྤྲུལ་ས་གཞིའི་རྡུལ་ལྟར་འགེངས༔ ཆོས་རྒྱལ་འཁོར་དང་བཅས་ལ་བདག་བསྟོད་དོ༔ ཧཱུྃ༔ གཞན་ཡང་བཀའ་ཡི་ལས་བྱེད་གཏེར་གྱི་བདག༔ མཐུ་རྩལ་རྨད་བྱུང་དམ་ཅན་རྒྱ་མཚོའི་ཚོགས༔ ཕྲིན་ལས་བཞི་ལྡན་བསྟན་པའི་བྱ་ར་མཛོད༔ གསང་སྔགས་གཉན་གྱི་ཆོས་འཁོར་སྐྱོང་བྱེད་པའི༔ གཏེར་སྲུང་ཡོངས་རྫོགས་ཚོགས་ལ་བདག་བསྟོད་དོ༔ བསྙེན་དམིགས་ནི།
མདུན་བསྐྱེད་ཀྱི་ཐུགས་ཀར་ཉི་མ་ལ་གནས་པའི་ཧཱུྃ་ཡིག་གི་མཐར་སྔགས་ཀྱི་ཕྲེང་བ་མཐིང་ནག་གཡས་བསྐོར་དུ་འཁོར་བར། བདག་ཉིད་དཔལ་ཆེན་པོར་གསལ་བའི་ཐུགས་ཀའི་ས་བོན་ལས་བྱུང་བའི་འོད་ཟེར་ཕོག་པས་ཐུགས་རྒྱུད་རབ་ཏུ་བསྐུལ་ནས་ཅི་འདོད་པའི་ཕྲིན་ལས་རབ་འབྱམས་ཐོགས་མེད་དུ་བསྒྲུབས་པར་གྱུར། གོང་གནོན་གྱི་སྔགས་ཅི་ནུས་མཐར། ཨོྃ་ཤྲཱི་མ་ཧཱ་ཀཱ་ལ་ཀཱ་ལི་ཛྙཱ་ན་དྷེ་ཝ་གྷ་ན་གུ་ཧྱ་ཀྵེཾ་ཀྵེ་ཊ་རཾ་སིདྡྷི་ཧཱུྃ་ཕཊ྄ཿ ཨོྃ་བཛྲ་ཤྲཱི་མ་ཧཱ་ཀཱ་ལ་ཀྵེ་ཊ་པཱ་ལ་ཀི་ཀང་ཤུ་ལ་ཙ་ཏྲི་གིང་ཀ་ར་ཡཀྴ་རཀྴ་དུ་པྲ་མ་མ་ཧཱ་རཾ་ཨཏ་ཙི་ཏ་ཨ་ཡ་མ་དུ་རུ་ཙ་ཤ་ན་ས་མཱ་ཡ་ཛ་ཛཿ མཆོད་བསྟོད་མདོར་བསྡུས་ནི། ཨོཾ་ཤྲཱི་བཛྲ་དྷརྨ་པཱ་ལ་ས་པ་རི་ཝཱ་ར་ཨརྒྷཾ་པཱ་དྱཾ? སོགས་དང༌། སྔོན་ཚེ་ཨོ་རྒྱན་ཆེན་པོ? སོགས་ཀྱིས་བསྟོད། ཁྲུས་དང་བགེགས་བསྐྲད་པ་སྲུང་བའི་འཁོར་ལོ་སྒོམ་པ་རྣམས་དཀྱུས་ལྟར་བྱ། ལོ་རྒྱུས་འཁྱོགས་མཚམས་ནི།
རྩ་གསུམ་གླིང་པ་ཆོས་ཀྱི་རྒྱ་མཚོས་ངོ་མཚར་སྒྱུ་འཕྲུལ་བསམ་གྱིས་མི་ཁྱབ་པའི་སྒོ་ནས་གཏེར་གནས་སུམ་ཅུ་རྩ་དགུ་ལས་ཟབ་གཏེར་བདུན་ཅུ་རྩ་ལྔ་སོགས་རིམ་པར་བཞེས་པའི་ནང་ཚན། བླ་རྫོགས་ཐུགས་གསུམ། བཀའ་ཕུར་གཤིན་གསུམ་སོགས་མང་དུ་མཆིས་པ་ལས། བླ་མའི་ཐུགས་སྒྲུབ་བདེ་གཤེགས་ཀུན་འདུས་རྩ་གསུམ་བཀའ་འདུས་ཆོས་ཀྱི་རྒྱ་མཚོ་གཙོ་བོར་གྱུར་པའི་བཀའ་ཕུར་ཐུགས་གསུམ་ཐུན་མིན་གྱི་བསྟན་སྲུང་ཆོས་སྐྱོང་དྲག་པོ་སྡེ་ལྔའི་བཀའ་གཏད་སྒྲུབ་པའི་སྐབས་སུ་བབ་པ་སྟེ། དེའི་ལོ་རྒྱུས་ཅུང་ཟད་སྙན་དུ་གསོལ་ན། ཉག་བླ་པདྨ་བདུད་འདུལ་གྱི་ཞལ་སྔ་ནས། རྩ་གསུམ་དགོངས་པ་འདུས་པའི་ཀློང་ཡངས་ནས། ། རྩ་གསུམ་རྡོ་རྗེ་འཆང་དང་དབྱེར་མེད་པ། ། རིག་འཛིན་གར་དབང་རྩ་གསུམ་གླིང་པ་ལ། ། གསོལ་བ་འདེབས་སོ་བྱིན་རླབས་དབང་བསྐུར་སྩོལ། །
རྩ་གསུམ་དགོངས་འདུས་བསྟན་སྲུང་ཞལ་བཞེས་པའི། ། ཆོས་སྐྱོང་དགོངས་འདུས་ཡིད་བཞིན་ནོར་བུའི་ཚོགས། ། ཞེས་གསུངས་པ་བཞིན། འདིར་གཙོ་བོ་ཡེ་ཤེས་ཀྱི་མགོན་པོ་ཞེས་བྱ་བ་མ་བཅོས་གདོད་ནས་རང་བྱུང་ཧེ་རུ་ཀའི་རིགས། དོན་ལ་ཐུགས་རྗེ་ཆེན་པོ་འཇིག་རྟེན་དབང་ཕྱུག་ཉིད་ཡིན་ཡང་རྣམ་པ། ལོངས་སྤྱོད་རྫོགས་པའི་སྐུའི་སྤྲུལ་པ་གང་ལ་གང་འདུལ་དེ་ལ་དེར་སྟོན་གྱི་ཆོ་འཕྲུལ། རྒྱལ་བའི་བསྟན་སྲུང་ཡོངས་ཀྱི་རྒྱལ་པོ། དཔལ་ཡེ་ཤེས་ཀྱི་མགོན་པོ་ཕྱག་བཞི་པ་དེའི་བཀའ་འཁོར་ཞིང་སྐྱོང་གྷཱ་ཡ་དྷཱ་ར། གཟའ་མཆོག་རཱ་ཧུ་ལ། གནོད་སྦྱིན་མེ་འོད་གདོང་ཅན།
དཀོར་བདག་རྒྱལ་པོ་དཔེ་ཧར་སོགས་བསྟན་སྲུང་དམ་ཅན་སྡེ་ལྔ་ཞེས། བཀའ་སྲུང་འདུས་པ་ཕྲིན་ལས་མྱུར་མགྱོགས་མངོན་སྤྱོད་རྩོལ་མེད་དུ་འབྱིན་པ་ལ་ཆེས་ཆེར་བསྔགས་ཤིང༌། རིག་འཛིན་གྲུབ་པ་ཡོངས་ཀྱི་ཕྲིན་ལས་ཀྱི་ཁ་ལོ་བསྒྱུར་བའི་ཆོས་སྐྱོང་སྡེ་ལྔའི་དཀྱིལ་འཁོར་དུ། བཀའ་གཏད་ཞུ་བའི་ཡོན་དུ་ཐོག་མར་མཎྜལ་འབུལ་བར་ཞུ། དེ་ནས་བླ་མ་དཔལ་ཧེ་རུ་ཀ་དངོས་སུ་གསལ་བ་ལ་གསོལ་བ་འདེབས་པ་འདིའི་རྗེས་ཟློས་མཛོད། ཧོཿ བླ་མེད་གསང་སྔགས་ཆེ་བའི་མཆོག༔ དཀྱིལ་འཁོར་ཀུན་གྱི་མངའ་བདག་ཉིད༔ དེང་ནས་མགོན་པོས་བཀའ་གནང་སྩོལ༔ དམ་ལས་མི་འདའ་ས་མ་ཡ༔
དམ་ཚིག་འབོག་ཕྱིར་རྡོ་རྗེ་མནའ་ཆུ་སྦྱིན་པ་ནི། ཧཱུྃ༔ འདི་ནི་གསང་བའི་དམ་ཚིག་ཆུ༔ དམ་བསྲུངས་དངོས་གྲུབ་སྣ་ཚོགས་ཐོབ༔ མ་བསྲུང་རྡོ་རྗེ་དམྱལ་བར་ལྟུང་༔ དེ་བས་དམ་ཚིག་དྲན་པར་གྱིས༔ དེ་ལྟར་རྩ་བ་དང་ཡན་ལག་ཁྱད་པར་གྱི་དམ་ཚིག་རྣམས་སྲོག་གི་ཕྱིར་ཡང་མི་གཏོང་བར་ཡོངས་སུ་བཟུང་སྙམ་པས་འདིའི་རྗེས་ཟློས་མཛོད༔ ཨོཾ་མ་ཧཱ་ཀཱ་ལ་ས་མ་ཡ་ཨི་དནྟེ་ན་ར་ཀན༔ བླ་མ་དཔལ་ཆེན་པོ་སྐྱབས་ཡུལ་རྒྱ་མཚོ་མངོན་སུམ་དུ་བཞུགས་པའི་སྤྱན་སྔར་སྙིང་པོའི་བསགས་སྦྱང་ཡན་ལག་བདུན་པ་འདིའི་རྗེས་ཟློས་མཛོད། རྡོ་རྗེ་སློབ་དཔོན་སངས་རྒྱས་དཔལ༔
དུས་གསུམ་བཞུགས་ལ་ཕྱག་འཚལ་ལོ༔ མཆོག་གསུམ་བསྟན་པའི་ཞིང་གྱུར་ལ༔ གཉིས་མེད་ཡིད་ཀྱིས་སྐྱབས་སུ་མཆི༔ དངོས་འབྱོར་ཡིད་ཀྱིས་རྣམ་སྤྲུལ་པའི༔ དག་པའི་མཆོད་པ་བཞེས་སུ་གསོལ༔ དངོས་གྲུབ་བར་དུ་གཅོད་པའི་བགེགས༔ ཉེས་བྱས་མ་ལུས་བཤགས་པར་བགྱི༔ ཕྱོགས་བཅུ་འཁོར་གསུམ་དག་པའི་ཆོས༔ མ་ཆགས་སྤྱོད་ལ་རྗེས་ཡི་རང་༔ དག་པས་མཐའ་བཞིའི་དྲི་མ་མེད༔
རྫོགས་པའི་བྱང་ཆུབ་སེམས་བསྐྱེད་དོ༔ བདེ་གཤེགས་བྱང་ཆུབ་སེམས་དཔའ་ལ༔ དག་པ་གསུམ་གྱི་ལུས་འབུལ་ལོ༔ ཚེ་རབས་བགྲང་བའི་ལས་རྣམས་ཀུན༔ བསྡུས་ཏེ་བྱང་ཆུབ་ཆེན་པོར་བསྔོ༔ ཞེས་ལན་གསུམ་གྱིས་དམ་བཅའ་ཞིང་སྡོམ་པ་བཟུང༌། དེ་ནས་སྲོག་དབང་གི་ཆེད་དུ་དམིགས་པ་འདི་བཞིན་དུ་མཛོད་ཅིག ཨོྃ་སྭ་བྷཱ་ཝ? སྟོང་པའི་ངང་ལས་རང་ཉིད་ཡི་དམ་ཆེ་མཆོག་དྲག་པོ་ཧེ་རུ་ཀར་གསལ་བའི་མདུན་དུ། ཁྲག་ཞག་རྒྱ་མཚོ་ལྟར་འཁྱིལ་ཞིང་ཕྱུར་བར་མི་རོ་རྟ་རོའི་ལྦུ་བ་ལང་ལིང་དུ་འཕྱོ་བ༔ དེའི་དབུས་སུ་སྲིད་པའི་རི་རབ་གྲུ་བཞི་པ༔
དེའི་སྟེང་དུ་པདྨ་དང་ཉི་མ་རོའི་གདན་ལ་ཧཱུྃ་མཐིང་ནག་དང་གྲི་གུག་ལས་སྐྱེས་པའི་དཔལ་ཡེ་ཤེས་ཀྱི་མགོན་པོ་ཕྱག་བཞི་པ༔ སྐུ་ཆེ་ཞིང་ཡན་ལག་རགས་པ༔ ཐུང་ཞིང་སྦོམ་ལ་གསུས་པ་རྒྱས་པ༔ ཕྱག་གཡས་གཡོན་གྱིས་དང་པོས་གྲི་གུག་དང་བྷནྡྷ༔ འོག་མས་རལ་གྲི་དང་ཁ་ཊྭཱཾ་ཀ་བསྣམས་པ༔ ཞབས་ཕྱེད་སྐྱིལ་དུ་བཞུགས་ཤིང་དུར་ཁྲོད་འབར་བའི་ཆས་དང་ལྡན་པ༔ དེའི་པང་དུ་འཁྱུད་པའི་ཡུམ་ཙཎྜི་མ་དམར་མོས་གྲི་གུག་དང་ཐོད་ཁྲག་འཛིན་པ་ཡབ་ལ་འཁྱུད་པ༔ ཡབ་ཡུམ་བསྐལ་པའི་མེ་དཔུང་རབ་ཏུ་འབར་བའི་ཀློང་དུ་གསལ་བའོ༔ གཙོ་བོའི་ཕྱོགས་བཞིར་ཤར་དུ་ཞིང་སྐྱོང་མགོན་པོ། ལྷོ་རུ་གཟའ་མཆོག་རཱ་ཧུ་ལ།
ནུབ་ཏུ་གནོད་སྦྱིན་མེ་འོད་གདོང༌། བྱང་དུ་རྒྱལ་པོ་པེ་ཧ་ར། དེ་དག་གིས་སྤྲུལ་འཁོར་ཡང་སྤྲུལ་དང་བཅས་པ་གསལ་བར་གྱུར། དེ་ལྟར་དུ་གསལ་བའི་དཔྲལ་བར་ཨོྃ༔ མགྲིན་པར་ཨཱཿ ཐུགས་ཀར་ཧཱུྃ༔ ལྟེ་བར་སྭཱ༔ གསང་བར་ཧཱ༔ ལས་བྱེད་དུ་བྷྱོཿ སྤྲུལ་པ་རུ་ཕཊ྄ཿ
ཉིད་སྤྲུལ་དུ་ཛཿ དེ་རྣམས་ལས་འོད་ཟེར་འཕྲོས་པས་རང་བཞིན་གྱི་གནས་ནས་བསྟན་པའི་བྱ་ར་བ་གཉན་པོ་ཆོས་སྐྱོང་བའི་སྲུང་མ་དྲག་རྩལ་དང་ལྡན་པ་འཁོར་བཅས་སྤྱན་དྲངས༔ ཨོྃ་བཛྲ་ཤྲཱི་མ་ཧཱ་ཀཱ་ལ་ཀྵེ་ཊ་པཱ་ལ་ཀི་ཀང་ཤུ་ལ་ཙ་ཏྲི་གིང་ཀ་ར་ཡཀྵ་རཀྵ་དུ་པྲ་མ་མ་ཧཱ་རཾ་ཨཏ་ཙི་ཏ་ཨ་ཡ་མ་དུ་རུ་ཙ་ཤ་ན་ས་མཱ་ཡ་ཛ་ཛཿ ཞེས་རྔ་དང་རྐང་གླིང་དྲག་པོར་འབོད་པའི་དབྱངས་སྣ་ཚོགས་བགྱི་ལ༔ ཧཱུྃ༔ དུར་ཁྲོད་མིང་ནི་ངེས་སུ་གང་ཞིག་བཅའ༔ འཛམ་གླིང་འདི་རུ? སོགས་ནས་ འཁོར་སྐྱོང་བྱེད་པའི༔ གཏེར་སྲུང་ཡོངས་རྫོགས་ཚོགས་ལ་བདག་བསྟོད་དོ༔ སོགས་སྤྱན་འདྲེན་ནས་བཞུགས་གསོལ་མཆོད་པ་བསྟོད་པའི་མཐར། བཤགས་པ་ནི།
ཧོཿ དགོངས་སུ་གསོལ་ལོ་དམ་ཚིག་ལྡན་པའི་ལྷ༔ དེང་འདིར་སྔགས་འཆང་སྒྲུབ་པའི་རིག་འཛིན་གྱིས༔ བསྐྱེད་རིམ་མ་གསལ་རྫོགས་རིམ་མ་རྟོགས་དང་༔ བཟླས་བརྗོད་གྲངས་ཉུང་མཆོད་རྫས་གཡེལ་བ་དང་༔ ཕུད་ལྷག་འདྲེས་ཤིང་དུས་ཀྱི་མཆོད་པ་ཆག༔ དམ་བཅའ་དོར་བས་ནུས་མཐུ་ཉམས་པ་དང་༔ མངོན་སྤྱོད་རྩལ་ཆུང་དགྲ་བགེགས་མ་བསྒྲལ་སོགས༔ ལེ་ལོ་བཏང་སྙོམས་གཡེང་བའི་དབང་གྱུར་ནས༔ དམ་ཅན་རྒྱ་མཚོའི་ཐུགས་དང་ཅི་འགལ་བ༔
མཐོལ་བཤགས་བཟོད་གསོལ་མི་སྒྲིབ་ཚངས་པར་སྩོལ༔ ཨོྃ་བཛྲ་ས་མ་ཡ་ཤྭ་དྷ་ཡ་ཤྭ་དྷ་བི་ཤྭ་དྷ་ནི་ས་པཱ་རི་བི་ཤྭ་དྷ་ན་དྷརྨ་པཱ་ལ་སརྦ་ཤུདྡྷེ་ཡེ་སྭཱ་ཧཱ༔ ཡིག་བརྒྱ་སོགས་ཀྱིས་བཤགས།། །། རྃ་ཡྃ་ཁྃ། ཨོྃ་ཨཱཿཧཱུྃ། བྱད་མའི་ཡར་རྩེ་རང་བྱུང་སྣོད་མཆོག་ཏུ། ། སངས་རྒྱས་བསྟན་དགྲ?སྐད་ཅིག་ཉིད་དུ་འགྲུབ་པར་མཛོད། སོགས་ནས་གསེར་སྐྱེམས་གཤེགས། མདུན་བསྐྱེད་འོད་དུ་ཞུ་ནས་གཏོར་མ་དང་གཉིས་སུ་མེད་པར་གྱུར། གཏོར་མ་བདུད་རྩིས་བྲན་ཞིང་ཐ་ཚིག་བསྒྲག་པ་ནི།
ཀྱཻ། དགོངས་ཤིག་དམ་ཅན་སྲུང་མ་རྣམས། ། དམ་ལས་མ་འདའ་ད་ཚུར་བྱོན། ། བདག་ནི་རྣལ་འབྱོར་དམ་ཚིག་ཅན། ། དམ་ལ་གནས་ཤིང་ལྷ་ལ་འཁྲེང༌། ། དེ་བས་དམ་ལས་མ་འདའ་བར། ། འོག་མིན་གནས་མཆོག་དམ་པ་དང༌། ། གསང་ཆེན་ལྷུན་གྲུབ་གཙུག་ལག་ཁང༌། ། དུར་ཁྲོད་རབ་འཇིགས་གཞལ་ཡས་ནས། ། ཡེ་ཤེས་མགོན་པོ་ཕྱག་བཞི་པ། །
ཞིང་སྐྱོང་སེངྒེའི་གདོང་པ་ཅན། ། གཟའ་བརྒྱད་གདོང་མོ་མཆེད་དེ་བཞི། ། བཙན་རྒོད་ཤན་པ་མི་ཟན་དང༌། ། ཆོས་སྐྱོང་གིང་གི་རྒྱལ་པོ་ཆེ། ། གཞན་ཡང་གནས་གཏེར་སྲུང་མ་རྣམས། ། མ་ཐོགས་མ་ཐོགས་མྱུར་དུ་གཤེགས། ། སྔོན་ཚེ་པད་འབྱུང་སྤྱན་སྔ་རུ། ཁས་བླངས་དམ་ཚིག་མི་དྲན་ནམ། ། དམ་བཅའི་དུས་འདི་ད་ལགས་པས། ། འབོད་པའི་དུས་སུ་སྙན་མ་སྲ། །
གཡབ་པའི་ཚེ་ན་སྤྱན་མ་རྟུལ། ། བསྐུལ་བའི་ཚེ་ན་བང་མ་ཞན། ། དམ་ལས་མ་འདའ་ད་ཚུར་བྱོན། ། བཅོལ་བའི་ཕྲིན་ལས་འགྲུབ་པར་མཛོད། ཨོཾ་བཛྲ་ས་མ་ཡ་ཧ་ན་ཧ་ན་ཧཱུྃ་ཕཊ྄ཿ ཨོཾ་ཨ་མྲྀ་ཏ་ས་མ་ཡ་ཋ་ཋ་ཋཿ བདུད་རྩི་གཏོར་ཞིང་རྡོ་རྗེས་བསྡིག༔ དམ་ཚིག་རྗེས་སུ་དྲན་ཞིང་ཕྲིན་ལས་གྲུབ་པར་བསམ༔ དེ་ནས་བཀའ་སྲུང་སྡེ་ལྔའི་གཏོར་མ་སློབ་མའི་ལག་ཏུ་གཏད་ལ། ཧཱུྃ༔
བསྟན་པའི་ལས་མཛད་ཕྱག་བཞི་པ༔ མགོན་ཆེན་སྡེ་ལྔ་བྱ་རོག་གདོང་༔ ཞིང་སྐྱོང་ལེགས་ལྡན་སེངྒེའི་གདོང་༔ གཟའ་མཆོག་བཙན་རྒོད་མེ་འོད་གདོང་༔ ཚངས་པ་དགེ་བསྙེན་གིང་ཀ་ར༔ ཀླུ་རྒྱལ་དགེ་བསྙེན་ཆེན་པོ་བཅས༔ མ་གཅིག་ལས་ཀྱི་མཁའ་འགྲོ་དང་༔ གཏེར་སྲུང་མཆིམས་ཕུའི་བྲག་བཙན་སོགས༔ བཀའ་ཡི་ཐ་ཚིག་གཉེར་བ་ཡིས༔ དཀྱིལ་འཁོར་འདི་ཡི་བྱ་ར་མཛོད༔
དམ་ཆོས་འདི་ཡི་བསྟན་པ་སྐྱོངས༔ སློབ་བུ་འདི་ཡི་རོགས་དན་སྒྲུབས༔ རིག་འཛིན་རྒྱལ་བའི་གདུང་རྒྱུད་སྐྱོངས༔ དམ་ཉམས་ལོག་ལྟ་བདུད་ཀྱི་རིགས༔ སྐལ་མེད་ལག་ཏུ་མ་ཤོར་བར༔ རྒྱ་འདི་སྲུང་བའི་མེལ་ཚེ་རུ༔ དེ་རིང་སློབ་བུར་བཀའ་གཏད་པས༔ རྟག་ཏུ་དུས་མཆོད་བརྩོན་པ་ཡི༔ ཕྲིན་ལས་སྒྲུབ་པའི་སྡོངས་གྲོགས་མཛོད༔ ཨོཾ་དྷརྨ་པཱ་ལ་ཡ་ཧཱུྃ་ཧཱུྃ་ཧཱུྃ་སྭཱ་ཧཱ༔
ཞེས་གཙོ་བོ་དང་དེའི་འཁོར་དུ་གཏོགས་པའི་བཀའི་སྡེ་བརྒྱད་ཀྱི་སྲོག་གཏད་བྱེ་བྲག་ཏུ་བྱ་ན། སྡེ་བརྒྱད་འདུས་པའི་གཏོར་མ་ལག་ཏུ་གཏད་པའམ་སྡེ་དཔོན་སོ་སོའི་གཟུགས་གཏད་ཅིང་དམ་ཚིག་སྦྲེལ་ལ་དམ་ཆུའང་སྦྱིན། འདི་རྣམས་ཕལ་ཆེར་དྲེགས་པ་ཡིན་པས་རང་ཉིད་རྟོགས་དགོངས་དང་མི་ལྡན་ན་ཁེ་ཉེན་ཆེ་བས་ཀུན་ལ་སྦྱིན་པར་མི་བྱའོ། ། དེ་ནས་ཤར་ཕྱོགས་ལྷའི་སྡེ་དཔོན་ཐོགས་ལ༔ ཧཱུྃ༔ ཤར་ཕྱོགས་སྡེ་དཔོན་ཀུན་གྱི་གཙོ་བོ་ནི༔ ལྷ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ལྷ་ཡི་དྲེགས་པའི་སྲོག་དབང་ཐོབ་པར་ཤོག༔ ཨ་ས་མ་ཡ་ན་ར་ཀན༔
གཤིན་རྗེ་ཐོགས་ལ༔ ཧཱུྃ༔ ལྷོ་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཤིན་རྗེའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ གཤིན་རྗེ་དྲེགས་པའི་སྲོག་དབང་ཐོབ་པར་ཤོག༔ ཡ་ས་མ་ཡ་ན་ར་ཀན༔ མ་མོ་ཐོགས་ལ༔ ཧཱུྃ༔ ནུབ་ཕྱོགས་སྡེ་དཔོན་ཀུན་གྱི་གཙོ་བོ་ནི༔
མ་མོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ མ་མོ་དྲེགས་པའི་སྲོག་དབང་ཐོབ་པར་ཤོག༔ མ་ས་མ་ཡ་ན་ར་ཀན༔ བདུད་ཐོགས་ལ༔ ཧཱུྃ༔ བྱང་ཕྱོགས་སྡེ་དཔོན་ཀུན་གྱི་གཙོ་བོ་ནི༔ བདུད་ཀྱི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བདུད་ཀྱི་དྲེགས་པའི་སྲོག་དབང་ཐོབ་པར་ཤོག༔
དུ་ས་མ་ཡ་ན་ར་ཀན༔ རྒྱལ་པོ་ཐོགས་ལ༔ ཧཱུྃ༔ ཤར་ལྷོའི་སྡེ་དཔོན་ཀུན་གྱི་གཙོ་བོ་ནི༔ རྒྱལ་པོའི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ རྒྱལ་པོ་དྲེགས་པའི་སྲོག་དབང་ཐོབ་པར་ཤོག༔ རུ་ས་མ་ཡ་ན་ར་ཀན༔ བཙན་ཐོགས་ལ༔ ཧཱུྃ༔
ལྷོ་ནུབ་སྡེ་དཔོན་ཀུན་གྱི་གཙོ་བོ་ནི༔ བཙན་གྱི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ བཙན་གྱི་དྲེགས་པའི་སྲོག་དབང་ཐོབ་པར་ཤོག༔ ཙ་ས་མ་ཡ་ན་ར་ཀན༔ གནོད་སྦྱིན་ཐོགས་ལ༔ ཧཱུྃ༔ ནུབ་བྱང་སྡེ་དཔོན་ཀུན་གྱི་གཙོ་བོ་ནི༔ གནོད་སྦྱིན་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔
གནོད་སྦྱིན་དྲེགས་པའི་སྲོག་དབང་ཐོབ་པར་ཤོག༔ ཤ་ས་མ་ཡ་ན་ར་ཀན༔ ཀླུ་ཐོགས་ལ༔ ཧཱུྃ༔ བྱང་ཤར་སྡེ་དཔོན་ཀུན་གྱི་གཙོ་བོ་ནི༔ ཀླུ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ ཀླུ་ཡི་དྲེགས་པའི་སྲོག་དབང་ཐོབ་པར་ཤོག༔ ན་ས་མ་ཡ་ན་ར་ཀན༔ གཟའ་ཐོགས་ལ༔
ཧཱུྃ༔ སྟེང་ཕྱོགས་སྡེ་དཔོན་ཀུན་གྱི་གཙོ་བོ་ནི༔ གཟའ་ཡི་དམག་དཔོན་དྲེགས་པ་དམ་ཚིག་ཅན༔ དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ གཟའ་ཡི་དྲེགས་པའི་སྲོག་དབང་ཐོབ་པར་ཤོག༔ རཱ་ཧུ་ལ་ས་མ་ཡ་ན་ར་ཀན༔ དམ་ཅན་ཐོགས་ལ༔ ཧཱུྃ༔ འོག་ཕྱོགསསྡེ་དཔོན་ཀུན་གྱི་གཙོ་བོ་ནི༔ དམ་ཅན་དམག་དཔོན་དྲེགས་པ་དམ་ཚིག་ཅན༔
དེང་འདིར་སྐལ་ལྡན་རིགས་ཀྱི་བུ་ཁྱོད་ལ༔ དམ་ཅན་དྲེགས་པའི་སྲོག་དབང་ཐོབ་པར་ཤོག༔ ཨོཾ་སཱ་དྷཱུ་རཱ་ཛ་ས་མ་ཡ་ན་ར་ཀན༔ དེ་ནས་བཀའ་བསྒོ་བ་ནི། ཧོ། དུས་གསུམ་གྱི་རྒྱལ་བ་སྲས་དང་བཅས་པ་རྣམས་དང༌། ཁྱད་པར་དུ་ངེས་དོན་སྙིང་པོ་གསང་སྔགས་རྡོ་རྗེ་ཐེག་པའི་བསྟན་པ་རིན་པོ་ཆེ། འཛིན་སྐྱོང་སྤེལ་བའི་ཕྲིན་ལས་ཀྱི་ཉིན་བྱེད་ཇི་སྲིད་ཀྱི་བར་དུ་མི་ནུབ་པའི་གཉེར་ཁ་བླངས་ཤིང༌། བསྟན་པ་སྲུང་བར་ཞལ་གྱིས་བཞེས་པ་དམ་པའི་ཆོས་སྐྱོང་ཡོངས་ཀྱི་རྒྱལ་པོ། དཔལ་ལྡན་ཡེ་ཤེས་མགོན་པོ།
ཡུམ་མཆོག་འདོད་ཁམས་དབང་ཕྱུག ། ཞིང་སྐྱོང་དཔལ་འབར་སྟོབས་ལྡན། གཟའ་རྒོད་དུག་གི་སྤུ་གྲི། བཙན་རྒོད་མེ་འོད་གདོང་ཅན། དཀོར་བདག་དཔེ་ཧར་ཆེན་པོ་སོགས་ཆོས་སྐྱོང་དྲག་པོ་སྡེ་ལྔ་སྤྲུལ་པ་ཡང་སྤྲུལ་འཇིག་རྟེན་དྲེགས་པའི་སྡེ་དཔོན་ཆེན་པོ་བརྒྱད། བཀའ་སྡོད་མངག་གཞུག་ཕོ་ཉ་དང་བཅས་པ་རྣམས་ཀྱིས། ཆོས་སྐུ་ཀུན་ཏུ་བཟང་པོ། ལོངས་སྐུ་རྒྱལ་བ་ཞི་ཁྲོ། སྤྲུལ་སྐུ་མཆོག་གི་རིག་འཛིན་རྣམ་བརྒྱད། ཨོ་རྒྱན་པདྨ་འབྱུང་གནས།
མཁའ་འགྲོ་ཡེ་ཤེས་མཚོ་རྒྱལ། རྗེ་འབངས་ཉི་ཤུ་རྩ་ལྔ། གནུབས་སྟོན་སངས་རྒྱས་ཡེ་ཤེས། ཆོས་རྒྱལ་རྩ་གསུམ་གླིང་པ། རིག་འཛིན་ཧཱུྃ་ནག་འགྲོ་འདུལ། རིག་འཛིན་མི་འཇིགས་རྡོ་རྗེ་ནས་རྩ་བའི་བླ་མ་སཱུརྻ་རསྨིའི་བར་བྱོན་པའི་རྩ་བ་དང་བརྒྱུད་པར་བཅས་པ་རྣམས་ཀྱི་བཀའ་དང༌། དམ་ལ་མ་འདའ་བར་དམ་ཚིག་གི་རིམ་པར་རྗེས་སུ་དགོངས་ལ། སྤྱིར་སངས་རྒྱས་ཀྱི་བསྟན་པ་སྲུངས། དཀོན་མཆོག་གི་དབུ་འཕངས་བསྟོད། ཆོས་མི་ནུབ་པའི་རྒྱལ་མཚན་ཚུགས།
བླ་མ་དམ་པའི་སྐུ་ཚེ་སྲིངས། མཛད་ཕྲིན་སྤེལ། བསྟན་པ་རིན་པོ་ཆེར་རིམ་གྲོ་དང་བཀུར་སྟི་བཅས་ཏེ་བླ་ནས་བླ་རུ་སྤེལ་ཅིག ། སེམས་ཅན་གྱི་ཕན་བདེ་སྤེལ། འཇིགས་རྟེན་གྱི་རྒུད་པ་སོལ། སྣོད་བཅུད་ཀྱི་ལེགས་ཚོགས་སྐྱེད། གདུག་ཅན་གྱི་གཉའ་ནས་ནོན། དམ་ཅན་གྱི་སྡོང་གྲོགས་གྱིས། དམ་མེད་ཀྱི་དབང་པོ་སྣུབས། ཐར་འདོད་ཡོངས་ཀྱི་རེ་བ་སྒྲུབས་ཤིག
ཁྱད་པར་དུ་རིག་པ་འཛིན་པ་འདི་ཉིད་དམ། རྡོ་རྗེའི་སློབ་མ་འདི་ཁྱེད་ལ་གཏད་ཀྱིས་ལུས་དང་གྲིབ་མ་བཞིན་སྲུངས་ཤིག ། ཇི་སྲིད་བྱང་ཆུབ་མ་ཐོབ་ཀྱི་བར་དུ་ཕྱི་ཡི་དགྲ།

ནང་གི་བགེགས། གསང་བའི་བར་དུ་གཅོད་པ་ཐམས་ཅད་ལས་སྲུངས་ཤིག ། མདུན་ནས་བསུས་ཤིག ། རྒྱབ་ནས་སྐྱོར་ཅིག ། འགལ་རྐྱེན་དང་གཡོལ་ཅིག ། མཐུན་རྐྱེན་དང་སྤྲོད་ཅིག ། གལ་ཏེ་ཞི་བའི་ཐབས་ཀྱིས་འདུལ་མ་ནུས་ན་གང་དང་འཚམས་པའི་ཕྲིན་ལས་དྲག་པོས་ཚར་ཆོད་ཅིག ། སྡང་བའི་དགྲ་སོད། གནོད་པའི་བགེགས་ཆོམ། བར་ཆད་ཀྱི་རྐྱེན་བཟློག་བསམ་པ་སྒྲུབས་རེ་བ་སྐོངས། ཚེ་སྲིངས་དཔལ་སྐྱེད།
རྒྱགས་མཐུད། ཕྱི་ཡི་ཚེ་བསོད། ནང་གི་ཉམས་རྟོགས། གསང་བའི་ཡེ་ཤེས་དང་ཡོན་ཏན་མ་ལུས་པ་གོང་ནས་གོང་དུ་སྤེལ་ནས། དམ་པའི་ཕྲིན་ལས་བླར་འཕེལ་བར་མཛད་དུ་གསོལ་ལོ། ། བསམ་པ་ངན་པ་རྒྱུད་ལ་མི་སྐྱེ་བར་མཛད་དུ་གསོལ། ། བྱས་ཚད་གཞན་དོན། བསམ་ཚད་བླ་མ། གང་བརྩམ་ཆོས་དང་མཐུན་པར་མཛད་དུ་གསོལ། ཁྱད་པར་དུའང་རིན་ཆེན་བྱང་ཆུབ་ཀྱི་སེམས་རིན་པོ་ཆེ་མ་སྐྱེས་པ་སྐྱེས།
སྐྱེས་པ་མི་ཉམས་ཤིང་གོང་ནས་གོང་དུ་འཕེལ་བར་མཛད་དུ་གསོལ། ཐབས་ལ་མཁས་པའི་ཕྲིན་ལས་ཀྱི་སྒོ། ལུས་ལ་གཟི་བརྗིད། ངག་ལ་ནུས་པ། སེམས་ལ་ཏིང་འཛིན་ཁྱད་པར་ཅན་ཐོབ་ནས། སྣང་བ་དབང་དུ་བསྡུས། ཕས་རྒོལ་ཟིལ་གྱིས་གནོན། དགྲ་གདོན་ཐལ་བར་བརླག་པ་སོགས་ཕྲིན་ལས་རབ་འབྱམས་ལ་དབང་འབྱོར། ཆོས་བཞིན་ཡིད་ལ་བསམ་པའི་དོན་ཐམས་ཅད་བདེ་བླག་ཏུ་འགྲུབ་པ་དང༌། མཐར་ཐུག་ཕྱག་རྒྱ་ཆེན་པོ་མཆོག་གི་དངོས་གྲུབ་ལ་སྦྱོར་ཅིག །
ཆོས་སྐྱོང་མཐུ་མ་ཆུང༌། དམ་ཅན་རྩལ་མ་ཞན། མངོན་པར་འདོད་པའི་དངོས་གྲུབ་བདེ་བླག་ཏུ་སྩོལ་ཅིག ། དེ་ནས་དམ་ཚིག་ལ་སྤྱིར་མཆོད་གཏོར་བསྐང་བཤགས་མ་ཆག་པར་བརྩོན་པ་བྱོས་ཤིག དེ་ལྟར་ཁྱེད་རང་རྣམས་ཀྱིས་རྒྱུན་དུ་མགོན་པོའི་དམ་ཚིག་མ་བྲལ་ན༔ བུ་བཞིན་དུ་སྐྱོང་ཞིང་ལུས་དང་གྲིབ་མ་བཞིན་དུ་འཁོར་ཏེ༔ སངས་རྒྱས་ཀྱི་བསྟན་པ་གཉན་པོ་སྲུང་བའི་རྫུ་འཕྲུལ་གྱད་ཆེན་གྱི་རྫོང་བཙན་ཞིང་བྱ་ར་འགྲུབ་པར་འགྱུར་རོ༔ ཞེས་གསུངས་པའི་རྡོ་རྗེའི་དམ་ཚིག་གི་རིམ་པ་ལ་སྤང་བླང་ཚུལ་བཞིན་དུ་བྱ་སྙམ་པས་འདིའི་རྗེས་ཟློས་མཛོད། གཙོ་བོ་རྡོ་རྗེ་འཛིན་པ་ཆེས༔ དམ་པའི་བཀའ་ནི་ལེགས་སྩལ་པའི༔
དམ་ཚིག་མི་གཡེལ་སྲོག་ལྟར་བསྲུང་༔
ལན་གསུམ། གསང་བའི་བཀའ་གཏད་ཟབ་མོ་ལེགས་པར་ཐོབ་པའི་གཏང་རག་ཏུ་མཎྜལ་འབུལ་བར་ཞུ། ཞེས་མཎྜལ་འབུལ། བཅུ་བཞི་པ་བཀའ་དང་བསྟན་པ་སྐྱོང་བ་ཆོས་སྐྱོང་དྲེགས་པའི་སྲོག་གཏད་ཀྱི་ལེ་ཚན་ནོ། ། དེ་ལྟར་ལུས་ལོངས་སྤྱོད་ཐམས་ཅད་དེང་ནས་བླ་མ་ལ་འབུལ་བས་ཆ་ཤས་ནས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་ཉིད་ཀྱི་བྲན་དུ་མཆིས༔ རྗེ་ཡི་སློབ་མར་བཟུང་ནས་སུ༔ རྒྱ་ཆེན་སྤྱོད་ལ་སྐྱོང་དུ་གསོལ༔ དེ་ནས་རང་གཞན་གྱི་དོན་རྒྱ་ཆེན་འགྲུབ་ཆེད་དགེ་བ་སེམས་ཅན་གྱི་དོན་དུ་བསྔོ་བར་མ་བྱས་ན་ལས་མཐའ་མི་བཙན་པས།
འདི་ལྟར་བཟང་པོ་སྤྱོད་པའི་སྨོན་ལམ་གྱི་མདོ་ལས། དུས་གསུམ་གཤེགས་པའི་རྒྱལ་བ་ཐམས་ཅད་ཀྱི། ། ཞེས་དང༌། ཇི་ཙམ་ལས་དང་ཉོན་མོངས་མཐར་གྱུར་པ། ། བདག་གི་སྨོན་ལམ་མཐའ་ཡས་དེ་ཙམ་མོ། ། ཞེས་གསུངས་པ་བཞིན་རང་གཞན་རྣམས་ཀྱིས་དུས་གསུམ་དུ་བསགས་པའི་དགེ་ཚོགས་རྣམས་སེམས་ཅན་ཐམས་ཅད་བྱང་ཆུབ་འཐོབ་པའི་རྒྱུར་བསྔོ་ཞིང་སྨོན་ལམ་རྣམ་པར་དག་པས་མཚམས་སྦྱོར་ཀྱང་གནང་བར་ཞུ། བསོད་ནམས་འདི་ཡིས་ཐམས་ཅད་གཟིགས་པ་ཉིད། ། སོགས་བརྗོད་ལ་སློབ་མ་རྣམས་གྲོལ་ལོ། ། གསུམ་པ་རྗེས་ཀྱི་རིམ་པ་ཚོགས་ལ་རོལ་ཞིང་ལྷག་གཏོར་ཐུགས་དམ་བསྐུལ་བ་ཆད་བརྟན་རྟ་བྲོ་མཆོད་བསྟོད་བཟོད་གསོལ། རྫོགས་རིམ་བསྔོ་སྨོན་ཤིས་བརྗོད་སོགས་སྤྱི་ཆིངས་ལྟར་བྱ།
བླ་མའི་ཐུགས་སྒྲུབ་བདེ་གཤེགས་ཀུན་འདུས་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་སྨིན་བྱེད་དབང་བསྐུར་གྱི་རིམ་པ་རྒྱས་འབྲིང་བསྡུས་གསུམ་ལས། འདི་ནི་སྤྲོས་བཅས་དབང་ཆེན་མན་ངག་ཞལ་གདམས་བཅུ་གསུམ་པོ་སོ་སོར་ཕྲལ་བའི་ཚུལ་ལོ། ། གོང་གསལ་འདི་བཞིན་རྩ་ཐོ་དང་ཟིན་བྲིས་རྣམས་སུ་གསལ་ཡང༌། གཏིང་མ་དཔོགས་པའི་འདི་གའི་གཞུང་པོད་དང༌། དབང་ཆོག་ཡོངས་རྫོགས་ཐམས་ཅད་མཁྱེན་གཟིགས་དིལ་མཁྱེན་རྡོ་རྗེ་འཆང་ཉིད་ལ་ཕུལ་ནས་བཀའ་འདྲི་ཞིབ་པར་ཞུས་སྐབས། ཞིབ་པར་གཟིགས་ནས་འདི་བཞིན་སྔ་འགྱུར་གཏེར་ཕྱོགས་འདིར་མང༌། གཏེར་ཆེན་པདྨ་གླིང་པའི་ཆོས་སྡེ་ལའང་དབང་བཞི་སོ་སོ་རུ་ཕྱེས་པ་དང་སྟ་གོན་ལའང་རྟ་མགྲིན་གྱི་དབང་བཞི་ཡོད་པ་སོགས། འདི་བཞིན་མང་པོ་ཡོད་པའི་སྒོས་ཆོས་ཡིན་པས་སོ་སོ་རུ་བསྐུར་བས་ཆོག ། འོན་ཀྱང་སྔ་མའི་ཕྱག་སྲོལ་ཕལ་ཆེ་བར་སྒྲུབ་ཆེན་འཚོགས་ཏེ་སྟ་གོན་ནས་བཟུང༌། རིམ་བཞིན་དབང་བཞི་སོགས་བསྐུར་བའི་སྒྲུབ་དབང་བྱ་སྲོལ་ཡོད་པ་ལྟར་རེད་མོད།
ད་ལྟའི་སྐབས་དེ་འདྲ་མི་ཡོང༌། མ་འོངས་བར་དབང་ཁྲིགས་ཞིབ་པ་ཞིག་དགོས་པར་འདུག་གསུངས་པས་དེ་བཞིན་ཉིད་ནས་མཛད་རོགས་ཞུས་པས་ཡོང་ཡོང་གསུང༌། འོན་ཀྱང་ད་རེས་འདི་བཞིན་ཐོན་དང་ཞེས་ཞིབ་པར་བཀའ་སྩལ་བ་དང༌། ཡར་ལ་མ་ཞུས་ཀྱང་ཁྱོད་ལ་བཀའ་བབ་རེད་པས། དབང་ལུང་རྒྱུན་སྤེལ་བྱེད་རྒྱུ་གལ་ཆེ་བའི་ཕྱག་བྲིས་ཞིག་ཀྱང་གནང་བ་རྣམས་ད་སྐབས་བསམ་ན་ལུང་བསྟན་ཞིག་ཡིན་པར་གོ ། དེ་སྐབས་རང་བརྗེད་ངེས་ཆེ་བའི་གོ་རིམ་སོགས་བསླབ་བྱ་རྣམས་བསྙེལ་ཐོ་རུ་བཀོད་པ་དང༌། ཞིབ་ཕྲ་རྣམས་གཏེར་ཆེན་རྩ་གསུམ་གླིང་པའི་གཏེར་མཐའ་སྐྱོང་བ། གཏེར་འབྱིན་སྤྲུལ་སྐུ་པད་རྒྱལ་གླིང་པ་རིན་པོ་ཆེར་གཏེར་ཁ་གོང་མའི་སྨིན་གྲོལ་མཎྜལ་གྱི་ཚུལ་དུ་འབུལ་བའི་སྐབས། བཀའ་འདྲི་ཞིབ་པར་ཞུས་ལ་དཀའ་གནད་རྣམས་དྲན་རྟེན་མཆན་དུ་བཏབ་པ་དང༌། ཕྱིས་གཏེར་ཆེན་ཆོས་ཀྱི་རྒྱལ་པོ་ཨོ་རྒྱན་རོག་རྗེ་གླིང་པའི་པདྨ་ཁྲག་འཐུང་གི་དབང་ཆོག་ཆོག་བསྒྲིགས་ལག་ཏུ་སོན་པས།
ཕལ་ཆེར་དགོངས་པ་གཅིག་ཏུ་བབ་འདུག་པ་བཞིན། སྔ་འགྱུར་རིག་པ་འཛིན་པའི་སྡེ་སྣོད་ཀྱི་སྨིན་གྲོལ་སྤྱི་ཁོག་དང༌། རང་གཞུང་རྩ་བའི་དགོངས་པ་གཉིས་དཔྱད་བསྡུར་བྱས་ཤིང་འཁོར་ལོའི་མགོན་པོ་རྣམ་གཉིས་ཀྱི་མན་ངག་གཞིར་བཟུང༌། དབང་གཞུང་གབ་འཁྲུགས་དཀྱུས་པ་རྣམས་བསྲང་ནས་གསང་བ་སྤྱི་གཞུང་བཞིན་དབང་ཆོག་ཡོངས་རྫོགས་ཆོག་བསྒྲིགས་འདི་ཉིད། སྒོ་ཆེན་སྤྲུལ་མིང་འཛིན་པ་གནམ་ལྕགས་གསང་སྔགས་བསྟན་འཛིན་གྱིས་རབ་བྱུང་བཅུ་བདུན་པ་ཤིང་མོ་བྱའི་ལོ་དབྱུག་གུའི་བུ་མོ་སྲང་གི་ཁྱིམ་དུ་ཞུགས་པའི་དམར་ཕྱོགས་བཟང་པོ་གསུམ་པ། རྒྱལ་བ་ལྷ་ལས་བབས་པའི་ཚེས་བཟང་དགེ་བར་འཛམ་གླིང་ས་ཡི་གོ་ལའི་ནུབ་གླིང་མང་སྡེ་གཅིག་དྲིལ་རྒྱལ་ཁབ་ཆེན་པོའི་ནང་གསེས། མོང་ཀྲན་ན་ཨེ་ཝྃ་བསྟི་གནས་སུ་གྲུབ་པར་བཀོད་པ་འདིས་ཀྱང་བསྟན་པ་དར་རྒྱས་ཡུན་དུ་གནས་པའི་རྒྱུར་གྱུར་ཅིག། །། ༼ཉ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། དབང་ཆོག་བསྡུས་པ་ཡེ་ཤེས་འོད་ཀྱི་དྲྭ་བ་སྲིད་ཞི་ཀུན་ཁྱབ་ཅེས་བྱ་བ་བཞུགས་སོ། ། བླ་མ་རྩ་གསུམ་ཀུན་འདུས་མཚོ་སྐྱེས་རྗེ། །
དབྱེར་མེད་རང་རིག་བླ་མར་གུས་བཏུད་དེ། ། བདེ་གཤེགས་བཀའ་འདུས་ཆོས་ཀྱི་རྒྱ་མཚོ་ཡི། ། སྨིན་བྱེད་ཡེ་ཤེས་འོད་དྲྭ་འདིར་སྤྲོས་བྱ། དེའང་རྩ་གསུམ་བཀའ་འདུས་ཆོས་ཀྱི་རྒྱ་མཚོའི་སྤྱི་དྲིལ་བསམ་པ་ལྷུན་འགྲུབ་མའི་དབང་བསྐུར་བསྡུས་པ། ཡེ་ཤེས་འོད་ཀྱི་དྲྭ་བ་ཁྲིགས་སུ་བསྡེབ་པ་སྲིད་ཞི་ཀུན་ཁྱབ་སྤྲོ་བ་ལ་གསུམ་སྟེ། སྦྱོར་དངོས་རྗེས་གསུམ་མོ། ། དང་པོ་སྦྱོར་བ་ནི། མདུན་སྟེགས་ཁེབ་ལྡན་གྱི་སྟེང་དུ་དཀྱིལ་འཁོར་རམ་ཚོམ་བུ་བཀོད་པའི་དབུས་སུ་རྣམ་བུམ་རྒྱན་ཅན། བྷནྡྷ། མེ་ལོང༌།
གཏོར་མ། བདེར་འདུས་ཀྱི་ལྷ་ཙཀ་ཡོངས་རྫོགས་ཕྱོགས་བསྡུས་སམ། མ་འབྱོར་ན་གུ་རུའི་སྐུ་འབག་གཅིག་པུས་ཀྱང་རུང༌། སྔགས་བྱང༌། ཤེལ་རྡོ། ཞི་དྲག་གི་ཆས། ལས་བཞིའི་ཕྱག་མཚན་བཅས་དབང་རྫས་དང༌། བདག་བསྐྱེད་རྩ་གསུམ་སྤྱི་གཏོར་སྨན་རཀ་གཏོར་གསུམ། ཆད་བརྟན་བསྐུལ་གསུམ། ཆོས་སྲུང་གཏོར་མ།
སྔོན་གཏོར་རྣམས་འདུ་བྱ་ལ། དཀྱིལ་འཁོར་གྱི་ཕྱི་རུ་ཆུ་གཉིས་ཉེར་སྤྱོད་བསྐོར་བཤམ་དང༌། སློབ་དཔོན་གྱི་མདུན་དུ་ལས་བུམ་ཌཱ་དྲིལ་ནས་ཡུངས་ནང་མཆོད་སོགས་བཀོད་པས་ཉེར་མཁོ་ཚང་བར་བྱའོ། ། གཉིས་པ་དངོས་གཞི་ལ། ཐོག་མར་ཚིག་བདུན་གསོལ་འདེབས། སྐུ་གསུམ་གསོལ་འདེབས། རྣམ་ཐར་གསོལ་འདེབས། གསོལ་འདེབས་འབྲལ་མེད་མ་རྣམས་སྔོན་དུ་འགྲོ་བས། བདག་བསྐྱེད་བདེར་འདུས་སམ་རྩ་བ་གཅིག་དྲིལ་གང་རུང་གི་སྒོ་ནས་སྐྱབས་སེམས་ནས་བསྟོད་པའི་དཀྱུས་ལྟར་བཏང་ལ་ཛཔ྄་ཁང་དབྱེ་ཞིང༌། ཛཔ྄་བསྐུལ་ནས་བསྙེན་སྒྲུབ་ཅི་ནུས་ཀྱི་རྗེས་སུ་བུམ་པ་གཉིས་སྤྱི་ཆིངས་ལྟར་སྒྲུབ་ལ་མཆོད་བསྟོད་འོད་ཞུ་བྱ།
རིག་མེ་དོར་བ་གནང་ཞུས་ཆོས་སྐྱོང་གཏོར་འབུལ་དང༌། སྐོང་བཤགས་ཚོགས་འཁོར་དྲངས་པའི་བར་དཀྱུས་ལྟར་བྱའོ། ། དེ་ནས་སློབ་མ་རྣམས་སྒོ་དྲུང་དུ་བོས་པ་ལ་ལས་བུམ་གྱི་ཆུས། ཧཱུྃ༔ བདེ་གཤེགས་རྒྱལ་བ་རྣམས་ཀྱི་ཡེ་ཤེས་ཆུ༔ སྐལ་ལྡན་སློབ་མའི་ལུས་ངག་ཡིད་གསུམ་ལ༔ གནས་པའི་ཉེས་ལྟུང་དྲི་མའི་ཚོགས་རྣམས་ཀུན༔ བཀྲུ་བར་བགྱིའོ་བྱང་ཞིང་དག་གྱུར་ཅིག༔ ཨོྃ་བཛྲ་ཨ་མྲྀ་ཏ་ཀུཎྜ་ལི་ཧཱུྃ༔ སརྦ་པཱ་པཾ་ད་ཧ་ན་ཤཱནྟིཾ་ཀུ་རུ་ཡེ་སྭཱ་ཧཱ༔
དེ་ནས་བགེགས་གཏོར་བསང་སྦྱང་ནི། ཧྱ་གྷྲྀ་ཝ ས་བསང༌། སྭ་བྷཱ་ཝ ས་སྦྱངས། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ལན་ཆགས་བགེགས་ཀྱི་གཏོར་མ་ཁ་དོག་དྲི་རོ་ནུས་པ་ཕུན་སུམ་ཚོགས་པར་གྱུར༔ ཨོྃ་ཨཱཿཧཱུྃ༔ སརྦ་བྷུ་ཏ་ཨ་ཀརྵ་ཡ་ཛཿ ཨོཾ་སརྦ་བིགྷྣཱན་ན་མཿ སརྦ་ཏ་ཐཱ་ག? བ་ལིཾ་དྱེ་སྭཱ་ཧཱ། ལན་གསུམ་གྱིས་བསྔོ། ན་མོཿ
རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི? ཆོས་ཀྱི? དགེ་འདུན་གྱི? གསང་སྔགས་རིག་སྔགས་གཟུངས་སྔགས་སྙིང་པོའི་སྔགས་དང་ཕྱག་རྒྱ་ཏིང་ངེ་འཛིན་རྣམས་ཀྱི་བཀའ་བདེན་པ་དང༌། ཁྱད་པར་དུ་བླ་མ་རྩ་གསུམ་བཀའ་འདུས་ཀྱི་ལྷ་ཚོགས་བཀའ་སྡོད་དམ་ཅན་རྒྱ་མཚོའི་ཚོགས་དང་བཅས་པ་རྣམས་ཀྱི་བཀའ་བདེན་པ་དང༌། བདེན་པ་ཆེན་པོའི་བྱིན་རླབས་ཀྱིས་དེང་འདིར་སྐལ་ལྡན་གྱི་སློབ་མ་འདི་རྣམས་ལ། སྨིན་བྱེད་ཀྱི་དབང་བསྐུར་ཟབ་མོ་སྒྲུབ་པ་དང་མཆོག་ཐུན་གྱི་དངོས་གྲུབ་འཐོབ་པ་ལ་མི་དབང་བར་བྱེད་པའི་གདོན་བགེགས་ལོག་པར་འདྲེན་པ་ཐམས་ཅད། མཆོད་སྦྱིན་གྱི་གཏོར་མ་བཟང་པོ་འདིས་ཚིམས་པར་གྱིས་ལ་རང་རང་སོ་སོའི་གནས་སུ་ཕྱིར་དེངས་ཤིག ། གལ་ཏེ་མི་འགྲོ་ན་ཁྲོ་བོ་ཡེ་ཤེས་ཀྱི་རྡོ་རྗེའི་མེ་རབ་ཏུ་འབར་ནས་བགེགས་ཁྱེད་རྣམས་ཀྱི་མགོ་བོ་ཚལ་པ་བརྒྱར་འགས་པར་འགྱུར་ཏ་རེ། རོལ་མོ་འཚམ་རྔམ་དང་བཅས་ཧཱུྃ་བཞིའི་སྔགས་ཀྱིས་བསྐྲད། ཡུངས་དཀར་གྱིས་བྲབ། གུ་གུལ་བདུག །
སྟེང་འོག་ཕྱོགས་མཚམས་ཐམས་ཅད་རྡོ་རྗེའི་ར་བ་དྲྭ་བ་གུར་བླ་རེ་ཡེ་ཤེས་ཀྱི་མེ་དཔུང་རབ་ཏུ་འབར་བའི་སྲུང་འཁོར་ཡངས་ཤིང་རྒྱ་ཆེ་བ་ཅིས་ཀྱང་མི་ཆོད་མི་ཤིགས་པར་གྱུར། ཨོཾ་བཛྲ་རཀྵ་རཀྵ་སྭཱ་ཧཱ། ཞེས་སྲུང་འཁོར་བསྒོམ་མོ། ། དེ་ནས་མེ་ཏོག་བཀྱེ་བསྡུ་བྱས་ལ། དེ་ནས་སློབ་དཔོན་གྱིས་ཞྭ་ཆོས་དང་བཅས་སྒྲ་དག་ལ་གསལ་བའི་སྒོ་ནས། ད་འོ་ན། ནམ་མཁའ་དང་མཉམ་པའི་སེམས་ཅན་ཐམས་ཅད། རྣམ་མཁྱེན་རྫོགས་པའི་སངས་རྒྱས་ཀྱི་གོ་འཕང་འཐོབ་པར་བྱ། དེའི་ཆེད་དུ་སྨིན་བྱེད་ཀྱི་དབང་བསྐུར་ཟབ་མོ་གསན་ཏེ་ལམ་རིམ་གཉིས་ལ་བསླབ་པར་བྱའོ་སྙམ་པའི་བསམ་པ་བྱང་ཆུབ་མཆོག་ཏུ་ཐུགས་བསྐྱེད་པ་ཟབ་མོ་གསལ་བཏབ་སྟེ་གསན་འཚལ། དེ་ལ་གང་གསན་པར་བྱ་བའི་ཆོས་ཀྱི་རིམ་པ་ནི།
བདག་ཅག་གི་སྟོན་པ་ཐབས་མཁས་ལ་ཐུགས་རྗེ་ཅན་དེ་ཉིད་ཀྱིས་གདུལ་བྱའི་ཁམས་དབང་བསམ་པའི་བག་ལ་ཉལ་གྱི་རིམ་པ་དང་མཐུན་པར། ཆོས་ཕུང་བརྒྱད་ཁྲི་བཞི་སྟོང་སོགས་དམ་པའི་ཆོས་ཀྱི་བདུད་རྩི་བསམ་གྱིས་མི་ཁྱབ་པ་ཞིག་གསུངས་པ། ཐམས་ཅད་བསྡུ་ན་དམན་མཆོག་གཉིས་སུ་འདུ། ཐེག་ཆེན་ལའང་མདོ་སྔགས་གཉིས་ལས་ཕྱི་མ། དེ་ལའང་གསར་རྙིང་གཉིས་ལས་སྔ་འགྱུར་རྙིང་མ་ཡིན། དེ་ལའང༌། བཀའ་གཏེར་དག་སྣང་གི་བབ་སོ་ཆེན་པོ་གསུམ་ལས། ཟབ་མོ་གཏེར་གྱི་ཕྱོགས་སུ་གཏོགས་ཤིང༌། སྤྲུལ་པའི་གཏེར་སྟོན་རིམ་བྱུང་ལས་འདི་ནི་གནུབས་ལོའི་རྣམ་འཕྲུལ་རྩ་གསུམ་གླིང་པ་ཆོས་ཀྱི་རྒྱ་མཚོས། ངོ་མཚར་སྒྱུ་འཕྲུལ་བསམ་གྱིས་མི་ཁྱབ་པའི་སྒོ་ནས་གཏེར་གནས་སུམ་ཅུ་རྩ་དགུ་ལས་ཟབ་གཏེར་བདུན་ཅུ་རྩ་ལྔ་སོགས་རིམ་པར་བཞེས་པའི་ནང་ཚན།
བླ་རྫོགས་ཐུགས་གསུམ་ལས་ཐུགས་སྒྲུབ་ཀྱི་ཁོངས་སུ་གཏོགས་པ་མ་ཟད། སྤྱིར་སྔ་འགྱུར་དུ་གྲགས་ཆེ་བའི་བཀའ་དགོངས་ཕུར་གསུམ་ལས། འདི་ནི་རྩ་གསུམ་དགོངས་འདུས་སམ་བཀའ་འདུས་ཆོས་ཀྱི་རྒྱ་མཚོའི་ཆོས་སྡེ་སུ་གཏོགས་པ་ཡིན་ཏེ། དེའི་ཚུལ་ཡང༌། འོད་གསལ་སྙིང་པོའི་གསང་ལམ་ནས་ཚེ་གཅིག་འོད་སྐུར་གྲུབ་པའི་ཉག་བླ་འཇའ་ལུས་པ་པདྨ་བདུད་འདུལ་གྱི་ཞལ་སྔ་ནས་མཛད་པའི་གསོལ་བསྡུས་ལས། རྩ་གསུམ་དགོངས་པ་འདུས་པའི་ཀློང་ཡངས་ནས། ། རྩ་གསུམ་རྡོ་རྗེ་འཆང་དང་དབྱེར་མེད་པ། ། རིག་འཛིན་གར་དབང་རྩ་གསུམ་གླིང་པ་ལ། ། གསོལ་བ་འདེབས་སོ་བྱིན་རླབས་དབང་བསྐུར་སྩོལ། ། རྩ་གསུམ་དགོངས་འདུས་བསྟན་སྲུང་ཞལ་བཞེས་པའི། །
ཞེས་དང༌། རང་གཞུང་ལས། དེ་ནས་ལྷ་སྲས་མུ་ཁྲི་བཙན་པོ་དང་༔ རྗེ་འབངས་རྒྱ་མཚོ་བཀའ་ཡི་འབངས་བཅས་ནས༔ བསམ་ཡས་དམ་པའི་རྒྱ་མཁར་རྩེ་དགུའི་མདུན༔ ཕོ་བྲང་དབུ་རྩེ་རིམ་གསུམ་དག་ལ་ནི༔ མ་འོངས་ལུང་བསྟན་ཞུས་པ་སྔ་མ་དང་༔ མཆིམས་ཕུར་བདེར་འདུས་སྐོར་གསུམ་བར་པའི་སྐབས༔ ཕྱི་མ་ཁྲ་འབྲུག་བཀའ་འདུས་ཞལ་ཕྱེས་ཚེ༔ ཞུས་ལན་ཞལ་གདམས་ལེའུ་བདུན་མ་དང་༔
སྔ་ཕྱི་ཐམས་ཅད་བཀྲ་ཤིས་མཐའ་རྟེན་དུ༔ རྗེ་འབངས་རྒྱལ་བློན་དགོངས་པ་རྫོགས་པ་ཡི༔ སྨོན་ལམ་བསམ་པ་ལྷུན་འགྲུབ་རྒྱབ་ཆོས་བཞག༔ ཞལ་གདམས་གསོལ་འདེབས་ཕྱོགས་གཅིག་བསྒྲིགས་ནས་སུ༔ བསྐྱེད་རྫོགས་གཉིས་བཅས་ལག་ལེན་གདམས་པ་གནང་༔ མན་ངག་བཅུ་གསུམ་ངོ་སྤྲོད་རྣམ་ལྔ་བཞག༔ ཅེས་གསུངས་པ་བཞིན། ཆོས་རྒྱལ་ཁྲི་སྲོང་སོགས་ལས་ཅན་དག་པའི་འཁོར་རྣམས་ལ་ཐོག་མར་བསམ་ཡས་དབུ་རྩེ་རིམ་གསུམ་སོགས་སུ་བདེ་གཤེགས་བཀའ་འདུས་ཆོས་ཀྱི་འཁོར་ལོ་བསྐོར་བ་དང༌། བར་དུ་མཆིམས་ཕུའི་བྲག་དམར་ཀེའུ་ཚང་དུ་ཐུགས་སྲས་སྙིང་གི་བུ་དགུ་ལ་བདེར་འདུས་སྐོར་གསུམ་གྱི་སྨིན་གྲོལ་ཕོག་ཅིང་ཞལ་གདམས་བསྩལ། ཐ་མ་ཁྲ་འབྲུག་ཏུ་ལྷ་སྲས་རྗེ་འབངས་ཐུགས་ཀྱི་བུ་ལྔ་ལ་བཀའ་འདུས་ཆོས་ཀྱི་རྒྱ་མཚོའི་སྨིན་གྲོལ་ཞུས་ལེན་ཞལ་གདམས་བཅས་མང་དུ་བསྩལ།
སྔ་ཕྱི་ཐམས་ཅད་ཀྱི་མཐའ་རྟེན་དུ་རྒྱབ་ཆོས་བསམ་པ་ལྷུན་འགྲུབ་མ་ཞལ་གདམས་མན་ངག་བཅུ་གསུམ་སོགས་རྒྱས་པར་བཀའ་བསྩལ། ཕྱིས་སུ་གུ་རུས་གུང་ཐང་ལ་ཐོག་ཏུ་ལྷ་སྲས་མཆོག་དང་སྐྱེལ་ལེན་གྱི་ཚུལ་དུ་གནང༌། མ་འོངས་རྗེ་འབངས་རྣམས་ཀྱི་དོན་དུ་ཟབ་གཏེར་དུ་བཞག་དགོས་པའི་བཀའ་བསྩལ་བཞིན། ཞེས་གསུངས་པ་བཞིན། བོད་ཡུལ་རྡོ་རྗེ་གདན་དཔལ་བསམ་ཡས་མི་འགྱུར་ལྷུན་གྱི་གྲུབ་པའི་གཙུག་ལག་ཁང་དང༌། ཉེ་བའི་ཆར་སྔར་གུ་རུས་རྗེ་འབངས་སྙིང་གི་བུ་དགུ་ལ་བདེར་འདུས་རྣམ་གསུམ་ཆོས་ཀྱི་སྨིན་གྲོལ་མཛད་པའི་གནས་མཆོག ། བོད་ཡུལ་སྒྲུབ་གནས་ཡོངས་ཀྱི་རྒྱལ་པོ། བསམ་ཡས་མཆིམས་ཕུའི་བྲག་དམར་ཀེའུ་ཚང་དེ་ཉིད་དུ་མི་སྣང་བར་རེ་ཞིག་རྒྱ་ཡིས་གདམས་པ་མཛད་པ་ལས། དུས་ལ་བབ་པའི་ས་རྟགས་ལུང་བསྟན་སོགས་མངོན་དུ་གྱུར་ཚེ། ངོ་མཚར་བའི་སྒྱུ་འཕྲུལ་དུ་མ་དང་བཅས་ཁྲོམ་གཏེར་དུ་བཞེས་ཤིང་ཟབ་གསང་ཆོས་ཀྱི་བདག་པོ་ཨོ་རྒྱན་རོག་རྗེ་གླིང་པ་ནས་འཁོར་ལོའི་མགོན་པོ་སཱུརྻ་རསྨིའི་བར་བྱིན་རླབས་ཀྱི་ཚན་ཁ་མ་ཉམས།
དམ་སེལ་གྱི་གཡའ་དྲིས་མ་གོས་པར་མ་དང་མཁའ་འགྲོའི་ཞལ་རླངས་ཐུལ་ལེ་བ་འདི་ཉིད་ཀྱི་སྨིན་བྱེད་ཀྱི་དབང་བསྐུར་བསྒྲུབ་པའི་སྐབས་སུ་བབ་པ་ཡིན་ལ། དེ་ལའང་རྒྱས་འབྲིང་བསྡུས་གསུམ་ལས། འདི་ནི་བསྡུས་པ་ཡེ་ཤེས་འོད་ཀྱི་དྲྭ་བའི་སྒོ་ནས་སྒྲུབ་པ་ལ། བདག་ཉིད་ཀྱིས་བགྱི་འོས་རྣམས་གྲུབ་ནས། ཁྱེད་རང་སློབ་མ་རྣམས་ཀྱི་ངོ་སྐལ་དུ་གྱུར་པ། ཐོག་མར་མཎྜལ་ཕུལ་ཞིང་གསོལ་བ་འདེབས་པ་རྣམས་སྔོན་དུ་འགྲོ་དགོས་པས་དབང་བསྐུར་ཞུ་བའི་ཡོན་དུ་དམིགས་ཏེ་མཎྜལ་འབུལ་བར་ཞུ། དེ་ནས་ས་ཕྱོགས་འདི་དག་དག་པ་རབ་འབྱམས་ཡེ་ཤེས་ཀྱི་དཀྱིལ་འཁོར་ཆེན་པོར་གྱུར་བའི་ནང་དུ། སློབ་དཔོན་དུས་གསུམ་སངས་རྒྱས་ཐམས་ཅད་ཀྱི་ངོ་བོ་ལྷག་པའི་ལྷའི་རྣམ་པར་བཞུགས་པ་ལ། མི་ཕྱེད་དད་པའི་གདུང་ཤུགས་དྲག་པོས་ཕྱག་སྙིམ་པ་མེ་ཏོག་དང་བཅས་ཐལ་མོ་སྦྱར་ཏེ་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། ཀྱཻཿ
བདེ་གཤེགས་གཙོ་བོ་བླ་མ་རྗེ༔ དེང་འདིར་བཀའ་འདུས་དཀྱིལ་འཁོར་དུ༔ བདག་ཅག་སྐལ་ལྡན་འཇུག་པའི་ཕྱིར༔ རྡོ་རྗེ་རྒྱལ་པོའི་གནང་བ་སྩོལ༔ དེ་ལྟར་གསོལ་བ་བཏབ་ནས་བླ་མ་དང་དཀྱིལ་འཁོར་གྱི་གཙོ་བོ་དབྱེར་མེད་པས། མཁྱེན་བརྩེའི་སྒོ་ཕྱེས་ནས་བཀའི་གནང་བ་སྦྱིན་པ་ནི་འདི་ལ་གསན་པར་ཁྱབ་པ་གདའ། དེ་ནས་རྒྱུད་དག་པའི་སླད་དུ། མདུན་གྱི་ནམ་མཁར་བླ་མ་དང་དཀྱིལ་འཁོར་གྱི་ལྷ་ཚོགས་ཐ་མི་དད་པ་ལ། ཕྱོགས་བཅུའི་དུས་བཞིའི་སྐྱབས་ཡུལ་མ་ཚང་བ་མེད་པས་བསྐོར་བ་མངོན་སུམ་ལྟ་བུར་བཞུགས་པའི་སྤྱན་སྔར། འདི་ནས་བྱང་ཆུབ་མ་ཐོབ་ཀྱི་བར་དུ་སྐྱབས་སུ་འགྲོ་བ་དང་མ་གྱུར་འགྲོ་ཀུན་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་བའི་ཆེད་དུ།
སྨོན་འཇུག་བྱང་ཆུབ་ཏུ་ཐུགས་བསྐྱེད་པར་བགྱིའོ་སྙམ་པས་འདིའི་རྗེས་ཟློས་མཛོད། ན་མོ༔ ཕྱོགས་བཅུའི་ཞིང་ཁམས་རབ་འབྱམས་ཇི་སྙེད་དུ༔ བཞུགས་པའི་རིག་འཛིན་རྒྱལ་བའི་ལྷ་ཚོགས་ལ༔ སྒོ་གསུམ་མི་ཕྱེད་དད་གུས་དྲག་པོ་ཡིས༔ སྐྱབས་སུ་མཆིའོ་ཐུགས་རྗེའི་ཡེ་ཤེས་བསྐུལ༔ རྩ་གསུམ་བཀའ་འདུས་ལྷ་ཚོགས་བསྒྲུབས་ནས་ནི༔ གང་ལ་གང་འདུལ་ཐུགས་རྗེའི་ཕྲིན་ལས་ཀྱིས༔ འགྲོ་དྲུག་འཁྲུལ་སྣང་བསྒྲལ་བར་དམ་བཅའོ༔ ཚོགས་བསགས་པར་བྱ་བའི་སླད་དུ་ཡན་ལག་བདུན་པ་འདིའི་དོན་ཡིད་ལ་བཟུང་ཞིང་ཚིག་གིས་རྗེས་ཟློས་ཀྱང་གནང་བར་ཞུ།
ཧཱུྃ༔ རིག་འཛིན་རྒྱལ་བ་དབྱིངས་ནས་གཤེགས༔ ཉི་ཟླ་པདྨའི་གདན་ལ་བཞུགས༔ ལུས་ངག་ཡིད་གསུམ་གུས་ཕྱག་འཚལ༔ ཕྱི་ནང་གསང་གསུམ་མཆོད་པ་འབུལ༔ སྒོ་གསུམ་དམ་ཚིག་ཉམས་ཆག་བཤགས༔ འགྲོ་དོན་ཆོས་འཁོར་བསྐོར་བར་བསྐུལ༔ མྱ་ངན་མི་འདའ་རྟག་བཞུགས་གསོལ༔ དགེ་ཚོགས་མཁའ་མཉམ་འགྲོ་ལ་བསྔོ༔ ཀུན་ཀྱང་སངས་རྒྱས་མྱུར་འགྲུབ་ཤོག༔
སླར་ཡང་ཚོགས་ཞིང་དེ་དག་གི་དཀྱིལ་འཁོར་དུ་ཕྱི་སོ་ཐར་གྱི་སྡོམ་པ། ནང་བྱང་སེམས་ཀྱི་བསླབ་པ། གསང་བ་གསང་སྔགས་ཀྱི་དམ་ཚིག་སྤྱི་དང་ཁྱད་པར་གྱི་སྡོམ་པ་གསུམ་པོ་ཚུལ་བཞིན་དུ་བཟུང་བར་བགྱིའོ་སྙམ་པའི་ཡིད་ཀྱིས་འདིའི་རྗེས་ཟློས་མཛོད། རྩ་གསུམ་བཀའ་འདུས་ལྷ་ཚོགས་དང༌། ། བདེ་གཤེགས་སྲས་བཅས་བདག་ལ་དགོངས། ། རིག་པ་འཛིན་པ་བདག་གིས་ནི། ། བྱང་ཆུབ་སྙིང་པོ་མཆིས་ཀྱི་བར། ། སོ་སོ་ཐར་དང་བྱང་ཆུབ་སེམས། ། རིག་འཛིན་ནང་གི་སྡོམ་པའི་ཚོགས། ། མ་ལུས་ཡོངས་སུ་བཟུང་བར་བགྱི། །
ལན་གསུམ། དེ་ནས་དམ་ཆུ་གཏོང་བ་ནི༔ ཧཱུྃ༔ འདི་ནི་བདེ་གཤེགས་བླ་མེད་ཆུ༔ བསྲུངས་པས་མཆོག་གི་དངོས་གྲུབ་བརྙེས༔ ཉམས་པས་ལྟུང་བའི་ལས་སུ་འགྱུར༔ དེ་བས་དམ་སྲུངས་ཆུ་འདི་འཐུང་༔ དེ་ལྟར་རྩ་བ་དང་ཡན་ལག་ཁྱད་པར་གྱི་དམ་ཚིག་རྣམས་སྲོག་གི་ཕྱིར་ཡང་མི་གཏོང་བར་ཡོངས་སུ་བཟུང་བར་བྱའོ་སྙམ་པས་འདིའི་རྗེས་ཟློས་མཛོད། ཨོྃ་བཛྲ་ས་མ་ཡ་ཨི་དནྟེ་ན་ར་ཀན༔ དམ་ཚིག་བསྲུངས་ན་ཆུ་འདི་ཡེ་ཤེས་སེམས་དཔར་འགྱུར་ཏེ་དངོས་གྲུབ་མཐའ་དག་སྩོལ་ལ།
ཉམས་ན་ཡཀྴ་སྲིན་པོར་གྱུར་ནས་འདི་ཕྱི་ཀུན་ཏུ་དུཿཁ་མི་ཟད་པར་ཉམས་སུ་མྱོང་བ་ཡིན་པས་དེ་དོན་ཤེས་པར་གྱིས་ཤིག ། དེ་ནས་སྣོད་བཅུད་དག་པའི་འཁོར་ལོ་རྡོ་རྗེའི་ཡེ་ཤེས་བཙན་ཐབས་སུ་འབེབས་པ་ལ། རང་གནས་ཀྱི་ཡེ་ཤེས་སྙིང་ལས་བསླངས་ཏེ་རིམ་པས་དབང་གི་རྟེན་གྱི་རྟེན་གཞི་སོ་ཐུབ་ཏུ་སྒྲུབ་པ་ལ། ཁྱེད་རང་རྣམས་ལུས་གནད་སྐྱིལ་ཀྲུང་དྲང་པོར་བསྲང༌། ངག་གནད་རླུང་སྲོག་རྩོལ་ཁ་སྦྱོར་དུ་འཆིང༌། ཡིད་ཚོགས་དྲུག་གི་ཡུལ་ལས་མ་གཡེང་བར་དམིགས་པ་འདི་བཞིན་དུ་མཛད་འཚལ། ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོྃ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ སློབ་དཔོན་གྱི་ཐུགས་ཀ་ནས་འོད་ཟེར་འཕྲོས་ཏེ་ཁྱེད་རང་རྣམས་ཀྱི་གདོས་བཅས་ཕུང་ཁམས་ཀྱིས་མཚོན་པའི་མ་དག་པའི་སྣོད་བཅུད་ཐམས་ཅད་མི་དམིགས་པར་སྟོང་པར་གྱུར། སྟོང་པའི་ངང་ལས་པྃ་ལས་པདྨ་རྃ་ལས་ཉི་མ༔
ཨཱ་ལས་ཟླ་བའི་སྟེང་དུ༔ སློབ་མ་རྣམས་ཀྱི་རྣམ་པར་ཤེས་པའི་ངོ་བོ་ཧྲཱིཿདམར་གསལ་ལས་རྗེ་བཙུན་གུ་རུ་དུས་གསུམ་གྱི་སངས་རྒྱས་ཉིད་སྐུ་མདོག་དམར་སྨུག་དབང་གི་ཕྲིན་ལས་ཐམས་ཅད་ཡོངས་སུ་རྫོགས་པ༔ ཞལ་གཅིག་ཕྱག་གཉིས་ཐུགས་རྗེའི་སྤྱན་གསུམ་དང་ལྡན་པ༔ དབུ་ལ་པདྨ་མཐོང་གྲོལ་རྒྱན་ལྡན་གསོལ་ཞིང་༔ ཕྱག་གཡས་པས་རྡོ་རྗེ་དང་གཡོན་པས་བྷནྡྷ་ཚེ་བུམ་བཅས་བསྣམས་ཤིང་༔ སྐུ་ལ་ཕོད་ཁ་ཆོས་གོས་བེར་ཆེན་བཀླུབས་ཏེ་གྲུ་མོར་ཁ་ཊྭཱཾ་ག་བརྟེན་པ༔ ཞབས་ལ་རྒྱ་ལྷམ་དར་ཆེན་གསོལ་ཞིང་རྒྱལ་པོ་རོལ་པའི་ཆ་ལུགས་ཅན་དུ་བསྐྱེད་པའོ༔ སྤྱི་བོའི་མཁའ་རུ་ཐོག་མའི་སངས་རྒྱས་དང་འོད་མི་འགྱུར་བ་ལ་བདེ་གཤེགས་རིགས་ལྔའི་ཞིང་ཁམས་ལྷར་བཅས་གསལ་བའི༔ གཡས་སུ་ཞི་བའི་དཀྱིལ་འཁོར༔ རྒྱབ་ཏུ་ནོར་ལྷའི་དཀྱིལ་འཁོར༔
གཡོན་དུ་དྲག་པོའི་དཀྱིལ་འཁོར༔ མདུན་དུ་རྟེན་འབྲེལ་རྣམ་བཞིའི་དཀྱིལ་འཁོར༔ ཕྱི་རོལ་ཏུ་རིག་འཛིན་དྲང་སྲོང་གྲུབ་ཐོབ་དང་དཔའ་བོ་རྣལ་འབྱོར་མའི་ཚོགས་སྤྲིན་ལྟར་དུ་གཏིབས་པའི་དཀྱིལ་འཁོར་གྱི་ལྷ་ཚོགས་སུ་གསལ་བའི་གནས་གསུམ་ལ། རྒྱལ་ཀུན་སྐུ་གསུང་ཐུགས་ཀྱི་ངོ་བོ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོས་མཚན་པར་གསལ་བཏབ་པ་ལ་རྒྱུད་རྣམ་པར་དག་པ་ཡེ་ཤེས་ལྷའི་གཟི་བྱིན་དབབ་པའི་སླད་དུ། སློབ་དཔོན་དཀྱིལ་འཁོར་གྱི་མངའ་བདག་དངོས་སུ་གསལ་བར་མོས་གུས་དྲག་པོ་དུང་ངེ་བ་ཞིག་བྱས་པ་ལ་བརྟེན་ནས། དེའི་ཐུགས་ཀ་ནས་རྡོ་རྗེའི་ཡེ་ཤེས་འགུགས་པའི་འོད་ཟེར་ལྕགས་ཀྱུ་ལྟར་འཕྲོས། ཕྱོགས་བཅུའི་རྒྱལ་བའི་ཞིང་དང༌། ཁྱད་པར་དུ་རྔ་ཡབ་དཔལ་གྱི་རི་བོ།
པདྨ་འོད་ཀྱི་གཞལ་ཡས་ནས། ཨོ་རྒྱན་གྱི་གུ་རུ་པདྨ་འབྱུང་གནས་ལ། འཁོར་རིག་འཛིན་གྲུབ་ཐོབ་དཔའ་བོ་དང་རྣལ་འབྱོར་མ། རྩ་གསུམ་དམ་ཅན་ཆོས་སྐྱོང་གི་ཚོགས་ཐམས་ཅད་སྤྱན་དྲངས། དེ་ཐམས་ཅད་དཔལ་ཨོ་རྒྱན་ཆེན་པོའི་སྐུ་ཕྱག་རྒྱ། གསུང་ཡིག་འབྲུ། ཐུགས་ཕྱག་མཚན་གྱི་རྣམ་པར་སད་པ། ཁ་ཆར་བུ་ཡུག་འཚུབས་པ་བཞིན་སྤྱན་དྲངས་ཏེ་ཁྱེད་རང་རྣམས་ལ་སིབ་སིབ་ཐིམ་པས་རྒྱུད་བྱིན་གྱིས་བརླབས་པའི་མོས་པ་བརྟན་པོ་མཛོད། ཚིག་བདུན་གསོལ་འདེབས་རྗེས། ཧཱུྃ༔
འོག་མིན་མཁའ་སྤྱོད་དག་པའི་ཞིང་༔ པདྨ་འོད་ཀྱི་གཞལ་ཡས་ནས༔ རྗེ་བཙུན་པདྨ་ཐོད་ཕྲེང་རྩལ༔ དཔའ་བོ་མཁའ་འགྲོའི་འཁོར་གྱིས་བསྐོར༔ གནས་འདིར་སྤྱན་འདྲེན་གཤེགས་སུ་གསོལ༔ མོས་པའི་བུ་ལ་དབང་བསྐུར་ཞིང་༔ སྐུ་གསུང་ཐུགས་ཀྱི་བྱིན་ཆེན་ཕོབ༔ འདིར་ཚོགས་སྐལ་ལྡན་རྣལ་འབྱོར་ལ༔ བྱིན་རླབས་དབང་བཞི་དེང་འདིར་སྩོལ༔ ཨོྃ་གུ་རུ་དྷེ་ཝ་ཌཱཀྐི་ནཱི་སརྦ་ས་མ་ཡ་ཨ་བེ་ཤ་ཡ་ཨ་ཨཱཿ
ཛཿཧཱུྃ་བཾ་ཧོཿ དེ་ལྟར་དབབ་པས་སྐུ་ཕེབས་ན་འཕར་ཞིང་གཡོ་བ། གསུང་ཕེབས་ན་སྨྲ་ཞིང་དགོད་པ། ཐུགས་ཕེབས་ན་རང་བྱུང་ཡེ་ཤེས་རྩོལ་མེད་དུ་སྐྱེ་བ་སོགས་འབྱུང་བར་གསུངས་སོ། ། བརྟན་པར་བྱ་བའི་སླད་དུ་རྡོ་རྗེ་སྤྱི་བོར་བཞག་ལ། དེ་ལྟར་བྱིན་དབབ་པས་ཡེ་ཤེས་པའི་གསང་བ་གསུམ་གྱི་བྱིན་རླབས་ཐམས་ཅད་ཁྱེད་རང་རྣམས་ཀྱི་གཉུག་མའི་སྒོ་གསུམ་ལ་བྱང་ཆུབ་མ་ཐོབ་བར་དུ་བརྟན་པར་བྱས་པའི་མོས་པ་མཛོད། ཨོཾ་ཏིཥྛ་བཛྲ༔ ཏིཥྛ་བཛྲ་ཡེ་སྭཱ་ཧཱ༔ དོན་དམ་པར་རྩ་བ་གསུམ་དང་སྐུ་གསུམ་མཆོག་གསུམ་རྣམས་གཞན་ནས་གཤེགས་བཞུགས་བྱར་མེད་དེ་ཡེ་ཤེས་པའི་རྡོ་རྗེ་གསུམ་དང༌། རང་གི་གཉུག་མའི་སྒོ་གསུམ་དབྱེར་མི་ཕྱེད་པའི་ངང་ནས།
སྣོད་བཅུད་སྣང་གྲགས་རིག་གསུམ་ལྷ་སྔགས་ཡེ་ཤེས་ཀྱི་རོལ་པར་འབྱམས་ཀླས་པར་བྱའོ་སྙམ་པས་འདིའི་རྗེས་ཟློས་མཛོད། ཧོཿ རིག་འཛིན་རྩ་གསུམ་འདུས་པའི་ལྷ༔ སྐུ་གསུམ་དག་པའི་དབྱིངས་ནས་གཤེགས༔ མཆོག་གསུམ་རྒྱལ་བ་བརྟན་པར་བཞུགས༔ སྒོ་གསུམ་གུས་པས་སྐྱབས་སུ་མཆི༔ དམ་ཚིག་རྣམ་གསུམ་སྲོག་ལྟར་བསྲུང་༔ བསླབ་གསུམ་རྣམ་དག་མི་གཏོང་ཞིང་༔ བསྐྱེད་རྫོགས་སྔགས་གསུམ་ལ་གནས་སོ༔ དང་པོ་སྐུའི་དབང་བསྐུར་ཞུ་བའི་ཡོན་དུ་གསོལ་བ་འདེབས་པ་འདིའི་རྗེས་ཟློས་མཛོད།
ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ སྐུ་ཡི་དབང་བསྐུར་དམ་པ་སྩལ་དུ་གསོལ༔ བུམ་པ་ཐོགས་ལ། ཧོཿ ཁྱེད་རང་རྣམས་ལ་དེང་འདིར་བླ་མ་རྩ་གསུམ་བཀའ་འདུས་ཀྱི་སྐུ་ཡི་དབང་བསྐུར་བ་ཡིན་ཏེ༔ བུམ་པ་ཡེ་ཤེས་ཀྱི་གཞལ་ཡས་ཁང་༔ བུམ་ཆུ་རིགས་འདུས་རྒྱལ་བ་ལྷ་ཚོགས་ཀྱི་ངོ་བོར་དབང་བསྐུར་བའི་ཚེ་སྣང་སྟོང་སྤྲུལ་པའི་སྐུ་ཐོབ་པའི་འདུན་པ་མཛོད༔
ཧཱུྃ༔ བུམ་པ་ལྷུན་གྲུབ་སྣ་ཚོགས་གཞལ་ཡས་ཁང་༔ བུམ་ཆུ་དམ་ཚིག་ཡི་དམ་ལྷ་ཡི་དངོས༔ དེང་འདིར་སྐལ་ལྡན་བུ་ལ་དབང་བསྐུར་བས༔ བསྐྱེད་རིམ་སྣང་སྟོང་སྤྲུལ་སྐུའི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ དེས་བུམ་དབང་བདེ་བ་ཆེན་པོ་ཐོབ་པས་དེང་ཕྱིན་ཆད་ལུས་ལྷའི་བསྐྱེད་རིམ་བསྒོམ་པ་ལ་དབང་བར་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔
སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་སྐུ་ཡི་བཀྲ་ཤིས་ཤོག༔ ཅེས་མེ་ཏོག་འཐོར༔ དེ་ནས་གསུང་གི་དབང་ཞུ་བའི་དོན་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔
བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ གསུང་གི་དབང་བསྐུར་དམ་པ་སྩལ་དུ་གསོལ༔ བྷནྡྷ་ཐོགས་ལ༔ ཧོཿ དེང་འདིར་ཁྱེད་རང་རྣམས་ལ་བླ་མ་རྩ་གསུམ་བཀའ་འདུས་ཀྱི་གསུང་གི་དབང་བསྐུར་བ་ཡིན་ཏེ༔ དམ་ཚིག་ཡེ་ཤེས་ལྔའི་བྱང་ཆུབ་འདི་ཉིད་ཕྱི་ལྟར་ན་མ་རྒྱུད་མཁའ་འགྲོ་ཚོགས་པའི་ཕོ་བྲང་ཆེན་པོ་དུང་ཁང་འབྱིན་འཇུག་སྔགས་ཀྱི་དཀྱིལ་འཁོར༔ ནང་ལྟར་ན་རང་བྱུང་སྐྱེ་མེད་གྲགས་སྟོང་རྫས་ཀྱི་དཀྱིལ་འཁོར༔ རྡོ་རྗེའི་རླུང་ལ་བརྟེན་པའི་བརྡ་མཚོན་པར་རྣམ་པ་རྩ་བརྒྱད་སྟོང་སྦྱར་གྱི་དབང་བསྐུར་བས༔ ལོངས་སྐུ་རིག་པའི་རྩལ་སྣང་གི་དབང་ཐོབ་པའི་མོས་འདུན་མཛོད༔ ཧཱུྃ༔
བྷནྡྷ་བདེ་ཆེན་མཉམ་ཉིད་གཞལ་ཡས་ཁང་༔ ལྔ་ལྡན་བདུད་རྩིའི་སྙིང་པོ་འབྱིན་འཇུག་ཅན༔ དེ་རིང་སྐལ་ལྡན་བུ་ལ་དབང་བསྐུར་བས༔ གྲགས་སྟོང་འགགས་མེད་སྔགས་ཀྱི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ གསུང་བཟླས་པ་སྔགས་ཀྱི་བཟླས་ལུང་སྦྱིན་པའི་ཆེད་དུ་སློབ་དཔོན་དང་དཀྱིལ་འཁོར་པ་རྣམས་ཀྱི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཕྲེང་གཉིས་པ་བྱུང༌། ཞལ་ནས་ཐོན་ཏེ་ཁྱེད་རང་རྣམས་ཀྱི་ཞལ་དུ་ཞུགས། ཐུགས་ཀའི་ས་བོན་ཧྲཱིཿདམར་པོའི་མཐར་འཁོད་པའི་མོས་པ་དང་བཅས་སྔགས་འདིའི་རྗེས་མཛོད། ཨོཾ་ཨཱཿཧཱུྃ༔
བཛྲ་གུ་རུ? ཐོད་ཕྲེང་རྩལ། ཧྲི་མ་ཧ་རི་ནི་ས? རྗེས་ཟློས་བྱར་གཞུག ། དེས་གསང་དབང་གྲགས་སྟོང་ཆེན་པོ་ཐོབ་པས་ལམ་གྱི་སྙིང་པོའི་སྔགས་བཟླས་ཤིང་ཟུང་འཇུག་ལོངས་སྤྱོད་རྫོགས་པའི་འབྲས་བུ་ཐོབ༔ བཟླས་བརྗོད་སྒྲུབ་པ་བྱེད་དུ་རུང་བའི་སྐལ་ལྡན་དུ་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་གསུང་གི་བཀྲ་ཤིས་ཤོག༔
ཅེས་མེ་ཏོག་འཐོར། དེ་ནས་ཐུགས་ཀྱྀ་དབང་ཞུ་བའི་དོན་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཐུགས་ཀྱི་དབང་བསྐུར་དམ་པ་སྩལ་དུ་གསོལ༔ མེ་ལོང་སིནྡྷུ་རའི་ཚོམ་བུ་བཅས་ཐོགས་ལ༔ ཧོཿ
ཁྱེད་རང་རྣམས་ལ་བླ་མ་རྩ་གསུམ་བཀའ་འདུས་ཀྱི་ཐུགས་ཀྱི་དབང་བསྐུར་བ་ཡིན་ཏེ༔ དཀྱིལ་འཁོར་གྱི་ལྷ་ཚོམ་གསལ་སྟོང་དོན་རྫོགས་ཀྱི་ངོ་བོར་གཞི་མ་བཅོས་ཀ་དག་གདོད་མའི་གཤིས་ལུགས་ཇི་ལྟར་སྟོན་པ་ལ་བརྟེན་ནས་ཆོས་ཀྱི་སྐུ་ཐོབ་པའི་མོས་པ་མཛོད༔ ཧཱུྃ༔ སྐྱེ་མེད་ཀ་དག་ངོ་བོར་ལྷུན་གྱིས་གྲུབ༔ དྲན་རིག་མ་བཅོས་དཀྱིལ་འཁོར་གདོད་ནས་ཤར༔ དེང་འདིར་སྐལ་ལྡན་བུ་ལ་དབང་བསྐུར་བས༔ གསལ་སྟོང་འཛིན་མེད་ཐུགས་ཀྱི་དབང་ཐོབ་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ དེས་ཐུགས་ཤེས་རབ་ཡེ་ཤེས་ཀྱི་དབང་ཐོབ༔
འབྲས་བུ་ཆོས་ཀྱི་སྐུར་གྲུབ༔ རྫོགས་ཆེན་ཨ་ཏི་བླ་མེད་བསྒོམ་པ་ལ་དབང་བར་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་ཤིང་༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཐུགས་ཀྱི་བཀྲ་ཤིས་ཤོག༔ ཅེས་མེ་ཏོག་འཐོར། དེ་ནས་ཡོན་ཏན་ཀུན་རྫོགས་ཀྱི་དབང་ཞུ་བའི་དོན་དུ་མཎྜལ་ཕུལ།
གསོལ་བ་འདེབས་པ་འདིའི་རྗེས་ཟློས་མཛོད། ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཡོན་ཏན་དབང་བསྐུར་དམ་པ་སྩལ་དུ་གསོལ༔ གཏོར་མ་ཐོགས་ལ༔ ཧོཿ དེང་འདིར་ཁྱེད་རང་རྣམས་ལ་རྩ་གསུམ་བཀའ་འདུས་ཡོན་ཏན་གྱི་དབང་བསྐུར་བ་ཡིན་ཏེ༔ གཏོར་མ་འདི་ཉིད་རྨད་བྱུང་རྒྱན་རྫོགས་ཡོན་ཏན་ཀུན་འབྱུང་གི་རྫས་མཆོག་ཆེན་པོ་སྟེ༔
དབང་བསྐུར་བས་དངོས་གྲུབ་འགུགས་པའི་དུས་མཆོད་སོགས་བསོད་ནམས་མཆོད་པའི་ལས་བྱེད་ཀུན་དང་༔ ཕྲིན་ལས་བཞིའི་རྟེན་འབྲེལ་མཐར་དབྱུང་ཞིང་༔ དཀྱིལ་འཁོར་ཕྱི་ནང་གསང་གསུམ་རྒྱན་རྫོགས་ཀྱི་དབང་ཐོབ་པའི་འདུན་པ་མཛོད༔ ཧཱུྃ༔ བླ་མེད་མཆོག་གི་མཆོད་པའི་རྫས་ལ་བརྟེན༔ འདོད་ཡོན་རྩ་གསུམ་རྒྱལ་བ་མཉེས་པའི་རྫས༔ དེང་འདིར་སྐལ་ལྡན་བུ་ལ་དབང་བསྐུར་བས༔ ངོ་བོ་མཆོག་ཐུན་དངོས་གྲུབ་ཐོབ་པར་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔
དེས་ཡོན་ཏན་མི་ཟད་པ་རྒྱན་གྱིས་ཕྱུག་པའི་རྟེན་འབྲེལ་ལ་མཐར་ཕྱིན་པའི་རྫས་དབང་ངམ་ཆས་དབང་ཐོབ༔ དེང་ཕྱིན་ཆད་བསོད་ནམས་ཕུན་སུམ་ཚོགས་པའི་མཆོད་ཚོགས་བརྩམ་ཞིང་དཀྱིལ་འཁོར་ལྔའི་བྱེད་ལས་རུང་བ་དང་༔ འབྲས་བུ་ངོ་བོ་ཉིད་ཀྱི་སྐུ་ཐོབ་པའི་སྐལ་ལྡན་དུ་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་ཤིང་༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔ མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཡོན་ཏན་བཀྲ་ཤིས་ཤོག༔ ཅེས་མེ་ཏོག་འཐོར་ཞིང༌།
དེ་ནས་ཕྲིན་ལས་རྩལ་རྫོགས་ཀྱི་དབང་ཞུ་བའི་དོན་དུ་མཎྜལ་ཕུལ། གསོལ་བ་འདེབས་པ་འདིའི་རྗེས་ཟློས་མཛོད། ཧོཿ རིགས་ཀུན་ཁྱབ་བདག་སྣང་མཐའི་རྣམ་རོལ་རྗེ༔ ཨོ་རྒྱན་རིན་པོ་ཆེ་ལ་གསོལ་བ་འདེབས༔ བསམ་པ་ལྷུན་གྱིས་འགྲུབ་པར་བྱིན་གྱིས་རློབས༔ ཕྲིན་ལས་དབང་མཆོག་དམ་པ་སྩལ་དུ་གསོལ༔ སྐུ་འབག་གམ་ལྷ་ཚོམ་ཀུན་འདུས་ཐོགས་ལ༔ ཧོཿ དེང་འདིར་ཁྱེད་རང་རྣམས་ལ་རྩ་གསུམ་བཀའ་འདུས་ཀྱི་ཕྲིན་ལས་ཀྱི་དབང་བསྐུར་བ་ཡིན་ཏེ༔
སྐུ་འབག་ལྷའི་ཚོམ་བུའི་དཀྱིལ་འཁོར་ཡོངས་སུ་རྫོགས་པའི་ལྷ་དབང་དང་༔ ཆས་དབང་རྫས་དབང་བཅས་པ་ཕྲིན་ལས་གཅིག་ཏུ་རྫོགས་པའི་བརྡར་མཚོན་པ་སྟེ༔ དེ་ལྟར་ཡོངས་རྫོགས་སུ་བསྐུར་བ་ལ༔ ཞི་བ་རྡོ་རྗེ་དབྱིངས༔ དྲག་པོ་དབང་དྲག་རོལ་པ་སྟེ༔ ཕྲིན་ལས་ཀྱི་དཀྱིལ་འཁོར་ཡོངས་སུ་རྫོགས་པའི་མཐའ་སྡུད་པར་བྱ་བའི་རིམ་པ་རྒྱབ་ཆོས་སྨོན་ལམ་བསམ་པ་ལྷུན་གྲུབ་ཀྱི་དཀྱིལ་འཁོར་ཡོངས་རྫོགས་ཀྱི་དབང་ཐོབ་པས་རང་བཞིན་ཐུགས་རྗེའི་སྐུར་གྲོལ་བའི་འདུན་པ་མཛོད༔ ཧཱུྃ༔ རིག་འཛིན་རྩ་གསུམ་བདེ་གཤེགས་རྒྱལ་བའི་ལྷ༔ ཡེ་ཤེས་ཚོམ་བུའི་དཀྱིལ་འཁོར་ལྷ་ཚོགས་ཀྱིས༔ སྐལ་ལྡན་རིགས་ཀྱི་བུ་ལ་དབང་བསྐུར་བས༔
གང་འདུལ་ཕྲིན་ལས་རབ་འབྱམས་ཐོབ་པར་ཤོག༔ ཨོྃ་གུ་རུ་ཌཱཀྐི་པདྨ་དྷ་ར་ཧ་རི་ནི་ས་ཧཱུྃ༔ ཨ་བྷི་ཥིཉྩ་ཧཱུྃ༔ སྤྲོས་པ་བསྡུས་པ་གོང་ལྟར་གཙོ་ལྷ་ཁོ་ནས་བསྐུར་བས་ཆོག་ལ། དེ་ལས་ཅུང་སྤྲོ་ན་ལྷ་ཙཀ་ཡོངས་རྫོགས་གཅིག་ཏུ་དྲིལ་ནས་བསྐུར་བའམ། ད་དུང་སྤྲོ་བར་མོས་ན་ལེའུ་བཅུ་གསུམ་གྱི་གཙོ་ལྷ་ཁོ་ན་ལྷ་དབང་ནས་ཁོལ་བཏོན་བྱས་ཏེ་བསྐུར་བ་ཡིན་པས་སྤྲོ་བསྡུ་སྐབས་ཕྱེད་པར་བྱའོ། ། གཤམ་དུ་ཆས་དབང་བསྐུར་བ་ནི། དེས་ན་ཁྱེད་རང་རྣམས་གདན་གསུམ་ལྷའི་དཀྱིལ་འཁོར་དུ་གནས་པ་ལ། ཆེ་རྟགས་སུ་ཞི་དྲག་གི་ཆས་དང་ཕྲིན་ལས་རྣམ་བཞིའི་རྒྱ་རྟགས་ཀྱི་མངའ་གསོལ་བས་ཆོས་ཀྱི་རྒྱལ་སྲིད་ལ་མངའ་དབང་བརྙེས། འགྲོ་དོན་ཐོགས་མེད་ལ་སྤྱོད་པའི་དབང་དམ་ཐོབ་པར་མོས་ཤིག །
ཞི་ཆས་ཡོངས་རྫོགས་ཐོགས་ལ། ཧཱུྃ༔ སྐུ་ལ་བཀོད་པ་ཞི་བའི་རྒྱན་མཛེས་པ༔ རིན་ཆེན་པྲོག་ཞུ་སྙན་རྒྱན་མགུལ་རྒྱན་དང་༔ དར་དཔྱངས་སྟོད་གཡོགས་དཔུང་རྒྱན་ག་ཤལ་སྤྲས༔ སྨད་དཀྲིས་ཕྱག་གདུབ་ཞབས་གདུབ་བཅས་པ་གཏད༔ ཐུགས་རྗེའི་རང་རྩལ་རྒྱན་གྱི་དབང་ཐོབ་ཤོག༔ ཨོྃ་སརྦ་རཏྣ་བྷི་ཤྭོ་པཉྩ་ལི་ཀ་ཀུ་མུ་ཊ་ཨ་བྷི་ཥིཉྩ་ཧཱུྃ༔ དེ་ནས་དྲག་པོའི་ཆས་ཐོགས་ཏེ། ཧཱུྃ༔
ཐོད་སྐམ་དབུ་རྒྱན་གླང་ཀོ་ཞིང་ལྤགས་དང་༔ རྡོ་རྗེའི་གོ་ཁྲབ་རུས་རྒྱན་སྟག་ལྤགས་དང་༔ མགོ་ཕྲེང་སྦྲུལ་ཆུན་ཁྲག་ཞག་ཐལ་ཆེན་ཚོམ༔ མེ་དཔུང་དང་ནི་སྲུང་འཁོར་བཅས་པ་གཏད༔ བདུད་འདུལ་དཔལ་གྱི་ཆ་ལུགས་ཡོངས་རྫོགས་ཤོག༔ ཨོྃ་ཀྲོ་ཏ་ཀྲོ་ཏ་ཀྲོ་ཏི་ཙཎྜ་ཤ་མ་ཤ་ན་ཀན་ཐི་ཀ་སརྦ་ཨ་བྷི་ཥིཉྩ་ཧཱུྃ༔ དེ་ནས་ལས་བཞིའི་ཕྱག་མཚན་གཏད་ལ། ཧཱུྃ༔ ཞི་རྒྱས་དབང་དྲག་ཕྲིན་ལས་རྣམ་པ་བཞི༔ དཀྱིལ་འཁོར་རང་རང་ས་བོན་ཕྱག་མཚན་བཅས༔
དེ་རིང་སྐལ་ལྡན་ཁྱོད་ལ་སྦྱིན་པ་ཡིས༔ རྒྱན་དང་ས་བོན་ཕྱག་མཚན་ཡོངས་རྫོགས་ཤོག༔ ཨོྃ་སརྦ་ཧྲི་ཧྲི་ཧཱུྃ་ཀིནྠ་ཀ་བཛྲ་ཏིགྣ་བྷནྡྷ་ཡེ་སརྦ་ཧོཿ དེས་ཕྲིན་ལས་འགྲོ་འདུལ་ཡེ་ཤེས་ཀྱི་ལྷ་ཚོགས་གསལ་བྱེད་རང་བཞིན་ཐུགས་རྗེར་འཕོ་འགྱུར་མེད་པའི་དབང་ཐོབ་པས༔ དེང་ཕྱིན་ཆད་དཀྱིལ་འཁོར་གྱི་བྱ་བ་མཐའ་རུ་ཉམས་སུ་མྱོང་ཞིང་༔ རྩ་གསུམ་བཀའ་འདུས་ཆོས་ཀྱི་རྒྱ་མཚོ་ཡི་ཕྲིན་ལས་སྣ་ཚོགས་ལ་དབང་བར་བྱས་སོ༔ ཧཱུྃ༔ རྒྱ་གར་ཡུལ་དུ་སྐུ་འཁྲུངས་པ༔ སྐྱེ་འཆི་གཉིས་སྤངས་འཇའ་ལུས་བརྙེས༔ བཀའ་འདུས་གཙོ་བོ་ཟིལ་གནོན་ཞབས༔
མཚོ་སྐྱེས་རྡོ་རྗེ་བསྟན་པའི་བདག༔ རིག་འཛིན་ཕྲིན་ལས་བཀྲ་ཤིས་ཤོག༔
ཅེས་མེ་ཏོག་འཐོར། གསང་བ་ཟབ་མོའི་དབང་བཞི་ལེགས་པར་ཐོབ་པའི་གཏང་རག་ཏུ་མཎྜལ་འབུལ་བར་ཞུ། བཀྲ་ཤིས་རབ་ཏུ་གནས། དེ་ནས་དམ་ཚིག་བསྒོ་བ་ནི། དེ་དག་གིས་བླ་མའི་ཐུགས་སྒྲུབ་བདེ་གཤེགས་རྩ་གསུམ་བཀའ་འདུས་ཀྱི་སྐུ་གསུང་ཐུགས་ཡོན་ཏན་ཕྲིན་ལས་ཀྱི་དབང་བསྐུར་ལེགས་པ་གྲུབ་པས་དེང་ཕྱིན་ཆད་རིགས་འདུས་རྩ་གསུམ་འདུས་པའི་དཀྱིལ་འཁོར་ལྷག་པའི་ལྷར་འཛིན་ཅིང༌། ཕྱི་ནང་གསང་བའི་དམ་ཚིག་གི་གནས་རྣམས་ལ་ཉེ་བར་གནས་པར་བགྱི་སྙམ་པས་འདིའི་རྗེས་ཟློས་མཛོད། གཙོ་བོས་ཇི་ལྟར་བཀའ་བསྩལ་པ? དེ་ནས་ལུས་ལོངས་སྤྱོད་ཐམས་ཅད་དེང་ནས་བླ་མ་ལ་འབུལ་བས་ཆ་ཤས་ནས་སྤྱད་དུ་གསོལ་སྙམ་པས་འདིའི་རྗེས་ཟློས་མཛོད། དེང་ནས་ཉིད་ཀྱི་བྲན་དུ་མཆིས༔
རྗེ་ཡི་སློབ་མར་བཟུང་ནས་སུ༔ རྒྱ་ཆེན་སྤྱོད་ལ་སྐྱོང་དུ་གསོལ༔ དེ་ནས་དབང་བསྐུར་ཞུས་པའི་དགེ་བའི་རྩ་བ་འདི་དང་དུས་གསུམ་དུ་བསགས་པའི་དགེ་ཚོགས་རྣམས། སེམས་ཅན་ཐམས་ཅད་བྱང་ཆུབ་ཀྱི་རྒྱུར་བསྔོ་ཞིང་སྨོན་ལམ་རྣམ་པར་དག་པས་མཚམས་སྦྱོར་ཀྱང་གནང་བར་ཞུ། བསོད་ནམས་འདི་ཡིས་ཐམས་ཅད་གཟིགས་པ་ཉིད། ། སོགས་བརྗོད་ལ་སློབ་མ་རྣམས་གྲོལ་ལོ། ། གསུམ་པ་རྗེས་ཀྱི་རིམ་པ་ཚོགས་ལ་རོལ་ཞིང་ལྷག་གཏོར། ཐུགས་དམ་བསྐུལ་བ། ཆད་བརྟན། རྟ་བྲོ།
མཆོད་བསྟོད། བཟོད་གསོལ། རྫོགས་རིམ་བསྔོ་སྨོན་ཤིས་བརྗོད་སོགས་ལས་གཞུང་བཞིན་བྱ། དེ་དག་གིས་བླ་མའི་ཐུགས་སྒྲུབ་བདེ་གཤེགས་རྩ་གསུམ་བཀའ་འདུས་ཀྱི། དབང་ཆོག་རྒྱས་འབྲིང་བསྡུས་གསུམ་གྱི་ཕྱག་ལེན་དམ་པའི་བཞེད་གཞུང་བཞིན་ལས། བསྡུས་པ་བུམ་དབང་ཡེ་ཤེས་འོད་ཀྱི་དྲྭ་བ་ཇི་བཞིན་ཆོག་ཁྲིགས་སུ་སྤེལ་བ་པོ་ནི་གུ་ཧྱའོ།། །། ༼ཏ༽ ཐུགས་སྒྲུབ་བདེར་འདུས་ལས། གསང་དབང་བདེ་ཆེན་འཁོར་ལོའི་ཟབ་དབང་ཁྲིགས་སུ་བསྡེབས་པ་གནས་གསུམ་མཁའ་འགྲོའི་གསང་ལམ་བཞུགས་སོ། དེའང་ལས་དང་སྐལ་བ་ལྡན་པའི་གང་ཟག་དབང་རབ་རྣམས་རིམ་འཇུག་ལ་མི་ལྟོས་པར། ཐབས་ཀྱི་ལམ་ནས་དཔེའི་ཡེ་ཤེས་ལ་བརྟེན་ཏེ་དོན་གྱི་ཡེ་ཤེས་བཙན་ཐབས་སུ་ངོ་སྤྲོད་པའི་ཐབས།
གསང་བ་ལས་ཀྱང་ཆེས་གསང་བའི་ཟབ་ལམ་བདེ་བ་ཆེན་པོའི་རྣལ་འབྱོར་ལམ་དུ་བྱེད་པ་ལ། ཐོག་མར་སྔོན་འགྲོའི་རྒྱུད་དུལ་ཞིང་དབང་གི་སྨིན་པར་བྱས་ལ། རིམ་གཉིས་སྤྱི་དང་ཁྱད་པར་སྟེང་སྒོ་རྣམ་གྲོལ་གྱི་ལམ་རང་ལུས་ཐབས་ལྡན་གྱི་གནད་ལ་བསླབ་ཅིང༌། འོག་སྒོ་བདེ་བ་ཆེན་པོ་གཞན་ལུས་ཐབས་ལྡན་གྱི་མན་ངག་ལ་བསྟེན་པའི་གསང་ཁྲིད་དང་འབྲེལ་བའི། གསང་དབང་བདེ་སྟོང་དྲུག་འདྲེན་གྱི་མན་ངག་དངོས་རིག་ལ་བསྟེན་པའི་ཕྱག་སྲོལ་ལྟར། གཏེར་གཞུང་ལས། དབང་རྟེན་གསང་བའི་རིག་མ་མཚན་དང་ལྡན་པ༔ དུང་ཅན་མ་རྡོ་རྗེ་མཁའ་འགྲོའི་རིགས༔ གླང་ཆེན་མ་རིན་ཆེན་མཁའ་འགྲོའི་རིགས༔ དབྱངས་ཅན་མ་པདྨ་མཁའ་འགྲོའི་རིགས༔
རི་དྭགས་མ་ལས་ཀྱི་མཁའ་འགྲོའི་རིགས༔ པདྨ་ཅན་སངས་རྒྱས་མཁའ་འགྲོའི་རིགས༔ མདོར་བསྡུ་བ་བྱ་རིགས་རྟ་རིགས་བྲམ་ཟེ་མ་བཅས་ཀྱི་ནང་ནས་རིགས་གང་རྙེད༔ བརྟགས་འགུགས་དབང་དུ་བྱ་བ་སོགས་མན་ངག་ལྟར་བྱས་ནས། ཐོག་མར་རིག་མ་དེ་ལ་ཁྲུས་བསྩལ༔ གོས་དཀར་པོ་བཀོན༔ དག་གཙང་ལེགས་པར་བགྱིས༔ ལུས་སྤོས་ཆུས་བྱུག༔ དེ་ནས་རིགས་ལྔའི་དར་དཔྱང་གིས་བརྒྱན༔ གོས་གཙང་ལ་མཛེས་པ་ཌཱཀྐིའི་ཆ་ལུགས་རུས་རྒྱན་སོགས་ཀྱིས་ལེགས་པར་སྤྲས༔
གདན་གྱི་སྟེང་དུ་འཁོད༔ བྱིན་འབེབས་བྱ༔ མཁའ་འགྲོའི་ཆོ་ག་དང་ཚོགས་གཏོང་༔ ཧ་རི་ནི་སས་དབང་སྒྲུབ་བྱ༔ རིག་མ་རྡོ་རྗེ་ཕག་མོར་དངོས་སུ་བསྐྱེད་བསྟིམ་བྱ༔ ཞག་གསུམ་མམ་གཅིག་ལ་སྒྲུབ་པའི་ཆ་རྐྱེན་བྱ༔ དཀྱིལ་འཁོར་ལ་ཚོམ་བུ་ཕུལ༔ དེ་ནས་སློབ་མ་ལ་གཏད་པ་སོགས་དངོས་རིག་ཏུ་བཤད་ཀྱང་དེང་སང་མོས་སློབ་ཀྱི་དབང་དུ་བྱས་ཏེ་བརྡ་དང་རྟེན་འབྲེལ་གྱི་བསྐུར་བའི་ཐབས་མདོ་ཙམ་བརྗོད་ན། ཐོག་མར་དབང་གི་དཀྱིལ་འཁོར་མདུན་དུ་མཁའ་འགྲོའི་གཏོར་མ་ཟླུམ་པོ་པད་འདབ་བཞིས་བསྐོར་བ་བཤམ་པའི་མདུན། དམིགས་རྟེན་མཚན་ལྡན་རིགས་ལྔའི་ཙཀླིའམ་བསྡུ་ན་གཅིག་གིས་ཆོག་སྟེ་མཐའ་བསྐོར་དུ་མཆོད་པ་སྣ་ཚོགས་སོགས་འདུ་བྱ།
དངོས་གཞི་སྒྲུབ་པ་ནི། མཁའ་འགྲོའི་ཆོ་ག་དང་ཚོགས་བཏང་ཧ་རི་ནི་སས་དབང་སྒྲུབ་བྱ། རིག་མ་རྡོ་རྗེ་ཕག་མོར་དངོས་སུ་བསྐྱེད་བསྟིམ་བྱ་བར་གསུང་ཡང༌། རྩ་བ་ཐུགས་སྒྲུབ་དབང་ཆེན་སྔར་སྒྲུབ་ཟིན་པ་དེས་ཆོག་ལ། བུམ་དབང་གྲུབ་པ་དང༌། སྐད་ཅིག་གིས་བདག་མདུན་ཡེ་ཤེས་ཀྱི་མཁའ་འགྲོ་མ་ཅིག་རྡོ་རྗེ་རྣལ་འབྱོར་མ་དམར་མོ་ཞལ་གཅིག་ཕྱག་གཉིས། གཡས་པས་ཐོད་པའི་ཌཱ་མ་རུ་ནམ་མཁའ་ལ་འཁྲོལ་ཞིང༌། གཡོན་པས་ཐོད་ཁྲག་ཐུགས་ཀར་བསྣམས་པ། དར་དང་རུས་པའི་རྒྱན་གྱིས་བརྒྱན་པ། ཞབས་གར་སྟབས་ལིང་ངེར།
སྣང་ལ་རང་བཞིན་མ་གྲུབ་པར་སྐུ་ལམ་གྱིས་གསལ་བར་གྱུར། བཛྲ་ས་མཱ་ཡ་ཛཿ ཛཿཧཱུྃ་བཾ་ཧོ། དམ་ཡེ་གཉིས་སུ་མེད་པར་གྱུར། ཏིཥྛ་བཛྲ། ཨརྒྷཾ? སོགས་ཀྱིས་མཆོད། ཨོཾ་བཛྲ་བཻ་རོ་ཙ་ན་ཧ་རི་ནི་ས་བཾ་མཱུྃཿ ཅི་ནུས་ཀྱིས་བྱིན་དབབ། ཡིད་ཀྱིས་མཆོད་བསྟོད་བྱ། དེ་ནས་གསང་དབང་ཟབ་མོ་ཞུ་བའི་ཡོན་དུ་མཎྜལ་ཕུལ།
ལོ་རྒྱུས་འཁྱོགས་མཚམ་ནི། དེའང་གསང་དབང་བདེ་ཆེན་གྱི་འཁོར་ལོ། ཟབ་ལམ་ཡེ་ཤེས་ཀྱི་དྲྭ་བ་ཞེས་ཚེ་གཅིག་ལ་སངས་རྒྱས་བགྲོད་པའི་གསང་ལམ་ཁྱད་དུ་འཕགས་པ། རིག་འཛིན་གྲུབ་ཐོབ་ཡོངས་ཀྱི་གཤེགས་ཤུལ་མྱུར་ལམ་རྡོ་རྗེ་ཐེག་པའི་ཁྱད་ཆོས་རྨད་དུ་བྱུང་བ་ཡིན་ཏེ། འདིའི་ལོ་རྒྱུས་མདོ་ཙམ་སྨྲ་ན། གཏེར་གཞུང་ལས། སྔར་རིག་འཛིན་ཆེན་པོ་ཤྲཱི་སིངྷས་སློབ་དཔོན་པདྨ་འབྱུང་གནས་ལ་ལུང་བསྟན་པ་ནི། འདི་ནས་ཤར་གྱི་ཕྱོགས་རོལ་ན༔ ཟ་ཧོར་འབུམ་ཕྲག་གྲོང་ཁྱེར་འགྲམ༔ ལྷོ་ཕྱོགས་བསྟན་པའི་སྒོ་འགྲམ་དུ༔
རྡོ་རྗེ་ཕག་མོ་མཛེ་མོའི་གཟུགས༔ དེ་ལ་འབྲེལ་ཐོགས་མཁའ་སྤྱོད་གནས༔ འཇའ་ལུས་རྡོ་རྗེའི་ལམ་ལ་གཤེགས༔ ཁྱོད་ཉིད་གསང་དབང་ཡེ་ཤེས་ཀྱི༔ གདམས་པ་དེ་ལ་ཡོད་ཀྱིས་ལོངས༔ ཐེ་ཚོམ་ཡིད་གཉིས་བྲལ་བར་གྱིས༔ ཞེས་གསུངས་པ་བཞིན། ཕེབས་པས་ཟ་ཧོར་འབུམ་ཁང་འགྲམ་དུ་རྡོ་རྗེ་ཕག་མོ་ལུས་ངན་པའི་ཆ་ལུགས་མཛེ་མོ་ཤིན་ཏུ་སྐྱི་གཡའ་བ། འཁོར་བུ་མོ་སྨད་འཚོང་མ་དང་ཆང་ཚོང་མ་སོགས་རྣམ་འགྱུར་མུ་སྟེགས་འདྲ་བའི་ཆ་ལུགས་གནས་པ་མཐོང་མ་ཐག ། ལུང་བསྟན་པ་དེ་ཡིན་པར་མཁྱེན་ནས་ཕྱག་བཙལ་ཏེ་མཎྜལ་ཕུལ་ནས་ཆོས་འབྲེལ་གནང་བར་གསོལ་བ་བཏབ་པས།
བུ་མོ་ཚོས་ཨ་མའི་མཛེ་འབྲེལ་འབགས་ཡོང་བས་རྣལ་འབྱོར་པ་རང་བཞུད་ན་འཐད། ཅེས་པས། སླར་ནན་གྱིས་ཞུས་པ་ལ་ཆང་ལྷག་ཞིག་གནང་བ་བཞེས་པའི་ཚེ་སྐྱེ་མེད་ངང་ལ་རང་སྒྲ་ལས་ཨོྃ་ཧ་རི་ནི་ས་བཾ་ཧོཿ ཞེས་པའི་སྒྲ་ཐོས་ཤིང་བྷནྡྷའི་བདུད་རྩི་ལ་ཕག་མོ་རིགས་ལྔ་གསལ་པོར་གཟིགས། མཆོད་པས་བདེ་བ་མྱངས། དེ་ནས་རྒྱལ་བའི་ལུང་བསྟན་ཚུལ་དང་གདམས་པ་ཞུས་པས། དེ་འདྲ་ང་མིན་ཁྱོད་རང་གིས་གྲོང་ཁྱེར་དེ་ནོར་བ་ཡིན་ཡོང་ཟེར་བས། སླར་ཡང་ཐེ་ཚོམ་མེད་པར་ཐག་བཅད་ནས་ཕྱག་འཚལ་བས། ཁྱོད་བློ་བརྟན་པོ་ཞིག་ཡིན་འདྲ་བས། ད་ཁྱོད་རང་གྲོང་ཁྱེར་ལ་བསྐོར་བ་བདུན་གྱིས་ལ་མུན་རུབ་ཙམ་ལ་འདིར་ཡོང་མཁན་མང་པོ་ཡོད་པ་དེ་ལ་བསྡེབས་ནས་ཤོག་ཅིག་གསུངས་བཞིན་བྱས་པས།
སྔར་གྱི་གནས་ཁང་དེ་གནས་གྱུར་ནས་དུར་ཁྲོད་ཆེན་པོ་ཞིག་གི་དབུས་སུ་ཐོད་མཁར་སྨུག་ནག་ལྡེམས་སེ་བ་ཞིག་གི་ནང་དུ། སྔར་གྱི་མཛེ་མོ་དེ་རྡོ་རྗེ་རྣལ་འབྱོར་མ་ཤིན་ཏུ་གཟི་བརྗིད་ཆེ་བ། ཉི་ཟླའི་ཁྲི་བརྩེགས་ཤིང་པདྨའི་གདན་བཏིང་བའི་སྟེང་དུ་ཕྱག་གཡས་པས་ཐོད་པའི་ཅང་ཏེའུ་དང༌། གཡོན་པས་བྷནྡྷ་བདུད་རྩིས་གང་བ་ཐོགས་པ་ལ། འཁོར་གྱི་བུ་མོ་དེ་རྣམས་རིགས་བཞིའི་མཁའ་འགྲོས་མདའ་དར་དང་བྷནྡྷ་ཐོགས་པ། མཁའ་འགྲོའི་གཙོ་མོ་དེ་ཡིས་མདུན་གྱི་ནམ་མཁའ་ལ་གཟིགས་ཤིང་ཌཱ་མ་རུ་འཁྲོལ་ནས་མཁའ་འགྲོའི་བརྡ་སྐད་སྒྲོགས་པའི་ཚེ། ཧེ་རུ་ཀ་དགའ་རབ་དགྱེས་པ་རྡོ་རྗེ་དངོས་སུ་བྱོན་ནས་དཀྱིལ་འཁོར་གྱི་མཁའ་རུ་བཞུགས། རིགས་བཞི་མཁའ་འགྲོའི་གཙོ་མོས་ཛཿཧཱུྃ་བཾ་ཧོ་ཞེས་པའི་སྒྲས་བསྐུལ་ནས་གཙོ་མོ་ལས་གཉིས་པ་མཆེད་དེ། ཡབ་ཡུམ་དགའ་བཞིའི་མཉམ་པར་སྦྱོར་བའི་བདེ་བའི་རྒྱུན་བྱང་སེམས་ཀྱི་རྣམ་པ་བུམ་པའི་བཅུད་དུ་སྨིན་ཏེ་ཟག་མེད་ཡེ་ཤེས་ལྔའི་ངོ་བོར་གྱུར། གཙོ་མོའི་ཐུགས་ཀ་ནས་རིགས་བཞིའི་མཁའ་འགྲོ་སྤྲོས་ཏེ་བུམ་གསང་ཤེས་རབ་དབང་བསྐུར།
དེ་ནས་གཙོ་བོ་ཡབ་ཡུམ་ཀྱང་ལས་ཀྱི་རིག་མར་ཐིམ། དེའི་ཚེ་འཁོར་རྣམས་ཀྱིས་རུས་པའི་རྒྱན་དྲུག་གིས་གཡོགས་ནས་ཡབ་ཡུམ་ཡས་བབ་མས་བརྟན་གྱི་དགའ་བཞི་ལྷན་སྐྱེས་ཀྱི་ངོ་སྤྲོད་གནང༌། མཁའ་འགྲོ་རིགས་བཞིས་ལས་བཞིའི་ཕྲིན་ལས་སོ་སོའི་རྗེས་སུ་གནང༌། ད་ཁྱོད་རུས་པའི་རྒྱན་དྲུག་འདི་རིན་ཆེན་སྒྲོམ་བུའི་ནང་དུ་བཅུག་ནས་དུར་ཁྲོད་བརྒྱད་ཀྱི་བྱ་བ་མཐར་ཕྱིན་པའི་ཚེ། རྗེ་འབངས་ཉེར་ལྔ་ལ་དབང་བསྐུར་བའི་མཐར་ཡེ་ཤེས་མཚོ་རྒྱལ་ལ་གཏད་པར་གྱིས་ཞེས་སྒྲོམ་བུ་དང་བཅས་གནང་བས། གྲོང་ཁྱེར་དེའི་ལྕགས་རི་ཕྱི་མ་ནས་བསྐོར་བ་ལན་གསུམ་བགྱིས་པས་ཞབས་ས་ལ་མི་རེག་པར་ཁྲུ་གང་བཏེགས་པར་སྣང་བའི་སྤྲོ་བ་སྐྱེས་ནས་ད་དུང་ཡང་གདམས་ངག་གཅིག་ལུས་སོང་བ་ཞུ་བསམས་ནས་ཕྱིན་པས། སྔར་བཞིན་སྤྲུལ་པ་བཤིགས་ནས་ཡིད་མི་ཆེས་པ་ཞིག་བྱས་པར་སྣང་ཙ་ན། སྔར་གྱི་སྒྲོམ་བུ་དེ་གར་ཡོད་སྙམ་པས་སྒལ་པར་སིང་སིང་ཞེས་དངོས་སུ་ཡོད་པར་འདུག་པས་དེས་ཐེ་ཚོམ་ཆོད། སླར་འདི་ལྟར་སྙན་བརྒྱུད་ཨ་མོ་གྷ་ཡི་ལས་ཚོགས་དགོས་ཞུས་པས། རྒྱ་གར་ཤར་ཕྱོགས་སུ་མེད་གསུངས།
སླར་དེ་དོན་ཤྲཱི་སིངྷ་ལ་ཞུས་པས་མཁའ་འགྲོ་དེ་རྡོ་རྗེ་ཕག་མོའང་ཟེར། རྡོ་རྗེ་རྣལ་འབྱོར་མའང་ཟེར། གསང་བ་ཡེ་ཤེས་ཀྱང་ཟེར། ལས་ཀྱི་དབང་མོའང་ཟེར་བ་སོགས་ལུང་གིས་དབུགས་དབྱུང་ཞིང༌། སླད་གྲུབ་པའི་རྒྱལ་མོ། མནྡ་ར་བ་ཡེ་ཤེས་མཚོ་རྒྱལ་དང་བཅས་ཐམས་ཅད་ངོ་བོ་གཅིག་ལ་རྣམ་པ་སོ་སོར་སྣང་བ་ཡིན་ནོ། ། དེ་ལྟར་མཛེ་མོའི་ཆ་ལུགས་སྨད་འཚོང་འཁོར་དང་བཅས་པ་ནི་གསང་སྔགས་ལ་ལོག་པར་ལྟ་བ་སྐལ་མེད་རྣམས་ལ་རྡོ་རྗེ་ཐེག་ཆེན་གྱི་སྤྱོད་ཡུལ་དུ་མ་གྱུར་པ། ལམ་འདིར་མི་མོས་པ་རྣམས་ཀྱིས་རྔོ་མ་ཐོགས་ཤིང་ཐེ་ཚོམ་དང་ལོག་ལྟའི་དབང་གིས་དངོས་གྲུབ་ཀྱི་སྐལ་བ་ཆད་པའི་དོན་གྱིས་དེ་ལྟར་བརྫུ་བའོ། དེ་ལྟར་གསང་དབང་བདེ་ཆེན་འཁོར་ལོ་རྒྱ་གར་ནས་བརྒྱུད་དེ། གུ་རུ་ཉིད་བོད་དུ་ཕེབས་པའི་ཚེ་འབྲི་གུང་ཏི་སྒྲོ་རུ་ཡེ་ཤེས་མཚོ་རྒྱལ་དང༌།
མཆིམས་ཕུ་རུ་རྗེ་འབངས་ཉེར་ལྔ་སོགས་ལ་དཀྱིལ་འཁོར་གྱི་དབང་མང་པོ་བསྐུར་བའི་སྙན་བརྒྱུད་དུ་བསྩལ་བ་དང༌། ཁྲ་འབྲུག་ཏུ་ལྷ་སྲས་རྗེ་འབངས་ལ་བཀའ་འདུས་ཆོས་ཀྱི་རྒྱ་མཚོའི་དབང་བསྐུར་བའི་ཚེ། གསང་དབང་གི་བྱིན་འབེབས་སྐབས་སུ་གུ་རུའི་ཕྱག་རྒྱས་རྒྱ་མཛད་པས་བུ་མོ་རས་སྔོན་གྱི་ཨང་རག་གྱོན་པ། རུས་པའི་རྒྱན་གྱིས་སྤྲས་པ་ཞིག་དཀྱིལ་འཁོར་གྱི་མཐའ་ནས་གར་འཆམ་པ་ཁྲོམ་པ་རྣམས་ཀྱིས་དངོས་སུ་མཐོང་བར་གྱུར། རྗེ་འབངས་ཉེར་ལྔའི་དག་སྣང་མནྡ་ར་བ་དངོས་སུ་བྱོན་ནས་སློབ་དཔོན་རྡོ་རྗེ་འཆང་ཡབ་ཡུམ་སྐུར་བཞེངས་ཏེ་དཀྱིལ་འཁོར་གྱི་གཙོ་བོར་བཞུགས་ནས། ཡེ་ཤེས་མཚོ་རྒྱལ། བལ་འབངས་ཀ་ལ་སིདྡྷི། བལ་མོ་ཤཱཀྱ་དྷེ་ཝ། མོན་མོ་བཀྲ་ཤིས་ཁྱེའུ་འདྲེན་བཅས་པ་རིགས་ཀྱི་མཁའ་འགྲོའི་སྐུར་བཞེངས་ནས་དཀྱིལ་འཁོར་གསང་དབང་དངོས་སུ་ཐོབ། དེའི་ཚེ་སྙན་བརྒྱུད་ཀྱི་མན་ངག་ཞལ་ཤེས་པྲ་ཁྲིད་བཅས་པ་ཡེ་ཤེས་མཚོ་རྒྱལ་གྱིས་ཤོག་སེར་ལོགས་སུ་བཀོད་ནས།
བླ་མ་བཀའ་འདུས། བདེར་འདུས། མཁའ་འགྲོ་ཆོས་བཞི། ཐུགས་སྒྲུབ་རྣམ་ལྔ། བཀའ་དགོངས་ཕུར་གསུམ་སོགས་དཀྱིལ་འཁོར་གྱི་ཆ་ལག་ཏུ་བཞག་ནས་བཀའ་རྒྱ་དམ་པོར་མཛད་དོ། ། ཕྱིས་སུ་མཆིམས་ཕུ་བྲག་དམར་ཀེའུ་ཚང་ནས་ཨོ་རྒྱན་རྩ་གསུམ་གླིང་པས་ཟབ་གཏེར་དུ་བཞེས་པའི་བླ་མའི་ཐུགས་སྒྲུབ་བདེ་གཤེགས་ཀུན་འདུས་ཀྱི་དབང་ཆེན་ཨིནྡྲ་ནཱི་ལའི་མཆོད་སྡོང་གི་ཆ་ལག ། གསང་དབང་བདེ་ཆེན་འཁོར་ལོ་ཡེ་ཤེས་དྲྭ་བའི་གསང་དབང་ཟབ་མོ་ཞུ་བའི་ཡོན་དུ་མཎྜལ་ཕུལ། དེ་ནས་གསོལ་བ་འདེབས་པ་འདིའི་རྗེས་ཟློས་མཛོད། ཨོཾ༔ བདེ་གཤེགས་གསང་བའི་དབྱིངས་ཕྱུག་ཡུམ༔
དུས་གསུམ་སངས་རྒྱས་བསྐྱེད་པའི་མ༔ ཡུམ་མཆོག་རྡོ་རྗེ་རྣལ་འབྱོར་མས༔ གྲོལ་ལམ་ཕོ་ཉའི་དངོས་གྲུབ་སྩོལ༔ དེ་ནས་དམ་ཆུ་སྦྱིན་པ་ནི༔ ཧཱུྃ་བཾཿ དྲི་མེད་པདྨ་རཀྟའི་བཅུད༔ འདི་བཟུང་ཟག་མེད་དགའ་བཞི་འཆར༔ དམ་མེད་རྣམས་ཀྱི་སྙིང་ཁྲག་སྐེམ༔ དེ་བས་དམ་སྲུངས་ས་མ་ཡ༔ དེ་ལྟར་དབང་གི་བདག་ཉིད་རྡོ་རྗེ་སློབ་དཔོན་གྱིས་བཀའ་བསྒོ་བ་རྣམས་ཆ་ཙམ་ཡང་མ་ཉམས་པར་བསྲུང་བར་ཁས་བླང་བ་འདིའི་རྗེས་ཟློས་མཛོད།
ཨོཾ་ས་མ་ཡ་ཨི་དནྟེ་ན་ར་ཀན༔ ལས་དང་ལྡན་པ་ལ་དབང་སྦྱིན་པ་ནི། བུམ་ཆུས་བསང་སྦྱངས་བགྱིས་ལ། ཨོྃ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ྄ཿ ཨོྃ་སྭ་བྷཱ་ཝ་ཤུདྡྷོ་སརྦ་དྷརྨ་སྭ་བྷཱ་ཝ་ཤུདྡྷོ྅་ཧཾ༔ སྟོང་པ་ཉིད་དུ་གྱུར༔ སྟོང་པའི་ངང་ལས༔ མདུན་གྱི་ནམ་མཁའི་གནས་སུ་པདྨ་ཉི་ཟླ་སྤེལ་བའི་ཁྲི་སྟེང་དུ༔ བྷྱོ་དང་བཾ་ལས་བྱུང་བའི་མ་ཅིག་རྡོ་རྗེ་རྣལ་འབྱོར་མ༔ སྐུ་མདོག་པདྨ་རཱ་གའི་མདངས་དང་ལྡན་པ༔
ཕྱག་གཡས་པས་ཐོད་པའི་ཌཱ་མ་རུ་ནམ་མཁར་འཁྲོལ་ཞིང་༔ གཡོན་པས་བྷནྡྷའི་ནང་དུ་འཆི་མེད་བདུད་རྩི་དཀར་དམར་གྱི་བཅུད་ཀྱིས་གཏམས་པ་ཐུགས་ཀར་བསྣམས་པ༔ སྐུ་ལ་ཉི་ཟླའི་རྒྱན་དུ་མས་སྤྲས་ཤིང་རུས་པའི་རྒྱན་དྲུག་དང་ལྡན་པ༔ དབུ་ལ་པྲོག་ཞུ་དང་རིགས་ལྔའི་དར་དཔྱང་གིས་བརྒྱན་པ༔ ཞབས་གར་སྟབས་ལིང་ཙམ་དུ་བཞུགས་པ༔ མཁའ་འགྲོ་རིགས་ལྔའི་ཕྱག་མཚན་མདའ་དར་བྷནྡྷ་བདུད་རྩིས་བཏམས་པ་བསྣམས་ཤིང་༔ གཅེར་མོ་རུས་པའི་རྒྱན་ཆ་དྲུག་དང་ལྡན་པ་བཅས་གསལ་བའོ༔ བདག་མདུན་གྱི་ཐུགས་ཀའི་ཧཱུྃ་གི་འཕྲོ་འདུས་མཁའ་སྤྱོད་ཨུ་རྒྱན་དག་པའི་ཞིང་ཁམས་ནས༔ གསང་བ་ཡེ་ཤེས་ཌཱཀྐི་ལ་མཁའ་སྤྱོད་ཀྱི་རྣལ་འབྱོར་མ་སྤྲིན་གཏིབས་པ་ལྟ་བུས་བསྐོར་བ་སྤྱན་དྲངས་ཏེ་རིག་མར་ཐིམ་པས༔ ཡེ་ཤེས་ཀྱི་མཁའ་འགྲོ་མར་མངོན་སུམ་དུ་གྱུར་པའི་འདུན་པ་མཛོད༔
སྤྱན་དྲངས་ཤིང་བསྟིམ་པ་ནི། ཧཱུྃ༔ མ་མི་མིན་ཡེ་ཤེས་མཁའ་འགྲོ་མ༔ དབུས་སངས་རྒྱས་རིགས་ཀྱི་མཁའ་འགྲོ་འབུམ༔ ཤར་རྡོ་རྗེ་རིགས་ཀྱི་མཁའ་འགྲོ་འབུམ༔ ལྷོ་རིན་ཆེན་རིགས་ཀྱི་མཁའ་འགྲོ་འབུམ༔ ནུབ་པདྨ་རིགས་ཀྱི་མཁའ་འགྲོ་འབུམ༔ བྱང་ལས་ཀྱི་རིགས་ཀྱི་མཁའ་འགྲོ་འབུམ༔ མཚམས་འཇིག་རྟེན་རིགས་ཀྱི་མཁའ་འགྲོ་འབུམ༔ མ་གནས་འདིར་བྱོན་ལ་བྱིན་གྱིས་རློབས༔
ཐུགས་རྗེའི་སྤྲིན་ཕུང་ཐིབས་སེ་ཐིབ༔ བྱིན་རླབས་ཆར་རྒྱུན་ན་ར་ར༔ མོས་གུས་འབྲས་བུ་ཆི་ལི་ལི༔ ཐབས་ཀྱི་རྒྱན་ཆ་ཁྲོ་ལོ་ལོ༔ ཤེས་རབ་ཉམས་དབྱངས་ཀྱུ་རུ་རུ༔ བརྡ་འགྲོས་གར་སྟབས་ཁྱུགས་སེ་ཁྱུག༔ མཁའ་འགྲོའི་བརྡ་སྐད་དི་རི་རི༔ མཁའ་འགྲོ་བྱེ་བ་འབུམ་དང་བཅས༔ གནས་འདིར་དབང་བསྐུར་བྱིན་ཆེན་ཕོབ༔ གསང་བ་བདེ་ཆེན་རིག་མ་འདིར༔
ཡེ་ཤེས་མཁའ་འགྲོའི་དབང་བསྐུར་ཅིག༔ གྲུབ་པའི་གནས་མཆོག་དམ་པ་འདི༔ གཞལ་ཡས་ཁང་དུ་བྱིན་གྱིས་རློབས༔ དཀྱིལ་འཁོར་རྫས་ལ་མདངས་ཕྱུང་ནས༔ མོས་པའི་བུ་ལ་འཇའ་ལུས་སྩོལ༔ ཨོྃ་བཛྲ་ས་མཱ་ཡ་ཛཿཛཿ ཛཿཧཱུྃ་བཾ་ཧོཿ ཨོྃ་ཨ་བེ་ཤ་ཡ་ཛཿཛཿ དེ་ནས་བུམ་པ་ཐོགས་ཏེ༔ དེ་ནས་འཇའ་ལུས་བུམ་པའི་དབང་བསྐུར་བ་ལ།
སྔར་བུམ་དབང་གི་སྐབས་སུ་བསྟན་པའི་ཕྱིའི་དཀྱིལ་འཁོར་ནི། མཚོན་དཔེ་ཙམ་ལས་དོན་ལ་རང་ལུས་ཡེ་ཤེས་མཁའ་འགྲོའི་དཀྱིལ་འཁོར་ཡེ་གནས་སུ་ཤེས་པ་ནི་དོན་གྱི་དཀྱིལ་འཁོར་དུ་ངོ་ཤེས་པར་གྱིས་ཤིག ཧཱུྃ༔ འཇའ་ལུས་རྡོ་རྗེ་བུམ་པའི་དབང་༔ སྐལ་ལྡན་ཁྱོད་ལ་བསྐུར་བ་ཡིས༔ མཁའ་འགྲོ་བསྐྱེད་པའི་དམ་ཚིག་སྲུངས༔ དགའ་བ་ཉམས་སུ་མྱོང་བར་གྱིས༔ ཨོྃ་བཛྲ་མུ་ཏྲ་དྷ་ར་ཧོཿ དེ་ལྟར་དབང་ཐོབ་པས་མ་བསྐྱེད་ཡོངས་གྲུབ་སྣང་སྲིད་མཁའ་འགྲོའི་དལ་དུ་རྫོགས། དགའ་བའི་ཡེ་ཤེས་ཉམས་སུ་མྱོང་བའི་མོས་པ་མཛོད།
བྷནྡྷ་ཐོགས་ཏེ༔ དེ་ནས་རང་ལུས་ཀྱི་འཁོར་ལོ་ལྔའི་གནས་དང་འབྱིན་འཇུག་ཐམས་ཅད་གདོད་ནས་དག་པ་ཡེ་ཤེས་ལྔའི་རང་བཞིན་བདེ་ཆེན་མཁའ་འགྲོ་རུ་ངོ་ཤེས་པར་གྱིས་ཤིག ཧཱུྃ༔ ཡེ་ཤེས་རླུང་ནི་བྷནྡྷའི་དབང་༔ སྐལ་ལྡན་ཁྱོད་ལ་བསྐུར་བ་ཡིས༔ མཁའ་འགྲོ་སྒྲུབ་པའི་དམ་ཚིག་སྲུངས༔ མཆོག་དགའ་ཉམས་སུ་མྱོང་བར་གྱིས༔ ཨོྃ་ཨནྜི་ཡེ་ཧོཿ དེ་ལྟར་དབང་ཐོབ་པས་འབྱིན་འཇུག་རླུང་གསུམ་ཡེ་ཤེས་སུ་དག ། མཆོག་དགའི་ཡེ་ཤེས་ཉམས་སུ་མྱོང་བའི་མོས་པ་མཛོད།
དེ་ནས་སིནྡྷུ་རའི་དཀྱིལ་འཁོར་ཧ་རི་ནི་ས་བཀོད་པ་གནས་སུ་བསྟིམ༔ དེ་ནས་སེམས་གཟུང་འཛིན་འགྱུ་ལྡང་ཐམས་ཅད་གདོད་ནས་འཁྲུལ་མེད་བདེ་བ་ཆེན་པོའི་ཐིག་ལེ་ཉག་གཅིག་ཡེ་ཤེས་ཀྱི་མཁའ་འགྲོ་རུ་ངོ་ཤེས་པར་གྱིས་ཤིག ཧཱུྃ༔ བདེ་ཆེན་ཐིག་ལེའི་དཀྱིལ་འཁོར་དབང་༔ སྐལ་ལྡན་ཁྱོད་ལ་བསྐུར་བ་ཡིས༔ མཁའ་འགྲོའི་རྫོགས་རིམ་དམ་ཚིག་སྲུངས༔ ལྷན་སྐྱེས་ཉམས་སུ་མྱོང་བར་གྱིས༔ ཨོྃ་ཛྙཱ་ན་སུ་ཁ་ཁཾ་ཡེ་སྭཱ་ཧཱ༔ དེ་ལྟར་དབང་ཐོབ་པས་སེམས་ཀྱི་རྟོགས་ཚོགས་བདེ་ཆེན་དུ་དག ། ལྷན་སྐྱེས་ཡེ་ཤེས་ཉམས་སུ་མྱོང་བའི་མོས་པ་མཛོད།
དེ་ནས་རིགས་མའི་ཕྱག་གཡོན་གྱི་སྲིན་མཛུབ་ལ་ཡེ་ཤེས་ལྔའི་དར་ཐག་བཏགས་ལ། སློབ་མའི་ལག་ཏུ་གཏད་པར་མོས་ལ། དེ་ནས་ཁྱེད་རང་སློབ་མ་རྣམས། གཙོ་མོའི་རང་འོད་ཀྱི་ཡབ་ལས་རྣམ་པར་འཕྲུལ་པའི་ཐབས་མཆོག་དཔའ་བོ་རྟ་མགྲིན་ནམ། དཀྱིལ་འཁོར་གྱི་གཙོ་མོ་ནས་རང་འདྲའི་ཡེ་ཤེས་ཀྱི་མཁའ་འགྲོ་མ་ལས་རྣམ་པར་འཕྲུལ་པའི་ཤེས་རབ་རིག་མ། གཟུགས་དང་ལང་ཚོ་ལྡན་ཞིང་རིགས་ཀྱི་མཚན་ཉིད་རྫོགས་པ་ཞིག་བྱུང༌། སློབ་དཔོན་གྱི་ཕྱག་གཡོན་ནམ་གཡས་པས ་་་་་ཕོ་མོའི་ཁྱད་པར། ཁྱེད་རྣམས་ཀྱི་ཕྱག་གཡས་སམ་གཡོན་དུ་ཕྱོགས་བཅུའི་སངས་རྒྱས་དཔང་དུ་བཀོད་དེ་གཏད་པའི་མོས་པ་མཛོད། ཧཱུྃ༔ ཟག་མེད་འཇའ་ལུས་སྒྲུབ་པའི་གྲོགས༔
གསང་བ་ཡེ་ཤེས་མཁའ་འགྲོ་མ༔ དེ་རིང་སློབ་བུ་ཁྱོད་ལ་གཏད༔ དགའ་བྲལ་ཆེན་པོ་ཉམས་སུ་མྱོང་༔ ཨོྃ་བཛྲ་རཱ་ག་ཡ་ཧོཿཔདྨ་ཨཀྵོ་བྷྱ་སྭཱ་ཧཱ༔ ཞེས་སློབ་བུས་འཁྱུད་རྒྱ་བྱ། དེ་ལྟར་ཡབ་ཡུམ་ལྷར་འདུ་ཤེས་པ་དང༌། མཁའ་གསང་རྡོ་རྗེ་དང་པདྨར་འདུ་ཤེས་པ། ཡིད་ཆོས་སུ་འདུ་ཤེས་པ་གསུམ་གྱིས་སྙོམ་པར་ཞུགས་པས། གཉིས་སྣང་གི་རྟོག་པའི་འཕྲོ་འདུ་བདེ་ཆེན་གྱི་དབྱིངས་སུ་ནུབ་ཏེ། དེ་ལྟར་འཁོར་ལོ་བཞིར་ཡས་བབས་ཀྱི་ཐིག་ལེ་ལུགས་འབྱུང་གི་དགའ་བ་བཞི་ཉམས་སུ་མྱོང་བའི་མོས་པ་མཛོད།
སླར་དམར་ཆ་དང་བཅས་པའི་རླུང་འཕོ་མེད་གྱེན་དུ་དྲངས་པས་མས་བརྟན་གྱི་ཐིག་ལེ་ལུགས་ལྡོག་གི་དགའ་བ་བཞི་ཉམས་སུ་མྱོང་བས། མཚོན་བྱེད་དཔེའི་ཡེ་ཤེས་ལྷན་སྐྱེས་བདེ་སྟོང་འཕོ་འགྱུར་མེད་པའི་ངང་ལ་མཉམ་པར་ཞོག་མཛོད། དེས་དབང་བཞི་ཐོབ་ནས་གྲོལ་ལམ་བཞི་མངོན་དུ་གྱུར༔ དགའ་བཞིའི་ལྷན་ཅིག་སྐྱེས་པའི་བདེ་བ་མྱོང་ནས༔ མི་རྟོག་པའི་ཡེ་ཤེས་ཆེན་པོའི་ངོ་བོ་ཉིད་ཡིན་པར་ངོས་བཟུང་༔ དབབ་ལྡོག་འདྲེན་བཀྲམ་བཞི་ཡིས་ཆོས་སྐུ་འཇའ་ལུས་ཀྱི་གོ་འཕང་འགྲུབ༔ སྟེང་སྒོའི་ཡེ་ཤེས་མངོན་དུ་གྱུར་ནས༔ འོག་སྒོ་བདེ་བ་ཆེན་པོ་ལམ་དུ་འགྲོ༔ སྟེང་ནས་ཡེ་ཤེས་ཆར་རྒྱུན་དྲག་ཏུ་ཕབ་པས་བདེ་བའི་ལུས་ཁེངས༔ འོག་གི་ཆུ་རྒྱུན་གྱི་འགྲིམ་འགྲུལ་བཀག་ནས་རྫིང་གི་བཅུད་འཁྱིལ་བའི་ཡོན་ཏན་དཔག་བསམ་ལྗོན་ཤིང་བསྐྱེད༔
རྩ་བ་ཡེ་ཤེས་ཀྱི་གཞི་ཚུགས༔ སྡོང་པོ་ཆོས་སྐུའི་དཔུང་ཚན་ཧྲག༔ ཡོན་ཏན་ཀུན་ལྡན་གྱི་ཡལ་ག་ཕྱོགས་བཅུར་གྱེས༔ སྙིང་རྗེའི་ལོ་འདབ་ཕུན་ཚོགས་སུ་ཕྱུག༔ རིག་པ་ཤེས་རབ་ཀྱི་རྣམ་པར་ཁ་ཕྱེ༔ འབྲས་བུ་འཇའ་ལུས་རྡོ་རྗེའི་སྐུ་མངོན་དུ་གྱུར་པའི་མོས་པ་མཛོད་ཅིག ། ཐམས་ཅད་ཀྱིས་རིག་མའི་ཞབས་པུས་སྤྱི་བོར་བླངས་ཏེ༔ ཕྱག་ཐལ་མོ་སྦྱར་བའི་བར་དུ་མེ་ཏོག་རེ་རེ་ཐོགས་པར་མོས་ལ་འདིའི་རྗེས་ཟློས་མཛོད། ཧོཿ གསང་བ་བླ་མེད་ལམ་གྱི་མཆོག༔
ཡེ་ཤེས་མཁའ་འགྲོའི་དམ་ཚིག་ལ༔ མི་འདའ་མི་རྟོག་སྲོག་ལྟར་བཟུང་༔ རྟག་ཏུ་འཇའ་ལུས་བསྒྲུབ་པ་ཡི༔ བསྐྱེད་རྫོགས་སྙིང་པོ་འཛིན་ལ་གནས༔ རྡོ་རྗེ་སློབ་དཔོན་གྱིས༔ ཧོཿ སྐལ་ལྡན་རྣམས་ཀྱིས་ལེགས་པར་ཉོན༔ ཟབ་ལམ་བདེ་བ་ཆེན་པོ་ནི༔ ཨུ་དུམ་ཝཱ་རའི་མེ་ཏོག་ལྟར༔ ཡོན་ཏན་ཀུན་ལྡན་རྙེད་པར་དཀའ༔
རྒྱ་མཚོའི་གླིང་གི་ནོར་བུ་བཞིན༔ ཀ་དག་ཡེ་ཤེས་རང་གསལ་འདི༔ ཙམ་པ་ཀ་ཡི་མེ་ཏོག་ལྟར༔ དུས་དྲུག་རྐྱེན་གྱིས་ཡ་མི་ང་༔ འཕགས་པའི་བྱིན་རླབས་གཏེར་དུ་སྦས༔ འོག་སྒོ་དགའ་བཞིའི་གྲོལ་ལམ་འདི༔ སྒྲ་གཅན་འཁོར་ལོའི་ཟོམ་དང་འདྲ༔ སྣང་སྲིད་དཀར་དམར་དྭངས་སྙིགས་ཕྱེ༔ ཕོ་ཉའི་གནད་ཀྱིས་ངོ་སྤྲོད་འདི༔ རིགས་ལྔའི་བདེ་བ་སྐད་ཅིག་སྟོན༔
བཅུ་དྲུག་དཔལ་མོའི་རོལ་རྩེད་ཡིན༔ སྨྲ་བརྗོད་ཁ་ཡི་ཚིག་ལས་འདས༔ རྫོགས་པ་ཆེན་པོའི་ས་ལམ་ཡིན༔ དེ་བས་དམ་ཚིག་འཆང་བར་བྱ༔ མཁའ་འགྲོའི་སྐུ་ཡི་དམ་ཚིག་ཏུ༔ བུད་མེད་རྣམས་ལ་སྨད་མི་བྱ༔ སྐྱོན་དུ་ལྟ་དང་ལོག་བཅོལ་སྤང་༔ མཁའ་འགྲོའི་གསུང་གི་དམ་ཚིག་ཏུ༔ བུད་མེད་རྣམས་ལ་སྡང་མི་བྱ༔ ཁོང་ཁྲོ་གདུག་སེམས་སྤང་བར་བྱ༔
མཁའ་འགྲོའི་ཐུགས་ཀྱི་དམ་ཚིག་ཏུ༔ བུད་མེད་རྣམས་ལ་འཚེ་བ་སྤང་༔ དཀྱིལ་འཁོར་གསུམ་གྱི་དག་སྣང་སྦྱང་༔ མཁའ་འགྲོའི་ཡོན་ཏན་དམ་ཚིག་ཏུ༔ རྡོ་རྗེ་སློབ་དཔོན་གཟུངས་མ་དང་༔ རིགས་རུས་སྲས་བཅས་འདུན་པས་བསྟོད༔ མཁའ་འགྲོའི་ཕྲིན་ལས་དམ་ཚིག་ཏུ༔ རྟག་ཏུ་གསང་བ་ཌཱཀྐིར་བརྟེན༔ བྷ་གའི་དཀྱིལ་འཁོར་མཆོད་པར་བྱ༔ མཁའ་འགྲོའི་གསང་བའི་དམ་ཚིག་ཏུ༔
ཉ་སྟོང་དུས་མཆོད་མི་བཅག་ཅིང་༔ ཚོགས་བརྒྱ་བསྐང་བརྒྱས་སྒྲིབ་སྦྱོང་འབུངས༔ རྟེན་འབྲེལ་དགེ་བའི་གནས་ཆེན་དུ༔ རིགས་ལྡན་མཁའ་འགྲོ་ཐམས་ཅད་ཀྱིས༔ ཚོགས་འཁོར་བཤམ་པའི་གྲོགས་བགྱིས་ནས༔ རིགས་འདུས་རྩ་གསུམ་དཀྱིལ་འཁོར་དུ༔ ཕྱག་འཚལ་མཆོད་པ་འབུལ་བར་བགྱིས༔ མཎྜལ་ཡིག་བརྒྱ་ཅི་ནུས་བཟླ༔ མ་འོངས་རྔ་ཡབ་ཞིང་ཁམས་སུ༔ ཡང་ཡང་འཚོགས་པའི་རྟེན་འབྲེལ་བྱ༔
སྐུ་གསུང་ཐུགས་ཀྱི་རྟེན་རྣམས་ལ༔ རབ་གནས་ཞབས་བརྟན་ལེགས་པར་ཕུལ༔ འཛམ་གླིང་དགེ་བའི་རླུང་རྟ་དང་༔ ས་བཅུད་བསོད་ནམས་བུམ་གཏེར་སྦ༔ རྗེས་ཤེས་བསྔོ་སྨོན་རྒྱས་འདེབས་བྱ༔ ཞེས་དེ་དག་གི་བླ་མའི་ཐུགས་སྒྲུབ་བདེ་གཤེགས་རྩ་གསུམ་བཀའ་འདུས་ཀྱི། གསང་དབང་བདེ་ཆེན་འཁོར་ལོའི་ཟབ་ལམ་ཡེ་ཤེས་དྲྭ་བའི་དབང་བསྐུར་ལེགས་པར་གྲུབ་པས། ཕྱི་ནང་གསང་བའི་དམ་ཚིག་གི་གནས་དེ་རྣམས་ལ་ཉེ་བར་གནས་པར་བགྱིད་སྙམ་པས་འདིའི་རྗེས་ཟློས་མཛོད། གཙོ་བོས་ཇི་ལྟར་བཀའ་བསྩལ་པ? དེ་ལྟར་དམ་ཚིག་ཁས་ལེན་ཅིང་གཏང་རག་འབུལ་བར་བྱའོ། ། འདི་ཉིད་དབང་ཆེན་ཨིནྡྲ་ནཱི་ལའི་གསང་དབང་གྱི་སྐབས་ལ་སྦྱར་བ་ནི་ལག་ལེན་ཡིན་ནོ། །
དེ་དག་ནི་གསང་དབང་བདེ་ཆེན་འཁོར་ལོའི་ཟབ་ལམ་ཡེ་ཤེས་དྲྭ་བ་ཁྲིགས་སུ་བསྡེབས་པའི་ལེ་ཚན་ནོ།། །། ༼ཐ༽ བླ་མའི་ཐུགས་སྒྲུབ་བདེ་གཤེགས་ཀུན་འདུས་ལས། སྨིན་བྱེད་དབང་གི་བཅའ་བཤམ་གྱི་རིམ་པ་གསལ་བྱེད་བཞུགས་སོ། དེ་ལའང་དང་པོ་བཅའ་བཤམ་ཇི་ལྟར་བགྱིས་པའི་ཚུལ་ནི། དབང་གཞུང་རྩ་ཚིག་ལས། སྤྲོས་བཅས་ལྟར་ན་རབ་འབྲིང་ཐ་མ་གསུམ༔ རབ་ནི་བློས་བསླང་འབྲིང་ནི་རྡུལ་ཚོན་དང་༔ ཐ་མ་རས་བྲིས་སམ་ནི་འབྲུ་ཚོམ་དཀོད༔ ཅེས་གསུངས་པ་ལྟར། རབ་ལ་བློས་བསླང་དང༌།
འབྲིང་རྡུལ་ཚོན་གྱི་དཀྱིལ་འཁོར། ཐ་མ་རས་བྲིས་ཀྱི་དཀྱིལ་འཁོར། ཡང་ཐ་འབྲུ་ཚོམ་སོགས་སྤྲོས་པ་གང་འགྲིགས་སྐབས་དང་བསྟུན། འདིར་རས་བྲིས་ཀྱི་དབང་དུ་བྱས་ན། མདུན་སྟེགས་དར་དམར་གྱི་ཁེབས་ལྡན་སྟེང་རས་བྲིས་དཀྱིལ་འཁོར་བཀྲམ། དེའི་དབུས་སུ་མཎྜལ་ཆེ་བ་ཞིག་གི་སྟེང་དུ་འབྲས་དཀར་དྲི་བཟང་གིས་སྦགས་པའི་ཚོམ་བུ་བདེར་འདུས་རྩ་བའི་ལྷ་གྲངས་དང་མཚུངས་པར་བཀོད་པའི་ཐོག ། རྐང་གསུམ་སྟེང་དུ་བུམ་པ་རྒྱན་ལྡན་ཆུས་སུམ་གཉིས་བཀང་བའི་ཁར་བྷནྡྷའི་སྣོད་དུ་བདུད་རྩི་ཆོས་སྨན་ཆང་དང་སྦྱར་བ་ལ། དར་དམར་བརྒྱད་ལྟེབས་ཀྱི་ཁེབས་ལྡན་ཐོག་མེ་ལོང་ལ་སིནྡྷཱུ་ར་བྱུག་པར། ཆོས་འབྱུང་བསྣོལ་མ་བྲིས་པའི་དབུས་སུ་མཱུྃཿ ཟུར་བཞིར་དགའ་འཁྱིལ་བྲིས་པ་དགོད།
དེའི་སྟེང་དུ་མན་ཤེལ་ཟུར་དྲུག་པ་བཞག་པ་སྟེ། དབང་བཞི་བརྩིགས་ཐབས་སུ་བཤམ་ཞེས་བཤད། གཞུང་ལས། བུམ་པ་རྒྱན་རྫོགས་ལྷ་ཡི་དཀྱིལ་འཁོར་ཡིན༔ ཕྲེང་བ་རང་གཟུངས་སྔགས་ཀྱི་དཀྱིལ་འཁོར་ཡིན༔ གསལ་སྟོང་ཤེལ་རྡོ་ཏིང་འཛིན་དཀྱིལ་འཁོར་ཡིན༔ བྷ་ལིང་རྒྱན་རྫོགས་མཆོད་པའི་དཀྱིལ་འཁོར་ཡིན༔ ཕྱག་མཚན་རྣོན་པོ་ལས་མཐའི་དཀྱིལ་འཁོར་ཡིན༔ ལྔ་པོ་འདི་ལ་དཀྱིལ་འཁོར་ཆ་གཅིག་ཚང་༔ ཞེས་གསུངས་པ་བཞིན་དབང་བཞི་ལ་གཡས་ཕྱོགས་སུ་ལྷ་དབང་ཡོངས་རྫོགས་ཀྱི་ཙཀླི།
གཡོན་ཕྱོགས་སུ་བགྲང་ཕྲེང་དང་སྔགས་བྱང༌། རྒྱབ་ཕྱོགས་སུ་སྟེགས་སམ་བང་རིམ་ཅན་གྱི་ཐོག་ཁར་བླ་གཏོར་དཔལ་རི་མ་དང་པད་སྡོང་མ། སྒྲུབ་ཐབས་བཅུ་གསུམ་སོ་སོར་ཁ་ཕྲལ་ནས་དབང་རྒྱས་པའི་སྐབས་ཡིན་ན། རྩ་གསུམ་བྱེ་བྲག་གི་གཏོར་མ་སོགས་དང༌། ཆད་བརྟན་བསྐུལ་གསུམ། ཆོས་སྐྱོང་སྡེ་ལྔ། འདོད་ཁམས་དབང་ཕྱུག་སོགས་ཆོས་སྐྱོང་གི་གཏོར་མ་དང༌། མདུན་དུ་རིག་འཛིན་སྲོག་སྒྲུབ་ཀྱི་གཏོར་མ་བཅས་བཀྲམ་པའི་གཡས་གཡོན་སྨན་རཀ་དགོད། དེ་བཞིན་དུ་སྒྲུབ་ཐབས་མན་ངག་བཅུ་གསུམ་པོ་རེ་རེ་བཞིན་ཕྱོགས་མ་འཆོལ་བར་སོ་སོའི་དཀྱིལ་འཁོར་རམ་འབྲུ་ཚོམ་བཀོད་པའི་ཐོག ། བུམ་པ།
ཀ་པཱ་ལ། བགྲང་ཕྲེང༌། སྔགས་བྱང༌། མེ་ལོང༌། གཏོར་མ། སོ་སོའི་ལྷ་ཙཀ ། ཤེལ་རྡོ་བཅས་བཤམས་ལ་རེ་རེ་བཞིན་མཆོད་པ་རྣམ་ལྔ་སྐོར་བཤམ་བྱ། ཆས་དབང་དང་རྫས་དབང་ནི་གཅིག་གིས་བྱས་ཀྱང་ཆོག ། ཡང་དབང་འབྲིང་པོའི་སྐབས་ཡིན་ན། གཙོ་བུམ་གྱི་གཡས་ཕྱོགས་སམ་གང་བདེར་ཀ་ཏོ་ར་འབྲུ་ཡིས་བཀང་བའི་ནང༌།
རྣམ་འཕྲུལ་བཅུ་གསུམ་གྱི་ལྷ་ཚོམ་སོ་སོའི་ཕྱོགས་མ་འཆོལ་བར་རིམ་པ་གསུམ་དུ་བཀོད་གསུངས་པས། དང་པོ་དབུས་སུ་སྣང་མཐའ་ཐོག་མའི་མགོན་པོ་རིགས་ལྔའི་ཨོ་རྒྱན་བདེ་གཤེགས་སྒྲུབ་པ་དབུས་ཕྱོགས་ཆོས་སྐུའི་ལྷ་ཚོམ། ཤར་དུ་འབྱུང་ལྔ་སྒྱུ་མར་སྦྱོང་བ་ལོངས་སྐུ་དག་པའི་རིག་འཛིན་ཨོ་རྒྱན་བདེ་ཆེན་རྒྱལ་པོའི་ལྷ་ཚོམ། ལྷོ་རུ་ཅིར་སྣང་ལམ་ཁྱེར་ཚོགས་དྲུག་ལྷུག་བཞག་ཨོ་རྒྱན་དུས་གསུམ་མཁྱེན་པའི་ལྷ་ཚོམ། ནུབ་ཏུ་འཆི་འཕོ་ལྟུང་བ་འབྱུང་འདུས་འཇིགས་སྐྲག་རང་གྲོལ་གྱི་མཚམས་སྦྱོར་ཨོ་རྒྱན་དཔའ་བོ་གྱད་ཀྱི་ལྷ་ཚོམ། བྱང་དུ་ནམ་ཞིག་ཚེའི་འཕེན་པ་ཟད་པའི་ཚེ་རིག་པ་ཆོས་དབྱིངས་སུ་འཕོ་བ་ཨོ་རྒྱན་རྡོ་རྗེ་རྣལ་འབྱོར་མའི་ལྷ་ཚོམ་སྟེ། དེ་ལྟར་ཞི་བ་ཡེ་ཤེས་དབྱིངས་ལྔའི་ལྷ་ཚོམ་ཞེས། དུག་ལྔ་རང་གྲོལ་གྱི་ཞལ་གདམས་ཆོས་ཉིད་སྐུ་ལྔའི་ལྷ་ཚོམ་དབུས་ཕྱོགས་དང༌། རིམ་པ་གཉིས་པ་སྨད་ལས་གང་འདུལ་དེར་སྟོན་གྱི་ཞལ་གདམས་དང་འབྲེལ་བར། སེམས་ཅན་འདོད་ཆགས་ལས་གྱུར་པའི་མུ་གེ་སོགས།
དབུལ་ཕོངས་པྲེ་ཏའི་གདུང་བ་ཀུན་སེལ་ཨོ་རྒྱན་ནོར་ལྷ་པདྨ་རྒྱལ་པོའི་ལྷ་ཚོམ་ཙཀླི་དབུས་ཕྱོགས་སྣང་མཐའི་སྐུ་རྒྱབ་ཏུ་དགོད། དེ་བཞིན་སྔ་མའི་ཤར་གྱི་ཕྱི་རིམ་དུ་གཏི་མུག་ལས་གྱུར་པའི་དུག་ལྔ་ནད་སེལ་ཨོ་རྒྱན་སྨན་ལྷའི་ལྷ་ཚོམ། ལྷོ་རུ་ཞེ་སྡང་ལས་གྱུར་པའི་དམག་འཁྲུག་སོགས། ཕ་རོལ་བདུད་བཞིའི་རྒོལ་བ་གཞོམ་པའི་ཨོ་རྒྱན་རྡོ་རྗེའི་གུར་གྱི་ལྷ་ཚོམ། ནུབ་ཏུ་ང་རྒྱལ་ལས་གྱུར་པའི་ཆོམ་པོ་སོགས། བདུད་བཞི་འཇིགས་བརྒྱད་ཞི་བ་ཨོ་རྒྱན་དྲེགས་པ་ཟིལ་གནོན་གྱི་ལྷ་ཚོམ། བྱང་དུ་ཕྲག་དོག་ལས་གྱུར་པའི་མཐའ་བཞི་རལ་བ་ལ་སོགས། ཕུང་བྱེད་དམ་སྲིའི་དམག་ཚོགས་ཞི་བ་ཨོ་རྒྱན་དྲེགས་པ་སྡེ་བརྒྱད་ཀྱི་ལྷ་ཚོམ་བཅས། དེ་ལྟར་སྨད་ལས་དགྲ་བགེགས་བསྒྲལ་བ་དང༌། བདུད་ཀྱི་རྒོལ་བ་གཞོམས་པ་དང༌།
དབང་སྡུད་ཟིལ་གནོན་གྱི་དོན་ཚན་ཕྲིན་ལས་ལྔའི་ལེ་ཚན་རྣམས་རིམ་པ་གཉིས་པར་བཀོད་པས་ཕྱི་རིམ་དུ། རིམ་པ་གསུམ་པ་ཕྲིན་ལས་སོ་སོར་སྒྲུབ་པའི་རྟེན་འབྲེལ་ཕྱོགས་མེད་འཆར་བ། གནས་དང་རི་སོལ་འགྲིམས་པའི་ཆ་ལག ། ཐོག་མར་ལྷ་ཀླུ་སྡེ་བརྒྱད་སོགས་ཡུལ་སྐྱོང་དམ་ཚིག་ཅན་རྣམས་ཀྱིས། བར་ཆད་བསལ་ཞིང་ཕྲིན་ལས་སྒྲུབ་པར་བསྐུལ་བ་གུ་རུ་ཉི་མ་འོད་ཟེར་གྱི་ལྷ་ཚོམ། སྔ་མའི་རིམ་པ་གཉིས་པ་སྨན་ལྷའི་རྒྱབ་ཕྱོགས་ཏེ་ཤར་གྱི་ཕྱི་རིམ་དང༌། དེ་བཞིན་ཏིང་ངེ་འཛིན་གྱིས་ཟིལ་གྱིས་མནན་ཅིང་རྟེན་འབྲེལ་དུས་ལས་མི་གཡེལ་བ་ཨོ་རྒྱན་སྣང་སྲིད་ཟིལ་གནོན་དཔའ་བོ་གིང་གི་ལྷ་ཚོམ་ལྷོ་དང༌། གནས་ཡུལ་འགྲིམས་པའི་བར་ཆད་མངོན་སྤྱོད་ཀྱིས་བསྒྲལ་བ། ཨོ་རྒྱན་རྡོ་རྗེ་གྲོ་ལོད་ཀྱི་ལྷ་ཚོམ་ནུབ་ཀྱི་ཕྱོགས་ཏེ་རྩ་བའི་དཀྱིལ་འཁོར་བཅུ་གསུམ་ལྷ་ཙཀ་དང༌། བཀའ་དང་བསྟན་པ་སྐྱོང་བ་གཏེར་སྲུང་ཕྲིན་ལས་སྒྲུབ་པའི་ལྷ་ཚོམ་སྤྲུལ་སྐུ་སྒྱུ་འཕྲུལ་ཆེན་མོ་འགྱེད་པའི་ལེ་ཚན་བྱང་དུ་དགོད་པར་བྱའོ། །
གཡོན་དུ་ཀ་པཱ་ལ་བདུད་རྩིས་གཏམས་པ། བགྲང་ཕྲེང་སྔགས་བྱང་གི་མདུན་དུ་མེ་ལོང་དང་དཀྱིལ་འཁོར། རྒྱབ་ཏུ་སྒྲུབ་པའི་གཏོར་མ་སོགས་སྔ་མ་དང་མཚུངས། གཞན་ཡང་ཆས་དབང་ལ་ལོངས་སྐུ་ཞི་བའི་ཆས། དྲག་པོ་ལ་དུར་ཁྲོད་ཆས་བརྒྱད། རྫས་དབང་མཆོད་པ། སྨན་རཀ ། གཏོར་མ། བསྒྲལ་མཆོད། ཚོགས་གཏོར།
ཛ་གད། སྐོང་རྫས། ཆད་བརྟན། བཀའ་སྲུང་གི་གཏོར་མ་རྣམས་ཕྱོགས་གང་བདེར་དོད་པ་འབྲིང་པོའི་ལུགས་སོ། ། བསྡུས་པའི་དབང་དུ་བྱས་ན། གཞན་འབྲིང་པོ་ཇི་ལྟ་བར་ལྷ་ཙཀ་རྣམས་ཕྱོགས་གཅིག་ཏུ་བསྡོམས་ལ། ཆས་དབང་ལ་ཞི་དྲག་གི་ཆས་ཙམ་ལས་རྫས་དབང་རྣམས་མི་དགོས། གཞན་ཡང་དངོས་སྟ་སོ་སོའི་སྐབས་སྟ་གོན་ཆེད་འཁྱོར་ཆུ་སྲུང་བའི་དཔུང་སྐུད། ཀུ་ཤ། སོར་ཤིང་སོགས་སྟ་གོན་ལ་འོས་པའི་རྫས་དང༌།
མེ་ཏོག ། དོར་ར། མིག་དར། གསེར་ཐུར། ཕྱག་ཤིང༌། རྡོ་དྲིལ་བསྣོལ་མ། མེ་ཐུན། ཆུ་ཐུན། གུལ་ཡུངས་སོགས་འདུ་བྱས་ལ། ཕྱི་རོལ་ནས་ཞི་མཆོད།
དྲག་མཆོད། མངའ་གསོལ། རྫས་རྟགས་སྣ་བདུན་སོགས་མ་ཚང་བ་མེད་པར་བྱ། རང་མདུན་དུ་བུམ་པ། ཌཱ་མ་རུ། ནས་གཟེབ། དར་མཚོན། གཡབ་དར་དམར་ནག ། རྡོར་དྲིལ། ནང་མཆོད།
ལས་ཕུར་སོགས་འདུ་བྱ། དམིགས་བསལ་ཚེ་དབང་གི་ཆེད་དུ། ཚེ་རིལ། ཚེ་ཆང༌། ཚེ་མདའ་བཅས་མདོར་ན་དགོས་མཁོ་རྣམས་ཉེ་བར་ཚོགས་པར་བྱའོ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
