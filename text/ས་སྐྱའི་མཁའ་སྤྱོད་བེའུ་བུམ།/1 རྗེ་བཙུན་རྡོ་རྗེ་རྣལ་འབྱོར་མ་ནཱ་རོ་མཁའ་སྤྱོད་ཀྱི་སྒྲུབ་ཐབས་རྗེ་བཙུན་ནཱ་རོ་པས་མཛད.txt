ས་སྐྱའི་མཁའ་སྤྱོད་བེའུ་བུམ།
པོད ༡
རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་སྒྲུབ་ཐབས་རྗེ་བཙུན་ནཱ་རོ་པས་མཛད་པ།
༼ཨོཾ༽ ༄༅། །རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་སྒྲུབ་ཐབས་རྗེ་བཙུན་ནཱ་རོ་པས་མཛད་པ་བཞུགས་སོ།། ༄༅། །རྒྱ་གར་སྐད་དུ། བཛྲ་ཡོ་གི་ནཱི་སཱ་དྷ་ན། བོད་སྐད་དུ། རྡོ་རྗེ་ ་་་་་སྟོང་པ་ རྣལ་འབྱོར་ ་་་་་ཏིང་ངེ་འཛིན་དང་ལྡན་པ་ནི། མའི ་་་་་མོ་རྟགས་འཛིན་པ། སྒྲུབ་ཐབས། ཐུགས་རྗེ་ཆེན་པོ་ལ་ཕྱག་འཚལ་ལོ། ། དང་པོ་རེ་ཞིག་ བདག་ཉིད་ལྷའི་་་་་་ རྣལ་འབྱོར་པས་ ་་་་་དང་པོ་ཐུན་ཐ་མ་ལ་ཉལ་ལུགས་གང་ཡང་རུང་བའི་ཉལ་བའི་རྣལ་འབྱོར་བྱ།
དེ་ནས་གཉིས་པ་ཐོ་རངས་ཌཱ་མ་རུའི་སྒྲས་བསྐུལ་ཏེ་ལྡང་བའི་རྣལ་འབྱོར་བྱ། དེ་ནས་གསུམ་པ་བདུད་རྩི་མྱོང་བའི་རྣལ་འབྱོར་བྱས་ལ་ཕྱི་རོལ་གྱི་མཆོད་པ་དང་འབྲེལ་བའི་དུས་སུ་རྣལ་འབྱོར་པའི་མདུན་དུ་མཎྜལ་བྱ། འདི་ཕྱི་མཆོད་དང་འབྲེལ་བས་འདིར་མི་དགོས་སོ། ། བཞི་པ་ཚད་མེད་རྣལ་འབྱོར་ནི། སེམས་ཅན་ཐམས་ཅད་འཁོར་བའི་སྡུག་བསྔལ་གྱི་རྒྱ་མཚོ་ལས་བསྒྲལ་ལ་རྫོགས་པའི་སངས་རྒྱས་ཀྱི་བདེ་བ་ལ་དགོད་པར་བྱའོ། ་་་་་ སེམས་བསྐྱེད་གཅིག་ལ་བཞི་ཀ་ཚང༌། ། ཞེས་ཚད་མེད་པའི་རྣལ་འབྱོར་སྔོན་དུ་བྱའོ། ། དེ་ནས་ ལྔ་པ་བླ་མའི་རྣལ་འབྱོར་ནི། རང་གི་བླ་མ་སྤྱི་བོར་བསྒོམ་པར་བྱའོ། ། དེའི་རྗེས་ལ་ ་་་་་དྲུག་པ་བདག་ཉིད་ལྷར་བསྐྱེད་པའི་རྣལ་འབྱོར་ནི།
རང་གི་སྙིང་གར་ཨ་ལས་ཟླ་བའི་དཀྱིལ་འཁོར་བསམས་ལ། དེར། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྣ་ནཱི་ཡེ་ཧྃའུ་ཕཊ་སྭཱ་ཧཱ། ཞེས་བྱ་བའི་སྔགས་ཀྱི་ཕྲེང་བ་འོད་ཟེར་སྣ་ཚོགས་འཕྲོ་བ་ལུགས་ལས་བཟློག་པར་བསམ་མོ། ། དབུས་ནི་བྃ་ཡིག་ ་་་་་དམར་པོ་ གོ ། དེའི་འོད་ཟེར་གྱིས་རང་གི་ལུས་ཁྱབ་པ་ ་་་་་རང་གི་ལུས་ངག་ཡིད་གསུམ་གྱི་སྒྲིབ་པ་ ཡོངས་སུ་དག་པ་ན། བཅོམ་ལྡན་འདས་མ་རྡོ་རྗེ་ཕག་མོའི་སྐུ་ དེ་བཞིན་ཉིད་ཀྱི་རྟགས་་་་་་ ཞལ་གཅིག་ བདེན་པ་གཉིས་ཀྱི་རྟགས་་་་་་ ཕྱག་གཉིས་མ། ཐུགས་རྗེའི་རྟགས་་་་་་ སྐུ་མདོག་དམར་མོ་བསྐལ་པའི་མེ་ལྟ་བུའི་གཟི་བརྗིད་ཅན། རིགས་ལྔའི་་་་་་ རྟེན་ཕྱག་རྒྱ་ལྔའི་རྒྱན་དང་ལྡན་པ་ ཆོས་འབྱུང་གི་ནང་དུ་འཁོར་བ་ལ་མི་གནས་པའི་རྟགས་་་་་་ སྣ་ཚོགས་པདྨ་དང་ ཁྲོ་མོ་མཚོན་པས་་་་་་ ཉི་མའི་གདན་ལ་ གཡོན་བསྐུམས་པས་་་་་་ འཇིགས་བྱེད་དང༌། གཡས་བརྐྱངས་པས་་་་་་ དུས་མཚན་ཞབས་ཀྱིས་མནན་པ།
གཡས་ན་རྡོ་རྗེ་ ་་་་་པདྨས་མཚན་པའམ་འདམ་ཀ་ཡིན་གསུངས་ཏེ་ཌཱ་མ་རུ་དང་བཅས་པ་གང་རུང་འཛིན་པར་བསམ། དང་གྲི་གུག་གཡོན་ བདེ་བ་ཆེན་པོ་བྱང་ཆུབ་ཀྱི་སེམས་ཀྱི་ངོ་བོ་་་་་་ ཐོད་པ་དང་ མཆན་ཁུང་དུ།་་་་་ ཁ་ཊྭཱཾ་ག་ཕྲག་པར་བཀལ་བའི་ཚུལ་དུ་འཛིན་པ། དེ་ནས་སླར་ཡང་ བརྒྱད་པ་དཔའ་བོ་དང་རྣལ་འབྱོར་མའི་བྱིན་གྱིས་བརླབ་པའི་རྣལ་འབྱོར། ཡིག་འབྲུའི་ཚོགས་ཀྱི་འོད་ཟེར་གྱིས་དཔའ་བོ་དང་མཁའ་འགྲོ་མའི་ཚོགས་ཐམས་ཅད་ ་་་་་དང་སེམས་ཅན་ཐམས་ཅད་རྣལ་འབྱོར་མའི་སྐུར་བྱས་ལ། སྤྱན་དྲངས་ཏེ་བདག་ཉིད་ལ་གཞུག་པར་བྱའོ། ། བདུན་པ། ཡང་དེའི་འོད་ཟེར་གྱིས་འགྲོ་བ་ ་་་་་འདི་སྔོན་ལ་བྱས་ལ་དེ་ནས་དུས་གཅིག་ཏུ་བསྡུ་གསུངས། ཐམས་ཅད་དག་པར་བྱས་ནས་ ་་་་་རྗེ་བཙུན་མའི་སྐུར་བསྐྱེད་ལ། སླར་ལོག་སྟེ་སྔགས་ཀྱི་ཕྲེང་བ་ཉིད་ལ་ཞུགས་པ་དང༌།
དགུ་པ་བཟླས་པའི་རྣལ་འབྱོར། ཡིད་ངག་གི་དབྱེ་བས་བཟླ་བར་བྱའོ། ། དེ་ལྟར་ཡིད་བཟླས་བྱེད་ན་འདོམ་དུ་ཆོས་འབྱུང་བསམ། དེ་ལ་སྔགས་ཀྱིས་བསྐོར་བར་བསམ། དེ་ནས་རླུང་བསྡོམས་ཏེ་དེ་ལ་དམིགས་པ་བདུན་བྱ། རྒོད་ན་ཡིད་བཟླས་བྱ། དེ་ལས་སྐྱོ་ན་ངག་བཟླས་བྱ། ངག་གི་བཟླས་པ་འབའ་ཞིག་བྱེད་ན་སྙིང་གར་གཏོད་པར་བྱ་གསུངས་སོ། ། དེ་ནས་ བཅུ་པ་བསམ་གྱིས་མི་ཁྱབ་པའི་རྣལ་འབྱོར། བྃ་ཡིག་གི་འོད་ཟེར་གྱིས་ས་གསུམ་དང་ལུས་དང༌།
ཡི་གེ་རིམ་གྱིས་ ་་་་་ནཱ་ད་སྟོང་པར་བསམ། བསམ་གྱིས་མི་ཁྱབ་པ་ལ་ཞུགས་པ་སྔོན་དུ་འགྲོ་བས་དེ་ཁོ་ན་ཉིད་བསྒོམ་པར་བྱའོ། ། བཅུ་གཅིག་པ་སྤྱོད་ལམ་གྱི་རྣལ་འབྱོར་ནི་ཐུན་མཚམས་སུ་རྒྱན་དང་ཕྱག་མཚན་མེད་པར་བྱས་ལ་བྱ་བ་ཐམས་ཅད་རྣལ་འབྱོར་མའི་ང་རྒྱལ་གྱིས་བྱའོ། ། ཕྱི་མཆོད་ཀྱང་བྱའོ། ། ཐུན་ཐ་མ་ལ་སེང་གེའི་ཁྲིའི་སྟེང་དུ་ཉལ་བར་བསམས་ལ་བླ་མ་སྟེང་གི་ཐད་ཀར་བལྟས་ཏེ་ཕྱག་བྱེད་པར་བསམས་ལ། བསྐྱེད་རིམ་ལ་མོས་པ་ཆེ་ན་དེ་ལྟར་བྱ། དེ་ལྟ་མིན་ན་བསམ་གྱིས་མི་ཁྱབ་པའི་ངང་ལ་ཉལ་ལོ། ། ལས་དང་པོ་པའི་བསྒོམ་པ་མདོར་བསྡུས་པ་སློབ་དཔོན་ནཱ་རོ་ཏ་པའི་ཞལ་གྱི་གདམས་ངག་བརྒྱུད་པའི་རྗེས་སུ་གནང་བ་རྫོགས་སོ། ། རྒྱ་གར་གྱི་མཁན་པོ་སུ་མ་ཏིའི་ཞལ་སྔ་ནས་དང༌། དགེ་བསྙེན་པྲཛྙཱ་ཀཱིརྟིས་བསྒྱུར་ཅིང་གཏན་ལ་ཕབ་པའོ།།
༈ ། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་ཀྱི་ཆོས་སྐོར་ས་ཆེན་གྱིས་མཛད་པ་རྣམས་བཞུགས་པ་ལས་ཐོག་མར་བྱིན་རླབས་ཀྱི་ཡི་གེ་བཞུགས་ས ོ།། ༈ །དཔལ་བདེ་མཆོག་འཁོར་ལོ་ལ་ཕྱག་འཚལ་ལོ། ། རྡོ་རྗེ་སློབ་དཔོན་ཨོཾ་གསུམ་མ་ལ་བསྙེན་པ་སོང་བ་གཅིག་གིས།་་་་་ ཚེས་བཅུ་ལ་སོགས་པ་དུས་ཁྱད་པར་ཅན་རྣམས་ཀྱི་དུས་སུ་ཚེས་བཅུའི་མཆོད་པའི་རིམ་པ་ཇི་ལྟ་བ་བཞིན་དུ་ གནས་ཡིད་དུ་འོང་བར་ཕྱགས་དར་བྱ་བ། རྟེན་བཀྲམ་བུམ་པ་དང་སིནྡྷུ་རའི་མཎྜལ་དང་མཆོད་པ་དང་གཏོར་མ་ནང་གི་སྦྱིན་སྲེག་ཡོ་བྱད་རྣམས།་་་་་ བཤམས། བུམ་པ་གཅིག་ཆོ་ག་ཇི་ལྟ་བ་བཞིན་དུ་བཅས་ལ་ལས་ཐམས་ཅད་པ་བཟླས། མེ་ལོང་ལ་ ཆང་དང་བདུད་རྩི་རིལ་བུ་སྦྱར་བས་བྱུག་ཅིང་སིནྡྷུ་ར་རས་རྩགས་ཀྱིས་བཏབ་པའི་་་་་་ རྡོ་རྗེ་རྣལ་འབྱོར་མའི་མཆོད་པའི་རྟེན་གྲུ་གསུམ་ཉིས་བརྩེགས་དང༌། དགའ་བ་འཁྱིལ་པ་ མདུན་རྒྱབ་སྤངས་པའི།་་་་་ གྲྭ་རྣམས་སུ་བྱ།
དབུས་སུ་རྡོ་རྗེ་རྣལ་འབྱོར་མའི་སྙིང་པོ་གསེར་གྱི་མྱུ་གུས་བྲི། དཀར་གོང་གི་སྟེང་དུ་ཐོད་པ་ཆང་གིས་བཀང་བ་བཞག་དེའི་སྟེང་དུ་སིནྡྷུ་རའི་མཎྜལ་ལ་དར་དམར་པོས་བཀབ་ལ་བཞག་གོ ། ཡང་འབྲས་ཟན་ལ་ཏིང་ལོ་དྲི་མ་མ་ཤོར་བ་ཆུང་ངུ་གཅིག་ སློབ་མའི་གྲངས་དང་མཉམ་པ་་་་་་ བྱས་ལ། དེ་ནས་ ་་་་་བདག་བསྐྱེད་ནི་རྣལ་འབྱོར་པ་གྲལ་ལ་འཁོད་པ་ལ་མེ་ཏོག་ཕུལ་ཏེ་ལྷའི་རྣལ་འབྱོར་ལ་གནས་པར་གསོལ་བ་བཏབ། ལྷའི་རྣལ་འབྱོར་རྫོགས་པར་བྱས་ སིནྡྷུ་རའི་མཎྜལ་སྐད་ཅིག་གིས་རྣལ་འབྱོར་མར་བསྐྱེད་ལ་གོ་ཆ་བཀོད། གནས་གསུམ་བྱིན་གྱིས་བརླབས་ལ་དབང་བསྐུར་དབུ་རྒྱན་རང་ཆས་སུ་བསམས ་ལ། སངས་རྒྱས་ལ་་་་་་ མཆོད་པར་བྱ། ཕྱི་ནང་གི་་་་་་ དམ་ཚིག་ཅན་ལ་གཏོར་མ་སྦྱིན་པ་ནི། འདིར་གཉིས་ཀ་ ་་་་་བྱིན་རླབས་བྱས་ཏེ་སོ་སོར་ལཱུ་ཧི་པའི་བཞིན་བྱ་གཞན་འདས་པ་དང་འཇིག་རྟེན་པ་གཉིས་སོ་སོར་མི་ཤེས་ན་འབྲུ་གསུམ་བྱིན་གྱིས་བརླབས་ཏེ་ཕཻཾ་གྱིས་འདས་པ་སྤྱན་དྲངས་ལ་ཨ་ར་ལིས་དབུལ། ཨ་ར་ལིའི་སྤྱན་དྲངས་ལ་ཁཱ་ཧིས་འཇིག་རྟེན་པ་ལ་དབུལ།
དུས་གཅིག་ལ་གཏོང་ལ་བར་འདིར་ཚོགས་ལ་རོལ་བར་བྱ། དེ་ནས་འཇིག་རྟེན་ ་་་་་ཡི་གེ་བརྒྱ་པས་བཤགས་པ་བྱ། པའི་གཏོར་མ་གཤེགས་ལ་ལྷག་གཏོར། དེ་ནས་སློབ་མའི་གདོང་གཡོགས་ཏེ། མཎྜལ་བྱས་ནས་ བླ་མ་ལ་ཕུལ་ནས་གྲལ་རིམ་དུ་ འདུག་པ་ལ། བུམ་ ་་་་་གསོལ་བ་བཏབ་པ་འདིར་མཛད། ཆུ་དང་ལས་ཐམས་ཅད་པའི་སྔགས་ཀྱིས་བསངས། དེ་ནས་ ་་་་་ཚད་མེད་པའི་རྣལ་འབྱོར་ནས་དཔའ་བོ་དང་རྣལ་འབྱོར་མས་བྱིན་གྱིས་བརླབས་པའི་བར་བླ་མས་བཤད་ཅིང་བསྒོམ་དུ་གཞུག སློབ་མ་རྡོ་རྗེ་རྣལ་འབྱོར་མར་བསམས་ལ། དེའི་ལྟེ་བར་ཕག་མོ་ཚོན་གང་པ་ཅིག་བསམས་ལ།
དེ་ཆོས་འབྱུང་དུ་སྔར་གྱིས་ལྟ་བུའི་གཡོན་དུ་འཁོར་བར་བསམ། དཔྲལ་བར་དགའ་བ་འཁྱིལ་པ་གཡོན་དུ་འཁོར་བར་བསམ། དེ་ཡང་དང་པོ་སློབ་མས་གསོལ་བ་གདབ་པ་ནི། སློབ་དཔོན་ཁྱེད་ཀྱིས་བདག་ལ་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་དང་ཡོན་ཏན་ཕྲིན་ལས་ཀྱི་དངོས་གྲུབ་དང༌། འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་རྣམས་སྩལ་ཞིང་བརྟན་པར་མཛད་དུ་གསོལ། ། ཞེས་གསོལ་བ་ལན་གསུམ་བཏབ། དེ་ནས་སློབ་དཔོན་དང་སློབ་མ་གཉིས་ཀས་རྡོ་རྗེ་ཕག་མོ་ དམར་མོ་ མར་མེའི་རྣམ་པར་དམར་ཧྲིལ་ལི་ལི་སོང་ཞིང་བྱོན་པར་བསམས་ལ། མར་མེ་ ་་་་་རྡོ་རྗེ་ཕག་མོར་བསམས་ལ། ཆུང་བ་དེ་འབར་བཞིན་དུ་སློབ་མའི་ཁར་གཞུག་གོ་ ་་་་་དེ་གྱུར་མིད་བྱས་པས་ལྟེ་བའི་ཕག་མོ་ལ་ཐིམ་པར་བསྒོམ་པ་ནི་ལྷན་སྐྱེས་ཀྱི་ཕག་མོ་ཡེ་ཤེས་ཀྱི་ཕག་མོར་ངོ་སྤྲད་པ་ཡིན་ནོ། ། དེ་ནས་ཕག་མོ་དེ་ཡར་ཁྱུག་མར་ཁྱུག་བྱེད་པར་སྒོམས་ཤིག་བྱས་ལ་རང་གི་སརྦ་བུདྡྷ་བཟླས་ཤིང་ཌཱ་མ་རུ་དང་དྲིལ་བུ་དཀྲོལ།
དེ་སྐུ་གསུང་ཐུགས་བབས་པའི་རྟགས་འཕར་གཡོ་དང་ཅ་ཅོ་སྨྲ་བ་དང་མི་རྟོག་པ་སྐྱེ་བ་འབྱུང་ངོ༌། ། དེ་ནས་ལྟེ་བར་ ་་་་་རང་བཞིན་གྱི་ཕག་མོ་ལུས་ལ་ལྟེ་བར་ཨཾ་ཡིག་གི་རྣམ་པར་ཡོད་པ་དེ་ལྟར་བསྒོམ་པ་ངོ་སྤྲད་པ་ཡིན་ནོ ། ། སྔར་བསྟན་པ་ལྟར་གནས་པར་བསམ་མོ། ། དེ་ནས་རྗེ་བཙུན་རྡོ་རྗེ་རྣལ་འབྱོར་མའི་སྙིང་པོ་ལན་གསུམ་བླ་མའི་རྗེས་སུ་བཟླས་པས་ལུང་བླངས། སློབ་མའི་རྒྱུད་ལ་རྡོ་རྗེ་རྣལ་འབྱོར་མ་གནས་པ་ཡིན་པར་བསྟན་ལ། དེའི་སྒོམ་བཟླས་ཆག་ཏུ་མི་རུང་བར་གདམས་པ་བསྟན་ནོ། ། དེ་ནས་མངོན་རྟོགས་རྣལ་འབྱོར་བཅུ་གཅིག་པོ་དང་ཕྱི་མཆོད་དང་མཁའ་སྤྱོད་སྒྲུབ་ལུགས་ངོ་མཚར་གཅིག་བཤད། དེ་ནས་སིནྡྷུ་རའི་མཎྜལ་གྱི་སྔགས་ལ་སློབ་དཔོན་གྱིས་སྲིན་ལག་གིས་རེག་སྟེ་སློབ་མའི་སྙིང་ཁ་མགྲིན་པ་སྨིན་མཚམས་སུ་བྱུགས་ལ་དབང་གསུམ་གྱི་དོད་ཡིན་ཞེས་བསྟན། མཎྜལ་འོག་གི་ཐོད་པའི་ཆང་ཡང་ལག་པ་གཡོན་དུ་ཁྱོར་གང་བྱིན་ལ་འཐུང་དུ་གཞུག བུམ་པའི་ཆུ་ཡང་ཐིགས་པ་རེ་སྦྱིན།
དེ་ཡང་རྣལ་འབྱོར་པ་བརྩོན་འགྲུས་རབ་དང་འབྱོར་པ་རབ་ཀྱིས་ཚེ་འདི་ལ་རྡོ་རྗེ་རྣལ་འབྱོར་མ་དང་འཕྲད་ནས་མཁའ་སྤྱོད་ལ་འཁྱེར་ཏེ། བུད་མེད་ཁ་དོག་དམར་བ་སྐྲ་སེར་ཞིང་གྲོལ་བ་དེ་ལྟ་བུ་དང་འཕྲད་ནས་བསྙེན་བཀུར་བྱས་པས་མཁའ་སྤྱོད་དུ་འཁྱེར་རོ། ། བརྩོན་འགྲུས་འབྲིང་ལ་སོགས་པ་ནི་ལངྐ་ལི་ཞེས་བྱ་བའི་ཤིང་སྦུབས་སྟོང་པ་ཡོད་པར་སིནྡྷུ་ར་བླུགས་ལ་དེར་དུར་ཁྲོད་དུ་སྦས་ལ། ཚེས་གཉིས་ནས་བཅོ་ལྔའི་བར་དུ་ནུབ་རེ་བཞིན་དེའི་སྟེང་དུ་བཟླས་བསྒོམ་བྱ། དེ་ནས་བཏོན་ནས་རྫས་དེ་ལ་ཡང་ནས་ཡང་དུ་མཆོད་པ་རྒྱ་ཆེན་པོ་བྱས་ལ། དེ་ནས་རང་གི་དཔྲལ་བར་དགའ་བ་འཁྱིལ་པ་བྱས་ལ། དེ་ནས་འཁར་བ་ཨཾ་ཚུགས་བྱས་ཏེ་གྲོང་ཁྱེར་རྣམས་སུ་འཁྱམས་པ་དང༌། བུད་མེད་གང་གིས་དཔྲལ་བར་དགའ་བ་འཁྱིལ་བ་བྱུང་བ་དེའི་ཞབས་ལ་འཇུས་པས། དེས་མཁའ་སྤྱོད་དུ་འཁྱེར་རོ། ། བརྩོན་འགྲུས་དང་འབྱོར་པ་ཐ་མས་སྐྱེ་བ་ཕྱི་མར་རྣལ་འབྱོར་མ་དང་འཕྲད་ནས་མཁའ་སྤྱོད་དུ་འཁྱེར་རོ། །
ཚེས་བཅུ་རྣམ་པ་གཉིས་ལ་སོགས་པ་ལ་བུ་མོ་གཞོན་ནུ་མ་ལ་ ་་་་་མ་ཚོར་བར་ སྟོན་མོ་བྱ་བ་ཡང་དམ་ཚིག་གོ། ༈ ། རྡོ་རྗེ་རྣལ་འབྱོར་མའི་སྒྲུབ་ཐབས་རྣལ་འབྱོར་བཅུ་གཅིག་ཕྱི་མཆོད་མདོར་བསྡུས་དང་བཅས་པ་བཞུགས་སོ།། ༈ །བླ་མ་དམ་པའི་ཞབས་ལ་ཕྱག་འཚལ་ལོ། ། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཐུགས་རྗེ་ཆེན་པོ་སྤྱན་རས་གཟིགས་ལ་ཕྱག་འཚལ་ལོ། ། རྡོ་རྗེ་རྣལ་འབྱོར་མ་སྒྲུབ་པའི་ཐབས་ལ། དོན་བཅུ་གཅིག་གིས་ངེས་པར་བྱ་སྟེ། ཉལ་དང་ལྡང་དང་བདུད་རྩི་མྱོང༌། ། ཚད་མེད་བླ་མ་བདག་ལྷར་བསྐྱེད། ། འགྲོ་བ་དག་པའི་རྣལ་འབྱོར་དང༌། །
དཔའ་བོ་དཔའ་མོས་བྱིན་གྱིས་བརླབས། ། ངག་བཟླས་ཡིད་བཟླས་གཉིས་གཅིག་ཡིན། ། བསམ་མི་ཁྱབ་ཀྱི་རྣལ་འབྱོར་དང༌། ། སྤྱོད་ལམ་གྱི་ནི་རྣལ་འབྱོར་ཏེ། ། དེ་ལྟར་རྣལ་འབྱོར་བཅུ་གཅིག་གོ ། དེ་ལ་དང་པོ་ཉལ་བའི་རྣལ་འབྱོར་ནི། ་་་་་ བསྐྱེད་རིམ་ལ་མོས་པ་ཆེ་ན་ཉལ་བའི་དུས་སུ་སེང་གེའི་ཁྲི་ཆེན་པོ་བསྒོམ་ལ། དེའི་སྟེང་དུ་རྣལ་འབྱོར་མའི་སྐུ་རྒྱན་དང་ཆ་ལུགས་མེད་པར་བསྒོམ། དེ་སྟེང་དུ་བླ་མ་དེ་ལ་ཕྱག་འཚལ་བར་སྒོམས་ལ་ཉལ་ལོ། ། གུ་རུ་པུཎྱཤྲིས་བྲིས་པ་གཅིག་ལ་སྣང༌།
བསམ་གྱིས་མི་ཁྱབ་པའི་རྣལ་འབྱོར་བསྒོམས་ནས་དེའི་ངང་ནས་ཉལ་ལ། མ་བསྒོམས་ན་སྐད་ཅིག་གིས་སྟོང་པར་བསྒོམས་ལ་ཉལ་ལོ། ། གཉིས་པ་ལྡང་བའི་རྣལ་འབྱོར་ནི། ནམ་མཁའ་ལ་ཌཱ་མ་རུའི་སྒྲ་ཉེ་བའི་སྙིང་པོར་གྲགས་པ་ཙམ་གྱིས་རྗེ་བཙུན་མ་ཕྱག་མཚན་མེད་པའི་སྐུར་ལྡང་བར་བྱའོ། ། གསུམ་པ་བདུད་རྩི་མྱོང་བ་ནི། སྙིང་གའི་བྃ་ཡིག་མཆོད་པའི་བསམ་པས་འབྲུ་གསུམ་བརྗོད་ཅིང་མྱོང་བར་བྱའོ། ། དེ་ལ་རབ་རིལ་བུ་གསུམ། འབྲིང་གཉིས། ཐ་མ་གཅིག་མྱོང་བར་བྱའོ། ། མེད་ན་ཆང་ཧུབ་གསུམ་བཏུང་ངོ༌། །
བཞི་པ་ཚད་མེད་པའི་རྣལ་འབྱོར་ནི། བདག་གི་རྫོགས་པའི་བྱང་ཆུབ་ཀྱི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་སྲིད་པའི་སྡུག་བསྔལ་གྱི་རྒྱ་མཚོ་ལས་བསྒྲལ་བར་བྱའོ། ། ཞེས་བསམ་སྟེ། དེ་ལ་ཚད་མེད་པ་བཞི་ཚང་ངོ༌། ། ལྔ་པ་བླ་མའི་རྣལ་འབྱོར་ནི། ནམ་མཁའ་ལ་རིན་པོ་ཆེའི་ཁྲི་ལ་བླ་མ་དར་ལ་བབས་པའི་ཆ་ལུགས་རུས་པའི་རྒྱན་དྲུག་དང་བཅས་པ་ཌཱ་མ་རུ་དང་ཁ་ཊྭཱཾ་ག་དང་ཐོད་པ་འཛིན་པ་བསམས་ལ། དེ་ལ་དཀོན་མཆོག་གསུམ་ ་་་་་བླ་མ་སངས་རྒྱས་བླ་མ་ཆོས། ། དེ་བཞིན་བླ་མ་དགེ་འདུན་ཏེ། ། ཀུན་གྱི་བྱེད་པོ་བླ་མ་ཡིན།
གྱི་རང་བཞིན་ཡིན་སྙམ་དུ་དྲན་ཅིང་གུས་འདུད་དྲག་པོ་བྱའོ། ། དྲུག་པ་ལྷར་བསྐྱེད་པ་ནི། སྙིང་གར་ཟླ་བའི་དཀྱིལ་འཁོར་ལ་བྃ་ཡིག་དམར་པོ་དེའི་མཐའ་དམར་སྔགས་ཀྱི་ཕྲེང་བ་ ་་་་་ཨོཾ་སརྦ་བུདྡྷ་སོགས ་ཁ་དོག་དམར་པོ་གཡོན་བསྐོར་དུ་བཀོད་ལ། དེ་ལས་འོད་ཟེར་བྱུང་བས་ལུས་ཀྱི་ཕྱི་ནང་ཐམས་ཅད་འོད་ཟེར་གྱིས་གང་སྟེ། ལུས་ངག་ཡིད་གསུམ་གྱི་སྡིག་སྒྲིབ་དག་པས་ལུས་ཤེལ་གོང་དག་པ་བཞིན་དུ་གྱུར་པ་ལས། རྗེ་བཙུན་མ་གཞུང་ནས་འབྱུང་བ་ལྟར་བསྐྱེད་དེ་ ་་་་་ཞལ་གཅིག་ཕྱག་གཉིས་པ་གཡས་རྡོ་རྗེས་མཚན་པའི་གྲི་གུག་ཐུར་དུ་བརྐྱང་བ་ལ་ཌཱ་མ་རུ་འཕྱང་བ། གཡོན་ཐོད་པ་གྱེན་དུ་འཕྱར་བ་ལ་ཞལ་གཟིགས་པ། ཁ་ཊྭཱཾ་ག་ཕྲག་པ་གཡོན་ལ་ཁུར་བ། སྐྲ་གྲོལ་བ། ཞབས་གཡས་བརྐྱང་བས་དུས་མཚན་མ་དམར་པོ་དང་གཡོན་བསྐུམ་པས་འཇིགས་བྱེད་ནག་པོ་མནན་པ།
ཕྱག་རྒྱ་ལྔས་བརྒྱན་པ། སྐུ་མདོག་དམར་མོ་ལ་བསྐལ་པའི་མེ་ལྟ་བུའི་གཟི་བརྗིད་ཅན་དུ་བསམ་མོ། ། ཡང་ན་འདི་ལྟར་བྱ་གསུངས་ཏེ། སྙིང་གའི་སྔགས་ཕྲེང་ལས་འོད་བྱུང་བས་བདག་གི་རྒྱུད་དག་པར་བྱས། དེ་ཉིད་ཕྱིར་འཕྲོས་པས་འགྲོ་བ་དག་པར་བྱས་ཏེ་རྗེ་བཙུན་མར་བསྐྱེད། ཡང་སྔགས་ཕྲེང་གིས་འོད་ཀྱིས་ཕྱོགས་བཅུའི་དཔའ་བོ་དང་རྣལ་འབྱོར་མ་རྣམས་སྤྱན་དྲངས་ཏེ་བདག་གིས་ལུས་ལ་བཅུག་ནས་བྱིན་གྱིས་བརླབས་པ་ལས་རང་རྣལ་འབྱོར་མ་བསྐྱེད་གསུང་ངོ༌། གསལ་གདབ་བོ། ། བདུན་པ་འགྲོ་བ་དག་པར་བྱ་བ། ཡང་སྔགས་ཕྲེང་ལས་འོད་ཟེར་བྱུང་སྟེ། བ་སྤུའི་བུ་ག་ནས་སོང༌།
རིགས་དྲུག་གི་སེམས་ཅན་ཐམས་ཅད་ལ་ཕོག་པས། དེ་ཐམས་ཅད་ཀྱི་ལུས་ངག་ཡིད་གསུམ་གྱི་སྒྲིབ་པ་དག་པར་བསམ་ཞིང༌། རྗེ་བཙུན་མའི་སྐུར་བསྐྱེད་དོ། ། བརྒྱད་པ་དཔའ་བོ་དང་རྣལ་འབྱོར་མས་བྱིན་གྱིས་བརླབས་པ་ནི། ཡང་འོད་འཕྲོས། ཕྱོགས་བཅུའི་དཔའ་བོ་དང་རྣལ་འབྱོར་མ་ཐམས་ཅད་དང༌། འགྲོ་བ་རྣལ་འབྱོར་མར་བསྐྱེད་པ་ཐམས་ཅད་ཀྱང་བདག་གི་བ་སྤུའི་བུ་ག་ནས་བསྡུ་ཞིང་ཐིམ་པར་བསམ་མོ། ། དགུ་པ་བཟླས་ དང་པོ་ཅི་ནས་ཡིད་བཟླས་བྱེད། ། དེ་ལ་སྐྱོ་ན་ངག་བཟླས་བྱེད། ། ཡིད་བཟླས་འབའ་ཞིག་བྱེད་པའང་ཡོད། །
གསུང་་་་་་ པའི་རྣལ་འབྱོར་ནི། ངག་གི་བཟླས་པ་བྱེད་པ་ན། སྙིང་གའི་སྔགས་ཕྲེང་ལ་དམིགས་ནས་བཟླས་པ་བྱ། ཡིད་བཟླས་ནི། དོན་ལ་རྫོགས་རིམ་མཚན་བཅས་ཏེ། དེ་ཡང་བདེ་བ་སྐྱེ་བར་འདོད་ན། གསང་གནས་སུ་ཆོས་འབྱུང་ཉིས་བརྩེགས་སམ་རྐྱང་པ་གང་རུང་དམར་སེང་ངེ་བ་བསྒོམ། དེའི་ཆོས་འབྱུང་བསྣོལ་མར་བསྒོམས་ནས་མདུན་རྒྱབ་སྤངས་པའི་ཟུར་གྱི་་་་་་ གྲྭ་རྣམས་སུ་དགའ་བ་འཁྱིལ་བ་བཞི་ཡང་དམིགས་ལ། དབུས་སུ་བྃ་ཡིག་ལ་སྔགས་ཕྲེང་གཡོན་སྐོར་དུ་བཀོད་ལ། དེ་ལ་དམིགས་ཏེ་རླུང་མནན་ཅིང་འོག་རླུང་ཡང་བསྐུམ་སྟེ།
དེ་ལྟ་བུའི་ཡིད་ཀྱི་བཟླས་པ་བདུན་ནམ། དེ་མ་བྱུང་ན་ལྔའམ། དེ་མ་བྱུང་ན་གསུམ་བྱའོ། ། ཕྱིས་གོམས་པ་དང་རིམ་གྱིས་གྲངས་མང་དུ་བྱ། དྲོད་དང་བདེ་བ་སྐྱེ་ཞིང་འཕར་གཡོ་དྲག་ཏུ་བྱུང་ན་ཡང་རིམ་གྱིས་སློད། མི་རྟོག་པ་དོན་དུ་གཉེར་ན་ལྟེ་བར་བྱའོ། ། དུ་བ་ལ་སོགས་པའི་རྟགས་རྣམས་ཐམས་ཅད་ཀྱང་འདི་ཉིད་ལས་འབྱུང་ངོ༌། ། བཅུ་པ་བསམ་གྱིས་མི་ཁྱབ་པ་ནི། སྙིང་གའི་སྔགས་ཕྲེང་ལས་འོད་འཕྲོས་པས། ཁམས་གསུམ་ཐམས་ཅད་འོད་ཟེར་གྱིས་གང༌།
དེ་ཡང་གཟུགས་མེད་ཁམས་ལུས་ཀྱི་སྟོད་ ་་་་་མགྲིན་པ་ཡན་ཆད་ ཀྱི་ཆ་ལ། གཟུགས་ཁམས་བར་ ་་་་་ལྟེ་བ་ཡན་ཆད་ གྱི་ཆ་ལ། འདོད་ཁམས་སྨད་རྐང་ ་་་་་མཐིལ་ཡན་ཆད་ གྱི་ཆ་ལ། རང་ཡང་སྔགས་དང་ཟླ་བ་ལ། ཟླ་བའང་སྔགས་ལ། དེ་བྃ་ཡིག་ལ། དེ་ཐིག་ལེ་ལ། དེ་ནཱ་ད་དཀར་དམར་དུ་གྱུར་ཏེ་ཆུ་ལ་རླབས་ཐིམ་པ་ལྟར་ཅི་ཡང་མི་དམིགས་པར་བསམས་ལ། དེའི་ངང་ལ་ཤེས་པ་གློད་དེ་དེ་ལ་ཇི་ཙམ་གནས་ཚད་དུ་གཞག་གོ ། ཞི་གནས་ཤས་ཆེ་ན་ལྷའི་ངོ་བོར་ལྡང་ངོ༌། །
གསལ་བ་དང་བདེ་བ་ཤས་ཆེ་ན་སྟོང་ ་་་་་ཐུན་ཐ་མ་ཡིན་ན་དེའི་ངང་ལ་ཉལ། པར་བཞག་གོ ། དེ་ནས་ལྡང་བ་ནི་ ་་་་་སྐད་ཅིག་གིས་ སྔ་མ་ལྟར་རྒྱན་དང༌། ཕྱག་མཚན་མེད་པའི་སྐུར་ལྡང་ངོ༌། ། བཅུ་གཅིག་པ་སྤྱོད་ལམ་ལ་དངོས་དང༌། ཐུན་མཚམས་སུ་ཚོགས་བསགས་པ་དང༌། གཏོར་མ་དང༌། ཁ་ཟས་ཀྱི་རྣལ་འབྱོར་བཞི་ལས། དང་པོ་རང་དང་སྣང་བ་ཐམས་ཅད་རྡོ་རྗེ་རྣལ་འབྱོར་མའི་སྐུར་དམིགས་ལ། ལྷ་ལ་ལྷས་མཆོད་པར་བསམ་པ་སྐུའི་དགའ་བ།
དེ་ཡང་སྒྱུ་མ་ལྟ་བུའི་སྐུ་དང་བསམ་གྱིས་མི་ཁྱབ་པའི་ངང་ལས་མ་གཡོས་པར་དྲན་པར་བྱ་བ་ཐུགས་ཀྱི་དགའ་བ། སྒྲ་ཅི་གྲགས་པ་ཐམས་ཅད་ངག་གི་བཟླས་པར་བྱ་བ་གསུང་གི་དགའ་བ་སྟེ་དེ་ལྟར་དོན་བཅུ་གཅིག་གོ ། ས་ ་་་་་སྤྱོད་ལམ་ལ་འཕྲོས་པའི་རིམ་པ་འདི་ འདིའི་ ་་་་་གཉིས་པ་ཐུན་མཚམས་སུ་ཚོགས་བསགས་པ་ནི་ ཕྱི་མཆོད་མདོར་བསྡུས་བྱེད་ན། དུས་རྒྱུན་དུའམ་ཚེས་བཅུ་རྣམ་པ་གཉིས་ལ་མཆོད་པ་ལྔ་དང་ནང་མཆོད་གཏོར་མ་གཅིག་བཤམས། འཁར་བའི་སྣོད་གཅིག་མདུན་དུ་བཞག་ མེད་ན་སའི་མཎྜལ་ལེགས་པར་བྱ་་་་་་ ལ། རང་ལྷའི་རྣལ་འབྱོར་རྫོགས་པར་བྱས་ཏེ། ངག་བཟླས་ཅུང་ཟད་བྱ། དེ་ནས་ཆང་བྱིན་གྱིས་བརླབས་ལ། འབྲུ་གསུམ་བརྗོད་ཅིང༌། མཐེབ་སྲིན་སྦྱར་ལ་ཆོས་འབྱུང་གཡོན་སྐོར་དུ་བྲི།
ཐོག་མར་འབྲུ་གསུམ་མཐར་ཧོཿཞེས་བརྗོད་པས་བདུད་རྩིར་བསམ། དེ་ནས་འཁར་བའི་སྣོད་ལ་འབྲུ་གསུམ་བརྗོད་ཅིང་ ལག་པ་གཡོན་པས་ཆང་ངམ་དེ་མེད་ན་ཙནྡན་ལ་སོགས་པ། གཡོན་སྐོར་གྱི་ཆོས་འབྱུང་གཅིག་བྲི། དེའི་དབུས་སུ་བྃ་ཞེས་བརྗོད་དེ་སྲིན་ལག་རེག་པས་དེར་གདན་ཞིག་སྐད་ཅིག་གིས་བསམ། རང་གི་ལྟེ་བའི་བྃ་ལས་བྃ་ཡིག་གཅིག་ཆད་དེ་གདན་གྱི་སྟེང་དུ་སོང་བས་རྣལ་འབྱོར་མ་རང་འདྲ་བ་བསྐྱེད་དེ། དེ་ལ་ཕྱོགས་བཅུའི་དཔའ་བོ་དང་རྣལ་འབྱོར་མ་རྣམས་བསྡུས་ལ་གཉིས་སུ་མེད་པར་བསྟིམ། ་་་་་ དེའི་སྟེང་གི་ཆ་ལ་བླ་མ་མི་བསྐྱོད་པའི་རྣམ་པ་ཅན་བསྒོམ་དེ་ལ་སྔགས་བརྗོད་ཅིང་ཕྱག་བྱའོ། ། དེ་ནས་མཆོད་པ་རྣམས་ཨ་མྲྀ་ཏས་བསངས། དེ་ནས་མཆོད་པ་རེ་རེའང་འདོད་ཡོན་ལྔའི་ལྷ་མོ་དང་ལྡན་ ་་་་་པའམ་ཡང་ན་སྟོང་པའི་ངང་ལས་དྭངས་ཤིང་ཐོགས་པ་མེད་པ་ནམ་མཁའི་ཁམས་གང་ པར་བསམ། དེ་ནས་མཆོད་པ་ དང་པོ་བླ་མ་ལ་མཆོད།
དེ་ནས་བཛྲ་ཡོ་གི་ནི་བཛྲ་པུཥྤེ་སོགས་ཀྱིས་་་་་་ ལྔས་མཆོད། བླ་མ་ལ་འབྲུ་གསུམ་རྣལ་འབྱོར་མ་ལ།་་་་་ སྙིང་པོ་ཉིད་ཀྱིས་ནང་མཆོད་ཀྱིས་མཆོད་གཏོར་མ་ཕུལ། དེ་ནས་གཞན་གྱི་དོན་མི་བྱེད་ན། སྔར་བཞིན་སྙིང་གའི་སྔགས་ཕྲེང་ལས་འཕྲོ་འདུ་བྱ། གཞན་དོན་བྱེད་ན་ལྟེ་བའི་སྔགས་ཕྲེང་གཉིས་ཀྱི་འཕྲོ་འདུ་ལ་དམིགས་ནས་བཟླས་པ་བྱ། བཞི་པ་ཁ་ཟས་ཀྱི་རྣལ་འབྱོར་ལ་ནི། ཁ་ཟས་ལ་མཐེབ་སྲིན་གྱིས་རེག་ཅིང་འབྲུ་གསུམ་གྱིས་བདུད་རྩིར་བྱིན་གྱིས་རླབས། དེ་ནས་སྙིང་གའི་བྃ་ཡིག་དེ་རྣལ་འབྱོར་མར་བསམས་ལ། གཡོན་གྱི་ཀུན་སྤྱོད་ཀྱིས་ཟའོ། ་་་་་
བཞི་པོ་དེ་དག་སྤྱོད་ལམ་གྱི་རྣལ་འབྱོར་ཏེ་རྣལ་འབྱོར་བཅུ་གཅིག་གི་ཉིན་ཞག་གཅིག་གི་བྱ་བ་ཐམས་ཅད་བསྟན་ནོ། ། དེ་ནས་ ཨ་མྲྀ་ཏས་ཁྲུས་བྱས་པའི་སློབ་མ་ཆང་གི་མཎྜལ་གྱི་སྟེང་དུ་ཙོག་པུར་བཞག་སྟེ། དངོས་པོ་ཀུན་ལ་མ་ཆགས་པའི་བློ་བསྐྱེད། བླ་མ་ལ་གུས་པ་བསྐྱེད་དུ་གཞུག དེ་ནས་བླ་མའི་ལྟེ་བའི་སྔགས་ལས་འོད་དམར་པོ་བྱུང་སྟེ་སློབ་མའི་ལྟེ་བར་ཞུགས། ལྟེ་བའི་སྔགས་ཕྲེང་དང་བྃ་ཡིག་ལས་འོད་སྟེང་དུ་ལངས་ཏེ་ཧཾ་གཞུ་བར་བསམ། དཔོན་སློབ་གཉིས་ཀས་དེ་བཞིན་དུ་བྱ། བླ་མས་ཉེ་སྙིང་ཅུང་ཟད་བཟླས། ཌཱ་མ་རུའི་སྒྲ་བག་ཙམ་རེས་འཇོག་ཏུ་བྱ། གཞན་མི་བྱ།
སྤོགས་ཆོག་མེད། བདུད་རྩིའི་བསྲུང་བ་བྱ། ཁྱོད་ལ་ཆོས་སྐུའི་རྟོགས་པ་བསྐྱེད་པ་ཡིན་ནོ། ། ཞེས་ཡིད་ཆེས་བསྐྱེད། དེ་ནས་ཚོགས་ལ་རོལ། གཞན་དོན་མི་བྱེད་ན་གཏོར་མ་བཏང་ལ་ཚོགས་ལ་རོལ། ཚོགས་མེད་ནའང་དེ་བཞིན་བྱ། འདི་བདུད་རྩི་མྱང་བ་ཉིད་ཀྱིས་བསྲུང་བར་འགྱུར་གྱི། བསྲུང་བ་གཞན་མེད། དཔལ་ནཱ་རོ་པའི་གསུང་ངག་བདུད་རྩི་ལྟ་བུའི་དོན།
དྷ་བྱང་ཆུབ་སེམས་དཔས་བཀྲོལ་བའོ།། ༈ ། བསྐྱེད་རིམ་ལ་བརྟེན་ནས་མཁའ་སྤྱོད་བསྒྲུབ་པའི་ཡི་གེ་བཞུགས་སོ།། ༈ རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། བསྐྱེད་པའི་རིམ་པའི་ཆ་ལག བཟླས་བསྒོམ་རྣམ་པ་གཉིས་ལ་བརྟེན་ནས་མཁའ་སྤྱོད་ཀྱི་དངོས་གྲུབ་བསྒྲུབ་པ་ནི། ཡུམ་རྡོ་རྗེ་ཕག་མོ་ལ་བརྟེན་པ་སྟེ། དེ་ལ་དང་པོ་བླ་མས་ལྷན་ཅིག་སྐྱེས་པའི་ཕག་མོ་ ་་་་་ཨ་ཐུང་ཡིན་གྱི་ཡེ་ཤེས་ཀྱི་མིན་གསུང་སྟེ་སློབ་མ་ལ། བསྟན་ཅིང་ངོས་བཟུང་བ་ལ་མཆོད་ཅིང་ ་་་་་གསོལ་བ་གདབ། སློབ་མ་ལ་ཡང་ཡི་དམ་དུ་བསྟན་ནས། སློབ་མས་ཀྱང་ཚེས་བཅུ་རྣམ་པ་གཉིས་ལ་རྡོ་རྗེ་རྣལ་འབྱོར་མ་ལ་བརྟེན་ ་་་་་དུ་བསམ་པའི་སིནྡྷུ་ར་དང་བུ་མོ་གཉིས་ཀ ་
ལ་མཆོད་ཅིང༌། བཟླས་བསྒོམ་ཡུན་རིང་དུ་བྱས་ཤིང་བསྒྲུབས་པས། རྣལ་འབྱོར་པ་དམ་ཚིག་དང་ལྡན་ཞིང་བསོད་ནམས་རབ་ཡིན་ན། རྣལ་འབྱོར་མ་མི་མོའི་གཟུགས་ལ་བརྟེན་ཏེ་རྣལ་འབྱོར་པ་མཁའ་སྤྱོད་ལ་སོགས་པར་བྱིན་གྱིས་རློབས་པར་མཛད་དེ། དེའི་རྟགས་ནི་མི་མོ་གང་ཞིག་ཤ་དང་མིག་དང་སྐྲ་ལ་སོགས་པ་དམར་སེར་དུ་འདུག་ཅིང་དཔྲལ་བ་ན་ཤའི་རི་མོ་དགའ་བ་འཁྱིལ་བ་ལྟ་བུ་ཡོད་པ་དེ་ལྟ་བུ་དང་འཕྲད་ན། དེ་ནི་རྣལ་འབྱོར་མ་ཡིན་པའི་རྟགས་ཡིན་ཏེ། དེ་ལ་གཡོན་ནས་བསྐོར་བ་གསུམ་ལ་སོགས་པའི་མཆོད་པ་དང༌། ་་་་་ མཎྜལ་དང་ཚོགས་དང་སྙོམས་འཇུག་གིས་ མཉེས་པར་བྱས། གསོལ་བ་བཏབ་ན་ཚེ་འདི་ཉིད་ལ་མཁའ་སྤྱོད་དུ་འཁྱེར་རོ། ། གལ་ཏེ་དེ་ལྟ་བུའི་ཚུལ་གྱིས་གྲུབ་པར་མ་གྱུར་ན།
རྣལ་འབྱོར་པ་བསོད་ནམས་འབྲིང་པོ་ཡིན་ཏེ་དེས་སིནྡྷུ་རའི་ ་་་་་མཎྜལ་བྱིན་རླབས་ཀྱི་སྐབས་བཞིན་བྲིས་ལ་སྙིང་པོ་དང་ཉེ་སྙིང༌། སྒྲུབ་པའི་ཚུལ་གྱིས་བསྙེན་པ་འབུམ་ཕྲག་བཞི་བསྐྱལ་ལ། དེ་ནས་སིནྡྷུ་རའི་ ་་་་་རྡུལ་གྱིས་མ་གོས་པ་ལ་སོགས་པ་ སྒྲུབ་པ་བརྩམས་པར་བྱ་སྟེ། ལངྐ་ ་་་་་བོད་དུ་དོ་རྒོད་པས་གཏུབ་གསུང༌། ལི་ཡ་ཞེས་པའི་སྦུབས་ཅན་ཡོད་དེ། དེ་སོར་བཞིའམ་ཡོད་ན་སོར་བརྒྱད་པ་ཅིག་ཚེས་བཅུ་རྣམ་གཉིས་གང་ཡང་རུང་བ་ཅིག་ལ་བླངས་ ་་་་་ཁང་པར་ཕྱིན་ལ། ཏེ་རྣལ་འབྱོར་མ་ལ་ཚོགས་ཀྱི་མཆོད་པ་བྱ་ཞིང་དེ་ལག་ཏུ་ཐོགས་ལ་སྟོང་རྩ་བརྒྱད་བཟླས་སོ། ། དེ་ནས་ཡར་གྱི་ཚེས་བཅུ་ལ། སིནྡྷུ་རའི་ཕྱེ་མ་བཙགས་ཤིང་གསེར་གྱི་མྱུ་གུས་ཆོས་འབྱུང་དང་སྔགས་ ་་་་་ནི་སརྦ་བུདྡྷཱ་བྲི་གཞན་སྔར་དང་འདྲ། དང་དགའ་བ་འཁྱིལ་བ་བྲིས་ཏེ་རྟེན་དེ་ལ་མཆོད་ཅིང་བསྟོད་དོ་བཟླས་པ་ལ་གསོལ་བ་བཏབ་ལ།
སིནྡྷུ་ར་ གོང་དུ་བསགས་པའི་སིནྡྷུ་ར་རྣམས་བསྲེས་ལ། བསྡུས་ཏེ་སྔགས་བཟླས་པའི་ཤིང་གི་སྦུབས་བཀང་ལ། སྟེང་འོག་གི་བུ་ག་ ་་་་་ལ་ཆའམ། སྤྲ་ཚིལ་གྱིས་བཀག་ལ། སྒྲུབ་པའི་གྲོགས་མཆོག་སུམྦྷ་ནི་བཟླས་པ་གཅིག་དང་དུར་ཁྲོད་དུ་ཕྱིན་ལ་སིནྡྷུ་ར་དང་བཅས་པའི་ཤིང་དེ་དུར་ཁྲོད་ཀྱི་ས་བརྐོས་པའི་ནང་དུ་བཅུག་སྟེ་དེའི་སྟེང་དུ་བདག་ཉིད་བསྡད་ ་་་་་བསྒོམ་དུ་མེད་གསུངས། ནས་བཟླས་པ་ཅི་ནུས་བྱས་ལ། ས་ཕྱོགས་དེ་བསྲུང་བ་བྱས་ལ་བཞག དེ་ནས་བདག་ཉིད་བསམ་གཏན་གྱི་ཁང་བུར་ལོག་ལ་ཇི་ལྟ་བ་བཞིན་དུ་བཟླས་སོ། ། དེ་ནས་ཚེས་བཅུ་གཅིག་ནས་བཅོ་ལྔའི་བར་དུ་ནི་ནམ་སུམ་ཆ་དུར་ཁྲོད་དུ་ཕྱིན་ལ་བཟླས། དེ་ནས་ཚེས་བཅུ་དྲུག་ནས་ཉི་ཤུའི་བར་དུ་ནི་ནམ་ཕྱེད་ཕྱེད་དུ་བཟླས་སོ། །
དེ་ནས་ཉི་ཤུ་གཅིག་ནས་ཉི་ཤུ་བཞིའི་བར་དུ་ནི་ནམ་སུམ་གཉིས་སུམ་གཉིས་སུ་བཟླས་སོ། ། དེ་ནས་ཉི་ཤུ་ལྔའི་ཚེ་ནི་མཚན་ཐོག་ཐག་ཏུ་བཟླས་སོ། ། སྐྱ་རེངས་དང་པོ་ཤར་བ་དང་སིནྡྷུ་ར་བཏོན་ལ་བསམ་གཏན་གྱི་ཁང་པར་སོང་སྟེ་ཡུམ་རྡོ་རྗེ་ཕག་མོ་ལ་མཆོད་ ་་་་་ཚེས་བཅུའི་མཆོད་པ་རྒྱས་པ་དང་འདྲ། ཅིང་གསོལ་བ་བཏབ་སྟེ། དེ་ལ་ནང་མ་རེ་རེ་བཞིན་བཟླས་བསྒོམ་དང་མཆོད་པ་ལ་སོགས་བསྒྲུབ་པ་ཇི་ལྟ་བ་བཞིན་བྱེད་ཅིང་བདག་ཉིད་ཀྱི་དཔྲལ་བར་ ་་་་་ཤིང་དེའི་གཤམ་དུ་བུག་པ་བཏོད་དེ་སིནྡྷུ་ར་འཛག་པར་བྱས་ལ་དེས་བྲི་བའམ་ཡང་ན་ལག་པ་གཡོན་པའི་སྲིན་ལག་གིས། སིནྡྷུ་རས་དགའ་བ་འཁྱིལ་བ་བྲི་ཞིང༌། བདག་ཉིད་ས་ལ་འདུག་པའི་བང་ཚོད་དང་མཉམ་པའི་དབྱུག་པ་ ་་་་་གྲུ་མོ་གཉིས་སྤྲད་པའི་སོར་མོ་བརྐྱང་བ་དང་མཉམ་པ་ཚད་ཡིན་གསུངས། གཅིག་ལ་སུམྦྷ་ནིའི་སྔགས་མང་དུ་བཟླས་པ་ཅིག་ལ་རྣལ་འབྱོར་གྱི་དབྱུག་པར་བྱིན་གྱིས་བརླབས་ལ། དེ་ཐོགས་ལ་ནང་མ་རེ་རེ་བཞིན་སིནྡྷུ་རའི་རི་མོ་དཔྲལ་བར་དགའ་བ་འཁྱིལ་བ་བྲི་ཞིང༌། ཡུལ་ཐམས་ཅད་དུ་འཁྱམས་ ་་་་་ཁྱད་པར་དུ་སྐུད་པ་འཚོང་བའི་ཚོང་དུས་སུ་བུད་མེད་མང་པོ་ཚོགས་པས་དེར་འགྲོ་གཞན་ཡང་བུད་མེད་མང་པོ་ཚོགས་སར་འགྲོའོ།
པར་བྱའོ། ། འཁྱམས་པས་ཡུམ་རྡོ་རྗེ་ཕག་མོ་དང་འཕྲད་པར་འགྱུར་རོ། ། མི་མོ་ལ་སོགས་པ་གང་དང་འཕྲད་པའི་དུས་སུ་དེའི་རྟགས་ནི་སིནྡྷུ་རའི་རི་མོ་དེ་དེའི་དཔྲལ་བར་འཕོས་ན་དེ་རྣལ་འབྱོར་མ་ཡིན་པས་དེ་ལ་མཆོད་ཅིང་བསྙེན་བཀུར་བྱས་ཏེ་གསོལ་བ་བཏབ་པས་མཁའ་སྤྱོད་ལ་སོགས་པའི་དངོས་གྲུབ་སྟེར་བར་འགྱུར་རོ། ། སྒྲུབ་པ་པོས་དེ་ལྟ་བུ་ཡང་ཚེ་འདི་ཉིད་ལ་འགྲུབ་པར་མ་གྱུར་ན་རྣལ་འབྱོར་པ་བསོད་ནམས་ཐ་མ་ཡིན་ཏེ། བར་དོར་མོས་པ་བསྐྱེད་ན་བར་དོར་ཡུམ་རྡོ་རྗེ་ཕག་མོའི་ཞལ་མཐོང་ཞིང་མཁའ་སྤྱོད་ལ་སོགས་པའི་དངོས་གྲུབ་སྟེར་བར་འགྱུར་རོ། ། བླ་མ་དམ་པའི་ཞལ་གྱི་གདམས་པ་རྫོགས་སོ།། ༈ ། ཚོགས་ཀྱི་མཆོད་པ་མདོར་བསྡུས་ཀྱི་ཡི་གེ་བཞུགས་སོ།། ༈ །རྗེ་བཙུན་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཚོགས་ཀྱི་མཆོད་པ་མདོར་བསྡུས་བྱེད་པར་འདོད་ན། དང་པོ་སྔོན་འགྲོ་ལ།
གནས། དུས། རྟེན་བཤམས་པ། མཆོད་རྫས་སོ། ། དེ་ལ་དང་པོ་ནི། གནས་ཁང་ཕྱག་དར་བྱ། ཆག་ཆག་གདབ། མཎྜལ་དང་མེ་ཏོག་བཀྲམ། ཐང་སྐུ་དགྲམ་པ་སོགས་བྱ། གཉིས་པ་དུས་ནི་ཚོགས་བསགས་པར་འདོད་ན་ཡར་གྱི་ཚེས་བཅུ།
སྒྲིབ་པ་དག་པར་འདོད་ན་མར་གྱི་ཚེས་བཅུ་ལ་བྱའོ། ། གསུམ་པ་རྟེན་ནི་སིནྡྷུ་རའི་དཀྱིལ་འཁོར་རམ། མེ་ལོང་ལ་ཆང་གིས་ཆོས་འབྱུང་བྲི། དབུས་སུ་མེ་ཏོག་ཞིག་བཞག་གོ ། བཞི་པ་ནི། མེ་ཏོག་བདུག་པ་མར་མེ་གསུམ་གཡོན་དུ། དྲི་དང་གཏོར་མ་ལྷ་བཤོས་གསུམ་གཡས་སུ། ཆང་ཕུད་ནི་མདུན་དུ་བཤམས། ཚོགས་ཀྱི་ཡོ་བྱད་ནི་ཅི་འབྱོར་པ་བཤམ་མོ། ། དེ་ནས་ཆོ་ག་ལ་འཇུག་པ་ནི།
རྡོ་རྗེ་སློབ་མས་མཎྜལ་བྱས་ཏེ་ཞུ་བ་འབུལ། ཐམས་ཅད་ཐུགས་དགོངས་མཐུན་པར་གནས་པར་བྱ། དེ་ནས་བླ་མ་ལ་ཚད་མར་འཛིན་པ་དང༌། བདག་ཉིད་ལ་ཚད་མར་འཛིན་པ་སྟེ། རྗེ་བཙུན་རྣལ་འབྱོར་མར་བསྐྱེད་ལ་སྐུ་མདོག་ལ་སོགས་བར་གསལ་གདབ། དེ་ནས་བསྡུས་པ་ཡིན་པས་སྔགས་ཅི་ནུས་སུ་བཟླས་པས་མཆོད་དོ། ། ལྟེ་བར་ཟླ་བ་ལ་ཨོཾ་བྃ་དམར་མོ་རྗེ་ཕག་མོ། སྙིང་གར་ཧཾ་ཡོཾ་སྔོན་མོ་གཤིན་རྗེ་མ། མགྲིན་པར་ཧྲིཾ་མོཾ་དཀར་མོ་རྨོངས་བྱེད་མ། སྤྱི་བོར་ཧྲིཾ་ཧྲིཾ་སེར་མོ་སྐྱོད་བྱེད་མ།
སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ལ་ཕཊ་ཕཊ་དུད་ཀ་ཙཎྜི་ཀར་མོས་པ་བྱ། དེ་ནས་གྲུབ་ན་མཆོད་པ་ལྔས་མཆོད། མ་གྲུབ་ན་མི་དགོས། དེ་ནས་གཏོར་མ་ལ་འབྲུ་གསུམ་བཟླས་སོ། ། དུར་ཁྲོད་བརྒྱད་པོ་ཚིམ་པར་བྱ། དེ་ནས་ཚོགས་ཀྱི་ལོངས་སྤྱོད་ལ་འབྲུ་གསུམ་བཟླས་ལ་བདུད་རྩིར་བསམས་ལ་ཕུད་དབུལ། དེ་ནས་ལྷ་མཆོད་པའི་བསམ་པས་ལོངས་སྤྱོད། དེ་ནས་སེམས་ཚིམ་པའི་ཡན་ལག་ཏུ་གླུ་ལ་སོགས་པ་བྱ། བཀྲ་ཤིས་བརྗོད།
སྨོན་ལམ་ནི། ལྷ་མོ་ཚད་མ་དམ་ཚིག་ཚད་མ་དང༌། ། དེས་གསུང་ཚིག་ཀྱང་ཚད་མའི་མཆོག་ཡིན་ཏེ། ། བདེན་པ་དེ་དག་གིས་ནི་བདག་ཅག་རྣམས། ། རྟག་ཏུ་རྗེས་སུ་འཛིན་པའི་རྒྱུར་གྱུར་ཅིག ། ལྷག་མ་བསྡུས་ལ་ཨུ་ཙི་ཊས་བཏང༌། དེ་ནས་གོ་ཆ་བཅིང་ངོ༌། ། ལས་ཀྱི་རྗེས་མི་མངོན་པར་བྱའོ།། ༈ ། ཚེས་བཅུའི་མཆོད་པའི་ཡི་གེ་བཞུགས་སོ།། ༈ །བླ་མ་དམ་པ་རྣམས་དང་རྡོ་རྗེ་རྣལ་འབྱོར་མ་ཐ་མི་དད་པ་ལ་ཕྱག་འཚལ་ལོ། །
རྣལ་འབྱོར་པས་ཚེས་བཅུ་མཆོད་པ་ཡི་དམ་དུ་བྱེད་ན། ཙནྡན་དམར་པོས་ལག་པ་གཡོན་པས་ཆོས་འབྱུང་གི་མཎྜལ་གྲུ་གསུམ་དུ་བྱུགས། ཙནྡན་མེད་ན་ཆང་གིས་བྱུགས། དེར་མེ་ཏོག་ཚོམ་བུ་དགོད། དེའི་སྟེང་དུ་རྡོ་རྗེ་རྣལ་འབྱོར་མ་རྗེགས་ཚུལ་དུ་བསམ་ལ། དངོས་སུ་འབྱོར་པའི་མཆོད་པ་ལྔ་བཤམ། མེད་ན་སྔགས་དང་ཏིང་ངེ་འཛིན་གྱིས་དབུལ། ཡན་ལག་བདུན་པ་བྱ། ཚད་མེད་པ་བཞི་བསྒོམ། གྲུབ་ན་མཎྜལ་གྱི་སྟེང་དུ་མེ་ལོང་ལ་སིནྡྷུ་ར་དར་ཚགས་ཀྱིས་གདབ།
ལག་པ་གཡོན་པས་ཆོས་འབྱུང་ཉིས་བརྩེགས་བྲིས་པའི་མདུན་རྒྱབ་བོར་བའི་ཟུར་བཞི་ལ་དགའ་བ་འཁྱིལ་བ་བཞི་བྲི། དབུས་སུ་བུདྡྷ་ལ་སོགས་པ་བྲིས་ལ་སྔགས་དང་ཐ་མི་དད་པས་མཆོད་པ་སྔར་དང་འདྲ། བཤགས་པ་བྱ། ཚད་མེད་པ་ནི། སེམས་ཅན་ཐམས་ཅད་བདེ་བ་དང་ཕྲད་པར་བྱ་སྙམ་པ་ནི་བྱམས་པ་དང༌། སྡུག་བསྔལ་དང་བྲལ་བར་བྱ་སྙམ་པ་ནི་སྙིང་རྗེ་དང༌། བདེ་བ་དེ་རྟག་ཏུ་རྒྱུན་མི་ཆད་པར་བྱ་སྙམ་པ་ནི་དགའ་བ། འཇིག་རྟེན་པའི་ཆོས་བརྒྱད་ལ་བཏང་སྙོམས། དེ་ནས་སེམས་ཅན་ཐམས་ཅད་འཁོར་བའི་རྒྱ་མཚོ་ཞེས་པ་ནས། གཏོར་མ་ཡན་ཆད་བསྒོམ་མོ། །
དེ་ནས་རྣལ་འབྱོར་པས་ཚོགས་ཆུང་བྱ། དེ་མ་གྲུབ་ན་ཡར་དང་མར་གྱི་ཚེས་བཅུ་ལ་བུ་མོ་གྲོང་པའི་ཆོས་ཀྱིས་མ་གོས་པ་གསུམ་མམ་ལྔ་བཟའ་བཏུང་གིས་ཚིམ་པར་བྱ། དེ་ཡང་མ་གྲུབ་ན་སྙིང་པོ་བརྒྱ་རྩ་བརྒྱད་བཟླས་སོ། ། ཉེས་པ་ཐམས་ཅད་འདག་གསུངས།། ༈ ། སྦྱིན་སྲེག་གི་ཡི་གེ་བཞུགས་སོ།། ༈ །བླ་མ་དམ་པའི་ཞབས་ལ་ཕྱག་འཚལ་ལོ། ། རྣལ་འབྱོར་མའི་སྦྱིན་སྲེག་བྱེད་པར་འདོད་པས། ཐབ་ཆོས་འབྱུང་གི་དབྱིབས་གྲུ་གསུམ་གྱི་རྣམ་པར་བྱས་ལ་དེར་ཤིང་བརྩིགས་སོ། ། དེ་ནས་ལས་ཐམས་ཅད་པའི་ཐབ་དེར་ཤིང་བརྩིགས་ལ། འབྱོར་ན་མཆོད་པ་རྣམ་པ་ལྔ་གཡོན་དུ་བཤམས། ་་་་་
སྲེག་རྫས་གཡས་སུ་བཤམས། མ་འབྱོར་ན་མཆོད་པ་མ་བཤམས་ཀྱང་བཏུབ་གསུང༌། སྲེག་རྫས་ལ། དངོས་གྲུབ་ཐམས་ཅད་སྒྲུབ་པའི་ཕྱིར་མར་དང་ཏིལ་ནག་པོ་འབའ་ཞིག་བཤམས། ཁྱད་པར་དུ་སྡིག་པ་ཞི་བ་ལ་ཏིལ་ནག འབྱོར་པ་ཐམས་ཅད་རྒྱས་པ་ལ་ཞོ། ཚེ་རྒྱས་པ་ལ་དཱུརྺ། ནོར་གྱི་འབྱོར་པ་རྒྱས་པ་ལ་འབྲུ་སྣ་ཚོགས། དབང་དུ་བྱེད་པ་ལ་མངར་གསུམ་གྱི་རིལ་བུ། དྲག་པོའི་ལས་གང་ཡང་རུང་བ་ལ་དུག་སྣ།
ཁྲག་སྣ། སྐེ་ཚེ་དང་ལན་ཚྭ་ལ་སོགས་བསྲེས་པའམ། ཡང་ན་དྲག་པོའི་རྫས་གང་ཡང་རུང་བ་གཅིག་གིས་ཀྱང་ཚར་བཅད་པར་ནུས་སོ། ། ཐབ་དང་ཡོ་བྱད་བཤམས་པའོ། ། དེ་ནས་རྫས་བཤམས་པ་ཡང་གཡོན་དུ་མཆོད་པ་བཤམས། སྲེག་རྫས་སོགས་གཡས་སུ་བཤམས། དྲག་པོའི་ལས་ལྟ་བུ་ཡིན་ན་གོ་བཟློག་སྟེ་བཤམ་མོ། ། དེ་ནས་དངོས་གཞི་ལ་འཇུག་པ་ནི། བདག་རང་རྗེ་བཙུན་རྣལ་འབྱོར་མར་བསྐྱེད། ཅུང་ཟད་སྤྲོས་པ་ལ་དགའ་ན་མེ་སྦར་ལ།
ཐབ་ཏུ་མེ་ལྷ་ཕྱག་བཞི་པ་གཞུང་བཞིན་བསྐྱེད། དེ་ལ་མཆོད་པ་རྣམ་པ་ལྔ་དང་སྲེག་རྫས་རྣམས་ཀྱང༌། ཨོཾ་ཨགྣ་ འདི་ལ་རྫས་ལ་སོགས་པ་གསུངས། ཡེ་སརྦ་པཱ་པཾ་ཤཱིནྟཾ་ཀུ་རུ་སྭཱ་ཧཱ། ཞེས་བྱ་བ་ལ་སོགས་པ་གསུམ་མམ་ལྔ་བདུན་གྱི་བར་དུ་དབུལ། ཡང་མཆོད་ལ་འདོད་པའི་དོན་ལ་གསོལ་བ་གདབ། དེ་ནས་འབར་བའི་རྣམ་པར་ཐིམ་པར་བྱ། སྤྲོས་པ་ལ་མི་དགའ་ན་རྗེ་བཙུན་མ་ཉིད་མཆོད་པ་ནས་བཟུང་སྟེ་ལྷ་མཉེས་པ་ཉིད་ཀྱི་ཆོ་ག་མ་ཚང་བ་མེད་པ་ཡིན་ ་་་་་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནི་ཡེ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སརྦ་པཱ་པཾ་ཤཱིནྟཾ་ཀུ་རུ་སྭཱ་ཧཱ་ཞེས་པ་གཅིག་པོས་ཕུལ་གསུངས། ནོ། ། སྔར་མེ་ལྷ་མཆོད་ན་རྗེ་བཙུན་མ་མཆོད་པའི་རྗེས་ལ།
སྐབས་འདིར་ཡང་མེ་ལྷ་ལ་སྲེག་རྫས་ལྷག་མ་གསུམ་མམ་ལྔ་ལ་སོགས་པས་མེ་ལྷ་མཉེས་པར་བྱའོ། ། སྔར་མ་མཆོད་ན་མི་དགོས་སོ། ། དེ་ནས་སྐབས་འདིར་དུར་ཁྲོད་བརྒྱད་ལ་ཤ་ཁྲག་དང་བཅས་པའི་གཏོར་མ་གཅིག་དབུལ། བར་ཆད་བསྲུང་བར་བཅོལ། དེ་ནས་མེ་ལྷའམ་རྗེ་བཙུན་མའི་ཞབས་ཀྱི་དྲུང་ནས་བླང་བར་དམིགས་ཞིང༌། ལག་པ་གཡོན་པའི་སྲིན་ལག་གིས་སྦྱིན་སྲེག་གི་ཐལ་བ་གཅིག་བླངས་ལ་རང་གི་མཛོད་སྤུར་བསྐུ། ཡང་ན་དཔྲལ་བ། མགྲིན་པ། སྙིང་ག་གསུམ་དུ་བསྐུའོ། ། འདི་ནི་བསྲུང་བའི་མཆོག་གོ །
དེ་ནས་རྗེ་བཙུན་མ་གཤེགས་སུ་གསོལ་བའམ། ཡང་ན་བདག་ཉིད་ལ་བསྡུའོ།། ༈ ས༽། མར་མེའི་སྦྱིན་སྲེག་གི་ཡི་གེ་བཞུགས་སོ།། ༈ །རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། རྣལ་འབྱོར་པ་གང་ཞིག་མར་མེའི་སྦྱིན་སྲེག་བྱེད་པར་འདོད་ན། མར་མེའི་ཀོང་བུ་ཡངས་པ་ལ། རས་དམར་ ་་་་་མར་དཀར་བྱུགས། པོའི་སྡོང་བུའི་རྣམ་པ་བཙུགས་ལ་མེ་སྦར། འབྱོར་ན་མཆོད་པ་ལྔ་དང་གཏོར་མ་བཤམས།
མར་མེ་རྗེ་བཙུན་ ་་་་་བདག་དང་གཉིས་ཀ་སྐད་ཅིག་གིས་ས་བོན་ཙམ་ལས། ཡེ་ཤེས་པ་སྤྱན་དྲངས་ལ་བསྟིམ། མར་བསྐྱེད། མདུན་དུ་ཏིལ་ནག་བཞག་ལ། བདག་གི་ཚེ་ཐོག་མ་མེད་པ་ནས་བསགས་པའི་ལས་ཀྱི་སྒྲིབ་པ་སྣ་སྒོར་སྡིག་པ་རྭ་ཅན་གྱི་རྣམ་པར་གྱུར། མདུན་གྱི་ཏིལ་ལ་ཐིམ་པར་བསམས་ལ། ཨོཾ་བཛྲ་ཌཱ་ཀ་ཁ་ཁ་ཁཱ་ཧི་ཁཱ་ཧི་སརྦ་པཱ་པཾ་ཤཱིནྟཾཀུ་རུ་ཡེ་ ་་་་་ཨོཾ་སརྦ་བུདྡྷ་ཌཱ་ཀི་ནཱི་ཡེ་ཨོཾ་ཨགྣ་ཡེ་སརྦ་པཱ་པཾ་ཤཱིནྟཾ་ཀུ་རུ་ཡེ་སྭཱ་ཧཱ། ཞེས་པའང་སྣང༌། སྭཱ་ཧཱ། ཞེས་པས་ཏིལ་བསྲེགས། ་་་་་
རྗེས་ལ་འདོད་པའི་དོན་ལ་གསོལ་བ་གདབ། མར་མེ་ཟད་པ་དང་ཡེ་ཤེས་པ་གཤེགས་སུ་གསོལ། བསྡུས་པས་ཆོག སྡིག་པ་ཐམས་ཅད་འདག་པའི་ཐབས་ཡིན་གསུངས། རྗེ་བཙུན་གྱི་ཞལ་གདམས་གཞན་ལ་ཕན་པའི་བློས་ཡི་གེར་བཀོད་པའོ།། ༈ ། གནོད་སྦྱིན་མོའི་སྒྲུབ་ཐབས་རྒྱུད་ཀྱི་དུམ་བུ་བཞུགས་སོ།། ༈ །དེ་ནས་གནོད་སྦྱིན་མའི་རྟོག་པ་བཤད་པར་བྱ་སྟེ། གང་ཞིག་བསྒྲུབས་པས་བསྐལ་ ་་་་་རྒྱུད་ཚིག་ཡིན་འཇམ་དཔལ་གྱི་རྒྱུད་ཆེན་པོ་ནས་འབྱུང་གསུངས་ཏེ་དེ་དང་མི་མཐུན། བཅུད་ལེན་གྱི་སྟོབས་ཀྱིས། པར་གནས་པར་འགྱུར་རོ། །
དེ་ལ་སྒྲུབ་ ་་་་་སྣང་བའི་གནས་འཇོམས་པ། པའི་ཐབས་ནི། མར་ཁུ་ཆེན་པོའི་མེ་སྦར་ཏེ། དུར་ཁྲོད་ཀྱི་གོས་ནང་ འདིའི་དོན་རོ་རས་རང་བྱུང་ཁྲག་གིས་བྱུགས་པ་་་་་་ ཚངས་ཀྱིས་མོ་རང་གི་ཁོག་ཏུ་བྱས་པའོ། ། མོ་འོངས་པ་དང་ལག་པ་ནས་བཟུང་སྟེ་བསྣོལ་གྱིས་ཕོག་པར་བྱ་བའི་ཕྱིར་་་་་་ གོས་ཕྱེད་ཀྱིས་མོ་རང་ལ་བཀབ། ཕྱེད་ཀྱིས་བདག་ཉིད་ཀྱི་ཤམ་ཐབས་བྱའོ། ། ལྷོ་ཕྱོགས་སུ་ཁ་བལྟས་ཏེ་ཐུན་ཕྱེད་ཐུན་ ་་་་་བཞི་ཆ་ནུས་ན་ཟེར་ཡང༌། མོ་བྱུང་གི་བར་དུ་བཟླས་པའི་སྟོབས་ཀྱིས་མི་ཡོང་མི་སྲིད་པས་རང་གི་མི་གཅིག་གལ་ཆེ་མེད་ཀྱང་ཡོང་བས་སོ། གཅིག་ཏུ་བཟླས་པར་བྱའོ། ། དེ་ནས་ལྷའི་རྒྱན་ཐམས་ཅད་ཀྱིས་བརྒྱན་པ།
རྡོ་རྗེ་དང༌། བཻཌཱུརྻ་དང༌། རིན་པོ་ཆེ་ཅུང་དམར་བ་དང༌། དུང་དང་མུ་ཏིག་གིས་བརྒྱན་པའི་ལུས་ཅན། རྐང་རྒྱན་དང་ལག་པའི་གདུ་བུ་ལྡན་པ་ ་་་་་མ་སྲིང་མོ་ཆུང་མ་ཁོལ་མོ་གང་དགའ་བ་ཅིག་དང་པོ་འོངས་ནས་བྱ། དང་པོ་རས་དགབ་སྟེ་མར་མེ་བཏང་ལ་བཞག དེ་མ་ཤིའི་བར་དུ། ཉི་མ་དང་པོ་ལ་འོངས་པར་འགྱུར་རོ། ། དེའི་ལག་པ་ནས་བཟུང་སྟེ་མེ་ ་་་་་བཟླས་པའི་དོན་དེ་སྙོམས་འཇུག་གོ། ཐུན་བྱའོ། ་་་་་
བརྟེན་ཐབས་བཞི་ལས་གང་མོས་སུ་བརྟེན་བྱུང་བ་དང་པོ་རས་ཀྱི་བཀབ་ལ་བར་དེར་སྨྲ་བཅད་བྱས་ལ་བཟླས་པ་བྱས་ན་བར་ཆད་མི་ཡོང༌། མེ་ཤི་ཤི་བཟླས་པར་བྱའོ། ། དེ་ནས་དགེ་བའི་གསེར་མན་ཆ་གཅིག་བྱིན་ནས་འགྲོ་བར་འགྱུར་རོ། ། དེ་བཞིན་དུ་ཉིན་རེ་བཞིན་དུ་སྟེ། ཟླ་བ་དྲུག་གི་བར་དུ་བྱའོ། ། དེ་སྔགས་བཟླས་ཏེ་ལེགས་པར་འགྲུབ་པར་འགྱུར་རོ། ། ཕན་ཡོན་ཡར་འགྲོ་་་་་་ ཚངས་པའི་འཇིག་རྟེན་དང༌། ཟླ་བའི་ ་་་་་སྟེང་དུ་འགྲོ་ནུས་ འཇིག་རྟེན་དང༌། རི་རབ་ ་་་་་ཀྱི་སྟེང་དུ་འགྲོ་ནུས་ དང༌། ཏི་སེ་ ་་་་་ལ་བསྒོམ་ནུས་ དང༌།
བཟང་པོ་རབ་ ་་་་་གནོད་སྦྱིན་ དང༌། ས་སྟེང་ཐམས་ཅད་ཀྱིས་བསྟོད་པར་འགྱུར་རོ། ། དྲག་པོའི་འཇིག་རྟེན་ཐམས་ཅད་ཀྱིས་བསྟོད་པར་འགྱུར་རོ། ། སྒྲུབ་པ་པོ་ནི་ལོ་བརྒྱད་དང་ ་་་་་བཅུད་ལེན་བྱིན་པ་ཟོས་ནས་ བཅུ་གཉིས་ཀྱི་ཆ་བྱད་ཅན་དུ་འགྱུར་རོ། ། སྐྲ་ཅུང་ཟད་ ་་་་་མཛེས་པའི་ཚད་ འཁྱིལ་བ་དང༌། རླུང་གི་ཤུགས་ ་་་་་མགྱོགས་ དང་ལྡན་པ་དང༌། ཐམས་ཅད་དུ་ཐོགས་པ་མེད་པར་འགྱུར་རོ། ། ལྷ་དང་ལྷ་མིན་ཐམས་ཅད་དབང་དུ་འགྱུར་རོ། ། ཉམས་ ་་་་་འོང་ངེས་ སོད་པས་ཀྱང་ཉི་མ་གཅིག་ཏུ་སྔགས་བཟླ་བར་བྱའོ། ། དེ་ལ་སྔགས་ནི་འདི་ཡིན་ཏེ།
ཨོཾ་ན་ ་་་་་སྒྲུབ་པ་དང་གཏོར་མ་གཉིས་ཀའི་སྔགས་ཡིན་བསྙེན་པ་རྣལ་འབྱོར་མ་ལ་བསྐྱལ། མོ་བྷ་ག་ཝཱ་ཏཱི་ཝཱ་ར་ཏེ་མཾ་ཀྵ་ཨ་ཏི་པ་ཏ་ཡེ་ཨ་ཏི་གྷི་རི་དེ་ཧི་ད་ཧ་ས་ཡ་སྭཱ་ཧཱ། ཚངས་པའི་བུ་མོའི་མན་ངག་དང་བཅས་པ་རྫོགས་སོ། །། ༈ ། གནོད་སྦྱིན་མོ་པདྨ་ཏིའི་སྒྲུབ་ཐབས་བཞུགས་སོ།། ༈ །གནོད་སྦྱིན་མ་ཡི་བཅུད་ལེན་དང༌། ། དགོས་པ་ཐམས་ཅད་སྟེར་བྱེད་པ། ། པདྨ་ཏི་ནི་ཡིད་འོང་མ། ། ཁྱོད་ཉིད་ལ་ནི་ཕྱག་འཚལ་ལོ། ། ཨོཾ་པདྨ་ཏི་ཡེ་སྭཱ་ཧཱ། གནོད་སྦྱིན་མོ་མྱུར་དུ་འགུགས་པ་གུ་གུལ་བདུག་པ་གལ་ཆེ།་་་་་
ཙནྡན་མཎྜལ་མདུན་དུ་བྱ། ། མདུན་དུ་སྐད་ཅིག་གིས་སྒེག་པའི་ཆ་བྱད་རིན་པོ་ཆེའི་རྒྱན་ཅན།་་་་་ ཡིད་འོང་དམིགས་བྱས་ལ། ། བཅུ་དྲུག་ནས་བཟུང་ཉ་ཡི་ནུབ། ། མེ་ཏོག་དཀར་པོ་ ་་་་་ཙནྡན་གྱིས་ཆུས་བསྒོས་ དེ་ལ་མཆོད། ། དཀར་པོས་་་་་་ གུ་གུལ་བདུག་པ་རྒྱུན་མི་ཆད། ། ཟླ་བ་གཅིག་ཏུ་ ་་་་་སྔགས་བཟླས་པའི་དུས་སུ་ སྨྲ་བ་བཅད། ། ཤ་ཆང་འཁྲིག་པ་སྤང་བར་བྱ་ ་་་་་དམ་ཚིག་ཏུ ། ། བཅུ་དྲུག་ནས་བཟུང་ཉ་ཡི་བར། ། མཆོད་པ་འབྱོར་ཚད་ ་་་་་ཙནྡན་ཆུས་སྦགས་པའི་གཏོར་མ་ཤ་ཁྲག་ལ་སོགས་པ་ དབུལ་བར་བྱ། །
ཕུལ་ལ་ པདྨ་ཏིའི་་་་་་ མཁྲིག་མ་ནས་བཟུང་ལ། ། དེ་ལ་ ཆུང་མ་བསྒྲུབ་པ་གཞན་དུ་ནི་སྤང་བར་བྱ་བསམ་པའི།་་་་་ ཆགས་པ་སྤྱད་པར་བྱ། ། གྲུབ་ན་་་་་་ ང་ཡི་ཆུང་མ་བགྱིས་ཞེས་བརྗོད། ། མཎྜལ་ ་་་་་གུ་གུལ་གྱི་ དུད་པ་དེ་ལ་དབུལ། ། ཇི་སྲིད་དེ་ལ་མ་བྱུང་ན། ། ཟླ་བ་གཅིག་ཏུ་ཡང་སྒྲུབ་ ་་་་་མི་ཡོང་བ་ཡང་སྲིད། བོ། ། བཅུད་ལེན་གྱིས་ནི་དངོས་གྲུབ་ ་་་་་ཚེ་དང་ལུས་དང་ལོངས་སྤྱོད་ སྟེར། ། བདག་ལ་འཇིག་རྟེན་འདས་པ་ཡི། །
མཆོག་གི་དངོས་གྲུབ་སྩོལ་ཞེས་བརྗོད། ། ཐུན་མོང་དངོས་གྲུབ་གང་རུང་ ་་་་་རལ་གྲི་སོགས་ བླངས། ། དེ་ནས་ སྤོག་ཆོག་་་་་་ སྒྲུབ་པ་ཐོན་ནས་སུ། ། དེ་ཡི་རིག་པ་ ཡི་དམ་གྱི་ང་རྒྱལ་བརྟན་པོས་་་་་་ བཟུང་བྱ་ཞིང༌། ། དུས་གསུམ་མཎྜལ་ ་་་་་ཉི་མ་རེ་རེ་ལ་ དུད་པ་བཏང༌། ། དེ་མ་གྲུབ་ན་ ཉི་མ་རེ་ལ་་་་་་ ལན་རེ་འོ། ། གཞན་ལ་ཆགས་པ་ ་་་་་བུད་མེད་སྲོག་ལ་འོང༌། སྤང་པར་བྱ། ། མཛེས་མ་་་་་་ ཡིད་དུ་འོང་བ་པདྨ་ཏིའི་མན་ངག་རྫོགས་སོ།། ༈ ས༽།
གནོད་སྦྱིན་པདྨ་ཏིའི་སྒྲུབ་ཐབས་ཀྱི་ཞལ་ཤེས་བཞུགས་སོ།། ༈ །རྡོ་རྗེ་ཕག་མོ་ལ་ཕྱག་འཚལ་ལོ། ། དོན་འགྲུབ་མ་ཡི་དམ་བྱེད་པའི་རྟེན་གྱི་གང་ཟག་གིས་ཡིད་དུ་འོང་བའི་གནོད་སྦྱིན་མོ་སྒྲུབ་པར་བྱེད་པ་དེས། དང་པོ་ཡི་དམ་ལྷའི་སྔགས་ལ་ཡི་གེའི་གྲངས་ཀྱི་བཟླས་པ་འབུམ་སོང་བ་གཅིག་གིས་འདི་ལྟར་བྱ་སྟེ། ཙནྡན་མེ་ཏོག་དཀར་པོ་གུ་གུལ་དཀར་པོ་མཆོད་པ་རྣམས་སྟ་གོན་བྱས་ལ། ཚེས་ ་་་་་འདིའི་མིང་དོན་ནི་མར་ངོའི་ཚེས་གཅིག་ནས་ཡར་ངོའི་མཐར་ཐུག་བར་སྒྲུབ་པའོ། བཅུ་དྲུག་གི་ནུབ་མོ་ནས་བཟུང་སྟེ། ཟླ་བ་ཉའི་བར་སྨྲ་བཅད་བྱས་ལ་བསྒྲུབ་པར་བྱའོ། ། དེ་ཡང་ཚེས་བཅུ་དྲུག་གི་ནུབ་མོ་ཁང་པ་ཕྱགས་དར་བྱས་ཏེ། དེར་མཎྜལ་ ་་་་་ཟླུམ་པོ་ ཙནྡན་གྱི་ཆུས་བྱུགས་ལ།
དེར་ཡི་གེ་ཀྲུཾ་དམར་སེར་གཅིག་བསམ། དེ་གྱུར་པ་ཙམ་གྱིས་ཡིད་དུ་འོང་བ་པདྨ་ཏི་བསྐྱེད་དེ། སྐུ་མདོག་དམར་ལ་སེར་བའི་མདངས་དང་ལྡན་པ། ཤིན་ཏུ་སྒེག་པ་མཛེས་པ། ཕྱག་གཡས་ན་རིན་པོ་ཆེ་འབར་བ་བསྣམས་པ། གཡོན་ན་རིན་པོ་ཆེའི་བུམ་པ་བསྣམས་པ། རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པར་བསམས་ལ། རང་གི་ལྟེ་བའི་ཧྲཱིཿལས་འོད་ཟེར་འཕྲོས་པས། རང་བཞིན་གྱི་གནས་ནས་གནོད་སྦྱིན་མོ་བཀུག་སྟེ། ཡི་གེ་བཞིན་དགུག་གཞུག་བྱས་ལ།
དེ་ལ་གུ་གུལ་དཀར་པོའི་དུད་པ་དང་མེ་ཏོག་དཀར་པོ་མཆོད་རྫས་རྣམས་ཀྱིས་མཆོད་པ་དབུལ་ལོ། ། འདིའི་དམ་ཚིག་ནི་ཤ་ཆང་དང༌། བུད་མེད་གཞན་ལ་འཁྲིག་པ་སྤངས་ལ། རང་རྡོ་རྗེ་ཕག་མོའི་ང་རྒྱལ་ལ་གནས་པས་བཟླས་པ་ ་་་་་ཨོཾ་པདྨ་ཏི་ཡེ་སྭཱ་ཧཱ། བྱའོ། ། བྱ་བ་གཞན་ཐམས་ཅད་གཞུང་བཞིན་ནོ། ། བླ་མ་གཉིས་ཀྱི་གདམས་ངག་བརྒྱུད་པའི་ཡིག་ཆུང་རྫོགས་སོ།། ༈ ། གནོད་སྦྱིན་མོ་སྒྲུབ་པའི་ཁོལ་པོ་པ་ཏ་ནའི་སྒྲུབ་ཐབས་བཞུགས་སོ།། ༈ །འོང་ངེས་པས་འཇིགས་པ་ཅི་བྱུང་ཡང་སྔགས་རྒྱུན་མ་བཅད་གསུངས། ཁོལ་པོ་པ་ཏ་ནའི་ཨུ་པ་ཡ་ནི།
ཤིང་གཅིག་གི་དྲུང་དུ་སྤྱིལ་བུ་ཕུབ་ལ། སྒྲུབ་ཐབས་བཞིན་བསྒོམ་པར་བྱའོ། ། དེ་ཡང་མི་འདྲ་བ་ནི་ཧྲཱིཿལས་ལྷ་མོ་ནག་མོར་བསྐྱེད་པར་བྱ། རང་གི་མདུན་དུ་ཤ་གསར་པའི་གཏོར་མ་བྱའོ། ། མདུན་དུ་ཤ་ཆེན་གྱི་དུད་པ་བཏང༌། དེ་ཡང་བསྙེན་སྔགས་ ་་་་་གོང་མ་ཡིན། ལ་རྟགས་མ་བྱུང་གི་བར་དུ་བརྗོད་དོ། ། རྟགས་ནི་ལུས་ན་ཆིལ་ཆིལ་འོང༌། བུ་ཡུག་ཆེན་པོ་འོང༌། རབ་ནི་བྱིས་པ་ཐོད་ཅན་དངོས་སུ་འོང༌།
རྨི་ལམ་དངོས་སུ་རྟགས་འོང་བའོ། ། སྔགས་འོག་མ་སྒྲུབ་པ་ལ་བརྗོད་དོ། ། གཏོར་མའང་དེས་སྦྱིན་ནོ། ། ནེའུ་ལེ་ཡིན་ནོ། ། ཨོཾ་སི་ཏྲ་ཨོཾ་བཛྲ་བྷ་ར་དྷ་པྲ་མ་ར་ཙ་ར་ཀརྨ་རཀྵ་ཏི་ཛ་ཛ་བསྙེན་བའི་སྔགས་སོ། ། རྟགས་མ་བྱུང་གི་བར་དུ་བྱའོ། ། ཨོཾ་བཛྲ་བཛྲིཾ་བཛྲ་པྲ་མ་ར་ཙ་ཏ་ཀ་དྷི་མ་མ་པྲ་ཡ་ཙ་ཚ་ཛ་ཛ་ཞེས་བརྗོད་དོ།། ༈ ས༽། ལམ་གྱི་ཡན་ལག་པྲ་སེན་དབབ་པ་བཞུགས་སོ།། ༈ །ན་མོ་གུ་རུ་བྷ་དྲ་ཡ།
ལམ་གྱི་ཡན་ལག་པྲ་སེན་དབབ་པའི་གདམས་ངག་ནི། རིན་ཆེན་བཞི་ལས་ཉེ་བའི་སྙིང་པོ་ཡི་གེ་བདུན་པ་སྔོན་དུ་བསྙེན་པ་འབུམ་ཕྲག་བདུན་ཅུ་སོང་བའི་རྣལ་འབྱོར་པ་གཅིག་གིས་བྱ། དུས་ནི་མར་ངོའི་ཚེས་བཅུ་ཤིས་མོད་ཀྱིས། ཡར་ངོས་ཀྱང་འགྲུབ་སྟེ་མཚན་མོ་བྱ། གནས་ནི་ཁང་པ་གཙང་བ་བགེགས་ལ་སོགས་པ་མེད་པ་སྟེ། མི་མ་ཤི་བ་ཡིན་ན་ཁྱད་པར་དུ་དགའ། གྲོགས་ནི་བསམ་པ་མཐུན་པ་གསུམ་ནས་ལྔ་ཚུན་ཆད་ཙམ། པྲ་སེན་དབབ་པའི་རྟེན་གཅིག་དང་དྲུག་ཙམ་ལས་མང་བ་མི་བྱའོ། ། དེ་ནས་གནས་ཁང་ཕྱགས་དར་བྱས་མེར་སྦར་བུག་པ་ཐམས་ཅད་བཀག་ལ་བཞག་གོ ། དེར་མཎྜལ་གཅིག་བཅས་ཏེ་དེ་ལ་དྲིའི་ཐིག་ལེ་དང་མེ་ཏོག་གི་ཚོམ་བུ་ནང་དུ་ལྔ་ཕྱི་རོལ་དུ་བརྒྱད་དེ།
ལྷའི་གྲངས་དང་མཐུན་པར་དགོད། ཚོམ་བུ་དབུས་མའི་སྟེང་དུ་བུམ་པ་གཙང་མ་གཅིག་གི་ནང་དུ་རང་གི་མི་བསྐྱོད་པ་འབའ་ཞིག་བླུགས་ལ་བཞག དེའི་སྟེང་དུ་མར་ནག་ལ་རོ་རས་ཀྱི་སྡོང་བུ་བཙུགས་པའི་མར་མེ་གཅིག་བཞག གཡོན་དུ་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔ་བཤམས། གཡས་སུ་དཀར་གཏོར་གཅིག་དང་དམར་གཏོར་གཅིག་དང་གཉིས་བཞག མདུན་དུ་ཆང་ལ་རིལ་བུ་སྦྱར་ལ་བཤམས། ཡང་མཐེ་བོང་ལ་བསྐུ་བའི་རྫས་བདུད་རྩི་རིལ་བུ་དང༌། མར་མེའི་དུད་པ་དང་རྒྱ་སྐྱེགས་མར་ནག་རྣམས་ལེགས་པར་བསྲེས་པ་གཅིག་བཞག བདག་གི་མདུན་དུ་མཎྜལ་གྱི་ཕ་གར་ཁྱེའུའམ་བུ་མོ་གཙང་མ་གྲོང་པའི་ཆོས་ཀྱིས་མ་གོས་པ་གཅིག་བཞག་ལ། དེ་ནས་སྔར་གྱི་གཉིས་པོ་མ་ཡིན་པའི་གཏོར་མ་བཤམས་ལ་ཡུལ་ཕྱོགས་དེའི་ལྷ་འདྲེ་ལ་སྦྱིན་པར་བྱས་ལ་ཕུད་གཏོར།
པྲའི་གེགས་མ་བྱེད་ཅིག་བྱས་ལ་གསོལ་བ་གདབ། འབྱུང་པོ་སྤྱི་ལ་གཏོར་མ་སྦྱིན། བར་ཕུད་གཏོར་ལ་གསོལ་བ་གདབ། དེ་ནས་བདག་གི་ཕུང་པོ་དང་ཁམས་དང་སྐྱེ་མཆེད་ལྷར་དྲན་པ་ཤིན་ཏུ་གལ་ཆེ་བས། དེ་སྔོན་དུ་སོང་བར་བྱས་ལ་བདག་གི་རྣལ་འབྱོར་བསྐྱེད་པར་བྱ་སྟེ། ལྷ་མོ་བཅུ་གསུམ་གྱི་རྣལ་འབྱོར་མ་ལཱུ་ཧི་པའི་རྒྱས་འབྲིང་གང་རུང་ངམ་རྡོ་རྗེ་དྲིལ་བུ་པ་གང་རུང་གི་རྣལ་འབྱོར་བསྒོམ། མཆོད་པ་རྒྱས་པས་མཆོད། ཡི་གེ་བདུན་པ་བརྒྱ་རྩ་བཟླས་སོ། ། དེ་ནས་མདུན་གྱི་མཎྜལ་སྟོང་པ་ལས་གཞལ་ཡས་ཁང་དུ་བསམ། དབུས་ཀྱི་མེ་ཏོག་ཚོམ་བུ་དང་བུམ་པ་དང་མར་མེ་དང་བཅས་ཧཾ་ངམ་བཾ་ལས་སྣ་ཚོགས་རྡོ་རྗེ་མ་ཞལ་གཅིག་ཕྱག་གཉིས་མ་རྡོ་རྗེ་དང་ཐོད་པ་དང་ཁ་ཊྭཱཾ་ག་འཛིན་པ་སྟེ།
མཁའ་སྤྱོད་མ་བཞིན་བསྐྱེད། ཕྱོགས་བཞིའི་ཚོམ་བུ་ལ་ལྃ་མྃ་པྃ་ཏྃ་ལས་སྙིང་པོའི་རྣལ་འབྱོར་མ་བཞིར་བསྐྱེད། ཕྱི་རོལ་གྱི་ཚོམ་བུ་བརྒྱད་ཧཱུྃ་རིང་པོ་བརྒྱད་ལ་སྒོ་མཚམས་མ་བརྒྱད་དུ་བསྐྱེད། གོ་ཆ་བཅིང་བ་དང་ཡེ་ཤེས་པ་གཞུག་དང་དབང་བསྐུར་ཞིང་རིགས་ཀྱི་བདག་པོས་རྒྱས་བཏབ་པ་དང༌། མཆོད་བསྟོད་རྒྱས་པར་བྱ་བ་རྣམས་ལཱུ་ཧི་པ་ལ་སོགས་པ་གཞན་དང་འདྲ། གཏོར་མ་གཉིས་ཀྱང་སྦྱངས་ལ། བསྐྱེད་པ་དང་དབུལ་ཐབས་གཞན་དང་འདྲ། དབུལ་བའི་ཡུལ་ནི་དཀར་གཏོར་ནང་གི་རྣལ་འབྱོར་མ་ལྔ་ལ་དབུལ། དམར་གཏོར་ནི་སྒོ་མཚམས་མ་བརྒྱད་ལ་དབུལ་ཞིག་གསོལ་བ་གདབ་བོ། ། དེ་ནས་ཚོགས་ཀྱི་ཡོ་བྱད་ཡོད་པ་བྱིན་གྱིས་རླབས་པ་དང༌།
དབུལ་བ་དང་ལོངས་སྤྱོད་པ་དང་ལྷག་མའི་གཏོར་མའི་བར་གཞན་དང་འདྲ་བར་བྱའོ། ། དེ་ནས་པྲ་རྟེན་དེ་དབང་མ་ཐོབ་པ་ཡིན་ན། ལྷག་མ་མ་ཐོངས་ཀྱི་བར་ཡོལ་བས་བར་བཅད་ལ་ཕག་ཏུ་བཞག་གོ ། དབང་ཐོབ་ན་ལྷན་ཅིག་བསྡད་པས་བཏུབ། སྒྲུབ་པ་པོ་གཉིས་ཀྱིས་ནི་བདག་ཉིད་སངས་རྒྱས་སུ་བསྐྱེད་ཅིང་མཆོད་པ་ནས་བཟུང་སྟེ། ཆོ་ག་རྫོགས་ཀྱི་བར་དུ་གཉིས་ཀའམ་རེས་མོས་ཀྱིས་ཀྱང་བཏུབ་སྟེ། སྒྲ་མ་ཆག་པར་སུམྦྷ་ནི་བཟླས་པ་གལ་ཆེའོ། ། དེ་ནས་པྲ་རྟེན་དེ་ཁྱེའུ་ཡིན་ན་ཡུམ་དང་བཅས་པའི་ཧེ་རུ་ཀ བུ་མོ་ཡིན་ན་ཡབ་དང་བཅས་པའི་རྡོ་རྗེ་ཕག་མོ། དམ་ཚིག་པ་བསྐྱེད།
གོ་ཆ་བཅིངས། དཔྲལ་བར་ཨོཾ་ལས་འཁོར་ལོ་དཀར་པོ་ཨོཾ་གྱིས་མཚན་པ། མགྲིན་པར་ཨཱཿལས་པདྨ་དམར་པོ་ཨཱཿས་མཚན་པ། སྙིག་གར་ཧཱུྃ་ལས་རྡོ་རྗེ་སྔོན་པོ་ཧཱུྃ་གིས་མཚན་པར་བསྒོམ། ཡེ་ཤེས་པ་གཞུག དབང་བསྐུར་ཞིང་རིགས་ཀྱི་བདག་པོས་རྒྱས་གདབ། མཆོད་ཡོན་ཞབས་བསིལ་སྔོན་དུ་འགྲོ་བས་མཆོད་པ་དང༌། ནང་བདུད་རྩིའི་མཆོད་པས་མཆོད། བསྟོད་པས་བསྟོད། ཡི་གེ་བདུན་པ་མང་དུ་བཟླས་ཤིང༌།
པྲ་རྟེན་གྱི་མིག་ལ་དྲུད་མཐེ་བོང་ལ་བསྐུ་བའི་རྫས་ལ་ཡི་གེ་བདུན་པ་མང་དུ་བཟླས་ནས་མཐེ་བོང་ལ་བསྐུས་ཏེ་འོད་ལྷག་པ་བྱ། མཐེ་བོང་གི་འོད་ཀྱིས་འཕར་རྩའི་སྟེང་དུ་དྲིའི་ཐིག་ལེ་ལྔ་བྱས་ལ། ལྃ་མྃ་པྃ་ཏྃ་ཧྃ་དང་ལྔ་ལས་ནང་རྣལ་འབྱོར་མ་ལྔར་བསྐྱེད། གོ་ཆ་བཅིང༌། ཡེ་ཤེས་པ་གཞུག དབང་བསྐུར་ཞིང་རིགས་ཀྱི་བདག་པོས་རྒྱས་གདབ་ཅིང༌། ཅི་འབྱོར་པའི་མཆོད་པ་དབུལ། དེ་ནས་མར་མེ་དང་དཀྱིལ་འཁོར་གྱི་བར་དུ་བཅུག་ལ་མཐེ་བོང་བསྟན། ཅི་མཐོང་བ་སྨྲོས་ཤིག གང་ལ་ཡང་སྐྲག་པར་མ་བྱེད་ཅིག་ཅེས་ཐོག་མར་བསྒོས་ལ།
དེ་ནས་སློབ་དཔོན་སྨྲ་བཅད་བྱས་ལ། གང་དང་གང་འདོད་པའི་དོན་ཡིད་ཀྱིས་དྲི་བར་བྱའོ། ། དེ་ལྟར་བྱས་ན་གང་འདོད་པའི་དོན་མི་འགྲུབ་བ་མི་སྲིད་གསུངས། རྗེ་བླ་མ་ལོ་ཙཱ་བས་གཉལ་དུ་མཛད་པའི་ལོ་རྒྱུས་གསུང་ངོ༌། ། དོན་གྲུབ་པ་དང་དལ་དང་མཎྜལ་དང་མཐེ་བོང་གི་ལྷ་ལ་མཆོད་པས་མཆོད། བཟོད་པར་གསོལ། ཡེ་ཤེས་པ་གཤེགས། དམ་ཚིག་པ་བདག་ལ་བསྡུ། པྲ་རྟེན་དང་བླ་མ་ཁ་ཟས་དང་ནོར་གྱིས་མཉེས་པར་བྱ། ལས་ཀྱི་རྗེས་མི་མངོན་པར་བྱའོ། །
པྲ་སེན་དབབ་པའི་མན་ངག་གོ། ༈ ། སྨན་ཆེན་པོའི་བཅུད་ལེན་གྱི་གདམས་པ་བཞུགས་སོ།། ༈ །ཨོཾ་སྭསྟི་སིདྡྷཾ། བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། ། བོང་ང་ཆ་གཅིག་ལ། ངན་ན་ཨ་རུ་དྲུག་འགྱུར། བཟང་ན་བཅུ་གཉིས་འགྱུར་བྱ། དང་པོ་ལ་སྐམ་འཐག་བྱ། དེ་ནས་དྲི་ཆུ་ལ་སྦྱར་ལ་བཏང༌། སྣག་ཚ་ལྟ་བུར་མདོག་ནག་ལ་མཉེན་ཏེ་སོང་བ་དང༌།
རིལ་བུ་སྲན་མ་ཙམ་བྱ། སྣོད་དུ་སྤུངས་པའི་སྟེང་དུ་ཟླ་བའི་དཀྱིལ་འཁོར་བསྒོམ། དེའི་དབུས་སུ་ཧྲཱིཿཕྱོགས་བཞིར་ཨོཾ་ཨཱཿཧྲཱིཿཁཾ། དེ་རྣམས་ལ་བདུད་རྩིའི་ཆུ་རྒྱུན་བྱུང་བར་བསམ་ཞིང་སྨན་རྣམས་བདུད་རྩིར་གྱུར་པར་བསམས་ལ། ཨོཾ་ཨཱཿཧྲཱིཿཁཾ་མང་དུ་བཟླས། ཞག་རེ་ལ་རེ་རེ་སྤེལ་ཞིང་རིལ་བུ་བཅུ་གཅིག་ཚུན་ཆད་ལྟོ་སྦྱངས། རྟག་ཏུ་བཅུ་གཅིག་བཅུ་གཅིག་བཟའ། ཟླ་བ་རེ་རེ་ལ་ཨ་རུ་ར་ཆ་རེ་ཕྲི་ཞིང་སྦྱར་བས། བོང་ང་བཟང་ངན་གྱིས་ཟླ་བ་དྲུག་གམ་བཅུ་གཉིས་ན་བོང་ང་རང་དུ་འགྲོ། བོང་ང་སྲན་མ་ཙམ་རེ་ཟ།
ཟླ་བ་རེ་ལ་བཅུ་གཉིས་ཆའི་བག་རེ་ཙམ་སྤེལ་བས། ལོ་གཅིག་ན་རིལ་མ་ཙམ་དུ་བཏང༌། ཞག་རེ་ལ་རིལ་མ་ཙམ་རེ་ཟོས་པས་བཟའ་བ་དང་བགོ་བ་གཉིས་ཀའི་དོན་དུ་འགྲོའོ། ། དུག་ནག་ཟི་བི་རི་བ་ལ་སོགས་པ་བྱུང་ན། ཟླ་བའི་དཀྱིལ་འཁོར་སྤྱི་བོར་བསྒོམས་ལ། ཡི་གེ་ལས་བདུད་རྩི་བྱུང་བར་བསམ་ཞིང་ལུས་བཀྲུས། བདུད་རྩིའི་ལུས་ཁེངས་པར་བསམ་ཞིང་སྔགས་བཟླས་སོ། ། ཐུན་མོང་མ་ཡིན་པའི་གདམས་ངག་གོ། ༈ ། ས་ཆེན་གྱི་ཡི་གེ་རྣམས་ཀྱི་བསྡུས་དོན་བྲག་ཕུག་པའི་གསུང་སྒྲོས་སོ།། ༈ །བླ་མ་ནཱ་རོ་ཏ་པའི་གདམས་ངག་འདིའི་སྐོར་ལ་བཞི་སྟེ།
བསྐྱེད་པའི་རིམ་པ་ཕག་མོ་མཁའ་སྤྱོད་མ་དང༌། རྫོགས་པའི་རིམ་པ་རྩ་དབུ་མ་དང༌། ཐུན་མོང་གི་དངོས་གྲུབ་གནོད་སྦྱིན་མོ་དབང་དུ་བྱ་བ་དང༌། ལམ་དེ་དག་གི་ཡན་ལག་གོ ། དང་པོ་ལ་བརྒྱད་དེ། རྗེས་གནང་དང༌། བསྐྱེད་རིམ་དངོས་དང༌། སྤྱོད་ལམ་གྱི་རྣལ་འབྱོར་ལ་འཕྲོས་པའི་ཕྱི་མཆོད་མདོར་བསྡུས་པ་དང༌། མཁའ་སྤྱོད་སྒྲུབ་པ་དང༌། དུས་གང་ཡང་རུང་བའི་ཚོགས་མཆོད་མདོར་བསྡུས་པ་དང༌།
ཚེས་བཅུའི་མཆོད་པ་དང༌། སྦྱིན་སྲེག་རྒྱས་པ་དང༌། མར་མེའི་སྦྱིན་སྲེག་དང་བརྒྱད་དོ། ། གནོད་སྦྱིན་མོ་དབང་དུ་བྱ་བ་ལ་གསུམ་སྟེ། རྒྱུད་ཀྱི་དུམ་བུ་དང༌། པདྨ་ཏིའི་སྒྲུབ་ཐབས་དང༌། ཁོལ་པོ་པ་ཏ་ན་བསྒྲུབ་པའོ། ། ལམ་གྱི་ཡན་ལག་ལ་གཉིས་ཏེ། པྲ་སེན་དབབ་པ་དང༌། སྨན་ཆེན་པོའི་བཅུད་ལེན་ནོ། །
དུམ་བུ་འདི་དག་དྲིལ་བ་ལ་གོ་རིམ་ངེས་པ་མི་སྣང་ངོ༌། ། ཕྱི་མཆོད་ཀྱི་ཞར་ལ་རྗེས་གནང་དང་བྱིན་རླབས་གཅིག་ཡོད་དེ། དེ་ལ་ཕྱག་ལེན་མི་མཛད་པར་གདའ། བྱིན་གྱིས་བརླབས་ཀྱི་ཞར་ལ་མཁའ་སྤྱོད་སྒྲུབ་པ་ཅུང་ཟད་ཀྱང་སྣང་ངོ༌། ། རྗེ་ས་ཆེན་གྱི་ཡི་གེ་གོང་མའི་མཆན་བུ་དང་བཅས་པ་འདི། ནཱ་རོ་མཁའ་སྤྱོད་ཀྱི་ཡི་གེའི་སྙིང་པོ་ལྟ་བུ་མེད་མི་རུང་དུ་ཡོད་པས་གཅེས་སྤྲས་མཆོག་ཏུ་བྱའོ།། །། མངྒ་ལཾ།། ༈ །ཨེདྷི། རྡོ་རྗེ་རྣལ་འབྱོར་མའི་སྒྲུབ་ཐབས་འཕགས་པ་རིན་པོ་ཆེས་མཛད་པ་བཞུགས་སོ།། ༈ །དཔལ་རྡོ་རྗེ་རྣལ་འབྱོར་མའི་སྒྲུབ་པའི་ཐབས།
དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། དུས་གསུམ་རྒྱལ་བ་ཐམས་ཅད་ཀྱི། ། བསྐྱེད་དང་རོལ་པའི་ཡུམ་གྱུར་མ། ། རྡོ་རྗེ་རྣལ་འབྱོར་མར་བཏུད་ནས། ། དེ་མཉེས་བྱེད་པའི་ཆོ་ག་བཤད། ། དཔལ་རྡོ་རྗེ་རྣལ་འབྱོར་མ་བསྒོམ་པར་འདོད་པས། སྟན་བདེ་བ་ལ་ཁ་ནུབ་ཏུ་བལྟས་ཏེ་ཅི་བདེ་བར་འདུག་ནས་བླ་མ་དང་དཀོན་མཆོག་གསུམ་ལ་སྐྱབས་སུ་སོང་ནས་བྱིན་གྱིས་བརླབས་པའི་བདུད་རྩི་མྱངས་ཏེ། ཨོཾ་ཨཱཿཧཱུྃ་ཞེས་བརྗོད་པས་ལུས་ཐམས་ཅད་ཡེ་ཤེས་ཀྱི་བདུད་རྩིས་གང་བར་བསམ་མོ། ། དེ་ནས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག སྙམ་པའི་བྱམས་པ་དང༌།
སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་ཅིག སྙམ་པའི་སྙིང་རྗེ་དང༌། བདེ་བ་དང་མ་བྲལ་བ་ན་ཅི་མ་རུང་སྙམ་པའི་དགའ་བ་དང༌། བདེ་སྡུག་མེད་པའི་ངང་སེམས་སྙོམས་པར་གྱུར་ཅིག་སྙམ་པའི་བཏང་སྙོམས་ཏེ་ཚད་མེད་པ་བཞི་དང༌། བདག་དང་སེམས་ཅན་ཐམས་ཅད་ཀྱི་སངས་རྒྱས་ཀྱི་གོ་འཕང་ཐོབ་པར་བྱ་བའི་ཕྱིར། རྡོ་རྗེ་རྣལ་འབྱོར་མ་བསྒོམ་སྙམ་དུ་བྱང་ཆུབ་ཀྱི་སེམས་ཡུན་རིང་དུ་བསྒོམ། དེ་ནས་རང་གི་སྤྱི་བོར་བླ་མ་བསྒོམས་ནས། དུས་གསུམ་སངས་རྒྱས་ཐམས་ཅད་ཀྱི་ངོ་བོར་གྱུར་པ་བླ་མ་དམ་པ་ལ་ཕྱག་འཚལ་ཞིང་སྐྱབས་སུ་མཆིའོ། ། ཞེས་བརྗོད་ཅིང་མོས་གུས་དྲག་པོ་བྱས་པས། བླ་མ་རང་གི་ལུས་ལ་ཐིམ་པས་སྙིང་གའི་ནང་དུ་ཆོས་འབྱུང་ཉིས་བརྩེགས་ཀྱི་ལྟེ་བར་བྃ་ལ་སྔགས་ཀྱི་ཕྲེང་བས་བསྐོར་བར་དམིགས་ལ།
དེ་ལས་འོད་ཟེར་འཕྲོས་པས་རང་གི་སྡིག་སྒྲིབ་སྦྱངས། བ་སྤུའི་བུ་ག་ནས་ཕྱིར་འཕྲོས་སེམས་ཅན་ཐམས་ཅད་ལ་ཕོག་པས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ནས་དེ་དག་ཐམས་ཅད་རྣལ་འབྱོར་མར་གྱུར་ཏེ། འོད་ཟེར་སླར་འདུས་ཏེ་རང་ལ་ཐིམ་པས། རང་ཉིད་རྡོ་རྗེ་རྣལ་འབྱོར་མར་གྱུར་པ་ནི། པདྨ་དང་ཉི་མའི་སྟེང་དུ་ཞབས་གཡས་བརྐྱང་བས་དུས་མཚན་མ་དམར་མོ་དང༌། གཡོན་བསྐུམ་པས་འཇིགས་བྱེད་ནག་པོ་མནན་པ། སྐུ་མདོག་དམར་པོ་ཞལ་གཅིག་ཕྱག་གཉིས་སྤྱན་གསུམ་མ་ཞལ་གྱེན་དུ་ཕྱོགས་པ། ཕྱག་གཡས་པས་རྡོ་རྗེས་མཚན་པའི་གྲི་གུག་ཐུར་དུ་འཛིན་ཅིང༌། གཡོན་པས་ཁྲག་གིས་གང་བའི་ཐོད་པ་སྟེང་གི་ཕྱོགས་སུ་བཟུང་ནས་ཞལ་དུ་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་ཊྭཱཾ་ག་ལ་ཌཱ་མ་རུ་དང་དྲིལ་བུ་འཕྱང་བཞིན་པ་བསྣམས་པ།
དབུ་སྐྲ་ནག་པོ་སིལ་བུར་གྱུར་པ། མི་མགོ་སྐམ་པོ་ལྔའི་དབུ་རྒྱན་དང༌། སྐམ་པོ་ལྔ་བཅུའི་དོ་ཤལ་ཅན། གཅེར་བུ་རུས་པའི་རྒྱན་ལྔ་དང་ལྡན་པ་ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསྒོམ་མོ། ། གོ་ཆ་རྣམས་ཡིག་འབྲུ་ལས་ལྷར་བསྐྱེད་པ་ཡོད་ནའང༌། འདིར་ནཱ་རོ་པའི་ལུགས་ཀྱི་ཡི་གེ་ཉིད་ལྷའི་ངོ་བོར་བསྒོམ་པར་བཞེད་དེ། ཨ་བྷི་དྷ་ན་ལས། ལྷ་ཉིད་སྔགས་ཀྱི་ཚུལ་གྱིས་ནི། ། དངོས་གྲུབ་ཐམས་ཅད་སྟེར་བར་བྱེད། ། ཅེས་སོ། །
དེའི་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོཾ་སྔོན་མོ་གཤིན་རྗེ་མ། ཁར་ཧྲཱིཾ་མོཾ་དཀར་མོ་རྡོ་རྗེ་རྨོངས་བྱེད་མ། མཚན་མར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀ་རྣམས་སུ་བསམས་ལ། དེའི་ཐུགས་ཀའི་བྃ་ལས་འོད་ཟེར་འཕྲོས་པས་འོག་མིན་གྱི་གནས་རྡོ་རྗེ་རྣལ་འབྱོར་མ་ལ་སངས་རྒྱས་དང༌། བྱང་ཆུབ་སེམས་དཔའ་དང༌། དཔའ་བོ་དང༌། རྣལ་འབྱོར་མ་རྣམས་ཀྱིས་བསྐོར་བ་སྤྱན་དྲངས།
ཛཿཧཱུྃ་བཾ་ཧོཿ འདིར་མཆོད་པ་མ་བྱས་ཀྱང་མི་འགལ་ཏེ། གྲུབ་ཆེན་ལཱུ་ཧི་པས། ཡེ་ཤེས་འཁོར་ལོ་སྤྱན་དྲངས་ནས། ། དམ་ཚིག་འཁོར་ལོ་མྱུར་དུ་ཞུགས། ། ཅེས་པའི་འགྲེལ་པར་མྱུར་དུ་ཞེས་པ་ནི་མཆོད་པ་ལ་མ་ལྟོས་པའོ། ། ཞེས་གསུངས་སོ། ཨོཾ་ཡོ་ག་ཤུདྡྷ་སརྦ་དྷརྨཱཿཡོ་ག་ཤུདྡྷོ྅ཧཾ། ཞེས་བརྗོད་པས་གཉིས་སུ་མེད་པར་བསམས་ནས་ལྷའི་སྐུ་སྣང་ལ་རང་བཞིན་མེད་པ་དེ་ཉིད་ལ་སེམས་རྩེ་གཅིག་ཏུ་མཉམ་པར་བཞག་གོ ། བསྐྱེད་པའི་རིམ་པའོ། །
རྫོགས་པའི་རིམ་པ་བསྒོམ་པའི་ཚུལ་ནི་གསུམ་ལས། བྷ་གའི་གནས་སུ་དགའ་བ་འཁྱིལ་པ་གཡོན་དུ་མྱུར་བར་འཁོར་བ་ཞིག་བསམས་ནས། དེ་ལ་དམིགས་པ་རྩེ་གཅིག་ཏུ་གཏད་ལ་རླུང་ཁ་སྦྱོར་བསྒོམས་པས་བདེ་བའི་ཏིང་ངེ་འཛིན་སྐྱེ་བར་འགྱུར་རོ། ། ཡང་སྨིན་མཚམས་ཀྱི་ཐད་ཀའི་སྟེང་གི་ནམ་མཁར་དགའ་བ་འཁྱིལ་པ་གཡོན་སྐོར་དུ་འཁོར་བ་ལ་སེམས་གཏད་དེ། ཡིད་མཉམ་པར་བཞག་པས་མི་རྟོག་པའི་ཡེ་ཤེས་སྐྱེ་བར་འགྱུར་རོ། ། དེ་ཡང་སྟོང་ཤས་ཆེ་ན་བདེ་བའི་ཏིང་ངེ་འཛིན་བསྒོམ། བདེ་ཤས་ཆེ་ན་སྟོང་པའི་ཏིང་ངེ་འཛིན་བསྒོམས་ལ། ཟུང་དུ་ཆུད་པར་གྱུར་ན་དགའ་བ་འཁྱིལ་པ་དེ་ཉིད་སྙིང་གའི་བྃ་ལ་བསྟིམ་སྟེ་མཉམ་པར་བཞག་པར་བྱའོ། ། རྫོགས་པའི་རིམ་པའོ། ། སྔགས་བཟླས་པར་འདོད་ན།
སྙིང་གའི་བྃ་གྱི་མཐར་སྔགས་ཀྱི་ཕྲེང་བ་གཡོན་སྐོར་དུ་འཁོར་བའི་འོད་ཀྱིས། སངས་རྒྱས་དང་བྱང་ཆུབ་སེམས་དཔའ་དང༌། དཔའ་བོ་དང་རྣལ་འབྱོར་མ་ཐམས་ཅད་ཀྱི་རྒྱུད་བསྐུལ་ནས། དེ་དག་གི་ཡེ་ཤེས་བདག་གི་རྒྱུད་ལ་ཞུགས་པས། སྡིག་པ་དང་སྒྲིབ་པ་དག ཚེ་དང་བསོད་ནམས་འཕེལ་བར་བསམ་ཞིང༌། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། ཞེས་ཅི་ནུས་བཟླས་པར་བྱའོ། །
གཏོར་མ་བཏང་བའི་ཚེ་ཤ་ཆང་དང་བཅས་པའི་གཏོར་མ། ཨོཾ་ཨཱཿཧཱུྃ་ཞེས་ལན་གསུམ་བརྗོད་པས། ཐོད་པ་ཆེན་པོ་ཤ་ལྔ་དང་བདུད་རྩི་ལྔ་ལས་བྱུང་བའི་ཡེ་ཤེས་ཀྱི་བདུད་རྩིར་བྱིན་གྱིས་རློབས། དེ་ནས་འབར་བའི་ཕྱག་རྒྱ་བཅས་ནས་ཕཻཾ་ཞེས་བརྗོད་ཅིང༌། རང་གི་སྙིང་ག་ནས་འོད་ཟེར་འཕྲོས་པས། རང་བཞིན་གྱི་གནས་ནས་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་དང༌། དཔའ་བོ་དང༌། རྣལ་འབྱོར་མ་དང༌། ཆོས་སྐྱོང་དང༌། འཇིག་རྟེན་སྐྱོང་བ་ཐམས་ཅད་ཀྱིས་བསྐོར་བ་སྤྱན་དྲངས།
མདུན་གྱི་ནམ་མཁར་བཞུགས་པ་རྣམས་ཀྱིས་གཏོར་མ་གསོལ་བར་བསམ་ཞིང༌། རྡོ་རྗེ་ཐལ་མོ་ཁ་གྱེན་དུ་ཕྱེ་ལ། ཨོཾ་བཛྲ་ཨ་ར་ལི་ཧོཿ ཛཿཧཱུྃ་བཾ་ཧོ། བཛྲ་ཌཱ་ཀི་ནི་ས་མ་ཡ་སྟྭཾ་དྲི་ཤྱ་ཧོཿ ཨོཾ་ཨཱཿཧཱུྃ་ཞེས་ལན་ལྔའམ་བདུན་གྱིས་ཕུལ་ནས། ཨརྒྷཾ་ལ་སོགས་པའི་མཆོད་པ་རྣམས་ཀྱིས་མཆོད། དཔལ་ལྡན་རྡོ་རྗེ་མཁའ་འགྲོ་མ། ། མཁའ་འགྲོ་མ་ཡི་འཁོར་ལོས་བསྒྱུར། ། ཡེ་ཤེས་ལྔ་དང་སྐུ་གསུམ་ཉིད། །
འགྲོ་བ་སྐྱོབ་ལ་ཕྱག་འཚལ་ལོ། ། ཇི་སྙེད་རྡོ་རྗེ་མཁའ་འགྲོ་མ། ། ཀུན་ཏུ་རྟོག་པའི་འཆིང་གཅོད་ཅིང༌། ། འཇིག་རྟེན་བྱ་བ་རབ་བརྟེན་པ། ། དེ་སྙེད་རྣམས་ལ་ཕྱག་འཚལ་ལོ། ། ཞེས་པས་བསྟོད་ནས། ། ལྷ་མོ་ཚད་མ་དམ་ཚིག་ཚད་མ་དང༌། ། དེས་གསུང་ཚིག་ཀྱང་ཚད་མའི་ཚིག་ཡིན་པས། ། བདེན་པ་དེས་ནི་ལྷ་མོ་དེ་དག་རྣམས། ། བདག་ལ་རྗེས་སུ་འཛིན་པའི་རྒྱུར་གྱུར་ཅིག །
ཅེས་བདེན་པའི་སྟོབས་བརྗོད་ནས་གསོལ་བ་བཏབ་པས། ཅི་འདོད་པའི་དངོས་གྲུབ་གནང་བར་བསམས་ལ། ཨོཾ་བཛྲ་མུཿཞེས་བརྗོད་པས་གཤེགས་སུ་གསོལ། ཁ་ཟས་ཟ་བའི་ཚེ། ཁ་ཟས་གཏོར་མ་ལྟར་བྱིན་གྱིས་བརླབས་ལ། རང་རྡོ་རྗེ་རྣལ་འབྱོར་མར་དམིགས་པའི་ལྟེ་བ་ནས། གཏུམ་མོའི་མེ་སྦར་བའི་མེ་ལྕེའི་ཁྲོད་དུ། སྙིང་ཁར་བླ་མ་དང༌། སངས་རྒྱས་བྱང་ཆུབ་སེམས་དཔའི་ཚོགས་དང༌། ལྟེ་བར་འཇིག་རྟེན་པའི་ཚོགས་ཐམས་ཅད་དམིགས་ནས།
རང་གི་ལག་པ་གཡོན་པའི་མཐིལ་དུ་པདྨ་འདབ་མ་ལྔ་པ་བསྒོམས་པའི་ལྟེ་བར་ཨོཾ་བྃ་མདུན་ཕྱོགས་ནས་བརྩམས་ཏེ་འདབ་མ་རྣམས་ལ་རིམ་པ་བཞིན། ཧཾ་ཡོཾ། ཧྲིཾ་མོཾ། ཧྲིཾ་ཧྲིཾ། ཧཱུྃ་ཧཱུྃ། ཕཊ་ཕཊ། བཀོད་པ་རྣམས་དཔའ་མོ་དྲུག་ཏུ་དམིགས་ལ་མཆོད་པར་བསམ་ཞིང༌། ཐོག་མར་ཞུ་བའི་རྫས་དང༌། དེ་ནས་གོང་བུའི་རྫས་རྣམས་ཀྱི་མཆོད་པ་མྱོས་པར་བསམ་ཞིང༌། ལག་པ་གཉིས་ཕན་ཚུན་མཉེའོ། །
དེ་ནས་ལག་པ་གཡོན་པས་དཔྲལ་བ། མགྲིན་པ། སྙིང་གར་རེག་པས། དཔའ་མོ་དེ་རྣམས་རང་གི་ལུས་ལ་ཐིམ་པར་བསམས་ནས། ལག་པ་གཡོན་པས་ཐོག་མར་ཕུད་ཀྱིས་བླ་མ་དང༌། ཡི་དམ་མཆོད་ལ། དེ་ནས་ཁ་ཧོཾ་ཁུང་དུ་བསྒོམ་པར་ཕུལ་བས་ལུས་ཀྱི་ལྷ་ཐམས་ཅད་མཉེས་པར་བསམ་ཞིང་ཟའོ། ། དེ་ནས་ཨོཾ་ཨུ་ཙིཥྚ་བ་ལིཾ་ཏ་བྷཀྵ་སི་སྭཱ་ཧཱ་ཡིས་ལྷག་མ་ལ་དབང་བའི་འབྱུང་པོ་ཐམས་ཅད་ལ་སྦྱིན་ནོ། ། དེ་ནས་སྤྱོད་ལམ་ལ་འཇུག་པའི་ཚེ། རང་རྡོ་རྗེ་རྣལ་འབྱོར་མ་ཕྱི་རོལ་གྱི་སྣང་བ་ཐམས་ཅད་མཆོད་པའི་ལྷ་མོར་དམིགས་པ་རྣམས་ཀྱིས་འདོད་ཡོན་གྱི་མཆོད་པ་རྣམས་ཀྱིས་མཆོད་པར་བསམ་ཞིང༌།
ཁ་ན་མ་ཐོ་བ་མེད་པ་ཅི་བདེར་སྤྱོད་དོ། ། ཉལ་བའི་ཚེ་སྙིང་གའི་བྃ་ལས་འོད་འཕྲོས་པས། ཕྱི་རོལ་གྱི་འཁོར་འདས་ཀྱི་ཆོས་ཐམས་ཅད་བསྡུས་ནས་རང་ལ་ཐིམ། རང་གི་ལུས་ཀྱང་སྙིང་གའི་བྃ་ལ་ཐིམ། བྃ་ཀྱང་སྟོང་པ་ཉིད་དུ་གྱུར་པའི་ངང་ལ་ཉལ་ལོ། ། ལྡང་བའི་ཚེ་སྟོང་པ་ཉིད་ཀྱི་ངང་ལས་སྐད་ཅིག་གིས་རྡོ་རྗེ་རྣལ་འབྱོར་མར་གྱུར་པའི་ཐུགས་ཀའི་བྃ་ལས་འོད་འཕྲོས་པས་སྣོད་བཅུད་ཐམས་ཅད་གསལ་བར་དམིགས་ནས་ལྡང་བར་བྱའོ། ། དེ་ལྟར་ཡན་ལག་བརྒྱད་དང་ལྡན་པའི་རྣལ་འབྱོར་ལ་རྟག་ཏུ་གནས་ནས། རྡོ་རྗེ་རྣལ་འབྱོར་མ་ཉིད་ཀྱིས་རྗེས་སུ་བཟུང་ནས་མཁའ་ལ་སྤྱོད་པའི་གོ་འཕང་མྱུར་དུ་ཐོབ་སྟེ། གོ་འཕང་དེ་ཉིད་ལ་བརྟེན་ནས་རྡོ་རྗེ་འཆང་ཆེན་པོའི་དངོས་གྲུབ་ཀྱང་ཐོབ་པར་འགྱུར་བ་ཉིད་དོ། ། གསུང་རབ་ཟབ་མོའི་སྙིང་པོའི་ཚུལ། །
རྣལ་འབྱོར་མ་དཔལ་སྒྲུབ་པའི་ཐབས། ། དད་ལྡན་ཤེས་བློ་གསལ་བ་ཡི། ། གོ་གོ་ཅན་གྱི་གསོལ་བཏབ་ནས། ། སྔགས་འཆང་འཕགས་པ་ཞེས་བྱས་སྦྱར། ། དགེ་བ་འདི་ཡིས་འགྲོ་བ་ཀུན། ། དགེ་བའི་དཔལ་གྱིས་འབྱོར་གྱུར་ནས། ། མཁའ་སྤྱོད་མཆོག་གི་རོལ་གྱུར་ཅིག ། རྡོ་རྗེ་རྣལ་འབྱོར་མ་མཁའ་ལ་སྤྱོད་པའི་སྒྲུབ་ཐབས་རྗེ་བཙུན་ནཱ་རོ་པའི་མན་ངག་དཔལ་ས་སྐྱ་པ་ལས་བརྒྱུད་པ་འདི་ནི་ས་མོ་སྦྲུལ་གྱི་ལོ་གདུ་བུའི་ཟླ་བ་ལ་ཤང་མདོར་སྦྱར་བའོ།། ༈ ། ནཱ་རོ་མཁའ་སྤྱོད་ཀྱི་སྒྲུབ་ཐབས་ཆུང་བ་འཕགས་པ་རིན་པོ་ཆེས་མཛད་པ་ཞེས་བྱ་བ་བཞུགས་སོ།། ༈ །རྡོ་རྗེ་རྣལ་འབྱོར་མ་མཁའ་སྤྱོད་མ་བསྒོམ་པར་འདོད་པས།
སྟན་བདེ་བ་ལ་འདུག་སྟེ། བླ་མ་དཀོན་མཆོག་གསུམ་ལ་སྐྱབས་སུ་འགྲོ་བ་ལན་གསུམ་བྱ། སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག སྡུག་བསྔལ་དང་བྲལ་བར་གྱུར་ཅིག དགའ་བ་དང་བདེ་བ་དང་མི་འབྲལ་བར་གྱུར་ཅིག མཉམ་ཉིད་ཀྱི་དོན་རྟོགས་ནས་འཚང་རྒྱ་བར་གྱུར་ཅིག ཅེས་ཚད་མེད་པ་བཞི་ཡུན་རིང་དུ་བསྒོམ་མོ། ། དེ་ནས་རང་གི་སྙིང་གའི་ནང་དུ་ཡི་གེ་བྃ་དམར་པོ་བསྒོམས་པ་ལས་འོད་འཕྲོས་པས། རང་གི་སྡིག་པ་སྦྱངས། ཕྱིར་འཕྲོས་པས་སེམས་ཅན་ཐམས་ཅད་ཀྱི་དོན་བྱས།
འོད་ཚུར་འདུས་བྃ་ཡིག་ལ་ཐིམ་པས་རང་ཉིད་རྣལ་འབྱོར་མར་གྱུར་པ་ནི། པདྨ་དང་ཉི་མའི་སྟེང་དུ་བཞེངས་པའི་ཞབས་གཡས་བརྐྱང་བས་དུས་མཚན་མ་དམར་མོ་དང༌། གཡོན་བསྐུམ་པས་འཇིགས་བྱེད་ནག་པོ་མནན་པ། སྐུ་མདོག་དམར་མོ་ཞལ་གཅིག་ཕྱག་གཉིས་མ། ཕྱག་གཡས་གྲི་གུག་ཐུར་དུ་འཛིན་ཞིང་གཡོན་བདུད་རྩིས་གང་བའི་ཐོད་པ་སྟེང་དུ་ཕྱོགས་པ་བཟུང་ནས་ཞལ་དུ་གསོལ་བ། ཕྲག་པ་ལ་ཁ་ཊྭཱཾ་ག་ཁུར་བ་ལ་ཌཱ་མ་རུ་བཏགས་པ། མི་མགོ་སྐམ་པོ་ལྔ་བཅུའི་དོ་ཤལ་ཅན། རུས་པའི་རྒྱན་ལྔས་བརྒྱན་པ། དབུ་སྐྲ་ནག་པོ་སིལ་མར་གྱུར་པ། སྤྱན་གསུམ་པ་ཤིན་ཏུ་མཛེས་པ།
ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ། དེའི་ཐུགས་ཀར་ཉི་མའི་སྟེང་དུ་བྃ་ལས་འོད་འཕྲོས་པས། འོག་མིན་ནས་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས་ནས་ཛཿཧཱུྃ་བཾ་ཧོཿས་རང་ལ་བསྟིམ། རྣམ་པར་སྣང་མཛད་ཀྱིས་དབུ་བརྒྱན་པར་བསམ། དེ་ནས་ལྷའི་སྐུ་སྣང་ལ་རང་བཞིན་མེད་པ་ལ་སེམས་གཏད་དེ་སེམས་མཉམ་པར་བཞག་གོ ། དེ་ནས་བྃ་གྱི་མཐའ་མ་ལ་སྔགས་ཀྱིས་བསྐོར་བས། རང་གི་སྡིག་པ་དང་ནད་ཐམས་ཅད་སྦྱང་བར་བསམ་ཞིང༌། ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། ཞེས་ཅི་ནུས་པ་བཟླས་སོ། ། གཏོར་མ་ཨོཾ་ཨཱཿཧཱུྃ་གིས་ཡེ་ཤེས་ཀྱི་བདུད་རྩིར་བྱིན་རླབས་པ།
སྙིང་གའི་བྃ་ལས་འོད་འཕྲོས་པས། རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔས་བསྐོར་བ་སྤྱན་དྲངས་ལ་གཏོར་མ་འབུལ་བས་གསོལ་བར་བསམ་ཞིང༌། ཨོཾ་བཛྲ་ཨ་ར་ལི་ཧོཿཛཿཧཱུྃ་བཾ་ཧོཿཌཱ་ཀི་ནཱི་ས་མ་ཡ་སྟྭཾ་དྲི་ཤྱ་ཧོཿ ཨོཾ་ཨཱཿཧཱུྃ་ཞེས་ལན་གསུམ་མམ་བདུན་གྱིས་ཕུལ་ལ་འདོད་པའི་དོན་ལ་གསོལ་བ་བཏབ་ལ། བཛྲ་མུཿས་གཤེགས་སུ་གསོལ་ལོ། ། ཟས་ཟ་བའི་ཚེ་ཁ་ཟས་བདུད་རྩིར་བྱིན་གྱིས་བརླབས་ལ། རང་གི་ལུས་ཀྱི་ལྷ་མཆོད་པའི་བསམ་པས་ལོངས་སྤྱོད་དོ། ། ནུབ་མོ་ཉལ་བའི་ཚེ་སྟོང་པའི་ངང་ལ་ཉལ་ལོ། ། ལྡང་བའི་ཚེ་ལྷ་སྐུར་ལྡང་ངོ༌། ། སྤྱོད་ལམ་ཐམས་ཅད་རྡོ་རྗེ་རྣལ་འབྱོར་མའི་ང་རྒྱལ་གྱིས་བྱའོ། །
དེ་ལྟར་རྟག་ཏུ་ཡི་དམ་དུ་བྱས་ན་རིང་པོར་མི་ཐོགས་པ་རྡོ་རྗེ་རྣལ་འབྱོར་མའི་གོ་འཕང་ཐོབ་པར་འགྱུར་རོ། ། དཔལ་ནཱ་རོ་ཏ་པའི་རྗེས་སུ་འབྲང་བའི་མཁའ་སྤྱོད་མའི་སྒྲུབ་ཐབས་འཕགས་པས་མེ་ཕོ་བྱི་བའི་ལོ་ཟླ་བ་གཉིས་པའི་ཚེས་བརྒྱད་ལ་སྦྱར་བའི་ཡི་གེ་པ་ནི་ཨ་ཙ་རའོ། ། མངྒ་ལཾ།། ༈ ། རྡོ་རྗེ་རྣལ་འབྱོར་མའི་སྒྲུབ་ཐབས་བཞུགས་སོ།། ༈ །ཨོཾ་སྭསྟི། ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ་ཇི་སྲིད་བྱང་ཆུབ་ལ་མཆིས་ཀྱི་བར་དུ། དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་སངས་རྒྱས༴ ཆོས༴ དགེ་འདུན༴
སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་བསྒྲལ་ནས། བླ་ན་མེད་པའི་བྱང་ཆུབ་ལ་འགོད་པར་བྱ། དེའི་ཆེད་དུ་རྡོ་རྗེ་རྣལ་འབྱོར་མ་བསྒོམ་མོ། ། རང་གི་མདུན་གྱི་ནམ་མཁར་རིན་པོ་ཆེའི་ཁྲིའི་སྟེང་དུ། རྩ་བའི་བླ་མ་རྡོ་རྗེ་ཆོས་ཀྱི་རྣམ་པ་ཅན། སྐུ་མདོག་དམར་པོ་ཌཱ་མ་རུ་དང་ཁ་ཊྭཱཾ་ག་དང་ཐོད་པ་བསྣམས་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དུས་གསུམ་གྱི་སངས་རྒྱས་ཐམས་ཅད་ཀྱི་བདག་ཉིད་བླ་མ་དང་རྡོ་རྗེ་རྣལ་འབྱོར་མ་གཉིས་སུ་མེད་པ་ལ་བདག་ཕྱག་འཚལ་ཞིང་སྐྱབས་སུ་མཆིའོ། ། བདག་གི་རྒྱུད་བྱིན་གྱིས་བརླབ་ཏུ་གསོལ། བླ་མ་དེ་རང་ལ་ཐིམ་པས་རང་གི་སྙིང་གར་ཨེ་ཡིག་ཉིས་བརྩེགས་ཡོངས་སུ་གྱུར་པ་ལས་ཆོས་འབྱུང་གྲུ་གསུམ་ཉིས་བརྩེགས།
དེའི་སྟེང་དུ་པདྨ་དང་ཟླ་བའི་སྟེང་དུ་བྃ་ཡིག་དམར་པོ། དེའི་མཐའ་མར་གཡོན་སྐོར་དུ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ་སྭཱ་ཧཱ། ཞེས་པས་བསྐོར་ཏེ་གནས་པའི་འོད་ཀྱིས་ལུས་ཐམས་ཅད་གང་བས། ཚེ་རབས་ཐོག་མ་མེད་པ་ནས་ཀྱི་སྡིག་སྒྲིབ་ནད་གདོན་ཐམས་ཅད་སྦྱངས་བསྲེགས་པས་ལུས་འོད་ཀྱི་གོང་བུར་གྱུར་པར་བསམ། དེ་ཉིད་ཡོངས་སུ་གྱུར་པ་ལས་རྗེ་བཙུན་རྡོ་རྗེ་རྣལ་འབྱོར་མ་ཞབས་གཡས་བརྐྱང་བས་དུས་མཚན་མ་དམར་མོ་དང་གཡོན་བསྐུམ་པས་འཇིགས་བྱེད་ནག་པོ་མནན་པ།
སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཡས་རྡོ་རྗེ་ཕྱེད་པས་མཚན་པའི་གྲི་གུག་ཐུར་དུ་འཕྱང་ཞིང་བསྣམས་པ། གཡོན་ཐོད་པ་ཁྲག་གིས་གང་བ་སྟེང་གི་ཕྱོགས་སུ་བཟུང་སྟེ་ཞལ་གྱེན་དུ་ཕྱོགས་པས་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་ཊྭཱཾ་ག་ལ་ཌཱ་མ་རུ་དང་དྲིལ་བུ་དང་འཕན་རྩེ་གསུམ་པ་འཕྱང་བཞིན་པ་བསྣམས་པ། དབུ་སྐྲ་ནག་པོ་སིལ་བུར་གྱུར་པ། ཐོད་པ་སྐམ་པོ་ལྔས་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་ཅིང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། དེའི་གནས་རྣམས་སུ་ཟླ་བའི་གདན་རྣམས་ལ་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོཾ་སྔོན་པོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ།
དཔྲལ་བར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀ་རྣམས་སུ་གྱུར། ཐུགས་ཀའི་བྃ་ལས་འོད་ཟེར་འཕྲོས་པས་འོག་མིན་གྱི་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་དང་དཔའ་བོ་དང་རྣལ་འབྱོར་མ་རྣམས་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཛཿཧཱུྃ་བཾ་ཧོཿས་གཉིས་སུ་མེད་པར་ཐིམ། ཨོཾ་སརྦ་ཡོ་ག་ཤུདྡྷ་སརྦ་དྷརྨཱཿཡོ་ག་ཤུདྡྷོ྅ཧཾ། རྫོགས་རིམ་ནི། གསང་གནས་སུ་ཆོས་འབྱུང་དམར་སེང་ངེ་བ་གཅིག་གི་ནང་དུ་དགའ་བ་འཁྱིལ་པ་གཡོན་སྐོར་དུ་གནས་པ་ལ་སེམས་གཏད་པས་བདེ་བའི་ཏིང་ངེ་འཛིན་སྐྱེ་ཞིང་སྨིན་མཚམས་ཀྱི་ཐད་དུ་དགའ་བ་འཁྱིལ་པ་ལ་སེམས་གཏད་པས་མི་རྟོག་པའི་ཏིང་ངེ་འཛིན་སྐྱེའོ། ། བཟླས་པ་ནི་སྔར་གྱི་བྃ་ཡིག་སྔར་བཞིན་བསྐོར་བ་ལས་འོད་ཟེར་འཕྲོས། སངས་རྒྱས་བྱང་སེམས་རྣམས་ཀྱི་བྱིན་རླབས་དང་ཡོན་ཏན་འོད་ཟེར་དམར་པོའི་རྣམ་པར་སྤྱན་དྲངས།
སྔགས་ཕྲེང་ལ་ཐིམ་པས་བདག་གི་སྡིག་སྒྲིབ་དག་ཅིང་ཡོན་ཏན་རྣམས་རྒྱས་པར་བསམས་ལ། ཅི་ནུས་བཟླས། ཡིད་བཟླས་ནི་རླུང་ཁ་སྦྱར་ལ་སྔར་ལྟར་ཡིད་ཀྱིས་ལན་བདུན་བཟླའོ། ། དེ་ནས་གཏོར་མ་མི་འབུལ་ན་དགེ་བའི་རྩ་བ་བསྔོའོ། ། རང་རྗེ་བཙུན་མའི་ང་རྒྱལ་གྱིས་བྱ་བ་གཞན་ལ་འཇུག་གོ ། གནས་སྐབས་གཞན་དུ་གཏོར་མ་བཏང་ན། ཤ་ཆང་གིས་བསལ་བའི་གཏོར་མ་ནང་མཆོད་ཆུ་ཆང་གིས་སྦྱངས་ལ། ཨོཾ་སུམྷ་ནི་སུམྦྷ་ཧཱུྃ། གྲྀཧྣ་གྲྀཧྣ་ཧཱུྃ། གྲྀཧྣ་པཱ་ཡ་གྲྀཧྣ་པཱ་ཡ་ཧཱུྃ།
ཨ་ནཱ་ཡ་ཧོ། བྷ་ག་ཝན། བིདྱ་རཱ་ཛ་ཧཱུྃ་ཕཊཿ སྟོང་པའི་ངང་ལས་ཨཿལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོཿཧྲཱིཿ ཕཻཾ་རང་གི་སྙིང་གའི་འོད་ཀྱིས་རང་བཞིན་གྱི་གནས་ནས་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་དང་དཔའ་བོ་དང་རྣལ་འབྱོར་མ་དང་ཆོས་སྐྱོང་དང་འཇིག་རྟེན་སྐྱོང་བ་ཐམས་ཅད་ཀྱིས་བསྐོར་བ་བཛྲ་ས་མཱ་ཛཿ ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ།
ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨདྱ་ནུཏྤན་ན་ཏོཏྟ་ཨོཾ་ཨཱཿཧཱུྃ་ཕཊ་སྭཱཧཱ། ཞེས་པ་གསུམ། བཛྲ་ཡོ་གི་ནཱི། ས་པ་རི་ཝཱ་ར་ཨརྒྷཾ་པྲ་ཏཱིཙྪ་ཡེ་སྭཱ་ཧཱ། པ་དྱཾ་པྲ་ཏཱིཙྪ་ཡེ་སྭཱ་ཧཱ། པུཥྤཾ་པྲ་ཏཱིཙྪ༴ དྷུ་པཾ་པྲ་ཏཱིཙྪ༴ དི་པཾ་པྲ༴ གནྡྷཾ་པྲ༴ ནཻ་ཝི་དྱ༴
ཤབྡ་པྲ་ཏཱིཙྪ་ཡེ་སྭཱ་ཧཱ། ཨོཾ་ཨཱཿཧཱུྃ་པུཥྤ་ཧིཙྪ། ཅེས་ནང་བདུད་རྩིས་མཆོད་ལ། དཔལ་ལྡན་རྡོ་རྗེ་མཁའ་འགྲོ་མ། ། མཁའ་འགྲོ་མ་ཡི་འཁོར་ལོས་བསྒྱུར། ། ཡེ་ཤེས་ལྔ་དང་སྐུ་གསུང་ཐུགས། ། འགྲོ་བ་སྐྱོབ་ལ་ཕྱག་འཚལ་ལོ། ། ཇི་སྙེད་རྡོ་རྗེ་མཁའ་འགྲོ་མ། ། ཀུན་ཏུ་རྟོག་པའི་འཆིང་གཅོད་ཅིང༌། ། འཇིག་རྟེན་བྱ་བ་རབ་འཇུག་མ། །
དེ་སྙེད་རྣམས་ལ་ཕྱག་འཚལ་ལོ། ། ཞེས་པས་བསྟོད་ལ་འདོད་པའི་དོན་ལ་གསོལ་བ་གདབ། དགེ་བ་འདི་ཡིས་མྱུར་དུ་བདག ། མཁའ་སྤྱོད་མ་དངོས་གྲུབ་གྱུར་ནས། ། འགྲོ་བ་གཅིག་ཀྱང་མ་ལུས་པ། ། དེ་ཡི་ས་ལ་འཁོད་པར་ཤོག ། འཆི་ཚེ་མགོན་དང་དཔའ་བོ་མ་ཚོགས་ཀྱིས། ། མེ་ཏོག་གདུགས་དང་རྒྱལ་མཚན་ཐོགས་ནས་ཀྱང༌། ། རོལ་མོ་དབྱངས་སྙན་སིལ་སྙན་སོགས་མཆོད་ནས། ། མཁའ་ལ་སྤྱོད་པའི་གནས་སུ་འཁྲིད་པར་ཤོག །
ཅེས་པས་བསྔོ་བ་བྱ། བཛྲ་མུཿ ཅེས་པས་ཡེ་ཤེས་པ་གཤེགས་སུ་གསོལ། གནས་སྐབས་ཐམས་ཅད་དུ་རྡོ་རྗེ་རྣལ་འབྱོར་མའི་ང་རྒྱལ་གྱིས་གནས་པར་བྱའོ། ། ཞེས་པ་འདི་ནི་སྔགས་འཆང་ཀུན་དགའ་བཟང་པོས་སྦྱར་བའོ།། ༈ ། ནཱ་རོ་མཁའ་སྤྱོད་ཀྱི་སྒྲུབ་ཐབས་རྗེ་སངས་རྒྱས་དཔལ་བཟང་གིས་མཛད་པ་བཞུགས་སོ།། ༈ །བླ་མ་དམ་པའི་ཞབས་ལ་ཕྱག་འཚལ་ལོ། ། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། རྡོ་རྗེ་རྣལ་འབྱོར་མ་སྒྲུབ་པའི་ཐབས་ལ་དོན་བཅུ་གཅིག་གིས་ངེས་པར་བྱ་སྟེ། ཉལ་དང་ལྡང་དང་བདུད་རྩི་མྱོང༌། ༴། ༴། ༴། ༴། ༴། ༴། ༴།
ཞེས་པའི་དང་པོ་ཉལ་བའི་རྣལ་འབྱོར་ནི། སྲོད་ཐུན་ལ་བསྒོམ་བཟླས་བྱས་ནས་ཐུན་མཇུག་ཏུ་བསམ་གྱིས་མི་ཁྱབ་པའི་རྣལ་འབྱོར་བསྒོམས་ནས་དེའི་ངང་ལ་ཉལ། མ་བསྒོམས་ན་སྐད་ཅིག་གིས་སྟོང་པར་བསྒོམས་ནས་ཉལ་ལོ། །

བསྐྱེད་རིམ་ལ་མོས་ན་རིན་པོ་ཆེའི་ཁྲིའི་སྟེང་དུ་རྗེ་བཙུན་རྡོ་རྗེ་རྣལ་འབྱོར་མ་འོད་ཟེར་གྱི་རང་བཞིན་བསྒོམས་པའི་སྤྱི་བོར་བླ་མ་བཞུགས་པར་བསམས་ནས་དེ་ལ་ཕྱག་འཚལ་བར་བསྒོམས་ཏེ་ཉལ་ལོ། ། གཉིས་པ་ལྡང་བའི་རྣལ་འབྱོར་ནི། ནམ་མཁར་ཌཱ་མ་རུའི་སྒྲ་སྙིང་པོའི་སྔགས་སུ་གྲགས་པ་ཙམ་གྱིས་གཉིད་བསྐུལ་ཏེ། རྗེ་བཙུན་མ་ལ་ཕྱག་མཚན་མེད་པའི་སྐུར་ལྡང་བར་བྱའོ། ། གསུམ་པ་བདུད་རྩི་མྱང་བ་ནི། སྙིང་གའི་བྃ་མཆོད་པའི་བསམ་པས་འབྲུ་གསུམ་བརྗོད་ཅིང་མྱང་བར་བྱ་སྟེ། དེ་ལ་རབ་ནི་བདུད་རྩི་རིལ་བུ་གསུམ། འབྲིང་གཉིས། ཐ་མ་གཅིག་མྱང་བར་བྱའོ། ། མེད་ན་བདུད་རྩི་བྱིན་གྱིས་བརླབས་ལ་ཧུབ་གསུམ་བཏུང་ངོ༌། ། བཞི་པ་ཚད་མེད་པ་བསྒོམ་པའི་ཐོག་མར་བླ་མ་དང་དཀོན་མཆོག་གསུམ་ལ་སྐྱབས་འགྲོ་བྱས་ནས།
བདག་གི་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་སྲིད་པར་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་བསྒྲལ་བར་བྱའོ། ། ཞེས་ལན་གསུམ་བརྗོད་པས་སེམས་བསྐྱེད་པར་བྱའོ། ། ལྔ་པ་བླ་མའི་རྣལ་འབྱོར་ནི། རང་གི་མདུན་གྱི་ནམ་མཁར་སེང་གེས་བཏེགས་པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ། སྣ་ཚོགས་པདྨ་དང་ཟླ་བའི་གདན་ལ་རང་གི་རྩ་བའི་བླ་མ་རྗེ་བཙུན་རྡོ་རྗེ་ཆོས་ཀྱི་རྣམ་པ་ཅན་སྐུ་མདོག་དམར་པོ་ཞལ་གཅིག་ཕྱག་གཉིས་ཀྱིས་གཡས་པས་ཌཱ་མ་རུ་དང་གཡོན་ཐོད་པ་བདུད་རྩིས་གང་བ། གཡོན་གྱི་གྲུ་མོ་ན་ཁ་ཊྭཱཾ་ག་བསྣམས་པ། སྐུ་ལ་ཕྱག་རྒྱ་དྲུག་གིས་བརྒྱན་པ། ལང་ཚོ་དར་ལ་བབས་པ། ཞབས་རྡོ་རྗེའི་སྐྱིལ་ཀྲུང་དུ་བཞུགས་པ།
ཞེས་བརྗོད་ཅིང་བསམས་ལ། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་གསོལ་བ་འདེབས་སོ། ། བདག་གི་རྒྱུད་བྱིན་གྱིས་རླབས་ཏུ་གསོལ། ཞེས་ལན་གསུམ་གྱིས་གསོལ་བ་བཏབ་པས། བླ་མ་འོད་དུ་ཞུ་སྤྱི་བོ་ནས་རང་ལ་ཐིམ་པར་བསམ་མོ། ། དྲུག་པ་བདག་ལྷར་བསྐྱེད་པ་ནི། རང་གི་སྙིང་གར་ཨེ་ལས་ཆོས་འབྱུང་གྲུ་གསུམ་ཉིས་བརྩེགས་ཀྱི་ནང་དུ། ཨ་ལས་ཟླ་བའི་དཀྱིལ་འཁོར་གྱི་དབུས་སུ། བྃ་ཡིག་དམར་པོའི་མཐར་གཡོན་སྐོར་གྱིས་ཨོཾ་ཨོཾ་ཨོཾ༴ ཞེས་པའི་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས་པས་རང་གི་ལུས་ཐམས་ཅད་གང་བས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས།
ལུས་འོད་ཀྱི་གོང་བུར་གྱུར། དེ་ཡོངས་སུ་གྱུར་པ་ལས་བདག་ཉིད་རྡོ་རྗེ་ཕག་མོ་སྣ་ཚོགས་པདྨ་དང་ཉི་མའི་སྟེང་དུ་ཞབས་གཡས་བརྐྱང་བས་དུས་མཚན་མ་དམར་མོའི་ནུ་མའི་སྟེང་ནས་མནན་པ། གཡོན་བསྐུམ་པས་འཇིགས་བྱེད་ནག་པོའི་མགོ་བོ་བལྟབ་ནས་མནན་པ། སྐུ་མདོག་དམར་པོ་བསྐལ་པའི་མེ་ལྟ་བུའི་གཟི་བརྗིད་ཅན། ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཕྱག་གཡས་རྡོ་རྗེས་མཚན་པའི་གྲི་གུག་ཁ་ཐུར་དུ་འཕྱང་བ། གཡོན་པས་ཐོད་པ་ཁྲག་གིས་གང་བ་སྟེང་གི་ཕྱོགས་སུ་བཟུང་སྟེ་ཞལ་གྱེན་དུ་ཕྱོགས་པས་གསོལ་བ། ཕྲག་པ་གཡོན་ན་རྡོ་རྗེས་མཚན་པའི་ཁ་ཊྭཱཾ་ག་ལ་ཌཱ་མ་རུ་དང་དྲིལ་བུ་འཕན་རྩེ་གསུམ་པ་འཕྱང་བཞིན་པ་བསྣམས་པ། དབུ་སྐྲ་ནག་པོ་སིལ་བུར་གྱུར་པ། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན།
གཅེར་བུ་ཕྱག་རྒྱ་ལྔས་བརྒྱན་པ་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་གནས་རྣམས་སུ་ཟླ་བའི་གདན་ལ། ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོཾ་སྔོན་མོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ། མགོ་བོར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜ་ལི་ཀའི་ངོ་བོ། བདུན་པ་འགྲོ་བ་དག་པའི་རྣལ་འབྱོར་ནི། རང་གི་སྔགས་ཕྲེང་ལས་འོད་ཟེར་དམར་པོ་འཕྲོས་ཏེ་བ་སྤུའི་བུ་ག་ནས་ཕར་སོང་རིགས་དྲུག་གི་སེམས་ཅན་ཐམས་ཅད་ལ་ཕོག་པས། དེ་ཐམས་ཅད་ཀྱི་སྡིག་སྒྲིབ་བག་ཆགས་དང་བཅས་པ་ཐམས་ཅད་དག
དེ་དག་ཐམས་ཅད་རྡོ་རྗེ་རྣལ་འབྱོར་མའི་སྐུར་གྱུར་པར་བསམ། བརྒྱད་པ་དཔའ་བོ་དཔའ་མོས་བྱིན་གྱིས་བརླབ་པ་ནི། ལུས་ཀྱི་འབར་བའི་ཕྱག་རྒྱ་དཔྲལ་བའི་དབྱིངས་སུ་ལན་གསུམ་བསྐོར་ཞིང༌། ཕཻཾ་རང་གི་སྙིང་ག་ནས་འོད་ཟེར་འཕྲོས་པས་འོག་མིན་ནས་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྐོར་བ། ཕྱོགས་བཅུའི་དེ་བཞིན་གཤེགས་པ་ཐམས་ཅད་དང་འགྲོ་བ་རྣལ་འབྱོར་མར་གྱུར་པ་ཐམས་ཅད་ཨོཾ་བཛྲ་ས་མཱཛཿ ཛཿཧཱུྃ་བཾ་ཧོཿ པད་སྐོར་གྱི་མཐར་འཁྱུད་པའི་ཕྱག་རྒྱ་བྱས་ལ། ཨོཾ་ཡོ་ག༴ ཞེས་བརྗོད། དེ་ནས་ལྷའི་སྐུ་ལ་སེམས་བཟུང་ངོ༌། །
དགུ་པ་བཟླས་པ་ལ་གཉིས་ལས། དང་པོ་ངག་བཟླས་ནི། སྙིང་ཁར་ཆོས་འབྱུང་གྲུ་གསུམ་ཉིས་བརྩེགས་ཀྱི་ནང་དུ་ཟླ་བའི་དཀྱིལ་འཁོར་གྱི་སྟེང་དུ་བྃ་ཡིག་དམར་པོའི་གཡོན་བསྐོར་དུ་སྔགས་ཀྱི་ཕྲེང་བ་ཁ་དོག་དམར་པོས་བསྐོར་བ་ལས་འོད་ཟེར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། སངས་རྒྱས་ཐམས་ཅད་ལ་མཆོད་པས། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་བྱིན་བརླབས་དང་ནུས་མཐུ་ཐམས་ཅད་འོད་ཟེར་དམར་པོའི་རྣམ་པར་བཀུག་སྔགས་ཕྲེང་ལ་ཐིམ་པས་བདག་གི་རྒྱུད་བྱིན་གྱིས་རླབས་པར་བསམས་ལ། ཨོཾ་ཨོཾ་ཨོཾ༴ ཞེས་ཡི་དམ་ལྷའི་ང་རྒྱལ་གྱིས་བྱིན་གྱིས་རླབས་ཀྱི་བར་དུ་བཟླ་བའམ་གྲངས་ཀྱི་བསྙེན་པ་བཞི་འབུམ་ལ་སོགས་པ་བཟླས། རྒྱུན་དུ་ནི་དམ་བཅའ་ཇི་ཙམ་ཡོད་པ་བཟླའོ། ། གཉིས་པ་ཡིད་བཟླས་ནི།
དོན་ལ་རྫོགས་རིམ་མཚན་བཅས་ཏེ། སྙིང་གའི་ཆོས་འབྱུང་ཟླ་བ་ཡིག་འབྲུ་དང་བཅས་པ་བདེ་བ་སྐྱེ་བར་འདོད་ན་གསང་གནས། མི་རྟོག་བ་སྐྱེ་བར་འདོད་ན་ལྟེ་བར་ཕབ་སྟེ། འོག་རླུང་ཅུང་ཟད་བསྐུམ། སྟེང་རླུང་མནན་ལ་རླུང་ཁ་སྦྱར་ནས། གྲྭ་བཞིར་དགའ་བ་འཁྱིལ་བ་གཡོན་དུ་བསྐོར་བ་ལ་དམིགས་པ་གཏད་དེ། ཨོཾ་གསུམ་མ་ཡིད་ཀྱིས་བདུན་ནམ་དེ་མ་བྱུང་ན་ལྔའམ་དེ་མ་བྱུང་ན་གསུམ་བྱའོ། ། ཕྱིས་གོམས་པ་དང་རིམ་གྱིས་མང་དུ་བྱ། དྲོད་དང་བདེ་བ་སྐྱེ་ཞིང་འཕར་གཡོ་དྲག་ཏུ་འབྱུང་ལ། དེ་བྱུང་ན་རིམ་གྱིས་གློད་དོ། །
དུ་བ་ལ་སོགས་པའི་རྟགས་ཐམས་ཅད་ཀྱང་འདི་ཉིད་ལས་འབྱུང་ངོ༌། ། བཅུ་པ་བསམ་གྱིས་མི་ཁྱབ་པའི་རྣལ་འབྱོར་ནི། སྙིང་གའི་སྔགས་ཕྲེང་ལས་འོད་འཕྲོས་པས་ཁམས་གསུམ་ཐམས་ཅད་འོད་ཀྱིས་གང༌། དེ་ཡང་གཟུགས་མེད་ཀྱི་ཁམས་ཐམས་ཅད་འོད་ཟེར་གྱི་རྣམ་པར་བྱས་ནས་ལུས་ཀྱི་སྟོད་ཆ་ལ་ཐིམ། གཟུགས་ཁམས་བར་གྱི་ཆ་ལ། འདོད་ཁམས་སྨད་ཀྱི། རང་ཡང་སྐུ་སྟོད་སྐུ་སྨད་རིམ་གྱིས་བསྡུས་ནས་ཆོས་འབྱུང་ལ་ཐིམ། དེ་ཟླ་བ་ལ། དེ་ཡིག་འབྲུ་རྣམས་ལ། དེ་བྃ་ཡིག་ལ།
དེ་མགོ་བོ་ལ། དེ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ། དེ་ཡང་ཇེ་ཕྲ་ཇེ་ཕྲ་ལ་མི་དམིགས་ཏེ། སྟོང་པའི་ངང་ལས་སེམས་གློད་ལ་ཇི་ཙམ་གནས་ཚད་དུ་བཞག་གོ ། ཞི་གནས་ཤས་ཆེ་ན་ལྷར་ལྡང་ངོ༌། ། གསལ་བ་དང་བདེ་ཤས་ཆེ་ན་སྟོང་པར་བཞག ལྷར་ལྡང་བ་ནི་སྔར་ལྟར་རྗེ་བཙུན་མ་ཕྱག་མཚན་མེད་པའི་སྐུར་ལྡང་ངོ༌། ། བཅུ་གཅིག་པ་སྤྱོད་ལམ་གྱི་རྣལ་འབྱོར་ནི།
དེ་ནས་སྤྱོད་ལམ་ལ་འཇུག་པའི་ཚེ། རང་དང་སྣང་བ་ཐམས་ཅད་རྣལ་འབྱོར་མའི་སྐུར་དམིགས་ལ། བྱ་བྱེད་ཀྱི་ཚེ་ལྷ་ལ་ལྷས་མཆོད་པ་སྐུའི་དགའ་བ། དེ་ཡང་སྒྱུ་མ་ལྟ་བུ་དང་བསམ་གྱིས་མི་ཁྱབ་པའི་ངང་ལས་མ་གཡོས་པར་དྲན་པར་བྱ་བ་ཐུགས་ཀྱི་དགའ་བ། སྒྲ་ཅི་གྲག་པ་ཐམས་ཅད་ངག་གི་བཟླས་པར་བྱ་བ་གསུང་གི་དགའ་བ་སྟེ། དེ་ལྟར་དོན་བཅུ་གཅིག་གོ ། དགེ་བ་འདི་ཡིས༴ གཏོར་མའི་རྣལ་འབྱོར་ནི། བྱིན་གྱིས་བརླབས་ལ་རང་གི་མདུན་གྱི་ནམ་མཁར་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་ཆོས་སྐྱོང་དང་འཇིག་རྟེན་སྐྱོང་བས་བསྐོར་བ་གསལ་བར་དམིགས་ལ། ཡེ་ཤེས་པ་རོ་གཅིག་ཏུ་བྱས་ལ་གཏོར་མ་ཕུལ་བར་དམིགས་ལ།
ཨོཾ་གསུམ་མའི་རྗེས་སུ་ཨ་ཀཱ་རོ་བཏགས་པ་གསུམ་མམ་ལྔའམ་བདུན་གྱིས་ཕུལ། ཕྱི་ནང་གིས་མཆོད་ལ། དཔལ་ལྡན་རྡོ་རྗེ་མཁའ་འགྲོ་མ། ༴། ༴། ༴། ༴། ༴། ༴། ༴། དགེ་བ་འདི་ཡིས་སོགས་དང༌། ཡི་གེ་བརྒྱ་པ་བརྗོད། གཏོར་མགྲོན་གྱི་ཡེ་ཤེས་པ་གཤེགས། དམ་ཚིག་པ་རང་ལ་བསྡུའོ། ། མངྒ་ལཾ།། ༈ ། རྗེ་བཙུན་རྡོ་རྗེ་རྣལ་འབྱོར་མའི་རྣལ་འབྱོར་བཅུ་གཅིག་ཉམས་སུ་ལེན་པའི་ཚུལ་རྗེ་དཀོན་མཆོག་ལྷུན་གྲུབ་ཀྱིས་མཛད་པ་བཞུགས་སོ།། ༈ །ན་མོ་གུ་རུ་རཏྣ་ཝརྡྷཱ་ཡ།
རྣམ་ཀུན་མཆོག་ལྡན་ཤེས་རབ་ལྷ་མོ་དང༌། ། མཆོག་ཏུ་མི་འགྱུར་བདེ་ཆེན་ཁ་ཊྭཱཾ་ག ། ཟུང་འཇུག་ཕྱག་རྒྱ་ཆེན་པོ་ལ་བཏུད་ནས། ། རྣལ་འབྱོར་བཅུ་གཅིག་ཉམས་ལེན་བཤད་ཀྱིས་ཉོན། ། འཁོར་ལོ་བདེ་མཆོག་གི་དཀྱིལ་འཁོར་དུ་དབང་བསྐུར་བ་ཐོབ་ཅིང་དམ་ཚིག་དང་སྡོམ་པར་ལྡན་པ། འདིའི་བྱིན་རླབས་ཀྱི་ཆོ་ག་རྒྱས་བསྡུས་གང་རུང་ཐོབ་པའི་རྣལ་འབྱོར་པས་རྣལ་འབྱོར་བཅུ་གཅིག་ཉམས་སུ་བླང་བར་འདོད་པས། ནུབ་མོ་འོད་གསལ་སྟོང་ཉིད་ཀྱི་ངང་དུ་ཉལ། ཐོ་རངས་ལྡང་བའི་ཚེ་ནམ་མཁའ་ནས་ཌཱ་མ་རུའི་སྒྲ་ཨོཾ་གསུམ་མའི་སྒྲ་སྔགས་སུ་གྲག་པས་བསྐུལ་ཏེ། རང་སྐད་ཅིག་གིས་རྡོ་རྗེ་རྣལ་འབྱོར་མ་ཕྱག་མཚན་མེད་པའི་སྐུར་གྱུར་པར་བསམས་ལ། བྱིན་གྱིས་རླབས་པའི་ནང་མཆོད་དམ།
བདུད་རྩི་རིལ་བུ་ཨོཾ་ཨཱཿཧཱུྃ་ཞེས་པས་མྱངས་ཏེ། སྙིང་གའི་བྃ་ཡིག་སངས་རྒྱས་ཐམས་ཅད་ཀྱི་ངོ་བོ་མཆོད་པར་བསམ། སྐྱབས་ཡུལ་གསལ་བཏབ་ལ། ནམ་མཁའ་དང་མཉམ་པའི་སེམས་ཅན་ཐམས་ཅད་དུས་ད་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ། དམ་པའི་ཆོས་རྣམས་ལ་སྐྱབས་སུ་མཆིའོ། ། འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། ། ཞེས་ཅི་མང་བརྗོད།
སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་བསྒྲལ་ནས། བླ་ན་མེད་པའི་བྱང་ཆུབ་ལ་འགོད་པར་བྱའོ། ། དེའི་ཕྱིར་དུ་རྡོ་རྗེ་རྣལ་འབྱོར་མ་བསྒོམ་པར་བགྱིའོ། ། ཞེས་ལན་གསུམ་བརྗོད། མདུན་གྱི་ནམ་མཁའ་རིན་པོ་ཆེའི་ཁྲི་སྣ་ཚོགས་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་རྩ་བའི་བླ་མ་རྡོ་རྗེ་ཆོས་ཀྱི་རྣམ་པ་ཅན་སྐུ་མདོག་དམར་པོ་ཌཱ་མ་རུ་དང་ཁ་ཊྭཱཾ་ག་དང་ཐོད་པ་བདུད་རྩིས་གང་བ་བསྣམས་པ། དར་སྣ་ཚོགས་ཀྱི་ན་བཟའ་ཅན་རུས་པའི་རྒྱན་དྲུག་གིས་བརྒྱན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པ། དུས་གསུམ་སངས་རྒྱས་ཐམས་ཅད་ཀྱི་བདག་ཉིད་བླ་མ་རྡོ་རྗེ་རྣལ་འབྱོར་མ་གཉིས་སུ་མེད་པ་ལ་ཕྱག་འཚལ་ཞིང་སྐྱབས་སུ་མཆིའོ། ། བྱིན་གྱིས་བརླབ་ཏུ་གསོལ། བླ་མ་དེ་རང་ལ་ཐིམ་པས།
རང་གི་སྙིང་གར་ཨེ་ཡིག་ཉིས་བརྩེགས་ཡོངས་སུ་གྱུར་པ་ལས། ཆོས་འབྱུང་གྲུ་གསུམ་ཉིས་བརྩེགས་ཀྱི་ནང་དུ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། བྃ་ཡིག་དམར་པོའི་ཐ་མར་གཡོན་སྐོར་གྱིས་ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ་སྭཱ་ཧཱ། ཞེས་པས་བསྐོར་ཏེ་གནས་པའི་འོད་ཀྱིས་ལུས་ཐམས་ཅད་གང་བས། ཚེ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ་ཐམས་ཅད་བསྲེགས་སྦྱངས། ལུས་འོད་ཀྱི་གོང་བུར་གྱུར།
དེ་ཡོངས་སུ་གྱུར་པ་ལས་བདག་ཉིད་རྗེ་བཙུན་རྡོ་རྗེ་རྣལ་འབྱོར་མ་པདྨ་དང་ཉི་མའི་གདན་ལ་ཞབས་གཡས་བརྐྱངས་པས་དུས་མཚན་མ་དམར་མོ་དང་གཡོན་བསྐུམ་པས་འཇིགས་བྱེད་ནག་པོ་མནན་པ། སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཡས་རྡོ་རྗེས་མཚན་པའི་གྲི་གུག་ཐུར་དུ་འཕྱང་བ། གཡོན་པ་ཐོད་ཁྲག་གིས་གང་བ་སྟེང་གི་ཕྱོགས་སུ་བཟུང་ནས་ཞལ་གྱེན་དུ་ཕྱོགས་པས་གསོལ་བ། ཕྲག་པ་གཡོན་པར་རྡོ་རྗེས་མཚན་པའི་ཁ་ཊྭཱཾ་ག་ལ་ཌཱ་མ་རུ་དང་དྲིལ་བུ་དང་འཕན་རྩེ་གསུམ་པ་འཕྱང་བཞིན་པ་བསྣམས་པ། དབུ་སྐྲ་ནག་པོ་སིལ་བུར་གྱུར་པ། ཐོད་པ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། ཕྱག་རྒྱ་ལྔས་བརྒྱན་ཞིང་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིག་གར་ཧཾ་ཡོཾ་སྔོན་མོ་གཤིན་རྗེ་མ།
ཁར་ཧྲིཾ་མོཾ་དཀར་མོ་རྨོངས་བྱེད་མ། དཔྲལ་བར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀའི་ངོ་བོ། ཐུགས་ཀའི་སྔགས་ཕྲེང་ལས་འོད་ཟེར་བ་སྤུའི་བུ་ག་ནས་འོད་ཟེར་ཕྱིར་འཕྲོས་པས། རིགས་དྲུག་གིས་བསྡུས་པའི་སེམས་ཅན་ཐམས་ཅད་ལ་ཕོག་པས་ལུས་ངག་ཡིད་གསུམ་གྱི་སྒྲིབ་པ་ཐམས་ཅད་སྦྱངས་ནས། རྗེ་བཙུན་རྡོ་རྗེ་རྣལ་འབྱོར་མའི་སྐུར་གྱུར་པ་ཚུར་འདུས་ཏེ་རང་ལ་གཉིས་སུ་མེད་པར་ཐིམ་པར་བསམ། འབར་བའི་ཕྱག་རྒྱ་དཔྲལ་བའི་དབྱིངས་སུ་གཡོན་དུ་བསྐོར་ཞིང༌། ཐུགས་ཀའི་བྃ་ཡིག་ལས་འོད་ཟེར་འཕྲོས་པས། འོག་མིན་ནས་རྗེ་བཙུན་རྡོ་རྗེ་རྣལ་འབྱོར་མ་ལ་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་ཐམས་ཅད་ཀྱིས་བསྐོར་བ་མདུན་གྱི་ནམ་མཁར་བྱོན།
ཛཿཧཱུྃ་བཾ་ཧོཿས་རང་ལ་གཉིས་སུ་མེད་པར་ཐིམ། པད་སྐོར་དང་བཅས་པའི་འཁྱུད་རྒྱ་བྱས་ལ། ཨོཾ་ཡོ་ག་ཤུདྡྷཿསརྦ་དྷ་རྨཱཿཡོ་གོ་ཤུདྡྷོ྅ཧཾ། ཐུགས་ཀའི་བྃ་ཡིག་སྔགས་ཕྲེང་དང་བཅས་པ་ལས་འོད་འཕྲོས་པས། འཕགས་པ་མཆོད། སེམས་ཅན་གྱི་སྡིག་སྒྲིབ་སྦྱངས། སངས་རྒྱས་བྱང་སེམས་ཐམས་ཅད་ཀྱི་ཐུགས་རྗེ་བྱིན་རླབས་ནུས་མཐུ་ཐམས་ཅད་འོད་ཟེར་དམར་པོའི་རྣམ་པར་སྤྱན་དྲངས་ཏེ་བྃ་ཡིག་སྔགས་ཕྲེང་དང་བཅས་པ་ལ་ཐིམ་པར་བསམ་ཞིང༌། ཨོཾ་གསུམ་མ་དམ་བཅའ་ཇི་ཙམ་ཡོད་པ་ལས་མི་ཉུང་བར་བཟླ། མཐར་སྙིང་གའི་ཆོས་འབྱུང་ཟླ་བ་ཡིག་འབྲུ་དང་བཅས་པ། བདེ་བ་བསྐྱེད་པར་འདོད་ན་གསང་གནས།
མི་རྟོག་པ་སྐྱེ་བར་འདོད་ན་ལྟེ་བར་ཕབ་ལ་རླུང་ཁ་སྦྱར་ཏེ། ཆོས་འབྱུང་གི་མདུན་རྒྱབ་གཉིས་སྤངས་པའི་གྲྭ་བཞིར་དགའ་བ་འཁྱིལ་པ་གཡོན་དུ་འཁོར་བ་ལ་སེམས་གཏད་ཅིང་སྔགས་ཀྱི་ཡིག་འབྲུ་གཡོན་སྐོར་དུ་གནས་པ་ལ་ཡིད་ཀྱིས་ལན་བདུན་བཀླག ལྟེ་བའི་སྔགས་ཕྲེང་ལས་འོད་ཟེར་འཕྲོས་པས། ཁམས་གསུམ་སྣོད་བཅུད་ཐམས་ཅད་འོད་ཀྱི་རྣམ་པར་གྱུར་ཏེ། གཟུགས་མེད་ཁམས་པ་ལུས་ཀྱི་སྟོད་ཀྱི་ཆ་ལ། གཟུགས་ཁམས་བར་གྱི་ཆ་ལ། འདོད་ཁམས་སྨད་ཀྱི་ཆ་ལ། རང་གི་སྐུ་སྟོད་སྐུ་སྨད་ནས་རིམ་གྱིས་འདུས་ཏེ་ཆོས་འབྱུང་ལ། ཆོས་འབྱུང་ཟླ་བ་ལ། ཟླ་བ་སྔགས་ཕྲེང་ལ།
སྔགས་ཕྲེང་བྃ་ཡིག་ལ། བྃ་ཡིག་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་ནཱ་ད་ལ། ནཱ་ད་ཡང་མི་དམིགས་ཏེ་འོད་གསལ་སྟོང་པ་ཉིད་དུ་གྱུར་པར་བསམ། ལྡང་བའི་ཚེ་རྗེ་བཙུན་མ་ཕྱག་མཚན་མེད་པའི་སྐུར་ལྡང༌། རྩ་དབུ་མའི་མན་ངག་དང་འདའ་ཁའི་མན་ངག་ཡོད་ན་འདིར་བསྒོམས་ལ། དགེ་བ་འདི་ཡིས་མྱུར་དུ་བདག ། མཁའ་སྤྱོད་མ་དཔལ་འགྲུབ་གྱུར་ནས། །
འགྲོ་བ་གཅིག་ཀྱང་མ་ལུས་པ། ། དེ་ཡི་ས་ལ་འགོད་པར་ཤོག ། འཆི་ཚེ་མགོན་དང་དཔའ་བོ་མ་ཚོགས་ཀྱིས། ། མེ་ཏོག་གདུགས་དང་རྒྱལ་མཚན་ཐོག་ནས་སུ། ། རོལ་མོ་གླུ་དབྱངས་སིལ་སྙན་སོགས་མཆོད་པས། ། མཁའ་ལ་སྤྱོད་པའི་གནས་སུ་ཁྲིད་པར་ཤོག ། ལྷ་མོ་ཚད་མ་དམ་ཚིག་ཚད་མ་དང༌། ། དེ་ཆོས་གསུང་ཡང་ཚད་མའི་མཆོག་ཡིན་པས། ། བདེན་པ་དེས་ཀྱང་ལྷ་མོ་དེ་དག་གིས། ། བདག་ལ་རྗེས་སུ་འཛིན་པའི་རྒྱུར་གྱུར་ཅིག །
ཅེས་སོགས་སྨོན་ལམ་ཅི་ཤེས་བཏབ། སྤྱོད་ལམ་གྱི་ཚེ་རང་དང་སྣང་བ་ཐམས་ཅད་རྗེ་བཙུན་མའི་སྐུ། གྲག་པ་ཐམས་ཅད་ཨོཾ་གསུམ་མའི་སྔགས། སེམས་ཀྱི་དྲན་རིག་ཐམས་ཅད་བསམ་གྱིས་མི་ཁྱབ་པའི་དབྱིངས་ལས་མ་གཡོས་པར་ཤེས་པའི་སྐུ་གསུང་ཐུགས་ཀྱི་དགའ་བ་གསུམ་དང་མ་བྲལ་བར་བྱའོ། ། གཏོར་མ་འབུལ་ན། ཅི་འབྱོར་པའི་གཏོར་མ་ནང་མཆོད་ཆུ་ཆང་གིས་སྦྱངས་ལ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ཨོཾ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ། ཨོཾ་གྲྀཧྣ་པཱ་ཡ་གྲྀཧྣ་པཱ་ཡ་ཧཱུྃ་ཧཱུྃ་ཕཊ། ཨ་ནཱ་ཡ་ཧོཿ
བྷ་ག་ཝཱན། བིདྱ་རཱ་ཛ་ཧཱུྃ་ཧཱུྃ་ཕཊ་ཀྱིས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ་ཤ་ལྔ་བདུད་རྩི་ལྔ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོཿཧྲཱིཿ ཕཻཾ། རང་གི་སྙིང་ག་ནས་འོད་ཟེར་འཕྲོས་པས། རང་བཞིན་གྱི་གནས་ནས་རྡོ་རྗེ་རྣལ་འབྱོར་མ་ལ། སངས་རྒྱས་དང་བྱང་ཆུབ་སེམས་དཔའ་དང་དཔའ་བོ་དང་རྣལ་འབྱོར་མ་དང་ཆོས་སྐྱོང་དང་འཇིག་རྟེན་སྐྱོང་བ་ཐམས་ཅད་ཀྱིས་བསྐོར་བ་ཨོཾ་བཛྲ་ས་མཱ་ཛཿ ཨོཾ་གསུམ་མའི་རྗེས་སུ།
ཨོཾ་ཨ་ཀཱ་རོ་མུ་ཁཾ་སརྦ་དྷརྨཱཿཎཾ་ཨདྱ་ནུཏྤནྣ་ཏོད་ཨོཾ་ཨཱཿཧཱུྃ་ཕཊ་སྭཱ་ཧཱ། ཞེས་ལན་གསུམ་མམ་ལྔས་ཕུལ། བཛྲ་ཡོ་གི་ནི་ས་པ་རི་ཝཱ་ར་ཨརྒྷཾ་པྲ་ཏཱིཙྪ་སྭཱ་ཧཱ། དེ་བཞིན་དུ། པ་དྱཾ། པུཥྤེ༴ དྷུ་པེ༴ དཱི་པཾ༴ གནྡྷཾ༴ ནཻ་ཝི་དྱཾ༴
ཤབྡ་པྲ་ཏཱིཙྪ་སྭཱ་ཧཱ། ཞེས་དང༌། འབྲུ་གསུམ་བརྗོད་ཅིང༌། ནང་བདུད་རྩིས་ཀྱང་མཆོད་ལ། དཔལ་ལྡན་རྡོ་རྗེ་མཁའ་འགྲོ་མ། ། མཁའ་འགྲོ་མ་ཡི་འཁོར་ལོས་བསྒྱུར། ། ཡེ་ཤེས་ལྔ་དང་སྐུ་གསུམ་ཉིད། ། འགྲོ་བ་སྐྱོབས་ལ་ཕྱག་འཚལ་ལོ། ། ཇི་སྙེད་རྡོ་རྗེ་མཁའ་འགྲོ་མ། ། ཀུན་ཏུ་རྟོག་པའི་འཆིང་གཅོད་ཅིང༌། །
འཇིག་རྟེན་བྱ་བ་རབ་འཇུག་མ། ། དེ་སྙེད་རྣམས་ལ་ཕྱག་འཚལ་ལོ། ། ཞེས་པས་བསྟོད། འདོད་པའི་དོན་ལ་གསོལ་བ་བཏབ། ཆོས་སྐྱོང་ལ་གཏོར་མ་འབུལ་ན་སྐབས་འདིར་ཕུལ་ལ། རྗེས་ཆོག་ཀྱང་སྤྱི་དང་མཐུན་པར་བྱ། རྗེ་བཙུན་རྡོ་རྗེ་རྣལ་འབྱོར་མའི་རྣལ་འབྱོར་བཅུ་གཅིག་ཉམས་སུ་ལེན་ཚུལ་འདི་ཡང་དོན་གཉེར་མང་པོས་བསྐུར་བའི་ངོར་ངག་འདོན་རྣམས་བླ་མ་རྡོ་རྗེ་འཆང་ཀུན་དགའ་བཟང་པོའི་གསུང་རབ་གཞིར་བཞག རྣལ་འབྱོར་ལྷག་མ་རྣམས་དཔལ་ས་སྐྱ་པ་ཆེན་པོའི་གསུང་རབ་ནས་ཁ་བསྐང་སྟེ་ཉམས་སུ་བླང་བདེ་བར་བཙུན་པ་དཀོན་མཆོག་ལྷུན་གྲུབ་ཀྱིས་སྦྱར་བའོ།། ༈ ། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སྒྲུབ་ཐབས་ཞེས་བྱ་བ་བཞུགས་སོ།། ༈ །ན་མོ་གུ་རུ་བཛྲ་ཝཱ་ར་ཧི།
རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་སྒྲུབ་ཐབས་རྒྱུན་དུ་ཉམས་སུ་བླང་བའི་ངག་འདོན་གྱི་ཚུལ་ནི། བདག་དང་འགྲོ་བ་ནམ་མཁའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། ། དམ་པའི་ཆོས་རྣམས་ལ་སྐྱབས་སུ་མཆིའོ། ། འཕགས་པའི་དགེ་འདུན་རྣམས་ལ་སྐྱབས་སུ་མཆིའོ། ། ཞེས་སོགས་བརྗོད། བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། ། ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ། ། ཞེས་བརྗོད།
བདག་གིས་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱས་ལ། སེམས་ཅན་ཐམས་ཅད་སྲིད་པའི་སྡུག་བསྔལ་གྱི་རྒྱ་མཚོ་ཆེན་པོ་ལས་བསྒྲལ་བར་བྱ། དེའི་ཕྱིར་དུ་རྡོ་རྗེ་རྣལ་འབྱོར་མའི་ལམ་གྱི་རིམ་པ་ཟབ་མོ་ཉམས་སུ་བླང་བར་བྱའོ། ། ཞེས་པ་གསུམ་བརྗོད། མདུན་གྱི་ནམ་མཁར་སེངྒེས་བཏེགས་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཟླ་བའི་གདན་གྱི་སྟེང་དུ། རྩ་བའི་བླ་མ་རྗེ་བཙུན་རྡོ་རྗེ་ཆོས་ཀྱི་རྣམ་པ་ཅན། སྐུ་མདོག་དམར་པོ་ཞལ་གཅིག་ཕྱག་གཉིས་ཀྱི་གཡས་པས་བདེ་སྟོང་གི་སྒྲ་སྒྲོགས་པའི་ཌཱ་མ་རུ་འཁྲོལ་བ། གཡོན་པས་ཐོད་པ་བདུད་རྩིས་གང་བ་ཐུགས་ཀར་འཛིན་པ། གྲུ་མོ་གཡོན་ན་ཁ་ཊྭཱཾ་ག་བསྣམས་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ།
རུས་པའི་རྒྱན་དྲུག་གིས་བརྒྱན་ཅིང་གཞོན་ནུ་ལང་འཚོ་དར་ལ་བབས་པ། སྐྱབས་གནས་ཀུན་འདུས་ཀྱི་ངོ་བོར་གྱུར། དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་ལ་ཕྱག་འཚལ་ཞིང་སྐྱབས་སུ་མཆིའོ། ། བདག་གི་རྒྱུད་བྱིན་གྱིས་བརླབ་ཏུ་གསོལ། ཞེས་ལན་གསུམ་གསོལ་བ་བཏབ། བླ་མ་འོད་དུ་ཞུ་སྤྱི་བོ་ནས་རང་ལ་ཐིམ་པས། རང་གི་སྙིང་གར་ཨེ་ཨེ་ལས་ཆོས་འབྱུང་གྲུ་གསུམ་དམར་པོ་ཉིས་བརྩེགས་ཀྱི་སྟེང་དུ་ཨ་ལས་ཟླ་བའི་དཀྱིལ་འཁོར་གྱི་དབུས་སུ་བྃ་ཡིག་དམར་པོའི་མཐའ་གཡོན་སྐོར་དུ། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ།
ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ་སྭཱ་ཧཱ། ཞེས་པའི་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས། ལུས་ཐམས་ཅད་གང་ལུས་ངག་ཡིད་གསུམ་གྱི་སྡིག་སྒྲིབ་དག ལུས་འོད་ཀྱི་གོང་བུར་གྱུར། དེ་ཡོངས་སུ་གྱུར་པ་ལས་རང་ཉིད་རྡོ་རྗེ་རྣལ་འབྱོར་མའི་སྐུར་གྱུར་པ་ནི། པདྨ་དང་ཉི་མའི་གདན་ལ་ཞབས་གཡས་བརྐྱང་བས་དུས་མཚན་མ་དམར་མོའི་ནུ་མའི་སྟེང་ན་མནན་པ། གཡོན་བསྐུམས་པས་འཇིགས་བྱེད་ནག་པོའི་མགོ་བོ་རྒྱབ་ཏུ་བལྟབ་ནས་མནན་པ། སྐུ་མདོག་དམར་པོ་བསྐལ་པའི་མེ་ལྟ་བུའི་གཟི་བརྗིད་ཅན། ཞལ་གཅིག་ཕྱག་གཉིས་སྤྱན་གསུམ་དག་པ་མཁའ་སྤྱོད་དུ་གཟིགས་པ།
ཕྱག་གཡས་རྡོ་རྗེ་མཚན་པའི་གྲི་གུག་ཐུར་དུ་བརྐྱངས་ནས་འཛིན་པ། གཡོན་པས་ཐོད་པ་ཁྲག་གིས་གང་བ་སྟེང་གི་ཕྱོགས་སུ་བཟུང་ནས་ཞལ་གྱེན་ལ་ཕྱོགས་པས་གསོལ་བ། ཕྲག་པ་གཡོན་པ་ལ་རྡོ་རྗེས་མཚན་པའི་ཁ་ཊྭཱཾ་ག་ལ་ཌཱ་མ་རུ་དང་དྲིལ་བུ་དང་འཕན་རྩེ་གསུམ་པ་འཕྱང་བཞིན་པ་བསྣམས་པ། དབུ་སྐྲ་ནག་པོ་སིལ་བུར་གྱུར་པས་སྐུ་སྐེད་ཡན་ཆད་ཁེབ་པ། ལང་ཚོ་དར་ལ་བབས་ཤིང་འདོད་པའི་ནུ་འབུར་རྒྱས་ཤིང༌། བདེ་བ་སྐྱེད་པའི་ཉམས་ཅན། མི་མགོ་སྐམ་པོ་ལྔའི་དབུ་རྒྱན་དང་སྐམ་པོ་ལྔ་བཅུའི་དོ་ཤལ་ཅན། གཅེར་བུ་ཕྱག་རྒྱ་ལྔས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། དེའི་གནས་རྣམས་སུ་ཟླ་བའི་དཀྱིལ་འཁོར་གྱི་སྟེང་དུ།
ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧཾ་ཡོཾ་སྔོན་མོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ། དཔྲལ་བར་ཧྲཱིཾ་ཧྲིཾ་སོར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ཙཎྜི་ཀའི་ངོ་བོ། སྙིང་གའི་སྔགས་ཕྲེང་ལས་འོད་ཟེར་འཕྲོས་ཏེ་བ་སྤུའི་བུ་ག་ནས་ཕར་སོང༌། རིགས་དྲུག་གི་སེམས་ཅན་ཐམས་ཅད་ལ་ཕོག་པས། སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས། དེ་ཐམས་ཅད་རྡོ་རྗེ་རྣལ་འབྱོར་མའི་སྐུར་གྱུར།
འབར་བའི་ཕྱག་རྒྱ་དཔྲལ་བའི་དབྱིངས་སུ་གཡོན་སྐོར་དུ་ལན་གསུམ་བསྐོར་ཞིང༌། ངག་ཏུ་ཕཻཾ་རང་གི་སྙིང་གའི་བྃ་ཡིག་ལས་འོད་ཟེར་འཕྲོས་པས། འོག་མིན་ནས་རྗེ་བཙུན་རྡོ་རྗེ་རྣལ་འབྱོར་མ་ལ་ཕྱོགས་བཅུའི་དཔའ་བོ་དང་རྣལ་འབྱོར་མ་ཐམས་ཅད་ཀྱིས་བསྐོར་བ་དང༌། འགྲོ་བ་རྣལ་འབྱོར་མར་གྱུར་པ་ཐམས་ཅད་ཀྱང་བདག་ཉིད་ལ་ཐིམ་པར་གྱུར། ཛཿཧཱུྃ་བཾ་ཧོཿ ཞེས་པ་དང༌། པད་སྐོར་གྱི་མཐར་འཁྱུད་པའི་ཕྱག་རྒྱ་བྱས་ལ། ཨོཾ་ཡོ་ག་ཤུདྡྷཿསརྦ་དྷརྨཱཿཡོ་ག་ཤུདྡྷོ྅ཧཾ། ཞེས་བརྗོད། རང་གི་སྙིང་གར་ཆོས་འབྱུང་གྲུ་གསུམ་དམར་པོ་ཉིས་བརྩེགས་ཀྱི་ནང་དུ་ཟླ་བའི་དཀྱིལ་འཁོར་གྱི་དབུས་སུ་བྃ་ཡིག་ལས་སྔགས་ཕྲེང་ཁ་དོག་དམར་པོ་གཡོན་དུ་བསྐོར་བ་ལས་འོད་ཟེར་དམར་པོ་དཔག་ཏུ་མེད་པ་འཕྲོས།
སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་སྦྱངས། སངས་རྒྱས་ཐམས་ཅད་མཆོད། དེ་རྣམས་ཀྱི་བྱིན་རླབས་ནུས་མཐུ་ཐམས་ཅད་འོད་ཟེར་དམར་པོའི་རྣམ་པར་སྤྱན་དྲངས། སྔགས་ཕྲེང་ལ་ཐིམ་པས་རྒྱུད་བྱིན་གྱིས་བརླབས་པར་གྱུར། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ། སྭཱ་ཧཱ།
ཞེས་བརྒྱ་རྩ་ལ་སོགས་པ་བཟླས། སྙིང་ཁའི་ཆོས་འབྱུང་ཟླ་བའི་ཡིག་འབྲུ་དང་བཅས་པ། བདེ་བ་སྐྱེད་པར་འདོད་ན་གསང་གནས་དང༌། མི་རྟོག་པ་སྐྱེ་བར་འདོད་ན་ལྟེ་བར་ཕབ་སྟེ། མདུན་རྒྱབ་སྤངས་པའི་གྲྭ་བཞིར་དགའ་བ་འཁྱིལ་པ་གཡོན་སྐོར་དུ་འཁོར་བ་དང༌། སྔགས་ཕྲེང་ལན་གསུམ་མམ་བདུན་ལ་སོགས་པ་ཀློག་པའི་ཚུལ་དུ་སེམས་གཏད་ནས་རླུང་ཁ་སྦྱོར་ཅི་ཐུབ་འཛིན། རང་གི་སྨིན་མཚམས་དང་གསང་གནས་སུ་དགའ་འཁྱིལ་གཡོན་སྐོར་དུ་ཤུགས་དྲག་ཏུ་འཁོར་བ་ལ་སེམས་གཏད་ནས་རླུང་ཁ་སྦྱར་བཟུང༌། དགའ་འཁྱིལ་གཉིས་མཐར་སྙིང་གའི་བྃ་ཡིག་ལ་ཐིམ་པར་བསམ་མོ། ། རང་གི་སྙིང་ཁའི་བྃ་ཡིག་སྔགས་ཕྲེང་དང་བཅས་པ་ལས་འོད་ཟེར་འཕྲོས། ཁམས་གསུམ་ཐམས་ཅད་ཁྱབ།
གཟུགས་མེད་ཁམས་འོད་ཟེར་སྔོན་པོའི་རྣམ་པས་ལུས་ཀྱི་སྟོད་ཀྱི་ཆ་ལ་ཐིམ། གཟུགས་ཁམས་འོད་ཟེར་དམར་པོའི་རྣམ་པས་བར་གྱི་ཆ་ལ་ཐིམ། འདོད་ཁམས་འོད་ཟེར་དཀར་པོའི་རྣམ་པས་སྨད་ཀྱི་ཆ་ལ་ཐིམ། མཐར་རང་ཡང་སྟོད་སྨད་ནས་རིམ་བཞིན་འོད་དུ་ཞུ་ནས་ཆོས་འབྱུང་ལ་ཐིམ། དེ་ཟླ་བ་ལ། དེ་སྔགས་ཕྲེང་ལ། དེ་བྃ་ཡིག་ལ། དེ་བྃ་གྱི་མགོ་བོ་ལ། དེ་ཐིག་ལེ་ལ། དེ་ནཱ་ད་ལ།
དེ་ཇེ་ཕྲ་ལ་མི་དམིགས་པར་གྱུར། ཅེས་སེམས་ཅི་གནས་བཞག དེའི་ངང་ནས་རང་ཉིད་རྗེ་བཙུན་མའི་སྐུར་གྱུར། དགེ་བ་འདི་ཡིས་སོགས། འཆི་ཚེ་མགོན་དང་སོགས། ཞེས་བརྗོད། ཅེས་པ་འདི་ནི་རྗེ་བཙུན་རྡོ་རིང་པའི་ཞབས་རྡུལ་སྤྱི་བོས་ལོན་པ་བནྡེ་བློ་གསལ་རྒྱ་མཚོས་སྦྱར་བའོ།། །། མངྒ་ལཾ།། །། ༈ བལ་ཡུལ་མཆོད་རྟེན་རིན་པོ་ཆེ་བྱ་རུང་ཁ་ཤོར་གྱི་ཉེ་འགྲམ་རྒྱལ་ཡོངས་ས་ཆེན་ཞེས་པ་གློག་ཀླད་དཔར་ཁང་ལས། བདེར་གཤེགས་༧སྐྱབས་རྗེ་བཅོ་བརྒྱད་ཁྲི་ཆེན་རྡོ་རྗེ་འཆང་མཆོག་གི་ཐུགས་དགོངས་རྫོགས་ཆེད།
སྐྱབས་འོག་པ་ཚར་གྲྭ་གུ་རུས་གློག་ཀླད་ཕྱག་དེབ་ཆེད་འགྲེམ་སྤེལ་ཞུས་པའི་དགེ་འབྲས་སངས་རྒྱས་ཞིང་དུ་བསྔོའོ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
