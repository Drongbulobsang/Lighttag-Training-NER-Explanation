ས་སྐྱའི་མཁའ་སྤྱོད་བེའུ་བུམ།
པོད ༥༠
མཁའ་སྤྱོད་རྡོ་རྗེ་ཕག་མོ་རིག་པ་འཛིན་མ་རྩེན་མའི་སྒྲུབ་ཐབས་བྱིན་རླབས་མན་ངག་དང་བཅས་པའི་སྐོར་རྣམས།
༼ཧཱུྃ༽ ༄༅། །གྲུབ་ཆེན་མཻ་ཏྲི་པའི་ལུགས་ཀྱི་མཁའ་སྤྱོད་རྡོ་རྗེ་ཕག་མོ་རིག་པ་འཛིན་མ་རྩེན་མའི་སྒྲུབ་ཐབས་བྱིན་རླབས་མན་ངག་དང་བཅས་པའི་སྐོར་རྣམས་བཞུགས་སོ། ། གསེར་ཆོས།། ༈ །དེ་ནས་ཡང་དག་པར་བཤད་པར་བྱ་སྟེ། འབུམ་ཕྲག་གསུམ་པ་ལས་བྱུང་བའི་ བྱེ་བྲག ་ སྒྱུ་འཕྲུལ་དྲྭ་བ་ཆེན་པོ་རལ་པ་གྱེན་དུ་བརྫེས་པའི་རྡོ་རྗེ་རྣལ་འབྱོར་མའི་མིང་གི་རྣམ་གྲངས། རྒྱུད་ལས། སྒྱུ་མ་ཆེན་མོ་རལ་པ་གྱེན་བརྫེས་ཞེས་བྱ་བ་སྟེ། སྙིང་ག་ནས་ ་་་་་བྃ་དམར་མོ་བསམ་དེ་ལས་འོད། སྤྲོས་པའི་རྨི་ལམ་ལྟ་བུའི་ལུས་དང་ལོངས་སྤྱོད་དམ་པའི་བདེ་བ་ ་་་་་ལྷན་སྐྱེས་ དང༌།
གཉིས་སུ་མེད་པར་གྱུར་པ་དང༌། འདིར་དེའི་སྟེང་དུ་མ་ནིང་གི་ས་བོན་ ་་་་་བྃ་དམར་མོ་ བལྟས་ཏེ། ས་བོན་དེ་ཡོངས་སུ་གྱུར་པ་ལས། དམར་མོ་ ་་་་་སྙིང་རྗེ་སེམས་ཅན་གྱི་དོན་ལ་ ཞལ་གྱེན་དུ་ཕྱོགས་ཤིང་གྱེན་དུ་གཟིགས་པ། ཞབས་གཡོན་པ་ ་་་་་ལྟེ་བའི་མེ་དང་སྤྱི་བོའི་ཧཱུྃ་གཉིས་མེད་ཀྱི་ཡེ་ ཤེས་སྐྱེ་བས་གཡོན་གྱི་སྤྱི་གཙུག་གཡས་ཀྱི་ལྟེ་བ་ལ་མཚོན་པས་ཞབས་གཉིས་སོ། ལ་འཁྱུད་པའི་ཐོད་པ་དང༌། མེ་ཏོག་གི་ཕྲེང་བས་བཅིངས་པའི་ ་་་་་ཐོད་པ་བཟུང་བ་ལ་མེ་ཏོག་བཅིངས་པ། ཕྱག་མཚན་ཅན་མེ་ཏོག་གི་ཞགས་པ་གཡོན་པའི་ཕྱག་ནའོ། ་་་་་ ས་འབྱར། ཞབས་གཡས་པའི་རྟིང་པ་ལ་རེག་པའི་གཡས་པ་ནི།
རྡོ་རྗེའི་ཕྱག་ཅན་མ་རྒྱན་ཐམས་ཅད་སྤངས་པའོ། ། རིག་པ་འཛིན་པའི་སྦྱོར་བ་མ་ ་་་་་རིག་འཛིན་ནམ་མཁར་འགྲོ་བ་ལྟར། སྤྲོ་ཞིང་ཀུན་ཏུ་དུད་ ་་་་་རིགས་ལྔའི་རྣལ་འབྱོར་མ་དཀར་མོ་སོགས་ པའི་ལུས་ཅན་མ། མནྡ་ར་བ་དང་མྱ་ངན་མེད་པ་དང༌། ཡོངས་འདུ་རྣམས་སྐྱེ་བར་འགྱུར་བའི་རིན་པོ་ཆེ་བརྩེགས་ ་་་་་འདིར་བསྡད་ན་སེམས་ཅན་གྱི་དོན་མི་འགྲུབ་པས་ནམ་མཁར་ཀུན་ཏུ་རྒྱུ་བར་བྱའོ་ཞེས་སེམས་ བསྐྱེད་པའོ། པའི་ཁང་པར་རབ་ཏུ་འཇུག་པར་བདག་ཉིད་བསྒོམ་པར་བྱའོ། ། ཨོཾ་བྃ་རྡོ་རྗེ་ཕག་མོའོ། ། ཧྃ་ཡོཾ་གཤིན་རྗེ་མའོ། ། ཧྲིཾ་མོཾ་རྨོངས་བྱེད། ཧྲིཾ་ཧྲིཾ་ཀུན་ཏུ་སྐྱོད་མའོ། །
ཧཱུྃ་ཧཱུྃ་ཀུན་ཏུ་སྐྲག་མའོ། ། ཕཊ་ཕཊ་གཏུམ་མོ་ཡན་ལག་ཐམས་ཅད་ལ་མཚོན་ཆའོ། ། ལྟེ་བ་དང༌། སྙིང་ག་དང༌། དེ་བཞིན་དུ་ཁ་དང༌། མགོ་བོ་དང༌། སྤྱི་བོའི་ལྟེ་འདི་མཚོན་ཆའོ། ། རྣལ་འབྱོར་ ་་་་་རང་འདྲའི་རིགས་ལྔའི་རྣལ་འབྱོར་མ་ནམ་མཁའ་གང་བར་སྤྲོ། ལྔ་པོ་འདི་རྣམས་རྡོ་རྗེ་སེམས་དཔའ་བདེ་ཆེན་གྱི་ངོ་བོ་བཤད་དོ། ། རྡོ་རྗེ་མཁའ་འགྲོ་མའི་གོ་ཆ་དགོད་པ་རང་བཞིན་ ་་་་་གང་ཟག་དབང་པོ་རབ་ལ་དགོངས་པའོ།
གྱིས་བསྐྱེད་པའི་གཏོར་མ་ ་་་་་གཞན་དུ་ན་དགོས་སོ་རྫས་དངོས་མི་དགོས་བསམ་པ། སྦྱིན་པར་བྱའོ། ། ཨོཾ་ཤྲཱི་ཧེ་རུ་ཀ་མ་ཧཱ་བཛྲ་ཨཱ་ཀརྡྷ་ཡ་ཨཱ་ཀརྡྷ་ཡ་པྲ་བེ་ཤ་ཡ་པྲ་བེ་ཤ་ཡ་ཏོ་ཥ་མ་སརྦ་ཌཱ་ཀི་ནཱི་ནཾ་ཧྲི་ད་ཡ་ཧཱུྃ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་པྲ་ཏཱིཙྪ་མཾ་བ་ལིཾ་ཧཱུྃ་ཕཊ། ཨོཾ་བཛྲ་ཌཱ་ཀི་ནཱི་པྲ་ཏཱིཙྪ་མཾ་བ་ལིཾ་ཧཱུྃ་ཧཱུྃ། ཨོཾ་རཏྣ་ཌཱ་ཀི་ནཱི་པྲ་ཏཱིཙྪ་མཾ་བ་ལིཾ་ཧཱུྃ་ཏྲཱྃ། ཨོཾ་པདྨ་ཌཱ་ཀི་ནཱི་པྲ་ཏཱིཙྪ་མཾ་བ་ལིཾ་ཧཱུྃ་ཧྲཱིཿ ཨོཾ་བི་ཤྭ་ཌཱ་ཀི་ནཱི་པྲ་ཏཱིཙྪ་མཾ་བ་ལིཾ་ཧཱུྃ་ཨཱཿ ཨོཾ་སརྦ་ཡོ་གི་ནཱི་པྲ་ཏཱིཙྪ་མཾ་བ་ལིཾ་ཧཱུྃ་ཧཱུྃ་ཧ་ཧ་ཧི་ཧི་ཛཿཧཱུྃ་བཾ་ཧོཿ ཨོཾ་བཛྲ་ཡོ་གི་ནྱཱ་ཡ་ས་མ་ཡ་སྟྭཾ་ཏྲི་ཤྱ་རཀྵ་རཀྵ་ཧོ།
རིག་པ་འཛིན་མའི་རྣལ་འབྱོར་མའི་སྒྲུབ་ཐབས་སོ། ། རྒྱ་གར་གྱི་མཁན་པོ་ཛ་ཡ་ཞབས་དང་བཙུན་པ་དར་མ་ཡོན་ཏན་གྱིས་བསྒྱུར་བའོ།། ༈ །ལས་དང་པོ་པ་ཡིན་ཞིང་སྤྲོས་པ་ལ་དགའ་ན། ཨོཾ་ཤྲཱི་བཛྲ་ཧེ་རུ་ཀ་ཞེས་པ་ནས་ཧྲཱི་ད་ཡཾ་ཞེས་པ་ཡན་ཆད་ཀྱི་སྔགས་ཀྱང་ ་་་་་མན་ངག་ཏུ་གསུངས་ཏེ་ཕྱག་ལེན་མི་མཛད། བཟླས། ཆང་དང་ཤ་དང་ཟན་ལ་སོགས་པའི་གཏོར་མ་བཤམས་ལ་ལག་པ་གཡོན་ ་་་་་སམྦྷ་རའི་བ་ལིཾ་ཆོ་ག་གཞན་གྱིས་ཀྱང་བཏུབ་གསུང་གི་སྔགས་གཅིག་པུའམ་གང་གི་སྦྲེལ་བར་བྱའོ། པས་རེག་ལ་ཡི་གེ་གསུམ་ཇི་ལྟར་འདོད་པ་བཟླས་པས་བདུད་རྩིར་བསམས་ལ། མཁའ་འགྲོ་མ་རྣམས་མངོན་སུམ་དུ་དམིགས་ལ་སྔགས་རྣམས་ཀྱིས་དབུལ། གཞན་དུ་མི་དགོས་སོ། ། གོ་ཆ་ཡང་དེ་དང་དེའི་གནས་སུ་རེག་ཅིང་བརྗོད་པ་ཙམ།
མཻ་ཏྲི་པ། ནམ་མཁའི་པཎྜི་ཏ། བླ་མ་ཨ། ཤཱཀྱ་འདི་མན་ཆད་མེད་པས་བཏུབ་ར་ཀྵི་ཏ། ཀ་ན་ཀ་ཤྲཱི། ཛ་ཡ་སེ་ན། ཕྱིས་རྒྱ་གར་དུ་བྱོན་ནས་བླ་མ་ཨ་ཉིད་ལ་ ་་་་་ཕྱིས་མཻ་ཏྲི་པ་ཉིད་ཀྱི་སློབ་མ་ཀ་མ་བཛྲ་བྱ་བ་བླ་མ་ཁང་གསར་བས་གསན་ནོ། གསན། ལོ་ཀེ་ཤྭ་ར། ཤ་བ་རི།
ཨ་ཝ་དྷུ་ཏི་པ། མྲྀ་ཏི། ཀ་མ་ལ་བཛྲ། ལཱི་མ་ཡ་བཛྲ། གློ་ལོ་ཙཱ་བ་དགེ་བསྙེན་གྲགས་པ་རྒྱལ་མཚན་བདག་གིས་གསན་ནོ།། ༈ །རྒྱ་གར་སྐད་དུ། བི་དྷྱཱ་དྷ་རཱི་ཀེ་ལཱི་ཤྲཱི་བཛྲ་ཝ་རཱ་ཧཱི་སཱ་དྷ་ནཾ། བོད་སྐད་དུ། དཔལ་རྡོ་རྗེ་ཕག་མོ་རིག་པ་འཛིན་མ་རྩེན་མའི་སྒྲུབ་ཐབས། དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །
གྲུབ་པའི་རིག་པ་འཛིན་མའི་རིམ་པ་བསྒོམ་པ་ནི། དགེ་ ་་་་་ཐ་མལ་པའི་ལུས་འདི་མི་གཙང་བས་གང་བར་བལྟ་བ། བ་མ་ཡིན་པའི་སྡོམ་པ་རྣམས་བརྩམ་པར་བྱ་སྟེ། བློ་ཡི་དབང་པོ་ ་་་་་མིག་སོགས། ལྔ་དང༌། ལས་ཀྱི་དབང་པོ་ ་་་་་རྐང་ལག་གཤང་གཅི། ལྔ་ལ་ ་་་་་ཕྱི་ནས་སྡུད་པ་མེ་ལོང་ལ་ཁ་རླངས་ཕོག་པ་ལྟར། བལྟས་ཏེ་གོང་བུ་བསྡུ་བ་དང་ ་་་་་ནང་ནས་བཤིག་པ་སྟེ་ཆུ་ལ་རྡོ་བ་བརྒྱབ་པ་ལྟར། རྗེས་སུ་བཤིག་པ་གཉིས་གང་ ་་་་་གོང་བུ་བསྡུ་བ་ཕྱག་ལེན་ལ་མཛད་དོ། རུང་གིས་དེ་བཞིན་ཉིད་དུ་རབ་ཏུ་གཞུག་པ་ནི།
དང་པོ། རྐང་པ་གཉིས་ནི་བརླ་གཉིས་ལའོ། ། བརླ་གཉིས་ནི་སྐེད་པའི་ཆ་ལའོ། ། སྐེད་པ་ནི་སྙིང་གར་རོ། ། ལག་པ་དག་ནི་དཔུང་པ་གཉིས་ལའོ། ། དཔུང་པ་གཉིས་ནི་སྙིང་ག་ལའོ། ། སྙིང་ག་ནི་མགྲིན་པ་ལའོ། ། མགྲིན་པ་ནི་མགོ་བོ་ལའོ། ། མགོ་བོ་ནི་སེམས་ལའོ། ། སེམས་ནི་ནམ་མཁའ་ལ་རབ་ཏུ་གཞུག་གོ །
ནམ་མཁའ་ནི་རང་བཞིན་གྱིས་འོད་གསལ་བའོ། ། དེ་ལས་ཡོངས་སུ་རྫོགས་པ་མོ་ནི། སྐད་ཅིག་གིས་བཅོམ་ལྡན་འདས་མ་ཕྲེང་བའི་རིག་པ་འཛིན་པ་མོའི་རྡོ་རྗེ་རྣལ་འབྱོར་མ་སྟེ། ཀླུ་ཤིང་གི་མེ་ཏོག་གི་ཕྲེང་བ་ཅན་ཐོད་པ་བསྣམས་པ། ལྡུམ་གྱི་རྭ་བ་རྩེ་མོ་བརྒྱད་དང་ལྡན་པའི་རིན་པོ་ཆེའི་ཁང་པར་ ་་་་་མེ་ཏོག་གི་རྭ་བ་ལ་གནས་དེ་ནས་ནམ་མཁའ་ལ་རབ་ཏུ་འཕགས་ཏེ་མངོན་དུ་འགྲོ་བར་བསམས་པའི་དུས་སྤྲུལ་པ་དང་བཅས་པར་བསམ་གསུངས། རབ་ཏུ་འཇུག་པ་མོ། ས་བོན་ལས་ཀྱང༌། སྤྲོ་ཞིང་ཀུན་ཏུ་སྡུད་པའི་ལུས་སུ་བདག་ཉིད་བསྒོམ་པར་བྱའོ། ། བསྒོམས་པས་སྐྱོ་ན་ཇི་ལྟ་བའི་སྦྱོར་བས་དེ་བཞིན་དུ་རྐང་པ་གཡོན་པའི་པུས་མོའི་འོག་ཏུ་ཐོད་པ་བཅས་པའི་ལག་པ་གཡོན་པས་བསྡམས་ལ་རྐང་པ་གཡོན་ས་ལ་བརྡབ་པར་བྱའོ། ། དེ་ནས་སེམས་ཅན་ཐམས་ཅད་ཀྱི་ཁམས་ཇི་སྙེད་པ་གྲུབ་པའི་དངུལ་ཆུ་ལྟ་བུར་བལྟས་ལ་གཡོན་པའི་སྣའི་བུ་ག་ནས་བཏུང་བར་བྱའོ། །
ཡང་སྒྱུ་མ་ལྟ་བུའི་གཟུགས་སྤྲོ་བ་དང་བསྡུ་བ་ཡང་དེ་བཞིན་དུ་བྱའོ། ། བསྒོམས་པས་སྐྱོ་ན་སྔགས་བཟླ་བར་བྱའོ། ། དེའི་སྤྱོད་པ་བཤད་པར་བྱ་སྟེ། སྒྲུབ་པ་པོ་རྣམས་ ་་་་་ནུས་པ་ཕྲ་མོ་ཐོབ་ནས་རུས་དང་རིགས་ལ་སོགས་པའི་ས་ནས་སྟོན་པ་ལྟར་གང་རུང༌། ལ་ཕན་པའི་དོན་དུ་ཉི་མའམ་ཟླ་བ་གཟས་བཟུང་བ་ལ་མེ་ལོང་གི་སྟེང་དུ་ཀམྤའི་སིནྡྷུ་ར་ལ་གསེར་གྱི་ཐུར་མས་རྗེ་བཙུན་མ་བྲིས་ལ་ཉེ་བར་སྤྱོད་པ་ལྔས་ ་་་་་འདོད་ཡོན་ལྔའི་མཆོད་པ་སྟེ་ཚོགས་མཆོད། མངོན་པར་མཆོད་ལ། ་་་་་ བཟླས་པ་བཏང་བ་དང༌། དེའི་སིནྡྷུ་ར་བཟུང་ལ་ཟངས་མའི་སྣོད་དུ་བསྡུས་ལ་གཞག་པར་བྱའོ། ། ལངྐ་ལི་ཡའི་ཤིང་ ་་་་་འོལ་མ་སེ་འདྲ་ བ་སྦུབས་ཅན་བཏོན་ལ་རང་གི་གནས་ ་་་་་དགོན་པ་སོགས་ སུ་བསྐྱེད་པར་བྱའོ། ། འདི་ཝཱ་ར་ཧཱིར་བསམས་ལ་ཟླ་བ་དྲུག་ཏུ་སོ་སོར་ ་་་་་ཤིང་དེ་ལ་ཉི་མ་རེ་རེ་བཞིན ་མཆོད་པར་བྱའོ། །
ཕྱག་རྒྱ་ཆེན་པོའི་འབྲས་བུ་བདག་ལ་སྩོལ། ཅིག་གསོལ་བ་གདབ། སོ་སོར་ཡང་དག་པར་མཆོད་པ་དང་བྱའོ། ། འདིར་ཟླ་བ་དྲུག་ཏུ་ཡོངས་སུ་རྫོགས་པར་བྱས་ལ། རྣལ་འབྱོར་མ་ ་་་་་དམ་ཚིག་དང་ལྡན་པ་གསུམ་མམ་གཅིག་སོགས ་རྣམས་ལ་ཉེ་བར་སྤྱོད་པ་ལྔ་དང༌། སྟོན་མོ་བྱས་ལ་ཕྱག་བྱས་ཏེ་གནང་བ་ནོས་ལ། ལངྐ་ལི་ཡའི་དབུས་སུ་སིནྡྷུ་རས་དགང་བར་བྱའོ། ། ཟུར་དྲུག་པའི་རྣམ་པ་སིནྡྷུ་རས་དཔྲལ་བ་ལ་བྲིས་ལ་འཕྱོ་བར་བྱའོ། ། ཐོད་པ་བཟུང་ལ་སྨྱོན་པའི་སྤྱོད་པ་སྤྱད་དོ། ། ཟླ་བ་དྲུག་ཏུ་སྐུད་པའི་ཚོང་དུས་ཀྱི་གྲོང་དང་ཉེ་བར་བུད་མེད་མང་པོ་དག་ལ་གཡོན་དུ་བསྐོར་བར་བརྩམ་པར་བྱའོ། །
སྨྱོན་པའི་སྤྱོད་པས་སྤྱད་དོ། ། ཟླ་བ་དྲུག་ན་ ་་་་་གོང་དུ་ལངྐ་ལི་ཡའི་སྒྲུབ་པར་ཟླ་བ་དྲུག་དང༌། སྤྱོད་པ་ཟླ་བ་དྲུག་སྟེ་བཅུ་གཉིས་ན་ མཚམས་མེད་པ་ལྔ་བྱེད་པ་དེས་ཀྱང་ ་་་་་བདག་གི་དཔྲལ་བའི་འཁོར་ལོ་དེ་གང་གི་དཔྲལ་བར་བྱུང་ན་དེ་རྣལ་འབྱོར་མ་ཡིན་པས་དེ་ལ་གསོལ་བ་བཏབ་པས་བྱིན་གྱིས་བརླབས་ཏེ། འགྲུབ་བོ། ། ཕྲེང་བའི་སྔགས་བཟླ་བར་བྱ་སྟེ། ཨོཾ་བཛྲ་ཝརྞ་ནཱི་ཡེ། ཨོཾ་བཛྲ་བཻ་རོ་ཙ་ནཱི་ཡེ། ཨོཾ་ ཟློས་པའི་དུས་སུ་ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་བཛྲ་བཻ་རོ་ཙ་ནཱི་ཡེ་ ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ་ཞེས་པར་བཟླའོ། སརྦ་བུདྡྷ་ཌཱ་ཀི་ནཱི་ཡེ་ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། པདྨ་ཅན་གྱི་རིགས་ཀྱི་རང་བྱུང་གི་མེ་ཏོག་དང་ག་བུར་དང་ཙནྡན་སྦྱར་ལ་རྒྱ་སྐྱེགས་དང་བསྲེས་ཏེ་བྲི་བར་བྱའོ། །
ཞེས་བྱ་བ་ནི་བརྒྱུད་པའི་མན་ངག་གི་རྡོ་རྗེ་ཕག་མོ་རིག་པ་འཛིན་མ་རྩེན་མའི་སྒྲུབ་ཐབས་ ་་་་་རྒྱུད་དུ་མ་དང་སྒྲུབ་ཐབས་གཉིས་བག་རེ་མི་འདྲ་བ་ཀུན་ཕྱག་ལེན་སྒྲུབ་ཐབས་བཞིན་བྱེད་གསུངས། སློབ་དཔོན་གཉིས་མེད་རྡོ་རྗེས་མཛད་པ་རྫོགས་སོ། ། ཁོ་བོས་རྗེ་བཙུན་ཛ་ཡ་ཤྲཱི་སེ་ན་ལོ་ཙཱ་བ་དང་བཅས་པ་ལས་ཞུས་སོ། ། མཆན་འདི་རྣམས་རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱིས་བཏབ་པའོ། ། མངྒ་ལཾ།། ༈ །རྒྱ་གར་སྐད་དུ། བིདྱ་དྷྱ་རི་ཀི་ལི་བཛྲ་ཡོ་གི་ནཱི་ཨཛྙཱ་བི་དྷི། བོད་སྐད་དུ། རིག་པ་འཛིན་པ་རྩེན་མ་རྡོ་རྗེ་རྣལ་འབྱོར་མའི་རྗེས་སུ་གནང་བའི་ཆོ་ག དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །
ལྷན་སྐྱེས་བདག་ཉིད་སྐུ་ཅན་གྱི། ། རྡོ་རྗེ་རྣལ་འབྱོར་མར་གུས་འདུད། ། བླ་མ་བརྒྱུད་པ་ལས་འོངས་པ། ། ཡང་དག་ལམ་སྟེར་ཆོ་ག་བཤད། ། དཔལ་ཕྲེང་བ་འཛིན་པའི་རིག་པ་འཛིན་མའི་རིམ་པས་སློབ་མ་རྗེས་སུ་འཛིན་པར་འདོད་པའི་རྣལ་འབྱོར་པས། ནག་པོའི་ཕྱོགས་ཀྱི་ཚེས་བཅུ་ལ་དབེན་པ་ཡིད་དགའ་བ་བདུད་རྩི་ལྔ་ལ་སོགས་པར་ཡོངས་སུ་གཏོར་བའི་གནས་སུ་བླ་བྲེ་ལ་སོགས་པས་ཉེ་བར་བརྒྱན་ཏེ་སིནྡྷུ་རའི་ཕྱི་མ ་་་་་་མ་འབྱོར་ན་གྲུ་བཞི་པའི་མཎྜལ་བྱ ས་གྲུ་བཞི་པའི་མཎྜལ་བྱས་ལ། དེའི་དབུས་སུ་ཆུ་སྐྱེས་འདབ་མ་བརྒྱད་པའོ། ། དེར་རྡོ་རྗེ་འཆང་གི་སྣོད་ ་་་་་ཀ་པཱ་ལ་ཆང་གིས་བཀང་བ། ཀྱི་སྟེང་དུ་སིནྡྷུ་ར་བཟང་པོའི་ཕྱེ་མས་ཡོངས་སུ་གང་བའི་དྲི་མ་མེད་པའི་མེ་ལོང་གི་སྟེང་དུ་གསེར་གྱི་ཐུར་མས་ལག་པ་གཡོན་པས་བཅོམ་ལྡན་འདས་མའི་གཟུགས་མངོན་པར་བྲི་བར་བྱའོ། ། འཁོར་ལོའི་ཕྱི་རོལ་ཏུའང་བདུད་རྩི་ལྔ་དང་བསྲེས་པའི་ཆུ་ཀླུང་གིས་ཡོངས་སུ་གང་བའི་ཁ་ལོ་འདབ་ཀྱིས་བརྒྱན་པ་མགྲིན་པ་གོས་ཀྱིས་དཀྲིས་པའི་བུམ་པ་ལྔའམ།
ཡང་ན་ཀ་པཱ་ལ་བདུད་རྩིས་གང་བ་རྣམས་བཅོམ་ལྡན་འདས་མའི་སྔགས་ཀྱིས་མངོན་པར་བསྔགས་ནས་ཕྱོགས་བཞིར་ ་་་་་བུམ་པ་ལྔ་ཤར་རམ་ནུབ་ཏུ་གཉིས། གཞག་པར་བྱའོ། ། དེ་ནས་སྔོན་དུ་བསྙེན་པ་འབུམ་བྱས་པའི་རྣལ་འབྱོར་པ་ཁ་ནུབ་ཏུ་ཕྱོགས་པས་བདུད་རྩི་ལྔའི་རིལ་བུ་ཁར་བཅུག་ལ། ལག་པ་གཡོན་པ་གོ་ཆའི་སྔགས་ཀྱིས་སྦྱངས་པའི་སྔོན་དུ་ཡི་གེ་གསུམ་ ་་་་་འདིའི་ཆོ་ག་གཞན་དང་འདྲ། བརྗོད་པས་བདུད་རྩིར་བྱས་པའི་ཆང་གིས་ཡན་ལག་ལྔ་བཀྲུས་པས་སྲིད་པའི་རྒྱ་མཚོ་ལས་འགྲོ་བ་མ་ལུས་པ་དྲངས་པར་འདོད་པས་ ་་་་་བཟླས་པའང་བྱ་བདག་ མཆོད་ཀྱང་ཅུང་ཟད་བྱ། ལྷ་མོའི་རྣལ་འབྱོར་བསྒོམ་པར་བྱའོ། ། དེ་ནས་རང་གི་སྙིང་གའི་ས་བོན་གྱི་འོད་ཀྱིས་དྲངས་པའི་ཡེ་ཤེས་ཀྱི་ལྷ་མོ་མེ་ལོང་ལ་བྲིས་པའི་བཅོམ་ལྡན་འདས་མ་ལ་རབ་ཏུ་བཅུག་ནས་བཟའ་བ་དང༌། སྟོན་མོ་དང༌། བཏུང་བ་དང༌། ཆང་དང༌།
ཤ་དང་ཁུ་བའི་ཁྱད་པར་རྣམས་དང༌། ཛཱ་ཏི་སོགས་ རྣམ་པ་སྣ་ཚོགས་པའི་འབྲུ་རྣམས་ ་་་་་མེད་ན་ཨ་རུ་ར་གཅིག་ཙམ། དང༌། ཆུ་ལས་སྐྱེས་པ་དང་ཐང་ལས་སྐྱེས་པའི་མེ་ཏོག་མང་པོ་རྣམས་དང༌། གཏོར་མ་ལྷ་བཤོས་རྣམས་དང༌། མར་མེའི་ཕྲེང་བ་མང་པོས་ཀྱང་ཡང་དག་པར་མཆོད་དེ། བསྟོད་ན་རྐང་པ་བརྒྱད་པའི་སྔགས་བརྗོད་པས་བདུད་རྩིས་ཚིམ་པར་བྱས་ཏེ། རྣལ་འབྱོར་མའི་ཚུལ་ལ་མོས་པའི་སློབ་མ་འཇུག་པའི་དོན་དུ་བཅོམ་ལྡན་འདས་མའི་གསོལ་བ་གདབ་པར་བྱེད། བཅོམ་ལྡན་ཡེ་ཤེས་མཆོག་རྡོ་རྗེ། ། རིག་འཛིན་རྒྱལ་མོ་ལ་ཕྱག་འཚལ། །
སྙིང་རྗེའི་བདག་ཉིད་དཀྱིལ་འཁོར་དུ། ། སློབ་མ་འཇུག་པ་འཚལ་ལགས་ན། ། ཇི་ལྟར་རྒྱལ་བ་ཀུན་གྱིས་ཁྱོད། ། ཡེ་ཤེས་རྒྱ་མཚོར་བྱིན་རླབས་ལ། ། དེ་བཞིན་དུ་ནི་ཡེ་ཤེས་རོལ། ། སེམས་ཅན་འདི་ལ་བྱིན་རླབས་རིགས། ། ཞེས་སོ། ། དེ་ནས་རྣལ་འབྱོར་པ་རྣལ་འབྱོར་ ་་་་་སློབ་དཔོན་རིག་མ་བསྟེན་པ་ཡིན་ན་དེ་དྲུང་དུ་གནས་པར་ བྱ་སྟེ་རྣམ་པར་རྟོག་པ་མི་འཕེལ་བའི་རྟེན་འབྲེལ་ལོ་གསུངས། མའི་གྲོགས་པ་དང་ལྡན་པས་སློབ་མ་དཀྱིལ་འཁོར་གྱི་ཁང་པར་བཅུག་ལ་མཎྜལ་གསུམ་བྱེད་དུ་བཅུག་ནས་གསོལ་བ་གདབ་བར་བྱའོ། ། ཇི་ལྟར་རྡོ་རྗེ་སེམས་དཔའ་ཡིས། །
འགྲོ་བ་བྱང་ཆུབ་སྒྲུབ་པའི་ཐབས། ། ཡེ་ཤེས་དཔལ་རྡོར་རྣལ་འབྱོར་མར། ། ཐམས་ཅད་རིག་པ་རང་གིས་བྱིན། ། དེ་བཞིན་བདག་ལ་མགོན་པོ་ཀྱེ། ། ད་ལྟ་ཉིད་དུ་སྦྱིན་པར་རིགས། ། ཞེས་ལན་གསུམ་བཀླག་པར་བྱའོ། ། དེ་ནས་ཕྱོགས་བཞིར་ ་་་་་དངོས་སུ་མ་གྲུབ་ན་བཞི་ལྡན་དུ་ཕུལ་བ་ཕྱོགས་བཞིར་བྱས་པར་བསམ། མཎྜལ་བྱེད་དུ་བཅུག་ནས། བཅོམ་ལྡན་འདས་མ་ལ་ཡང་སློབ་མས་གསོལ་བ་གདབ་པར་བྱ་སྟེ། ལྷ་མོའི་ལུས་ངག་ཡིད་ཀྱིས་སུ། །
ཡེ་ཤེས་རྒྱ་མཚོ་ཁྱོད་ཕྱག་འཚལ། ། ཇི་ལྟར་སངས་རྒྱས་སྟོབས་ཆེན་གྱིས། ། ཐམས་ཅད་ཡེ་ཤེས་བྱིན་རླབས་པས། ། དེ་བཞིན་བདག་རྒྱུད་དག་པ་ལ། ། ཡེ་ཤེས་རྒྱུན་གྱིས་མཛད་དུ་གསོལ། ། ཞེས་བྱའོ། ། དེ་ནས་སློབ་མ་ལ་བུམ་པའི་ཆུས་མངོན་པར་གཏོར་ཏེ་ལྷ་མོའི་གཟུགས་སུ་རྣམ་པར་བསྒོམས་ནས་གོ་ཆའི་སྔགས་ཀྱིས་ཡོངས་སུ་བསྲུང་སྟེ་སྐུ་གསུང་ཐུགས་བྱིན་གྱིས་བརླབས་ནས་མིག་ལ་སོགས་པ་ཡང་བྱིན་བརླབས་བྱས་ལ་ཡང་དག་པར་མཆོད་དེ། ལྕགས་ཀྱུ་སྦྱིན་ཞིང་བདུད་རྩི་འཐུང་དུ་གཞུག་པར་བྱའོ། ། དེ་ནས་དཀྱིལ་འཁོར་གྱི་ནུབ་ཀྱི་ཆར་ཉེ་བར་འདུག་སྟེ། གོང་གི་བསྐྱེད་རིམ་བཞིན་བསྒོམ་དུ་བཅུག་ལ།
སློབ་མས་ལྷ་མོའི་གཟུགས་སུ་བསྒོམས་ནས། རྣལ་འབྱོར་མའི་ལག་པ་གཡོན་པས་མགོར་རྩ་བའི་སྔགས་བྱིན་གྱིས་བརླབས་སོ། ། བླ་མས་ཀྱང་ཡེ་ཤེས་ཀྱི་ཆུས་ཡོངས་སུ་གཏོར་བ་དང་ལུས་བདེ་བ་ཆེན་པོས་ཡོངས་སུ་གང་བ་དང༌། རྩ་ ་་་་་བྱིན་རླབས་དམིགས་པ་སྤོས་ཀྱིས་ཡང་ཡང་བྱའོ། བའི་སྔགས་བརྗོད་པ་སྔོན་དུ་སོང་བས། དྲིལ་བུ་དཀྲོལ་བས་བླ་མའི་མན་ངག་གི་ཡེ་ཤེས་ཀྱིས་བྱིན་གྱིས་བརླབས་པར་བྱའོ། ། དེ་ལྟར་བྱས་པས་མཚམས་མེད་པ་བྱེད་པ་ཡང་ཡེ་ཤེས་ཀྱིས་བྱིན་གྱིས་བརླབས་པར་འགྱུར་ན་སླར་ཡང་བསོད་ནམས་དང་ལྡན་པ་ལྟ་ཅི་སྨོས། དེ་ནས་པུས་མོ་གཡས་པ་ས་ལ་བཙུག་པས་གནས་ཏེ། ཡེ་ཤེས་ལྔའི་བདག་ཉིད་རྡོ་རྗེ་ལག་པ་གཡས་པར་བྱིན་ནས། བདུད་རྩི་ལྔས་གང་བའི་ཐོད་པ་ཡང་ལག་པ་གཡོན་པར་བྱིན་ཏེ།
རྐང་པ་གཡོན་པ་ས་ལ་བརྡབས་པས་འགྲོ་བ་ཐམས་ཅད་ལ་བདེ་བ་ཆེན་པོ་བབས་པས་བདུད་རྩིར་གྱུར་ཏེ། དངུལ་ཆུ་ལྟ་བུ་ཐོད་པའི་ནང་དུ་རབ་ཏུ་ཞུགས་པར་བསྒོམས་ནས་ཐོད་པར་གནས་པའི་བདུད་རྩི་འཐུང་དུ་གཞུག་པར་བྱའོ། ། དེ་ནས་བཅོམ་ལྡན་འདས་མ་སྒྲུབ་ཐབས་བླ་མ་ ་་་་་མངོན་རྟོགས་རྣམས་དང་མཁའ་སྤྱོད་སྒྲུབ་ཐབས་རྣམས་ཚར་གཅིག་བཤད་དོ།
བརྒྱུད་པ་ལས་འོངས་པའི་མན་ངག་ཀྱང་བརྗོད་པར་བྱའོ། གོང་གི་བསྐྱེད་རིམ་ལྟར་ཛོ་གི་ནི་བསྒོམ་དུ་གཞུག ཡང་གོང་བུ་བསྡུ་བའི་རྗེས་སུ་གཞིག་པ་གཅིག་རུང་གི་མི་དམིགས་པར་བྱ་ཡང་དེ་ལ་སྐུའི་རྣམ་པར་ལྟ་བ་དང༌། ཙཀྲ་ཟུར་དྲུག་སྔགས་ཚན་ལྟེ་བར་འཁོར་བ་དང་གསང་གནས་སུ་འཁོར་བ་དང་གཡུང་དྲུང་འཁྱིལ་པ་གསང་གནས་སུ་འཁོར་བ་དང་གཡུང་དྲུང་འཁྱིལ་པ་མཛོད་སྤུའི་ཐད་ཀར་འཁོར་བ་ལ་སོགས་པའི་དམིགས་པ་དེ་དག་རིམ་པ་བཞིན་དུ་སྤོས་ཀྱིན་བྱས་པས་འབབ་པར་འགྱུར་རོ།། དེ་ནས་བཅོམ་ལྡན་འདས་མའི་སིནྡྷུ་རར་སོན་པར་བྱའོ། ། དེ་ལས་སྤྲོས་པའི་མཁའ་འགྲོ་མ་ལྔའི་གཟུགས་ལ་ཡང་མཆོད་པ་དང་བསྟོད་པ་དང་བདུད་རྩི་མྱངས་པས་མཉེས་པར་བྱ་སྟེ། གཏོར་མའི་མཆོད་པས་ཀྱང་མཉེས་པར་བྱའོ། །
གཟའ་བ་དང་སྟོན་མོ་དང་ཉ་དང་ཤ་ལ་སོགས་པས་ཀྱང་ཡོངས་སུ་གང་བའི་གཏོར་མའི་སྣོད་ལ་ཡི་གེ་གསུམ་གྱིས་བྱིན་གྱིས་བརླབས་པས་ ་་་་་སམ་སྤྱི་གཏོར་གཞི་བདག་སོགས་ཆོ་ག་གཞུང་བཞིན། བདུད་རྩིར་གྱུར་པ་ལ་སྔགས་འདི་ཡིན་ཏེ། ཨོཾ་བཛྲ་ཧེ་རུ་ཀ་མ་ཧཱ་བཛྲ་ཨ་ཀརྡྷ་ཡ་ཨ་ཀརྡྷ་ཡ་པྲ་ཝེ་ཤ་ཡ་པྲ་ཝེ་ཤ་ཡ། རོ་ཥ་ཡ་རོ་ཥ་ཡ། སརྦ་ཌཱ་ཀི་ནཱི་ནཾ་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཨོཾ། ཨོཾ་བཛྲ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཧཱུྃ། ཨོཾ་རཏྣ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཏྲཱྃ། ཨོཾ་པདྨ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཧྲཱིཿ ཨོཾ་བི་ཤྭ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཨཱཿ ཨོཾ་སརྦ་ཡོ་གི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཧཱུྃ།
ཧ་ཧ་ཧི་ཧི། ཛཿཧཱུྃ་བཾ་ཧོཿ ཨོཾ་བཛྲ་ཡོ་གི་ནཱི་ནྱ་ས་མ་ཡ་སྟྭཾ་ཏྲི་ཤྱ་རཀྵ་རཀྵ་སྭཱ་ཧཱ་ཞེས་བྱ་བས་སོ། ། དེ་ནས་མཆོད་པ་དང་བསྟོད་པ་དང་བདུད་རྩི་མྱང་བ་བྱས་ནས་བཟོད་པར་གསོལ་ཏེ། ཡི་གེ་བརྒྱ་པའི་སྔགས་ཀྱིས་མཉེས་པར་བྱས་ནས། མངོན་པར་འདོད་པའི་དངོས་གྲུབ་བླངས་ཏེ་བཛྲ་མུཿ ཞེས་བྱ་བའི་སྔགས་ཀྱིས་གཤེགས་སུ་གསོལ་བ་ནི། ཡེ་ཤེས་ཀྱི་ལྷ་མོ་བདག་ཉིད་ལ་གཞུག་པར་བྱའོ། ། དེ་ནས་ ་་་་་བྱིན་རླབས་ཀྱི་ཆོ་ག་གཞན་རྣམས་ཚར་བ་དང༌། ཇི་ལྟར་ནུས་པ་པོའི་ཚོགས་ཀྱི་འཁོར་ལོ་ལ་སོགས་དེ་ནས་སིནྡྷུ་ར་བླངས་ལ་སློབ་དཔོན་དང་སློབ་མའི་དཔྲལ་བར་བྱིན་གྱིས་རླབས།
པས་དགའ་བ་ཆེན་པོ་བྱའོ། ། གནང་སྦྱིན་ཆོ་ག་བྱས་པ་ལས། ། བསོད་ནམས་ཉེ་བར་བསགས་པ་གང༌། ། དེ་ཡིས་སྐྱེ་བོ་མ་ལུས་རྣམས། ། ལྷ་མོའི་ཡེ་ཤེས་ལ་གཞོལ་ཤོག ། བླ་མ་བརྒྱུད་པའི་མན་ངག་གི་རིམ་པ་མཁས་པ་ཆེན་པོ་རྒྱལ་བའི་སྡེ་ ་་་་་ལི་ལ་བཛྲ་ མིང་གཞན་གྱིས་ཁང་པ་གསར་པ་ཞེས་བརྗོད་པས་བྲིས་པའོ། ་་་་་ དཔལ་ས་སྐྱའི་གནས་སུ་ ཕྲེང་བ་རིག་པ་འཛིན་མའི་རིམ་པའི་རྗེས་སུ་གནང་བ་སྦྱིན་པའི་ཆོ་ག་རྫོགས་སོ། ། པཎྜི་ཏ་དེ་ཉིད་དང་བཙུན་པ་དར་མ་ཡོན་ ་་་་་སྤུ་ལོའམ་ ཏན་ ་་་་་ཀློ་མོའོ། དགེ་བསྙེན་གྲགས་པ་རྒྱལ་མཚན་གྱིས་གསོལ་བ་བཏབ་སྟེ། གྱིས་བསྒྱུར་བའོ།།
༈ །མཻ་ཏྲི་མཁའ་སྤྱོད་ཀྱི་སྒྲུབ་ཐབས་བྱིན་རླབས་དང་བཅས་པ་བཞུགས་སོ།། ༈ །ན་མོ་གུ་རུ་བཛྲ་ཡོ་གི་ནཱི། འགྲོ་ལ་རབ་ཆགས་དམར་བའི་མདངས་ལྡན་ཞལ་གཅིག་སྤྱན་གསུམ་གྱེན་དུ་གཟིགས། ། གཡས་གཡོན་ཕྱག་ཞབས་རྩེན་པའི་གར་གྱིས་མི་རྟོག་བདེ་ཆེན་ཟུང་འཇུག་ཚུལ། ། མཁའ་འགྲོ་དཔག་མེད་འཕྲོ་འདུའི་ལུས་ཅན་སྲིད་གསུམ་བདེ་བས་ཚིམ་མཛད་མ། ། གྲངས་མེད་མཁའ་འགྲོའི་གཙོ་ལ་བཏུད་དེ་དེ་ཡི་བསྙེན་སྒྲུབ་ཆོ་ག་བཤད། ། དབང་ཐོབ་དམ་ཚིག་རྣམ་དག་ཅིང༌། ། རྗེས་གནང་ཆོ་གས་རྒྱུད་དག་པ། ། ལུང་དང་མན་ངག་ལྡན་པ་ཡི། ། རྣལ་འབྱོར་ཅན་གྱིས་དོན་གཉིས་སྒྲུབས། །
དེ་ལ་གསུམ་སྟེ། སྔོན་དུ་བསྙེན་པས་མཉེས་པར་བྱ་བ་དང༌། རང་དོན་དངོས་གྲུབ་བསྒྲུབ་པར་བྱ་བ་དང༌། གཞན་དོན་སློབ་མ་རྗེས་སུ་གཟུང་བའོ། ། དང་པོ་ནི། དབེན་ཞིང་ཡིད་དང་མཐུན་པའི་གནས་སུ་མཆོད་པ་དང་གཏོར་མ་ཅི་འགྲུབ་པ་བཤམས། བདེ་བའི་སྟན་ལ་སྐྱིལ་ཀྲུང་གིས་འཁོད་དེ་དཀོན་མཆོག་གསུམ་ལ་སྐྱབས་སུ་འགྲོ་བ་དང་བྱང་ཆུབ་མཆོག་ཏུ་སེམས་བསྐྱེད་པ་སྔོན་དུ་སོང་ནས། རང་སྐད་ཅིག་གིས་རྡོ་རྗེ་རྣལ་འབྱོར་མར་དྲན་པར་བྱས་ལ། ཐོད་པར་ཆང་ལ་བདུད་རྩི་རིལ་བུ་སྦྱར་བ་དངོས་སུ་བཤམས་པའམ་མེད་ན་ཡིད་ཀྱིས་བསམ། ལག་པ་གཡོན་པ་མཐེབ་སྲིན་རྩེ་སྤྲད་པས་མདུན་ནས་བཟུང་ནས་གཡོན་སྐོར་དུ་འབྲུ་གསུམ་བརྗོད་ཅིང་ཆོས་འབྱུང་བྲིས་ལ།
དབུས་སུ་བྃ་ཞེས་བརྗོད་པས་བདུད་རྩིར་བྱིན་བརླབ། གཡས་པའི་མཐེབ་སྲིན་གྱིས་གཡོན་པའི་མཐིལ་དང་མཐེའུ་ཆུང་ནས་བརྩམས་ཏེ་སོར་མོ་ལྔའི་རྩ་བར་གོ་ཆའི་ལྷ་མོ་དྲུག་གི་སྔགས་བརྗོད་ཅིང་ཐིག་ལེ་དཀར་པོའི་གནས་དེ་དག་ཏུ་ཡིག་འབྲུ་རྣམས་གསལ་བཏབ་ནས། ལག་པ་གཉིས་ཕན་ཚུན་མཉེས་ལ། གཡོན་གྱི་མཐེབ་སྲིན་གྱིས་བདུད་རྩི་བླངས་ཏེ་ལྕེ་ལ་བཞག་ཅིང་གནས་གསུམ་དུ་ཐིག་ལེ་བྱའོ། ། དེ་ནས་མིག་ལ་སོགས་པའི་བློའི་དབང་པོ་ལྔ་དང༌། རྐང་ལག་ལ་སོགས་པ་ལས་ཀྱི་དབང་པོ་ལྔ་དང༌། ཕྱིའི་ཡུལ་རྣམས་གདོད་མ་ནས་དག་པ་དང་ ་་་་་ཞེས་པ་སྒྲུབ་བཏུས་ན་བཞུགས། དེ་ལྟར་མ་རྟོགས་པའི་སེམས་ཅན་རྣམས་ལ་སྙིང་རྗེའི་བློས་དེ་བཞིན་ཉིད་དུ་རབ་ཏུ་གཞུག་ཅིང༌། དེ་ཡང་གོང་བུ་བསྡུ་བ་དང་རྗེས་སུ་གཞིག་པ་གཉིས་ལས། ཕྱག་ལེན་སྔ་མ་ལྟར་མཛད་པས།
རང་གི་སྙིང་གའི་བྃ་ལས་འོད་འཕྲོས་པས་རང་གི་ལུས་དང་ཁམས་གསུམ་ཐམས་ཅད་དགའ་བས་ཁམས་གསུམ་ཐམས་ཅད་འོད་དུ་ཞུ། མེ་ལོང་ལ་ཧས་བཏབ་པ་ལྟར་རིམ་གྱིས་བསྡུས་ཏེ་རང་གི་ལུས་ལ་ཐིམ། ལུས་ཀྱི་རྐང་པ་གཉིས་བརླ་ལ། དེ་ལྟོ་བ་ལ། དེ་རྐེད་པ་ལ། དེ་སྙིང་ག་ལ། ལག་པ་གཉིས་དཔུང་པ་ལ། དེ་སྙིང་ག་ལ། དེ་མགྲིན་པ་ལ། དེ་མགོ་བོ་ལ།
དེ་སེམས་ལ། དེ་ནམ་མཁའ་ལ། དེའང་རང་བཞིན་གྱིས་འོད་གསལ་བར་བསམས་ལ། དེའི་ངང་ལས་ཆོས་འབྱུང་གི་ནང་དུ་པདྨ་དང་ཉི་མ་ལ་གནས་པའི་བྃ་ཡིག་དམར་པོ་ལས་རང་ཉིད་བཅོམ་ལྡན་འདས་མ་རྡོ་རྗེ་ཕག་མོ་རིག་པ་འཛིན་མར་གྱུར་པ་ནི། ཞལ་གཅིག་ཕྱག་གཉིས་མ་ཛ་བའི་མེ་ཏོག་ལྟར་དམར་བའི་མདངས་ཅན་ཞལ་མཆེ་བ་གཙིགས་ཤིང་ཁྲོ་གཉེར་དང་བཅས་པས་སྟེང་དུ་ཕྱོགས་པ། དམར་ལ་ཟླུམ་པའི་སྤྱན་གསུམ་གྱེན་དུ་གཟིགས་པ། དབུ་སྐྲ་ནག་པོ་སིལ་བུ་ཐུར་དུ་འཕྱང་བ། ཕྱག་གཡོན་བདུད་རྩིས་གང་བའི་ཐོད་པ་དང་བཅས་པས་ཞབས་གཡོན་གྱི་སྒྱིད་ཁུང་ནས་འཁྱུད་ཅིང་སྟེང་དུ་བཏེག་ནས་ཐོད་པའི་བདུད་རྩི་ཞལ་དུ་གསོལ་བའི་ཚུལ་དུ་འཛིན་པ། གཡས་ན་རྡོ་རྗེ་རྩེ་ལྔ་པ་འཛིན་པས་ཞབས་གཡས་པུས་མོ་བཙུགས་པའི་རྟིང་པ་ལ་བསྣུན་པ། མནྡཱ་ར་དང༌།
མྱ་ངན་མེད་པ་དང༌། ཡོངས་འདུའི་མེ་ཏོག་གི་ཕྲེང་བ་གཡོན་ན་འཛིན་ཅིང་རྒྱན་གཞན་ཐམས་ཅད་སྤངས་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པར་བསམ་མོ། ། དེ་ནས་གནས་རྣམས་སུ་ཟླ་བའི་གདན་ལ་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོར་མོས་པ་བྱ། དེ་བཞིན་དུ་སྙིང་གར་ཧྃ་ཡོཾ་སྔོན་མོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ། མཚོགས་མར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་དུད་ཀ་ཙཎྜི་ཀར་མོས་པ་བྱའོ། ། དེ་ནས་འབར་བའི་ཕྱག་རྒྱ་དཔྲལ་བར་གཡོན་དུ་བསྐོར་ཞིང་མིག་གྱེན་དུ་བལྟས་ལ་ཕཻཾ་གྱི་སྒྲ་དྲག་ཏུ་བརྗོད།
ཡིད་ཀྱིས་སྙིང་གའི་བྃ་ལས་འཕྲོས་པའི་འོད་ཀྱིས་རང་འདྲ་བའི་ཡེ་ཤེས་པ་སྤྱན་དྲངས་ནས་ཛཿཧཱུྃ་བྃ་ཧོཿས་དགུག་གཞུག་བྱའོ། ། དེ་ནས་དབང་བསྐུར་ཏེ་མི་བསྐྱོད་པས་དབུར་བརྒྱན་པའམ། ཡང་ན་དབུ་རྒྱན་རང་ཆས་སུ་བསམ་མོ། ། བསྐྱེད་པའི་རིམ་པའོ། ། དེའི་ལྟེ་བར་འཁོར་ལོ་ཟུར་དྲུག་པའི་གཡས་གཡོན་གྱི་ཟུར་བཞི་ལ་དགའ་བ་འཁྱིལ་པ་དང་བཅས་པའི་དབུས་སུ་བྃ་ཡིག་ལ་ཨོཾ་གསུམ་མའི་སྔགས་ཀྱིས་བསྐོར་བ་གཡོན་དུ་མྱུར་དུ་འཁོར་བར་དམིགས་ཤིང༌། དེ་དང་དུས་མཉམ་དུ་སྨིན་མཚམས་སུ་དགའ་བ་འཁྱིལ་པ་གཡོན་དུ་འཁོར་བར་བསམས་ལ། ཡིད་བཟུང་ཞིང་རླུང་ཁ་སྦྱོར་བསྒོམས་པས་དྲོད་དང་མི་རྟོག་པ་སྐྱེ་བར་འགྱུར་རོ། ། གསང་གནས་སུ་འཁོར་ལོ་འཁོར་བ་ལ་དམིགས་པས་བདེ་དྲོད་འབར་བར་འགྱུར་རོ། ། རྫོགས་པའི་རིམ་པའོ། ། དེ་ནས་སེམས་ཅན་གྱི་དོན་བྱ་བའི་ཕྱིར་སྤྱོད་ཡུལ་གྱི་གནས་སུ་འཇུག་པར་འདོད་པས་མཁའ་འགྲོ་སྤྲོ་བསྡུ་དང་བཅས་ནམ་མཁའ་ལ་འཕུར་ཞིང༌།
མ་ན་བྷཾ་ག་དང༌། དཔལ་གྱི་རིའི་རྩེ་མོར་རིམ་གྱིས་ཕྱིན་ཏེ། མནྡཱ་ར་དང༌། མྱ་ངན་མེད་པ་དང༌། ཡོངས་འདུ་རྣམས་སྐྱེས་པའི་ལྡུམ་གྱི་རྭ་བ་རྩེ་མོ་བརྒྱད་དང་ལྡན་པའི་རིན་པོ་ཆེའི་ཁང་པར་ཞུགས་པར་བསམས་ལ། ཞབས་གཡོན་བརྐྱངས་པའི་མཐིལ་རི་ལ་བརྡབས་པས་བརྟན་གཡོ་ཐམས་ཅད་བསྐྱོད་ཅིང་སེམས་ཅན་གྱི་རྒྱུད་བདེ་བས་གང་ཞིང་འོད་དུ་ཞུ་ནས་བདུད་རྩིའི་རང་བཞིན་དུ་གྱུར་པ་རྣམས་རླུང་འཇུག་པ་དང་བསྟུན་ནས་གཡོན་གྱི་ཐོད་པར་བསྡུས་ཤིང་སྣ་བུག་གཡོན་ནས་བཏུང་བས་ཟག་མེད་ཀྱི་བདེ་བས་རྒྱུད་གང་བར་བསམ་ཞིང་རླུང་གཟུང༌། ཕྱིར་གཏོང་དུས་སེམས་ཅན་ཐམས་ཅད་སྒྱུ་མ་ལྟ་བུའི་རྣམ་པས་ཕྱོགས་བཅུར་སྤྲོ་ཞིང་སླར་ཡང་བསྡུ་བ་སྔར་བཞིན་བྱའོ། ། དེ་ལྟར་རི་གཉིས་ཀྱི་རྩེ་མོར་སྤོས་ཤིང་བསྒོམས་ལ། དེས་སྐྱོ་ན་སྔར་གྱི་གནས་སུ་འདུག་པར་བསམས་ལ་བཟླས་པ་བྱའོ། ། དེའི་ཚུལ་ནི་བྃ་ཡིག་ལ་ཨོཾ་གསུམ་མ་གཡོན་དུ་བསྐོར་བའི་འོད་ཀྱིས་བདག་གི་སྡིག་སྒྲིབ་སྦྱངས།
ཚོགས་གཉིས་སྤེལ། སངས་རྒྱས་ཐམས་ཅད་ཀྱི་ཡེ་ཤེས་འཇུག་པར་བསམ་ཞིང༌། ཨོཾ་ཨོཾ་ཨོཾ་སརྦ་བུདྡྷ་ཌཱ་ཀི་ནཱི་ཡེ། བཛྲ་ཝརྞ་ནཱི་ཡེ། བཛྲ་བཻ་རོ་ཙ་ནཱི་ཡེ། ཧཱུྃ་ཧཱུྃ་ཧཱུྃ་ཕཊ་ཕཊ་ཕཊ་སྭཱ་ཧཱ། ཞེས་ཅི་ནུས་བཟླའོ། ། བསྙེན་པའི་གྲངས་ནི་འབུམ་བྱའོ་གསུངས་ནའང་འབུམ་ཕྲག་གསུམ་མམ་བཞི་བཟླ་སྟེ། ཡི་གེ་སུམ་ཅུ་རྩ་གཉིས་ལ། ། བཟླས་བསྒོམ་སུམ་འབུམ་བྱ་བར་བཤད། །
ཅེས་དང༌། རྩོད་དུས་བཞི་འགྱུར་དུ་ནི་བཟླས་ཞེས་འབྱུང་བས་སོ། ། ཐུན་མཚམས་སྲོད་ཐུན་གྱི་མཇུག་ཏུ་གཏོར་མ་ལྔའམ་གཅིག་བཤམས་ལ་མཁའ་འགྲོ་ལྔ་ལ་འབུལ་ཏེ། བྱིན་རླབས་མཁའ་འགྲོ་སྤྱི་གཏོར་ལྟར་བྱས་ལ། མདུན་གྱི་ནམ་མཁར་མཁའ་འགྲོ་ལྔ་འཁོར་དང་བཅས་པ་སྤྱན་དྲངས་པའི་ཞལ་ནས་བྱུང་བའི་འོད་ཀྱི་སྦུ་གུས་གཏོར་མ་དྲངས་པར་བསམས་ཏེ་ཕྱག་རྒྱ་ལྔ་དང་བཅས་པས། ཨོཾ་ཤྲཱི་ཧེ་རུ་ཀ་མ་ཧཱ་བཛྲ་ཨཱ་ཀརྵ་ཡ་ཨཱ་ཀརྵ་ཡ། པྲ་ཝེ་ཤ་ཡ་པྲ་ཝེ་ཤ་ཡ། ཏོ་ཥ་ཡ་ཏོ་ཥ་ཡ། སརྦ་ཌཱ་ཀི་ནཱི་ནཱཾ་ཧྲཱི་ད་ཡ་ཧཱུྃ་ཕཊ། ཨོཾ་སརྦ་བུདྡྷ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཨོཾ།
ཨོཾ་བཛྲ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཧཱུྃ། ཨོཾ་རཏྣ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཏྲཱྃ། ཨོཾ་པདྨ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཧྲཱིཿ ཨོཾ་བི་ཤྭ་ཌཱ་ཀི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཨཱཿ ཨོཾ་སརྦ་ཡོ་གི་ནཱི་པྲ་ཏཱིཙྪ་ཨི་མཾ་བ་ལིཾ་ཧཱུྃ་ཧཱུྃ། ཧ་ཧ་ཧི་ཧི་ཛཿཧཱུྃ་བཾ་ཧོཿ ཨོཾ་བཛྲ་ཡོ་གི་ནྱཱཿས་མ་ཡ་སྟྭཾ་དྲྀ་ཤྱ་རཀྵ་རཀྵ་ཧོཿ ཞེས་པ་གསུམ་ལ་སོགས་པ་དབུལ། གལ་ཏེ་གཏོར་མ་ལྔ་ཡོད་ཅིང་སོ་སོར་དབུལ་ན་ཧཱུྃ་ཕཊ་ཡན་ཆད་ཀུན་ལ་སྦྱར་ཞིང་མཁའ་འགྲོ་ལྔ་སོ་སོའི་སྔགས་ལ་ཨོཾ་སརྦ་ཡོ་གི་ནཱི་མན་ཆད་སྦྱར་བ་གསུམ་ལ་སོགས་པས་སོ་སོར་དབུལ། མཆོད་ཡོན་ལ་སོགས་པ་དང་བདུད་རྩིས་མཆོད་ལ།
མི་བསྐྱོད་རྡོ་རྗེ་ཡེ་ཤེས་ལ་སོགས་པའམ། དཔལ་ལྡན་རྡོ་རྗེ་མཁའ་འགྲོ་མ། ། མཁའ་འགྲོ་མ་ཡི་འཁོར་ལོས་སྒྱུར། ། ཡེ་ཤེས་ལྔ་དང་སྐུ་གསུམ་ཉིད། ། འགྲོ་བ་སྐྱོབ་ལ་ཕྱག་འཚལ་ལོ། ། ཇི་སྙེད་རྡོ་རྗེ་མཁའ་འགྲོ་མ། ། ཀུན་ཏུ་རྟོག་པའི་འཆིང་གཅོད་ཅིང༌། ། འཇིག་རྟེན་བྱ་བ་རབ་འཇུག་མ། ། དེ་སྙེད་རྣམས་ལ་ཕྱག་འཚལ་ལོ། ། ཞེས་པས་བསྟོད་ལ་འདོད་པའི་དོན་ལ་གསོལ་བ་གདབ།
ནོངས་པ་བཟོད་པར་གསོལ། ཡི་གེ་བརྒྱ་པའི་མཐར་བཛྲ་མུཿས་གཤེགས་སུ་གསོལ། གཏོར་མ་གཙང་སར་བཏང་ཞིང་དགེ་བ་བསྔོ། འདི་ནི་ལས་དང་པོ་པའི་དབང་དུ་བྱས་པ་སྟེ། སེམས་ཅུང་ཟད་བརྟན་ནས་གཏོར་མ་ཡིད་ཀྱིས་བསམས་ཏེ་ཕུལ་ཀྱང་རུང་གསུང་ངོ༌། ། སྤྱོད་ལམ་ལ་འཇུག་པའི་ཚེ་རང་རྗེ་བཙུན་མ་ཕྱག་མཚན་མེད་པའི་སྐུར་བསམ་ཞིང༌། དཔའ་མོའི་གོ་ཆ་དང་ཚམ་རྔམ་སྔགས་ཀྱིས་བསྲུང་བ་བྱས་ལ། བདག་དང་སྣང་བ་འདི་ཐམས་ཅད་ལྷ། བརྗོད་པ་དང་གྲགས་པ་ཐམས་ཅད་སྔགས། སེམས་ཀྱི་རྣམ་རྟོག་ཡེ་ཤེས་སུ་ཤེས་པའི་ངང་ནས་ཆོས་དང་མཐུན་པའི་སྤྱོད་ལམ་ལ་འཇུག་པར་བྱའོ། །
ཁ་ཟས་ལ་ལོངས་སྤྱོད་པའི་ཚེ་ཁ་ཟས་ལ་གཡོན་གྱི་མཐེབ་སྲིན་གྱིས་རེག་ཅིང་འབྲུ་གསུམ་བརྗོད་པས་བདུད་རྩིར་བསམ། བདག་རྣལ་འབྱོར་མར་གསལ་བའི་ལྟོ་བ་ནས་མེ་འབར་བའི་མེ་ལྕེའི་ཁྲོད་ན་སྙིང་གར་རྗེ་བཙུན་མ་ལ་མཁའ་འགྲོའི་ཚོགས་ཀྱིས་བསྐོར་ཞིང་བླ་མ་དབུའི་ཆ་ལ་བཞུགས་པར་བསམ། ལྟོ་བར་འཇིག་རྟེན་པའི་ཚོགས་བསམས་ལ་དེ་དག་མཆོད་པའི་བསམ་པས་ལོངས་སྤྱོད་དོ། ། ཉལ་བའི་ཚེ་གོང་བུ་བསྡུ་བའམ། རྗེས་སུ་གཞིག་པ་གང་རུང་གིས་སྟོང་པར་བསམས་ལ་ཉལ། ལྡང་བའི་ཚེ་སྐད་ཅིག་གིས་ལྷ་མོའི་སྐུར་ལྡངས་ལ་སྣོད་བཅུད་ཐམས་ཅད་སྒྱུ་མར་སྤྲོ། ཁྲུས་བྱེད་ན་དབང་བསྐུར་བའི་ཆུ་རྒྱུན་གྱིས་སྒོ་གསུམ་གྱི་དྲི་མ་དག་པར་བསམ་ཞིང་ཡི་གེ་བརྒྱ་པ་བརྗོད་ཅིང་བཀྲུའོ། ། དེ་ལྟར་སྒོམ་བཟླས་ལ་གོམས་པའི་རྣལ་འབྱོར་པས་གཉིས་པ་རང་གི་དོན་དུ་དངོས་གྲུབ་བསྒྲུབ་པ་ནི། ཉི་མ་གཟས་བཟུང་དུས་སིནྡྷུ་རའི་སྒྲུབ་པ་བྱ་ཞིང༌། དེ་ནས་ལངྐ་ལི་ཡའི་སྒྲུབ་པ་ཟླ་བ་དྲུག་བྱས་ནས་ཤིན་ཏུ་སྤྲོས་མེད་ཀྱི་སྤྱོད་པ་སྤྱད་ན།
རྣལ་འབྱོར་མ་མིའི་བུ་མོའི་རྣམ་པ་ཅན་དང་འཕྲད་ནས་མཁའ་སྤྱོད་ལ་སོགས་པ་མྱུར་དུ་འགྲུབ་པར་འགྱུར་རོ། ། ཞིབ་ཏུ་གཞན་དུ་ཤེས་པར་བྱའོ། ། དེ་ལྟར་བསྙེན་སྒྲུབ་སྔོན་དུ་སོང་ནས་དོན་གསུམ་པ་གཞན་དོན་སློབ་མ་རྗེས་སུ་གཟུང་བའི་ཆོ་ག་ནི། ནག་པོའི་ཕྱོགས་ཀྱི་ཚེས་བཅུ་ལ་དབེན་ཞིང་ཡིད་དང་མཐུན་པའི་གནས་ཁང་ཕྱག་དར་དང་སྐྱང་ནུལ་བྱས་པར་བླ་བྲེ་དང་རྒྱན་དགྲམ། བྲིས་སྐུ་ལ་སོགས་པའི་རྟེན་བཤམས། མཎྜལ་གྱི་གཞི་བ་བྱུང་ལྔ་དང་དྲི་བཟང་བདུད་རྩི་དང་བཅས་པས་བྱུགས། དེར་རྡུལ་ཚོན་དམར་པོས་ཆོས་འབྱུང་གྲུ་གསུམ་བྲིས་པའི་དབུས་སུ་རེ་ཁཱ་དཀར་པོས་པདྨ་འདབ་བརྒྱད་བྲིས་པའི་སྟེང་དུ་བདེ་སྐྱོང་འཆི་མེད་དང་སྦྱར་བའི་མྱོས་བྱེད་ཀྱིས་བཀང་བ་ཡེ་ཤེས་ཀྱིས་བདུད་རྩིར་བྱིན་གྱིས་བརླབས་པར་བཞག འཁར་བའི་མཎྜལ་དྲི་མ་མེད་པ་ལ་ཆང་གིས་གཏོར་ཏེ་ཕྱིས་པའི་སྟེང་དུ་སིནྡྷུ་ར་དར་ཚགས་ཀྱིས་བཙགས་ལ་སྙོམས་པར་དགྲམ། དེར་ལག་པ་གཡོན་གསེར་གྱི་ཐུར་མ་དང་བཅས་པས་ཆོས་འབྱུང་གི་དབུས་སུ་ལྷ་མོའི་སྐུ་མེ་རིའི་བར་ཡོངས་སུ་རྫོགས་པ་རིའི་གཟུགས་གཉིས་དང་བཅས་པ་བྲིས་པ་སྔར་གྱི་ཐོད་པའི་སྟེང་དུ་གཞག་གོ ། དེའི་སྟེང་དུ་དར་དམར་པོའི་གུར་གྱིས་གཡོགས་ཤིང་ཁོར་ཡུག་ཏུ་ཆུ་གཉིས་སྔོན་དུ་འགྲོ་བའི་མཆོད་པ་ལྔ་དང༌།
ཤ་ཁྲག་གིས་བརྒྱན་པའི་གཏོར་མ་བརྒྱད་བཤམས། བུམ་པ་ལྔའམ་ཀ་པཱ་ལ་བདུད་རྩིས་བཀང་བ་ལྔ་གཞག་གསུངས། ཡང་བུམ་པ་གཅིག་གཙང་བར་བྱས་ལ་མགུལ་ཆིངས་དང་ཁ་རྒྱན་དང་བཅུད་རྣམས་དང་བཅས་པ་བཤམས་པའི་སྟེང་དུ་དུང་ཆོས་དྲི་བཟང་པོས་གང་བ་རྡོ་རྗེ་གཟུངས་ཐག་དང་བཅས་པ་གཞག ཐོད་པའམ་མེད་ན་དུང་ཆོས་སམ་ཏིང་པོར་བདུད་རྩི་རིལ་བུ་དང་སྦྱར་བའི་ཆུས་ཡོངས་སུ་གང་བ་བཞི་ཕྱོགས་བཞིར་གཞག བདག་གི་མདུན་དུ་ནང་མཆོད་དང་རྡོ་རྗེ་དྲིལ་བུ་གཞག་ཅིང༌། གཞན་ཡང་གདོང་གཡོགས་དང་མེ་ཏོག་ཕྲེང་བ་དང་ཤ་ཆེན་ལ་སོགས་པ་རྣམས་བཤམ་མོ། ། དེ་ནས་ཕྱི་མ་རེད་ཀྱི་དུས་སུ་རྡོ་རྗེ་སློབ་དཔོན་སྒྲུབ་པའི་གྲོགས་དང་བཅས་པ་གྲལ་ལ་རིམ་པས་འཁོད་པ་ལ། ལས་ཀྱི་རྡོ་རྗེས་ལྷའི་རྣལ་འབྱོར་ལ་གནས་པར་གསོལ་བ་གདབ། ཡི་གེ་བརྒྱ་པས་རྒྱུད་སྦྱངས་ལ་རྗེ་བཙུན་མའི་མངོན་རྟོགས་རིམ་པ་གཉིས་བསྒོམ། བཟླས་པ་ཅུང་ཟད་བྱའོ། །
དེ་ནས་མདུན་གྱི་མཆོད་པ་རྣམས་ལ་བདུད་རྩི་གཏོར་ཞིང་སུམྦྷས་བསང༌། སྭ་བྷཱ་ཝས་སྦྱངས། སྟོང་པའི་ངང་ལས་ཐོད་པའི་སྣོད་རྣམས་སུ་ཨོཾ་ཨཱཿཧཱུྃ་ལས་མཆོད་ཡོན་ལ་སོགས་པ་ངོ་བོ་བཟང་ཞིང་རྒྱ་ཆེ་བར་བསྐྱེད་ལ་སོ་སོའི་སྔགས་དང་འབྲུ་གསུམ་བརྗོད་པས་བྱིན་གྱིས་བརླབ། དེ་ནས་མཎྜལ་བསངས་ཤིང་སྦྱངས་ཏེ། སྟོང་པའི་ངང་ལས་ཆོས་འབྱུང་གི་ནང་དུ་རྗེ་བཙུན་མ་སྒྲུབ་ཐབས་ལྟར་ཡན་ལག་བཞི་རྫོགས་སུ་བསྐྱེད་པའི་སྟེང་དུ་བླ་མ་དང༌། ཁོར་ཡུག་ཏུ་དཔའ་བོ་དང་རྣལ་འབྱོར་མའི་ཚོགས་དང་བཅས་པ་བསམ། གོང་དུ་བྱིན་གྱིས་བརླབས་པའི་མཆོད་པ་རྣམས་ཀྱིས་མཆོད་པར་བསམས་ལ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནཱི་ཨརྒྷཾ་པྲ་ཏཱིཙྪ་སྭཱ་ཧཱས་མཆོད་ཡོན་དང༌། དེ་བཞིན་དུ་རོལ་མོའི་བར་འདོན་པ་བསྒྱུར་ཞིང་ཕུལ། སྔར་བྱིན་གྱིས་བརླབས་པའི་བདུད་རྩི་གཡོན་པའི་མཐེབ་སྲིན་གྱིས་བླངས་ཏེ།
རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་ཀྱི་ཞལ་དུ་ཨོཾ་ཨཱཿཧཱུྃ་ཞེས་དང༌། རྗེ་བཙུན་མ་ལ་སོགས་པའི་ཡི་དམ་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ་ཞེས་དང༌། དཔའ་བོ་དང་རྣལ་འབྱོར་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ་ཞེས་དང༌། ཆོས་སྐྱོང་དང་ཕྱོགས་སྐྱོང་དང་འབྱུང་པོའི་ཚོགས་ཐམས་ཅད་ཀྱི་ཞལ་དུ་ཨོཾ་ཨཱཿཧཱུྃ་ཞེས་བརྗོད་ལ་མཆོད་ཅིང་བྱིན། མཐར་རང་གི་ལྕེ་ལ་མྱང་ཞིང་ཨོཾ་གསུམ་མ་བརྗོད་དེ་པད་སྐོར་གྱི་ཕྱག་རྒྱ་དང༌། མཐར་འཁྱུད་པའི་ཚུལ་བྱས་པས་མཉེས་པར་བྱའོ། ། དེ་ནས་ཡིད་ཀྱིས་སྤྲུལ་པ་དང་བདག་པོས་མ་བཟུང་བའི་མཆོད་པས་མཆོད། ཡུམ་གྱི་རྐང་བརྒྱད་དམ། དཔལ་ལྡན་རྡོ་རྗེ་མཁའ་འགྲོ་མ་ལ་སོགས་པས་བསྟོད། གཏོར་མ་དང་པོ་རྗེ་བཙུན་མ་ལ་ཨོཾ་གསུམ་མར་ཨོཾ་བཛྲ་ཨཱ་རལླི་ཧོཿ
ཛཿཧཱུྃ་བཾ་ཧོཿ བཛྲ་ཌཱ་ཀི་ནཱི་ས་མ་ཡ་སྟྭཾ་དྲྀ་ཤྱ་ཧོཿ ། ཞེས་བཏགས་པས་དབུལ། གཉིས་པ་སྒོས་ཀྱི་ཆོས་སྐྱོང་ལ། དེ་ནས་ལྔའམ་མ་གྲུབ་ན་གཅིག་མཁའ་འགྲོ་སྡེ་ལྔ་ལ་གོང་གི་ཆོ་གས་དབུལ། ཐ་མ་གཞི་བདག་དང་དེའི་ལྷག་མ་རིགས་དྲུག་ལ་སྦྱིན་ནོ། ། དེ་ནས་སློབ་མ་གཞུག་པའི་དོན་དུ་གསོལ་བ་གདབ་སྟེ། རྡོ་རྗེ་དྲིལ་བུ་སྤོས་འཛིན་པས། བཅོམ་ལྡན་ཡེ་ཤེས་རྡོ་རྗེ་མཆོག ། རིག་འཛིན་རྒྱལ་མོ་ལ་ཕྱག་འཚལ། །
སྙིང་རྗེའི་བདག་ཉིད་དཀྱིལ་འཁོར་དུ། ། སློབ་མ་གཞུག་པར་འཚལ་ལགས་ན། ། ཇི་ལྟར་རྒྱལ་བ་ཀུན་གྱིས་ཁྱོད། ། ཡེ་ཤེས་རྒྱ་མཚོར་བྱིན་བརླབས་པ། ། དེ་བཞིན་དུ་ནི་ཡེ་ཤེས་རོས། ། སེམས་ཅན་འདི་ལ་བྱིན་བརླབ་རིགས། ། ཞེས་ལན་གསུམ་གྱིས་གསོལ་བ་བཏབ་པས་གཙོ་མོས་གནང་བ་བྱིན་པར་བསམ་མོ། ། དེ་ནས་བུམ་པ་བསངས་ཤིང་སྦྱངས་ཏེ། སྟོང་པའི་ངང་ལས་པད་ཟླའི་གདན་ལ་བྷྲཱུྃ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ་དྭངས་ཤིང་ཐོགས་པ་མེད་པ་ལྷའི་གོས་ཀྱིས་མགུལ་པ་གཡོགས་ཤིང་དཔག་བསམ་གྱི་ཤིང་གིས་ཁ་བརྒྱན་པར་བསྐྱེད་པའི་ནང་དུ་རྗེ་བཙུན་མ་ཡན་ལག་བཞི་རྫོགས་སུ་བསྐྱེད་ལ་མཆོད་ཅིང་བསྟོད་དེ། བདག་གི་ཐུགས་ཀ་ནས་སྔགས་ཀྱི་ཕྲེང་བ་འོད་ཟེར་ལྟར་འཕྲོས་པ་གཟུངས་ཐག་ལ་བརྟེན་ཏེ་སོང་བས་བུམ་ནང་གི་ལྷ་མོའི་ཐུགས་རྒྱུད་བསྐུལ་ནས་སྐུ་ལས་བདུད་རྩིའི་རྒྱུན་བབས་པས་བུམ་པ་གང་བར་བསམ་ཞིང༌།
ཨོཾ་གསུམ་མའི་སྔགས་བརྒྱ་རྩ་བརྒྱད་བཟླས། མཐར་མཆོད་ཅིང་བསྟོད་ལ་དུང་ཆོས་ཀྱི་ཆུ་བླུགས་པས་རྐྱེན་བྱས་ཏེ་བདུད་རྩིའི་ངོ་བོར་གྱུར་པར་བསམ་མོ། ། དེ་ནས་དད་པ་དང་སྙིང་རྗེ་དང་བྱང་ཆུབ་ཀྱི་སེམས་དང་ལྡན་ཞིང༌། དབང་གིས་སྨིན་པར་བྱས་པའི་སློབ་མ་ཁྲུས་བྱས་ཤིང་ཕྱག་འཚལ་ནས་གྲལ་ལ་རིམ་པས་འཁོད་པ་ལ། བླ་མས་སྲིད་པའི་སྡུག་བསྔལ་རྒྱུ་དང་བཅས་པ་ལས་བདག་བརྒལ་ཞིང་གཞན་བསྒྲལ་བའི་ཕྱིར། རྗེ་བཙུན་རྡོ་རྗེ་རྣལ་འབྱོར་མ་མཻ་ཏྲི་མཁའ་ལ་སྤྱོད་མའི་བྱིན་རླབས་ཀྱི་སྒོ་དབྱེ་བ་ཞུ་སྙམ་པ་གྱིས་ལ་མཎྜལ་ལན་གསུམ་ཕུལ་ཏེ་བླ་མ་ལ་གསོལ་བ་ཐོབ་ཅེས་བསྒོས་ལ། ཇི་ལྟར་རྡོ་རྗེ་སེམས་དཔའ་ཡིས། ། འགྲོ་བ་བྱང་ཆུབ་བསྒྲུབ་པའི་ཕྱིར། ། ཡེ་ཤེས་རྡོ་རྗེ་རྣལ་འབྱོར་མར། ། ཐམས་ཅད་རིག་པར་རང་གིས་བྱིན། །
དེ་བཞིན་བདག་ལའང་མགོན་པོ་ཀྱེ། ། ད་ལྟ་ཉིད་དུ་སྦྱིན་པར་རིགས། ། ཞེས་ལན་གསུམ་གསོལ་བ་འདེབས་སུ་གཞུག་གོ ། དེ་ནས་གོ་སྐབས་ཡངས་ཤིང་བྱེད་པར་སྤྲོ་ན། ཤར་ལ་སོགས་པའི་ཕྱོགས་བཞི་ནས་མཎྜལ་རེ་དང་ཚིག་རེས་གསོལ་བ་གདབ། དེ་ཙམ་མ་གྲུབ་ན་ཡིད་ཀྱིས་དེ་ལྟར་བསམ་ཞིང༌། དངོས་སུ་མཎྜལ་ལན་བཞི་དབུལ། རྗེ་བཙུན་མ་ལ་གསོལ་བ་ཐོབ་ཅེས་བསྒོས་ལ། ལྷ་མོ་ལུས་ངག་ཡིད་ཀྱིས་སུ། ། ཡེ་ཤེས་རྒྱ་མཚོ་ཁྱོད་ཕྱག་འཚལ། །
ཇི་ལྟར་སངས་རྒྱས་སྟོབས་ཆེན་གྱིས། ། ཐམས་ཅད་ཡེ་ཤེས་བྱིན་བརླབས་པ། ། དེ་བཞིན་བདག་རྒྱུད་དག་ལ་ཡང༌། ། ཡེ་ཤེས་རྒྱུན་གྱིས་མཛད་དུ་གསོལ། ། ཞེས་ལན་བཞི་བརྗོད་དུ་གཞུག་གོ ། དེ་ནས་གདོང་བཅིངས་ཏེ་མེ་ཏོག་གི་ཕྲེང་བ་གཏད་དེ། བདུད་རྩི་གཏོར་ཞིང་སུམྦྷ་ནིས་བསང༌། བདུད་རྩི་ལྕེ་ལ་གཏོར་ཞིང་འབྲུ་གསུམ་བརྗོད་པས་བྱིན་གྱིས་བརླབ། སྙིང་གའི་ནང་དུ་ཟླ་བ་ལ་རྡོ་རྗེ་དཀར་པོ་རྩེ་ལྔ་པ་གཉིས་ཀས་བསམ། བླ་མས་སློབ་མའི་སྙིང་གར་རྡོ་རྗེ་བཞག་ལ།
ཨོཾ་སརྦ་ཡོ་ག་ཙིཏྟ་ཨུཏྤ་ད་ཡཱ་མི། སུ་ར་ཏི་ས་མ་ཡ་སྟཱཾ་ཧོཿསིདྡྷི་བཛྲ་ཡ་ཐཱ་སུ་ཁཾ་ཞེས་པས་སེམས་བསྐྱེད་ནས། སྤྱི་བོར་རྡོ་རྗེ་བཞག་སྟེ། དེང་ཁྱོད་དེ་བཞིན་གཤེགས་པ་ཐམས་ཅད་དང་རྡོ་རྗེ་རྣལ་འབྱོར་མའི་རིགས་སུ་ཞུགས་ཀྱི། དེ་བཞིན་གཤེགས་པ་ཐམས་ཅད་ཀྱི་གསང་ཆེན་དམ་པ་འདི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བར་མི་བྱ་སྟེ་མ་དད་པ་རྣམས་ལ་ཡང་མ་ཡིན་ནོ། ། ཞེས་གསང་བར་གདམས་ནས། རྗེ་བཙུན་མའི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་ཛཿཧཱུྃ་བཾ་ཧོཿ ཞེས་གསུང་ཞིང་དཀྱིལ་འཁོར་དུ་ཁྲིད་པར་མོས་པ་གྱིས་ཞེས་བརྗོད། དེ་ནས་སློབ་མ་རྣམས་ལྷ་མོའི་སྐུར་བསམ་པ་ནི། གོང་བུར་བསྡུ་བ་ནས་གོ་ཆ་བཅིང་བའི་བར་སྒྲུབ་ཐབས་ལྟར་གཉིས་ཀས་བསྒོམ་ཞིང་གནས་གསུམ་བྱིན་བརླབ།
ལྷ་མོའི་སྐུ་ལས་མཁའ་འགྲོ་དུ་མ་སྤྲོ་ཞིང་སྡུད་པའི་ལུས་ཅན་དུ་བསམ་ཞིང་ཡིད་གཟུང༌། ཡང་གོང་བུར་བསྡུ་བའམ་རྗེས་སུ་གཞིག་པ་གང་རུང་གི་དམིགས་པ་བྱ། ཡང་སྐད་ཅིག་གིས་ལྷ་མོའི་སྐུར་བསམ། དེའི་ལྟེ་བར་འཁོར་ལོ་ཟུར་དྲུག་པ་ཡིག་འབྲུ་དང་བཅས་འཁོར་བ་དང༌། གསང་བའི་གནས་སུ་འཁོར་བ་དང༌། དགའ་བ་འཁྱིལ་པ་གསང་གནས་སུ་འཁོར་བ་དང༌། མཛོད་སྤུར་འཁོར་བས་ལུས་དྲོད་དང་བདེ་བས་གང༌། ཕྱོགས་བཅུའི་སངས་རྒྱས་ཐམས་ཅད་རྣལ་འབྱོར་མའི་རྣམ་པས་ལུས་ལ་ཐིམ་ནས་སངས་རྒྱས་ཐམས་ཅད་ཀྱི་ཡེ་ཤེས་ཞུགས་པར་དཔོན་སློབ་གཉིས་ཀས་བསྒོམ་ཞིང་གུ་གུལ་ལ་སོགས་པའི་རྫས་ཀྱི་དུད་པས་བདུག ཌཱ་མ་རུ་ལ་སོགས་པའི་རོལ་མོའི་སྒྲ་དྲག་པོ་བྱ་ཞིང་ཨོཾ་གསུམ་མའི་སྔགས་བརྗོད། དེ་ལྟར་དམིགས་པ་དེ་དག་སྤོས་ཤིང་ཕབ་པས་ལུས་ངག་ཡིད་གསུམ་ལ་ཡེ་ཤེས་བབས་པའི་རྟགས་ཅི་རིགས་པ་འབྱུང་ངོ༌། །
དེ་བརྟན་པར་བྱ་བའི་ཕྱིར་སྤྱི་བོར་རྡོ་རྗེ་རྒྱ་གྲམ་དུ་བཞག་ཅིང་ཨོཾ་ཏཱིཥྛ་བཛྲ་ཞེས་བརྗོད་དོ། ། དེ་ནས་མེ་ཏོག་གི་ཕྲེང་བ་དེ་རྗེ་བཙུན་མའི་དབུ་གཙུག་ཏུ་ཕུལ་བར་སྒོམས་ཞེས་བརྗོད་ལ། དངོས་སུ་ལས་ཀྱི་རྡོ་རྗེས་དབུལ་ཞིང༌། ཨོཾ་པྲ་ཏཱིཙྪ་བཛྲ་ཧོཿཞེས་བརྗོད་དུ་གཞུག་གོ ། ཕྲེང་བ་དེ་ཉིད་སྔགས་སུ་བྱིན་གྱིས་བརླབས་ནས་སློབ་མའི་མགོ་ལ་བཞག་ཅིང༌། ཨོཾ་པྲ་ཏི་གྲྀཧྞེ་ཨི་མཾ་སཏྭ་མ་ཧཱ་བ་ལ་ཨོཾ་ཞེས་བརྗོད་དོ། ། དེ་ནས་ཨོཾ་བཛྲ་ནེ་ཏྲ་ཨ་པ་ཧ་ར་པ་ཊ་ལཾ་ཧིཿཞེས་བརྗོད་ཅིང་གདོང་གཡོགས་ཕྱེ་ལ་དཀྱིལ་འཁོར་བསྟན་ནོ། ། སློབ་མས་བལྟས་ཏེ་གསང་བའི་དཀྱིལ་འཁོར་དུ་ཞུགས་ཤིང་ལྷ་མོའི་སྐུ་དངོས་སུ་མཐོང་སྙམ་དུ་བསམ་མོ། ། དེ་ནས་དབང་གི་དོན་དུ་མཎྜལ་ཕུལ་ཏེ་གསོལ་བ་ཐོབ་ཅེས་བསྒོས་ལ། བྱང་ཆུབ་རྡོ་རྗེ་སངས་རྒྱས་ལ། །
མཆོད་ཆེན་ཇི་ལྟར་སྩལ་བ་ལྟར། ། བདག་ཀྱང་སྐྱབས་པའི་དོན་གྱི་ཕྱིར། ། ནམ་མཁའི་རྡོ་རྗེ་དེང་བདག་སྩོལ། ། ཞེས་ལན་གསུམ་བརྗོད་དུ་གཞུག་གོ ། དེ་ནས་རྗེ་བཙུན་མའི་མདུན་དུ་རིན་པོ་ཆེའི་ཁྲི་དང་པད་ཟླའི་གདན་ལ་སློབ་མ་ལྷ་མོར་བསྒོམ་དུ་གཞུག དེའི་སྟེང་དུ་གདུགས་དཀར་པོ་གསེར་གྱི་ཡུ་བ་ཅན་དང༌། གཡས་ན་རྒྱལ་མཚན་གཡོན་ན་བ་དན་ཁོར་ཡུག་ཏུ་མཆོད་པའི་སྤྲིན་ཚོགས་དང་བཅས་པ་ལ། རྗེ་བཙུན་མའི་ཐུགས་ཀ་ནས་སྤྲུལ་པའི་དབང་གི་ལྷ་རྣམས་ཀྱིས་བགེགས་སྐྲོད་པ་དང༌། མཆོད་པ་དང་བཀྲ་ཤིས་ཀྱི་གླུ་དང་བཅས་པ་བརྗོད་ཅིང་གཙོ་མོས་བུམ་ཆུས་དབང་བསྐུར་བར་བསམས་ལ། དངོས་སུ།
བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་ཞིང༌། ། ཞེས་སོགས་ཀྱི་མཐར། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གིས་དབང་བསྐུར་རོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཙཀྲ་ཝཱི་ར་སྟྭཾ། ཨ་བྷི་ཥིཉྩ་མི། བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་དབང་བསྐུར་བས་སློབ་མའི་ལུས་ཐམས་ཅད་བྱང་ཆུབ་སེམས་ཀྱི་ཆུ་རྒྱུན་གྱིས་གང༌།
ཆུ་ལྷག་མ་ཡར་ལུད་པ་ལས་མི་བསྐྱོད་པ་སོགས་སངས་རྒྱས་ལྔས་དབུ་བརྒྱན་པར་བསམ་མོ། ། དེ་ནས་སློབ་མ་དཀྱིལ་འཁོར་གྱི་ནུབ་ཏུ་གནས་པའམ་གནས་པར་མོས་ལ་ལྷ་མོའི་སྐུར་བསྒོམ། བླ་མའི་ཐུགས་ཀའི་སྔགས་ཀྱི་ཕྲེང་བ་ཆད་ཅིང་བླ་མའི་ཞལ་ནས་སློབ་མའི་ཁར་ཞུགས། སྙིང་གའི་བྃ་ཡིག་ལ་གཡོན་སྐོར་དུ་འཁོད་པར་བསམ་ཞིང༌། ཨོཾ་གསུམ་མ་ལན་གསུམ་རྗེས་སུ་བཟླས་པས་སྔགས་ཀྱི་ལུང་བྱིན་ལ། བླ་མའི་ལག་པ་གཡོན་པ་རྡོ་རྗེ་དང་བཅས་པ་སློབ་མའི་མགོ་བོར་བཏུད་ཅིང་སྔགས་བརྗོད་པས་བྱིན་གྱིས་བརླབ། དེ་ནས་སློབ་མ་ལྷ་མོའི་ཕྱག་ཞབས་ཀྱི་རྣམ་འགྱུར་ལྟར་བྱེད་དུ་བཅུག་ལ། དེའི་གཡོན་དུ་བདུད་རྩིས་གང་བའི་ཐོད་པ། གཡས་སུ་རྡོ་རྗེ་གཏད་ཅིང་གོང་གི་བཅུད་བསྡུ་བའི་དམིགས་པ་སྒོམ་དུ་བཅུག་ལ་ཐོད་པའི་བདུད་རྩི་འཐུང་དུ་གཞུག་གོ ། དེ་དག་ནི་སྔགས་དང་སྤྱོད་པ་རྗེས་སུ་གནང་བའོ། །
དེ་ལྟར་ཁྱེད་ཀྱིས་བུམ་པའི་དབང་ཐོབ་བོ་ཞེས་རྟོགས་པ་བསྐྱེད་དོ། ། དེ་ནས་ཤ་ཆེན་ནམ་ཤ་ཕལ་པ་མར་དུ་བཙོས་པ་དང་མཎྜལ་གྱི་འོག་གི་བདུད་རྩི་ལག་པ་གཡས་དང་གཡོན་དུ་སྦྱིན་ནས་གསང་བའི་དབང་ཐོབ་བོ་ཞེས་རྟོགས་པ་བསྐྱེད་དོ། ། དེ་ནས་ལྷ་མོའི་དཔྲལ་བ་མགྲིན་པ་སྙིང་ག་གསུམ་ནས་བླངས་པའི་རྡུལ་ཚོན་གྱིས་སློབ་མའི་གནས་གསུམ་དུ་ཐིག་ལེ་བྱས་པས་སྐུ་གསུང་ཐུགས་ཀྱི་དངོས་གྲུབ་སྩལ་ཞིང་ལུས་སེམས་ལ་བདེ་བ་རྒྱས་པར་བསམས་ལ། དེས་ཤེས་རབ་ཡེ་ཤེས་ཀྱི་དབང་ཐོབ་བོ་ཞེས་རྟོགས་པ་བསྐྱེད་དོ། ། དེ་ནས་ཆོས་ཐམས་ཅད་སྐྱེ་མེད་སྤྲོས་བྲལ་དུ་ངོ་སྤྲད་ལ་འཛིན་མེད་ཀྱི་ངང་ལ་རེ་ཞིག་གཞག་གོ ། དེས་དབང་བཞི་པ་ཐོབ་པ་ཡིན་ནོ་ཞེས་རྟོགས་པ་བསྐྱེད་ལ། རྗེ་བཙུན་མའི་སྒྲུབ་ཐབས་མཁའ་སྤྱོད་སྒྲུབ་པ་དང༌། རས་བྲིས་བྲི་ཐབས་དང་བཅས་པ་ཚར་གཅིག་བཤད་ལ་སྒྲུབ་པར་གདམས། སློབ་མ་དམ་ཚིག་དང་སྡོམ་པ་མདོར་བསྡུས་ཏེ་ཁས་བླང་བ་དང༌། ལུས་ལོངས་སྤྱོད་ཐམས་ཅད་གཏང་རག་ཏུ་ཕུལ་ལ།
དངོས་སུ་ཅི་འབྱོར་པའི་ཡོན་ཕུལ་ཞིང་བཀའ་དྲིན་ཆེ་བ་ལགས་སོ་ཞེས་ཚིག་གི་གཏང་རག་དབུལ་ལོ། ། དེ་ནས་གཏོར་མ་གཏོང་ན་སྐབས་འདིར་བཏང་ལ་དགའ་སྟོན་ལ་ལོངས་སྤྱད། ལག་མཆོད་སྔར་ལྟར་བྱ། མདུན་བསྐྱེད་ལ་མཆོད་བསྟོད་བྱས་ལ་འདོད་པའི་དོན་ལ་གསོལ་བ་གདབ། ནོངས་པ་བཟོད་པར་གསོལ། ཡི་གེ་བརྒྱ་པས་ལྷག་ཆད་ཁ་བསྐང༌། ཡེ་ཤེས་པ་གཤེགས་སུ་གསོལ། དམ་ཚིག་པ་སིནྡྷུ་རའི་རང་བཞིན་དུ་གྱུར་པར་བསམ། དགེ་བ་བསྔོ། སིནྡྷུ་ར་བསྡུས་ནས་སྣོད་བཟང་པོར་བླུགས་ལ་ཕྱིས་ཀྱི་མཎྜལ་འབྲི་བ་ལ་བསྲེས་ན་ཤིན་ཏུ་བྱིན་རླབས་ཆེ་གསུངས།
གཏོར་མའི་མགྲོན་གཤེགས་སུ་གསོལ། གཏོར་མ་གཙང་སར་གཏང༌། བདག་ཉིད་བསྲུངས་ལ་ལས་ཀྱི་རྗེས་མི་མངོན་པར་བྱའོ། ། ལོ་ཀེ་ཤྭ་ར་རི་ཁྲོད་དབང་ཕྱུག་མཻ་ཏྲི་པ། ། ཀ་མ་ལ་དང་དེས་རྗེ་ཛ་ཡ་སེ་ན་དང༌། ། དར་མ་ཡོན་ཏན་གྲགས་པ་རྒྱལ་མཚན་ཆོས་ཀྱི་རྗེ། ། རིན་ཆེན་ཚོགས་དང་ཡོན་ཏན་མཐའ་ཡས་འོད་ཟེར་ཅན། ། ཉེ་བརྒྱུད་ཡིན་ཞིང་རིང་བརྒྱུད་གཞན་དུ་ཤེས་པར་བྱ། ། རྒྱལ་བའི་ཡེ་ཤེས་སྒྱུ་མ་ལས་བྱུང་བུད་མེད་སྒྱུ་མའི་ཚུལ་འཛིན་པའི། ། བུད་མེད་ཡེ་ཤེས་སྒྱུ་མའི་ཚུལ་འདི་གཉིས་མེད་རྡོ་རྗེ ་་་་་་མཻ་ཏྲི་པ འི་གསུང་རབ་དང༌། །
མན་ངག་ཇི་བཞིན་བདག་གིས་བཀོད་ལ་བདག་བློའི་ཉེས་གང་བཟོད་པར་གསོལ། ། དགེ་བ་གང་དེས་མ་ལུས་འགྲོ་ཀུན་མཁའ་འགྲོའི་དབང་ཕྱུག་ཉིད་གྱུར་ཅིག ། རྣམ་འབྱེད་སྟོབས་ཆུང་ལེ་ལོའི་དབང་གྱུར་ཀུན་དགའི་མིང་ཅན་གང་ཡིན་ལ། ། བློ་གྲོས་རབ་གསལ་སྡེ་སྣོད་འཛིན་པར་གྲགས་པ་གཞོན་ནུ་ལ་སོགས་པའི། ། དོན་གཉེར་དགའ་ཡིས་བསྐུལ་བའི་ཞལ་ངོར་མཁའ་སྤྱོད་སྒྲུབ་པ་རྗེས་གནང་བཅས། ། ལྕགས་ཕོ་བྱི་ལོའི་བརྒྱད་པའི་བརྒྱད་ལ་སྤྲུ་ལུང་ནགས་ཕུག་དགོན་པར་སྦྱར།། ༈ །ན་མོ་གུ་རུ་བཛྲ་ཡོ་གི་ནཱི། ཡོན་ཏན་མཐའ་ཡས་རྒྱལ་བ་ཀུན་གྱི་དངོས། ། མཁྱེན་བརྩེ་བསིལ་བའི་འོད་ཚོགས་རབ་མངའ་བ། ། མཚུངས་མེད་བླ་མའི་ཞབས་ལ་ཕྱག་འཚལ་ནས། །
གྲངས་མེད་མཁའ་འགྲོའི་གཙོ་ལ་བསྟོད་པར་བགྱི། ། གདོད་ནས་རྣམ་དག་ཆོས་དབྱིངས་ནམ་མཁའ་ལ། ། གློ་བུར་དྲི་མའི་རྡུལ་གྱིས་མ་གོས་ཤིང༌། ། མཁའ་ལྟར་མཐའ་ཡས་བརྟན་གཡོ་ཀུན་གྱི་དངོས། ། མཁའ་སྤྱོད་ཆོས་ཀྱི་སྐུ་ལ་ཕྱག་འཚལ་ལོ། ། ཟུང་འཇུག་བདེ་ལ་རོལ་པའི་རྣམ་འཕྲུལ་གྱིས། ། སྲིད་གསུམ་མ་ལུས་བདེ་བས་ཚིམ་མཛད་ནས། ། ཟག་མེད་བདེ་ཆེན་དབྱིངས་སུ་ཐིམ་མཛད་མ། ། བདེ་ཆེན་ལོངས་སྤྱོད་རྫོགས་པའི་སྐུ་ལ་འདུད། ། གང་ཞིག་གང་གིས་འདུལ་བའི་ཐབས་མཁྱེན་ནས། །
དེ་དང་དེ་ལ་དེ་ཡི་མོས་པ་བཞིན། ། རྣམ་འཕྲུལ་སྣ་ཚོགས་རྣམ་པར་སྤྲུལ་མཛད་མ། ། རིག་འཛིན་སྤྲུལ་པའི་སྐུ་ལ་ཕྱག་འཚལ་ལོ། ། དབྱིངས་ལས་མ་གཡོས་སྤྲུལ་པའི་སྐུ་བརྙེས་ཀྱང༌། ། འགྲོ་ལ་བརྩེ་ཕྱིར་དཔལ་གྱི་རི་སོགས་རྩེར། ། རིན་ཆེན་ཁང་པའི་ལྡུམ་རྭ་ཡིད་འོང་བར། ། རོལ་ཞིང་རྩེ་བར་སྟོན་ལ་ཕྱག་འཚལ་ལོ། ། ཁྱེད་གསུང་མིང་ཚིག་ཡི་གེས་དབེན་གྱུར་ཀྱང༌། ། ཕྱག་འཚལ་ཡི་གེ་གསུམ་པའི་རིག་སྔགས་ཀྱི། ། མཐའ་ཡས་གསུང་གི་གསང་བས་འགྲོ་ཀུན་ལ། །
སྤྱོད་དང་གྲོལ་བ་སྩོལ་ལ་ཕྱག་འཚལ་ལོ། ། རྣམ་རྟོག་མཚན་མའི་སྤྲོས་པ་ཉེར་ཞི་ཡང༌། ། ཇི་བཞིན་ཇི་སྙེད་མཁྱེན་པའི་དཀྱིལ་འཁོར་ལས། ། ཐུགས་རྗེའི་འོད་ཀྱིས་ས་གསུམ་གསལ་མཛད་མ། ། ཟབ་ཅིང་རྒྱ་ཆེའི་ཐུགས་ལ་ཕྱག་འཚལ་ལོ། ། ཁམས་གསུམ་རྣམ་དག་སྐུ་ཡི་གཞལ་ཡས་ཁང༌། ། སུམ་ཅུ་རྩ་གཉིས་སྔགས་ཀྱིས་རབ་བརྒྱན་ཞིང༌། ། ཨེ་ཝྃ་གཡུང་དྲུང་ཐུགས་ཀྱི་རིན་ཆེན་ན། ། མི་རྟོག་བདེ་ཆེན་འབྱུང་གནས་མཆོག་ལ་འདུད། ། སེམས་ཅན་དོན་ལ་བརྩོན་པའི་རྣམ་འཕྲུལ་དང༌། །
སྤྲུལ་པའི་མཁའ་འགྲོ་དཔག་མེད་སྤྲོ་བསྡུ་ཡིས། ། མཐའ་ཡས་འགྲོ་བ་བདེ་ལ་འགོད་མཛད་མ། ། ཕྲིན་ལས་ཕྲིན་ལས་སྤྱོད་ལ་ཕྱག་འཚལ་ལོ། ། ཁྱོད་དང་གཉིས་མེད་བླ་མའི་བཀའ་དྲིན་གྱིས། ། ཁྱོད་ཀྱི་བྱིན་རླབས་རྗེས་སུ་གནང་བ་ཐོབ། ། དད་དང་བརྩོན་པས་བསྒྲུབ་ཅིང་གསོལ་འདེབས་ན། ། འདི་ལ་ཁྱེད་ཀྱི་ཐུགས་རྗེ་ཅིས་མི་འཇུག ། འོན་ཀྱང་སྐལ་ངན་བདག་བློའི་ཉེས་པ་ཡིས། ། ཚེ་འདིར་རྗེས་སུ་འཛིན་པའི་སྐལ་མེད་ན། ། འཆི་ཁའམ་བར་དོར་ཁྱོད་ཀྱིས་རྗེས་བཟུང་ནས། །
མཁའ་སྤྱོད་གནས་སུ་འཁྲིད་པར་མཛད་དུ་གསོལ། ། ཁྱོད་ཐུགས་ཡེ་ཤེས་རྒྱ་མཚོར་བདག་ཞུགས་ཤིང༌། ། དངོས་གྲུབ་རིན་ཆེན་བང་མཛོད་སྒོ་ཕྱེ་ནས། ། ཆོས་ཀྱིས་ཕོངས་པའི་སྐྱེ་རྒུ་ཚིམ་བྱེད་ཅིང༌། ། ཕན་བདེའི་འབྱུང་གནས་མཆོག་ཏུ་འགྱུར་བར་མཛོད། ། མ་ལྟར་བརྩེ་བས་ཁྱོད་ཀྱིས་འགྲོ་ཀུན་ལ། ། ཡེ་ཤེས་བདུད་རྩིའི་རྒྱུན་གྱིས་བྱིན་བརླབས་ཤིང༌། ། གསང་ཆེན་བླ་མེད་ཐེག་པ་རབ་ཞོན་ནས། ། ཐར་པ་ཆེན་པོའི་གྲོང་དུ་ཕྱིན་པར་མཛོད། ། གྲུབ་པའི་རིག་པ་འཛིན་མ་རྩེན་མ་ལ། །
བསྟོད་ཅིང་གསོལ་བ་འདེབས་པའི་ཚིག་འདི་དག ། རྡོ་རྗེ་འཛིན་པ་ཀུན་དགའ་སྨོན་ལམ་གྱིས། མི་རྗེའི་བཞུགས་གནས་ཡུལ་ཆོས་ཁབ་ཏུ་སྦྱར། ༈ །མཻ་ཏྲི་མཁའ་སྤྱོད་ཀྱི་སྒྲུབ་ཐབས་དང་བྱིན་རླབས་ཀྱི་ཆོ་ག་གོ་བདེ་བཀླག་ཆོག་ཏུ་བཀོད་པ་བཞུགས་སོ།། ༈ །འགྲོ་ལ་རྗེས་ཆགས་དམར་བའི་མདངས་འོད་ཅན། ། ཞལ་གཅིག་ཕྱག་གཉིས་སྤྱན་གསུམ་མཁའ་སྤྱོད་གཟིགས། ། མཁའ་འགྲོ་དཔག་མེད་འཕྲོ་འདུའི་རྗེ་བཙུན་མ། ། རིག་པ་འཛིན་མས་བདག་དང་འགྲོ་འདི་སྐྱོངས། ། དེ་ལ་འདིར་མཻ་ཏྲི་མཁའ་སྤྱོད་ཀྱི་བསྒོམ་བཟླས་བྱེད་པར་འདོད་པས་སྐྱབས་སེམས་དང་ཡིག་བརྒྱའི་བཟླས་པ་ཚད་མེད་བཞི་བསྒོམ། སྭ་བྷཱ་ཝ་བརྗོད།
སྟོང་པའི་ངང་ལས་ཆོས་འབྱུང་གི་ནང་དུ་པདྨ་དང་ཉི་མའི་གདན་ལ་རང་གི་སེམས་ཉིད་བྃ་ཡིག་དམར་པོ་དེ་ལས་འོད་ཟེར་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་རང་ཉིད་བཅོམ་ལྡན་འདས་མ་རྡོ་རྗེ་ཕག་མོ་རིག་པ་འཛིན་མ་ཞལ་གཅིག་ཕྱག་གཉིས་མ་ཛ་བའི་མེ་ཏོག་ལྟར་སྐུ་མདོག་དམར་བའི་མདངས་ཅན། ཞལ་མཆེ་བ་གཙིགས་ཤིང་ཁྲོ་གཉེར་དང་བཅས་པ་སྟེང་དུ་ཕྱོགས་ཤིང་དམར་ལ་ཟླུམ་པའི་སྤྱན་གསུམ་གྱེན་དུ་གཟིགས་པ། དབུ་སྐྲ་ནག་པོ་སིལ་བུར་ཐུར་དུ་འཕྱང་བ། ཕྱག་གཡོན་བདུད་རྩིས་གང་བའི་ཐོད་པ་དང་བཅས་པ། ཞབས་གཡོན་གྱི་སྒྱིད་ཁུང་ནས་འཁྱུད་ཅིང་སྟེང་དུ་བཏེགས་ནས་ཐོད་པའི་བདུད་རྩིའི་ཞལ་དུ་གསོལ་བའི་ཚུལ་དུ་འཛིན་ཅིང༌། ཕྱག་གཡས་ན་རྡོ་རྗེ་རྩེ་ལྔ་པ་འཛིན་པ། ཞབས་གཡས་པུས་མོ་བཙུགས་པའི་རྟིང་པ་ལ་བསྣུན་པ། སྐུ་ལ་མནྡཱ་ར་བ་དང༌།
མྱ་ངན་མེད་པ་དང༌། ཡོངས་འདུའི་མེ་ཏོག་གི་ཕྲེང་བས་བརྒྱན་པ། རྒྱན་གཞན་ཐམས་ཅད་སྤངས་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་གནས་རྣམས་སུ་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧྃ་ཡོཾ་སྔོན་མོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ། མཚོགས་མར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་དུད་ཁ་ཙཎྜི་ཀའི་ངོ་བོ།
དེ་ནས་སྙིང་གའི་བྃ་ལས་འོད་ཟེར་འཕྲོས་འབར་བའི་ཕྱག་རྒྱས་ཕཻཾ་གྱི་སྒྲ་དང་བཅས་པས་རང་འདྲའི་ཡེ་ཤེས་པ་སྤྱན་དྲངས། ཛཿཧཱུྃ་བཾ་ཧོཿ བརྗོད་ཅིང་རང་ལ་བསྟིམ། དབང་ལྷ་སྤྱན་དྲངས། པཉྩ་ཀུ་ལ་སོགས་ཀྱིས་མཆོད། དབང་བསྐུར་བ་གསོལ་བ་བཏབ་པས། ཇི་ལྟར་བལྟམས་པ་སོགས་ཀྱིས་དབང་བསྐུར། སྐུ་གང་དྲི་མ་དག ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན། བཟླས་པ་བྱ་བ།
རང་གི་སྙིང་གར་ཉི་མའི་སྟེང་དུ་བྃ་ཡིག་ཨོཾ་གསུམ་མས་གཡོན་དུ་བསྐོར་བའི་འོད་ཀྱིས་ལུས་ཀྱི་ནང་གང༌། བདག་གི་སྡིག་སྒྲིབ་སྦྱངས། ཚོགས་གཉིས་འཕེལ་ཞིང་རྒྱས། འོད་ཟེར་ཕྱིར་འཕྲོས་སངས་རྒྱས་དང་བྱང་ཆུབ་སེམས་དཔའི་ཐུགས་རྗེ་དང་བྱིན་རླབས་ཐམས་ཅད་འོད་ཟེར་གྱི་རྣམ་པར་འདུས། སྙིང་གའི་བྃ་དང་སྔགས་ཕྲེང་ལ་ཐིམ་པར་བསམས་ལ་ཨོཾ་གསུམ་མ་ཅི་ནུས་བཟླ། འདིའི་རྫོགས་རིམ་བསྒོམ་པར་སྤྲོ་ན་སྤྲུ་ལུང་པའི་ཡི་གེ་བཞིན་བྱ་སྟེ། རིགས་བདག་གིས་རྒྱས་བཏབ་ཚར་བའི་རྗེས་ལ་བསྒོམ་པ་ཡིན་ནོ། ། བསྡུ་བའི་ཚུལ་ནི་སྙིང་གའི་བྃ་ལས་འོད་ཟེར་འཕྲོས་པས་ཁམས་གསུམ་སྣོད་བཅུད་ཐམས་ཅད་འོད་དུ་ཞུ་ནས་རང་ལ་ཐིམ། རང་སྙིང་གའི་བྃ་ལ། དེ་ཁོག་པ་ལ།
དེ་མགོ་བོ་ལ། མགོ་བོ་ཟླ་ཚེས་ལ། དེ་ཐིག་ལེ་ལ། དེ་ནཱ་ད་ལ། དེ་ཡང་ཇེ་ཕྲ་ལ་སོང་ནས་སྟོང་པ་ཉིད་ཀྱི་ངང་ལ་ཅུང་ཞིག་བཞག དེའི་ངང་ལས་སླར་རང་ཉིད་རྗེ་བཙུན་མའི་སྐུར་གྱུར་པར་བསམས་ལ། ལྟེ་བར་ཨོཾ་བྃ་དམར་མོ་སོགས་གོ་ཆ་གསལ། དགེ་བ་འདི་ཡིས་མྱུར་དུ་བདག་སོགས་ཀྱིས་བསྔོ་བ་བྱ། སློབ་མ་བྱིན་རླབས་བྱ་བའི་ཚུལ་ནི། ཡར་ངོ་མར་ངོ་གང་ཡང་རུང་བའི་ཚེས་བཅུ་ལ།
གནས་དབེན་པར་མཎྜལ་གྱི་གཞི་ལ་རྡུལ་ཚོན་དམར་པོའི་ཆོས་འབྱུང་གྲུ་གསུམ། དེའི་དབུས་སུ་རེ་ཁཱ་དཀར་པོ་ལ་པདྨ་འདབ་བརྒྱད་བྲིས་པའི་སྟེང་དུ་མཉྫའི་ཁར་ཐོད་པ་བདུད་རྩིས་གང་བ་བཞག དེའི་ཁར་མེ་ལོང་ལ་སིནྡྷུ་རའི་ ་་་་་ཆོས་འབྱུང་གི་ དབུས་སུ་ལྷ་མོའི་སྐུ་བསྐྱེད་ཆོག་བཞིན་ཡོངས་སུ་རྫོགས་པ། གཡས་གཡོན་དུ་རིའི་གཟུགས་རེ་དང་བཅས་པ་བྲིས་ལ་བཞག སྐུ་འབྲི་མ་ཐུབ་ན་ཚོན་ཕུང་དམར་པོ་བྱ། སྟེང་དུ་དར་དམར་གྱི་གུར་ཕུབ་པའམ་མ་ཕུབ་ཀྱང་རུང༌། ཁོར་ཡུག་ཏུ་ཆུ་གཉིས་སྔོན་འགྲོའི་མཆོད་པ་དང༌། གཏོར་མ་ལྔའམ་གཉིས་བཤམས། བུམ་པ་དྲི་བཟང་གི་ཆུས་གང་བ་ཁ་རྒྱན་དང་དུང་ཆོས་གཟུངས་རྡོར་དང་བཅས་པ་དཀྱུས་བཞིན། བདག་གི་མདུན་དུ་ནང་མཆོད་རྡོར་དྲིལ།
གཞན་ཡང་སློབ་མ་ལ་དགོས་པའི་གདོང་གཡོགས་དང༌། མེ་ཏོག་གི་ཕྲེང་བ་དང༌། ཤ་ཆེན་དངོས་སམ། དེ་མེད་ན་ཤ་དམར་མར་ཁུ་ལ་བཙོས་པ་རྣམས་བཤམ་མོ། ། དེ་ནས་སློབ་དཔོན་རང་ཉིད་གདན་ལ་འཁོད་ནས་སྐྱབས་སེམས་ཡི་གེ་བརྒྱ་པ་བདག་བསྐྱེད་བཟླས་པའི་བར་སྔར་བཤད་པ་བཞིན་བསྒོམ། དེ་ནས་མཆོད་པ་ལ་བདུད་རྩི་གཏོར་ཞིང༌། སུམྦྷས་བསང༌། སྭ་བྷཱ་ཝས་སྦྱངས། སྟོང་པའི་ངང་ལས་ཨ་ལས་ཐོད་པའི་སྣོད་རྣམས་སུ་ཨོཾ་ཨཱཿཧཱུྃ་ལས་མཆོད་ཡོན་ཞབས་བསིལ་མེ་ཏོག་ནས་བཟུང་རོལ་མོའི་བར་ངོ་བོ་བཟང་ཞིང་རྒྱ་ཆེ་བ་ནམ་མཁའི་ཁམས་གང་བར་གྱུར། ཨོཾ་ཨརྒྷཾ་ནས་ཤབྡའི་བར་དང༌།
འབྲུ་གསུམ་བརྗོད། དེ་ནས་མདུན་གྱི་ཐོད་པ་ལ་དམིགས་ཏེ་ཨོཾ་ཨཱཿཧཱུྃ་ཧ་ཧོཿཧྲཱིཿ ལན་གསུམ་གྱིས་བྱིན་གྱིས་བརླབས། མདུན་གྱི་དཀྱིལ་འཁོར་རྣམས་ལ་དམིགས་ནས་སུམྦྷས་བསང༌། སྭ་བྷཱ་ཝས་སྦྱངས། སྟོང་པའི་ངང་ལས་ཆོས་འབྱུང་གི་ནང་དུ་རྗེ་བཙུན་མ་སྒྲུབ་ཐབས་ལྟར་ཡན་ལག་བཞི་རྫོགས་སུ་བསྐྱེད། སྟེང་གི་ཆ་ལ་བླ་མ་དང་དཔའ་བོ་དང་རྣལ་འབྱོར་མའི་ཚོགས་ཀྱིས་བསྐོར་བ་མངོན་སུམ་བཞིན་དུ་བཞུགས་པར་གྱུར། མཆོད་པ་འབུལ་བར་མོས་ལ། ཨོཾ་སརྦ་ཏ་ཐཱ་ག་ཏ་བཛྲ་ཡོ་གི་ནཱི་ཨརྒྷཾ་པྲ་ཏཱིཙྪ་སྭཱ་ཧཱ། པཱ་དྱཾ་ནས་ཤབྡའི་བར་མཚན་སྔགས་སྦྱར་ལ་མཐར་རོལ་མོ་འབུལ་ལོ། །
ནང་མཆོད་ནས་གཡོན་པའི་མཐེབ་སྲིན་གྱིས་འཐོར་ཞིང༌། རྩ་བ་དང་བརྒྱུད་པའི་བླ་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། རྗེ་བཙུན་རྡོ་རྗེ་རྣལ་འབྱོར་མ་ལ་སོགས་པ་ཡི་དམ་གྱི་ལྷ་རྣམས་ཀྱི་ཞལ་དུ༴ དཔའ་བོ་དང་རྣལ་འབྱོར་མ་དང་ཆོས་སྐྱོང་སྲུང་མ་རྣམས་ཀྱི་ཞལ་དུ༴ གཞན་ཡང་ཕྱོགས་སྐྱོང་ལ་སོགས་པ་དང་འབྱུང་པོའི་ཚོགས་ཐམས་ཅད་ལ་སྦྱིན་ནོ། ། མཐར་རང་གི་ལྕེ་ལ་མྱང་ཞིང་ཨོཾ་གསུམ་མ་བརྗོད་པ་དང་པད་སྐོར་གྱི་མཐར་འཁྱུད་རྒྱ་བྱ། དཔལ་ལྡན་རྡོ་རྗེ་མཁའ་འགྲོ་མ་སོགས་ཀྱིས་བསྟོད། སྤྲོ་ན་ཡུམ་གྱི་རྐང་བརྒྱད་ཀྱང་བྱ། གཏོར་མ་ལ་བདུད་རྩི་བྱིན་རླབས་རྒྱས་པའམ། ཡང་ན་ཨོཾ་ཨཱཿཧཱུྃ་ཧ་ཧོཿཧྲཱིཿ
ལན་གསུམ་གྱིས་བྱིན་གྱིས་བརླབས། ཨོཾ་གསུམ་ལ་ཨ་ར་ལི་བ་ལིཾ་ཏ་ཁ་ཁ་ཁཱ་ཧི་བཏགས་པ་ལན་གསུམ་གྱིས་གཏོར་མ་དང་པོ་རྗེ་བཙུན་མ་ལ་ཕུལ། མཚན་སྔགས་སྔོན་འགྲོའི་ཕྱི་མཆོད་ནང་མཆོད། བསྟོད་པ་བྱ། འདོད་པའི་དོན་ལ་གསོལ་བ་བཏབ། གཏོར་མ་གཉིས་པ་ཆོས་སྐྱོང་ནས་བཟུང་གཞི་བདག་གི་བར་བསྔོ་བ་རྒྱས་པ། བསྡུ་ན་མཁའ་འགྲོ་སྤྱི་གཏོར་གྱིས་ཆོག དེ་ནས་རྡོར་དྲིལ་དང་སྤོས་འཛིན་ཞིང༌། བཅོམ་ལྡན་ཡེ་ཤེས་རྡོ་རྗེ་མཆོག ། རིག་འཛིན་རྒྱལ་མོ་ཕྱག་འཚལ་ལོ། །
སྙིང་རྗེའི་བདག་ཉིད་དཀྱིལ་འཁོར་དུ། ། སློབ་མ་འཇུག་པ་འཚལ་ལགས་ན། ། ཇི་ལྟར་རྒྱལ་བ་ཀུན་གྱིས་ཁྱོད། ། ཡེ་ཤེས་རྒྱ་མཚོར་བྱིན་རླབས་ལ། ། དེ་བཞིན་དུ་ནི་ཡེ་ཤེས་རོས། ། སེམས་ཅན་འདི་ལ་བྱིན་རླབས་རིགས། ། ལན་གསུམ་གྱིས་ནི་གསོལ་བ་བཏབ། གཙོ་མོས་གནང་བ་སྦྱིན་པར་བསམ། དེ་ནས་བུམ་པ་བསང་སྦྱངས། སྟོང་པའི་ངང་ལས་པད་ཟླའི་གདན་ལ་བྷྲཱུྃ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་བ་སོགས་དཀྱུས་བཞིན་བསྐྱེད་པའི་ནང་དུ་རྗེ་བཙུན་མ་ཡན་ལག་བཞི་རྫོགས་སུ་བསྐྱེད་ལ་མཆོད་ཅིང་བསྟོད།
བདག་གི་ཐུགས་ཀ་ནས་སྔགས་ཀྱི་ཕྲེང་བ་གཟུངས་ཐགས་ལ་བརྟེན་ནས་སོང་བས་བུམ་ནང་གི་ལྷ་མོའི་ཐུགས་བརྒྱུད་བསྐུལ་ནས་སྐུ་ལས་བདུད་རྩི་བབས་པས་བུམ་ནང་གང་བར་བསམ་ཞིང་ཨོཾ་གསུམ་མ་བརྒྱ་རྩ་བཟླས། མཐར་ཡང་མཆོད་ཅིང་བསྟོད་ལ་དུང་ཆོས་ཀྱི་ཆུ་ཕུལ་བས་ལྷ་ཞུ་སྟེ་བདུད་རྩིའི་ངོ་བོར་གྱུར། དེ་ནས་ ་་་་་འདི་སློབ་དཔོན་གྱིས་བདག་འཇུག་ལེན་པར་མ་གསུངས་པས་མ་བྱས་ཀྱང་འགལ་བ་མེད་དོ། ། སྤྲོ་ན། མདུན་བསྐྱེད་ཀྱི་གཙོ་མོ་དང་བླ་མ་ཐ་མི་དད་པ་ལ་མཎྜལ་དང་གསོལ་བཏབ་ནས་བཟུང༌། ཇི་ལྟར་སོགས་ཀྱི་བར་འོག་ནས་འབྱུང་བ་བཞིན་བདག་འཇུག་གི་ཚུལ་དུ་བླངས། སློབ་མ་མདུན་དུ་འཁོད་པ་ལ་སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་བའི་ཕྱིར། བྱིན་རླབས་ཀྱི་བཀའ་ཟབ་མོ་ཞུ་སྙམ་པའི་ཐུགས་བསྐྱེད་པ་ཞུ། དེ་ལ་འདིར་གང་གསན་པར་བྱ་བའི་ཆོས་ནི། གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་པ་ཡབ་སྲས་རྣམས་ལ་བླ་མེད་གདམས་པ་རྒྱ་མཚོ་ཙམ་དུ་བཀའ་བབས་པའི་ནང་ནས་ཟབ་ཆོས་ཁྱད་པར་ཅན་དུ་གྱུར་པ་ཐུན་མོང་བསྒྲུབས་པས་མཆོག་ཞར་ལས་འབྱུང་བ་དམར་པོ་སྐོར་གསུམ།
མཆོག་བསྒྲུབས་པས་ཐུན་མོང་ཞར་ལས་འབྱུང་བ་དམར་མོ་སྐོར་གསུམ་རྣམས་སུ་གྲགས་པ་ལས། དམར་མོ་སྐོར་གསུམ་ནི་ཨིནྡྲ་མཁའ་སྤྱོད། ནཱ་རོ་མཁའ་སྤྱོད། མཻ་ཏྲི་མཁའ་སྤྱོད་དང་གསུམ་པོ་འདི་ཡིན་ལ། གསུམ་པོ་དེའི་ནང་ནས་ད་ལམ་མཻ་ཏྲི་མཁའ་སྤྱོད་ཀྱི་བྱིན་རླབས་ཀྱི་བཀའ་ཡིན། དེ་ལ་སྔོན་འགྲོ་སློབ་དཔོན་གྱི་བྱ་བ་བདག་བསྐྱེད་མདུན་བསྐྱེད་ལ་སོགས་པ་བསྒྲུབས་ཟིན་ནས། སློབ་མའི་ངོ་སྐལ་དུ་གྱུར་པ་ལ་སློབ་དཔོན་མཁའ་སྤྱོད་མར་གསལ་བ་ལ་བྱིན་རླབས་བཀའ་ཞུ་བའི་ཡོན་དུ་དམིགས་ནས་མཎྜལ་འབུལ་དུ་གཞུག གསོལ་བ་བཏབ་པ་འདིའི་རྗེས་ཟློས་ཀྱང་གསུང་བར་ཞུ། ལྷ་མོ་ལུས་ངག་ཡིད་ཀྱིས་སུ། ། ཡེ་ཤེས་རྒྱ་མཚོ་ཁྱོད་ཕྱག་འཚལ། །
ཇི་ལྟར་སངས་རྒྱས་སྟོབས་ཆེན་གྱིས། ། ཐམས་ཅད་ཡེ་ཤེས་བྱིན་བརླབས་སོ། ། དེ་བཞིན་བདག་རྒྱུད་དག་པ་ལ། ། ཡེ་ཤེས་རྒྱུན་བཞིན་མཛད་དུ་གསོལ། ། ལན་གསུམ། སྤྲོ་ན་གུར་གྱི་རྒྱུན་བཤགས་བྱ། ཨ་ཁཾ་བཱི་ར་ཧཱུྃ་གིས་མིག་རས་བཅིངས། སྔགས་དེ་ཉིད་ཀྱིས་མེ་ཏོག་ཕྲེང་བ་གཏད། སུམྦྷ་ནི་བརྗོད་ཅིང་མཐེབ་སྲིན་གྱིས་སློབ་མའི་ལུས་ལ་བདུད་རྩི་གཏོར། འབྲུ་གསུམ་བརྗོད་ཅིང་བདུད་རྩི་བྱིན།
ཟླ་བ་རྡོ་རྗེ་ངོ་སྤྲོད་པའི་སླད་དུ། ཁྱེད་རང་རྣམས་ཀྱི་སྙིང་གའི་ནང་དུ་ཟླ་བའི་སྟེང་དུ་རྡོ་རྗེ་དཀར་པོ་རྩེ་ལྔ་པ་གཅིག་ལམ་གྱིས་བསྒོམས་ལ་འདི་གསུང་བར་ཞུ། ཨོཾ་སརྦ་ཡོ་ག་སོགས་བརྗོད་དུ་གཞུག དེ་བརྟན་པར་བྱ་བའི་ཕྱིར་སློབ་མའི་སྙིང་གར་རྡོ་རྗེ་བཞག་སྟེ་སུ་ར་ཏེ་སོགས་སློབ་དཔོན་རང་གིས་བརྗོད། ཡང་སློབ་མའི་སྤྱི་བོར་རྡོ་རྗེ་བཞག་ལ། དེང་ཁྱོད་དེ་བཞིན་གཤེགས་པ་ཐམས་ཅད་དང་རྡོ་རྗེ་རྣལ་འབྱོར་མ་ཐམས་ཅད་ཀྱི་རིགས་སུ་ཞུགས་ཀྱིས། དེ་བཞིན་གཤེགས་པ་ཐམས་ཅད་ཀྱི་གསང་ཆེན་དམ་པ་འདི། དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བར་མི་བྱ་སྟེ་མ་དད་པ་རྣམས་ལ་མ་ཡིན་ནོ། ། སློབ་དཔོན་གྱི་ལག་གི་རྡོ་རྗེ་ལ་འཇུས་ནས་དཀྱིལ་འཁོར་དུ་ཞུགས་པའི་མོས་པ་གྱིས་ཛཿཧཱུྃ་བཾ་ཧོཿཞེས་བརྗོད་དོ། ། ཡེ་ཤེས་དབབ་པའི་དོན་དུ་ཐུགས་འདུན་པ་འདི་བཞིན་གནང་བར་ཞུ།
ཁྱེད་རང་རྣམས་སྐད་ཅིག་གིས་པདྨ་དང་ཉི་མའི་སྟེང་དུ་རྗེ་བཙུན་མ་རིག་པ་འཛིན་མ་ཞལ་གཅིག་ཕྱག་གཉིས་ཞེས་པ་ནས་ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་བར་དཀྱུས་བཞིན་བརྗོད་ལ། སྐུ་ཅན་དུ་ལམ་སྟེ་བསྒོམ་པ་ཞུ། ལྟེ་བར་ཨོཾ་བྃ་སོགས་གོ་ཆ་བཀོད། གནས་གསུམ་བྱིན་གྱིས་རླབས། དེ་ལྟར་གསལ་བའི་ལྟེ་བར་འཁོར་ལོ་ཟུར་དྲུག་པ་ཡིག་འབྲུ་དང་བཅས་པ་འཁོར་བ་དང༌། གསང་གནས་དང་མཛོད་སྤུར་ཡང་དགའ་འཁྱིལ་པ་གཡོན་དུ་འཁོར་བས་ལུས་དྲོད་དང་བདེ་བས་གང༌། དེའི་ཚེ་ཕྱོགས་བཅུའི་སངས་རྒྱས་ཐམས་ཅད་རྡོ་རྗེ་རྣལ་འབྱོར་མའི་རྣམ་པ་ཁྱེད་རང་རྣམས་ཀྱི་ལུས་ལ་སིབ་སིབ་ཐིམ་ཞིང་སངས་རྒྱས་ཐམས་ཅད་ཀྱི་ཡེ་ཤེས་རྒྱུད་ལ་ཞུགས་པའི་མོས་པ་མཛོད་ཅིག གུ་གུལ་ལ་སོགས་པའི་དུད་པས་བདུག ཌཱ་མ་རུ་ལ་སོགས་པའི་རོལ་མོའི་སྒྲ་དྲག་པོ་བྱ་ཞིང༌། ཨོཾ་གསུམ་མ་བརྗོད།
དེ་བརྟན་པར་བྱ་བའི་ཕྱིར། སྤྱི་བོར་རྡོ་རྗེ་རྒྱ་གྲམ་དུ་བཞག་སྟེ་ཏིཥྛ་བཛྲ་ཞེས་བརྗོད། དེ་སྔར་གྱི་མེ་ཏོག་གི་ཕྲེང་བ་དེ་མདུན་བསྐྱེད་ཀྱི་རྗེ་བཙུན་མའི་དབུའི་གཙུག་ཏུ་ཕུལ་བའི་མོས་པ་གྱིས་ལ་ཨོཾ་པྲ་ཏཱིཙྪ་བཛྲ་ཧོཿཞེས་བརྗོད་དུ་གཞུག ཕྲེང་བ་དེ་སློབ་དཔོན་གྱིས་བླངས་ཏེ་ཨོཾ་གསུམ་མའི་སྔགས་སུ་བྱིན་གྱིས་བརླབས་ནས་སློབ་མའི་མགོ་ལ་བཞག་ཅིང༌། ཨོཾ་པྲ་ཏི་གྲྀཧྞ་ཨི་མཾ་ས་ཏྭ་མ་ཧཱ་བ་ལ་ཨོཾ། ཞེས་བརྗོད། དེ་ནས་གདོང་གཡོགས་ཕྱེ་ལ། ཨོཾ་བཛྲ་ནེ་པྲ་ཨ་པ་ཧ་ར་པ་ཏྲ་ལཾ་ཧྲི་ཞེས་བརྗོད། དེ་ལྟར་མིག་དར་བསལ་བས་ཁྱེད་རང་རྣམས་མདུན་བསྐྱེད་ཀྱི་ཆོས་འབྱུང་གི་ནང་ནས་པདྨ་དང་ཉི་མའི་སྟེང་དུ་རྗེ་བཙུན་མ་རིག་པ་འཛིན་མ་ཞལ་གཅིག་ཕྱག་གཉིས་མ་ཞེས་པ་ནས་ཡེ་ཤེས་ཀྱི་མེ་འབར་བའི་དབུས་ན་བཞུགས་པ། ཞེས་པའི་བར་དཀྱུས་བཞིན་བརྗོད་ལ།
དེ་ལྟར་མངོན་སུམ་དུ་མཐོང་བའི་མོས་པ་མཛོད། དེ་ཡན་འཇུག་པའི་ཆོས་སོང༌། དངོས་གཞིའི་བྱིན་རླབས་ཞུ་བའི་ཡོན་དུ་མཎྜལ་འབུལ་དུ་གཞུག བྱང་ཆུབ་རྡོ་རྗེ་སོགས་ཀྱིས་གསོལ་བཏབ་ལན་གསུམ། བུམ་དབང་གི་སླད་དུ་ཐུགས་འདུན་འདི་བཞིན་དུ་གནང་བར་ཞུ། ཁྱེད་རང་རྣམས་མདུན་བསྐྱེད་ཀྱི་རྗེ་བཙུན་མའི་མདུན་དུ་རིན་པོ་ཆེའི་ཁྲི་པད་ཉིའི་གདན་ལ་རྗེ་བཙུན་མ་རིག་པ་འཛིན་མར་གསལ་བའི་སྟེང་དུ་གདུགས་དཀར་པོ་གསེར་གྱི་ཡུ་བ་ཅན། གཡས་ན་རྒྱལ་མཚན། གཡོན་བ་དན། ཁོར་ཡུག་མཆོད་པའི་ཕྲེང་བ་དང་བཅས་ཏེ་བཞུགས་པ་ལ་མདུན་གྱི་རྗེ་བཙུན་མའི་ཐུགས་ཀ་ནས་སྤྲུལ་པའི་དབང་གི་ལྷ་རྣམས་ནམ་མཁར་བྱོན་ནས། ཁྱེད་རང་རྣམས་ལ་བགེགས་བསྐྲད་པ་དང༌།
མཆོད་པ་འབུལ་ཞིང་བཀྲ་ཤིས་ཀྱི་གླུ་དང་བཅས་པ་བརྗོད་པའི་མོས་པ་གནང་བར་ཞུ། སློབ་དཔོན་གྱིས་ཚིགས་བཅད་ཀྱི་མཚམས་སུ་དྲིལ་བུ་གསིལ་ཞིང༌། བཀྲ་ཤིས་གང་ཞིག་ཆོས་ཀྱི་དབྱིངས་ལ་སོགས་སམ། ཡང་ན་ཕུན་སུམ་ཚོགས་པ་མངའ་བ་གསེར་གྱི་རི་བོ་འདྲ་སོགས་ཀྱི་ཚིགས་བཅད་གསུམ་བརྗོད། བུམ་པ་སྤྱི་བོར་བཞག་ལ་མདུན་གྱི་རྗེ་བཙུན་མས་བུམ་ཆུས་དབང་བསྐུར་བའི་མོས་པ་མཛོད། ཇི་ལྟར་བལྟམས་པ་སོགས་ནས། དེ་བཞིན་བདག་གིས་དབང་བསྐུར་རོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཙཀྲ་བི་ར་སྟྭཾ་ཨ་བྷི་ཥིཉྩ་མཾ། བཛྲི་བྷ་ཝ་ཨ་བྷི་ཥིཉྩ་ཧཱུྃ།
ཞེས་གསུངས་ཤིང་དབང་བསྐུར་བས་ཁྱེད་རང་གི་ལུས་ཐམས་ཅད་བྱང་སེམས་ཆུ་རྒྱུན་གྱིས་གང༌། དྲི་མ་དག ཆུ་ལྷག་མ་ཡར་ལུད་པ་ལས་མི་བསྐྱོད་པ་སོགས་ཀྱི་སངས་རྒྱས་རིགས་ལྔས་ དབུ་ བརྒྱན་པའི་མོས་པ་མཛོད། སྔགས་ཀྱི་བཟླས་ལུང་གི་སླད་དུ་ཐུགས་འདུན་འདི་བཞིན་མཛོད། སློབ་དཔོན་གྱི་ཐུགས་ཀ་ནས་སྔགས་ཀྱི་ཕྲེང་བ་ཆད། ཞལ་ནས་འཐོན་ཁྱོད་རང་རྣམས་ཀྱི་ཞལ་དུ་ཞུགས། སྙིང་གའི་བྃ་ཡིག་ལ་གཡོན་སྐོར་དུ་འཁོད་པའི་མོས་པ་གནང༌། འདིའི་རྗེས་ཟློས་གསུང་བ་ཞུ། ཨོཾ་གསུམ་མ་ལན་གསུམ། དེ་བརྟན་བྱེད་དུ་སློབ་དཔོན་གྱིས་ལག་པ་གཡོན་རྡོ་རྗེ་དང་བཅས་པ་སློབ་མའི་མགོ་བོར་བཞག་ཅིང༌།
ཨོཾ་གསུམ་མ་ཚར་གཅིག་བརྗོད། དེ་ནས་སློབ་མ་རྣམས་ལྷ་མོའི་ཕྱག་ཞབས་ཀྱི་རྣམ་འགྱུར་ལྟར་དངོས་སུ་བྱེད་དུ་བཅུག་པའམ་དེ་མ་བྱུང་ནའང་འགལ་བ་མེད་ལ། གཡོན་དུ་ཐོད་ཆང་གཡས་སུ་རྡོ་རྗེ་གཏད་ལ། ཨོཾ་གསུམ་མ་བརྗོད་ཅིང་ཁྱེད་རང་རྣམས་རྗེ་བཙུན་མར་གསལ་བའི་ཕྱག་གཡོན་དུ་བདུད་རྩིས་གང་བའི་ཐོད་པ་དང༌། གཡས་སུ་རྡོ་རྗེ་གཏད་པ་འདི་སྤྱོད་པའི་རྗེས་སུ་གནང་བ་ཡིན་བརྗོད། ཐུར་མས་བདུད་རྩི་དེ་ནས་བླངས་ལ་བྱིན། དེ་ལྟར་ཁྱེད་ཀྱིས་བུམ་པའི་དབང་ཐོབ་པ་ཡིན་ནོ། ། ཞེས་བརྗོད། དེ་ནས་གསང་དབང་གི་སླད་དུ། ཤ་ཆེན་ནམ་མེད་ན་ཤ་ཕལ་པ་མར་དུ་བཙོས་པ་ལག་གཡས་སུ་གཏད།
སིནྡྷུ་རའི་འོག་གི་ཐོད་པའི་བདུད་རྩི་ལག་པ་གཡོན་དུ་གཏད་ལ། ཨོཾ་གསུམ་མ་བརྗོད། དེས་གསང་བའི་དབང་ཐོབ་པ་ཡིན། ཞེས་རྟོགས་པ་བསྐྱེད། དེ་ནས་ཤེས་རབ་ཡེ་ཤེས་ཀྱི་དབང་གི་སླད་དུ་སིནྡྷུ་ར་ལ་བྲིས་པའི་ལྷ་མོའི་སྐུའི་དཔྲལ་བར་མགྲིན་པར་སྙིང་ག་གསུམ་ནས་རྡུལ་ཚོན་བླངས་ལ་ཨོཾ་གསུམ་མ་བརྗོད་ཅིང༌། སློབ་མའི་གནས་གསུམ་དུ་ཐིག་ལེ་བྱ། རྗེ་བཙུན་མའི་སྐུ་གསུང་ཐུགས་ཀྱི་དངོས་གྲུབ་སྩལ་ཞིང་ལུས་ལ་བདེ་བས་ཁྱབ་པའི་མོས་པ་མཛོད། དེས་ཤེས་རབ་ཡེ་ཤེས་ཀྱི་དབང་ཐོབ་པ་ཡིན། དབང་བཞི་པའི་སླད་དུ་ཆོས་སྐྱེ་འགག་མེད་པ་སྤྲོས་པའི་མཐའ་ཐམས་ཅད་དང་བྲལ་བ་དེའི་ངང་དུ་འཛིན་མེད་ཅུང་ཟད་རེ་འཇོག་པར་ཞུ། དེས་དབང་བཞི་པ་ཐོབ་པ་ཡིན་ནོ་ཞེས་རྟོགས་པ་བསྐྱེད།
རྗེས་གཙོ་བོས་སོགས་དང༌། མདུན་བསྐྱེད་ལ་མཆོད་བསྟོད་ཡིག་བརྒྱས་ནོངས་པ་བཟོད་པར་གསོལ། ཡེ་ཤེས་པ་གཤེགས་པ་རྣམས་དཀྱུས་བཞིན། དམ་ཚིག་པ་ཞུ་བས་སིནྡྷུ་རའི་རང་བཞིན་དུ་གྱུར་པར་བསམ། དགེ་བ་བསྔོ། དེ་ལྟར་མཻ་ཏྲི་མཁའ་སྤྱོད་བྱིན་རླབས་ཀྱི། ། ཆོ་ག་མི་ནུབ་བཀླག་ཆོག་ཚུལ་དུ་བཀོད། ། ཆོས་འདིའི་བཀའ་ལུང་ཆུ་བོའི་གཞུང་བཞིན་དུ། ། རྒྱུན་མི་ཆད་པའི་དགེ་ལེགས་ལྷུན་གྲུབ་ཤོག ། ཅེས་པ་འདི་ནི་དགེ་སློང་ངག་དབང་ཆོས་གྲགས་ཀྱིས་སྤྲོ་ལུང་པ་ཀུན་སྨོན་གྱི་ཡི་གེ་དང༌།
ཚར་ཆེན་ཆོས་ཀྱི་རྒྱལ་པོ་ཡབ་སྲས་ཀྱི་ཟིན་ཐོ་ལ་གཞི་བྱས། ཆུ་མོ་བྱའི་ལོ་ཟླ་བ་བདུན་པའི་ཡར་ཚེས་ལ་སྤུ་དཀར་བླ་བྲང་རྫོང་དུ་བྲིས་པའི་ཡི་གེ་པ་ནི་ཆོས་གྲགས་བཟང་པོའོ། ། འདིས་ཀྱང་བསྟན་པ་རིན་པོ་ཆེ་མི་ནུབ་པའི་མཆོག་དམ་པར་གྱུར་ཅིག བརྒྱུད་པ་ནི། རྡོ་རྗེ་འཆང༌། རྡོ་རྗེ་ཕག་མོ། དཔའ་བོ་སྤྱན་རས་གཟིགས། བྱང་སེམས་བློ་གྲོས་རིན་ཆེན། རི་ཁྲོད་དབང་ཕྱུག གྲུབ་ཆེན་མཻ་ཏྲི་པ།
རྒྱ་གར་ཕྱག་ན། ཀ་མ་ལ་བཛྲ། ཛ་ཡ་སེ་ན། སུམ་པ་ལོ་ཙཱ། དར་མ་ཡོན་ཏན། རྗེ་བཙུན་གྲགས་པ། ཆོས་རྗེ་ཁུ་དབོན་མན་ཨིནྡྲ་མཁའ་སྤྱོད་དང་འདྲའོ།། ༈ །གྲུབ་ཆེན་མཻ་ཏྲི་པའི་ལུགས་ཀྱི་རྡོ་རྗེ་རྣལ་འབྱོར་མའི་བྱིན་རླབས་ཀྱི་ཆོ་ག་བཀླགས་པས་གྲུབ་པར་བཀོད་པ་མཁའ་སྤྱོད་གྲུབ་པའི་རྒྱན་ཅེས་བྱ་བ་བཞུགས་སོ།། ༈ །ཨོཾ་སྭ་སྟི་སིདྡྷཾ། འཁོར་ལོའི་མགོན་དང་དབྱེར་མེད་པའི། །
རིག་པ་འཛིན་མའི་རྗེ་བཙུན་མར། ། བཏུད་ནས་དེ་ཡི་བྱིན་རླབས་ཚུལ། ། མཁའ་སྤྱོད་འགྲུབ་པའི་རྒྱུན་དུ་སྦྱིན། ། འདི་ལ་བཞི། སྦྱོར་བ། དངོས་གཞི། རྗེས་ཀྱི་ཆོ་ག འཕྲོས་དོན་གཞན་ཅུང་ཟད་བཤད་པའོ། ། དང་པོ་ལ་གཉིས། ཆོ་གར་མ་གཏོགས་པའི་སྦྱོར་བ་དང༌།
ཆོ་གར་གཏོགས་པའི་སྦྱོར་བའོ། ། དང་པོ་ནི། དབང་ཐོབ་ཅིང་བྱིན་རླབས་ཟབ་མོས་རྒྱུད་སྨིན་པ། དམ་ཚིག་དང་སྡོམ་པར་ལྡན་ཅིང་གཞིའི་བསྙེན་པ་ལས་སུ་རུང་བའི་རྣལ་འབྱོར་པས། མར་ངོའི་ཚེས་བཅུ་ལ་སོགས་པའི་དུས་ཁྱད་པར་ཅན་གྱི་ཚེ་དཀྱིལ་འཁོར་གྱི་བཤམ་བཀོད་དང༌། མཆོད་པའི་ཡོ་བྱད་སོགས་སྤྲུ་ལུང་པ་ཀུན་དགའ་སྨོན་ལམ་གྱིས་མཛད་པའི་ཡིག་ཆ་ལས་འབྱུང་བ་ལྟར་འདུ་བྱ། དེའང་ངག་ཆོས་པའི་ཡིག་ཆར་སྐུ་འབྲི་མ་ཐུབ་ན་ཚོན་ཕུང་ཙམ་གྱིས་ཆོག་པ་དང༌། མཆོད་པ་དང༌། བུམ་པ་བཅའ་བ་སོགས་ཀྱང་སྤྱི་ལྟར་བྱས་པས་ཆོག་པར་གསུངས་པ་སྤྲོས་པ་བསྡུས་པའི་ཚེ་དགོངས་པར་མངོན་ནའང༌། རྒྱ་གཞུང་ལས་སྔ་མ་ལྟར་འབྱུང་བས་ལེགས་སོ། །
གཞན་ཡང་ཆོ་ག་གཞན་དང་མི་འབྲེལ་ན་སྔོན་འགྲོ་གཏོར་མ་དང༌། སློབ་དཔོན་གྱི་མདུན་དུ་ཌཱ་མ་རུ་དང༌། ཚོགས་ཀྱི་མཆོད་པ་བྱེད་ན་ཉེ་ལོགས་ཅི་བདེ་བར་ཚོགས་ཀྱི་ཡོ་བྱད་དང་བཅས་པའང་འདུ་བྱ། གཉིས་པ་ནི། སྔོན་འགྲོ་གཏོར་མ་དང༌། གནས་ཡོ་བྱིན་རླབས་རྣམས་ནཱ་རོ་མཁའ་སྤྱོད་སོགས་དང་འདྲ། ཚོགས་པ་མང་པོ་ཡོད་ན་ཞུ་འབུལ་ཕྱག་བཅོ་བརྒྱད་མ་བདེ་ཀྱེ་ལྟར་བྱའོ། ། གཉིས་པ་དངོས་གཞི་ལ་བཞི། བདག་བསྐྱེད། མདུན་བསྐྱེད།
བུམ་བསྐྱེད། སློབ་མ་རྗེས་སུ་གཟུང་བའོ། ། དང་པོ་ནི། སྐྱབས་འགྲོ། སེམས་བསྐྱེད། རྡོ་རྗེ་སེམས་དཔའི་བསྒོམ་བཟླས་ཀྱང་ནཱ་རོ་མཁའ་སྤྱོད་སོགས་ཀྱི་ཆོ་ག་ལས་འབྱུང་བ་ལྟར་བྱ། བདུད་རྩི་བྱིན་རླབས་ནི། རང་ཉིད་སྐད་ཅིག་གིས་རྡོ་རྗེ་རྣལ་འབྱོར་མ་རིག་པ་འཛིན་མ་རྩེན་མའི་སྐུར་གྱུར་ཅེས་བརྗོད་ཅིང་བསམས་ལ། སྤྲུ་ལུང་པའི་ཡིག་ཆའི་དཀྱུས་ནས་འབྱུང་བ་ལྟར་འབྲུ་གསུམ་བརྗོད་ཅིང་མྱང་བ་ནས་བཟུང་ཛཿཧཱུྃ་བཾ་ཧོཿཞེས་པའི་བར་དང༌། སྤྲོ་ན་སླར་ཡང་རང་གི་སྙིང་གའི་བྃ་ལས་འོད་ཟེར་འཕྲོས།
དབང་གི་ལྷ་རིགས་ལྔ་མདུན་གྱི་ནམ་མཁར་སྤྱན་དྲངས། ཨོཾ་ཨ་བྷི་ཥིཉྩ་ཏུ་མཱཾ་སརྦ་ཏ་ཐཱ་ག་ཏ་ཞེས་གསོལ་བ་བཏབ་པས་དབང་གི་ལྷ་རྣམས་ཀྱིས། ཇི་ལྟར་བལྟམས་པ་ནས་ཤྲཱི་ཡེ་ཧཱུྃ། ཞེས་གསུང་ཞིང་བུམ་པའི་ཆུས་སྤྱི་བོ་ནས་དབང་བསྐུར། སྐུ་གང༌། དྲི་མ་དག ཆུའི་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན་ཞེས་བརྗོད། རྫོགས་རིམ་དང་སྤྱོད་པའི་དམིགས་པ་ཅུང་ཟད་བསྒོམ་ཞིང༌། བཟླས་པ་ཅི་རིགས་པ་བྱས་ལ། བཅོམ་ལྡན་འདས་མས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ།
ཞེས་འདོད་པའི་དོན་ལ་གསོལ་བ་གདབ། གཉིས་པ་ནི། མདུན་གྱི་དཀྱིལ་འཁོར་ལ་བདུད་རྩི་འཐོར་ཞིང་སུམྦྷས་བསང༌། སྭ་བྷཱ་ཝས་སྦྱངས། སྟོང་པའི་ངང་ལས་ཆོས་འབྱུང་གི་ནང་དུ་ནས། མི་བསྐྱོད་པས་དབུར་བརྒྱན་ཞེས་པའི་བར་བདག་བསྐྱེད་བཞིན་ལ། རང་ཉིད་ཅེས་པའི་ཚིག་དོར། ཨ་བྷི་ཥིཉྩ་ཏུ་མཱཾ་སོགས་ཀྱི་མལ་དུ། དེ་བཞིན་གཤེགས་པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བ་སྩལ་དུ་གསོལ་ཞེས་བསྒྱུར། མདུན་བསྐྱེད་ཀྱི་སྟེང་གི་ནམ་མཁར་བླ་མ་དང༌།
ཁོར་ཡུག་ཏུ་དཔའ་བོ་རྣལ་འབྱོར་མའི་ཚོགས་ཀྱིས་བསྐོར་བར་གྱུར་ཅེས་བརྗོད་ཅིང་བསམས་ལ། སྤྲོ་ན་ནཱ་རོ་མཁའ་སྤྱོད་སོགས་ཀྱི་ཆོ་ག་རྒྱས་པ་ལས་འབྱུང་བ་ལྟར་མཆོད་ཕྲེང་སྤྲོས་ཏེ་བྱས་ཀྱང་རུང་མོད། དཀྱུས་ལྟར་ན་ཕྱི་མཆོད་དང༌། ནང་བདུད་རྩིའི་མཆོད་པའི་རྗེས། ཡིད་བྱུང་གི་མཆོད་པ་ན་མོ་ཆོས་ཀྱི་དབྱིངས་སོགས་ནས། ཙཱ་ཡ་སྭཱ་ཧཱ་ཞེས་པའི་བར་དང༌། རྐང་བརྒྱད་ཀྱི་བསྟོད་པ་རྣམས་ནཱ་རོ་མཁའ་སྤྱོད་ལྟར་བྱ། མདུན་བསྐྱེད་ལ་དམིགས་པའི་བཟླས་པ་ཅུང་ཟད་བྱས་རྗེས་འདོད་དོན་ལ་གསོལ་བ་གདབ། གཏོར་མ་བསང་སྦྱངས། སྟོང་པའི་ངང་ལས་ཨ་ལས་བྱུང་བའི་ཐོད་པ་ཡངས་ཤིང་རྒྱ་ཆེ་བའི་ནང་དུ།
ཤ་ལྔ་བདུད་རྩི་ལྔ་ཡེ་ཤེས་ལྔ་རྣམས་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར་པར་བསམས་ལ། ཨོཾ་ཨཱཿཧཱུྃ་ཧ་ཧོ་ཧྲཱིཿ ཞེས་ལན་གསུམ་གྱིས་བརླབས་ཏེ་དང་པོ་རྗེ་བཙུན་མ་ལ་དཀྱུས་ལྟར་དབུལ། གཉིས་པ་ནག་པོ་ཆེན་པོ་སོགས་ཆོས་སྐྱོང་འཇིག་རྟེན་ལས་འདས་པ་རྣམས་ལ་གཏོར་ཆོག་ལྟར་དབུལ་བའམ། མ་གྲུབ་ན། རང་གི་སྙིང་ག་ནས་འོད་ཟེར་འཕྲོས་པས་དཔལ་རྡོ་རྗེ་ནག་པོ་ཆེན་པོ་སོགས་ཆོས་སྐྱོང་ཡེ་ཤེས་པའི་ཚོགས་ཐམས་ཅད་ཨོཾ་བཛྲ་ས་མཱ་ཛཿས་སྤྱན་དྲངས། པདྨ་ཀ་མ་ལཱ་ཡ་སྟྭཾ་གྱིས་གདན་དབུལ། ཨོཾ་ཤྲཱི་མ་ཧཱ་ཀཱ་ལ་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་གྱིས་དབུལ། ཕྱི་ནང་གི་མཆོད་པས་མཆོད། སྔོན་ཚེ་རྡོ་རྗེ་འཆང་གི་སྤྱན་སྔ་སོགས་གྱིས་བསྟོད།
ཆོས་སྐྱོང་སྲུང་མ་འཁོར་བཅས་རྣམས། ། མཆོད་སྦྱིན་གཏོར་མ་སོགས་ཀྱིས་འདོད་དོན་གསོལ། གསུམ་པ་ནས་བདུན་པའི་བར་གྱི་གཏོར་མ་ལྔ་མཁའ་འགྲོ་སྡེ་ལྔ་ལ་དབུལ་ཏེ། རྡོ་རྗེ་རྩེ་ལྔ་པའི་ཕྱག་རྒྱ་བཅས་ལ། ཨོཾ་ཤྲཱི་ཧེ་རུ་ཀ་སོགས་ལས་སྔགས་ཀྱིས་ཐུགས་རྒྱུད་བསྐུལ། ཨོཾ་བུདྡྷ་ཌཱ་ཀི་སོགས་གཏོར་མ་དབུལ། ཨོཾ་སརྦ་ཌཱ་ཀི་སོགས་ཀྱིས་བསྟབ་པ་བྱ།

གཏོར་མ་གཅིག་ལས་མེད་ན་གཏོར་མ་སོ་སོར་འབུལ་བའི་སྔགས་རྣམས་སྦྲེལ། མཐར་ཨོཾ་བཛྲ་ཨརྒྷཾ་སོགས་ཀྱིས་ཕྱི་མཆོད། ཨོཾ་ཨཱཿཧཱུྃ་གིས་ནང་མཆོད། མི་བསྐྱོད་རྡོ་རྗེ་ཡེ་ཤེས་ཆེ་སོགས་དེ་ཉིད་ལྔ་པའམ། ཇི་སྙེད་རྡོ་རྗེ་མཁའ་འགྲོ་མ་སོགས་ཤླཽ་ཀ་གཅིག་གིས་བསྟོད། མཆོད་སྦྱིན་གཏོར་མ་འདི་བཞེས་སོགས་ཀྱིས་འདོད་དོན་གསོལ། ཐ་མ་གཞི་བདག་ལ་འབུལ་བ་ནི། བྷཱུ་མི་པ་ཏི་ས་པ་རི་ཝཱ་ར་ཨ་ཀརྵ་ཡ་ཛཿས་མགྲོན་དགུག བྷཱུ་མི་པ་ཏི་ས་པ་རི་ཝཱ་ར་ཨོཾ་ཨ་ཀཱ་རོ་སོགས་ལན་གསུམ་གྱིས་དབུལ། ཨརྒྷཾ་སོགས་ཀྱིས་མཆོད། གཞི་བདག་གནས་བདག་འཁོར་བཅས་རྣམས། །
མཆོད་སྦྱིན་གཏོར་མ་སོགས་ཀྱིས་འདོད་དོན་གསོལ། ། བྷཱུ་མི་པ་ཏི་ས་པ་རི་ཝཱ་ར་གཙྪཿས་གཤེགས་སུ་གསོལ་ལ་ལྷག་མ་ཨ་ཀཱ་རོ་ལན་གསུམ་གྱིས་རིགས་དྲུག་སྤྱི་ལ་བསྔོ། སློབ་མ་གཞུག་པའི་ཆེད་དུ་གསོལ་བ་གདབ་པ་དཀྱུས་ལྟར་བྱ། གསུམ་པ་ནི། བུམ་པ་བསང་སྦྱངས། སྟོང་པའི་ངང་ལས་པད་ཟླའི་གདན་ལ་བྷྲཱུྃ་ལས་རིན་པོ་ཆེའི་བུམ་པ་ཡངས་ཤིང་རྒྱ་ཆེ་ལ་དྭངས་ཤིང་ཐོགས་པ་མེད་པ་ལྷའི་གོས་ཀྱིས་མགུལ་པ་གཡོགས་ཤིང་དཔག་བསམ་གྱི་ཤིང་གིས་ཁ་བརྒྱན་པ། ནང་ཆུ་དང་བཅུད་ཐམས་ཅད་ཀྱིས་ཡོངས་སུ་གང་བའི་དབུས་སུ་ཆོས་འབྱུང་གི་ནང་དུ་ནས། མི་བསྐྱོད་པས་དབུར་བརྒྱན་ཞེས་པའི་བར་མདུན་བསྐྱེད་ལྟར། ཕྱི་ནང་གིས་མཆོད། དཔལ་ལྡན་རྡོ་རྗེ་མཁའ་འགྲོ་སོགས་ཀྱིས་བསྟོད།
བདག་གི་ཐུགས་ཀ་ནས་སོགས་བཟླས་པ་དང་འོད་ཞུ་བར་དཀྱུས་ལྟར་བྱའོ། ། བཞི་པ་ལ་གཉིས། ཐོག་མར་བདག་ཉིད་འཇུག་པ་དང༌། སློབ་མ་རྗེས་སུ་གཟུང་བ་དངོས་སོ། ། དང་པོ་ནི། སྤྲུ་ལུང་པའི་ཡིག་ཆར་མི་གསལ་ཡང༌། ངག་དབང་ཆོས་གྲགས་པས་སྤྲོ་ན་བྱ་གསུངས་པ་ལྟར་ཡིག་ཆ་གཞན་ལས་ཀྱང་འབྱུང་བས་སློབ་མ་ལ་ཇི་ཙམ་བསྐུར་བའི་བྱིན་རླབས་ཀྱི་ཆོས་རྣམས་བདག་འཇུག་གི་ཚུལ་དུ་བླང་ངོ༌། ། གཉིས་པ་ནི། དབང་བཞི་རྫོགས་པར་ཐོབ་ཅིང་དམ་ཚིག་དང་སྡོམ་པར་ལྡན་པའི་སློབ་མ་ཉེར་ལྔ་མན་ཟུང་དུ་མ་གྱུར་པ་རྣམས་ཁྲུས་བྱ། ཕྱག་དང་འཇུག་པའི་ཡོན་ཕུལ་ཏེ་རང་རང་གི་གྲལ་དུ་འཁོད་པ་ལ་སློབ་དཔོན་གྱིས།
འོ་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཆེད་དུ་བྱིན་རླབས་ཀྱི་བཀའ་ཟབ་མོ་གསན་ལ་དོན་ཚུལ་བཞིན་དུ་ཉམས་སུ་བླང་བར་བགྱིའོ་སྙམ་པ་བྱང་ཆུབ་ཀྱི་མཆོག་ཏུ་ཐུགས་བསྐྱེད་པ་དང༌། ཆོས་གསན་པའི་ཀུན་ཏུ་སྤྱོད་པ་རྣམས་ཀྱང་ལེགས་པར་གསལ་བཏབ་ནས་གསན་པར་ཞུ། དེ་ལ་གང་གསན་པར་བྱ་བའི་ཆོས་ནི། གངས་ཅན་བསྟན་པའི་མངའ་བདག་རྗེ་བཙུན་ས་སྐྱ་པ་ཡབ་སྲས་ལ་རྣལ་འབྱོར་བླ་མེད་དང་རྗེས་སུ་འབྲེལ་བའི་ཟབ་རྒྱས་ཀྱི་གདམས་པ་རྒྱ་མཚོ་ལྟ་བུ་ཞིག་བཀའ་བབས་པའི་ནང་ནས་མཆོག་ཏུ་གྱུར་པ་ལྕགས་རིའི་ཁོངས་ལས་མི་འདའ་བའི་སྙན་བརྒྱུད་གསེར་ཆོས་བཅུ་གསུམ་ཞེས་ཡོངས་སུ་གྲགས་པའི་ནང་ཚན། མཆོག་བསྒྲུབས་པས་ཐུན་མོང་ཞར་ལས་འབྱུང་བ་དམར་མོ་སྐོར་གསུམ་དུ་གྲགས་པའི་ཡ་གྱལ། གྲུབ་ཆེན་མཻ་ཏྲི་གུཔྟས་རྒྱུད་རལ་པ་གྱེན་བརྫེས་ལ་བརྟེན་ནས་ལེགས་པར་བཀྲལ་བའི་སྒྲུབ་ཐབས་དང༌། པཎ་གྲུབ་ཛ་ཡ་སེ་ནས་མཛད་པའི་རྗེས་གནང་གི་ཡི་གེ་དང་བླ་མ་བརྒྱུད་པའི་ཕྱག་བཞེས་ལྟར་རྡོ་རྗེ་ཕག་མོ་རིག་པ་འཛིན་མ་རྩེན་མའི་བྱིན་རླབས་ཟབ་མོ་བསྒྲུབ་པ་ལ་སྔོན་འགྲོ་སློབ་དཔོན་གྱི་བྱ་བ་རྣམས་ལེགས་པར་གྲུབ་ནས། དངོས་གཞི་སློབ་མ་ལ་བྱ་བ་ལ། ལྷ་དང་སྐལ་བ་མཉམ་པའི་ཆེད་དུ་དཀྱིལ་འཁོར་དུ་འཇུག་པ་དང༌།
ཞུགས་ནས་བྱིན་རླབས་དབང་བཞིའི་ཚུལ་དུ་བསྐུར་བ་རྣམ་པ་གཉིས་སུ་ཡོད་པ་ལས། ཐོག་མར་བྱིན་རླབས་ཀྱི་འཇུག་པའི་ཆོས་རྣམས་ཞུ་བའི་ཡོན་དུ་སློབ་དཔོན་ལ་རྗེ་བཙུན་རྡོ་རྗེ་རྣལ་འབྱོར་མ་དངོས་ཡིན་སྙམ་པའི་མོས་གུས་དང་ལྡན་པའི་སྒོ་ནས་མཎྜལ་ལན་གསུམ་འབུལ་བར་ཞུ། དེ་ལྟར་མཎྜལ་ཕུལ་ནས་ཕྱག་ཐལ་མོ་སྦྱར་ཏེ་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། ཇི་ལྟར་རྡོ་རྗེ་སེམས་དཔའ་ཡིས། ། འགྲོ་བ་བྱང་ཆུབ་བསྒྲུབ་པའི་ཕྱིར། ། ཡེ་ཤེས་རྡོ་རྗེ་རྣལ་འབྱོར་མར། ། ཐམས་ཅད་རིག་པར་རང་གིས་བྱིན། ། དེ་བཞིན་བདག་ལའང་མགོན་པོ་ཀྱེ། ། ད་ལྟ་ཉིད་དུ་སྦྱིན་པར་རིགས། ། ཞེས་པས་གསོལ་བ་བཏབ་ནས།
རྒྱུད་དག་པར་བྱ་བའི་སླད་དུ་དམིགས་པ་འདི་བཞིན་མཛོད། དཀྱིལ་འཁོར་གྱི་དབུས་ན་བཞུགས་པའི་བླ་མ་དང་རྗེ་བཙུན་རྡོ་རྗེ་རྣལ་འབྱོར་མ་གཉིས་སུ་མེད་པ་ལ་གཞན་ཡང་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མའི་ཚོགས་བསམ་གྱིས་མི་ཁྱབ་པས་བསྐོར་བ་སྤྲིན་ཕུང་གཏིབས་པ་ལྟར་བཞུགས་པར་མོས་པ་བྱས། དེ་དག་གི་སྤྱན་སྔར་རང་གཞན་གྱི་ཕ་མས་ཐོག་དྲངས་ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱིས་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་པ་བཤགས་པ་ལ་སོགས་པའི་ཡན་ལག་བདུན་པ་བགྱིད་སྙམ་པས་འདིའི་རྗེས་ཟློས་མཛོད། དཀོན་མཆོག་གསུམ་ལ་སོགས་ལན་གསུམ་བརྗོད། ཅེས་རྒྱུད་དག་པར་བྱས་ནས། སྔོན་ཆེད་རྗེ་བཙུན་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་དུ་མ་ཞུགས་པའམ། ཞུགས་ཀྱང་སླར་ཡང་བསྐྱར་ནས་འཇུག་པའི་མཚོན་བྱེད་དུ་རས་ཡུག་དམར་པོ་རེས་གདོང་དམ་དུ་བཅིང་བར་མོས་པ་མཛོད། ཨཱ་ཁཾ་ཝཱི་ར་ཧཱུྃ། ཞེས་གདོང་བཅིང༌། དེ་ནས་དཀྱིལ་འཁོར་གྱི་ལྷ་དང་མཇལ་བའི་ཚེ་ཕྱག་སྟོང་པར་མཇལ་དུ་མི་བཏུབ་པས་ཨུ་དུམྦ་ར་ལ་སོགས་པའི་མེ་ཏོག་གི་ཕྲེང་བ་རེ་བྱིན་པར་མོས་པ་མཛོད།
ཨཱ་ཁཾ་ཝཱི་ར་ཧཱུྃ། ཞེས་པས་མེ་ཏོག་གི་ཕྲེང་བ་གཏད་ལ། བར་ཆད་བསལ་བའི་སླད་དུ། སློབ་དཔོན་གྱི་ཐུགས་ཀ་ནས་ཁྲོ་མོ་ཁཎྜ་རོ་ཧིའི་ཚོགས་དཔག་ཏུ་མེད་པ་སྤྲོས་ཏེ་ཁྱེད་རང་རྣམས་ལ་བྱིན་རླབས་ཟབ་མོ་བསྒྲུབ་པ་ལ་བར་དུ་གཅོད་པའི་བགེགས་དང་ལོག་འདྲེན་ཐམས་ཅད་རྒྱང་རིང་དུ་བསྐྲད་པར་མོས་པ་མཛོད། སུམྦྷ་སོགས་བརྗོད་ཅིང་བུམ་ཆུ་གཏོར། སླར་ཡང་སློབ་དཔོན་གྱིས་བདུད་རྩི་ཁྱེད་རང་རྣམས་ཀྱི་ལྗགས་ཐོག་དང༌། སྐུ་ལུས་ལ་གཏོར་ཏེ་ནང་རྩ་ཁམས་ཀྱི་བར་ཆད་ཐམས་ཅད་བསྲུང་བ་བྱས་པར་མོས་པ་མཛོད། ཨོཾ་ཨཱཿཧཱུྃ་ཞེས་བརྗོད། དེ་ལྟར་བྱས་པས་ལུས་ཐམས་ཅད་ཡེ་ཤེས་ཀྱི་བདུད་རྩིས་གང་ཞིང་ཟག་མེད་ཀྱི་བདེ་བས་བྱིན་གྱིས་བརླབས་པ་ཡིན་སྙམ་དུ་མོས་པ་མཛོད། དེ་ནས་གསང་སྔགས་ནང་གི་སེམས་བསྐྱེད་པའི་སླད་དུ་ཁྱེད་རང་རྣམས་ཀྱི་སྙིང་གར་ཀུན་རྫོབ་བྱང་ཆུབ་སེམས་ཀྱི་ངོ་བོ་ཟླ་བའི་དཀྱིལ་འཁོར་ཆ་ཤས་ཡོངས་སུ་རྫོགས་པ་བཅོ་ལྔའི་ཉ་གང་བ་ལྟ་བུ་སྐྱ་འཁྱིལ་བ་རེ་གསལ་བཏབ་ལ།
དེའི་སྟེང་དུ་དོན་དམ་བྱང་ཆུབ་སེམས་ཀྱི་ངོ་བོ་རྡོ་རྗེ་དཀར་པོ་རྩེ་ལྔ་པ་འོད་ཟེར་འཕྲོ་བ་དང་བཅས་པ་གྱེན་དུ་ལངས་བྱུང་བར་མོས་ཏེ་བདེན་གཉིས་དབྱེར་མེད་དུ་སེམས་བསྐྱེད་པར་བགྱིའོ་སྙམ་པས་འདིའི་རྗེས་ཟློས་མཛོད། ། ཨོཾ་སརྦ་ཡོ་ག་ཙིཏྟ་ཨུཏྤཱ་ད་ཡཱ་མི། སློབ་དཔོན་གྱིས་ཁྱེད་རང་རྣམས་ཀྱི་སྙིང་གར་རྡོ་རྗེ་བཞག་པས་བརྟན་པར་བྱས་པར་མོས་པ་མཛོད། སུ་ར་ཏི་ས་མ་ཡ་སྟྭཾ་ཧོཿསིདྡྷི་བཛྲ་ཡ་ཐཱ་སུ་ཁཾ། ཞེས་པས་བདེན་གཉིས་དབྱེར་མེད་དུ་སེམས་བསྐྱེད་ནས། གཞན་ཡང་འོག་ནས་འབྱུང་བའི་གསང་སྔགས་ཀྱི་ཀུན་སྤྱོད་ཐམས་ཅད་སྣོད་དང་མི་ལྡན་པ་རྣམས་ཀྱི་མདུན་དུ་མ་སྨྲ་ཞིག་ཅེས་གསང་བར་གདམས་པ་ནི། སྤྱི་བོར་རྡོ་རྗེ་བཞག་སྟེ། དེང་ཁྱོད་དེ་བཞིན་གཤེགས་པ་ཐམས་ཅད་དང་རྡོ་རྗེ་རྣལ་འབྱོར་མའི་རིགས་སུ་ཞུགས་ཀྱི། དེ་བཞིན་གཤེགས་པ་ཐམས་ཅད་ཀྱི་གསང་ཆེན་དམ་པ་འདི་དེ་བཞིན་གཤེགས་པ་ཐམས་ཅད་ཀྱི་དཀྱིལ་འཁོར་དུ་མ་ཞུགས་པ་རྣམས་ཀྱི་མདུན་དུ་སྨྲ་བར་མི་བྱ་སྟེ་མ་དད་པ་རྣམས་ལ་ཡང་མ་ཡིན་ནོ། ། ཞེས་གསང་བར་གདམས་ནས།
ནང་འཇུག་གི་སླད་དུ་རྗེ་བཙུན་མའི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་ཛཿཧཱུྃ་བཾ་ཧོཿཞེས་གསུངས་ཤིང་དཀྱིལ་འཁོར་གྱི་དྲུང་དུ་ཁྲིད་ནས་ཤར་ཕྱོགས་སུ་འཁོད་པར་མོས་པས། སླར་ཡང་ཁྱད་པར་ཅན་གྱི་དོན་ལ་ནན་ཏན་དུ་གསོལ་བ་གདབ་པའི་ཡིད་ཀྱིས་དཀྱིལ་འཁོར་གྱི་ཕྱོགས་བཞི་ནས་སློབ་དཔོན་དང་དཀྱིལ་འཁོར་གྱི་དབུས་ན་བཞུགས་པའི་རྗེ་བཙུན་མ་ཐ་མི་དད་པ་ལ་མཎྜལ་སྔོན་དུ་འགྲོ་བས་གསོལ་བ་འདེབས་པ་འདིའི་རྗེས་ཟློས་ལན་བཞིའི་བར་དུ་གནང་བར་ཞུ་ཞེས་མཚམས་སྦྱར་ལ། གོ་སྐབས་ཡངས་ཤིང་བྱེད་པར་སྤྲོ་ན་དཀྱིལ་འཁོར་གྱི་ཕྱོགས་སོ་སོ་དང༌། དེ་ཙམ་མ་གྲུབ་ན་ཡིད་ཀྱིས་དེ་ལྟར་བྱེད་པར་བསམ་ཞིང་དངོས་སུ་མཎྜལ་རེ་དང༌། ལྷ་མོ་ལུས་ངག་ཡིད་ཀྱིས་སུ། ། ཡེ་ཤེས་རྒྱ་མཚོ་ཁྱོད་ཕྱག་འཚལ། ། ཇི་ལྟར་སངས་རྒྱས་སྟོབས་ཆེན་གྱིས། ། ཐམས་ཅད་ཡེ་ཤེས་བྱིན་བརླབས་པ། ། དེ་བཞིན་བདག་རྒྱུད་དག་ལ་ཡང༌། ། ཡེ་ཤེས་རྒྱུན་གྱིས་མཛད་དུ་གསོལ། །
ཞེས་འདི་སྤྲུ་ལུང་པའི་ཡིག་ཆར་གོང་དུ་འབྱུང་ཡང་སྐབས་འདིར་བྱས་ན་སྤྱི་དང་མཐུན་པས་ལེགས། སྤེལ་ལ་ལན་བཞི་བྱའོ། ། དེ་ལྟར་གསོལ་བ་བཏབ་ནས་ནང་འཇུག་གི་དངོས་གཞི་ཡེ་ཤེས་དབབ་པའི་སླད་དུ་དམིགས་པ་འདི་བཞིན་དུ་མཛོད། ཁྱེད་རང་རྣམས་ཀྱི་སྙིང་གའི་དབུས་སུ་བྃ་ཡིག་དམར་པོ་མར་མེ་ལྟར་འབར་བ་ཞིག་གསལ་བཏབ་སྟེ། ཆོས་ཐམས་ཅད་སྒྱུ་མ་ལྟ་བུར་ཤེས་པའི་ངང་ནས་བྃ་ཡིག་ལ་སེམས་ཞུགས་པ་བཞིན་ཆེར་གྱིས་གཏད་པས་དེ་ལས་འོད་ཟེར་འཕྲོས། རང་རང་གི་ལུས་དང་ཁམས་གསུམ་ཐམས་ཅད་གང་བས་ཁམས་གསུམ་ཐམས་ཅད་འོད་དུ་ཞུ། མེ་ལོང་ལ་ཧས་བཏབ་པ་ལྟར་རིམ་གྱིས་བསྡུས་ཏེ་རང་རང་གི་ལུས་ལ་ཐིམ། ལུས་ཀྱི་རྐང་པ་གཉིས་བརླ་ལ། དེ་ལྟོ་བ་ལ། དེ་སྐེད་པ་ལ།
དེ་སྙིང་ག་ལ། ལག་པ་གཉིས་དཔུང་པ་ལ། དེ་སྙིང་ག་ལ། དེ་མགྲིན་པ་ལ། དེ་མགོ་བོ་ལ། དེ་སེམས་ལ། དེ་ནམ་མཁའ་ལ། དེའང་རང་བཞིན་གྱིས་འོད་གསལ་བར་གྱུར་པར་མོས་པ་མཛོད། དེའི་ངང་ལས་ཆོས་འབྱུང་གི་ནང་དུ་པདྨ་དང་ཉི་མ་ལ་གནས་པའི་བྃ་ཡིག་དམར་པོ་ལས་ཁྱེད་རང་རྣམས་བཅོམ་ལྡན་འདས་མ་རྡོ་རྗེ་ཕག་མོ་རིག་པ་འཛིན་མར་གྱུར་པ་ནི། ཞལ་གཅིག་ཕྱག་གཉིས་མ་ཛ་བའི་མེ་ཏོག་ལྟར་དམར་བའི་མདངས་ཅན་ཞལ་མཆེ་བ་གཙིགས་ཤིང་ཁྲོ་གཉེར་དང་བཅས་པས་སྟེང་དུ་ཕྱོགས་པ།
དམར་ལ་ཟླུམ་པའི་སྤྱན་གསུམ་གྱེན་དུ་གཟིགས་པ། དབུ་སྐྲ་ནག་པོ་སིལ་བུ་ཐུར་དུ་འཕྱང་བ། ཕྱག་གཡོན་བདུད་རྩིས་གང་བའི་ཐོད་པ་དང་བཅས་པས་ཞབས་གཡོན་གྱི་སྒྱིད་ཁུང་ནས་འཁྱུད་ཅིང་སྟེང་དུ་བཏེག་ནས་ཐོད་པའི་བདུད་རྩི་ཞལ་དུ་གསོལ་བའི་ཚུལ་དུ་འཛིན་པ། གཡས་ན་རྡོ་རྗེ་རྩེ་ལྔ་པ་འཛིན་པས་ཞབས་གཡས་པུས་མོ་བཙུགས་པའི་རྟིང་པ་ལ་བསྣུན་པ། མནྡཱ་ར་དང༌། མྱ་ངན་མེད་པ་དང༌། ཡོངས་འདུའི་མེ་ཏོག་གི་ཕྲེང་བ་གཡོན་ན་འཛིན་ཅིང་རྒྱན་གཞན་ཐམས་ཅད་སྤངས་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པའི་གནས་རྣམས་སུ་ཟླ་བའི་གདན་ལ་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ། སྙིང་གར་ཧྃ་ཡོཾ་སྔོན་མོ་གཤིན་རྗེ་མ། ཁར་ཧྲིཾ་མོཾ་དཀར་མོ་རྨོངས་བྱེད་མ།
མཚོགས་མར་ཧྲིཾ་ཧྲིཾ་སེར་མོ་སྐྱོད་བྱེད་མ། སྤྱི་གཙུག་ཏུ་ཧཱུྃ་ཧཱུྃ་ལྗང་གུ་སྐྲག་བྱེད་མ། ཚིགས་ཆེན་བརྒྱད་ལ་ཕཊ་ཕཊ་དུད་ཀ་ཙཎྜི་ཀ དཔྲལ་བར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ་སྔོན་པོ། མིག་སོགས་བུ་ག་ཐམས་ཅད་ལ་ཧཱུྃ་ཡིག་རེ་རེས་མཚན་པ། མཁའ་འགྲོ་དུ་མ་སྤྲོ་ཞིང་སྡུད་པའི་སྐུར་གྱུར་པར་མོས་པ་དང་བཅས་ཏེ་སེམས་འཛིན་པར་ཞུ། ཡང་ཁྱེད་རང་རྣམས་ལྷ་མོར་གསལ་བ་བྃ་ཡིག་ཆེན་པོ་གཅིག་ཏུ་གྱུར། དེ་ཇེ་ཆེ་ཇེ་ཆེ་ལ་མཐར་ནམ་མཁའ་དང་འདྲེས་པའི་སྟོང་ཉིད་ཀྱི་ངང་དུ་མཉམ་པར་འཇོག་པར་ཞུ།
སླར་ཡང་ཁྱེད་རང་རྣམས་ལྷ་མོའི་སྐུར་ལམ་སྟེ་གསལ་བའི་ལྟེ་བར་ཆོས་འབྱུང་ཟུར་དྲུག་པའི་དབུས་སུ་བྃ་ཡིག་ལ་ཨོཾ་གསུམ་མའི་སྔགས་ཀྱི་ཕྲེང་བས་བསྐོར་བ་གྲྭ་བཞིར་དགའ་བ་འཁྱིལ་པ་དང་བཅས་གསལ་བཏབ་ནས་གཡོན་སྐོར་དུ་དྲག་ཏུ་འཁོར་བ་ལ་སེམས་བཟུང་ནས་དྲོད་ཀྱི་ཡེ་ཤེས་སྐྱེས། འཁོར་ལོ་དེ་ཉིད་གསང་གནས་སུ་འཁོར་བ་དང༌། དགའ་བ་འཁྱིལ་པ་གཡོན་དུ་འཁོར་བ་ལ་སེམས་བཟུང་བས་བདེ་བའི་ཡེ་ཤེས་སྐྱེས། མཛོད་སྤུར་དགའ་བ་འཁྱིལ་པ་གཡོན་སྐོར་དུ་འཁོར་བ་ལ་སེམས་བཟུང་བས་མི་རྟོག་པའི་ཡེ་ཤེས་སྐྱེས་ཤིང་ལུས་ཐམས་ཅད་དྲོད་དང་བདེ་བས་གང༌། དེའི་ཚེ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱང་རྡོ་རྗེ་རྣལ་འབྱོར་མའི་རྣམ་པར་སྤྱན་དྲངས་ཏེ་ལུས་ལ་སིབ་སིབ་ཐིམ་པས་སངས་རྒྱས་ཐམས་ཅད་ཀྱི་ཡེ་ཤེས་རྒྱུད་ལ་ཞུགས་པར་མོས་པ་མཛོད་ཅེས་བརྡ་སྦྱར་ལ། གུ་གུལ་གྱིས་བདུག ཌཱ་མ་རུས་ཐོག་དྲངས་པའི་རོལ་མོའི་སྒྲ་དྲག་ཏུ་བྱ་ཞིང་ཨོཾ་གསུམ་མའི་སྔགས་བརྗོད་པས་དབབ། དེ་ལྟར་ཡེ་ཤེས་ཕབ་པས་ལུས་བདེ་ཞིང་གར་བྱེད་པ་དང༌། ངག་སཾ་སྐྲྀ་ཏའི་སྐད་སྨྲ་བ་དང༌། ཡིད་ལ་བདེ་གསལ་མི་རྟོག་པའི་ཉམས་ཅི་རིགས་པ་འབྱུང་བ་ཡིན་ལ།
དེ་བརྟན་པར་བྱ་བའི་ཕྱིར་སྤྱི་བོར་རྡོ་རྗེ་རྒྱ་གྲམ་དུ་བཞག་སྟེ་བརྟན་པར་བྱས་པར་མོས་པ་མཛོད། ཏིཥྛ་བཛྲ་ཞེས་བརྗོད། དཀྱིལ་འཁོར་གྱི་ལྷ་ལ་མེ་ཏོག་འདོར་བ་ནི། འདི་ན་རྗེ་བཙུན་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་བཞུགས་པ་ཡིན་ཏེ། རིམ་པ་ལྟར་བྱོན་ནས་གཡོན་པའི་ཕྱག་གིས་མེ་ཏོག་དེ་རྗེ་བཙུན་མའི་དབུ་ལ་ཕུལ་བར་མོས་ཏེ། ཨོཾ་པྲ་ཏཱིཙྪ་བཛྲ་ཧོཿ ཞེས་གསུང་ཞིང་མེ་ཏོག་འདོར་བར་ཞུ། དེ་ཉིད་སློབ་དཔོན་གྱིས་བླངས་ཏེ་ཁྱེད་རང་རྣམས་ཀྱི་སྤྱི་བོར་བཞག་སྟེ་སྔགས་ཀྱི་ཕྲེང་བར་བྱིན་གྱིས་བརླབས་པར་མོས་པ་མཛོད། ཨོཾ་པྲ་ཏི་གྲྀཧྞ་སྟྭཾ་ཨི་མཾ་སཏྭ་མ་ཧཱ་བ་ལ་ཨོཾ། ཞེས་པས་བྱིན་གྱིས་བརླབས་ནས།
སློབ་དཔོན་གྱིས་ཨོཾ་བཛྲ་ནེ་ཏྲ་ཨ་པ་ཧཱ་ར་པ་ཊ་ལཾ་ཧྲཱིཿཏྲྃ། ཞེས་པས་ཁྱེད་རང་རྣམས་ཀྱི་མ་རིག་པའི་ལིང་ཏོག་དང་མིག་རས་ལྷན་ཅིག་ཏུ་བསལ་ཏེ། དཀྱིལ་འཁོར་གྱི་ལྷ་ངོ་བསྟན་པ་ནི། འདི་ན་རྗེ་བཙུན་རྡོ་རྗེ་རྣལ་འབྱོར་མའི་སིནྡྷུ་རའི་དཀྱིལ་འཁོར་བཞུགས་པ་ཡིན་ཏེ། ཆོས་འབྱུང་ལ་གནས་པའི་པད་ཉིའི་སྟེང་དུ་བཅོམ་ལྡན་འདས་མ་རྡོ་རྗེ་ཕག་མོ་རིག་པ་འཛིན་མ་རྩེན་མ་ཞལ་གཅིག་ཕྱག་གཉིས་མ་ཛ་བའི་མེ་ཏོག་ལྟར་དམར་བའི་མདངས་ཅན། ཞལ་མཆེ་བ་གཙིགས་ཤིང་ཁྲོ་གཉེར་དང་བཅས་པས་སྟེང་དུ་ཕྱོགས་པ། དམར་ལ་ཟླུམ་པའི་སྤྱན་གསུམ་གྱེན་དུ་གཟིགས་པ། དབུ་སྐྲ་ནག་པོ་སིལ་བུ་ཐུར་དུ་འཕྱང་བ། ཕྱག་གཡོན་བདུད་རྩིས་གང་བའི་ཐོད་པ་དང་བཅས་པས་ཞབས་གཡོན་གྱི་སྒྱིད་ཁུང་ནས་འཁྱུད་ཅིང་སྟེང་དུ་བཏེག་ནས་ཐོད་པའི་བདུད་རྩི་ཞལ་དུ་གསོལ་བའི་ཚུལ་དུ་འཛིན་པ། གཡས་ན་རྡོ་རྗེ་རྩེ་ལྔ་པ་འཛིན་པས་ཞབས་གཡས་པུས་མོ་བཙུགས་པའི་རྟིང་པ་ལ་བསྣུན་པ།
མནྡཱ་ར་དང༌། མྱ་ངན་མེད་པ་དང༌། ཡོངས་འདུའི་མེ་ཏོག་གི་ཕྲེང་བ་གཡོན་ན་འཛིན་ཅིང་བརྒྱན་གཞན་ཐམས་ཅད་སྤངས་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ་སྟེ། མདོར་ན་རྗེ་བཙུན་རྡོ་རྗེ་རྣལ་འབྱོར་མ་རིག་པ་འཛིན་མའི་དཀྱིལ་འཁོར་རྟེན་དང་བརྟེན་པར་བཅས་པ་མངོན་སུམ་བཞིན་དུ་གཟིགས་པའི་མོས་པ་མཛོད། དེས་དཀྱིལ་འཁོར་དུ་འཇུག་པའི་ཆོས་རྣམས་གྲུབ་ནས། ཞུགས་པའི་དཀྱིལ་འཁོར་དུ་དབང་བཞི་བྱིན་རླབས་ཀྱི་ཚུལ་དུ་བསྐུར་བ་ཞུ་བའི་ཡོན་ཏན་མཎྜལ་འབུལ་བར་ཞུ། མཎྜལ་ཕུལ་ནས་གསོལ་བ་འདེབས་པ་འདིའི་རྗེས་ཟློས་ལན་གསུམ་མཛོད། བྱང་ཆུབ་རྡོ་རྗེ་སངས་རྒྱས་ལ། ། མཆོད་ཆེན་ཇི་ལྟར་སྩལ་བ་ལྟར། །
བདག་ཀྱང་བསྐྱབ་པའི་དོན་གྱི་ཕྱིར། ། ནམ་མཁའི་རྡོ་རྗེ་དེང་བདག་སྩོལ། ། ཞེས་པས་གསོལ་བ་བཏབ་ནས་དམིགས་པ་འདི་བཞིན་མཛོད། དཀྱིལ་འཁོར་གྱི་ཤར་ཕྱོགས་སུ་རིན་པོ་ཆེའི་ཁྲི་དང་པད་ཟླའི་གདན་ལ་ཁྱེད་རང་རྣམས་རྗེ་བཙུན་རྡོ་རྗེ་རྣལ་འབྱོར་མའི་ང་རྒྱལ་གྱིས་འཁོད་པའི་སྟེང་དུ་གདུགས་དཀར་པོ་གསེར་གྱི་ཡུ་བ་ཅན་དང༌། གཡས་སུ་རྒྱལ་མཚན། གཡོན་དུ་བ་དན། ཁོར་ཡུག་ཏུ་མཆོད་པའི་སྤྲིན་ཚོགས་དང་བཅས་པ་ལ། རྗེ་བཙུན་མའི་ཐུགས་ཀ་ནས་སྤྲུལ་པའི་དབང་གི་ལྷ་རྣམས་ཀྱིས་གེགས་སྐྲོད་པ་དང༌། མཆོད་པ་དང་བཀྲ་ཤིས་ཀྱི་གླུ་དང་བཅས་པ་བརྗོད་ཅིང་གཙོ་མོའི་ཕྱག་ན་བུམ་པ་དཀར་པོ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ་ཁྱེད་རང་རྣམས་ཀྱི་སྤྱི་བོར་བཞག་ཅིང་དབང་བསྐུར་བར་མོས་པ་མཛོད། ལས་ཀྱི་རྡོ་རྗེས་བུམ་པ་སློབ་མའི་ཕྱོགས་སུ་བཏེག
སློབ་དཔོན་གྱིས་རྡོ་རྗེ་དྲིལ་བུ་འཛིན་ཅིང་མེ་ཏོག་འཐོར་བ་དང་བཅས་ཏེ། བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་བ། ། ཧེ་རུ་ཀ་དཔལ་འཇིགས་བྱེད་རྒྱལ་པོ་འབར་བའི་སྐུ། ། ཤེས་རབ་ཕག་མོའི་པདྨར་རྡོ་རྗེ་རོལ་མཛད་པའི། ། བདེན་པ་དེས་ཀྱང་བདེ་མཆོག་ལ་གནས་བཀྲ་ཤིས་ཤོག ། ཧེ་རུ་ཀ་དཔལ་འབར་བའི་སྐུ་མངའ་བ། ། ཧ་ཧའི་གད་རྒྱངས་ས་གསུམ་གཡོ་བར་བྱེད། ། ཧཱུྃ་ཧཱུྃ་ཕཊ་ཕཊ་བདུད་ཀྱི་གླད་འགེམས་པའི། ། བདེ་མཆོག་འཁོར་ལོའི་བཀྲ་ཤིས་དེང་འདིར་སྩོལ། ། ཨེ་ཝྃ་མཉམ་པར་སྦྱོར་བ་སྔགས་ཀྱི་སྐུ། །
ཨཱ་ལི་ཀཱ་ལི་གཉིས་མེད་རོལ་པའི་གསུང༌། ། ཨོཾ་གྱི་ངོ་བོར་སོན་པའི་ཐུགས་མངའ་བ། ། རྡོ་རྗེ་ཕག་མོའི་བཀྲ་ཤིས་དེང་འདིར་སྩོལ། ། ཞེས་བརྗོད་པའི་མཐར་བུམ་པ་སྤྱི་བོར་བཞག་ཅིང༌། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གིས་དབང་བསྐུར་རོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཙཀྲ་ཝཱི་ར་སྟྭཾ།
ཨ་བྷི་ཥིཉྩ་མཾ། བཛྲཱི་བྷ་ཝ་ཨ་བྷི་ཥིཉྩ་ཧཱུྃ་ཞེས་གསུང་ཞིང་དབང་བསྐུར་བས་ཁྱེད་རང་རྣམས་ཀྱི་ལུས་ཐམས་ཅད་བྱང་ཆུབ་སེམས་ཀྱི་ཆུ་རྒྱུན་གྱིས་གང༌། ཆུ་ལྷག་མ་ཡར་ལུད་པ་ལས་མི་བསྐྱོད་པ་སོགས་སངས་རྒྱས་རིགས་ལྔས་དབུར་བརྒྱན། རྗེ་བཙུན་མའི་ཐུགས་ཀ་ནས་སྤྲོས་པའི་ལྷ་མོ་མེ་ཏོག་མ་ལ་སོགས་པ་རྣམས་ཀྱིས་ཀྱང་མཆོད་པར་མོས་པ་མཛོད། ཨོཾ་བཛྲ་པུཥྤེ་ཨཱཿཧཱུྃ་སོགས་ནས། ནཻ་ཝི་དྱའི་བར་སྦྱར་བས་མཆོད། དེ་ནས་ཁྱེད་རང་རྣམས་དཀྱིལ་འཁོར་གྱི་ནུབ་ཕྱོགས་སུ་འཁོད་པའམ། འཁོད་པར་མོས་ཏེ་སྔགས་ཀྱི་བཟླས་ལུང་གི་སླད་དུ་དམིགས་པ་འདི་བཞིན་མཛོད། སློབ་དཔོན་ལ་རྗེ་བཙུན་མ་དངོས་ཡིན་སྙམ་པའི་གུས་འདུད་དྲག་པོ་བྱས་པས་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་སྔགས་ཀྱི་ཕྲེང་བ་བྱེ་རུ་བསྟར་ལ་བརྒྱུས་པ་ལྟར་བསམ་གྱིས་མི་ཁྱབ་པ་བྱུང༌། སློབ་དཔོན་གྱི་ཞལ་ནས་ཐོན།
དེ་ལས་འོད་ཟེར་འཕྲོས་པས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་དཔའ་བོ་དང་རྣལ་འབྱོར་མ་རྣམས་ཀྱི་ཐུགས་ཀ་ནས་ཐུགས་གཉིས་སུ་མེད་པའི་ཡེ་ཤེས་དང༌། བྱིན་རླབས་ཐམས་ཅད་སྔགས་ཕྲེང་གི་རྣམ་པར་སྤྱན་དྲངས་ཏེ། ཞལ་ནས་ཐོན་པའི་སྔགས་ཕྲེང་དང་དབྱེར་མེད་དུ་གྱུར་པ་དེ་ཉིད་ཁྱེད་རང་རྣམས་རྗེ་བཙུན་མའི་སྐུ་ཅན་དུ་གྱུར་པའི་ཞལ་དུ་ཞུགས། ཐུགས་ཀའི་བྃ་ཡིག་གི་མཐར་གཡོན་སྐོར་དུ་དམར་འཁྱིལ་གྱིས་འཁོད་པར་མོས་པ་བྱས་ཏེ་སྔགས་འདིའི་རྗེས་ཟློས་ལན་གསུམ་མཛོད། ཅེས་བརྗོད་ལ་ཨོཾ་གསུམ་མའི་རྗེས་ཟློས་བྱེད་དུ་གཞུག དེ་བརྟན་པར་བྱ་བའི་སླད་དུ་སློབ་དཔོན་གྱིས་ལག་པ་གཡོན་པ་རྡོ་རྗེ་དང་བཅས་པ་ཁྱེད་རང་རྣམས་ཀྱི་སྤྱི་བོར་བཞག་ཅིང་སྔགས་བརྗོད་པས་བྱིན་གྱིས་བརླབས་པའི་མོས་པ་མཛོད། ཅེས་བརྗོད་ལ་ཐལ་མོ་སྤྱི་བོར་བཞག་ཅིང་སྔགས་བརྗོད། སྤྱོད་པའི་རྗེས་གནང་གི་སླད་དུ། ཁྱེད་རང་རྣམས་རྗེ་བཙུན་མའི་སྐུའི་རྣམ་འགྱུར་དུ་བྱས་པའི་ཕྱག་གཡོན་དུ་བདུད་རྩི་དང༌། གཡས་སུ་རྡོ་རྗེ་བཟུང་ནས་དམིགས་པ་འདི་བཞིན་དུ་མཛོད།
སེམས་ཅན་གྱི་དོན་བྱ་བའི་ཕྱིར་སྤྱོད་ཡུལ་གྱི་གནས་སུ་འཇུག་པར་འདོད་པས་མཁའ་འགྲོ་སྤྲོ་བསྡུ་དང་བཅས་ནམ་མཁའ་ལ་འཕུར་ཞིང༌། མ་ན་བྷཾ་ག་དང༌། དཔལ་གྱི་རིའི་རྩེ་མོར་རིམ་གྱིས་ཕྱིན་ཏེ། མནྡཱ་ར་དང༌། མྱ་ངན་མེད་པ་དང༌། ཡོངས་འདུ་རྣམས་སྐྱེས་པའི་ལྡུམ་གྱི་རྭ་བ་རྩེ་མོ་བརྒྱད་དང་ལྡན་པའི་རིན་པོ་ཆེའི་ཁང་པར་ཞུགས་པར་བསམས་ལ། ཞབས་གཡོན་བརྐྱངས་པའི་མཐིལ་རི་ལ་བརྡབས་པས་བརྟན་གཡོ་ཐམས་ཅད་བསྐྱོད་ཅིང་སེམས་ཅན་ཐམས་ཅད་ཀྱི་རྒྱུད་བདེ་བས་གང་ཞིང་འོད་དུ་ཞུ་ནས་བདུད་རྩིའི་རང་བཞིན་དུ་གྱུར་པ་རྣམས་རླུང་འཇུག་པ་དང་བསྟུན་ནས་གཡོན་གྱི་ཐོད་པར་བསྡུས་ཤིང་སྣ་བུག་གཡོན་ནས་བཏུང་བས་ཟག་མེད་ཀྱི་བདེ་བས་རྒྱུད་གང་བར་མོས་པ་མཛོད། ཅེས་སྒོམ་དུ་གཞུག་ཅིང་བདུད་རྩི་སྦྱིན། དེ་དག་ནི་སྔགས་དང་སྤྱོད་པའི་རྗེས་སུ་གནང་བ་སྟེ། དེ་ལྟར་ན་ཁྱེད་རྣམས་ཀྱིས་བུམ་པའི་དབང་བསྐུར་བ་བྱིན་རླབས་ཀྱི་ཚུལ་གྱིས་ཐོབ་པ་ཡིན་ནོ། །
གསང་དབང་གི་སླད་དུ། ཐབས་བདེ་བ་ཆེན་པོ་མཚོན་པར་བྱེད་པ་ཤ་ཆེན་ནམ་ཤ་ཕལ་པ་མར་ལ་བཙོས་པ་ཕྱག་གཡས་དང༌། ཤེས་རབ་སྟོང་པ་ཉིད་མཚོན་པར་བྱེད་པ་སིནྡྷུ་རའི་དཀྱིལ་འཁོར་གྱི་འོག་གི་ཐོད་པའི་བདུད་རྩི་ཕྱག་གཡོན་དུ་བྱིན་ཏེ་དེའང་བསྐུར་བར་མོས་པ་མཛོད། ཅེས་བརྗོད་ལ་ཨོཾ་གསུམ་མའི་སྔགས་བརྗོད་བཞིན་དུ་བྱིན། དེས་ཁྱེད་རྣམས་ཀྱིས་གསང་བའི་དབང་བསྐུར་བ་བྱིན་རླབས་ཀྱི་ཚུལ་གྱིས་ཐོབ་པ་ཡིན་ནོ། ། ཤེས་རབ་ཡེ་ཤེས་ཀྱི་དབང་གི་སླད་དུ། སིནྡྷུ་རའི་མཎྜལ་གྱི་ལྷ་མོའི་གནས་གསུམ་ནས་བླངས་པའི་རྡུལ་ཚོན་གྱིས་ཁྱེད་རང་རྣམས་ཀྱི་གནས་གསུམ་དུ་ཐིག་ལེ་བཀོད་པ་ལ་བརྟེན་ནས། རྗེ་བཙུན་མའི་སྐུ་གསུང་ཐུགས་ཀྱི་དངོས་གྲུབ་ཐམས་ཅད་སྩལ་ཞིང་ལུས་སེམས་ལ་བདེ་བས་ཁྱབ་ཅིང་རྒྱས་པར་མོས་པ་མཛོད། རྩ་སྔགས་བརྗོད་བཞིན་དུ་ཐིག་ལེ་བྱ། དེས་ཁྱེད་རྣམས་ཀྱི་ཤེས་རབ་ཡེ་ཤེས་ཀྱི་དབང་བསྐུར་བ་བྱིན་རླབས་ཀྱི་ཚུལ་གྱིས་ཐོབ་པ་ཡིན་ནོ། །
དབང་བཞི་པའི་སླད་དུ། ཆོས་ཐམས་ཅད་སྐྱེ་འགག་མེད་པ་སྤྲོས་པའི་མཐའ་ཐམས་ཅད་དང་བྲལ་བར་ཤེས་པར་བྱས་ཏེ་དེའི་ངང་དུ་ཅུང་ཟད་རེ་མཉམ་པར་འཇོག་པར་ཞུ། དེས་ཁྱེད་རྣམས་ཀྱིས་དབང་བཞི་པ་བྱིན་རླབས་ཀྱིས་ཐོབ་པ་ཡིན་ནོ། ། བར་འདིར་སྒྲུབ་ཐབས་ཀྱི་ལུང་བཀླག་ཅིང༌། རྗེས་དམ་ཚིག་ཁས་བླང༌། གཏང་རག་གི་མཎྜལ། ལུས་ལོངས་སྤྱོད་འབུལ་བ་རྣམས་སྤྱི་ལྟར་བྱ། དེ་རྣམས་ཀྱི་སྒོ་ནས་རྗེ་བཙུན་རྡོ་རྗེ་རྣལ་འབྱོར་མ་མཻ་ཏྲི་མཁའ་སྤྱོད་དུ་གྲགས་པའི་བྱིན་རླབས་ཀྱི་བཀའ་ཟབ་མོ་ལེགས་པར་གསན་པ་ཡིན་པས་རང་གཞན་གྱི་དོན་རྒྱ་ཆེན་པོ་མཛད་པར་ཞུ། བསོད་ནམས་འདི་ཡིས་སོགས་བརྗོད་ལ་སློབ་མ་རྣམས་རང་གནས་སུ་གཏང༌། ཚོགས་ཀྱི་མཆོད་པ་ཡོད་ན་སྤྱི་ལྟར་བྱ་ཞིང་དགའ་སྟོན་ལ་ལོངས་སྤྱད།
གསུམ་པ་ནི། མཆོད་པ་རྣམས་ཞལ་བསོས་ལ་བསང་སྦྱང་བྱིན་གྱིས་བརླབ། ཕྱི་ནང་གི་མཆོད་པ་དང༌། བསྟོད་པས་བསྟོད། ཧེ་རུ་ཀའི་ཡིག་བརྒྱ་ལན་གསུམ་དང༌། མ་འབྱོར་པ་དང་སོགས་ཀྱིས་ནོངས་པ་བཟོད་པར་གསོལ། ཨོཾ་ཁྱེད་ཀྱིས་སོགས་ནས། བཛྲ་མུཿས་སིནྡྷུ་རའི་ཡེ་ཤེས་པ་དང༌། བུམ་ནང་གི་ཡེ་ཤེས་པ་དང༌། གཏོར་མགྲོན་གྱི་ཡེ་ཤེས་པ་རྣམས་གཤེགས།
མདུན་བསྐྱེད་ཀྱི་དམ་ཚིག་པ་སིནྡྷུ་རའི་རང་བཞིན་དུ་གྱུར་པར་བསམ། རང་གི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ལྟེ་བར་ཨོཾ་བྃ་སོགས་གོ་ཆ་དགོད། དགེ་བ་འདི་ཡིས་མྱུར་དུ་བདག ། རྡོ་རྗེ་ཕག་མོ་འགྲུབ་གྱུར་སོགས་བསྔོ་སྨོན་དང་བཀྲ་ཤིས་ཇི་ལྟར་རིགས་པར་བརྗོད། ལས་ཀྱི་རྗེས་མི་མངོན་པར་བྱའོ། ། བཞི་པ་ནི། བྱིན་རླབས་ཀྱི་སྐབས་ཡིག་རྙིང་དང༌། སྒྲུབ་ཐབས་རིན་འབྱུང་སོགས་ལས་གོང་དུ་བཀོད་པ་དང་ཅུང་ཟད་མི་མཐུན་པའི་ཁྱད་པར། བུམ་དབང་གི་སྐབས་སུ་བྱུར་བསལ་བ་སྔོན་དུ་འགྲོ་བས་སློབ་མ་ལྷ་མོར་བསྐྱེད་ཅིང་གོ་ཆ་སོགས་བཀོད་པར་ཆུ་དབང་བསྐུར། གསང་དབང་འདྲ།
བྱིན་རླབས་ཀྱི་དངོས་གཞི་སློབ་མ་ལྷར་གསལ་བ་དང༌། རྩ་སྔགས་ཀྱི་བྱིན་གྱིས་བརླབ་པ་དང༌། བདུད་རྩིས་འཐོར་འཐུང་བྱ་བ་སྔོན་དུ་འགྲོ་བས། གོང་བུ་བསྡུ་བ། རྗེས་གཞིག དྲོད་དང༌། མི་རྟོག་པ་དང༌། བདེ་བའི་ཡེ་ཤེས་དབབ་པ་རྣམས་ཀྱི་མཐར་བརྟན་པར་བྱེད་པ་རྣམས་དབང་གོང་མ་གཉིས་ཀྱི་དོན་ཐུབ་དང༌། སྦྱོང་བའི་རྗེས་གནང་སྦྱིན་པར་མཛད་དེ། རྒྱ་གཞུང་གི་དགོངས་པར་གསུངས་པ་དོན་ལ་གནས་མོད།
འདིར་བཀོད་པའང་སྤྲུ་ལུང་པའི་ཡིག་ཆ་ལས། བླ་མ་བརྒྱུད་པའི་ཕྱག་ལེན་གྱིས་གོང་འོག་འབྲེལ་བསྡེབས་ཏེ་དོན་གྱི་གནད་ཚང་བར་མཛད་པ་ལྟར་ལ་རྒྱ་གཞུང་སོགས་ཀྱི་དགོངས་པ་མེད་དུ་མི་རུང་པས་ཅུང་ཟད་བརྒྱན་ཏེ་བཀོད་པ་ཡིན་པས་འགལ་བར་མི་བསམ་ཞིང༌། ཁྱད་པར་རང་ལུགས་ལ་དེང་སང་གི་བར་དུ་བླ་མ་རྣམས་ཀྱི་ཕྱག་བཞེས་ཀྱང་འདི་ལྟར་མཛད་པ་ཡིན་ནོ། ། ངག་དབང་ཆོས་གྲགས་ཀྱི་ཡིག་ཆ་ནི་སྤྲུ་ལུང་པའི་ཡི་གེའི་སྙིང་པོའི་བཅུད་ཕྱུངས་པ་ལྟ་བུར་སྣང་ནའང་ཅུང་ཟད་བསྡུས་ཆེས་པར་སྣང་ངོ༌། ། གོང་བུ་བསྡུ་བའི་སྐབས་ཇི་སྐད་དུ། རང་ལུས་སུམ་ཅུ་རྩ་དྲུག་ཁམས་ཀྱི་ཚོགས། ། མིག་སྣ་རྣ་ལྕེ་ལུས་ཏེ་དབང་པོ་ལྔ། ། ངག་དང་རྐང་ལག་བཤང་གཅི་ལས་དབང་ལྔ། ། རང་བཞིན་དག་ཀྱང་དེ་ལྟར་མ་རྟོགས་པའི། ། མ་ལུས་འགྲོ་དྲུག་སེམས་ཅན་ཚོགས། །
ལས་དང་ཉོན་མོངས་སྡུག་བསྔལ་གྱི། ། འཁོར་ལོ་བསྐོར་བ་འདི་དག་ནི། ། ངེས་པར་བྱང་ཆུབ་ལ་གཞུག་བྱ། ། ཞེས་གསུངས་ཏེ། དེ་ལྟ་བུའི་ཚུལ་ལ་དམིགས་པ་མེད་པའི་སྙིང་རྗེ་སྒྱུ་མ་ལྟ་བུས་སྣོད་བཅུད་འོད་གསལ་དུ་བསྡུ་བ་ལ་འཇུག་པ་ཡིན་ནོ། ། རྗེས་སུ་གཞིག་པ་ནི་ཡེ་ཤེས་དབབ་པའི་སྐབས་སུ་བཤད་པ་ལྟར་རང་ལུས་བྃ་ཡིག་ཏུ་གསལ་བ་སྟོང་པར་གཞུག་པ་དེ་ཡིན་ལ། གང་ལྟར་ཡང་སྟོང་ཉིད་ཀྱི་ངང་ལས་རང་རྡོ་རྗེ་རྣལ་འབྱོར་མར་བསྒོམ་པ་མན་ཆད་འདྲའོ། ། འདིའི་བསྙེན་སྒྲུབ་ལས་གསུམ་ལ་བརྟེན་ནས་མཁའ་སྤྱོད་ཀྱི་དངོས་གྲུབ་བསྒྲུབ་པའི་ཚུལ་ལ། བསྙེན་པ་ནི་སྤྲུ་ལུང་པའི་ཡིག་ཆའི་དཀྱུས་སུ་གསལ། སིནྡྷུ་ར་སྒྲུབ་པ་དང༌།
གྲུབ་ནས་ལས་ལ་སྦྱར་ཏེ་སྤྱོད་པ་བྱ་བའི་ཚུལ་ནི་དཀྱུས་སུ་མདོ་ཙམ་གསུངས་པ་ལྟར། རྒྱས་པ་ནཱ་རོ་མཁའ་སྤྱོད་ཀྱི་མན་ངག་དང་མཐུན་པས་དེའི་ཁྲིད་ཡིག་རྣམས་ལས་གསུངས་པ་ལྟར་ཤེས་པར་བྱའོ། ། རིག་པ་འཛིན་པའི་བྱིན་རླབས་ཚུལ། ། ཤིན་ཏུ་གསལ་བར་བརྗོད་པའི་དགེས། ། མཁའ་སྤྱོད་གྲུབ་པའི་ཚོགས་རྣམས་ཀྱིས། ། ས་གསུམ་འཇིག་རྟེན་རྒྱན་གྱུར་ཅིག ། ཅེས་པའང་འཇམ་མགོན་ས་སྐྱ་པ་ཆེན་པོ་སོགས་ཀྱི་ཞལ་སྔ་ནས་ཚུལ་འདིའི་བཀའ་དྲིན་ཐོབ་པ་བྱ་བྲལ་བ་འཇམ་དབྱངས་བླ་མ་དགྱེས་པའི་འབངས་མཁྱེན་བརྩེའི་དབང་པོས་བྲིས་པ་མངྒ་ལཾ་དྷཱུ་ཡཱ་ཏྲ།། ༈ ། མཻ་ཏྲི་མཁའ་སྤྱོད་མའི་བྱིན་རླབས་ཀྱི་བརྒྱུད་པའི་གསོལ་འདེབས་མཁའ་སྤྱོད་དཔལ་སྟེར་ཞེས་བྱ་བ་བཞུགས་སོ།། ༈ །རྡོ་རྗེ་འཆང་ཆེན་རྡོ་རྗེ་རྣལ་འབྱོར་མ། ། སྤྱན་རས་གཟིགས་དབང་བློ་གྲོས་རིན་ཆེན་ཞབས། །
རི་ཁྲོད་དབང་ཕྱུག་གྲུབ་ཆེན་མཻ་ཏྲི་པ། ། བཛྲ་པཱ་ཎི་རྣམས་ལ་གསོལ་བ་འདེབས། ། པདྨ་རྡོ་རྗེ་ཛ་ཡ་སེ་ན་དང༌། ། སུམ་པ་ལོ་ཙཱ་རྗེ་བཙུན་གྲགས་པའི་ཞབས། ། ས་པཎ་འཕགས་པ་ཞང་སྟོན་བྲག་ཕུག་པ། ། བློ་གྲོས་བརྟན་པ་རྣམས་ལ་གསོལ་བ་འདེབས། ། དཔལ་ལྡན་ཚུལ་ཁྲིམས་ངོར་ཆེན་རྡོ་རྗེ་འཆང༌། ། སེམས་དཔའ་ཆེན་པོ་ཤེས་རབ་བཟང་པོ་དང༌། ། མཁྱེན་རབ་ཆོས་རྗེ་ཤཱཀྱ་དོན་གྲུབ་ཞབས། ། ཀུན་དགའ་ལེགས་གྲུབ་རྣམས་ལ་གསོལ་བ་འདེབས། །
ཀུན་དགའ་ཆོས་གྲགས་མཆོག་ལེགས་རྡོ་རྗེ་དང༌། ། བསྟན་འཛིན་བཟང་པོ་མཁྱེན་རབ་བྱམས་པའི་དཔལ། ། ཀུན་དགའ་ལྷུན་གྲུབ་ལེགས་པའི་འབྱུང་གནས་དང༌། ། ཀུན་དགའ་བློ་གྲོས་རྣམས་ལ་གསོལ་བ་འདེབས། ། བསྟན་པའི་ཉི་མ་ཀུན་དགའ་རྒྱལ་མཚན་ཞབས། ། འཇམ་དཔལ་གཞོན་ནུ་རྡོ་རྗེ་རིན་ཆེན་དང༌། ། བརྒྱུད་སྲོལ་ཀུན་འདུས་རྩ་བའི་བླ་མ་སོགས། ། དངོས་བརྒྱུད་བླ་མ་རྣམས་ལ་གསོལ་བ་འདེབས། ། དབང་གིས་རྒྱུད་སྨིན་དམ་ཚིག་རྣམ་པར་དག ། བྱིན་རླབས་བདུད་རྩིས་ཡེ་ཤེས་སྐྱེ་བ་དང༌། །
རིམ་གཉིས་སྤྱོད་པར་བཅས་པའི་བསྙེན་སྒྲུབ་ཀྱིས། ། མཁའ་སྤྱོད་གོ་འཕང་འགྲུབ་པར་བྱིན་གྱིས་རློབས། ། ཞེས་པའང་འཇམ་དབྱངས་མཁྱེན་བརྩེའི་དབང་པོས་གསོལ་བ་བཏབ་པ་དགེ། ཚར་ལུགས་ཀྱི་བརྒྱུད་པ་ལྟར་ན་རྗེ་བཙུན་གོང་མ་མན་རྨོར་ཆེན་གྱིས་མཛད་པའི་ཨིནྡྲ་མཁའ་སྤྱོད་ཀྱི་བརྒྱུད་པ་དང་འདྲའོ། ། མངྒ་ལཾ།། །། ༈ བལ་ཡུལ་མཆོད་རྟེན་ཉེ་འདབས་ནས་རྒྱལ་ཡོངས་ས་ཆེན་ཞེས་པ་ལས། སློབ་བུ་ཐ་ཤལ་པ་གུ་རུས་སྤེལ་བའོ།།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
