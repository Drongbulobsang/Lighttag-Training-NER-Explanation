ས་སྐྱའི་མཁའ་སྤྱོད་བེའུ་བུམ།
པོད ༡༨
ཨིནྡྲ་བྷུ་ཏིའི་ལུགས་ཀྱི་རྡོ་རྗེ་ཕག་མོ་ཞལ་གཉིས་མའི་སྒྲུབ་ཐབས་བྱིན་རླབས་མན་ངག་དང་བཅས་པའི་སྐོར་རྣམས།
༼ཨོཾ༽ ༄༅། །རྒྱལ་ཆེན་ཨིནྡྲ་བྷུ་ཏིའི་ལུགས་ཀྱི་རྡོ་རྗེ་ཕག་མོ་ཞལ་གཉིས་མའི་སྒྲུབ་ཐབས་བྱིན་རླབས་མན་ངག་དང་བཅས་པའི་སྐོར་རྣམས་བཞུགས་སོ། ། གསེར་ཆོས། ༈ །རྒྱ་གར་སྐད་དུ། ཤྲཱི་བཛྲ་ཡོ་གི་ནཱི་སྭ་དྷ་ན། བོད་སྐད་དུ། དཔལ་རྡོ་རྗེ་རྣལ་འབྱོར་མ་སྒྲུབ་པའི་ཐབས། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཤེས་རབ ་སྟོང་ པ་ ཉིད་ དང་ཐབས་ སྙིང་རྗེའི་བདག་ཉིད་ཅན། ། གསང་བ་གསུམ་རྣམ་པར་དག་པའི་དཀྱིལ་འཁོར་གསུམ ་ཁམས་གསུམ་པ་ཡི་ངོ་བོ་ཉིད། །
དུ་ཉོན་མོངས་པ་བསྲེགས་པས་་་་་་ བསྐལ་པའི་མེ་ལྟར་འབར་བའི་འོད། ། དཔལ་ རྡོ་རྗེ་རྣལ་འབྱོར་མ་ཞབས་འདུད། ། བླ་མ་བརྒྱུད་པའི་རིམ་པ་ནི། ། ཨིནྡྲ་བྷུ་ཏི་ལྟ་བུ་ རྟོག་པ་གཅིག་པའི་སྤྱོད་ཡུལ་ཏེ། ། རྡོ་རྗེ་རྣལ་འབྱོར་མའི་སྒྲུབ་ པའི་ ཐབས། ། ཕྱི་རབས་ཀྱི་དོན་དུ་ མདོར་བསྡུས་བདག་གིས་བཤད་པར་བྱ།། ༈ ། དེ་ལ་དང་པོ་རྟེན་གྱི་གང་ཟག སྔགས་པས་ཐོག་མར་ བྱ་བའི་རིམ་པ་ རེ་ཞིག་བླ་མ་དང༌། སངས་རྒྱས་ ལ་སོགས་པའི་དཀོན་མཆོག་ རྣམས་ལ་མངོན་པར་གུས་པའི་ཡིད་ཀྱིས་ གཞན་དོན་ བྱང་ཆུབ་ཀྱི་སེམས་བརྟན་པར་བཟུང་སྟེ་ རྡོ་རྗེ་ཐེག་པའི་ཁྱད་ཆོས་སྨིན་གྲོལ་གྱི་ དབང་བསྐུར་བ་ཡང་དག་པར་ཐོབ་ནས་ཆོས་ཐམས་ཅད་ གློ་བུར་བ་མ་ཡིན་ཏེ་གདོད་མ་ནས་རྣམ་པར་དག་པ་ ངོ་བོ་ཉིད་ཀྱིས་འོད་གསལ་བའི་རང་བཞིན་ སྤྲོས་པའི་མཐའ་ཐམས་ཅད་བྲལ་བའི་སྟོང་པ་ཉིད་ ཡིན་ཡང༌། རང་གཞན་གྱི་དོན་ཕུན་སུམ་ཚོགས་པ་ སྒྲུབ་པ་ མངོན་དུ་བྱ་བའི་ཕྱིར།།
༈ ། གཉིས་པ་གནས་བསྟན་པ། དུར་ཁྲོད་ དམ་ཤིང་གཅིག་གམ་མ་མོའི་གནས་ ལ་སོགས་པ་ ཉམས་དགའ་ཞིང་ ཡིད་དང་རྗེས་སུ་མཐུན་པ་ དེ་ལ་སོགས་པའི་ དབེན་པའི་གནས་སུ་སྟན་འཇམ་པོ་ལ་རྣལ་འབྱོར་གྱི་རོལ་པས་རབ་ཏུ་བསྔགས་པའི་གནས་ ནུབ་ཕྱོགས་ཨོ་རྒྱན་ སུ་ཁ་བལྟས་ཏེ་འདུག་ནས།། ༈ ། གསུམ་པ་ཆོས་ཉམས་སུ་བླང་བའི་རིམ་པ་བསྟན་པ། དེའི་རྗེས་ལ་ རྫས་སྔགས་ཏིང་ངེ་འཛིན་གྱིས་ ལུས་དང་ངག་དང་ཡིད་དག་པའི་ཕྱིར་ལྷ་རྫས་ཀྱི་བཏུང་བ་སྦྲང་ཆང་ངམ། བུ་རམ་ཆང་ངམ། བདུད་རྩི་ཨ་མྲྀ་ཏ། ནས་ཆང ་ ་་་་་ སྦྱར་བ་ལས་བྱུང་བ་སྟེ། རྣམ་པ་གསུམ་པོ་ཇི་ལྟར་རྙེད་པ་བདུད་རྩི་ལྔ་དང་བཅས་པ་ ཐོད་པ་སོགས་ མཆོད་ཡོན་གྱི་སྣོད་དུ་བཞག་སྟེ། ཡི་གེ་གསུམ་མངོན་པར་བཟླས་ནས་གནས་གསུམ་དུ་རེག་ཅིང་ལྕེ་ལ་བཞག བཏུང་བ་ དེའི་རྗེས་འཁྲུས་བྱ་གསུངས།
དེས་ལག་པ་གཡས་ཀྱིས་གཡོན་པ་ནས་བརྩམས་ཏེ། ཡན་ལག་དང་ཉེ་བའི་ཡན་ལག་ ལ་གཏོར། དེ་ནས་ལག་པ་ཕན་ཚུན་མཉེས་ཏེ་ལུས་ལ་བྱུག ཐམས་ཅད་ལ་ འབྲུ་གསུམ་བཟླས་པའི་ཆང་གིས་ སྔགས་ཀྱི་ཁྲུས་བྱའོ། ། དེ་ཉིད་ཀྱི་མཆོད་པའི་རྫས་ དང་གཏོར་མ་ རྣམས་ ལ་གཏོར་ནས་སྔགས་སུམྦྷས་ བསང་བར་བྱའོ། ། ལག་པ་བྱིན་གྱིས་བརླབ་པ་ནི། དེའི་རྗེས་ལ། ཨོཾ་བྃ་ དམར་པོ་མཐིལ་དུ་ ཧྃ་ཡོཾ་ སྔོན་པོ་མཐེའུ་ཆུང༌། ཧྲིཾ་མོཾ་ དཀར་པོ་སྲིན་ལག ཧྲིཾ་ཧྲིཾ་ སེར་པོ་གུང་མོ།
ཧཱུྃ་ཧཱུྃ་ དུད་ཀ་མཛུབ་མོ། ཕཊ་ཕཊ་ ལྗང་གུ་མཐེ་བོང༌། ཅེས་བྱ་བའི་སྔགས་ཀྱི་ཡི་གེ་འདི་རྣམས་ཀྱིས་ལག་པ་གཡོན་པའི་སོར་མོ་རྣམས་ཡང་དག་པར་སྦྱངས་ཏེ། ལུས་ངག་ཡིད་གསུམ་གྱི་ དག་པ་བརྗོད་པར་བྱའོ། ། དེའང་དབྱིངས་ཀྱི་དག་པའི་སྔགས་ནི། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། ལུས་ངག་ཡིད་གསུམ་དག་པའི་སྔགས་ནི། ཨོཾ་བཛྲ་ཤུདྡྷཿསརྦ་དྷརྨཱཿབཛྲ་ཤུདྡྷོ྅ཧཾ། ཡེ་ཤེས་ཀྱི་དག་པའི་སྔགས་ནི། ཨོཾ་ཡོ་ག་ཤུདྡྷཿསརྦ་དྷརྨཱཿཡོ་ག་ཤུདྡྷོ྅ཧཾ།
འདི་ཡན་ཆད་ལྷ་བསྐྱེད་པའི་སྔོན་དུ་བྱ་བའོ། ། དེ་ལྟར་དག་པ་གསུམ་གྱི་སྔགས་ཀྱིས་ལས་ཉོན་དག ་ ནས་རང་གི་ལུས་ཁམས་གསུམ་ དང་ས་གསུམ་དང་ལུས་ངག་ཡིད་གསུམ་ རྣམ་པར་དག་པའི་ རྟེན་ཆོས་འབྱུང་གི་ གཞལ་ཡས་ཁང་ ཕྱི་དཀར་ལ་ནང་དམར་བ་ཉིད་ དུ་བསམས་ནས། སྐད་ཅིག་གིས་ བརྟེན་པ་ལྷ་ ལྟེ་བའི་དཀྱིལ་དུ་ ་་་་་ཐད་ཀ་ཆོས་འབྱུང་གི་སྨད་དུ་ནང་གི་རྡོ་རྗེ་ཕག་མོ་ཨོཾ་གྱི་རང་བཞིན་དུ་གནས་པ་དེ་ཞལ་ཕྱག་གི་རྣམ་པར་གསལ་བ་ཡིན་གྱི། ས་བོན་ལ་སོགས་བསྐྱེད་པ་མིན་གསུངས། རྡོ་རྗེ་ཕག་མོ་ཕྱག་གཉིས་མ་གྲི་གུག་ ་་་་་ཤེས་རབ་བརྡ་ དང༌། ཀ་པཱ་ལ་ ཐབས་ དང༌། ཁ་ཊྭཱཾ་ག་ ་་་་་ཟུང་འཇུག་ བསྣམས་པ། ་་་་་ སྙིང་རྗེ་དང་བདེ་བའི་བརྡ་ཌཱ་མ་རུ་དང་དྲིལ་བུས་མཚན་པ། དབུ་སྐྲ་གྲོལ་བ་ ་་་་་ཆགས་པའི་བརྡ་ གཅེར་མོ་ ་་་་་ཉོན་མོངས་པའི་བརྡ་ སྤྱན་གསུམ་མ་སྟེ།
ན་ཚོད་གསར་ ་་་་་བཅུ་དྲུག་ལོན་པ་ལྟ་བུ་གདུལ་བྱ་མྱུར་དུ་འདུལ་བའོ། པས་མཛེས་པ་ལ། ཕྱག་རྒྱ་ལྔ་ ་་་་་རིགས་ལྔ་ཡོངས་སུ་དག་པའི་བརྡ་ ཡིས་རྣམ་པར་བརྒྱན། ། སངས་རྒྱས་ལྔ་ཡི་ ་་་་་རྡོ་རྗེའི་ཕྲེང་པས་བརྒྱུས་པའི་ཐོད་པ་ཁ་དོག་ལྔ་པས་དབུ་གཉིས་ཀ་བརྒྱན་པ་དེའི་སྟེང་ན་སངས་རྒྱས་རིགས་ལྔས་མཚན་པའམ། ཡང་ན་ཐོད་པ་ལྔ་པོ་དེ་རིགས་ལྔའི་ངོ་བོར་བསྒོམ་པའོ།། ཅོད་པན་ཅན། ། ཞབས་གཡས་བསྐུམ་པའི་ སྐྱིལ་ཀྲུང་ཕྱེད་པའི་གར་གྱིས་ནི། ། པད་ཉི་མེ་ཡི་དབུས་ན་བཞུགས་ པ་སྟེ་འོག་ཏུ་ཆོས་འབྱུང༌། དེའི་སྟེང་པདྨ། དེའི་སྟེང་རོ།
དེའི་སྟེང་ཉི་མ་མེ་ལྟར་འབར་བ ། ། ཛ་བ་ ་་་་་མེ་ཏོག་དམར་པོ་ཞིག་གོ ་ སིནྡྷུ་ར་ཡི་མདོག ་་་་་ བདེ་བ་ཆེན་པོའི་རོ་ལ་མཆོག་ཏུ་ཆགས་པའི་བརྡ། ། དེ་འདྲའི་གཟུགས་འཆང་ལྷ་མོ་ནི། ། བླ་མས་ཇི་ལྟར་བསྟན་པ་ རྣལ་འབྱོར་རིག་པས་རྟག་ཏུ་བསྒོམ། ། དེ་ཡི་གཡས་ན་ཕག་གདོང་སྟེ། སེར་བ་དང་དམར་བ་གཉིས་ལས་འདི་དམར་བའི་ལུགས་ཡིན། དེའང་དམར་བ་སྤུ་མེད་པ་མཆེ་བ་གཙིགས་པ་སྟེ་ཞལ་ཕྱག་ལ་གཙང་དམེ་མེད་བ་དོན་དམ་པའི་བདེན་པ་ལ་དགེ་མི་དགེ་ཐམས་ཅད་ལ་རྣམ་རྟོག་མེད་པའི་བརྡ། ། དེ་བཞིན་གཡོན་པ་ཁྲོ་མོའི་ཞལ། །
ཀུན་རྫོབ་དང་ནི་དོན་དམ་གཉིས། ། ཞལ་ནི་གཉིས་སུ་རབ་ཏུ་བརྗོད། ། བླ་མའི་མན་ངག་ལམ་གྱིས་ནི། ལྷ་སྒྲུབ་པའི་སྒོམ་པ་དང་གོང་གི་སྔགས་ས་བོན་ཡང་རང་ཆས་སུ་བསྒོམ། དབུ་རྒྱན་ཡང་རང་ཆས་སུ་སྟེ་རིགས་བདག་ལ་མི་བསྐྱོད་པ་དབུས་སུའོ། ། བདག་གདོན་དུ་བྱིན་རླབས་ཀྱི་རྒྱུན་བསྒོམ་པ། རྫོགས་པའི་རིམ་པ་དང༌། གཞོན་ནུ་བྱིན་རླབས་ཏེ་བྱིན་རླབས་ཀྱི་རྒྱུན་བསྒོམ་དུ་གཞུག་པའོ། ། རིམ་པ་རྒྱས་པར་ཤེས་པར་བྱ། ། དེ་ཡི་པདྨ་ དམར་བའི་ ནང་གནས་པའི། །
ཆོས་འབྱུང་ཉིས་བརྩེགས་ཀྱི་ འཁོར་ལོ་དོན་ཀུན་གྲུབ་ པ་སྟེ་དངོས་གྲུབ་རྣམ་པ་གཉིས ་གསོལ་བ། ། ཡོན་ཏན་གསུམ་རྒྱན་མཚན་མ་ནི། རྣམ་ཐར་གསུམ་གྱི་བརྡ་ཆོས་འབྱུང་ནང་དུ་སྔགས་ཕྲེང་གསུམ་བསྒོམ། དེའང་འཁོར་ལོའི་ཚུལ་ལོ། ། འོད་ཆེན་ཁ་དོག་ཤིན་ཏུ་དམར། ་་་་་ དཔེ་གཅིག་ཏུ་འབར་ཞེས་སྣང༌། ། སྔགས་ཀྱི་ཡི་གེས་ ཏེ་བྃ་ཡིག་ལ་རིམ་པ་བདུན་གྱིས་བསྐོར་ཏེ། ལེགས་པར་གང༌། ། ཆོས་འབྱུང་ལ་བརྟེན་ནས་འཁོར་ལོ་དེ་མྱུར་བས་ རྫ་མཁན་འཁོར་ལོ་བཞིན་དུ་འཁོར། འོག་སྒོ་བསྒོམ་པའི་དུས་སུ། །
སྲིན་པོའི་ཞལ་ནི་ལེགས་བསྡམས་ནས། ཨོཾ་གསུམ་མ་ཡིད་ཀྱིས་བརྗོད་པས་ཆོས་འབྱུང་སྔགས་ཀྱི་འོད་དང༌། སུམ་མདོར་མེ་བསྒོམས་ཏེ་ཆུའི་འོད་གྱེན་ལ་བྱུང་བ་ལྟར། ། མེ་ནི་ཀུན་ནས་སྦར་བར་བྱ། ། གཡུང་དྲུང་ གཡོན་དུ་ འཁྱིལ་བ་འཁོར་བ་ཡི། ། དཀྱིལ་འཁོར་ཕག་གདོང་ སྨིན་མཚམས་མཐོ་གང་གིས་མཐོང་བར་ ཉེ་བར་བལྟ། ། ཕྱག་རྒྱ་ བདེ་སྟོང་ གཉིས་ཀྱི་སྦྱོར་བ་ ་་་་་དུས་གཅིག་གམ་གཉིས་སམ་རེས་མོས་སུ་ ཡིས། ། འཇིག་རྟེན་གསུམ་ དུ་གྲགས་པའི་ཐུན་མོང་གི་དངོས་གྲུབ་ཐམས་ཅད་དུ་མ་ཟད་སངས་རྒྱས་ཀྱང་འགྲུབ་པར་འགྱུར་བས་དེ་ ཡང་སྒྲུབ་པར་བྱེད། ། ཐ་མལ་གྱི་རྣམ་རྟོག་ སྐད་ཅིག་ ཙམ་ཡང་མི་སྣང་བའི་ རྣམ་པའི་རྣལ་འབྱོར་དག ། ཟབ་མོའི་ རྣལ་འབྱོར་ ལས་ འགྲུབ་ པར་ འགྱུར་ གྱི་ གཞན་དུ་མིན་ ནོ།།
༈ །བཞི་པ་སྔགས་དག་པར་བྱ་བའི་ཕྱིར་བཏུ་བར་བསྟན་པ་ནི། དེ་ནས་ སློབ་དཔོན་གྱིས་སྔགས་ཀྱི་གནང་བ་སྦྱིན་དགོས་པས་ གཞན་ཡང་བཤད་བྱ་བ། ། གསང་སྔགས་བཏུ་བའི་ཆོ་ག་མཆོག བདག་གཞན་གཉིས་ཀའི་དོན་གྱི་ཡན་ལག་སྔགས་དག་པར་བྱ་ཕྱིར་བཏུ་བའི་ཐབས་ཀྱི་ཆོ་ག་ལ་ཕྱི་ཆོས་འབྱུང༌། ། དཀྱིལ་འཁོར་གྲུ་གསུམ་ཉམས་དགའ་བར། ། བྲི་བར་བྱ་སྟེ་ རྡོ་རྗེ་ བདེ་བ་དང༌། ཨཱ་རལླི་ སྟོང་པ་སྟེ་བདེ་སྟོང་ཐབས་ཤེས་ཟུང་འཇུག་ ལས་ ཆོས་ཐམས་ཅད་ བྱུང་ བས་ན ། ། ཆོས་ཀྱི་འབྱུང་གནས་ཞེས་བཤད་ཅིང༌། ། མིང་གི་རྣམ་གྲངས་རྡོ་རྗེ་ བཙུན་མོའི་བྷ་ག་ཞེས་ཀྱང་ངོ༌། ། དེ་ལྟ་བུའི་ཆོས་འབྱུང་གི་དབུས་སུ་ ཨཱ་ལི་ཀཱ་ལིའི་དབྱེ་བས་དེར། །
སྡེ་ཚན་བརྒྱད་ནི་རིམ་པས་བྲི་ བར་བྱ་སྟེ། ། བང་རིམ་བདུན་དུ་རེའུ་མིག་གི་ངེས་པ ། ། གཟུ ༡ གས་མེད ༣ ་མད ༥ འ་དང་ཐུ ༧ བ་པ་དང༌། ། བུ ༩ ག་པ་དྲག ༡༡ ་པོ་འདོད་པ་ཡིས ༡༣ ། ། རིམ་པ་མན་ངག་ བརྡས་བཤད་པ་ ཇི་བཞིན་དུ། ། རེ་མིག་ བཞི་བཅུ་རྩ་དགུ་ རྣམས་སུ་དགོད་པར་བྱ འོ། ། དེ་ལ་གང་དགོད་ན་ དང་པོ་ཨ་ཡིག་ནས་བརྩམས་ཏེ། ། ཡི་གེ་ཧ་ཡི་མཐར་ཐུག་པར། ། ཀྵ་སྤངས་པའི་ཨཱ་ལི་ཀཱ་ལི་བཞི་བཅུ་རྩ་དགུ ་གཡོན་སྐོར་གྱི་ནི་སྦྱོར་བ་ཡིས།
བཀོད་ནས། བཏུ་ཚུལ་དངོས་ནི། ། སྡོམ་པ་རྒྱ་མཚོར་ ཏེ་འཁོར་ལོ་སྡོམ་པའི་རྒྱུད་ལས་ གསུངས་པ་བཞིན་ ཏེ། ། དེའང་རེའུ་མིག་གི་ནང་དུ་བཀོད་པའི་ ཐ འི་ཡི་གེའི་འཁོར་ལོ་དང་ཞིབ་ཏུ་སྦྱར་་་་་་ སྟེང་ མ་ནི་ཨོ་ཡིག་སྟེ་དེ་ སུམ་འགྱུར་ ཨོཾ་ཨོཾ་ཨོཾ་ཞེས་ བྱས་ནས་ནི། ། དེ་ལ་ སྒྲ་ སྟེ་ནཱ་ད་ དང་ཐིག་ལེས་རྣམ་པར་བརྒྱན་ པས་ཨོཾ་ཨོཾ་ཨོཾ་ཞེས་གྲུབ་བོ། ། དེ་བཞིན་དུ་ བྷ་འཐུག་སྟེང་ ས་ དང་ཚ་སྟེང་ བ་ ཡིག ། སྤྱི་བོར་ཏ་ལོག་སྟེང་མ་ ར ས་བརྒྱན། ལས་སརྦ། ། ཙ་སའི་དབུས་ནས་ བ་ བླངས་ནས་སུ། ། དེ་བཞིན་ཌ་ཡི་འོག་མ་ ཨུ ས་བརྒྱན། །
ཤ་ལོག་སྟེང་མ་ དྷ་ ར་ཤ་སྟེང་ ད་ བསྐྱོན། ། དེ་བཞིན་ཡང་དག་སྦྱར་བའོ། ། བུདྡྷ་ ལྀ་ཐུང་འོག་གི་ཡི་གེ་ ཌ་ ལ། ། ཉ་ཡི་འོག་མ་ཨཱ་ས་རྣམ་པར་བརྒྱན། ། ས་སྟེང་ ཀ་ ཏ་ལོག་འོག་མ་ ཨེ ས་སྦྱར། ། ཕ་སྟེང་ ན་ ཐ་ལོག་འོག་གི་ ཨཱི ས་དབྱེ། ཌཱ་ཀི་ནཱི། ། ཧ་ད་ཊ་ ་་་་་དཔེ་ལ་ལར་ཊ་ལོག་ཅེས་སྣང་བ་ཏ་ཡིག་ལ་ངོས་བཟུང་བའི་བཀོད་ལུགས་ཀྱང་འདུག ཡིག་དབུས་ ཡ་ ཡིག་ལ། ། ན་ལོག་སྟེང་ན་ ཨེ་ གནས་པས་བརྒྱན། །
ཡེ་ ཥ་ཡི་འོག་ན་གནས་པ་ བ་ བཟུང༌། ། བྷ་འཐུག་འོག་མ་ ཛ་ ན་ལོག་གི ། འོག་མ་ ར་ ཡིས་ནི་གདན་དུ་བྱ། བཛྲ། ། ཧ་སྟེང་གནས་པའི་ཡི་གེ་ ཝ་ ཉིད། ། ར་སྟེང་ ཎ་ ར་ཡི་སྟེང་མ་ ཎ་ སྦྱར། ། ཏ་ལོག་སྟེང་ན་གནས་པ་ ར་ ཡིས། ། སྤྱི་བོར་སྦྱར་བ་ཡོངས་སུ་གྲགས། ། ཕ་སྟེང་ ན ་ཐ་ལོག་འོག་མ་ ཨཱི ་ཡིས། ། རྣམ་པར་སྦྱར་བ་བརྗོད་པ་ཡིན། །
བ ཎྞནི་ ཉ་ཡི་སྟེང་ ཡ་ ན་ན་ལོག་སྟེང༌། ། ཨེ་ སྦྱར་བའི་མན་ངག་གིས་ཤེས་བྱ། ། ཡེ་ ཙ་སའི་དབུས་ནས་ བ་ བླངས་ནས་ནི། ། བྷ་འཐུག་འོག་མ་ ཛ་ ན་ལོག་གི ། འོག་མ་ ར་ ཡི་ནི་གདན་དུ་བྱ། བཛྲ། ། དེ་བཞིན་ཚ་ཡིག་སྟེང་ནས་ བ་ བླངས། ། ཏ་ཡི་སྟེང་ན་གནས་པ་ ཨཻ ས་བརྒྱན། ། ཐ་སྟེང་ ཨོ་ ན་ལོག་འོག་མར་བརྒྱན། ། དེ་བཞིན་ཕ་ཡི་འོག་གནས་ ཙ་ ཡིག །
དྷ་བའི་དབུས་གནས་ཡི་གེ་ ན་ ལ། ། ཐ་ལོག་འོག་མ་ ཨཱི ས་རྣམ་པར་བརྒྱན། བཻ་རོ་ཙ་ནཱི ། ། ཉ་ལའི་དབུས་གནས་ཡི་གེ་ ཡ་ ལ། ། ན་ལོག་སྟེང་མ་ ཨེ ས་རྣམ་པར་བརྒྱན། ། ཡེ་ ས་ཡའི་དབུས་གནས་ཡི་གེ་ ཧ་ ལ། ། རཱྀ་རིང་འོག་མ་ ཨཱུ ས་དབྱེ་བར་བྱ། ། ཐིག་ལེ་ནཱ་ད་ཡང་དག་ལྡན། ། དེ་ཡང་སུམ་འགྱུར་བྱ་བ་ཡིན། ཧཱུྃ་ཧཱུྃ་ཧཱུྃ། །
ན་ཡི་འོག་ནས་ བ་ ར་འོག་ ཊ་ དབྱེ། ། དེ་ཡང་སུམ་འགྱུར་བྱ་བ་འོ། ། ཕཊ་ཕཊ་ཕཊ། ། ཀ་ཡི་འོག་ ས་ ནས་ཥ་འོག་ བ་ ཞོན། ། ཉ་འོག་ ཨཱ་ གནས་པས་དབྱེ་བར་བྱ། ། མ་ཝའི་དབུས་གནས་ ཧ་ ཡང་དག་ལྡན། ། ཛ་འཐུག་རྒྱབ་ཀྱི་དབྱངས་ཀྱི་ ཨཱ ས་བརྒྱན། སྭཱ་ཧཱ་ཞེས་གྲུབ་བོ། ། དེ་ལྟར་བླ་མའི་མན་ངག་ལམ་གྱིས་ནི། ། གསང་སྔགས་བཏུ་བའང་ ལྷག་ཆད་མེད་པར་ ཤེས་པར་བྱ།
དེ་ལྟར་བཏུས་པའི་དགོས་པ་ གླེགས་བམ་ལས་ནི་ རང་ཤེས་སུ་ བཟུང་བའི་སྔགས། ། ཟློ་བ་ལྷུར་བྱེད་པའི་སྔགས་པས ་ཡང་དག་ པའི་གདམས་ངག་མེད་པས་སྔགས་བཏུ་བ་དང་ བླང་བ་སྤང་བ་ཡིས། ནམ་ཡང་མི་འགྲུབ། དེས་ན་སྔགས་བཏུ་བའི་ཆོ་གས་བླངས་པས་གྲུབ་ཀྱི་གཞན་དུ་ན། ། བསྐལ་པ་བྱེ་བ་བརྒྱར་ཡང་ནི། ། དངོས་གྲུབ་རྣམས་སུ་མི་འགྱུར་ཉིད། དེ་རྟེན་འབྲེལ་གྱི་ཆེ་བའོ།། ༈ །ལྔ་པ་ཕྱི་རོལ་མཆོད་པ་དང་ཚེས་བཅུའི་མཆོད་པ་ཐུན་མོང་དུ་བསྟན་པ ། དེ་ནས་ རང་གཞན་གཉིས་ཀྱི་དོན་དུ་ཐུན་མོང་བ་ཁྱད་པར་གྱི་ཆོ་ག ་ ཡང་དག་བཤད་པར་བྱ། །
མཆོད་པའི་ ཡེ་ཤེས་ རྡོ་རྗེ་ རང་གཞན་གཉིས་ལ་དོན་ ཀུན་འབྱུང་བ། ། ཡར་མར་གཉིས་ཀྱི་ ཚེས་བཅུའི་དུས་ སྤྱིར་ཡོ་བྱད་ཀྱི་མཆོད་པ་བྱེད་པ་ལ་དུས་མེད་ སུ་བབས་པ་ན། ཡོ་བྱད་བཤམ་པ་ནི། ། མཆོད་པ་ལྔ་དང་ཡང་དག་ལྡན། ། བཟའ་བཅའ་དེ་བཞིན་བཏུང་བ་དང༌། ། ཕྱི་དང་གསང་བ་ཡང་དག་ལྡན། མཆོད་པའི་རྟེན་བཤམ་པ་ནི། ། དྲི་མེད་སྣོད་ནི་ཡང་དག་པར། ། གུར་གུམ་ དྲི་བཟང་་་་་་ སོགས་ཀྱིས་བྱུགས་ནས་སུ། ། བཟང་པོའི་བཏུང་བ་ ཆང་གིས་བྱུགས་པ་ ཡང་དག་ལྡན། །
སིནྡྷུར་ཕྱེ་མ་ དར་ཚག་ལ་ བཙགས་པ་ལ། ། གསེར་སྨྱུག་གི་ནི་སྦྱོར་བ་ཡིས། ། མཁས་པས་ ཕྱི་ཆོས་འབྱུང་གྲུ་གསུམ་ ཨེ་ཝྃ་རྣམ་པར་བྲི ས་པའི་དབུས་སུ་བྃ་ཡིག ། དབུས་སུ་གསང་སྔགས་རྒྱལ་པོ་ ཨོཾ་གསུམ་མ་ ནི། ། བསྟན་བཅོས་ཀྱི་ནི་རིམ་པས་ ཏེ་སྔགས་བཏུ་བ་བཞིན་གཡོན་སྐོར་དུ་ བྲི། ། མི་འགྱུར་བ་དགའ་བ་འཁྱིལ་པ་ གཡུང་དྲུང་དགེ་བའི་ཕྱག་རྒྱ་ དངོས་གྲུབ་སྟེར་བ་ ནི། ། འཁོར་ལོ་ཡི་ནི་ལོགས་སུ་ སྟེ་གྲྭ་ཟུར་བཞི་ལ་ དགོད། ། དེའི་མཐའ་སྐོར་དུ ་མེ་ཏོག་ དམར་པོ་གཙོ་བོར་གྱུར་པའི་ རྣམ་པ་སྣ་ཚོགས་པ་ སྟེ ། ། ཆུ་དང་དེ་བཞིན་ཐང་ལས་སྐྱེས་ པ་སོགས་ཉེར་སྤྱོད་དང་ ། ། སྒྲོན་མ་ སྟེ་ཤ་ལྔ་དང་ ཙཱ་རུ་ སྟེ་ལྷ་བཤོས་དང་ དམ་ཚིག་ གི་རྫས་བདུད་རྩི་ལྔ་རྣམས་ཚོགས་པ་ གཅེས།།
༈ ། དྲུག་པ་གཞོན་ནུ་མའི་སྟོན་མོ་གསང་བར་གདམས་པ་དང་བཅས་པ། དེ་བཞིན་གཞོན་ནུ་མ་དག་མཆོད་ པ་ནི། ། འཇམ་དཔལ་ལ་རི་བོ་རྩེ་ལྔར་ཁྱེའུ་ལོ་བརྒྱད་ལོན་པ་ལ་སྟོན་མོ་བྱེད་པ་ལྟར་བུ་མོ་ལོ་བཅུ་དྲུག་ལོན་པ་རྣལ་འབྱོར་མར་བྱིན་གྱིས་བརླབས་ལ་སྟོན་མོ་བྱ་བའི་ མཆོད་པའི་ལས་ནི་ཁྱད་པར་དུ། ལྷ་དངོས་མཆོད་པའི་ཕན་ཡོན་འབྱུང་བས་ཐེ་ཚོམ་མེད་པར། ། གདོན་མི་ཟ་བར་ མཆོད་པར་ བྱ་བ་སྟེ། ། དེའི་དུས་སུ་སྤྱོད་པ་ཇི་ལྟར་བྱ་བ་ནི་སྒྲུབ་བོ་བདག་ཉིད་ སྐྲ་གྲོལ་གཅེར་བུར་བྱས་པ་ཡིས། ། སྔར་བཤད་ཕྱོགས་སུ་ སྟེ་གོང་ནས་འབྱུང་བ་ལྟར་ནུབ་ཕྱོགས་ཨོ་རྒྱན་དུ་ ཁ་བལྟས་ནས། ། མཉམ་པར་གཞག་པས་མཆོད་པ་ཡི། ། དུས་སུ་ ལྷ་དང་མཆོད་པ་སྔགས་རིན་པོ་ཆེ་ཐམས་ཅད་ ཤིན་ཏུ་གསང་སྟེ་བྱ། ། མ་གསང་ རང་གཞན་གཉིས་ཀའི་དོན་ལ་བར་ཆད་འཇུག་པའི་ གེགས་ནི་འབྱུང་འགྱུར་ཏེ། །
དེ་བཞིན་དུ་ཡང་དངོས་གྲུབ་ སྐྱེ་བ་འདི་ལ་མི་ཐོབ་པས་ ཉམས། ། གཞན་ཡང་མ་གསང་བའི་སྐྱོན ། ། ནད་ཀྱི་རྣམ་པ་སྣ་ཚོགས་པའང༌། ། དམ་ཚིག་ཉམས་ ཏེ་གསང་བ་བསྒྲགས་པ་འབའ་ཞིག་ ལས་འབྱུང་བར་འགྱུར་ བས་ན ། ། སྲོག་ནི་ཡོངས་སུ་གཏོང་བ་འམ། ། འཆི་བ་དང་ནི་འཕྲད་ཀྱང་སླ། ། གལ་ཏེ་དངོས་གྲུབ་མཆོག་འདོད་ན། ། དམ་ཚིག་རྟག་ཏུ་བསྲུང་བར་བྱ། སྟེ་གསང་བ་ཁོ་ན་ལ་འབད་པར་བྱའོ།། ༈ །བདུན་པ་དུས་ཐམས་ཅད་ཀྱི་སྤྱོད་ལམ་བསྟན་པ།
འགྲོ་ཀུན་གཡོན་ལས་བྱུང་བ་སྟེ། ཀུན་རྫོབ་ཏུ་གཡོན་གྱི་བརྡས་བུད་མེད་དོ། ། འཇིག་རྟེན་གསུམ་པོ་བརྟན་དང་གཡོ་ བ་ཐམས་ཅད་དོན་དམ་དུ་གཡོན་གྱི་འོད་གསལ་སྟོང་པ་ལས་བྱུང་བའོ། ། དེའི་བརྡར་ རྟག་ཏུ་རྣལ་འབྱོར་ པས་ གཡོན་པ འི་ཀུན་ཏུ་སྤྱོད་པས ་སྤྱད་ པར་བྱ་སྟེ། ཇི་ལྟར་ན། ། རྐང་པ་གཡོན་པ་སྔོན་དུ་དོར། ། མཆོད་པ་ལག་པ་གཡོན་གྱིས་བྱ། ། གཡོན་གྱིས་ གཞན་ལ་མཆོད་པ་སོགས་ བསྟབ་ཅིང་ རང་གིས་ཀྱང་ བཟའ་བར་བྱ འོ། ། གྲོགས་ཕྱག་རྒྱ་རྒྱལ་རིགས་སོགས ་རིགས་གཅིག་ཏུ་ནི་བརྟག་པར་བྱ་ སྟེ་ཕག་མོར་མོས་པར་བྱ། གཞན་ཡང་སྤྱོད་པའི་ཁྱད་པར་ བཟའ་དང་བཟའ་མིན་དེ་བཞིན་བཏུང༌། །
གཙང་རྨེར་ ངར་འཛིན་པའི་འདུ་ཤེས་དོར་ནས་རང་ངོ་མི་ཤེས་པའི་སར་ཕྱིན་ལ་ ངོ་ཚ་སྤང་བར་བྱ། ། ཐ་མལ་ ཀུན་རྟོག་ཀུན་ལས་ངེས་གྲོལ་བས། ། ཡོད་མེད་རྟག་ཆད་ གཉིས་པ་ཐམས་ཅད་རྣམ་པར་སྤངས། ། རྣལ་འབྱོར་ གསང་མཐའ་བདེ་མཆོག་ དྲྭ་བའི་སྡོམ་པ་ཡི། ། སྔགས་པས་སྤྱོད་པ་ཇི་ལྟར་བྱེད་ན་ རྣལ་འབྱོར་ པས་རི་དྭགས་ཀྱི་རྒྱལ་པོ་ སེངྒེ་བཞིན་དུ་ འཇིགས་པ་མེད་པར་ སྤྱོད་ པར་བྱའོ།། ༈ །དགུ་པ་སྔགས་ཀྱི་ཆེ་བ་བསྟན་པ། གྲུ་གསུམ་སྔགས་ཀྱིས་གང་བའི་ གསང་སྔགས་རྣལ་འབྱོར་མ་སྟེ་ ལྷ་མོ་ དངོས། ། རྗེ་བཙུན་མའི་སྔགས་ལ་ཁྱད་པར་དུ་ཡིད་ཆེས་སྐྱེད་པའི་ཕྱིར་དངོས་གྲུབ་ཡེ་ཤེས་ལྔ་ནང་སྐུ་ལྔར་ལྡན་པས་ རྣལ་འབྱོར་མ་ཡང་གསང་སྔགས་དངོས། ། དེའི་ཕྱིར་ གལ་ཏེ་གོ་འཕང་མཆོག་འདོད་ན། ། སྔགས་དང་ལྷ་ དེ་དག་ཐ་དད་མི་བྱ་སྟེ། །
ཐེ་ཚོམ་མི་ཟ་བར་ བསམ་པ་ རྩེ་གཅིག་པས་ གང་དག་གང་གིས་ སྔགས་བཟླས་ན་ ནི། ། མི་རྣམས་ཡིད་ནི་ཡང་དག་སྦྱོར་ བ་སྟེ་འདོད་པའི་དངོས་གྲུབ ། ། དེ་དང་དེ་ཡི་ ་་་་་གསང་སྔགས་གཅིག་ཡིན་ཡང་ཡིད་ཆེས་པ་ལས་དངོས་གྲུབ་ཐམས་ཅད་འབྱུང་བའི་དཔེ་ཟས་ལ་སོགས་པ་དངོས་གྲུབ་ཏུ་འབྱུང༌། ངོ་བོར་འགྱུར་ བ་ནི། ། དཔེར་ན་ཟས་གོས་སོགས ་སྣ་ཚོགས་ པའི་འདོད་རྒུའི་ནོར་འབེབས་པ་ཡིད་བཞིན ་ནོར་བུ་ཇི་བཞིན་ནོ། ། དེའང་ སེམས་ནི་ བསམ་གཏན་དང་ རྗེས་ སུ་ མཐུན་ པའི་ཏིང་ངེ་འཛིན་ལྷག་པའི་ལྷའི་ རྣལ་འབྱོར་གྱིས། ། གང་ཞིག་ གསང་སྔགས་ཀྱི་རྒྱལ་པོའི་བཟླས་བརྗོད་ལ ་གོམས་པར་བྱེད་ན་ནི། ། འཇིག་རྟེན་ན་གྲགས་པའི་ བསོད་ནམས་ཆུང་བའི་མི་ཡིས་ཀྱང༌། ། བཟླས་སྒོམ་གཉིས་ཀྱི་དངོས་གྲུབ་ཐམས་ཅད་མྱུར་དུ ་འགྲུབ་ པར་ འགྱུར་ བ་ འདི་ལ་ཐེ་ཚོམ་མེད་ དེ་དཔལ་ཧེ་རུ་ཀས་གསུངས་པས་སོ།། ༈ །བཅུ་པ་དེ་ཐོབ་པའི་ཐབས་ནང་བླ་མ་མཉེས་པ་ལས་བྱུང་བ་བསྟན་པ།
བླ་མ་སངས་རྒྱས་བླ་མ་ཆོས། ། བླ་མ་དེ་ནི་དགེ་འདུན་ཏེ། ། དཀོན་མཆོག་གསུམ་ཐ་མི་དད་དུ་བལྟའོ། ། ཁྱད་པར་ཚེ་གཅིག་གིས་སྒྲུབ་པ་པོ་ལ་མཆོག་གི་དངོས་གྲུབ་སྩོལ་བས ་བླ་མ་དཔལ་ལྡན་རྡོ་རྗེ་ཅན་ ཏེ་རྡོ་རྗེ་འཆང་དང་ཐ་མི་དད་པས་ན། དངོས་གྲུབ་ཐམས་ཅད་བླ་མ་མཉེས་པ་ལ་འབྱུང་གི་གཞན་དུ་ནམ་ཡང་མི་འབྱུང་ ། ། འདིར་ནི་བླ་མ་ ཁོ་ན་དངོས་གྲུབ་ཀྱི་ རྒྱུ་ཡིན་ནོ། ། དེས་ན་འབྲས་བུ་དམན་པ་ལ་ཡིད་མི་ཆགས་པར་ སངས་རྒྱས་གོ་འཕང་འདོད་པ་ཡིས། ། དེ་ཕྱིར་བླ་མ་མཉེས་པར་བྱ་ བ་ཁོ་ན་ཤིན་ཏུ་གཅེས་སོ །། ༈ ། ཞར་བྱུང་དཔལ་ལྡན་རྡོ་རྗེ་རྣལ་འབྱོར་མའི་སྒྲུབ་ཐབས་ཀྱི་མཚན་ཉིད། དགོངས་པ་བླ་ན་མེད་པ་ཉིད་ དེ་རྣལ་འབྱོར་རྒྱུད་མན་ཆད་ལ་མེད་པའི་བླ་མེད་ཀྱི་ཁྱད་ཆོས་ཚེ་གཅིག་གིས་རྡོ་རྗེ་འཆང་འགྲུབ་པར་བྱེད་པའོ། །
མན་ངག་གི་འབྱུང་གནས་བསྟན་པ། དཔལ་ལྡན་ཨུ་རྒྱན་གནས་ཀྱི་ མཁའ་འགྲོ་མའི་གསང་མཛོད་ཆེན་པོ་ནས་བྱུང་ཞིང་གྲུབ་པའི་སློབ་དཔོན་ཆེན་པོ་རྣམས་ལས་རིམ་པར་བརྒྱུད་པ་བར་མ་ཆད་པ འོ། ། དཔལ་རྡོ་རྗེ་རྣལ་འབྱོར་མའི་ གདམས་ངག ་ གསང་བ་ ཨིནྡྲ་བྷུ་ཏི་ལ་སོགས་པའི་ སྙན་ནས་སྙན་དང་ཞལ་ནས་ཞལ་དུ་བརྒྱུད་པའི་རྗེས་སུ་གནང་བའི་གཞུང་ལུགས་སློབ་དཔོན་ཆེན་པོ་དཔལ་ཨོ་རྒྱན་གྱི་མི་དབང་ཨིནྡྲ་བྷུ་ཏིས་མཛད་པ་རྫོགས་སོ། ། རྒྱ་གར་གྱི་མཁན་པོ་དཔལ་ན་ལེནྡྲ་པ་དང༌། ལོ་ཙཱ་བ་དགེ་སློང་པྲཛྙཱ་ཀཱིརྟིས་བསྒྱུར་བའོ།། ༈ ། མི་དབང་ཆོས་གསུམ་ལས་སྔགས་ཀྱི་དེ་ཁོ་ན་ཉིད་ཀྱི་རྒྱ་གཞུང་ཨིནྡྲ་བྷུ་ཏིས་མཛད་པ་བཞུགས་སོ།། ༈ །རྒྱ་གར་སྐད་དུ། ཤྲཱི་བཛྲ་ཡོ་གི་ནཱི་མནྟྲ་ཨར་སྠ་ཏྭ་ཏ་ནི་དེ་ཤ་སྭསྟི་ཥྚ་ན་ཀྲ་མོ་པ་དེ་ཤ་ན་མ། བོད་སྐད་དུ།
དཔལ་རྡོ་རྗེ་རྣལ་འབྱོར་མ ་་་་་ཡོན་ཏན་བསྐྱེད་པའི་ཕག་མོ འི་སྔགས་ཀྱི་དེ་ཁོ་ན་ཉིད་ཀྱིས་རང་ ་་་་་ཁོང་ན་ཇི་ལྟར་གནས་པ་ཤེས་པ་དེ་ཉིད་ཀྱི་ཏིང་ངེ་འཛིན་སྐྱེ་བ་ བྱིན་གྱིས་བརླབས་པའི་རིམ་པ་ཞེས་བྱ་བ། དཔལ་རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། སྔགས་གཟུགས་ ་་་་་ཨོཾ་གསུམ་མ་ལ་སོགས་པ་ རྒྱལ་བའི་དབང་ཕྱུག་ ་་་་་ས་གསུམ་བགྲོད་ནས་སྐུ་གསུམ་ཐོབ་ མ། ། ཤིན་ཏུ་ ་་་་་ཉམས་པ་ཚར་བཅད་པས་ འཇིགས་ཤིང་མཆོག་ ་་་་་སྒྲུབ་པ་པོ་ལ་ སྟེར་བྱེད། ། ཐིག་ལེ་ ་་་་་ཡུལ་སོགས་ཀྱི་ནང་དུ་རྩ་དང་ ཕྲ་མོར་ཉེར་ ་་་་་འདི་གཟུགས་ཀྱི་ཡི་གེར་ གནས་པ། ། ཕྱག་འཚལ་ ་་་་་བྱིན་བརླབས་སྔོན་དུ་སོང་བ་ལ་རྟོགས་པའི་ རྡོ་རྗེ་ཕག་མོ་དཔལ། ། ཡི་གེ་ ་་་་་ཨོཾ་གསུམ་མ་སོགས་ཀྱི་རྩ་སྔགས་ཀྱིས་ རེ་རེའི་དེ་ཁོ་ན་ཉིད། ། འཕྲལ་དུ་ ་་་་་འཕྲལ་དུ་ཉམས་སྐྱེ་བ་ ཡང་དག་ཡིད་ཆེས་བྱེད། ། བགེགས་རྣམས་ ་་་་་ལུས་ལ་གནས་པ་ངོ་ཤེས་པས་ ཐམས་ཅད་བརླག་པར་བྱེད། ། གསང་སྔགས་དོན་ནི་བཤད་པར་བྱ། །
སུ་ཡི་ ་་་་་སུ་ཡི་གནས་སུ་ཨོ་ ཡི་གེ་མདུན་དུ་བལྟ། ། ཕྱག་འཚལ་ཡི་གེ་ ་་་་་ཨོཾ་གཟུགས་བརྙན་གྱི་ཚུལ་གྱིས་ རབ་གསལ་བ། ། ཆོས་ཀྱི་ལམ་ ་་་་་སྐུ་ཡི་ དེ་བཤད་པར་བྱ། ། རྦ་རླབས་ ་་་་་ངོ་བོ་ཆོས་སྐུའི་མཚན་ཉིད་ མེད་ཅིང་ ་་་་་གློ་བུར་གྱིས་ དྲི་མ་མེད། ། ཉི་མ་ལྟ་བུའི་རྣམ་པ་ ་་་་་དམར་པོ་ ཅན། ། ཆོས་ཀུན་ ་་་་་ངོ་བོ་སྟོང་པ་ཡིན་ལ་ རབ་ཏུ་མི་གནས་པ། ། དངོས་དང་དངོས་མེད་ ་་་་་ངོས་བཟུང་དང་བྲལ་ རྣམ་པར་སྤངས། ། བློ་དང་ལྡན་པས་ ་་་་་སུའི་གནས་སུ་བསྒོམ་ དྲག་ཏུ་བསྒོམ། ། མཐར་འབྲས་བུ་་་་་་ ཆོས་ཀྱི་སྐུ་ནི་ཐོབ་འགྱུར་བ། ། བློ་ལྡན་སྐྱེ་བ་འདི་ཡིས་ནི། །
དེ་ལ་གོམས་པ་ཙམ་གྱིས་ནི། ། འཕྲལ་དུ་ཡང་དག་ཡིད་ཆེས་འགྱུར། ། རིགས་བྱེད་དང་པོ་ ་་་་་ཨོཾ་སུའི་ གཡོན་དུ་བསམ། ། སྐུ་དེ་བསྒོམ་ཞིང་གསལ་བ་ལས་་་་་་ ལོངས་སྤྱོད་ལམ་ནི་ལེགས་པ་ནི། ། རྟེན་ཅིང་ ་་་་་གནས་པ་རྣམས་སྐྱེ་ཞིང་འབྲས་བུ་འབྱུང་བ་སྟེ་ འབྲེལ་འབྱུང་ཡེ་ཤེས་ཏེ། ། ཤིན་ཏུ་ལེགས་པའི་འོད་ ་་་་་དམར་ལ་འོད་འཕྲོ་བ་ གསལ་བ། ། འདི་ནི་ཟུང་འཇུག་ཞེས་བྱ་སྟེ། ། ཇི་ལྟར་བྲག་ཆ་འདྲ་བ་ཡི། ། ལོངས་སྤྱོད་ ་་་་་ཡི་གེ་གོམས་པ་ལས ་ཆོས་སྐུ་ཐོབ་པར་འགྱུར། ། རང་རིག་ ་་་་་རིག་པ་གཉིས་ཨོཾ་དུ་སྣང་བའོ།
བདེ་བའི་མཆོག་གྱུར་པ། ། གཡས་ ་་་་་པུའི་ཨོཾ་ པའི་ཡེ་ཤེས་རྒྱ་མཚོ་ཡིས། ། སྤྲུལ་པ་ལམ་ནི་དྲི་མ་མེད། ་་་་་ ད་ལྟ་ཤེས་ཤིང་གོམས་ནས། ། འཕྲལ་དུ་ཉམས་སྐྱེ་བས་་་་་་ སྒྱུ་མ་ལྟ་བུའི་ཏིང་འཛིན་གྱིས། ། སྐུ་གསུམ་གྱི་ལམ་དུ་འགྲོ་བ་དྲན་པའི་ཡུལ་གཉིས་སུ་་་་་་ ཆུ་ཟླ་འདྲ་བར་བསམ་པར་བྱ། ། འཕྲལ་འབྲས་བུ་་་་་་ སྤྲུལ་པའི་སྐུ་ནི་ཡང་དག་ཐོབ། ། སྐུ་གསུམ་གྱི་ལམ་དུ་འགྲོ་བ་་་་་་ མེ་ལོང་གཟུགས་བརྙན་འདྲ་བ་བཞིན། ། ཨོཾ་ལུས་ལ་གནས་པས་་་་་་ ལྷན་ཅིག་སྐྱེས་རྣམས་རྒྱུ་མཐུན་པའོ། ། སྟེ་གོམས་པ་ལས་ བླ་ན་མེད་པའི་གོ་འཕང་ཐོབ། ་་་་་
སྐུ་གསུམ་ཐོབ། ། ཨོཾ་ཡིག་གསུམ་དང་ཡང་དག་སྦྱོར། ། ཐིག་ལེ་ཡང་དག་བསྡུས་པས་ ་་་་་སྐུ་གསུམ་ཡང་ངོ་བོ་ གཅིག ། དེ་ཤེས་རབ་ ་་་་་སྤྲོས་དང་བྲལ་བ་ ཏུ་མི་གནས་པ། ། ཆོས་དབྱིངས་བདག་ ་་་་་ཐིག་ལེ་རང་གི་ངོ་བོ་ ཉིད་ངེས་པ་ཡིན། ། ཡིད་ནི་ ་་་་་དང་པོར་ལུས་ཀྱི་ཨོཾ་ནས་བཟུང་སྟེ་ དེར་སོང་སྔགས་པ་ནི། ། སྣང་བ་མེད་པའི་ ་་་་་འཕྲལ་དུ་བདེ་སྟོང་གི་ཉམས་སྐྱེ་བས་ གོ་འཕང་འགྲོ། ། ལུས་ལ་ཡོད་པ་ཉིད་ལམ་དུ་བྱེད་་་་་་ བླ་ན་མེད་པའི་ལམ་སྤྱད་དེ། ། ཡང་དག་རྫོགས་སངས་རྒྱས་ཀྱིས་གསུང༌། ་་་་་ མཁའ་འགྲོ་རྒྱ་མཚོའི་རྒྱུད་ལས་གསུངས་སོ། །
ས་ཡིག་རི་བོང་ཅན་ ་་་་་དཀར་པོ་ གཟུགས་ནས། ། ཐིག་ ་་་་་བདེ་བ་ཟད་མི་ ཤེས་ རྒྱུ་ ལྷན་སྐྱེས་མི་འཇིགས་པ། ། དེ་ནི་སྲོག་གི་རྣམ་པར་ཤེས་ སེམས་ཀྱི་རྟེན་བྱེད་པ ། ། བླ་མ་དམ་པའི་མན་ངག་གིས། ། མཛོད་སྤུ་ཆེན་པོ་སྒོ་རུ་ནི། ། སྣ་ཚོགས་ཐིག་ལེ་ ་་་་་འོད་ཟེར་འཕྲོ་བ་ རྣམ་པར་བསྒོམ། ། དངོས་གྲུབ་ ་་་་་དེ་ལ་སེམས་བརྟན་པ་ལ་ མ་ལུས་ཐོབ་དོན་དུ། ། ཡང་དག་རྫོགས་པའི་བྱང་ཆུབ་འགྲོ། ། བ ་་་་་འི་སྟེང་དུ་ཕྲིན་ལས་ཐམས་ཅད་འགྲུབ་པས་ ཡིག་རང་དང་ཡང་དག་ལྡན། ། ཚངས་ ་་་་་ཛའི་དབུས་སུ་ པའི་བུ་ག་རྣམ་སྦྱོང་བྱེད། །
དེ་ལས་བྱུང་བའི་་་་་་ ལེགས་པའི་འོད་ཟེར་ ་་་་་ཁ་དོག་ རྣམ་པ་ལྔ། ། སྣ་ཚོགས་རྡོ་རྗེ་རྣམ་དག་འགྲོ། ། ཛ་ཡིག་ནང་དུ་ཡང་དག་བསམ། ། ཇི་ལྟར་མེ་ཤེལ་ ་་་་་དམར་པོ་ ཇི་བཞིན་ནོ། ། དེ་ལ་གོམས་པས་་་་་་ གཞན་གྱི་གྲོང་དུ་འཇུག་པར་ནུས། ། རྫུ་འཕྲུལ་སྣ་ཚོགས་ ་་་་་བུདྷའི་ཞིང་ལྟ་བ་ལ་སོགས་པ་ ནུས་པར་འགྱུར། ། བུ་ཡིག་ སྣང་ཡང་ཐོག་པ་མེད་པ་་་་་་ ཆུ་བུར་རྣམ་པར་འདྲ། ། དག་པའི་ཤེལ་དང་ ་་་་་དཀར་བ་ མཚུངས་པ་ནི། ། འགྲོ་དྲུག་རྒྱུ་ ་་་་་དེས་འོད་ཀྱིས་ལས་དང་ཉོན་མོངས་པ་ཐམས་ཅད་ ནི་བསྲེག་བྱས་ནས། ། གང་འདོད་པ་དེ་ཐིག་ལེར་དྲན་པས་་་་་་ མངོན་ཤེས་དྲུག་གི་གོ་འཕང་ཐོབ། །
མཐར་་་་་་ སངས་རྒྱས་བྱང་ཆུབ་སེམས་དཔའ་ཉིད། ། ཡུན་མི་རིང་བས་ངེས་པར་ཐོབ། ། རྣ་བ་གཡས་སུ་་་་་་ ཨོ་ཡིག་ལ་གནས་རྣམ་པར་བལྟ། འདི་ཐམས་ཅད་མེ་ལོང་ལ་གཟུགས་བརྙན་ཤར་བ་ལྟར། ། བླ་མེད་གོ་འཕང་ཡང་དག་ཐོབ། ། དྷ་ཡིག་གཉིས་མེད་ངོ་བོ་སྟེ། ། སྟོང་ཉིད་སྙིང་རྗེའི་བདག་ཉིད་ཅན། ། གློག་ ་་་་་དམར་པོ་ དང་བྱི་རུ་ཡང་དག་འདྲ། ། ཨ་ནི་ནང་དུ་ ་་་་་ལྟག་ཁུང་དུ་བྲིས་པའི་ཚུལ་གྱིས་དང་ སོང་གནས་པ། ། ཉིན་མཚན་དག་པ་བསྒོམ་པ་ལས། །
འཕྲལ་དུ་ཡིད་ཆེས་བྱེད་པ་སྟེ། ། མཁས་པས་བསྒོམས་པའི་སྟོབས་ཀྱིས་ནི། ། ཆོས་སྐུ་ལ་སོགས་པ་སྣ་ཆོགས་ ཅི་ཕྱིར་ངོ་མཚར་གསལ་ ་་་་་བར་ མི་ འགྱུར་ཏེ། འགྱུར། ། འོད་ཟེར་སྣ་ཚོགས་འཕྲོ་བ་་་་་་ ཌཱ་ཀི་མཁའ་འགྲོ་མ་ཡི་ཌཱ། ། བདེ་བའི་ ་་་་་རྒྱུ་ གཞི་ནི་ཟླ་འོད་ཅན། ། གོ་ཡིག་ ་་་་་རྣ་བ་གཡོན་པའི་བུ་གའི་ ནང་དུ་རྣམ་བསྒོམ་པས། ། འདི་ཁྱད་པར་ཆེ་བ་་་་་་ མཁའ་ལ་སྤྱོད་པ་ནུས་པར་འགྱུར། ། ཀ་ཡིག་ མེ་ཏོག་དམར་པོ་ རྒྱ་སྐྱེགས་མེ་ཏོག་མཚུངས། ། འོད་ཟེར་འབར་བ་གསལ་འགྱུར་བ། །
ར་ཡིག་ ་་་་་མཛོད་སྤུ་ ནང་དུ་ཡང་དག་གནས། ། འོད་ཀྱི་ཕུང་པོ་རྣམ་པར་བསྒོམ། ། བསྒོམས་པས་བདེ་བ་ཡང་དག་སྐྱེ། ། ནད་མེད་གོ་འཕང་ཐོབ་པར་འགྱུར། ། ཕྱི་ མཐར་ ནས་ཐུབ་དབང་གོ་འཕང་ནི། ། བྱང་ཆུབ་མཆོག་ནི་ཐོབ་པར་འགྱུར། ། ན་ཡི་ཡི་གེ་ ་་་་་ཁྱད་པར་དུ་ ནང་སེལ་ལ། ། ལྗང་གུ་་་་་་ ཨིནྡྲ་ནཱི་ལ་ལྟར་རྒྱུས་པ། ། དེ་ཡི་ ་་་་་མིག་ཏུ་ སྙིང་པོ་ཡང་དག་འབྱུང༌། ། སྟོན་ཀའི་ཟླ་བ་ལྟ་བུར་ ་་་་་མངོན་ཤེས་འདོད་པས་ བསྒོམ། །
ཡང་དག་བླ་མའི་མན་ངག་སྟེ། ། ཡིད་ཀྱི་ཡུལ་་་་་་ ལྷ་ཡི་མིག་གིས་ ་་་་་ཐིག་ལེ་དཀར་པོ་དེ་ཡི་གེའི་ནང་དུ་བལྟས་པས་ བལྟ་བར་བྱ། ། སྤྱན་ལྔ་པོ་ ་་་་་མཐར་ ནི་ཐོབ་འགྱུར་ཏེ། ། དེ་ཚེ་སངས་རྒྱས་ཉིད་དུ་འགྱུར། ། ཡ་ཡིག་མཁའ་འདྲའི་ཡེ་ཤེས་ ་་་་་སྔོན་པོ་ ནི། ། འོད་ཟེར་འཕྲེང་བ་འཁྲུགས་པས་འཁྲུག ་་་་་་ ཀུན་ཁྱབ་པས ། ། རྣལ་འབྱོར་ཆེན་པོས་བལྟ་བར་བྱེད། ། ལག་པའི་རྩ་བར་་་་་་ མ་ཡིག་ནང་དུ་ཡང་དག་གནས། ། མཉམ་པ་ཉིད་ཀྱི་ཡིད་ཀྱིས་ནི། །
ཐེ་ཚོམ་མེད་པ་རྣམ་པར་བསམ། ། རྒས་དང་འཆི་བ་རྣམ་པར་སྤངས། ། བླ་མེད་གོ་འཕང་མྱུར་དུ་ཐོབ། ། བ་ཡིག་ཐིག་ལེ་བཟླུམ་པོ་ནི། ། མཛེས་པའི་སྐར་མ་ ་་་་་དཀར་ལ་འོད་ཟེར་འཕྲོ་བ་ སྐར་ཆེན་འདྲ། ། ཀ་ཡིག་བཞི་ལ་ཡང་དག་བཞག ། བསྒོམ་བྱ་ ་་་་་དེ་ལ་ རང་བཞིན་གཡོ་མེད་ ཡིད་རྩེ་གཅིག་ པ། ། དེ་དོན་འབྲས་བུ་ཐོབ་འགྱུར་ཏེ། ། ཡང་དག་རྫོགས་པའི་བྱང་ཆུབ་བྱེད། ། དངོས་དང་དངོས་མེད་ ་་་་་ཆོས་སྐུ་ རྣམ་པར་གྲོལ། །
ལུས་ཅན་གྱིས་ནི་མངོན་སུམ་བྱེད། ཛའི་ར་ཏ་ར་ཡིན་པས་ཛ་མིན་བསྒོམ་པས་རང་གནས་པར་བྱེད་་་་་་ ། མེ་ཡི་ས་བོན་གཟི་བརྗིད་ལྡན། ། འབད་པས་གསེར་འགྱུར་ ་་་་་དམར་སེར་ ལྟ་བུའི་མེ། ། ཨོཾ་ཡིག་ ་་་་་ནུ་མའི་ དབུས་སུ་བཞག་པར་བྱ། ། ལེགས་པའི་བློ་ཡིས་ ་་་་་གསལ་གསལ་གྱི་བར་དུ་ རྟག་ཏུ་བསམ། ། ནམ་མཁར་བཏེགས་པ་ཙམ་གྱིས་ ་་་་་གནས་དེ་ནས་ལུས་ཐམས་ཅད་ལ་ཁྱབ་པར་འགྲོ་བས་ ནི། ། དངོས་གྲུབ་རོ་ཡི་ ཟག་མེད་ཀྱང་ལོ་སྟོང་དུ་འཚོ་ཞིང་མདངས་དང་ལྡན་ བདུད་རྩི་འཛག ། དེ་ཡི་ཡང་དག་བྱུགས་ ་་་་་དེའི་འོད་ཀྱིས་ལུས་ལ་ཁྱབ་པ་ ཙམ་གྱིས། ། སྐུ་གསུམ་་་་་་ བྱང་ཆུབ་གསེར་ནི་ ་་་་་རིན་པོ་ཆེ་ཟེར་ ཐོབ་པར་འགྱུར། །
ཝ་ཡིག་ཁ་དོག་སྣ་ཚོགས་པ། ། གཞན་ཡང་ འདོད་པའི་དོན་གང་ཡང་འགྲུབ་པས་་་་་་ ཡིད་བཞིན་ནོར་བུ་ལྟར། ། ལྟེ་བར་་་་་་ ཏྲི་ཡིག་དབུས་སུ་ཡང་དག་བཞག ། ལུས་ཐམས་ཅད་་་་་་ མར་ཁུའི་མེ་བཞིན་འབར་བ་ཡིས། ། ཁྱད་པར་དུ་་་་་་ ཉོན་མོངས་མ་ལུས་བསྲེག་བྱས་ནས། ། ཁམས་ ་་་་་འབྱུང་བ་བཞི་ དང་དབང་པོ་ལ་སོགས་ཀྱང༌། ། ལེགས་ཞུ་ཧེ་རུ་ཀ་ ་་་་་བདེ་བས་ཁྱབ་པ་ ཡི་མཆོག ། མཐར་་་་་་ བླ་ན་མེད་པ་མྱུར་དུ་ཐོབ། ། ན་ཡིག་ར་དང་ ་་་་་རང་མེད་ཀྱང་ཚོགས་གཉིས་ཡོད་ན་ཟུར་གསུམ་གཅིག ་ ཡང་དག་ལྡན། །
ཡི་གེ་གསུམ་ནི་ཆེ་བར་འབར། ། སྣ་རྩེ་་་་་་ ཀོ་ཡི་ཡི་གེ་ཕུག་ཏུ་བཞག ། བློ་དང་ལྡན་པས་རང་སེམས་བསྒོམ། ་་་་་ དེ་ལ་བློ་བརྟན་པས་དགའ་བ། ། འོད་ཟེར་་་་་་ འབྱུང་བ་མཆོག་ ་་་་་སྣ་རྩེ་ ཏུ་ ་་་་་བདེ་བ་དངོས་ དགའ་བ་སྟེ། ་་་་་ ཁྱད་པར་དུ་དགའ་བ་བཞི་སྐྱེ་བ། ། སྲིད་དང་མྱང་འདས་ ་་་་་མཉམ་པར་ ངོ་བོ་ཉིད། ། རབ་ ་་་་་ཏུ་ འཇུག་ ་་་་་པ་ནི་ བྲལ་བའི་དགའ་བ་སྟེ། ། མྱ་ངན་ བདེ་སྟོང་འབའ་ཞིག་ འདས་པའི་ཆོས་ནི་བསམ། ། ལྷན་ཅིག་སྐྱེ་འགག་མི་གཡོ་བ། །
ལྷན་ཅིག་སྦྱོར་བས་ནང་དུ་གནས། ། བསྒོམ་པ་བརྟེན་པར་འགྱུར་བ་ཡིས། ། བླ་ན་མེད་པའི་གོ་འཕང་ཐོབ། ། ཨུཏྤལ་སྔོན་པོ་ལྟ་བུ་ཡི། ། ནི་ ་་་་་ཡི་ ཡིག་ ་་་་་ཁ་དོག ་ སྔོན་པོ་ཐིག་ལེ་ནི། ། ཀ་ཡི་སྒོ་ཡི་དབུས་ ་་་་་ཁ་སྟེང་ལྕེ་ཆུང་གི་རྩ་བར་ གནས་པ། ། མེ་ཤེལ་ལྟ་བུ་བསྒོམ་པར་བྱ། ། དེའི་དབུས་སུ་སོང་བའི་སེམས། ་་་་་ བརྟན་ན ། །
ཁྱད་པར་མཉམ་བཞག་་་་་་ བདེ་བ་ཆེན་པོས་ཡོངས་སུ་གང༌། ། རྗེས་ལ་་་་་་ སྒྱུ་མ་ལྟ་བུའི་ཏིང་འཛིན་གནས། ། བླ་མེད་གོ་འཕང་ཐོབ་པར་འགྱུར། ། ཨེ་ཡིག་ཉི་མའི་གཟུགས་དང་འདྲ། ། དེ་ཡི་ ་་་་་ཉམས་གྱུར་པས་ དབུས་སུ་དེ་མཛེས་མ། ། ལ་ཡིག་ཕུག་ ་་་་་མགྲིན་པའི་སྟོང་སྟོང་ ཏུ་ཡང་དག་གནས། ། དྲི་མ་བྲལ་བ་ ་་་་་འོད་དམར་པོ་གསལ་བ་ རྟག་ཏུ་བསྒོམ། ། སེམས་ནི་དེ་རུ་སོང་བ་ལ། ་་་་་ བརྟན། ། རང་རིག་ ་་་་་ཁྱད་པར་དུ་ཤེས་པ་གསལ་བས་མཐར་ཐུག་ པ་ནི་ཐོབ་པར་འགྱུར། །
རང་རིག་རྣལ་འབྱོར་པ་དེ་ཡི། ། བུད་མེད་གོ་འཕང་ཐོབ་པར་འགྱུར། ། བ་ཡིག་གློག་ ་་་་་དམར་པོ་ འགྱུར་རྣམ་པ་ནི། ། སྣང་བ་སྒྲ་ཡིས་རྗེས་ཆགས་སྐྱེ། ། སྙིང་ཁའི་ནང་དུ་་་་་་ ཀ་ཡིག་དབུས་སུ་ཡང་དག་བལྟ། ། དུས་མཚན་ཉིད་ནི་ ་་་་་ཉིན་མཚན་མེད་པར་སྣང་བ་གསལ་བ་ཕྲ་བ་ལ་དམིགས་པ་ ལོག་པར་བྱེད། ། རྡོ་རྗེ་ ་་་་་བཏབ་པ་ ལྟ་བུའི་ཏིང་འཛིན་གྱིས། ། ནཱ་དའི་མཐའ་ནི་ཡེ་ཤེས་བལྟ། ་་་་་ ཅི་འདོད་པ་མཐོང༌། ། དེར་གནས་ ་་་་་མཐར་ སེམས་ ་་་་་པའི་ ནི་ཡང་དག་འགྱུར། །
ཕྱག་རྒྱ་ཆེན་པོ་མངོན་པར་ཐོབ། ། མ་ཡི་ ་་་་་ས་བོན་རླུང་གིས་རྒྱུ་བར་བྱེད་ ས་བོན་ཤིང་རྟ་ཞོན། ། སྟེང་གི་་་་་་ ཛ་ཡིག་ཇི་ལྟར་འབར་བ་ནི། ། འདོམས་པར་དུ་སྤུ་མཚམས་སུ་ ཧ་ཡིག་ལ་གནས་གཟི་བརྗིད་ཆེ། ། ཡེ་ཤེས་ལྔ་ཡི་རང་བཞིན་ཅན་ ་་་་་ཁྱད་པར་ཡུལ་ལྔ་ཡི་རྟོག་པ་འཇོམས ། ། རྟོག་པ་མེད་པའི་སྦྱིན་སྲེག་གིས། ། ཡུལ་དང་དབང་པོ་ཚོགས་པ་རྣམས། ། དེ་ཡི་མེ་ལྷ་མཉེས་པར་ ་་་་་ནང་གི་ཡེ་ཤེས་ཀྱི་ ནི། ། དགྱེས་པས་དངོས་གྲུབ་སྟེར་བར་བྱེད། ། བཻ་ འཕྲལ་ལ་ ཡིག་ཐིག་ལེ་ ་་་་་དཀར་བ འི་རང་བཞིན་ནམ། །
རྫ་མཁན་ ་་་་་གཡོ་བས་ འཁོར་ལོར་ལྟ་བུར་འཁོར། ། པྲེ་ཡིག་ ་་་་་རྟགས་ཀྱི་ནང་དུ་ རྩེ་མོར་བལྟ་བར་བྱ། ། ལྷན་ཅིག་སྐྱེ་འགག་ ་་་་་ལམ་དུས་ཀྱི་ཁྱད་པར་ལྷན་སྐྱེས་ཀྱི་དགའ་བར་སྐྱེ་བ་ མི་གཡོ་བར། ། སྲིད་དང་མྱང་འདས་བྲལ་བ་ནི། ། དྲི་མ་མེད་པའི་འབྲས་བུ་ཐོབ། ། རྟག་ཏུ་གོམས་པའི་རྣལ་འབྱོར་གྱིས། ། སྐྱེ་བ་འདི་ལ་དངོས་གྲུབ་ཐོབ། ། རོ་ཡིག་འབར་བ་འཇིགས་པ་ཡིས། ། ཁྱད་པར་དུ་ ངུ་འབོད་ལ་སོགས་འཇིག་པར་བྱེད། ། དྲི་ ་་་་་ཏྲི་ཡིན་ནམ་བརྟགས་ ཡིག་བཤང་བའི་ལམ་ལ་གནས། ་་་་་
ས་དེ་ལ། ། འོད་ལྡན་ རོའི་གཟུགས་ཅན་གྱི་ཚུལ་དུ་ ཐིག་ལེ་བསྒོམ་པར་བྱ། ། རང་གི་ངོ་བོ་་་་་་ རྣམ་པར་སྣང་མཛད་གཟི་བརྗིད་ཆེ། ། བསྒྲུབ་བྱ་ ་་་་་གང་འདོད་པ་དེ་ ཐམས་ཅད་བསམ་པར་བྱ། ། ཡུན་མི་རིང་བའི་དུས་ཀྱིས་ནི། ། སངས་རྒྱས་ཆེན་པོ་ ་་་་་ཕྱག་རྒྱ་ཟེར་ ཐོབ་པར་འགྱུར། ། ཟླ་བ་ཆུ་ཤེལ་ ་་་་་དཀར་ཞིང་དྭངས་ལ་ ལྟ་བུ་འདྲ། ། ཡོན་ཏན་དུ་མ་བསྐྱེད་པས་་་་་་ རྩ་ཡིག་མཛེས་པ་བསམ་པར་བྱ། ། པོ་ཡིག་ནང་ བརླའི་ནང་སྨད་ ནང་དུ་ཡང་དག་གནས། ། རྣལ་འབྱོར་པ་ཡིས་རྟག་ཏུ་བསྒོམ། །
ཐུན་མོང་དུ་་་་་་ བདེ་གཤེགས་གོ་འཕང་ཐོབ་པར་འགྱུར། ། ཞི་བའི་སྐུ་ནི་མཆོག་གི་མཆོག ། རྟག་ཏུ་གོམས་པའི་རྣལ་འབྱོར་གྱིས། ། རྣལ་འབྱོར་གྱིས་ནི་དངོས་གྲུབ་འགྲུབ། ། ནི་ཡིག་དྲི་མ་མེད་པ་ཉིད། ། སྤྲིན་བྲལ་ ་་་་་སྔོ་སངས་ ནམ་མཁའ་ལྟ་བུའོ། ། སུ་ཡིག་ཡི་གེ་ནང་ ་་་་་བྱིན་པའི་དཀྱིལ་དུ་ གནས་པ། ། ཉིན་དང་མཚན་དུ་བསྒོམ་པར་བྱ། ། དངོས་དང་དངོས་མེད་རྣམ་གྲོལ་བ། ་་་་་ མཐར་ཆོས་སྐུ། །
མཆོག་ཏུ་ཞི་བ་ཆ་དང་བྲལ། ། བསམ་གཏན་ཙམ་གྱིས་ཡང་དག་ཐོབ། ། ཁྱད་པར་དུ་་་་་་ མཁའ་སྤྱོད་གནས་སུ་ཁྲིད་པར་བྱ། ། ཡེ་ཡིག་ ་་་་་འདིར་སྔོ་སངས་ རང་བཞིན་མེད་པ་ཡི། ། སྟོང་ཉིད་སྲ་ལ་རྡུལ་མེད་པ། ། ན་ཡིག་གནས་པ་ ་་་་་སོར་མོ་བརྒྱད་ལ་རེ་རེ་ལ་རེ་རེ་ནས་ ཡང་དག་བལྟ། ། འོད་ལྡན་རང་བཞིན་ ་་་་་ལུས་ཁྱབ་བུས་པས་ དྲི་མ་མེད། ། དེ་ཡི་དབུས་སུ་སེམས་བཞག་ལ། ། དངོས་དང་དངོས་མེད་རྣམ་པར་སྤངས། ། སྲིད་པ་ལས་གྲོལ་ ་་་་་འཕྲལ་དུ་རྒས་འཆི་མེད་དོ་ བལྟ་བར་བྱ། །
སངས་རྒྱས་ཉིད་ཀྱི་གྲགས་པ་བསྟན། ། ཕ་ཡིག་སེར་པོ ་་་་་འི་སྟེང་གི ་ ཐིག་ལེ་ ་་་་་ཌ་དང་བཅས་པ་གསུམ་གསུམ་ ནི། ། རྩེ་མོ་རྣམས་ལ་མར་མེ་ལྟར། ། བྃ་ཡིག་ ་་་་་ནུབ་ནས་རླུང་གི་རང་བཞིན་ཡིན་ ནང་ ་་་་་རྐང་པའི་བོལ་གོང་ དུ་བཞག་པར་བྱ། ། འོད་ལྡན་ འབྲས་བུ་མཆོག་དང་ལྡན་པའི་་་་་་ རང་བཞིན་བསམ་པར་བྱ། ། སྤང་བྱ་་་་་་ ཉོན་མོངས་ཁམས་ནི་ཡང་དག་ལྡན། ། ཕུང་པོ་ཁམས་ནི་ཟད་པར་འགྲོ། ། ཚེ་འདི་ཉིད་ལ་ཐོབ་པར་འགྱུར། ། སྐྱེ་བ་དང་ནི་འཆི་བ་སྤངས། །
སྭ་ཡིག་རང་འོད་རིམ་པར་གྲགས། ་་་་་ རླུང་གཡོ་བ་ཡང་བཙུན་མོའི་རང་བཞིན་ཡིན་པས། ། ཡིད་ནི་སྤྲུལ་པ་མཛེས་པའོ། ། སྤྱིར་རྐང་པ་ཙམ་ཁྱད་པར་དུ་མཐེ་བོང་ལ་ མ་ཡིག་བཞོན་པ་རྣམ་པར་བལྟ། ། ཡིད་ ་་་་་དྲན་པའི་ཡུལ་ལོང་བུའི་རྩ་ནས་རླུང་འགྲོའོ། ལ་སོང་བ་ཡིད་སྙམ་བྱེད། ། སྒྱུ་མ་ལྟ་བུར་ཡང་དག་གནས། ། དྲི་ཟ་ཡི་ནི་གྲོང་ཁྱེར་ལྟར། ། སེམས་ཀྱིས་ ་་་་་རྩ་གཉིས་ནས་ འཇུག་པ་ཙམ་གྱིས་ནི། ། དེ་ལ་གོ་འཕང་ ་་་་་མྱུར་དུ་འབར་ བླ་ན་མེད། །
ཧྃ་ཡིག་ཕ་ལམ་ ་་་་་རྡོ་རྗེ་ ཡང་དག་འདྲ། ། འོད་ཟེར་ ་་་་་སྣ་ཚོགས་ འཁོར་ལོ་གཡོ་ཞིང་འབྱུང༌། ། སྐུ་ཡི་དབུས་སུ་ ་་་་་པུས་མོ་གཉིས་ལ་ ཡང་དག་བལྟ། ། ཤེལ་སྒོང་ལ་་་་་་ ཐིག་ལེ་རང་བཞིན་དྲི་མ་ ་་་་་ས་ལ་གཟུགས་བརྙན་འཆར་བ་བཞིན་ མེད། ། བསྒོམ་པ་བརྟན་པར་འགྱུར་བ་ཡི། ། འཆི་མེད་ཉིད་དུ་ ་་་་་མཁའ་ལ་སྤྱོད་པ་ སྐྱེ་བར་ངེས། ། ཡུན་མི་རིང་བའི་དུས་ཀྱིས་ནི། ། གོ་འཕང་བླ་ན་མེད་པར་ ་་་་་མཐར་ནི་ ཐོབ། ། ཧྲཱིཿ ་་་་་ ཀྵ་ཡིག་དང་ལིངྒའི་དབུས་སུ་ཟེར་གསུམ་གསུམ་སྟེང་དུ་དོན་རླུང་གི་སྟེང་མའི་དབུས་ ཏྲིའི་ཡི་གེ་དབུས་སུ་ནི། །
ཡིད་དུ་འོང་བའི་སངས་རྒྱས་ ་་་་་སྐུ་གསུམ ་གནས། ། དྲག་པོ་ ་་་་་དེའི་རྒྱུ་ཧཱུྃ་ གསུམ་དང་ལྡན་པ་ལ། ། དེ་ མེ་གསེབ་ཏུ་ཧཱུྃ་གཉིས་གཉིས་ཧཱུྃ་དམར་པོ་ དབུས་གསལ་བར་བསྒོམ་པའོ། ། གཡས་ ་་་་་མཐུ་འབྲེལ་པ་ཅན་དུ་འབྱུང་བ་དང་བརྗོད་ཙ་ཧཱུྃ་གསུམ་ཕཊ་གསུམ་སྤེལ་ནས་བཟླས་པས་ ནས་དམར་པོ་ཉི་མའི་ཆ། ་་་་་ ཧཱུྃ་རླུང༌། ། སྲིད་དང་སྙིང་རྗེ་ ་་་་་འཁོར་འདས་ སྤྲུལ་པའོ། ། ཉིན་མོ་རབ་གསལ་ཡེ་ཤེས་གྲགས། ། དུས་དང་ཐབས་ཀྱི་ཀུན་རྫོབ་བོ། ། ཕྱོགས་་་་་་ ལྷོ་རུ་རྒྱུ་བ་འདུ་བ་སྟེ། ། རྩ་གནས་ཁྲག་ནི་འབབ་པར་བྱེད།
དབུགས་དེས་མེས་་་་་་ ། འབྱིན་པས་ཉོན་མོངས་ངེས་པར་འཇོམས། ། ལུས་ནི་མྱ་ངན་བཟླས་བསྒོམ་བྱ། ། གཡོན་གྱི་ཧཱུྃ་གི་ཡི་གེ་དཀར། ། རྣམ་ཤེས་རྨི་ལམ་ཟླ་བ་ཉིད། ། བྱང་དུ་ བགྲོད་ འགྲོ་བ་ཤེས་རབ་བརྗོད། ། སྟོང་ཉིད་མཚན་མ་དེ་བཞིན་དུ། ། འཇུག་པའི་ལམ་ནི་ལོངས་སྤྱོད་རྫོགས། ། ཆུ་ནི་ ཐ་མལ་ཙམ་ན་དྲི་་་་་་ འབབ་པར་བྱེད་པའི་རྩ། ། ཚངས་པའི་ ་་་་་འཁོར་འདས་གཉིས་ལ་ མྱ་ངན་འདས་པར་གྲགས། །
ཉེ་བའི་ཉོན་མོངས་ཟ་བྱེད་པ། ། མདུན་དུ་སྔོན་པོ་ ་་་་་སྙིང་ཁའི་ཧཱུྃ་བསྐུལ་བས་ཧཱུྃ་དབུས་ཀྱི་ དྲག་པོ་སྟེ། ། སྙིང་ཁར་ཨ་ཡིག་མི་གཡོ་བ། ། གཉིས་མེད་ཡེ་ཤེས་ཞེས་བརྗོད་པ། ། དམིགས་མེད་དྲི་མ་ ་་་་་སྲོག་གི་མ་དེ་ མེད་པའོ། ། ཆུ་ཤིང་མེ་ཏོག་ ་་་་་སྙིང་ཁའི་ཧཱུྃ་མགོ་ཐུར་ལ་བལྟ་བ་ ཡང་དག་འདྲ། ། ཤེས་པ་གསལ་བའི་རྟེན་ཡིན་པས་་་་་་ ཏིལ་གྱི་མེ་འབར་བཞིན་དུ་འབར། ། ཧཱུྃ་གསུམ་ཀའི་མེ་དབུས་མར་ཞུགས་ཏེ། ཡུམ་གྱི་རང་བཞིན་ ཉོན་མོངས་ཀུན་ནི་ཟད་པར་བྱེད། ། དེར་སོང་ ་་་་་འབྲས་བུ་མྱུར་དུ་འབྱིན་པ་ སེམས་ནི་མྱ་ངན་འདས། །
ཆོས་ཀྱི་ལམ་ ་་་་་ཨོཾ་གྱི་གནས་ནས་བྱོན་དེ་ནས་སྙིང་གའི་ཧཱུྃ་དུ་བྱོན་པའི་ཚེ་ ཞེས་ཡེ་ཤེས་ནི། ། ཡང་དག་ཡེ་ཤེས་ ་་་་་འབྲས་བུ་ མཆོག་གི་མཆོག ། ཡུན་མི་རིང་བར་ཐོན་གྱུར་ཏེ། ། རྡོ་རྗེ་སེམས་དང་མཉམ་པར་འགྱུར། ། སྐུ་ ་་་་་གཡས་ གསུང་ ་་་་་བསྡུས་པས་གཡོན་ རང་བཞིན་ཞེས་བརྗོད་པས། ། ཧཱུྃ་ཡི་གེའི་དཀྱིལ་འཁོར་དེ་ཉིད་ཆོས་སྐུ་་་་་་ དབུས་སུ་ཐིག་ལེ་བཞི་མེད་པས། ། ལྷན་ཅིག་སྐྱེས་པའི་རང་བཞིན་ཉིད། ། སེམས་ཅན་ཀུན་ལ་རྣམ་པར་གནས། ་་་་་ སེམས་ཅན་ཀུན། ། དེ་ལྟར་བསྒོམས་པའི་རྣལ་འབྱོར་པ། །
དངོས་གྲུབ་མྱུར་དུ་ཐོབ་འགྱུར་རོ། ། རབ་ཏུ་མི་གནས་ ་་་་་འཁོར་བ་དང་མྱ་ངན་ལས་འདས་ འབྲས་ཐོབ་པས། ། ཤེས་ནས་ལུས་ཀྱི་དཀྱིལ་འཁོར་བསྒོམས་པས་་་་་་ བླ་ན་མེད་པའི་གཞི་རུ་འགྲོ། ། ཨཱ་ལི་ ་་་་་གཡོན་གྱི་རླུང་ ཀཱ་ལི་ ་་་་་གཡས་ཀྱི་རླུང་ འགོག་པ་ལས། ་་་་་ དང་པོ་སྟེང་དེ་ལས་འོག ། རི་མོ་དེ་ ་་་་་དབུས་མ་ནས་ ནི་ངེས་པར་སྦྱར། ་་་་་ མེ་རླུང་གཅིག་ཏུ་དྲིལ་ནས། ། རང་བཞིན་འོད་གསལ་ ་་་་་དེ་རྟོགས་པར་འདོད་ན་ མཆོག་གི་མཆོག ། ན་ཐའི་ ་་་་་ཡི་གེ་ལ་དམིགས་པ་བརྟེན་ནས་འདི་ན་མར་ཉམས་སུ་བླང་བར་བསྟན་ མཐར་ ་་་་་ཨོཾ་གསུམ་གྱི་བར་ཐིག་ལེ་གསུམ་ཧཾ་གསུམ་ཡིན་པར་ ནི་འབར་བ་ཆེ། ། མི་དེ་ཡིད་ཀྱི་ཡུལ་ཙམ་དུ་འགྲོ་བས་་་་་་ ཕྲ་མོར་བྱས་པའི་སེམས་ཉིད་ནི། །
མི་གཡོ་ཉིད་དུ་ ་་་་་གཟུང་འཛིན་དང་བྲལ་དེ་གསལ་བར་འབའ་ཞིག་ཏུ་ འགྲོ་བ་ཡི། ། དེ་ཡི་ ་་་་་བདེ་བ་དང་བཅས་པས་ ལོངས་སྤྱོད་བསམ་ཡས་ནི། ། ལྷུན་གྱིས་ ་་་་་འཇོག་པ་ལ་བརྟེན་ནས་ གྲུབ་པར་འཇུག་པ་ཉིད། ། དེ་ལྟར་གུས་པས་ ་་་་་འབར་འཛག་ཕྲ་བ་ རྒྱུན་མི་ཆད། ། བསྒོམ་པ་ཡུན་རིང་ ་་་་་བསྟེན་བསྟེན་དུ་ རྣམ་པར་བསམ། ། ཡུན་རིང་བསྒོམ་པའི་ཡིད་ཀྱིས་ནི། ། སྡུག་བསྔལ་གྱི་རྐྱེན་གྱིས་མི་གནོད་པས་་་་་་ བདེ་བ་ཆེན་པོ་ཐོབ་པར་འགྱུར། ། དེ་ནི་ ་་་་་པ་རོ་ཆེན་པོའི་ཞལ་ནས་ དོ་ཧ་ཀོ་ཤར་གསུངས། ། ཆོས་སྐུ་་་་་་ ས་བོན་གཅིག་ལ་སྡོང་པོ་ ་་་་་ལོངས་སྐུ་སྤྲུལ་སྐུ་་་་་་ གཉིས། ། རྒྱུ་མཚན་ ་་་་་ཡེ་གེ་གོམས་པའི་ཕྱི་རོལ་པ་ལ་སོགས་པ་ དེས་ན་འབྲས་བུ་གཅིག །
དབྱེར་མེད་ ་་་་་སྟོང་པ་ཉིད་དང་སྙིང་རྗེ་ འདི་ན་མངོན་བྱས་པ། ། དེ་ནི་སྲིད་ལས་ ་་་་་མྱ་ངན་འདས་པ་དེ་ཐ་མལ ་རྣམ་པར་གྲོལ། ། སྒྱུ་འཕྲུལ་དྲྭ་བའི་རྒྱུད་ལས་གསུངས། ། ཐེག་པ་ ལམ་དེ་གོམས་པས་འབྲས་བུ་མངོན་དུ་གྱུར་པའི་གཞོན་ནུ་གྲུབ་པའི་ཕན་ཡོན་ནི་ཞེན་པ་ལས་བྱུང་བའི་གཟུང་འཛིན་་་་་་ སྣ་ཚོགས་ཐབས་ཚུལ་གྱིས། ། འགྲོ་བའི་ ་་་་་མོས་པ་དང་ལྡན་པས་ དོན་ལ་རྟོག་པའོ། ། ཐེག་པ་ ་་་་་བསྡུ་ན་ གསུམ་གྱི་ ་་་་་རྟོགས་པ་ ངེས་འབྱུང་ལས། ། ཉེ་བའི་ལམ་་་་་་ ཐེག་པ་གཅིག་གི་འབྲས་བུ་གནས། ། ཉོན་མོངས་ཁམས་ ་་་་་རང་དོན་ལ་སྤངས་པ་ རྣམས་དག་པའི་བདག ། ངེས་པས་འབྱུང་བའི་ཀུན་ནས་ཉོན་མོངས་པ་་་་་་ ལས་ཀྱི་ཁམས་རྣམས་ཟད་བྱེད་པ། ། ཆུ་བོ་རྒྱ་མཚོ་ཀུན་ལས་བརྒལ། ་་་་་
ཏེ། ། དང་པོ་རྒྱས་བཤད་་་་་་ སྦྱོར་བའི་དགོན་པ་ལས་བྱུང་བ། ། ཉོན་མོངས་ཉེ་བ་ཀུན་ཉོན་མོངས། ། དེ་ལྟ་བུའི་ཀུན་ནས་ཉོན་མོངས་པ་གསུམ་སྤངས་པའི་གཉེན་པོ་དང་པོ་བསྟན་་་་་་ བག་ཆགས་བཅས་པ་གཏན་སྤངས་པ། ། གཡས་ཀྱི་རྣམ་ཤེས་་་་་་ སྙིང་རྗེ་ཆེན་པོ་ ་་་་་གཡོན་གྱི་རྣམ་ཤེས་གཉིས་མེད་དབུ་མའི་ ཤེས་རབ་ཐབས། ། དོན་ཡོད་འགྲོ་བའི་དོན་བྱེད་པ། ། འདུ་ཤེས་ ་་་་་ལྡང་འཇུག་གནས་ གསུམ་གྱིས་དོན་སྤངས་པ། ། རྣམ་ཤེས་ ་་་་་ཟུང་འཇུག་གཉིས་ཀའི་ དོན་ནི་འགགས་པར་བྱེད། ། སེམས་ཅན་ གཞན་དོན་ ཀུན་ ཐ་མལ་ལམ་གཟུང་འཛིན་གྱི་རྟོག་པ་མ་སྤངས་པ་ ཡིད་ཡུལ་དང་ལྡན། ། སངས་རྒྱས་ཀུན་གྱི་ རྣལ་འབྱོར་པ་ལམ་དུ་འཐུད་པས་་་་་་ ཐུགས་རིག་པ། །
སེམས་ཅན་ དེ་ཐམས་ཅད་བླ་མ་ལ་གནས་ནས་་་་་་ ཀུན་གྱི་ཡིད་ལ་གནས། ། དེ་ལྟར་གོམས་པ་ལས་དོན་གཉིས་འགྲུབ་པས་་་་་་ དེ་ལྟར་ངེས་ཤེས་རྣལ་འབྱོར་པས། ། གང་ཞིག་ ་་་་་ཐུན་བཞི་ལ་སོགས་པ་ བློ་ལྡན་རྟག་ཏུ་སློབ། ། འགྲུབ་པར་འགྱུར་པ་ཐེ་ཚོམ་མེད། ། གང་ཟག་་་་་་ བསོད་ནམས་དམན་པའི་མི་ཡིས་ཀྱང༌། ། ཐེ་ཚོམ་མེད་པར་དེ་ཡིས་འགྲུབ། ། གུས་བྱ ་་་་་བླ་མ་ལ་གུས་པར་བྱ ས་སྟོན་པ་མཆོད་བྱ་ཞིང༌། ། ལས་རྣམས་ཀུན་ལ་གུས་པར་བྱ། ། རོ་གཅིག་གིས་ མཇུག་བསྡུ་བར་བསྟན་པ་ལས་དང་པོ་གང་ཞིག་ཙམ་པ་བསྟན་ བརྗོད་རྣམ་རྨོངས་ ་་་་་གོང་གིས་དོན་དུ་ པའི། ། སེམས་སྒོམ་ཡང་དག་བསལ་ རང་ལ་ཡོད་པ་རྟོགས་པར་བྱེད་པ་ཙམ་ དོན་དུ། །
རྩ་ ་་་་་སོ་གཉིས་ དང་ཁམས་ ་་་་་བྱང་སེམས་ ནི་མཉམ་ཉིད་མཁའ་འགྲོ་ ་་་་་རབ་གཏུམ་ལ་སོགས་པར་ མར། ། ལྡན་གནས་ལ་སོགས་པའི་ས་ ་་་་་བཅུ་ཕ་རོལ་ཕྱིན་པ་ རྣམས་དང༌། ། དེ་ཉིད་རེ་རེའི་དབྱེ་བ་ ་་་་་དཔྲལ་བར་བསྡུ་ལ་སོགས་པ་ཨོཾ་གསུམ་གནས་པ་ལ་སོགས་པ་ བྱས་པས་དཔལ་ལྡན་ ་་་་་རང་གི་ངོ་བོ་ རྡོ་རྗེ་ལྷ་མོའི་བདེ་བ་ ་་་་་ཕག་མོའི་ རོ་གཅིག་ ་་་་་ཨོཾ་གསུམ་ནས་སྭཱ་ཧཱའི་བར་ གང་བ་གསང་བ་སུམ་ཅུ་རྩ་གཉིས་དེ་ཉིད་དྲི་མ་ ་་་་་ལམ་འབྲས་བསྡུས་པ་གཉིས་ལུས་ལ་གནས་པའི་ཡི་གེ་རེ་རེ་ལ་གོམས་ནས་གནས་སྐབས་ཀྱི་ཕན་ཡོན་དང་མཐར་ཐུག་གི་ཕན་ཡོན་རེ་འབྱུང་བ་ལས་ མེད་པ་ནི། སྔགས་དོན་ངེས་སྟོན་བྱས་པ་ལ། ། བདག་གིས་དགེ་བ་གང་འགྲུབ་པ། ། དཔལ་ལྡན་ཕྱག་རྒྱ་ཆེན་པོའི་གོ་འཕང་ནི། ། དེ་ཡིས་འགྲོ་རྣམས་མྱུར་དུ་འགྲུབ་གྱུར་ཅིག ། གཉིས་པ་རང་གི་ལུས་ལ་ཇི་ལྟར་གནས་པ་སོ་གཉིས་བསྟན་པ་་་་་་ མཆོག་ཏུ་ཟབ་པ་རྡོ་རྗེ་རྣལ་འབྱོར་མའི་སྔགས་ཀྱི་དེ་ཁོ་ན་ཉིད་ངེས་པར་བསྟན་པ་ ་་་་་མཁའ་འགྲོ་རྒྱ་མཚོའི་རྒྱུད་ལས་བརྟན་ནས།་་་་་ བདག་ཉིད་ལ་ཡོད་པར་བསྟན་ནས་གྲུབ་པའི་ཕྱིར་སློབ་དཔོན་ཨིནྟྲ་བྷུ་ཏི་ཆེན་པོས་མཛད་པ་རྫོགས་སོ། ། སློབ་མ་ཡེ་ཤེས་སྡེས་བསྒྱུར་ཅིང་ཞུས་ཏེ་བཅོས་པའོ།།
༈ ། མི་དབང་ཆོས་གསུམ་ལས། ལས་བཅུའི་གདམས་ངག་བྷ་རེནྡྲ་རུ་ཙིས་མཛད་པ་བཞུགས་སོ།། ༈ །རྒྱ་གར་སྐད་དུ། ཤྲཱི་ཤྱ་ཨ་ནུ་གྲ་ཧ་བི་དི། བོད་སྐད་དུ། གཞན་དོན་དུ་སློབ་མ་རྗེས་སུ་བཟུང་བའི་ཆོ་ག རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། ། ཕག་མོ་སྔོན་བྱུང་གི་རྒྱུད་སྔོན་དུ་སོང་ནས་་་་་་ དེ་ནས་གསང་བ་བཤད་པར་བྱ། ། དཔལ་ལེགས་སྨིན་ཆེན་པོའི་རྒྱུད་རིམ་་་་་་ བླ་མའི་བཀའ་དྲིན་རྗེས་འབྲངས་ནས། ། དགོངས་པ་མཆོག་ཐུན་མོང་་་་་་ སྣ་ཚོགས་སྒྲུབ་ཐབས་གྲུབ་དོན་དུ། །
གཞན་དོན་བརྗོད་བྱ་་་་་་ སློབ་མ་འབེབས་པའི་ཆོ་ག་མཆོག ། དང་པོར་རེ་ཞིག་སློབ་དཔོན་གྱིས། ། དམ་ཚིག་དང་གུས་པ་ཡོན་དུ་ཕུལ་བ་སྔོན་དུ་སོང་བ་་་་་་ སློབ་མ་རྗེས་སུ་བཟུང་བའི་དོན་དུའམ། ། རང་དོན་དུ་རྣལ་འབྱོར་མའི་སྒོར་བཞུགས་ཀྱང་དེའི་ང་རྒྱལ་དྲན་པར་བྱས་ལ་དག་པ་གསུམ་སྔོན་སོང་བ་་་་་་ ཤྲཱི་ཧེ་རུ་ཀ་ཞེས་བྱ་བའི་ཡི་གེ་བཞི་པོའི་དོན་དང་ལྡན་པའི་རྣལ་འབྱོར་པས། གཉིས་པ་ རང་ཡིད་དང་མཐུན་པའི་གནས་སུ་ ་་་་་གསུམ་པ་མངོན་རྟོགས་ཀྱི་རིམ་པ་ འཇམ་པའི་སྟན་ལ་སོགས་པ་ལ་གནས་ལ། ལག་པའི་སོར་མོ་རྣམས་ལ་བཀོད་ལ།། ༈ ། ཁྲུས་ཀྱི་རྣལ་འབྱོར་བཞིན་བྱིན་རླབས་ལག་པ་གཡོན་པའི་མཐིལ་དུ་པདྨ་འདབ་མ་ལྔ་ལ་དཔའ་མོ་དྲུག་གི་སྔགས་འགོད། མཐེ་བོང་ནས་བཟུང་ནས་སོར་མོ་ལྔ་ལ་དཔའ་བོ་དྲུག་གི་སྔགས་དགོད་དེ་མཆོད་པ་ནི། གཡས་ཀྱི་སྲིན་ལག་གི་གོ་ཆ་གཉིས་ཀྱི་སྔགས་བརྗོད་ཅིང་བདུད་རྩི་ལན་གསུམ་མམ་ལྔས་གཏོར་ཏེ་དེ་ནས་ལག་གཉིས་མཉེད་ཅིང་སྟོང་པ་བཟུང་སྟེ་ལུས་ཐམས་ཅད་ལ་བྱུག་གོ ། ཆ་གཉིས་ཀྱིས་ལུས་ཀྱི་ནང་དང་བ་སྤུ་ཐམས་ཅད་གང་བར་བསམ་པ་ནི་དམ་ཚིག་ཉམས་པ་དང་བསྐང་བའི་ཁྲུས་དང་བསྲུང་བའི་ཆོ་ག་ཡིན།
བདུད་རྩི་རིལ་བུ་སྦྱང་བ་ཡིན་ན་རྟག་ཏུ་མི་དགོས་་་་་་ བདུད་ རྩི་ལྔ་དང་ཡང་དག་ལྡན་པའི་བཏུང་བ་བཟང་པོ་པདྨའི་སྣོད་དུ་བཞག་ལ་ཆོ་ག་ཇི་ལྟ་བ་བཞིན་སྦྱངས་ལ། ནང་བདུད་རྩི་དང་ལྡན་པས་་་་་་ ཞུ་བའི་རྫས་ཀྱིས་བདག་ཉིད་ཁྲུས་ ་་་་་ལུས་ལ་བྱུགས་པ་ བྱའོ། ། དེའི་རྗེས་སུ་གནས་དང་བདག་དང་དཀྱིལ་འཁོར་བསྲུང་བའི་དོན་དུ། ཕྱོགས་གཡོན་བསྐོར་་་་་་ སེ་གོལ་གཏོགས་པ་ ་་་་་གཡོན་པའི་ སྔོན་དུ་འགྲོ་བ་བྱས་ལ། སུམྦྷ་ནི་ལ་སོགས་པ་གདོང་བཞི་པའི་སྔགས་ཀྱི་སྒྲ་ཡིས་ ་་་་་མཚམས་གཡས་བསྐོར་རྡོ་རྗེའི་རྭ་བ་སྐད་ཅིག་གིས་བསམ་ མཚམས་བཅད་པ་དང༌། གོ་ཆའི་སྔགས་དྲུག་བཀོད་པ་དང༌། ་་་་་ འདི་རྣལ་འབྱོར་མའི་རྩ། དག་པ་གསུམ་གྱི་ སྭ་བྷཱ་ཝ་བཛྲ་ཤུདྡྷོ྅ཧཾ། སྔགས་ ཡོ་ག་ཤུདྡྷོ྅ཧཾ་ བརྗོད་པས་དེ་ཉིད་ཀྱི་སེམས་ ་་་་་དེ་དག་གི་བདག་ཉིད་བྱ་བར་བསྟན་ བསྲུང་བར་བྱའོ། ། དེའི་རྗེས་སུ་ཡོངས་སུ་དག་པའི་གཞི་ལ་ ་་་་་མདུན་བསྐྱེད་ཀྱི་བྱ་བ་བསྟན་རྗེ་བཙུན་མའི་ཕྱི་མཆོད་ཇི་ལྟ་བ་བཞིན་བསྟན་ ཁྲུ་གང་ཙམ་གྱི་མཎྜལ་བྱུགས་པར་བྱ་སྟེ།
ཙནྡན་དམར་པོ་ལ་སོགས་པའི་ཟུར་དྲུག་པའི་ཙཀྲ་བྲིས་ཏེ། དེའི་དབུས་སུ་རྡོ་རྗེ་རྣལ་འབྱོར་མའི་ས་བོན་དགོད། ཟུར་དྲུག་ལ་འཁོར་ལོ་བསྒྱུར་ ་་་་་མའི་དང་ལྷ་བསྐྱེད་པ་དུས་ཅིག་ཏུ་བྱས་ལ་ བའི་སྔགས་དགོད་པ་སྔོན་དུ་འགྲོ་བས་མན་ངག་ཇི་ལྟ་བ་བཞིན་དུ་སྐད་ཅིག་གིས་ ་་་་་ནམ་མཁའ་ལ་སྤྱན་དྲངས་པ་ལ་ དཔའ་མོ་དྲུག་དང་ལྡན་པའི་བཅོམ་ལྡན་འདས་མའི་མཎྜལ་ ་་་་་དབུས་སུ་གང་བྱེད་ཀྱི་རྗེ་བཙུན་མ་ བསྐྱེད་ལ་དེ་ནས་ཕྱི་རོལ་དུ་ཁ་གདོང་མ་ལ་སོགས་པའི་རྣམ་བརྒྱད་དང༌། དུར་ཁྲོད་བརྒྱད་ཀྱིས་བརྒྱན་པར་བསམ་པར་བྱའོ། ། དེ་ནས་ཨརྒྷཾ་ལ་སོགས་པས་ཡང་དག་པར་མཆོད་པ་ལ། དེ་ནས་ཡེ་ཤེས་ཀྱི་འཁོར་ལོ་གོ་ཆ་བཞིན་ ཛཿཧཱུྃ་བཾ་ཧོཿ་་་་་ དགུག་པ་དང༌། གཞུག་པ་དང༌། བཅིང་བ་དང༌། དགྱེས་པར་བྱ་བ་དང༌། སྐུ་གསུང་ཐུགས་ཀྱིས་བྱིན་གྱིས་བརླབས་པ་ལ་སོགས་པ་བྱ་བ་དང༌།
དབང་བསྐུར་བའི་བར་མདུན་བསྐྱེད་བྱ་ལ་་་་་་ བདུད་རྩི་མྱང་བའི་མཐའ་ལ་ ་་་་་སྒྲུབ་ཐབས་གང་བྱེད་ཀྱི་ བསྟོད་པ་དང་བཟོད་གསོལ་བྱའོ། ། སྔོན་དུ་བསྙེན་པའོ། ། དེ་ནས་སློབ་མ་རྗེས་སུ་བཟུང་བའི་དོན་དུ་ཚེས་བཅུ་ལ་ སྟ་གོན་བཤམ་དགོས་ཏེ་ཡར་ངོའི་ཚེས་དགུ་མར་ངོའི་ཉི་ཤུ་བཞི་ནས་སོ། སྔར་བཞིན་མཎྜལ་བྱུགས་པའི་དབུས་སུ་ལྷའི་བཏུང་བ་བཟང་པོས་བཀང༌། དབྱངས་ཀྱི་སྣོད་ ་་་་་ཨཱཿལས་ཐོད་པ་ ཡང་དག་པར་བཞག་ལ་དེའི་སྟེང་དུ་ སྔགས་དེ་ཉིད་ཀྱི་གཟུགས་ཀྱིས་ འཁར་བའི་སྣོད་དྲི་མ་མེད་པ་གུར་གུམ་ལ་སོགས་པས་ཕྱིས་ལ་སིནྡྷུ་རའི་ཕྱེ་མ་བཙགས་ལ། གསེར་གྱི་སྨྱུ་གུས་ཆོ་ག་བཞིན་དུ་མངོན་པར་བྲིས་ ་་་་་དེའི་མདུན་དུ་སྔགས་ཕྲེང་དགའ་བ་འཁྱིལ་པ་བཞི་སྟེ་དཔེ་ཆུང་བཞིན་ ཏེ་ཡེ་ཤེས་འཁོར་ལོ་དགུག་གཞུག་ ་་་་་ལྷ་གང་བྱེད་ཀྱི་རྣམ་པའི་ བྱས་ལ་མཆོད་པ་ལ་སོགས་པས་ཡང་དག་པར་མཆོད་ལ། དེའི་རྗེས་སུ་བཅོམ་ལྡན་འདས་རྡོ་རྗེ་ཕག་མོའི་རྐང་པ་བརྒྱད་དང་ལྡན་པ་ ་་་་་དཔལ་ལྡན་རྡོ་རྗེ་མ་ཞེས་བསྡུས་པའོ་ རྡོ་རྗེ་དྲིལ་བུ་སྔོན་དུ་འགྲོ་བས་བསྟོད་ལ། དཀྱིལ་འཁོར་མི་འཇིག་ཙམ་དུ་་་་་་ རས་དམར་པོས་གཡོགས་ལ་བཞག་གོ ། དེ་ནས་ཕྱོགས་སྐྱོང་རྣམས་ལ་གཏོར་མ་ཕུལ་ལ། ཡི་གེ་བརྒྱ་པ་ལན་གསུམ་གཏོན་ལ་བཟོད་གསོལ་བྱའོ། །
ཞེས་སློབ་མ་རྗེས་སུ་བཟུང་བའི་མཆོད་པའི་ཆོ་གའོ། ་་་་་ ཇི་ལྟར་སྟ་གོན་གྱི་དོན་ཡོན། དེའི་རྗེས་སུ་མཚན་ཉིད་ཐམས་ཅད་དང་ལྡན་པའི་བུམ་པ་ཡང་དག་པར་ རང་འདྲ་བའི་སྔགས་ཀྱི་རྣམ་པ་་་་་་ བཞག་པར་བྱའོ། ། རས་དམར་པོའི་མགུལ་ཆིངས་བྱ་བ་དང་ ་་་་་བྃ་ཡིག་ཙམ་ལ་རྗེ་བཙུན་མ་གང་བྱེད་བསྐྱེད ། ཙུ་ཏ་ལ་སོགས་པའི་ལོ་མ་དང་ལྡན་པ་དང༌། རིན་པོ་ཆེ་ལྔ་དང༌། སྨན་ལྔ་དང༌། འབྲུ་ལྔ་དང་ལྡན་པར་བྱས་ལ། དེ་ཉིད་ཀྱིས་གྲུབ་པའི་ཙཀྲ་ལ་ཡེ་ཤེས་ཀྱི་ཙཀྲ་ སྔོན་དུ་སུམྦྷ་ནིའི་བཟླས་པ་གུ་གུལ་གྱིས་བདུགས་ཡུངས་ཀར་གྱིས་བྲབ་ལ་བགེགས་བསྐྲད་་་་་་ དགུག་གཞུག་ལ་སོགས་པ་བྱས་ལ། ཨརྒྷཾ་ལ་སོགས་མཆོད་པ་མཐར་ཕུལ་ལ།
སྐུ་གསུང་ཐུགས་བྱིན་གྱིས་བརླབས་པ་ལ་སོགས་པ་དང་དབང་བསྐུར་བ་དང་བདུད་རྩི་མྱང་བའི་བར་ཆོ་ག་བཞིན་དུ་བྱས་ལ། མཆོད་པ་ལ་སོགས་པ་ཡང་དག་པར་མཆོད་ལ། རྐང་པ་བརྒྱད་ཀྱི་སྔགས་ཀྱིས་བསྟོད་པ་ ་་་་་དཔལ་ལྡན་རྡོ་རྗེ་རྣལ་འབྱོར་མ་ཞེས་ བྱའོ། ། མེ་ཏོག་དམར་པོའི་ཕྲེང་བ་དང་ལྡན་པའི་རྡོ་རྗེ་བུམ་པའི་ཁར་བཞག་ལ་ དེའི་གཟུངས་ཐག་ནས་བཟུང་སྟེ ། ། ཨོཾ་གསུམ་མམ་གང་བྱེད་ཀྱི་སྔགས་་་་་་ དེ་དག་གི་སྔགས་ཇི་སྲིད་འདོད་པའི་བར་དུ་བཟླས་ ་་་་་བསྡུ་ན་རྣལ་འབྱོར་མའི་ཆོ་གའི་སྔགས་བརྒྱ་རྩ་བརྒྱད་བཟླས་ ལ། བུམ་པ་ལ་ཞུ་སྟེ་་་་་་ མེ་ཏོག་དམར་པོ་གཏོར་བ་དེ་འཁོར་ལོ་དེ་ཉིད་ཀྱི་ངོ་བོར་བལྟ་བར་བྱའོ། ། ཞེས་སློབ་མ་རྗེས་སུ་བཟུང་བ་ལ་བུམ་པ་ལྷག་པར་གནས་པའི་ཆོ་གའོ། ། དེ་ནས་དེའི་རྗེས་སུ་བླ་མ་དང་སངས་རྒྱས་དག་ལ་མི་ཕྱེད་པའི་གུས་པའི་ཡིད་ཅན། སློབ་མ་དམ་པས་མཎྜལ་བྱས་པ་ལ་ཡང་ནས་ཡང་དུ་གསོལ་བ་གདབ་སྟེ། སངས་རྒྱས་ཀུན་གྱི་རང་བཞིན་སྐུ། །
བླ་མ་ལ་ནི་སྐྱབས་སུ་མཆི། ། དཔལ་ལྡན་རྡོ་རྗེ་རྣལ་འབྱོར་མས། ། བདག་ནི་བྱིན་གྱིས་བརླབ་ཏུ་གསོལ། ། བྱང་ཆུབ་རྡོ་རྗེ་སངས་རྒྱས་ལ། ། མཆོད་ཆེན་ཇི་ལྟར་སྩལ་བ་ལྟར། ། བདག་ཀྱང་རྗེས་སུ་དྲང་བའི་ཕྱིར། ། ནམ་མཁའ་རྡོ་རྗེ་བདག་ལ་སྩོལ། ། ཡོན་ཕུལ་ལ་ལན་གསུམ་བརྗོད་་་་་་ ཅེས་སོ། ། ཚེས་བཅུའི་དུས་སུ་ཐུགས་རྗེ་དང་ལྡན་པའི་བླ་མས་སློབ་མའི་ལག་པ་ནས་བཟུང་ནས་འདི་སྐད་ ་་་་་དེ་ནས་བླ་མས་བསྒོ་བ་ནི་ཁྱོད་ཀྱི་བྱིན་རླབས་རྒྱུད་ལ་མ་སྐྱེད་པར་བྱུང་ཚུལ་མ་བྱེད་བར་ཆད་འོང་ངོ༌། འབྱུང་བ་ཇི་ལྟ་བ་མ་གསང་བར་ལྷུག་པར་འོང་དུ་ཆུག་ཅིག་ཅེས་བྱ་མཁའ་སྤྱོད་ལ་དད་པ་དང་ཡོན་དགོས།
ཅེས་གསངས་སོ། ། རྟོག་པས་གཡོགས་པའི་སེམས་ཀྱིས་ནི། ། ལེགས་པའི་སངས་རྒྱས་ཕྱིར་བཟློག་ལྟར། ། དད་པའི་ཆུ་ཡིས་བཀྲུས་པའི་སེམས། ། ཕན་པའི་སེམས་ཀྱིས་འདིར་གཞུག་བྱ། ། དད་པ་མེད་པའི་སེམས་ཅན་ལ། ། དཀར་པོའི་ཆོས་རྣམས་མི་འབྱུང་སྟེ། ། ཇི་ལྟར་ས་བོན་ཚིག་པ་ལ། ། སྨྱུ་གུ་སྔོན་པོ་སྐྱེ་མི་འགྱུར། ། ཞེས་གསུངས་སོ། །
དེ་ཕྱིར་སློབ་མ་དད་ལྡན་གྱིས། ། གསང་སྔགས་བྱིན་རླབས་སྒྲུབ་པ་ལ། ། ཡོན་དང་ལྡན་པས་ཕྱག་བྱས་ནས། ། ཐལ་མོ་སྦྱར་ཏེ་སྤྱི་བོར་བཞག ་་་་་ མང་ན་གྲལ་རིམ་ཉུང་ན་བླ་མའི་མདུན་དུ་ཁ་བསྟན་ཏེ་བཞག ། དེ་ཡི་རྗེས་སུ་སློབ་དཔོན་གྱིས། ། བུམ་པའི་ཆུ་ནི་བཟུང་བྱས་ནས། ། ཆོ་ག་བཞིན་དུ་ཁྲུས་བྱས་ལ། ། དེ་ནས་རས་དམར་པོས་གདོང་པ་བཅིངས་ལ་ཐལ་མོ་སྙིང་གར་སྦྱོར་དུ་བཅུག་སྟེ། ཨོ་རྒྱན་ ་་་་་བྱིན་རློབས་བྱེད་ཅི་བྱེད་པའི་གཞུག་ གྱི་གནས་སུ་ཁ་བལྟས་ཏེ་ཆོ་ག་བཞིན་དུ་སློབ་མ་ ་་་་་མཉེས་པ་ཙོག་པུར་ བཞག
དེ་ནས་སུམྦྷ་ནི་ལ་སོགས་པའི་སྔགས་ཀྱི་སྒྲ་ཡིས་བསྲུང་བ་དང་མཚམས་བཅད་པར་ ་་་་་སྔར་བཞིན་དུ་ བྱས་ལ། མཉམ་པར་བཞག་པ་ དཔོན་སློབ་གཉིས་ཀས་་་་་་ རྐང་འོག་གི་དཀྱིལ་འཁོར་ནི། གཞུའི་དབྱིབས་ཅན་དུ་བའི་མདོག དེའི་སྟེང་སྤྲུལ་པའི་འཁོར་ལོ་ནི། གྲུ་གསུམ་ ་་་་་ཉིས་བརྩེགས་སྔགས་ཕྲེང་ཅན་ མེ་ནི་འབར་བ་ལྟར། ། ཕུང་པོ་ལ་སོགས་དྲི་དག་ཕྱིར། ། དག་པའི་སྔགས་ ་་་་་སྭ་བྷཱ་ཝ་ལ་སོགས་པ་གསུམ་ ནི་བརྗོད་པར་བྱ། ། རང་གི་ཕུང་པོ་སྒྱུ་མ་བཞིན། ། སྤྲུལ་པ་རུ་ནི་ཡང་བསྒྲུབ་བྱ། ། རྣམ་པ་ཇི་ལྟ་བར་་་་་་ སྐད་ཅིག་གིས་ནི་ལྷ་མོ་ལ། །
ཕག་མོ་སྙིང་གའི་བདག་ཉིད་ཅན། ། ཀུན་ནས་ ་་་་་ཆེར་འབར་བ་ ཀུན་ཏུ་སྐད་ཅིག་སྟེ། ། སྐད་ཅིག་གིས་ནི་ ་་་་་ཨོཾ་གསུམ་མ་ གསང་སྔགས་བརྗོད། ། སྤྲུལ་པའི་འཁོར་ལོ་ལ་སོགས་སོ། ། ཕྱིའི་གཙོ་བོ་བྱེད་ན་སིནྡྷུ་ར་ལ་སྔགས་རང་དང་དམར་པོ་ཆེ་ཆུང་ཅི་རིགས་པས་གཡོན་དུ་་་་་་ གཡུང་དྲུང་འཁྱིལ་པ་དགེ་བར་བལྟ། ། ནང་ངམ་ཕྱི་གང་རུང་་་་་་ སྨིན་མཚམས་གནས་པའི་ཐིག་ལེ་ནི། ། དྲག་ཏུ་འཁོར་བའི་འཁོར་ལོ་ལྟར། ། ཕྱག་རྒྱ་གཉིས་ཀྱི་སྦྱོར་བ་ཡིས། ། སོ་སོར་བསྡུས་པའི་རིམ་པའམ་ ་་་་་ལྟེ་བའི་ཆོས་འབྱུང་འཁོར་བ་དང་སྨིན་མཚམས་ཀྱི་གཡུང་དྲུང་འཁྱིལ་པ་འཁོར་བ་གཉིས་ཀ་ལ་བློ་གཅིག་ཆར་དུ་འཇོག་པའོ ། ། བླ་མའི་མན་ངག་ལམ་གྱི་ནི། །
རིམ་པ་རྒྱས་པར་ཤེས་པར་བྱ། ་་་་་ ཡང་ན་གང་རུང་གཅིག་ལ་བློ་གཏད་པས་ཆོག གདུག་པའི་རྫས་མི་དགོས། ཨོཾ་གསུམ་མའི་སྔགས་སྒྲ་མི་ཆེ་བར་བཟླས། ཌཱ་མ་རུའི་སྒྲ་མི་གྲག་ཙམ་བརྡུངས ། ། དེ་ལྟར་བསྡུས་པའི་སེམས་ཀྱིས་ནི། ། གྲུབ་པའི་རྟགས་ནི་འབྱུང་བར་འགྱུར། ། ཡེ་ཤེས་ཐོབ་པའི་སློབ་མ་ལ། ། དེ་ཡི་ཚེ་ན་ ལུས་ཀྱི་་་་་་ བ་སྤུ་ལྡང༌། ། མཆིལ་མ་བྱུང་དང་ཆུ་འཛག་དང༌། །
ཚ་བ་དང་ནི་གྲང་བ་དང༌། ། འདར་ ་་་་་ངག་སྔགས་བརྗོད་པ་དང་སེམས་བདེ་སྟོང་དུ་འགྲོ་བ་འདི་ལ་བརྟེན་ བ་དང་ནི་གཡོ་བ་དང༌། ། ཨོཾ་ཏིཥྚ་བཛྲ་ ་་་་་ད་དུང་བརྟན་པར་འགྱུར་ ཞེས་བརྗོད། ། རང་བཞིན་དུ་ ་་་་་བྱིན་རླབས་སོང་བ་དང་ ནི་གནས་པ་ལ། ། བསྒོམ་པ་ཕྱིས་ནས་བརྟེན་པར་བྱ། ་་་་་ རྒྱུན་ནས་བསྒོམས་པའི་ཐབས་གསུམ། ། བདག་ཉིད་ཀྱི་ལྟེ་བ་ན་གནས་པས་་་་་་ མཆོད་པའི་གསང་སྔགས་ལྷ་མོ་ནི། ། ལྷན་ཅིག་སྐྱེས་པའི་བདག་ཉིད་དོ། ། སློབ་མ་རྗེས་སུ་བཟུང་བ་ཡེ་ཤེས་འབེབས་པའི་ཆོ་གའོ། ། དེ་ནས་ཡང་དག་བཤད་བྱ་བ། ་་་་་
བདག་གཞན་གཉིས་ཀའི་ཐུན་མོང་གི་ལམ། ། ཚོགས་ཀྱི་ ་་་་་ལྷ་གྲངས་དང་མཐུན་པའི་དཔའ་མོ་དང་རྣལ་འབྱོར་མ་ འཁོར་ལོའི་ཆོ་ག་མཆོག ། དད་པ་མེད་པས་མི་བྱ་སྟེ།་་་་་ ཡོན་ཏན་གྱི་མཚན་ཉིད། དགའ་རྒྱུ་མ་ཡིན་འདི་བསྒྲུབ་པའི་མཚན་ཉིད་ཤེས་་་་་་ ། སྦྱིན་པ་པོ་ནི་སྙིང་རྗེ་ ཕྱིར་སེམས་ཅན་ལ་ ལྡན། ། གཉིས་པ་གནས་་་་་་ རང་གིས་ཁྱིམ་མམ་དབེན་པ་རུ། ། ཙནྡན་ལ་སོགས་བྱུགས་པར་བྱ། ། གསུམ་པ་དགོས་པ་བྱེད་་་་་་ བླ་ན་མེད་པའི་དོན་དུ་ནི། ། ཚོགས་ཀྱི་འཁོར་ལོ་བསྐོར་བར་བྱེད། །
བཞི་པ་ཆོ་ག་་་་་་ དད་པ་ཆེན་པོའི་སྦྱིན་བདག་གིས། ། དང་ ་་་་་འདི་ཉི་མ་སྔ་མ་ནས་བྱ་ པོར་བླ་མར་ཕྱག་འཚལ་ནས། ། ལྷ་གྲངས་མང་ཉུང་་་་་་ ཇི་ལྟར་འབྱོར་པ་ལྡན་པ་ཡིས། ། ལྷ་རྣམས་ལ་ནི་སྙན་གསན་དབབ། ། དབུས་ཀྱི་གདན་ལ་བཞུགས་པ་་་་་་ མཉམ་པར་བཞག་པའི་བླ་མ་ནི། ། རྡོ་རྗེ་དྲིལ་བུ་ ་་་་་ཆ་ལུགས་ལ་སོགས་ ཡང་དག་ལྡན། ། ཐོད་པ་ལ་སོགས་བརྒྱན་པ་ལ། ། བདག་གི་བྱ་བ་དམ་ཚིག་བསྐྱེད་པ་དང་དབང་བསྐུར་བའི་བར་་་་་་ རྣལ་འབྱོར་བཞི་དང་ཡང་དག་ལྡན། ། ཐོག་མར་ ་་་་་ཡོ་བྱད་རྣམས་ནི་གོང་ནས་ལས་ཀྱི་སློབ་མས་བྱས་ནས་ཡོད་ གཏོར་མ་མདུན་དུ་བཞག ། ཆོ་ག་བཞིན་དུ་མཆོད་པ་བགྱི། །
སྙན་གསན་ ་་་་་རྒན་རིམ་བཞིན་གྲལ་བྱའོ། དབབ་པ་བྱོན་པ་ལ། ། རྩ་ ་་་་་ཞལ་བཞི་པའི་སྔགས་ཀྱིས། བླ་རེ་ལ་སོགས་པ་བཤམས་པའི་དེ་ནས་དབྱུག་སྔོན་སྒོ་སྲུང་ཡོད་ན་ཞུ་ལན་བཏང་ནང་དུ་ཆོ་ག་མ་བྱས་ཀྱང་བཏུབ་ཞལ་བཞི་པའི་སྔགས་ཀྱིས་ཆོག་གསུངས་ བ་ཡིས་ནི་ཞབས་བཀྲུ་བྱ། ། ཡོངས་སུ་སྦྱངས་པའི་ཁང་པ་རུ། ། དེ་བཞུགས་གདན་གྱི་རིམ་པ་ལ། ། རྒན་དང་གཞོན་པའི་རིམ་པ་ཡིས། ། བླ་མ་ ་་་་་མེ་ཏོག་ཕུལ་ལ་གདན་ལ་མཆི་བར་ཞུས་ལ་བསྡད་ ཕྱག་འཚལ་འདུག་པར་བྱ། ། སྐལ་བ་མེད་དང་ང་རྒྱལ་ཅན། ༧སྤངས་པའི་རིམ་གྱིས་ང་རྒྱལ་ཆེ་བ་རྗེའུ་དང་བཙན་པོ་སོགས་ཤ་ཆང་གི་ཐོད་པའི་སྣོད་མ་གཏོགས་པར་བྱེད་པ་ལྷག་པར་མི་ང་རྒྱལ་བྱས་ནས་ཁ་མི་བསྲེའོ།
༧ཆ་གཉིས་པ་རྣལ་འབྱོར་དང་རྣལ་འབྱོར་མ་མཉེས་པར་བྱ།་་་་་ འདི་ལས་ཀྱི་སློབ་མས་བྱ་བ་ཡིན། གཞན་རྡོ་རྗེ་སློབ་མས་བྱ་བ་ཡིན ། ། ཚོགས་ཀྱི་འཁོར་ལོ་སྤང་བར་བྱ། ། སྒོམ་པ་ ་་་་་དང་པོ་ལྷའི་རྣལ་འབྱོར་ལ་གནས་པར་ཞུ། དེ་ནས་སོ་སོའི་ཡན་ལག་བཞི་རྫོགས་སོ་སོའི་ལྷ་སྐུ་ཙམ་ཅི་འབྱོར་གྱིས་དུར་ཁྲོད་བདག་པོ་རྣམས་ལ་གཏོར་མ་བཏང་སྟེ་དེ་དག་གི་ཆ་དང་པོའོ་ ལྡན་པས་བསྒོམ་ཤེས་ལ། ། དེ་ཚེ་མཆོད་པའི་ཆོ་ག་བྱ། ། ཁྱད་ ་་་་་ལ་སྤྱོད་དང་ པར་དུ་ནི་ཙནྡན་དང༌། ། གུར་གུམ་ལ་སོགས་ལྡན་པ་དང༌། ། མེ་ཏོག་ཕྲེང་བ་དམར་པོ་དང༌། །
མཆོད་པ་ལྔ་ཡིས་མཆོད་པར་བྱ། ། ལས་ཀྱི་རྡོ་རྗེ་མཁས་པ་ཡིས། ། གཡས་ཤའམ་ཤ་ཆེན་གང་རུང་་་་་་ དང་པོར་ལྕགས་ཀྱུ་བཟུང་བྱས་ལ། ། སྦྲང་ ཆང་ ངམ་བུ་རམ་ ་་་་་ཆང་ངམ་ སྦྱར་བ་ ་་་་་འབྲུ་ ཡི། ། ཇི་ལྟར་རྙེད་པ་ ་་་་་གཡོན་ཐོད་པར་གོང་དུ་པད་སྐོར་ལན་གསུམ་བྱས་ལ་ བཟུང་བྱས་ལ། ། ཆོས་འདི་ ་་་་་ཚོགས་ཀྱི་ཆོ་ག་ ལ་ནི་ཁྱོད་ལྟོས་ལ། ། མེད་པའི་ ་་་་་འཐུང་མི་འཐུང་བཟའ་མི་བཟའི་ རྣམ་རྟོག་དོར་ནས་ནི། ། ཁྱི་དང་བྲམ་ཟེ་གདོལ་པ་དང༌། ་་་་་ རྟོག་པ་དང་བྲལ་བ་བྱང་ཆུབ་ཀྱི་ལམ་ཡིན་པས། ། རང་བཞིན་གཅིག་ཏུ་བཟའ་བར་བྱ། །
ཞེས་ཚིགས་སུ་བཅད་པ་འདིས་དབུལ་བར་བྱའོ། ། ཚོགས་གཉིས་གཅིག་ཆར་དུ་རྫོགས་པ་་་་་་ རིན་ཐང་མེད་ལ་ལེགས་འོང་ཆོས། ། འདོད་ཆགས་ ཉོན་མོངས་པའི་་་་་་ དྲི་མ་དག་པའི་ཕྱིར། ། ཤེས་བྱའི་སྒྲིབ་པ་ལེན་པ་པོས་་་་་་ གཟུང་བ་དང་ནི་འཛིན་པ་སྤངས། ། དེ་ཉིད་ཀྱིས་ནི་ ་་་་་དེ་ལྟར་སེམས་ལ་རྟོགས་པ་སྐད་ཅིག་པར་ ཕྱག་འཚལ་ལོ། ། ཞེས་པ་དེས་བླང་བར་བགྱིའོ། ། དེ་ཟས་གཞན་ལ་ལོངས་སྤྱོད་པ་ནི་་་་་་ ལས་ཀྱི་རྡོ་རྗེ་མཁས་པ་ཡིས། ། བླ་མ་ཡིན་མིན་མཉམ་པར་རོ་་་་་་ ཐུན་མོང་དུ་ནི་དབུལ་བར་བགྱི། ། བཟའ་བཅའ་དང་ནི་བཏུང་བ་དང༌། ། ཉ་དང་ཤ་དང་དེ་བཞིན་དུ། །
བཟའ་བ་ལ་སོགས་རྫོགས་པ་དང༌། ། དང་པོ་བྱིན་རླབས་ལ་གཏོར་མ་ཙ་རུའི་བཟའ་བར་བསྒྱུར་་་་་་ སློབ་དཔོན་གྱིས་ནི་བྱིན་རླབས་བྱ། ། ཡི་གེ་གསུམ་གྱིས་བྱིན་གྱིས་བརླབས། ། ཨོཾ་གྱི་་་་་་ ཁ་དོག་ ཨཱཿཡིས་་་་་་ དྲི་དང་ ཧཱུྃ་གིས་་་་་་ དག་པར་རོ་བྱེད། ། ཐམས་ཅད་ཚོགས་ལ་ཚོགས་པ་རྣམས་རང་རེ་ལོངས་སྤྱོད་པའི་དུས་སུའང་དེ་བཞིན་བྱའོ་་་་་་ ཨོཾ་སརྦ་བཛྲ་ག་མ་ནི་སརྦ་བཀྵ་བི་ཤྭ་དྷཱ་ཡ་གུ་ཧྱ་བཛྲ་ ་་་་་གསང་བའི་རྡོ་རྗེ་ཞེས་པ་རང་གི་གསང་མཚན་འཇུག ་ པཱ་ཎི་ཧཱུྃ་སྭཱ་ཧཱ། ཞེས་པས་སོ། ། དེ་ནས་མདུན་དུ་མཎྜལ་བྱས། ་་་་་ དེ་ནས་ཚིག་ཏུ་ལོངས་སྤྱད། ། པུས་མོ་ཕབ་ལ་ཐལ་མོ་སྦྱར། ་་་་་
ཆ་གསུམ་པ་བྱིན་རླབས་ཞུ་ཞིང་སྨོན་ལམ་གདབ། ། སེམས་ཅན་ཀུན་གྱི་དོན་དུ་ནི། ། དེ་ལ་སྨོན་ལམ་གདབ་པར་བྱ། ། གནས་ལ་སོགས་པ་བཅུ་ཡི་མིང༌། ། ས་དང་ཕྱོགས་ ་་་་་བཅུ་ དང་ཕྱིན་ ་་་་་པར་ཕྱིན་ ལ་སོགས། ། དཔའ་བོ་དཔའ་མོ་དབང་ཕྱུག་ ་་་་་རྩ་བཞི་ མ། ། གུས་པས་བདག་གིས་ཕྱག་འཚལ་ལོ། ། སྨོན་ལམ་དང་པོ་་་་་་ ལྷ་མོ་ཚད་མ་དམ་ཚིག་ཚད། ། དེ་གསུངས་མཆོག་ ་་་་་སྔགས་ ཏུ་ཚད་མ་སྟེ། ། བདེན་པ་ ་་་་་མི་བསླུ་བ་ དག་གི་ལྷ་མོ་ཡིས། །
དེ་དག་བདག་གིས་རྗེས་འཛིན་ཤོག ། ཇི་སྙེད་ ་་་་་འདས་པ་དང་འཇིག་རྟེན་པ་གཉིས་ རྡོ་རྗེ་མཁའ་འགྲོ་མ། ། ཕྲིན་ལས་་་་་་ ཀུན་ཏུ་རྟོག་པའི་འཆིང་གཅོད་ཅིང༌། ། འཇིག་རྟེན་བྱ་བ་ ་་་་་གཞན་དོན་མཛད་པ་ཚུལ་ལྟར་མཐུན་པར་སྟོན་པ་ རབ་འཇུག་མ། ། དེ་སྙེད་རྣམས་ལ་ཕྱག་འཚལ་ལོ། ། ཡིད་དང་མཐུན་པ་ཡིད་ཚིམ་པ་་་་་་ དགའ་བས་བཅས་པའི་ཚོགས་འཁོར་ལ། ། ཚིགས་བཅད་གསུམ་པོས་བསྟོད་བྱས་སྟེ། ། སྙིང་རྗེ་ལྡན་པའི་སྦྱིན་པ་པོས། ། ཇི་ལྟར་དགེས་པས་གསོལ་བར་ཞུ། ་་་་་ བཞུགས་ཤིང་ཚིམ་པར་གསོལ་བ་གདབ། །
ཕྱིས་ཡོ་བྱད་གསར་པ་བྱུང་ནའང་འབྲུ་གསུམ་གྱིས་བྱིན་གྱིས་བརླབས་ལ་་་་་་ དེ་ནས་ལྷ་ལ་ཕུད་ཕུལ་ནས། ། ཆོ་ག་བཞིན་དུ་བཟའ་བར་བྱ། ། བཏུང་བས་དགྱེས་བར་གྱུར་པ་ཡིས། ། གང་རུང་གི་་་་་་ རྡོ་རྗེའི་གླུ་ནི་བླང་བར་བགྱི། ། ཅང་ཏེའུ་ལ་སོགས་སྒྲ་དང་ནི། ། སྣ་ཚོགས་ལྔ་ཡིས་ཡིད་འཕྲོག་བྱེད། ། སྔགས་ ་་་་་དཔའ་བོ་ དང་ཕྱག་རྒྱ་ ་་་་་དཔའ་མོ་ རྣལ་འབྱོར་གྱིས། ། མཆོག་ཏུ་དགའ་ ་་་་་རང་དབང་མེད་པར་འབྱུང་ བར་གར་བྱའོ། ། དེ་ནས་ ་་་་་ཆ་བཞི་པ་ཡོན་འབུལ་ཞིང་གཤེགས་སུ་གསོལ་ ཚོགས་ཀྱི་སློབ་དཔོན་གྱིས། ། སྦྱིན་པ་པོ་ལ་དགྱེས་སེམས་དང༌། །
རྣལ་འབྱོར་པ་རྣམས་འདུས་པ་ཡིས། ་་་་་ གཞན་ལའང་བསྒོམས་ནས། ། བཀྲ་ཤིས་དེ་ལ་སྦྱིན་པར་བྱ། ། ལག་པ་འཁྲུ་ ་་་་་སྔར་ཟོས་པ་གསོ་བའི་ དང་སོ་རྩི་དང༌། ། ཁྱད་པར་དུ་ནི་ ་་་་་ཅི་འབྱོར་པའི་ ཡོན་དང་བཅས། ། མཐུན་པར་གནས་པས་་་་་་ ཁྲོ་བ་བྲལ་བའི་ཡོན་ཏན་གྱིས། ། ཐུན་མོང་དུ་ནི་དབུལ་བར་བགྱི། ། རྫོགས་སངས་རྒྱས་ ་་་་་བཟོད་པར་གསོལ་བ་དང་གཤེགས་སུ་གསོལ་ དང་ལྷ་རྣམས་དང༌། ། དེ་སྲས་བཅས་དང་ཚངས་ལ་སོགས། ། འཇིག་རྟེན་སྐྱོང་དང་ཐེག་ ་་་་་ཐེག་པ་ཆེན་པོར་བཞུགས་པའི་རྣལ་འབྱོར་པ་ཡོ་ག་ཟེར་ འབྱུང་བ། །
ཆོ་ག་འདི་ཡང་བཟོད་པར་མཛོད། ། ཞེས་པས་བཟོད་ ་་་་་མདུན་གྱི་དཀྱིལ་འཁོར་རང་གི་ལྟེ་བར་བསྡུ་ པར་གསོལ་བར་བྱའོ། ། ལྷ་མོའི་ཚོགས་ཀྱི་འཁོར་ལོ་ལ། ། ཨུཙིཥྚས་་་་་་ ལྷག་མ་བསྡུས་པའི་གཏོར་མ་ལ། ། འབྱུང་པོ་ཡི་དྭགས་ཀུན་ལ་སྦྱིན། ། སློབ་མ་རྗེས་སུ་གཟུང་བ་ལས། ། ཚོགས་ཀྱི་འཁོར་ལོའི་ཆོ་གའོ། ། དེ་ནས་ཡང་དག་བཤད་བྱ་བ། ་་་་་ གཞོན་ནུ་མ་མཆོད་པ་འདི་དག་གི་བྱ་བ་མཚན་མོ་བྱེད་པའི་ཉིན་མོའི་ཆོ་ག་འདི་བྱའོ། ། མཆོད་པའི་ཡུལ་་་་་་ གཞོན་ནུ་མ་ཡི་རྣལ་འབྱོར་མ། །
ཐ་མལ་པ་ཡིན་པས་་་་་་ རྡོ་རྗེ་རྣལ་འབྱོར་མ་ཡི་དངོས། ། གཉིས་ཀ་་་་་་ ཆོ་ག་ལྡན་པས་མཆོད་པར་བགྱི། ། དུས་སྒྲིབ་པ་དག་པར་འདོད་པས་་་་་་ ནག་པོའི་ཕྱོགས་ཀྱི་ཚེས་བཅུའམ། ། བསོད་ནམས་འཕེལ་བར་འདོད་པས་་་་་་ དཀར་པོའམ་ནི་དེ་བཞིན་དུ། ། ཆོ་ག་ལ་་་་་་ དད་པའི་སེམས་ཀྱིས་སྙན་གསན་ ་་་་་ཉི་མ་སྔ་མ་ལ་ དབབ། ། གུས་དང་བཅས་པས་ཁྲུས་སོགས་བྱ། ། གཅིག་གམ་ ་་་་་འབྱོར་པའི་བྱེ་བྲག ་ གཉིས་སམ་བཞིའམ་ལྔ། ། བཅུ་གཉིས་་་་་་ དྲུག་པོ་ཉིད་ནི་དེ་བཞིན་དུ་ ་་་་་ཆ་གོ་དང་སྦྱར་ཏེ། ། ཇི་སྲིད་ ་་་་་ཟེར་དང་སུམ་ཅུ་རྩ་བདུན་གྱི་བར་དུ་ ཉི་ཤུ་རྩ་བཞི་དང༌། །
པུ་ཛཱ་ལ་སོགས་གནས་གནས་པ། ་་་་་ དངོས་སུ་གཞོན་ནུ་གྲལ་བྱ། ། ཡིད་འོང་གནས་སུ་ ་་་་་ཚོགས་ཁང་གཉིས་པ་ཡོད་ན་ལེགས་མེད་ན་སྐལ་མེད་པའི་བར་ཚུར་བཀུག་ལ། ། དྲི་དང་མེ་ཏོག་ལ་སོགས་ལྡན། ། ཀུ་ཤའི་ཆུན་པོ་གཟུགས་བྱས་ནས། ་་་་་ གདན་དུ་ཕུལ། ། དེ་ཡི་མདུན་དུ་གདན་དུ་དབུལ། ། ཆོ་ག་ཇི་ལྟ་བ་བཞིན་དུ་བྱེད་ན་་་་་་ གནས་ལ་སོགས་པ་བསྲུང་དོན་དུ། ། སུམྦྷ་ལ་སོགས་བརྗོད་པར་བྱ། ་་་་་ དོན་ལ་བསྲུང་བ་གསུམ་ཀ་བྱ། །
གྲལ་གྱི་ཁ་་་་་་ ནུབ་ཕྱོགས་ཁ་ནི་བལྟར་བཅུག་ལ། ། སློབ་དཔོན་སྐད་ཅིག་མས་་་་་་ ཆོ་ག་བཞིན་དུ་ལྷར་བསྐྱེད་དེ། ། སིནྡྷུ་ར་ཡིས་ ་་་་་པཱུ་ཙའི་གཙོ་བོ་ཡིན་པས་ དཔྲལ་བར་བསྐུ། ། གླ་རྩི་གུར་གུམ་ག་བུར་དང༌། ། ཁྱད་པར་དུ་ནི་ ་་་་་དྲི་ཞིམ་པའི་ལྡེའུ་ ཙནྡན་བཅས། ། ལག་པ་རྐང་པ་གདོང་པ་དང༌། ། རྐང་མཐིལ་ ་་་་་ལས་ཀྱི་སློབ་མས་ ལག་མཐིལ་བསྐུ་བར་བྱ། ། མེ་ཏོག་དམར་པོའི་ཕྲེང་བས་བརྒྱན། ། དེ་བཞིན་ན་བཟའ་དམར་པོ་དང༌། ། འཇིག་རྟེན་པ་དང་བསྟུན་ཏེ་ལྟོ་བ་ལ་ཨན་ཙ་ན་་་་་་ མིག་སྨན་ནག་པོ་སྤྱན་ལ་བསྐུ། །
འདས་པའི་ལོངས་སྤྱོད་ཀྱི་མཆོག་་་་་་ སྤོས་ཀྱི་དུ་བས་བདུག་པར་བྱ། ། ལྷ་ ་་་་་བྱིན་གྱིས་བརླབས་པའི་ཆང་ ཡིས་བཏུང་བ་ལྡན་པ་ཡང༌། ། ན་བཟའ་བཅས་པ་ཡང་དག་ལྡན། ། ཟས་ཀྱི་དང་པོར་ གཏོར་མ་སྔོན་དུ་འགྲོ་བྱས་ལ། ། བྱིན་གྱི་རླབས་བྱས་་་་་་ ཙཱ་ཏུ་ པ་དང་མ་བྱས་པ་བསྲེས་ལ་་་་་་ སྒྲོན་མ་དབུལ་བར་བྱ། ། རྡོ་རྗེ་རྣལ་འབྱོར་མ་ གཞོན་ནུ་རྣམས་ ལ་མཆོད། ། མེ་ཏོག་ལ་ཨོཾ་གསུམ་མ་བཟླས་ལ་གཏོར་ཏེ། དགེ་དང་མ་དགེ་སྟོན་ཅེས་སྟོན་པས་་་་་་ སྔགས་ཀྱི་བཟླས་པ་ལྡན་པ་ཡིས། ། དགེ་དང་ ་་་་་དང་པོ་གྲལ་བཀོད་མ་ཐག་ནས་ཟས་ལ་ལོངས་སྤྱོད་པ་དང་རྗེས་དུས་གསུམ་དགེས་པའི་གར་དང་སྔགས་ལུང་སྟོན་པ་དང་བཀྲ་ཤིས་བརྗོད་པའོ། ། མི་དགེ་བ་བཅུ་དང་རྩོད་པ་དང་བླ་མའི་མཚང་འབྲུ་དང་བཀྲ་མི་ཤིས་པའི་ལུང་སྟོན་པ་ལ་སོགས་པའོ། །
ལྟ་ངན་པ་བླངས་ནས་བསྲུང་བ་རྣམས་གསུམ་གཅེས་ མི་དགེ་ལས་བྱུང་བ། ། དེ་ལ་རྟགས་ནི་རྟོགས་པར་འགྱུར། ། བདེ་མཆོག་རྒྱུད་ལས་གསུངས་པ་བཞིན། ། རིམ་པ་རྒྱས་པ་ཤེས་པར་བྱ། ། དེ་ཕྱིར་ཀུན་ལས་འབད་པ་ཡིས། ། རྣལ་འབྱོར་ཤེས་པས་མཆོད་པར་བགྱི། ། ཡོངས་སུ་རྫོགས་པའི་བྱང་ཆུབ་ཏུ། ། དེ་ནས་པཱུ་ཛ་དོན་གཉེར་བའི་སྒྲུབ་པ་པོ་་་་་་ འགྲོ་བའི་དོན་དུ་ཡོངས་སུ་བསྔོ། ། སོ་རྩི་ཡོན་དང་ཕུལ་བྱས་ནས། ། ཆོ་ག་བཞིན་དུ་གཤེགས་སུ་གསོལ། །
ཞེས་སློབ་མ་རྗེས་སུ་བཟུང་བའི་ཆོ་ག་ལས། ། གཞོན་ནུ་མ་ཡི་མཆོད་པའོ། ། དེ་ནས་ ་་་་་ཆོ་གའི་འབྲེལ་ ཡང་དག་ ་་་་་རང་གཞན་གཉིས་ཀའི་དོན་དང་འབྲེལ་བ་སྟེ་སྒྲུབ་པའི་དུས་སུ་ཡང་གཏོར་མའི་ཆོ་ག་བཤད་པ་ཙམ་གྱིས་ རབ་བཤད་བྱ། ། གཏོར་མ་ལས་ཀྱི་ཆོ་ག་ནི། ། གཏོར་མའི་ལས་དང་བྲལ་བ་ལ། ། དངོས་གྲུབ་མཆོག་ ་་་་་དང་ཐུན་མོང་གཉིས་ཀ་ ནི་དེ་ལ་མེད། ། དེ་ཕྱིར་ཀུན་ལ་འབད་པ་ཡིས། ། གཏོར་མས་མཆོད་པར་བྱེད་པ་ལ། ། འདོད་པའི་དོན་ནི་དེ་ཡིས་ཐོབ། ། ཐམས་ཅད་རྒྱུད་ལས་གསུངས་པ་ཡིན། །
དང་པོ་ ་་་་་གང་ཟག་ རེ་ཞིག་རྣལ་འབྱོར་པས། ། དཔལ་རྡོ་རྗེ་རྣལ་འབྱོར་དང་ལྡན་པས། ། ཁ་ཟས་ལ་སོགས་ ་་་་་བྱང་ཤར་ཁྱི་ཤ ཤར་ལྷོ་བ་གླང༌། ལྷོ་ནུབ་རྟ་ཤ ནུབ་བྱང་དུ་གླང་པོ་ཆེའི་ཤ མདུན་དུ་ཡང་དག་པར་བཞག་པར་བྱའོ། ། དང་པོར་སྐད་ཅིག་གིས་སྟོང་པའི་ངང་ལས་་་་་་ ཡྃ་ལས་རླུང་གི་དཀྱིལ་འཁོར། དེའི་སྟེང་དུ་རྃ་ལས་མེའི་དཀྱིལ་འཁོར། དེ་ནས་ཨཱ་ལི་དཀར་པོ་ལས།
པདྨའི་སྣོད་དཀར་པོ། དེ་མི་མགོ་གསུམ་གྱི་སྒྱེད་པུའི་སྟེང་དུ་བཞག་གོ ། དེའི་ནང་དམ་ཚིག་གི་རྫས་ཀྱིས་བཀང་བ་ལ། ཨོཾ་ ་་་་་ཤར་དུ་དྲི་ཆེན། ཏྲྃ་ ་་་་་ལྷོར་རཀྟ། ཨོཾ་ ་་་་་ནུབ་ཏུ་བྱང་སེམས། ཁྃ་ ་་་་་བྱང་དུ་ཀླད་པ། ཧཱུྃ་ ་་་་་དབུས་སུ་དྲི་ཆུ་གོ་རིམ་ལྟར། ལྃ། མྃ།
པྃ། ཏྃ། ཧཱུྃ་ངོ༌། ་་་་་ དབུས་སུ་མིའི་ཤ་ཡིག་འབྲུ་རིམ་པ་བསྐྱེད། དེ་རྣམས་ཀྱི་བྱིན་རླབས་ལ་བདུད་རྩི་ལྔ་དང༌། སྒྲོན་མ་ལྔ་ཡི་ངོ་བོར་བསྒྲུབ་པར་བྱ། དེའི་སྟེང་དུ་ཟླ་བའི་དཀྱིལ་འཁོར་ལ་ཧཱུྃ་ལས་ཁ་ཊྭཱཾ་ག་དཀར་པོ་ཁ་ཐུར་དུ་བསྟན་པའོ། ། དེའི་རྗེས་ལ་རླུང་གིས་ ་་་་་ཐོད་པའི་ མེ་སྦར་བས་ས་བོན་རྣམས་ཞུ་བར་གྱུར་པས་ཉི་མ་གཞོན་ནུ་ལྟ་བུའི་ཁ་དོག་འདྲ་བར་བལྟས་ལ། ཡེ་ཤེས་བདུད་རྩིར་བྱིན་གྱིས་བརླབས་པ་་་་་་ ཨོཾ་ཨཱཿཧཱུྃ་གིས་ཡི་གེ་ ་་་་་དམ་ཚིག་བདུད་རྩི་འོད་དུ་ཞུ་བ་ རྣམས་རིམ་བཞིན་གྱིས་སྟེང་ནས་སྟེང་དུ་གནས་པ་སྐུ་གསུང་ཐུགས་ཀྱི་ལྷ་ ་་་་་ཉི་ཤུ་རྩ་བཞི་ སྤྲོས་པ་ལས་འགྲོ་བའི་དོན་ ་་་་་ལུས་ངག་ཡིད་གསུམ་གྱི་སྒྲིབ་པ་སྦྱངས་ཡི་གེ་སོ་སོ་ལས་དང་པོ་ཨོཾ་ཐིམ་ཁ་དོག་དེ་ནས་ཧཱུྃ་ཐིམ་རོ་བཅུད་ཕུན་སུམ་ཚོགས་པ་ སྔོན་དུ་བྱས་པ་ཇི་བཞིན་དུ་དེ་རྣམས་ཞུ་བར་བལྟས་ལ། དེ་ནས་ཧཱུྃ་ཡིག་ལ་སོགས་པ་རིམ་པ་བཞིན་དུ་བཞུགས་པར་བལྟའོ། །
འབྲུ་གསུམ་ ་་་་་ངག་ཏུ་ལན་གསུམ་བརྗོད་ གྱིས་བྱིན་གྱིས་བརླབ་པར་བྱའོ། ། དེ་ནས་ ་་་་་སྔགས་དང་བཅས་པ་བཛྲ་ཨ་ར་ལི་ཧོཿ འབར་བའི་ཕྱག་རྒྱ་བཅིངས་ལ། དེའི་སྔགས་དང་ཡེ་ཤེས་ ་་་་་རྗེ་བཙུན་ནམ་གང་བྱེད་དུར་ཁྲོད་ཕྱག་རྒྱ་དང་བཅས་པའི་ཡེ་ཤེས་ ཀྱི་འཁོར་ལོ་མདུན་དུ་ཡང་དག་པར་བཞག་ལ། ཨརྒྷཾ་ལ་སོགས་པས་མཆོད་ལ་ ་་་་་འབྲུ་གསུམ་ཡང་ཡང་བརྗོད་ བདུད་རྩི་མྱང་བའི་ཆོ་གས་ཀྱང་མཆོད་པར་བྱའོ། ། བདེན་པའི་སྟོབས་་་་་་ མངོན་པར་འདོད་པའི་དོན་དུ་གདོན་པར་བྱའོ། ། ལྷ་མོ་ཚད་མ་དམ་ཚིག་ཚད། ། དེ་གསུངས་མཆོག་ཏུ་ཚད་མ་སྟེ། ། བདེན་པ་དག་གི་ལྷ་མོ་ཡིས། ། དེ་དག་བདག་ལ་རྗེས་འཛིན་ཤོག ་་་་་
རང་གཞན་གྱི་དོན་གང་འདོད་པ། ། མཆོད་པ་མཆོད་བྱ་མཆོད་པ་རྣམས། ཁོ་ན་ཉིད་ཀྱིས་མཆོད་པ། ། མི་ཕྱེད་པར་བལྟ་བར་བྱའོ། ། དེ་ནས་རྡོ་རྗེ་ཐལ་མོ་ཁ་ཕྱེ་ ་་་་་གཏོར་མ་དངོས་ཀྱིས་མཆོད་པ་ སྟེ། ། བདུད་རྩི་སྣོད་ཐོད་པ་ལག་མཐིལ་ ་་་་་གཡས་སུ་ས་ལ་བཞག་པ་དང་འཐོར་བའི་དབུས་སུ་གཡོན་པས་གཏོར་མ་ལ་གཏོར་ དུ་བཞག་ལ་གཡོན་དང་གཡས་སུ་བསྐོར་བ་བྱའོ། ། ལྕེ་ཡི་རྡོ་རྗེ་སྦྱོར་བ་ཡིས། ། ལྷ་མོའི་ཚོགས་ནི་ཚིམ་པར་ བསམ་ བྱ། དེ་ནས་དུར་ཁྲོད་ཆེན་པོ་བརྒྱད་ན་གནས་པའི་ཕྱོགས་སྐྱོང་རྣམས་ལ། ཨོཾ་ཁ་ཁ་ཁཱ་ཧི་ལ་སོགས་པའི་སྔགས་ཀྱིས་ཕྱོགས་རྣམས་ལ་གཡོན་སྐོར་མཚམས་རྣམས་ལ་གཡས་སྐོར་གྱིས་ ་་་་་དམིགས་མེད་ལྟར་ ཕུལ་བས་དེ་རྣམས་ཀྱིས་ ་་་་་རང་གི་སྔགས་ཀྱི་འོད་ཟེར་གྱིས་ བདུད་རྩི་མྱང་བས་བདེ་བ་ཆེན་པོ་ཐོབ་པར་བསམས་ལ།
དེ་ནས་མཆོད་པ་ ་་་་་ཨརྒྷཾ་ལ་སོགས་ ལ་སོགས་པས་ཡང་དག་པར་མཆོད་པ་དང༌། རྗེ་བཙུན་མའི་ རྐང་པ་བརྒྱད་ཀྱིས་བསྟོད། ་་་་་ ཡང་ན་དཔལ་ལྡན་རྡོ་རྗེ་རྣལ་འབྱོར་མ། མངོན་པར་འདོད་པའི་དོན་ལ་ ་་་་་ཡང་སྔ་ཕྱི་ལྷ་མོ་ཚད་མ་སོགས་ཀྱིས་ གསོལ་བ་གདབ་བོ། ། ལྷག་ཆད་ཁ་སྐོང་པའི་ཆེད་དུ་ཡི་གེ་བརྒྱ་པ་ལན་གསུམ་བརྗོད་དོ། ། དེའི་རྗེས་སུ་ཨོཾ་བཛྲ་མུཿཞེས་བརྗོད་ལ། པདྨའི་ཕྱག་རྒྱས་བསྐོར་བས་དགྱེས་པར་བྱས་ལ། ། ཉེ་བར་བསྡུས་ལ་བདག་ཉིད་ལ་གཞུག་གོ ། ལྷ་མོའི་ཚོགས་ སེ་གོལ་གཏོགས་ལ་སྔོན་དུ་འགྲོ་བས། ཡོད་ན་ ལྷག་མའི་གཏོར་མ་བསྡུས་ཏེ།
དམ་ཚིག་ཁ་བསྐངས་ལ་འབར་བའི་ཕྱག་རྒྱ་བཅིང་བར་བྱ། དྲག་པོ་ཧཱུྃ་ཡིག་གདོན་བྱས་ནས། ། ལྷག་མའི་གཏོར་མ་ ་་་་་ཡོད་ན་ སྣོད་དུ་དབུལ། ཨོཾ་སརྦ་བྷཀྵ་ཁ་ཁ་ཁཱ་ཧི་ཁཱ་ཧི་ཨུ་ཙིཥྚ་བྷཀྵ་བྷྱཿསྭཱ་ཧཱ། ཞེས་གཤེགས་སུ་གསོལ། སློབ་མ་རྗེས་སུ་བཟུང་བ་ལ་གཏོར་མའི་ཆོ་གའོ། ། དེ་ནས་སྦྱིན་སྲེག་ཆོ་ག་བཤད། ། རྡོ་རྗེ་རྣལ་འབྱོར་མ་མཆོད་པའི། ། ཕྱི་དང་ནང་གི་དབྱེ་བ་ཡིས། ། སྦྱིན་སྲེག་གི་་་་་་ དབྱེ་བ་ཡང་ནི་གཉིས་སུ་འབྱུང༌། ་་་་་
རང་དོན་དངོས་གྲུབ་བསྒྲུབ་པ་དང་གཉིས་ཀའི་དོན་བར་ཆད་བསྲུང་ཞིང་ལྷག་ཆད་ཁ་བསྐང་པའི་ཕྱིར། ། ཕྱི་ཡི་ལས་ཀྱི་ ནང་ཚན་དབྱེ་ན་བརྒྱད་བཤད་་་་་་ དབྱེ་བ་ཡིས། །

སྦྱིན་སྲེག་ཡང་ནི་བཞི་རུ་ཤེས། ། ནང་གི་སྦྱིན་སྲེག་གཉིས་སུ་ཤེས། ། རོ་ ་་་་་ལྕེའི་སྤུ་གུ་ དང་ཚིམ་ ་་་་་སྙིང་གའི་བྃ་ཡིག་སྟེ་འདི་ཁ་ཟས་ཀྱི་རྣལ་འབྱོར་གཅིག་ཚོགས་ཀྱི་པཱུ་ཙ་དང་འབྲེལ་བ་ཡིན་ པར་བྱ་བའོ། ། ཕྱི་ནི་འདི་རུ་བཤད་པར་བྱ། ཕྱི་ནི་སྦྱིན་སྲེག་རྒྱས་པ་འདི་རུ། ། རྡོ་རྗེ་ ་་་་་མཆོག་ཐུན་མོང་གི་གཉིས་དགོས་ རྣལ་འབྱོར་མ་བསྒྲུབ་པ། ། དེ་བཞིན་ཆོ་ག་ལྷག་ཆད་ལ། ། སྦྱིན་སྲེག་གིས་ནི་བསྐང་བར་བྱ། ། རྣལ་འབྱོར་ཁ་ནི་ནུབ་བལྟས་ ་་་་་གསུམ་པ་ཆོ་ག་ལ་དངོས་གྲུབ་སྒྲུབ་པ་བསྟན། རྣལ་འབྱོར་མའི་གནས། ཆོ་གའི་གཉིས་པ་ཐབ་ ལ། །
རྒྱན་ཆ་དམར་བ་ཡིས་བརྒྱན་མ། ། སྐྱེ་གནས་ གྲུ་གསུམ་་་་་་ ལྟ་བུའི་ཐབ་ཁུང་དུ། ། ཕྱེད་ནི་བརྐོས་ཏེ་དམར་པོར་བྱ། ། ཆ་གསུམ་དོར་བའི་དབུས་སུ་ནི། ། དབུས་སུ་གྲུ་གསུམ་དུ་་་་་་ རྡོ་རྗེ་དམར་པོ་འབར་བ་དགོད། ། ཕྱི་རོལ་རྡོ་རྗེའི་ཕྲེང་བས་བསྐོར། ། ཁྱད་པར་དུ་ནི་གྲི་གུག་ ་་་་་ཕྱེད་པ་ནང་དུ་བྱ་བའམ། ཡང་ན་ཟུར་གསུམ་བྱའོ་ བསྐོར། ། གསང་སྔགས་བཞི་ཡིས་བསྲུང་བྱ་དང༌། ། མཚམས་ ་་་་་རྡོ་རྗེའི་རྭ་བ་ལ་སོགས་སྐད་ཅིག་གིས་ དང་དེ་བཞིན་བཅད་པར་བྱ། །
ཨརྒྷཾ་ལ་སོགས་ ་་་་་ཧེ་མདུན་དུ་རྡོ་རྗེ་དྲིལ་བུ་དགང་བླུགས་གཉིས་སྦྱིན་སྲེག་གི་ཡོ་བྱད་བཤམས། ཆོ་གའི་ལྟར་ཚན་མཆོད་རྫས་དང་སྲེག་རྫས་ཀྱི་གཡས་སུ་ལས་ཐམས་ཅད་པའི་བུམ་པ་གཅིག་ སོགས་སྣོད་དང་ནི། ། བསྲེག་པའི་རྫས་རྣམས་གཡོན་དུ་བཞག ། ཡམ་ཤིང་ ་་་་་སོ་སོའི་ལས་དང་མཐུན་པའི་ཤིང་བརྩེགས། འདི་བུད་ཤིང་དང་ཡམ་ཤིང་གཉིས་ཀ་ཡིན་གོང་དུའོ་ འོ་མ་ཅན་ནི་བརྩེགས། ། ཆོ་ག་ཡི་ནི་ ་་་་་ཡོ་བྱད་བཞིན་ནང་མཆོད་ཤ་ཁྲག་གི་གཏོར་མ་གཅིག་གཉིས་གཡོན་དུའོ་ བསང་བར་བྱ། ། མེ་ནི་རྃ་ཡིག་ལས་བྱུང་བ། ་་་་་ གསུམ་པ་མེ་སྦར་ཞིང་ལོ་ཀའི་མེ་ལྷ་ཚིམ་པར་བྱ། ། རླུང་གཡབ་ཀྱིས་ནི་གཡབ་པར་བྱ། ། ཞལ་གཅིག་པ་ལ་ ་་་་་ཡེ་ཤེས་དགུག ་
ཁ་དོག་དམར། ། སྤྱི་བླུགས་མཆོད་སྦྱིན་དབྱུག་པ་དམར། ། བགྲང་ཕྲེང་དེ་བཞིན་འཛིན་པ་ལ། ། ལག་པ་གཡས་དང་གཡོན་པ་ཡི། ། མཐེ་བོང་གཉིས་ཀྱིས་དགུག་པར་བྱ། ། དེ་ནས་མེ་གསེབ་ཏུ་པད་ཉིའི་སྟེང་དུ་རྃ་ལས་བགྲང་ཕྲེང་རྃ་གྱིས་མཚན་པ། དེ་ཡོངས་སུ་གྱུར་པ་ལས་དམ་ཚིག་པ་མེ་ལྷ་རུ་བསྐྱེད། དེ་ནས་ཐབ་གསལ་གདབ་པས་ཆོག མེ་ལྷ་དེ་ནས་བསྐྱེད་མི་དགོས། ། ཨོཾ་ཨེ་ཧྱེ་ཧི་མ་ཧཱ་བྷཱུ་ཏ་དེ་ཝ་རི་ཤི་ཏྭ་ཛ་ས་ཏ་ན་མ་གྲྀ་ཧི་ཏོ་ཨ་ཧུ་ཏི།
མ་ཧཱ་ཨསྨིན་སནྣི་ཧི་ཏོ་བྷ་ཝཱ། ཞེས་པས། ཡེ་ཤེས་མེ་ནི་དེ་ལ་ཞུགས། ། དེ་ལས་འཐོར་འཐུང་མཆོད་ཡོན་ཚོགས། ། ཁྲུས་ ་་་་་བདུད་རྩི་ལུས་ལ་དབུལ་ ཀྱི་ཆོ་ག་བཞིན་དུ་དབུལ། ། རྃ་ཡིག་ས་བོན་ལྕེ་ལ་བསམ། ། དེ་ལ་དགང་བླུགས་དབུལ་བར་བྱ། ། ཨོཾ་ན་མཿ སྔགས་བསྐྱེད་པ་ ས་མནྟ་བུདྡྷ་ནཱཾ། ཨོཾ་ཨགྣ་ཡེ་ཨ་ནུ་ཀ་སེ་སརྦ་སིདྡྷི་ཀུ་རུ།
ཞེས་པ ་་་་་ལན་གསུམ་དུ འོ། ། ཇི་ལྟར་རིམ་པ་གསུམ་གསུམ་གྱིས། ་་་་་ བསྡུས་པ་ཡིན། འབྲིང་རྩ་གཅིག རབ་བརྒྱ་རྩ་བརྒྱད། ། བསྲེག་རྫས་ཐམས་ཅད་བསྲེག་པར་བྱ། ། མར་དང་བསྲེག་པའི་བསྲེག་རྫས་རྣམས། ། དོན་གྱི་ཁྱད་པར་སྒྲུབ་པར་བྱེད། ཨོཾ་ཨགྣ་ཡེ་སྭཱ་ཧཱ། མར་གྱིའོ།
ཨོཾ་སརྦ་པ་པཾ་ད་ཧ་ན་བཛྲ་ཡེ་སྭཱ་ཧཱ། ཏིལ་གྱིའོ། ཨོཾ་བཛྲ་ཨཱ་ཡུ་ཥེ་སྭཱ་ཧཱ། དཱུརྦའི་འོ། ཨོཾ་བཛྲ་པུཥྚ་ཡེ་སྭཱ་ཧཱ། འབྲས་མ་ཉམས་པའི་འོ། ཨོཾ་སརྦ་སམྤ་དེ་སྭཱ་ཧཱ། ཞོ་ཟན་གྱིའོ། ཨོཾ་བཛྲ་བེ་ག་ཡེ་སྭཱ་ཧཱ། གྲོ་ཡིའོ།
ཨོཾ་ཨ་པྲ་ཏི་ཧ་ཏ་བཛྲ་ཡེ་སྭཱ་ཧཱ། ཀུ་ཤའི་འོ། ཨོཾ་བྷོ་དྷི་བྲྀཀྵ་ཡེ་སྭཱ་ཧཱ། ཡམ་ཤིང་གིའོ། ལྷག་མ་ཀུན་དེ་ ་་་་་གསུམ་ ཉིད་ ་་་་་ཤིང་ཏོག་ལ་སོགས་ཨོཾ་ཨཱཿཧཱུྃ་གིས་ གསུམ་གྱི་བསྲེག་པ། དེ་ནས་དགང་བླུགས་ཕུལ་ལ། མཆོད་པ་དང༌། བསྟོད་པས་བསྟོད་ལ། དེའི་ཐུགས་ཀར་ཉི་མའི་དཀྱིལ་འཁོར་ལ། ། སྙིང་རྗེའི་བདག་ཉིད་ཕག་མོ་ལ། །
བྃ་ཡིག་ཙམ་ལས་་་་་་ ཆོ་ག་བཞིན་དུ་བསམ་པར་བྱ། ། ཆོ་ག་ཡིས་ནི་ ་་་་་སྐད་ཅིག་གིས་བྃ་ཡིག་གི་འོད་ཟེར་ལས་ ཡེ་ཤེས་དགུག ། དམ་ཚིག་ལ་ནི་ཡང་དག་གཞུག ། འཐོར་འཐུང་མཆོད་ཡོན་ལ་སོགས་དང༌། ། ཆོ་གའི་རིམ་པས་དེ་ལ་དབུལ། ་་་་་ ལོ་ཀའི་རིམ་པ་བཞིན་མེ་ལྷའི་གོང༌། ། ལྕེ་ལས་ཧཱུྃ་ཡིག་བྱུང་བ་ལས། ། དེ་ལ་དགང་བླུགས་ཕུལ་བར་བགྱི། ། ལས་ཀྱི་དངོས་གྲུབ་ ་་་་་ཞལ་གྱི་ཁ་དོག་སོ་སོར་བསྒྱུར་ བྱེ་བྲག་གིས། ། བསྲེག་རྫས་ ་་་་་དེ་ལ་ཆ་དྲུག་ལ་ལོ་ཀའི་མེ་ལྷ་ལྟར་དམིགས་པ་རྫས་ཀྱི་མཐར།
ལས་ཀྱི་ཤམ་བུ་སྔགས་དང་བཅས་ཏེ་བདུན་བདུན་བསྲེགས་ ཀུན་གྱིས་སྲེག་པར་གྱིས། ། མཆོད་པས་མཆོད་ཅིང་བསྟོད་པས་བསྟོད། ། ལས་ཀྱི་ལྷག་ཆད་་་་་་ བཟོད་པར་གསོལ་ལ་ ཞི་བ་ལ་སོགས་གང་འདོད་་་་་་ དངོས་གྲུབ་བླངས། ། ཡང་དང་ཡང་དུ་གསོལ་ ་་་་་པ་གདབ་པ་ བྱས་ལ། ཨོཾ་བཛྲ་མུཿཞེས་པས། ཆོ་ག་བཞིན་དུ་གཤེགས་སུ་གསོལ། ། ལྷག་པ་དང་ནི་ཆད་པ་ལ། ། ཡོངས་སུ་རྫོགས་པའི་དོན་དུ་ནི། ། བསྲེག་རྫས་ཀུན་གྱིས་བསྲེགས་པར་བྱ། ། དེ་ནས་མེ་ལྷ་ལ་མཆོད་བསྟོད་བཟོད་པར་གསོལ་ཏེ་རང་རང་གནས་སུ་གཤེགས་་་་་་ ཡི་གེ་བརྒྱ་པ་འདོན་པར་བགྱི།
སློབ་མ་རྗེས་སུ་འཛིན་པ་ལས་སྦྱིན་སྲེག་གི་ཆོ་གའོ།། ༈ །དེ་ནས་སྲུང་འཁོར་བཤད་པར་བྱ། ། རྡོ་རྗེ་སེམས་དཔའ་ཉིད་ རྣལ་འབྱོར་མ་ཐམས་ཅད་ཀྱི་ཡིན་ཡང་ཁྱད་པར་དུ་བུ་ཆུང་གསང་བུ་བཙས་པའི་མཁའ་འགྲོ་རྒྱ་མཚོ་ལས་་་་་་གསུངས་པ། ། གང་ལ་བཏབ་པ་ཙམ་གྱིས་ནི། ། ནད་ཀུན་དང་ནི་བྲལ་བར་བྱེད། ། གུར་གུམ་དང་ནི་གི་ཧཾ་སྲེག ་་་་་ སྣག་ཚ་དང༌། ། དུས་་་་་་ རྒྱལ་གྱི་ཉི་མ་དགེ་བ་ལ། ། དབྱིབས་ཀྱི་ཁྱད་པར་་་་་་ རྩིབས་དྲུག་ཙཀྲ་བྲི་བར་བྱ། ། དེ་ལ་་་་་་ ཆོ་གའི་སྔགས་ནི་མཁས་པས་དགོད། །
སུམྦྷ་ལ་སོགས་སྔགས་དང་ནི། ། མུ་ཁྱུད་གཉིས་པ་་་་་་ རྡོ་རྗེ་ཕྲེང་བས་བསྐོར་བར་བྱ། ། བུམ་པའི་གཞི་་་་་་ གཙང་མའི་རས་སམ་དར་ལའམ། ། ཡང་ན་སྙུག་ཤུན་གྲོ་ག་ལ། ། དབུས་སུ་མིང་ཡིག་བསྲུང་བ་དང༌། ། དྲུག་པོ་ལ་ནི་དེ་བཞིན་དུ་ ་་་་་དབྱིབས་ཀྱི་ཁྱད་པར་བྲི་ཐབས ། ། འབད་པ་ཡིས་ནི་བྲི་བར་བྱ། ། ཡེ་ཤེས་འཁོར་ལོ་གཞུག་པར་བྱ། ། སིནྡྷུ་ར་དང་བཅས་པ་་་་་་ མགྲིན་པའམ་ནི་དཔུང་པའམ། ། ཡང་ན་སྤྱི་བོའི་གཙུག་ཏུ་ནི། །
དུས་རྟག་ཏུ་ནི་བཅང་བར་བྱ། ། འབྱུང་པོ་ལ་སོགས་འཇིགས་དང་བྲལ། ། ཚེ་ནི་རིང་བར་ཐོབ་པར་འགྱུར། ། ཡང་ན་བུམ་པ་དཀར་པོ་ལ། ། ཙན་དན་ཆུ་ཡིས་དགང་བར་བྱ། ། དམ་པའི་འཁོར་ལོ་ ་་་་་ལ་ཆས་དྲིལ་བུ་བྱས་ལ་ དེར་བཅུག་ལ། ། ཆོ་ག་བཞིན་དུ་བསྒོམ་པར་བྱ། ། གང་གི་ཁྱིམ་དུ་བཞག་པ་ལ། ། དེ་ཡི་སྡུག་བསྔལ་ཞི་བར་བྱེད། ། མེ་ཏོག་དམར་པོས་དུས་གསུམ་དུ། །
ཆོ་ག་བཞིན་དུ་རྟག་ཏུ་མཆོད། ། ཞེས་ འཁོར་ལོ་ཉིད་རྗེ་བཙུན་མར་བསྒོམས་ལ་དུས་གསུམ་མམ་བཞིར་མཆོད་པ་བྱ་ སློབ་མ་རྗེས་སུ་བཟུང་བ་ལས་སྲུང་བའི་འཁོར་ལོའི་གོ་ཆའོ། ། དེ་ནས་གཞན་ཡང་བཤད་པར་བྱ། ཡུལ་་་་་་ ། དཀོན་མཆོག་གསུམ་ལ་གནོད་བྱེད་དང༌། ། སེམས་ཅན་འཚེ་བར་བྱེད་པ་ལ། ། དེ་ནི་སུམ་བྷ ་་་་་སུམྦྷ་ནི འི་ཆོ་ག་མཆོག ། དུག་དང་སྐེ་ཚེ་ ་་་་་གནག་ཚྭ་ ལན་ཚྭ་དང༌། ། ནིམ་པ་དང་ནི་དྷ་དྷུ་ར། ། དུར་ཁྲོད་སོལ་བའི་ཚ་བ་མེ། །
རང་གི་སྡིག་མཛུབ་ཁྲག་དང་ནི། ། དེ་དག་རྫས་ནི་བཟུང་བྱས་ལ། ། མཁས་པ་ཡིས་ནི་ རྫས་གཙང་བར་དགོས་་་་་་ སྦྱར་གནག་བྱ། ། ཁྲ་ཡི་སྒྲོ་ཡི་སྙུ་གུ་ཡིས། ། མཉམ་པར་གཞག་ ་་་་་ལྷའི་རྣལ་འབྱོར་ པས་འཁོར་ལོ་བྲི། ། དུར་ཁྲོད་ ་་་་་བྲི་གཞི་ རས་སམ་ཡང་ན་ནི། ། མཚོན་གྱིས་ དཔའ་བོ་གཡུལ་དུ་་་་་་ བསད་པའི་གོས་ལ་ནི། ། རྣལ་འབྱོར་ཁྲོས་པས་ ་་་་་ཆོ་ག་ ལྷོར་བལྟས་པས། ། གོ་ཆ་ ་་་་་འབྱུང་པོའི་ཉི་མ་གང་རུང་གཅིག་ལ་དབྱིབས་མ་ནོར་བ་ ཡིས་ནི་གསང་སྔགས་དགོད། ། རྩིབས་དྲུག་འཁོར་ལོའི་དབུས་སུ་ནི། །
ཧཱུྃ་ ་་་་་འདབ་མ་དྲུག་དབུས་དང་བདུན་ལ་ཧཱུྃ་ཡིག་མཱ་ར་ཡ་དང་ ཡིག་གིས་ནི་སྤེལ་བར་བྱ། ། དྲུག་པོ་མཱ་ར་ཡ་དང་ལྡན། ། ཕྱི་རོལ་ཧཱུྃ་གི་ཕྲེང་བས་བསྐོར། ་་་་་ བ་བྲིས་ལ་རབ་གནས་བྱ། ། གྲོག་མཁར་གྱི་ནི་ས་ ལིངྒའི་་་་་་ རྒྱུ་བླངས་ལ། ། རྐང་རྗེས་དག་གི་ས་དང་ནི། ། དེ་བཞིན་དྲི་ཆུ་སོང་བའི་ས། ། བསྒྲུབ་བྱ་ཡི་ནི་གཟུགས་བྱས་ལ། ། དེ་ཡི་སྙིང་གར་འཁོར་ལོ་གཞུག ། དེ་ནས་ཁ་སྦྱར་བྱ་བ་དང༌། ་་་་་
བཤན་པའི་བུ་མོས་བཀལ་བའི་སྐུད་པས་རྒྱ་གྲམ་དུ་བཅིངས་ལ་ལུས་དང་རྣམ་ཤེས། ། རབ་ཆད་ཀྱི་་་་་་ ཐོད་པ་རུ་ནི་ ཁ་སྦྱར་དུ་་་་་་ གཞུག་བྱས་ལ། ། དེ་ལ་ ་་་་་རྩ་སྔགས་ཤམ་བུ་མཱ་ར་ཡ་བཏགས་པ་དུས་གསུམ་དུ་ཕུར་བུ་གདབ་པར་བྱ། ། ཉི་ཤུ་གསུམ་མམ་ཉི་ཤུ་དགུར། ། ཉི་མ་ཕྱེད་དམ་ནམ་ཕྱེད་ལ། ། གཡོས་རྒྱུན་མི་ཆད་་་་་་ མེ་ཡི་སྒྱེད་བུའི་འོག་ཏུ་སྦ། ། བསྒྲུབ་བྱ་དེ་རུ་གནས་པ་ཡི། ། ཤིན་ཏུ་བྲེད་ཅིང་བརྡར་ ་་་་་ཏིང་ངེ་འཛིན་འདི་དག་ཐུན་མགོ་ཐུན་ཞབས་ཀུན་ལ་བྱའོ་ བར་བྱེད། ། ཁྭ་ཏ་ ་་་་་རྣལ་འབྱོར་མའི་བ་སྤུའི་བུ་ག་རྣམས་ནས་སྤྲོས་ལ་ འུག་པ་ལྕེ་སྦྱང་དང༌། ། ཁྱི་དང་སྲིན་བུ་ ་་་་་མེ་ཁྱེར་ཟེར་ དུ་མེ་ཡིས། །
དེ་རྣམས་ཟ་བ་ཙམ་གྱིས་ནི། ། རྡོ་རྗེ་འཛིན་པ་རླག་པར་བྱེད། ། ལས་འདི་ཤིན་ཏུ་སྦ་བར་བྱ། ། སྙིང་རྗེ་ལྡན་པའི་ ཐེག་པ་ཆེན་པོའི་་་་་་ རྣལ་འབྱོར་པས། ། དང་པོ་ལ་ས་བཅུ་ཀུན་གྱི་་་་་་ བླ་མའི་བཀའ་ནི་ཐོབ་བྱས་ནས། ། འདི་ནི་ངེས་པར་ཐོབ་ ་་་་་འགྲུབ་ པར་འགྱུར། ། རྣལ་འབྱོར་སྙིང་རྗེ་བྲལ་བ་དང༌། ། བླ་མའི་མན་ངག་མེད་པ་ཡིས། ། འབྲས་བུ་ཐོབ་པར་མི་འགྱུར་རོ། ། ཞེས་སློབ་མ་རྗེས་སུ་བཟུང་བ།
ལས་སུམ་བྷའི་ཆོ་གའོ། ། དེ་ནས་ཕྱིར་བཟློག་འཁོར་ལོ་ནི། ། བསྡུས་པ་ཡིས་ནི་བཤད་པར་བྱ། ། བདག་ཉིད་སྲུང་བའི་ ་་་་་འཁོར་ལོ་དང་བཅས་པ་ སྦྱོར་བ་ལ། ། སྔགས་དང་འཁོར་ལོས་ ་་་་་རྩིབས་བཅུ་གཡོན་དུ་འཁོར་བས་ ཟློག་པར་བྱེད། ། རང་གི་ཁྱིམ་མམ་དབེན་པ་རུ། ། གཉིས་པ་ཐམས་ཅད་སྤངས་བྱས་ནས། ། རྣལ་འབྱོར་དེ་ནི་ ཐུན་མོང་ངམ་་་་་་ མཆོག་བསྒྲུབ་བྱ། རིག་སྔགས་བཅད་པ་་་་་་ ། ཐུབ་པ་ཡིས་ནི་དེ་ལྟར་གསུངས། །
ཨོཾ་ན་མོ་བྷ་ག་ཝ་ཏཱི་བཛྲ་བྷ་ར་ཧི། ཨུཥྞི་ཥ་ཙཀྲ་ཝརྟི་ནི། སརྦ་ལོ་ཀི་ཀ་ལོ་ཀ་ཏ་ར་ནི་ཡནྟྲ་མནྟྲ་ཝི་ཤ་ཙུ ཎྞ་པྲ་ཡོ་ག་དྷི་ནི་མ་ཀྲྀ་ཏ་ཡེ་ན་ཀེ་ན། ཙིཏྟ་ཀྲྀ་ཏ་ནི་ཀ་རི་ཏ་ནི་སརྦ་ནཱི། སརྦ་ནི། ཚིནྡྷ་ཚིནྡྷ། བྷིནྡྷ་བྷིནྡྷ། ཀུ་ཊ་ཀུ་ཊ། ཧ་ན་ཧ་ན། ད་ཧ་ད་ཧ།
པ་ཙ་པ་ཙ། བིད་དྷཾ་ས་ཡ། ས་ཧ་ས་ཧ་པྲ་ཏ་བི་ཙུ ཎྞ་ཡ། ཨོཾ་ཨུཥྞི་ཥ་ཙཀྲ་ཝརྟི་ནི། བཛྲ་བྷ་ར་ཧི། བྷྲཱུཾ་བྷྲཱུཾ་བྷྲཱུཾ། ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ་སྭཱ་ཧཱ། ། དེ་ནས་སྲུང་བའི་ ་་་་་འཁོར་ལོ་ནི་ཙཀྲ་རྩིབས་བཅུ་སྐད་ཅིག་མ་ འཁོར་ལོའི་དབུས་སུ་གནས་པ་ནི། ། དཔལ་རྡོ་རྗེ་ཕག་མོའི་རྣལ་འབྱོར་པས། །
རང་གི་སྙིང་གར་ཧཱུྃ་ཡིག་ལས། ། རྩིབས་དྲུག་པ་ཡི་འཁོར་ལོ་འཁོར། སྒྱུ་མ་དྲུག་དང་ལྡན་པ། དེའི་ཕྱི་རོལ་དུ་འཁོར་ལོ་རྩིབས་བཅུ་མ། ཕྱོགས་མཚམས་རྣམས་སུ་ཁྭ་གདོང་མ་ལ་སོགས་པའི་རྣམ་པ་བརྒྱད་ཀྱིས་བསྐོར་བ་དང༌། སྟེང་དང་འོག་ཏུ་མཁའ་སྤྱོད་ས་སྤྱོད་བསམ་པར་བྱའོ། ། དེའི་དབུས་སུ་དཔལ་ལྡན་རྡོ་རྗེ་ཕག་མོའི་ངོ་བོར་བདག་ཉིད་ སྔགས་དང་ལྷ་ཐ་མི་དད་དུ་འཛིན་པས་་་་་་ མན་ངག་ལ་གནས་པས་འཁོར་ལོ་དེ་ཉིད་གཡོན་དུ་ ་་་་་མགལ་མེའི་འཁོར་ལོ་ལྟར། མྱུར་དུ་འཁོར་བར་བསམ་པར་བྱའོ། ། ཞེས་དཀོན་མཆོག་གསུམ་ལ་གནོད་པར་བྱེད་པ་དེ་ལ་དེ་ཉིད་ཀྱི་འབྲས་བུ་སྨིན་པར་འགྱུར་རོ། ། ཞེས་བཅོམ་ལྡན་འདས་ཀྱིས་ ་་་་་ཨ་བྷི་དྷ་ན་ལས་ གསུངས་སོ། །
སློབ་མ་རྗེས་སུ་བཟུང་བ་ལས་ཕྱིར་བཟློག་པའི་འཁོར་ལོ་བསྒོམ་པ་དང་བྲི་བའི་ཆོ་གའོ། ། རྡོ་རྗེ་རྣལ་འབྱོར་མའི་ཞལ་གྱི་མན་ངག་བླ་མ་བྷ་རེནྡྲ་རུ་ཙི ་་་་་ཧང་དུ་དཀར་པོ ས་མཛད་པ་རྫོགས་སོ། ། བླ་མ་མལ་ལོ་ཙཱ་ཡེ་ཤེས་རྡོ་རྗེ་ཐུགས་རྗེ་ཆེན་པོ་དང་ལྡན་པས་བསྒྱུར་བའོ། ། ཤིན་ཏུ་ཟབ་པའི་ཆོས་སུ་གདའ །། ༈ །མི་དབང་ཆོས་གསུམ་གྱི་འགྲེལ་པ་ཞལ་གཉིས་མའི་སྒྲུབ་ཐབས་དང་ཕག་མོ་ལས་བཅུ་བཞུགས་སོ།། ༈ །ཨོཾ་སྭསྟི་སིདྡྷཾ། བསྐལ་པའི་མེ་དང་འདྲ་བའི་འོད་ལྡན་ཞིང༌། ། ཉི་མ་བྱེ་བ་ཚོགས་པའི་གཟི་བརྗིད་ཅན། ། བདེན་གཉིས་ཟུང་འཇུག་རྡོ་རྗེ་རྣལ་འབྱོར་མ། ། ཞལ་གཉིས་ལྡན་པ་དེ་ལ་ཕྱག་འཚལ་ལོ། །
འདིར་རྗེ་བཙུན་རྡོ་རྗེ་རྣལ་འབྱོར་མ་ཞལ་གཉིས་མའི་སྒྲུབ་པའི་ཐབས། དཔལ་ཨོ་རྒྱན་གྱི་མི་དབང་ཨིནྡྲ་བྷཱུ་ཏིས་མཛད་པའི་སྒྲུབ་ཐབས་ཀྱི་ལག་ཏུ་བླང་བའི་རིམ་པ་འདི་བརྗོད་པར་བྱའོ། ། འདིར་སྒྲུབ་པ་པོ་དབང་དང་བྱིན་རླབས་ཐོབ་ཅིང་དམ་ཚིག་དང་སྡོམ་པ་ལ་གནས་པས། སྟན་བདེ་བ་ལ་ཁ་ནུབ་ཏུ་བལྟས་ཏེ་འདུག་ནས་སྐྱབས་སུ་འགྲོ་བ་བྱས། བྱང་ཆུབ་ཀྱི་སེམས་ཡུན་རིང་དུ་བསྒོམས་ལ། སྦྲང་ཆང་ངམ་བུ་རམ་ཆང་སྦྱར་བའི་ཆང་གང་ཡང་རུང་བ་ཐོད་པར་བླུགས་ཏེ་བདུད་རྩི་ལྔ་དང་ལྡན་པར་བྱའོ། ། དེ་ནས་ལག་པ་གཡོན་པའི་མཐེ་བོང་དང་སྲིན་ལག་སྦྱར་ཏེ། ཐོད་པའི་དཔྲལ་བའི་བདག་གི་མདུན་ངོས་ཀྱི་ཆང་གི་ནང་དུ་བཅུག་སྟེ། ཨོཾ་ཞེས་བརྗོད་ཅིང་གཡོན་བསྐོར་གྱིས་ཆོས་འབྱུང་བྲི་ཞིང༌། ཨཱཿཞེས་དང་ཧཱུྃ་ཞེས་བྱ་བ་བརྗོད།
དབུས་སུ་པྃ་ཞེས་བརྗོད་པས་ཕྱོགས་བཅུའི་དཔའ་བོ་དང་རྣལ་འབྱོར་མ་རྣམས་ཀྱིས་བདུད་རྩིའི་ཆར་ཕབ་ནས་ཐོད་པའི་ནང་གང་བར་བསམ་ཞིང༌། ཨོཾ་ཨཱཿཧཱུྃ་ཞེས་ལན་གསུམ་བརྗོད་པར་བྱའོ། ། བདུད་རྩི་དེ་མཐེབ་སྲིན་སྦྱར་བས་བླངས་ལ་དཔྲལ་བ་དང་མགྲིན་པར་ཡི་གེ་གསུམ་བརྗོད་ཅིང་བྱུགས། ལུས་ཐམས་ཅད་ལ་གཏོར། མཆོད་པའི་རྫས་ཡོད་ན་ཡང་སུམྦྷ་ནི་ཟློས་ཤིང་བསང༌། དེ་ནས་གཡས་པའི་མཐེབ་སྲིན་གྱིས་ཆང་བླངས་ལ། ལག་པ་གཡོན་པའི་མཐིལ་དུ་ཨོཾ་བྃ་བརྗོད་ཅིང་ཡི་གེ་ཁ་དོག་དམར་པོར་བསྒོམས་ཏེ། རྡོ་རྗེ་ཕག་མོ་དམར་མོར་མོས། མཐེའུ་ཆུང་གི་རྩ་བར་ཧྃ་ཡོཾ་སྔོན་མོ་གཤིན་རྗེ་མར་མོས། སྲིན་ལག་ལ་ཧྲིཾ་མོཾ་དཀར་མོ་རྨོངས་བྱེད་དཀར་མོས།
གུང་མོ་ལ་ཧྲིཾ་ཧྲིཾ་སེར་མོ་སྦྱིན་བྱེད་དམར་མོས། མཛུབ་མོ་ལ་ཧཱུྃ་ཧཱུྃ་དུད་ཁ་སྐྱོད་བྱེད་དམར་མོས། མཐེ་བོང་གི་རྩ་བ་ཕཊ་ཕཊ་ལྗང་གུ་ཙཎྜི་ཀར་མོས་པ་བྱས་ལ་ཡན་ལག་ཐམས་ཅད་ལ་གཏོར་ཞིང༌། ལག་པ་གཉིས་ཕན་ཚུན་མཉེས་པའི་ལུས་ཐམས་ཅད་ལ་བྱུགས་ཤིང་གོ་ཆའི་སྔགས་བརྗོད་པར་བྱའོ། ། དེ་ནས་ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ་ཞེས་བརྗོད་པས་སྣང་བ་དང་ལུས་དག་ཅིང་མི་དམིགས་པར་བསམ། ཨོཾ་བཛྲ་བུདྡྷ་སརྦ་དྷརྨཱཿབཛྲ་ཤུདྡྷོ྅ཧཾ། ཞེས་བརྗོད་པས་སྟོང་པ་དང་དག་པར་བྱ། ཨོཾ་ཡོ་ག་ཤུདྡྷཿསརྦ་དྷརྨཱཿཡོ་ག་ཤུདྡྷོ྅ཧཾ། ཞེས་བརྗོད་པས་ཟུང་དུ་འཇུག་པས་ཏེ་ཡིད་དག་པར་བྱ། དེ་ནས་སྐད་ཅིག་མས་བདག་གི་ལུས་ཁམས་གསུམ་རྣམ་པར་དག་པའི་རང་བཞིན་གཞལ་ཡས་ཁང་དུ་བསྒོམ།
བདག་གི་ལྟེ་བའི་ཐད་སོར་ཨཾ་གྱུར་པའི་བྃ་ཡིག་དམར་པོ་ལས་བྱུང་བའི་རྡོ་རྗེ་རྣལ་འབྱོར་མ་ཕྱག་གཡས་པས་གྲི་གུག་འཕྱར་བ། གཡོན་པས་ཐོད་པ་ཁྲག་གིས་གང་བ་ཐུགས་ཀར་འཛིན་པ། གྲུ་མོ་གཡོན་ན་ཁ་ཊྭཱཾ་ག་དར་དཔྱང་དང་དྲིལ་བུ་སིལ་སིལ་གྱི་སྒྲ་དང་ལྡན་པ། དབུ་སྐྲ་གྲོལ་བ་གཅེར་བུ་ཞལ་གཉིས་ཀའང་སྤྱན་གསུམ་གསུམ་དང་ལྡན་པ། ལོ་བཅུ་དྲུག་ལོན་པའི་ཆ་ལུགས་ཅན་རུས་པའི་རྒྱན་ཆ་ལྔ་དང་ལྡན་པ། སངས་རྒྱས་ལྔའི་རང་བཞིན་གྱི་ཐོད་པ་སྐམ་པོ་ལྔའི་དབུ་རྒྱན་ཅན། གཡོན་པའི་བརླ་ལ་གཡས་པའི་བྲང་ང་སྦྱར་པའི་ཕྱེད་ཀྲུང་གི་ཚུལ་གྱིས་ཟླ་བ་དང་ཉི་མའི་སྟེང་དུ་རོ་མནན་པ་འཇའི་མེ་ཏོག་གམ་སིནྡྷུ་རའི་མདོག་ལྟར་དམར་བ། རྩ་བའི་ཞལ་ནི་ཀུན་རྫོབ་རྣམ་པར་དག་པ་ཁྲོ་མོའི་ཞལ་ལོ། ། གཡས་པ་ནི་དོན་དམ་རྣམ་པ་དག་པ་ཕག་པའི་གདོང་ངོ༌། ། དེའི་ཁ་དོག་ནི་ཞི་བའི་ལས་ལ་དཀར་པོར་བསྒོམ།
རྒྱས་པའི་ལས་ལ་སེར་པོར་བསྒོམ། དབང་གི་ལས་ལ་དམར་པོར་བསྒོམ། དྲག་པོའི་ལས་ལ་སྔོན་པོར་བསྒོམ་པར་བྱའོ། ། དེ་ནས། བླ་མའི་མན་ངག་ལམ་གྱིས་ནི། ། རིམ་པ་རྒྱས་པ་ཤེས་པར་བྱ། ། ཞེས་འབྱུང་བས་ན་སྔར་བཞིན་བྱིན་གྱིས་བརླབས་ལ། བྱིན་གྱིས་བརླབས་པའི་ལག་མཐིལ་ལྟེ་བར་རེག་ཅིང་ཨོཾ་བྃ་ཞེས་བརྗོད་པས། ལྟེ་བར་ཨོཾ་བྃ་དམར་པོ་རྡོ་རྗེ་ཕག་མོར་མོས་པར་བྱའོ། ། དེ་བཞིན་དུ་འོག་མ་རྣམས་ལ་ཡང་ངག་ཏུ་བརྗོད་པ་དང༌།
ཡི་གེ་བསྒོམ་པ་དང༌། ལྷར་མོས་པ་དང༌། གནས་རྣམས་སུ་རེག་པར་བྱ་སྟེ། དེ་ཡང་མཐེའུ་ཆུང་སྙིང་ཁར། སྲིན་ལག་ཁ་ལ། གུང་མོ་སྤྱི་བོར། མཛུབ་མོ་སྤྱི་གཙུག་ཏུ། མཐེ་བོ་ཆེ་དཔུང་པ་གཉིས་ལ་རེག་པ་ཙམ་བྱ་ཞིང་ཡི་གེ་བསྒོམ་པ་དང་ལྷར་མོས་པ་བྱའོ། ། དེ་ནས་འབར་བའི་ཕྱག་རྒྱ་དང་ངག་ཏུ་ཕཻཾ་ཞེས་བརྗོད་པས་ཡེ་ཤེས་ཀྱི་འཁོར་ལོ་ནམ་མཁར་སྤྱན་དྲངས་ལ་ཅི་འབྱོར་པས་མཆོད་དེ། ཛཿཧཱུྃ་བཾ་ཧོཿ
ཞེས་བརྗོད་པས་བདག་གི་ལུས་ལ་བསྟིམ་པར་བྱའོ། ། ཡང་འབར་བའི་ཕྱག་རྒྱ་དང་ཕཻཾ་ཞེས་པས་དབང་བསྐུར་གྱི་ལྷ་འཁོར་ལོ་བདེ་མཆོག་གི་དཀྱིལ་འཁོར་སྤྱན་དྲངས་ཏེ། དབང་བསྐུར་བར་གསོལ་བ་བཏབ་ལ། ཡེ་ཤེས་བདུད་རྩིས་བདག་གི་སྤྱི་བོ་ནས་དབང་བསྐུར་ཏེ་ལུས་ངག་ཡིད་གསུམ་གྱི་དྲི་མ་སྦྱངས་ཏེ། ཆུའི་ལྷག་མ་ཡར་ལུད་པ་ལས་སྤྱི་བོའི་འཁོར་ལོའི་སྟེང་དུ་མི་བསྐྱོད་པས་དབུ་བརྒྱན་པར་བསམ་མོ། ། དེ་ནས་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔ་དང་ནང་བདུད་རྩི་དང་བསྟོད་པའི་མཆོད་པ་སྟེ་བསྐྱེད་པའི་རིམ་པའོ། ། དེ་ནས་རྫོགས་པའི་རིམ་པ་ནི། ཅིས་ཀྱང་འབྲེལ་པ་ཅན་དུ་བསྒོམ་སྟེ། གསང་གནས་སུ་འཁོར་ལོ་གྲུ་གསུམ་ཉིས་བརྩེགས་གཡས་གཡོན་གྱི་ཟུར་བཞི་ལ་གཡུང་དྲུང་འཁྱིལ་པ་བཞི། ལྟེ་བར་བྃ་གྱི་མཐའ་མར་ཨོཾ་གསུམ་མའི་སྔགས་ཀྱིས་བསྐོར་བ་གཡོན་དུ་མྱུར་དུ་འཁོར་བར་དམིགས།
དེའི་འོད་ཀྱིས་ཕག་གདོང་གི་དཔྲལ་བ་ནས་གཡུང་དྲུང་འཁྱིལ་པ་མྱུར་དུ་འཁོར་བ་ལ་དམིགས་ཤིང༌། རླུང་ཁ་སྦྱར་བ་ཅི་རིགས་པ་བསྒོམ་པར་བྱའོ། ། རྫོགས་པའི་རིམ་པའོ། ། དེ་ལྟར་སྔོན་དུ་སོང་ནས་གང་ཟག་རིགས་གཉིས་ཏེ། ཐུན་མོང་གི་དངོས་གྲུབ་གཙོ་བོར་བསྒྲུབ་པར་འདོད་པ་དང༌། ཏིང་ངེ་འཛིན་དེ་ལ་བརྟེན་ནས་ཕྱག་རྒྱ་ཆེན་པོ་བསྒྲུབ་པར་འདོད་པའོ། ། དང་པོ་ནི། ལྷའི་རྣམ་པ་ལ་དམིགས་པ་གཏད་ལ། ཨོཾ་གསུམ་མའི་སྔགས་འབུམ་ཕྲག་བཞི་ལ་སོགས་པ་མང་དུ་བྱེད་པ་ཡིན་ནོ། ། གཉིས་པ་ནི།
དབང་བཞི་པའི་རྫོགས་པའི་རིམ་པའི་མན་ངག་བྱིན་རླབས་ཀྱི་རྒྱུན་བསྒོམ་པ་ཡིན་ཏེ། འདི་ལ་གསུམ། བདེ་བ་སྔོན་དུ་སོང་བའི་སྟོང་པ་དང༌། དྲོད་སྔོན་དུ་སོང་བའི་བདེ་སྟོང་དང༌། སྟོང་པ་སྔོན་དུ་སོང་བའི་བདེ་བ་ཞེས་བྱ་བ་དང༌། དམིགས་པ་གསུམ་ཡིན་ནོ། ། དང་པོ་ནི། གསང་གནས་ཀྱི་འཁོར་ལོ་འཁོར་བ་དང༌། མཛོད་སྤུར་དགའ་བ་འཁྱིལ་པ་འཁོར་བ་གཉིས་ལ། དམིགས་པ་མཉམ་དུ་གཏད་དོ། །
སྟེང་རླུང་མནན་ཅིང་འོག་རླུང་བསྐུམས་ལ། ལུས་སེམས་གཉིས་ཀའང་སྒྲིམ་པ་ཉིད་ཀྱིས་སྐད་ཅིག་དེ་ཉིད་ལ་བདེ་དྲོད་འབར་རོ། ། འདི་ནི་བདེ་བ་སྔོན་དུ་སོང་བའི་སྟོང་པ་བསྒོམ་པ་ཡིན་ཏེ། སྟོང་པ་དེ་ཡང་གཟུང་འཛིན་གྱི་འཆིང་བ་ལས་གྲོལ་བའི་ཕྱིར་སྟོང་པ་ཡིན་གྱི་སྣང་བ་མི་དམིགས་པ་སྟོང་པ་ནི་མ་ཡིན་ཏེ། སྣང་བ་ནི་དུ་བ་ལ་སོགས་པ་སྣ་ཚོགས་སུ་འཆར་ཞིང་མཐར་ནི་ལྷག་མཐོང་དང་ཟུང་དུ་ཆུད་པས་ཞི་གནས་དང་སྟོང་པ་ཟུང་དུ་ཆུད་པར་འགྱུར་རོ། ། ཚུལ་གཉིས་པ་ནི། འོག་གི་འཁོར་ལོའི་དམིགས་པ་ནི་སྔ་མ་བཞིན་བྱས་ལ། འཁོར་ལོ་འཁོར་བའི་ཤུགས་ཀྱིས་བྃ་ཡིག་ལ་འོད་གསལ་གྱི་མེ་ཆེར་འབར་བ་དབུ་མའི་ལམ་ནས་སོང་སྟེ། ཧཾ་གི་བར་དུ་འབར། སྐྲའི་རྩེ་མོ་ཙམ་དུ་ཐིག་ལེ་འཛག
དྲག་ཏུ་འཁོར་ཞིང་དྲག་ཏུ་འབར། སྲིན་པོའི་ཞལ་ནི་དྲག་ཏུ་བསྡམ་མོ། ། ཐིག་ལེ་འཛག་པ་ཤུགས་ཆེ་ན་ཟོན་བྱ། འོག་གི་འཁོར་ལོ་མི་དམིགས་པར་བྱ། འབར་བ་ཙམ་ལ་སེམས་གཏད། འོག་རླུང་གློད་སྟེང་རླུང་རན་ཙམ་བྱ། ཉམས་གཞན་འདྲའོ། ། ཚུལ་གསུམ་པ་ནི། ལྟེ་བར་འཁོར་ལོ་དམིགས་པ་བྱས་ལ། འཁོར་ལོ་དང་སྔགས་ཕྲེང་མི་འཁོར་བར་ཡང་ནས་ཡང་དུ་གསལ་གདབ།
དེ་ནས་བྃ་ཡིག་གི་ཐིག་ལེ་དམར་པོ་དེ་ཆོས་ཐམས་ཅད་སྟོང་པ་ཉིད་མཚོན་བྱེད་ཡིན་པས་ཐིག་ལེ་དེ་ལ་བུ་ག་རྟ་རྔ་ཙམ་ཞིག་བསམས་ལ། ཇེ་ཡང་ཇེ་ཡང་ཇེ་ཆེ་ཇེ་ཆེ་ལ་དམིགས་པ་གཏད་པའི་དབང་གིས་ཐིག་ལེ་དང་བྃ་ཡིག་དང་སྔགས་ཕྲེང་དང་བདག་ཉིད་དང་འཁོར་འདས་ཀྱི་ཆོས་ཐམས་ཅད་རང་གི་ངང་གིས་མི་དམིགས་ཤིང་སྟོང་པར་འགྱུར་རོ། ། དེ་ཡང་ཐིག་ལེ་སྟོང་པ་ཡི་གེ་མེད། ། ཅེས་པའི་དོན་ཡང་ཡིན་གསུངས། དེའི་རྗེས་ལ་ལུས་བདེ་བས་གང་ཞིང་སེམས་ལ་སྟོང་ཉིད་ཤས་ཆེ་སྟེ། རྗེས་སྤྱོད་ཀྱི་སྣང་བ་སྣ་ཚོགས་སུ་འཆར་རོ། ། ཤེས་བྱའི་སྒྲིབ་པ་ཕྲ་མོ་བག་ལ་ཉལ་སྤངས་པའི་ཕྱིར་ཟས་ལ་གཙང་བཙོག་མེད་པ་དང༌། གྲོགས་ལ་བཟང་ངན་མེད་པ་དང་སྤྱོད་ལམ་ལ་ངེས་པ་མེད་པ་བྱས་ན་ངེས་པར་མཆོག་གི་དངོས་གྲུབ་ཐོབ་པར་འགྱུར་རོ། ། དེ་ནས་སྔགས་བཏུ་བ་ནི་གཞུང་ཉིད་དུ་རྟོགས་པར་འགྱུར་ལ། ཚོགས་གསོག་པ་ཕྱི་རོལ་གྱི་མཆོད་པ་དང༌།
གཞོན་ནུ་མའི་མཆོད་པ་དང༌། ཚེས་བཅུའི་མཆོད་པ་དང༌། སློབ་མ་རྗེས་སུ་བཟུང་བའི་ཆོ་ག་རྣམས་ནི་གཞུང་གི་སྟེང་དུ་རྟོགས་མོད་ཀྱི། འོན་ཀྱང་སློབ་མ་རྗེས་སུ་བཟུང་བ་ལ་ལས་བཅུ་དང་ཞལ་གྱི་གདམས་པ་ལྟར་ཤེས་པར་བྱའོ། ། ཞལ་གཉིས་མའི་རྗེས་ལ་སྔགས་ཀྱི་དེ་ཁོ་ན་ཉིད་དང་ལས་བཅུ་བསྟན་པར་བྱའོ། ། འདི་གསུམ་མི་དབང་ཨིནྡྲ་བྷུ་ཏིའི་ཆོས་གསུམ་བྱ་བ་ཡིན་ཏེ། གོང་མ་གཉིས་ནི་མི་དབང་ཉིད་ཀྱིས་མཛད་ལ་ལས་བཅུ་ནི་དེའི་མན་ངག་སྙན་བརྒྱུད་རྣམས་ནི་རྗེ་བཙུན་བྷ་རནྟྲ་རུ་ཙིས་མཛད་པ་ཡིན་ནོ། ། བདེན་གཉིས་དོན་རྟོགས་རྡོ་རྗེ་རྣལ་འབྱོར་མའི། ། དོན་གཉིས་གསལ་འདི་དཔལ་ལྡན་ས་སྐྱ་པའི། ། དགེ་བསྙེན་རྣལ་འབྱོར་གྲགས་པ་རྒྱལ་མཚན་ལ། །
ཙང་ངེ་སྟོན་པས་གསོལ་བ་བཏབ་ནས་བྲིས། ། དགེ་བ་འདི་ཡིས་ནམ་མཁའི་མཐར་གཏུགས་པའི། ། སེམས་ཅན་ཐམས་ཅད་ལམ་འདིར་མྱུར་ཞུགས་ནས། ། དཔལ་ལྡན་རྡོ་རྗེ་འཛིན་པ་ཆེན་པོ་ནི། ། ཚེ་འདི་ཉིད་ལ་འགྲུབ་པར་འགྱུར་བར་ཤོག། ༈ །ཨོཾ་སྭསྟི་སིདྡྷཾ། དཔལ་ལྡན་བླ་མ་རྡོ་རྗེ་རྣལ་འབྱོར་མའི། ། ཞབས་ལ་དད་ཅིང་གུས་པས་ཕྱག་འཚལ་ནས། ། སྔགས་ཀྱིས་དེ་ཉིད་བྱིན་གྱིས་བརླབས་པ་ཡིས། ། ལག་ཏུ་བླང་བའི་རིམ་པ་འདིར་འཆད་བྲི། །
འདིར་རྗེ་བཙུན་རྡོ་རྗེ་རྣལ་འབྱོར་མའི་རྫོགས་པའི་རིམ་པ་ལུས་ལ་རང་བཞིན་གྱིས་གྲུབ་པའི་ཡི་གེ་རྣམ་པར་གནས་པ་གཞན་ལས་ཁྱད་པར་དུ་འཕགས་པའི་མན་ངག སློབ་དཔོན་རྒྱལ་བ་ཨིནྡྲ་བྷུ་ཏིས་མཛད་པ་ཡིན་ཏེ་དེ་ཡང་ལུས་ལ་ཡུལ་ཉི་ཤུ་རྩ་བཞི་རྩ་གསུམ་དང་བཅས་པའི་ནང་དུ། རྗེ་བཙུན་མའི་སྔགས་ཀྱི་ཡི་གེ་སུམ་ཅུ་སོ་གཉིས་བསྒོམས་པས་དེ་ལ་སེམས་ཟིན་པ་ཏིང་ངེ་འཛིན་སྐྱེས་པ་དང༌། བདག་མེད་མའི་ལྟ་བ་དང་བསྲེས་བསྒོམས་ན་ཕྱག་རྒྱ་ཆེན་པོ་མཐོང་ནས་སངས་རྒྱས་ཀྱི་ས་ཐོབ་པར་བྱེད་པ་ཡིན་ནོ། ། དེ་ཡང་བློ་རབ་ཀྱིས་ཡི་གེ་ཐམས་ཅད་དུས་གཅིག་ཏུ་བསྒོམ་པ་ཡང་ཡིན་མོད་ཀྱི། ལས་དང་པོ་པ་བློ་སྦྱང་བའི་ཚེ་ཡི་གེ་དང་པོ་ལ་དམིགས་པ་བརྟན་ནས་ཡི་གེ་གཉིས་པ་ནས་བཟུང་སྟེ་དམིགས་པ་སུམ་ཅུ་སོ་གཉིས་རིམ་གྱིས་བསྒོམས་པར་བྱའོ། ། དེ་ལྟར་དེ་དག་བརྟན་པ་དང༌། ས་དང་པོ་པ་ཡན་ཆད་ཀྱི་འབྲས་བུ་ངེས་པར་འགྲུབ་པ་ཡིན་ནོ། ། ཡང་ལས་སོ་སོར་འགྲུབ་པར་འདོད་ན། གནས་སོ་སོའི་ཡི་གེ་རེ་རེ་བསྒོམས་པས་ཇི་སྐད་བཤད་པའི་འབྲས་བུ་སོ་སོར་འགྲུབ་པ་ཡིན་ནོ། །
དེ་ཡང་ཇི་ལྟར་བསྒོམ་ཞེ་ན། རྗེ་བཙུན་མའི་བསྐྱེད་པའི་རིམ་པ་སྔོན་དུ་སོང་ནས། སྤྱི་བོ་པུ་ལི་ར་མ་ལ་ཡའི་པུའི་ནང་དུ་ཡི་གེ་ཨོཾ་ཉི་མའི་མདོག་ཅན་ཆོས་སྐུའི་རང་བཞིན་ཅན་བསྒོམ་ན་ཆོས་ཀྱི་སྐུ་ཐོབ་པར་འགྱུར་རོ། ། པུའི་རྐྱང་མའི་ཡང་རྩེར་ཡི་གེ་ཨོཾ་ཁ་དོག་དཀར་པོ་སྣང་ལ་རང་བཞིན་མེད་པ་ཆུ་ཟླའམ་མེ་ལོང་གི་གཟུགས་བརྙན་ལྟ་བུ་བསྒོམས་ན་སྤྲུལ་པའི་སྐུ་ཐོབ་པར་འགྱུར་རོ། ། འདི་ཡན་ཆད་ཀྱི་ཡི་གེ་རྣམས་ནི་ཁ་དོག་སོ་སོ་ཡིན་མོད་ཀྱི། ཐམས་ཅད་ཀྱང་བདེ་ལ་གསལ་བ་སྣང་ལ་སྟོང་པ་འོད་ཟེར་རབ་ཏུ་འཕྲོ་བའི་ངོ་བོ་ཅན་དུ་བསྒོམ་པ་ནི་མཐུན་ནོ། ། ཐམས་ཅད་ལ་ཡང་གནས་སྐབས་ཀྱི་འབྲས་བུ་སོ་སོར་ཡོད་མོད་ཀྱི། མཐར་ཐུག་གི་འབྲས་བུ་སངས་རྒྱས་ཐོབ་པ་ནི་ཐམས་ཅད་མཐུན་ནོ། ། དེའི་ཡང་སྨིན་མཚམས་ཀྱི་རའི་སྟེང་དུ་པ་ཡི་གེ་འོད་ཟེར་སྣ་ཚོགས་ཅན་བསྒོམས་ན་ཐུན་མོང་གི་དངོས་གྲུབ་སྣ་ཚོགས་འགྲུབ་བོ། ། སྤྱི་གཙུག་ཛ་ལེནྡྷ་རའི་ཛའི་གནས་སུ་རྺ་ཁ་དོག་དམར་པོ་བསྒོམས་ན་ཕྲིན་ལས་རྫུ་འཕྲུལ་སྣ་ཚོགས་དང་གྲོང་འཕོ་བ་དང་གྲོང་འཇུག་ཐོགས་པ་མེད་པ་ནུས་སོ། །
རྣ་བ་གཡས་པ་ཨོ་རྒྱན་གྱི་ཨོའི་གནས་སུ་བུད་དཀར་པོར་བསྒོམས་ན་མངོན་པར་ཤེས་པ་དྲུག་ཐོབ་པར་འགྱུར་རོ། ། ལྟག་པ་ཨརྦུ་ཏའི་ཨའི་ནང་དུ་དྷ་ཡིག་ཁ་དོག་དམར་པོ་བསྒོམས་ན་གཉིས་སུ་མེད་པའི་དོན་རྟོགས་པ་མྱུར་དུ་སྐྱེ་བར་འགྱུར་རོ། ། རྣ་བ་གཡོན་པ་གོ་ཏ་ཝ་རའི་གོའི་ནང་དུ་ཌ་ཡིག་ཁ་དོག་དཀར་པོ་བསྒོམས་ན་མཁའ་སྤྱོད་འགྲུབ་པར་འགྱུར་རོ། ། སྨིན་མའི་དབུས་ར་མི་ཤྭ་རའི་ནང་དུ་ཀི་ཡིག་ཁ་དོག་དཀར་པོ་ལས་འོད་བྱུང་ནས་ལུས་ཐམས་ཅད་ཁྱབ་པར་བསྒོམས་ན་བདེ་བ་སྐྱེ་ཞིང་ནད་མེད་པར་འགྱུར་རོ། ། མིག་གཉིས་དེ་ཝི་ཀོ་ཊའི་དེའི་ནང་དུ་ནི་ཡིག་ཁ་དོག་སྔོན་པོ་བསྒོམས་ན་ལྷའི་སྤྱན་གྱི་དངོས་གྲུབ་ཐོབ་པར་འགྱུར་རོ། ། དཔུང་པ་གཉིས་མ་ལ་ཝའི་མའི་ནང་དུ་ཡེ་ཡིག་ཁ་དོག་སྔོ་དམར་བསྒོམས་ན་རྒས་པ་དང་འཆི་བ་མེད་པར་འགྱུར་རོ། ། མཆན་ཁུང་གཉིས་ཀ་མ་རུ་པའི་ཀའི་ནང་དུ་བ་ཡིག་སྐར་མ་ལྟ་བུ་བསྒོམས་ན་འདོད་ཡོན་ཐམས་ཅད་འགྲུབ་པར་འགྱུར་རོ། ། ནུ་མ་གཉིས་ཨོ་ཊར་ཨོའི་ནང་དུ་ཛྭ་ཡིག་དམར་སེར་བསྒོམས་ན་དེའི་འོད་ཀྱིས་ཁམས་གསུམ་གྱི་བདུད་རྩི་སྤྱན་དྲངས་ནས་ལུས་ལ་ཐིམ་པར་བྱས་ན་ལུས་མདངས་དང་ལྡན་པར་འགྱུར་རོ། ། ལྟེ་བ་ཏྲི་ཤ་ཀུ་ནེའི་ཏྲིའི་ནང་དུ་ཝ་ཡིག་ཁ་དོག་སྣ་ཚོགས་བསྒོམས་ན་ལུས་ཐམས་ཅད་འོད་འབར་བར་བསམས་ན་ཉོན་མོངས་པ་མ་ལུས་ཞི་བར་འགྱུར་རོ། ། སྣ་རྩེ་ཀོ་ས་ལའི་ཀོའི་ནང་དུ་ ཎྞཡིག་མེའི་ཁ་དོག་ལྟ་བུ་བསྒོམས་ནས་བརྩེགས་པའི་ཡི་གེ་གསུམ་ལས་འོད་འབར་བས་བདེ་སྟོང་གི་ཏིང་ངེ་འཛིན་རྒྱུད་ལ་སྐྱེ་བར་འགྱུར་རོ། །
ཁ་ཀ་ལིང་ཀའི་ལྕེའི་རྩ་བར་འདབ་མ་ཆུང་ངུའི་ནང་དུ་ནཱི་ཡིག་ཁ་དོག་སྔོན་པོ་ལས་འོད་དམར་པོ་འཕྲོ་བར་བསྒོམས་ན་མཉམ་གཞག་ལ་བདེ་བ་དང་རྗེས་ཐོབ་ལ་སྒྱུ་མ་ལྟ་བུའི་ཉམས་མྱུར་དུ་སྐྱེ་བར་འགྱུར་རོ། ། མགྲིན་པ་ལམ་པ་ཀའི་མགྲིན་པའི་སྟོང་སྟོང་པོའི་ལ་ཡིག་ནང་དུ་ཨེ་ཡིག་ཁ་དོག་དམར་པོ་བསྒོམས་ན་རང་རིག་པའི་ཡེ་ཤེས་མྱུར་དུ་ཐོབ་པར་འགྱུར་རོ། ། སྙིང་ག་ཀ་ན་ཙིའི་ཀ་ཡིག་ནང་དུ་བ་ཡིག་འོད་དམར་པོ་བསྒོམས་ན་འོད་གསལ་གྱི་ཏིང་ངེ་འཛིན་མྱུར་དུ་ཐོབ་པར་འགྱུར་རོ། ། འདོམས་པར་ཧི་མ་ལ་ཡའི་ཧི་ཡིག་ནང་དུ་ཛ་དམར་པོ་བསྒོམས་ན་དེའི་འོད་ཀྱིས་ཡེ་ཤེས་ཀྱི་བདུད་རྩི་སྤྱན་དྲངས་ཤིང་ནང་གི་སྦྱིན་སྲེག་བྱས་ན་རྣམ་པར་རྟོག་པ་ཞི་བར་འགྱུར་རོ། ། རྟགས་ཀྱི་རྩེ་མོར་པྲེ་ཏ་པུ་རིའི་པྲེ་ཡིག་གི་ནང་དུ་པྲེ་ཡིག་ཁ་དོག་དཀར་པོ་གཡོན་དུ་མྱུར་བར་བསྒོམས་ན་ལྷན་སྐྱེས་མྱུར་དུ་ཐོབ་པར་འགྱུར་རོ། ། བཤང་ལམ་གྱི་གྲི་ཧ་དེ་ཝའི་གྲི་ཡིག་གི་ནང་དུ་རོ་ཡིག་ཁ་དོག་དམར་པོ་བསྒོམས་ནས་དེའི་འོད་ཟེར་གྱིས་སེམས་ཅན་ཐམས་ཅད་རྣམ་པར་སྣང་མཛད་ཀྱི་རང་བཞིན་དུ་གྱུར་པར་བསྒོམས་ན་སེམས་ཅན་དམྱལ་བ་འཇིག་པར་འགྱུར་རོ། ། བརླ་གཉིས་སཽ་རཥྚའི་སཽ་ཡིག་གཉིས་ཀྱི་ནང་དུ་ཙ་ཡིག་ཁ་དོག་དཀར་པོ་བསྒོམས་ན་བདེ་བ་ཆེན་པོ་མྱུར་དུ་ཐོབ་པར་འགྱུར་རོ། ། བྱིན་པ་གཉིས་སུ་ཝ ཎྞ་དེ་བའི་སུ་ཡིག་གི་ནང་དུ་ནཱི་ཡིག་སྔོན་པོ་བསྒོམས་ན་མཁའ་སྤྱོད་ཐོབ་པར་འགྱུར་རོ། ། སོར་མོ་བཅུ་དྲུག་ན་གའི་ན་ཡིག་གི་ནང་དུ་ཡེ་ཡིག་སྔོ་སང་བསྒོམས་ན་རྒས་པ་དང་འཆི་བ་མེད་པར་འགྱུར་རོ། ། དེ་ནས་བརྗོད་པའི་གོ་རིམ་གྱི་དབང་དུ་བྱས་ན་ཧཱུྃ་གསུམ་འཇུག་ཀྱང་ཡུལ་ཉེར་བཞིའི་དབང་དུ་བྱས་ན་ཕཊ་གསུམ་བྱུང༌།
རྐང་པའི་བོལ་གཉིས་སིནྡྷུ་རའི་སི་ཡིག་གི་ནང་དུ་ཡི་གེ་ཕཊ་གསུམ་ཁ་དོག་དམར་པོ་མེ་རབ་ཏུ་འབར་བར་བསྒོམས་ན་དྲོད་སྐྱེ་ཞིང་ཉོན་མོངས་པ་རྣམས་བསྲེག་པར་འགྱུར་རོ། ། རྐང་ལག་གི་མཐེ་བོང་བཞི་མ་རོ་དེ་ཤའི་མ་ཡིག་བཞིའི་ནང་དུ་སྭ་ཁ་དོག་སྣ་ཚོགས་བསྒོམས་ན་སྒྱུ་མ་ལྟ་བུའི་ཏིང་ངེ་འཛིན་མྱུར་དུ་སྐྱེ་བར་འགྱུར་རོ། ། པུས་མོ་གཉིས་ཀུ་མུ་ཏའི་ཀུ་གཉིས་ཀྱི་ནང་དུ་ཧ་ཡིག་རྡོ་རྗེ་ཕ་ལམ་གྱི་རྣམ་པ་དེ་དཀར་ལྗང་འོད་འབར་བ་གཉིས་བསྒོམས་ན་འཆི་བ་མེད་པ་སྟེ་མཁའ་སྤྱོད་མྱུར་དུ་ཐོབ་པར་འགྱུར་རོ། ། དེ་ནས་འདོམས་བར་ཧི་མ་ལ་ཡ་དང་རྟགས་པྲེ་ཏ་པུ་རི་གཉིས་ཀྱི་བར་ན་རྩ་གསུམ་མ་རྩེར་གནས་པ་ཡིན་ཏེ། དེ་ནས་གཡས་རོ་མའི་མེའི་གསེབ་ཏུ་ཡི་གེ་ཧཱུྃ་བསྒོམས་པས་དག་པ་བཅུ་བཞི་མཚོན་ཏེ་ཁ་དོག་གཉིས་ལས་དམར་པོ་དང༌། ཉི་ཟླ་གཉིས་ལས་ཉི་མ་དང༌། སྲིད་པ་དང་མྱ་ངན་འདས། གཉིས་ལས་སྲིད་པ་དང༌། སྤྲུལ་སྐུ་དང་ལོངས་སྐུ་གཉིས་ལས་སྤྲུལ་སྐུ་དང༌། ཉིན་མོ་དང་མཚན་མོ་གཉིས་ལས་ཉིན་མོ།
རྣམ་ཤེས་དང་ཡེ་ཤེས་གཉིས་ལས་རྣམ་ཤེས། དུས་དང་དུས་མེད་གཉིས་ལས་དུས་དང༌། ཐབས་ཤེས་གཉིས་ལས་ཐབས་དང༌། ཀུན་རྫོབ་དང་དོན་དམ་གཉིས་ལས་ཀུན་རྫོབ་དང༌། ལྷོ་དང་བྱང་གཉིས་ལས་ལྷོ་དང༌། ཁྲག་དང་ཁུ་བ་གཉིས་ལས་ཁྲག་དང༌། དབུགས་འབྱིན་པ་དང་འཇུག་པ་གཉིས་ལས་འབྱིན་པ་དང༌། ཉོན་མོངས་པ་དང་ཉེ་བའི་ཉོན་མོངས་པ་གཉིས་ལས་ཉོན་མོངས་པ་དང༌། དེ་རྣམས་དག་པ་དང་ཟད་པ་དང་ཆོས་མཐུན་པ་ཡིན་ནོ། ། གཡོན་རྐྱང་མར་ཧཱུྃ་ཡིག་བསྒོམས་པས་ཀྱང་སྔ་མ་བཞིན་དུ་བཅུ་བཞི་དག་སྟེ་ཁ་དོག་དཀར་པོ་དང༌།
ཟླ་བ་དང༌། མྱ་ངན་ལས་འདས་པ་དང༌། ལོངས་སྤྱོད་རྫོགས་པ་དང༌། སྟོང་པ་ཆེན་པོ་དང༌། མཚན་མོ་དང༌། ཡེ་ཤེས་དང༌། དུས་མེད་པ་དང༌། ཤེས་རབ་དང༌། དོན་དམ་པ། བྱང་དུ་བགྲོད་པ་དང༌།
བྱང་ཆུབ་ཀྱི་སེམས་འབབ་དང༌། རླུང་ནང་དུ་འཇུག་པ་དང༌། ཉེ་བའི་ཉོན་མོངས་པ་རྣམས་མཚོན་ཅིང་དག་ལ་འཇོམས་པར་བྱེད་པ་ཡིན་ནོ། ། དབུ་མའི་གནས་སུ་ཧཱུྃ་ཡིག་ཁ་དོག་སྔོན་པོ་བསྒོམས་པས་ནི་ཆོས་ཀྱི་སྐུ་སྟེ་གོང་མ་ཐམས་ཅད་ཀྱི་ཟུང་འཇུག་སྟོན་པར་བྱེད་པ་ཡིན་ནོ། ། དེ་ལྟ་བུའི་ཧཱུྃ་གསུམ་ལས་མེ་འབར་ཏེ་ལྟེ་བའི་ཨཾ་འབར། དེས་སྤྱི་བོར་ཨོཾ་གསུམ་ཞུ་ནས་ལྟེ་བའི་ཨཾ་ལ་བབས་པའི་ཚུལ་དུ་བསམ་སྟེ། ཨཱ་ལི་ཀཱ་ལི་ཞེས་བྱ་བ་གཡས་གཡོན་གྱི་རླུང་འགོག་པ་ཁ་སྦྱར་གྱི་དམིགས་པ་བྱས་ནས་ཡེ་ཤེས་ཐམས་ཅད་དང་དངོས་གྲུབ་ཐམས་ཅད་འབྱུང་བར་འགྱུར་རོ། ། དེ་ནས་བདག་མེད་མ་སྤྲོས་པ་ཐམས་ཅད་དང་བྲལ་བར་ཤུགས་ཀྱིས་རྒྱུད་ལ་སྐྱེས་པ་བསྐྱངས་ན་རྡོ་རྗེ་འཆང་ཉིད་ཐོབ་པར་འགྱུར་རོ། ། སྤྲོས་པ་བྲལ་བའི་བཤད་པ་ཞིབ་ཏུ་གཞུང་ཉིད་ཀྱི་སྟེང་དུ་རྟོགས་པར་བྱའོ། ། ཞལ་གཉིས་མའི་རྗེས་ལ་འདི་བསྟན་ཅིང་འདི་བཤད་པའི་རྗེས་སུ་སློབ་མ་རྗེས་སུ་བཟུང་བ་ཞེས་བྱ་བ་ལས་བཅུ་གཞན་ལ་བསྟན་པར་བྱའོ། །
སྔགས་ཀྱི་དེ་ཉིད་སྒྲུབ་པའི་དོན་གསལ་འདི། ། ཙང་ངེ་འདུལ་བ་འཛིན་པས་གསོལ་བཏབ་ནས། ། དཔལ་ལྡན་ས་སྐྱའི་དགོན་པར་འབད་དེ་བྲིས། ། དགེ་བས་འགྲོ་ཀུན་སྐུ་གསུམ་ཐོབ་པར་ཤོག ། ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་ཉེ་བར་སྦྱར་བའོ།། ༈ །ཨོཾ་སྭསྟི་སིདྡྷཾ། བླ་མ་དམ་པའི་ཞབས་ལ་ཕྱག་འཚལ་ལོ། ། རྡོ་རྗེ་འཆང་དང་མཚུངས་མེད་བླ་མ་དང༌། ། དཔལ་ལྡན་མཁའ་འགྲོ་བྱེ་བའི་གཙོ་མོ་མཆོག ། རྡོ་རྗེ་རྣལ་འབྱོར་མ་ལ་ཕྱག་འཚལ་ལོ། །
དེ་མཉེས་བྱེད་པའི་ཆོ་ག་གསལ་པོར་བྲི། ། རྗེ་བཙུན་རྡོ་རྗེ་རྣལ་འབྱོར་མ་ལྷ་སུམ་ཅུ་སོ་བདུན་མའམ། ལྷ་བཅུ་གསུམ་མའམ། ཞལ་གཉིས་མའམ། ཞལ་གཅིག་མ་ལ་སོགས་པ་གང་སྒོར་ཞུགས་ཀྱང་རུང་སྟེ། རང་དང་གཞན་གཉིས་ཀའི་དོན་དུ་བྱེད་པ་ལས་ཀྱི་ཡན་ལག་བཅུར་འདུ་བ་ཡིན་ནོ། ། དེ་ལ་ཐོག་མར་བསྙེན་པའི་ཆོ་ག་དང༌། གཞན་དོན་སློབ་མ་རྗེས་སུ་བཟུང་བའི་ཆོ་ག་དང༌། ཚེས་བཅུ་དང་འབྲེལ་བའི་ཚོགས་ཀྱི་མཆོད་པ་དང༌། བདག་གཞན་གཉིས་ཀ་དང་འབྲེལ་བ་གཞོན་ནུ་མའི་མཆོད་པ་དང༌།
གནས་སྐབས་ཐམས་ཅད་དང་འབྲེལ་བ་གཏོར་མའི་ཆོ་ག་དང༌། དམན་པའི་དུར་ཁྲོད་དང་འབྲེལ་བ་སྦྱིན་སྲེག་གི་ཆོ་ག་དང༌། བུ་ཆུང་གསར་བུ་ལ་ཕན་གདགས་པ་སྲུང་བའི་འཁོར་ལོ་དང༌། ལས་རྩུབ་པའི་དབང་དུ་བྱས་ཏེ་གདུག་པ་ཅན་ཚར་བཅད་པ་སུམྦྷ་ནིའི་ཆོ་ག་དང༌། བསྒོམ་པས་ཕྱིར་བཟློག་པ་དང༌། བྲིས་པས་ཕྱིར་བཟློག་པ་སྟེ་བཅུའོ། ། དང་པོ་བསྙེན་པ་ལ་གཉིས་ཏེ། བསྒོམ་བཟླས་འབའ་ཞིག་པའི་བསྙེན་པ་དང༌། མདུན་བསྐྱེད་དང་འབྲེལ་བའི་བསྙེན་པའོ། ། དང་པོ་ཐོག་མར་མལ་ནས་བདག་ཉིད་ལྷའི་ང་རྒྱལ་ཅུང་ཟད་དྲན་པས་ལུས་དག་པ་དང༌།
ཤྲཱི་ཧེ་རུ་ཀ་ཞེས་བྱ་བའི་ཡི་གེ་བཞིའི་དོན་དྲན་པས་ངག་དག་པ་དང༌། སྙིང་ཁར་ཟླ་བའི་དཀྱིལ་འཁོར་གྱི་སྟེང་དུ་བྃ་བསྒོམས་པས་ཡིད་དག་པར་བྱས་ལ་ཆང་བྱིན་གྱིས་བརླབས་པ་དང༌། ལག་པ་གཉིས་བྱིན་གྱིས་བརླབས་པ་ནི། སུམྦྷ་ནི་ལ་སོགས་པ་ཟློས་ཤིང་བདག་དང་གནས་དང༌། རྣལ་འབྱོར་སྲུང་བ་དང༌། གོ་ཆ་བགོ་བ་དང༌། དག་པ་གསུམ་གྱི་སྔགས་བརྗོད་པ་དང༌། བདག་གི་རྣལ་འབྱོར་བསྐྱེད་རྫོགས་གཉིས་བསྒོམ་བཟླས་བྱས་པ་ཡིན་ཏེ། མངོན་པར་རྟོགས་པ་ཞིབ་ཏུ་ཞལ་གཉིས་ཆུང་ངུའི་ཞར་རྟོགས་པར་བྱའོ། ། གཉིས་པ་མདུན་བསྐྱེད་དང་འབྲེལ་བའི་བསྙེན་པ་ལ།
མདུན་བསྐྱེད་རྒྱས་འབྲིང་བསྡུས་གསུམ་ཡིན་ཏེ། རྒྱས་པར་བྱེད་ན་མདུན་བསྐྱེད་ཀྱི་འོག་སྟ་གོན་གྱི་སྐབས་བཞིན་དུ་རྡུལ་ཚོན་གྱི་དཀྱིལ་འཁོར་རྒྱས་པ་བྲི། འབྲིང་དུ་བྱེད་ན་མེ་ལོང་ལ་སིནྡྷུ་རའི་འོག་ནས་འབྱུང་བ་བཞིན་བྲི། བསྡུས་ཏེ་བྱེད་ན་མེ་ལོང་ལ་ཆང་གིས་གྲུ་གསུམ་ཉིས་བརྩེགས་ཀྱི་དབུས་སུ་བྃ་ཡིག་བྲི། བདག་གི་རྣལ་འབྱོར་རྫོགས་པ་དང་མདུན་གྱི་རྟེན་ལ་དམ་ཚིག་པ་བསྐྱེད། དེ་ལ་ཡེ་ཤེས་དགུག སྐུ་གསུང་ཐུགས་བྱིན་གྱིས་བརླབས་པ་དང༌། དབང་བསྐུར། དེ་ལ་མཆོད་པ་ཅི་འབྱོར་པས་མཆོད། བསྟོད་པས་བསྟོད།
བཟོད་པར་གསོལ། བཟླས་པ་བྱ་སྟེ། བདག་མདུན་གཉིས་ཀའི་ལྟེ་བར་ཆོས་འབྱུང་གི་ཙཀྲའི་དབུས་སུ་བྃ་བསྒོམ། དེའི་མཐའ་མ་ནས་ཕར་ལ་སྔགས་ཀྱི་ཕྲེང་བ་འོལ་མ་སེའི་ཕུང་པོ་ལྟར་འོད་ཟེར་དམར་པོ་འཕྲོ་བ་དམིགས་ལ་ཡིད་ཀྱི་བཟླས་པ་དང་ངག་གི་བཟླས་པ་བྱའོ། ། ཐུན་འཇོག་ཁར་སྲིན་ལག་གཡོན་པས་མདུན་བསྐྱེད་ཀྱི་དཀྱིལ་འཁོར་ལ་རེག་ལ། བདག་གི་ལྟེ་བར་རེག་པས། མདུན་གྱི་ལྷ་རྣམས་བདག་གི་ལྟེ་བར་བསྡུ། ཡི་གེ་བརྒྱ་པ་བརྗོད། སྨོན་ལམ་གདབ། སུམྦྷ་ནིས་བསྲུངས་ལ་སྤྱོད་ལམ་ཅི་བདེ་བར་གནས་པར་བྱའོ། །
དེ་ལྟ་བུ་ཐུན་གསུམ་མམ་བཞིའི་རྣལ་འབྱོར་གྱིས་སྒོ་ནས་བསྙེན་པ་བྱའོ། ། དེ་ལ་མཚན་མའི་བསྙེན་པ་རབ་རྗེ་བཙུན་མས་དངོས་སུ་གནང་བ་སྦྱིན་པ། འབྲིང་རྨི་ལམ་དུ་སྣང་བ་ཐོབ་པ། ཐ་མ་གཞན་དོན་དུ་སྙིང་རྗེ་ཆེན་པོ་སྐྱེ་བའོ། ། དུས་ཀྱི་བསྙེན་པ་རབ་ཟླ་བ་གསུམ། འབྲིང་ཟླ་བ་གཉིས། ཐ་མ་ཟླ་བ་གཅིག་གོ ། བདག་བསྐྱེད་དང་མདུན་བསྐྱེད་མཆོད། གཏོར་མ་བཏང༌། སློབ་མས་མཎྜལ་ཕུལ་ལ་གསོལ་བ་གདབ།
སྡིག་པ་བཤགས་པ་སྔོན་དུ་འགྲོ་བས། སྐྱབས་སུ་འགྲོ་བ་དང་སེམས་བསྐྱེད། དེ་ནས་སློབ་མ་གནས་གཞན་དུ་ཅི་བདེར་ཉལ་དུ་གཞུག སློབ་དཔོན་འཁོར་དང་བཅས་པས་ཚོགས་ལ་ལོངས་སྤྱོད་དོ། ། ཕྱི་ཉིན་དཀྱིལ་འཁོར་བྲིས་ལ་བདག་བསྐྱེད། མདུན་བསྐྱེད་མཆོད། དེ་ནས་སློབ་མ་དབང་བསྐུར་ཞིང་བྱིན་གྱིས་བརླབ་པར་བྱའོ། ། ནུབ་གཅིག་ཏུ་བྱེད་ན་ཉིན་མོ་བུམ་པ་བཅས་ལ། ནུབ་མོ་བདག་བསྐྱེད་མདུན་བསྐྱེད་མཆོད་ལ་སློབ་མ་སྟ་གོན་བྱའོ། ། བྱིན་གྱིས་རླབས་དབང་བསྐུར་རྫོགས་པར་བྱས་ནས་ཚོགས་འཁོར་ལ་ལོངས་སྤྱོད་དོ། །
གང་ལྟར་ཡང་ལག་ཏུ་བླང་བའི་རིམ་པ་འདི་ཡིན་ཏེ། ཚེས་བཅུ་ལ་སོགས་པའི་དུས་ཁྱད་པར་གྱི་དུས་སུ་ས་ཕྱོགས་ཕྱག་དར་བྱ། མཎྜལ་བ་བྱུང་ལྔ་དང་བཅས་པའི་དྲི་ཞིམ་པོ་དང་བཅས་པས་སྐྱང་ནུལ་བྱ། ཙནྡན་དམར་པོའམ་ས་ཚོན་དམར་པོས་དཀྱིལ་འཁོར་གྲུ་གསུམ་ཉིས་བརྩེགས་བྲིས། དེའི་ཕྱོགས་མཚམས་བརྒྱད་དུ་སྒོ་མཚམས་མ་བརྒྱད་ལ་ཚོམ་བུ་བརྒྱད་བྱ། རྩིབས་དྲུག་ལ་རྡུལ་ཚོན་དཀར་པོ་ཤར་གྱི་རྩིབས་ནས་བཟུང་སྟེ་ཡི་གེ་ཕྱིར་བསྟན་ལ་གཡོན་སྐོར་གྱིས་རིམ་གྱིས། ཨོཾ་བྃ། ཧྃ་ཡོཾ། ཧྲིཾ་མོཾ། ཧྲིཾ་ཧྲིཾ།
ཧཱུྃ་ཧཱུྃ། ཕཊ་ཕཊ་ཅེས་པ་དྲུག་བྲིའོ། ། དེའི་དབུས་སུ་བྃ་བྲི། དེའི་སྟེང་དུ་ཀ་པཱ་ལའི་ནང་དུ་ཆང་ལ་བདུད་རྩི་སྦྱར་བས་བཀང་ལ་དཔྲལ་བ་རང་ལ་བསྟན་ལ་བཞག དེའི་སྟེང་དུ་འཁར་བའི་མཎྜལ་དྲི་མ་མེད་པ་ལ་གུར་གུམ་མམ། ཆང་གིས་བསངས་ཏེ་ཕྱིས་ལ་སིནྡྷུ་རའི་ཕྱེ་མ་བཙགས་ལ་རྡུལ་ཚོན་གྱིས་བྲིས་པ་ལྟ་བུའི་དཀྱིལ་འཁོར་བྲི། ཟུར་བཞིར་དགའ་བ་འཁྱིལ་པ་བཞི་བྲིས། དེའི་ལྟེ་བར་བྃ་ཡིག་གི་མཐར་ཨོཾ་གསུམ་མའི་སྔགས་བྲིས་ལ་ཐོད་སྟེང་དུ་བཞག་གོ ། དེ་ལ་དར་དམར་པོའམ་རས་དམར་པོའི་གུར་ཕུབ་བོ། ། མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ཁོར་ཡུག་ཏུ་བཤམས།
གཏོར་མ་བཤམས། དེ་ནས་བུམ་པ་གཙང་མ་རས་དམར་པོས་མགུལ་ཆིངས་བྱ། ཁ་རྒྱན་གཟུགས། སུམྦྷ་ནི་བཟླས་ཤིང༌། ཁ་དང་ཞབས་སུ་གུ་གུལ་གྱིས་བདུག ནང་དུ་སྨན་ལྔ་དང་འབྲུ་ལྔ། རཏྣ་ལྔ། བདུད་རྩི་ལྔ། ཆུ་གཙང་མས་གང༌། དྲི་ཞིམ་པོ་སྦྱར་བའི་དུང་ཆོས་སྟེང་དུ་བཞག
རྡོ་རྗེ་ལ་གཟུངས་ཐག་བཏགས་པ་སློབ་དཔོན་ལ་ཉེ་བའི་གནས་སམ་དབེན་པ་གཅིག་ཏུ་བཞག་གོ ། གནས་ཀྱི་ཉེ་འཁོར་དུ་གྷ་ན་ཙཀྲའི་ཡོ་བྱད་བཤམ་དུ་གཞུག དེ་ནས་སློབ་དཔོན་ཞལ་ནུབ་ཕྱོགས་སུ་བལྟས་ཏེ་བཞུགས་ལ། སློབ་མ་གཞན་བདེ་བར་གྲལ་བྱས། ལས་ཀྱི་རྡོ་རྗེ་སློབ་མས་མཎྜལ་དང་མེ་ཏོག་ཕྲེང་བ་ཕུལ། ལྷའི་རྣལ་འབྱོར་ལ་གནས་པར་གསོལ་བ་གདབ་ལ། ཡི་གེ་བརྒྱ་པས་རྒྱུད་སྦྱངས། དེ་ནས་བདག་གི་རྣལ་འབྱོར་མངོན་རྟོགས་ཀྱི་རི་མོ་ན་ཡོད་ན་ཡང༌། ཞལ་གཉིས་མ་ཆུང་བ་བཞིན་བསྒོམས་ལ། ཡིད་བཟླས་ངག་བཟླས་ཅུང་ཟད་བྱས།
བདག་གི་རྣལ་འབྱོར་མ་མཆོད་པ་དང་བསྟོད་པ་དང་བདུད་རྩི་མྱང་བའི་བར་བྱ། དེ་ནས་མདུན་གྱི་ཐོད་པའི་ཆང་བྱིན་གྱིས་བརླབས། དེའི་སྟེང་གི་སིནྡྷུ་རའི་དཀྱིལ་འཁོར་སྟོང་པའི་ངང་ལས་རྡོ་རྗེ་རྣལ་འབྱོར་མར་བསྐྱེད་པའམ་བྲིས་པ་དང་རྗེས་སུ་མཐུན་པ་ཉིད་གསལ་བར་བསྐྱེད་ཀྱང་བཏུབ། དེ་ལ་ཡེ་ཤེས་ཀྱི་འཁོར་ལོ་དགུག་གཞུག་བྱ། ལྷར་བསྐྱེད་པ་ཡིན། སྐུ་གསུང་ཐུགས་བྱིན་གྱིས་བརླབས། དབང་བསྐུར་ཞིང་མི་བསྐྱོད་པས་རྒྱས་གདབ། ཡི་གེར་བསྐྱེད་ན་དེ་གཉིས་མི་དགོས། དེ་ནས་མཆོད་པ་བསང་ཞིང་བྱིན་གྱིས་བརླབས་ལ། མཆོད་ཡོན་ཞབས་བསིལ་སྔོན་དུ་འགྲོ་བས་མཆོད་པ་ལྔ་དང༌།
བདུད་རྩི་ལྔའི་མཆོད་པ་དང༌། རྡོ་རྗེ་དྲིལ་བུ་བསིལ་ཞིང་རྐང་པ་བརྒྱད་ལ་སོགས་པའི་བསྟོད་པས་བསྟོད་ནས་འདོད་པའི་དོན་ལ་གསོལ་བ་གདབ། ཡི་གེ་བརྒྱ་པ་བརྗོད་ལ་བཟོད་པར་གསོལ་བར་བྱའོ། ། དེ་ནས་བུམ་པ་སུམྦྷ་ནིས་བསངས་ལ། སྭ་བྷཱ་ཝས་སྟོང་པར་བསྒོམས། བྷྲཱུྃ་ལས་རཏྣའི་བུམ་པར་བསྒོམ། དེའི་ནང་དུ་བྃ་ལས་རྡོ་རྗེ་ཕག་མོ་དམ་ཚིག་པ་བསྐྱེད། ཡེ་ཤེས་ཤེས་པ་གཞུག སྐུ་གསུང་ཐུགས་བྱིན་གྱིས་བརླབས། དབང་བསྐུར་ལ་མི་བསྐྱོད་པས་རྒྱས་གདབ།
ཡི་གེར་བསྐྱེད་ན་དེ་གཉིས་མི་དགོས། དེ་ནས་མཆོད་པ་བསང་ཞིང་བྱིན་གྱིས་བརླབས་ལ། མཆོད་ཡོན་ཞབས་བསིལ་སྔོན་དུ་འགྲོ་བས་མཆོད་པ་ལྔ་དང༌། བདུད་རྩི་ལྔའི་མཆོད་པ་དང༌། རྡོ་རྗེ་དྲིལ་བུ་གསིལ་ཞིང་རྐང་པ་བརྒྱད་ལ་སོགས་པའི་བསྟོད་པས་བསྟོད་ནས་འདོད་པའི་དོན་ལ་གསོལ་བ་གདབ། ཡི་གེ་བརྒྱ་པ་བརྗོད་ལ་བཟོད་པར་གསོལ་བར་བྱའོ། ། དེ་ནས་བུམ་པ་སུམྦྷ་ནིས་བསངས་ལ། སྭ་བྷཱ་ཝས་སྟོང་པར་བསྒོམ། བྷྲཱུྃ་ལས་རཏྣའི་བུམ་པར་བསྒོམ། དེའི་ནང་དུ་བྃ་ལས་རྡོ་རྗེ་ཕག་མོ་དམ་ཚིག་པ་བསྐྱེད།
ཡེ་ཤེས་པ་གཞུག སྐུ་གསུང་ཐུགས་བྱིན་གྱིས་བརླབས། དབང་བསྐུར་ལ་མི་བསྐྱོད་པས་རྒྱས་གདབ། དེ་ལ་མཆོད་པ་ལྔ་དང་བདུད་རྩི་ལྔས་མཆོད་པ་དང༌། རྐང་པ་བརྒྱད་པ་ལ་སོགས་པ་ཅི་ཤེས་པས་བསྟོད་ལ། གཟུངས་ཐག་ནས་བཟུང་ལ་ཨོཾ་གསུམ་མའི་སྔགས་བཟླས་པས། སྔགས་ཀྱི་འོད་ཟེར་བདག་གི་ཞལ་ནས་འཕྲོས་ཏེ་གཟུངས་ཐག་ལ་འཁྲིལ་ཏེ་བུམ་པའི་ནང་དུ་སོང་བས་རྡོ་རྗེ་རྣལ་འབྱོར་མ་ལ་ཕོག་པས། རྡོ་རྗེ་རྣལ་འབྱོར་མའི་སྐུ་ལས་བདུད་རྩིའི་རྒྱུན་བྱུང་སྟེ། བུམ་པའི་ནང་དུ་བདུད་རྩི་ཆུ་རྒྱུན་གྱིས་མེར་ཁེངས་པར་བསམ་ཞིང་སྔགས་བཟླས་སོ། ། སྔགས་བརྒྱ་རྩ་བརྒྱད་ཐོན་པ་དང་དུང་ཆོས་ཀྱི་ཆུ་བུམ་པའི་ནང་དུ་བླུགས་ལ།
རྗེ་བཙུན་མ་འོད་དུ་ཞུ་བས་བུམ་པའི་ནང་ཁེངས་པར་བསམ་མོ། ། དེ་ནས་གཏོར་མ་བཏང༌། དེ་ཡན་ཆད་སྔོན་དུ་བྱ་བའི་ཆོ་ག་ཡིན་ནོ། ། དེ་ནས་སློབ་མ་རྣམས་ཉིན་མོ་ནས་བཟུང་ནས་གསོ་སྦྱོང་གི་སྡོམ་པ་ལེན་དུ་གཞུག དེ་ཉིད་ཀྱི་ཚེ་ཁྲུས་བྱས་གྲལ་ལ་རིམ་གྱིས་འཁོད་པ་དང་མཎྜལ་འབུལ་དུ་གཞུག ལག་ཏུ་མེ་ཏོག་གི་ཕྲེང་བ་བཟུང་ལ། བླ་མ་དང་ཡི་དམ་གྱི་ལྷ་ལ་གསོལ་བ་གདབ་པ་ནི། སངས་རྒྱས་ཀུན་གྱི་རང་བཞིན་སྐུ། ། སློབ་དཔོན་ལ་ནི་བདག་སྐྱབས་མཆི། ། དཔལ་ལྡན་རྡོ་རྗེ་རྣལ་འབྱོར་མས། །
བདག་ལ་བྱིན་གྱིས་བརླབ་ཏུ་གསོལ། ། ཞེས་ལན་གསུམ་གསོལ་བ་གདབ། དེ་ནས་ཚིགས་སུ་བཅད་པ་འདིས་སྡིག་པ་བཤགས་པ་ནས་བཟུང་སྟེ། བྱང་ཆུབ་ཏུ་སེམས་བསྐྱེད་པ་དང་བསྔོ་བའི་བར་བྱེད་པ་ཡིན་ཏེ། འདི་སྐད་དུ། དཀོན་མཆོག་གསུམ་ལ་བདག་སྐྱབས་མཆི། ། སྡིག་པ་ཐམས་ཅད་སོ་སོར་བཤགས། ། འགྲོ་བའི་དགེ་ལ་རྗེས་ཡི་རང༌། ། སངས་རྒྱས་བྱང་ཆུབ་ཡིད་ཀྱིས་བཟུང༌། ། སངས་རྒྱས་ཆོས་དང་ཚོགས་མཆོག་ལ། །
བྱང་ཆུབ་བར་དུ་བདག་སྐྱབས་མཆི། ། རང་གཞན་དོན་ནི་རབ་བསྒྲུབ་ཕྱིར། ། བྱང་ཆུབ་སེམས་ནི་བསྐྱེད་པར་བགྱི། ། བྱང་ཆུབ་མཆོག་གི་སེམས་ནི་བསྐྱེད་བགྱིས་ནས། ། སེམས་ཅན་ཐམས་ཅད་བདག་གིས་མགྲོན་དུ་གཉེར། ། བྱང་ཆུབ་སྤྱོད་མཆོད་ཡིད་འོང་སྤྱད་པར་བགྱི། ། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག ། ཅེས་ལན་གསུམ་བརྗོད་པས་སྡིག་པ་བཤགས་པ་དང༌། བསོད་ནམས་ལ་རྗེས་སུ་ཡི་རང་བ་དང༌། དོན་དམ་བྱང་ཆུབ་ཀྱི་སེམས་དང༌།
སྐྱབས་སུ་འགྲོ་བ་དང༌། སྨོན་པ་དང༌། འཇུག་པ་དང༌། ཡོངས་སུ་བསྔོ་བ་བྱའོ། ། དེ་ཡན་ཆད་སྟ་གོན་གྱི་ནུབ་མོ་བྱས་ལ། ཕྱིས་ནུབ་ཀྱང་ལྡབས་ནས་བྱས་པའམ། ནུབ་གཅིག་པར་བྱེད་ན་དེ་ཡན་ཆད་སྔོན་དུ་འགྲོ་བའི་ཚུལ་ཡིན་ནོ། ། དེ་ནས་བྱིན་གྱིས་བརླབས་པ་དངོས་ནི། སློབ་མ་རྣམས་སྦྲེལ་དུ་བཅུག་ལ། སློབ་མའི་གཙོ་བོའི་ལག་པ་ནས་བླ་མས་བཟུང་སྟེ།
འདི་སྐད་བརྗོད་པར་བྱའོ། ། རྟོག་པས་གཡོགས་པའི་སེམས་ཀྱིས་ནི། ། ལེགས་པའི་སངས་རྒྱས་ཕྱིར་བཟློག་ལྟར། ། དད་པའི་ཆུ་ཡིས་བཀྲུས་པའི་སེམས། ། ཕན་པའི་སེམས་ཀྱིས་འདིར་འཇུག་བྱ། ། དད་པ་མེད་པའི་སེམས་ཅན་ལ། ། དཀར་པོའི་ཆོས་ནི་མི་འབྱུང་སྟེ། ། ཇི་ལྟར་ས་བོན་འཚིག་པ་ལ། ། མྱུ་གུ་སྔོན་མོ་སྐྱེ་མི་སྲིད། ། ཅེས་བརྗོད་ལ་དེའི་དོན་ཡང་རྣམ་པར་རྟོག་པ་ཐམས་ཅད་སྤངས་ལ།
ལྷ་དང་བླ་མ་ལ་མོས་གུས་དྲག་པོ་བསྐྱེད་ཅིང་སུམྦྷ་ནི་བཟླས་ཤིང་བུམ་པའི་ཆུས་བྲན། དར་དམར་པོས་གདོང་བཅིངས། ཁ་ནུབ་ཕྱོགས་སམ་ཅི་རིགས་པར་བལྟར་བཅུག་ལ། སེ་གོལ་གྱི་སྒྲ་དང་སུམྦྷ་ནིས་བསྲུང་བ་བྱ། གུ་གུལ་གྱི་དུད་པས་བདུག རྐང་མཐིལ་གྱི་རླུང་གིས་སུམ་མདོའི་མེ་སྦར་ཏེ། བདག་གི་ཕུང་པོ་དང་ཁམས་དང་སྐྱེ་མཆེད་དག་པ་གསུམ་གྱིས་སྔགས་བརྗོད་ཅིང་སྒྱུ་མ་ལྟ་བུར་མི་དམིགས་པར་བསྒོམ། དེའི་སྐད་ཅིག་ལ་བདག་རང་སྐད་ཅིག་གིས་རྡོ་རྗེ་རྣལ་འབྱོར་མ་ཞལ་གཉིས་མར་བསྐྱེད། ལྟེ་བར་བྲིས་པའི་འཁོར་ལོ་བསྒོམས་ཏེ། དེའི་འོད་གཡས་རོ་མར་སོང་སྟེ་འོད་ཟེར་ཕྱོགས་བཅུར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས་ཏེ་སྤྱི་བོར་བསྟིམ།
སྤྱི་གཙུག་ཧཾ་ལས་བདུད་རྩིའི་རྒྱུན་རྩ་དབུ་མ་ནས་བྱུང་སྟེ་ལྟེ་བར་བབས་པ་ལ་དམིགས་པ་གཏད་པས་དྲོད་སྐྱེ་བའི་གདམས་ངག་གོ ། ཡང་ལྟེ་བ་ནས་གཡས་རོ་མ་ནས་སོང་སྟེ་ཞལ་གདངས་པའི་ཕག་གདོང་གི་གཡུང་དྲུང་འཁྱིལ་པ་ལ་ཕྱོགས་ཏེ་མྱུར་དུ་འཁོར་ལ་དམིགས་པ་གཏད་པ་ནི་མི་རྟོག་པ་བསྐྱེད་པའི་གནད་དོ། ། ལྟེ་བའི་འཁོར་ལོ་དེ་ཉིད་གསང་གནས་སུ་ཕབ་སྟེ་མྱུར་དུ་འཁོར་བ་ལ་དམིགས་པ་ནི་བདེ་བ་བསྐྱེད་པའི་གདམས་ངག་གོ ། དེ་ལྟར་དམིགས་པ་གསུམ་པོ་གཅིག་ཆར་མས་རིམ་གྱིས་དྲག་ཏུ་བསྒོམ་དུ་བཅུག་ལ། བླ་མས་བདུག་པས་བདུག་པ། ཨོཾ་གསུམ་མའི་སྔགས་སྒྲ་མི་ཆེ་བར་བཟླས་ཤིང་ཌཱ་མ་རུའམ་དྲིལ་བུའི་སྒྲ་མི་ཆེ་བར་བརྡུངས་པས་སློབ་མའི་རྒྱུད་ལ་ཡེ་ཤེས་སྐྱེ་བ་ནི། བ་སྤུ་ལྡང་བ་ལ་སོགས་པའམ། ངག་ཏུ་བརྗོད་པ་ལ་སོགས་པའམ། སེམས་ལ་མི་རྟོག་པ་སྐྱེ་བ་ལ་སོགས་པ་འབྱུང་བར་འགྱུར་རོ། ། དེ་ནས་སྤྱི་བོར་རྡོ་རྗེ་རྒྱ་གྲམ་དུ་བཞག་ལ།
ཨོཾ་ཏིཥྛ་བཛྲ་ཞེས་པ་དང༌། ཡེ་ཤེས་པ་བརྟན་པར་གྱུར་ཅིག་ཅེས་བརྗོད་པར་བྱའོ། ། དེ་ནས་གདོང་ཕྱེ་ལ་དཀྱིལ་འཁོར་བསྟན་ནོ། ། བྱིན་རླབས་ཀྱི་རིམ་པའོ། ། དེ་ནས་དབང་གི་དོན་དུ་གསོལ་བ་གདབ་པ་ནི། བྱང་ཆུབ་རྡོ་རྗེ་སངས་རྒྱས་ལ། ། མཆོད་ཆེན་ཇི་ལྟར་སྩལ་པ་ལྟར། ། བདག་ཀྱང་དྲང་བའི་དོན་གྱིས་ཕྱིར། ། ནམ་མཁའི་རྡོ་རྗེ་བདག་ལ་སྩོལ། ། ཞེས་བརྗོད་ལ།
དེ་ནས་བླ་མ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་སྤྱི་བོ་ནས་དབང་བསྐུར་བར་སྒོམས་ཤིག་བརྗོད་ལ་བཀྲ་ཤིས་ཀྱི་ཚིགས་བཅད་བརྗོད་ཅིང༌། དངོས་སུ་བུམ་པའི་སྤྱི་བོ་ནས་མར་ལ་དངོས་སུ་དབང་བསྐུར་ཞིང་ཚེ་ཐོག་མ་མེད་པ་ནས་བསགས་པའི་སྡིག་སྒྲིབ་ཐམས་ཅད་སྦྱངས་ནས་ཆུ་ལྷག་མ་ཡར་ལུད་པ་ལས་མི་བསྐྱོད་པས་བརྒྱན་པར་བསྒོམས་ལ་བུམ་པའི་དབང་ཐོབ་པ་ཡིན་ནོ། ། ཞེས་ངོ་སྤྲད་དོ། ། དེ་ནས་སིནྡྷུ་རའི་འོག་གི་ཐོད་པ་བླངས་ལ་ཡི་གེ་གསུམ་དང་སྔགས་ཟློས་ཤིང་སློབ་མ་རྣམས་འཐུང་དུ་གཞུག གསང་དབང་ཐོབ་པ་ཡིན་ནོ་ཞེས་གསུང་ངོ༌། ། དེ་ནས་ཡང་སིནྡྷུ་རའི་དཀྱིལ་འཁོར་གྱི་སྔགས་ཕྲེང་རྣམས་བླ་མའི་སྲིན་ལག་གཡོན་པས་བླངས་པའི་སིནྡྷུ་ར་ལྟེ་བར་བྱུགས་ཅིང་སྔགས་ལན་གཅིག་བཟླས་ལ་སྔགས་རྣམས་ལྟེ་བར་ཐིམ་པར་བསྒོམ། ཡང་གཡུང་དྲུང་འཁྱིལ་པའི་སིནྡྷུ་ར་རྣམས་བླངས་ལ་སྔགས་ཟློས་ཤིང་དཔྲལ་བར་བྱུགས་བས་དགའ་བ་འཁྱིལ་པ་རྣམས་སྨིན་མཚམས་སུ་ཐིམ་པར་བསྒོམས་མོ། ། ཡང་གོ་ཆའི་སིནྡྷུ་ར་རྣམས་བླངས་ལ་གོ་ཆའི་སྔགས་རྣམས་ཟློས་ཤིང་སྤྱི་གཙུག་ཏུ་རེག་པས་གོ་ཆའི་སྔགས་སྤྱི་གཙུག་ཏུ་ཐིམ་པར་བསྒོམ་པ་ནི་ཤེས་རབ་ཡེ་ཤེས་ཀྱི་དབང་ཡིན་ནོ། ། ཞེས་ངོ་སྤྲོད་དོ། ། དེ་ནས་སྔགས་ཀྱི་བྱིན་རླབས་ཀྱི་རྒྱུན་གང་ཡིན་པ་ཅིག་བསྒོམ་དུ་བཅུག་ལ།
དབང་བཞི་པ་ཡིན་ནོ་ཞེས་ངོ་སྤྲོད་དོ། ། དེ་ནས་ཞལ་གཉིས་མ་ཆུང་བ་ནས་འབྱུང་བའི་མངོན་རྟོགས་དང་དམ་ཚིག་སྤྱོད་པ་གཅིག་བསྟན་ལ། རེ་ཞིག་དོན་གྲུབ་པ་ཡིན་ནོ་ཞེས་ངོ་སྤྲད་དོ། ། དེ་ནས་སློབ་མ་རྣམས་ཀྱིས་བླ་མའི་ཞབས་ལ་ཕྱག་བྱས་ཏེ་ཡོན་ཕུལ་ལ་གྲལ་རིམ་གྱིས་འཁོད་པར་བྱའོ། ། དེ་ནས་ཚོགས་ཀྱི་འཁོར་ལོའི་ཡོ་བྱད་ཡོངས་ལ་བྱིན་གྱིས་བརླབས་ལ། ལོངས་སྤྱོད་པའི་མཇུག་ཏུ་སིནྡྷུ་རའི་དཀྱིལ་འཁོར་མཆོད་ལ། འདོད་པའི་དོན་ལ་གསོལ་བ་གདབ་ལ་བཟོད་པར་གསོལ་ཏེ་ཡེ་ཤེས་པ་གཤེགས། དམ་ཚིག་པ་བདག་ལ་བསྡུ་བ་དང༌། སིནྡྷུ་རའི་དམན་མ་བསྲུང་བའི་དོན་དུ་གཉེར་བ་རྣམས་ལ་སྦྱིན་ཏེ། དེ་དག་གི་བསྲུང་བའི་དོན་དུ་བསྒོམ་པའམ།
དཔུང་པ་ལ་གདགས་པར་བྱའོ། ། གཉིས་པ་གཞན་དོན་དུ་སློབ་མ་རྗེས་སུ་བཟུང་བའི་ཆོ་ག་བསྟན་ཟིན་ཏོ། ། གསུམ་པ་ཚོགས་ཀྱི་འཁོར་ལོའི་ཆོ་ག་ལ་ལྔ། དད་པ་མེད་པས་མི་བྱ་བ་དང༌། གནས་ཁང་བརྒྱན་པར་བྱ་བ་དང༌། དགོས་པ་དང༌། སྙན་གསན་དབབ་པར་བྱ་བ་དང༌། ཆོ་གའོ། ། དེ་ལ་བཞི། ཆ་དང་པོ་གྲལ་རིམ་གྱིས་འཁོད་དེ།
ལྷའི་རྣལ་འབྱོར་ལ་གནས་པར་ཞུ་བ་ཕུལ། བདག་གི་རྣལ་འབྱོར་བསྒོམ་བཟླས་དང༌། ཆ་གཉིས་པ་ནི། ལྷའི་རྣལ་འབྱོར་དང་ལྡན་པ་རྣམས་ལ་ལས་ཀྱི་རྡོ་རྗེས་མཆོད་པར་བྱའོ། ། ཆ་གསུམ་པ་ནི། ཚོགས་ཀྱི་ཡོ་བྱད་བཏེགས་ལ། བྱིན་བརླབས་བྱས་ཏེ། ལས་ཀྱི་རྡོ་རྗེས་ཕུད་བླ་མ་དང་དཀྱིལ་འཁོར་ལ་གཏོར་མ་ཕུལ་ནས་རིམ་པ་བཞིན་དུ་ཚོགས་ཀྱི་ལོངས་སྤྱོད་དྲངས་ཏེ། ལོངས་སྤྱོད་པའི་ཚེ་སྙིང་གའི་བྃ་ཡིག་དང་ལྷ་ཚིམ་པར་བྱ་བ་དང༌། བདག་དང་ཡོན་བདག་གི་སྡིག་པ་ཞི་བར་བྱ་བ་དང༌།
བསོད་ནམས་རྒྱས་པ་ལ་སོགས་པ་གང་འདོད་པའི་བསམ་པས་ལོངས་སྤྱོད་ན་ཕན་ཡོན་དེ་དང་དེ་དག་འབྱུང་བར་འགྱུར་རོ། ། དེའི་དུས་ནི་འདྲེན་པ་དང་ལེན་པའི་ཚིགས་བཅད་དང་བྱིན་གྱིས་བརླབས་པའི་སྔགས་དང་གསོལ་བ་བཏབ་པའམ། ཕྱག་འཚལ་བའི་ཚིགས་སུ་བཅད་པ་ཉིད་ནི་གཞུང་ཉིད་དུ་རྟོགས་པར་བྱའོ། ། གཞན་ཁ་ཟས་ཀྱིས་ཚིམ་པ་དང༌། རྡོ་རྗེ་གླུ་བླང་བ་དང་གར་གྱིས་ཀྱང་ཚིམ་པར་བྱ་བ་ཡིན་ནོ། ། ཆ་བཞི་པ་ནི། ཡོན་བདག་གི་གོས་དང༌། རྟ་ལ་སོགས་པ་ཡོན་ཕུལ་ལ་བཟོད་པར་གསོལ་བ་དང༌། ལྷག་མ་བསྡུས་ཏེ་འབར་བའི་ཕྱག་རྒྱས་ཁ་ལ་ཡི་གེ་གསུམ་གྱིས་བྱིན་གྱིས་རླབས། ཨོཾ་སརྦ་བྷཀྵ་ལ་སོགས་པ་ལན་གསུམ་བརྗོད་ལ་སེ་གོལ་གཏོགས་ལ་ཕྱི་རོལ་དུ་བཏང་ངོ༌། །
དེ་ནས་བཀྲ་ཤིས་ཀྱི་ཚིགས་བཅད་དང་སྨོན་ལམ་བཏབ་ལ་ལས་ཀྱི་རྗེས་བསྡུ་བར་བྱའོ། ། ཚོགས་ཀྱི་བྱ་བ་བསྟན་ཟིན་ཏོ། ། དོན་བཞི་པ་གཞོན་ནུ་མའི་མཆོད་པ་བྱེད་པར་འདོད་ན། དོན་དྲུག་སྟེ། དུས་དང༌། གྲོགས་དང༌། གནས་དང༌། ཡོ་བྱད་དང༌། ཆོ་ག་དང༌། དགོས་པའོ། །
དེ་ལ་དང་པོ་དུས་ནི། གྲུབ་ན་ཟླ་རེ་ལ་ཡར་ངོ་མར་ངོའི་ཚེས་བཅུ་གཉིས་སོ། ། དེ་མ་གྲུབ་ན་ཟླ་བ་རེ་ལ་འཁོར་རེའོ། ། དེའང་མ་གྲུབ་ན་ལོ་གཅིག་གི་དགུན་འབྲིང་པོ་སྟེ། རྒྱལ་གྱི་ཟླ་བ་ལ་བསོད་ནམས་གསོག་པར་འདོད་ན་ཡར་ངོའི་ཚེས་བཅུ། སྒྲིབ་པ་ཟད་པར་འདོད་ན་མར་ངོའི་ཚེས་བཅུ་སྟེ་དགུན་གྱི་དུས་ཡིན་ནོ། ། ཁྱད་པར་དུས་ནི་སློབ་མ་རྗེས་སུ་བཟུང་བའི་དུས་གྲུབ་ན་བྱ་སྟེ། དེ་ཡང་ཉིན་མོ་གཞོན་ནུ་མའི་མཆོད་པ་བྱ་སྟེ་ནུབ་མོ་སློབ་མའི་བྱ་བའམ། མཚན་མོ་ཉིད་གཞོན་ནུ་མའི་མཆོད་པ་བྱ་སྟེ། དེ་ནས་སློབ་མས་བྱས་ཀྱང་བཏུབ་བོ། །
ཡང་ན་ཟླ་བ་གཅིག་གི་གང་ལ། སྔ་ཉིན་ཙམ་ནས་གཞོན་ནུ་མའི་མཆོད་པ་བྱས་ཀྱང་ཉེས་པ་མེད་དེ་ཤིན་ཏུ་ལེགས་སོ། ། གྲོགས་གཞོན་ནུ་མ་ནི་གཅིག་ནས་བཟུང་སྟེ་སུམ་ཅུ་སོ་བདུན་གྱི་བར་ལྷ་གྲངས་དང་མཐུན་པ། གྲོང་བའི་ཆོས་ཀྱིས་མ་ཕོག་པ་སུམ་ཅུའམ་བཅུ་གཉིས་ཡན་ཆད་ཡིན། མང་པོ་བསོག་པར་འདོད་ཅིང་དེ་ལྟ་བུ་མ་རྙེད་ན་དམ་ཚིག་དང་སྡོམ་པ་དང་ལྡན་པ་ཅུང་ཟད་རྒན་པ་འགའ་ཡང་བསོད་ནམས་ཀྱི་ཁ་བསྐང་དུ་ཉེས་པ་མེད་དོ། ། གསུམ་པ་གནས་ནི། གཞོན་ནུ་དེ་རྣམས་ཀུན་དམ་ཚིག་ཐོབ་ན་དཀྱིལ་འཁོར་གྱི་ཁང་པར་འབོད་ལ། དམ་ཚིག་མ་ཐོབ་ན་གནས་ཁང་གཙང་མར་བཅས་པ་གཞན་ནམ་ཁང་པ་ཡང་བ་ན་གནས་དེ་ཉིད་དུ་ཡོལ་བས་བར་དུ་བཅད་ལ། གཞོན་ནུ་མ་རྣམས་ཀྱིས་དཀྱིལ་འཁོར་གྱི་རྫས་རྣམས་མི་མཐོང་བར་སློབ་དཔོན་གྱིས་མཐོང་པའི་སར་བཞག་པ་ཡིན་ནོ། ། ཡོ་བྱད་ནི་གཞོན་ནུ་མ་རྣམས་ལ་དགོས་པ་རྣམས་ཉེ་འཁོར་དུ་ཚགས་བྱེད་པ་ཡིན་ནོ། །
ཆོ་ག་ལ་དོན་བཅུ་གཉིས་སུ་གནས་པ་ཡོད་པ་ལས། སྙན་གསན་དབབ་པ། ཁྲུས་བྱ་བ། ནང་དུ་འབོད་པ་དང༌། ཀུ་ཤ་ལ་སོགས་པའི་སྟན་ལ་བཞག་པ་དང༌། སུམྦྷ་ནི་ལ་སོགས་པས་བགེགས་བསྲུང་བ་དང༌། སློབ་དཔོན་བདག་ལྷའི་རྣལ་འབྱོར་དང་ལྡན་པས་བཟླས་བརྗོད་བྱ་བ་དང༌། དྲུག་གིས་རྟོགས་པ་སླའོ། ། བདུན་པ་བརྟེན་པ་ལྷར་བསྐྱེད་པ་ནི། གཞོན་ནུ་མ་གཅིག་ལས་མེད་ན་རྡོ་རྗེ་རྣལ་འབྱོར་མ་བསྐྱེད།
ལྔ་ཡོད་ན་སྙིང་པོའི་རྣལ་འབྱོར་མ་བཞི་དང་ལྔར་བསྐྱེད། དྲུག་ཡོད་ན་གོ་ཆའི་རྣལ་འབྱོར་མ་དྲུག་ཏུ་བསྐྱེད། བདུན་ཡོད་ན་འདི་ནི་བྱིན་རླབས་ཤིན་ཏུ་ཆེ་སྟེ། གོ་ཆའི་རྣལ་འབྱོར་མ་དྲུག་དང་རྡོ་རྗེ་ཕག་མོ་དང་བདུན་དུ་བསྐྱེད་དོ། ། ཡང་ན་ནི་ཡ་མི་ནི་ལ་སོགས་བདུན་ནམ། གཟུགས་ཅན་མ་ལ་སོགས་པ་བདུན་དུ་བསྐྱེད། བརྒྱད་ཡ་མི་ནི་ལ་སོགས་པ་བདུན་རྡོ་རྗེ་ཕག་མོ་དང་བརྒྱད་དུ་བསྐྱེད། བཅུ་གསུམ་ཡོད་ན་ལྷ་བཅུ་གསུམ་མ་ལ་སོགས་པ། ཉི་ཤུ་རྩ་བཞི་ཡོད་ན་འཁོར་ལོ་གསུམ་གྱི་རྣལ་འབྱོར་མ་བསྐྱེད། སུམ་ཅུ་སོ་བདུན་ཡོད་ན་རྣལ་འབྱོར་མ་སོ་བདུན་དུ་བསྐྱེད་ལ།
རང་བཞིན་གྱི་རྣལ་འབྱོར་མ་སྤྱན་དྲངས་ལ་བཞུགས་པར་བསམ། གཞོན་ནུ་མ་ལ་བསྟིམ་པ་ནི་མ་ཡིན་ནོ། ། དོན་བརྒྱད་པ་མཆོད་པ་ནི། དེ་རྣམས་ལ་མཆོད་ཡོན་ཞབས་བསིལ་སྔོན་དུ་འགྲོ་བའི་མཆོད་པ་ལྔ། གླ་རྩི་ག་པུར་ལ་སོགས་པའི་དྲི་སྦྱར་བ་ལུས་ལ་བྱུགས། སིནྡྷུ་ར་དཔྲལ་བར་བྱུགས། ལི་ཀུ་མིག་ལ་སོགས་པའི་མིག་སྨན་མིག་ལ་བཀུ། དར་ལ་སོགས་པའི་ན་བཟའ་དམར་པོ་དབུལ། མེ་ཏོག་དམར་པོའི་ཕྲེང་བ་དབུལ། བདུག་སྤོས་ཀྱི་མཆོད་པས་མཆོད།
ཤ་དང་ཆང་ལ་སོགས་པའི་སྟོན་མོས་ཚིམ་པར་བྱའོ། ། དེ་ནས་གཏོར་མ་རྒྱ་ཆེན་པོས་མཆོད་པར་བྱའོ།། །། དགུ་པ་ལྟས་བརྟག་པ་ནི། དང་པོ་གྲལ་བྱས་མ་ཐག་དང༌། ཟས་ལ་ལོངས་སྤྱོད་ཁ་མ་དང༌། གྱེས་པའི་དུས་དང་གསུམ་དུ་འབྱུང༌། དགེ་བ་ལ། ལུས་གར་བྱེད་པ། ངག་སྔགས་སུ་བརྗོད་པ། ལུང་སྟོན་པ།
བཀྲ་ཤིས་བརྗོད་པར་བྱའོ། ། མི་ཤིས་པ་ལ། ངུ་བ་དང༌། རྩོད་པ་དྲག་པོ་འབྱུང་བ། ངག་ལ་བཀྲ་མི་ཤིས་པའི་ལུང་སྟོན་པ་དང༌། གྲོགས་དང་བླའི་མཚང་འདྲུ་བ་ལ་སོགས་པ་ངན་པའི་རྟགས་དུས་རྣམ་པ་གསུམ་དུ་འབྱུང་བ་ན་སྲུང་བ་རྣམས་གཅེས་ཏེ། དེ་ལ་གཞོན་ནུ་མའི་མཆོད་པ་བསྐྱར་ལ་བྱའོ། ། སྲུང་བ་གསུམ་ནི། དཔའ་བོའི་གོ་ཆ་དང༌། དཔའ་མོའི་སུམྦྷ་ནི་སྔགས་བཟླས་སོ། །
བཅུ་པ་བཟོད་པར་གསོལ་ཞིང་སྨོན་ལམ་རྒྱ་ཆེན་པོ་གདབ་པའོ། ། བཅུ་གཅིག་པ་ཡོན་ཕུལ་ལ་གཤེགས་སུ་གསོལ་བའོ། ། བཅུ་གཉིས་པ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མཐའ་དག་འབྱུང་བའི་ཕན་ཡོན་བཏག་པ་སྟེ། སྤྱི་དོན་དྲུག་པ་ཡང་ཐུན་མོང་དུ་བསྟན་པ་ཡིན་ནོ། ། གཞོན་ནུ་མའི་མཆོད་པ་བསྟན་ཟིན་ཏོ། ། ལྔ་པ་གནས་སྐབས་ཐམས་ཅད་དང་འབྲེལ་པ་གཏོར་མའི་ཆོ་ག་ནི། ཤ་ལ་སོགས་པས་ཉེ་བར་བཀང་བའི་རྫས་མདུན་དུ་ཉེ་བར་བཞག་སྟེ། ཆང་ལ་སོགས་པས་སྦྱངས་ལ། སུམྦྷ་ནིའི་སྔགས་ཀྱིས་བགེགས་སྦྱངས། སྭ་བྷཱ་ཝའི་སྔགས་ཀྱིས་སྟོང་པར་བསྒོམ།
ཡྃ་ལས་རླུང༌། རྃ་ལས་མེ། ཀྃ་ལས་ཐོད་པ་གསུམ་གྱི་སྒྱེད་པུའོ། ། སྟེང་དུ་ཨཱཿདམར་པོ་ལས་ཐོད་པ་དཀར་པོའོ། ། དེའི་ནང་དུ་ཤར་དུ་ཨོཾ་ལས་དྲི་ཆེན། ལྷོ་རུ་ཏྲཾ་ལས་རཀྟ། ནུབ་ཏུ་ཨཾ་ལས་བྱང་སེམས། བྱང་དུ་ཁཾ་ལས་ཀླད་པའི་བརྒྱངས་པ། དབུས་སུ་ཧཱུྃ་ལས་དྲི་ཆུ། བྱང་ཤར་དུ་ཨཾ་ལས་ཁྱིའི་ཤ།
དབུས་སུ་ཧཱུྃ་ལས་མིའི་ཤའོ། ། དེའི་སྟེང་དུ་ཟླ་བ། ཟླ་བའི་སྟེང་དུ་ཧཱུྃ་ལས་ཁ་ཊྭཱཾ་ག་རྩེ་མོ་མཐུར་ལ་བསྟན་པ་ཧཱུྃ་གིས་མཚན་པའོ། ། དེའི་སྟེང་དུ་ཨོཾ། དེའི་སྟེང་དུ་ཨཱཿ དེའི་སྟེང་དུ་ཧཱུྃ་བསམ་པར་བྱའོ། དེ་ནས་རླུང་གིས་མི་སྦར་ཐོད་པ་བསྲོས། ཐོད་པའི་ནང་གི་བདུད་རྩི་རྣམས་ཉི་མ་གཞོན་ནུའི་འོད་ལྟར་དམར་སེར་དུ་བསམ་པར་བྱའོ། ། དེ་ནས་ཡི་གེ་གསུམ་ལས་སྐུ་གསུང་ཐུགས་ཀྱི་ལྷའི་འཁོར་ལོ་འོད་ཟེར་དུ་སྤྲོས། སེམས་ཅན་གྱི་དོན་བྱས།
ཚུར་འདུས་ནས་ཡི་གེ་དེ་ཉིད་ལ་ཞུགས་པར་བསམ་མོ། ། དེ་ནས་ཡི་གེ་གསུམ་པོ་ཐོད་པའི་ནང་དུ་ལྷུང་ནས་ཞུ་བ་ལས། ཨོཾ་གྱིས་ཁ་དོག་ཕུན་སུམ་ཚོགས་པ་དང་ལྡན་པར་གྱུར་པར་བསམ། ཨཱཿཡིས་དྲི་ཕུན་སུམ་ཚོགས་པ་དང་ལྡན་པར་བསམ། ཧཱུྃ་གིས་རོ་ཕུན་སུམ་ཚོགས་པ་དང་ལྡན་པར་བསམ། ཁ་ཊྭཱཾ་ག་ལས་བདུད་རྩིའི་རྒྱུན་བབས། ཁ་ཊྭཱཾ་ག་ཡང་ཞུ་ཞིང་བབས་པས་ནུས་མཐུ་ཕུན་སུམ་ཚོགས་པར་བསམ་ཞིང༌། ངག་ཏུ་ཨོཾ་ཨཱཿཧཱུྃ་ཞེས་པ་ལན་གསུམ་བརྗོད་པར་བྱའོ། ། ཨོཾ་བཛྲ་ཨ་ར་ལིའི་སྔགས་ཀྱིས། རྗེ་བཙུན་རྡོ་རྗེ་རྣལ་འབྱོར་མ་དུར་ཁྲོད་བརྒྱད་འཁོར་དང་བཅས་པ་སྤྱན་དྲངས་ལ།
མདུན་དུ་བཞུགས་སུ་གསོལ་ཏེ། མཆོད་པ་ལྔ་དང༌། བདུད་རྩིའི་མཆོད་པས་ཀྱང་མཆོད་ལ། ལག་པ་རྡོ་རྗེ་ཐལ་མོ་ཁ་ཕྱེ་ལ། ཨ་ར་ལིའི་སྔགས་བཏབ་ལ་ཡེ་ཤེས་པ་རྣམས་མཉེས་པར་བྱའོ། ། འདོད་པའི་དོན་ལ་གསོལ་བ་བཏབ་ནས། ལྷ་མོ་ཚད་མ་ཞེས་སྨོན་ལམ་བཏབ་ནས། ཆོས་ཐམས་ཅད་བདག་མེད་པར་དྲན་པར་བྱས་ལ། དེ་ནས་གཏོར་མ་གཉིས་ཡོད་ཀྱང་རུང༌། དེ་ཉིད་ལ་ཡང་རུང་སྟེ།
དུར་ཁྲོད་ཆེན་པོ་བརྒྱད་ལ་གནས་པའི་ཕྱོགས་སྐྱོང་རྣམས་ལ། ཨོཾ་ཁ་ཁ་ཁཱ་ཧི་ཁཱ་ཧི། ལ་སོགས་པའི་སྔགས་རྣམས་ཀྱིས་ཕྱོགས་རྣམས་གཡོན་བསྐོར། མཚམས་རྣམས་ལ་གཡས་སྐོར་གྱིས་ཕུལ་བས། རྗེ་བཙུན་མའི་སྔགས་རྐང་པ་བརྒྱད་པའི་སྔགས་ཀྱིས་བསྟོད་ལ། མངོན་པར་འདོད་པའི་དོན་ལ་གསོལ་བ་གདབ་བོ། ། ལྷག་ཆད་ཁ་བསྐང་བའི་ཆེད་དུ་ཡི་གེ་བརྒྱ་པ་ལན་གསུམ་བརྗོད་དོ། ། དེའི་རྗེས་ལ་ཨོཾ་བཛྲ་མུཿཞེས་བྱ་བ་བརྗོད་ལ། པད་སྐོར་གྱི་ཕྱག་རྒྱ་བསྐོར་བས་དགྱེས་པར་བྱས་ལ། ལྷ་མོ་མགྲོན་རྣམས་མི་དམིགས་པར་བྱའོ། །
དེ་ནས་ཚོགས་ཀྱི་ཆོ་ག་དང་འབྲེལ་ན་ལྷག་མ་རྣམས་བསྡུས་ལ་བྱ། ལྷག་མ་མེད་ན་ཡང་ཆང་གིས་ཁ་བསྐང་སྟེ། འབར་བའི་ཕྱག་རྒྱ་བཅས་ཏེ། ཧཱུྃ་ཕཻཾ་ཞེས་བྱ་བའི་ཁ་ཕྲུ་གཏོར་མ་དེ་ཉིད་སྣོད་གཅིག་ཏུ་བཏབ་ལ། ཨོཾ་སརྦ་བྷཀྵ་ཞེས་པའི་སྔགས་ཀྱིས་བཏབ་ལ། ལྷག་མ་ལ་དགའ་བ་རྣམས་ཚིམ་པར་བྱ་སྟེ་སེ་གོལ་གཏོགས་ལ། རང་གི་གནས་སུ་བཏང་བར་བྱའོ། ། གཏོར་མའི་ཆོ་ག་བསྟན་ཟིན་ཏོ། ། དྲུག་པ་སྦྱིན་སྲེག་ལ་གཉིས། ནང་གི་སྦྱིན་སྲེག་དང་ཕྱིའི་འོ། །
དང་པོ་ཁ་ཟས་བྱིན་གྱིས་བརླབས་པ་དང༌། རྡོ་རྗེ་རྣལ་འབྱོར་མར་བསྒོམ་སྟེ། སྙིང་གའི་བྃ་ཡིག་ལྟེ་བའི་མེ་འབར་བའི་དབུས་ན་བཞུགས་པར་ཚིམ་པའི་རྣམ་པས་བཟའ་བ་སྟེ། འདི་ནི་ཚོགས་དང་ཁ་ཟས་འབྲེལ་བ་ཡིན་ནོ། ། ཕྱིའི་སྦྱིན་སྲེག་ནི་ལས་བཞི་དང་འབྲེལ་ཏེ་སྒྲུབ་པ་པོ་ཆས་གོས་ལྡན་པས་ཐབ་བྱ་བ་ནི་ལས་བཞི་ཀའི་ཐབ་ཁུང་བརྩིགས་ཏེ། ཆོས་ཀྱི་འབྱུང་གནས་ཀྱི་དབྱིབས་ཅན་རྩེ་མོ་བདག་ལ་བསྟན་པ། རྒྱར་ཁྲུ་གང་ཟབས་སུ་ཁྲུ་ཕྱེད་པ་ཁ་དོག་དཀར་པོས་བྱུགས་པའི་ལྟེ་བར་རྡོ་རྗེ་དམར་པོ་བྲིས། སོར་གསུམ་གྱི་ཕྱི་དོར་བ་ལ་གྲི་གུག་གི་ཕྲེང་བ་བྲིས། སོར་གསུམ་དཔངས་སུ་བརྩིགས་ཏེ་རྡོ་རྗེའི་ཕྲེང་བ་བྲིས་ལ། ལས་དང་རྗེས་སུ་མཐུན་པའི་ཤིང་བརྩིགས།
སུམྦྷ་ནིའི་སྔགས་ཀྱིས་བསྲུང་ཞིང་རྡོ་རྗེའི་རྭ་བ་དང་གུར་ལ་སོགས་པ་སྐད་ཅིག་གིས་བསམ། ཨརྒྷཾ་ལ་སོགས་པ་མཆོད་པའི་རྫས་དང༌། སུམྦྷ་ནི་བཟླས་པའི་བུམ་པ་གཡས་སུ་བཤམས། བསྲེག་རྫས་རྣམས་དང་གཏོར་མ་གཡོན་དུ་བཤམས། རྡོ་རྗེ་དྲིལ་བུ་དང་དགང་གཟར་དང་ཐོད་པ་ཆང་ལ་བདུད་རྩི་བླུགས་པ་རྣམས་མདུན་དུ་བཞག་ལ། བདག་གི་རྣལ་འབྱོར་རྫོགས་པར་བསྒོམས་ལ་མཆོད་དེ་བཟླས་པ་ཅུང་ཞིག་བྱ། ཐབ་ཏུ་མེ་སྦར་ལ་སུམྦྷ་ནིས་བགེགས་བསང༌། སྭ་བྷཱ་ཝས་སྟོང་པར་བསྒོམ། སྐད་ཅིག་མས་བྲིས་པ་དང་རྗེས་སུ་མཐུན་པའི་ཐབ་བསྐྱེད། ཐབ་ཀྱི་དབུས་སུ་རྃ་ལས་བསྒྲང་ཕྲེང་རྃ་གྱིས་མཚན་པ་ལས་འཇིག་རྟེན་པའི་མེ་ལྷ་དམ་ཚིག་པ་བསྐྱེད་པར་བྱ་སྟེ།
དེ་ཡང་དམ་ཚིག་པ་བསྐྱེད་པ་དང༌། ཡེ་ཤེས་པ་གཞུག་པ་དང༌། མཆོད་པས་མཆོད་པ་དང༌། བསྲེག་རྫས་དབུལ་བ་དང༌། མཆོད་ཅིང་བསྟོད་པ་དང༌། དེ་ལ་དངོས་གྲུབ་བླང་བ་དང༌། གཏོར་མ་བཏང་བ་དང༌། འཇིག་རྟེན་ལས་འདས་པའི་མེ་ལྷ་རྗེ་བཙུན་མ། མེ་ལྷའི་ཐུགས་ཀར་ཆོ་ག་རྫོགས་པར་བསྐྱེད་པ་དང༌། དེ་ལ་མཆོད་ཅིང་བསྲེག་རྫས་དབུལ་བ་དང༌།
ཡང་མཆོད་ཅིང་བསྟོད་དེ་བཟོད་པར་གསོལ་བ་དང༌། གཏོར་མ་བཏང་ནས་ཡང་ནས་ཡང་དུ་གསོལ་བ་བཏབ་སྟེ་གཤེགས་སུ་གསོལ་བ་དང༌། ཡང་འཇིག་རྟེན་པའི་མེ་ལྷ་ལྷག་མས་མཆོད་དེ། འདོད་པའི་དོན་བླངས་ཏེ་བཟོད་པར་གསོལ་བ་དང༌། ལྷག་ཆད་ཁ་བསྐང་བའི་དོན་དུ་ཡི་གེ་བརྒྱ་པ་བཟླ་བ་རྣམས་ནི་གཞུང་ཉིད་དུ་གསལ་ལོ། ། དེ་ཡང་སྦྱིན་སྲེག་འདི་ཆ་དྲུག་པ་ཞེས་གསུངས་ཏེ། ཆ་དང་པོ་སྒྲུབ་པ་པོའི་ཆས་གོས་དང༌། ཆ་གཉིས་པ་ཐབ་དང་འབྲེལ་བ་དང༌། གསུམ་པ་འཇིག་རྟེན་པའི་མེ་ལྷ་མཆོད་པ་དང༌། བཞི་པ་འདས་པའི་མེ་ལྷ་མཆོད་པ་དང༌།
ལྔ་པ་གཏོར་མ་བཏང་བ་དང༌། དྲུག་པ་འཇིག་རྟེན་པ་མཆོད་པའོ། ། སྦྱིན་སྲེག་བསྟན་ཟིན་ཏོ། ། བདུན་པ་སྲུང་བའི་འཁོར་ལོ་བྲི་བ་ནི། དཔེ་ཆུང་དང་གཞུང་ཉིད་དུ་གསལ་ལོ། ། ཙཀྲའི་རབ་གནས་བྱེད་པར་འདོད་ན། ཙཀྲ་སྣོད་གཙང་མར་བཞག གཏོར་མ་དང་མཆོད་པ་ཅི་འབྱོར་བར་བཤམས། བདག་གི་རྣལ་འབྱོར་བསྒོམ་བཟླས་བྱ། དེ་ནས་ཙཀྲ་མི་དམིགས་པར་སྟོང་པ་བསྒོམ་པ་ལས།
པདྨ་དང་ཟླ་བའི་སྟེང་དུ་བྃ་ཡིག་དཀར་པོ་ཇི་ལྟ་བ་བཞིན་དུ་བསྐྱེད་ལ། དེ་ལ་ཡེ་ཤེས་ཀྱི་འཁོར་ལོ་དཀར་པོ་དེ་འདྲ་བ་ཅིག་སྤྱན་དྲངས་ལ་གཞུག མཆོད་པ་ཅི་འབྱོར་གྱིས་མཆོད། གཏོར་མ་ཆོས་སྐྱོང་ལ་ཕུལ་ལ་བར་ཆད་ཞི་བར་གསོལ་བ་གདབ་བོ། ། དེ་ནས་ལུས་ལ་བཅང་བ་དང༌། གནས་དབེན་པར་བཞག་སྟེ་མཆོད་པ་བྱས་ཏེ་བཅང་བའི་ལུགས་གཉིས་ནི་གཞུང་དུ་གསལ་ལོ། ། སྲུང་བའི་འཁོར་ལོ་བསྟན་ཟིན་ཏོ། ། བརྒྱད་པ་སུམྦྷ་ནིའི་ཆོ་ག་ནི། བསྙེན་པ་སྔོན་དུ་སོང་བ་གཅིག་གིས་འགྲུབ་པར་འགྱུར་རོ། ། དེ་ནས་ཙཀྲ་བྲི་བ་ནི་དཔེ་ཆུང་དང་གཞུང་ཉིད་དུ་གསལ་ལོ། །
དེ་ལྟར་བྲིས་པའི་ཙཀྲ་དེ་ལ་ཆའི་ནང་དུ་བཅུག་པ་བདུན་བྱ། བསྙེན་སྒྲུབ་ཚར་བ་དང༌། ལས་སྦྱོར་གྱི་དུས་སུ་མེའི་འཁོར་ལོ་ཞེས་བྱ་བ་གཡོས་རྒྱུན་མི་ཆད་པ་བྱེད་པའི་སྒྱེད་པུའི་འོག་ཏུ་བཅུག་པ་དང༌། ཟླ་བ་གཅིག་ལ་སོགས་པ་མ་ཤེན་སྤོག་ཆོག་ནི། ཀླུ་གནས་པའི་ཆུ་མིག་གི་སྔོན་སློབ་དཔོན་འདི་ནི་བཞེད་པར་ཀླུའི་ཆོས་འབྱུང་དུ་བཞེད་པས་དེའི་ནང་དུ་ཕུར་བུ་བཏབ་ལ། རང་ལྷའི་ང་རྒྱལ་དང་ལྡན་པས་ཟླ་བ་རེ་ལ་རིལ་བུ་རེ་བསྐྱུར་ནས་ཟླ་བ་བདུན་གྱིས་དགྲ་རྣམས་བརླག་པར་འགྱུར་རོ། ། སུམྦྷུ་ནིའི་ཆོ་ག་བསྟན་ཟིན་ཏོ། ། དེ་ནས་བསྒོམ་པས་ཕྱིར་བཟློག་པ་ནི། གནས་དབེན་པར་སྟན་བདེ་བ་ལ་འདུག་ལ། བྱང་ཆུབ་ཀྱི་སེམས་ཡུན་རིང་དུ་བསྒོམ།
རང་རྡོ་རྗེ་རྣལ་འབྱོར་མར་བསྒོམ། སྙིང་གའི་བྃ་ལས་འོད་ཟེར་འཕྲོས་པས་རང་གི་ཕྱི་རོལ་དུ་རྩིབས་བཅུ་པའི་ཙཀྲ། དེའི་ནང་དུ་རྩིབས་དྲུག་པའི་ལྟེ་བར་རང་རྡོ་རྗེ་རྣལ་འབྱོར་མར་གསལ་བར་བསྒོམ། རྩིབས་དྲུག་ལ་གོ་ཆའི་རྣལ་འབྱོར་མ་དྲུག་བསྐྱེད། ཕྱོགས་ཀྱི་རྩིབས་བརྒྱད་ལ་སྒོ་མཚམས་མ་བརྒྱད་བསྐྱེད་ལ། དེ་རྣམས་ནི་གཞུང་གཞན་དང་མཐུན་པ་བཞིན་བསྒོམ། སྟེང་འོག་གཉིས་སུ་མཁའ་སྤྱོད་མ་དང་ས་སྤྱོད་མ་གཉིས་ནི་སྐུ་མདོག་ནག་མོ་གྲི་གུག་དང་ཐོད་པ་འཛིན་པའོ། ། དེ་ལྟར་བསྐྱེད་ལ་ཡེ་ཤེས་པ་དགུག་པ་དང༌། མཆོད་བསྟོད་དང་བདུད་རྩི་མྱང་བ་བྱ་སྟེ། སྔགས་བཟླས་པ་དང༌།
ལྷ་རྣམས་ཞལ་ཕྱིར་གཟིགས་ཤིང༌། འཁོར་ལོ་གཡོན་དུ་འཁོར་བས་གནོད་བྱེད་རྣམས་ཚར་གཅོད་པར་བསྒོམས་པ་འདི་ནི་བསྒོམས་པས་ཕྱིར་བཟློག་པ་བསྟན་ཟིན་ནོ། ། བཅུ་པ་བྲིས་པས་ཕྱིར་བཟློག་པ་ནི། བསྒོམ་པ་ལ་གོས་གྱོན་པ་ལ་སོགས་པ་རྨིས་ལྟས་བཟང་པོ་བྱུང་ན་བྲི་བར་བྱའོ། ། བྲིས་གཞི་རས་སམ་ཤོག་བུ་ལ་གུར་གུམ་མམ་གི་ཝཾ་གིས་བསྒོམ་པ་དང་རྗེས་སུ་མཐུན་པའི་ཙཀྲ་བྲིས་ཏེ། ལྟེ་བ་ལ་ཨོཾ་གསུམ་མ་ལ་རཀྵ་སྤེལ། རྩིབས་རྣམས་ལ་རང་རང་གི་སྔགས་ལ་རཀྵཿསྤེལ་བ་བྲི། མུ་ཁྱུད་ལ་ཕྱིར་བཟློག་གི་སྔགས་རཀྵཿསྤེལ་བ་བྲིས་ལ། རབ་གནས་བསྲུང་བའི་གནས་སྐབས་སུ་བསྟན་པ་བཞིན་དུ་ལུས་ལ་བཅངས་ན་བར་དུ་གཅོད་པ་ཐམས་ཅད་ཀྱིས་མི་ཚུགས་པར་འགྱུར་རོ། ། བྲིས་པས་ཕྱིར་བཟློག་པ་བསྟན་ཟིན་ཏོ། །
ལས་བཅུ་པོ་འདི་ནི་རྣལ་འབྱོར་ཐམས་ཅད་ཀྱི་ཡན་ལག་མ་ཚང་བ་རྣམས་ཚང་བར་བྱེད་པ་ཡིན་མོད་ཀྱི། གཙོ་བོ་ཞལ་གཉིས་མ་ཆུང་བར་གྲགས་པ་དང༌། སྔགས་ཀྱི་དེ་ཉིད་གྲུབ་པའི་ཡན་ལག་ཡིན་ནོ། ། དེ་ནས་འདི་ནི་ཨིནྡྲ་བྷུ་ཏིའི་ཆོས་གསུམ་བྱ་བ་ཡིན་ནོ། ། འདིའི་བརྒྱུད་པ་ནི་རྡོ་རྗེ་རྣལ་འབྱོར་མའི་སྲས་སམ་སློབ་མ་ལྭ་བ་པ། དེའི་སློབ་མ་ཨིནྡྲ་བྷུ་ཏི། དེས་ལྕམ་ལེགས་སྨིན། ་་་་་ ལཀྵྨི། དེས་རྗེ་བཙུན་བིརྺ་ བྲམ་ཟེ་ པ། དེས་ཨ་བྷི་ཛུཀྟ་བྱ་བ་ལ།
རྡོ་རྗེ་རྣལ་འབྱོར་མ་ཐམས་ཅད་ཧང་དུ་དཀར་པོས་ ཕལ་སྐད་ལ་བསྔག་པར་འདི་ལྟར་ཟེར་ཞེས་ཆགས་ལོར་གསུངས། གསན་སྐད། ཡང་བིརྺ་པ་ལ། ཤ་བ་རི་པ་ལ། དེས་མཻ་ཏྲི་པ་ལ། དེས་རྒྱ་གར་ཕྱག་ན། དེས་བླ་མ་ཧང་དུ་དཀར་ བྷ་རན་དྲ་རུ་ཙ་ཡང་ཟེར། པོས་གསན་གསུང༌། ཕྱིས་བླ་མ་ཧང་དུ་དཀར་པོས་རྣལ་འབྱོར་མ་ཐམས་ཅད་ཀྱི་རྒྱུད་མན་ངག་དང་བཅས་པ་རྡོ་རྗེ་རྣལ་འབྱོར་མ་ཉིད་ལས་གསན་གསུངས། བླ་མ་ཧང་དུ་དཀར་པོ་ལ་བལ་པོ་ལོ་ཙཱ་བ་ཡེ་ཤེས་སྡེས་གསན་གསུང༌།
དེ་ལ་རྗེ་བཙུན་ས་སྐྱ་པ་ཆེན་པོས་གསན་ནོ། ། དེའི་ཞལ་ནས་ངས་རྗེ་བཙུན་མ་མང་དུ་ཐོས་པ་ན་ཨིནྟྲ་བྷུ་ཏིའི་ཆོས་སུ་འདི་ཀ་ལེགས་པར་འདུག་གསུང༌། དེ་ལ་ཞལ་གཉིས་མ་ཆུང་བ་དང་སྔགས་ཀྱི་དེ་ཉིད་གྲུབ་པ་སྟེ་ཆོས་གཉིས་པོ་ནི་མི་དབང་ཉིད་ཀྱིས་མཛད་ལ། ལས་བཅུ་ནི་དེའི་གདམས་ངག་སྙན་བརྒྱུད་རྣམས་བླ་མ་བྷ་རནྡྲ་རུ་ཙིས་གཞུང་དུ་བཀོད་པ་ཡིན་ནོ། ། མེ་ཉག་འགའ་ཡི་ཡུལ་དུ་སྐྱེས་པ་ཡི། ། ཙང་ངེ་སྟོན་པ་དགེ་སློང་ཤེས་རབ་གྲགས། ། དེ་ཡིས་གསོལ་བ་བཏབ་ནས་ལས་བཅུ་ཡི། ། གསལ་བྱེད་དཔལ་ལྡན་ས་སྐྱར་འབད་དེ་སྦྱར། ། དགེ་བ་དེ་ཡིས་ནམ་མཁའི་མཐས་གཏུགས་པའི། ། འགྲོ་ཀུན་ལོག་པའི་ལམ་དང་བྲལ་གྱུར་ནས། །
ཟབ་མོའི་ལམ་དང་འཕྲད་པར་གྱུར་ནས་ནི། ། བྱང་ཆུབ་དམ་པ་མྱུར་དུ་ཐོབ་པར་ཤོག ། ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་གྲགས་པ་རྒྱལ་མཚན་གྱིས་ཡི་གེར་བཀོད་པའོ།། ༈ །ན་མོ་བཛྲ་བྷ་རཱ་ཧི་ཡེ། ལུས་གཞལ་ཡས་ཁང་དུ་བསྒོམ་པའི་ལྟེ་བར་པདྨ་ཉི་མ་རོའི་གདན་ལ། ཞལ་གཉིས་མ་དམར་མོ་གཡས་ཕག་ཞལ་གཡོན་ལྷའི་ཞལ། གཡས་གྲི་གུག་དང་གཡོན་ཐོད་པ། གཡོན་བརྐྱང་གཡས་བསྐུམ་དུ་བསམས་ལ་ཨོཾ་གསུམ་མ་བཟླས་སོ། ། དོན་འགྲུབ་མ་དམར་མོ་ཞལ་གཅིག་ཕྱག་བཞི། གཡས་གཉིས་ན་རྡོ་རྗེ་དང་ལྕགས་ཀྱུ།
གཡོན་གཉིས་ན་ཐོད་པ་དང་ཁ་ཊྭཱཾ་ག་སྡིགས་མཛུབ་དང་བཅས་པའི་ཞགས་པ་འཛིན་པ། ཁྲོ་མོ་ཐུང་ཞིང་སྦོམ་པ། གཡས་བརྐྱང་གི་སྟབས་ཀྱིས་བཞུགས་པར་བསྒོམས་པ། ཨོཾ་བཛྲ་བྷ་རཱ་ཧི་ཨ་བྷི་ཤ་ཡ་སརྦ་པུཥྚིཾ་ཧྲཱི་སྭཱ་ཧཱ། ཞེས་བཟླས་སོ། ། དབུ་བཅད་མ་སེར་བ་སེར་བའི་མདངས་ཅན། གཡས་ཀྱི་གྲི་གུག་གིས་རང་གི་དབུ་བཅད་ནས་གཡོན་པས་སྟེང་ཕྱོགས་སུ་འཛིན། གཡས་གྲི་གུག་འོག་ཕྱོགས་སུ་བརྐྱང་བ། གཡོན་དུ་རབ་སྔགས་མ་ལྗང་གུ། གཡོན་བརྐྱང་བ།
གཡས་སུ་རྡོ་རྗེ་རྣམ་པར་སྣང་མཛད་མ་སེར་མོ། གཡས་བརྐྱང་བ། གཉིས་ཀའང་གྲི་གུག་དང་ཐོད་པ་འཛིན་པར་བསམས་ལ། ཨོཾ་སརྦ་བྷུདྡྷ་ཌཱ་ཀི་ནཱི་ཡེ་ཧཱུྃ་ཕཊ་སྭཱ་ཧཱ། ཨོཾ་བཛྲ་ཝ ཎྞ་ནཱི་ཡེ་ཧཱུྃ་ཕཊ། ཨོཾ་བཛྲ་བེ་རོ་ཙ་ནཱི་ཡེ་ཧཱུྃ་ཕཊ་སྭཱ་ཧཱ། ཞེས་བཟླས་སོ། ། བྱིན་གྱིས་བརླབས་ལ་གསོལ་བ་གདབ་པ་ནས། ཡེ་ཤེས་དབབ་པའི་བར་གཅིག་ཏུ་བྱས་ནས་དབང་བཞི་སོ་སོར་བསྐུར། རྗེས་གནང་རྣམས་དུས་གཅིག་ཏུ་མཛད་ནས་གནང་ངོ༌།།
༈ ། ཕག་མོ་ཞལ་གཉིས་མའི་སྒྲུབ་ཐབས་ཀྱི་ངག་འདོན་རྣམས་བཞུགས་སོ།། ༈ །བླ་མ་དམ་པ་རྣམས་ལ་ཕྱག་འཚལ་ལོ། ། དཔལ་ལྡན་རྡོ་རྗེ་རྣལ་འབྱོར་བསྒྲུབ་པར་འདོད་པས། བླ་མ་དམ་པ་ལ་དབང་དང་བྱིན་རླབས་ཡང་དག་པར་ཐོབ་ཅིང་དམ་ཚིག་དང་གདམས་པ་ལ་གནས་པས། ཤིན་ཏུ་དབེན་ཞིང་ཡིད་དང་མཐུན་པའི་གནས་སུ་རྟེན་དང་མཎྜལ་དང་མཆོད་པ་ལ་སོགས་པ་ཚུལ་བཞིན་དུ་བཤམས། སྟན་བདེ་བ་ལ་ཁ་ནུབ་ཏུ་བལྟས་ཏེ་རྣལ་འབྱོར་གྱི་འདུག་པས་འདུག་ལ། བླ་མ་དང་དཀོན་མཆོག་ལ་དད་གུས་དང་སྐྱབས་འགྲོ་བྱ། བྱང་ཆུབ་མཆོག་ཏུ་སེམས་བསྐྱེད་པ་སྔོན་དུ་བཏང༌། དེ་ནས་ཆང་བྱིན་གྱིས་རླབས། དེར་གཡོན་པའི་སྲིན་ལག་གིས་ཆོས་འབྱུང་བྲིས་ལ་གྲུ་གསུམ་མདུན་ནས་གཡོན་སྐོར་དུ་ཨོཾ་ཨཱཿཧཱུྃ་དང་དབུས་སུ་བྃ་བསམ་ཞིང་བྃ་ལས་འོད་འཕྲོས་ཏེ།
ཕྱོགས་བཅུའི་དེ་བཞིན་གཤེགས་པ་ཐམས་ཅད་སྤྱན་དྲངས་ཏེ་རང་རང་གི་རིག་མ་དང་སྙོམས་པར་ཞུགས་ནས་བདེ་བ་ཆེན་པོ་དང་ལྡན་པའི་སྦྱོར་མཚམས་ནས་ཡེ་ཤེས་ཀྱི་བདུད་རྩི་བབས་ཤིང་མཐར་ཐམས་ཅད་དེར་བསྟིམ་ཞིང་ཡི་གེ་དང་བཅས་པ་གཉིས་སུ་མེད་པར་བསམ། ཨོཾ་ཨཱཿཧཱུྃ་ལན་གསུམ་དང་ཧ་ཧོཿཧྲཱིཿལན་གསུམ་བརྗོད་པས་བྱིན་རླབས། དེ་ནས་ལག་པ་བྱིན་བརླབས་པ་ནི། གཡོན་པའི་མཐིལ་དུ་ཨོཾ་བྃ་དམར་མོ། མཐེའུ་ཆུང་ལ་ཧྃ་ཡོཾ་སྔོན་མོ། སྲིན་ལག་ལ་ཧྲིཾ་མོཾ་དཀར་མོ། གུང་མོ་ལ་ཧྲིཾ་ཧྲིཾ་སེར་མོ། མཛུབ་མོ་ལ་ཧཱུྃ་ཧཱུྃ་ལྗང་གུ། མཐེ་བོང་ལ་ཕཊ་ཕཊ་དུད་ཁ་རྣམས་དགོད་དོ། ། དེ་ནས་གཡོན་པའི་སྲིན་ལག་གིས་ཆང་བླངས་ཏེ།
སྙིང་ག་དང་ལྐོག་མ་དང་དཔྲལ་བ་རྣམས་སུ་ཧཱུྃ་ཨཱཿཨོཾ་བཀོད་ལ། ཡིད་དང་ངག་དང་ལུས་རྣམས་ལ་ལན་གསུམ་རེག་པས་བསྲུང་ཞིང་བྱིན་གྱིས་རླབས་བོ། ། དེ་ཉིད་ཡང་བླངས་ཏེ་བཅོམ་ལྡན་འདས་མའི་སྔགས་བརྗོད་པ་སྔོན་དུ་འགྲོ་བས་ལག་པ་ཆང་གིས་མཉེས་ལ་ལུས་ཐམས་ཅད་བྱུགས་ཅིང་ཁྲུས་བྱས་ལ་རྡོ་རྗེའི་ལུས་སུ་བསམ། ཡང་མཆོད་པ་རྣམས་ལ་འབྲུ་གསུམ་བརྗོད་ཅིང་གཏོར་བས་བགེགས་དང་ཉེས་སྐྱོན་ཐམས་ཅད་བསལ་ནས། ཕྱི་ནང་མཆོད་པ་དང་མཆོད་པའི་ལྷ་མོར་བྱིན་གྱིས་བརླབས་ནས། དེ་ནས་ཨོཾ་སྭཱ་བྷཱ་ཝ་ཤུདྡྷཿསརྦ་དྷརྨཱཿསྭ་བྷཱ་ཝ་ཤུདྡྷོ྅ཧཾ། ཨོཾ་བཛྲ་ཤུདྡྷཿསརྦ་དྷ་རྨཱཿབཛྲ་ཤུདྡྷོ྅ཧཾ། ཨོཾ་ཡོ་ག་ཤུདྡྷཿསརྦ་དྷརྨཱཿཡོ་ག་ཤུདྡྷོ྅ཧཾ། ཞེས་པ་གསུམ་གྱི་སྔགས་བརྗོད་པས་རིམ་པ་ལྟར་གཟུང་བ་དང༌། འཛིན་པ་དང༌།
གཉིས་མེད་ཀྱི་ཤེས་པ་རྣམས་བདག་མེད་པ། རང་གི་ལུས་ཁམས་གསུམ་པོ་རྣམ་པར་དག་ཅིང་སྟོང་པའི་གཞལ་ཡས་ཁང་དུ་བསམ། དེ་ནས་སྐད་ཅིག་གིས་མེ་འབར་བའི་ཆོས་འབྱུང་གི་ལྟེ་བར་སྣ་ཚོགས་པདྨ་དང་ཟླ་བའི་སྟེང་དུ་མི་རོ་གསར་པ་གན་རྒྱལ་དུ་མགོ་གཡོན་དུ་བསྟན་པའི་སྙིང་གར་ཉི་མ་ལ་གནས་པའི་བཅོམ་ལྡན་འདས་མ་སྐུ་མདོག་དམར་མོ་ཞལ་གཉིས་ཀྱི་གཡས་དོན་དམ་པ་མཚོན་པའི་ཕག་གདོང་ནག་མོ་གྱེན་དུ་གཟིགས་པ། གཡོན་ཀུན་རྫོབ་མཚོན་པའི་ཁྲོ་མོའི་ཞལ་དམར་མོ་ཅུང་ཟད་མཐུར་དུ་གཟིགས་པ། ཕྱག་གཡས་ཉོན་མོངས་དང་རྣམ་རྟོག་གཅོད་པའི་གྲི་གུག་འཕྱར་བ། གཡོན་བདུད་བཞིའི་ཁྲག་གིས་གང་བའི་ཐོད་པ་ཐུགས་ཀར་འཛིན་པ། གྲུ་ཁུག་གཡོན་པ་ནས་ཐབས་མཚོན་པའི་ཁ་ཊྭཱཾ་ག་བསྣམས་པ། དབུ་སྐྲ་གྲོལ་ཞིང་ཐུར་དུ་འཕྱང་བ། གཅེར་བུ་སྤྱན་གསུམ་པ། གཟུགས་དང་ལང་ཚོ་ཕུན་སུམ་ཚོགས་པ།
རུས་པའི་རྒྱན་ལྔ་དང་ལྡན་པ། ཐོད་པ་སྐམ་པོ་ལྔའི་དབུ་རྒྱན་དང༌། རློན་པ་ལྔ་བཅུའི་དོ་ཤལ་ཅན། ཞབས་གཡས་ཀྱི་མཐིལ་གྱིས་གཡོན་པའི་བརླ་ལ་བསྟན་པ། གཡོན་གྱི་བྲང་ཉི་མའི་དཀྱིལ་འཁོར་དུ་བཙུགས་པ། བསྐལ་པའི་མེ་ལྟར་འབར་བའི་དབུས་ན་བཞུགས་པ། སྒེག་པ་དཔའ་བ་མི་སྡུག་པ་ལ་སོགས་གར་གྱི་ཉམས་དགུ་དང་ལྡན་པ། མེ་ལོང་ནང་གི་གཟུགས་བརྙན་བཞིན་དུ་བསྒོམ་པར་བྱ་སྟེ། དམ་ཚིག་པ་བསྐྱེད་པའོ། ། དེ་ནས་ཡེ་ཤེས་པ་གཞུག་པ་ནི།
རང་གི་ལྟེ་བའི་བྃ་ལས་འོད་ཟེར་དམར་པོ་འཕྲོས། འོག་མིན་ནས་ཡེ་ཤེས་པ་སྤྱན་དྲངས། ཡིད་ཀྱིས་མཆོད། ཛ་ཧཱུྃ་བཾ་ཧོཿ དགུག་གཞུག་བྱེད་ཅིང་དབང་དུ་བྱ། དེ་ནས་ལུས་ལ་གོ་ཆ་དགོད་པ་ནི། ལྟེ་བར་ཨོཾ་བྃ་དམར་མོ། སྙིང་གར་ཧྃ་ཡོཾ་སྔོན་མོ། ཁར་ཧྲིཾ་མོཾ་དཀར་མོ། སྤྱི་བོར་ཧྲིཾ་ཧྲིཾ་སེར་མོ།
སྤྱི་གཙུག་དུ་ཧཱུྃ་ཧཱུྃ་ལྗང་གུ། ལག་མཐིལ་དུ་ཕཊ་ཕཊ་དུད་ཁ་རྣམས་དགོད། དེ་ནས་དབང་བསྐུར་བ་ནི་ལྟེ་བའི་བྃ་ལས་འོད་འཕྲོས་ཏེ། འོག་མིན་ནས་འཁོར་ལོ་སྡོམ་པའི་ལྷ་ཚོགས་སྤྱན་དྲངས། ཡིད་ཀྱིས་མཆོད་ཅིང་དབང་བསྐུར་བར་གསོལ་བ་གདབ་པ་དང༌། ཇི་ལྟར་བལྟམས་པ་ཙམ་གྱིས་ནི། ། དེ་བཞིན་གཤེགས་ཀུན་ཁྲུས་གསོལ་ལྟར། ། ལྷ་ཡི་ཆུ་ནི་དག་པ་ཡིས། ། དེ་བཞིན་བདག་གིས་ཁྲུས་བྱའོ། ། ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མཾ་ཞེས་ཡེ་ཤེས་ཀྱི་བདུད་རྩིས་གང་བའི་ཐོད་པས་དབང་བསྐུར་ཞིང་རང་གི་ཚངས་པའི་བུ་ག་ནས་ཞུགས།

ལུས་ཐམས་ཅད་རིམ་གྱིས་གང༌། ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན་པར་གྱུར། དེ་ནས་མཆོད་པ་འབུལ་བ་ནི་དངོས་སུ་བཤམས་པ་དང༌། ལྟེ་བའི་བྃ་ལ་མཆོད་པ་དང༌། མཆོད་པའི་ལྷ་མོ་དཔག་ཏུ་མེད་པ་སྤྲོས་ཏེ། ཨོཾ་བཛྲ་པུཥྤེ་ཨཱཿཧཱུྃ། ཨོཾ་བཛྲ་དྷུཔྤེ་ཨཱཿཧཱུྃ། ཨོཾ་བཛྲ་ཨཱ་ལོ་ཀེ་ཨཱཿཧཱུྃ། ཨོཾ་བཛྲ་གྷནྡྷེ་ཨཱཿཧཱུྃ། ཨོཾ་བཛྲ་ནཻ་ཝི་དྱཱ་ཨཱཿཧཱུྃ། ཞེས་དང༌།
གཞན་ཡང་གཟུགས་རྡོ་རྗེ་མ་དང༌། སྒྲ་རྡོ་རྗེ་མ་དང༌། དྲི་རྡོ་རྗེ་མ་དང༌། རོ་རྡོ་རྗེ་མ་དང༌། རེག་བྱ་རྡོ་རྗེ་མ་ལ་སོགས་པས་ཚུལ་བཞིན་དུ་མཆོད། དེ་ནས་ལྷ་མོ་ཐམས་ཅད་ཀྱི་ཕྱག་གཡས་ན་ཌཱ་མ་རུ་འཁྲོལ་ཞིང་བདག་ལ་གཡོན་ནས་ལན་གསུམ་བསྐོར་བ་བྱེད་ཅིང༌། དཔལ་ལྡན་རྡོ་རྗེ་མཁའ་འགྲོ་མ། ། མཁའ་འགྲོ་མ་ཡི་འཁོར་ལོས་སྒྱུར། ། ཡེ་ཤེས་ལྔ་དང་སྐུ་གསུམ་ཉིད། ། འགྲོ་བ་སྐྱོབ་ལ་ཕྱག་འཚལ་ལོ། །
ཞེས་སོགས་ཀྱིས་བསྟོད་ནས། མཐར་ལྟེ་བ་ལ་སོགས་པའི་གནས་སུ་གཉིས་སུ་མེད་པར་ཐིམ་ཞིང་བདེ་བ་ཆེན་པོ་དང་ལྡན་པར་བསམ། དེ་ནས་བྱིན་གྱིས་བརླབས་པའི་བདུད་རྩི་སྤྱི་བོའི་བླ་མ་དང་བཅོམ་ལྡན་འདས་མ་ཉིད་དང་མཁའ་འགྲོ་དང་ཆོས་སྐྱོང་ལ་སོགས་པ་རྣམས་ལ་གཡོན་པའི་མཐེབ་སྲིན་གྱིས་ཚུལ་བཞིན་དུ་མཆོད་ཅིང་མཐར་རང་གི་ལྕེ་ལ་བཞག་བདེ་བ་ཆེན་པོ་དང་ལྡན་པར་བསམ་མོ། ། དེ་ལྟར་བསྟོད་ཅིང་རྒྱས་པར་མཆོད་པས་བསྒོམས་ཤིང་བཟླས་པར་བྱ་བའི་ཚུལ་འདི་ལྟར། གསང་གནས་སུ་ཆོས་འབྱུང་གྲུ་གསུམ་པ་རྩ་བའི་སྔགས་རིམ་པ་གསུམ་ཡོངས་སུ་རྫོགས་པ་དང༌། སྟེང་ཕག་ཞལ་གྱི་སྤྱན་དབུས་མའི་ཐད་ཀར་གཡུང་དྲུང་རིས་དམར་པོ་གཉིས་གསལ་བཏབ་ལ་འོག་རླུང་འཐེན་ཅིང་སྟེང་རླུང་ཅུང་ཟད་མནན་ནས་འཁོར་ལོ་གཉིས་གཡོན་དུ་དྲག་ཏུ་དམར་ཁྱི་ལི་ལི་འོད་ཟེར་དམར་པོ་འབར་བ་དང་བཅས་པས་འཁོར་བ་ལ་དམིགས་ནས། རྩེ་གཅིག་ཏུ་བསྒོམས་པས་ལས་སུ་རུང་སྟེ། བདེ་བ་དང་གསལ་བ་དང་མི་རྟོག་པ་ལ་སོགས་པའི་ཡོན་ཏན་དང་ལྡན་པར་འགྱུར་རོ། ། གཞན་ཡང་གསང་གནས་ཀྱི་ཆོས་འབྱུང་གི་དབུས་སུ་ཉི་མ་ལ་གནས་པའི་བྃ་དང་སྤྱི་གཙུག་གི་ཧཾ་མགོ་ཐུར་ལ་བསྟན་པ་དང༌། དེ་གཉིས་ཀྱི་བར་དུ་རྩ་དབུ་མ་གྲོ་སོག་ཙམ་གནས་པ་གསལ་བཏབ་སྟེ།
འོག་རླུང་འཐེན་སྟེང་རླུང་མནན་པས་རླུང་མེའི་དྲོད་ཅན་གྱིས་ཆོས་འབྱུང་གི་ཡི་གེ་རྣམས་སྤྲོས་ཏེ། འོད་ཟེར་བྃ་ལ་ཕོག་ཅིང་སྤྲོས་པས་འཕར་ལ་ཁད་འཕུར་ལ་ཁད་ལ་དབུ་མའི་ནང་ནས་ཡར་གློག་གི་འོད་ཟེར་ལྟར་སོང་སྟེ། སྤྱི་བོའི་ཧཾ་ལ་རེག་པས་ཞུ་ནས་བྱང་ཆུབ་ཀྱི་སེམས་དབུ་མ་ནས་མར་སྐྱ་ན་ར་ར་བབས་ཏེ། ལྟེ་བའི་བྃ་དང་འདྲེས་ཤིང་དེ་ལྟར་བྱང་སེམས་དཀར་དམར་འདྲེས་པ་དེ་ཆོས་འབྱུང་གི་སྔགས་ལ་ཐིམ་ཞིང་དེས་ལུས་ཐམས་ཅད་གང་བར་བསྒོམས་པས། སེམས་ལས་སུ་རུང་ཞིང་བདེ་བ་དང་གསལ་བ་དང་མི་རྟོག་པ་ལ་སོགས་པའི་ཡོན་ཏན་དང་ལྡན་པར་འགྱུར་རོ། ། གཞན་ཡང་བདེ་བ་ཆེན་པོའི་ཏིང་ངེ་འཛིན་དང་ལྡན་པས་ལུས་སྣད་པའི་ཚོར་བ་དང༌། དགྲ་ཆེན་པོའི་མི་བསད་པ་དང༌། རྨི་ལམ་དུ་བྱང་ཆུབ་ཆེན་པོ་ཐོབ་པར་རྨི་བ་དང༌། སྨིག་རྒྱུ་ལ་སོགས་པའི་རྟགས་དང་ལྡན་ཞིང༌། ཕྱག་རྒྱ་ཆེན་པོའི་དངོས་གྲུབ་ཉིད་མྱུར་དུ་ཐོབ་པར་འགྱུར་རོ། །
གལ་ཏེ་བསམ་གཏན་ལ་ལྡང་བར་འདོད་ན། བླ་མ་དང་བཅོམ་ལྡན་འདས་ལ་གུས་འདུད་བྱ་ཞིང༌། གཏོར་མ་ཕུལ་ལ་ཡི་གེ་བརྒྱ་པ་བརྗོད་དེ། གཉིས་སུ་མེད་པའི་བློས་ཆོས་དང་མཐུན་པའི་སྤྱོད་ལམ་བྱའོ། ། བསྙེན་པའི་དུས་སམ་སྐབས་སུ་བཟླས་པ་བྱ་བར་འདོད་ན། བླ་མ་དང་གསང་གནས་ཀྱི་ཡི་གེ་ལ་རྩེ་གཅིག་ཏུ་དམིགས་ཏེ་བཟླས་པ་བྱའོ། ། གཞན་ཡང་ཞི་བ་ལ་སོགས་པའི་སྐབས་སུ་ཆོས་འབྱུང་ལ་རྩ་བའི་སྔགས་སུམ་རིམ་དུ་བཀོད་ལ་རྩེ་གཅིག་ཏུ་དམིགས་ལ་འགོག་པའི་ཚུལ་གྱིས་ཡིད་ལ་བཟླས་པས་འཇིགས་པ་གང་གིས་ཀྱང་མི་ཚུགས་ཤིང་དངོས་གྲུབ་ཐམས་ཅད་ཐོབ་པར་འགྱུར་རོ།། ༈ ། ཕག་མོ་ཞལ་གཉིས་མའི་སྒྲུབ་ཐབས་པཎྜི་ཏ་གྲགས་པ་རྒྱལ་མཚན་གྱིས་མཛད་པ་བཞུགས།། ༈ །ན་མོ་གུ་རུ་བྷྱཿ རྡོ་རྗེ་ཕག་མོའི་སྒྲུབ་ཐབས་ཉམས་སུ་ལེན་པར་འདོད་པས།
ཡིད་དང་མཐུན་པའི་གནས་སུ་ཁ་ནུབ་ཏུ་བལྟས་ཏེ། སྟན་བདེ་བ་ལ་འདུག་སྟེ། དཀོན་མཆོག་གསུམ་ལ་སྐྱབས་སུ་འགྲོ་བ་དང༌། བྱང་ཆུབ་ཏུ་སེམས་བསྐྱེད་པ་བྱས་ལ། རང་གི་མདུན་ཀ་རའམ་སྦྲང་ལ་བདུད་རྩི་རིལ་བུ་བཏབ་ལ། དངོས་སུ་ཡོད་པའམ་མེད་ན་ཡང་བསམས་ཏེ། ་་་་་ གཡོན་པའི་མཐེབ་སྲིན་སྦྱར་ལ་གཡོན་སྐོར་དུ་ཆོས་འབྱུང་བྲིས་པའི་ཚུལ་དུ་བྱེད། ཨོཾ་ཨཱཿཧཱུྃ། ་་་་་ ལན་མང་པོའམ་ཅི་ནུས། དབུས་སུ་བྃ་ཞེས་བརྗོད་པས།
ཕྱོགས་བཅུའི་དཔའ་བོ་དང་རྣལ་འབྱོར་མ་ཐམས་ཅད་ཀྱིས་བདུད་རྩིའི་ཆར་ཕབ་པས་ཐོད་པ་གང་བར་བསམ། བདུད་རྩི་དཔྲལ་བ་མགྲིན་པ་སྙིང་ག་གསུམ་དུ་རེག་ཅིང༌། ཨོཾ་ཨཱཿཧཱུྃ་ཞེས་བརྗོད། དེ་ནས་ལག་པ་གཡས་པས་གཡོན་པའི་ལག་མཐིལ་བདུད་རྩི་ནས་ཨོཾ་བྃ་ཞེས་པ་དང༌། མཐེ་ཆུང་ཧྃ་ཡོཾ། སྲིན་ལག་ལ་ཧྲིཾ་མོཾ། གུང་མོ་ལ་ཧྲིཾ་ཧྲིཾ། མཛུབ་མོ་ལ་ཧཱུྃ་ཧཱུྃ། མཐེ་བོང་ལ་ཕཊ་ཕཊ་བརྗོད་པས་ལྷའི་རང་བཞིན་དུ་བསམས་ལ། ལུས་དག་ཅིང་མི་དམིགས་པར་བསྒོམ།་་་་་
ཨོཾ་སྭ་བྷཱ་ཝ་ཤུདྡྷཿསརྦ་དྷརྨཱཿསྭཱ་བྷཱ་ཝ་ཤུདྡྷོ྅ཧཾ། ཞེས་བརྗོད། སྟོང་པ་ཉིད་དུ་བསྒོམ་ཞིང་དག་པར་བསམ།་་་་་ ཨོཾ་བཛྲ་ཤུདྡྷཿསརྦ་དྷརྨཱཿབཛྲ་ཤུདྡྷོ྅ཧཾ། ཨོཾ་ ་་་་་ཟུང་འཇུག་སྟེ་ཡིད་དག་པར་བསྒོམས། ཡོ་ག་ཤུདྡྷཿསརྦ་དྷརྨཱཿཡོ་ག་ཤུདྡྷོ྅ཧཾ་གིས་སྐད་ཅིག་ལས་བདག་གི་ལུས་ཁམས་གསུམ་རྣམ་པར་དག་པའི་རང་བཞིན་ཆོས་འབྱུང་ལྷའི་གཞལ་ཡས་ཁང་གི་ངོ་བོར་བསྒོམ། ཡང་བདག་གི་ལྟེ་བའི་ནང་དུ་ཟླ་བའི་སྟེང་དུ་ཨཾ་གྱུར་པའི་བྃ་ཡིག་དམར་པོ། དེ་ཡོངས་སུ་གྱུར་པ་ལས། འབྱུང་བའི་རྡོ་རྗེ་རྣལ་འབྱོར་མ་ཞལ་གཅིག་ཕྱག་གཉིས་ཀྱི་གཡས་གྲི་གུག་འཕྱར་བ། གཡོན་ཐོད་པ་ཁྲག་གིས་གང་བ་འཛིན་པ།
གྲུ་མོ་གཡོན་པའི་ཁུག་ན་ཁ་ཊྭཱཾ་ག་དར་དཔྱང་དང་དྲིལ་བུ་སིལ་སིལ་སྒྲ་འབྱིན་པ། དབུ་སྐྲ་སིལ་བུར་ཐུར་དུ་འཕྱང་བ། གཅེར་བུ་ཞལ་གཉིས་ཀའང་སྤྱན་གསུམ་གསུམ་དང་ལྡན་པ། བུ་མོ་ལོ་བཅུ་དྲུག་ལོན་པའི་ཆ་བྱད་ཅན། རུས་པའི་རྒྱན་ཆ་ལྔ་དང་ལྡན་པ། སངས་རྒྱས་རིགས་ལྔའི་རང་བཞིན་ཐོད་པ་སྐམ་པོ་ལྔའི་དབུ་རྒྱན་ཅན། ཞབས་གཡོན་པའི་བརླ་ན་གཡས་པའི་བྲང་ང་སྦྱར་བའི་སྐྱིལ་ཀྲུང་ཕྱེད་པའི་ཚུལ་གྱིས་པདྨ་དང་ཉི་མའི་སྟེང་དུ་རོ་མནན་པ། ཛ་བའི་མེ་ཏོག་གམ་སིནྡྷུ་རའི་མདོག་ལྟར་དམར་བ། རྩ་བའི་ཞལ་ནི་ཀུན་རྫོབ་རྣམ་པར་དག་པའི་ཁྲོ་མོའི་ཞལ་ལོ། ། གཡས་ནི་དོན་དམ་པ་རྣམ་པར་དག་པ་ཕག་གདོང་སྔོན་པོའོ། །
དེ་ནས་གོང་ལྟར་ལག་པ་བྱིན་གྱིས་བརླབས་ཏེ། གནས་དྲུག་ཏུ་ཟླ་བའི་དཀྱིལ་འཁོར། དེའི་སྟེང་དུ་ལྟེ་བར་ཨོཾ་བྃ་དམར་མོ་ ་་་་་ཨོཾ་བྃ་བརྗོད་ཅིང་ལག་མཐིལ་ལྟེ་བར་རེག རྡོ་རྗེ་ཕག་མོའི་ངོ་བོ། སྙིང་ཁར་ཧྃ་ཡོཾ་སྔོན་མོ་ ་་་་་མཐེའུ་ཆུང་སྙིང་ཁར་རེག ་ གཤིན་རྗེ་མ། ཁར་ཧྲིཾ་མོཾ་དཀར་མོ་ ་་་་་སྲིན་ལག་ཁ་ལ། རྨོངས་བྱེད་མ། སྤྱི་བོར་ཧྲིཾ་ཧྲིཾ་སེར་མོ་ ་་་་་གུང་མོ་སྤྱི་བོ། སྐྱོད་བྱེད་མ།
སྤྱི་གཙུག་ཏུ་ཧཱུྃ་ལྗང་གུ་ ་་་་་མཛུབ་མོ་སྤྱི་གཙུག་ཏུ་ སྐྲག་བྱེད་མ། ཡན་ལག་ཐམས་ཅད་ལ་ཕཊ་ཕཊ་དུད་ཁ་ ་་་་་མཐེ་བོང་དཔུང་པ་ལ། ཙཎྜི་ཀའི་ངོ་བོ། དེ་ནས་འབར་བའི་ཕྱག་རྒྱ་བསྐོར་ཞིང་ཕཻཾ་ཞེས་བརྗོད་པས་རྡོ་རྗེ་རྣལ་འབྱོར་མ་ལ་སོགས་པའི་ཡེ་ཤེས་ཀྱི་འཁོར་ལོ་སྤྱན་དྲངས་ལ། ཨོཾ་བཛྲ་བྷཱ་རཱ་ཧི་ས་པ་རི་ཝཱ་ར་སྔོན་དུ་འགྲོ་བས་ཨརྒྷཾ་པྲ་ཏཱྀཙྪ་ཡེ་སྭཱ་ཧཱ། དེ་བཞིན་དུ་པ་དྱཾ༴ པུཥྤེ༴ དྷུ་པེ༴ ཨཱ་ལོ་ཀེ༴ གྷ་ནྡྷེ༴
ནཻ་ཝི་དྱཱ༴ ཤབྡ་ཨཱཿཧཱུྃ་གིས་མཆོད་ནས། ཛཿཧཱུྃ་བཾ་ཧོཿ རང་གི་ལུས་ལ་ཐིམ་པར་བསྒོམ། ཡང་ཕྱག་རྒྱ་དང་ཕཻཾ་ཞེས་བརྗོད་པས། དབང་བསྐུར་གྱི་ལྷ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་སྤྱན་དྲངས། ཨོཾ་སརྦ་ཏ་ཐཱ་ག་ཏ་ཨ་བྷི་ཥིཉྩ་ཏུ་མྃ་ཞེས་གསོལ་བ་བཏབ་པས། དཀྱིལ་འཁོར་གྱི་ལྷ་རྣམས་ཀྱིས་བདུད་རྩིས་གང་བའི་བུམ་པའི་ཆུས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་ཞིང་བདག་གི་སྤྱི་བོ་ནས་དབང་བསྐུར་ལུས་ངག་ཡིད་གསུམ་གྱི་དྲི་མ་སྦྱངས།
ཆུ་ལྷག་མ་ཡར་ལུད་པ་ལས་སྤྱི་བོའི་འཁོར་ལོའི་སྟེང་དུ་མི་བསྐྱོད་པས་དབུར་བརྒྱན་པར་བསམ། དེ་ནས་གོང་ལྟར་ཨརྒྷཾ་ནས་ཤབྡའི་བར་གྱིས་མཆོད། ཨོཾ་ཨཱཿཧཱུྃ་ཞེས་པས་བདུད་རྩི་མྱང༌། རྐང་པ་བརྒྱད་པས་བསྟོད་པའམ། ཡང་ན། དཔལ་ལྡན་རྡོ་རྗེ་མཁའ་འགྲོ་མ། ། མཁའ་འགྲོ་མ་ཡི་འཁོར་ལོས་སྒྱུར། ། ཡེ་ཤེས་ལྔ་དང་སྐུ་གསུམ་བརྙེས། ། འགྲོ་བ་སྐྱོབ་ལ་ཕྱག་འཚལ་ལོ། ། ཇི་སྙེད་རྡོ་རྗེ་མཁའ་འགྲོ་མ། །
ཀུན་ཏུ་རྟོག་པའི་འཆིང་གཅོད་ཅིང༌། ། འཇིག་རྟེན་བྱ་བ་རབ་འཇུག་མ། ། དེ་སྙེད་རྣམས་ལ་ཕྱག་འཚལ་ལོ། ། ཞེས་བརྗོད་ཅིང་ལྷའི་རྣམ་པ་ལ་ཅུང་ཟད་སེམས་བཟུང༌། རྫོགས་རིམ་ནི་གསང་གནས་སུ་འཁོར་ལོ་གྲུ་གསུམ་ཉིས་བརྩེགས། གཡས་གཡོན་གྱི་ཟུར་བཞི་ལ་གཡུང་དྲུང་འཁྱིལ་པ་བཞི། ལྟེ་བའི་ཟླ་བའི་སྟེང་དུ་བྃ་གྱི་མཐའ་མར་ཨོཾ་གསུམ་མའི་སྔགས་ཀྱིས་བསྐོར་བ་དེའི་འོད་ཕྱིར་བྱུང་སྟེ། ཕག་གདོང་གི་དཔྲལ་བར་གཡུང་དྲུང་འཁྱིལ་པ་མྱུར་དུ་གཡོན་དུ་འཁོར་བ་ལ་དམིགས་ཤིང༌། རླུང་ཁ་སྦྱར་ཡིད་བཟླས་ཅི་འགྲུབ་བྱ། དེ་ནས་ངག་གི་བཟླས་པ་ཡང་ཁས་བླངས་ཀྱི་ཚད་དམ།
ཇི་ལྟར་ནུས་པ་བྱས་ཏེ། སླར་ཡང་རྗེ་བཙུན་མ་རྡོ་རྗེ་ཕག་མོས་བདག་གི་ཕྱག་རྒྱ་ཆེན་པོ་མཆོག་གི་དངོས་གྲུབ་མཁའ་སྤྱོད་ཆེན་པོའི་གོ་འཕང་ཐོབ་པར་བྱིན་གྱིས་བརླབས་ཏུ་གསོལ། ཅེས་གསོལ་བ་གདབ། ཡི་གེ་བརྒྱ་པས་ལྷག་ཆད་ཁ་བསྐང༌། ནོངས་པ་བཟོད་པར་གསོལ། འཆི་ཚེ་དཔའ་བོ་རྣལ་འབྱོར་མ་ཚོགས་ཀྱིས། ། མེ་ཏོག་རྒྱལ་མཚན་གདུགས་སོགས་ཐོགས་ནས་ཀྱང༌། ། རོལ་མོ་གླུ་དང་སྒྲ་དབྱངས་སོགས་མཆོད་ནས། ། མཁའ་ལ་སྤྱོད་པའི་གནས་སུ་འཁྲིད་པར་ཤོག ། ཞེས་བརྗོད་ནས་གོ་ཆའི་སྔགས་རྣམས་དང༌།
སུམྦྷ་ནི་ཚར་གཉིས་བརྗོད་ནས་བསྲུང་བ་བྱས་ནས་སྤྱོད་ལམ་ལ་འཇུག འདིའི་རྫོགས་རིམ་རྒྱས་པ་དང༌། གཏོར་མ་ལ་སོགས་པ་ནི་རྗེ་བཙུན་ཉིད་ཀྱིས་མཛད་པའི་ཡིག་ཆར་གསལ། རྗེ་བཙུན་ཆེན་པོའི་གསུང་རབ་ལས། ། ལེགས་པར་བསྡུས་པའི་བདུད་རྩིའི་བཅུད། ། གང་གིས་མྱང་བ་ཙམ་གྱིས་ཀྱང༌། ། མཁའ་སྤྱོད་ཆེན་པོ་ཐོབ་པར་འགྱུར། ། ཞེས་པ་འདི་ཡང་མ་ཏི་ཙི་ཏྲས་བྲག་དཀར་ཆོས་སྡིངས་སུ་སྦྱར་བའོ།། ༈ ། ཕག་མོ་ཞལ་གཉིས་མའི་བྱིན་རླབས་ས་ལུགས་ཀྱི་ཡི་གེ་གུང་རུས་མཛད་པ་བཞུགས།། ༈ །ཕག་མོ་ཞལ་གཉིས་མ་འདི།
རྒྱལ་པོ་ཨིནྡྲ་བྷུ་ཏིས་མཛད་པ་འདྲ་ཡང༌། བླ་མ་དཔྱལ་བ་རྣམས་ལས་བརྒྱུད་པ། ཡང་ཕག་མོ་ཞལ་བསྟན་བྷ་རེནྡྲའི་སློབ་མ་ལོ་ཙཱ་བ་ཡེ་ཤེས་སྡེ་ལ་ས་ཆེན་གྱིས་གསན་ནས་ས་སྐྱ་པ་ནས་བརྒྱུད་པ་འདི་ནི་ཕྱག་ལེན་ལེགས་ཤིང༌། གཞུང་འགྱུར་ཡང་གྲགས་འབྱོར་ཤེས་རབ་དང༌། ཡེ་ཤེས་སྡེས་མཛད་པ་བཟང༌། དེའང་མི་དབང་ཆོས་གསུམ་ལ་རྗེ་བཙུན་པས་ཊཱིཀྐ་མཛད་ལ། བྱིན་རླབས་བྱེད་ཚུལ་ནི་བླ་མ་བདག་བསྐྱེད་བུམ་བཟླས་སྔོན་དུ་སོང་ནས། ཆོས་འབྱུང་བསྣོལ་མར་བྃ་དང་ཟུར་ལ་གོ་ཆའི་སྔགས་བྲིས་པའི་སྟེང་དུ་བདུད་རྩི་བྱིན་རླབས་ཅན་སིནྡྷུ་རའི་ཆོས་འབྱུང་བསྣོལ་མར་བྃ་དང་གཙོ་བོའི་སྔགས་རྣམས་བྲིས་ལ་དེར་རྗེ་བཙུན་མ་བསྐྱེད། མཆོད་བསྟོད་སོགས་བྱ། བྱིན་རླབས་བདག་འཇུག་ཏུ་བླངས་ལ།
སློབ་མ་བོས་ལ་ཡོན་དང༌། སངས་རྒྱས་ཐམས་ཅད་འདུས་པའི་སྐུ། ། དཔལ་ལྡན་བླ་མའི་ཞབས་ལ་འདུད། ། དཔལ་ལྡན་རྡོ་རྗེ་རྣལ་འབྱོར་མས། ། བདག་ལ་བྱིན་གྱིས་བརླབ་ཏུ་གསོལ། ། ཅེས་ལན་གསུམ་དང་རྒྱུན་བཤགས། གདོང་རས། ཁཎྜ་རོ་ཧི་དང་བུམ་ཆུས་བསང༌། དྲིས་ལན་སེམས་བསྐྱེད། དམ་ཚིག་ཛཿཧཱུྃ་གིས་ནང་དུ་གཞུག
ཡེ་ཤེས་དབབ་པའི་ཡོན། གསོལ་བ་གདབ་པ། དེ་ནས་རྐང་པའི་འོག་ཏུ་ཡྃ་ལས་རླུང་གི་དཀྱིལ་འཁོར་གཞུའི་དབྱིབས་ཅན། རྐང་མཐིལ་དུ་ཛྷཻཾ་སུམ་མདོར་མེ་གྲུ་གསུམ་བསམ། དེ་ནས་རླུང་དེས་ཛྷཻཾ་བསྐུལ་ཏེ་བརླ་རྩར་ཞུགས། སུམ་མདོའི་མེ་དང་བསྡོངས་ནས་ལུས་བདེ་དྲོད་འོད་ཀྱི་རང་བཞིན་སྦྱངས་པར་བསམས་ལ། ཨོཾ་ཡོ་ག་ཤུདྡྷ་སོགས་དང་སརྦ་དྷརྨཱཿཤུདྡྷོ་སོགས་བརྗོད་དེ། བདེ་སྟོང་གི་ངང་ལ་ཞལ་གཉིས་མར་བསྐྱེད། གོ་ཆ་དགོད། ཕཻཾ་སྒྲས་སིནྡྷུ་ར་དང་རང་བཞིན་གྱི་གནས་ནས་སངས་རྒྱས་དང་བྱང་ཆུབ་སེམས་དཔའ་སྤྱན་དྲངས་ལ་བསྟིམ།
ཡང་དེའི་སྙིང་གར་ཆོས་འབྱུང་བསྣོལ་མ་ལ་བྃ་བསམ། དེ་ལས་འོད་འཕྲོས་པས་དབུ་མར་ཞུགས། སྤྱི་བོའི་སྟེང་ནས་འོད་ཟེར་འཕྲོས། སངས་རྒྱས་བྱང་སེམས་རྣམས་འོད་དུ་ཞུ་ནས་སྙིང་གར་ཐིམ་པས། བདེ་སྟོང་གི་ལྟ་བ་ལ་སེམས་ཐིམ་པར་བསམ། བླ་མས་ཌཱ་དྲིལ་དང་དབབ། ཡང་ཆོས་འབྱུང་དེ་ལྟེ་བར་འཁོར་ཞིང་བབས་པའི་འོད་ཟེར་དེ་གཡས་རོ་མར་སོང་སྟེ། གཡས་ཕག་ཞལ་གྱི་སྨིན་མཚམས་སུ་དགའ་བ་འཁྱིལ་པ་ཕོག་སྟེ་འཁོར་ཞིང་འོད་ཟེར་འབར་བས་བདེ་སྟོང་གི་ཉམས་སྐྱེས་པར་བསམ་པའི་ངང་ལས་སངས་རྒྱས་བྱང་སེམས་བསྟིམས་ལ། བླ་མས་སྔར་ལྟར་དབབ། ཡང་ཆོས་འབྱུང་མར་གསང་གནས་སུ་བབས་ཤིང་འཁོར་བས་བདེ་དྲོད་སྐྱེས་པའི་ངང་ལ་སངས་རྒྱས་བྱང་སེམས་བསྟིམས་ལ།
བླ་མས་སྔར་ལྟར་དབབ། དེ་ནས་ཏིཥྛས་བརྟན་ལ། མིག་རས་བསལ་ལ། བླ་མས་ཚོམ་བུ་སྐུའི་དཀྱིལ་འཁོར་དང༌། བདུད་རྩི་གསུང་གི་དཀྱིལ་འཁོར། སིནྡྷུ་ར་ཐུགས་ཀྱི་དཀྱིལ་འཁོར། ཞེས་དང༌། ལྷ་ངོ་བསྟན་ནོ། ། དེ་ནས་དབང་ལ་ཡོན་དང༌། བྱང་ཆུབ་རྡོ་རྗེ་སོགས་གསོལ་བ་གདབ།
སྔོན་ལྟར་ལྷར་གསལ། ཡི་གེ་གསུམ་གྱི་འོད་ཟེར་གྱིས་སངས་རྒྱས་བྱང་སེམས་སིནྡྷུ་རའི་དཀྱིལ་འཁོར་དང་རང་བཞིན་ནས་བསྟིམ། བླ་མས་བདེ་མཆོག་དྲུག་ཅུའི་དབང་ལྷ་སྤྱན་དྲངས་ལ། གསོལ་བ་གདབ། ཨོཾ་གསུམ་མས་བུམ་དབང་བསྐུར། ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན། ཡང་བདུད་རྩི་སྦྱིན། དེ་ནས་སིན་དཀྱིལ་ཞུ་ནས། དེའི་སྔགས་ཕྲེང་གི་རྡུལ་བླངས་ལ་སྲིན་ལག་གིས་ལྟེ་བར་བསྐུས་ནས་དྲོད་སྐྱེས་པར་བསམ། ཟུར་གྱི་དགའ་བ་འཁྱིལ་པའི་རྡུལ་སྨིན་མཚམས་སུ་བསྐུས་པས་སངས་རྒྱས་བྱང་སེམས་ཀྱི་དགའ་བཞིའི་རྟོགས་པ་ཐམས་ཅད་སྐྱེས་པར་བསམ།
ཡང་སིན་དཀྱིལ་ཟུར་ནས་གོ་ཆའི་སྔགས་རྡུལ་རྣམས་བླངས་ནས་སྤྱི་བོར་བསྐུས་པས་ཐམས་ཅད་སངས་རྒྱས་བྱང་སེམས་ཀྱི་གོ་ཆའི་སྔགས་ཀྱིས་ཁྱབ་པར་བསམ། དེ་ནས་རང་སེམས་བདེ་བ་ཆེན་པོའི་སྟོང་པར་བལྟས་ལ། འདི་ནི་རང་ཉིད་མཛེས་མ་སྟེ། ། སོགས་བརྗོད། དེ་ནས་གཙོ་བོས་སོགས་དང༌། ཡོན་དང༌། བདག་བྲན་སོགས་བརྗོད་ལ། རྗེས་ཀྱི་བྱ་བ་རྣམས་བྱའོ། ། འདིའི་བྱིན་རླབས་ཀྱི་བརྒྱུད་པ་ནི། རྡོ་རྗེ་འཆང༌།
རྡོ་རྗེ་རྣལ་འབྱོར་མ། ལྭ་བ་པ། ཨིནྡྲ་བྷུ་ཏི། ལྕམ་ལེགས་སྨིན། བིརྺ་པ། ཤ་བ་རི་པ། མཻ་ཏྲི་པ། རྒྱ་གར་ཕྱག་ན། བྷ་རེནྡྲ་རུ་ཙི། བལ་པོ་ཡེ་ཤེས་རྡོ་རྗེ།
ས་ཆེན་ཡབ་སྲས་གསུམ། ཆོས་རྗེ་ཁུ་དབོན་གཉིས། ཞང་དཀོན་མཆོག་དཔལ། བྲག་ཕུག་པ། བློ་གྲོས་བརྟན་པ། དཔལ་ལྡན་ཚུལ་ཁྲིམས། རྡོ་རྗེ་འཆང་ཀུན་དགའ་བཟང་པོ།། ༈ །ཨི་ནྡྲ་མཁའ་སྤྱོད་ཀྱི་སྒྲུབ་ཐབས་དང་བྱིན་རླབས་ཀྱི་ཆོ་ག་བཀླགས་ཆོག་ཏུ་བཀོད་པ་བཞུགས་སོ།། ༈ །པདྨ་མི་རོ་ཉི་མའི་དཀྱིལ་འཁོར་སྟེང༌། ། སྐྱེ་རྒུ་སྐྱབས་གཅིག་རྡོ་རྗེ་རྣལ་འབྱོར་མ། །
བདེན་གཉིས་དོན་མཚོན་ཞལ་ཟུང་ལྡན་པ་ཡིས། ། འགྲོ་ཀུན་འཁོར་བའི་འཇིགས་ལས་བསྐྱབ་ཏུ་གསོལ། ། འདིར་འཁོར་ལོ་བདེ་མཆོག་གི་དབང་དང་རྗེ་བཙུན་མའི་བྱིན་རླབས་ཐོབ་ཅིང་དམ་ཚིག་དང་སྡོམ་པར་ལྡན་པས་ཕག་མོ་ཞལ་གཉིས་མ་བསྒོམ་པའི་ཚུལ་ལ། སྐྱབས་སེམས་ཡིག་བརྒྱ་ཚད་མེད་བཞི་སྤྱི་ལྟར་བྱ། སྭ་བྷཱ་ཝ་སོགས་བརྗོད། གནས་ལུགས་ཀྱི་དོན་ལ་བློ་ཅུང་ཟད་བཞག སྟོང་པའི་ངང་ལས་སྐད་ཅིག་གིས་ཆོས་འབྱུང་དམར་པོ་གྲུ་གསུམ་པ་ཕྱི་རོལ་ཐམས་ཅད་མེ་རི་འབར་བ། དེའི་ལྟེ་བར་པདྨ་མི་རོ་ཉི་མའི་དཀྱིལ་འཁོར་གྱི་སྟེང་དུ་རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་གཉིས་ཀྱི་གཡས་དོན་དམ་པ་མཚོན་པའི་ཕག་ཞལ་ནག་པོ། གཡོན་ཀུན་རྫོབ་མཚོན་པའི་ཁྲོ་མོའི་ཞལ་དམར་པོ་ཅུང་ཟད་ཐུར་དུ་གཟིགས་པ། ཞལ་གཉིས་ཀའང་སྤྱན་གསུམ་གསུམ་དང་ལྡན་པ།
དབུ་སྐྲ་སིལ་བུ་ཐུར་དུ་གྲོལ་བ། ཕྱག་གཡས་གྲི་གུག་འཕྱར་བ། གཡོན་པས་ཐོད་པ་ཁྲག་གིས་གང་བ་ཐུགས་ཀར་འཛིན་པ། གྲུ་མོ་གཡོན་པ་ན་ཐབས་མཚོན་པའི་ཁ་ཊྭཱཾ་ག་བསྣམས་པ། སྐུ་གཅེར་བུ་ལ་རུས་པའི་རྒྱན་ལྔ་དང་ལྡན་པ། རིགས་ལྔའི་རང་བཞིན་གྱི་ཐོད་པ་སྐམ་པོ་ལྔས་དབུ་བརྒྱན་པ། ཞབས་གཡོན་པའི་བརླ་ལ་གཡས་པའི་སོར་མོ་གཏད་པའི་ཕྱེད་ཀྲུང་གི་ཚུལ། ཞབས་གཡོན་པའི་མཐིལ་ཉི་མའི་སྟེང་དུ་བཙུགས་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པ། དེའི་ལྟེ་བར་ཨོཾ་བྃ་དམར་མོ་རྡོ་རྗེ་ཕག་མོ་ཞེས་སོགས་ཀྱི་གོ་ཆ་དཀྱུས་བཞིན།
རང་གི་སྙིང་གའི་ཧཱུྃ་ལས་འོད་ཟེར་འཕྲོས། འབར་བའི་ཕྱག་རྒྱ་ཕཻཾ་གྱི་སྒྲ་དང་བཅས་པས་ཡེ་ཤེས་པ་སྤྱན་དྲངས། ཨོཾ་བཛྲ་ཡོ་གི་ནཱི་ས་པ་རི་ཝཱ་ར་ཨརྒྷཾ་སོགས་ཀྱིས་མཆོད། ཛཿཧཱུྃ་བཾ་ཧོཿ ཞེས་བརྗོད་པས་བདག་གི་ལུས་ལ་བསྟིམ། ཡང་འབར་བའི་ཕྱག་རྒྱ་དང་ཕཻཾ་ཞེས་བརྗོད་པས་དབང་བསྐུར་གྱི་ལྷ་འཁོར་ལོ་བདེ་མཆོག་གི་ལྷ་ཚོགས་སྤྱན་དྲངས། བདག་ལ་དབང་བསྐུར་བ་སྩལ་དུ་གསོལ། ཞེས་གསོལ་བ་བཏབ་པས་ལྷ་རྣམས་ཀྱིས་ཡེ་ཤེས་ཀྱི་བདུད་རྩིས་བདག་གི་སྤྱི་བོ་ནས་དབང་བསྐུར་ཏེ་ལུས་གང༌། སྒོ་གསུམ་གྱི་དྲི་མ་སྦྱངས། ཆུ་ལྷག་མ་ཡར་ལུད་པ་ལས་སྤྱི་བོའི་སྟེང་དུ་མི་བསྐྱོད་པས་དབུ་བརྒྱན།
མཚན་སྔགས་ཀྱི་མཐར་ཨརྒྷཾ་ལ་སོགས་པས་ཕྱི་མཆོད་དང༌། ཨོཾ་ཨཱཿཧཱུྃ་གིས་ནང་མཆོད་ཕུལ། དེ་ནས་སྤྲོ་ན་རྗེ་བཙུན་རིན་པོ་ཆེས་མཛད་པའི་སྒྲུབ་ཐབས་ནས་འབྱུང་བ་བཞིན་རྫོགས་རིམ་ཀྱང་བསྒོམ། བཟླས་པ་ནི་སྙིང་གར་ཉི་མའི་སྟེང་དུ་བྃ་ཡིག་གི་མཐར་སྔགས་ཕྲེང་གིས་བསྐོར་བ་ལས་འོད་ཟེར་སྤྲོ་བསྡུ་དང༌། ལྷའི་རྣམ་པ་ལ་དམིགས་པ་གཏད་པའི་སྒོ་ནས་ཨོཾ་གསུམ་མ་ཅི་ནུས་བཟླ། མཐར་རྗེ་བཙུན་རྡོ་རྗེ་རྣལ་འབྱོར་མས་བདག་དང་སེམས་ཅན་ཐམས་ཅད་ཀྱི་རྒྱུད་བྱིན་གྱིས་བརླབ་ཏུ་གསོལ། ཞེས་དང་ཡིག་བརྒྱ་བརྗོད། དགེ་བ་འདི་ཡིས་མྱུར་དུ་སོགས་ཀྱིས་བསྔོ་བ་བྱ། བྱིན་རླབས་བྱ་བའི་ཚུལ་ནི། ཚེས་བཅུ་གཉིས་གང་ཡང་རུང་བ་ལ།
གནས་དབེན་པར་རྡུལ་ཚོན་དམར་པོས་ཆོས་འབྱུང་གྲུ་གསུམ་ཉིས་བརྩེགས་བྲིས། རྩིབས་དྲུག་ལ་རྡུལ་ཚོན་དཀར་པོས་ཤར་རྩིབས་ནས་བཟུང་སྟེ། ཨོཾ་བྃ། ཧྃ་ཡོཾ། ཧྲིཾ་མོཾ། ཧྲིཾ་ཧྲིཾ། ཧཱུྃ་ཧཱུྃ། ཕཊ་ཕཊ། ཅེས་པ་རྣམས་ཡིག་མགོ་ཕྱིར་བསྟན་ལ་བྲི། དེའི་དབུས་སུ་བྃ་བྲི།
དེའི་ཁར་མཉྩིའི་སྟེང་ཀ་པཱ་ལའི་ནང་དུ་ཆང་ལ་བདུད་རྩི་རིལ་བུ་སྦྱར་བས་བཀང་བ་དཔྲལ་བ་རང་ལ་བསྟན་པ་བཞག དེའི་སྟེང་མཎྜལ་གྱི་སྟེང་སིནྡྷུ་རའི་ཆོས་འབྱུང་ཉིས་བརྩེགས་དེའི་དབུས་སུ་བྃ་གྱི་མཐར་ཆོས་འབྱུང་ཉིས་བརྩེགས་བྲིས་ལ། ཟུར་བཞིར་དགའ་བ་འཁྱིལ་བ་བྲིས་པ་རེ་བཞག དེའི་མདུན་ནམ་ཁོར་ཡུག་ཏུ་ཆུ་གཉིས་སྔོན་འགྲོའི་ཉེར་སྤྱོད་ལྔ་དང༌། གཏོར་མ་གཉིས་སམ་གསུམ་བཤམས། བུམ་པ་དྲི་བཟང་དུང་ཆོས་གཟུངས་རྡོར་དང་བཅས་པ་དང༌། འོག་ཏུ་སློབ་མར་དགོས་པའི་མིག་དར་མེ་ཏོག་སོགས་དང༌། རང་གི་མདུན་དུ་ནང་མཆོད་རྡོར་དྲིལ་བཞག དེ་ནས་སློབ་དཔོན་གདན་ལ་འདུག་ལ་སྐྱབས་འགྲོ་ནས་བཟླས་པའི་བར་མངོན་རྟོགས་དཀྱུས་བཞིན་བསྒོམ། དེ་ནས་རང་གི་མདུན་གྱི་ནང་མཆོད་དང༌།
སིནྡྷུ་རའི་འོག་ཐོད་ཆང་ལ་དམིགས་ཏེ། བསང་སྦྱང༌། སྟོང་པའི་ངང་ལས་བདུད་རྩི་བྱིན་རླབས་རྒྱས་པའམ་བསྡུ་ན། ཨོཾ་ཨཱཿཧཱུྃ་ཧ་ཧོ་ཧྲཱིཿལན་གསུམ་གྱིས་བྱིན་བརླབ། སིནྡྷུ་རའི་དཀྱིལ་འཁོར་དང་རྡུལ་ཚོན་ལ་དམིགས་ཏེ། སུམ་བྷས་བསང༌། སྭ་བྷཱ་ཝས་སྦྱང༌། སྟོང་པའི་ངང་ལས་ཆོས་འབྱུང་དམར་པོ་གྲུ་གསུམ་ཉིས་བརྩེགས་མཐའ་མེ་རི་འབར་བ་དང་བཅས་པའི་དབུས་སུ་རྣལ་འབྱོར་མ་མངོན་རྟོགས་བཞིན་བསྐྱེད། དེ་ལ་གོ་ཆ་དགོད། ཡེ་ཤེས་པ་གཞུག་པ།
དབང་ལྷ་སྤྱན་དྲངས་ནས་དབང་བསྐུར་ཞིང་མི་བསྐྱོད་པས་དབུ་བརྒྱན་པ་རྣམས་མངོན་རྟོགས་བཞིན་དང༌། མཆོད་པ་བསང་སྦྱང་བྱིན་གྱིས་བརླབས་ལ། ཨོཾ་བཛྲ་ཡོ་གི་ནཱི་ས་པ་རི་ཝཱ་རའི་མཐར་ཨརྒྷཾ་སོགས་སོ་སོར་སྦྱོར་ནས་རོལ་མོའི་བར་གྱིས་མཆོད། ཨོཾ་ཨཱཿཧཱུྃ་གིས་ནང་མཆོད་བྱིན་རླབས་དྲན་པར་བྱས་ལ། དྲིན་ཆེན་རྩ་བའི་བླ་མ་དང་བརྒྱུད་པར་བཅས་པའི་བླ་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། ཡི་དམ་གྱི་ལྷ་རྗེ་བཙུན་རྡོ་རྗེ་རྣལ་འབྱོར་མའི་ཞལ་དུ༴ ཆོས་སྐྱོང་བའི་སྲུང་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། རིགས་དྲུག་གི་སེམས་ཅན་ལ་སྦྱིན། ཡུམ་གྱི་རྐང་བརྒྱད་ཀྱིས་བསྟོད། བསྡུ་ན།
དཔལ་ལྡན་རྡོ་རྗེ་མཁའ་འགྲོ་མ། ། མཁའ་འགྲོ་མ་ཡི་འཁོར་ལོས་སྒྱུར། ། ཡེ་ཤེས་ལྔ་དང་སྐུ་གསུམ་བརྙེས། ། འགྲོ་བ་སྐྱོབས་ལ་ཕྱག་འཚལ་ལོ། ། ཞེས་པས་བསྟོད། དེ་ནས་བུམ་པ་བསང་སྦྱང༌། སྟོང་པའི་ངང་ལས་བྷྲཱུྃ་ལས་རིན་པོ་ཆེའི་བུམ་པ་དཀྱུས་བཞིན་བསྐྱེད་ལ། དེའི་དབུས་སུ་ཇི་སྐད་བཤད་པའི་གདན་གྱི་སྟེང་དུ་བྃ་ལས་རྡོ་རྗེ་ཕག་མོ་ཞལ་གཉིས་མ་ཡན་ལག་བཞི་རྫོགས་སུ་བསྐྱེད། དེ་ལ་ཕྱི་མཆོད་ནང་མཆོད་དང༌། བསྟོད་པས་བསྟོད་ལ་གཟུངས་ཐག་ནས་བཟུང་ལ་ཨོཾ་གསུམ་མ་བཟླས་པས།
སྔགས་ཀྱི་འོད་ཟེར་བདག་གི་ཞལ་ནས་འཕྲོས་ཏེ་གཟུངས་ཐག་ལ་འཁྲིལ་ནས་བུམ་ནང་དུ་སོང་བས་རྣལ་འབྱོར་མའི་སྐུ་ལ་ཕོག་པས་སྐུ་ལས་བདུད་རྩིའི་རྒྱུན་བྱུང་སྟེ་བུམ་པའི་ནང་དུ་བདུད་རྩིའི་ཆུ་རྒྱུན་གྱིས་མེར་གང་བར་བསམ་ཞིང་ཨོཾ་གསུམ་མ་བརྒྱ་རྩ་བཟླས། སླར་མཆོད་བསྟོད་བྱས་ལ། དུང་ཆོས་ཀྱི་ཆུ་བུམ་ནང་དུ་བླུགས་པས་རྗེ་བཙུན་མ་འོད་དུ་ཞུ་བ་བདུད་རྩིའི་ཆུ་དང་དབྱེར་མེད་དུ་གྱུར། དེ་ནས་གཏོར་མ་བྱིན་གྱིས་བརླབས་ལ་ཨོཾ་གསུམ་མའི་མཐར་ཨི་དཾ་བ་ལིཾ་ཏ་ཁ་ཁ་སོགས་ལན་གསུམ་གྱིས་གཏོར་མ་དང་པོ་རྣལ་འབྱོར་མ་ལ་ཕུལ། མཚན་སྔགས་སྔོན་དུ་འགྲོ་བའི་ཕྱི་མཆོད་དང་ནང་མཆོད་དང༌། དཔལ་ལྡན་རྡོ་རྗེ་མཁའ་འགྲོ་སོགས་ཀྱིས་བསྟོད། རྗེ་བཙུན་རྡོ་རྗེ་རྣལ་འབྱོར་མས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་དངོས་གྲུབ་མ་ལུས་པ་སྩལ་དུ་གསོལ། དེ་ནས་གཏོར་མ་གཞན་ལ་དམིགས་ནས་ཆོས་སྐྱོང་གཏོར་མ་བསྔོ་བ་རིམ་པ་བཞིན་དུ་བྱ་བའམ་ཡང་ན་མཁའ་འགྲོ་སྤྱི་གཏོར་དཀྱུས་བཞིན་གྱིས་ཆོག འདིར་སློབ་དཔོན་གྱིས་བདག་འཇུག་ལེན་པ་མ་གསུངས་པས་མ་བྱས་ཀྱང་འགལ་བ་མེད། སྤྲོ་ན་མཎྜལ་གསོལ་གདབ་ནས་བཟུང༌།
གཙོ་བོས་ཇི་ལྟར་གྱི་བར་འོག་ནས་འབྱུང་བ་བཞིན་བླང༌། དེ་ནས་སློབ་མ་བོས་ལ། སེམས་ཅན་ཐམས་ཅད་ཀྱི་དོན་དུ་ཞེས་པ་ནས། བྱིན་རླབས་ཀྱི་བཀའ་ཞུ་སྙམ་པའི་བསམ་པ་སེམས་བསྐྱེད་དུ་གཞུག གང་གསན་པར་བྱ་བའི་ཆོས་ནི་རྗེ་བཙུན་ས་སྐྱ་པ་ལ་བཀའ་བབས་པའི་དམར་མོ་སྐོར་གསུམ་གྱི་ནང་ནས་ཨིནྡྲ་མཁའ་སྤྱོད་ཀྱི་བྱིན་རླབས་ཡིན། དེ་ལ་སྔོན་འགྲོ་སློབ་དཔོན་གྱི་བྱ་བ་བདག་མདུན་བུམ་གསུམ་གྱི་རིམ་པ་རྣམས་བསྒྲུབས་ཟིན། ད་ཁྱེད་རང་རྣམས་ཀྱི་ངོ་སྐལ་དུ་གྱུར་པ་ལ། སློབ་དཔོན་རྗེ་བཙུན་མར་གསལ་བ་ལ་བྱིན་རླབས་ཀྱི་བཀའ་ཞུ་བའི་ཡོན་དུ་མཎྜ་འབུལ་དུ་གཞུག ཨཱ་ཁཾ་ཝཱི་ར་ཧཱུྃ་གིས་མེ་ཏོག་གི་ཕྲེང་བ་གཏད་ལ། བླ་མ་ཡི་དམ་གྱི་ལྷ་ལ་གསོལ་བ་གདབ་པ་འདི་གསུང་བར་ཞུ།
སངས་རྒྱས་ཀུན་གྱི་རང་བཞིན་སྐུ། ། སློབ་དཔོན་ལ་ནི་བདག་སྐྱབས་མཆི། ། དཔལ་ལྡན་རྡོ་རྗེ་རྣལ་འབྱོར་མས། ། བདག་ལ་བྱིན་གྱིས་བརླབ་ཏུ་གསོལ། ། ལན་གསུམ། དེ་ནས། སྡིག་པ་བཤགས་པ་ནས་སྐྱབས་སུ་འགྲོ་བ་དང་སེམས་བསྐྱེད་པའི་དམིགས་པ་བརྡ་སྤྲད་ལ། དཀོན་མཆོག་གསུམ་ལ་བདག་སྐྱབས་མཆི། ། སོགས་ཀྱི་རྒྱུན་བཤགས་ལན་གསུམ། ད་ཁྱེད་རང་རྣམས་ཐུགས་འདུན་པ་མ་ཡེངས་པར་འདི་ལ་སྙན་གཏད་པར་ཞུ།
རྟོག་པས་གཡོགས་པའི་སེམས་ཀྱིས་ནི། ། ལེགས་པའི་སངས་རྒྱས་ཕྱིར་བཟློག་ལྟར། ། དད་པའི་ཆུ་ཡིས་བཀྲུས་པའི་སེམས། ། ཕན་པའི་སེམས་ཀྱིས་འདིར་འཇུག་བྱ། ། དད་པ་མེད་པའི་སེམས་ཅན་ལ། ། དཀར་པོའི་ཆོས་རྣམས་མི་འབྱུང་སྟེ། ། ཇི་ལྟར་ས་བོན་འཚིག་པ་ལ། ། མྱུ་གུ་སྔོན་པོ་སྐྱེ་མི་སྲིད། ། ཅེས་གསུངས་ཏེ་དེའི་དོན་ཡང་རྣམ་པར་རྟོག་པ་ཐམས་ཅད་སྤངས་ལ། བླ་མ་དང་ལྷ་ལ་དད་གུས་དྲག་པོ་བསྐྱེད་ཅིང་ཆོས་ཉམས་སུ་ལེན་པའི་སྤྲོ་བ་དུང་པ་རེ་སྐྱེད་པར་ཞུ།
ཀུ་ཤས་བུམ་ཆུ་ནས་གཏོར་ལ། སུམྦྷ་བརྗོད། ཨཱ་ཁཾ་ཝཱི་ར་ཧཱུྃ་གིས་མིག་དར་བཅིང༌། ལག་པ་གཡོན་པས་ཁུ་ཚུར་གྱི་སེ་གོལ་ཕྱོགས་བཞིར་གཏོགས་ཤིང་སུམྦྷ་བརྗོད་པས་བསྲུང་བ་བྱ། སློབ་དཔོན་གྱི་ལག་གི་རྡོ་རྗེ་ལ་འཇུས་ནས་དཀྱིལ་འཁོར་དུ་གཞུག་པའི་མོས་པ་མཛོད། ཛཿཧཱུྃ་བཾ་ཧོཿབརྗོད། གུ་གུལ་གྱི་དུད་པས་བསྐོར་ཞིང༌། ཡེ་ཤེས་དབབ་པའི་སླད་དུ་ཐུགས་འདུན་འདི་བཞིན་གནང་བར་ཞུ། ཨོཾ་སྭ་བྷཱ་ཝ་སོགས་དང༌། ཨོཾ་བཛྲ་ཤུདྡྷཿསརྦ་དྷརྨཱཿབཛྲ་ཤུདྡྷོ྅ཧཾ།
ཨོཾ་ཡོ་ག་ཤུདྡྷཿསརྦ་དྷརྨཱཿཡོ་ག་ཤུདྡྷོ྅ཧཾ། ཞེས་བརྗོད་པས་ཁྱེད་རང་རྣམས་ཀྱི་ལུས་སྣང་སྟོང་སྒྱུ་མ་ལྟ་བུ་དེ་ཡང་མི་དམིགས་པར་བསྒོམ། དེའི་ངང་ལས་སྐད་ཅིག་གིས་ཆོས་འབྱུང་ཉིས་བརྩེགས་མེ་རི་འབར་བའི་ལྟེ་བར་པདྨ་མི་རོ་ཉི་མའི་གདན་གྱི་སྟེང་དུ་ཁྱེད་རང་རྣམས་རྗེ་བཙུན་མ་སྐུ་མདོག་དམར་མོ་ཞེས་པ་ནས། མེ་འབར་བའི་དབུས་ན་བཞུགས་པ་ཞེས་པའི་བར་མངོན་རྟོགས་བཞིན་བསྐྱེད་པའམ། ལྟེ་བར་ཆོས་འབྱུང་ཉིས་བརྩེགས་ཀྱི་དབུས་སུ་བྃ་ཡིག་སྔགས་ཕྲེང་གིས་བསྐོར་བ། ཟུར་བཞིར་དགའ་བ་འཁྱིལ་པ་གསལ་གདབ། བྃ་དེ་ལས་འོད་ཟེར་འཕྲོས་པས་གཡས་རོ་མ་ནས་ཡར་སོང༌། འོད་ཟེར་ཕྱོགས་བཅུར་འཕྲོས་པས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྤྱན་དྲངས། ཁྱེད་རང་རྣམས་ཀྱི་སྤྱི་བོ་ནས་ཐིམ། སྤྱི་གཙུག་གི་ཧཾ་ལས་བདུད་རྩིའི་རྒྱུན་དབུ་མ་ནས་བྱུང་ནས་ལྟེ་བར་བབས་པ་ལ་ཐུགས་གཏད་པས་དྲོད་སྐྱེས།
ཡང་ལྟེ་བ་ནས་འོད་ཟེར་འཕྲོས། གཡས་རོ་མ་ནས་སོང་སྟེ་ཞལ་གཡས་པའི་ཕག་གདོང་གི་གཡུང་དྲུང་འཁྱིལ་པ་ལ་ཕོག་སྟེ། དེ་གཡོན་དུ་མྱུར་དུ་འཁོར་བ་ལ་དམིགས་པ་གཏད་པར་ཞུ། མི་རྟོག་པ་སྐྱེས། ཡང་ལྟེ་བའི་འཁོར་ལོ་དེ་གསང་གནས་སུ་ཕབ་སྟེ་མྱུར་དུ་འཁོར་བ་ལ་སེམས་གཏད་པར་ཞུ། བདེ་བ་སྐྱེས། དེ་ལྟར་ན་བདེ་བ་མི་རྟོག་པའི་ངང་ལ་ཅུང་ཞིག་འཇོག་པར་ཞུ། དྲིལ་བུའི་སྒྲ་ཆུང་བ་དཀྲོལ་ལ། ཨོཾ་གསུམ་མ་བརྗོད། དེ་ལྟར་ཡེ་ཤེས་ཕབ་པས་ལུས་ཀྱི་བ་སྤུ་ལྡང་བ་ལ་སོགས་པའམ།
ངག་ཏུ་སྔགས་བརྗོད་པའམ། སེམས་ལ་མི་རྟོག་པ་སྐྱེ་བ་ལ་སོགས་པ་ཅི་རིགས་པ་འབྱུང་བར་འགྱུར། དེ་བརྟན་པར་བྱ་བའི་ཕྱིར་སྤྱི་བོར་རྡོ་རྗེ་རྒྱ་གྲམ་བཞག་ལ། ཨོཾ་ཏིཥྛ་བཛྲ་ཡེ་ཤེས་བརྟན་པར་གྱུར་ཅིག ཅེས་བརྗོད། སྔར་གྱི་མེ་ཏོག་དེ་ཉིད་རྗེ་བཙུན་མར་ཕུལ་ལ་ཨོཾ་པྲ་ཏཱིཙྪ་བཛྲ་ཧོཿབརྗོད་དུ་འཇུག སླར་མེ་ཏོག་སྔགས་ཀྱི་ཕྲེང་བར་བསྒྱུར་ཏེ་སྤྱི་གཙུག་ཏུ་བཞག་ལ། ཨོཾ་པྲ་ཏི་གྲྀཧྣ་བཛྲ་སོགས་བརྗོད། རྣལ་འབྱོར་མ་དཔལ་དེང་ཁྱོད་ཀྱི། ། ཞེས་སོགས་དང་བཅས་པས་མིག་དར་བསལ་ལ་ལྷ་ངོ་བསྟན།
དེ་ཡན་ཆད་ཀྱིས་འཇུག་པའི་ཆོས་སོང༌། དངོས་གཞིའི་སླད་དུ་མཎྜལ། བྱང་ཆུབ་རྡོ་རྗེ་སོགས་ཀྱིས་གསོལ་གདབ་ལན་གསུམ། ཁྱེད་རང་རྣམས་ཐུགས་འདུན་འདི་བཞིན་དུ་གནང་བར་ཞུ། རྗེ་བཙུན་མའི་མདུན་ངོས་སུ་དབང་སྟེགས་ཆོས་འབྱུང་དམར་པོ་ཉིས་བརྩེགས་ཀྱི་ལྟེ་བར་པད་ཉིའི་སྟེང་དུ་ཁྱེད་རང་རྗེ་བཙུན་མར་གསལ་བའི་སྤྱི་བོར་གདུགས། གཡས་གཡོན་དུ་རྒྱལ་མཚན་བ་དན། ཁོར་ཡུག་ཏུ་མཆོད་པའི་ཕྲེང་བས་བསྐོར་བ་དང་བཅས་ཏེ་བཞུགས་པའི་མོས་པ་གནང༌། སློབ་དཔོན་རྗེ་བཙུན་མར་གསལ་བའི་ཐུགས་ཀ་ནས་འོད་ཟེར་འཕྲོས། དབང་གི་ལྷ་སྤྱན་དྲངས། ཕྱག་ཏུ་བུམ་པ་ཐོགས་ནས་དབང་བསྐུར་བར་བསམ་ཞིང༌།
སྤྱི་བོར་བུམ་པ་བཞག་ལ། ཇི་ལྟར་བལྟམས་པ་ནས། ས་མ་ཡ་ཤྲཱི་ཡེ་ཧཱུྃ་གི་བར་བརྗོད། བུམ་ཆུ་སྦྱིན། དེ་ལྟར་དབང་བསྐུར་བས་ལུས་ཐམས་ཅད་བྱང་ཆུབ་སེམས་ཀྱི་ཆུས་གང༌། དྲི་མ་དག ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུ་བརྒྱན་པའི་མོས་པ་གནང༌། སློབ་དཔོན་གྱི་ཐུགས་ཀའི་བྃ་ཡིག་ལས་སྔགས་ཀྱི་ཕྲེང་བ་ཆད། ཞལ་ནས་ཐོན། ཁྱེད་རང་གི་ཁར་ཞུགས།
སྙིང་གའི་བྃ་ཡིག་ལ་གཡོན་སྐོར་དུ་འཁོད་པར་བསམས་ལ། འདིའི་རྗེས་ཟློས་གསུང་བར་ཞུ། ཨོཾ་གསུམ་མ་ལན་གསུམ། སློབ་མས་མེ་ཏོག་འཐོར་ཞིང༌། བཅོམ་ལྡན་བདག་ལ་སོགས་དང༌། སློབ་དཔོན་གྱིས། བཅོམ་ལྡན་འདི་ལ་སོགས་བྱ། དེས་བུམ་པའི་དབང་ཐོབ་པ་ཡིན་ནོ། ། ཞེས་ངོ་སྤྲད། དེ་ནས་སིནྡྷུ་རའི་ཐོད་ཆང་བླངས་ལ།
ཨོཾ་ཨཱཿཧཱུྃ་ཞེས་བརྗོད་ཅིང་སློབ་མ་ལ་བདུད་རྩི་རེ་སྦྱིན། སློབ་དཔོན་གྱིས་ཨོཾ་གསུམ་མ་བཟླས། དེས་གསང་དབང་ཐོབ་པ་ཡིན་ནོ། ། ཞེས་ངོ་སྤྲད། དེ་ནས་ཡང་སིནྡྷུ་རའི་དཀྱིལ་འཁོར་གྱི་སྔགས་ཕྲེང་རྣམས་སློབ་དཔོན་གྱི་སྲིན་ལག་གཡོན་པས་བླངས་ལ་སློབ་མའི་སྲིན་ལག་གཡོན་པར་བསྐུས་ལ་རང་རང་གི་ལྟེ་བར་བྱུག་ཏུ་གཞུག ཆུང་བ་ཡིན། སློབ་དཔོན་གྱིས་ཨོཾ་གསུམ་མ་ཚར་གཅིག་བཟླ། དེ་ནས་སིནྡྷུ་རའི་སྔགས་ཕྲེང་རྣམས་ལྟེ་བར་ཐིམ་པར་མོས་པ་མཛོད། ཡང་དགའ་བ་འཁྱིལ་པའི་སིནྡྷུ་ར་རྣམས་བླངས་ལ་ཨོཾ་གསུམ་མ་བཟླ་ཞིང་དཔྲལ་བར་བྱུགས་པས་དགའ་བ་འཁྱིལ་པ་རྣམས་སྨིན་མཚམས་སུ་ཐིམ་པར་བསམ། ཡང་འོག་གི་གོ་ཆའི་རྡུལ་ཚོན་རྣམས་བླངས་ལ།
གོ་ཆའི་སྔགས་རྣམས་བཟླ་ཞིང་སྤྱི་གཙུག་ཏུ་བྱུག གོ་ཆའི་སྔགས་རྣམས་སྤྱི་གཙུག་ཏུ་ཐིམ་པར་མོས་པ་མཛོད། དེས་ཤེས་རབ་ཡེ་ཤེས་ཀྱི་དབང་ཐོབ་པ་ཡིན་ནོ། ། ཞེས་ངོ་སྤྲད། དབང་བཞི་པ་འདི་ལ་གསན་པས་ཁྱབ་པར་གདའ་སྟེ། དངོས་པོ་མེད་པའི་ཆོས་ཉིད་ཆོས། ། ནམ་མཁའ་ལྟ་བུར་དྲི་མེད་པར། ། སྟོང་པའི་ཡེ་ཤེས་རྡོ་རྗེ་ཡིས། ། སྟོང་པ་ཉིད་དུ་རྣམ་པར་བསྒོམ། ། ཞེས་གསུངས་ཏེ་དེའི་དོན་ཡེ་གདོད་མ་ནས་དངོས་པོ་དང་དངོས་པོ་མེད་པ་ལ་སོགས་པའི་སྤྲོས་པའི་མཐའ་ཐམས་ཅད་དང་བྲལ་བ་ནམ་མཁའ་ལྟ་བུ་སྐྱེ་འགག་མཐའ་དབུས་དང་བྲལ་བ་དེའི་ངང་དུ་ཅུང་ཞིག་འཇོག་པར་ཞུ།
དེ་ནི་དབང་བཞི་པ་ཡིན་ནོ། ། ཞེས་ངོ་སྤྲད། དེའི་གནས་སྐབས་སུ་ཐོབ་པའི་དམ་ཚིག་དང་སྡོམ་པ་སྲུང་སྡོམ་བགྱི་སྙམ་པས། གཙོ་བོས་ཇི་ལྟར་སོགས་དང༌། མཎྜལ་སོགས་འདྲ། སླར་སློབ་དཔོན་གྱིས་མདུན་བསྐྱེད་ཀྱི་དཀྱིལ་འཁོར་ལ་ཕྱི་ནང་གི་མཆོད་པ་དང༌། བསྟོད་པ་བྱ། འདོད་པའི་དོན་ལ་གསོལ་བ་གདབ། ཡིག་བརྒྱ་བརྗོད་ཅིང་ནོངས་པ་བཟོད་པར་གསོལ། ཡེ་ཤེས་པ་གཤེགས།
དམ་ཚིག་པ་བདག་ལ་བསྡུ། བསྔོ་བ་དང་ཤིས་བརྗོད་ཀྱི་ཕྲེང་བས་མཐའ་བརྒྱན་པར་བྱའོ། ། དེ་ལྟར་ཨིནྡྲ་མཁའ་སྤྱོད་ཀྱི་སྒྲུབ་ཐབས་དང་བྱིན་རླབས་ཀྱི་ཆོ་ག་ཟུང་དུ་འབྲེལ་བ་འདི་ནི་ཕྱག་ལེན་གྱི་བཀའ་མི་ནུབ་པར་བྱ་བའི་ཕྱིར་རྗེ་བཙུན་རིན་པོ་ཆེས་མཛད་པའི་སྒྲུབ་ཐབས་དང་ཕག་མོའི་ལས་བཅུའི་ནང་གི་བྱིན་རླབས་ཀྱི་ཆོ་ག་གཞིར་བཞག་ལ། ཚར་ཆེན་ཆོས་ཀྱི་རྒྱལ་པོ་ཡབ་སྲས་ཀྱི་གསུང་གི་ཟིན་ཐོས་བརྒྱན་ཏེ་དགེ་སློང་ངག་དབང་ཆོས་གྲགས་ཀྱིས་ཆུ་མོ་བྱའི་ལོ་ཟླ་བ་བདུན་པའི་ཡར་ཚེས་བརྒྱད་ཀྱི་ཉིན་སྤུ་དཀར་བླ་བྲང་རྫོང་དུ་བྲིས་པའི་ཡི་གེ་པ་ནི་ཆོས་གྲགས་བཟང་པོའོ། ། འདིས་ཀྱང་བསྟན་པ་དར་ཞིང་སྐྱེ་རྒུ་རྣམས་བདེ་ལེགས་སུ་གྱུར་ཅིག བརྒྱུད་པ་ནི། རྡོ་རྗེ་འཆང༌། རྡོ་རྗེ་ཕག་མོ། གྲུབ་ཆེན་ལྭ་བ་པ། རྒྱལ་ཆེན་ཨིནྡྲ་བྷཱ་ཏི།
ལྕམ་ལཀྵྨཱི་ཀ་ར། བྲམ་ཟེ་བིརྺ་པ། ཤ་བ་རི་པ། གྲུབ་ཆེན་མཻ་ཏྲི་པ། རྒྱ་གར་ཕྱག་ན། བལ་པོ་བྷ་རེནྡྲ་རུ་ཙི། བལ་པོ་ཡེ་ཤེས་རྡོ་རྗེ། ས་སྐྱ་པ་ཆེན་པོ། རྗེ་བཙུན་སྐུ་མཆེད། ཆོས་རྗེ་ཁུ་དབོན།
ཞང་དཀོན་མཆོག་དཔལ། གྲུབ་ཆེན་བྲག་ཕུག་པ། ཆོས་རྗེ་བླ་མ་དམ་པ། ཐེག་ཆེན་ཆོས་རྒྱལ། གུ་ཤྲི་པ་ནམ་མཁའ་བཟང་པོ། ཉི་ལྡེ་བ་ངག་དབང་གྲགས་པ། རྒྱ་གར་ཤེས་རབ་རྒྱལ་མཚན། བདག་ཆེན་རྡོ་རྗེ་འཆང༌། རྗེ་བཙུན་རྡོ་རིངས་པ་ཆེན་པོ། རྡོ་རྗེ་འཆང་ཚར་པ་ཆོས་རྗེ།
འཇམ་དབྱངས་མཁྱེན་བརྩེའི་དབང་ཕྱུག རྗེ་བླ་མ་དམ་པ་དབང་ཕྱུག་རབ་བརྟན། དེས་བདག་ལའོ།། ༈ ། ཨིནྡྲ་མཁའ་སྤྱོད་ཀྱི་བརྒྱུད་འདེབས་བཞུགས་སོ།། ༈ །ཨོཾ་སྭསྟི། དཔལ་མཆོག་དང་པོའི་སངས་རྒྱས་རྡོ་རྗེ་འཆང༌། ། དཔའ་མོ་མཁའ་སྤྱོད་ཞིང་གཙོ་རྣལ་འབྱོར་མ། ། དཔལ་ལྡན་གྲུབ་པའི་དབང་ཕྱུག་ལྭ་བ་པར། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། རྒྱལ་རིགས་གྲུབ་བརྙེས་ཨིནྡྲ་བྷཱུ་ཏིའི་ཞབས། །
རྒྱལ་ཡུམ་གཙོ་མོ་ལ་ཀྵྨཱིཾ་ཀ་ར་དང༌། ། བྲམ་ཟེའི་རིགས་འཁྲུངས་གྲུབ་ཆེན་བིརྺ་པར། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། བརྟུལ་ཞུགས་གྲུབ་པ་དཔལ་ལྡན་ཤ་ཝ་རི། ། དེ་སྲས་ཐུ་བོ་རྗེ་བཙུན་མཻ་ཏྲི་པ། ། པཎ་གྲུབ་རྒྱ་གར་ཕྱག་ན་རྡོ་རྗེ་ལ། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། བལ་པོ་པཎ་ཆེན་བྷ་རེནྡྲ་རུ་ཙེ། ། མཁས་གྲུབ་དམ་པ་ཛྙཱ་ན་བཛྲའི་ཞབས། ། བསྟན་པའི་མངའ་བདག་བླ་ཆེན་བརྩེ་བ་ཆེར། །
གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། འཇའ་ལུས་མཁའ་སྤྱོད་བརྙེས་པ་བསོད་ནམས་རྩེ། ། རྡོ་རྗེ་འཛིན་པ་གྲགས་པ་རྒྱལ་མཚན་ཞབས། ། འཇམ་དབྱངས་བླ་མ་ས་སྐྱ་པཎྜི་ཏར། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། ཁམས་གསུམ་ཆོས་ཀྱི་རྒྱལ་པོ་འཕགས་པ་རྗེ། ། དེ་སྲས་ཐུ་བོ་ཞང་སྟོན་དཀོན་མཆོག་དཔལ། ། རྩེ་གཅིག་སྒྲུབ་པ་མཐར་ཕྱིན་བྲག་ཕུག་པར། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། སྲིད་གསུམ་འགྲན་བྲལ་བསོད་ནམས་རྒྱལ་མཚན་དང༌། །
ཐེག་ཆེན་ཆོས་རྗེ་ཀུན་དགའ་བཀྲ་ཤིས་པ། ། ཀྭན་ཏིཾ་གུ་ཤྲཱི་ནམ་མཁའ་བཟང་པོ་ལ། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། མཁས་མཆོག་ངག་དབང་གྲགས་པ་ཉི་ལྡེ་བ། ། མཐུ་སྟོབས་དབང་ཕྱུག་རྒྱ་གར་ཤེས་རབ་མཚན། ། བདག་ཆེན་ཆོས་རྗེ་བློ་གྲོས་རྒྱལ་མཚན་ལ། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། མཁས་གྲུབ་དབང་པོ་རྗེ་བཙུན་རྡོ་རིངས་པ། ། སྙན་བརྒྱུད་བསྟན་པའི་བདག་པོ་ཚར་པ་རྗེ། ། ཐུགས་སྲས་སྙན་བརྒྱུད་འཛིན་པ་མཁྱེན་བརྩེའི་དབང༌། །
གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། ཁྱབ་བདག་བླ་མ་དབང་ཕྱུག་རབ་བརྟན་དང༌། ། ཀུན་མཁྱེན་མགོན་པོ་བསོད་ནམས་མཆོག་ལྡན་དཔལ། ། རབ་འབྱམས་ཆོས་རྗེ་རིན་ཆེན་རྒྱ་མཚོ་ལ། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། མཁས་ཤིང་གྲུབ་བརྙེས་ཀུན་དགའ་བློ་གྲོས་དང༌། ། རྗེ་བཙུན་འཆི་མེད་བསྟན་པའི་ཉི་མའི་ཞབས། ། ངག་གི་དབང་ཕྱུག་ཀུན་དགའ་རྒྱལ་མཚན་ལ། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། འཇམ་དཔལ་གཞོན་ནུ་རྡོ་རྗེ་རིན་ཆེན་དང༌། །
བཀའ་དྲིན་མཉམ་མེད་རྩ་བའི་བླ་མ་སོགས། ། དངོས་དང་བརྒྱུད་པའི་བླ་མ་མཆོག་རྣམས་ལ། ། གསོལ་བ་འདེབས་སོ་མཁའ་སྤྱོད་དངོས་གྲུབ་སྩོལ། ། ཞེས་སོ། ། དབང་གིས་རྒྱུད་སྨིན་སིནྡྷུར་དཀྱིལ་འཁོར་དུ། ། བྱིན་རླབས་ཟབ་མོའི་རིམ་པ་ལེགས་ནོས་ཤིང༌། ། ཟབ་མོའི་རྒྱུན་གྱི་རྣལ་འབྱོར་བསྒོམས་པའི་མཐུས། ། ཚེ་འདིར་མཁའ་སྤྱོད་མྱུར་དུ་འགྲུབ་པར་ཤོག ། ཅེས་ཨིནྡྲ་མཁའ་སྤྱོད་ཀྱི་བརྒྱུད་པ་རིན་པོ་ཆེ་ལ་གསོལ་འདེབས་པས་འདིའང་སྡེ་པ་གློ་མཁར་ནས་ཀྱི་བཞེད་པ་བསྐང་ཕྱིར་མཁྱེན་རབ་བླ་མའི་བྲན་གྱུར་བྱ་བྲལ་བས་འཆི་མེད་ཀླུ་སྡིངས་སུ་བྲིས་པའོ། ། སླར་ཡང་བརྒྱུད་པའི་ཞལ་སྐོང་ཤླཽ་ཀ་གསུམ་མཁྱེན་བརྩེའི་དབང་པོས་བྲིས་པ་སྟེ།
ངོར་ལུགས་ཀྱི་བརྒྱུད་པ་ལྟར་ན་རྗེ་བཙུན་གྲགས་པ་མན་ཆད་ཁོ་བོས་བྱས་པའི་མཻ་ཏྲི་མཁའ་སྤྱོད་ཀྱི་བརྒྱུད་པ་དང་འདྲ་བར་ཤེས་པར་བྱའོ།། །། སརྦ་དཱ་ཀཱ་ལྱཱ་ཎཱཾ་བྷ་ཝནྟུ། དགེའོ། དགེའོ། དགེའོ།། །། ༈ བལ་ཡུལ་མཆོད་རྟེན་ཉེ་འདབས་ནས་རྒྱལ་ཡོངས་ས་ཆེན་ཞེས་པ་ལས། སློབ་བུ་ཐ་ཤལ་པ་གུ་རུས་སྤེལ་བའོ།།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
