གསུང་འབུམ། བསོད་ནམས་རྒྱལ་མཚན།
པོད ༢༥
དཔལ་དུས་ཀྱི་འཁོར་ལོའི་མངོན་རྟོགས་དངོས་གྲུབ་ཀྱི་འདོད་འཇོ།
༄༅། །དཔལ་དུས་ཀྱི་འཁོར་ལོའི་མངོན་རྟོགས་དངོས་གྲུབ་ཀྱི་འདོད་འཇོ་ཞེས་བྱ་བ་བཞུགས་སོ།། དཔལ་དུས་ཀྱི་འཁོར་ལོའི་དཀྱིལ་འཁོར་གྱི་འཁོར་ལོའི་མངོན་པར་རྟོགས་པ་དངོས་གྲུབ་ཀྱི་འདོད་འཇོ་ཞེས་བྱ་བ། བླ་མ་དང་དཔལ་དུས་ཀྱི་འཁོར་ལོ་ལ་ཕྱག་འཚལ་ལོ། ། གནས་སྐབས་བཞི་ཡི་སྒྲིབ་པ་བཅོམ། ། ཐིག་ལེ་བཞི་པོ་མི་འགྱུར་འཛིན། ། སྐུ་བཞི་ཡི་གེ་བཞི་རང་བཞིན། ། བླ་མ་བཞི་ལ་ཕྱག་འཚལ་ལོ། ། བདེ་ཆེན་མཆོག་ཏུ་མི་འགྱུར་བས། ། བསྐྱེད་པའི་སྒྲིབ་བྲལ་ཕུང་པོ་དང་། ། ཁམས་དང་སྐྱེ་མཆེད་གང་གི་སྐུ། །
ཡིན་པའི་དུས་འཁོར་དེ་ལ་འདུད། ། ཕྱག་རྒྱ་ཆེན་པོའི་དངོས་གྲུབ་ནི། ། སྒྲུབ་བྱེད་རྫོགས་པའི་རིམ་པ་ལ། ། བསྐྱེད་པའི་རིམ་པ་སྔོན་འགྲོ་ཞིང་། ། དེ་ལ་དབང་བསྐུར་སྔོན་འགྲོར་གསུངས། ། དེ་ལ་སེམས་ཅན་སྔོན་འགྲོ་ཞིང་། ། དེ་ལ་ཕྱི་ཡི་འཇིག་རྟེན་དང་། ། དེ་ལའང་རྡུལ་ཕྲན་འདུས་པ་ནི། ། སྔོན་དུ་འགྲོ་བར་གསུངས་པའི་ཕྱིར། ། སྣོད་རྟེན་སྐལ་ལྡན་སེམས་ཅན་གང་། །
རྒྱུད་ནི་དབང་གིས་སྨིན་པ་ཡིས། ། བརྟགས་པའི་དཀྱིལ་འཁོར་འཁོར་ལོ་ཡིས། ། བསྐྱེད་པའི་རིམ་པ་བསྒོམ་པར་བྱ། ། འདི་ལས་བསོད་ནམས་ཚོགས་དང་ནི། ། འོག་མིན་གནས་ཀྱི་མཐར་ཐུག་པའི། ། འཇིག་རྟེན་པ་ཡི་དངོས་གྲུབ་སྒྲུབ། ། དེ་ནི་རྒྱུད་ཀྱི་དགོས་པར་གསུངས། ། དེ་ལས་རྟོག་སྒོམ་དང་བྲལ་བའི། ། མི་འགྱུར་བདེ་བའི་སྒྲུབ་ཐབས་ཀྱིས། ། ཚེ་འདིར་སངས་རྒྱས་མྱུར་འགྲུབ་པ། །
དེ་ནི་དགོས་པའི་དགོས་པར་བཤད། ། དེ་ལྟར་བདེན་གཉིས་ལ་བརྟེན་པའི། ། རིམ་གཉིས་རྡོ་རྗེ་ཅན་གྱིས་བསྟན། ། དེ་ནས་ཀུན་རྫོབ་ལ་བརྟེན་པའི། ། བསྐྱེད་པའི་རིམ་པ་བཤད་པར་བྱ། ། འདིར་དཔལ་དུས་ཀྱི་འཁོར་ལོའི་དཀྱིལ་འཁོར་དུ་དབང་བསྐུར་བ་ཐོབ་ཅིང་། དམ་ཚིག་དང་སྡོམ་པ་ལ་གནས་པའི་སྒྲུབ་པ་པོ། བླ་མ་དང་། སངས་རྒྱས་ལ་གུས་ཤིང་། སེམས་ཅན་ལ་སྙིང་བརྩེ་བས་གཞན་གྱི་དོན་བྱེད་པ་ལ་བརྩོན་པས།
བསྐྱེད་པའི་རིམ་པའི་གནས་ལུགས་ལ་མཁས་པའི་ཤེས་རབ་དང་ལྡན་པས། གནས་སྤྱིར་ཆོས་ལྡན་གྱི་རྒྱལ་པོས་བསྐྱངས་ཤིང་། རྒྱལ་པོ་དང་སྐྱེ་བོ་ཕན་ཚུན་རྩོད་པ་མེད་པ། ཁྱད་པར་ཞི་བ་ལ་སོགས་པའི་ལས་ལ་མཚོ་འགྲམ་ལ་སོགས་པ་ལས་དང་རྗེས་སུ་མཐུན་པ་སེམས་ཚིམ་པར་གྱུར་པའི་གནས་སུ། དུས་འཁོར་གྱི་བྲིས་སྐུ་ལ་སོགས་པ་བཞུགས་སུ་གསོལ། མཆོད་བསྟོད་དང་མཎྜལ་ལ་སོགས་པ་བཤམས་ལ། འཇམ་པའི་སྟན་ལ་ཁ་ཤར་དུ་ཕྱོགས་པས་འདུག་སྟེ་མངོན་པར་རྟོགས་པ་བསྒོམ་པར་བྱའོ། ། འདི་ལ་སྔོན་འགྲོ། དངོས་གཞི། རྗེས་གསུམ་གྱི།
དང་པོ་ལ་ཁ་ལག་དག་པའི་ཆོ་ག སྐུ་གསུང་ཐུགས་ཡེ་ཤེས་སྦྱང་བ། ཚོགས་གཉིས་བསགས་པའི་ཆོ་གའོ། ། དང་པོ་ནི། བདུད་རྩི་ལྔའི་རིལ་བུ་ཁར་བཅུག་པའམ། མེད་ན་ཆང་གཏོར་མ་ལྟར་བྱིན་གྱིས་བརླབས་ནས། རྡོ་རྗེ་དྲུག་ཀའི་སྔགས་ལན་བདུན་བརྗོད་དེ། མཐེབ་སྲིན་གྱིས་ལྕེ་ལ་བཞག་ཅིང་ཨོཾ་ཧྲཿསརྦྦ་ཨསཏྲ་རཱ་ཛ་མཱ་ར་ཀླེ་ཤ་ཨནྟ་ཀཱ་ར་བཛྲ་ཏཱིཀྵྞ་དུཿཁ་ཙྪེད་མ་མ་ཀ་རཾ་བཾ་ཤོ་དྷ་ཨ་སྭཱཧཱ། ཞེས་བརྗོད་དེ། ཕན་ཚུན་ལག་པ་མཉེས་པར་བཀྲུས་པར་བསམ་མོ། །
གཉིས་པ་ནི། ཨོཾ་ཨཱཿཧཱུྃ་ཧོཿཧཾ་ཀྵཿཧཾ་ཀྵཿ པྲ་ཛྙོ་པཱ་ཡ་ཨཱཏྨ་ཀ་ཀཱ་ཡ་ཝཱཀྐ། ཙིཏྟ་ཛྙཱ་ན་ཨ་དྷི་པ་ཏི་མ་མ་ཀཱ་ཡ་ཝཱཀྐ་ཙིཏྟ་ཛྙཱ་ན་བཛྲ་མྲི་ཏ་སྭ་བྷཱ་ཝཾ་ཀུ་རུ་ཀུ་རུ་སྐནྡྷ་དྷཱ་ཏྭཱ་ཡ་ཏཱ་ནཱི་ནིཿ སྭཱ་བྷཱ་ཝཾ་སྭཱཧཱ། ཞེས་བརྗོད་པས་གཙུག་ཏོར་གྱི་སྟེང་དུ་ཝཾ་ཡིག་ཡོངས་སུ་གྱུར་པ་ལས། རྡོ་རྗེ་ཟླ་བའི་དཀྱིལ་འཁོར་ཆ་བཅུ་དྲུག་ཡོངས་སུ་རྫོགས་པར་བསྒོམ་སྟེ། དེའི་འོད་ཀྱིས་གཙུག་ཏོར་ནས་རྐང་སེན་གྱི་བར་རང་གི་ལུས་སྦྲུལ་གྱི་ཤུན་པ་བརྗེས་པ་ལྟར་ལན་གསུམ་དོར་ནས། རང་ལུས་ཟླ་བའི་ཁ་དོག་ཅན་གྱི་དུས་ཀྱི་འཁོར་ལོའི་སྐུར་བསྒོམ་སྟེ་ཞི་རྒྱས་ལའོ། ། དབང་དགུག་ལ་རཾ་ལས་ཉི་མའི་དཀྱིལ་འཁོར་གྱིས་ཤུན་པགས་དོར་ནས་ཁ་དོག་དམར་པོའི་སྐུ་དང་།
བསད་བསྐྲད་ལ་ཡཾ་ལས་སྒྲ་གཅན་ནག་པོ་ལས་ཁ་དོག་ནག་པོ་དང་། རེངས་རྨོངས་ལ་ལཾ་ལས་དུས་མེའི་དཀྱིལ་འཁོར་སེར་པོ་ལས་སེར་པོ་དང་། སླར་གསོ་བ་ལ་ཧཾ་ལས་ནམ་མཁའི་དཀྱིལ་འཁོར་ལྗང་ཁུ་ལས་ལྗང་ཁུའི་སྐུར་བསྒོམ་སྟེ། ཨོཾ་སྭ་བྷཱ་ཝ་ཤུདྡྷཿསརྦྦ་དྷརྨྨཱཿསྭ་བྷཱ་ཝ་ཤུདྡྷོ་ཧཾ། ཞེས་པས་དག་པའི་ང་རྒྱལ་གཟུགས་སྟེ། ལག་པ་གཡོན་པའི་མཐེའུ་ཆུང་ནས་མཐེ་བོང་གི་བར་གྱི་རྩ་བའི་ཚིགས་ལྔ་ལ། ཨ་ཨི་རྀ་ཨུ་ལི། བར་ཚིགས་ལ། ཨ་ཨེ་ཨར་ཨོ་ཨལ། རྩེ་མོའི་ཚིགས་ལ།
ཧ་ཡ་ར་ཝ་ལ་ཏེ། དབྱངས་ཐུང་ངུ་བཅོ་ལྔ་ལས་གྲུབ་པའི་ཟླ་བ་ཆ་བཅོ་ལྔ་ཡོངས་སུ་རྫོགས་པ་དང་། གཡས་ཀྱི་མཐེ་བོང་ནས་མཐེའུ་ཆུང་གི་བར་གྱི་རྩེ་མོའི་ཚིགས་ལ། ལཱ་ཝཱ་རཱ་ཡཱ་ཧ། བར་ཚིགས་ལ། ཨཱལ་ཨཽ་ཨཱར་ཨཻ་ཨཱ། རྩ་བའི་ཚིགས་ལ། ལཱྀ་ཨཱུ་རཱྀ་ཨཱི་ཨཱ་སྟེ་དབྱངས་རིང་པོ་བཅོ་ལྔ་ལས་གྲུབ་པའི་ཉི་མ་དང་། ལག་པ་གཉིས་ཁ་སྦྱར་བ་ཟླ་བ་དང་ཉི་མའི་དབུས་སུ་ཧཱུྃ་སྔོན་པོ་བསམས་ཏེ། ཟླ་ཉི་སྒྲ་གཅན་གྱི་ས་བོན་དེ་དག་ཡོངས་སུ་གྱུར་པ་ལས་ལག་པ་གཉིས་རྡོ་རྗེ་རྩེ་ལྔ་པར་བསྒོམས་ལ།
ལག་པར་སྦྱར་བའི་མཐེ་བོང་མཐེའུ་ཆུང་སོ་སོར་རྩེ་སྤྲད། གུང་མོ་མཉམ་པའི་རྒྱབ་ཏུ་མཛུབ་མོ་གཉིས་ཕྱེད་འཁྱོག་གི་ཚུལ་དུ་བཞག མིང་མེད་འོག་ཏུ་བསྐུམ་པ་ལག་མཐིལ་དུ་སོན་པ། རྡོ་རྗེ་རྩེ་ལྔ་པའི་ཕྱག་རྒྱ་བཅིངས་ཏེ་དེས་གཙུག་ཏོར་ནས་རྐང་སེན་གྱི་བར་ཡན་ལག་ཐམས་ཅད་ལ་རེག་ཅིང་། ཨོཾ་ཨཱཿཧཱུྃ་ཧོ་ཧཾ་ཀྵཿཀའུ་ཡ་ཝཱཀྐ་ཙིཏྟ་ཛྙཱ་ན་ཨ་དྷི་པ་ཏི་བཛྲ་ཀཱ་ཡ་མ་མ་ཀཱ་ཡ་ཝཱཀྐ་ཙིཏྟ་ཛྙ་ན་བཛྲ་ཀཱ་ཡ་སྭ་བྷཱ་ཝཾ་ཀུ་རུ་ཀུ་རུ་སྭཱ་ཧཱ། ཞེས་བརྗོད་དོ། ། དེ་ནས། ཨོཾ་སརྦྦ་ཏ་ཐཱ་ག་ཏ་བཛྲ་ཀཱ་ཡ་སྭ་བྷཱ་ཝ་ཨཱཏྨ་ཀོ྅ཧཾ། ཞེས་པས་རྡོ་རྗེའི་སྐུའི་ང་རྒྱལ་གཟུང་ངོ་། ། གཉིས་པ་ལ་གཉིས་ལས།
བསོད་ནམས་ཀྱི་ཚོགས་བསག་པ་ནི། རང་གི་ཐུགས་ཁར་པཾ་ལས་པདྨ་དམར་པོའི་དབུས་སུ་ཨ་ལས་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་ལས་བྱུང་བའི་རྡོ་རྗེ་རྩེ་ལྔ་པ་ལས་འོད་ཟེར་ཁ་དོག་ལྔ་སྤྲོས་པས་མདུན་གྱི་ནམ་མཁར་རྒྱལ་བ་སྲས་བཅས་དཀྱིལ་འཁོར་གྱི་རྣམ་པར་སྤྱན་དྲངས། འོད་ཟེར་སྙིང་ཁའི་ཟླ་བ་རྡོ་རྗེ་ལ་བསྡུས་ཏེ། སྟོང་ཉིད་སྙིང་རྗེའི་བདག་ཉིད་ཅན། ། སྲིད་གསུམ་སྐྱེ་དང་འཇིག་པ་མེད། ། ཤེས་དང་ཤེས་བྱ་གཅིག་པའི་སྐུ། ། དཔལ་ལྡན་དུས་འཁོར་ལ་ཕྱག་འཚལ། ། ཞེས་སོགས་ཀྱིས་ཕྱག་བྱས་ཏེ། ། རང་གི་སྙིང་ཁའི་ཟླ་བའི་སྟེང་དུ།
མིང་ཡིག་དང་པོ་ལས་བྱུང་བའི་མཆོད་ཡོན་བསང་གཏོར་གྱི་སྣོད་དང་རྫས། ཀ་ཁ་ག་གྷ་ང་། ཀ་ཁ་ག་གྷ་ངཱ་ལས་རོལ་མོ་གར་མ་ལྗང་ཁུ་རྔ་པ་ཊ་ཧ་དང་གོས་བསྣམས་པ། ཙ་ཚ་ཛ་ཛྷ་ཉ། ཙ་ཚ་ཛ་ཛྷ་ཉཱ་ལས་དྲི་ཕྲེང་མ་ནག་མོ་དུང་ཆོས་དང་མེ་ཏོག་སྔོན་པོའི་ཕྲེང་བ་བསྣམས་པ། ཊ་ཋ་ཌ་ཌྷ་ཎ། ཊ་ཋ་ཌ་ཌྷ་ཎཱ་ལས་སྤོས་མར་མེ་མ་དམར་མོ་སྤོས་སྣོད་དང་མར་མེ་བསྣམས་པ། པ་ཕ་བ་བྷ་མ། པ་ཕ་བ་བྷ་མཱ་ལས་བཤོས་འབྲས་བུ་མ་དཀར་མོ་བདུད་རྩིའི་སྣོད་དང་འབྲས་བུ་འཛིན་པ། ཏ་ཐ་ད་དྷ་ན།
ཏ་ཐ་ད་དྷ་ནཱ་ལས་སྒེག་བཞད་མ་སེར་མོ་དབུ་རྒྱན་དང་དོ་ཤལ་འཛིན་པ། སྙ་པ་ཥ་ཤ་ཐ་ཀ སྙ་པ་ཥ་ཤ་ཐ་ཀཱ་ལས་གླུ་འདོད་མ་སྔོན་མོ་རྡོ་རྗེ་དང་པདྨ་འཛིན་པ་སྤྲོས་པས་རང་རང་གི་མཆོད་རྫས་དང་། འདོད་མས་སྙོམས་པར་འཇུག་པའི་བདེ་བས་མཆོད་པར་བསམ་ཞིང་། སོ་སོའི་ཕྱག་རྒྱ་དང་བཅས་པས། ཨོཾ་ཤྲཱི་ཀཱ་ལ་ཙཀྲ་ཨི་དཾ་གྲྀཧྣ་གྲྀཧྣ་ཨརྒྷཾ་ཀཾ་མེ་པུ་ན་རི་ཡཾ་དང་། དེ་བཞིན་དུ་ཨརྒྷཾ་ཀཾ་གི་གནས་སུ། པྲོཀྵ་ཎཾ་བཅུག་པ་དང་། ཨོཾ་ཙ་ཚ་ཛ་ཛྷ་ཉ་བཛྲ་གནྡྷེ་གནྡྷ་ཨརྩ་ནཾ་ཀུ་རུ་ཀུ་རུ་སྭཱ་ཧཱ། ཨོ་ཙ་ཚ་ཛ་ཛྷ་ཉཱ་བཛྲ་མཱ་ལེ་མཱ་ལ་ཨརྩ་ནཾ་ཀུ་རུ་ཀུ་རུ་སྭཱ་ཧཱ།
ཨོཾ་ཊ་ཋ་ཌ་ཌྷ་ཎ་བཛྲ་དྷཱུ་པེ་དྷཱུ་པ་ཨརྩ་ནཾ་ཀུ་རུ་ཀུ་རུ་སྭཱ་ཧཱ། ཨོཾ་ཊ་ཋ་ཌ་ཌྷ་ཎཱ་བཛྲ་པྲ་དཱི་པེ་པྲ་དཱི་པ་ཨརྩ་ནཾ་ཀུ་རུ་ཀུ་རུ་སྭཱ་ཧཱ། ཨོཾ་པ་ཕ་བ་བྷ་མ་བཛྲ་ཨ་མྲི་ཏེ་ནཻ་ཝི་དྱཻ་པཱུ་ཛཾ་ཀུ་རུ་ཀུ་རུ་སྭཱ་ཧཱ། ཨོཾ་པ་ཕ་བ་བྷ་མཱ་བཛྲ་ཨཀྵ་ཏེ་ཨཀྵ་ཏ་པ་ལ་ཨརྩ་ནཾ་ཀུ་རུ་ཀུ་རུ་སྭཱ་ཧཱ། ཨོཾ་ཏ་ཐ་ད་དྷ་ན་བཛྲ་ལཱ་སྱེ་ཝསཏྲ་ཨཱ་བྷ་ར་ཎ་པཱུ་ཛཾ་ཀུ་རུ་ཀུ་རུ་སྭཱཧཱ། ཨོཾ་ཏ་ཐ་ད་དྷ་ནཱ་བཛྲ་ཧཱ་སྱ་གྷཎྜ་ཨཱ་དརྵ་པཱུ་ཛཾ་ཀུ་རུ་ཀུ་རུ་སྭཱ་ཧཱ། ཨོཾ་ཀ་ཁ་ག་གྷ་ང་བཛྲ་བཱ་དྱེ་བཱ་དྱ་པཱུ་ཛཾ་ཀུ་རུ་ཀུ་རུ་སྭཱ་ཧཱ། ཨོཾ་ཀ་ཁ་ག་གྷ་ངཱ་བཛྲ་ནྲྀ་ཏྱེ་ནྲྀ་ཏྱ་པཱུ་ཛཾ་ཀུ་རུ་ཀུ་རུ་སྭཱ་ཧཱ། ཨོཾ་སྙ་པ་ཥ་ཤ་ཐ་ཀ་བཛྲ་གཱི་ཏེ་གཱི་ཏ་པཱུ་ཛཾ་ཀུ་རུ་ཀུ་རུ་སྭཱ་ཧཱ། ཨོཾ་སྙ་པ་ཥ་ཤ་ཋ་ཀཱ་བཛྲ་ཀཱ་མེ་སརྦྦ་བུདྡྷ་བོ་དྷི་སཏྭཱ་ནཱཾ་ཀྲོ་དྷཱ་དཱི་ནཱཾ་བཛྲ་སུ་ར་ཏཾ་པཱུ་ཛ་ཀུ་རུ་ཀུ་རུ་སྭཱ་ཧཱ།
ཞེས་པས་མཆོད་ནས། ཐོག་མེད་དུས་ནས་ལུས་ངག་ཡིད་ཀྱིས་སྡིག་པ་རྣམ་པ་མང་པོ་བསགས་པ་ནི་བཤགས་པར་བགྱི། རྫོགས་སངས་རྒྱས་དང་བྱང་ཆུབ་སེམས་དཔའ་རྣམས་དང་འཕགས་པའི་ཚོགས་ཀྱིས་རྣམ་མང་དགེ་བ་གང་བྱས་པ། དེ་དག་མཐའ་དག་ལ་ནི་སྡིག་པ་རྣམ་བྲལ་བྱང་ཆུབ་སྤྱོད་ལ་རྗེས་ཡི་རང་། སངས་རྒྱས་ཆོས་དང་དགེ་འདུན་སྲིད་པའི་འཇིགས་འཕྲོག་ལ་ཡང་བྱང་ཆུབ་བར་དུ་བདག་ནི་སྐྱབས་སུ་མཆི། འགྲོ་བ་ཉོན་མོངས་ནད་ཀྱིས་གདུང་བ་བསལ་སླད་རྡོ་རྗེ་ཐེག་པའི་ཆོས་ཀྱི་འཁོར་ལོ་བསྐོར་བར་བསྐུལ། རྫོགས་སངས་རྒྱས་སུ་བདག་གྱུར་ཅིག ། ཅེས་འདིར་ནི་སྨོན་ལམ་སེམས་ཅན་དོན་གྱི་སླད་དུ་བདག་བགྱིད་དོ། ། རྩ་བ་གསུམ་དང་ཕ་རོལ་ཕྱིན་བཅུ་ཚད་མེད་བསྡུ་དངོས་ལ་གནས་མི་དགེ་བཅུ་ལས་ལྡོག་པར་བགྱི། སྒྲིབ་པ་ལྔ་དང་ཉོན་མོངས་རྣམ་བཞི་ཟག་པ་བཞི་པོ་རྣམས་སྤངས་རྣམ་པར་ཐར་པ་བསྒོམ་པར་བགྱི།
ཞེས་དོན་དྲན་བཞིན་པས་བརྗོད་དོ། ། གཉིས་པ་ཡེ་ཤེས་ཀྱི་ཚོགས་ནི། དངོས་པོ་མེད་ལ་བསྒོམ་པ་མེད། ། སྒོམ་པ་སྒོམ་པ་ཉིད་མ་ཡིན། ། དེ་ལྟར་དངོས་པོ་དངོས་མི་འགྱུར། ། སྒོམ་པ་དམིགས་སུ་མེད་པའོ། ། ཞེས་པས་ཆོས་ཐམས་ཅད་རྒྱུ་འབྲས་ངོ་བོ་གསུམ་གྱིས་སྟོང་པའི་མཚན་ཉིད་དུ་བལྟས་ལ། ། འཁོར་བའི་ཕུང་པོའི་ངར་འཛིན་སྤང་ཞིང་། འཇིག་རྟེན་ལས་འདས་པའི་ཕུང་པོ་བཟུང་བའི་ཕྱིར། ཆུས་མེ་ཉམས་པར་བྱས།
མེ་དང་བྲལ་བའི་ས་ཆུ་ལ་ཐིམ། ཆུ་རླུང་གིས་བསྐམས། རླུང་ནམ་མཁའ་ལ་ཐིམ་སྟེ། སེམས་ཀུན་གཞིའི་རྣམ་ཤེས་ནམ་མཁའི་ཁམས་རྣམ་པ་ཐམས་ཅད་པའི་གཟུགས་ཀྱི་རང་བཞིན་དུ་བསྒོམས་ལ། ཨོཾ་ཤཱུ་ནྱ་ཏཱ་ཛྙཱ་ན་བཛྲ་བྷཱ་ཝ་ཨཏྨ་ཀོ྅ཧཾ། ཨོཾ་ཨ་ནི་མིཏྟ་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ྅ཧཾ། ཨོཾ་ཨ་པྲ་ཎི་ཧི་ཏ་ཛྙཱ་ཎ་བཛྲ་སྭ་བྷཱ་ཝ་ཨཱཏྨ་ཀོ་ཧཾ། ཨོཾ་ཨ་ན་བྷི་སཾ་ཀས་ཛྙཱ་ན་བཛྲ་སྭ་བྷཱ་ཝ་ཨཱཏྨ་ཀོ་ཧཾ། ཞེས་བརྗོད་ནས་ཁམས་གསུམ་པོ་ལ་ཕྲ་རབ་ཀྱི་ཆོས་ཉིད་ལས་འདས་པ། སྟོང་པ་ཉིད་ཀྱི་གཟུགས་སུ་བསྒོམ་མོ། །
གཉིས་པ་དངོས་གཞི་ལ། དཀྱིལ་འཁོར་རྒྱལ་མཆོག་དང་། ལས་རྒྱལ་མཆོག་དང་། ཐིག་ལེའི་རྣལ་འབྱོར་དང་། ཕྲ་མོའི་རྣལ་འབྱོར་དང་བཞིའི་དང་པོ་ལ། རྟེན་དང་བརྟེན་པ་བསྐྱེད་པ་གཉིས་ཀྱི་དང་པོ་ནི། ནམ་མཁའི་ཁམས་མཐའ་ཡས་པའི་རང་བཞིན་གྱི་ཆོས་འབྱུང་གི་ནང་དུ་ཡཾ་ལས་རླུང་གི་དཀྱིལ་འཁོར་ནག་པོ་དབུས་སུ་གཞུའི་རྣམ་པ་ཐད་ཀར་དཔག་ཚད་འབུམ་ཕྲག་བཞི་པ་རྒྱལ་མཚན་གྱིས་མཚན་པ། དེའི་སྟེང་དུ་རཾ་ལས་མེའི་དཀྱིལ་འཁོར་དམར་པོ་གྲུ་གསུམ་རྒྱར་དཔག་ཚད་འབུམ་ཕྲག་གསུམ་པ་དཀྲིས་ཏེ་ནོར་བུས་མཚན་པ། དེའི་སྟེང་དུ་བཾ་ལས་ཆུའི་དཀྱིལ་འཁོར་དཀར་པོ་ཟླུམ་པོ་རྒྱར་དཔག་ཚད་འབུམ་ཕྲག་གཉིས་པ་པད་མས་མཚན་པ། དེའི་སྟེང་དུ་ལཾ་ལས་སའི་དཀྱིལ་འཁོར་སེར་པོ་གྲུ་བཞི་རྒྱར་དཔག་ཚད་འབུམ་ཕྲག་གཅིག་པ་རྡོ་རྗེས་མཚན་པ།
སོ་སོའི་སྟེང་འོག་ཏུ་ཧཱུྃ་ཧཱུྃ་ལས་སྐྱེས་པའི་སྣ་ཚོགས་རྡོ་རྗེ་གཉིས་དང་བཅས་པ། དེའི་སྟེང་དུ་མཾ་ལས་ལྷུན་པོ་ཆེན་པོ་རྡོ་རྗེའི་རང་བཞིན། འོག་གི་རྒྱར་དཔག་ཚད་སྟོང་ཕྲག་བཅུ་དྲུག་དང་། སྟེང་ལ་དཔག་ཚད་སྟོང་ཕྲག་ལྔ་བཅུ་པ། དེའི་དབུས་སུ་ཀྵཾ་ལས་པད་མ་ལྗང་གུ་དེའི་ཕྱེད་དང་མཉམ་པ་སུམ་ཆ་ལྟེ་བ་ལ་ཡོད་པའི་སྟེང་དུ། ཧཾ་ལས་ཟླ་བའི་དཀྱིལ་འཁོར་ལྟེ་བ་དང་མཉམ་པ། དེའི་སྟེང་དུ་ཚེག་དྲག་ལས་ཉི་མའི་དཀྱིལ་འཁོར་ཟླ་བ་དང་མཉམ་པ། དེའི་སྟེང་དུ་ཐིག་ལེ་ལས་སྒྲ་གཅན་གྱི་དཀྱིལ་འཁོར་སྔོན་པོ་ཉི་མ་དང་མཉམ་པ། དེ་རྣམས་གཅིག་ཏུ་འདྲེས་པ་ལས་ཧཾ་ཀྵ་མ་ལ་ཝ་ར་ཡ་གི་ཡི་གེར་བསྒོམ་ཞིང་། དེ་ཡོངས་སུ་གྱུར་པ་ལས།
འབྱུང་བཞི་ལྷུན་པོ་པད་མ་ཟླ་ཉི་སྒྲ་གཅན་དང་བཅས་པ་གྲུབ་པའི་སྟེང་དུ། ཧཱུྃ་ལས་རྡོ་རྗེའི་ས་གཞི་ལ་བྷྲཱུྃ་ལས་སྐུ་གསུང་ཐུགས་ཡོངས་སུ་རྫོགས་པའི་དཀྱིལ་འཁོར། སྟེང་འོག་ཏུ་བརྩེགས་པ་ཀུན་ནས་དྲི་མ་མེད་པའི་འོད་ཟེར་འཕྲོ་བ་ཅན་དུ་བསམ་སྟེ། དེ་ཡང་སྐུའི་དཀྱིལ་འཁོར་ཕྱི་ནས་རིམ་པ་བཞིན་སེར་དཀར་དམར་ནག་ལྗང་བའི་རྩིག་པ་ལྔ་དང་ལྡན་པ། དེའི་ནང་དུ་དེའི་ཕྱེད་ཀྱི་གསུང་གི་དཀྱིལ་འཁོར་རྩིག་པ་ལྔ་དང་ལྡན་པ། དེའི་ནང་དུ་དེའི་ཕྱེད་ཀྱི་ཚད་ཀྱི་ཐུགས་ཀྱི་དཀྱིལ་འཁོར་ཕྱི་ནས་དཀར་དམར་ནག་པའི་རྩིག་པའི་གསུམ་དང་ལྡན་པ། གསུམ་ཀའང་གྲུ་བཞི་སྒོ་བཞི་དང་ལྡན་པ། ཀ་བ་སེར་པོ་གཉིས་གཉིས་ཀྱིས་བཏེགས་པའི་ནོར་བུ་གསེར་གྱི་རང་བཞིན་གྱི་རྟ་བབས་ཀྱིས་བརྒྱན་པ། རྟ་བབས་སོ་སོ་ལ་ཀ་བ་བཞིའི་བར་དུ་ལྷ་མོ་གནས་གསུམ་གསུམ་དང་ལྡན་པའི་བརྩེགས་མ་གསུམ་པའི་འོག་གི་སྣམ་བུ་གླང་པོ་ཆེའི་མགོར་སེང་གེས་མནན་པ་དང་། བར་དང་སྟེང་གི་སྣམ་བུ་ཤ་ལ་བྷཉྫི་ཀས་བཏེགས་པ།
སྣམ་བུ་སོ་སོའི་རྩེ་མོར་རྒྱལ་མཚན་བསྒྲེང་བ་དང་། རྔ་ཡབ། མེ་ལོང་། དྲིལ་བུ། བ་དན་དཀར་པོ་འཆང་བ། སྟེང་དུ་ཧརྨི། དེའི་སྟེང་དུ་དབུས་སུ་བུམ་པ། གཡས་གཡོན་དུ་རྒྱལ་མཚན་བསྒྲེང་བ། ཀ་བའི་གཤམ་ནས་མྱོས་པ་བསྲུང་བས་བསྐོར་བ་སྟེ། སྐུའི་རྟ་བབས་ཀྱི་རྩེག་འོག་མའི་དབུས་སུ་ཤར་དུ་ཧཱུྃ་ལས་ཆོས་ཀྱི་འཁོར་ལོ་ནག་པོ་དང་།
གཡས་གཡོན་དུ་རི་དྭགས་ཕོ་མོ། ལྷོར་ཨཱཿལས་བུམ་པ་བཟང་པོ་དམར་པོ། གཡས་གཡོན་དུ་དུང་དང་པདྨ། བྱང་དུ་ཨོཾ་ལས་རྔ་བོ་ཆེ་དཀར་པོ། གཡས་གཡོན་དུ་དབྱུག་པ་དང་ཐོ་བ། ནུབ་ཏུ་ཧོཿལས་བྱང་ཆུབ་ཀྱི་ཤིང་སེར་པོ། གཡས་གཡོན་དུ་མིའམ་ཅི་ཕོ་མོ་དང་བཅས་པ། ཕྱི་རོལ་དུ་འདོད་ཡོན་གྱི་སྣམ་བུ་དཀར་པོས་བསྐོར་ཞིང་། རྩིག་པ་སོ་སོའི་སྟེང་དུ་རིན་པོ་ཆེའི་སྣམ་བུ་དམར་པོ། རིན་པོ་ཆེའི་འཆིང་བ་རྣམ་པར་བཀྲ་བ།
སྒོ་ཁྱུད་དང་ཀ་བའི་མཚམས་སུ་རིན་པོ་ཆེ་དང་། ཟུར་བཞིར་སྣ་ཚོགས་རྡོ་རྗེས་བརྒྱན་པ། དོ་ཤལ་དང་དོ་ཤལ་ཕྱེད་པ་དང་མེ་ལོང་དང་རྔ་ཡབ་ལ་སོགས་པས་སྤྲས་པ། བྱ་འདབས་ལས་འཕྱང་བའི་བ་གུ་ལི་དཀར་པོ་དང་། དེའི་སྟེང་དུ་ཀྲ་མ་ཤིས་རྵ་པདྨའི་འདབ་མ་ཕྱེད་པའི་དབྱིབས་ཅན་གྱིས་བསྐོར་བའི་བར་བར་དུ་རྒྱལ་མཚན་དང་། བ་དན་ལ་སོགས་པས་མཛེས་པར་བྱས་པ། སྐུ་གསུང་གཉིས་ཀྱི་རྩིག་པའི་ནང་དུ་རྩིག་པ་ལ་མ་རེག་པའི་སྣམ་བུ་དཀར་པོ་དང་། ཐུགས་དཀྱིལ་གྱི་སྣམ་བུ་ཕྱོགས་ཀྱི་མདོག་ཅན་སྟེང་གི་ཐོག་དང་བཅས་པ། ཐུགས་ཀྱི་དཀྱིལ་འཁོར་གྱི་ཕྱེད་ཀྱི་ཚད་ཀྱི་ཡེ་ཤེས་ཀྱི་འཁོར་ལོ་ལ་རྡོ་རྗེ་ཕྲེང་བ་ལྗང་ཁུས་བསྐོར་ཞིང་། ཤར་དུ་རལ་གྲི་ནག་པོ།
ལྷོར་རིན་པོ་ཆེ་དམར་པོ། བྱང་དུ་པདྨ་དཀར་པོ། ནུབ་ཏུ་འཁོར་ལོ་སེར་པོས་སྤྲས་པའི་ཀ་བ་ནག་པོ་བཅུ་དྲུག་དང་ལྡན་པ། དེའི་ནང་དུ་དེའི་ཕྱེད་ཀྱི་ཚད་ཀྱི་རྡོ་རྗེའི་ཕྲེང་བ་ནག་པོས་བསྐོར་བསམས་ཏེ། སངས་རྒྱས་ཆོས་དང་དགེ་འདུན་ཆེས། ། ཐུགས་གསུང་སྐུ་ཡི་དཀྱིལ་འཁོར་རོ། ། ཚངས་པའི་གནས་བཞི་རྣམས་ཀྱིས་ནི། ། རྡོ་རྗེའི་ཐིག་ནི་བཞི་པོ་སྟེ། ། དྲན་པ་ཉེར་བཞག་བཞི་རྣམས་ཀྱིས། ། ཀུན་ནས་གྲུ་བཞི་པ་ཉིད་དོ། །
ཡན་ལག་བཅུ་གཉིས་འགོག་པ་ཡིས། ། སྒོ་ནི་བཅུ་གཉིས་པོ་རྣམས་ཏེ། ། དེ་བཞིན་ས་ནི་བཅུ་གཉིས་ཀྱིས། ། རྟ་བབས་དག་ནི་མཛེས་པ་རྣམས། ། འཕགས་ལམ་ཡན་ལག་བརྒྱད་རྣམས་ཀྱིས། ། ཕྱོགས་བརྒྱད་དུ་ནི་དུར་ཁྲོད་རྣམས། ། སྟོང་ཉིད་བཅུ་དྲུག་ཀ་བ་རྣམས། ། ཁམས་རྣམས་ཀྱིས་ཀྱང་ཁང་པ་བརྩེགས། ། རྣམ་ཐར་བརྒྱད་ཀྱིས་སྒོ་ཁྱུད་རྣམས། ། གཟུགས་ཅན་ཡོན་ཏན་བརྒྱད་རྣམས་ཀྱིས། །
འགྲམ་རྣམས་དང་ནི་ལོངས་རྣམས་ཉིད། ། ཐུགས་གསུང་སྐུ་ཡི་དབྱེ་བས་སོ། ། ཚུལ་ཁྲིམས་ལ་སོགས་ཕུང་པོ་ལྔ། ། ཁ་དོག་ལྔ་ནི་རྣམ་སྦྱངས་པ། ། ཐེག་པ་གསུམ་གྱིས་ར་བ་གསུམ། ། དད་པའི་དབང་པོ་སོགས་ཀྱི་ལྔ། ། དད་སོགས་སྟོབས་རྣམས་དག་གི་ལྔ། ། ཐུགས་གསུང་སྐུ་ཡི་དཀྱིལ་འཁོར་ལའོ། ། ཏིང་འཛིན་དང་ནི་གཟུངས་རྣམས་ཀྱིས། ། དཀྱིལ་འཁོར་གསུམ་ལ་ཁ་ཁྱེར་ཏེ། །
ཕ་རོལ་ཕྱིན་བཅུ་རྫོགས་པ་ཡིས། ། རིན་ཆེན་སྣམ་བུ་རྣམ་པར་བཀྲ། ། མ་འདྲེས་ཆོས་ནི་བཅོ་བརྒྱད་ཀྱིས། ། དོ་ཤལ་དོ་ཤལ་ཕྱེད་རྣམས་ཉིད། ། དབང་རྣམས་ཀྱིས་ཀྱང་བ་གུ་ལི། ། དགེ་བས་ཀྲ་མ་ཤཱིངྴའོ། ། སྟོང་ཉིད་ལ་སོགས་རྣམ་ཐར་གྱིས། ། དྲིལ་བུའི་སྒྲ་ནི་རྫོགས་པ་སྟེ། ། རྫུ་འཕྲུལ་རྐང་པས་རྒྱལ་མཚན་གཏམས། ། སྤོང་བས་མེ་ལོང་རབ་ཏུ་འབར། །
བྱང་ཆུབ་ཡན་ལག་རྔ་ཡབ་གཡོ། ། ཡན་ལག་དགུ་ཡི་ཕྲེང་བས་བརྒྱན། ། བསྡུ་བ་བཞི་པོ་རྣམས་ཀྱིས་ནི། ། ཟུར་དུ་སྣ་ཚོགས་རྡོ་རྗེས་བརྒྱན། ། བདེན་པ་རིན་ཆེན་བཞི་རྣམས་ཀྱིས། ། སྒོ་དང་སྒོ་ཁྱུད་མཚམས་སུ་སྤྲས། ། མངོན་ཤེས་ལྔ་ཡིས་རྟག་ཏུ་ནི། ། ཟླུམ་སྐོར་ཆེན་པོ་ལྔ་ཡིས་བསྐོར། ། རྣམ་པ་ཀུན་མཁྱེན་བྱང་ཆུབ་པས། ། རྡོ་རྗེའི་ཕྲེང་བས་ལེགས་པར་བསྐོར། །
བདེ་བ་གཅིག་པུའི་ལྕགས་རི་ཡིས། དེ་བཞིན་ཡེ་ཤེས་རྡོ་རྗེ་འབར། ། ཤེས་རབ་ཐབས་ཀྱི་ཆ་ཡིས་ནི། ། ཟླ་བ་ཉི་མ་རྟག་ཏུ་ཤར། ། ཐུགས་གསུང་སྐུ་ནི་ཡང་དག་དག ། ཆོས་ཀྱི་འཁོར་ལོ་བུམ་པ་ཆེ། ། རྔ་བོ་ཆེ་དང་བྱང་ཆུབ་ཤིང་། ། དེ་བཞིན་ཡིད་བཞིན་ནོར་བུ་སོགས། ། འདི་དག་དཔལ་ལྡན་དུས་འཁོར་གྱི། ། དཀྱིལ་འཁོར་ཆོས་ཀྱི་དབྱིངས་དང་ལྡན། །
ཞེས་བརྗོད་ཅིང་དོན་དྲན་པར་བྱའོ། ། དེ་ནས་དཀྱིལ་འཁོར་གྱི་དབུས་སུ། སཾ་ཉྤཾ་ཥཾ་ཤཾ་ྈཀཾ་ལས་གཙོ་བོའི་པདྨ་ལྗང་གུ་རྩ་བ་སྡོང་བུ་འདབ་མ་གེ་སར་ལྟེ་བ་དང་བཅས་པ། དེ་བཞིན་དུ། ཙ་ཚ་ཛ་ཛྷ་ཉ་ལས་ཤར་གྱི་ལེ་ཚེའི་དང་། ཊ་ཋ་ཌ་ཌྷ་ཎ་ལས་ལྷོའི་དང་། པ་ཕ་བ་བྷ་མ་ལས་བྱང་གི་དང་། ཏ་ཐ་ད་དྷ་ན་ལས་ནུབ་ཀྱི་དང་། ། ཙཱ་ཚཱ་ཛཱ་ཛྷཱ་ཉཱ་ལས་མེའི་དང་། ཊཱ་ཋཱ་ཌཱ་ཌྷཱ་ཎཱ་ལས་སྲིན་པོའི་དང་།
པཱ་ཕཱ་བཱ་བྷཱ་མཱ་ལས་དབང་ལྡན་གྱི་དང་། ཏཱ་ཐཱ་དཱ་དྷཱ་ནཱ་ལས་རླུང་གི་ལེ་ཚེའི་དང་། ཙཾ་ཚཾ་ཛཾ་ཛྷཾ་ཉཾ་ལས་ཤར་སྒོའི་གཡས་ཀྱི་དང་། ཊཾ་ཋཾ་ཌཾ་ཌྷཾ་ཎཾ་ལས་ལྷོ་སྒོའི་གཡས་ཀྱི་དང་། པཾ་ཕཾ་བཾ་བྷཾ་མཾ་ལས་བྱང་སྒོའི་གཡས་ཀྱི་དང་། ཏཾ་ཐཾ་དཾ་དྷཾ་ནཾ་ལས་ནུབ་སྒོའི་གཡས་ཀྱི་དང་། ས་ཉྤཾ་ཥ་ཤ་ྈཀཿལས་ཤར་སྒོའི་གཡོན་དང་། ཀ་ཁ་ག་གྷ་ང་ལས་ལྷོ་སྒོའི་གཡོན་དང་། ཙཿཚཿཛཿཛྷཿཉཿལས་མེའི་སྣམ་བུའི་དང་། ཊཿཋཿཌཿཌྷཿཎཿལས་སྲིན་པོའི་སྣམ་བུའི་དང་།
པཿཕཿབཿབྷཿམཿལས་དབང་ལྡན་གྱི་དང་། ཏཿཐཿདཿདྷཿནཿལས་རླུང་གི་སྣམ་བུའི་དང་། སཿཀཔཿཥཿཤཿྈཀཿལས་བྱང་སྒོའི་གཡོན་གྱི་དང་། ཀཱ་ཁཱ་གཱ་གྷཱ་ངཱ་ལས་ནུབ་སྒོའི་གཡོན་གྱི་དང་། ཙ་ཚ་ཛ་ཛྷ་ཉ་ལས་ཤར་སྒོའི་དང་། ཊ་ཋ་ཌ་ཌྷ་ཎ་ལས་ལྷོ་སྒོའི་དང་། པ་ཕ་བ་བྷ་མ་ལས་བྱང་སྒོའི་དང་། ཏ་ཐ་ད་དྷ་ན་ལས་ནུབ་སྒོའི་པདྨ་དང་། གཞན་རྣམས་སུ་ཨོཾ་ལས་པདྨ། དབུས་ཀྱི་ལྟེ་བར་ཨོཾ་ཨཿ
ཨ་ལས་ཟླ་ཉི་སྒྲ་གཅན། གཞན་རྣམས་སུ་ཨ་ལས་ཟླ་བ། རཾ་ལས་ཉི་མ། སྲོག་ཆགས་དང་ཤིང་རྟ་འཁོར་ལོ་སོགས་རང་རང་གི་མིང་ཡིག་དང་པོ་ལས་བྱུང་བ། ཕྱི་རོལ་གྱི་མཆོད་པའི་ས་ལ་པདྨ་བུམ་པ་སོགས་མཆོད་རྫས་དུ་མས་གང་བ། གཞལ་ཡས་ཁང་གི་ས་གཞི་དང་། སྟེང་ལོགས་ཐམས་ཅད་ཀྱི་དབུས་ལྗང་། ཤར་ནག ལྷོ་དམར། བྱང་དཀར།
ནུབ་སེར། ཕྱི་ནས་ས་ཆུ་མེ་རླུང་གི་ཁོར་ཡུག་བཞིས་བསྐོར་བའི་སའི་དབང་ལྡན་དུ་ཨོཾ་ལས་ཟླ་བ། སྲིན་པོར་ཨཿལས་ཉི་མ། མེ་རླུང་གི་དབུས་སུ་དུར་ཁྲོད་ཆེན་པོ་བརྒྱད་དང་། ནམ་མཁའི་ཁོར་ཡུག་ལ་རྡོ་རྗེའི་ར་བ་ཕྱི་རོལ་འོད་ཟེར་འབར་བས་བསྐོར་བར་བསམ་མོ། ། གཉིས་པ་བརྟེན་པ་བསྐྱེད་པ་ལ་བཞི། གཙོ་བོ་མངོན་བྱང་ལས་བསྐྱེད། ། མངལ་ནས་དཀྱིལ་འཁོར་སྤྲོ། འགྲོ་ལ་སྙིང་རྗེའི་དབང་བསྐུར། དག་པའི་ང་རྒྱལ་གཟུང་བའོ། །
དང་པོ་ནི། དབུས་ཀྱི་གདན་གྱི་སྟེང་དུ་ཡར་ངོའི་ཆ་བཅུ་དྲུག་གི་ས་བོན། ཨ་ཨི་རི་ཨུ་ལི། ཨ་ཨེ་ཨར་ཨོ་ཨལ། ཧ་ཡ་ར་ཝ་ལ་ཨཾ་རྣམས་གཡོན་བསྐོར་མར་ངོའི་ཆ་བཅུ་དྲུག་གི་ས་བོན། ལཱ་ཝཱ་རཱ་ཡཱ་ཧཱ། ཨཱལ་ཨཽ་ཨཱར་ཨཻ་ཨཱ། ལཱྀ་ཨཱུ་རཱྀ་ཨཱི་ཨཱ་ཨཿརྣམས་གཡས་སྐོར། མཚན་སོ་གཉིས་ཀྱི་ངོ་བོ་ཡོངས་སུ་གྱུར་པ་ཟླ་བའི་དཀྱིལ་འཁོར་དབྱངས་སོ་གཉིས་ཀྱིས་མཚན་པ་མེ་ལོང་ལྷ་བུའི་ཡེ་ཤེས་རྣམ་སྣང་གི་ངོ་བོ། དེའི་འོག་ཏུ།
ལླ་ཝྺ་ཡྻ་ཌྜ་ཌྷྜ། ལླ་ཝྺ་རར་ཡྻ་ཧཧ སྶ་ཉྤ་ཉྤ་ཥྵ་ཤྴ་ྈཀ་ྈཀ། ཏྟ་ཐཐ་དྡ་དྷདྷ་ཎྞ། པྤ་ཕཕ་བྦ་བྷབྷ་མྨ། ཊྚ་ཋཋ་ཌྜ་ཌྷྜ་ཎྞ། ཙྩ་ཚྪ་ཛྫ་ཛྷྫ་ཉྙ། ཀྐ་ཁྑ་གྒ་གྷྒ་ངྔ། རྣམས་གཡས་སྐོར། ང་གྷ་ག་ཁ་ཀ ཉ་ཛྷ་ཛ་ཚ་ཙ།
ཎ་ཌྷ་ཌ་ཋ་ཊ། མ་བྷ་བ་ཕ་པ། ན་དྷ་ད་ཐ་ཏ། ྈཀ་ཤ་ཥ་ཉྤ་ས། ཧ་ཡ་ར་ཝ་ལ། ཌྷ་ཌ་ཡ་ཝ་ལ་རྣམས་གཡོན་སྐོར། དཔེ་བྱད་བཟང་པོ། བརྒྱད་ཅུའི་ངོ་བོ་ཡོངས་སུ་གྱུར་པའི་ཉི་མ། ཀཱ་ལིས་མཚན་པ་མཉམ་པ་ཉིད་ཀྱི་ཡེ་ཤེས་རིན་འབྱུང་གི་ངོ་བོ། ཟླ་བའི་དབུས་སུ་ཧཱུྃ་ཡིག་ཟླ་བའི་མཚན་མ་ལྟ་བུ་སོར་རྟོག་ཡེ་ཤེས་སྣང་མཐའི་ངོ་བོ།
ཟླ་ཉི་ས་བོན་རྣམས་གཡོན་སྐོར། དཔེ་བྱད་བཟང་པོ་བརྒྱད་ཅུའི་ངོ་བོ་ཡོངས་སུ་གྱུར་པའི་ཉི་མ། ཀཱ་ལིས་མཚན་པ་མཉམ་པ་ཉིད་ཀྱི་ཡེ་ཤེས་རིན་འབྱུང་གི་ངོ་བོ། ཟླ་བའི་དབུས་སུ་ཧཱུྃ་ཡིག་ཟླ་བའི་མཚན་མ་ལྟ་བུ་སོར་རྟོག་ཡེ་ཤེས་སྣང་མཐའི་ངོ་བོ། ཟླ་ཉི་ས་བོན་རྣམས་གཅིག་ཏུ་འདྲེས་པ་སྲོག་རླུང་གི་ས་བོན་ཧི་ཡིག་དང་ལྡན་པ་བྱ་བ་གྲུབ་པའི་ཡེ་ཤེས་དོན་གྲུབ་ཀྱི་ངོ་བོའོ། ། དེ་ཡོངས་སུ་གྱུར་པ་ལས་རྣམ་ཤེས་ཀྱི་ས་བོན་ཧཾ་ཡིག་ཏུ་གྲུབ་པ་ཆོས་དབྱིངས་ཡེ་ཤེས་མི་བསྐྱོད་པའི་ངོ་བོའོ། ། དེ་ལས་བྱུང་བའི་བཅོམ་ལྡན་འདས་དུས་ཀྱི་འཁོར་ལོ་དྲི་མ་མེད་པའི་འོད་ཟེར་རྣམ་པ་ལྔ་འཕོ་བ། སྐུ་ལུས་བྱིན་སྔོན་པོ། མགྲིན་པ་གསུམ་གྱི་དབུས་སྔོ། གཡས་དམར།
གཡོན་དཀར་བ། རྩ་ཞལ་ནག་པོ་དྲག་ཅིང་མཆེ་བ་གཙིགས་པ། གཡས་ཞལ་དམར་པོ་རྗེས་སུ་ཆགས་པའི་ཉམས་ཅན། རྒྱབ་ཞལ་སེར་པོ་ཏིང་ངེ་འཛིན་ལ་གནས་པ། གཡོན་ཞལ་དཀར་པོ་རབ་ཏུ་ཞི་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། རལ་པའི་ཅོད་པན་ལ་སྣ་ཚོགས་རྡོ་རྗེ་དང་། ཟླ་བ་ཕྱེད་པ་དང་། རྡོ་རྗེ་སེམས་དཔའ་གཙོ་བོར་གྱུར་པའི་རིགས་ལྔའི་དབུ་རྒྱན་ཅན། རྡོ་རྗེ་ནོར་བུ་དང་།
རྡོ་རྗེ་རྣ་རྒྱན་དང་། རྡོ་རྗེ་མགུལ་རྒྱན་དང་། རྡོ་རྗེ་གདུ་བུ་དང་། རྡོ་རྗེ་སྐ་རགས་དང་། རྡོ་རྗེ་རྐང་གདུབ་དང་། རྡོ་རྗེ་དར་དཔྱངས་དང་། རྡོ་རྗེ་ཕྲེང་བ་དང་། སྟག་གི་ལྤགས་པའི་ཤམ་ཐབས་གྲོལ་བ། གཡས་གཡོན་གྱི་ཕྲག་པ་མདུན་སྔོ། བར་མ་དམར།
རྒྱབ་མ་དཀར་བའི་ཕྲག་པ་དྲུག དཔུང་པ་བཅུ་གཉིས། ཕྱག་ཉི་ཤུ་རྩ་བཞིའི་མདུན་མ་བཞི་ནག བར་མ་བཞི་དམར། རྒྱབ་མ་བཞི་དཀར་བའི་མཐེ་བོང་སེར། མཛུབ་མོ་དཀར། གུང་མོ་དམར། མིང་མེད་ནག མཐེ་ཆུང་ལྗང་། སོར་ཚོགས་ཀྱི་ཕྲེང་བ་རྩ་བ་ནག
བར་པ་དམར། རྩེ་མོ་དཀར། རྡོ་རྗེ་སོར་གདུབ་ཀྱིས་སྤྲས་པ་ལས་འོད་འཕྲོ་བ། གཡས་ཀྱི་ཕྱག་ནག་པོ་བཞིར་རྡོ་རྗེ། རལ་གྲི། རྩེ་གསུམ། གྲི་གུག དམར་པོ་བཞིར། མདའ་གསུམ། རྡོ་རྗེ་ལྕགས་ཀྱུ།
སྒྲ་དང་བཅས་པའི་ཌ་མ་རུ། ཐོ་བ། དཀར་པོ་བཞིར་འཁོར་ལོ། མདུང་། དབྱུག་པ། དགྲ་སྟ། གཡོན་གྱི་ནག་པོ་བཞིར་རྡོ་རྗེ་དྲིལ་བུ། ཕུབ། ཁ་ཊྭཱཾ་ག་རྣམ་པར་རྒྱས་པ། ཁྲག་གིས་གང་བའི་ཐོད་པ།
དམར་པོ་བཞིར་གཞུ། རྡོ་རྗེ་ཞགས་པ། རིན་ཆེན། པད་དཀར། དཀར་པོ་བཞིར་དུང་། མེ་ལོང་། རྡོ་རྗེ་ལྕགས་སྒྲོག ཚངས་པའི་མགོ་བོ་གདོང་བཞི་པ་བསྣམས་པ། ཟླ་ཉི་སྒྲ་གཅན་གྱི་སྟེང་དུ་ཤིན་ཏུ་རོལ་པའི་གཡས་བརྐྱང་གི་སྟབས་ཀྱིས་བཞུགས་པའི་གཡས་དམར་བརྐྱང་བས་འདོད་ལྷ་དམར་པོ་གདོང་གཅིག་པ་ལག་པ་དང་པོ་གཉིས་ཀྱིས་མེ་ཏོག་གི་མདའ་ལྔ། གཞུ།
འོག་མ་གཉིས་ཞགས་པ་དང་ལྕགས་ཀྱུ་འཛིན་པ་དང་། གཡོན་དཀར་པོ་ཅུང་ཟད་བསྐུམ་པས་དྲག་པོ་དཀར་པོ། གདོང་གཅིག་མིག་གསུམ་པ། གཡས་གཉིས་རྩེ་གསུམ། ཌཱ་མ་རུ། གཡོན་གཉིས་ཐོད་པ་ཁ་ཊྭཱཾ་ག་འཛིན་པ་བརྫིས། བདུད་དང་དྲག་པོའི་ལྷ་མོ་དགའ་མ་དང་ཨུ་མས་ཞབས་ཀྱི་མཐིལ་འཛིན་ཅིང་གདོང་དམན་པར་བྱེད་བཞིན་པ། དེ་ལ་མདུན་ནས་འཁྱུད་པའི་སྣ་ཚོགས་ཡུམ་གསེར་གྱི་མདོག་ཅན། གཡས་སྐོར་གྱིས་སེར་དཀར་སྔོ་དམར་བའི་ཞལ་བཞི། རེ་ལ་སྤྱན་གསུམ་གསུམ་དང་ལྡན་པ་ཕྱག་བརྒྱད་ཀྱི་གཡས་ན་གྲི་གུག
ལྕགས་ཀྱུ་དང་། སྒྲ་བཅས་ཌཱ་མ་རུ། བགྲང་ཕྲེང་། གཡོན་ན་ཐོད་པ། ཞགས་པ། པད་དཀར་འདབ་བརྒྱ། རིན་ཆེན་བསྣམས་པ། རྡོ་རྗེ་སེམས་དཔའི་ཅོད་པན་ཅན། ཕྱག་རྒྱ་ལྔས་བརྒྱན་པ། གཡོན་བརྐྱང་གི་སྟབས་ཀྱིས་བཅོམ་ལྡན་འདས་དང་སྙོམས་པར་ཞུགས་པ།
ཤར་གྱི་འདབ་མ་ལ། ནག་མོ་འབར་མ་ནག་མོ་ནག དམར། སེར། དཀར་བའི་ཞལ་བཞི་མ། གཡས་སྤོས། ཙན་དན། གུར་ཀུམ། ག་པུར་དང་གླ་རྩི་སྦྱར་བའི་སྣོད། གཡོན་དྲིལ་བུ།
པདྨ། ཡོངས་འདུའི་མེ་ཏོག མེ་ཏོག་སྣ་ཚོགས་པའི་ཕྲེང་བ་འཛིན་པ། ལྷོར་དམར་མོ་འབར་མ་དམར་མོ་དམར་སེར་དཀར་སྔོ་བའི་ཞལ་ཅན། གཡས་མར་མེ། དོ་ཤལ། ཅོད་པན། གདུ་བུ། གཡོན་གོས། སྐ་རགས།
སྣ་རྒྱན། རྐང་གདུབ་འཛིན་པ། བྱང་དུ་དཀར་མོ་འབར་མ་དཀར་མོ་དཀར་ནག་དམར་སེར་བའི་ཞལ་ཅན། གཡས་འོ་མ། ཆུ། མཆོག་གི་སྨན། ཆང་གི་སྣོད། གཡོན་བདུད་རྩི། གྲུབ་པའི་རོ། བདུད་རྩིའི་འབྲས་བུ།
ཟན་གྱི་སྣོད་འཛིན་པ། ནུབ་ཏུ་སེར་མོ་འབར་མ་སེར་མོ་སེར་དཀར་སྔོ་དམར་བའི་ཞལ་ཅན། གཡས་དུང་། གླིང་བུ། ནོར་བུ། ཌཱ་མ་རུ། གཡོན་པི་ཝང་། རྔ། སྒྲ་སྒྲོགས་པའི་མཁར་བ། ཟངས་དུང་འཛིན་པ་མེར་དུ་བ་མ་ནག་མོ་འབར་མ་ལྟ་བུ།
ཕྱག་ན་རྔ་ཡབ་ནག་པོ་བརྒྱད། བདེན་བྲལ་དུ་སྨིག་རྒྱུ་མ་དམར་མོ་འབར་མ་ལྟ་བུ། རྔ་ཡབ་དམར་པོ་བརྒྱད། དབང་ལྡན་དུ་མཁའ་སྣང་མ་དཀར་མོ་འབར་མ་ལྟ་བུ། རྔ་ཡབ་དཀར་པོ་བརྒྱད་འཛིན་པ། རླུང་དུ་མར་མེ་མ་སེར་མོ་འབར་མ་ལྟ་བུ། རྔ་ཡབ་སེར་པོ་བརྒྱད་འཛིན་པ། ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་དང་ལྡན་ཞིང་། ཕྱག་རྒྱ་ལྔས་བརྒྱན་པ། རྡོ་རྗེ་སེམས་དཔའི་ཅོད་པན་ཅན།
མཉམ་པའི་སྟབས་ཀྱིས་བཞུགས་པ། ཟུར་བཞིའི་དབང་ལྡན་དུ་ཆོས་ཀྱི་དུང་དཀར་པོ། བདེན་བྲལ་དུ་ཆོས་ཀྱི་གཎྜཱི་དམར་པོ། མེར་ནོར་བུ་ནག་པོ། རླུང་དུ་དཔག་བསམ་གྱི་ཤིང་སེར་པོ་བསམ་མོ། ། གཉིས་པ་ནི། འདོད་ཆགས་ཆེན་པོས་འདུལ་བར་བྱ་བའི་སེམས་ཅན་གྱི་འཇིག་རྟེན་དང་པོའི་སངས་རྒྱས་བསྟན་པར་བྱ་བའི་སྣོད་དུ་མངོན་པར་གཟིགས་ནས། ཡུམ་དང་སྦྱར་བས་ཤིན་དུ་དགའ་བའི་སྒྲས་རྒྱལ་བ་ལྔ། ཡུམ་ལྔ། སེམས་དཔའ་སེམས་མ་རྣམས་སྤྱན་དྲངས་པ་རང་ལུས་ལ་ཞུགས།
སླར་རང་ལུས་ལས་སྤྲོས་ཡུམ་གྱི་སྐུ་ལ་ཞུགས་པ་མཁའ་ནང་ནས་སྤྲོས། ཕུང་ཁམས་སྐྱེ་མཆེད་དང་བཅས་པའི་དེ་བཞིན་གཤེགས་པ་དཀྱིལ་འཁོར་གྱི་འཁོར་ལོའི་རྣམ་པ་རྣམས་རང་ལུས་ལ་ཞུགས་ཏེ། ཁུ་བའི་རང་བཞིན་དུ་ཞུ་བ་རྣམས་ཡུམ་གྱི་པད་མའི་ནང་དུ་རང་གི་རྡོ་རྗེ་ནས་སྤྲོས་པ་རང་རང་གི་ས་བོན་དང་། དེ་དག་ཡོངས་སུ་གྱུར་པ་ལས། ལྷ་དང་ལྷ་མོའི་ཚོགས་ཀྱི་དཀྱིལ་འཁོར་རྟེན་གདན། བརྟེན་པ་ལྷའི་མཚན་ཉིད་མི་བསྐྱོད་པ་རིགས་ཀྱི་བདག་པོར་གྱུར་པའི་གཙོ་བོ་ཧཱུྃ་དང་རྡོ་རྗེ་ལས་བསྐྱེད་པ་དང་། དེ་དང་དུས་མཉམ་དུ། ཕྲེཾ་དང་གྲི་གུག་ལས་སྣ་ཚོགས་ཡུམ། ཨ་དང་སྤོས་སྣོད་ལས་ནག་མོ་འབར་མ། ཨཿདང་མར་མེ་ལས་དམར་མོ་འབར་མ།
ཨཾ་དང་ལྷ་བཤོས་ལས་དཀར་མོ་འབར་མ། ཨཱ་དང་དུང་ལས་སེར་མོ་འབར་མ། ཧ་དང་རྔ་ཡབ་ནག་པོ་ལས་དུ་བ་མ། ཧཿདང་རྔ་ཡབ་དམར་པོ་ལས་སྨིག་རྒྱུ་མ། ཧཾ་དང་རྔ་ཡབ་དཀར་པོ་ལས་མཁའ་སྣང་མ། ཧཱ་དང་རྔ་ཡབ་སེར་པོ་ལས་མར་མེ་མ། ཨོཾ་ལས་དུང་། ཨཱཿལས་གཎྜཱི། ཧཱུྃ་ལས་ནོར་བུ། ཧོཿལས་དཔག་བསམ་གྱི་ཤིང་རྣམས་བསྐྱེད།
མངལ་ནས་སྤྲོས། གཙོ་བོ་དང་ཡུམ་རྣམས་དང་མཚན་མ་སོ་སོ་ལ་གཞུག་གོ ། དེ་བཞིན་དུ། ཨི་དང་རལ་གྲི་ལས་དོན་གྲུབ་ནག་པོ། ལཱི་དང་འཁོར་ལོ་ལས་སྐྱེས་པའི་སྤྱན་མ་སེར་མོས་འཁྱུད་པ་སྤྲོས་ཤར་གྱི་ལེ་ཚོར་འཁོད། རྀ་དང་རིན་པོ་ཆེ་ལས་རིན་འབྱུང་དམར་པོ། ཨུ་དང་པདྨ་ལས་སྐྱེས་པའི་མཱ་མ་ཀཱི་དཀར་མོས་འཁྱུད་པ་སྤྲོས། ལྷོར་ཨཱུ་དང་པདྨ་ལས་སྣང་མཐའ་དཀར་པོ། རཱྀ་དང་རིན་པོ་ཆེ་ལས་སྐྱེས་པའི་གོས་དཀར་མོ་དམར་མོས་འཁྱུད་པ་སྤྲོས། བྱང་དུ་ལྀ་དང་འཁོར་ལོ་ལས་རྣམ་སྣང་སེར་པོ།
ཨཱྀ་དང་རལ་གྲི་ལས་སྐྱེས་པའི་སྒྲོལ་མ་ནག་མོས་འཁྱུད་པ་སྤྲོས་ནུབ་ཏུ་འཁོད། དེ་ཐམས་ཅད་ཀྱང་ཞལ་རེ་རེ་ལ་སྤྱན་གསུམ་གསུམ་པ། པད་དཀར་དང་ཉི་མར་རྡོ་རྗེ་སྐྱིལ་ཀྲུང་གིས་བཞུགས་པ་ལ། ཡུམ་རྣམས་པདྨའི་གདན་གྱིས་འཁྱུད་པ། བདེ་གཤེགས་རྣམས་རལ་པའི་ཅོད་པན་ཅན་ནོ། ། ཨཱི་དང་རལ་གྲི་ལས་སྐྱེས་པའི་སྒྲོལ་མ་ནག་མོ། ལྀ་དང་འཁོར་ལོ་ལས་སྐྱེས་པའི་རྣམ་སྣང་སེར་པོས་འཁྱུད་པ་སྤྲོས། མེར་རཱྀ་དང་རིན་པོ་ཆེ་ལས་གོས་དཀར་མོ་དམར་མོ། ཨུ་དང་པདྨ་ལས་སྐྱེས་པའི་སྣང་མཐའ་དཀར་པོས་འཁྱུད་པ་སྤྲོས། སྲིན་པོར་ཨུ་དང་པདྨ་ལས་མཱ་མ་ཀཱི་དཀར་མོ།
རྀ་དང་རིན་པོ་ཆེ་ལས་སྐྱེས་པའི་རིན་འབྱུང་དམར་པོས་འཁྱུད་པ་སྤྲོས། དབང་ལྡན་དུ་ལཱྀ་དང་འཁོར་ལོ་ལས་སྤྱན་མ་སེར་མོ། ཨི་དང་རལ་གྲི་ལས་སྐྱེས་པའི་དོན་གྲུབ་ནག་པོས་འཁྱུད་པ་སྤྲོས། རླུང་དུ་འཁོད་དེ་དེ་རྣམས་པད་དམར་དང་ཟླ་བར་པདྨའི་གདན་གྱིས་བཞུགས་པ་ལ། ཡབ་རྣམས་རྡོ་རྗེའི་གདན་གྱིས་འཁྱུད་པའོ། ། བདེ་གཤེགས་བཞིའི་གཡོན་གཡས་ཀྱི་ལེ་ཚེར་ཧི་ཧཱི་ལས་རྐང་དག་པའི་བུམ་པ་གཉིས་སྤྲོས། ཤར་དུ་ཧྲྀ་ཧྲྀ་ལས་ཁྲག་དག་པའི་བུམ་པ་གཉིས་སྤྲོས། ལྷོར་ཧུ་ཧཱུ་ལས་དྲི་ཆུ་དག་པའི་བུམ་པ་གཉིས་སྤྲོས། བྱང་དུ་ཧླྀ་ཧླྀ་ལས་དྲི་ཆེན་དག་པའི་བུམ་པ་གཉིས་སྤྲོས། ནུབ་ཏུ་ཧཾ་ཧཱཿལས་ཁུ་བ་དང་རྡུལ་དག་པའི་བུམ་པ་གཉིས་སྤྲོས།
སྟེང་འོག་ཏུ་འཁོད་དེ། ཐམས་ཅད་ཀྱང་པདྨའི་གདན་ལ་གནས་ཤིང་པདྨས་བརྒྱན་པའོ། ། ཡཾ་དང་རལ་གྲི་ལས་ཤིན་ཏུ་སྟོབས་ནག་པོ། ལཱཿདང་འཁོར་ལོ་ལས་སྐྱེས་པའི་རེངས་བྱེད་མ་སེར་མོས་འཁྱུད་པ་སྤྲོས། ཤར་སྒོར་པད་དམར་དང་ཟླ་བར། རཾ་དང་རིན་པོ་ཆེ་ལས་རྨུགས་བྱེད་དམར་པོ་ཝཿདང་པདྨ་ལས་སྐྱེས་པའི་ཁེངས་བྱེད་མ་དཀར་མོས་འཁྱུད་པ་སྤྲོས། ལྷོ་སྒོར་པད་དཀར་དང་ཉི་མར། ཝཾ་དང་པདྨ་ལས་ཁེངས་བྱེད་དཀར་པོ་རཱཿདང་རིན་པོ་ཆེ་ལས་སྐྱེས་པའི་རྨུགས་བྱེད་མ་དམར་མོས་འཁྱུད་པ་སྤོས། བྱང་སྒོར་པད་དམར་དང་ཟླ་བར། ལམ་དང་འཁོར་ལོ་ལས་རེངས་བྱེད་སེར་པོ་ཡཱཿདང་རལ་གྲི་ལས་སྐྱེས་པའི་རབ་བརྩོན་མ་ནག་མོས་འཁྱུད་པ་སྤྲོས།
ནུབ་སྒོར་པད་དཀར་དང་ཉི་མར་འཁོད་དེ། ཁྲོ་བོ་རྣམས་གཡས་བརྐྱང་གི་སྟབས་ཀྱིས་བཞུགས་པ་ལ། ཁྲོ་མོ་རྣམས་གཡོན་བརྐྱང་གི་སྟབས་ཀྱིས་འཁྱུད་པའོ། ། ཨེ་དང་རལ་གྲི་ལས་མཁའ་སྙིང་ནག་པོ། ཨཱལ་དང་འཁོར་ལོ་ལས་སྐྱེས་པའི་དྲི་རྡོ་རྗེ་མ་སེར་མོས་འཁྱུད་པ་སྤྲོས། ནང་ནས་བལྟ་བའི་ཤར་སྒོའི་གཡས་སུ་པད་དཀར་དང་ཉི་མར་འཁོད། ཨར་དང་རིན་པོ་ཆེ་ལས་ས་སྙིང་དམར་པོ་ཨཽ་དང་པདྨ་ལས་སྐྱེས་པའི་གཟུགས་རྡོ་རྗེ་མ་དཀར་མོས་འཁྱུད་པ་སྤྲོས། ལྷོ་སྒོའི་གཡས་སུ། ཨོ་དང་པདྨ་ལས་འཇིག་རྟེན་དབང་ཕྱུག་དཀར་པོ། ཨཱར་དང་རིན་པོ་ཆེ་ལས་སྐྱེས་པའི་རོ་རྡོ་རྗེ་མ་དམར་མོས་འཁྱུད་པ་སྤྲོས།
བྱང་སྒོའི་གཡས་སུ། ཨལ་དང་འཁོར་ལོ་ལས་སྒྲིབ་སེལ་སེར་པོ། ཨཻ་དང་རལ་གྲི་ལས་སྐྱེས་པའི་རེག་བྱ་རྡོ་རྗེ་མ་ནག་མོས་འཁྱུད་པ་སྤྲོས། ནུབ་སྒོའི་གཡས་སུ། ཨ་དང་རྡོ་རྗེ་ལས་ཕྱག་རྡོར་ལྗང་གུ ཨཿདང་རྡོ་རྗེ་ལས་སྐྱེས་པའི་སྒྲ་རྡོ་རྗེ་མ་སྔོན་མོས་འཁྱུད་པ་སྤྲོས་ལྷོ་སྒོའི་གཡོན་དུ། ཨཾ་དང་རྡོ་རྗེ་ལས་ཀུན་བཟང་སྔོན་པོ། ཨཱ་དང་རྡོ་རྗེ་ལས་སྐྱེས་པའི་ཆོས་དབྱིངས་རྡོ་རྗེ་མ་ལྗང་གུས་འཁྱུད་པ་སྤྲོས། ཤར་སྒོའི་གཡོན་དུ་པད་དཀར་དང་ཉི་མར་འཁོད། ཡབ་རྣམས་རྡོ་རྗེའི་སྐྱིལ་ཀྲུང་དུ་བཞུགས་པ་ལ། ཡུམ་རྣམས་པད་མའི་འདུག་སྟངས་ཀྱིས་འཁྱུད་པའོ། །
ཡཻ་དང་རལ་གྲི་ལས་སྐྱེས་པའི་རེག་བྱ་རྡོ་རྗེ་མ་ནག་མོ། ཨལ་དང་འཁོར་ལོ་ལས་སྐྱེས་པའི་སྒྲིབ་སེལ་སེར་པོས་འཁྱུད་པ་སྤྲོས། མེར་ཨཱར་དང་རིན་པོ་ཆེ་ལས་རོ་རྡོ་རྗེ་མ་དམར་མོ། ཨོ་དང་པདྨ་ལས་སྐྱེས་པའི་འཇིག་རྟེན་དབང་ཕྱུག་དཀར་པོས་འཁྱུད་པ་སྤྲོས། སྲིན་པོར། ཨཽ་དང་པདྨ་ལས་གཟུགས་རྡོ་རྗེ་མ་དཀར་མོ། ཨར་དང་རིན་པོ་ཆེ་ལས་སྐྱེས་པའི་ས་སྙིང་དམར་པོས་འཁྱུད་པ་སྤྲོས། དབང་ལྡན་དུ། ཨཱལ་དང་འཁོར་ལོ་ལས་དྲི་རྡོ་རྗེ་མ་སེར་མོ། ཨེ་དང་རལ་གྲི་ལས་སྐྱེས་པའི་ནམ་སྙིང་ནག་པོས་འཁྱུད་པ་སྤྲོས།
རླུང་དུ། ཨཿདང་རྡོ་རྗེ་ལས་སྒྲ་རྡོ་རྗེ་མ་སྔོན་མོ། ཨ་དང་རྡོ་རྗེ་ལས་སྐྱེས་པའི་ཕྱག་རྡོར་ལྗང་གུས་འཁྱུད་པ་སྤྲོས། བྱང་སྒོའི་གཡོན་དུ། ཨཱ་དང་རྡོ་རྗེ་ལས་ཆོས་དབྱིངས་རྡོ་རྗེ་མ་ལྗང་གུ་ཨཾ་དང་རྡོ་རྗེ་ལས་སྐྱེས་པའི་ཀུན་བཟང་སྔོན་པས་འཁྱུད་པ་སྤྲོས། ནུབ་སྒོའི་གཡོན་དུ་འཁོད། ཐམས་ཅད་ཀྱང་པད་དམར་དང་ཟླ་བར་གནས་པ། ཡུམ་རྣམས་པདྨའི་འདུག་སྟངས་ཀྱིས་བཞུགས་པ་ལ། ཡབ་རྣམས་རྡོ་རྗེའི་གདན་གྱིས་འཁྱུད་པ་སྟེ། ནག་པོ་རྣམས་ནག་དམར་དཀར་བའི་ཞལ་ཅན།
ཕྱག་དྲུག་གི་གཡས་རལ་གྲི། གྲི་གུག རྩེ་གསུམ། གཡོན་ཕུབ། ཐོད་པ། ཁ་ཊྭཱཾ་ག་དཀར་པོ། དམར་པོ་རྣམས་དམར་དཀར་ནག་པའི་ཞལ་ཅན། གཡས་མེའི་མདའ། རྡོ་རྗེ་ལྕགས་ཀྱུ། སྒྲ་བཅས་ཌཱ་མ་རུ།
གཡོན་གཞུ། རྡོ་རྗེ་ཞགས་པ། རིན་པོ་ཆེ་ཆ་དགུ་པ། དཀར་པོ་རྣམས་དཀར་ནག་དམར་བའི་ར་ཞལ་ཅན། གཡས་ཐོ་བ། མདུང་། རྩེ་གསུམ་པ། གཡོན། པད་དཀར་འདབ་བརྒྱད། མེ་ལོང་།
བགྲང་ཕྲེང་། སེར་པོ་རྣམས་སེར་དཀར་ནག་པའི་ཞལ་ཅན། གཡས་འཁོར་ལོ། དབྱུག་པ། རྡོ་རྗེ་གདེངས་པ། གཡོན་དུང་། ལྕགས་སྒྲོག སྒྲ་བཅས་དྲིལ་བུ། ལྗང་གུ་རྣམས་ལྗང་དམར་དཀར་བའི་ཞལ་ཅན། གཡས་རྡོ་རྗེ།
གྲི་གུག དགྲ་སཏྭ། གཡོན་དྲིལ་བུ། ཐོད་པ། ཚངས་མགོ སྔོན་པོ་རྣམས་སྔོ་དམར་དཀར་བའི་ཞལ་ཅན་ཕྱག་མཚན་སྔ་མ་ལྟ་བུ་སྟེ། འོན་ཀྱང་སྒྲོལ་མའི་ཁ་ཊྭཾ་ག་དང་། ཀུན་བཟང་གི་ཚངས་མགོའི་གནས་སུ་ཨུཏྤལ་ཡང་རུང་ངོ་། ། གསུང་གི་སྣམ་བུ་ལ་དེ་ནས་ཧ་དང་གྲི་གུག་ལས་ཙ་རྩི་ཀ་ནག་མོ་ཕྱག་བཞི་གཡས་གྲི་གུག རྩེ་གསུམ།
གཡོན་ཐོད་པ། ཁ་ཊྭཱཾ་ག་འཛིན་པ་ལ་ལྀ་དང་རྡོ་རྗེ་ལས་སྐྱེས་པའི་དབང་པོ་སེར་པོས་འཁྱུད་པ་དང་། ཧྀ་ཡ་ཡི་ཡྲི་ཧཱི་ཡུ་ཡལཱྀ་ཡཾ་དང་གྲི་གུག་རྣམས་ལས་སྐྱེས་པའི་འཇིགས་མ། དྲག་མོ། དུས་ཀྱི་མཆེ་བ་མ། མེ་འབར་གདོང་མ། རླུང་ཤུགས་མ། རབ་གཏུམ་མ། དྲག་མའི་མ། སྣ་ཆེན་མ་རྣམས་སྤྲོས།
གསུང་གི་སྣམ་བུའི་ཤར་དུ་ཡི་དྭགས་དམར་པོའི་སྟེང་གི་པདྨའི་ལྟེ་བ་དང་འདབ་མ་རྣམས་ལ་མདུན་ནས་གཡས་སྐོར་གྱི་རིམ་བཞིན་འཁོད། ཀྵ་དང་འཁོར་ལོ་ལས་ཁྱབ་འཇུག་མ་ནག་མོ་གཡས་འཁོར་ལོ། བེ་ཅོན། གཡོན་པད་མ། དུང་འཛིན་པ་ལ། ལཱྀ་དང་ཁབ་ལས་སྐྱེས་པའི་ཚངས་པ་སེར་པོས་འཁྱུད་པ་དང་། ཀྵི་ཡཱ་ཡཱི་ཡྲྀ་ཀྵཱི་ཡཱུ་ཡལཱྀ་ཡཿ དང་འཁོར་ལོ་རྣམས་ལས་སྐྱེས་པའི་གཡུང་མོ། སྒྱུ་མ། གྲགས་མ།
དཔལ་མོ། རྣམ་པར་རྒྱལ་མ། དཔལ་ལྡན་རྒྱལ་མ། དཔལ་ལྡན་རྒྱལ་བྱེད་མ། དཔལ་ལྡན་འཁོར་ལོ་ཅན་མ་རྣམས་སྤྲོས། མེར་ནམ་མཁའ་ལྡིང་གི་སྟེང་གི་པད་མའི་ལྟེ་བ་དང་འདབ་མར་གཡས་སྐོར་གྱིས་རིམ་བཞིན་འཁོད། ཧཿདང་དབྱུག་པ་ལས་ཕག་མོ་དམར་མོ་གཡས་དབྱུག་པ། རལ་གྲི། གཡོན་ལྕགས་སྒྲོག ཕུབ་འཛིན་པ་ལ།
ཨུ་དང་རྩེ་གསུམ་ལས་སྐྱེས་པའི་དྲག་པོ་དཀར་པོས་འཁྱུད་པ་དང་། ཧྲྀ་ར་རྀ་རརྀ་ཧྲྀ་རུ་རླྀ་རཾ་དང་དབྱུག་པ་རྣམས་ལས་སྐྱེས་པའི་ཀེང་རུས་མ། དུས་མཚན་མ། རབ་ཁྲོས་གདོང་མ། དུས་ལྕེ་མ། གཙིགས་མ། ནག་མོ་འཇིགས་རུང་མ། ཨཱུ་དང་དགྲ་སྟ་ལས་སྐྱེས་པའི་ཚོགས་བདག་དཀར་པོས་འཁྱུད་པ་དང་། ཀྵྼྀ་རཱ་རཱྀ་རརཱྀ་རརཱུ་ཀྵྼཱྀ་རརཱུ་རླཱྀ། དང་མདུང་ཐུང་རྣམས་ལས་སྐྱེས་པའི་པདྨ།
ལུས་མེད་མ། གཞོན་ནུ་མ། རི་དྭགས་བདག་པོས་འགྲོ་མ། རིན་ཆེན་ཕྲེང་བ་མ། མིག་བཟང་མ། རུལ་མ། བཟང་མོ་རྣམས་སྤྲོས། སྲིན་པོར་རྨ་བྱའི་སྟེང་གི་པདྨའི་ལྟེ་བ་དང་འདབ་མ་ལ་གཡས་སྐོར་གྱིས་རིམ་བཞིན་འཁོད། ཧཾ་དང་རྩེ་གསུམ་ལས་དྲག་མོ་དཀར་མོ་གཡས་རྩེ་གསུམ། ཌཱ་མ་རུ།
གཡོན་ཁ་ཊྭཱཾ་ག་སྦྲུལ་འཛིན་པ་ལ། རི་དང་དབྱུག་པ་ལས་སྐྱེས་པའི་གཤིན་རྗེ་དམར་པོས་འཁྱུད་པ་དང་། ཧུ་ཝ་ཝི་ཝྲྀ་ཧཱུ་ཝུ་ཝལཱྀ་ཝཾ་དང་རྩེ་གསུམ་རྣམས་ལས་སྐྱེས་པའི་གཽ་རི་མ། གཾ་གཱ་མ། རྟག་མ། མྱུར་མ། ཏོ་ཏ་ལ། མཚོན་བྱེད་མ། དམར་སེར་མ། ནག་མོ་རྣམས་སྤྲོས་བྱང་དུ་ཁྱུ་མཆོག་གི་སྟེང་གི་པདྨའི་ལྟེ་བ་དང་འདབ་མར་གཡས་སྐོར་གྱིས་རིམ་བཞིན་འཁོད།
ཀྵཾ་དང་པདྨ་ལས་དཔལ་ཆེན་མོ་དཀར་མོ་གཡས་པདྨ། བགྲང་ཕྲེང་། གཡོན་པདྨ། རིན་ཆེན་འཛིན་པ་ལ། རཱི་དང་མདུང་ལས་སྐྱེས་པའི་གདོང་དྲུག་དམར་པོས་འཁྱུད་པ། ཀྵུ་ཝཱ་ཝཱི་ཝྲྀ་ཀྵུ་ཝཱུ་ཝལཱྀ་ཝཿདང་པདྨ་རྣམས་ལས་སྐྱེས་པའི་དཔལ་ལྡན་དཀར་མོ། ཟླ་བའི་རི་མོ། རི་བོང་འཛིན་མའི་གདོང་མ། ངང་པའི་མདོག་མ། འཛིན་མ།
པད་མའི་དབང་མོ། སྐར་མིག་མ་དྲི་མེད་རི་བོང་འཛིན་མ་རྣམས་སྤྲོས། དབང་ལྡན་དུ་སེང་གེའི་སྟེང་གི་པད་མའི་ལྟེ་བ་དང་འདབ་མར་གཡས་སྐོར་གྱིས་རིམ་བཞིན་འཁོད། ཧ་དང་རྡོ་རྗེ་ལས་དབང་མོ་སེར་མོ་གཡས་རྡོ་རྗེ། མདའ། གཡོན་དྲིལ་བུ། གཞུ་འཛིན་པ་ལ་ཨི་དང་རལ་གྲི་ལས་སྐྱེས་པའི་བདེན་བྲལ་ནག་པོའི་འཁྱུད་པ་དང་། ཧླྀ་ལ་ལྀ་ལརྀ་ལླྀ་ལུ་ལླྀ་ལཾ་དང་རྡོ་རྗེ་རྣམས་ལས་སྐྱེས་པའི་རྡོ་རྗེ་འོད་མ་རྡོ་རྗེ་ལུས་མ། གསེར་ལྡན་མ། ཨུརྦ་སཱི།
བཀྲ་བའི་རི་མོ་མ། རམྦྷ། ཟུག་རྔུ་མེད་མ། ཤིན་ཏུ་སྒྲོལ་མ་རྣམས་སྤྲོས། ནུབ་ཏུ་གླང་པོ་ཆེའི་སྟེང་གི་པདྨའི་ལྟེ་བ་དང་འདབ་མར་རིམ་བཞིན་འཁོད། ཀྵཱ་དང་སྣོད་དམ་སྤར་བུ་ལས་ཚངས་མ་སེར་མོ་གཡས་པདྨ། ཚངས་པའི་དབྱུག་པ། གཡོན་སྤྱི་བླུགས་སྣོད་དམ་སྤར་བུ་འཛིན་པ་ལ་ཨཱི་དང་འཁོར་ལོ་ལས་སྐྱེས་པའི་ཁྱབ་འཇུག་ནག་པོས་འཁྱུད་པ་དང་། ཀྵླཱྀ་ལཱ་ལཱྀ་ལརྀ་ཀྵླྀ་ལཱུ་ལླཱྀ་ལཿདང་། སྣོད་རྣམས་ལས་སྐྱེས་པའི་སཱ་བི་ཏྲི།
པད་མའི་མིག ཆུ་སྐྱེས་ཅན་མ། བློ་མ། ངག་གི་དབང་ཕྱུག་མ། གཱ་ཡ་ཏྲི་མ། གློག་མ། དྲན་མ་རྣམས་སྤྲོས། རླུང་དུ་ངང་པའི་སྟེང་གི་པདྨའི་ལྟེ་བ་དང་འདབ་མར་གཡས་བསྐོར་གྱིས་རིམ་བཞིན་འཁོད། དེ་དག་ལ་གདོང་དྲུག་དང་། གཞོན་ནུ་མ་ནི་གདོང་དྲུག་དང་།
ཚངས་པ་ཚངས་མ་ནི་གདོང་བཞི་མ། གཙོ་མོ་རྣམས་དཀྱིལ་འཁོར་གྱི་གཙོ་བོ་ལ་ཞལ་ཕྱོགས་པས་ས་གའི་སྟབས་ཀྱིས་བཞུགས་པ་ལ། ཡབ་རྣམས་འོག་ནས་འབྱུང་བའི་ཕྱག་མཚན་འཛིན་པས་ས་གའི་སྟབས་ཀྱིས་འཁྱུད་པ། འདབ་མའི་ལྷ་མོ་རྣམས་རང་རང་གི་གཙོ་མོའི་ཞལ་མདོག་ཕྱག་མཚན་འདྲ་བས་གཙོ་མོ་ལ་ཞལ་ཕྱོགས་ཏེ། ས་གའི་འདུག་སྟངས་ཀྱིས་བཞུགས་པ་སྤྱན་གསུམ་གསུམ་དང་ལྡན་པའོ། ། དེ་ནས་སྐུའི་སྣམ་བུ་ལ། ཙམ་དང་རལ་གྲི་ལས་སྲིན་པོ་ནག་པོ་གཡས་རལ་གྲི། གྲི་གུག གཡོན་ཕུབ། ཐོད་པ་འཛིན་པ་ལ་ཛིར་དང་རྡོ་རྗེ་ལས་སྐྱེས་པའི་སྲིན་མོ་སེར་མོ་དབང་མོ་ལྟ་བུས་འཁྱུད་པ་དང་།
ཉ་ཉི་ཉྲྀ་ཉུ་དང་ཉླི་ཉཾ། ཛྷ་ཛྷི་ཛྷྲྀ་ཛྷུ་ཛྷླ་ཛྷཾ་དང་། ཛ་ཛི་ཛུ་ཛལ་ཛཾ། ཚ་ཚི་ཚྲི་ཚུ་ཚླྀ་ཚཾ། ཙ་ཙི་ཙྲི་ཙུ་ཙླ་དང་། རལ་གྲི་རྣམས་ལས་སྐྱེས་པའི་ཉ་རྡོ་རྗེ་མ་ལ་སོགས་པའི་ཉེར་བརྒྱད་དང་བཅས་ནག་པའི་ཟླ་བའི་ཚེས་ཀྱི་ལྷ་མོ་རྣམས་སྤྲོས། ནང་ནས་བལྟ་བའི་ཤར་སྒོའི་གཡས་ཀྱི་ཡི་དྭགས་དམར་པོའི་སྟེང་གི་པདྨ་དམར་པོ་ཟླུམ་སྐོར་དང་པོ་ལ་འདབ་མ་བཞི། བར་པ་ལ་བརྒྱད། ཕྱི་མ་ལ་བཅུ་དྲུག་སྟེ་འདབ་མ་ཉི་ཤུ་རྩ་བརྒྱད་དང་ལྡན་པའི་ལྟེ་བ་དང་འདབ་མར་རིམ་བཞིན་འཁོད། ཉཿདང་དཔག་བསམ་གྱི་ཤིང་ལས་རླུང་ལྷ་ནག་པོ་གཡས་དཔག་བསམ་གྱི་ཤིང་དང་ཡོངས་འདུའི་མེ་ཏོག
གཡོན་ཨིནྡྲ་ནཱི་ལ་དང་ཨུཏྤལ་སྔོན་པོ་འཛིན་པ་ལ། ཛྲི་དང་བེ་ཅོན་ལས་སྐྱེས་པའི་རབ་གཏུམ་མ་སེར་མོ་ནོར་སྦྱིན་ལྟ་བུས་འཁྱུད་པ་དང་། ཙཱ་ཙཱི་ཙྲི་ཙཱུ་དང་ཙླཱི་ཙཿཚཱ་ཚཱི་ཚྲཱྀ་ཚཱུ་ཚླྀ་ཚཿདང་། ཛཱ་ཛཱི་ཛཱུ་ཛལྀ་ཛཿཛྷཱ་ཛྷཱི་ཛྷྲྀ་ཛྷུ་ཛྷླྀ་ཛྷཱཿ ཉཱ་ཉཱི་ཉྲྀ་ཉཱུ་ཉླྀ་དང་དཔག་བསམ་ཤིང་རྣམས་ལས་སྐྱེས་པའི་ཙཱ་རྡོ་རྗེ་མ་ལ་སོགས་པ་ས་གའི་ཟླ་བའི་ཆོས་ཀྱི་ལྷ་མོ་རྣམས་སྤྲོས། མེར་རི་དྭགས་ཀྱི་སྟེང་གི་པདྨ་དཀར་པོའི་ལྟེ་བ་དང་འདབ་མར་རིམ་བཞིན་འཁོད། ཊཾ་དང་ཤཀྟི་ལས་མེ་ལྷ་དམར་པོ་གཡས་ཤཀྟི་དབྱུག་པ། གཡོན་པདྨ་སྤྱི་བླུགས་འཛིན་པ་ལ། ཌྲྀ་དང་ཞགས་པ་ལས་སྐྱེས་པའི་ཆུ་ལྷ་མོ་དཀར་མོ་ཆུ་ལྷ་ལྟ་བུས་འཁྱུད་པ་དང་། ཎ་ཎི་ནྲྀ་ཎུ་དང་ཎལྀ་ཎཾ་ཌྷ་ཌྷྲྀ་ཌྷྀ་ཌྷྲ་ཌྷཾ་དང་།
ཌ་ཌི་ཌུ་ཌྷྀ་ཌྷཾ། ཋ་ཋི་ཋྲྀ་ཋུ་ཐལྀ་ཐཾ། ཊ་ཊི་ཊརྀ་ཊུ་ཊལྀ་དང་། ཤཀྟི་རྣམས་ལས་སྐྱེས་པའི་ཎ་རྡོ་རྗེ་མ་ལ་སོགས་པ་སྣྲོན་གྱི་ཟླ་བའི་ཚེས་ཀྱི་ལྷ་མོ་རྣམས་སྤྲོས། ལྷོ་སྒོའི་གཡས་ཀྱི་ལུག་གི་སྟེང་གི་པདྨ་དམར་པོའི་ལྟེ་བ་དང་འདབ་མར་རིམ་བཞིན་འཁོད། ཎཿདང་མདུང་ལས་གདོང་དྲུག་དམར་པོ་གདོང་དྲུག་པ་གཡས་ཤཀྟི་མདུང་། གཡོན་རིན་པོ་ཆེ་ལོང་འཛིན་པ་ལ་ཌྲྀ་དང་པདྨ་ལས་སྐྱེས་པའི་དཔལ་ཆེན་མོ་དཀར་མོས་འཁྱུད་པ་དང་། ཊཱ་ཊཱི་ཊརྀ་ཊཱུ་དང་། ཊལཱྀ་ཊཿཋཱ་ཋཱི་ཋཱྀ་ཋཱ་ཋཱུ་ཋལཱྀ་ཋཿདང་། ཌཱ་ཌཱི་ཌཱུ་ཌལཱྀ་ཌཿཌྷཱ་ཌྷཱི་ཌྷྲྀ་ཌྷཱུ་ཌྷཱྀ་ཌྷཿཎྜ་ཎཱི་ཎ་རྀཎཱུ་ཎལཱྀ་དང་།
མདུང་རྣམས་ལས་སྐྱེས་པའི་ཊཱ་རྡོ་རྗེ་མ་ལ་སོགས་པ་ཆུ་སྟོད་ཀྱི་ཟླ་བའི་ཚེས་ཀྱི་ལྷ་མོ་རྣམས་སྤྲོས། སྲིན་པོར་རྨ་བྱའི་སྟེང་གི་པདྨ་དཀར་པོའི་ལྟེ་བ་དང་འདབ་མར་རིམ་བཞིན་འཁོད། པཾ་དང་ཞགས་པ་ལས་ཆུ་ལྷ་དཀར་པོ། གཡས་ཞགས་པ་རིན་ཆེན། གཡོན་སྦྲུལ་ཞགས་ཆུ་ཤེལ་འཛིན་པ་ལ། བྲྀ་དང་ཤཀྟི་ལས་སྐྱེས་པའི་ཕག་མོ་དམར་མོ་མེ་ལྷ་ལྟ་བུས་འཁྱུད་པ་དང་། མ་མི་མྲྀ་མཱུ་དང་མླྀ་མཾ། བྷ་བྷི་བྷྲྀ་བྷུ་བྷལྀ་བྷཾ་དང་། བ་བི་བྲྀ་བུ་བླྀ་བཾ། ཕ་ཕི་ཕྲྀ་ཕུ་ཕལྀ་ཕཾ།
པ་པི་པྲྀ་པུ་པླྀ་དང་། ཞགས་པ་རྣམས་ལས་སྐྱེས་པའི་མ་རྡོ་རྗེ་མ་ལ་སོགས་པའི་གྲོ་བཞིན་གྱི་ཟླ་བའི་ཚེས་ཀྱི་ལྷ་མོ་རྣམས་སྤྲོས། བྱང་སྒོའི་གཡས་སུ་ཆུ་སྲིན་གྱི་སྟེང་གི་པད་མ་དམར་པོའི་ལྟེ་བ་དང་འདབ་མར་རིམ་བཞིན་འཁོད། མཿདང་དགྲ་སྟ་ལས་ཚོགས་བདག་དཀར་པོ་གཡས་དགྲ་སྟ། རྡོ་རྗེ། གཡོན་ཞགས་པ་རིན་ཆེན་འཛིན་པ་ལ། བྲྀ་དང་མདུང་ཐུང་ལས་སྐྱེས་པའི་གཞོན་ནུ་མ་དམར་མོས་འཁྱུད་པ་དང་། པཱ་པཱི་པྲི་པཱུ་དང་པླཱྀ་པཿཕཱ་ཕཱྀ་ཕྲྀ་ཕཱུ་ཕལྀ་ཕཿདང་། བཱ་བཱི་བཱུ་བླཱྀ་བཿ བྷཱ་བྷཱྀ་བྷྲྀ་བྷཱུ་བྷལྀ་བྷ་དང་།
མཱ་མཱི་མྲྀ་མཱུ་མླཱྀ་མཿདང་། དགྲ་སྟ་རྣམས་ལས་སྐྱེས་པའི་པཱ་རྡོ་རྗེ་མ་ལ་སོགས་པའི་ཁྲུམས་སྟོད་ཀྱི་ཟླ་བའི་ཚེས་ཀྱི་ལྷ་མོ་རྣམས་སྤྲོས། དབང་ལྡན་དུ་བྱི་བའི་སྟེང་གི་པདྨ་དཀར་པོའི་ལྟེ་བ་དང་འདབ་མར་རིམ་བཞིན་འཁོད། ཏཾ་དང་རྡོ་རྗེ་ལས་དབང་པོ་སེར་པོ་གཡས་རྡོ་རྗེ། མེའི་མདའ། གཡོན་དྲིལ་བུ་གཞུ་འཛིན་པ་ལ། ངརྀ་དང་གྲི་གུག་ལས་སྐྱེས་པའི་རླུང་ལྷ་མོ་ནག་མོ་ཙརྩི་ཀ་ལྟ་བུས་འཁྱུད་པ་དང་། ན་ནི་ནྲྀ་ནུ་དང་ནལྀ་ནཾ། དྷ་དྷི་དྷྲྀ་དྷུ་དཧླྀ་དྷཾ་དང་། ད་དྷི་དུ་དལྀ་དཾ།
ཐ་ཐི་ཐྲྀ་ཐུ་ཐལྀ་ཐཾ། ཏ་ཏི་ཏྲྀ་ཏུ་ཏལྀ་དང་། རྡོ་རྗེ་རྣམས་ལས་སྐྱེས་པའི་ན་རྡོ་རྗེ་མ་ལ་སོགས་པའི་ཐ་སྐར་ཟླ་བའི་ཚེས་ཀྱི་ལྷ་མོ་རྣམས་སྤྲོས། ནུབ་སྒོའི་གཡས་སུ་གླང་པོ་ཆེའི་སྟེང་གི་པདྨ་དམར་པོའི་ལྟེ་བ་དང་འདབ་མར་རིམ་བཞིན་འཁོད། ནཿདང་ཁབ་ལས་ཚངས་པ་སེར་པོ་ཞལ་བཞི་པ་གཡས་ཁབ་བགྲང་ཕྲེང་། གཡོན་པདྨ་དང་སྤྱི་བླུགས་འཛིན་པ་ལ། ངརྀ་དང་འཁོར་ལོ་ལས་སྐྱེས་པའི་གློག་མ་ནག་མོ་ཁྱབ་འཇུག་མ་ལྟ་བུས་འཁྱུད་པ་དང་། ཏཱ་ཏཱི་ཏྲྀ་ཏཱུ་དང་ཏལྀ་ཏཿ ཐཱ་ཐཱི་ཐྲཱྀ་ཐཱུ་ཐལཱྀ་ཐཱཿདང་། དཱ་དཱི་དཱུ་དལཱྀ་དིཿ
དྷཱ་དྷཱི་དྷྲྀ་དྷཱུ་དྷལཱྀ་དྷཿ ནཱ་ནཱི་ནྲྀ་ནཱུ་ནལྀ་དང་། ཁབ་རྣམས་ལས་སྐྱེས་པའི་ཏཱ་རྡོ་རྗེ་མ་ལ་སོགས་པ་སྨིན་དྲུག་གི་ཟླ་བའི་ཚེས་ཀྱི་ལྷ་མོ་རྣམས་སྤྲོས། རླུང་དུ་ངང་པའི་སྟེང་དུ་པད་མ་དཀར་པོའི་ལྟེ་བ་དང་འདབ་མར་རིམ་བཞིན་འཁོད། སཾ་དང་རྩེ་གསུམ་ལས་དྲག་པོ་སྔོན་པོ་གཡས་རྩེ་གསུམ་མདའ། གཡོན་སྦྲུལ་དང་བཅས་པའི་ཁ་ཊྭཱཾ་ག་གཞུ་འཛིན་པ་ལ། ཥརྀ་དང་དབྱུག་པ་ལས་སྐྱེས་པའི་རི་སྲས་མ་ལྗང་གུ་ཕག་མོ་ལྟ་བུས་འཁྱུད་པ་དང་། ྈཀ་ྈཀི་ྈཀྲྀ་ྈཀུ་དང་ྈཀླྀ་ྈཀཾ། ཤ་ཤི་ཤྲྀ་ཤུ་ཤླྀ་ཤཾ་དང་། ཥ་ཥི་ཥུ་ཤླྀ་ཥཾ།
ཉྤ་ཉྤི་ཉྤརྀ་ཉྤུ་ཉླཾ་ཉྤཾ། ས་སི་སྲྀ་སུ་སླྀ་དང་། རྩེ་གསུམ་རྣམས་ལས་སྐྱེས་པའི་རྡོ་མ་ལ་སོགས་པ་མགོའི་ཟླ་བའི་ཚེས་ཀྱི་ལྷ་མོ་རྣམས་སྤྲོས། བྱང་སྒོའི་གཡོན་དུ་ཁྱུ་མཆོག་གི་སྟེང་གི་པདྨ་དམར་པོའི་ལྟེ་བ་དང་འདབ་མར་རིམ་བཞིན་འཁོད། ྈཀཿདང་བེ་ཅོན་ལས་ནོར་སྦྱིན་སྔོན་པོ་གཡས་ནོར་བུ། བེ་ཅོན། གཡོན་ནེའུ་ལེ་པདྨ་འཛིན་པ་ལ། ཥརྀ་དང་དབྱུག་པ་ལས་སྐྱེས་པའི་ནོར་དབང་མོ་ལྗང་གུ་གཤིན་རྗེ་ལྟ་བུས་འཁྱུད་པ་དང་། སཱ་སཱི་སྲྀ་སཱུ་དང་སླྀ་སཿ ཉྤཱ་ཉྤཱི་ཉྤརྀ་ཉྤཱུ་ཉྤལཱྀ་ཉྤཱཿདང་།
ཥཱ་ཥཱི་ཥཱུ་ཥལཱྀ་ཥཿ ཤཱ་ཤཱི་ཤྲཱྀ་ཤཱུ་ཤླཱྀ་ཤཿ ྈཀཱ་ྈཀཱི་ྈཀྲྀ་ྈཀཱུྈཀླཱྀ་དང་བེ་ཅོན་རྣམས་ལས་སྐྱེས་པའི་ས་རྡོ་རྗེ་མ་ལ་སོགས་པ་རྒྱལ་གྱི་ཟླ་བའི་ཚེས་ཀྱི་ལྷ་མོ་རྣམས་སྤྲོས། ནུབ་སྒོའི་གཡོན་དུ་གླང་པོ་ཆེའི་སྟེང་གི་པདྨ་དམར་པོའི་ལྟེ་བ་དང་འདབ་མར་རིམ་བཞིན་འཁོད། ཀཾ་དང་འཁོར་ལོ་ལས་ཁྱབ་འཇུག་ལྗང་གུ གཡས་འཁོར་ལོ། དབྱུག་ཏོ། གཡོན་པདྨ་སྐྱེ་བ་ལྔ་པའི་དུང་འཛིན་པ་ལ། གརི་དང་སྣོད་ལས་སྐྱེས་པའི་དཔལ་མོ་སྔོན་མོ་ཚངས་མ་ལྟ་བུས་འཁྱུད་པ་དང་། ང་ངི་ངརྀ་ངུ་དང་ངླྀ་ངཾ། གྷ་གྷི་གྷྲྀ་གྷུ་གྷླྀ་གྷཾ་དང་།
ག་གི་གུ་གླི་གཾ ཁ་ཁི་ཁྲྀ་ཁུ་ཁླྀ་ཁཾ། ཀ་ཀི་ཀྲྀ་དང་འཁོར་ལོ་རྣམས་ལས་སྐྱེས་པའི་ས་རྡོ་རྗེ་མ་ལ་སོགས་པ་མཆུའི་ཟླ་བའི་ཚེས་ཀྱི་ལྷ་མོ་རྣམས་སྤྲོས། ཤར་སྒོའི་གཡོན་དུ་མཁའ་ལྡིང་གི་སྟེང་གི་པད་མ་དམར་པོའི་ལྟེ་བ་དང་འདབ་མར་རིམ་བཞིན་འཁོད། ངཿདང་དབྱུག་པ་ལས་གཤིན་རྗེ་ལྗང་གུ་གཡས་དབྱུག་པ་རལ་གྲི། གཡོན་ལྕགས་སྒྲོག་ཞགས་པ་འཛིན་པ་ལ། གརྀ་དང་རྩེ་གསུམ་ལས་སྐྱེས་པའི་གཤིན་རྗེ་མ་སྔོན་མོ་དྲག་མོ་ལྟ་བུས་འཁྱུད་པ་དང་། ཀཱ་ཀཱི་ཀྲྀ་ཀཱུ་དང་། ཀླཱྀ་ཀཿ ཁཱ་ཁཱི་ཁྲཱྀ་ཁཱུ་ཁླཱྀ་ཁཿདང་།
གཱ་གཱི་གཱུ་གླཱྀ་གཿ གྷྲ་གྷཱི་གྷྲྀ་གྷཱུ་གླཱྀ་གྷཱཿ ངཱ་ངཱི་ངརཱྀ་ངཱུ་ངལྀ་དང་། དབྱུག་པ་རྣམས་ལས་སྐྱེས་པའི་ཀཱ་རྡོ་རྗེ་མ་ལ་སོགས་པ་དབོའི་ཟླ་བའི་ཚེས་ཀྱི་ལྷ་མོ་རྣམས་སྤྲོས། ལྷོ་སྒོའི་གཡོན་དུ་མ་ཧེའི་སྟེང་གི་པདྨ་དམར་པོའི་ལྟེ་བ་དང་འདབ་མར་རིམ་བཞིན་འཁོད། དེ་དག་རྣམས་ཀྱང་གཙོ་བོ་རྣམས་དཀྱིལ་འཁོར་གྱི་གཙོ་བོ་ལ་ཞལ་ཕྱོགས་པས་རྡོ་རྗེའི་གདན་གྱིས་བཞུགས་པ་ལ་ཡུམ་རྣམས་པདྨའི་གདན་གྱི་འཁྱུད་པ། འདབ་མའི་ལྷ་མོ་རྣམས་རང་རང་གི་གཙོ་བོའི་ཞལ་མདོག ཕྱག་མཚན་འདྲ་བས་གཙོ་བོ་ལ་ཞལ་ཕྱོགས་ཏེ་རོལ་པའི་སྟབས་ཀྱིས་བཞུགས་པའོ། ། ཡ་དང་དབྱུག་པ་ལས་དབྱུག་སྔོན་ཅན་ནག་པོ་གཡས་རལ་གྲི་རྡོ་རྗེ། གཡོན་ཕུབ་སྦྲུལ་འཛིན་པ་ལ།
ལཱ་དང་འཁོར་ལོ་ལས་སྐྱེས་པའི་འོད་ཟེར་ཅན་སྟོབས་པོ་ཆེ་ལྟ་བུས་འཁྱུད་སྤྲོས། ཤར་སྒོར་ཕག་ནག་པོ་བདུན་གྱིས་དྲངས་པའི་ཤིང་རྟར་འཁོད། ར་དང་མདའ་ལས་འདོད་པའི་རྒྱལ་པོ་དམར་པོ་གཡས་མདའ་ལྕགས་ཀྱུ། གཡོན་གཞུ་ཞགས་པ་འཛིན་པ་ལ། ཝཿདང་ཐོ་བ་ལས་སྐྱེས་པའི་ཙུནྡཱ་མི་གཡོ་བ་ལྟ་བུས་འཁྱུད་པ་སྤྲོས། ལྷོ་སྒོར་རྟ་དམར་བདུན་གྱིས་དྲངས་པའི་ཤིང་རྟར་འཁོད། ཝ་དང་གཏུན་ཤིང་ལས་མི་གཡོ་བ་དཀར་པོ་གཡས་ཐོ་བ། མདུང་། གཡོན་པདྨ་མེ་ལོང་འཛིན་པ་ལ་རཱ་དང་མདའ་ལས་སྐྱེས་པའི་ཁྲོ་གཉེར་ཅན་འདོད་རྒྱལ་ལྟ་བུས་འཁྱུད་པ་སྤྲོས། བྱང་སྒོར་སེང་གེ་དཀར་པོ་བདུན་གྱིས་དྲངས་པའི་ཤིང་རྟར་འཁོད་ལ་དང་བེ་ཅོན་ལས་སྟོབས་པོ་ཆེ་སེར་པོ་གཡས་འཁོར་ལོ་དབྱུག་པ།
གཡོན་དུ་རིན་ཆེན་འཛིན་པ་ལ། ཡཱ་དང་རལ་གྲི་ལས་སྐྱེས་པ་རྡོ་རྗེ་ལྕགས་སྒྲོག་མ་དབྱུག་སྔོན་ཅན་ལྟ་བུས་འཁྱུད་པ་སྤྲོས། ནུབ་སྒོར་གླང་པོ་ཆེ་སེར་པོ་བདུན་གྱིས་དྲངས་པའི་ཤིང་རྟར་འཁོད། ཧཾ་དང་རྡོ་རྗེ་ལས་གཙུག་ཏོར་ཅན་ལྗང་གུ་གཡས་དགྲ་སྟ། རྩེ་གསུམ། གཡོན་སྦྲུལ་ཞགས། ཁ་ཊྭཱཾ་ག་འཛིན་པ་ལ། ཧཿདང་གྲི་གུག་ལས་སྐྱེས་པའི་ཤིན་ཏུ་སྔོན་མོ་གནོད་མཛེས་ལྟ་བུས་འཁྱུད་པ་སྤྲོས། སྟེང་དུ་མཁའ་ལྡིང་ཨ་ནཱི་ལ་མདོག་ལྔ་པ་མིག་གསུམ་པ་ལུས་རྒྱས་པས་དྲངས་པའི་ཤིང་རྟ་ལ་འཁོད། ཧ་དང་དགྲ་སྟ་ལས་གནོད་མཛེས་སྔོན་པོ་གཡས་གྲི་གུག་རྡོ་རྗེ།
གཡོན་ཐོད་པ་དྲིལ་བུ་འཛིན་པ་ལ། ཧཱ་དང་དགྲ་སྟ་ལས་སྐྱེས་པའི་དྲག་ཅན་མ་གཙུག་ཏོར་ལྟ་བུས་འཁྱུད་པ་སྤྲོས། འོག་ཏུ་རྐང་པ་བརྒྱད་པ་ཤ་ར་བྷས་དྲངས་པའི་ཤིང་རྟར་འཁོད། དེ་ནས་སྐུ་དཀྱིལ་གྱི་ཕྱི་རོལ་དུ་རྟ་བབས་བཞིའི་ཀ་བ་བརྒྱད་ཀྱི་འོག་གི་གཡོན་གཡས་སོ། ། ཧྱ་ཧྱ་དང་རྒྱལ་མཚན་ལས་སྟོབས་རྒྱུ་དང་པདྨ་ནག་པོ་ལ་ཉྤ་ཥ་ཤ་ཐ་ཀ ན་དྷ་ཐ་ཏ་དང་གྲི་གུག་ལས་སྐྱེས་པའི་ཅེ་སྤྱང་གདོང་མ་དང་། མཁའ་ལྡིང་མ་སེར་མོས་འཁྱུད་པ་སྤྲོས། ཤར་དུ་རླུང་གི་དཀྱིལ་འཁོར་ལ་འཁོད། ཧྲ་ཧྲ་དང་ནོར་བུ་ལས་ནོར་རྒྱས་དང་དུང་སྐྱོང་དམར་པོ་ལ། ལ་ཝ་ར་ཡ་ཧ་མ་བྷ་བ་ཡ་པ་དང་གྲི་གུག་ལས་སྐྱེས་པའི་སྟག་གདོང་མ་དང་།
འུག་གདོང་མ་དང་། དཀར་མོས་འཁྱུད་པ་སྤྲོས། ལྷོར་མེའི་དཀྱིལ་འཁོར་ལ་འཁོད། ཧྭ་ཧྭཱ་དང་པད་མ་ལས་རིགས་ལྡན་དང་མཐའ་ཡས་དཀར་པོ་ལ། ལ་ཝ་ར་ཡ་ཀྵ་ཎ་ཌྷ་ཌ་ཋ་ཊ་དང་གྲི་གུག་ལས་སྐྱེས་པའི་ཕག་གདོང་མ་དང་བྱ་རྒོད་གདོང་མ་དམར་མོས་འཁྱུད་པ་སྤྲོས། བྱང་དུ་ཆུའི་དཀྱིལ་འཁོར་ལ་འཁོད། ཧླ་ཧླཱ་དང་རྡོ་རྗེ་ལས་འཇོག་པོ་དང་པད་ཆེན་སེར་པོ་ལ་ཀ་ཁ་ག་གྷ་ང་། ཉྫྷ་ཛ་ཙ་ཚ་དང་གྲི་གུག་ལས་སྐྱེས་པའི་ཁྱི་གདོང་མ་དང་བྱ་རོག་གདོང་མ་ནག་མོས་འཁྱུད་པ་སྤྲོས། ནུབ་ཏུ་སའི་དཀྱིལ་འཁོར་ལ་འཁོད། ཧཱུྃ་དང་རྡོ་རྗེ་ལས་རྒྱལ་བ་ལྗང་གུ་ལ་ཧཿདང་གྲི་གུག་ལས་སྐྱེས་པའི་ཤིན་ཏུ་སྔོན་མོ་སྔོན་མོས་འཁྱུད་པ་སྤྲོས་ཏེ།
སྟེང་དུ་ནམ་མཁའི་དཀྱིལ་འཁོར་ལ་འཁོད། ཀྵུཾ་དང་བུམ་པ་ལས་རྣམ་རྒྱལ་སྔོན་པོ་ལ། ཧ་དང་གྲི་གུག་ལས་སྐྱེས་པའི་རྡོ་རྗེ་མིག་མ་ལྗང་གུས་འཁྱུད་པ་སྤྲོས། འོག་ཏུ་ཡེ་ཤེས་ཀྱི་དཀྱིལ་འཁོར་ལ་འཁོད། ཡབ་ཀྱི་གཡས་བུམ་པ་རྡོ་རྗེ། གཡོན་པདྨ་རིན་ཆེན་འཛིན་པ། རྡོ་རྗེའི་གདན་གྱིས་བཞུགས་པ་ལ། ཡུམ་གྲི་གུག་ཐོད་པ་འཛིན་པས་པད་མའི་གདན་གྱིས་འཁྱུད་པའོ། ། དེ་ནས་མེ་རླུང་གི་དབུས་ཀྱི་དུར་ཁྲོད་བརྒྱད་དུ། ཀ་ཁ་ག་གྷ་ང་དང་གྲི་གུག་ལས་ཁྱི་གདོང་མ་ནག་མོ་ལ།
ཧླ་དང་རྡོ་རྗེ་ལས་སྐྱེས་པའི་འཇོག་པོ་སེར་པོས་འཁྱུད་པ་སྤྲོས། ཤར་རྩེ་མོས་འབིགས་པར་བསེའི་སྟེང་དུ་འཁོར་ལོ་དམར་པོའི་ལྟེ་བར་འཁོད། ཉྫྷ་ཛ་ཚ་ཙ་དང་གྲི་གུག་ལས་བྱ་རོག་གདོང་མ་ནག་མོ་ལ་ཧླཱ་དང་རྡོ་རྗེ་ལས་སྐྱེས་པའི་པདྨ་ཆེན་པོ་སེར་པོས་འཁྱུད་པ་སྤྲོས། མེར་ལྷག་མ་ཟ་བར་བེ་རུ་ཎའི་སྟེང་དུ། འཁོར་ལོ་དཀར་པོའི་ལྟེ་བར་འཁོད། ལ་ཝ་ར་ཡ་ཀྵ་དང་གྲི་གུག་ལས་ཕག་གདོང་མ་དམར་མོ་ལ། ཧྭ་དང་པདྨ་ལས་སྐྱེས་པའི་རིགས་ལྡན་དཀར་པོས་འཁྱུད་པ་སྤྲོས། ལྷོར་རོ་བསྲེགས་པར་དོམ་གྱི་སྟེང་དུ་འཁོར་ལོ་དམར་པོའི་ལྟེ་བར་འཁོད། ཎ་ཌྷ་ཌ་ཋ་ཊ་དང་གྲི་གུག་ལས་བྱ་རྒོད་གདོང་མ་དམར་མོ་ལ། ཧྭཱ་དང་པདྨ་ལས་སྐྱེས་པའི་མཐའ་ཡས་དཀར་པོས་འཁྱུད་པ་སྤྲོས།
སྲིན་པོར་མི་བཟད་པའི་གཡུལ་དུ་ཁྲུང་ཁྲུང་གི་སྟེང་དུ་འཁོར་ལོ་དཀར་པོའི་ལྟེ་བར་འཁོད། ལ་ཝ་ར་ཡ་ཧ་དང་གྲི་གུག་ལས་སྟག་གདོང་མ་དཀར་མོ་ལ། ཧ་ར་དང་ནོར་བུ་ལས་སྐྱེས་པའི་ནོར་རྒྱས་དམར་པོས་འཁྱུད་པ་སྤྲོས། བྱང་རུལ་པ་དང་བཅས་པར་འབྲིའི་སྟེང་དུ་འཁོར་ལོ་དམར་པོའི་ལྟེ་བར་འཁོད། མ་བྷ་བ་ཡ་པ་དང་གྲི་གུག་ལས་འུག་གདོང་མ་དཀར་མོ་ལ། ཧ་རཱ་དང་ནོར་བུ་ལས་བྱུང་བའི་དུང་སྐྱོང་དམར་མོས་འཁྱུད་པ་སྤྲོས། དབང་ལྡན་བྱིས་པ་ཤི་བར་བཤང་གདོང་གི་སྟེང་དུ་འཁོར་ལོ་དཀར་པོའི་ལྟེ་བར་འཁོད། སྙ་ཥ་ཤ་ཐ་ྈཀདང་གྲི་གུག་ལས་སྐྱེས་པའི་ཅེ་སྤྱང་གདོང་མ་སེར་མོ་ལ། ཧ་ཡ་དང་རྒྱལ་མཚན་ལས་སྐྱེས་པའི་སྟོབས་རྒྱུ་ནག་པོས་འཁྱུད་པ་སྤྲོས། ནུབ་རྣག་གི་དྲིར་སེང་གེའི་སྟེང་དུ་འཁོར་ལོ་དམར་པོའི་ལྟེ་བར་འཁོད།
ན་དྷ་ད་ཐ་ཏ་དང་གྲི་གུག་ལས་མཁའ་ལྡིང་གདོང་མ་སེར་མོ་ལ། ཧ་ཡཱ་དང་རྒྱལ་མཚན་ལས་སྐྱེས་པའི་པདྨ་ནག་པོས་འཁྱུད་པ་སྤྲོས། རླུང་སྦྲུལ་གྱིས་ཟོས་པར་མིག་སྔོན་གྱི་སྟེང་དུ་འཁོར་ལོ་དཀར་པོའི་ལྟེ་བར་འཁོད། ཧཱུྃཿདང་གྲི་གུག་ལས་སྔོན་མོ་ལ། ཧཱུྃ་དང་བུམ་པ་ལས་སྐྱེས་པའི་རྒྱལ་བ་ལྗང་གུས་འཁྱུད་པ་སྤྲོས། སྟེང་དུ་མཁའ་ལྡིང་ཨ་ནཱི་ལས་དྲངས་པའི་ཤིང་རྟའི་སྟེང་དུ་འཁོད། ཧ་དང་གྲི་གུག་ལས་རྡོ་རྗེ་མིག་མ་ལྗང་གུ་ལ་ཀྵུཾ་དང་རྡོ་རྗེ་ལས་སྐྱེས་པའི་རྣམ་རྒྱལ་སྔོན་པོས་འཁྱུད་པ་སྤྲོས། འོག་ཏུ་རྐང་པ་བརྒྱད་པ་ཤ་རཾ་བྷས་དྲངས་པའི་ཤིང་རྟའི་སྟེང་དུ་འཁོད། ཡབ་ཡུམ་རྣམས་ཕྱག་མཚན་སྔར་དང་འདྲ་བ་ཟླུམ་པོའི་སྟབས་ཀྱིས་བཞུགས་པའོ། ། དེ་ནས་ཐུགས་དཀྱིལ་འདོད་ཡོན་ལ།
ཙ་ཚ་ཛ་ཛྷ་ཉ། ཙ་ཚ་ཛ་ཛྷ་ཉཱ་དང་དུང་ཆོས་མེ་ཏོག་སྔོན་པོའི་ཕྲེང་བ་ལས་དྲི་ཕྲེང་བ་ནག་མོ་ཕྱག་མཚན་དེ་ཉིད་བསྣམས་པ་སྤྲོས། ཤར་སྒོའི་གཡོན་གཡས་སུ་འཁོད། ཊ་ཋ་ཌ་ཌྷ་ཎ། ཊ་ཋ་ཌ་ཌྷ་ཎཱ་དང་སྤོས་སྣོད་མར་མེ་ལས་སྤྲོས་མར་མེ་མ་དམར་མོ་དེ་ཉིད་བསྣམས་པ་སྤྲོས། ལྷོ་སྒོའི་གཡོན་གཡས་སུ་འཁོད། ཀ་ཁ་ག་གྷ་ང་། ཀ་ཁ་ག་གྷ་ངཱ་དང་རྔ་པ་ཊ་ཧ་གོས་ལས། རོལ་གར་མ་དཀར་མོ་དེ་ཉིད་བསྣམས་པ་སྤྲོས། བྱང་དུ་འཁོད།
ཏ་ཐ་ད་དྷ་ན། ཏ་ཐ་ད་དྷ་ནཱ་དང་དབུ་རྒྱན་དོ་ཤལ་ལས་སྒེག་བཞད་མ་སེར་མོ་དེ་བསྣམས་པ་སྤྲོས། ནུབ་སྒོའི་གཡོན་གཡས་སུ་འཁོད། སྙ་པ་ཥ་ཤ་ྈཀ། སྙ་ཥ་ཤ་ཐ་ྈཀདང་རྡོ་རྗེ་པདྨ་ལས་གླུ་འདོད་མ་ལྗང་གུ་དེ་ཉིད་བསྣམས་པ་སྤྲོས། སྟེང་དུ་འཁོད། པ་ཕ་བ་བྷ་མ། པ་ཕ་བ་བྷ་མཱ་དང་བདུད་རྩིའི་སྣོད་འབྲས་བུ་ལས་བཤོས་མ་འབྲས་བུ་མ་སྔོན་མོ་དེ་ཉིད་བསྣམས་པ་སྤྲོས། འོག་ཏུ་འཁོད། དེ་ནས་གསུང་གི་དཀྱིལ་འཁོར་གྱི་སྟེགས་བུར།
ཙ་ཚ་ཛ་ཛྙ་ཉ་དང་ཐོང་བཤོལ། གོས། གྲི་གུག བུམ་པ། ཆུ་གྲི་ལས་དབྱེ། གོས། འཕྲུག མཆིལ་འདོར། སྐྲོད་འདོད་མ་ནག་མོ་གཡས་དེ་ཉིད། གཡོན་མི་ཤ།
བཤང་ལམ། རྣག བད་ཀན། རྐང་གིས་གང་བའི་ཐོད་པ་འཛིན་པ་སྤྲོས་ནས་ཤར་སྒོའི་ལྷོ་ནས་མེའི་བར་འཁོད། ཊ་ཋ་ཌ་ཌྷ་ཎ་དང་དར་དཔྱངས། སྣོད་གཅུ་གཟེར། གོས། སྨུག་རྩིའི་སྣོད། ཟས། ལུས་ཀྱི་དྲི་མ།
གར། སྐེམ་འདོད་མ་དམར་མོ་གཡས་དེ་ཉིད། གཡོན་ཁྲག ལྕེ། ཤིག སྲིན་བུ། རྒྱུ་མས་གང་བའི་ཐོད་པ་འཛིན་པ་སྤྲོས། ལྷོ་སྒོའི་ནུབ་ནས་སྲིན་པོའི་བར་འཁོད། པ་ཕ་བ་བྷ་མ་དང་། དུང་མེ་ལོང་།
རྩེ་གསུམ། རྡོ་གྲུ་བཞི་ཀུ་ཤ་ལས་རྒྱས། རྒྱན། སྟན། རྒྱལ་སྲིད། འཇམ་པར་སྨྲ་འདོད་མ་དཀར་མོ་གཡས་དེ་ཉིད། གཡོན་ཁྲག མིག བ་སྤུ་སྐྲ། རུས་པས་གང་བའི་ཐོད་པ་འཛིན་པ་སྤྲོས།
བྱང་སྒོའི་ཤར་ནས་དབང་ལྡན་གྱི་བར་འཁོད། ཏ་ཐ་ད་དྷ་ན་དང་། སྨྱུ་གུ མེ་ཏོག་ཕྲེང་། ཁབ། ཉའི་རྒྱ། དར་གྱི་བུ་སྲིན་བུ་ལས་རེངས། དྲི། མལ་སྟན་གཉེ། རྐྱལ། འཆིང་འདོད་མ་སེར་མོ་གཡས་དེ་ཉིད་གཡོན་བཤང་བ།
སྣ། ཆུ་སེར། ཞག མཁྲིས་པས་གང་བའི་ཐོད་པ་འཛིན་པ་སྤྲོས། ནུབ་སྒོའི་བྱང་ནས་རླུང་གི་བར་འཁོད། ཥ་ཤ་ཉྤ་ཧ་དང་གདུགས། བ་ལང་རྭ། ཤ་འཛིན། རྒྱུད་མངས་ཆུང་བ་ལས། རེག་བྱ།
ཡན་ལག་བསྐྱོད། ལྷག་མ་ཟ་ནག རོལ་མོ་འདོད་མ་ལྗང་གུ་གཡས་དེ་ཉིད་དང་། གཡོན་མཆིན་པ། རྣ་བ། བཤང་ལམ་གྱི་དྲི་མ། རྣ་བས་གང་བའི་ཐོད་པ་འཛིན་པ་སྤྲོས། དབང་ལྡན་ནས་ཤར་སྒོའི་བར་འཁོད། ཁཿགཿགྷཿྈཀཿདང་། རྒྱུད་མངས།
ཁཾ་ཕོར། ཤིང་ལྷམ། ཏོག་རྩེ་ལས་གཡུལ། བཤང་གཅི་ཟག འགུགས་པར། རྒྱུག་འདོད་མ་སྔོ། གཡས་དེ་ཉིད། གཡོན་རྟགས། སྣའི་དྲི་མ། གློ་བ།
སྙིང་གིས་གང་བའི་ཐོད་པ་འཛིན་པ་སྤྲོས། མེ་ནས་ལྷོ་སྒོའི་བར་འཁོད། ཡ་ར་ཝ་ང་དང་། སྤུ་གྲི། འཕངཿརྨ་བྱའི་མཇུག་སྒྲོ། འོད་མའི་དབྱུག་པ་ལས་འཆིང་། ལྕེའི་དྲི་མ་་་་་་ཙོད། ཡན་ལག་ཐམས་ཅད་ཀྱི་དྲི་་་་་་བྱིས་ཁྲོ་དཀར། ཚིལ་བུ་་་་་་གདུང་འདོད་ལྗང་། གཡས་དེ་ཉིད།
གཡོན་རྩ། ལྕེ། ཡན་ལག་ཀུན་གྱི་དྲི། ཚིལ་བུས་གང་བའི་ཐོད་པ་འཛིན་པ་སྤྲོས། རླུང་ནས་བྱང་སྒོའི་བར་འཁོད། སཿཀཿལཿཀྵཿདང་། མཐིལ་ལྷམ། མདའ། ཐགས། ཆོས་འབྱུང་ལས།
པགས་པ་་་་་་ཕུར་འདེབས། མཆན་ཁུང་དྲི་་་་་་སྦྲུལ་འཆིང་། མིག་གི་དྲི་མ་་་་་་སེམས་ཅན་བསླུ་སེར། བྷ་ག་་་་་་འཁྲིག་འདོད་མ་སྔོ། གཡས་དེ་ཉིད། གཡོན་མི་ལྤགས། མཆན་ཁུང་། མིག་གི་དྲི་མ། བྷ་གས་གང་བའི་ཐོད་པ་འཛིན་པ་སྤྲོས། སྲིན་པོ་ནས་ནུབ་སྒོའི་བར་འཁོད།
དེ་ནས་སྐུའི་དཀྱིལ་འཁོར་གྱི་སྟེགས་བུར། ཙཾ་ཚཾ་ཛཾ་ཛྷཾ་ཉཾ། ཊཾ་ཋཾ་ཌཾ་ཌྷཾ་ཎཾ། ཏཾ་ཐཾ་དཾ་དྷཾ་ནཾ། པཾ་ཕཾ་བཾ་བྷཾ་མཾ། ཥཾ་ཤཾ་ཉྤཾ་ཧཾ་ཁཾ་གཾ་གྷཾ་ྈཀཾ། ཡཾ་རཾ་ཁཾ་ངཾ། སཾ་ཀཾ་ལཾ་ཀྵཾ་དང་སྔར་གྱི་ཕྱག་མཚན་ལས་མི་འདོད་མ་་་་་་ཕྱིར་འདོད་མ་ཞེས་ཀྱང་ཟེར་སུམ་ཅུ་རྩ་དྲུག་ཁ་དོག་དང་གཡས་ཀྱི་ཕྱག་མཚན་སྔར་དང་འདྲ་བ་དང་། གཡོན་པའི་ཐོད་པར་སྔར་རིམ་བཞིན། ། ཁྱི་ར་ཀུམྦྷི་ར་འགྲོན་བུ། །
ནེའུ་ལེ་རྟ་དང་རི་དྭགས་ཏེ། ། ཀུ་ལཱི་ར་དང་ཉ་དང་བསེ། ། བ་ལང་བོང་བུ་རུས་སྦལ་དུང་། ། དོམ་དང་གླང་པོ་ཕག་ཆུ་སྲིན། ། སྦལ་པ་སྟག་འབྲི་རི་བོང་དང་། ། གོ་དྷ་ལུག་དང་གཟུངས་བྱི་དུར། ། བྱི་བ་ཅེ་སྤྱང་འདབ་སེང་དང་། ། སྲམ་དང་སྤྲེའུ་རྩངས་སྤྱང་གི། ། བྱི་ལ་ཨི་ཤུ་ཀ་དང་ནི། ། ཤཱ་ལི་ཛཱ་ཏ་ཀ་རྔ་མོའོ། །
དེ་རྣམས་ཀྱི་ནག་མོ་རྣམས་གཡོན་བརྐྱང་། དམར་མོ་ས་ག དཀར་མོ་པདྨའི་གདན་གྱིས་བཞེངས་པ། སེར་མོ་ཟླུམ་པོ། ལྗང་གུ་ས་ག སྔོན་མོ་མཉམ་པའི་སྟབས་ཅན་ནོ། ། གཞན་ཡང་དུར་ཁྲོད་ཀྱི་ས་གཞི་ལ་སྐྲ་དང་བ་སྤུ་རྣམ་པར་དག་པའི་འབྱུང་པོ་བྱེ་བ་ཕྲག་ཕྱེད་དང་་་་་་བཞི་དང་། ཛི་ཛཱི་དང་། རལ་གྲི་དང་། དཔག་བསམ་ཤིང་ལས་ཟླ་ཉི་ནག་པོ་རལ་གྲི་ཕུབ་དང་དཔག་བསམ་ཤིང་དང་།
ཨིནྡྲ་ནི་ལ་འཛིན་པ། ཤར་དང་མེར་རླུང་གི་དཀྱིལ་འཁོར་ལ་འཁོད། ཌྀལ་ཌྀལ་དང་དབྱུག་པ་ཤཀྟི་ལས་ལྷག་པ་དང་མིག་དམར་དམར་པོ་དབྱུག་པ་ལྕགས་སྒྲོག་དང་། ཤགཏི་པདྨ་འཛིན་པ། ལྷོ་དང་བདེན་བྲལ་དུ་མེའི་དཀྱིལ་འཁོར་ལ་འཁོད། བུ་བཱུ་དང་ཞགས་པ་རྩེ་གསུམ་ལས་པ་སངས་ཕུར་བུ་དཀར་པོ་ཞགས་པ་སྦྲུལ་ཞགས། རྩེ་གསུམ། ཁ་ཊྭཱཾ་ག་སྦྲུལ་བཅས་འཛིན་པ། བྱང་དང་དབང་ལྡན་དུ་ཆུའི་དཀྱིལ་འཁོར་ལ་འཁོད། དྀལ་དྀལཱ་དང་རྡོ་རྗེ་བེ་ཅོན་ལས་མཇུག་རིངས་སྤེན་པ་སེར་པོ་རྡོ་རྗེ་དྲིལ་བུ་རིན་ཆེན་ནེའུ་ལེ་འཛིན་པ།
ནུབ་དང་རླུང་དུ་སའི་དཀྱིལ་འཁོར་ལ་འཁོད། ག་གཱ་དང་ཁབ་འཁོར་ལོ་ལས་སྒྲ་གཅན་དུས་མེ་ལྗང་སྔོ། ཁབ་པདྨ་དང་འཁོར་ལོ་པདྨ་འཛིན་པ། སྟེང་འོག་ཏུ་སྟོང་པའི་དཀྱིལ་འཁོར་ལ་འཁོད། གཞན་ཡང་བརྟན་པ་དང་། རི་བྱི་དང་། རྒྱུ་སྐར་ཐམས་ཅད་དང་། ཁྱིམ་བཅུ་གཉིས་དང་ཆ་བཅུ་དྲུག་དང་། ཕྱོགས་བཅུ་སྐྱོང་བ་དང་། དགའ་བྱེད་དབང་ཕྱུག་དང་།
ནག་པོ་ཆེན་པོ་དང་། དྲིལ་བུའི་རྣ་བ་ཅན་དང་། བྷྲྀདྒི་ཎ་དང་། ཞིང་སྐྱོང་ཐམས་ཅད་དང་། ཕོ་ཉ་ཐམས་ཅད་དང་། འཕྲོག་མ་དང་། གྲུབ་པ་ཐམས་ཅད་དུར་ཁྲོད་ཀྱི་མཐར་རླུང་གི་དཀྱིལ་འཁོར་སྟེང་དུ་འཁོད་པར་བསམ་པར་བྱའོ། ། གསུམ་པ་ནི། རང་ཡེ་ཤེས་ལྔའི་བདག་ཉིད་ཀྱི་དུས་འཁོར་རྡོ་རྗེ་སེམས་དཔས་དབུ་བརྒྱན་པ་ཆོས་དབྱིངས་ཡེ་ཤེས་ཀྱི་ངོ་བོའི་ཐུགས་ཀར་ཟླ་བའི་སྟེང་གི། རྡོ་རྗེའི་ལྟེ་བའི་ཧཱུྃ་ལས་འོད་འཕྲོས་པས་འགྲོ་བ་རིགས་དྲུག་གི་སེམས་ཅན་རྣམས་བཀུག་དཀྱིལ་འཁོར་དེ་ཉིད་དུ་བཅུག་པ་ལ།
ཐུགས་ཀའི་ཧཱུྃ་གིས་འོད་ཀྱིས་རིགས་ལྔ་ཡབ་ཡུམ་སྤྱན་དྲངས་པ་རང་གི་སྙིང་གར་བཅུག་བྱང་ཆུབ་ཀྱི་སེམས་སུ་ཞུ་བར་གྱུར་པ་རང་གི་གསང་གནས་ནས་སྤྲོས། དབང་བསྐུར་བའི་བྱང་ཆུབ་ཀྱི་སེམས་ཀྱི་འོད་ཟེར་གྱིས་རེག་པའི་སེམས་ཅན་དེ་དག་ཐམས་ཅད་ཞལ་གསུམ་པ་དང་། ཞལ་དང་སྐུའི་ཁ་དོག་སྣ་ཚོགས་པའི་ལྷ་ཤེས་རབ་ཐབས་ཀྱི་བདག་ཉིད་ཅན་མཆོག་གི་བདེ་བའི་དགའ་བས་གང་བར་གྱུར་པ་དེ་རྣམས་ཀྱི་ཕུང་པོ་ལྔ་དང་། ཀྵ་ཀྵི་ཀྵྼྀ་ཀྵུ་ཀྵླྀ་ལས་གཤེགས་པ་ལྔ། ཁམས་ལྔ། ཀྵཱ་ཀྵཱི་ཀྵྼི་ཀྵཱུ་ཀྵླྀ་ལས་གཤེགས་མ་ལྔ། དབང་པོ་དྲུག ཀྵ་ཀྵེ་ཀྵྼ་ཀྵོ་ཀྵླ་ཀྵཾ་ལས་སེམས་དཔའ་དྲུག ཡུལ་དྲུག ཀྵཱ་ཀྵཻ་ཀྵཱར་ཀྵཽ་ཀྵཱལ་ཀྵཱཾ་ལ་སེམས་དཔའ་མ་དྲུག
ལས་དབང་ལྔ། ཀྵཧ་ཀྵྱ་ཀྵྼ་ཀྵཝ་ཀྵླ་ལས་ཁྲོ་བོ་ལྔ། བྱ་བ་ལྔ། ཀྵཧ་ཀྵྱཱ་ཀྵྼཱ་ཀྵཝ་ཀྵླ་ལས་ཁྲོ་མོ་ལྔ་སྟེ། མཚན་སོ་གཉིས་ཀྱི་རང་བཞིན་གྱི་དཀྱིལ་འཁོར་གྱི་ལྷར་གྱུར་ཏེ་རང་རང་གི་ཞིང་དུ་གཤེགས་པར་བསམ་མོ། ། བཞི་པ་ནི། ལྷ་ཐམས་ཅད་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོར་མོས་ལ། ཨོཾ་སུ་བི་ཤུདྡྷ་དྷརྨྨཿཧཱ་ཏུ་སྭ་བྷཱ་ཝ་ཨཱཏྨ་ཀོ྅ཧཾ་ཞེས་བརྗོད་དེ་ང་རྒྱལ་གཟུང་ངོ་། ། གཉིས་པ་ལས་རྒྱལ་མཆོག་ལ་གླུས་བསྐུལ་ཏེ་བཞེངས་པ། མངལ་ནས་དཀྱིལ་འཁོར་སྤྲོ་བ།
རྡོ་རྗེ་བཞི་ཡིས་རྒྱས་གདབ་པ། ཡེ་ཤེས་དགུག་ཅིང་རོ་མཉམ་པ། སྒོ་གསུམ་གྱི་བྱིན་གྱིས་བརླབ་པ། དབང་བསྐུར་ཞིང་རྒྱས་གདབ། ལྷའི་རྣམ་དག་བསྒོམ་པ་དང་བདུན་གྱི་དང་པོ་ནི། རང་གི་དཔྲལ་བར་སྐུ་རྡོ་རྗེ་ཨོཾ། མགྲིན་པར་གསུང་རྡོ་རྗེ་ཨཱཿ ཐུགས་ཀར་ཐུགས་རྡོ་རྗེ་ཧཱུྃ། གཙུག་ཏོར་དང་ལྟེ་བའི་ཨ་ཝ་དྷཱུ་ཏཱིའི་ནང་དུ་ཡེ་ཤེས་རྡོ་རྗེ་ཧོཿཡིག་བཀོད་དེ། ཧོཿཡིག་ཤེས་རབ་གཏུམ་མོའི་མེ་ཆགས་པའི་འོད་ཟེར་གྱིས་རྡོ་རྗེ་ཅན་ཤེས་རབ་ནུས་མ་དང་བཅས་པ་རི་བོང་འཛིན་པ་བཞིན་དུ་ཞུ་བ་ལས་ཚད་མེད་པ་བཞིའི་རང་བཞིན་གྱི་ལྷ་མོ་བཞིའི་གླུས་བསྐུལ་བར་བསམ་ཞིང་།
སྤྱན་མ་བདག་ནི་འགྲོ་བའི་ཡུམ། ། རྣལ་འབྱོར་པ་ཡི་རྒྱུ་མཐུན་གནས། ། བདག་གི་དཀྱིལ་འཁོར་རང་བཞིན་གྱིས། ། དུས་འཁོར་བཞེངས་ལ་བདག་འདོད་མཛོད། ། མཱ་མ་ཀཱི་བདག་སྲིང་མོ་སྟེ། ། རྣལ་འབྱོར་པ་ཡི་རྣམ་སྨིན་གནས། ། བདག་གི་དཀྱིལ་འཁོར་རང་བཞིན་གྱིས། ། དུས་འཁོར་བཞེངས་ལ་བདག་འདོད་མཛོད། ། གོས་དཀར་མོ་བདག་བུ་མོ་སྟེ། ། རྣལ་འབྱོར་པ་ཡིས་སྐྱེས་བུར་གནས། །
བདག་གི་དཀྱིལ་འཁོར་རང་བཞིན་གྱིས། ། དུས་འཁོར་བཞེངས་ལ་བདག་འདོད་མཛོད། ། སྒྲོལ་མ་བདག་ནི་ཚ་མོ་སྟེ། ། རྣལ་འབྱོར་པ་ཡི་དྲི་བྲལ་གནས། ། བདག་གི་དཀྱིལ་འཁོར་རང་བཞིན་གྱིས། ། དུས་འཁོར་བཞེངས་ལ་བདག་འདོད་མཛོད། ། སྟོང་པའི་དཀྱིལ་འཁོར་ཉམས་མྱོང་ནས། ། སྐུ་གསུང་ཐུགས་ཀྱི་དཀྱིལ་འཁོར་ནི། ། འགྲོ་བ་གདོན་པའི་བསམ་པ་ཡིས། ། འགྲོ་བའི་མགོན་པོས་སྤྲོ་བར་མཛོད། །
ཅེས་བརྗོད་པས། སྟོང་པ་ཉིད་ལ་བཞུགས་པའི་བཅོམ་ལྡན་འདས་སད་དེ། འགྲོ་བ་མཐའ་དག་སྒྱུ་མ་ལྟ་བུར་གཟིགས་ནས། ཟླ་བ་ཞུ་བ་དེ་ལས་ཧཱུྃ་ཡིག་སྔོན་པོ་དྲི་མ་མེད་པའི་འོད་ཟེར་འཕྲོ་བ་ཡོངས་སུ་གྱུར་པ་ལས་རྡོ་རྗེ་རྩེ་ལྔ་པ། དེ་ཡོངས་སུ་གྱུར་པ་ལས་དུས་ཀྱི་འཁོར་ལོ་མི་བསྐྱོད་པའི་ཅོད་པན་ཅན་དང་། ཡུམ་ནུས་མ་དང་བཅས་པའི་ས་བོན་ཕྱག་མཚན་ལས་སྔར་བཞིན་བསྐྱེད་པའོ། ། གཉིས་པ་ནི། གཙོ་བོ་ཡབ་ཡུམ་སྙོམས་པར་ཞུགས་པ་ལས། ། དཀྱིལ་འཁོར་ལྔའི་རང་བཞིན་གྱི་སངས་རྒྱས་ནམ་མཁར་བཞུགས་པ་རྣམས་ཕུང་ཁམས་སྐྱེ་མཆེད་ལ་སོགས་པ་ལྷའི་རྣམ་པར་གནས་པ་རང་གི་ལུས་ལ་བཅུག བྱང་སེམས་སུ་ཞུ་བ་ལས་ཡུམ་གྱི་པདྨར་ལྷ་སོ་སོའི་ས་བོན།
དེ་ལས་ཕྱག་མཚན། དེ་ལྷའི་སྐུར་གྱུར་པ་ལས་ཧཱུྃ་དང་རྡོ་རྗེ་ལས་སྐྱེས་པའི་གཙོ་བོ་མི་བསྐྱོད་པའི་ངོ་བོ་རྡོར་སེམས་ཀྱི་ཅོད་པན་ལ་སོགས་པ་དཀྱིལ་འཁོར་རྒྱལ་མཆོག་བཞིན་སྤྲོས། གཙོ་བོ་ཡབ་ཡུམ་ལ་ཞུགས། ཤེས་པ་ནས་ཕྱིར་འདོད་མའི་བར་སོ་སོ་ལ་ཞུགས་ཞེས་ངག་ཏུ་བརྗོད་ཅིང་ཡིད་ཀྱིས་བསམ་མོ། ། གསུམ་པ་ནི། ལྷ་རྣམས་ཀྱི་གཙུག་ཏོར་གྱི་འཁོར་ལོས་ཐིག་ལེ་ལྗང་གུ་ལ་ཨ། སྙིང་ཁར་སྒྲ་གཅན་ལ་ཨི། དཔྲལ་བར་ཟླ་བ་ལ་ཨུ། ལྟེ་བར་དུས་མེ་སེར་པོ་ལ་ལྀ། མགྲིན་པར་ཉི་མ་ལ་རྀ།
གསང་བར་ཡེ་ཤེས་ལ་ཨཾ། ལྟེ་བའི་རླུང་ལ་སར་ལྀ། སྙིང་ཁའི་ལ་ཆུར་ཨུ། མགྲིན་པའི་ལ་མེར་རི། དཔྲལ་བའི་ལ་རླུང་དུ་ཨི། གཙུག་ཏོར་དུ་ནམ་མཁའི་རླུང་ལ་ནམ་མཁའི་དཀྱིལ་འཁོར་དུ་ཨ། སེམས་ཀྱི་བདག་ཉིད་དཔྲལ་བའི་ཐིག་ལེར་ཟླ་བ་ལ་ཨོཾ། མགྲིན་པའི་ཉི་མར་ཨཱཿ སྙིང་ཁའི་སྒྲ་གཅན་ལ་ཧཱུྃ། ལྟེ་བའི་ཐིག་ལེར་དུས་མེ་ལ་ཧོཿནོར་བུར་ཨ་བསམས་ཏེ།
སྐུ་གསུང་ཐུགས་ཡེ་ཤེས་ཀྱིས་རྒྱས་གདབ་པས་དཀྱིལ་འཁོར་གྱི་ལྷ་མཐའ་དག་སྐུ་བཞི་དང་རྡོ་རྗེའི་བཞི་བདག་ཉིད་ཀྱི་ཐབས་ཤེས་སུ་མོས་པར་བྱའོ། ། བཞི་པ་ནི། རང་གི་སྙིང་ཁར་ཟླ་ཉི་སྒྲ་གཅན་གྱི་སྟེང་གི་ཧཱུྃ་ཡིག་ལས་བྱུང་བའི་རྡོ་རྗེ་རྩེ་ལྔ་པའི་ལྟེ་བར། ཛཿཡིག་ལས་སྐྱེས་པའི་རྡོ་རྗེ་ལྕགས་ཀྱུ་སྤྲོས་པས། སྲིད་གསུམ་གྱི་རྣམ་པ་ཅན་ཤིན་ཏུ་དྭངས་པའི་ཡེ་ཤེས། འཁོར་ལོ་བཀུག ཨ་ཝ་དྷུ་ཏིའི་སྒོ་ནས་གཙུག་ཏོར་ནས་གསང་བར་ཞུགས། བྱང་སེམས་སུ་ཞུ་བ་ཡུམ་གྱི་པད་མར་ཧཱུྃ་ཡིག་དང་། དེ་ལས་རྡོ་རྗེར་གྱུར་པ་ལས་སྐྱེས་པའི་རྡོ་རྗེ་ཤུགས་སྔོན་པོ་འོད་ཟེར་འཕྲོ་བ་འཇིགས་པའི་སྐུ་རབ་ཏུ་བཞད་པའི་ཞལ་བཞི་པ། མཆེ་བ་ཕྱེད་གཙིགས་པས་སྒྲ་དྲག་པོ་སྒྲོགས་པ།
སྤྱན་བཅུ་གཉིས་པ། ཞབས་གཉིས་པ། ཤེས་རབ་དང་ཐབས་ལས་རབ་ཏུ་བྱུང་བ། ཕྱག་ཉི་ཤུ་རྩ་དྲུག་པ། གཙོ་བོ་བཞིན་དུ་མཚོན་ཆ་དང་བཅས་པ། ཕྱག་ལྷག་མ་སྡིགས་མཛུབ་དང་བཅས་པས་གླང་པོ་ཆེའི་ལྤགས་པའི་གོས་འཛིན་པ། ཕྱག་རྒྱ་ལྔས་བརྒྱན་པ། མི་བསྐྱོད་པའི་དབུ་རྒྱན་ཅན། ཐོད་པ་དང་མགོ་ཕྲེང་འཛིན་པ། སྦྲུལ་གྱིས་བརྒྱན་པ།
རྐང་པ་བརྒྱད་པའི་ཤིང་རྟ་ལ་གནས་པ། དབུགས་ཕྱིར་དབྱུང་བ་དང་ལྷན་ཅིག་སྤྲོས་ཏེ། ལྕགས་ཀྱུའི་ཕྱག་རྒྱ་དང་ཛཿཞེས་བརྗོད་པས། དེས་ཡེ་ཤེས་པའི་གཙོ་བོའི་ལྟེ་བར་རྡོ་རྗེ་ལྕགས་ཀྱུས་བསྣུན། ཕྱག་རྣམས་ཞགས་པས་བཅིངས། མཚོན་ཆ་ལྷག་མ་རྣམས་ཀྱིས་འཇིགས་པར་བྱས་ཏེ་མདུན་གྱི་ནམ་མཁར་སྤྱན་དྲངས་ནས་རྡོ་རྗེ་ཤུགས་རང་གི་སྙིང་གར་ཐིམ་པར་བལྟའོ། ། དེ་ལ་ལྷ་མོ་བཅུ་གཉིས་ཀྱིས་མཆོད་དོ། ། ཧཱུྃ་ཡིག་དང་རྡོ་རྗེའི་ཕྱག་རྒྱས་ཁྲོ་བོ་རྨུགས་བྱེད་ཀྱི་ལྷ་སོ་སོ་ལ་གཞུག བཾ་དང་ཞགས་པའི་ཕྱག་རྒྱས་ཁྲོ་བོ་རེངས་བྱེད་ཀྱིས་དབྱེར་མེད་དུ་བཅིང་། ཧོཿདང་དྲིལ་བུའི་ཕྱག་རྒྱས་ཁྲོ་བོ་ཁེངས་བྱེད་ཀྱིས་མཉེས་པར་བྱས།
ཧི་དང་དབྱུག་པའི་ཕྱག་རྒྱས་ཁྲོ་བོ་ཤིན་ཏུ་སྟོབས་ཀྱིས་རོ་མཉམ་པར་བྱ་སྟེ། དེ་ཡང་དབུས་སུ་གཙོ་བོ་ཡབ་ཡུམ་ལ། ཡེ་ཤེས་པ་ཡབ་ཡུམ་རོ་མཉམ་ལྷ་གཞན་རྣམས་ཀྱི་ཐུགས་ཀར་ཡེ་ཤེས་པ་ཡབ་ཡུམ་རོ་མཉམ་པ་ནས་སའི་དཀྱིལ་འཁོར་གྱི་ཟླ་ཉི་རོ་མཉམ་པའི་བར་ངག་ཏུ་བརྗོད་ཅིང་བསམ་པར་བྱའོ། ། ལྔ་པ་ནི། ལྷ་ཐམས་ཅད་ཀྱི་དཔྲལ་བར་ཨ་ལས་ཟླ་བར་ཨོཾ་ལས་འཁོར་ལོ་རྩིབས་བརྒྱད་པར་གྱུར་པའི་སྐུ་རྡོ་རྗེ་དཀར་པོ་དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་འཁོར་ལོ། པདྨ། རྡོ་རྗེ། གཡོན་རལ་གྲི། ནོར་བུ། དྲིལ་བུ་འཛིན་པ།
ཡུམ་གསུང་རྡོ་རྗེ་ལྟ་བུས་འཁྱུད་པར་གྱུར་པ་སྤྲོས། དེ་ལས་དེ་ལྟ་བུ་དཔག་མེད་བྱུང་། ནམ་མཁའ་གང་བའི་སྐུ་རྡོ་རྗེས་འདུལ་བའི་སེམས་ཅན་ལ་ཆོས་བསྟན། སླར་འདུས་གཅིག་ཏུ་གྱུར་མདུན་དུ་བཞུགས་པ་ལ། སྐུ་རྡོ་རྗེ་འཛིན་པས་བདག་ཅག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། སྐུའི་རིགས་ཀྱིས་ལྷ་མོ་རྣམས་ཀྱིས་བདུད་རྩིའི་བུམ་པས་དབང་བསྐུར་དཔྲལ་བར་ཟླ་བ་ལ་འཁོད་པར་བསམས་ལ། དཔལ་ལྡན་སྐུ་ཡི་རྡོ་རྗེ་འཛིན། ། རྡོ་རྗེ་མི་ཕྱེད་གསུམ་བསྒོམས་པས། ། སྐུ་ཡི་རྡོ་རྗེ་ཅན་གྱིས་ནི། །
བྱིན་རླབས་གནས་སུ་དེང་བདག་མཛོད། ། ཕྱོགས་བཅུར་བཞུགས་པའི་སངས་རྒྱས་རྣམས། ། རྡོ་རྗེའི་མི་ཕྱེད་གསུམ་བསྒོམས་པས། ། སྐུ་ཡི་རྡོ་རྗེ་ཅན་གྱིས་ནི། ། བྱིན་རླབས་གནས་སུ་དེང་བདག་མཛོད། ། ཅེས་གསོལ་བ་བཏབ་པས་རོ་མཉམ་སྟེ་ལུས་སྐུ་རྡོ་རྗེར་གྱུར་པར་བསམ། མགྲིན་པར་ར་ལས་ཉི་མར་ཨཱཿལས་པདྨ་དམར་པོ་འདབ་མ་བརྒྱད་པར་གྱུར་པའི་གསུང་རྡོ་རྗེ་དམར་པོ་དམར་དཀར་ནག་པའི་ཞལ་ཅན་ཕྱག་དྲུག་གི་གཡས་པདྨ། རྡོ་རྗེ། འཁོར་ལོ། གཡོན་ནོར་བུ།
དྲིལ་བུ། རལ་གྲི་འཛིན་པ། ཡུམ་སྐུ་རྡོ་རྗེ་ལྟ་བུས་འཁྱུད་པ་དང་བཅས་པ་སྤྲོས། དེ་ལས་དེ་ལྟ་བུ་དཔག་མེད་བྱུང་། ནམ་མཁའི་ཁམས་གང་བའི་གསུང་རྡོ་རྗེས་འདུལ་བའི་སེམས་ཅན་ལ་ཆོས་བསྟན། སླར་འདུས་གཅིག་ཏུ་གྱུར་མདུན་དུ་བཞུགས་པ་ལ། གསུང་རྡོ་རྗེ་འཛིན་པས་བདག་ཅག་ལ་དབང་བསྐུར་དུ་གསོལ་ཞེས་བརྗོད་པས། གསུང་གི་རིགས་ཀྱི་ལྷ་མོ་རྣམས་ཀྱི་བདུད་རྩིས་གང་བའི་བུམ་པས་དབང་བསྐུར། ཡང་མགྲིན་པར་ཉི་མ་ལ་འཁོད་པར་མོས་ལ། དཔལ་ལྡན་གསུང་གི་རྡོ་རྗེ་འཛིན། །
སོགས་སུ་འདོན་པ་བསྒྱུར་ནས་གསོལ་བ་གདབ་པས་རོ་མཉམ་སྟེ་ངག་རྡོ་རྗེར་གྱུར། སྙིང་གར་ཐིག་ལེ་ལས་སྒྲ་གཅན་སྔོན་པོར་ཧཱུྃ་ལས་རྡོ་རྗེ་རྩེ་ལྔ་པར་གྱུར་པ་ལས། ཐུགས་རྡོ་རྗེ་ནག་པོ་ནག་དམར་དཀར་བའི་ཞལ་ཅན། ཕྱག་དྲུག་གི་གཡས་རྡོ་རྗེ། པདྨ། འཁོར་ལོ། གཡོན་དྲིལ་བུ། ནོར་བུ། རལ་གྲི་འཛིན་པ། ཡུམ་སེར་མོ་སེར་དམར་དཀར་བའི་ཞལ་ཅན།
ཕྱག་དྲུག་གི་གཡས་ནོར་བུ། རྡོ་རྗེ། འཁོར་ལོ། གཡོན་པདྨ། དྲིལ་བུ། རལ་གྲི་ཅན་དང་བཅས་པར་གྱུར་པ་སྤྲོས། དེ་ལས་དེ་ལྟ་བུ་དཔག་མེད་བྱུང་། ནམ་མཁའི་ཁམས་གང་བའི་ཐུགས་རྡོ་རྗེས་འདུལ་བའི་སེམས་ཅན་ལ་ཆོས་བསྟན། སླར་འདུས་གཅིག་ཏུ་གྱུར་མདུན་དུ་བཞུགས་པ་ལ། ཐུགས་རྡོ་རྗེ་འཛིན་པས་བདག་ལ་དབང་བསྐུར་དུ་གསོལ།
ཞེས་བརྗོད་པས་ཐུགས་ཀྱི་རིགས་ཀྱི་ལྷ་མོ་རྣམས་ཀྱིས་བདུད་རྩིའི་བུམ་པས་དབང་བསྐུར། སྙིང་གར་སྒྲ་གཅན་གྱི་དཀྱིལ་འཁོར་ལ་འཁོད་པར་མོས་ལ། དཔལ་ལྡན་ཐུགས་ཀྱི་རྡོ་རྗེ་འཛིན། ། སོགས་ཀྱིས་གསོལ་བ་གདབ་པས། རོ་མཉམ་སྟེ་སེམས་ཐུགས་རྡོ་རྗེར་གྱུར་པར་བསམས་ལ། ཨོཾ་སརྦྦ་ཏ་ཐཱ་ག་ཏ་ཀཱ་ཡ་ཝཱཀྐ་ཙིཏྟ་སྭ་བྷཱ་ཝ་ཨཱཏྨ་ཀོ་ཧཾ། ཞེས་པ་དེའི་ང་རྒྱལ་གཟུང་ཞིང་། ཁྱད་པར་དུ་ཡུམ་གྱི་ལྟེ་བར་ཧོཿ གསང་བར་སྭཱ། གཙུག་ཏོར་ལ་ཧཱ་བསམ་མོ། །
དྲུག་པ་ནི། རང་གི་སྙིང་གར་པད་དམར་དང་ཟླ་བའི་སྟེང་གི་རྡོ་རྗེའི་ལྟེ་བའི་ཧཱུྃ་ལས་འཕྲོས་པའི་འོད་ཀྱིས་ནམ་མཁར་རྒྱལ་བ་སྲས་བཅས་དཀྱིལ་འཁོར་གྱིས་རྣམ་པར་སྤྱན་དྲངས་པ་ལ། ལྷ་མོ་བཅུ་གཉིས་ཀྱིས་མཆོད་ནས། ཨོཾ་ཧཾ་ཧཱཾ། ཧིཾ་ཧཱིཾ། ཧྲྀཾ་ཧྲཱྀཾ། ཧུཾ་ཧཱུཾ། ཧླྀཾ་ཧླྀཾ། ཨཱ་ཨཱི་རཱྀ་ཨཱུ་ལཱྀ། བཛྲ་ཌཱ་ཀི་ནྱཽ།
བཛྲ་ཨ་མྲྀ་ཏ། གྷ་ཊཻ་རཱ་བྷྀ་ཥིཉྩནྟུ་མཱཾ་སྭཱ་ཧཱ། ཞེས་གསོལ་བ་བཏབ་པས་ཡུམ་ལྔས་ཨོཾ་ཨཱ་ཨཱི་རཱི་ཨཱུ་ལི་པཉྩ་དྷཱ་ཏུ་བི་ཤོ་དྷ་ནེ་སྭཱ་ཧཱ། ཆུ་དང་། ཨོཾ་ཨཾ་ཨིཾ་རྀཾ་ཨུཾ་ལིཾ། སརྦྦ་བུད་བཛྲ་མུ་ཀུ་ཊཾ། མ་མ། པཉྩ་བུདྡྷ་ཨཱཏྨ་ཀཾ བནྡྷ་ཡནྟུ་ཧཱུྃ་ཧཱུྃ་ཕཊ་ཀྱིས་གསོལ་བ་བཏབ་པས་རིགས་ལྔས། ཨོཾ་ཨ་ཨི་རྀ་ཨུ་ལྀ་པཉྩ་ཏ་ཐཱ་ག་ཏ་པི་རི་ཤུདྡྷེ་སྭཱ་ཧཱས་ཅོད་པན་དང་།
ཨོཾ་ཨ་ཨཱ་ཨཾ་ཨཿ ཧ་ཧཱ་ཧཾ་ཧཿཕྲེཾ་ཧོཿསརྦྦ་པཱ་ར་མི་ཏཱ། མ་མ་བཛྲ་པཊཱཾ། བནྡྷ་ཡནྟུ་ཧུཾ་ཧཱུྃ་ཕཊ་ཀྱིས་གསོལ་བ་བཏབ་པས། ནུས་མ་བཅུས། ཨོཾ་ཨ་ཨཱ་ཨཾ་ཨཿ ཧ་ཧཱ་ཧཾ་ཧཿ ཕྲེཾ་ཧོ་ཿ ད་ཤ་པཱ་ར་མི་ཏཱ་པ་རི་པུ་ར་ཎི་སྭཱ་ཧཱ། དར་དཔྱངས་དང་།
ཨྃ་ཧུཾ་ཧོཿ བི་ཛྙཱ་ན་ཛྙཱ་ན་སྭ་བྷཱ་ཝ་ཀ་རུ་ཎ་པྲ་ཛྙཱ་ཨཱམྨ་ཀེ། བཛྲ་བཛྲ་གྷཎྚཻ། ས་བྱེ་ཏ་ར་ཀ་ར་ཡོར། མ་མ་བཛྲ་སཏྭཿ ས་པྲ་ཛྙོ་ད་དཱ་ཏུས། གསོལ་བ་བཏབ་པས། གཙོ་བོ་ཡབ་ཡུམ་གྱིས། ཨོཾ་ཧུཾ་ཧོཿ སཱུརྻ་ཙནྡྲ་བི་ཤོ་དྷ་ཀ་སྭཱ་ཧཱས་རྡོ་རྗེ་དྲིལ་བུའི་དང་།

ཨོཾ་ཨ་ཨཱ་ཨེ་ཨཻ་ཨར་ཨཱར་ཨོ་ཨཽ་ཨལ་ཨཱལ་ཨཾ་ཨཿ སརྦྦ་བོ་དྷི་སཏྭཿ སྭ་བྷཱརྻ་སརྦྦ་དཱ། སརྦྦ་ཀཱ་མ་ཨུ་པ་བྷོ་གཾ་བཛྲ་བྲ་ཏཾ་མ་མད་དནྷུ་སྭཱ་ཧཱ་དང་། སེམས་དཔའ་སེམས་མས། ཨོ་ཨ་ཨཱ་ཨེ་ཨཻ་ཨར་ཨཱར་ཨོ་ཨཽ་ཨལ་ཨཱལ་ཨཾ་ཨཿ བི་ཥ་ཡེནྟྲི་ཡ་བི་ཤོ་དྷ་ནི་སྭཱ་ཧཱ། བརྟུལ་ཞུགས་ཀྱི་དང་། ཨོཾ་ཧ་ཧཱ་ཡ་ཡཱ་ར་རཱ་ཝ་ཝཱ་ལ་ལཱ། སརྦྦ་ཀྲོ་དྷ་རཱ་ཛ། ས་བྷཱརྻཱ་མཻ་ཏྲི།
ཀཱ་རུ་ཎ། མུ་དི་ཏ། ཨཱུ་པེཀྵ། སརྦྦ་ས་མ་ཏཱ། སྭ་བྷཱ་བཱཾ་བཛྲ་པཱུརྦཾ་ག་མཾ་ནཱ་མ་མེ་ད་དནྟུ་ཧུཾ་ཧཱུྃ་ཕཊ་དང་། ཁྲོ་བོ་ཁྲོ་མོས། ཨོཾ་ཧ་ཧཱ་ཡ་ཡཱ་ར་རཱ་ཝ་ཝཱ་ལ་ལཱ། ཙ་ཏུར་བྲཧྨ་བི་ཧཱ་ར་བི་ཤུདྡྷེ་སྭཱ་ཧཱས་མིང་དང་། ཨོ་ཨེ་ཝཾ་པདྨ་བཛྲ་ཙི་ཧྞཽ། པྲ་ཛྙོ་པཱ་ཡཽ།
མཎྜལ་ཨ་དྷི་པ་ཏི། བཛྲ་སུ་ཁ་ཛྙ་ནཱཾ་ག མ་མ་ད་ད་ཏཾ་ཧཾ་ཧཿཧཱུྃ་ཕཊ་དང་། རྡོར་སེམས་ཡབ་ཡུམ་གྱིས། ཨོཾ་ཧཾ་ཀྵཿདྷརྨ་ཙ་ཀྲ་པྲ་བརྟ་ཀ་སྭཱཧཱ། རྗེས་གནང་གི་དབང་བསྐུར་བར་བསམ་ཞིང་། ཨོ་སརྦྦ་ཏ་ཐཱ་ག་ཏ། སཔྟ་ཨ་བྷི་ཥེ་ཀ སཔྟ་བྷཱུ་མི་པྲཱཔྟོ་ཧཾ་གིས་དབང་བདུན་ཐོབ་པའི་ང་རྒྱལ་བཟུང་། དེ་བཞིན་དུ།
ཨོཾ་ཨོཾ་པྲཛྙཱོ་པ་ཡཽ། ཀ་ལ་ཤ་ཨ་བྷི་ཥེ་ཀཾ མེ་ད་ད་ཏཾ་ཧུཾ་ཧཱུྃ་ཕཊ་དང་། རང་རིགས་ཀྱི་ཕྱག་རྒྱ་གཏད་པའི་ནུ་མར་རེག་པའི་གཡོ་བའི་བདེ་བས་དགའ་བ་སྐྱེས་པར་བསམ་ཞིང་། ཨོཾ་ཨོཾ་བཛྲ་སཏྭེ་ན། བཛྲ་ཀ་ལ་ཤ ཨ་བྷི་ཥེ་ཀེ་ཎ། ཨ་བྷི་ཥིཀྟོ་བཛྲ་སཏྭ་པུ་ཏྲོ་ཙ་ལ་བྷུ་མི་ལབྡྷོ་ཧཾ་གིས་བུམ་དབང་དང་། ཨོཾ་ཨཱཿཔྲཛྙཽ་པཱ་ཡཽ། གུ་ཧྱ་ཨ་བྷི་ཥེ་ཀཾ་མེ་ད་ད་ཏཾ་ཧཱུྃ་ཧཱུྃ་ཕཊ་དང་།
གཙོ་བོ་ཡབ་ཡུམ་སྙོམས་པར་ཞུགས་པའི་བྱང་སེམས་མྱང་ཞིང་ཡུམ་གྱི་གསང་བར་བལྟས་པས། གཡོ་བའི་བདེ་བ་ལང་ཚོར་གྱུར་པའི་མཆོག་དགའ་དང་། ཨོཾ་ཨཱཿབཛྲ་སཏྭེ་ན། གུ་ཧྱ་ཨ་བྷི་ཥི་ཀེ་ཎ། ཨ་བྷི་ཥིཀྟོ། བཛྲ་སཏྭ་ཡུ་བ་རཱ་ཛོ་ན་བ་བྷཱུ་མི་ལབྡྷོ་ཧཾ་གིས་གསང་དབང་དང་། ཨོཾ་ཧཱུྃ་པྲཛྙ་པཱ་ཡཽ། བཛྲ་སཏྭ། བི་ཤཱ་མཱ་ཏ་རཽ། པྲ་ཛྙཱ་ཛྙཱ་ན་ཨ་བྷི་ཥེ་ཀཾ
མེ་ད་ད་ཏཾ་ཧཱུྃ་ཧཱུྃ་ཕཊ་དང་། ཕྱག་རྒྱའི་ལག་པ་བཅངས་པ་ལས་གཡོ་བའི་བདེ་བ་དར་མ་ཁྱད་དགའ་དང་། རང་རིགས་ཀྱི་ཕྱག་རྒྱ་དང་སྦྱར་བས་གཙུག་ཏོར་ནས་ནོར་བུའི་བར་ཁུ་བ་འཛག་པའི་བདེ་བ་ཀུན་རྫོབ་ལྷན་སྐྱེས་དང་། ཨོཾ་ཧཱུྃ་བཛྲ་སཏྭེ་ན། པྲ་ཛྙཱ་ཛྙཱ་ནེ་ན། ཨ་བྷི་ཥེ་ཀེ་ཎ། ཨ་བྷི་ཥིཀྟོ། དྭི་ཏཱི་ཡ་བཛྲ་དྷ་རོ་ཧཾ། དྷརྨ་མེ་གྷ་བྷུ་མི་ལབྡྷོ་ཧཾ་གིས་ཤེས་རབ་ཡེ་ཤེས་དང་། ཨོཾ་ཧོཿ
པྲ་ཛྙོ་པཱ་ཡ་ཨཱཏྨ་ཀཾ བཛྲ་སཏྭ་མུ་དཱ་ཛྙ་ན། ཨ་བྷྀ་ཥེ་ཀཾ་མེ་པྲ་ཨཙྪ་ཨོཾ་ཨཱིཿཧཱུྃ་ཧོཿ ཕཊ་དང་ནོར་བུའི་རྩེ་མོ་འཛག་པའི་ཡེ་ཤེས་ཀྱི་ལྷན་སྐྱེས་དོན་དམ་གྱི་བཞི་པ་སྐྱེས་པར་བསམ་ཞིང་། ཨོཾ་ཧོཿདྷརྨྨ་དྷཱ་ཏྭཀྵ་ར། ཙ་ཏུརྠ་ཨ་བྷི་ཥེ་ཀེ་ཎ། ཨ་བྷི་ཥིཀྟོ། བཛྲ་སཏྭེ་ན་ཨཱཏྨ་ནཱ་ཧཾ་དྭི་ཏཱི་ཡ་དྭཱ་ད་ཤ་བྷཱུ་མི་ལ་མདྡྷོ། བཛྲ་ས་ཏྭ་མ་ཧཱ་ཨརྠཿ པ་ར་མཱཀྵ་རཿ
ཏྲཻ་ལོ་ཀྱ་བི་ཛ་ཡཿ ཀ་ལ་ཙཀྲོ་བྷ་ག་ཝན་ཨེ་ཝཾ་ཀཱརཿས་ཤེས་རབ་ཡེ་ཤེས་ཆེན་པོ་ཐོབ་པའི་ང་རྒྱལ་གཟུང་ངོ་། ། དེ་ལྟར་དབང་བཅུ་གཅིག་གིས་དབང་བསྐུར་བས་དྲི་མ་བག་ཆགས་དང་བཅས་པ་དག་པས། གཙོ་བོ་ཡབ་ཡུམ། ནུས་མ། མི་བསྐྱོད་པ་ལ་རྡོར་སེམས་སྔོན་པོ། རྡོར་སེམས་ལ་མི་བསྐྱོད་པ་ལྗང་གུ་གཉིས་ཀ་ས་གནོན་ཅན། རྣམ་སྣང་ལ་མི་བསྐྱོད་པ། སྣང་མཐའ་ལ་རྣམ་སྣང་། རིང་འབྱུང་ལ་འོད་དཔག་མེད།
དོན་གྲུབ་ལ་རིན་འབྱུང་རྣམས་གཙུག་ཏོར་དང་ཆོས་གོས་མནབས་པ། བྱང་ཆུབ་མཆོག་ལ་སོགས་པའི་ཕྱག་རྒྱ་ཅན་གྱིས་རལ་པའི་ཅོད་པན་ལ་དང་། ལྷ་གཞན་རྣམས་ལ་རིན་པོ་ཆེའི་ཅོད་པན་ལ་ལྗང་གུ་ལ་མི་བསྐྱོད་པ། སྔོན་པོ་ལ་རྡོར་སེམས། ནག་པོ་ལ་དོན་གྲུབ། དམར་པོ་ལ་རིན་འབྱུང་། དཀར་པོ་ལ་སྣང་མཐའ། སེར་པོ་ལ་སྣམ་སྣང་གིས་རྒྱས་གདབ་པར་བསྒོམ་མོ། ། བདུན་པ་ནི། བུམ་པ་རྣམས་དང་དུ་བ་ལ་སོགས་བརྒྱད་པོ་རྣམས་ཀྱིས་སྙིང་ཁར་ཆོས་ཀྱི་འཁོར་ལོ་རབ་ཏུ་འགྱུར། །
རིག་མ་རྣམས་དང་སངས་རྒྱས་ཉིད་ཀྱིས་མགོ་བོར་རྩིབས་བཅུ་དྲུག་པ་ལྷན་ཅིག་སྐྱེས་པར་རབ་ཏུ་གྲགས། ། བྱང་ཆུབ་སེམས་དཔའ་ལ་སོགས་ཉིས་འགྱུར་མི་བདག་རྣམས་ཀྱིས་མགྲིན་པར་ལོངས་སྤྱོད་རྫོགས་པའི་འཁོར་ལོར་འགྱུར། ། འཇིགས་མ་ལ་སོགས་ནོར་ནི་གདེངས་ཅན་དག་གིས་བསྒྱུར་བ་རྣམས་ཀྱིས་ལྟེ་བར་སྤྲུལ་པའི་འཁོར་ལོར་འགྱུར། ། ལག་པ་རྐང་པའི་ཚིགས་ལ་ལྷ་རྣམས་ཀྱིས་ནི་ལས་ཀྱི་འཁོར་ལོ་དགུ་བཅུ་དུས་ཀྱིས་བསྣུན་པ་སྟེ། ། ཀླུ་དང་གཏུམ་མོ་མི་ཡི་བདག་པོ་རྣམས་ཀྱིས་སོར་མོའི་ཚིགས་ཀྱི་མཚམས་ལ་བྱ་བ་ཞེས་བྱར་འགྱུར། ། དུས་ཀྱི་དག་པས་དཔལ་ལྡན་རྡོ་རྗེ་ཅན་འགྱུར་མི་བདག་ལོ་དང་ཟླ་བ་ལ་སོགས་དབྱེ་བས་སོ། ། ཐུགས་ཀྱི་རྣམ་པ་ཉི་མ་མ་ཡིན་ཉིན་ཞག་སོ་སོའི་དབང་གིས་སྣ་ཚོགས་ཡུམ་ནི་རྣམ་པར་དག ། རླུང་གི་དག་པས་དུ་བ་ལ་སོགས་རང་གི་སྙིང་གའི་པདྨར་རྩ་ཡིས་འཁོར་ལོ་ལ་གནས་རྣམས། ། ཉོན་མོངས་རྣམས་ཀྱིས་དྲག་པོ་ཆུང་མར་བཅས་པ་ཁྱབ་བདག་ཞབས་ཀྱི་འོག་ཏུ་བདུད་ཀྱི་ཚོགས་ཀྱིས་འདུད། ། དུང་དང་གཎྜཱི་མ་ཎི་ལྗོན་པ་ཞེས་པ་དག་ཀྱང་དེ་བཞིན་སྐུ་ཡི་རྡོ་རྗེ་ལ་སོགས་ཀྱིས། །
བུམ་པ་བརྒྱད་ནི་བདུད་རྩིའི་ཡན་ལག་གིས་ཏེ་རྒྱལ་དང་རྣམ་རྒྱལ་བུམ་པ་བྱང་ཆུབ་སེམས་སོགས་ཀྱིས། ། འདུ་བྱེད་དོན་ཡོད་གྲུབ་པ་ཚོར་བ་དྲི་མེད་ནོར་བུའི་ཕྱག་དང་འདུ་ཤེས་སྣང་བ་མཐའ་ཡས་ཏེ། ། གཟུགས་ནི་འཁོར་ལོ་ཅན་ནོ་རི་བོང་ཅན་དང་སྟོབས་ཁྲག་བཤང་བ་གཅིན་པ་རྣམ་པར་དག་པའོ། ། ལྷ་མོ་དྲུག་ནི་ཁམས་རྣམས་ཀྱིས་ཏེ་ཡུལ་དང་ཡུལ་ཅན་རྣམས་ཀྱིས་བྱང་ཆུབ་སེམས་དཔའ་ཕྱག་རྒྱར་བཅས། ། ཁྲོ་བོ་ལྔ་ནི་སྟོབས་རྣམས་ཀྱིས་ཏེ་ངེས་པར་སླར་ཡང་གཞན་པ་ལྔ་ནི་དབང་པོ་གཞན་རྣམས་ཀྱིས། ། ཙཱ་མུཎྜ་སོགས་ཐུན་བརྒྱད་ཀྱིས་ཏེ་པདྨའི་འདབ་མར་གནས་རྣམས་ཉི་མའི་དུས་སྦྱོར་ཆུ་ཚོད་ཀྱིས། ། ལྷ་མིན་ལྷ་སོགས་ཉི་མའི་ཟླ་བས་པད་མའི་འདབ་མར་གནས་རྣམས་ཆུ་ཚོད་དབུགས་ཀྱི་གྲངས་ཀྱིས་སོ། ། གསང་བར་མི་བདག་ཉིས་འགྱུར་ཆུ་ཚོད་རྣམས་ཀྱིས་ཀླུ་རྣམས་དང་ནི་གཏུམ་མོ་རྣམས་ཀྱང་རྣམ་པར་དག ། དེ་བཞིན་འདོད་མ་ལ་སོགས་དེ་དག་རང་བཞིན་ཡོན་ཏན་དབང་གིས་ལུས་ཀྱི་བྱ་བས་རྣམ་པར་དག ། སྐྲ་རྣམས་ཀྱིས་ནི་གྲུབ་པ་མཐའ་དག་བ་སྤུ་རྣམས་ཀྱིས་དུར་ཁྲོད་ས་གཞི་ལ་གནས་འབྱུང་པོའི་ཚོགས། །
དེ་ཉིད་རྣམས་ཀྱིས་གཙོ་བོའི་མཚོན་ཆ་རང་བཞིན་ཡོན་ཏན་དབང་གིས་ཁམས་ཀྱིས་ཕྱི་ཡི་ཕྱག་རྒྱའོ། ། རྡོ་རྗེས་ནང་གིས་ཕྱག་རྒྱ་རྡོ་རྗེ་འཛིན་པའི་ཐུགས་ཀར་ཟླ་བའི་སྟེང་དུ་ཡང་དག་གནས་པའོ། ། དཔལ་ལྡན་རྡོ་རྗེ་ཅན་དང་སྣ་ཚོགས་ཡུམ་ནི་རྣམ་གསུམ་སྲིད་གནས་འགྱུར་མེད་ཡེ་ཤེས་དབྱེ་བ་ལས། ། དཔལ་ལྡན་དག་པ་ལས་ནི་ཆོས་སྐུར་འགྱུར་ཏེ་ཆོས་ལས་ངེས་པར་ལོངས་སྤྱོད་རྫོགས་སྐུ་བཟང་པོའོ། ། ལོངས་སྤྱོད་ལས་ནི་སྤྲུལ་པའི་སྐུ་རུ་འགྱུར་ཏེ་རྒྱལ་བའི་དབང་པོའི་སེམས་ཅན་ཀུན་དོན་བྱེད་པ་པོ། ། བཞི་པའི་གནས་སྐབས་ཤིན་ཏུ་གཉིད་ལོག་ངེས་པར་སླར་ཡང་གཞན་དང་ལུས་ཀྱི་དབྱེ་བས་སད་པ་སྟེ། ། དེ་ལྟར་ལུས་ཀྱི་རབ་ཏུ་དབྱེ་བས་སྲོག་ཆགས་རྣམས་ཀྱི་ལུས་ལ་ཡིད་རྣམ་པ་བཞི་རུ་གནས། སྤྲུལ་པར་ཡིད་ནི་ལོངས་སྤྱོད་བྱེད་པ་པོ་རུ་རབ་ཏུ་འགྱུར་ཏེ་ལུས་དང་ངག་གི་དབང་པོས་སོ། ། ལོངས་སྤྱོད་རྫོགས་ལ་མ་མཐོང་སེམས་དཔར་འགྱུར་ཏེ་ཡོན་ཏན་དབང་གིས་ཆོས་ཀྱི་སྐུ་ལ་གཉིད་ཀྱང་ངོ་། ། དག་པ་ལ་ནི་བདེ་བར་རབ་འགྱུར་འདིར་ནི་མཚན་དུས་སུ་ཐིག་ལེ་གྲོལ་བ་གསུམ་གྱི་མཐར། །
དེ་ཕྱིར་དེ་ནི་ཉིན་མཚན་དུས་སུ་རྣལ་འབྱོར་པ་ཡིས་བསྒོམ་པར་བྱ་སྟེ་འགྱུར་མེད་དོན་དུ་འོ། ། གཡོན་དུ་སྲོག་ནི་རབ་ཏུ་རྒྱུ་བར་འགྱུར་བ་དེ་བཞིན་དུ་ནི་གཡས་པ་བསྐུམ་པ་གང་ཡིན་པ། ། དེ་ནི་གཡོན་བརྐྱང་སྟབས་ཏེ་མཉམ་པའི་སྟབས་དང་གཞན་པ་གཡས་བརྐྱང་མེ་དང་ཉི་མའི་རྒྱུ་བ་ལས། ། ས་ག་དང་ནི་ཟླུམ་པོ་ཉིད་དང་མཆོག་གི་རོལ་པའི་སྟབས་དང་པདྨ་དང་ནི་རྡོ་རྗེའི་གདན། ། ནམ་མཁའ་སོགས་ལ་རབ་ཏུ་རྒྱུ་བ་མཉམ་དང་མི་མཉམ་བགྲོད་པ་དག་ལ་སྲོག་རླུང་རྣམ་པ་ལྔ། ། ཞེས་དོན་དྲན་བཞིན་པས་བརྗོད་དོ། ། གསུམ་པ་ཐིག་ལེའི་རྣལ་འབྱོར་ནི། ཡབ་ཡུམ་གྱི་དཔྲལ་བར་ཨོཾ། མགྲིན་པར་ཨཱཿ སྙིང་ཁར་ཧཱུྃ།
ལྟེ་བར་ཧོཿ གསང་བར་སྭ། སྤྱི་བོར་ཧཱ། ཤེས་རབ་ཀྱི་གསང་བ་མི་དམིགས་པ་ལས་ཨཱཿལས་པདྨ་འདབ་བརྒྱད་ཧཱུྃ་ལས་སྐྱེས་པའི་རྡོ་རྗེས་མཚན་པ། རང་གི་གསང་གནས་ཧཱུྃ་ལས་རྡོ་རྗེ་རྩེ་ལྔ་པ་ཨཱཿལས་སྐྱེས་པའི་པདྨ་མཚན་པར་བསྒོམས་ནས་སྙོམས་པར་ཞུགས་པར་བསམ་ཞིང་། སྲོག་ཐུར་ཁ་སྦྱར་བས་ལྟེ་བའི་ཧོཿ ཡིག་གི་མེ་འབར་བས་གཡོན་གཡས་ཀྱི་རླུང་དབུ་མར་ཞུགས། གཡོན་གཡས་སུ་རྒྱུ་བ་འགགས་པས་དབང་པོ་ཡུལ་ལ་འཇུག་པ་མེད་པར་གཟུགས་སེམས་རོ་གཅིག་ཏུ་འདྲེས། མེ་དེ་ཨ་ཝ་དྷཱུ་ཏི་ནས་སོང་། སྤྱི་བོའི་ཧཾ་ལ་རེག་པས་ཧཾ་ཞུ་ཐིག་ལེའི་གཟུགས་ཀྱིས་དཔྲལ་བ་ནས་མགྲིན་པར་འཛག་པ་དགའ་བ།
དེ་ནས་སྙིང་ཀར་མཆོག་དགའ། དེ་ནས་ལྟེ་བར་ཁྱད་པར་གྱི་དགའ་བ། དེ་ནས་གསང་བར་འཛག་པའི་བདེ་བ་ལ་དམིགས་པའི་ལྷན་ཅིག་སྐྱེས་པའི་དགའ་བ་བསྒོམ་པའོ། ། བཞི་པ་ཕྲ་མོའི་རྣལ་འབྱོར་ནི། དེ་ནས་བྱང་སེམས་གྱེན་དུ་གཤེགས་ཏེ་ནོར་བུའི་རྩེ་ནས་ལྟེ་བར་བྱོན་པ་རྒྱུ་མཐུན། སྙིང་ཀར་རྣམ་སྨིན། མགྲིན་པར་སྐྱེས་བུ་བྱེད་པ། དཔྲལ་བར་དྲི་མ་མེད་པའི་ཚུལ་གྱིས་བྱོན་པ་ལས་པྲ་ཕབ་པ་ལྟ་བུའི་ཚུལ་གྱིས་ཡེ་ཤེས་ཀྱི་འཁོར་ལོ་སྤྲོས། ཁམས་གསུམ་གྱི་སེམས་ཅན་གྱི་སྒོ་གསུམ་རྡོ་རྗེ་གསུམ་དུ་གྱུར་པར་དམིགས་ནས། ཨོཾ་སརྦྦ་ཏ་ཐཱ་ག་ཏ་ཨ་ནུ་ར་ག་ཎ་བཛྲ་སྭ་བྷཱ་ཝ་ཨཱཏྨ་ཀོ་ཧཾ།
ཞེས་པས་རྗེས་སུ་ཆགས་པའི་ང་རྒྱལ་གསུང་ངོ་། ། གསུམ་པ་རྗེས་ཀྱི་ཆོ་ག་ལ། སྔགས་ཀྱི་བཟླས་པ། མཆོད་ཅིང་བསྟོད་པ། གཤེགས་སུ་གསོལ་བ། སྨོན་ལམ། བཀྲ་ཤིས། བདག་ཉིད་བསྲུང་བ། ཐུན་མཚམས་ཀྱི་བྱ་བ་དང་དྲུག་ལས། དང་པོ་ནི།
ལྷ་རྣམས་ཀྱི་ཐུགས་ཀར་གཡས་ཀྱི་ཕྱག་མཚན་དང་པོའི་ལྟེ་བར་ས་བོན་ལ་རང་རང་གི་སྔགས་བཀོད། ལས་དང་རྗེས་སུ་མཐུན་པའི་ཕྲེང་བ་བྱིན་གྱིས་བརླབས་ཏེ། ཨོཾ་ཨཱཿཧཱུྃ་ཧོཿཧཾ་ཀྵ་མ་ན་ཝ་ར་མ་ན་ཡ་ཧཱུྃ་ཕཊ། ཅེས་པས་གཙོ་བོ་ཡབ་ཡུམ་གྱི་སྙིང་པོ་དང་། ཨོཾ་ཧྲཱཾ་ཧྲཱིཾ་ཧྲྀཾ་ཧྲུཾ་ཧྲལྀཾ་ཧྲཱཿསྭཱ་ཧཱ། ཞེས་པས་ཉེ་སྙིང་དང་། འོག་གི་མཆོད་སྔགས་ལ་ཐོག་མར་ཨོཾ་དང་མཐར་ཧཱུྃ་ཕཊ། ན་མཿའི་ཚབ་ཏུ་སྦྱར་ནས་ཟློས་པའོ། ། གཉིས་པ་ལ་གསུམ་གྱི་དང་པོ་ནི། ཕྱི་མཆོད་དེ་མདུན་དུ་བཤམས་པའི་མཆོད་རྫས་ཨོཾ་ཨཱཿཧཱུྃ་ཧོཿཧཾ་ཀྵ་ཧྲ་ཕཊ་ཀྱིས་བསངས།
སྭ་བྷཱ་ཝས་སྦྱངས་པའི་ངང་ལས། མཆོད་རྫས་དང་ལྷ་མོ་རྣམས་སྔར་བཞིན་བསྐྱེད་ལ། སོ་སོའི་སྔགས་དང་ཕྱག་རྒྱས་བྱིན་གྱིས་བརླབས་ནས། དག་ཅིང་དྲི་མེད་ཡིད་འོང་བའི། ། སྔགས་ཀྱི་ཡོན་ཆབ་མཆོག་འདི་དག ། བདག་གི་དད་པས་འབུལ་ལགས་ཀྱིས། ། བཞེས་ནས་བདག་ལ་དགྱེས་པར་མཛོད། ། ཞེས་པད་ཀོར་སྔོན་དུ་འགྲོ་བས། མཆོད་ཡོན་བསང་གཏོར་དང་། ཙ་སྡེ་ཐུང་ངུ་ལས་སྐྱེས་པའི། །
དྲི་མ་དྲི་ཡི་སྣོད་བསྣམས་པ། ། ནམ་མཁའ་ཁྱབ་པའི་ཚོགས་སྤྲོས་ཏེ། ། དཀྱིལ་འཁོར་ལྷ་ཚོགས་མཆོད་པར་བགྱི། ། ཞེས་དང་། རྐང་པ་ཕྱི་མ་གཉིས་འདྲ་བར་སྦྱར་ལ། ཙ་སྡེ་རིང་པོ་ལས་སྐྱེས་པའི། ། ཕྲེང་བ་རིན་ཆེན་ཕྲེང་འཛིན་མ་ནམ་མཁའ་འདྲེ། ཊ་སྡེ་ཐུང་ངུ་ལས་སྐྱེས་པའི། ། སྤོས་མ་རྡོ་རྗེའི་སྤོས་བསྣམས་མ། ། ཊ་སྡེ་རིང་པོ་ལས་སྐྱེས་པའི། །
སྒྲོན་མ་སྒྲོན་མའི་སྣོད་བསྣམས་པ། ། པ་སྡེ་ཐུང་ངུ་ལས་སྐྱེས་པའི། ། བཤོས་མ་བདུད་རྩིའི་སྣོད་བསྣམས་པ། ། ནམ་མཁའ། དཀྱིལ་འཁོར། པ་སྡེ་རིང་པོ་ལས་སྐྱེས་པའི། ། ལྷ་མོ་འབྲས་བུའི་ཚོགས་བསྣམས་མ། ཏ་སྡེ་ཐུང་ངུ་ལས་སྐྱེས་པའི། ། སྒེག་མོ་གོས་རྒྱན་བསྣམས་པ་ནི། ། ཏ་སྡེ་རིང་པོ་ལས་སྐྱེས་པའི། །
བཞད་མ་རིན་ཆེན་དོ་ཤལ་བསྣམས། ཀ་སྡེ་ཐུང་ངུ་ལས་སྐྱེས་པའི། ། པ་ཊ་ཧ་རྣམས་སིལ་སྙན་མ། ། ཀ་སྡེ་རིང་པོ་ལས་སྐྱེས་པའི། ། གར་མ་སྣ་ཚོགས་གོས་འཛིན་མ། ། ས་སྡེ་ཐུང་ངུ་ལས་སྐྱེས་པའི། ། གླུ་མ་རྡོ་རྗེའི་གླུ་ལེན་མ། ། ས་སྡེ་རིང་པོ་ལས་སྐྱེས་པའི། ། འདོད་མ་རྡོ་རྗེའི་ཆུ་སྐྱེས་འཛིན། ། ནམ་མཁའ་ཁྱབ་པའི་ཚོགས་སྤྲོས་ཏེ། །
དཀྱིལ་འཁོར་ལྷ་ཚོགས་མཆོད་པར་བགྱི། ། ཞེས་པ་སྔར་གྱི་སྔགས་སོ་སོ་དང་སྤེལ་བ་བརྗོད་པ་དང་། མཐར་རོལ་མོས་མཆོད་དོ། ། གཉིས་པ་ནང་མཆོད་ནི། ནང་མཆོད་གཏོར་མ་ལྟར་བྱིན་གྱིས་བརླབས་ནས། གཡོན་པའི་མཐེབ་སྲིན་གྱིས་ལན་གསུམ་དཀྲུགས། དབུས་ནས་བླངས་ཏེ། མཎྜལ་ལ་ཆོས་འབྱུང་གྲུ་གསུམ་གྱི་དབུས་སུ་ཐིག་ལེ་ལྟར་ཟླུམ་པོར་བསྐོར་བྱས་ལ། དེར་ཡེ་ཤེས་ཀྱི་དཀྱིལ་འཁོར་དྭངས་ཤིང་གཟུགས་བརྙན་དང་མཚུངས་པ་བསྒོམ་སྟེ་ཕུད་གཏོར་ཞིང་། ཨོཾ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡེ་ཤེས་རྡོ་རྗེའི་ངོ་བོ།
ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག་དཔལ་ལྡན་བླ་མ་དམ་པ་ལ་ན་མཿདེ་བཞིན་དུ་མགོར་ཨོཾ་དང་མཐར་ན་མཿསྦྱར་ལ། དབང་པོའི་སངས་རྒྱས་དུས་ཀྱི་འཁོར་ལོ་ལ། ཟླ་བཟང་། ལྷ་དབང་། གཟི་བརྗིད་ཅན། ཟླ་བས་བྱིན། ལྷ་ཡི་དབང་ཕྱུག ། སྣ་ཚོགས་གཟུགས། ལྷའི་དབང་ལྡན།
འཇམ་དབྱངས་གྲགས་པ། པདྨ་དཀར་པོ། འཇམ་དབྱངས་སྤྲུལ་པ། ཙི་ལུ་ཨཱ་ཙཱརྻ། པཎྜི་ཨཱ་ཙཱརྻ་དུས་ཞབས་པ་ཆེ་བ། དུས་ཞབས་པ་གཉིས་པ། མཉྫཱུ་ཀཱི་ར་ཏི། ས་མནྟ་ཤྲཱི། རྭ་ཆོས་རབ། རྭ་ཡེ་ཤེས་སེང་གེ།
རྭ་འབུམ་སེང་། རྗེ་བཙུན་རྒྭ་ལོ། བླ་མ་ཤེས་སེང་། བླ་མ་དཔལ་ལྡན་པ། བླ་མ་རྡོ་རྗེ་རྒྱལ་མཚན་པ། མཁན་ཆེན་ཐམས་ཅད་མཁྱེན་པ། ཞེས་རྭ་ལུགས་དང་། པད་དཀར་ཡན་འདྲ་བ་ལ། བཟང་པོ། རྣམ་རྒྱལ་བཤེས་གཉེན་བཟང་པོ།
ཕྱག་དམར། ཁྱབ་འཇུག་སྦས་པ། ཉི་མ་གྲགས། ཤིན་ཏུ་བཟང་། རྒྱ་མཚོ་རྣམ་རྒྱལ། རྒྱལ་དཀའ། ཉི་མ་གྲགས། ཤིན་ཏུ་བཟང་། རྒྱ་མཚོ་རྣམ་རྒྱལ། རྒྱལ་དཀའ།
ཉི་མ། སྣ་ཚོགས་གཟུགས། ཟླ་འོད། མཐའ་ཡས། ས་སྐྱོང་། དཔལ་སྐྱོང་། དུས་ཞབས་པ་ཆེ་བ། ཆུང་བ། ཁ་ཆེ་ཟླ་མགོན། སྒོམ་པ་དཀོན་མཆོག་བསྲུངས།
སྒྲོ་སྟོན་གནས་བརྩེགས། གྲུབ་ཐོབ་ཡུ་མོ་མི་བསྐྱོད་རྡོ་རྗེ། དྷརྨེ་ཤྭ་ར། གྲུབ་ཐོབ་ནམ་མཁའ་འོད། གྲུབ་ཐོབ་སེ་མོ་ཆེ། ཆོས་རྗེ་འཇམ་གསར། ཆོས་སྐུ་འོད་ཟེར། ཀུན་སྤངས་ཆོས་རྗེ། བྱང་སེམས་རྒྱལ་ཡེ། ཀུན་མཁྱེན་འཕགས་པ།
མཁན་ཆེན་ཐམས་ཅད་མཁྱེན་པ་ལ་ན་མཿ ཨོཾ་བུདྡྷཱ་ཡ་ན་མཿ དྷརྨཱ་ཡ་ན་མཿ སཾ་གྷཱ་ཡ་ན་མཿ བཛྲ་ས་ཏྭཱ་ཡ། པྲ་ཛྙཱ་པཱ་ར་མི་ཏཱ་ཡཻ། སྭ་བྷཱ་བི་ཀ་ཀཱ་ཡཱ་ཡ། དྷརྨཱ་ཀཱ་ཡཱ་ཡ། སཾ་བྷོ་ག་ཀཱ་ཡཱ་ཡ། ནིརྨཱཎ་ཀཱ་ཡཱ་ཡ།
ཛྙཱན་བཛྲཱ་ཡ། ཙིཏྟ་བཛྲཱ་ཡ། ཝཱ་ཀ་བཛྲཱ་ཡ། ཀཱ་ཡ་བཛྲཱ་ཡ། ཙ་ཏུརྦི་མོཀྵེ་བྷྱོ། ཙ་ཏུར་བྲཧྨ་བི་ཧཱ་རེ་བྷྱོ། སསྟ་ཏྲིཾ་ཤད་བོ་དྷི་པཱཀྵི་ཀ་དྷརྨཻ་བྷྱོ། ཙ་ཏུརྦཱི་ཏི་ས་ཧ་སྲ་དྷརྨྨ་སྐནྡྷེ་བྷྱོ། སརྦྦ་དྷརྨྨ་དེ་ཤ་ཀེ་བྷྱོ། རཏྣ་ཏྲ་ཡཱ་ཡ།
ཤཱཀྱ་མུ་ན་ཡེ། ཀཱ་ལ་ཙཀྲཱ་ཡ། དཱ་ན་པཱ་ར་མི་ཏཱ་ཡཻ། ཤཱི་ལ་པཱ་ར་མི་ཏཱ་ཡཻ། ཀྵནྟི་པཱ་ར་མི་ཏཱ་ཡཻ། བཱིརྻ་ར་མི་ཏཱ་ཡཻ། དྷྱ་ན་པཱ་ར་མི་ཏཱ་ཡཻ། པྲཛྙཱ་པཱ་ར་མི་ཏཱ་ཡཻ། ཨུ་པཱ་ཡ་པཱ་ར་མི་ཏཱ་ཡཻ། པྲ་ཎི་དྷཱ་ན་པཱ་ར་མི་ཏཱ་ཡཻ།
བ་ལ་པཱ་ར་མི་ཏཱ་ཡཻ། ཛྙཱ་ན་པཱ་ར་མི་ཏཱ་ཡཻ། ཛ་ཡ་གྷ་ཊེ་བྷྱོ། བི་ཛ་ཡ་གྷ་ཊེ་བྷྱོ། སརྦ་ཙི་ཧྣོ་བྷྱོ། སརྦྦ་མུ་དྲེ་བྷྱོ། ཙིནྟ་མ་ལྔ་ཡེ། དྷརྨྨ་གཎྜྻཻ། དྷརྨྨ་ཤཾ་ཁཱ་ཡ། ཀལྤ་བྲིཀྵཱ་ཡ།
ཨ་ཀྵོ་བྷྱ་ཡ། ཨ་མོ་གྷ་སིདྡྷ་ཡེ། རཏྣ་སཾ་བྷཱ་བཱ་ཡ། ཡ་མི་ཏཱ་བྷཱ་ཡ། བཻ་རོ་ཙ་ནཱ་ཡ། ལོ་ཙ་ནཱ་ཡཻ། མཱ་མ་ཀྱཻ། ཕཎྜ་རཱ་ཡཻ། ཏཱ་རཱ་ཡཻ། བཛྲ་དྷཱ་ཏྭི་ཤྭ་རྻཻ།
བཛྲ་པཱ་ཎ་ཡཻ། ཁ་གདྦྷཱ་ཡ། ཀྵི་ཏི་གརྦྷཱ་ཡ། ལོ་ཀེ་ཤྭ་རཱ་ཡ། སརྦྦ་ན་བི་རི་ཎ་བིསྐམྦི་ནེ། ས་མནྟ་བྷ་དྲ་ཡ། གྷཱནྡྷ་བཛྲ་ཡཻ། རཱུ་པ་བཛྲ་ཡཻ། ར་ས་བཛྲཱ་ཡཻ། སྤརྦ་བཛྲཱ་ཡཻ།
ཤབྷ་བཛྲཱ་ཡཻ། དྷརྨྨཱ་དྷཱ་ཏུ་བཛྲཱ་ཡཻ། ཨུཥྞཱི་ཥཱ་ཡ། བིགྷྣན་ཏ་ཀཱ་ཡ། པྲ་ཛྙཱནྟ་ཀཱ་ཡ། པད་མྭནྟ་ཀཱ་ཡ། ཡ་མཱནྟ་ཀཱ་ཡ། སྟམྦྷི་ནྱཻ། མཱ་ནི་ནྱཻ། སྟོ་བྷི་ནྱཻ།
ཨ་ཏེ་བཱརྻ་ཡཻ། ཨ་ཏི་ནཱི་ལཱ་ཡཻ། སརྦྦ་དྷཱ་རི་ཎཱི་བྷྱོ། ཥ་ཌཾ་གཱ་ཡ་ན་མཿཞེས་པས་ཐུགས་དཀྱིལ་དང་། བཛྲ་ཙརྩཙི་ཀ་ཡཻ། བཛྲ་ཝཱ་རཱ་ཧྱཻ། བཛྲ་མ་ཧེ་ཤྭ་རྻཻ། བཛྲནྡྷཻ། བཛྲ་བྲཧྨ་ཥྱཻ། བཛྲ་མ་ཧཱ་ལཀྵྨཻ།
བཛྲ་ཀཽ་མཱརྻཻ། བཛྲ་བེཥྞ་བྷྱཻ། ཨིཥྚ་ཨཥྚ་ཀེ་ན་ཙ་ཏུཿ ཥཥྛི་བཛྲ་ཡོ་གི་ནཱི་བྷྱོ། ཥཊཏིཾ་ཤད་ཨིཙྪ་བྷྱོ། ཞེས་པས་གསུང་གི་དཀྱིལ་འཁོར་དང་། བཛྲ་བེཥྞ་བེ། བཛྲ་ནཻ་རི་ཏྱ་ཡ། བཛྲ་ཨགྣཡེ། བཛྲོ་དྡྷ་ཡེ།
བཛྲེ་ནྡཱ་ཡ། བཛྲེ་ཤྭ་རཱ་ཡ། བཛྲ་བྲཧྨ་ཎེ། བཛྲ་བི་ནཱ་ཡ་ཀཱ་ཡ། བཛྲ་ཀཱ་རྟི་ཀ་ཡཱ་ཡ། བཛྲ་བཛྲ་མཱ་ཡ། བཛྲ་ཡཀྵེ་བྷྱོ། བཱ་རུ་ཎྱཻ། བཱ་ཡ་བེ། ཡཱ་མི་ཎྱཻ།
ཡཀྵི་ཎྱཻ། མ་ཧཱ་བ་ལཱ་ཡེ། ཨ་ཙ་ལཱ་ཡ། ཊཀྐི་རཱ་ཛཱ་ཡ། ནཱི་ལ་དཎྜཱ་ཡ། སུམབྦ་རཱ་ཛཱ་ཡ། རཽ་དྲཱ་ཀྵྱཻ། བཛྲ་ཤྲིཾ་ཁ་ལཱ་ཡཻ། ཙུནྡཱ་ཡེ། བྷྲི་ཀུ་ཊྱཻ།
མཱ་རི་ཙྱཻ། པྲ་ཏྱེ་ཀ་མཱ་ས་བྷེ་དེ་ན་ཥཥྛི་ཨུཏྟ་ར་ཏྲི་ཤ་ཏ་བཛྲཱ་ཏི་ཐི་དེ་ཝཱི་བྷྱོ། ཥཊཏིཾ་ཤཏྤ་ཏཱི་ཙྪ་བྷྱོ། བཛྲ་ཛ་ཡཱ་ཡ། བཛྲ་ཀརྐོ་ཊ་ཀཱ་ཡ། བཛྲ་བཱ་སུ་ཀ་ཡེ། བཛྲ་ཨ་ནནྟཱ་ཡ། བཛྲ་ཏཀྵ་ཡ། བཛྲ་མ་ཧཱ་པདྨ་ཡ། བཛྲ་ཀུ་ལི་ཀཱ་ཡ།
བཛྲིཾ་ཤཾ་ཁ་པཱ་ལ་ཡ། བཛྲ་པདྨཱ་ཡ། བཛྲ་བི་ཛ་ཡཱ་ཡ། ཞེས་པས་སྐུའི་དཀྱིལ་འཁོར་དང་། ཤྭཱ་ནཱ་སྱཱ་ཡཾ། སཱུ་ཀ་རཱ་སྱ་ཡཻ། བྱཱ་གྷཱ་སྱ་ཡཻ། ཛཾ་བུ་ཀཱ་སྱཱ་ཡཻ། ག་རུ་ཌ་སྱ་ཡཻ། ཨུ་ལུ་ཀཱ་སྱ་ཡཻ།
གྷྲི་དྷཱ་སྱ་ཡཻ། ཀཱ་ཀཱ་སྱ་ཡཻ། སརྦྦ་གྷུ་ཏོ་བྷྱོ། ཞེས་པས་དུར་ཁྲོད་ལ་དང་། བཛྲ་ཙནྡྲ་ཡ། བཛྲ་སཱུརྻཱ་ཡ། བཛྲ་མདྒ་ལཱ་ཡ། བཛྲ་བུ་དྷཱ་ཡ། བཛྲ་བྲི་ཧསྤ་ཏེ་ཡཻ། བཛྲ་ཤུ་ཀྲཱ་ཡཻ།
བཛྲ་ཤ་ནཤྩཻ་ར་ཡ། བཛྲ་ཤ་ཀེ་ཏ་བེ། བཛྲ་ར་ཧ་བེ། བཛྲ་ཀཱ་ལ་ཨགབ་ཡེ། བཛྲ་དྷྲ་བེ། བཛྲ་ཨ་གསཏྱ། སརྦྦ་ནཀྵ་ཏྲེ་བྷྱོ། དྭཱ་ད་ཤ་རཱ་སི་བྷྱོ། ཥོ་ཌ་ཤ་ཀ་ལཱ་བྷྱོ། དཤ་དིཀཔཱ་ལེ་བྷྱོ།
བཛྲ་ནནྡི་ཀེ་ཤྭ་རཱ་ཡ། བཛྲ་མ་ཧཱ་ཀཱ་ལཱ་ཡ། བཛྲ་གྷཎྜ་ཡ། བཛྲ་བྷྲིཾ་གི་ཎཱ་ཡ། སརྦྦ་ཀྵེ་ཏྲ་པཱ་ལེ་བྷྱོ། སརྦྦ་དུ་ཏཱི་བྷྱོ། ཧཱ་རི་ཏྱཻ། སརྦྦ་སིདྡྷི་བྷྱོ། དྷརྨྨ་ཙཀྲཱ་ཡ། བྷ་དྲ་གྷ་ཊཱ་ཡ།
བཛྲ་དུནྡུ་བྷྱཻ། བོ་དྷི་བྲྀཀྵ་ཡ། ཨོཾ་གུ་རུ་བུདྡྷ་བོ་དྷི་ས་ཏྭེ་བྷྱོ་ན་མོ་ན་མཿ ཞེས་པས་ཕྱི་རོལ་འཇིག་རྟེན་པའི་ལྷ་ལ་དབུལ་ལོ། ། དེ་ནས་ལུས་ཀྱི་ལྷ་མཆོད་པའི་ཕྱིར་ལྕེ་རྩེ་སྨིན་མཚམས་སྤྱི་གཙུག་ཏུ་གཏོར་ལ་མཉེས་པར་བསམ། དེ་བཞིན་དུ་ཆོས་སྐྱོང་གཞི་བདག་སོགས་དང་། སེམས་ཅན་ཐམས་ཅད་དུས་འཁོར་གྱི་ལྷ་ཚོགས་སུ་དམིགས་པ་ལ་འབུལ་ལོ། ། གསུམ་པ་བསྟོད་པ་ནི། རྡོ་རྗེ་དྲིལ་བུ་འཛིན་པས། མཆོག་སྦྱིན་རྡོ་རྗེ་མཆོག་ཁྱོད་འདུད། །
ཡང་དག་མཐར་གྱུར་ཁྱོད་ལ་འདུད། ། སྟོང་ཉིད་སྙིང་པོ་ཁྱོད་ལ་འདུད། ། སངས་རྒྱས་བྱང་ཆུབ་ཁྱོད་ལ་འདུད། ། སངས་རྒྱས་ཆགས་པ་ཁྱོད་ལ་འདུད། ། སངས་རྒྱས་འདོད་ལ་ཕྱག་འཚལ་འདུད། ། སངས་རྒྱས་དགྱེས་པ་ཁྱོད་ལ་འདུད། ། སངས་རྒྱས་རོལ་ལ་ཕྱག་འཚལ་འདུད། ། སངས་རྒྱས་འཛུམ་པ་ཁྱོད་ལ་འདུད། ། སངས་རྒྱས་སྣང་བ་ཁྱོད་ལ་འདུད། ། སངས་རྒྱས་གསུང་བ་ཁྱོད་ལ་འདུད། །
སངས་རྒྱས་ཐུགས་ལ་ཕྱག་འཚལ་འདུད། ། དངོས་མེད་ལས་བྱུང་ཁྱོད་ལ་འདུད། ། སངས་རྒྱས་འབྱུང་བ་ཁྱོད་ལ་འདུད། ། ནམ་མཁའ་ལས་བྱུང་ཁྱོད་ལ་འདུད། ། ཡེ་ཤེས་ལས་བྱུང་ཁྱོད་ལ་འདུད། ། སྒྱུ་འཕྲུལ་དྲ་བ་ཁྱོད་ལ་འདུད། ། སངས་རྒྱས་གར་མཛད་ཁྱོད་ལ་འདུད། ། ཐམས་ཅད་ཐམས་ཅད་ཁྱོད་ལ་འདུད། ། ཡེ་ཤེས་སྐུ་ཉིད་ཁྱོད་ལ་འདུད། ། ཅེས་པས་བསྟོད་ནས་ཡི་གེ་བརྒྱ་པ་བཟླས།
ནོངས་པ་བཟོད་པར་གསོལ་ནས་མངོན་པར་འདོད་པའི་དངོས་གྲུབ་བླང་ངོ་། ། གསུམ་པ་ནི། ། རྡོ་རྗེ་དྲིལ་བུ་འཛིན་པས། རྡོ་རྗེ་བཅིངས་ལ། སངས་རྒྱས་ཡབ་ཡུམ་བཅས་པ་སྲས་བཅས་གཡོག་འཁོར་དང་། ། གྲོགས་བཅས་གཉེན་རྣམས་དག་གི་བསྐོར་བའི་ཚོགས་པ་ནི། ། ལྷ་དང་ལྷ་མོ་དག་གིས་མཉེས་པར་བྱེད་རྣམས་དང་། ། མཆོག་གི་རྡོ་རྗེ་སེམས་དཔའ་དག་ནི་གཤེགས་སུ་གསོལ། ། ཞེས་པས་དབུགས་ནང་དུ་འཇུག་པ་དང་བསྟུན་ཏེ། གཙུག་ཏོར་དུ་རྡོ་རྗེ་རྩེ་ལྔ་པའི་ལྟེ་བར་བདེ་ཆེན་འཁོར་ལོ། །
སྙིང་ཁར་རྩེ་མོ་དགུ་པའི་ལྟེ་བར་ནུ་མ། དཔྲལ་བར་རྩེ་མོ་བཅུ་བདུན་པའི་ལྟེ་བར་རིགས་ལྔ་ཡུམ་བཞི། མགྲིན་པར་རྩེ་མོ་སུམ་ཅུ་རྩ་གསུམ་པའི་ལྟེ་བར་སེམས་དཔའ་སེམས་མ་དང་། ཐུགས་ཀྱི་ཁྲོ་བོ་བཞི། ལྟེ་བར་རྩེ་མོ་དྲུག་ཅུ་རྩ་ལྔ་པའི་ལྟེ་བར་གསུང་གི་ལྷ། གསང་བར་རྩེ་མོ་སུམ་ཅུ་རྩ་གསུམ་པའི་ལྟེ་བར་སྐུའི་ཁྲོ་བོ་ཡབ་ཡུམ། ལས་ཀྱི་འཁོར་ལོ་རྩེ་མོ་སུམ་ཅུ་རྩ་གཅིག་པའི་ལྟེ་བར་ཚེས་ཀྱི་ལྷ། བྱ་བའི་འཁོར་ལོ་རྩེ་མོ་བདུན་པའི་ལྟེ་བར་ཀླུ་དང་རབ་གཏུམ་མ་རྣམས་གཤེགས་སུ་གསོལ་ཏེ། ལུས་ཀྱི་ཁམས་སོ་སོ་ལ་འཁོད། ལག་པའི་རྒྱབ་བསྟན་ཏེ་སེ་གོལ་གྱིས་འཇིག་རྟེན་པ་རྣམས་རང་རང་གནས་སུ་གཤེགས་པར་བསམ་མོ། །
བཞི་པ་ནི། དེ་ནས། ཇི་ལྟར་ཉི་མ་དང་བཅས་ཐུབ་པའི་རིགས་ནི་ཤེས་རབ་ཡེ་ཤེས་ཐོབ་པ་འདི་ལས་བྱུང་གྱུར་པ། ། རྣམ་གསུམ་སྲིད་པ་ལ་གནས་སེམས་ཅན་རྣམས་ནི་དུས་ཀྱི་འཁོར་ལོའི་དྲིན་ལས་དེ་ལྟར་འགྱུར་བར་ཤོག ། སྐྱེས་བུ་གང་དག་བདུད་ཀྱི་གྲོགས་ཀྱིས་རྟག་ཏུ་མི་བདེན་མུན་པར་སོང་ཞིང་ལམ་ཉམས་པ། ། དེ་དག་རྣམས་ཀྱིས་ལམ་འདི་ཐོབ་ནས་རྡོ་རྗེ་ནོར་བུའི་ཁྱིམ་དང་རིང་མིན་འོང་གྱུར་ཅིག ། དུས་འཁོར་གསང་བ་ལེགས་རྟོགས་དམ་ཚིག་ཡོངས་ལྡན་ཞིང་། ། འདི་སྟོན་བླ་མའི་རྗེས་འབྲངས་རྡོ་རྗེ་སྤུན་ལ་སོགས། ། ཕན་ཚུན་ལེགས་པར་སྨྲ་ཞིང་འཁོན་དུ་མི་འཛིན་དང་། ། དམ་ཚིག་རྡོ་རྗེས་གླེང་སློང་དལ་གྱིས་གནས་པར་ཤོག །
མ་རུངས་དམ་བྲལ་ངན་པའི་ལས་བྱེད་ཅིང་། ། རྣལ་འབྱོར་ཆེད་དུ་མི་གཉེར་སྐྱེ་བོ་གང་། ། དེ་དག་མི་འགྲོགས་དེ་ཡིས་མི་མཐོང་དང་། ། རང་སྡུག་བླ་མ་རྡོ་རྗེ་མཆོད་པར་ཤོག ། རྩོད་ལྡན་དུས་སུ་གསང་ཆེན་སྟོན་བྱེད་དང་། ། མུ་སྟེགས་སྐྱེ་བོ་ངན་པའི་ལྟ་འཇོམས་ཤིང་། ། གང་དེའི་ལྟ་བ་དཔྱིས་ནས་འདོན་བྱེད་པའི། ། དེ་དག་འདུལ་བའི་དེད་དཔོན་དེ་བྱེད་ཤོག ། ཅེས་པའི་དགེ་རྩ་བསྔོས་ལ། གང་དག་སྟེང་ན་བདུད་ཀྱི་ཕྱོགས་གནས་ལྷ་མ་ཡིན་རྣམས་མཆོག་ཏུ་འཇིགས་བྱེད་བྱང་ཆུབ་སེམས་དཔའ་རྣམས། །
མི་ཡི་འཇིག་རྟེན་དག་ན་ཕྱོགས་དང་ཕྱོགས་བྲལ་དུ་གནས་ཁྲོ་བོའི་རྒྱལ་པོ་བཙུན་མོར་བཅས་པ་རྣམས། ། གང་དག་ས་འོག་དག་ན་གདེངས་ཅན་དབང་པོས་གདོན་ཚོགས་མི་དགེ་ཐམས་ཅད་དུས་སུ་འཆིང་བྱེད་པ། ། དེ་དག་ཐམས་ཅད་ཉིན་ཞག་སོ་སོའི་དུས་སུ་མི་ཤེས་འཇིག་རྟེན་ཀུན་ནས་སྐྱོང་བར་བྱེད་གྱུར་ཅིག ། ཅེས་པའི་ཤིས་པ་བརྗོད་དོ། ། ལྔ་པ་ནི། རང་གི་མགོ་བོར་ཧྲིཾ། མགྲིན་པར་ཧྲཱིཾ། སྙིང་ཁར་ཧྲུཾ། ལྟེ་བར་ཧླྀཾ། གསང་བར་ཧྲཱཿ
གཙུག་ཏོར་དུ་ཧྲཱྃ་གིས་མཚན་པར་བསྒོམས་ལ། ཐལ་མོ་སྦྱར་བའི་མཐེ་བོས་གནས་དེ་དག་ཏུ་རེག་ཅིང་། ཨོཾ་ཧྲཱཾ་ཤི་ཁཱ་ཡཻ་ཝ་ཥ་ཊ། ཨོཾ་ཧྲཱྀཾ་ལ་ལཱ་ཊ་ཡེ་ཧཱུྃ། ཨོཾ་ཧྲཱྀཾ་གྲི་བཱ་ཡ་བཽ་ཥཊ། ཨོཾ་ཧྲུཾ་ཧྲི་དཱ་ཡཱ་ཡ་སྭཱ་ཧཱ། ཨོཾ་ཧླཱྀཾ་ནཱ་བྷྱཻ་ན་མཿཨོཾ་ཧྲཱཿགུ་ཧྱཱ་ཡ་ཕཊ། ཅེས་བརྗོད་པ་དང་། མགོ་བོར་ཨཱུ། སྙིང་ཁར་ཨཱི།
གཙུག་ཏོར་དུ་ཨཱ། ཐབས་ཀྱི་དང་། ལྟེ་བར་ལཱྀ། མགྲིན་པར་རཱི། གསང་བར་ཨཿཤེས་རབ་ཀྱི་སྐུ་གསུང་ཐུགས་ཀྱི་ས་བོན་གྱིས་བསྲུངས་ལ། ལྷའི་ང་རྒྱལ་གྱིས་སྤྱོད་ལམ་ལ་འཇུག་གོ ། དྲུག་པ་ནི། སྲུང་འཁོར་ལྟར། སྲུང་མ་དྲུག་ཅུ་དང་། ཞིང་སྐྱོང་།
གཞི་བདག་རྣམས་ལ་གཏོར་མ་ཐུན་མཚམས་གསུམ་དུ་སྦྱིན་ཞིང་། ཁ་ཟས་རྣམས་གཏོར་མ་ལྟར་བྱིན་གྱིས་བརླབས་ཏེ། ཕུད་ཨོཾ་ཨཱཿཧཱུྃ་སྔགས་ནས། བླ་མ་དང་། འདོད་ལྷ་དང་། གཏོར་མ་ལ་དབུལ་ལོ། དེ་ནས་ཨོཾ་ཧ་རཱི་ཏཱི་པིཎྜ་ཀེ་པྲ་ཏཱིཙྪ་སྭཱཧཱ། ཞེས་འཕྲོག་མ་ལ་ཆང་བུ་གཉིས་དང་། ཨོཾ་དུ་ཏཱི་ཀཱི་ཨ་གྲཱ་གྲཱ་སཾ་པྲ་ཏཱིཙྪ་སྭཱ་ཧཱས་ཕོ་ཉ་མོ་ལ་ཆང་བུ་ཟས་ཀྱི་ཕུད་ལ་བྱིན་ནས་བཟའ་བའི་མཐར་ཇི་སྲིད་པར་ས་ལ་གཞག་སྟེ། ལྷའི་རྣལ་འབྱོར་གྱིས་ཟས་ཟོས་པའི་ལྷག་མ།
ཨོཾ་ཁ་ཁཱ་ཁཱ་ཧི་ཁཱ་ཧི་ཨུ་ཙྪིཥྚ་བ་ལིཾ་བྷཀྵ་བྷཀྵ་ཀ་སྭཱ་ཧཱ། ཞེས་འབྱུང་པོ་རྣམས་ལ་སྦྱིན་ཏེ། བསོད་ནམས་འདི་ཡིས་རྣམ་གསུམ་སྲིད་པ་ལ་གནས་སེམས་ཅན་རྣམས་ནི་བླ་ན་མེད་པའི་བྱང་ཆུབ་ཐོབ་པར་ཤོག ། ཅེས་པས་དགེ་བ་བསྔོ་ཞིང་། ཉལ་བའི་ཚེ། འདོད་པའི་ཕྱོགས་སུ་རྣལ་འབྱོར་གྱིས་གཉིད་ལོག་ལ། ལྡང་བའི་ཚེ། དཔའ་བོ་རྣལ་འབྱོར་མ་རྣམས་ཀྱིས་ཅང་ཏེའུའི་སྒྲས་གཉིད་ལས་བསླང་བར་བསམ་ཞིང་། མལ་ནས་ལངས་ཏེ། ནམ་མཁར་གནས་པའི་དཔའ་བོ་རྣལ་འབྱོར་མ་རྣམས་ལ་ཕྱག་བྱས་ནས།
དབང་བསྐུར་ལྟར་ཁྲུས་བྱས་ཏེ། དགེ་བའི་བྱ་བས་དུས་འདའ་བར་བྱའོ། ། གང་གིས་ཚོགས་འཁོར་དང་འབྲེལ་བ་ན། བསྟོད་པའི་རྗེས་སུ་གཏོར་མ་དང་། ཁ་ཟས་ཀྱི་རྣལ་འབྱོར་བྱས་ཏེ། མཇུག་ཏུ་བསྔོ་བ་ནས་བསྲུང་བའི་བར་བྱ་ཞིང་། སྤྲོ་ན། མདུན་དུ་མཎྜལ་བྱས་ནས་གཤེགས་གསོལ་གྱི་མཐར་མདུན་བསྐྱེད་ལ་མཆོད་བསྟོད་བྱས་ནས་གཏོར་མ་དབུལ་བ་མར་བཅད་བྱའོ། ། ཚུལ་དེ་ལྟ་བུས་རྒྱུན་དུ་གནས་ན་འོག་མིན་གྱི་མཐར་ཐུག་པའི་འཇིག་རྟེན་གྱི་དངོས་གྲུབ་མཐའ་དག་དངོས་སུ་འགྲུབ་ཅིང་། བརྒྱུད་ནས་མཆོག་གི་དངོས་གྲུབ་ཀྱང་འགྲུབ་པར་འགྱུར་བ་ཉིད་དོ། །
རྒྱུད་འགྲེལ་བླ་མའི་མན་ངག་ལ་བརྟེན་ནས། ། དུས་ཀྱི་འཁོར་ལོའི་དཀྱིལ་འཁོར་ཡོངས་རྫོགས་པ། ། སྒོམ་པའི་རིམ་པ་བཀོད་ལ་ནོངས་པ་གང་། ། བླ་མ་ལྷག་པའི་ལྷ་ཡིས་བཟོད་པར་མཛོད། ། ལེགས་པ་གང་དེས་གཟུར་གནས་དོན་གཉེར་བའི། ། སྐྱེ་བོ་ཀུན་གྱི་བློ་གྲོས་བརྒྱན་གྱུར་ཞིང་། ། དགེ་བས་འགྲོ་ཀུན་སྟོང་ཉིད་སྙིང་རྗེའི་བདག ། དཔལ་ལྡན་དུས་ཀྱི་འཁོར་ལོ་ཉིད་གྱུར་ཅིག ། དཔལ་ལྡན་དུས་ཀྱི་འཁོར་ལོའི་སྒྲུབ་ཐབས་དངོས་གྲུབ་ཀྱི་འདོད་འཇོ་ཞེས་བྱ་བ། དཔལ་ལྡན་བླ་མས་ལེགས་པར་གསལ་བར་མཛད་པའི་རྗེས་སུ་མཐུན་པར།
ཨ་ཝ་དྷཱུ་ཏཱི་པའི་བཙུན་པ་བསོད་ནམས་ཀྱིས། བླ་མ་ཡེ་ཤེས་དབང་ཕྱུག་ཅེས་བྱ་བ། མདོ་ཁམས་ཤར་ཕྱོགས་ཀྱི་སའི་ཆར་སྐུ་འཁྲུངས་པས་འཕྲལ་འཕྲལ་དུ་བསྐུལ་བའི་ངོར་ལེགས་པར་སྦྱར་བའི་ཡི་གེ་པ་ནི་རྒྱལ་མཚན་བཟང་པོས་བགྱིས་ཏེ། སྣ་ཚོགས་དབྱིག་གི་ལོ་མགོའི་ཟླ་བའི་ཚེས་བཅོ་བརྒྱད་ལ་ཡོངས་སུ་རྫོགས་པར་བསྒྲུབས་པ་དགེ་ལེགས་འཕེལ་བར་གྱུར་ཅིག། །། ༄༅། །ཁྲོ་བོ་རེག་ཚིག་གི་སྒྲུབ་ཐབས་མདོར་བསྡུས་པ་བཞུགས་སོ།། རེག་ཚིག་གི་སྒྲུབ་ཐབས་མདོར་བསྡུས་པ། རྡོ་རྗེ་མཁའ་འགྲོའི་ཚོགས་ལ་ཕྱག་འཚལ་ལོ། ། སྐྱབས་འགྲོ་སེམས་བསྐྱེད་དང་། ཡི་གེ་བརྒྱ་པའི་སྔགས་བཟླས་སྒོམ་སྔོན་དུ་སོང་ནས། སྐད་ཅིག་གིས་རང་ཁྲོ་བོར་བསྐྱེད་པའི་ཐུགས་ཀའི་ཧཱུྃ་ལས་འོད་འཕྲོས་པས།
བླ་མ་དང་དཀྱིལ་འཁོར་སངས་རྒྱས་དང་བྱང་ཆུབ་སེམས་དཔའ་རྣམས་སྤྱན་དྲངས་པ་ལ། མཆོད་པ་ལྔས་མཆོད། དཀོན་མཆོག་གསུམ་ལ་བདག་སྐྱབས་མཆི། ། ཞེས་སོགས་ཀྱི་ཡན་ལག་བདུན་པ་བྱ། ཚད་མེད་བཞི་བསྒོམ། ཤཱུ་ནྱ་ཏཱས་སྟོང་པར་བསྒོམ། དེ་ནས་བྷྲཱུྃ་ལས་མེའི་འཁོར་ལོ་རྩིབས་བརྒྱད་པའི་ལྟེ་བར་མེ་དཔུང་འབར་བའི་དབུས་སུ། པདྨ་དང་། ཉི་མའི་དཀྱིལ་འཁོར་དགུའི་དབུས་མ་ལ་ཧཱུྃ་ལས་འོད་འཕྲོས་སེམས་ཅན་གྱི་དོན་བྱས། གདོན་བགེགས་ཐམས་ཅད་ཚར་བཅད།
ཚུར་འདུས་ཡོངས་སུ་གྱུར་པ་ལས། ཁྲོ་བོ་རེག་ཚིག་སྐུ་མདོག་ནག་པོ། ཞབས་གཡས་བརྐྱང་བས་འཇིགས་བྱེད་ནག་པོ་དང་། གཡོན་བསྐུམ་པས་དུས་མཚན་དམར་མོ་མནན་པ། ཕྱག་གཡས་རྡོ་རྗེ་རྩེ་ལྔ་པའི་སྟེང་ན་མེའི་འཁོར་ལོ་རྩིབས་བརྒྱད་པ། གཡོན་པས་ཏྲི་ཤཱུ་ལའི་སྟེང་ན་མེའི་འཁོར་ལོ་རྩིབས་བཞི་པ་བསྣམས་པ། ཕྱོགས་བརྒྱད་དུ་ཧཱུྃ་བརྒྱད་ལས་ཁྲོ་མོ་བརྒྱད་ཡབ་དང་འདྲ་བ་བསྐྱེད། ཐམས་ཅད་ཀྱང་བ་སྤུ་ཀུན་ནས་མེ་དཔུང་འཕྲོ་བ། དབུ་སྐྲ་དང་སྨིན་མ་སྨ་ར་སེར་པོ་གྱེན་དུ་འབར་བ། གཟུགས་རགས་པ།
སྤྱན་གསུམ་བགྲད་པ། མཆེ་བ་གཙིགས་ཤིང་ལྗགས་འདྲིལ་བ། གད་མོ་སྒྲོགས་པ། ཐོད་པ་སྐམ་པོ་ལྔའི་དབུ་རྒྱན་དང་། རློན་པ་ལྔ་བཅུའི་དོ་ཤལ་ཅན། སྦྲུལ་དང་རུས་པའི་རྒྱན་གྱིས་བརྒྱན་པ། གླང་པོ་ཆེའི་ཀོ་བས་སྟོད་གཡོགས་ཤིང་། སྟག་གི་ལྤགས་པའི་ཤམ་ཐབས་ཅན་དུ་བསམས་པའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་བསམ།
ཧཱུྃ་ལས་འོད་འཕྲོས་པས། རང་འདྲའི་ཡེ་ཤེས་སེམས་དཔའ་སྤྱན་དྲངས། མཆོད་པས་མཆོད། ཛཿཧཱུྃ་བཾ་ཧོཿ གཉིས་སུ་མེད་པར་བསྟིམ། དབང་གི་ལྷ་སྤྱན་དྲངས་ལ་མཆོད་པས་མཆོད། དེ་བཞིན་གཤེགས་པ་ཐམས་ཅད་ཀྱིས་བདག་ལ་དབང་བསྐུར་དུ་གསོལ། ཞེས་གསོལ་བ་བཏབ་པས། ཇི་ལྟར་བལྟམས་པ་སོགས་དང་། ཨ་བྷི་ཥེཀྟས་དབང་བསྐུར་བས།
ལུས་ཐམས་ཅད་བདུད་རྩིས་གང་ལྷག་མ་ལུད་པས། མི་བསྐྱོད་པས་དབུ་བརྒྱན་པར་བསམ། དེ་ནས་ལྷ་རྣམས་ཀྱི་ཐུགས་ཀའི་ཧཱུྃ་ལས་འོད་འཕྲོས། འཁོར་ལོ་ལ་ཕོག་པས། གཡོན་དུ་མྱུར་དུ་འཁོར། དགྲ་བགེགས་རྦོད་གཏོང་ལ་སོགས་པ་མི་མཐུན་པའི་ཕྱོགས་ཐམས་ཅད་བཟློག དེའི་ཚེ་ཁྲོ་བོ་ཐམས་ཅད་ཞལ་ཕྱིར་བསྟན། སྔགས་ཟློས་པར་བསམ་སྟེ། ཨོྃ་བྷ་ཡ་ནཱ་ས་ནི། ཏྲཱ་ས་ནི།
སརྦྦ་མཱ་ར་པྲ་ཏྱཾ་གི་ར། བི་ནཱ་ས་ནི། ཡ་གེ་ཙིཏྟ་དུཥྚན་སཏྭ་ད་མ་ཀ མ་མ་བི་རུ་པ་ཀཾ་ཀུ་རུ་བྷནྟི་ཏ་ནི་སརྦྦ་ནི། པྲ་ཏི་ཀ་རི་ཎི་པ་ཏ་ཏུ་ཧཱུྃ་སྭཱ་ཧཱ། ཞེས་བཟླས་སོ། ། དེའང་སྙིང་གའི་ཧཱུྃ་གི་སྟེང་དུ་བླ་མ། གཡས་སུ་ཕ། གཡོན་དུ་མ། མདུན་དུ་སྤུན་ཟླ།
རྒྱབ་ཏུ་འཁོར། འོག་ཏུ་ནོར་རྫས་བསྒོམས་པས་དེ་དག་བསྲུང་བར་འགྱུར་རོ། ། དེ་ནས་མཆོད་པ་ཨ་མྲྀ་ཏས་བསངས། སྭ་བྷཱ་ཝས་སྦྱངས་ནས། རང་རང་གི་སྔགས་ཀྱིས་བྱིན་གྱིས་བརླབས་ཏེ། བཛྲ་ཀྲོ་དྷ་རཱ་ཛ་ས་པ་རི་བཱ་ར་ཞེས་ཀུན་ལ་སྦྱར་ལ་ཨརྒྷཾ་ལ་སོགས་པས་མཆོད། ནང་མཆོད་གཏོར་མ་ལྟར་བྱིན་གྱིས་བརླབས་ལ། ཐོག་མར་རྩ་བའི་བླ་མ། དེ་ནས་བརྒྱུད་པའི་བླ་མ། ཨཱརྻ་དེ་བ།
རཏྣ་སཾ་གཱི་ཏཱི། བུདྡྷ་སཾ་གཱི་ཏཱི། པདྨ་སཾ་གཱི་ཏཱི། བ་རཾ་ལོ་ཙཱ་བ། དགེ་བཤེས་དབུས་པ། མངའ་རིས་པ་སྐྱི་སྟོན། ཇོ་བོ་སྟག་བཟང་། ནག་ཚོ་རིག་འཛིན་བུད་སྒང་པ། ནག་ཚོ་ཤེས་རབ་རྒྱལ་མཚན། དར་མ་རྒྱལ་མཚན།
གྲོན་གྱི་སློབ་དཔོན་འབྲོམ་སྟོན། དགོན་འོག་པ། བླ་མ་བསོད་དབང་ལ་སོགས་པ་དང་། ཡི་དམ་རྣམས་ལ་འབུལ། དེ་ནས་རང་གི་ལྕེ་རྩེ། དཔྲལ་བ། སྙིང་ག་རྣམས་སུ་ཆང་གིས་རེག་པས་ལུས་ཀྱི་ལྷ་མཆོད། ཆོས་སྐྱོང་མཁའ་འགྲོ་གནས་ཁྱད་པར་ཅན་གྱི་སྲུང་མ་གཞི་བདག་རྣམས་མཆོད་དེ། རྟོག་མེད་སྤྲོས་བྲལ་སྟོང་ཉིད་སྙིང་རྗེའི་ཀློང་། ། ཡེ་ཤེས་ཐུགས་ཀྱི་འོད་ཟེར་སྤྲོ་བསྡུ་ཡིས། །
ལོག་འདྲེན་ངན་སེལ་ཐུགས་ཀྱི་ཀློང་དུ་སྦྱོང་། ། མཉམ་ཉིད་ཐ་དད་མེད་ལ་ཕྱག་འཚལ་ལོ། ། ཐབས་མཁས་ཐུགས་རྗེས་གདུག་པ་འདུལ་བའི་ཕྱིར། ། འཇིགས་པའི་སྐུར་སྟོན་འབར་བའི་གཟི་བརྗིད་ཅན། ། སྡིགས་པར་བྱེད་པའི་མཚོན་ཆ་ཕྱག་ན་བསྣམས། ། གདུག་པ་ཐབས་ཀྱིས་འདུལ་ལ་ཕྱག་འཚལ་ལོ། ། ཆོས་ཉིད་མི་འགྱུར་སྐུ་མདོག་མུན་ལྟར་ནག ། སྒྲིབ་གཉིས་བསྲེག་མཛད་གཟི་བརྗིད་མེ་ལྟར་འབར། ། དུག་ལྔ་དབྱིངས་སྒྲོལ་སྟག་དང་སྦྲུལ་གྱིས་བརྒྱན། ། ཕ་རོལ་ཕྱིན་དྲུག་རྒྱུན་དུ་འཆང་ལ་འདུད། །
ཧ་ཧ་ཧེ་ཧེ་འཇིགས་པའི་བཞད་སྒྲ་སྒྲོག ། ཧཱུྃ་ཕཊ་སྒྲ་ཡིས་དགྲ་བགེགས་སྐྲག་མཛད་ཅིང་། ། ལྗགས་ཀྱི་སྦུ་གུས་དགྲ་བགེགས་དོན་སྙིང་དུབ། ། གདུག་པ་ཞལ་དུ་གསོལ་ལ་ཕྱག་འཚལ་ལོ། ། ཡེ་ཤེས་རབ་རྫོགས་སྟོང་ཉིད་སྙིང་རྗེ་འཆང་། ། མཚན་མའི་བརྟག་པས་གཞིག་ཅིང་གཞོམ་དུ་མེད། ། དངོས་རྣམས་རབ་འཇོམས་ཤེས་རབ་འཁོར་ལོ་འཆང་། ། གཅོད་བྱེད་མཚོན་ཆ་བསྣམས་ལ་ཕྱག་འཚལ་ལོ། ། སྐུ་གསུམ་ལྷུན་གྲུབ་རྡོ་རྗེ་ཁ་ཊྭཱཾ་ག ། སྡང་བའི་སེམས་ལྡན་ལུས་ངག་ཡིད་གསུམ་སྒྲོལ། །
ཕྲིན་ལས་སྒྲིབ་མེད་ཚད་མེད་འཁོར་ལོ་འཆང་། ། དགྲ་བགེགས་དབྱིངས་སུ་སྒྲོལ་ལ་ཕྱག་འཚལ་ལོ། ། སོ་སོའི་ཐུགས་ལས་སྤྲུལ་པའི་ཁྲོ་མོ་བརྒྱད། ། སྡེ་བརྒྱད་འདུལ་བའི་གཉེན་པོར་ཕྱོགས་མཚམས་སྤྲོས། ། གཙོ་བོ་བསྲུང་ཕྱིར་ཞལ་རྣམས་ཕྱིར་བལྟས་ཏེ། ། སྤྲུལ་པ་སྣ་ཚོགས་འགྱེད་ལ་ཕྱག་འཚལ་ལོ། ། ཞེས་བསྟོད་དོ། ། དེ་ནས་གཏོར་མ་ཨ་མྲྀ་ཏས་བསངས། སྭ་བྷཱ་ཝས་སྦྱངས། སྟོང་པའི་ངང་ལས་གྱད་གསུམ་གྱི་སྒྱེད་བུའི་སྟེང་དུ།
ཨོཾ་ལས་ཐོད་པའི་ནང་ནི་དབུས་སུ་ཡ། ཤར་དུ་རཾ། ལྷོར་ལཾ། ནུབ་ཏུ་ཁཾ། བྱང་དུ་ཨཾ་ལས་དགྲ་བགེགས་ཀྱི་མཁྲིས་པ། ཁྲག ཀླད་པ། ཤ། རུས་པའི་སྟེང་དུ། ཨོཾ་ཨཱཿཧཱུྃ་ལས་འོད་ཟེར་ལྕགས་ཀྱུ་ལྟ་བུ་འཕྲོས་དགྲ་བགེགས་ཀྱི་སྙིང་ཁྲག་བཛྲ་ཨཾ་གུ་ཤ་ཛཿཞེས་པས་བཀུག་ནས་ཡིག་འབྲུ་ལ་ཐིམ་པས་འོད་དུ་ཞུ་ནས་བདུད་རྩིར་བསམ།
ཨོཾ་བྷ་ཡ་ན་བཛྲ་ཀྲོ་དྷ་རཱ་ཛ་ས་པ་རི་ཝཱ་ར་བཛྲ་ས་མཱ་ཛཿ ཞེས་པས་རང་གི་སྙིང་ག་ནས་འོད་འཕྲོས་ལྷ་དགུ་དང་ཕོ་ཉ་སྲིན་པོ་རཱཀྵ་ས་མཐུ་བོ་ཆེ་དང་བཅས་པ་སྤྱན་དྲངས་ཏེ། སྐུ་གསུང་ཐུགས་བྱིན་གྱི་བརླབས་ཡེ་ཤེས་པ་གཞུག དབང་བསྐུར་རིགས་བདག་གིས་རྒྱས་གདབ། ལྗགས་རྡོ་རྗེའི་སྦུ་གུ་ཅན་གྱིས་གཏོར་མ་གསོལ་བར་བསམ་ཞིང་། རྩ་སྔགས་ལ་ཀྲོ་དྷ་བ་ལིཾཏ། ཁ་ཁ་ཁཱ་ཏི་ཁཱ་ཧི། ཐུམ་བྷ་ཐུམྦྷ་ཁ་ཁཱ་ཧི། མ་ཧཱ་ཁཱ་ཧི། མ་ཧཱ་མཱཾ་ས་ཁ་ཁཱ་ཧི།
ཞེ་སྡང་ཤ་ཡི་མཆོད་པ་བཞེས། ། གཏི་མུག་རུས་པའི་མཆོད་པ་ཞེས། ། འདོད་ཆགས་ཁྲག་གི་མཆོད་པ་ཞེས། ། ང་རྒྱལ་ཀླད་པའི་མཆོད་པ་ཞེས། ། ཕྲག་ཏོག་མཁྲིས་པའི་མཆོད་པ་བཞེས། ། མ་ར་ཙིཏྟ་སྲོག་ཐུང་ཁ་ཁཱ་ཧི། བདུན་ནཾ་གསུམ་བརྗོད་ལ་དབུལ། ཧཱུྃ་ཁྲོ་རྒྱལ་རེག་ཚིག་སྟོབས་པོ་ཆེ། ། མུན་ནག་ལྟ་བུའི་སྐུ་འཛིན་ཞིང་། ། ཕཊ་ཀྱི་སྒྲ་སྒྲོགས་མེ་ལྕེ་འབར། །
མགོན་དུ་གྱུར་ལ་ཕྱག་འཚལ་བསྟོད། ། དགྲ་བགེགས་རྣམས་ཀྱི་ཤ་རུས་ཁྲག ། ཀླད་མཁྲིས་ཉོན་མོངས་དུག་ལྔ་རྣམས། ། ཡེ་ཤེས་ལྔ་རུ་བྱིན་རླབས་པའི། ། གཏོར་མ་རྒྱ་མཚོ་འདི་བཞེས་ལ། ། བདག་ཅག་འཁོར་དང་བཅས་པ་ཡི། ། སྡང་བའི་དགྲ་དང་གནོད་པའི་བགེགས། ། བར་དུ་གཅོད་པ་ཐམས་ཅད་དང་། ། བསམ་ངན་གདུག་རྩུབ་མ་ལུས་པ། ། ཁྱོད་ཀྱི་ཐུགས་རྗེའི་མཐུ་སྟོབས་དང་། །
ཕྲིན་ལས་ཐོགས་པ་མེད་པ་ཡིས། ། ངེས་པར་ཞི་ནས་འགྲོ་ཀུན་ལ། ། བྱམས་པའི་སེམས་སུ་གནས་པར་མཛོད། ། གང་ཞིག་ཞི་བར་མ་གྱུར་ན། ། དེ་ཡི་མཐུ་ནུས་དཔུང་ཚོགས་ཀུན། ། མངོན་སྤྱོད་ལས་ཀྱིས་ཚར་བཅད་དེ། ། གཏན་ནས་བརླག་པའི་ཕྲིན་ལས་མཛོད། ། ཁྲོ་བོའི་བཀའ་ཉན་མཐུ་བོ་ཆེ། ། ལྷ་ཆེན་ནག་པོ་ཚངས་པའི་སྲས། ། དབྱུག་པ་ཆེན་པོ་ཁྲོས་པའི་སྐུ། །
སྲིན་པོ་རཀྵ་མཐུ་བོ་ཆེ། ། རྫུ་འཕྲུལ་ཤུགས་ཆེན་མི་ལ་ཆིབས། ། སྐུ་མདོག་སྨུག་ནག་གཅེར་བུ་ལ། ། ལྕགས་ཀྱི་རལ་པ་ཤ་ར་ར། ། དཔྲལ་བར་ཁྲག་གི་མིག་དགུ་ལ། ། ཁྲག་གི་མཆི་མ་ཉི་ལི་ལི། ། གཡས་གཉིས་རོ་དབྱུག་ལྕགས་བེར་བསྣམས། ། དབྱུག་པས་བྱོབས་ལ་བེར་ཀས་བརྡུངས། ། གཡོན་གཉིས་ལྕགས་ཀྱུ་ཞགས་པ་བསྣམས། ། ལྕགས་ཀྱུས་ཁུག་ལ་ཞགས་པས་བཅིངས། །
དམ་ཚིག་ཉམས་པའི་སྙིང་མགོ་ཆོད། ། རཀྵ་འབར་བའི་གཡས་གཡོན་ན། ། ལྕགས་ཀྱི་མོན་པ་ནག་པོ་གཉིས། ། ལྕགས་ཀྱི་རལ་པ་གཙུག་ན་མཛེས། ། ལག་ན་ལྕགས་ཀྱི་ཐོ་སྐམ་ཐོགས། ། སྐམ་པས་བཟུང་ལ་ཐོ་བས་བརྡུངས། ། དམ་ཉམས་དགྲ་བོའི་གཤེད་མ་མཛོད། ། བཅོལ་བའི་ཕྲིན་ལས་གྲུབ་པར་མཛོད། ། ཅེས་ཕྲིན་ལས་བཅོལ། ཚོགས་ལ་རོལ།
ལྷག་མ་བཏང་། དགེ་བ་བསྔོས་ལ། སྔར་གྱི་བསྐུལ་གྱི་རྗེས་སུ། ཨེ་ཀ་དུ་ན་བཟློག མ་ཧཱ་དུ་ན་བཟློག ས་ཀ་དུ་ན་བཟློག ཟ་ཀ་དུ་ན་བཟློག ཙ་ཏུར་སྙིང་ལ་བཟློག དམ་ཚིག་ལ་ས་མ་ཡ། སྲོག་བདག་སྙིང་ལ་ས་མ་ཡ།
གནོད་བྱེད་སྙིང་ལ་བྷྱོ་བྷྱོ། མ་མ་རུ་ཏྲ་ཨུ་ནན་གནོད་བྱེད་མཱ་ར་ཡ། གནོད་བྱེད་ནཱ་ཤ་ཡ། གནོད་བྱེད་སྟམ་བྷ་ཡ་བྷྱོ། བཀའ་བཟློག་ནག་པོའི་ཚོགས། ཡེ་ཤེས་བྱ་ཁྱུང་གི་ཚོགས། གདུག་པ་ཆུ་སྲིན་གྱི། དཔལ་མོ་རྒྱུན་ཕྲེང་གི། ལྷ་ཆེན་བརྒྱད་ཀྱི། ཀླུ་ཆེན་བརྒྱད་ཀྱི།
མི་ནག་རྟ་ནག་གི། མི་སེར་རྟ་སེར་གྱི་ཚོགས་བཟློག་ཅིག རང་གཤེད་རང་ལ་ཕོབ་ཅིག རང་གི་སྲུང་མ་རང་ལ་བཟའ་རུ་ཆུག་ཅིག་སྭཱ་ཧཱ་ཞེས་བརྗོད་ལ་གཏོར་མ་དགྲ་ཕྱོགས་སུ་འཕང་། བཟོད་པར་གསོལ་ལ་གཤེགས་སུ་གསོལ། ། དམ་ཚིག་པ་རང་ལ་བསྡུའོ། ། ཁྲོ་བོ་རེག་ཚིག་གི་སྒྲུབ་ཐབས་མདོར་བསྡུས་པ། བཙུན་པ་བསོད་ནམས་རྒྱལ་མཚན་དཔལ་བཟང་པོས་སྦྱར་བའོ།། །། ཨྠིྀཚ།། །། PAGE * MERGEFORMAT 2 བླ་མ་དམ་པ།
དུས་འཁོར་མངོན་རྟོགས་དང་ཁྲོ་བོ་རེག་ཚིག་གི་སྒྲུབ་ཐབས། PAGE * MERGEFORMAT 1
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
