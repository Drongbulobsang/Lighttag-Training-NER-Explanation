གསུང་འབུམ། སྣ་ཚོགས་རང་གྲོལ།
པོད ༢
སྣ་ཚོགས་རང་གྲོལ་གྱི་བཀའ་འབུམ་ཆོས་ཚན་གྱི་རྣམ་གྲངས་ཇི་ལྟར་བཞུགས་པའི་རིམ་པ་བཀོད་པར་གླེགས་བམ་ཁ༽པ།
༄༅། འདིར་རྗེ་སྣ་ཚོགས་རང་གྲོལ་གྱི་བཀའ་འབུམ་ཆོས་ཚན་གྱི་རྣམ་གྲངས་ཇི་ལྟར་བཞུགས་པའི་རིམ་པ་བཀོད་པར་གླེགས་བམ་ ཁ༽ པ་ལ། རང་གཞན་ལ་བསླབ་བྱ་གྲོས་འདེབས་ཀྱི་སྐོར་རྣམས་ཕྱོགས་གཅིག་ཏུ་བསྡེབ་པ་ལྷག་བསམ་རབ་དཀར་པདྨའི་ཕྲེང་བ་ལྡེབ། ༡༤༦ བསྟོད་ཚོགས་རིན་ཆེན་གསེར་གྱི་མཆོད་སྡོང་ལྡེབ། ༧ བདག་གཞན་དོན་གང་ལའང་སྦྱོར་རུང་བའི་བླ་མའི་རྣལ་འབྱོར་བྱིན་རླབས་འབྱུང་གནས་ལྡེབ། ༧ གསང་སྔགས་རྙིང་མའི་ཆ་གསུམ་གཏོར་ཆོག་ལྡེབ། ༡༧ སངས་རྒྱས་ཀྱི་དུས་ཆེན་རྣམས་དང༌། གུ་རུའི་ཚེས་བཅུ་སོགས་ཀྱི་ངོས་འཛིན་རྒྱུ་མཚན་ཕན་ཡོན་བཅས་ལྡེབ། ༡༦ སྐུ་རྟེན་རྙིང་པ་ཞིག་གསོས་ཨརྒྷའི་ཆོ་ག་ཇི་ལྟར་བྱ་ཚུལ་ལྡེབ། ༦ ཆོས་ཐམས་ཅད་ཀྱི་སྙིང་པོ་ཕྱག་རྒྱ་ཆེན་པོའི་དོན་ཡང་དག་པར་རབ་ཏུ་གསལ་བར་བྱེད་པ་དྲི་མ་མེད་པའི་སྒྲོན་མ་ལྡེབ ༥༢ བཅས་བཞུགས།། ༡༽
༄༅། འདིར་རང་གཞན་ལ་བསླབ་བྱ་གྲོས་འདེབས་ཀྱི་སྐོར་རྣམས་ཕྱོགས་གཅིག་ཏུ་བསྡེབས་པ་ལྷག་བསམ་རབ་དཀར་པདྨའི་འཕྲེང་བའོ།། ༢༽ ༄༅། ན་མོ་གུ་རུ། མཁྱེན་རབ་ནམ་མཁའི་ཁྱོན་ཡངས་པར། ། ཐུགས་རྗེའི་ཉི་གཞོན་འོད་འབར་བས། ། བསྐལ་བཟང་ཡིད་ཀྱི་མུན་སེལ་བ། ། དྲིན་ཅན་བླ་མའི་ཞབས་ལ་འདུད། དེ་ཡང་བདག་ནི་དལ་འབྱོར་གྱི་མི་ལུས་ཙམ་ཞིག་སྟེས་དབང་གིས་ཐོབ་མོད་ཀྱང༌། ཐོས་བསམ་སྒོམ་གསུམ་གྱི་ཤེས་རབ་དང་མི་འབྲལ་ཞིང༌། བླ་མ་དགེ་བའི་བཤེས་གཉེན་དམ་པ་འགའ་དང༌། །
མཇལ་ནས་དེ་དག་གི་ཐུགས་རྗེས་འཛིན་པར་མཛད་ནའང༌། རང་ཉིད་བསྐལ་པ་དམན་ཞིང་ཤེས་རབ་ཞན་པའི་དབང་གིས་ཡོན་ཏན་གྱི་ཆ་ཤས་འགའ་ཙམ་ཡང་ཐོབ་པར་མ་ནུས་ཏེ། ཇི་སྐད་དུ། མངོན་རྟོགས་རྒྱན་ལས། ལྷ་ཡི་རྒྱལ་པོས་ཆར་ཕབས་ཀྱང༌། ། ས་བོན་མི་རུང་མི་འཁྲུངས་ལྟར། ། སངས་རྒྱས་རྣམས་ནི་བྱོན་གྱུར་ཀྱང༌། ། སྐལ་ ༣༽ བ་མེད་པས་བཟང་མི་མྱོང༌།། ཞེས་པ་ལྟར་དང༌། ཁྱད་པར་དུ་ཟབ་ཁྲིད་གདམས་པའི་སྙིང་པོ་མང་ཞིག་ཞུ་ལོ་བགྱིད་ཀྱང༌།
དེ་དག་རང་ཉིད་ཀྱི་རྒྱུད་ཐོག་ཏུ་མ་ཁེལ་བར་སྒོ་གསུམ་རྣམ་གཡེང་སྙོམ་ལས་ཀྱི་དབང་དུ་གྱུར་ཅིང་ཟབ་ཆོས་ཉམས་ལེན་གཤའ་མ་ཞིག་བྱེད་པའི་ལོང་མེད་པར་ཚེ་འདིའི་ཁེ་གྲགས་དང་འདུ་འཛི་སོགས་ཆོས་མིན་གྱི་བྱ་བ་ཤ་སྟག་ལ་མི་ཚེ་བསྐྱེལ་བ་ཞིག་བདག་ལ་འབབ་གདའ་བས། ད་ནི་དེ་དག་ལས་བརྒྱང་བསྲིངས་ཏེ་རྒྱལ་བའི་བསྔགས་པས་རི་ཁྲོད་དབེན་པར། རིའི་བུ་བྱས། ན་བུན་ལ་གོས་བྱས། གྱོང་ལྟོ་གོས་གཏམ་གསུམ་ལ་བསྐུར་ནས་ཚེ་དང་བསྒྲུབ་པ་མཉམ་པ་ཞིག་ཨེ་ཡོང་དང༌། ཐ་མ་ཡང་འཇིག་རྟེན་གྱི་ཆགས་སྡང་ཞེ་སྡང་དང༌། དཀོར་ནག་ལ་བག་མེད་དུ་སྤྱོད་མི་དགོས་ཙམ ་ ༤༽ ཞིག་གི་འདུན་པ་ནི་གཏན་དུ་ཡོད་ཀྱང་ རང་དབང་མེད་པར་འཆིང་བའི་ཞགས་པ་དམ་པོས་བཅིངས་ཞིང་ཁྲི་མུན་གྱི་ནང་དུ་ཆུད་པ་འདི་ལས་ཐར་ནས། རྗེ་མི་ལས། ང་ཤི་བ་དགྲ་ཡིས་མ་ཚོར་ཞིང༌། ། ན་བ་གཉེན་གྱིས་མ་ཚོར་བར། །
རི་ཁྲོད་འདི་རུ་འཆི་ནུས་ན། ། སྤྲང་པོའི་བསམ་པ་འགྲུབ་པ་ཡིན། ། ཞེས་གསུངས་པ་ལྟ་བུའི་ཆོས་ཚུལ་བཞིན་བྱེད་པའི་སྐལ་བ་དང་ལྡན་པ་ཞིག་བླ་མ་དཀོན་མཆོག་མཁྱེན་ཞེས་གསོལ་བ་བཏབ་ཅིང༌། རང་གི་རང་ཉིད་ལ་བསྐུལ་འདེབས་ཀྱི་ཚིག་འགའ་སྨྲས་པ་ནི། ༄༅། རྗེ་འགྲོ་བའི་སྡེ་དཔོན་པདྨ་འབྱུང༌། ། མཚུངས་བྲལ་གྱི་བཀའ་རྒྱུད་བླ་མའི་ཚོགས། ། ཆོས་མེད་ཀྱི་བུ་ངས་གསོལ་འདེབས་ཀྱིས། ། རྒྱུད་བྱིན་གྱིས་རློབས་ཤིག་ཐུགས་རྗེ་ཅན། ། བདག་སྙིགས་དུས་ཀྱི་བཙུན་གཟུགས་ཚུལ་ཆོས་མཁན། ། བསོད་ནམས་ཀྱི་ལས་འཕྲོ་ཆུང་བའི་མཐུས། །
རྩོད་ལྡན་གྱི་བསྟན་ཞབས་འདི་འདྲར་སྐྱེས། ། ཆོས་མེད་ཀྱི་བླ་མའི་ཚུལ་བཟུང་ཞིང༌། ། འཇིག་རྟེན་གྱི་བྱ་བ་ཁོ་ནས་མནར། ། འདི་སྐྱུག་ནད་ཅན་གྱིས་ ༥༽ཟས་མཐོང་བཞིན། ། བློར་དྲན་པ་ཙམ་གྱིས་འཚངས་ལ་ཕོག ། ལར་འཇིག་རྟེན་ལས་ཀྱི་བྱ་བྱེད་འདི། ། བདག་སྔར་ནས་མི་འདོད་ཡོད་བཞིན་དུ། ། དུས་དིང་སང་ལྷག་པར་སྐྱོ་ཤས་འཕེལ། ། ཚེ་མི་རྟག་ལ་ཁའི་ན་བུན་འདྲ། ། དུས་དོ་ནུབ་འཆིའམ་ཆ་མེད་པར། །
ཚེ་འདི་ཉིད་ཀྱི་བྱ་བྱེད་བགྱིད་བགྱིད་ནས། ། རང་ཕྱི་མའི་དོན་ཆེན་ཡལ་བར་འདོར། ། ལར་སྐྱེས་པའི་ཕ་ཡུལ་རྒྱབ་བསྐྱུར་ཞིང༌། ། མགོན་ཤཱཀྱའི་བསྟན་ལ་རབ་བྱུང་ཀྱང༌། ། ཆོས་ཚུལ་བཞིན་བྱེད་པའི་ལོང་མེད་ཅིང༌། ། གནས་དབེན་པ་བསྟེན་པའི་དབང་མེད་པར། ། གཞན་མགུ་བྱེད་ཐབས་ལ་འབད་པ་འདི། ། ཕུགས་རང་གཞན་གཉིས་ཀ་ཕུང་པའི་རྒྱུ། ། དེ་ཡིན་པར་གོ་ཡང་རང་དབང་མེད། ། འཁོར་གཡོག་གི་སྐྱོང་བྲན་ཞེ་སྡང་གི་རྒྱུ། །
ནོར་རྫས་ཀྱི་རྩོལ་བསྒྲུབ་རྣམ་སྨིན་གྱི་ལས། ། ཡོན་བདག་གི་ངོ་སླང་ཆགས་སྡང་གི་གཞི། ། ༦༽། བྱ་བྱེད་ཀུན་ཆོས་དང་མི་མཐུན་ཞིང༌། ། འཇིག་རྟེན་གྱི་བྱ་བས་གཡེངས་པ་ལ། ། རྒྱལ་བསྟན་གྱི་ཞབས་ཏོག་ཡིན་པར་རློམ། ། འདི་བསྐྱུར་ན་ནི་ཐེག་དམན་གྱི་ལྟ་བར་འགྲོ། ། བྱས་ན་ནི་དགེ་སྦྱོར་གྱི་བར་ཆད་ཆེ། ། བདག་འདི་འདྲའི་འཆིང་བས་མ་བཅིངས་བ། ། ལས་ཅི་འདྲའི་རྣམ་སྨིན་འདིར་གྱུར་ཏམ། །
སྐྱབས་མི་བསླུ་ངེས་པ་དཀོན་མཆོག་གསུམ། ། རྗེ་སྐྱབས་གནས་དམ་པ་པདྨ་འབྱུང༌། ། ཁྱོད་ཐུགས་རྗེས་ནུས་པའི་དཔུང་བསྐྱེད་ལ། ། བདག་འཁོར་བའི་འདམ་ལས་དྲང་དུ་གསོལ། ། དེ་ཡང་བདག་འཁོར་བའི་བྱ་བ་དང་འདུ་འཛིའི་ལས་ཀྱི་མནར་བ་འདི་ཉིད་སྤྱིར་ནི་རང་ལ་ཆོས་ཀྱི་བསོད་ནམས་དམན་པར་གོར་མ་ཆགསཤིང༌། ཁྱད་པར་དུ་ནི་རང་གི་ཡིད་ལ་ཆོས་ཤ་སྟག་དེ་ལྟ་བུ་ཞིག་འདུན་པ་ཡོད་ཀྱང༌། ད་དུང་ཅུང་ཞིག་བློ་ཐག་མ་ཆོད་པར་གཞན་གྱི་ངག་ལ་ཉན་པས་ལན་པ་དང༌། ལེ་ལོ་ཕྱི་བཤོལ་གྱི་དབང་དུ་ཐལ་བར་འདུག་སྙམ་སྟེ། རང་གིས་རང་ཉིད་ལ་གྲོས་འདེབས་དྲན་པའི་ལྕགས་སྐྱུ་འདི་སྨྲསསོ།། ༄༅། སྐྱབས་གནས་བླ་མའི་ཞབས་ལ་གུས་བཏུད་དེ།
༧༽། ད་ནི་རང་གིས་རང་ལ་གྲོས་ཅིག་འདེབས། ། དུས་མཐའི་སྤྲང་པོ་ཚུལ་འཆོས་མཁན་པོ་ཁྱེད། ། 1$1000220བསྟན་པའི་སྒོར་ཞུགས་ལོ་མང་ལོན་མོད་ཀྱང༌། ། ད་དུང་ཆོས་དང་རང་རྒྱུད་མ་འདྲེས་པར། ། རྣམ་རྟོག་བརྒྱུད་མར་སྤེལ་འདི་ཞེ་རེ་འཁྲེལ། ། ད་ནས་ཆོས་དང་རང་རྒྱུད་བསྲེ་བ་འཐད། ། ན་སོ་གཞོན་ཀྱང་ཚེ་ལ་ངེས་མེད་ཅིང༌། ། འབྱུང་འདུས་སྒྱུ་ལུས་ནམ་འདོར་ཆ་མེད་ཀྱང༌། ། ད་དུང་སྐྱིད་འདོད་ཚེ་འདིའི་ཞེན་པས་བཅིངས། །
ད་ནི་ལོང་མེད་ཆོས་ལ་བརྩོན་པ་འཐད། ། ཤི་དུས་ཆོས་མིན་ཅིས་ཀྱང་མི་ཕན་པར། ། ཆ་ཡོད་བཞིན་དུ་ད་དུང་རྣམ་གཡེང་བྱེད། ། ཆོས་མེད་ཆོས་པར་བརྫུ་འདི་ཞེ་རེ་འཁྲེལ། ། ད་ནི་ཕྱི་མའི་དོན་མཆོག་སྒྲུབ་པ་འཐད། ། འཁོར་གཡོག་ལོངས་སྤྱོད་ནོར་རྫས་ལ་སོགས་པ། ། འདུ་འཛི་ཆོས་ཀྱི་བདུད་དུ་མི་བསམ་པར། ། ད་དུང་འཇིག་རྟེན་ཁེ་གྲགས་ལོ་འདོད་སྒྲུབ། ། ད་ནི་ངེས་པར་དབེན་པ་ ༨༽བསྟེན་པ་འཐད། ། མཚན་ལྡན་བླ་མ་འགའ་དང་མཇལ་ན་ཡང༌། །
སྙིང་ནས་མོས་གུས་བཀུར་བསྟི་མི་བྱེད་པར། ། འགྲན་སེམས་མཉམ་འགྲོགས་བྱེད་པ་ཞེ་རེ་འཁྲེལ། ། ད་ནི་གུས་པས་གདམས་ངག་ཞུ་བ་འཐད། ། དམ་ཚིག་སྡོམ་པ་ཚུལ་བཞིན་མི་སྲུང་ཞིང༌། ། དགེ་བའི་བཤེས་ཀྱི་མཚན་ཉིད་མི་ལྡན་པར། ། ད་དུང་བཙུན་པའི་གྲལ་འགོར་བསྡོད་འདི་བླུན། ། ད་ནི་གཅིག་པུར་རི་ཁྲོད་འགྲིམ་པ་འཐད། ། ཐོས་པས་ཕྱི་ཡི་སྒྲོ་འདོགས་མ་ཆོད་ཅིང༌། ། སྒོམ་པས་ནང་གི་བཙན་ས་མ་ཟིན་པར། ། ད་དུང་གཞན་ལ་ཆོས་བཤད་བྱེད་པ་བླུན། །
ད་ནི་སྒྲུབ་པ་སྙིང་པོར་དྲིལ་བ་འཐད། ། དབང་ཁྲིད་གདམས་པ་འགའ་ཞིག་ཐོབ་ན་ཡང༌། ། རང་རྒྱུད་ཐོག་ཏུ་མ་ཁེལ་ཞུ་ལོ་ཙམ། ། ཆོས་དང་རང་སེམས་སོ་སོར་བསྡོད་འདི་བླུན། ། ད་ནི་ཟབ་དོན་ཉམས་སུ་བླངས་པ་འཐད། ། བསྐྱེད་རིམ་ལྷ་ཡི་བསྙེན་སྒྲུབ་མ་རྫོགས་ཤིང༌། ། རྫོགས་རིམ་ལྟ་བའི་གདེངས་དང་ ༩༽མ་ལྡན་པར། ། ཤི་གསོན་ཀུན་གྱི་སྐྱབས་གནས་བྱེད་པ་འཁྲུལ། ། ད་ནི་ཐོག་མར་རང་སྐྱབས་འཚོལ་བ་འཐད། ། སྨིན་བྱེད་དབང་གིས་རང་རྒྱུད་མ་སྨིན་ཞིང༌། །
གྲོལ་བྱེད་གདམས་པའི་རྩིས་ཀྱིས་མ་ཟིན་པར། ། ད་དུང་གཞན་གྱི་འདྲེན་པ་བྱེད་པ་བླུན། ། ད་ནི་ཐོག་མར་རང་དོན་བསྒྲུབ་པ་འཐད། ། ནམ་ཞིག་བར་དོའི་འཕྲང་ལ་འགྲིམས་པའི་ཚེ། ། འཁོར་གཡོག་མང་པོས་ཕན་པ་མེད་མོད་ཀྱང༌། ། ད་དུང་ཆོས་མེད་གྲོགས་མང་བརྟེན་འདི་བླུན། ། 1$10002201$1000180ད་ནི་གཅིག་པུར་བསམ་གཏན་བསྒོམ་པ་འཐད། ། འཆི་བདག་བདུད་ཀྱི་ཞགས་པས་བཏབ་པའི་ཚེ། ། ལོངས་སྤྱོད་ནོར་གྱི་རྡུལ་ཙམ་ཕན་མེད་ནའང༌། ། ད་དུང་ནོར་རྫས་བསོག་འཇོག་བྱེད་འདི་བླུན། །
ད་ནི་ཟང་ཟིང་སྲེད་པ་བསྐྱུངས་ན་འཐད། ། འཁོར་འདས་གཉིས་ཀྱི་འདམ་ཁའི་ས་མཚམས་སུ། ། ད་རེས་འདམ་ཁ་ལོག་ན་ཤིན་ཏུ་སྡུག ། འཇིག་རྟེན་བྱ་བཞག་བྱས་པ་དོན་མེད་བོར། ༡༠༽། ད་ནི་གཏན་གྱི་འདུན་མ་བསྒྲུབ་པ་འཐད། ། འཁོར་བའི་ཆོས་ལ་སྤྲོས་པ་མ་ཆོད་ཅིང༌། ། དཀོན་མཆོག་གསུམ་ལ་བློ་གཏད་མ་བྱས་ན། ། ད་དུང་རྟག་ཏུ་འཁོར་བར་འཁྱམས་འགྱུར་བས། ། ད་ནི་དམ་པའི་ཆོས་ལ་འབུངས་པ་འཐད། །
ཕ་ཡུལ་བདུད་ཀྱི་བརྩོན་རར་མ་ཤེས་ཤིང༌། ། ཉེ་འབྲེལ་བདུད་ཀྱི་ཕོ་ཉར་མ་ཤེས་པར། ། ཆགས་ཞིང་ཞེན་ན་ངན་འགྲོར་འཕེན་པའི་རྒྱུ། ། ད་ནས་ཆགས་སྡང་རྩད་ནས་བཅད་པ་འཐད། ། མཚན་ལྡན་བླ་མའི་ཞབས་ལ་མ་གཏུགས་ན། ། ངན་སོང་འཁོར་བའི་སྐྱེ་སྒོ་སུ་ཡིས་ཆོད། ། ལུས་སྲོག་ལོངས་སྤྱོད་བླ་མའི་ཕྱོགས་བཏང་ནས། ། ཁ་ཞེ་མེད་པའི་སྐྱབས་གནས་བཅོལ་བ་འཐད། ། རང་གིས་ཆོས་བཙལ་ཉམས་སུ་མ་བླངས་ན། ། ཆོས་ཀྱིས་རང་ཉིད་འཚོལ་བར་ག་ལ་འགྱུར། །
ལུས་སྲོག་བློས་གཏང་དཀའ་བ་ལྷུར་བླངས་ནས། ། ཟབ་མོའི་གདམས་ངག་ཉམས་སུ་ལེན་པ་འཐད། ། དེ་ལྟར་ཆོས་མེད་དུས་མཐའི་སྙོམ་ལས་པས། ། གནས་ ༡༡༽སྐབས་ཤིག་ཏུ་རང་གི་རང་ཉིད་ལ། ། བསླབ་བྱ་གྲོས་འདེབས་ཕྱིར་དུ་འདི་སྨྲས་པའི། ། དགེ་བས་འགྲོ་ཀུན་བྱང་ཆུབ་མྱུར་ཐོབ་ཤོག། ༄༅། སྭསྟི། སྐྱབས་མཆོག་གསུམ་གྱི་ངོ་བོ་རྡོ་རྗེ་འཛིན། ། མགོན་མཚན་ལྡན་གྱི་བླ་མ་རིན་པོ་ཆེ། ། དེ་སྤྱི་གཙུག་ཏུ་མི་འབྲལ་རྒྱན་དུ་བཞུགས། །
རྗེ་ཐུགས་རྗེའི་བདག་དེས་བྱིན་གྱིས་རློབས། ། ང་སྙིགས་དུས་ཀྱི་ཆོས་གཟུགས་སྙོམ་ལས་པ། ། ཡིད་སྐྱོ་བ་སངས་བའི་གླུ་འདི་བླངས། ། ལྷ་དཔའ་བོ་མཁའ་འགྲོར་མཆོད་ པ་འབུལ། ། གྲོགས་རྡོ་རྗེའི་སྤུན་ཚོ་དགྱེས་པར་མཛོད། ། ཕྱི་མཐའ་བྲལ་གྱི་ནམ་མཁའ་སྟོང་པ་དང༌། ། ནང་འཛིན་མེད་ཀྱི་རིག་པ་སྟོང་གསལ་གཉིས། ། དེ་སྟོང་ཚུལ་འདྲ་ཡང་གསལ་བའི་ཁྱད། ། སེམས་གསལ་སྟོང་ཟུང་འཇུག་ཅིག་མ་གོ་ན། ། ལྷ་སྣང་སྟོང་དུ་གོ་བ་དེ་བས་དཀའ། །
ལར་སྙིགས་དུས་ཀྱི་ཆོས་པའི་གཟུགས་འཛིན་པ། ། བློ་གཉིས་འཛིན་གྱི་འདུད་པ་མ་གྲོལ་བར། ། ༡༢༽གཞན་གསལ་སྟོང་སོགས་ངོ་སྤྲོད་བྱེད་པ་དེ། ། དཔེ་དམུས་ལོང་གིས་ལམ་མཁན་བྱེད་པ་འདྲ། ། ལར་གཉིས་འཛིན་འདི་འཁོར་བར་འཁྱམས་པའི་རྒྱུ། ། ནམ་གཉིས་འཛིན་བྲལ་ན་སངས་རྒྱས་ཞེས། ། དེ་ལོག་ནས་ཐོབ་རྒྱུ་ཞིག་མེད་པ་ལགས། ། འདི་རིག་པའི་ཁྱེའུ་ཆུང་ཁྱོད་མ་གོའམ། ། ཞེས་སྙིགས་དུས་ཀྱི་བླ་མའི་ཚུལ་འཛིན་དེས། ། ཚིག་བསླབ་བྱ་རང་གིས་རང་ལ་སྨྲས། །
རྟོགས་གྲོལ་གྱི་དོན་མཆོག་ཐོབ་པར་ཤོག ། ཅེས་པ་འདི་འགའ་ཞིག་ནི་ཆོས་སྐད་སེམས་དང་ནམ་མཁའ་གཅིག་ཟེར་བ་དང༌། རྫོགས་རིམ་མི་ཤེས་ཀྱང་བསྐྱེད་རིམ་ལས་སླ་ཟེར་བ་སོགས་ལ་ཅུང་ཟད་ཡིད་མ་རངས་ནས་སྨྲས་པ་སྟེ། དེ་ལྟར་འདི་ཡན་ཆད་རང་ལོ་གཞོན་ནུའི་ལོ་བཅོ་ལྔ་པའི་དུས་འཁོས་ཀ་མེད་རུང་བླ་མའི་ཚུལ་བཟུང་ནས་འཇིག་རྟེན་གྱི་བྱ་བ་ལ་བསྟན་དོན་ཡིན་རྒྱུར་བསྒོམ་ཤིང་གྲྭ་འཁོར་ཡོན་བདག་གི་སྐྱོང་བསྟང་མྀ་ཡོང་བཞིན་དུ་བྱེད་དགོས་པའི་སྐབས་བྱུང་བའི་ཚེ་སྨྲས་པའོ།། ཀྱེ་མ། དལ་འབྱོར་བཅོ་བརྒྱད་ཀྱིས་བརྒྱན་པའི་མི་ལུས་དང་རིན་ཆེན། ། ཐོབ་ནས་སྙོམ་ལས་སུ་བསྡད་ན་དོན་མེད་དུ་འགྱུར་བས། ། མི་ཚེ་སྟོང་ ༡༣༽ཟད་དུ་མ་བཏང་ལྷ་ཆོས་ལ་འབུངས་དང༌། ། འདིར་བདེ་ཕྱི་མ་སྐྱིད་པའི་བདུན་མ་རང་ཡིན་ནོ། ། ཚེ་སྲོག་རྩྭ་ཁའི་ཟིལ་འདྲ་ངེས་མེད་ཀྱི་ཚེ་ལ། །
ལོང་ཡོད་ཕྱི་བཤོལ་དུ་བསྡད་ན་འཆི་བདག་གི་སླེབས་ཡོང༌། ། བློ་སྣ་ཆོས་ཕྱོགས་སུ་དྲིལ་ལ་བརྩོན་འགྲུས་སུ་གྱིས་དང༌། ། ཤི་དུས་འགྱོད་མེད་ཀྱི་གྲབས་གཅིག་ད་ལྟ་ནས་དགོས་སོ། ། 1$1000220དཀའ་ལས་བརྩོལ་སྒྲུབ་ཀྱིས་བསགས་པའི་ནོར་རྫས་དང་ལོངས་སྤྱོད། ། འཆི་དུས་འཁྱེར་དབང་མེད་པར་ལག་སྟོངས་སུ་འགྲོ་དགོས། ། ཞེན་མེད་ཆོག་ཤེས་ཀྱི་བང་མཛོད་ནོར་རྫས་ཀྱི་དམ་པ། ། ཕྱི་མའི་ལམ་རྒྱགས་ཤིག་བསྒྲུབ་ན་དེ་འདྲ་ཞིག་དགོས་སོ། དགོས་འདོད་ཀུན་འབྱུང་གི་ནོར་བུ་མཚོན་ལྡན་གྱི་བླ་མ། མོས་གུས་གསུལ་འདེབས་ལ་འབད་ན་བྱིན་རླབས་ཀྱི་ཆར་འདེབས། ། གློ་རྙིང་བྲང་གསུམ་གྱི་གཏད་ས་འདི་ལ་རང་བགྱིད་དང༌། །
འདི་ཕྱིའི་བདེ་ལེགས་ཀྱི་ལམ་ཞིག་དེ་ན་རང་གདའོ། ། འཁོར་འདས་ ༡༤༽ཀུན་རྩ་བ་རང་རིག་དང་སྟོང་གསལ། ། འཁྲུལ་སྣང་ཨ་འཐས་སུ་མ་བཏང་དྲན་ཤེས་ཀྱིས་བཟུང་དང༌། ། འཛིན་མེད་རང་གྲོལ་དུ་འགྲོ་བ་ནམ་མཁའ་དང་སྤྲིན་ལྟར། ། ལྟད་མོ་ངོ་མཚར་ཅན་ཞིག་དེ་ན་རང་གདའོ། ། ཆོས་མེད་སྙོམས་ལས་ཀྱི་སྤྲང་པོ་སྣ་ཚོགས་དང་རང་གྲོལ། ། གཏད་མེད་གང་ཤར་དུ་སྨྲས་པའི་ཤུགས་འབྱུང་གི་གླུ་འདི། ། དབེན་པའི་མཚམས་ཁང་ནས་སྨྲས་འདི་དད་ལྡན་རང་རྣམས་ཀྱི། ཡིད་གྱི་རེ་བ་སྐོང་བའི་དགའ་སྟོན་དུ་གྱུར་ཅིག ༄༅། བླ་མ་དང་རང་སེམས་དབྱེར་མེད་དུ་འདྲེས་པས། །
གསོལ་བ་ལ་འདེབས་བྱ་འདེབས་བྱེད་དང་བྲལ་ཞིང༌། ། བྱིན་རླབས་སུ་རང་སེམས་རང་ངོ་ཤེས་པས། ། བཀའ་དྲིན་གྱི་མཆོག་ཏུ་འདི་རང་ཆེ་བྱུང༌། ། གང་ཤར་གྱི་རང་ངོ་ཅེར་གྱི་བལྟས་ཙམ་ན། ། ཤར་མཁན་གྱི་ངོ་བོ་ལོགས་སུ་མ་རྙེད། ། བལྟ་བྱ་དང་བལྟ་བྱེད་དབྱེར་མེད་དུ་སོང་བས། ། ངོ་སྤྲོད་ཀྱི་མཆོག་ཏུ་འདི་རང་ཟབ་བྱུང༌། ། རྩོལ་བྱས་ཀྱི་དམིགས་པས་རྣམ་རྟོག་སྤེལ་ཞིང༌། ། ༡༥༽སྤང་བླང་གི་སྒོམ་གྱིས་བོགས་སྐྱེད་མི་འདུག ། སྒོམ་མེད་ཀྱི་ངང་དུ་ཡེངས་མེད་སྐྱོང་བ། །
གདམས་ངག་གི་གནད་དུ་འདི་རང་ཆེ་བྱུང༌། ཆོས་མེད་ཀྱི་སྤྲང་པོ་གཏད་མེད་བདག་འདྲས། ། ངེས་མེད་ཀྱི་ཚིག་འདི་རང་ཤར་དུ་སྨྲས་པས། ། ཐར་མེད་ཀྱི་འགྲོ་བ་སྡུག་བསྔལ་ལས་གྲོལ་ཏེ། ། སྤྲོས་མེད་ཀྱི་གོ་འཕང་ཐོབ་པར་ཤོག་ཅིག ། ཅེས་པ་རྣམས་རང་ལོ་ཉེར་གསུམ་པར་མཚམས་མལ་ནས་སྨྲས་པའོ།། ༄༅། ཨེ་མ། དལ་འབྱོར་རིན་ཆེན་རྙེད་པར་དཀའ་བ་ད་ལན་ལན་གཅིག་ཐོབ་དུས་འདིར། ། དོན་མེད་ཚེ་འདིའི་བྱ་བ་བསྒྲུབ་ན་གཏན་གྱི་འདུན་མ་མི་འབྱུང་བས། ། སྙིང་པོ་མེད་པའི་འཇིག་རྟེན་བྱ་བ་སྒྱུ་མའི་འཁྲུལ་འཁོར་འདྲ་བ་འདི། །
སྤངས་ནས་དམ་པའི་ལྷ་ཆོས་བསྒྲུབ་པ་སྤྲང་པོ་ཁོ་ནའི་སྙིང་གཏམ་ཡིན། ། ཚེ་འདི་མི་རྟག་རྩ་ཁའི་ཟིལ་དང་ལ་ཁའི་ན་བུན་ཇི་བཞིན་དུ། ། ནམ་འཆྀ་ཆ་མེད་ངེས་མེད་ཚེ་ལ་རྣམ་གཡེང་བྱེད་དུ་མི་ཁོམ་པས། ། སང་བྱེད་གནང་བྱེད་ལོ་ཟླ་འདས་ནས་ ༡༦༽འཆི་བདག་བདུད་ཀྱིས་གཏུག་གེ་འོངས། ། ད་ལྟ་ཉིད་ནས་ཆོས་ལ་བརྩོན་པ་སྤྲང་པོ་ཁོའི་སྙིང་གཏམ་ཡིན། ། གཉེན་དང་ཉེ་བ་ནོར་རྫས་ལོངས་སྤྱོད་བདུད་ཀྱི་ཕོ་ཉ་ཆོས་ཀྱི་དགྲ ། ཅིས་ཀྱང་དགོས་མེད་ཞེན་ལོག་སོམས་ཤིག་ཁ་ཞེ་མེད་པར་མ་སྐྱེས་ན། ། འདོད་པའི་ར་བ་སྒྱུ་མའི་ནོར་གྱིས་གང་བའི་དུས་ཞིག་མི་ཡོང་བས། ། སེར་སྣ་སྤོང་ཞིང་ཆོག་ཤེས་བྱེད་པ་སྤྲང་པོ་ཁོ་བོའི་སྙིང་གཏམ་ཡིན། ། མཚན་ལྡན་བླ་མ་དགོས་འདོད་ཀུན་འབྱུང་ཡིད་བཞིན་ནོར་བུ་རིན་ཆེན་ལ། །
རྩེ་གཅིག་གུས་པས་གསོལ་བ་བཏབ་ན་བྱིན་རླབས་དངོས་གྲུབ་ཆར་རྒྱུན་འབེབས། ། མོས་པའི་བུ་ལ་ཐུགས་རྗེས་གཟིགས་པ་བླམ་ཀུན་གྱི་དམ་ཚིག་སྟེ། ། དད་གུས་གསོལ་འདེབས་རྒྱུན་དུ་བྱེད་པ་སྤྲང་པོ་ཁོ་བོའི་སྙིང་གཏམ་ཡིན། ། རྒྱལ་བའི་གསུང་རབ་མདོ་རྒྱུད་མན་ངག་དུ་མའི་བཅུད་གྱུར་དམ་པའི་ཆོས། ། ཞི་ཕྱག་ལམ་རྫོགས་རྒྱ་ཆེན་ཆོས་ཀྱི་རྣམ་གྲངས་དཔག་ཏུ་མེད་མོད་ཀྱང༌། ། ཀུན་གྱི་དགོངས་མཐུན་མ་བཅོས་མཐའ་ ༡༧༽བྲལ་རང་རིག་གསལ་སྟོང་ཟབ་མོའི་ཆོས། ། སྒོམ་མེད་ཡེངས་མེད་རྒྱུན་དུ་སྐྱོང་བ་སྤྲང་པོ་ཁོ་བོའི་སྙིང་གཏམ་ཡིན། ། ངོ་མཚར་སྤྲོ་བསྐྱེད་ཟབ་མོའི་གདམས་ངག་སྙིང་གཏམ་བསླབ་བྱ་མདོར་བསྡུས་འདི། ། རང་ལ་སྤངས་རྟོགས་ཡོན་ཏན་མེད་ཀྱང་ཕན་པའི་སེམས་ཀྱིས་སྨྲས་ལགས་པས། ། སྐལ་ལྡན་ཁྱོད་ཀྱི་ཐུགས་ལ་འཆོངས་ཤིག་བླང་དོར་མ་ནོར་ཉམས་སུ་ལོངས། །
འདི་ཡིས་དགེ་བས་མཁའ་མཉམ་འགྲོ་ཀུན་སངས་རྒྱས་ས་ལ་མྱུར་འཁོད་ཤོག ཅེས་པ་འདི་དགེ་བཤེས་བཀྲ་ཤིས་དོན་གྲུབ་ཀྱི་བསྐུལ་ངོར་གདམས་པའོ།། དུས་གསུམ་རྒྱལ་བའི་ཐུགས་རྗེ་གཅིག་བསྡུས་པ། ། སྲིད་གསུམ་འགྲན་ཟླ་ཀུན་བྲལ་པདྨ་འབྱུང༌། ། ཁམས་གསུམ་འགྲོ་ལ་ཐུགས་རྗེ་བརྩེར་དགོངས་ནས། ། སྐུ་གསུམ་གོ་འཕང་མཆོག་ལ་འགོད་དུ་གསོལ། ། ཀྱེ་མ་དིང་སང་སྙིགས་མའི་མཐར་ཐུག་པས། ། སངས་རྒྱས་བསྟན་ཡང་ཕྱི་དྲོའི་ཉི་མ་བཞིན། ། ནག་ཕྱོགས་བདུད་རིགས་དབྱར་གྱི་ཆུ་ལྟར་རྒྱས། ། དུས་ངན་ ༡༨༽འདི་འདྲ་ཤར་བས་སྐྱོ་ཤས་འཕེལ། །
བསྟན་པ་འཛིན་པའི་བཤེས་གཉེན་ཚུལ་བཟུང་ཀུན། ། བྱམས་དང་རྙིང་རྗེ་དག་སྣང་མོས་གུས་དང༌། ། ཐོས་བསམ་སྒོམ་དང་ཆོས་སྤྱོད་བཅུ་སོགས་ཀྱིས། ། རང་གཞན་ཁ་ལོ་ཆོས་ལ་མི་བསྒྱུར་བར། ། མདོ་རྒྱུད་མན་ངག་ཤེས་རྒྱ་གཞན་ལས་ཆུང༌། ། ཅུང་ཟད་ཤེས་ན་ཁེངས་པ་སུ་ལས་ཆེ། ། ཆགས་སྡང་ཀུན་སློང་ཕྲག་དོག་འགྲན་སེམས་ཀྱི། ། རང་དང་གཞན་རྒྱུད་རབ་ཏུ་ཚིག་བྱེད་ཅིང༌། ། ཡུལ་ལྗོངས་ཐམས་ཅད་ཀུན་ཏུ་མྱུལ་བྱས་ནས། ། ཁ་གསག་གཡོ་སྒྱུ་ཟོལ་ཟོག་དུ་མ་ཡིས། །
བླུན་དད་ཅན་རྣམས་མགོ་བོ་བསྐོར་བྱེད་ཅིང༌། གཏོང་ཕོད་ཅན་གྱི་ནོར་རྣམས་བཟང་བཅོམ་བྱེད། ། ཇི་ཙམ་རྙེད་པའི་ཟང་ཟིང་དེ་དག་ཀྱང༌། ། སྦྱིན་དང་དཀོན་མཆོག་མཆོད་སོགས་མི་བྱེད་པར། ། ལོག་པའི་1$10002201$1000180ཕྱོགས་རྒྱར་དད་ཟས་ཆུད་གཟོན་ཞིང༌། ངན་སོང་གནས་སུ་རང་གཞན་ཁྱུ་དེད་པའི། ། ཆོས་མིན་བླ་གཟུགས་མཐོང་ཚེ་སྐྱོ་ཤས་འཕེལ། ། ངོ་ཤེས་འདྲིས་མེད་ཕྱོགས་མེད་ ༡༩༽རྒྱལ་ཁམས་སུ། ། མི་མེད་དབེན་པའི་རི་ཁྲོད་འགྲིམ་བྱེད་ཅིང༌། ། དཀར་ནག་ལོག་འཚོའི་ཟས་རྣམས་སྤངས་ནས་སུ། །
དཀའ་ཐུབ་དག་ལ་མེལ་ཚེ་བསྐྱལ་ན་བསམ། ། དགེ་འདུན་སྡེ་དང་དགོན་གནས་འཛིན་རྣམས་ཀྱང༌། ། བསྟན་པའི་གཞིར་གྱུར་འདུལ་ཁྲིམས་བག་ཡོད་དང༌། ། སློབ་གཉེར་ཁ་བཏོན་བཟླས་པ་བསམ་གཏན་སོགས། ། འདི་ཕྱིའི་དོན་གཉེར་བསྒྲུབ་ལ་མི་བརྩོན་པར། ། དམ་ཚིག་སྡོམ་དང་ཐོས་བསམ་རྒྱབ་ཏུ་བསྐྱུར། ། གཡོ་ཁྲམ་རང་མཐོང་འགྲན་སེམས་དང་དུ་ལེན། ། དམན་པ་འཛིན་དང་བཙུན་ཚུགས་རིང་དུ་འདོར། ། ཤ་ཆང་ལོངས་སྤྱོད་གོས་རྒྱན་གཙོ་བོར་འདོན། ། བསྟན་དང་ཕྱི་མའི་དོན་ལ་མི་བསམ་པར། །
ལོ་འདོད་གཏམ་སོགས་བྱུང་ན་ཆོག་པར་སེམས། ། མིག་གི་འབྲས་ལྟར་བསྲུང་རྒྱུ་དམ་ཚིག་ཉིད། ། མཆིལ་མའི་ཐལ་བ་བཞིན་དུ་བོར་བྱས་ནས། ། བག་མེད་སྤྱོད་པས་དུས་ཀུན་འདའ་བཞིན་དུ། ། དགེ་སྦྱོང་མིང་འཛིན་ ༢༠༽ཆོས་གོས་དུ་མས་བརྒྱན། ། འདི་ཕྱིའི་སྐྱབས་གནས་རྩ་བའི་བླ་མ་ལ། ། གུས་པས་ཅི་གསུངས་རྗེས་སུ་མི་བསྒྲུབ་པར། ། ཅི་མཛད་དག་ལ་ལོག་ལྟ་སྐྱེད་བྱེད་ཅིང༌། ། གསུང་གཅོག་ཐུགས་དཀྲུག་སྐུར་འདེབས་ཁོ་ན་བྱེད། ། རང་ལ་ནོར་རྫས་གནང་སྦྱིན་བྱུང་བའི་ཚེ། །
བླ་མ་སངས་རྒྱས་དངོས་སུ་མཐོང་བྱེད་ཅིང༌། ། རང་མི་འདོད་པའི་ཚིག་གཅིག་གསུངས་ཙམ་ལའང༌། ། སྲང་མདོའི་ཁྱི་རྒནལས་ཀྱང་ལོག་པར་བལྟ། ། ཚིག་ཙམ་ལའང་འཐབ་རྩོད་དུ་མ་བྱེད། ། དཀོར་ཟས་ཆེད་དུ་སྡིག་པ་གང་ཡང་ཕོད། ། ཁེ་གྲགས་བསྒྲུབ་ཕྱིར་ཟོལ་ཟོག་ཅི་ཡང་ཤེས། ། ཚུལ་མིན་བཙུན་གཟུགས་མཐོང་བས་སྐྱོ་ཤས་འཕེལ། ། བསྟན་དོན་ཡིན་རྒྱུའི་ཆོས་མིན་བྱ་བྱེད་ཀྱིས། ། དལ་འབྱོར་ཆུད་ཟོས་བྱེད་པ་འདི་སྤངས་ནས། ། དབེན་པའི་གནས་སུ་སྤྲོས་མེད་སྤྱོད་ཞུགས་ཏེ། །
སྨྲ་བཅད་འདག་སྦྱར་དག་ལ་གནས་ན་བསམ། ། སྦྱིན་བདག་རྣམས་དང་སྐྱེ་བོ་ཕལ་ཀུན་ཀྱང༌། ། ༢༡༽དམ་པ་རྣམས་དང་བསླུ་བྱེད་ཟོག་པོའི་རིགས། ། ལེགས་པར་བརྟགས་ནས་བཀུར་བསྟིའི་འོས་གྱུར་རྣམས། ། འགྱུར་མེད་དད་པས་སྤྱི་བོར་མི་འཁུར་བར། ། ཁ་མཁས་གཡོ་མཁས་ཟོལ་ཟོག་ལ་གོམས་པས། ། ངོ་བསྲུང་ཁ་ལན་གཙོ་བོར་འདོན་རྣམས་དང༌། ། གནས་འགྱུའི་སེམས་ངོ་ཞིབ་ཏུའང་མ་ཤེས་པར། ། འཁྲུལ་ཞིག་རྟོགས་ལྡན་གྲུབ་ཐོབ་ཡིན་ནོ་ཞེས། ། མི་ཆོས་བླ་མའི་བརྫུན་གྱིས་མངོན་ཤེས་དང༌། །
ཁྲེལ་མེད་ཐོ་ཅོ་བྱེད་པའི་ཟོག་པོ་ལ། ། དད་པས་སངས་རྒྱས་དངོས་ལྟར་མཐོང་བྱེད་ཅིང༌། ། ཞབས་གཏོགས་ལོངས་སྤྱོད་རྒྱ་མཚོ་མེད་བསྐྱིལ་ནས། ། གཅེས་དགུའི་ནོར་རྫས་རི་ལྟར་སྤུང་ཏེ་འབུལ། གང་དྲན་བྱེད་པའི་སྤྱོད་ལ་ཡ་མཚན་དང༌། ། ཅི་དྲན་ཟེར་བའི་གཏམ་ལ་ཡིད་ཆེས་བྱེད། ། ལོག་ལམ་འཁྲིད་པ་དེ་འདྲའི་རྗེས་འབྲང་ནས། ། ཆོས་མཐུན་དམ་པ་རྣམས་ལ་བརྙས་བྱེད་ཅིང༌། ། ཞབས་ཏོག་མཐུན་རྐྱེན་ཅུང་ཟད་སྦྱར་ཚེ་ཡང༌། ། ཚོགས་གཉིས་རྫོགས་དང་དགེ་ལ་མི་ ༢༢༽བསམ་པར། །
ཟས་ལན་གནང་སྦྱིན་བཟང་དུ་བྱུང་ན་བསྟོད། ། མ་བྱུང་བླ་མཆོད་རིང་དུ་སྤོང་བྱེད་པའི། ། ཚུལ་མིན་ཡོན་བདག་མཐོང་ཚེ་སྐྱོ་ཤས་འཕེལ། ། རྒྱལ་བས་བསྔགས་པའི་རི་ཁྲོད་ཉམས་དགའ་བར། ། གཞན་ངོ་སྲུང་བའི་བྱ་བྱེད་ཀུན་སྤང་ནས། ། སྲོག་འཚོ་ལྷག་སྐྱོབས་ཙམ་ལ་གཞི་བྱེད་ཅིང༌། ། དམ་ཆོས་བསྒྲུབ་ལ་གཅིག་ཏུ་དྲིལ་ན་བསམ། ། སྦྱང་ཡོན་ཀུན་གྱི་ཁྱད་པར་གྲགས་རྣམས་ཀྱང༌། ། སྡེ་སྣོད་རྒྱུད་གཞུང་བསྟན་བཅོས་གང་དང་གང༌། ། ཤེས་པ་དེ་དག་མ་ནོར་མཐར་ཕྱིན་ཅིང༌། །
རང་གི་རྒྱུད་ལས་འཁེལ་བར་མི་བྱེད་པར། ། ཇི་ཙམ་ཤེས་བཞིན་ང་རྒྱལ་ལྷག་པར་ཆེ། ། རང་ཉིད་མ་གཏོགས་གཞན་ཀུན་དུད་འགྲོར་མཐོང༌། ། ཁོ་བོས་ཡོན་ཏན་འདི་ཙམ་ཤེས་སོ་ཞེས། ། ཀུས་འདེབས་དར་འཕྱར་དུང་འབུད་བྱེད་ལ་མཁས། ། ཐོས་པས་འགག་དོན་རྒྱུད་ཐོག་བཀལ་ནས་ནི། ། རང་གཞན་དོན་མཆོག་བསྒྲུབ་ལ་མི་འབད་པར། ། མཁས་པར་གྲགས་དང་རྙེད་བཀུར་བྱུང་བ་ ༢༣༽ན། ། དོན་གྱི་སྙིང་པོ་དེ་ཀ་ཡིན་པར་རློམ། ། དོན་མ་འབྱོར་ན་ཚིག་གི་འཕྲེང་བ་ལ། །
མཁས་ཀྱང་མཁས་པའི་མཚན་ཉིད་མི་འབྱུང་ཏེ། ། འདབ་ཆགས་ནེ་ཙོས་ཡིག་དྲུག་ལ་སོགས་པ། ། སྨྲ་བར་ཤེས་མོད་དོན་དུ་ཅི་ཞིག་རྟོགས། ། དོན་མེད་ཚིག་ལ་མཁས་པའི་རློམ་སེམས་ཅན། ། ཕྲག་དོག་ཆེན་པོས་གཞན་ཡིད་དཀྲུགས་བྱེད་པ། ། སྔོན་བྱུང་ལེགས་སྐར་གཏམ་རྒྱུད་དང་མཚུངས་པའི། ། མཁས་རློམ་དྲེགས་ལྡན་མཐོང་ཚེ་སྐྱོ་ཤས་འཕེལ། ༄༅། མི་ཚེ་བར་སྣང་གློག་འདྲ་ཡུད་ཙམ་འདིར། ། ཟད་མཐའ་མེད་པའི་ཚིག་ལ་སྦྱངས་པ་ལས། ། ཆོས་ཀུན་སྙིང་པོ་གཅིག་ཤེས་ཀུན་གྲོལ་དོན། །
བླ་མའི་གདམས་ངག་གཅིག་ཐོག་དྲིལ་ན་བསམ། ། ཟབ་ཁྲིད་ཞུས་ཤིང་བསྒོམ་པར་རློམ་རྣམས་ཀྱང༌། ། མཚན་ལྡན་ཉམས་མྱོང་ལྡན་པའི་བླ་མ་ལ། ། སེམས་ཀྱིས་ཕུ་ཐག་ལེགས་པར་ཆོད་བྱས་ནས། ། སྙིང་རུས་ཆེན་པོས་ཉམས་སུ་ ༢༤༽མི་ལེན་པར། ། དང་པོར་མི་རྟག་ངེས་འབྱུང་མི་སྐྱེས་པར། ། སྔོན་འགྲོ་ཁྲིད་རྐང་དམིགས་རིམ་བསྒོམ་ལོ་ཙམ། ། བར་དུ་སེམས་ཀྱི་བརྡར་ཤ་མ་ཆོད་པར། ། གནས་འགྱུ་རིག་པའི་རང་འཚང་ཤེས་པར་རློམ། ། མཐའ་མར་ངོ་སྤྲོད་གནད་དུ་མ་འཁེལ་བར། །
བདག་གི་ཟབ་མོའི་སྒོམ་ཁྲིད་ཐོབ་བོ་ཞེས། ། མང་པོའི་ཁྲོད་དུ་ངོམ་ཞིང་སྒྲོག་པར་བྱེད། ། གནད་དོན་ཕྱོགས་ཙམ་གོ་བའང་མེད་པ་ལ། ། ཉམས་ཁྲིད་ཐོས་ལོ་ཙམ་གྱིས་ཆོག་པར་འཛིན། ། སེམས་ཀྱི་མཚན་ཉིད་ཙམ་ཡང་མི་ཤེས་རུང༌། ། ཆགས་བྲལ་རྣམས་སུ་ཁ་ཏ་གཞན་ལས་མཐོ། ། ཆོས་དོན་རྒྱུད་ལ་མ་འབྱོར་དངོས་རྟགས་སུ། ། ཉོན་མོངས་དུག་ལྔའི་ཟུར་མགོ་སུ་ལས་རག ། ལུས་ངག་དགེ་སྦྱོར་ཚོགས་བསགས་སྒྲིབ་སྦྱོང་ཀུན། ། བྱིས་པའི་རྩེད་མོ་འདྲ་ཟེར་རྒྱབ་ཏུ་བསྐྱུར། །
རྒྱུ་འབྲས་བླང་དོར་བྱ་བ་མ་ལུས་ལ། ། ཐེག་དམན་ཉན་རང་ཆོས་ཞེས་ཁྱད་དུ་གསོད། ། ༢༥༽འདི་ཡིན་མེད་པའི་མུན་སྒོམ་དོན་མེད་ལ། ། སྒོམ་གྱི་སྙིང་པོར་རློམ་སྟེ་ཡིད་གཏན་བྱེད། ། འགའ་ཞིག་གིས་ནི་འཁྲུལ་སྣང་ལུག་རྒྱུད་ལ། ། གང་ཤར་རང་གྲོལ་ཡིན་ཟེར་རྗེས་སུ་འབྲང༌། ། ཞག་གསུམ་ཙམ་ཡང་དབེན་པར་མ་སྡད་པར། ། སྒོམ་ཆེན་ཡིན་ཞེས་རང་མཐོང་རི་ལས་མཐོ། ། སྟོང་ལྟའི་ཚིག་གི་ཀུ་ཅོ་ཁྱྀྀི་ལས་ཆེ། ། ནོར་རྫས་མཐོང་ན་འདོད་ཐག་གཞན་ལས་ཉེ། །
རྐྱེན་ངན་བྱུང་ན་བློ་ཕུགས་སུ་ལས་དོག ། རང་གི་སེམས་ལ་འཇོག་སོ་གཏན་མེད་པར། ། གཞན་ལ་ཁྱད་གསོད་བརྙས་བཅོས་ལྷག་པར་ཆེ། ། བླ་མའི་ཞབས་འདྲེན་མཆེད་གྲོགས་དམའ་འབེབས་པའི། ། ཚུལ་མིན་སྒོམ་ཆེན་མཐོང་བས་སྐྱོ་ཤས་འཕེལ། ། ཟབ་དོན་གནད་འགག་ཚུལ་བཞིན་མ་རྟོགས་ཀྱང༌། ། སྲིད་པའི་ངང་ཚུལ་སྒྱུ་མར་རིག་བྱས་ནས། ། ངེས་འབྱུང་སྐྱོ་ཤས་རྒྱུད་ལ་བརྟེན་བྱེད་ཅིང༌། ། བླ་མར་ ༢༦༽གསོལ་འདེབས་ཁོ་ན་འབད་ན་བསམ། ། དེ་ལྟར་སྤྱི་ཡི་གནས་ཚུལ་དེ་བཞིན་ལས། །
དགོས་སུ་རང་ཕྱོགས་འཁོར་སློབ་ཕལ་ཆེར་ཡང༌། ། དམ་པའི་ཆོས་དང་མཐུན་པ་དཀོན་པའི་ཚུལ། ། ལེགས་པར་བརྟགས་ན་ཡིད་ཀྱི་སྐྱོ་ཤས་འཕེལ། ། དང་པོར་འཕྲད་ཚེ་མོས་གུས་གཞན་ལས་ཆེ། ། ལྷན་ཅིག་འགྲོགས་ཚེ་མགུ་འཁང་བྱེད་རྒྱུ་མང༌། ། འཇུག་ཏུ་ནམ་ཡང་འཁོན་གྱོད་བྱེད་པར་བརྩམས། ། སྙིགས་དུས་སློབ་དཔོན་ཀུན་གྱི་ངང་ཚུལ་ཡིན། ། ཅི་ཡང་མ་སྨྲས་ཁ་རོག་བསྡད་ཙ་ན། ། ཞལ་ཏ་སློབ་སྟོན་བཀའ་ཁྱབ་དགོས་སོ་སྐད། ། དྲང་པོའི་གཏམ་དང་ཤ་ཚའི་ཚིག་སྨྲས་ན། །
བཀའ་ཀྱོན་བྱུང་ཞེས་ཁོང་ཁྲོ་མེ་ལྟར་འབར། ། ནོར་དང་ལོངས་སྤྱོད་ཕུགས་སུ་བཞག་པའི་ཚེ། ། རྒྱུ་སྲེད་འཕང་སེམས་འཛིན་ཆགས་ཆེའོ་སྐད། ། གང་འོས་གཞན་ལ་སྦྱིན་སོགས་བྱེད་གྱུར་ན། ། ཐམས་ཅད་མེད་པར་བྱས་ཞེས་འབར་ཞིང་བཤེ། ། རང་གཞན་དོན་དང་ཕྲལ་ཕུགས་བྱ་བྱེད་ ༢༧༽སོགས། ། གང་འཐད་འགྱོད་མེད་གྲོས་སུ་བྱས་གྱུར་ན། ། ཉིད་ཀྱི་གང་མཛད་དེ་ལ་འདུན་ནོ་སྐད། ། གང་ཤར་ཐོག་ཏུ་གང་བབས་བྱས་པའི་ཚེ། ། འདི་འདྲ་མིན་ཟེར་འབར་ཞིང་གྱོད་ཁ་བརྡུང༌། །
བྱེས་སུ་བསྒྲོད་དང་གཞན་ཡུལ་མྱུལ་ཙ་ན། ། འགྲོ་འདུག་མང་པོ་ཚིག་པ་ཟ་ཞེས་བསུན། ། ཟླ་ཤས་ཙམ་ཞིག་མཚམས་ལ་བསྡད་གྱུར་ན། ། ཟང་ཟིང་ནོར་གྱི་གདུལ་བྱ་མ་བྱུང་ལོ། ། དབང་བསྐུར་ལ་སོགས་གཞན་དོན་བྱས་པ་ན། ། དགེ་སྦྱོར་མ་བྱས་བར་ཆད་འོང་ཞེས་སྨྲ། ། གཞན་དོན་བསྐྱུངས་ནས་མཚམས་ལ་འདུག་ཙ་ན། ། དེས་ཀྱང་མི་ཐུས་ཡང་ནི་ཁང་ར་བརྡུང༌། ། ལྷན་ཅིག་བསྡད་ནས་ཟབ་ཆོས་བཤད་ན་ནི། ། ཉན་མི་ཁོམ་པར་ཕྱོགས་སུ་འཐོར་ཞིང་འགྲོ། །
དབེན་པར་རང་དོན་བསྒྲུབ་པའི་སྐབས་སུ་ནི། ། བདག་ལ་དམ་ཆོས་ཞུ་ཞེས་ནན་གྱིས་བསྐུལ། ། མཉམ་པར་འགྲོགས་ཚེ་ཅི་ལས་ལོད་མཐོང་ཞིང༌། ། རྨི་ལམ་ཙམ་དུའང་ ༢༨༽དད་གུས་མི་སྐྱེ་བར། ། སོ་སོར་འགྱེད་ཚེ་ཁྱོད་མེད་བདག་ཅག་རྣམས། ། ཅི་ལྟར་བྱེད་ཅེས་འཕང་པའི་རྣམ་འགྱུར་སྟོན། ། སྙིགས་དུས་སྐྱེ་བོ་བློ་སྣ་རབ་ཏུ་མང༌། ། དུག་ལྔ་རག་ཅིང་བློ་གཏད་མི་ཐུབ་པར། ། ཅི་ལྟར་བྱས་ཀྱང་མགུ་བའི་དུས་མེད་པའི། ། ཚུལ་འདི་མཐོང་ཚེ་སྐྱོ་ཤས་ལྷག་པར་འཕེལ། །
རང་ལ་བླ་མའི་མཚན་ཉིད་མི་ལྡན་ཞིང༌། ། ཁོང་ཅག་སློབ་མའི་མཚན་ཉིད་དེ་བས་དཀའ། ། རང་གཞན་གཉིས་ཕུང་མི་ཚེ་སྟོང་ཟད་ཀྱི། ། བླ་མ་འདི་འདྲར་བྱེད་ པ་ཅི་ལ་སྤྲོ། ། དམ་པ་གོང་མའི་མཛད་སྲོལ་ཇི་བཞིན་དུ། ། རྒྱལ་བས་བྱིན་གྱིས་བརླབས་པའི་ཡང་དབེན་མཆོག ། གངས་ཁྲོད་གཡའ་སྤང་ནགས་འདབས་ལ་སོགས་སུ། ། གྲོགས་མེད་གཅིག་པུར་བསྒྲུབ་ལ་བརྩོན་ན་བསམ། ། དེ་ལྟར་གཞན་གྱི་སྐྱོན་འཚང་མང་བརྗོད་ཀྱང༌། ། གཙོ་བོ་རང་ཉིད་སྐྱོན་གྱི་ཕུང་པོ་སྟེ། །
གཞན་སྐྱོན་སྨྲ་བའང་སྐྱོན་ ༢༩༽གྱི་ཆེ་ཤོས་ཡིན། ། དེ་ཕྱིར་རང་སྐྱོན་མཐོང་བ་མི་རིགས་སམ། ། དལ་འབྱོར་ཐོབ་པ་ཡིད་བཞིན་ནོར་ལས་དཀོན། ། ཐོབ་པ་འདི་ཡང་མི་རྟག་འཇིག་པར་ངེས། ། སྙོམ་ལས་ལེ་ལོར་བསྡོད་པར་མི་རིགས་ཀྱང༌། ། རྣམ་གཡེང་བྱེད་འདི་རང་སྐྱོན་མ་ཡིན་ནམ། ། འཆི་དུས་ལྷ་ཆོས་དགོས་པར་ཤེས་བཞིན་དུ། ། མི་ཚེ་ཡུད་ཙམ་ལོང་མེད་དུས་འདི་རུ། ། ཆོས་ལ་མི་བརྩཽན་ལྟོ་གོས་དོན་གཉེར་ཞིང༌། ། ཆོས་མིན་སྤྱོད་འདིའང་རང་སྐྱོན་མ་ཡིན་ནམ། །
ཐོས་པ་བྱེད་ཚེ་སྒོམ་ལ་འབད་ན་བསམ། ། བསྒོམ་པའི་ཚེ་ན་སྤྲོས་བཅས་ཚིག་ཕྱིར་འབྲང༌། ། གཉིས་འཛིན་བློ་སྣས་དགོས་དོན་ཚལ་པ་རུ། ། གཏོང་བ་འདི་ཡང་རང་སྐྱོན་མ་ཡིན་ནམ། རང་དོན་སྒྲུབ་ཚེ་གཞན་ཕན་བྱེད་པར་སྤྲོ། ། གཞན་དོན་བྱེད་ན་སྐྱོ་ངལ་བསྲན་མི་བཟོད། ། དོན་གཉིས་བསྒྲུབ་པའི་བརྩོན་འགྲུས་གོ་ཆ་མཆོག ། མེད་པ་འདི་ཡང་རང་སྐྱོན་མ་ཡིན་ནམ། ༣༠༽། ཆོས་ཀྱི་རྩ་བ་བཟོད་དང་བྱམས་སྙིང་རྗེ། །
ཡིན་པར་གོ་ཡང་རྒྱུད་ལ་མི་སྟོན་པར། ། རང་གི་འདོད་དོན་ཡིད་བཞིན་མ་བྱུང་ན། ། ཁྲོ་ཞིང་འཁྲུག་པའང་རང་སྐྱོན་མ་ཡིན་ནམ། ། གཞན་ལ་ཕན་པ་བསྒྲུབ་པར་རློམ་ན་ཡང༌། ། བདག་པས་གཞན་གཅེས་ལྷུར་ལེན་མི་བྱེད་པར། ། གཞན་བདེ་འདོད་ཀྱང་རང་སྡུག་མི་འདོད་པར། ། བདག་འཛིན་ཆེ་བའང་རང་སྐྱོན་མ་ཡིན་ནམ། ། གཞན་ལ་དམ་ཆོས་འཆད་པར་རློམ་བྱེད་ཀྱང༌། ། རང་གི་རྒྱུད་ལ་ཆོས་དོན་མ་འབྱོར་བས། ། ཆོས་དང་ཆོས་མིན་འདྲེས་མའི་ལས་ཉིད་ལ། །
སྤྱོད་པ་འདི་ཡང་རང་སྐྱོན་མ་ཡིན་ནམ། ། རང་ཉིད་ཕྱི་ནང་སྒྲོ་འདོགས་མ་ཆོད་པར། ། གཞན་ལ་ཟབ་ཆོས་བཤད་པར་རློམ་པ་འདི། ། རྒྱུས་མེད་མིའམ་ལོང་བས་ལམ་ཁྲིད་ལྟར། ། གྱུར་པ་འདི་ཡང་རང་སྐྱོན་མ་ཡིན་ནམ། ། ཚེ་འདིའི་རྐྱེན་སེལ་ཕྱི་མའི་གཏན་སྲིད་སོགས། ། རང་དོན་བསྒྲུབ་པའི་ནུས་པའང་མེད་མོད་ཀྱང༌། ། གཞན་ ༣༡༽གྱི་དད་རྫས་གཤིན་སྐོར་བག་མེད་སྤྱོད། ། ཚུལ་འདི་དག་ཀྱང་རང་སྐྱོན་མ་ཡིན་ནམ། ། མཁྱེན་བརྩེ་ནུས་གསུམ་མངོན་ཤེས་རྫུ་འཕྲུལ་སོགས། །
ལྡན་པར་མ་གྱུར་གཞན་དོན་འགྲུབ་པར་དཀའ། ། གོ་ཞིང་རིག་ཀྱང་དོན་མེད་བྱ་བ་ལ། ། འཇུག་པ་འདི་ཡང་རང་སྐྱོན་མ་ཡིན་ནམ། ། དབེན་པའི་གནས་སུ་བསྒྲུབ་པ་ལྷུར་བླངས་ནས། ། དམ་པའི་ཆོས་ལ་བརྩོན་པར་སྨོན་བཞིན་དུ། ། ཐོག་ཏུ་མི་ཁེལ་གཡེང་བའི་ངང་ཉིད་ལས། ། བསྡོད་པ་འདི་ཡང་རང་སྐྱོན་མ་ཡིན་ནམ། ། རངཉིད་འཁྲུལ་བའི་སྐྱོན་གྱི་རྒྱ་མཚོ་ཆེར། ། ལས་ཉོན་རྦ་རླབས་ཤུགས་ཀྱིས་ཁྱེར་བཞིན་དུ། ། ད་དུང་གཞན་གྱི་སྐྱོན་འཚང་སྨྲ་བྱེད་པ། །
འདི་ནི་སྐྱོན་གྱི་ནང་ནས་སྐྱོན་ཆེན་ཡིན། ། སྔོན་ཚེ་རྣམ་གཡེང་འཁྲུལ་པ་ངང་དུ་སོང༌། ། ད་ནི་ཡིན་ལུགས་དོན་ལ་མི་བརྩོན་ན། ། འཁོར་བར་སྐྱོ་ཡང་ཆོས་ཀྱི་མདོ་དོན་དེ། ༣༢༽། འགྲུབ་པར་གདའ་འམ་རང་གིས་རང་ལ་སོམས། ། གཞན་དོན་འཚོལ་བའི་ཀུན་རྟོག་ངན་པ་དེ། ། རྒྱང་དུ་བསྐྱུར་ལ་རང་སྐྱོན་རྩད་ནས་ཆོད། ། དྲེད་པོ་ཁ་ཆོས་མཁན་གྱི་སྤྲང་པོ་ཁྱོད། ། ད་ནི་ཕན་པའི་གྲོས་འདེབས་འདི་ལ་ཉོན། །
སྙིགས་དུས་སྐྱེ་བོ་རྨུ་རྒོད་དུག་ལྔ་ཧྲག ། ཕར་ལ་ཕན་པའི་བསླབ་བྱ་བྱས་གྱུར་ཀྱང༌། ། ཉན་པར་མི་བྱེད་སླར་ཡང་ལོག་ལྟ་སྐྱེ། ། དེ་བས་རང་གྲོས་རང་ལ་གདབ་པར་གྱིས། ། ཚེ་འདིའི་བྱ་བྱེད་སྒྱུ་མའི་རོལ་བ་འདི། ། ཟིན་པའི་མཐའ་མེད་བྱས་ཀྱང་སྙིང་པོས་དབེན། ། ཅམ་གྱི་ཞོག་ལ་ཆོས་ཕྱོགས་བྱ་བ་ཀུན། ། ཧུར་གྱིས་ཐོངས་ལ་རྒྱུན་དུ་འབད་པར་གྱིས། ། རིག་གནས་ལ་སོགས་ཐོས་པའི་བྱེ་བྲག་རྣམས། ། ཇི་ཙམ་བསླབ་ཀྱང་ཟད་མཐའ་མི་ཡོང་ཞིང༌། །
ཚེ་ལ་ངེས་མེད་ནམ་འཆི་ཆ་མེད་འདིར། ། ཟབ་དོན་སྙིང་པོར་དྲིལ་ལ་བརྩོན་པར་གྱིས། ། དལ་འབྱོར་འཚོ་བའི་མཐུན་རྐྱེན་ཟས་ ༣༣༽དང་གོས། ། མེད་ཐབས་མེད་ཀྱང་ཆོག་ཤེས་མ་བྱས་ན། ། ཇི་ཙམ་ཡོད་ཀྱིན་ཞེ་འདོད་འཕེལ་འགྱུར་བས། ། སྲེད་པ་སྤོང་ལ་ཆོག་ཤེས་ལྡན་པར་གྱིས། ། བྱེས་སུ་འཁྱམ་པ་སྟོང་སྐོར་ཡིན་མོད་ཀྱང༌། ། ས་གཅིག་བསྡོད་ཚེ་ཆགས་སྡང་འདུ་འཛི་འཕེལ། ། དེ་བས་ཆགས་སྡང་རྣམ་གཡེང་བྲལ་བའི་ས། ། ངེས་མེད་རྣམས་སུ་ཆོས་ལ་འབད་པར་གྱིས། །
སྙིགས་དུས་ལྟར་སྣང་འདུ་འཛི་འགྲོ་དོན་དང༌། ། དད་ཅན་ཚོགས་པའི་ཟང་ཟིང་འདུ་ལོང་ཀུན། ། བདུད་ཀྱི་གཡབ་མོ་ཆོས་ཀྱི་བགེགས་ཡིན་པས། ། སྤངས་ནས་སྤྲོས་མེད་སྤྱོད་ལ་གནས་པར་གྱིས། ། ཅིས་ཀྱང་ལས་ཀྱིས་འཕེན་པས་འདུས་གྱུར་ན། ། རང་གི་དགེ་སྦྱོར་ཆོས་ཚུགས་མི་འདོར་ཞིང༌། ། གཞན་ཀྱང་ཅི་ནུས་ཆོས་ཕྱོགས་ཉིད་ལ་སྦྱོར། ། གང་འབྲེལ་ལེགས་པའི་ལམ་ལ་གཟུད་པར་གྱིས། ། རྒྱལ་བས་སེམས་ཅན་མོས་བློ་ཐ་དད་ལ། ། དགོངས་ཏེ་ཆོས་སྒོ་མཐའ་ ༣༤༽ཡས་གསུངས་དེའི་ཕྱིར། །
གྲུབ་མཐའི་ཆོས་ལུགས་སྣ་ཚོགས་ཐམས་ཅད་ལ། ། སྐུར་འདེབས་སྤོངས་ལ་དག་སྣང་འབྱོངས་པར་གྱིས། ། མང་པོའི་ཁྲོད་དང་གྲོགས་ཀྱི་ནང་འདུག་ཚེ། ། ལུས་ཀྱི་སྤྱོད་འགྲོས་ངག་གི་གླེང་བརྗོད་སོགས། ། ཞི་ཞིང་དུལ་ལ་གཞན་ལ་མི་གནོད་པའི། ། བག་ཡོད་སྤྱོད་ལ་རྒྱུན་དུ་གནས་པར་གྱིས། ། དབེན་པར་ནང་དུ་མཉམ་གཞག་འཇོག་པའི་ཚེ། ། དོན་མེད་སྤྲས་སྤྲོས་བྱ་བྱེད་ཀུན་སྤངས་ནས། ། ལོང་མེད་བརྩོན་འགྲུས་དྲག་པོས་གོ་བགོས་ཏེ། ། སྒྲུབ་པའི་དམ་བཅའ་མཐའ་རུ་འཁྱོལ་བར་གྱིས། །
ཆོས་ལ་གནོད་པའི་རྐྱེན་ངན་མང་བ་དང༌། ། འཁྲུལ་བའི་སྣང་བ་བསླུ་ཁྲིད་མཁས་པའི་ཕྱིར། ། ཡེངས་མེད་དྲན་པས་རྒྱུན་དུ་བསྐྱངས་བྱས་ནས། ། ད་ལྟ་ཤི་ཡང་འགྱོད་མེད་གྲབས་ཚུད་གྱིས། ། འདི་དང་ཕྱི་མ་བར་དོ་ཐམས་ཅད་ཀྱིས། ། གཏན་གྱི་སྐྱབས་མགོན་དཔལ་མགོན་བླ་མ་ལ། ། སྒོ་གསུམ་ཟོལ་མེད་གུས་པས་མཉེས་བྱས་ཤིང༌། ༣༥༽། རྩེ་གཅིག་གསོལ་བ་འདེབས་ལ་བརྩོན་པར་གྱིས། ། རང་དོན་གཙོ་བོ་སྡོམ་དང་དམ་ཚིག་བསྲུང༌། །
གཞན་དོན་གཙོ་བོར་དག་སྣང་བྱང་སེམས་སྦྱོངས། ། ཀུན་གྱི་གཙོ་བོར་བསྐྱེད་རྫོགས་ཟུང་འཇུག་བསྒོམ། ། ཡེངས་མེད་དགེ་སྦྱོར་དག་ལ་འབད་པར་གྱིས། ། དེ་སྔ་ཕན་ཆད་གཡེང་བས་མི་ཆེད་འདས། ། ད་ནས་ཚེ་ལྷག་ཇི་ཙམ་ཐུབ་པའི་བར། ། ལེ་ལོ་འཁྲུལ་འབྱམས་དབང་དུ་མ་གཏང་བར། ། གྲོས་འདེབས་བསླབ་བྱ་དེ་རྣམས་མཉན་པར་གྱིས། ། དོན་མེད་འཇིག་རྟེན་འཁྲུལ་བའི་ལས་སྤངས་ནས། ། དམ་པའི་ཆོས་ལ་ཡང་དག་བརྩོན་པ་ན། ། རང་གཞན་དོན་ཀུན་འབད་མེད་ལྷུན་གྲུབ་ཅིང༌། །
སྐྱིད་པའི་ཉི་མ་ནང་ནས་འཆར་བར་འགྱུར། ། རང་གཞན་འཁྲུལ་སྣང་སྐྱོན་གྱི་བྲག་རི་མཐོན་པོ་ཉིད། ། སྐད་ཅིག་ཉིད་ལ་རྡུལ་དུ་རློག་བྱེད་གནམ་ལྕགས་ཐོག ། ཚིག་དོན་ཟབ་མོའི་མེ་སྤུང་འབར་བས་ ༣༦༽གཏམས་པ་ཡིས། ། ཉོན་མོངས་འཁྲུལ་པའི་རི་བོ་རྩད་ནས་གཅོད་གྱུར་ཅིག། ༄༅། དེ་ལྟར་རང་གཞན་རྨོངས་པའི་འགྲོ་བ་མ་རིག་པའི་མུན་པ་ཆེན་པོས་འཐུམས་ཤིང་ལོག་པའི་ལམ་དུ་ཞུགས་པ་དག་ལས་བཟློག་སྟེ། འདི་ཕྱིར་ཕན་ཞིང་བདེ་བའི་ལམ་བཟང་མཆོག་ཏུ་གྱུར་པ་དམ་པའི་ཆོས་ཁོ་ནའི་བྱ་བ་ལ་ཞུགས་པར་གྱུར་ན་ཅི་མ་རུང་སྙམ་པའི་འདུན་པ་དྲག་པོས་ཆེད་དུ་བསྐུལ་ཞིང༌། དོན་མེད་འཁྲུལ་བའི་ལས་ཀྱིས་རང་གཞན་རྟག་ཏུ་མནར་བ་ལ་མི་བཟོད་པའི་སྐྱོ་ཤས་ཆེན་པོས་སྨྲས་པའི་ཚིགས་སུ་བཅད་པ་འདི་དག་གི་དོན་ལ་དཔྱོད་ལྡན་སྐལ་བ་ཅན་གྱི་སྐྱེས་བུ་བློ་གསལ་གྱིས་ལེགས་པར་རྟོགས་ཤིང་བསམ་ན་རྒྱུད་ལ་ཕན་པའི་གདམས་ངག་དམ་པ་མཆོག་ཏུ་འགྱུར་བར་གོར་མ་ཆགས་ཤིང༌། ཡང༌། སྙིགས་དུས་ཀྱི་སྐྱེ་བོ་ལོག་ལྟའི་མེ་འབར་ཞིང་ཕྲག་དོག་གི་རླུང་འཚུབས་པ་དག་གིས་བསམ་ཡུལ་དུ་འདི་སྙམ་དུ་འཆར་ཏེ།
ཀྱེ་མ་འོ། འདི་ནི་ངེས་པར་གཞན་དག་ལ་བསྐུར་བ་འདེབས་ཤིང་སྐྱོན་ལཚང་བརྗོད་པའི་བསྟན་བཅོས་ངན་པའོ་སྙམ་དུ་སེམས་ཏེ་ཁྲོ་ཞིང་འཁྲུགས་ནས་ཚིག་དོན་འདི་དག་སྤོང་བར་བྱེད་པར་འགྱུར་ཏེ། དེ་དག་ནི་དམ་པའི་ཆོས་ལ་འཇུག་པའི་སྐལ་བ་མེད་པ་ཉིད་དེ། མགོན་པོ་བྱམས་ ༣༧༽ པས། ལོག་པའི་ལམ་ལ་མཐའ་མེད་ཕྱིར། ། དེ་དག་འདི་ནི་སྤྲོ་བྱ་མིན། ། ཞེས་གསུངས་པ་དང་མཐུན་ཞིང༌། དེ་ལྟར་མ་ཡིན་པའི་སྐྱེས་བུ་བློ་ལྡན་རྣམས་ལ་ཕན་པའི་ཕྱིར་དང༌། གཙོ་བོར་རང་ཉིད་ཀྱི་སྐྱོན་མཚང་དྲུང་ནས་འབྱིན་ཅིང་བློ་ནུས་ཆོས་ལ་བསྐུལ་བའི་སྙིང་གཏམ་གདམས་ངག་ཟབ་དོན་གནད་ཀྱི་མདོ་འགག་དམ་ཆོས་བདུད་རྩི་བུམ་བཟང་དམ་པར་སྨྲས་པ་ཡིན་གྱི། ཕྲག་དོག་སྡང་བའི་སེམས་ཀྱི་ཤུགས་ལས་བྱུང་བའི་ཚིག་རྩུབ་དུག་མདའ་རྣོན་པོས་གཞན་དག་ཕམ་པར་བྱ་ཕྱིར་སྨྲས་པ་ནི་མ་ཡིན་ནོ།
འདིར་སྨྲས་པ། ཐོག་མེད་དུས་ནས་གོམས་ཞིང་འཐས་པ་ཡི། ། བག་ཆགས་འཁྲུལ་བའི་རྒྱ་མཚོ་ཆེན་པོ་རུ། ། དལ་འབྱོར་གྲུ་དང་རིག་པའི་ཚོང་པ་དག ། ཉོན་མོངས་ལས་ཉོན་རླུང་གིས་རབ་བསྐྱོད་ནས། ། ངན་སོང་སྲིན་པོའི་གླིང་དུ་ཕྱོགས་པར་འགྱུར། ། དེ་ལ་ལྷག་བསམ་དག་པས་རླུང་གཡོས་ཤིང༌། ། ཟབ་དོན་དམ་པའི་བ་དན་འདི་འཕྱར་བས། ། ཐར་བའི་རིན་ཆེན་གླིང་དུ་བདེར་ཕྱིན་བྱེད། ། དེ་ཕྱིར་འདི་དོན་བླང་དོར་འབད་པར་བྱོས། །
སུ་ཞིག་འདི་ལ་ལོག་པར་བལྟ་བྱེད་པའི། ། སྐྱེ་བོ་དེ་ལ་དགེ་ལེགས་ལམ་དག་ནི། ། བྲག་ཕུག་བྱང་བལྟའི་ཉི་མ་ཇི་བཞིན་དུ། ། རེ་བར་མ་བྱེད་རང་རང་ལས་འབྲས་སྤྱོད། ། འོན་ཀྱང་འདི་ཡིས་དགེ་ཚོགས་ཇི་སྙེད་ཀྱི། ། འདམ་དུ་འབྱིང་བའི་འགྲོ་རྣམས་མྱུར་ཐར་ནས། ། བྱང་ཆུབ་གོ་འཕང་མཆོག་ལ་རེག་གྱུར་ཅིག། ཅེས་པ་འདི་རང་གཞན་གྱི་སྐྱོན་མཚང་ངོས་འཛིན་ལ་བསམ་ནས། སྨིན་གྲོལ་བསྐྱེད་རྫོགས་གླིང་གི་ཡང་ཐོག་ཆོས་དབྱིངས་རྩེར་ རང་ལོ་ཉེར་གསུམ་པའི་སྐབས་ཤིག་ཏུ་ཡི་གེར་བཀོད་པ་འདི་ཡིས་དགེ་བས་འགྲོ་བ་ཐམས་ཅད་སྐྱོན་བྲལ་ཡོན་ཏན་ཀུན་ལྡན་སངས་རྒྱས་ཀྱི་གོ་འཕང་དམ་པ་ཐོབ་པར་གྱུར་ཅིག ༈ དཀོན་མཆོག་བླ་མེད་སྲིད་ཞིའི་དཔལ་མགོན་མཆོག །
ཡིད་བཞིན་ནོར་ལྟར་འདོད་དགུའི་རེ་བསྐོངས་ཤིང༌། ། ལྷ་བཅས་འགྲོ་བའི་སྤྱི་བོའི་རྒྱན་གྱུར་པ། ། མཚུངས་མེད་བླ་མའི་ཞབས་ལ་གུས་ཕྱག་འཚལ། ། དད་པ་ཅན་གྱི་སྐལ་ལྡན་ཕོ་མོ་ལ། ། ཕན་པའི་གྲོས་འདེབས་བཤད་གྱི་ཡིད་ལ་ཟུངས། ། འདུས་བྱས་མིརྟག་སྙིང་པོ་མེད་པའི་ཚུལ། ། མི་སྡོད་འགྱུར་བའི་བརྡའ་སྟོན་འདི་ལ་གཟིགས། ། རྟ་བདུན་ཉི་མ་གླིང་བཞི་བསྐོར་ ༣༩༽བར་བཞུད། ། མུན་པའི་གྲིབ་སོས་ཕྱོགས་ཀུན་ཁྱབ་ཏུ་ཉེ། ། སྔ་དྲོ་ཕྱི་དྲོའི་འགྱུར་ལྡོག་འདི་འདྲས་ཀྱང༌། །
མི་རྟག་འཆི་བའི་བརྡའ་རུ་མི་འདུག་གམ། ། དཀར་གསལ་ཟླ་བའང་ནུབ་རིའི་ཕག་ཏུ་སོང༌། ། ཆུ་འཛིན་ལྷོ་སྤྲིན་ནམ་མཁའི་ཀློང་དུ་ཐིམ། ། འཇའ་ཚོན་བཀྲ་ཡང་བར་སྣང་ཁམས་སུ་ཡལ། ། དེས་ཀྱང་མི་རྟག་བསྐུལ་བར་མི་འདུག་གམ། ། རི་བོ་ཀུན་བྱང་དར་དཀར་ཐོད་ཀྱིས་གཡེན། ། ལྗོན་ཤིང་ལོ་འདབ་རང་བཞིན་ཕ་ལ་ལྷུང༌། ། གསུང་སྙན་སྒྲོགས་པའི་བྱ་ཚོགས་ཕྱོགས་སུ་གྱེས། འདིས་ཀྱང་མི་བསྐུལ་མར་མི་འདུག་གམ། ། ནེའུ་སིང་ལྗོངས་ཀྱི་ཁ་དོག་དུས་ཀྱིས་བསྒྱུར། །
མདངས་ལྡན་མེ་ཏོག་དོག་མོའི་ས་ལ་ཐིམ། ། རྐང་དྲུག་བུང་བའི་པི་ཝང་སྒྲ་རྒྱུན་ཆད། ། འདི་ཡང་མི་རྟག་བསྐུལ་བར་མི་འདུག་གམ། ། 1$1000220ལོ་ཟླ་ཞག་དང་དུས་ཚོད་འགྱུར་ལྡོག་དང༌། ། དབྱར་རྒུན་སྟོན་དཔྱིད་ནམ་ཟླའི་འགྱུར་ལྡོག་དང༌། ། ཉིན་མཚན་སྔ་ཕྱིའི་དུས་ཀྱི་ ༤༠༽འགྱུར་ལྡོག་དང༌། ། འདིས་ཀྱང་མི་རྟག་བསྐུལ་མར་མི་འདུག་གམ། ། རྒན་གཞོན་བར་གསུམ་ཀུན་ཀྱང་འཆི་ཚུལ་དང༌། ། ཕྱི་ནང་སྣོད་བཅུད་མི་རྟག་འགྱུར་ཚུལ་འདིས། ། གཅིག་ཤི་གཉིས་ཤིའི་རེས་་མོས་རང་ལ་བབས། །
ནམ་འཆི་ཆ་མེད་ཡིན་པར་མ་ཤེས་སམ། ། གསོན་པར་འདོད་ཀྱང་འཆི་བདག་བདུད་ཀྱིས་ཟིན། ། འདུག་པར་འདོད་ཀྱང་འགྲོ་བའི་རི་མོ་བབས། ། རྟག་ཏུ་རེ་ཡང་མི་རྟག་ངང་ཚུལ་སྟོན། ། དེ་འདྲའི་དུས་ཤིག་མྱུར་དུ་མི་འོང་ངམ། ། བསགས་པའི་ནོར་རྫས་ཕན་མེད་ཤུལ་དུ་ལུས། ། བརྩིགས་པའི་ཁང་ཁྱིམ་གཞན་གྱིས་བདག་ཏུ་བཟུང༌། ། གཅེས་པའི་ལུས་ཀྱང་བྱ་ཁྱིའི་ཁ་ཟས་བྱེད། གང་ལ་ཆགས་ཀྱང་སྙིང་པོ་ཅང་འདུག་གམ། ། འཆི་དུས་ཕན་པའི་ལྷ་ཆོས་མི་བྱེད་ན། །
ནོར་རྫས་ཕྱུག་ཀྱང་ཡི་དྭགས་གཏེར་བསྲུང་འདྲ། ། རང་ཉིད་རང་གིས་བསླུ་བའི་སྙིང་མེད་པོ། ། འགྱོད་ཀྱང་ཕྱིས་པའི་དུས་གཅིག་མི་ཡོང་ངམ། ༤༡༽ ༈ ཆུ་འབྲོག་དང་ས་ཞིང་འཛོམ་པ་ཡི། ། ཕྱི་རོལ་གྱི་ཡུལ་ལ་ཕར་བལྟས་ཚེ། ། བདེ་སྐྱིད་དུ་འཛོམ་ཡང་སྡོད་དབང་མེད། ། བར་དོ་རུ་འཁྱམས་པའི་དུས་གཅིག་འོང༌། ། བཀྲག་མདངས་དཔའ་རྩལ་འཛོམས་པ་ཡི། ། ཤ་ཁྲག་གི་ལུས་ལ་ཚུར་བལྟས་ཚེ། །
འཆི་བདག་གི་བདུད་ཀྱི་བཅོམ་ནས་ཀྱང༌། ། ལུས་སེམས་གཉིས་བྲལ་བའི་དུས་ཤིག་འོང༌། ། དཀའ་ལས་ཀྱི་རྩོལ་སྒྲུབ་བྱས་པ་ཡི། ། ལོངས་སྤྱོད་དང་ནོར་ལ་ཕར་བལྟས་ཚེ། ། སྦྲང་མ་ཡི་སྦྲང་རྩི་ཇི་བཞིན་དུ། ། རང་དབང་དུ་མེད་པའི་དུས་ཤིག་འོང༌། ཡུན་རིང་དུ་འགྲོགས་པའི་གྲོགས་རྣམས་དང༌། ། མཛའ་བཤེས་དང་གཉེན་ལ་ཕར་བལྟས་ཚེ། ། དགོས་དུས་སུ་མི་ཕན་སོ་སོར་གྱེས། ། གཅིག་པུ་རུ་འགྲོ་བའི་དུས་ཞིག་འོང༌། །
འདུས་བྱས་ཀྱི་ཆོས་ལ་སྙིང་པོ་མེད། ། མི་རྟག་ཅིང་འགྱུར་བའི་ཆོས་ཉིད་དེ། ། ལྷ་ཆོས་གཅིག་སྙིང་ནས་མ་བྱས་ན། ། ཅིས་བྱས་ཀྱང་སྡུག་བསྔལ་ ༤༢༽ཁོ་ནའི་རྒྱུ། ། ཚངས་པ་དང་བརྒྱ་བྱིན་ལ་སོགས་དང༌། ། འཁོར་སྒྱུར་གྱི་རྒྱལ་པོ་ཐམས་ཅད་ཀྱང༌། ། འཆི་བདག་གི་བདུད་ཀྱིས་ཟིན་པའི་ཚེ། ། དབང་མེད་དུ་འགྲོ་བ་མ་ཐོས་སམ། ། མི་ལུས་འདི་ལན་གཅིག་ཐོབ་གྱུར་ཅིང༌། ། རང་དབང་ཉིད་རང་གིས་ཐོབ་དུས་འདིར། །
དོན་མེད་དུ་སྟོང་ལོག་མ་བྱེད་པར། ། ནམ་ཞག་གི་འདུན་མ་སྒྲུབ་རེ་རན། ། སྐྱེས་པའི་མཐའ་དེ་འཆི་ལས་འོས་མེད་པས། ། ཚེ་ལ་བློ་གཏད་མེད་དོ་ཤེས་ལྡན་རྣམས། ། ཕ་ཡུལ་བཟང་ཡང་བསྐྱུར་ནས་འགྲོ་བར་ངེས། ། ཡུལ་ལ་ཞེན་པ་མ་ཆེ་ཤེས་ལྡན་རྣམས། ། མཁར་ཁྱིམ་ལེགས་ཀྱང་དྲི་ཟའི་གྲོང་ཁྱེར་འདྲ། ། གཏན་དུ་འདུག་དབང་མེད་དོ་ཤེས་ལྡན་རྣམས། ། སྒྱུ་མའི་ནོར་རྫས་བསགས་ཀྱང་ཁྱེར་དབང་མེད། ། སྦྱིན་པ་ཕྱོགས་མེད་ཐོངས་དང་ཤེས་ལྡན་རྣམས། །
གཅེས་པར་གསོས་ཀྱང་ཐལ་བའི་ཕུང་པོར་འགྱུར། ། ལུས་ལ་སྙིང་པོ་མེད་དོ་ཤེས་ལྡན་རྣམས། ། རིམ་གྲོ་བྱས་ཀྱང་འཆི་བདག་བདུད་ཀྱིས་འཕྲོག ། ཚེ་ལ་༤༣༽འཐུད་ཐབས་མེད་དོ་ཤེས་ལྡན་རྣམས། ། སང་ཤི་གནངས་ཤི་སུས་ཀྱང་མི་ཤེས་པས། ། བཤོམ་རའི་བློ་སྣ་མ་མང་ཤེས་ལྡན་རྣམས། ། སངས་རྒྱས་བསྟན་པ་ནུབ་ཁའི་ཉི་མ་འདྲ། ། སྙོམ་ལས་སྡོད་ལོང་མེད་དོ་ཤེས་ལྡན་རྣམས། ། མཚན་ལྡན་བླ་མ་ཡིད་བཞིན་ནོར་བུ་ལ། ། རྩེ་གཅིག་གསོལ་བ་ཐོབ་དང་ཤེས་ལྡན་རྣམས། །
དམ་ཚིག་བདུད་རྩི་འཆི་གསོས་སྨན་མཆོག་འདྲ། ། གུས་པས་དང་དུ་ལོངས་དང་ཤེས་ལྡན་རྣམས། ། ད་ལྟ་མི་འབུང་འབུང་དུས་ནམ་ཞིག་བྱེད། ། ཚེ་ཡི་དུས་ཚོད་ཟིན་ནམ་ཤེས་ལྡན་རྣམས། ། དུད་ངན་ཁྱིམ་ཐབས་སྐྱིད་པའི་གོ་སྐབས་མེད། ། འཁོར་བའི་ཞེན་པ་སྤོངས་དང་ཤེས་ལྡན་རྣམས། ། དིང་སང་མི་རྣམས་རི་འགོའི་ཉི་མ་འདྲ། ། སུ་ལའང་བློ་གཏད་མི་ཐུབ་ཤེས་ལྡན་རྣམས། ། རང་གི་འདུན་མ་རང་གིས་མ་སྒྲུབ་ན། ། གཞན་གྱིས་ཕན་པར་དཀའ་འོ་ཤེས་ལྡན་རྣམས། །
ཕར་ལ་བློ་གཏད་ཆོས་ན་ཚུར་ལ་བསླུ། ། གཞན་ཟེར་ཁ་ལ་མ་ཉན་ཤེས་ལྡན་རྣམས། ། ཆོས་ཕྱོགས་མི་འབུངས་ཅི་བྱས་དོན་མེད་ཡིན། ། དལ་འབྱོར་སྟོང་ཟད་མ་བྱེད་ཤེས་ལྡན་རྣམས། ། སང་བྱེད་གནངས་བྱེད་མི་ཚེ་ཟད་འགྱུར་བས། ༤༤༽། ད་ལྟ་བརྩོན་འགྲུས་གྱིས་དང་ཤེས་ལྡན་རྣམས། ། ཤི་དུས་དགོས་པ་ཆོས་ལས་གཞན་མེད་པས། ། གྲབས་བཤོམ་ཐོགས་མེད་གྱིས་དང་ཤེས་ལྡན་རྣམས། ། དགྲ་འདུལ་གཉེན་སྐྱོང་ཚེ་འདིའི་བྱ་བྱེད་ཀུན། །
བྱས་ཀྱང་ཟིན་པ་མེད་དོ་ཤེས་ལྡན་རྣམས། ། རང་གིས་བྱས་པའི་ལས་འབྲས་རང་ལ་སྨིན། ། སྡིག་སྤོང་དགེ་བ་སྒྲུབས་ཤིག་ཤེས་ལྡན་རྣམས། ། སེར་གཟུགས་བྱས་ཀྱང་རྒྱུ་འབྲས་མི་འཛེམ་རྣམས། ། བསྟན་པའི་ཞབས་འདྲེན་ཡིན་ནོ་ཤེས་ལྡན་རྣམས། ། ཁ་ཆོས་མཁས་ཀྱང་རང་རྒྱུད་མ་ཐུལ་ན། ། ཆོས་པའི་ཕུང་འདྲེ་ཡིན་ནོ་ཤེས་ལྡན་རྣམས། ། རྒྱུ་འབྲས་ཤེས་རུང་ཁྱད་དུ་གསོད་བྱེད་ན། ། དེ་ལས་ལོད་པ་མེད་དོ་ཤེས་ལྡན་རྣམས། ། དིང་སང་སྐྱ་སེར་ཐམས་ཅད་ཆགས་སྡང་ཆེ། །
སྐྱོ་ཤས་གཏིང་ནས་སྐྱེའོ་ཤེས་ལྡན་རྣམས། ། ཕན་པར་སྨྲས་པའི་ཚིག་ལ་ཉན་མཁན་དཀོན། ། དེ་བས་ཡིག་དྲུག་གྲོངས་དང་ཤེས་ལྡན་རྣམས། ། བླ་མ་མ་གཏོགས་རེ་ས་གང་ཡང་མེད། ། གསོལ་བ་སྙིང་ནས་ཐོབ་དང་ཤེས་ལྡན་རྣམས། ། དམ་ཆོས་མ་གཏོགས་གང་ཡང་སྙིང་པོ་མེད། ། བློ་ན་ཆོས་ལ་དྲིལ་དང་ཤེས་ལྡན་རྣམས། ། བློ་ཐག་རང་གིས་མ་བཅད་འགྲུབ་ ༤༥༽དུས་མེད། ། ཐེ་ཚོམ་རྦད་ཀྱི་ཆོད་དང་ཤེས་ལྡན་རྣམས། ། ངན་སོང་སྡུག་བསྔལ་བཟོད་པའི་གོ་སྐབས་མེད། །
ལམ་སྣ་ད་ལྟ་འཚོལ་ཅིག་ཤེས་སྡན་རྣམས། ། བླ་གཟུགས་མང་ཡང་མཚན་ལྡན་ཤིན་ཏུ་དཀོན། ། སྐྱབས་གནས་ལེགས་པར་འཚོལ་གཅིག་ཤེས་ལྡན་རྣམས། ། སྐྱེས་བུ་དམ་པ་སུ་ཡིན་མི་ཤེས་པས། ། གཞན་ལ་སྐུར་པ་མ་འདེབས་ཤེས་ལྡན་རྣམས། ། འགྲོ་ཀུན་ཕ་མར་མ་གྱུར་གཅིག་ཀྱང་མེད། ། ངན་ལོང་སྙིང་རྗེས་སྐྱོངས་ཤིག་ཤེས་ལྡན་རྣམས། ། ཕྱི་མའི་ལམ་རྒྱགས་ད་ལྟ་བསྒྲུབ་དགོས་པས། ། ནོར་རྫས་མཆོད་སྦྱིན་གྱིས་དང་ཤེས་ལྡན་རྣམས། ། ལབ་ལབ་མང་པོས་ངག་སྒྲིབ་བསོག་པའི་རྒྱུ། །
གསོལ་འདེབས་ཡིག་དྲུག་ཐོན་ཅིག་ཤེས་ལྡན་རྣམས། ། གཞན་སྐྱོན་མཐོང་ཡང་རང་སྐྱོན་མི་ཚོར་བས། ། ང་རྒྱལ་རང་མཐོང་སྤོངས་ཤིག་ཤེས་ལྡན་རྣམས། ། རང་སྣང་དག་ན་སངས་རྒྱས་ཐམས་ཅད་དངོས། ། དག་སྣང་ཕྱོགས་མེད་གྱིས་ཤིག་ཤེས་ལྡན་རྣམས། ། ཆོས་མཐུན་བསླབ་བྱ་ཟབ་མོའི་གདམས་ངག་ཡིན། ། མ་བརྗེད་ཡིད་ལ་ཞོག་ཅིག་ཤེས་ལྡན་རྣམས། ། ཨེ་མ་མདང་གསུམ་རྨི་ལམ་ ༤༦༽དང༌། ། ཁྱད་པར་རྡུལ་ཙམ་མ་མཆིས་ཏེ། ། ཐམས་ཅད་འགྱུར་བའི་རང་བཞིན་ཉིད། །
འཇིག་རྟེན་སྒྱུ་མའི་བསླུ་བྲིད་ལ། ། ཨ་འཐས་ཞེན་ཆགས་བྱེད་པ་ཀུན། ། བྱིས་པ་ནམ་མཁའི་རང་བཞིན་ལ། ། ཞན་དང་ཁྱད་པར་མ་མཆིས་པས། ། ད་ལྟའི་མི་རྣམས་ཕལ་ཆེར་ཀུན། ། དོ་ནུབ་འཆིའམ་ཆ་མེད་ཀྱང༌། ། ལོ་བརྒྱའི་བར་དུ་བསྡོད་རྩིས་ཀྱིས། ། འཁོར་བའི་བཤོམ་ར་མང་པོ་བྱེད། ། དགོས་ངོ་ཤེས་པའི་ལྷ་ཆོས་དེ། ། ཁོམས་ན་བྱེད་ཅིང་མི་ཁོམས་འཇོག །
དགོས་མེད་འཇིག་རྟེན་བྱ་བྱེད་རྣམས། ། རྟག་ཏུ་ཁོམས་རུང་མ་ཁོམས་རུང༌། ། སྙིང་རུས་བྱས་ནས་འབད་པ་འདི། ། འཁྲུལ་ཚབས་དེ་ལས་ཆེ་བ་མེད། ། ནམ་ཞིག་འཆི་བའི་དུས་ཀྱི་ཚེ། ། ལུས་ནི་མེ་ཏོག་སད་ཁྱེར་འདྲ། ། འཇིག་རྟེན་བར་དོའི་འཕྲང་རིང་ལ། ། རང་དབང་མེད་པར་འཁྱམས་དུས་སུ། ། སྡིག་ཅན་འགྱོད་པའི་དུས་གཅིག་འོང༌། ། དེ་ཚེ་འགྱོད་ ༤༧༽ཀྱང་བྱ་ཐབས་མེད། །
ལས་ཀྱི་རླུང་གིས་དེད་བྱས་ཤིང༌། ། རྔམ་ཞིང་འཇིགས་པའི་ལས་མཁན་གྱིས། ། དམྱལ་བའི་གནས་སུ་འཁྲིད་པའི་ཚེ། ། བུ་དང་ནོར་གྱིས་ཅི་ལ་ཕན། ། གཤིན་རྗེའི་ཚོགས་པའི་ཁྲིམས་ར་ན། ། ལས་ཀྱི་མེ་ལོང་བསྟན་པའི་ཚེ། ། དགེ་སྡིག་ས་ལེར་མཐོང་ཙ་ན། ། ཟོལ་ཟོག་རྫུན་གྱིས་ག་ལ་ཐུབ། ། རང་བྱས་ལས་ཀྱི་རྣམ་སྨིན་གྱིས། ། དམྱལ་བའི་སྡུག་བསྔལ་མྱོང་དུས་སུ། །
ཡུལ་དང་འཁོར་འབངས་ལོངས་སྤྱོད་ཀྱིས། ། དེ་ཚེ་ཕན་པ་ག་ལ་ཡོད། ། ད་ལྟ་རང་དབང་ཡོད་དུས་འདིར། ། དགེ་བའི་ལས་ལ་མི་འབད་པར། ། ཤུལ་དུ་ཁ་ཆེམ་འཇོག་པ་ཀུན། ། རང་གིས་རང་བསླུ་མ་ཡིན་ནམ། ། མི་ཚེ་སྐད་ཅིག་ཡུད་ཙམ་ལ། ། གཏན་གྱི་བདུན་མ་མི་བསྒྲུབ་པར། ། འཇིག་རྟེན་བྱ་བས་གཡེང་བྱེད་པ། ། ཕུང་ལ་དེ་བས་ཆེ་བ་མེད། །
བླ་མ་སངས་རྒྱས་མཇལ་དུས་འདིར། ། དད་པ་རྩེ་གཅིག་མི་བྱེད་ ༤༨༽པར། ། སྐུར་འདེབས་ལོག་ལྟ་བྱེད་པ་རྣམས། ། སྡིག་ལ་དེ་བས་ཆེ་བ་མེད། ། དལ་འབྱོར་ལན་གཅིག་ཐོབ་དུས་འདིར། ། དཀར་པོ་དགེ་བ་མི་བསྒྲུབ་པར། ། སྡིག་ལ་མེལ་ཚེ་སྐྱེལ་བ་ཀུན། ། གྲོས་ལ་དེ་ལས་ཉེས་པ་མེད། ། ཚེ་ལ་ལོང་མེད་དུས་འདི་ལ། ། ཉིན་མོ་ཁ་གཡེང་མིག་ཡེངས་དང༌། །
མཚན་མོ་གཉིད་ལ་བསྐྱལ་བྱེད་པ། ། ནོར་ཚབས་དེ་ལས་ཆེ་བ་མེད། ། རང་མགོ་རང་གིས་འདོན་དུས་འདིར། ། དཀར་པོ་དགེ་བ་མི་བསྒྲུབ་པར། ། སྡིག་ལ་མེལ་ཚེ་སྐྱེལ་བ་ཀུན། ། གྲོས་ལ་དེ་ལས་ཉེས་པ་མེད། ། འགྱོད་མེད་གྲབས་སུ་མི་བྱེད་པར། ། མི་ཚེ་སྟོང་ཟད་བྱེད་པ་ཀུན། ། གྱོང་ལ་དེ་བས་ཆེ་བ་མེད། ། ཁམས་གསུམ་འཁོར་བའི་སེམས་ཅན་རྣམས། །
ལན་ཅིག་སྐྱེས་པའི་མཐའ་མ་དེ། ། འཆི་བ་མ་གཏོགས་འགྲོ་ས་མེད། ། དེ་ཚེ་ཕན་པ་ཆོས་ལས་མེད། ། འདུས་བྱས་ཆོས་ལ་སྙིང་པོ་མེད། ། འཁོར་བའི་ཆོས་ལ་ཟིན་པ་མེད། ། ཇི་ཙམ་ཡོད་ཀྱང་ཆོག་ཤེས་མེད། ། འདོད་པའི་བློ་ལ་གང་དུས་མེད། ། བསགས་ཀྱང་ཤི་དུས་ཁྱེར་ཐབས ༤༩༽མེད། ། ངན་སོང་སྡུག་བསྔལ་བཟོད་གླག་མེད། ། བླ་མ་མ་གཏོགས་རེ་ས་མེད། །
སྙིགས་དུས་ཚེ་ལ་ལོང་གླག་མེད། ། དེ་རིང་འཆིའམ་ངེས་པ་མེད། ། ཤི་ཁར་འགྱོད་ཀྱང་ཕན་པ་མེད། ། ལམ་མཆོག་ཆོས་ལ་ལྷག་པ་མེད། ། ལམ་སྣ་ད་ལྟ་ཟིན་པར་མཛོད། ། རྙེད་པར་དཀའ་ཞིང་འཇིགས་པར་སླ་བའི་ལུས། ། ཆུ་བུར་འདྲ་བ་འདི་ཉིད་འཚོ་བའི་ཕྱིར། ། ཟས་སྐོམ་གོས་ཀྱིས་རྒྱུན་དུ་བསྐྱངས་བྱས་ནའང༌། ། ཤི་ཚེ་རོ་ཞེས་དུར་ཁྲོད་འདོར་བར་བྱེད། ། དཀའ་བ་དུ་མས་རབ་ཏུ་འབད་བྱེད་ཅིང༌། །
ལུས་སྲོག་བློ་ཡིས་བཏང་ནས་བཙལ་བའི་ནོར། ། འཆི་དུས་ཤུལ་དུ་ལུས་ལུགས་འདི་མཐོང་ཚེ། ། སྙིང་པོ་སྤུ་ཙམ་གང་ལའང་མི་འདུག་གོ། ། ཤ་ཁྲག་འབྲེལ་བའི་གཉེན་དང་བུ་སྲིང་སོགས། ། ཤ་ཚ་སྙིང་ནས་བྱས་ཏེ་བསྐྱངས་ན་ཡང༌། ། མགུ་བའི་དུས་མེད་མཐའ་མ་དགྲ་རུ་ལྡང༌། ། བློ་གཏད་ཐུབ་པ་གང་ལའང་མི་སྣང་ངོ། ། ཚེ་འདིའི་ ༥༠༽བྱ་བ་བློ་ཡིས་བཏང་བྱས་ནས། ། མི་མེད་རི་ཁྲོད་འགྲིམ་གཅིག་མ་ནུས་ན། ། གང་ལ་བལྟས་ཀྱང་སྙིང་པོ་ཅི་ཡང་མེད། །
བློ་སྣ་གཅིག་ཐོག་དྲིལ་བ་མི་འཐད་དམ། ། ཤ་ཚ་སྙིང་གཏམ་བསླབ་བྱ་འདི་རྣམས་ཀྱི། ། ཚིག་དོན་ཡིད་ལ་བསམ་དང་དད་ལྡན་རྣམས། ། ཕན་པའི་གདམས་ངག་ཡིན་ནོ་སྙིང་ལ་འཆོང༌། ། དགེ་བས་འགྲོ་ཀུན་ཐར་ལམ་འདྲེན་པར་ཤོག
ཅེས་རང་གཞན་གྱི་བློ་སྣ་ཆོས་ལ་བསྒྱུར་ཕྱིར་སྨིན་གྲོལ་བསྐྱེད་རྫོགས་གླིང་དུ་སྨྲས་པའོ།། ༈ ཀོང་རོང་ཤིང་ལོའི་ཚལ་གྱི་ཆར་གནས་པའི། ། ཁོ་བོ་སྒྱུ་མའི་སྐྱེས་བུའི་བསམ་ཡུལ་དུ། ། གོ་དོན་འདི་ལྟ་བུ་ཞིག་བྱུང་བའི་ཚུལ། ། ངོ་མཚར་ཡ་མཚན་མེད་ཀྱང་ཅུང་ཟད་ཞུ། །
ཅ་ཅོ་བྲག་ཆ་ལྟ་བུའི་ངག་འདི་ཡི། ། ཆ་མེད་བརྗུན་གྱི་གཏམ་གྱིས་མི་མགོ་བསྐོར། ། ཇ་ཆང་ལོངས་སྤྱོད་འདུ་ལོང་གཙོ་བོར་སྟོན། ། ཉ་མོ་མགོ་སྐོར་ཙམ་ཞིག་ཡིན་པར་གོ། ། ཏ་ཐཱ་ག་ཏའི་བསྟན་ལ་རབ་བྱུང་ཞིང༌། ། ཐ་དད་ ༥༡༽ གྲུབ་མཐའི་ཚིག་ལ་སྦྱངས་བྱས་ཀྱང༌། ། ད་དུང་ཆོས་དང་རང་རྒྱུད་མ་འདྲེས་རྣམས། ། ན་ཚོད་རྒས་ཀྱང་བསམ་མེད་ཡིན་པར་གོ། ། པུ་ཏི་མང་པོའི་སློབ་གཉེར་བྱས་བྱས་ཀྱང༌། ། ཕུ་ཐག་སྒྲོ་འདོགས་སེམས་ལ་མ་ཆོད་ན། །
བ་ཚཱ་སྨིག་རྒྱུའི་ཆུ་ལ་ཞེན་པ་ལྟར། ། མུ་མེད་ཚིག་ལ་འབྱམས་ན་ཕུང་བར་གོ། ། ཙ་ཐིག་རླུང་སེམས་གནད་རྣམས་མ་ཤེས་ཤིང༌། ། ཚ་གྲང་བཀྲེས་སྐོམ་ལམ་ཁྱེར་མི་ནུས་པར། ། ཛ་ལང་ཐོ་ཅོ་བྱེད་པའི་རྟོགས་ལྡན་རྣམས། ། ཝ་སོགས་དུད་འགྲོ་ལས་ཀྱང་ལོད་པར་གོ། ། ཞ་ལར་སྲན་མ་ཆགས་འདྲའི་མི་ལུས་འདི། ། ཟག་མེད་འོད་ཕུང་བསྒྲུབ་ལ་མི་བརྩོན་ན། ། འར་རེ་འུར་རེའི་ངང་དུ་མི་ཚེ་ཟད༌། ། ཡང་ཡང་ལོངས་སྤྱོད་ཐོབ་པ་དཀའ་བར་གོ། །
རང་རིག་གསལ་སྟོང་རང་ངོ་མ་ཤེས་ན། ། ལང་ཚོ་རྒྱས་ཀྱང་ནམ་འཆི་ངེས་པ་མེད། ། ཤངས་ཀྱི་ཟབ་བུ་ལུང་སོགས་གནས་ཆེན་དུ། ། སངས་རྒྱས་ ༥༢༽བསྒྲུབ་ལ་བརྩོན་པ་དགོས་པར་གོ། ། ཧ་ལའི་དུག་འདྲའི་འཁོར་བ་སྤངས་བྱས་ནས། ། ཨ་ཏི་རྫོགས་ཆེན་བསྒོམ་ལ་བརྩོན་པ་ན། ། འདི་ཕྱིར་སྐྱིད་པའི་འདུན་མ་དམ་པ་དང༌། ། རང་གཞན་དོན་གྱི་མཐར་ཐུག་ཡིན་པར་གོ། ། ཡི་གེ་སུམ་ཅུའི་ཚིགས་སུ་བཅད་པ་འདི། ། ཆོས་མེད་སྙོམ་ལས་ལེགས་སྒྲུབ་མིང་ཅན་གྱིས། །
སྨིན་གྲོལ་བསྐྱེད་རྫོགས་གླིང་དུ་བྲིས་པ་འདིའི། ། དགེ་བས་འགྲོ་ཀུན་ཡིད་ཀྱི་མུན་སེལ་ཤོག། ༈ ཕྱོགས་དུས་ཀྱི་རྒྱལ་བ་གཅིག་བསྡུས་པའི། ། ཁམས་གསུམ་གྱི་སྐྱབས་མཆོག་པདྨ་འབྱུང༌། ། མོས་གུས་དང་ལྡན་པས་གསོལ་འདེབས་ན། ། རྒྱུན་ལྡན་དུ་ཐུགས་རྗེས་བཟུང་དུ་གསོལ། ། དལ་འབྱོར་གྱི་མི་ལུས་ཐོབ་དུས་འདིར། ། དོན་མེད་དུ་སྟོང་ཟད་མ་གཏང་བར། ། རང་དབང་ཉིད་རང་གི་ཐོབ་དུས་འདིར། ། སངས་རྒྱས་ཞིག་བསྒྲུབ་པར་མི་འཐད་དམ། །
ན་གཞོན་གྱི་དུས་སུ་གཡེང་བས་འཁྱེར། ༥༣༽། རྒན་ཁོག་གི་དབང་པོ་འགྲིབ་ཅིང་གུད། ། བྱེད་འདོད་ཀྱི་ངང་ལ་མི་ཚེ་འདས། ། དམ་ཆོས་ལ་ཆིག་དྲིལ་མི་འཐད་དམ། ། མདོ་རྒྱུད་དང་མན་ངག་བསྟན་བཅོས་སོགས། ། ཆོས་སྒོ་ལ་གྲངས་ལས་འདས་མོད་ཀྱང༌། ། དགོས་དུས་སུ་ཕན་པར་དཀའ་བས་ན། ། གདམས་ངག་གི་སྙིང་པོ་མི་འཚོལ་ལམ། ། ཤེས་ཤེས་ཀྱི་རྣམ་གྲངས་མང་པོ་དང༌། །
གཞུང་ལུགས་ཀྱི་བཤད་པ་མཁས་གྱུར་ཀྱང༌། ། འཆི་དུས་སུ་བཤད་པས་མི་མཁོ་བས། ། ཉམས་ལེན་ལ་བརྩོན་པས་འབད་པ་འཐད། ། སྙིང་གཏམ་གྱི་བསླབ་བྱ་ཚིག་གསུམ་འདི། ། ཤེས་འདོད་དང་གྲགས་འདོད་མ་ཡིན་ཏེ། ། གཞན་རྒྱུད་ལ་ཕན་དང་རང་ཉིད་ལ། ། གསལ་འདེབས་སུ་སྨྲས་པའི་དགེ་བ་དེས། ། འགྲོ་ཀུན་ཀྱང་འདི་བཞིན་སྤྱོད་པར་ཤོག། ༈ དཔལ་ཐོད་ཕྲེང་རྩལ་དང་དབྱེར་མེད་པའི། ། སྐྱབས་མཆོག་ཏུ་གྱུར་པ་བླ་མར་འདུད། །
བདག་ཐོས་བསམ་སྦྱངས་པ་དམན་གྱུར་ཀྱང༌། ། རྗེ་མཚན་ལྡན་བླ་མའི་བཀའ་དྲིན་ ༥༤༽གྱིས། ། ཆོས་ཐེག་པའི་ཡངས་རྩེ་རྫོགས་ཆེན་དོན། ། འདི་རྟོགས་པས་གུ་ཡང་བློ་སེམས་བདེ། ། ཁོང་སྒོམ་ལ་ཉམས་ལེན་བྱེད་མཁན་འགའ། ། དོན་ཀ་དག་བློ་འདས་ཆོས་སྐུ་ལ། ། སླར་ཡིད་དཔྱོད་འཛིན་པས་བཅིངས་བ་ཡི། ། སེམས་བཅོས་མ་ཞིག་ལ་སྒོམ་དུ་རེ། ། དེ་ཡང་དག་བསྒོམ་དུས་ངས་མ་མཐོང༌། ། གཞི་བདེ་བཤེགས་སྙིང་པོ་ཀ་དག་དེ། །
སེམས་བློ་བུར་དྲི་མས་བསྒྲིབས་པ་ལས། ། རྗེ་བླ་མས་རང་རིག་རང་ངོ་སྤྲོད། ། དོན་ཀ་དག་ཆོས་སྐུ་ཅེར་གྱི་མཐོང༌། ། དེ་མ་ཡེངས་ཙམ་དུ་སྐྱོང་བ་ལས། ། སྒོམ་དམིགས་གཏད་བྱེད་རྒྱུ་ཅི་ཞིག་ཡོད། ། སྒོམ་མེད་ལ་ཡེངས་མེད་རོལ་པ་འདི། ། རྫོགས་ཆེན་གྱི་ཉམས་ལེན་མ་ཡིན་ནམ། ། ཡིད་དཔྱོད་དང་བྲལ་བའི་ལྟ་བ་ལ། ། ཡོངས་འཛིན་དང་བྲལ་བའི་སྒོམ་པས་བརྒྱན། ། དགག་སྒྲུབ་བྲལ་བར་སྤྱོད་པ་ཡི། །
རེ་དོགས་དང་བྲལ་བའི་འབྲས་བུ་ཐོབ། ། ཐོབ་ཤོར་དུ་བཏགས་པ་མིང་དང་ཚིག ། མིང་ཚིག་ཀྱང་བློ་ཡིས་ ༥༥༽བཅོས་མ་སྟེ། ། མ་བཅོས་པའི་རང་སེམས་རིག་སྟོང་འདི། ། རང་བབས་སུ་ཞོག་ཅིག་རྣལ་འབྱོར་པ། ། ཨ་ལ་ལ་མཚན་ལྡན་བླ་མའི་དྲིན། ། ད་དུང་ཐུགས་རྗེས་བཟུང་དུ་གསོལ། ། རྗེ་བླ་མ་སངས་རྒྱས་ཀུན་ལས་ལྷག ། ཡིད་རྩེ་གཅིག་གུས་པས་གསོལ་བ་ཐོབ། ། ལས་རྒྱུ་འབྲས་སླུ་མེད་ཡིད་ལ་སོམས། །
དོན་བླང་དོར་གྱིས་ཤིག་རིགས་ཀྱི་བུ། ། ཆོས་གསང་སྔགས་ཟབ་དོན་བསྐྱེད་རྫོགས་གཉིས། ། ཚུལ་བཞིན་དུ་སྤྱོད་ཅིག་སྐལ་ལྡན་པ། ། ཚེ་མི་རྟག་ནམ་འཆིའི་ངེས་པ་མེད། ། ཆོས་ལོང་མེད་བསྒྲུབ་ཤིག་བྱ་བྲལ་བ། ། དུས་ད་ལྟ་རང་དབང་ཡོད་དུས་འདིར། ། ལམ་བྱང་ཆུབ་བསྒྲུབ་ཤིག་རྣལ་འབྱོར་པ། ། ཆོས་ཐེག་པའི་ཡང་རྩེ་རྫོགས་པ་ཆེ། ། དོན་བློ་འདས་སྐྱོངས་ཤིག་རྣལ་འབྱོར་པ། ། ཚེ་འདིར་སྣང་འདུན་མ་ཡད་ཡུད་འདི། །
ཕུགས་སྙིང་པོས་དབེན་པའི་གྲོགས་པོ་དག ། དུས་དིང་སང་རང་མགོ་མ་སྒྲིམ་ན། ། བདུད་བསླུ་བྲིད་མང་ངོ་ཤེས་ལྡན་རྣམས། ། བློ་རྩེ་གཅིག་ ༥༦༽བླ་མར་མ་གཏད་ན། ། གཞན་ཕན་པར་དཀའའོ་སྐྱེས་བུ་ཀུན། ། ཚིག་འདི་དག་ཡིད་ལ་འཆར་བ་ན། ། དོན་ཟབ་ཆོས་ཡིན་ནོ་དད་ལྡན་རྣམས། ། དགེ་འདི་དང་དུས་གསུམ་བསགས་པའི་་མཐུས། ། མ་ཁམས་གསུམ་འགྲོ་ཀུན་སངས་རྒྱས་ཤོག ། ཅེས་པའི་ལེ་མཚན་གོང་འོག་གསུམ་པོ་འདི་རྣམས་ནི་ལྷོ་ཕྱོགས་མོན་གྱི་ཡུལ་ཕྱོགས་སུ་སྔ་འགྱུར་འོད་གསལ་སྙིང་པོའི་བསྟན་པ་གསལ་བར་བྱེད་པའི་ཆོས་ཀྱི་རྗེ་རིན་པོ་ཆེ་པདྨ་དཀོན་མཆོག་གི་ཞལ་སྔ་ནས་བཞེད་པ་ལྟར་བཀོད་པའོ།
གྲོས་འདེབས་སྙན་པའི་རོལ་དབྱངས་བདུད་རྩིའི་ཆར་ཟིམ་ཞེས་བྱ་བ། ། སྲིད་ཞི་མ་ལུས་པའི་འདྲེན་པ་གཅིག་པུ་པར་གྱུར་པ་དཔལ་ལྡན་བླ་མ་དམ་པའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། ཀྱེ་མ། དལ་འབྱོར་མི་ལུས་ནི་ཕུན་སུམ་ཚོགས་པ་ཐོབ། ། རྣམ་རིག་བློ་གྲོས་ནི་གཟའ་སྐར་ལས་ཀྱང་བཀྲ། ། དབང་པོ་སྒོ་ལྔ་ནི་ཤེལ་སྒོང་ལས་ཀྱང་དྭངས། ། དཔལ་འབྱོར་བསོད་ནམས་ཀྱི་དཔག་བསམ་ལོ་འདབ་རྒྱས། ། མངའ་ཐང་ལོངས་སྤྱོད་ཀྱི་འབྲས་བུ་ཡོངས་སུ་སྨིན། ། འདི་ ༥༧༽འདྲའི་གནས་སྐབས་ནི་ཡང་ཡང་འཛོམས་པར་དཀའ། ། ལེགས་ཉེས་སྤང་བླང་ནི་ད་ལྟ་བསམ་དགོས་པས། །
ལེགས་པར་སོམས་མཛོད་དང་མི་དབང་རྣམ་པར་རྒྱལ། ཀྱེ་མ། སངས་རྒྱས་བསྟན་པ་ནི་མཁའ་ལྟར་རྒྱ་རེ་ཆེ། ། བསྟན་འཛིན་སྐྱེས་བུ་ནི་ཉི་བཞིན་ཀུན་ལ་ཁྱབ། ། ཐེག་པའི་འཇུག་སྒོ་ནི་སྐར་ཚོགས་ལས་ཀྱང་མང༌། ། ཟབ་མོའི་དམ་ཆོས་ནི་རྙིང་མའི་བཀའ་གཏེར་ཕྱུག ། སྤྲོས་བྲལ་ཕྱག་ཆེན་ནི་དྭགས་པོ་བཀའ་རྒྱུད་མཁས། ། དཀའ་སྤྱད་སྙིང་རུས་ནི་དཔལ་ལྡན་འབྲུག་པ་ཆེ། ། སྙིང་རྗེ་བྱང་སེམས་ནི་བཀའ་གདམས་སློབ་རྒྱུད་བཟང༌། ། གཞུང་ལུགས་བཤད་སྲོལ་ནི་ས་སྐྱ་འགྲན་ཟླ་བླལ། །
ཉན་ཐོས་འདུལ་ཁྲིམས་ནི་དགེ་ལྡན་སློབ་རྒྱུད་བརྩོན། ། རྐྱེན་ངན་ལམ་ཁྱེར་ནི་ཞི་བྱེད་ཆོས་ཀྱིས་བྱེད། ། རྣམ་རྟོག་དངོས་འཛིན་ནི་གཅོད་ཡུལ་ཟབ་མོས་འཇོམས། ། དུས་འཁོར་སྦྱོར་དྲུག་ནི་ཇོ་ནང་ཆོས་ལུགས་མཁས། ། ༥༨༽ཨེ་མ་དེ་སོགས་ཀྱི་ཆོས་ལུགས་མཐའ་ཡས་ཀུན། ། རྒྱལ་བ་ཐབས་མཁས་ཀྱིས་གང་འདུལ་གསུངས་པའི་ཕྱིར། ། མཐར་ཐུག་འབྲས་བུ་ནི་སངས་རྒྱས་ཐོབ་པ་གཅིག ། དག་སྣང་ཕྱོགས་མེད་གཅིག་ཀུན་ལ་མ་འབྱོངས་ན། ། གྲུབ་མཐའི་ཁ་འཛིན་གྱིས་སྡིག་ཆེན་བསོག་པའི་རྒྱུ། ། དེ་ལྟར་སོམས་མཛོད་དང་མི་དབང་རྣམ་པར་རྒྱལ།
ཀྱེ་མ། ལྷ་ཆོས་ཤ་སྟག་ཅིག་བྱེད་པ་མ་བྱུང་ན། ། འཇིག་རྟེན་ཆོས་ལུགས་དང་མཐུན་པའི་ངང་ཉིད་ནས། ། དགེ་སྡིག་བླང་དོར་གྱི་གནས་ལ་བརྩོན་བྱས་པས། ། ཐར་ལམ་ཟིན་པ་ཞིག་ད་རེས་མ་འབད་ན། ། ལུས་འདི་མི་རྟག་པ་མེ་ཏོག་སད་ཁྱེར་འདྲ། ། ནོར་རྫས་མི་རྟག་པ་སྦྲང་མའི་སྦྲང་རྩི་འདྲ། ། གྲོགས་འཁོར་མི་རྟག་པ་ཚོང་འདུས་མགྲོན་པོ་འདྲ། ། ཀུན་ཀྱང་མི་རྟག་སྟེ་མདངས་ཀྱི་རྨི་ལམ་འདྲ། ། སང་འཆི་གནངས་འཆི་ཡང་ངེས་པ་མེད་པས་ན། །
དམ་ཆོས་མ་གཏོགས་པ་ཅིས་ཀྱང་ཕན་པར་དཀའ། ། གྲབ་བཤོམ་ཐོགས་མེད་གཅིག་ད་ལྟ་མ་བྱས་ན། ། ཤི་ཁ་འགྱོད་པས་ནི་ཕན་པ་ཅིས་ཀྱང་མེད། ། ཐུགས་ལ་ཞོག་མཛོད་དང་མི་དབང་རྣམ་པར་རྒྱལ། ཀྱེ་མ། ད་ལྟ་དལ་འབྱོར་དང་མི་ལུས་ཐོབ་དུས་འདིར། ། གཏན་གྱི་བདུན་མ་ཞིག་འགྲུབ་པར་མ་བྱས་ཚེ། ། འཁོར་བ་གར་སྐྱེས་ཀུན་སྡུག་བསྔལ་གྱི་རང་བཞིན་ཡིན། ། མེ་སྟག་ཙམ་ལ་ཡང་བག་ཟོན་བྱེད་ལུགས་ལ། ། དམྱལ་བ་ཚ་གྲང་གི་སྡུག་བསྔལ་ག་ལ་བཟོད། །
ཉིན་གཅིག་བཀྲེས་སྐོམ་ཀྱང་བཟོད་པར་མི་ནུས་ན། ། ཡི་དྭགས་བཀྲེས་སྐོམ་རྣམས་སེམས་ཀྱིས་བཟོད་དམ་ཅི། ། འཁུར་པོ་ལྗི་བ་གཅིག་འཁུར་བའི་སྡུག་བསྔལ་ལ། ། དུད་འགྲོ་བཀོལ་སྤྱོད་སྡུག་བསྔལ་ཨེ་བཟོད་སོམས། ། ད་ལྟ་ཚེར་མ་ཞིག་ཟུག་པའི་ཟུག་རྔུ་ལ། ། ལྷ་མིན་འཐབ་རྩོད་ཀྱི་མཚོན་ཆར་ཅི་ཕྱིར་བཟོད། ། ཐག་རིང་ཞག་འགའ་ཞིག་འགྲོ་བའི་སེམས་ཁྲལ་ལ། ། འཆི་འཕོ་ལྟུང་བྱེད་ཀྱི་སྡུག་བསྔལ་ག་ལ་བཟོད། ། ཨེ་ ༦༠༽མ་འཁོར་བ་འདི་འདྲའི་རང་བཞིན་ལ། ། ཅིས་ཀྱང་ད་ལེན་ནས་ལམ་སྣ་མ་ཟིན་ན། །
ཟོ་ཆུའི་འཁྱུད་མོ་ལྟར་མཐའ་མེད་འཁོར་འགྱུར་བས། ། དེ་ལྟར་མཁྱེན་མཛོད་དང་མི་དབང་རྣམ་པར་རྒྱལ། ཀྱེ་མ། འཁོར་བའི་སྡུག་བསྔལ་ལས་ཐར་བྱེད་ཕ་རོལ་ཕྱིན། ། དགེ་བ་བཅུ་སོགས་དང་ཆོས་སྤྱོད་རྣམ་པ་བཅུ། ། འདི་དག་ཐར་ལམ་གྱི་ཤིང་རྟ་ཆེན་པོ་སྟེ། ། འབད་པས་བསྒྲུབ་པ་ན་མངོན་མཐོའི་དམ་པ་འགྲུབ། ། སྦྱིན་པ་འདོད་འབྱུང་གི་བང་མཛོད་བཟང་པོ་འདྲ། ། ཚུལ་ཁྲིམས་ཅང་ཤེས་ཀྱི་རྟ་མཆོག་རིན་ཆེན་འདྲ། ། མཐོ་རིས་ཐར་ལམ་གྱི་ཞིང་དུ་བསྒྲོད་པར་བྱེད། །
བཟོད་པ་འཇིགས་མེད་ཀྱི་གོ་ཆ་བཟང་པོ་འདྲ། ། གཞན་རྐྱེན་གནཽད་པ་ལས་སྐྱོབ་པའི་དམ་པའོ། ། བརྩོན་འགྲུས་གཡུལ་བཟློག་གི་དཔའ་བོ་མཐུ་ལྡན་འདྲ། ། ལེ་ལོ་རྣམ་གཡེང་གི་དམག་དཔུང་བཟློག་པར་བྱེད། ། བསམ་གཏན་ཡུལ་མཁར་གྱི་བཙན་རྫོང་བཟང་པོ་འདྲ། ། ༦༡༽ཉོན་མོངས་དགྲ་ཀུན་གྱི་འཚེ་བ་བྲལ་བར་བྱེད། ། ཤེས་རབ་རྣོ་དབལ་གྱི་རལ་གྲི་ངར་ལྡན་འདྲ། ། ཐེ་ཚོམ་ལོག་རྟོག་གི་དྲྭ་བ་གཅོད་པར་བྱེད། ། ཕ་རོལ་ཕྱིན་དྲུག་གི་ལམ་བཟང་དམ་པ་ལ། ། རྟག་ཏུ་བརྩོན་མཛོད་མི་དབང་རྣམ་པར་རྒྱལ། །
སྲོག་བཅོད་སྤོང་བ་ནི་འཆི་མེད་འཆི་བའི་འཇིགས་ལས་སྐྱོབ་སྨན་མཆོག་འདྲ། ། མ་སྦྱིན་ལེན་སྤོང་ནི་ ལོངས་སྤྱོད་ཟད་མི་ཤེས་པ་ཐོབ་པར་འགྱུར། མ་རྨོས་ལོ་ཐོག་འདྲ། ། ལོག་གཡེམ་སྤོང་བ་ ཀུན་གྱི་སྤྱི་བོར་འཁུར ་ནི་རྒྱལ་སྲས་ཐུ་བོ་འདྲ། ། བརྗུན་ཚིག་སྤོང་བ་ འགྱུར་བ་མེད་པས་བཟང༌། ས་ལེ་སྦྲམ་དང་འདྲ། ། ཕྲ་མ་སྤོང་བ་ནི་ ཐམས་ཅད་ཀྱི་བྱམས་པར་འགྱུར། འགྲོ་ཀུན་ཕ་མ་འདྲ། ། ཚིག་རྩུབ་སྤོང་བ་ནི་ ཀུན་གྱིས་ཡིད་དུ་འོང༌། རྨ་བྱ་གཞོན་ནུ་འདྲ། །
ངག་འཁྱལ་སྤོང་བ་ནི་འཁོར་ལོས་བསྒྱུར་ གཞན་ལ་ཅི་སྨྲས་ཉན་ རྒྱལ་འདྲ། ། བརྣབ་སེམས་སྤོང་བ་ནིརྫོགས་ལྡན་སེམས་ཅན་ ཡིད་ལ་གང་བསམ་འགྲུབ་ འདྲ། ། གནོད་སེམས་སྤོང་བ་ལྷ་ཡི་ རྟག་ཏུ་བདེ་སྐྱིད་དང་ལྡན། ༦༢༽དབང་པོ་འདྲ། ། ལོག་ལྟ་སྤོང་བ་ནི་ ངན་པར་མི་འགྲོ་ཞིང་རྟག་ཏུ་ལེགས ། རིན་ཆེན་གསེར་ཞུན་འདྲ། ། དགེ་བའི་ལས་བཅུ་འདི་ཡིད་བཞིན་ནོར་བུ་འདྲ། ། རྟག་པར་འབྲལ་མེད་དུ་རྒྱུད་ལ་བསྟེན་པར་མཛོད། ། གཞན་ཡང་ཆོས་སྤྱོད་ཀྱི་རྣམ་གྲངས་བཅུ་རྣམས་ནི། ། རྒྱལ་བ་སྲས་བཅས་ཀྱི་གཤེགས་ཤུལ་དམ་པ་སྟེ། །
ཡི་གེ་འབྲི་བ་དང་མཆོད་དང་སྦྱིན་པ་དང༌། ། དམ་ཆོས་ཉན་པ་དང་ཀློག་དང་འཛིན་པ་དང༌། ། གཞན་ལ་འཆད་པ་དང་ཁ་ཏོན་དོན་སེམས་པ། ། ཏིང་འཛིན་བསྒོམ་པ་སྡེ་ཆོས་སྤྱོད་རྣམ་པ་བཅུ། ། བློ་གྲོས་པད་ཚལ་གྱི་འདབ་སྟོང་རྒྱས་བྱེད་པའི། ། མ་རིག་མུན་སེལ་གྱི་ཉི་མའི་སྙིང་པོ་འདྲ། ། ལེགས་པར་རྟོགས་མཛོད་དང་མི་དབང་རྣམ་པར་རྒྱལ། ། དོན་གྱི་སྙིང་པོ་རུ་ཧྲིལ་གྱི་དྲིལ་བ་ན། ། ཡ་རབ་གོང་མ་བཀུར་སྟི་ཆེ་བ་དང༌། ། ངན་ལོངས་འབངས་འཁོར་སྐྱོང་བྲན་མཁས་པ་དང༌། །
རང་གཞན་ཐམས་ཅད་ཀུན་དགེ་བའི་ལམ་ལ་འགོད། ། ཡ་རབས་ ༦༣༽མི་ཆེན་གྱི་སྤྱོད་པ་མཐར་ཐུག་ཡིན། ། ཤེས་བྱའི་གནས་ཀུན་ལ་བློ་མིག་ཡངས་པ་དང༌། ། བླ་མ་དཀོན་མཆོག་ལ་དད་པ་ཆེ་བ་དང༌། ། རྒྱུ་འབྲས་བླང་དོར་ལ་ཞིབ་ཏུ་འབད་པ་སྟེ། ། ཤེས་རབ་བློ་ལྡན་གྱི་མཚན་ཉིད་མཐར་ཐུག་ཡིན། ། ལེགས་ཉེས་བྱ་བྱེད་ཀུན་ལེགས་པར་གཞིག་པ་དང༌། ། མངའ་ཐང་སྟོབས་རྩལ་ལ་རང་ཚོད་ཟིན་པ་དང༌། ། ནོར་རྫས་ལོངས་སྤྱོད་ཀུན་དགེ་ཕྱོགས་སྤུང་བ་སྟེ། ། མི་དབང་རྗེ་དཔོན་གྱི་འདུན་མའི་མཐར་ཐུག་ཡིན། །
ཆོས་ཀྱི་རང་རྒྱུད་ལ་ཕན་པར་མ་ནུས་ན། ། སེར་གཟུགས་བྱས་པ་ལ་དགོས་པ་ཅི་ཡང་མེད། ། ཆོས་མེད་བཙུན་གཟུགས་ཀྱིས་རང་གཞན་བསླུ་བ་ལས། ། ཁྱིམ་པ་བྱང་སེམས་ཉིད་མཆོག་ཏུ་ཁྱད་པར་འཕགས། ། དེ་ལྟར་དགོངས་མཛོད་དང་མི་དབང་རྣམ་པར་རྒྱལ། ། ཀྱེ་མ་ ད་ནི་ཐུབ་བསྟན་ཡང་ནུབ་རིའི་ཕྱོགས་སུ་ཉེ། ། བསྟན་འཛིན་སྐྱེས་ཆེན་ཡང་ཕལ་ཆེར་ཞིང་གཞན་གཤེགས། ། ༦༤༽ཆོས་པའི་གཟུགས་བརྙན་ཀུན་ཆོས་མིན་ཁོ་ན་སྤྱོད། ། ཟབ་མོའི་དམ་ཆོས་ལ་ཚུལ་བཞིན་སྤྱོད་མཁན་དཀོན། ། སྐྱེ་བོ་ཐམས་ཅད་ཀྱང་མི་དགེ་སྤྱོད་ལ་རེམ། །
ནད་མུག་འཁྲུག་རྩོད་ཀྱིས་སེམས་ཅན་བདེ་སྐབས་མེད། ། གང་ལ་བསམ་ན་ཡང་སྙིང་ནས་སྐྱོ་ཤས་འཕེལ། ། ཉམ་ཆུང་བདག་འདྲས་ནི་ཇི་ལྟར་འབད་བྱས་ཀྱང༌། ། སྲིན་བུ་མེ་ཁྱེར་གྱིས་མུན་པ་མི་བསལ་ལྟར། ། ངལ་བ་དོན་མེད་ལས་འབྲས་བུ་ཅང་མ་མཆིས། ། མཁས་གྲུབ་བཤེས་གཉེན་རྣམས་གྲུབ་མཐའི་ཁ་འཛིན་ཆེ། ། བླ་མའི་གཟུགས་འཛིན་ཀུན་ཆོས་བརྒྱད་རྟ་བང་འགྲན། ། བྱ་བཏང་སྒོམ་ཆེན་ཀུན་ཟོག་གིས་མི་མགོ་བསྐོར། ། ཡོན་བདག་ཕལ་ཆེར་ཀུན་མི་ཆོས་མཁན་ལ་དད། ། གང་ལ་བལྟས་ན་ཡང་སྙིགས་མའི་མཐའ་ལ་ཐུག །
ཅི་ལ་བལྟས་ཀྱང་མི་མེད་ལུང་སྟོངས་སུ། ། ལྷ་ཆོས་ཁོ་ན་ཆིག་འདྲིལ་མ་གཏོགས་པ། ། ཅི་བྱས་དོན་མེད་ཀྱིས་མི་ཚེ་ཟད་པར་མཐོང༌། ། དེས་ན་རང་སེམས་ལ་ ༦༥༽རང་དབང་ཡོད་དུས་འདིར། ། སྡིག་སྤོང་དགེ་བ་ཅི་ནུས་འབད་པར་ཞུ། ། བསླབ་བྱ་སྙིང་གཏམ་གྱི་གདམས་ངག་དགོས་ཞེས་པ། ། བདག་ལ་ཡང་ཡང་དུ་བསྐུལ་བར་མཛད་པའི་ངོར། ། རང་གི་བསམ་ཡུལ་གང་དྲན་སྨྲས་པ་ལས། ། སྙན་ངག་སྡེབ་སྦྱོར་སོགས་མཁས་པ་དགྱེས་པའི་ཚིག ། བདག་འདྲ་བླུན་རྨོངས་ཀྱིས་ཤེས་པར་མ་གྱུར་མོད། །
འོན་ཀྱང་ལྷག་བསམ་གྱི་སྤྲིན་ཕུང་འཁྲིགས་པ་ལས། ། སྙིང་གཏམ་གདམས་ངག་སྦྲང་ཆར་ཕབ་པའི་མཐུས། ། ཁྱོད་ཀྱི་བློ་གྲོས་ཀྱི་པད་ཚལ་རྒྱས་པ་དང༌། ། འགྲོ་ཀུན་ཐར་ལམ་ལ་འདྲེན་བྱེད་མཆོག་ཏུ་ཤོག ཅེས་པ་འདི་ཀོང་ཡུལ་སྣོད་མཛེས་མཁར་ནས་ས་སྐྱོང་གཞོན་ནུ་ལྷ་དབང་རྣམ་པར་རྒྱལ་བ་དེ་ཉིད་ལྷ་ཆོས་བྱ་དབང་མེད་པའི་མྱ་ངན་གྱི་མཆི་མ་གླགས་ཤིང་བདག་ལ་སྙིང་གཏམ་གྱི་གདམས་ངག་བསླབ་བྱ་ཚིགས་སུ་བཅད་པ་སེམས་ལ་ཕན་པ་ཞིག་ཅིས་ཀྱང་དགོས་ཞེས་བསྐུལ་བའི་ངོར། དེ་ཉིད་ཀྱི་ཕོ་བྲང་དུ་བྲིས་པ་དགེ་ལེགས་འཕེལ།། ༈ དཔེ་དོན་ཟུང་དུ་འབྲེལ་བའི་གདམས་ ངག་1$1000220ནོར་བུའི་འཕྲེང་བ་ཞེས་བྱ་བ། དཀོན་མཆོག་ཀུན་འདུས་རྩ་བའི་བླ་མ་དམ་པའི་ཞབས་ལ་ཕྱག་འཚལ་ཞིང་སྐྱབས་སུ་མཆི། ཀྱེ་མ། བདག་ནི་དལ་འབྱོར་མི་ལུས་རིན་པོ་ཆེ། །
ཡིད་བཞིན་ནོར་བུ་ལས་ལྷག་འདི་ཐོབ་ནས། ། དམ་པའི་ཆོས་ལ་བརྩོན་པར་མ་བྱས་ན། ། རིན་ཆེན་གླིང་ནས་ལོག་སྟོང་བྱེད་པ་འདྲ། ། དེ་ཕྱིར་རང་གི་རང་ལ་ལེགས་བསམ་ནས། ། འདི་ཕྱིའི་དོན་ཆེན་བསྒྲུབ་ལ་འབད་པར་འཚལ། ཀྱེ་མ། འཆི་བདག་བདུད་འདི་ནུབ་ཁའི་གྲིབ་སོ་འདྲ། ། བྲོས་པས་མི་ཐར་བཟློག་པའི་ཐབས་མེད་ན། ། ད་དུང་ལོང་ཡོད་ངང་དུ་སྡོད་བསམ་མམ། ། ད་ལྟ་ཉིད་ནས་བསྒྲུབ་ལ་བརྩོན་པར་འཚལ།
ཀྱེ་མ། དགེ་བའི་བཤེས་གཉེན་སྨན་པའི་རྒྱལ་པོ་འདྲ། ། འཁོར་བའི་གཅོང་ནད་འབྱིན་པའི་དྲིན་ཅན་ལ། ། རྟག་ཏུ་བསྟེན་པས་དོན་གྱི་སྙིང་པོ་འབྱུང༌། ། སྐྱོ་ངལ་མེད་པར་གུས་པས་བསྟེན་པར་འཚལ། ༦༧༽ཀྱེ་མ། ཟབ་མོའི་གདམས་ངག་ནོར་བུ་རིན་ཆེན་འདྲ། ། དགོས་འདོད་འབྱུང་བ་རང་གི་རྙེད་དུས་འདིར། ། དོན་མེད་འཇིག་རྟེན་བྱ་བ་ཀུན་སྤངས་ནས། ། མི་ཤེས་དབུལ་བ་བསལ་ལ་འབད་པར་འཚལ།
ཀྱེ་མ། སྒྱུ་མའི་ནོར་འདི་སྦྲང་མའི་སྦྲང་རྩི་འདྲ། ། འདོད་པ་འཕེལ་ཞིང་སྡུག་བསྔལ་མ་ལུས་བསྐྱེད། ། འཆི་ཚེ་ཐམས་ཅད་ཤུལ་དུ་ལུས་པ་ལ། ། ད་ལྟ་ཉིད་ནས་ཆོས་ལ་བརྩོན་པར་འཚལ། ཀྱེ་མ། གཉེན་བཤེས་གྲོགས་ཀུན་ཚོང་འདུས་མགྲོན་པོ་འདྲ། ། སྐྱིད་དུས་འཛོམ་ལ་སྡུག་དུས་སོ་སོར་གྱེས། ། འཆི་བའི་ཚེ་ནི་འབྲལ་བར་ཐག་ཆོད་ལ། ། དེང་ནས་གཅིག་པུ་རི་ཁྲོད་འགྲིམ་པར་འཚལ།
ཀྱེ་མ། གཅེས་པའི་ལུས་ཀྱང་གཡར་པོའི་ནོར་དང་འདྲ། ། མྱུར་དུ་དོར་ཞིང་འབྲལ་བའི་ཆོས་ཉིད་ལ། ། ད་ལྟ་བདག་འཛིན་ཞེན་ཆགས་བྱས་བྱས་ནས། ། བསྐྱངས་ཀྱང་དོན་མེད་ཞེན་འཛིན་སྤོང་བར་འཚལ། ཀྱེ་མ། འདྲ་འདྲ་མང་༦༨༽པོའི་འདུས་བྱས་འདུས་མ་བྱས། ། སྣ་ཚོགས་ཆོས་ལ་དགག་བསྒྲུབ་བྱས་ན་ཡང༌། ངེས་པའི་དོན་གྱི་སྙིང་པོ་མ་རྟོགས་ན། ། ཅི་ལྟར་བྱས་ཀྱང་ཀུན་རྫོབ་འཁྲུལ་བའི་ངང༌།
ཀྱེ་མ། སེམས་ཀྱི་ངོ་བོ་སྟོང་པ་ནམ་མཁའ་འདྲ། ། ནམ་མཁའ་ཉིད་ལ་དངོས་པོ་ངོས་འཛིན་མེད། ། མེད་ཅེས་ཆད་ལྟ་ཅང་མེད་མ་ཡིན་པས། ། རིག་སྟོང་ནམ་མཁའ་ལས་ཀྱང་ཁྱད་པར་འཕགས། ཀྱེ་མ། སེམས་ཀྱི་གསལ་ཆ་ཉི་མའི་སྙིང་པོ་འདྲ། ། དེ་ཡང་ངོས་བཟུང་མཚན་བཅས་ཉིད་མ་ཡིན། ། མཐོང་དང་རེག་དང་རེག་བྱ་ཅན་གྱི་ཉི་འོད་ལས། ། ཁྱད་པར་འཕགས་ཤིང་གསལ་ལ་འཛིན་མེད་ཉིད།
ཀྱེ་མ། སེམས་ཀྱི་འགྱུ་ཆ་རླུང་དང་འདྲ་བ་ཡང༌། ། ཁང་ཁྱིམ་སོགས་ཀྱིས་སྒྲིབ་པར་ནུས་པ་ཡི། ། མཚན་མའི་འགྲོ་འོང་ཅན་དེ་མ་ཡིན་པས། ། དེ་ཕྱིར་འདྲ་ལ་མི་འདྲའི་ཁྱད་པར་འཕགས། ། ཀྱེ་མ་ཡོད་མེད་རྟག་ཆད་འགྲོ་དང་འོང་བ་སོགས། ། ཀུན་བཏགས་དུ་མས་ ༦༩༽སེམས་ཀྱི་འཚང་མི་རྙེད། ། ཐག་བརྒྱའི་མདུད་པ་གཅིག་གིས་འཁྲོལ་བ་ལྟར། ། མ་བཅོས་ཀློང་ཡངས་རྟོགས་ན་གུ་རེ་ཡངས། ཀྱེ་མ།
དིང་སང་ཆེན་པོར་གྲགས་པའི་བཤེས་གཉེན་འགའ། ། ལྟ་སྒོམ་སྤྱོད་ལ་རྩོད་པའི་གཞི་བྱེད་ཀྱང༌། ། རང་གཞན་ཕྱོགས་ཆ་ཁས་ལེན་དགག་སྒྲུབ་ཀྱི། ། ལྟ་སྒོམ་སྤྱོད་པས་གྲོལ་བ་ཐོབ་བམ་ཅི། ཀྱེ་མ། མཐོ་དང་དམའ་བར་གླེང་བའི་ལྟ་བ་དེ། ། ནམ་མཁའི་ཐོངས་ལ་སྦར་ཚོད་བྱེད་པ་འདྲ། ། རིག་པ་དྲི་མེད་གཅེར་མཐོང་མ་ཤེས་ན། ། ལྟ་བ་མཐོང་ཞེས་དཔག་ཚད་ཇི་ལྟར་གཞལ། ཀྱེ་མ།
སྒོམ་པ་ཤེས་དང་མི་ཤེས་བརྟན་མི་བརྟན། ། སྣ་ཚོགས་བརྗོད་ཀྱང་འཇའ་ཚོན་འཛིན་འདོད་འདྲ། ། ཡང་དག་དོན་ལ་སྒོམ་རྒྱུའི་དམིགས་གཏད་གང༌། ། རིག་པ་རང་སོ་ཟིན་ན་དེ་ཀ་རང༌། ཀྱེ་མ། སྤྱོད་པའི་བྱེ་བྲག་བླང་དོར་བསམ་འདས་ཀྱང༌། ། ༧༠༽ཡང་དག་དོན་ཤེས་སྤྱོད་པ་རྩིས་གདབ་བྲལ། ། ཉམས་རྟོགས་རང་གདངས་སྤྱོད་པར་ཤར་བ་ལ། ། རུང་དང་མི་རུང་འཛིན་པའི་བརྟོད་ཕུར་བུ། ཀྱེ་མ།
འབྲས་བུ་ཐོབ་ཏུ་རེ་བས་བྱས་བྱས་ཀྱང༌། ། བྱས་ཆོས་འདུས་བྱས་ཟད་ཅིང་འགྱུར་བའི་རྒྱུ། ། འདུས་བྱས་བསྒྲུབས་པས་འདུས་མ་བྱས་ཐོབ་བམ། ། དེ་ཕྱིར་རེ་དོགས་ཡོད་ན་འབྲས་བུ་མིན། ཀྱེ་མ། སྤྲོས་མེད་བློ་འདས་བྱར་མེད་ལ་སོགས་པ། ། ལྟ་བའི་ཕྱོགས་སུ་སྤྱོད་པ་འབྲངས་པ་ན། ། མྱོང་མེད་ཁ་ལྟས་རུ་ཊར་གོལ་བ་ལ། ། བདེན་པ་གཉིས་ལྡན་དོན་ལ་སྤྱོད་པར་འཚལ། ཀྱེ་མ།
དོན་གྱི་སྙིང་པོ་ཧྲིལ་གྱི་དྲིལ་བ་ནི། ། ཕྱོགས་སུ་མ་ལྷུང་ལྟ་བའི་ཡང་རྩེ་ལ། ། སྒོམ་མེད་ཡེངས་མེད་སྒོམ་གྱི་གནད་འགག་ཉིད། ། དུས་ཚོད་ཤེས་པ་སྤྱོད་པའི་རྒྱལ་པོ་ལགས། ཀྱེ་མ། འཁྲུལ་མེད་ལམ་འདི་རྟག་ཏུ་བསྟེན་པ་ན། ། ༧༡༽ཐོབ་ཤོར་མེད་པའི་འབྲས་བུ་མངོན་དུ་འགྱུར། ། རེ་དོགས་མེད་པའི་ཆོས་ཀྱི་རྒྱལ་སྲིད་ལ། ། རང་གཞན་དོན་གཉིས་འགྲུབ་པའི་དཔལ་འབྱོར་ཐོབ། ཀྱེ་མ།
ད་ནི་ཐུབ་པའི་བསྟན་པའང་མཐའ་ལ་ཐུག ། བཤེས་གཉེན་དམ་པ་རྣམས་ཀྱང་ཞིང་གཞན་བཤེགས། ། ནགས་ཕྱོགས་བདུད་རིགས་རྣམས་ནི་མཐུ་རྩལ་རྒྱས། ། གང་ལ་བསམ་ཀྱང་སྐྱོ་ཤས་འཕེལ་བའི་རྒྱུ། ཀྱེ་མ། སྙིགས་དུས་ཀྱི་མི་ཚེ་ཡུད་ཙམ་དེ་ཉིད་ལ། ། ཤེས་ཤེས་ཁེ་གྲགས་བསྒྲུབ་ཏུ་མི་ཁོམ་པས། ། ཉམས་ལེན་སྙིང་པོའི་དོན་ལ་དྲིལ་ནས་ཀྱང༌། ། གཏན་གྱི་བདུན་མ་བསྒྲུབ་ལ་ཤིན་ཏུ་རན། ཀྱེ་མ།
སྦྱོར་དངོས་རྗེས་ཀྱི་དགེ་སྦྱོར་གཞུང་བསྲང་ནས། ། སྙོམ་ལས་ལེ་ལོ་མེད་པར་མ་འབད་ན། ། ཡིན་ཡིན་མང་ལ་བློ་གཏད་མི་ཁེལ་བའི། ། ཆོས་དེས་རང་གཞན་གང་ལའང་ཕན་པར་དཀའ། ཀྱེ་མ། ༧༢༽མི་རྟག་སྐྱོ་ཤས་ལས་འབྲས་བསམ་བྱས་ནས། ། སྐྱབས་འགྲོ་སེམས་བསྐྱེད་ཡིག་བརྒྱ་མཎྜལ་དང། ། བླ་མའི་རྣལ་འབྱོར་གསོལ་འདེབས་དབང་བཞི་བླངས། ། ཆོས་སྤྱིའི་སྔོན་འགྲོ་ཡིན་པས་གནད་བསྣུན་ཅེས། ཀྱེ་མ།
བར་དུ་ཆོས་སྤྱོད་གཏོར་མ་ཕྱི་ནང་དང༌། ། ཡི་དམ་བསྙེན་བསྒྲུབ་བཟླས་བརྗོད་རྫོགས་རིམ་ལ། ། ཡེངས་མེད་བརྩོན་ཞིང་དེ་ཡང་ཆོས་བརྒྱད་སོགས། ། གནད་དུ་མི་འགྲོའི་སྐྱོན་དང་མ་འདྲེས་གཅེས། ཀྱེ་མ། དགེ་སྦྱོར་གང་བྱེད་ཀུན་གྱི་མཇུག་ཏུ་ཡང༌། ། སྤྲོས་མེད་བསྔོ་བ་སྟོང་ཉིད་དོན་ལ་བལྟ། ། དེ་ལྟར་མ་རྟོགས་འཁྲུལ་བའི་འགྲོ་རྣམས་ལ། ། སྙིང་རྗེས་ཀུན་སླངས་སྨོན་ལམ་རྒྱ་ཆེར་གདབ། ཀྱེ་མ།
སྦྱོར་དངོས་རྗེས་ཀྱི་ཉམས་ལེན་ཁྲིད་རིམ་འདི། ། རིག་འཛིན་གྲུབ་ཐོབ་རྣམས་ཀྱི་གཞུང་ལམ་ཉིད། ། སྙིང་གཏམ་གདམས་ངག་ལྷུག་པར་སྨྲས་པ་ལགས། ། རྩེ་གཅིག་ཉམས་སུ་ལོངས་དང་དོན་ཆེན་འགྲུབ། ཀྱེ་མ། འདི་ལྟར་གདམས་པའི་ ༧༣༽དགེ་བས་འགྲོ་བ་ཀུན། ། དོན་མེད་འཁོར་བའི་བྱ་བ་རིང་དོར་ནས། ། དོན་གཉིས་ལྷུན་གྲུབ་གདོད་མའི་གཏན་སྲིད་ཟིན། ། ཁམས་གསུམ་འཁོར་བའི་རྒྱ་མཚོ་སྟོངས་བར་ཤོག ། ཅེས་པ་འདི་གཙང་ཉང་སྟོད་ཀྱི་ཕྱོགས་ནས་རིག་པ་འཛིན་པ་ནམ་མཁའ་རྡོ་རྗེ་ཞེས་བྱ་བའི་དགོངས་བཞེད་ལྟར་དུ་བཀོད་པའོ།།
ཀྱེ་མ། མི་ལུས་རིན་ཆེན་ཐོབ་དུས་འདིར། ། དོན་མེད་སྟོང་ཟད་མ་གཏང་བུ། ། ཚེ་སྲོག་རྩྭ་ཁའི་ཟིལ་འདྲ་ལ། ། ལོང་ཡོད་ལེ་ལོ་མ་བྱེད་བུ། ། དོན་མེད་འཇིག་རྟེན་བྱ་བ་ལ། ། ཨ་འཐས་ཞེན་པ་མ་ཆེ་བུ། ཟང་ཟིང་སྒྱུ་མའི་ནོར་རྫས་ལ། སེར་སྣ་སྡུག་སྒུར་མ་བྱེད་བུ། དགོས་མེད་ཚེ་འདིའི་བྱ་བྱེད་ལ། །
མངོན་ཞེན་འཁྲི་བ་ཆོད་དང་བུ། ། ནམ་ཡང་བླ1$10002201$1000180ོ་གཏད་མི་ཐུབ་པས། ། གཉེན་ལ་གདུང་སེམས་མ་ཆེ་བུ། ། མི་ཚེ་ཡུད་ཙམ་དེ་ཉིད་ལ། ། དགྲ་ཞེས་འཁོན་འཛིན་སྤོངས་ཤིག་བུ། ། གཏན་དུ་ནམ་ཡང་མི་འགྲོགས་པས། ། ཀུན་དང་མཐུན་པར་གྱིས་ཤིག་ ༧༤༽བུ། ། སྐྱེས་ཆེན་སུ་ཡིན་མི་ཤེས་པས། ། གཞན་ལ་སྐུར་བ་མ་བཏབ་བུ། ། ཆོས་ཀུན་རང་སར་བདེན་པའི་ཕྱིར། །
གྲུབ་མཐའི་ཁ་འཛིན་མ་བྱེད་བུ། །

བློ་རྩེ་བླ་མར་མ་གཏད་ན། ། རེ་ས་གཞན་ན་མེད་དོ་བུ། ། སྙིང་རུས་ཆོས་ལ་མ་བྱེད་ན། ། ཅིས་ཀྱང་ཕན་པ་མེད་དོ་བུ། ། རང་རྒྱུད་རང་གིས་མ་བཏུལ་ན། ། སེར་གཟུགས་དགོས་པ་མེད་དོ་བུ། ། ལྟ་རྟོག་སེམས་ལ་མ་བྱེད་ན། ། གཞན་ཀུན་ཀུན་རྫོབ་ཡིན་ནོ་བུ། ། གཅིག་ཤེས་ཀུན་གྲོལ་མ་རྟོགས་ན། ། ཆོས་ཀྱི་སྙིང་པོ་གཞན་མེད་བུ། ། རང་ལ་རང་ཉིད་མ་འཁྲེལ་བའི། །
སྡོམ་པ་མིག་ལྟར་སྲུངས་ཤིག་བུ། ། ཚེ་དང་བསྒྲུབ་པ་མ་མཉམ་ན། ། ལོ་ཟླས་སངས་རྒྱས་མི་ཐོབ་བུ། ། ཕྱི་མ་དོན་དུ་མི་གཉེར་བའི། ། ཆོས་སྡེ་ཁ་ཆོས་ཡིན་ནོ་བུ། ། ད་རེས་ལམ་སྣ་མ་ཟིན་ན། ། དལ་འབྱོར་ཆུད་ཟོས་འགྱུར་རོ་བུ། ། འཆི་བ་སྙིང་ནས་མ་དྲན་ན། ། མི་ཚེ་སྟོང་ཟད་འོང་ ༧༥༽ངོ་བུ། ། གཏན་གྱི་བདུན་མ་དམ་པའི་ཆོས། །
འདི་ལ་རྩེ་གཅིག་འབུངས་དང་བུ། ། སྙིང་གཏམ་གདམས་ངག་ཡིད་ལ་འཆོངས། ། བླང་དོར་ཚུལ་བཞིན་མཛོད་དང་བུ། ། ཞེས་དད་ལྡན་བཟང་པོའི་མིང་ཅན་ལ་གདམས་པ་ ི། ༈ གྲོགས་གསོན་དང་སྐལ་མཆོག་སྒྲུབ་པ་པོ། ། ལམ་བླ་ན་མེད་པའི་རྫོགས་པ་ཆེ། ། དོན་མ་ནོར་ཉམས་སུ་བླངས་ནས་ཀྱང༌། ། གནད་ཟབ་གསང་རྟོགས་པ་རྗེས་ཡི་རང༌། ། ཡང་ད་དུང་བླ་མར་མོས་གུས་དང༌། ། ཡིད་དྲན་རིག་མ་ཡེངས་བྱ་ར་དང༌། །
1$10002201$1000180སེམས་རྣམ་རྟོག་འགྱུ་བ་འོག་འབྱམས་ཀྱི། ། དགྲ་རྐུན་བུ་འདི་ལ་བག་ཟོན་སོགས། ། ལམ་མ་ནོར་གནད་དང་ལྡན་པར་འཚལ། ། རང་རིག་ཆོས་སྐུ་ཡང་དག་ཀྱང༌། ། གོ་ཉམས་དང་ཤེས་སྒྲིབ་ཡིད་དཔྱོད་སོགས། ། འདྲ་མིན་ནོར་ས་རབ་མང་བས། ། ཞེན་འཛིན་དང་བྲལ་བ་ཞིག་གནད་དུ་ཆེ། ། ཐ་མལ་གྱི་རིག་པ་བཅོས་མིན་དེ། ། ཀ་དག་གི་ངོ་བོར་ལྷུན་གྲུབ་ཀྱང༌། ། ༧༦༽རྒྱས་འདེབས་ཀྱི་སྒོམ་ཞེས་བློས་བཏང་གི །
རྣམ་རྟོག་གིས་སྒོམ་ཆེན་བསླུས་པ་མང༌། ། རིག་སྟོང་དང་ཀ་དག་ཆོས་སྐུ་དང༌། ། སྟོང་ཉིད་དང་སྤྲོས་མེད་སྒོམ་མེད་སོགས། ། མིང་སྙན་ལ་གོ་བས་མ་གཞིག་པར། ། རང་བབས་སུ་གློད་པ་ཞིག་གནད་དུ་ཆེ། ། སངས་རྒྱས་དང་སེམས་ཅན་བཟང་ངན་སོགས། ། རྣམ་རྟོག་གི་འཕྲེང་རྒྱུད་ཡིན་མོད་ཀྱང༌། ། ཚད་ཕེབས་ཀྱི་བཙན་ས་མ་ཟིན་པར། ། གོ་ཡུལ་ཙམ་ཡིན་གྱི་དབྱེར་མེད་མིན། ། ཉོན་མོངས་ཀྱི་དགྲ་བོ་དཔུང་ཆེན་འདི། །
དྲན་རྟོག་གི་འབུར་འཇོམས་མ་བྱེད་ན། ། ཤར་གྲོལ་གྱི་ཡིན་ལུགས་ཤེས་ཙམ་གྱིས། ། རང་གྲོལ་དུ་འགྲོ་བའང་ཅུང་ཟད་དཀའ། ། བདེ་ཉམས་དང་གསལ་དང་མི་རྟོག་ཉམས། ། ལམ་རྟགས་ཀྱི་འཆར་སྒོ་མཐའ་དག་ལ། ། དགའ་བྲོད་དང་ཞེན་པས་མ་སླད་པར། ། གང་བྱུང་དུ་བསྐྱུར་བ་ཞིག་གནད་དུ་ཆེ། ། ཉམས་མྱོང་གི་འཆར་སྒོ་ཡིན་ཡིན་འདྲས། ། རྣལ་འབྱོར་གྱི་ཐུག་དམ་བཅོམ་པ་མང༌། ། ཅི་ཤར་ལ་ཆེད་འཛིན་མི་ ༧༧༽བྱེད་པར། །
ཡེངས་མེད་དུ་སྐྱོང་བ་ཞིག་གནད་དུ་ཆེ། ། སྐྱིད་སྡུག་དང་བསྟོད་སྨད་ཆགས་སྡང་སོགས། ། གཉིས་འཛིན་ཀུན་གཏན་ཟད་མ་སོང་བར། ། སྒོམ་ཆེན་གྱི་གེགས་འཕྲང་མི་གྲོལ་བས། ། དྲན་རིག་དང་རྟག་པར་འབྲལ་མེད་འཚལ། ། མཉམ་གཞག་དང་རྗེས་ཐོབ་ལ་སོགས་དང༌། ། བློ་ཟད་དང་ཆོས་ཟད་སྒོམ་མེད་སོགས། ། ལམ་རིམ་གྱི་ཁ་སྐད་མཐའ་ཡས་ཀྱང༌། ། རེ་དོགས་དང་བྲལ་བ་ཞིག་གནད་དུ་ཆེ། ། སྒོམ་ཆེན་དང་སྒྱུ་ལུས་འདི་མ་འབྲལ་བར། །
ཉམས་ལེན་ལ་རྒྱུན་དུ་མ་བརྩོན་ན། ། གོལ་ས་དང་ནོར་ས་ཤོར་ས་སོགས། ། གེགས་སྐྱོན་སོགས་མང་ངོ་རྣལ་འབྱོར་པ། ། དུང་དུང་དུ་བླ་མའི་མོས་གུས་རེམ། ། ཞེས་བསྟན་འཛིན་མཐར་ཕྱིན་ལ་གདམས་པ་ ། རྗེ་རྒྱལ་བ་ཀུན་འདུས་གྱི་པདྨ་འབྱུང༌། ། དུས་སྙིང་པོ་བྱང་ཆུབ་ལ་ཐུག་གི་བར། ། ཡིད་རྩེ་གཅིག་མོས་གུས་ཀྱི་གསོལ་འདེབས་ན། ། དོན་སྙིང་པོ་གསང་ཆེན་གྱི་དངོས་གྲུབ་སྩོལ། ༧༨༽།
གདུང་དྲི་མེད་གྲུབ་མཆོག་གི་རིགས་ལས་འཁྲུངས། ། ལམ་མཐའ་དག་ཐོས་བསམ་ལ་རང་བྱན་ཚུད། ། དོན་ཉག་གཅིག་ཟབ་དོན་ལ་བརྩོན་པ་ཁྱོད། ། གནད་ངེས་དོན་གདམས་ངག་གཅིག་དགོས་སོ་སྐད། ། བདག་ཐོས་བསམ་སྒོམ་གྱི་ནོར་གྱིས་དབེན། ། ཕྲལ་རྣམ་གཡེང་དཀོར་ཟས་ཀྱི་གྲིབ་ཀྱིས་འཐུམས། ། རྒྱུ་དེ་ཕྱིར་གནད་གདམས་དང་མི་ལྡན་པར། ། ཁྱེད་བཞེད་དོན་ཅུང་ཟད་གཅིག་འབུལ་གྱི་དགོངས། ། གཞི་རིག་སྟོང་ཀ་དག་གི་ཡིན་ཚུལ་ལ། ། ཚིག་དཔེ་དོན་སྦྱར་བཤད་ཀྱི་ཐབས་གནད་ལ། །
སེམས་རིག་སྟོང་རང་བྱུང་གི་ཡེ་ཤཻས་དོན། ། རྗེ་བླ་མས་འཛུབ་ཚུགས་སུ་སྩལ་བ་གང༌། ། གནད་སྒོམ་མེད་ཡེངས་མེད་དུ་གློད་ཤེས་ན། ། ལས་ཅི་བྱས་ཆོས་ཉིད་ཀྱི་རོལ་པ་ཉིད། ། བཀའ་མདོ་རྒྱུད་གདམ་ངག་གི་བཤད་ཚིག་དང༌། ། རྗེ་གྲུབ་ཐོབ་གསར་རྙིང་གི་སྐྱེས་ཆེན་ཀུན། ། དགོངས་གཅིག་མཐུན་གསལ་སྟོང་གི་ཟུང་འཇུག་དོན། ། དེ་ངོ་ཤེས་འཛིན་མེད་དུ་སྐྱོང་བ་ ༧༩༽ལས། ། བསྒོམ་མི་བསྒོམ་ཡེངས་འཁྲུལ་གྱི་ཐ་སྙད་བྲལ། ། འཕྲལ་ཉོན་མོངས་ཕྲ་རག་གི་རྟོགས་ཚོགས་ཀུན། །
གནད་མ་སྤངས་རང་ཐོག་ཏུ་ལམ་དུ་ཁྱེར། ། དོན་སྟོང་གསལ་སྤྲོས་བྲལ་གྱི་གནད་རིག་བཞིན། ། ལས་རྒྱུ་འབྲས་ཕྲ་ཞིབ་ཀྱི་སྤང་བླང་སོགས། ། ཀུན་ཁ་ཞེ་སྙིང་མཐུན་དུ་མཛད་པར་འཚལ། ། དུས་དེང་སང་སྙིགས་དུས་ཀྱི་མཐའ་མ་འདིར། ། ཚིག་ཐ་སྙད་རྣམ་གྲངས་ཀྱི་ལོང་མེད་པས། ། དོན་ཟབ་མོ་དྲིལ་ལ་མ་འབད་ན། ། ལུས་དལ་འབྱོར་དོན་མེད་དུ་འཆི་ཉེན་ཡོད། ། རྒྱུད་དེ་སླད་ཉམས་ལེན་ལ་རྒྱུན་བརྩོན་དང༌། ། དགེ་མ་ལུས་སེམས་ཅན་ལ་བསྔོ་སྨོན་གདབ། །
ལས་ཅི་བྱེད་དམ་ཆོས་དང་མཐུན་ངེས་ཞུ། ། ཞེས་པ་འདི་ནི་གུ་རུ་རིན་པོ་ཆེ་ཆོས་ཀྱི་དབང་ཕྱུག་གི་གདུང་རིགས་ལས་འཁྲུངས་ཤིང༌། རིག་གྲོལ་གྱི་ཡོན་ཏན་དུ་མས་ཕྱུག་པའི་བླ་མ་དགེ་སློང་བསྟན་འཛིན་རྒྱ་མཚོ་དཔལ་གྱི་བཞེད་པ་ལྟར་བྲིས་པའོ།། ༈ ཨེ་མ་ཨ་ལ་ལ། སྔོན་ཚེ་རབས་དཔག་མེད་ནས་ལེགས་སྦྱངས་ཤིང༌། ། ཕ་བླ་མ་སངས་རྒྱས་སུ་ངེས་མཐོང་བས། ། ཆོས་ཟབ་གནད་ངེས་དོན་གྱི་ལོངས་སྤྱོད་ལ། ། དོན་མ་ནོར་ཉམས་ལེན་གྱི་སྲོག་ཤིང་ཁྱེད། ། ལུས་ལོངས་སྤྱོད་དོན་ལྡན་དུ་ཡང་དག་བྱས། ། རྗེ་བླ་མའི་དྲིན་ལན་ཡང་མཆོག་ཏུ་གྱུར། །
དེང་མི་ལུས་ལན་གཅིག་གི་དུས་ཚོད་འདིར། ། གཏན་འདུན་མའི་ཡང་རྩེ་དེ་བསྒྲུབ་པ་ལ། ། ལུས་ན་ཚ་རྐྱེན་ངན་གྱི་སྣང་ཚུལ་དང༌། ། གནས་ཡུལ་གྲོགས་ཉེ་འབྲེལ་གྱི་འགལ་རྐྱེན་སོགས། ། ཕྲལ་བར་ཆོད་དགེ་སྦྱོར་ལ་གནོད་འདྲ་བར། ། བྱུང་ཐམས་ཅད་ལམ་རྟགས་ཀྱི་རྩལ་ལྷོངས་ཉིད། ། མཐོ་སྲིད་རྩེ་ཚངས་པ་དང་བརྒྱ་བྱིན་ནས། ། དམའ་ཐེའུ་རང་གྲོང་རྒྱུན་གྱི་བར་ཆད་སོགས། ། གེགས་ཅིར་སྣང་ལྟས་ངན་ཉིད་གཡང་ཁུག་གི ། གནད་གང་བྱུང་བྱིན་རླབས་སུ་ཤེས་འདི་མཆོག །
དོན་སྙིང་པོ་ཉམས་ལེན་གྱི་རྣལ་འབྱོར་པ། ། འཕྲལ་བཟང་ངན་རྐྱེན་ཚོགས་ལ་ཉམ་ང་ན། ། ཆོས་ཟབ་མོ་རྫོགས་ཆེན་གྱི་དགོས་པ་ཅི། ། དཔལ་མི་ལ་རྣལ་འབྱོར་ ༨༡༽གྱི་དབང་ཕྱུག་ལའང༌། ། རྩ་རོ་རྐྱང་དང་དྷུ་ཏིར་རླུང་ཞུགས་རྐྱེན། ། ཕྱི་ལིང་བ་བྲག་སྲིན་སོགས་ཆོ་འཕྲུལ་ཤར། ། ཁོང་སྣང་སྲིད་ཕྱག་ཆེན་དུ་ལེགས་རྟོགས་པས། ། གདོན་རང་རིག་སྲོག་རྙིང་དང་རང་མཚང་ཕུལ། ། 1$10002201$1000180དཔེ་དེ་བཞིན་ཐོགས་བཅས་དང་ཐོགས་མེད་བདུད། ། ཀུན་རྩ་རླུང་རྟེན་འབྲེལ་འཆར་སྒོ་ལས།
དོན་བདེན་པར་གྲུབ་ངེས་སུ་རྡུལ་ཙམ་མེད། ། གནད་ཟབ་མོ་དམ་ཆོས་ཀྱི་ཡང་སྙིང་མཆོག ། ལམ་མཐར་ཐུག་རྫོགས་ཆེན་གྱི་སྣང་མཆེད་ཐོབ། ། དུས་དེང་སང་ཇི་ལྟར་དུ་འཆར་བ་ལ། ། ཚུལ་ཉམས་ལེན་མཛད་ལུགས་ཀྱང་དེ་ཀ་ཉིད། ། མིང་སྣང་མཆེད་ཐོབ་གསུམ་དང་སྤྱིར་བཏང་ཀྱང༌། ། གཉིད་མ་གཉིད་ཉིན་མཚན་སོགས་ནམ་དུ་ཡང༌། ། སེམས་མ་ཡེངས་དྲན་རིག་གིས་ཟིན་ཕྱིན་ཆད། ། དེ་རིག་སྟོང་བཅོས་མིན་དུ་ལམ་ལམ་དུ་འཆར། ། དེ་ནམ་འཆར་འོད་གསལ་གྱི་རང་བཞིན་ལགས། །
ཉིན་སྐྱིད་སྡུག་ལེགས་ཉེས་སོགས་གང་འཆར་ཀུན། ། དོན་སྟོང་ཉིད་བློ་བྲལ་ ༨༢༽དུ་བློ་ཐག་ཆོད། ། རྩལ་རྣམ་རྟོག་ཅི་ཤར་ལ་ངོས་ཟིན་ན། ། སླར་བཅོས་མའི་དགག་བསྒྲུབ་ཀྱིས་སླད་མི་དགོས། ། རྐྱེན་བཟང་ངན་གང་བྱུང་གི་འཆར་སྒོ་ལ། ། མདང་རྨི་ལམ་འཁྲུལ་བ་དང་ཁྱད་མེད་པར། ། རྣམ་རྟོག་ཚེ་ཆོས་ཉིད་ཀྱི་རོལ་བ་ལགས། ། དོན་ཟབ་མོ་ཐོད་རྒལ་གྱི་འཆར་སྒོ་ནི། ། སྐུ་ཐིག་ལེ་པདྨ་སོགས་ཅིར་འཆར་ཡང༌། ། བཟང་མི་བཟང་མཚན་བཅས་ཀྱི་སྤྲོས་དང་བྲལ། །
གང་ཤར་ཡང་ཤར་ཐོག་ཏུ་མ་བཅོས་བཞག ། དེ་མ་ཤར་ཡང་རང་བབས་སུ་ལྷན་ནེར་གློད། ། ཀུན་མ་བཅོས་རང་རིག་ཏུ་ཤེས་པ་གནད། ། དེ་རིག་པ་ཚད་ཕེབས་ཀྱི་སྣ་ཟིན་ཙམ། ། ཡོང་ད་དུང་ཉམས་ལེན་ལ་མ་འབད་ན། ། ཉམས་བོགས་སྐྱེད་གོང་འཕེལ་དེ་འགྲིབ་དོགས་ཡོད། ། དེས་ད་དུང་གང་ཤར་ལ་ངོ་ཤེས་འཚལ། ། ངོས་ཟིན་ན་དེ་ཀ་སངས་རྒྱས་ཉིད། ། ཉམས་འཕེལ་སྐྱེད་འཆར་སྣང་གང་བྱུང་ལ། ། དགའ་མི་དགའ་ཆགས་སྡང་སྣ་ཚོགས་ཀུན། །
༨༣༽གནས་སྤྲོས་མེད་མ་བཅོས་ལམ་ཁྱེར་མཛོད། ། ཅེས་རྀག་པ་འཛིན་པ་ཚུལ་ཁྲིམས་བཟང་པོ་ལ་ཉམས་ལེན་གྱི་བོགས་དོན་དུ་གདམས་པའོ།། ༈ གདོད་ནས་མ་བཅོས་འོད་གསལ་སྙིང་པོའི་དོན། ། རང་རིག་ཆོས་ཀྱི་སྐུ་ལ་རབ་བཏུད་ནས། ། སྐལ་ལྡན་ཁྱོད་ཀྱི་ཇི་ལྟར་དྲིས་པའི་ལན། ། ཅུང་ཟད་བཤད་ཀྱི་ཐུགས་ལ་དགོངས་པར་མཛོད། ། བདེ་བཤེགས་སྙིང་པོ་རང་རིག་ཆོས་ཀྱི་སྐུ། ། ཀུན་ལ་ཡོད་ཀྱང་ཤེས་པ་ཤིན་ཏུ་དཀོན། ། བླ་མའི་གདམ་པ་མཆོག་གི་མ་ཟིན་ན། ། དབུལ་པོའི་ཁྱིམ་ཀྱི་རིན་ཆེན་གཏེར་དང་མཚུངས། །
དེ་ལ་ལྟ་སྒོམ་སྤྱོད་འབྲས་མང་བཤད་ཀྱང༌། ། གནད་དོན་ཡིན་ལུགས་ཅུང་ཟད་བསྡུས་པ་ནི། ། བལྟ་བྱའི་ཡུལ་དང་ལྟ་མཁན་རིག་པ་གཉིས། ། དབྱེར་མེད་གཅིག་པ་དེ་ཀ་ལྟ་བ་དངོས། ། དེ་དོན་ཚུལ་བཞིན་རྟོགས་པའི་དོན་དེ་ཉིད། ། མ་བཅོས་རང་བབས་དྲན་པས་སྐྱོང་བ་ལ། ། སྒོམ་པ་ཞེས་བྱ་མིང་དུ་བཏགས་པ་ལགས། ། གང་ ༨༤༽ཤར་སེམས་དེ་མི་སྒོམ་ཡེངས་པར། ། རྒྱུན་ལྡན་སྤྱོད་ལམ་ཀུན་ཏུ་འཁྱེར་བ་ལ། ། སྤྱོད་པའི་མིང་དུ་བཏགས་པ་དེ་ཀ་ལགས། །
དེ་དོན་མངོན་དུ་གྱུར་པའི་མཐར་ཐུག་ཚེ། ། འབྲས་བུ་སངས་རྒྱས་ཐོབ་ཅེས་དེ་ལ་ཟེར། ། ཧྲིལ་གྱིས་དྲིལ་ན་ད་ལྟའི་ཐ་མལ་སེམས། ། བཟང་ངན་འཕྲོ་གནས་འགྱུ་དྲན་ཅི་ཤར་བ། ། དེ་ཀའི་ངོ་བོར་རིག་པས་ངོས་འཛིན་ན། ། སྒོམ་གྱི་མཆོག་གྱུར་དེ་ཉིད་གཅིག་པུས་ཆོག ། ཨེ་མ་སྐྱེས་མཆོག་རྣལ་འབྱོར་པ། ། སེམས་ཀྱི་འགྱུ་རྟོག་སྣ་ཚོགས་ལ། ། རྗེས་འབྲང་བརྟག་དཔྱད་བྱས་ན་ཡང༌། ། བུང་བས་ནམ་མཁའི་མཐའ་འཚོལ་འདྲ། །
རང་སེམས་ཇི་ལྟར་ཤར་ཡང་རུང༌། ། ཤར་མཁན་དེ་ཀ་སྟོང་པ་ཉིད། ། སྟོང་པ་ཉིད་དེ་གདོད་མ་ནས། ། ལྷུན་གྱིས་གྲུབ་པའི་ཆོས་ཉིད་ལགས། ། རྣམ་རྟོག་ཇི་ཙམ་འཕྲོ་ཡང་ལེགས། ། འཕྲོ་མཁན་ངོ་བོ་རྩད་བཅད་ན། ། ཐམས་ཅད་ཆོས་སྐུའི་རོལ་རྩལ་ལས། ། མ་དག་བླང་དོར་བྱ་རྒྱུས་དབེན། ། སེམས་རིག་ ༨༥༽འཆར་སྣང་སྣ་ཚོགས་ཀྱང༌། ། ཐམས་ཅད་རིག་པའི་རྩལ་མདངས་ཉིད། །
དགག་བསྒྲུབ་རེ་དོགས་བྱེད་དོན་ཆུང༌། ། རང་ངོ་རིག་ན་དེ་ཀས་ཆོག ། བདེ་སྡུག་ཚོགས་དྲུག་ཆགས་སྡང་རྣམས། ། ཤར་ཡང་རིག་པས་ཟིན་ཐོག་གློད། ། མ་ཤར་ན་ཡང་གང་གར་བསྐྱུར། ། ཡེངས་པ་མེད་པ་གནད་ཀྱི་མཆོག། ། མནར་མེད་དམྱལ་བའི་སྡུག་བསྔལ་དང༌། ། དཔག་མེད་ཞིང་ཁམས་བདེ་སྐྱིད་ཀུན། ། རང་སེམས་སྣང་ཚུལ་ཁོ་ན་ལས། ། རྡུལ་ཙམ་མེད་པར་རྒྱལ་བས་གསུངས། །
སངས་རྒྱས་གོ་འཕང་མཐར་ཐུག་ལའང༌། ། རེ་དོགས་བྱས་ན་འཆིང་བའི་རྒྱུ། ། གང་བྱུང་བླ་མའི་ཐུགས་རྗེའི་ལས། ། བློ་གཏད་གཞན་དུ་བྱེད་དོན་ཆུང༌། ། ཨེ་མ་ད་དུང་རང་སེམས་ལ། ། ཡེངས་འཛིན་མེད་པར་གློད་པ་དང༌། ། འགྲོ་ཀུན་ཕ་མའི་རང་བཞིན་ལ། ། སྟོང་ཉིད་སྙིངརྗེའི་ཟུང་འཇུག་དང༌། ། དགེ་སྦྱོར་ཡེངས་མེད་སྐྱོང་བ་མཁྱེན། ། དེ་ལྟར་གདམས་པ་ལ་བརྟེན་ནས། །
༨༦༽ཉམས་རྟོགས་གོང་དུ་འཕེལ་བར་ཤོག ། ཅེས་པ་འདི་ཡང་བསྟན་འཛིན་མཐར་ཕྱིན་གྱི་ལྟ་སྒོམ་སྤྱོད་འབྲས་ཀྱི་གནད་འགག་གི་ཚིག་འགའ་ཞིག་དྲིས་བའི་ལན་དུ་སྦྱིན་པའོ།། ༈ ཨེ་མ་དད་ལྡན་རྣལ་འབྱོར་པ། ། བྱང་ཆུབ་ལམ་བཟང་བསྒྲུབ་འདོད་ན། ། ཐེག་པའི་མཐར་ཐུག་སྙིང་པོའི་དོན། ། དམ་ཆོས་རྫོགས་ཆེན་སྒོམ་པར་ཞུ། ། སྙིགས་དུས་ལོངས་མེད་མི་ཚེ་ཐུང༌། ། ཡུད་ཙམ་འདི་ལ་རྩེ་གཅིག་ཏུ། ། ཟབ་དོན་སྙིང་པོ་མི་ལེན་ན། ། ཐོས་ཐོས་ཤེས་བྱ་གྲངས་མང་ཀྱང༌། །
1$10002201$1000180དགོས་དུས་ཕན་པར་དཀའ་མོར་མཆིས། ། བརྒྱད་ཁྲི་བཞི་སྟོང་ཆོས་ཀྱི་སྒོ། ། མཐའ་དག་གཅིག་བསྡུས་གསལ་སྟོང་དོན། ། རིག་པ་བྱང་ཆུབ་སེམས་སངས་རྒྱས། ། མ་རྟོགས་ཚིག་ཚོགས་བརྒྱ་ཡོད་ཀྱང༌། ། འབྲས་བུའི་དམ་པ་གཞན་ན་མེད། ། བླ་མ་ཡིད་བཞིན་ནོར་བུ་རྙེད། ། གདམས་ངག་བདུད་རྩིའི་ཆར་རྒྱུན་ཐོབ། ། དལ་འབྱོར་སྙིང་པོ་ལེན་དུས་འདིར། ། འཇིག་རྟེན་སྒྱུ་མའི་འཁྲུལ་འཁོར་སྤོངས། །
ད་ལྟ་རང་དབང་ཡོད་ ༨༧༽དུས་འདིར། ། གཏན་གྱི་བདུན་མ་འཆུགས་པས་ན། ། རྙེད་དཀའི་དལ་འབྱོར་རིན་ཆེན་འདི། ། སྟོང་ཟད་འགྲོ་བ་ཨ་རེ་ཕངས། ། དེ་ཕྱིར་ཚེ་ལྷག་གང་ཐུབ་འདིར། ། སྒྲུབ་ལ་གཅིག་ཏུ་དྲིལ་བ་དང༌། ། སྒོམ་མེད་ཡེངས་འཛིན་བྲལ་བའི་དོན། ། རང་བབས་རང་རིག་སྐྱོང་བར་ཞུ། ། དེ་སྐད་ལྷག་བསམ་དགེ་བ་ཡིས། ། ཁྱེད་ལ་སྙིང་གཏམ་སྨྲས་པའི་དགེས། །
མར་འགྱུར་འགྲོ་བའི་ཁམས་ཐམས་ཅད། ། རྫོགས་པའི་སངས་རྒྱས་ཐོབ་གྱུར་ཅིག ། ཅེས་འཕྱོངས་རྒྱས་པ་རིག་འཛིན་དབང་དྲག་ལ་གདམས་པའོ།། ༈ གདོད་མ་ཉིད་ནས་རང་བཞིན་འོད་གསལ་བའི། ། བོན་ཉིད་ཀ་དག་ཆེན་པོར་ཕྱག་འཚལ་ནས། ། བོན་ཆོས་དབྱེར་མེད་གཞི་ལམ་འབྲས་བུའི་དོན། ། ལྟ་སྒོམ་སྤྱོད་འབྲས་ཚུལ་གྱིས་མདོ་ཙམ་བཤད། ། འཁོར་འདས་ཀུན་གྱི་སྔོན་རོལ་བྱང་ཆུབ་བའི། ། གདོད་མའི་མགོན་པོ་ཞེས་གྲགས་དག་པ་གཉིས། ། དབྱེར་མེད་བདེ་བཤེགས་སྙིང་པོ་ ༨༨༽འགྲོ་ཀུན་གྱི། །
རྒྱུད་ལ་ཡེ་ནས་གནས་ཀྱང་མ་རིག་པའི། ། ལྷན་ཅིག་སྐྱེས་དེས་བསྒྲིབས་ཏེ་མ་གཏོགས་པ། ། སེམས་ཅན་ཀུན་གྱི་མཚན་ཉིད་གཞིའི་གནས་ལུགས། ། དེ་དོན་དྲི་མེད་བལྟ་བྱ་བལྟ་བྱེད་དང༌། བྲལ་བ་བོན་ཉིད་ལྟ་བའི་མཐར་ཐུག་སྟེ། ། དེང་སང་མཁས་པར་རློམ་པའི་བླུན་པོ་འགའ། ། ལྟ་བ་ཆོས་སྐུ་ཡོད་མེད་མཐོ་དམན་རྩོད། ། མཐའ་བྲལ་དོན་ལ་ཚིག་གིས་རྩོད་པ་འཁྲུལ། ། རྩོད་གཞི་ཅན་གྱི་ལྟ་བས་རྣལ་འབྱོར་བསླུ། ། རང་བྱུང་རང་རིག་ལྟ་བ་མ་རྟོགས་པར། །
ཚིག་མཐའ་བཙལ་བས་ལྟ་བའི་གཏིང་མི་དཔོག ། དེ་ཕྱིར་མ་ནོར་བླ་མའི་གདམས་ངག་གཅེས། ། ལམ་གྱི་སྒོམ་ཚུལ་རྒྱ་ཆེར1$1000220་གྲངས་མང་ཡང༌། ། བོན་ཆོས་དབྱེར་མེད་རང་གི་གསལ་སྟོང་འདི། ། ཆེད་དུ་བཅོས་པས་སྒོམ་པ་མ་ཡིན་ཞིང༌། ། རྣམ་རྟོག་འཁྲུལ་བ་རང་གར་མ་ཤོར་བར། ། རང་ངོ་རིག་ཐོག་གློད་པ་རྫོགས་ཆེན་ལམ། ། དྲན་རིག་ཡེངས་ ༨༩༽མཻད་སྐྱོང་བ་ཕྱག་རྒྱ་ཆེ། ། གང་ཤར་རང་བབས་བསྐྱུར་བ་གཅོད་ཡུལ་མཆོག་ ། སྡུག་བསྔལ་སེམས་སུ་གྲོལ་བ་ཞི་བྱེད་བཞེད། །
གང་གིའང་མཐའ་ལ་མི་ཞེན་དབུ་མ་དངོས། ། སྟོང་ཉིད་རྙིང་རྗེ་ཟུང་འཇུག་བློ་སྦྱོང་དོན། ། ཐམས་ཅད་དགོངས་མཐུན་སྒོམ་མེད་ཡེངས་མེད་ཀྱི། ། གནད་འདི་བོན་ཆོས་དབྱེར་མེད་སྒོམ་གྱི་མཆོག ། བླ་མའི་གདམས་ངག་ཚུལ་བཞིན་ཉམས་བླང་ནས། ། སྒོམ་བྱུང་ཤེས་རབ་ནང་ནས་ཤར་བའི་ཚེ། ། ཐེག་དགུ་བརྒྱད་བཞི་ཁྲི་སྟོང་དགོངས་དོན་ཀུན། ། རང་རིག་ཐིག་ལེ་ཉག་ཅིག་གཅིག་པུར་འདུས། ། དུ་མ་རོ་གཅིག་རང་བྱུང་ཡེ་ཤེས་དོན། ། གསལ་བ་བསྐྱེད་རིམ་སྟོང་པ་རྫོགས་རིམ་དང༌། །
ཟུང་འཇུག་བོན་སྐུ་ཀུན་བཟང་རིག་པའི་གཤིས། ། དེ་ཉིད་མངོན་སུམ་རང་ངོ་མ་རིག་ན། ། ཐོས་ཐོས་ཤེས་ཤེས་བྱེད་ཡུས་ཆེ་ན་ཡང༌། ། ཚེ་གཅིག་བྱང་ཆུབ་ཐོབ་པའི་ཐབས་གཞན་མེད། ། དེས་ན་སྒོམ་པའི་གནད་འདི་ལྷག་པར་གཅེས། ། ༩༠༽སྤྱོད་པའི་རིམ་པ་སྣ་ཚོགས་བསམ་འདས་ཀྱང༌། ། མདོར་བསྡུས་རིག་པ་ཤེས་པ་གནད་དུ་ཆེ། ། ཐོས་བསམ་དུས་སུ་བུང་བ་ལྟ་བུ་དང༌། ། ཉམས་ལེན་དུས་སུ་རི་དྭགས་ལྟ་བུ་དང༌། ། རང་དོན་དུས་སུ་ལྐུགས་པ་ལྟ་བུ་དང༌། །
གཞན་དོན་དུས་སུ་གཉན་པ་ལྟ་བུ་གཅེས། ། ཧྲིལ་གྱི་དྲིལ་ན་བསྟན་པའི་སྒོར་ཞུགས་ནས། ། 1$1000180མཐར་ཐུག་བྱང་ཆུབ་སྙིང་པོ་ཐུག་གི་བར། ། བདག་པས་གཞན་གཅེས་ཁོ་ན་ལྷུར་ལེན་ཅིང༌། ། འཇིག་རྟེན་ཁེ་གྲགས་དོན་གཉེར་མ་ཡིན་པར། ། བླ་མེད་རྫོགས་བྱང་རྩེ་གཅིག་བསྒྲུབ་ནུས་པའི། ། སྤྱོད་པ་དེ་ལ་བགེགས་དང་གོལ་ས་བྲལ། ། སྙན་གྲགས་ལོངས་སྤྱོད་ཚཻ་འདི་དོན་གཉེར་བ། ། དེ་ལ་སངས་རྒྱས་ཐོབ་པའི་སྐལ་བས་དབེན། ། སྙིང་རྗེ་གཞན་ཕན་གོ་ཆ་རབ་བགོས་ནས། །
ཁ་ཞེ་མེད་པར་ཉམས་ལེན་རྩེ་གཅིག་འབད། ། སྐྱིད་སྡུག་ལེགས་ཉེས་བཟང་ངན་ཅི་བྱུང་ཀྱང༌། ། གང་བྱུང་ལམ་ཁྱེར་དགེ་སྦྱོར་གནད་ཐོག་དྲིལ། ། ཅིར་སྣང་ལམ་ཁྱེར་གནད་དང་ ༩༡༽མི་ལྡན་པའི། ། སྒོམ་ཆེན་སྒོམ་གྱི་མུ་གེ་ཕོག་ཉེན་ཡོད། ། བླང་དོར་ལས་འདས་སྤྱོད་པའི་རྒྱལ་པོ་སྟེ། ། སྤྱོད་པའི་གནད་མེད་དོན་གྱི་སྙིང་པོ་ཅི། ། དེ་ཕྱིར་ལམ་ཁྱེར་གནད་འདི་ཤིན་ཏུ་གཅེས། ། མཐར་ཐུག་འབྲས་བུའི་དབྱེ་བ་གྲངས་མང་ཡང༌། ། བོན་ཉིད་ཆོས་སྐུའི་རང་ངོ་མ་རིག་ན། །
ཐོབ་དུ་རེ་བའི་འབྲས་བུ་ཡིད་སྨོན་ལུས། ། ཐོབ་དང་མ་ཐོབ་མིང་གི་ཐ་སྙད་ཙམ། ། ཐ་སྙད་མིང་ལ་ཞེན་པ་འཁྲུལ་བའི་བློ། ། བོན་ཆོས་དབྱེར་མེད་སྐུ་གསུམ་འདུས་མ་བྱས། ། སྐུ་གསུམ་རང་ངོ་རང་རིག་སྟོང་གསལ་ཉིད། ། སྟོང་གསལ་འཛིན་མེད་མངོན་དུ་གྱུར་བའི་ཚེ། ། སྐུ་གསུམ་ཞིང་ཁམས་རང་ལ་ལྷུན་གྱིས་གྲུབ། ། རང་བྱུང་རང་རིག་མཐའ་བྲལ་ཀ་དག་དོན། ། འདི་ལས་གཞན་པའི་སངས་རྒྱས་གང་དུ་འཚོལ། ། བཙལ་བས་རྙེད་ན་ཀུན་རྫོབ་འདུས་བྱས་ཉིད། །
ཀུན་རྫོབ་འདུས་བྱས་འཇིག་ཅིང་འགྱུར་ ༩༢༽བའི་ཆོས། ། མི་འཇིག་འགྱུར་མེད་བཙན་ས་མ་ཟིན་ན། ། ཀུན་རྫོབ་ཆོས་ཀྱི་དོན་དམ་རྟོགས་མི་འགྱུར། ། དོམ་དམ་མི་བཤིག་སྤྲོས་བྲལ་མངོན་གྱུར་ཚེ། ། འབྲས་བུའི་མཆོག་གྱུར་བོན་ཉིད་ཀ་དག་དོན། ། དོན་དེ་གཞན་ལས་མི་འབྱུང་རང་འབྱུང་ཉིད། ། རང་རིག་གསལ་སྟོང་ཟུང་འཇུག་རྟོགས་པ་ན། ། ས་ལམ་དྲོད་རྟགས་ཡེ་རྫོགས་ལྷུན་གྱིས་གྲུབ། ། སྐུ་གསུམ་དབྱེར་མེད་རང་ཆས་ཚང་བའི་ཚེ། ། མཆོག་དངོས་གྲུབ་ན་ཐུན་མོངས་དངོས་དངོས་གྲུབ་ཀུན། །
མི་འདོད་རང་བཞིན་ཐོགས་མེད་ཆར་ལྟར་འབབ། ། རང་དོན་སྤྲོས་མེད་ཟད་སར་འཁྱོལ་བའི་ཚེ། ། གཞན་དོན་ཕྱོགས་མེད་ཡང་དག་བདེ་བླག་འགྲུབ། ། དེ་ཕྱིར་རེ་དོགས་བྲལ་བའི་འབྲས་བུ་ལ། ། རང་གཞན་གཏན་དོན་འགྲུབ་པར་འབད་པར་འཚལ། ། དེ་ལྟར་བོན་ཆོས་དབྱེར་མེད་གདམས་པའི་དོན། ། རང་ཉིད་ཇི་ལྟར་གོ་ཚུལ་ཅུང་ཟད་ཙམ། ། ཡི་གེར་བཀོད་འདིས་ཁམས་གསུམ་འགྲོ་ཀུན་ཀྱང༌། ། བོན་ཆོས་གཉིས་ ༩༣༽མེད་ཆོས་སྐུར་གྲོལ་བར་ཤོག ། ཅེས་བོན་ཆོས་གཉིས་ཀྱི་གཞི་ལམ་འབྲས་བུའི་ཚུལ་མདོར་བསྡུས་པ་འདི་ནི་རིག་པ་འཛིན་པའི་བླ་མ་དམ་པ་བསོད་ནམས་ཀྱི་བསྐུལ་བར་མཛད་པའི་ངོར་བཀོད་པ་དགེ་ལེགས་འཕེལ།།
༈ ཨེ་མ། སྔོན་བསགས་ཚོགས་གཉིས་འབྲས་བུ་ལེགས་སྨིན་པས། ། རྣམ་དཔྱོད་དཔལ་འབྱོར་དགེ་ལེགས་ལང་ཚོ་ཅན། ། ལུགས་གཉིས་བློ་གྲོས་སྐལ་བ་མཆོག་ལྡན་པའི། ། སྐྱེས་བུ་ཁྱེད་ཀྱི་སྙན་དུ་འདི་སྐད་གསོལ། ། ད་དུས་ངན་པ་རྩོད་ལྡན་མཐར་ཐུག་ཅིང༌། ། སངས་རྒྱས་བསྟན་པ་དགོང་ཁའི་ཉི་བཞིན་འགྱུར། ། བླ་མ་ཕལ་ཆེར་ཆོས་་བརྒྱད་རྟ་བང་འགྲན། ། ཆོས་པའི་གཟུགས་རྣམས་ཆགས་སྡང་མེ་རླུང་འཚུབས། ། སྐྱེ་འགྲོ་མཐའ་དག་བདེ་བའི་གོ་སྐབས་བྲལ། །
ནད་མཚོན་མུ་གེ་རྐྱེན་ངན་ཆར་་ལྟར་འབབ། ། གང་ལ་བལྟས་ཀྱང་སྐྱོ་ཤས་འཕེལ་བའི་རྒྱུ། ། ཅི་ལ་བསམ་ཀྱང་དམ་པའི་ལྷ་ཆོས་ལས། ། འདི་ཕྱིར་ཕན་པ་གཅིག་ཀྱང་མི་གདའ་བའི། ། ཚུལ་འདིར་གཟིགས་ནས་དགེ་ལ་འབད་པར་ཞུ། ཀྱེ་མ། དལ་འབྱོར་མི་ལུས་ཡང་ཡང་ཐོབ་པར་དཀའ། ། ཐོབ་པ་འདི་ཡང་ནམ་འཆིའི་ངེས་པ་མེད། ། ཤི་བར་མ་ཟད་ངན་སོང་འཁོར་བར་འཁྱམས། ། གང་དུ་སྐྱེས་ཀྱང་བདེ་བའི་གོ་སྐབས་མེད། །
དེ་ཕྱིར་ད་ལྟ་རང་དབང་ཡོད་དུས་འདིར། ། གང་ནུས་དགེ་ལ་འབད་ན་དོན་ཆེན་འགྲུབ། ཀྱེ་མ། ནོར་རྫས་རྣམ་ཐོས་བུ་ལྟར་ཡོད་གྱུར་ཀྱང༌། ། མཆོད་སྦྱིན་མི་ནུས་སྦྲང་མའི་སྦྲང་རྩི་འདྲ། ། བར་དོའི་འཕྲང་ལ་ལག་སྟོང་འགྲོ་བའི་ཚུལ། ། བསམ་ནས་ཚོགས་གཉིས་བསགས་ན་སྙིང་པོ་ལེན། ། འཁོར་ལོ་བསྒྱུར་འདྲའི་མངའ་ཐང་ཡོད་ཚེ་ཡང༌། ། རང་ཚོད་ཆོག་ཤེས་ངོམ་པ་མི་འབྱུང་ཞིང༌། ། གཤིན་རྗེའི་ཁྲིམས་རར་དབང་མེད་འགྲོ་ཙ་ན། །
སྡིག་པ་བསགས་པའི་མི་རྣམས་འགྱོད་ཀྱང་ཕྱིས། ཀྱེ་མ། འཇིག་རྟེན་འདི་ཡི་སྣང་བ་རྨི་ལམ་ཙམ། ། དགྲ་འདུལ་གཉེན་སྐྱོང་མ་ཟིན་ ༩༥༽མ་ཆོག་པའི། ། སྡུག་བསྔལ་ངང་ལ་རྟག་འཛིན་ཞེན་བྱས་ཀྱང༌། ། སྙིང་པོ་མེད་ཕྱིར་དོན་མེད་མི་ཚེ་ཟད། ། རང་དབང་ཡོད་རིང་དགེ་ལ་མི་བརྩོན་པར། ། མཆི་མ་ཕྲུམ་མེ་ཁ་ཆེམས་འཇོག་པའི་ཚེ། ། ཉན་མཁན་དཀོན་ཞིང་ཕན་པ་ཤིན་ཏུ་དཀའ། ། དེ་བས་རང་དོན་རང་མགོ་བསྒྲིམ་པར་ཞུ།
ཀྱེ་མ། དོན་གྱི་སྙིང་པོ་ཧྲིལ་གྱི་དྲིལ་བ་ནི། ། ཟང་ཟིང་ཅི་ཡོད་དགེ་ལ་འབུང་བ་དང༌། ། ནང་ནུབ་སྐྱབས་འགྲོ་དགེ་ལ་འབད་པ་དང༌། ། ཅི་ནུས་སྡིག་པའི་ལས་ལ་འཛེམ་པ་སྟེ། ། ཁྱིམ་པའི་ཆོས་ཀྱི་ཉམས་ལེན་མཐར་ཐུག་ཡིན། ། གཞན་ལ་ཁ་མང་ཕུང་དཀྲུག་མི་བྱེད་ཅིང༌། ། རང་གིས་མི་འགྲུབ་བློ་མང་མི་བྱ་བར། ། ཀུན་དང་མཐུན་ཞིང་སེམས་བཟང་བློ་དྲང་བ། ། འཇིག་རྟེན་ཆོས་ལུགས་བཟང་པོའི་མཚན་ཉིད་ཡིན། །
དཔོན་ལ་ཉི་མགོའི་ཉི་འོད་མི་བྱེད་ཅིང༌། ། གཡོག་ ༩༦༽ལ་གཞུང་ངན་གསར་འགྲོགས་མི་བྱ་དང༌། ། རང་ཉིད་ང་རྒྱལ་ཕྲག་དོག་སྤོང་བ་ནི། ། ཡ་རབས་སྤྱོད་པ་ཀུན་ཀྱི་གཙོ་བོ་ཡིན། ། ཕྱོགས་མེད་ཆོས་ལ་དག་སྣང་་སྦྱོང་བ་དང༌། ། ཉེ་རིང་ཀུན་ལ་ཕན་སེམས་ཆེ་བ་དང༌། ། ངན་སྤྱོད་གཡོ་ཁྲམ་ཟོལ་ཟོག་སྤོང་བ་ནི། ། སྐྱ་སེར་ཀུན་གྱི་འདུན་མའི་ཡང་རྩེ་ཡིན། ཀྱེ་མ། དུས་རྣམས་ཀུན་ཀྱི་ཉམས་ལེན་སྙིང་པོ་ནི། །
རང་གི་སྤྱི་བོར་པདྨ་ཉི་ཟླ་སྟེང༌། ། བླ་མ་ཀུན་འདུས་ཐུགས་རྗེ་ཆེན་པོ་བསྒོམ། ། དེ་ཡི་ཐུགས་ཀར་ཟླ་སྟེང་ཧྲཱི་དཀར་གྱི། ། མཐའ་སྐོར་ཡིག་དྲུག་སྔགས་ཀྱི་བསྐོར་བར་དམིགས། ། སྔགས་ལས་འོད་འཕྲོས་རང་གཞན་འགྲོ་ལ་ཁྱབ། ། འགྲོ་ཀུན་སྡིག་སྒྲིབ་སྡུག་བསྔལ་ཀུན་བྲལ་བསམ། ། རྟག་ཏུ་ཡི་གེ་དྲུག་པ་ཅི་ནུས་བཟླ། ། འདི་ནི་ལྷ་དང་བླ་མ་དབྱེར་མེད་ཀྱི། ། བསྒོམ་བཟླས་ཟབ་པའི་སྙིང་པོ་མཐར་ཐུག་ཡིན། ། གལ་ཏེ་འཆི་བའི་དུས་ལ་བབས་པ་ན། །
རང་སེམས་རྩེ་ ༩༨༽གཅིག་ལྷ་དེའི་ཐུགས་ཀར་གཏད། ། ལྷ་ཉིད་དག་པའི་ཞིང་དུ་གཤེགས་པར་བསམ། ། སྡིག་ཅན་བཙན་ཐབས་སངས་རྒྱས་འཕོ་བའི་ཐབས། ། འདི་ཀས་ཆོག་གི་རྩེ་གཅིག་འབད་པ་གཅེས། ཀྱེ་མ། དེ་ལྟར་ཆོས་དང་འཇིག་རྟེན་བྱ་བྱེད་ཀྱི། ། འདུན་མའི་སྙིང་པོར་འདི་དག་འབད་གྱུར་ན། ། ཆོས་མེད་སེར་གཟུགས་དཀོར་ཟན་བྱེད་པ་བས། ། ཁྱིམ་པ་བྱང་སེམས་ཁོ་ན་འདུན་མ་བརྟན། ཀྱེ་མ།
སྙིང་གཏམ་གདམས་ངག་ཕན་པའི་གྲོས་འདེབས་འདི། ། དད་ལྡན་ཁྱེད་ལ་བརྩེ་བས་གདམས་པས་དགེས། ། འགྲོ་བ་ཀུན་ཀྱང་ཐར་བའི་ལམ་བཟང་ལ། ། མྱུར་དུ་འཁོད་པའི་སྨོན་ལམ་འགྲུབ་གྱུར་ཅིག ། ཅེས་པ་འདི་ནི་དལ་འབྱོར་ལྡན་པའི་སྦྱིན་བདག་ཨོ་རྒྱན་གཏན་འཕེལ་ལ་གདམས་པའོ།། ༈ ཁམས་གསུམ་འདི་ན་འགྲན་གྱི་ཟླ་བྲལ་བ། ། རྒྱལ་མཆོག་པདྨ་ཐོད་ཕྲེང་ཞབས་བཏུད་དེ། ། སྐལ་ལྡན་དམ་ཆོས་སྙིང་ནས་མཛད་རྣམས་ལ། ། སྙིང་གཏམ་གདམས་ངག་ཅུང་ཟད་གསོལ་གྱི་དགོངས། ། དེང་སང་སྙིགས་མ་ལྔ་བདོའི་ཐ་མ་འདིར། །
ཚེ་ལ་ལོང་མེད་དེ་ཡང་སྡིག་ལ་སྐྱེལ། ། མཚན་ལྡན་བླ་མ་སྣོད་ལྡན་སློབ་མའང་དཀོན། ། བདུད་རིགས་ཟོག་པོས་འགྲོ་བའི་ཁ་ལོ་བསྐྱོད། ། གང་ལ་བསམ་ཀྱང་མི་མེད་རི་ཁྲོད་དུ། ། འཆི་བ་སྙིང་དྲན་དམ་ཆོས་རྩེ་གཅིག་ལས། ། སྙིང་པོར་གྱུར་བ་ཅི་ཡང་འདུག་གམ་སོམས། ། མངའ་ཐང་ལོངས་སྤྱོད་ལྡན་ཀྱང་ལག་སྟོང་འཆི། ། ཤེས་ཡོན་ང་རྒྱལ་ཆེ་ཡང་ཤི་ཁར་འགྱོད། ། ངས་བྱས་སྡུག་ཡུས་མང་ཀྱང་དགོས་དུས་བསླུ། ། གང་ལ་བལྟས་ཀྱང་སྐྱོ་བར་མི་གདའ་འམ། །
དེས་ན་རང་རྒྱུད་རང་གིས་ལེགས་བཏུལ་ནས། ། བླ་མ་སངས་རྒྱས་མཐོང་བའི་མོས་གུས་དང༌། ། གདམས་ངག་ནོར་བུར་ཤེས་པའི་དང་བ་དང༌། ། ཅིས་ཀྱང་དགོས་མེད་ཤེས་པའི་ཞེན་ལོག་རྣམས། ། ཁ་དང་ཞེ་རུ་མཐུན་པར་མཛད་པར་ཞུ། ། ཐམས་ཅད་གོང་དུ་འཁུར་ ༩༩༽བའི་དག་སྣང་དང༌། ། ངོས་ལྐོག་སྤུ་ཙམ་བྲལ་བའི་དམ་ཚིག་སྡོམ། ། ཅི་བྱེད་ཆོས་དང་མཐུན་པའི་སྤྱོད་ལམ་སོགས། ། རང་སེམས་འགྱོད་པ་མེད་པའི་དཔང་གཙུག་འཚལ། ། དཀའ་སྤྱད་ཆོས་ལ་ནུས་པའི་སྙིང་རུས་དང༌། །
མཚན་ལྡན་བླ་མ་མཉེས་པའི་སྒྲུབ་པ་དང༌། ། སྒོམ་ཡུན་གཤིས་དང་མཉམ་པའི་དམ་བཅའ་རྣམས། ། རྟག་ཏུ་འགྱུར་ལྡོག་མེད་པར་མཛད་པར་འཚལ། ། རྒྱུ་འབྲས་ཕྲ་ཞིང་ཕྲ་བའི་བླང་དོར་དང༌། ། གང་བྱུང་ཐུགས་རྗེར་ཤེས་པའི་དད་པ་དང༌། ། གཅིག་ཤེས་ཀུན་གྲོལ་རྟོགས་པའི་ཐག་ཆོད་བཅས། ། ཆོན་ཀུན་ཉམས་ལེན་སྙིང་པོར་དྲིལ་བར་ཞུ། ། དེ་ལྟར་ལྷག་བསམ་དག་པའི་སྙིང་གཏམ་འདིས། ། རང་གཞན་དམ་པའི་ཆོས་ལ་འཁོད་གྱུར་ཅིག ། ཅེས་པ་འདི་ནི་གྲུབ་ཐོབ་ཆེན་པོ་ཀུན་རྣམ་པའི་གྲྭ་པ་རྣམས་ལ་གདམས་པ་ །།
༈ ཨེ་མ་གསོན་དང་སྐལ་མཆོག་རྣལ་འབྱོར་པ། ། དལ་འབྱོར་སྙིང་པོ་ལེན་དུས་ད་རེས་ ༡༠༠༽ཙམ། ། འདི་ལ་དོན་མེད་སྟོང་ཟད་མ་བཏང་བར། ། གཏན་འདུན་བྱང་ཆུབ་རྩེ་གཅིག་བསྒྲུབ་རེ་རན། ། ཐོས་པ་ཆེ་ཡང་འཆི་ཁར་ཕན་ངེས་དཀའ། ཐོབ་ཐོབ་མང་ཡང་རྒྱུད་ལ་ཁེལ་བ་དཀོན། ། དེ་བས་དྲིན་ཆེན་བླ་མའི་ཞལ་གྱི་བཅུད། ། རྩེ་གཅིག་ཉམས་སུ་བླངས་ཏེ་མཐར་ཕྱིན་ཞུ། ། ཆོས་ཀྱི་རྣམ་གྲངས་མང་ཡང་སྙིང་པོའི་བཅུད། ། ཕྱག་རྫོགས་གནད་དོན་གཅིག་དྲིལ་གནས་ལུགས་དོན། །
སྒོམ་མེད་ཡེངས་བྲལ་མ་བཅོས་གཉུག་མའི་གཤིས། ། རྒྱུན་ཆད་མེད་པར་ཉམས་ལེན་བརྩོན་པར་འཚལ། ། ཞེ་གཏིང་འགྱུར་མེད་དད་པས་བླ་མ་བསྟེན། ། ཅིས་ཀྱང་འགྱུར་མེད་ཞེན་ལོག་རྒྱུད་ལ་དྲན། ། འགྲོ་ཀུན་ཕ་མར་ཤེས་པའི་སྙིང་རྗེ་སྦྱོངས། ། ཆོས་དོན་རྒྱུད་ལ་ལེགས་པར་འབྱོར་བར་ཞུ། ། དེ་ལྟར་གདམས་པའི་མཁའ་མཉམ་འགྲོ་དྲུག་ཀྱང༌། ། འདི་བཞིན་སྤྱོད་པས་རྣམ་མཁྱེན་མངོན་ ༡༠༡༽གྱུར་ཤོག ། ཅེས་པ་ནི་སྟོན་སྒོམ་ཀརྨ་ཆོས་འཁོར་གྱི་བཞེད་པ་ལྟར་བཀོད་པའོ།། ཨེ་མ་ཀྱཻ་ལགས།
ཕུན་སུམ་ཚོགས་པའི་དལ་འབྱོར་ལེགས་ཐོབ་ཐེག་ཆེན་ཟབ་མོའི་ཆོས་དང་མཇལ། ། རིམ་གཉིས་སྙིང་པོའི་དོན་གྱི་བཅུད་ལ་རང་དབང་འབྱོར་བའི་དུས་གཅིག་འདིར། ། རྣམ་པ་སྣ་ཚོགས་སྒྱུ་མའི་འཁྲུལ་འཁོར་ཤིང་རྟའི་འཕང་ལོ་བསྐྱོད་མིན་པར། ། ངེས་དོན་སྙིང་པོ་ནང་དུ་ཡང་དག་འཇོག་ལ་བཙོན་པར་མཛོད་དང་ཀོ། ། རྒྱལ་བ་གཉིས་མེད་གསུང་བ་དེ་ཡིས་འདུས་བྱས་གང་བསྟན་དང༌། ། དུས་གསུམ་སྒྲིབ་མེད་གཟིགས་པ་མངའ་བའི་སངས་རྒྱས་པདྨ་རྒྱལ་པོས་ཀྱང༌། ། སྙིགས་མ་ལྔ་བརྒྱ་མཐའ་མའི་རྣམ་འགྱུར་ལུང་དུ་སྩལ་གང་མངོན་སུམ་དུ། གྱུར་བའི་ཚུལ་འདི་ཀྱེ་མ་ཀྱི་ཧུད་སྙིང་ནས་སྐྱི་གཡའ་གཟིགས་སམ་ཀྱཻ། ། རིན་ཆེན་བསྟན་པ་གཟུགས་བརྙན་ལ་སྤྱོད་བསྟན་འཛིན་རྣམས་ཀྱང་ལུས་ ༡༠༢༽མོད་ཀྱི། ། ནུས་པས་རབ་གཟི་ཆགས་སྡང་རྨོངས་པའི་རྦ་ལ་གཡེང་ཞིང་སྐྱོ་ངོགས་ལ། །
རབ་སྤྱོད་ད་དུང་བསྟན་རློམ་བདག་ལྟའི་རི་བོར་བསྒྱིངས་ཤིང་ངོ་མཐོན་སྨྲ། ། འདི་མཐོང་ད་ནི་སྡེ་དགོན་གྲྭ་འཁོར་སྦྱིན་བདག་ངོ་ལྟ་སུ་ཞིག་སྤྲོ། ། དམན་པའི་ས་བཟུང་གྱི་ན་ལྷགས་སྐྱོབ་ཙམ་ལ་རྟེན་བྱས་ཁ་འོག་ལུས། ། བཅུད་ཀྱང་ད་དུང་མཐོང་དོགས་བསམ་སྦྱོར་ནག་པོའི་རྩོལ་བ་ལ་ཞུགས་མང༌། ། ལྷག་བསམ་ཟླ་བ་ལོག་ལྟའི་རཱ་ཧུ་ལ་གདོང་མཇུག་ལས་དབང་མེད་བཅོམ། ། དེ་ལས་ཉམས་ཆུང་དབེན་པའི་མལ་དུ་གནས་ཀྱང་ད་དུང་ཅི་ཞིག་མགུ། ། ངེས་འབྱུང་སྙིང་ནས་མ་ལྡན་ལྟོ་གོས་བདེ་ཐབས་གྲོགས་སྟོབས་ལ་སོགས་ཀྱིས། ། ཉེ་བར་འཁོར་ཞིང་འདུས་པའི་སློབ་མའི་ཚོགས་བཅས་དེ་དང་དེ་དག་ཀྱང༌། ། ཐོས་བསམ་དོན་ཐོག་མི་འབེབས་དམ་སྡོམ་མོས་གུས་ཀ་ལིང་ནགས་གླང་བཞིན། ། ཚུལ་འདིས་ད་ནི་ ༡༠༣༽མི་རྒན་སྐྱུགས་ལོག་གཏིང་ནས་སྐྱེས་སོ་མཆི་མ་དཀུ། །
ངེས་ལེགས་ལམ་ལ་གཞན་བཙུད་དོན་བྲལ་རང་ཉིད་ཨ་ཐང་ཆད་པར་བས། ། གཞན་དོན་ཡིན་རྒྱུའི་གཡེང་བ་དུ་མས1$1000220་མི་ཚད་ཕལ་ཆེར་གསོག་གསོབ་ཟད། ། ཕྱི་དང་ནང་གསང་གང་ལའང་འཕྲེང་དང་ཆགས་པའི་བློ་ཡི་གྲུ་གུ་བརྡོག ། ད་ནི་ལྔ་པའི་གནས་ལའང་འཚེར་བའི་འདུ་ཤེས་ཆུང་གྱུར་དགོངས་ལགས་སམ། ། འོན་ཀྱང་སྙིང་གཏམ་བསླབ་བྱ་གྱིས་ཞེས་གང་བསྒོ་བ། ། མཐའ་དག་བརྗོད་པའི་སྤོབས་བྲལ་སྙིང་པོའི་དོན་ཀྱང་དབེན། ། དེ་ལྟ་ནའང་རང་སེམས་དཀར་པོའི་ཀུ་མུཏྟ། ། གང་གི་མགུལ་བའི་རྒྱན་དུ་དགྱེས་སེམས་བཞེད་འགྱུར་འབུལ། ། རྟག་ཏུ་རང་བཞིན་བཟང་པོའི་གདེངས་འཆའ་ཞིང༌། ། ཟོལ་ཟོག་གཡོ་རྒྱུ་རྣམས་སྤངས་དགེ་འབད་ཀྱི། །
ཐུན་མོངས་རྣམ་ཐར་བཟང་པོ་མཐའ་དག་ལ། ། ཁྱེད་ཀྱི་རང་དང་གཞན་ཡང་དཀྲི་བར་མཛོད། ། ༡༠༤༽ཟང་ཟིང་ནོར་ཕྱིར་འཇིག་རྟེན་བཤེས་ཀྱི་ཕྱིར། ། གྲུབ་མཐའི་ཞེན་ཕྱིར་དགོན་གནས་འཁོར་གྱི་ཕྱིར། ། རང་གི་ལུས་སྲོག་ཕྱིར་ཡང་འཁྲུག་ལོང་རྩོད། ། སྡིག་སྤོང་ཀུན་མཐུན་སྤྱོད་ཀྱི་འཚོ་བར་མཛོད། རིགས་དང་རུས་དང་ཐོས་བསམ་རྣམ་དཔྱོད་སྒོམ། ནོར་རྫས་ཡུལ་འཁོར་ཡོན་ཏན་ཇི་རྙེད་པ། འཁོར་འདས་གཉིས་ཀྱིས་བསྡུས་པའི་རང་ཆེའི་བློ། ནམ་ཡང་ཞེས་ནས་སྤོང་ལ་འབད་པར་མཛོད། །
རང་དང་གཞན་ཕྱོགས་གཉིས་འཛིན་ཞེན་སེམས་ཀྱི། ། ནང་མདངས་ཕྱི་རོལ་གསལ་བའི་ལུས་ངག་ཡིད། ། ཉམས་འགྱུར་ཕྲ་རགས་དུ་མའི་འཕྲལ་ཡུན་གྱི། ། འདུན་མ་ཆུ་བོར་གཤེགས་འགྱུར་མཁྱེན་པར་མཛོད། ། རང་སེམས་བཟང་རློམ་ཉེ་རིང་འཁོར་འདབས་སོགས། ། སྣ་ཚོགས་རྣམ་འགྱུར་དུ་མས་བསྐྱངས་ན་ཡང༌། ། མགུ་མེད་ལོག་ལྟ་སྒྲོ་སྐུར་སླར་འཕེལ་བར། ། གཟིགས་བཞིན་སྤྲོས་པའི་འཁོར་ལོ་གཞོམ་པར་མཛོད། ། ནམ་དུའང་འཆི་བ་སྙིང་ ༡༠༥༽བསམ་བློ་ན་ཆོས་ལ་དྲིལ། ། ཅི་བྱས་སྙིང་པོས་དབེན་གཟིགས་ཟབ་མོའི་གདམས་ངག་བསྒོམ། །
ཉོན་མོངས་ངན་གོམ་ཤུགས་ཆེ་རང་སེམས་རང་གིས་འཐུལ། ། གྲུབ་ཐོབ་རྒྱུད་པའི་རྣམ་ཐར་རྗེས་སུ་བསྙེགས་ངེས་མཛོད། ། སུ་འགྲོགས་ཆགས་སྡང་འཕེལ་ལས་ལེགས་པའི་ཡོན་ཏན་དཀའ། ། རྣམ་མང་བློ་སྣ་དྲག་པོས་དོན་གྱི་ཐོག་འཁེལ་དཀོན། ། ཡིན་ཡིན་མཛེས་འཐད་འདྲ་མང་རང་བློ་བདུད་ཀྱིས་ཁྱེར། ། འཆི་ཁར་འགྱོད་མེད་གྲབས་བཤོམ་ད་ལྟ་བསྒྲུབ་པར་མཛོད། ། ངེས་པར་ཕན་ངེས་བསླུ་བ་མེད་ངེས་གཏན་གྱི་འདུན་མ་འགྲུབ་ངེས་དམ་ཆོས་གཅིག་པུ་ཉིད། ། མ་འབད་མི་ཚེ་གློག་ཙམ་འར་འུར་བུས་པའི་རྩེ་མོ་འདྲ་ལ་རང་གཞན་ཀུན་མགོ་འཁོར། ། ཐུབ་བསྟན་ཉི་མ་ནུབ་རིར་ཕྱོགས་ཞིང་སྙིགས་མའི་རང་ཚུལ་ཡོངས་རྫོགས་མྱོང་འདིར་ལ་གོར་དུ། ། ཡང་དག་བྱང་ཆུབ་བསྒྲུབ1$1000180་ལས་ཅི་བྱས་ ༡༠༦༽རྨི་ལམ་རྒྱལ་སྲིད་ཡིན་པར་མཁྱེན་གཟིགས་མཛོད། །
རང་སེམས་རང་དཔང་རང་གིས་བཟུང་ནས་ཀྱང༌། ། སྒོ་གསུམ་ལས་སྤྱོད་དམ་ཆོས་གཞུང་མཐུན་པ། ། ཡེ་ཤེས་སྤྱན་ལྡན་གཟིགས་པ་མི་གྲོལ་བར། ། མཛོད་དང་སུ་མ་མགུ་ཡང་འགྱོད་པ་བྲལ། ། བདག་ཉིད་མི་ཡི་ཁྱུ་ལས་རབ་འཐོན་ཏེ། ། བས་མཐར་འཆི་བ་བསྒུགས་ཤིང་མཆིས་བཞིན་དུ། ། མང་པོར་སྨྲས་ཀྱང་ཕན་མེད་ངལ་བའི་རྒྱུ། ། དེ་ཕྱིར་འདི་ཙམ་དགོངས་པར་ཉེར་བསྟིམ་གསོལ། ། སླད་མར་དངོས་སུ་མཇལ་སྨོན་གཞན་དུ་ན། ། འདུས་བྱས་རང་འཚངས་བསྟན་ནའང་དམ་ཚིག་གཞུང༌། །
ལེགས་པར་བསྲང་ན་སྐྱེ་དང་སྐྱེ་བར་ཡང༌། ། འབྲལ་མེད་ཐེག་ཆེན་ཆོས་ལ་ལྷན་སྤྱོད་སྨོན། ། ཅེས་པ་འདི་རྒྱལ་སྲས་ཀརྨ་ལས་གྲུབ་ཀྱིས་སྙིང་གཏམ་བསླབ་བྱ་དགོས་གསུངས་བ་ལ་གདམས་པའོ།། ༈ ཆོས་དབྱིངས་ནམ་མཁའ་ཡངས་པ་ཀློང་ཆེན་གྱི་རབ་འབྱམས། ཐུགས་རྗེའི་ཉི་གཞོན་འབུམ་ཕྲག་བྱིན་རླབས་ཀྱི་གཟི་འབར། ། སྨོན་ལམ་ལས་འཕྲོའི་སྣང་བརྙན་གདུལ་བྱ་ཡི་ཞིང་དུ། ། རྨད་བྱུང་རྫོགས་ཆེན་འོད་བརྒྱས་མ་རིག་གི་མུན་བསལ། ། ངོ་མཚར་གར་བསྒྱུར་གྱི་ལྟད་མོ་ནམ་མཁའ་ཡི་འཇིགས་མེད། ། སྣ་ཚོགས་རང་གྲོལ་གྱི་ཟླ་དཀར་ཐུགས་ཡིད་ཀྱི་དབྱིངས་སུ། ། ཆུ་ལ་ཆུ་བཞག་དང་མཚུངས་བདེ་ཆེན་དུ་རོ་གཅིག །
འདི་བཟུང་སྐྱེས་རབས་འཕྲེང་བའི་ཞིང་ཁམས་ཀྱི་རྒྱན་དུ། ། རྡོ་རྗེ་གླུ་དབྱངས་ཀྱི་དགའ་སྟོན་རྒྱུན་ཆགས་སུ་སྒྲོག་ཅིང༌། ། ཉམས་ཐག་མ་རྒན་གྱི་ཚོགས་རྣམས་ཕན་བདེ་ལ་འགོད་པའི། ། རླབས་ཆེན་ཕྲིན་ལས་ཀྱི་སྒྱུ་འཕྲུལ་ཐབས་གཅིག་ཏུ་བྱའོ། ། གུ་ཡངས་ཁྱབ་གདལ་གྱི་བྲོ་གར་ལྷུག་རྩོལ་དུ་མཛོད་ཅིག ། ཅེས་འཁྲུལ་ཞིག་ཆེན་པོ་ནམ་མཁའ་འཇིགས་ ༡༠༨༽ མེད་ཀྱི་དྲུང་དུ་ཕུལ་བའོ།། སྲིད་གསུམ་འདི་ན་འགྲན་གྱི་ཟླ་བྲལ་བ། ། རྒྱལ་བའི་དབང་པོ་པདྨ་འབྱུང་གནས་ཞེས། ། བྱིན་རླབས་ཐུགས་རྗེ་འོད་འབར་ལྷམ་མེ་བ། ། གང་གི་ཞབས་ཟུང་ནོར་བུ་གཙུག་གི་མཆོད།
ཨེ་མ། སྙིང་ནས་རྩེ་གཅིག་བྱང་ཆུབ་བསྒྲུབ་བཞེད་ན། ། འཇིག་རྟེན་འདི་ཡི་འདུན་མས་བསླུ་བསླུ་འདྲ། ། བྱ་བ་སྙིང་ནས་ཐོངས་བར་མ་བྱས་ན། ། ཆོས་པའི་གཟུགས་ཀྱི་རང་མགོ་བསླུ་བར་ངེས། ། མཁས་མཁས་ཤེས་ཤེས་བྱས་ཡུད་ཆེ་ན་ཡང༌། ། རང་སེམས་ཁ་ལོ་ནང་དུ་མ་ཁུགས་ཚེ། ། སྒོམ་ཆེན་སྒོམ་གྱིས་འཆིང་བ་མི་ཚོར་བས། ། སྣང་སྲིད་ཆོས་ཉིད་རྒྱ་ཡན་ཀློང་དུ་གློད། ། ཡུལ་སྣང་སེམས་དུ་ཤེས་པས་འཛིན་ཞེན་བསྐྱུར། །
དུག་ལྔ་ཆོས་ཉིད་ཡེ་ཤེས་རང་ངོ་རིག ། ཅིར་སྣང་མཉམ་ཉིད་ཆེན་པོར་ལ་ཟློས་པས། ། མཉམ་རྗེས་ཐ་དད་འཛིན་པའི་བཏོད་ཕུར་བུད། ། ལྟར་མེད་ཕྱོགས་བྲལ་ཆེན་པོའི་ལྟ་བ་ལ། ། སྒོམ་ ༡༠༩༽མེད་གཡེང་འཁྲུལ་བྲལ་བ་སྒོམ་པའི་མཆོག ། གཏད་མེད་ཡོངས་གྲོལ་སྤྱོད་པའི་རྒྱལ་པོ་ཡི། ། ཐོབ་ཤོར་བྲལ་བའི་འབྲས་བུ་རང་ལ་རྙེད། ། བླ་མ་ཡི་དམ་ཕྱི་ནང་གཉིས་འཛིན་སྤངས། ། སངས་རྒྱས་སེམས་ཅན་བཟང་ངན་བདག་གཞན་མེད། ། སྐྱིད་སྡུག་ལེགས་ཉེས་རྨི་ལམ་རྒྱལ་སྲིད་འཇིགས། །
ཁྱབ་བརྡལ་རྫོགས་ཆེན་བཙན་ས་ཟིན་པར་ཞུ། ། ཞེས་རིག་པ་འཛིན་པའི་དབང་ཕྱུག་ཁྲག་འཐུང་ཧཱུྃ་དཀར་གྱི་་བཞེད་པ་ཀོང་ཕྱིར་ཕུལ་བའོ།། ༈ ཀྱེ་མ། དེང་སང་སྙིགས་མའི་རང་ཚུལ་གྱི། ། རྣམ་འགྱུར་འདི་ལ་གཟིགས་མཛོད་ལ། ། ཅིས་ཀྱང་དགོས་མེད་བློ་སྣ་སྟུང༌། ། མི་མེད་རི་ཁྲོད་འགྲིམས་པར་ཞུ། ། མིཚེ་རྨི་ལམ་ཡུད་ཙམ་འདིར། ། རྣམ་མང་ཚིག་ཚོགས་ལོང་མེད་ཀྱི། ། ཟབ་དོན་རྫོགས་ཆེན་ཡང་རྙིང་ལ། །
ཁ་ཞེ་རྙིང་མཐུན་ཉམས་བཞེས་ཞུ། ། ཁ་ལྟ་གོ་དྲེད་མ་ཤོར་བར། ། རང་རིག་རྗེན་པ་ཧྲིག་གེ་ ༡༡༠༽ལ། ། བཟོ་བཅོས་ལྷད་ཀྱི་མ་སླད་པར། ། མ་བཅོས་ལྷུག་པར་སྐྱོང་བར་ཞུ། ། མི་རྟག་ཡོན་ཏན་འཆར་སྒོ་སོགས། ། རེ་དོགས་སྦུན་པས་མ་སྒྲིབ་པར། ། གཤིས་དང་མཉམ་པའི་སྒོམ་ཡུན་དང༌། ། གྲུབ་ཐོབ་ཁྱུ་ཕྱིར་བསྙེགས་པར་ཞུ། ། དམ་ཚིག་སྡོམ་པ་དད་གུས་དང༌། །
དག་སྣང་སྙིང་རྗེ་རྒྱུ་འབྲས་ཀྱི། ། རྟེན་འབྲེལ་ཁྱད་དུ་མི་གསོད་པར། ། དོན་གཉིས་ཡོངས་གྲུབ་མཛད་པར་ཞུ། ། ཞེས་དབང་པོ་ནམ་མཁའ་ཕྲིན་ལས་ལྷུན་གྲུབ་ལ་གདམས་པའོ། ༈ གསོན་དང་དགེ་བའི་བཤེས་གཉེན་མཆོག ། ཐོས་བསམ་ཡོན་ཏན་མཐར་ཕྱིན་ནས། ། ཡངདག་སྙིངཔོའི་ལམ་ཞུགས་ཏེ། ། དལ་འབྱོར་དོན་ལྡན་མཛད་པ་ལེགས། ། ད་དུང་ཚེ་འདི་བློ་ཡི་ཐོངས། ། ལོངས་མེད་བསྒྲུབ་ལ་མྱུར་དུ་བརྩོན། །
ཁེ་གྲགས་ལོ་འདོད་རྙེད་བཀུར་དང༌། ། རང་རིག་གདོད་ནས་དག་པའི་ཀློང༌། ། འཁོར་འདས་གཉིས་མེད་གཞི་རྩ་བྲལ། ། ༡༡༡༽སྐྱེ་མེད་ཀློང་ནས་འགག་མེད་འཆར1$1000220། ། འགྱུར་མེད་ལྟ་བའི་ཡང་རྩེ་ལགས། ། བློ་འདས་སྟོང་ཉིད་ཆེན་པོ་ལས། ། གསལ་རིག་མ་བཅོས་ཧྲིག་གེ་བ། ། རང་བཞིན་རང་བབས་ཟུང་འཇུག་ཆེ། ། བཅོས་མིན་གསལ་སྟོང་སྒོམ་པའི་མཆོག ། གནས་སྐབས་ཅིར་འཆར་གང་བྱུང་ཀུན། །
ཆོས་ཉིད་ངང་དུ་ཁྱབ་བདལ་གློད། ། དག་སྣང་མོས་གུས་རྙིང་རྗེ་དང༌། ། དམ་སྡོམ་སྤྱོད་པ་འཛིན་མེད་སྤྱོད། ། རང་རིག་རང་བབས་མངོན་གྱུར་ལས། ། མཚན་བཅས་འབྲས་བུ་ཅི་ཞིག་བྱ། ། ཐོབ་ཤོར་རེ་དོགས་ལས་འདས་པའི། ། སྤྲོས་མེད་ཆོས་སྐུའི་གཏན་སྲིད་ཟིན། ། མདོར་ན་རང་སེམས་གསལ་སྟོང་གི། ། རང་བཞིན་བཟོ་མེད་མཇལ་བ་ལས། ། འཇུར་འཛིན་སྒོམ་གྱི་མ་བཅིངས་བར། །
གུ་ཡངས་ཁྱབ་བདལ་མཛད་པར་ཞུ། ། བདག་ནི་ཐོས་བསམ་སྒོམ་པའི་ནོར། ། གང་གི་ཕྱོགས་ཀྱང་མི་ལྡན་པས། ། གདམས་པའི་ ༡༡༢༽གནད་སྟོན་ནུས་མིན་ཀྱང༌། ། བཞེད་པ་སྐོང་ཕྱིར་གང་དྲན་སྨྲས། ། དགེ་བས་འགྲོ་ཀུན་གྲོལ་བར་ཤོག ། ཅེས་རིག་གྲོལ་དབང་ཕྱུག་ཀརྨ་མདོ་སྡེ་ལ་གདམས་པའོ།། ༄༅། རྒྱལ་ཀུན་ཐུགས་རྗེ་ཟབ་ཡངས་ལྷ་ལམ་ལས། ། རྨད་བྱུང་བསྟན་པའི་སྙིང་པོ་ཉི་གཞོན་འབུམ། ། སྣང་མཛད་རིག་འདུས་བླ་མ་ཧེ་རུ་ཀ །
སྙིང་ནས་གསོལ་བ་འདེབས་སོ་ཐུགས་རྗེས་སྐྱོང༌། ། དེ་ཡང་ཐོས་བསམ་སྒོམ་འབྲས་ཀྱི་སྦྱོར་བ་མི་དམན་ཞིང༌། ། དཔལ་ལྡན་རྗེ་བཙུན་བླ་མ་མཆོག་གི་ཐུགས་རྗེ་བྱིན་རླབས་ཀྱིས་བློ་ཡི་པདྨོ་མངོན་པར་འབྱེད་པའི་སྐལ་ལྡན་ཚུལ་ཁྲིམས་སྙིང་པོ་ཉིད་ཀྱིས་ཇི་ལྟར་གསུངས་པའི་དོན་གྱི་རྟོགས་ཚུལ་དེ་ལས་ལྷག་པ་ཞིག་ནི་བདག་འདྲར་མ་ཟད་སྐལ་བཟང་གི་སངས་རྒྱས་ཐམས་ཅད་མངོན་སུམ་དུ་བྱོན་ཀྱང་གསུང་དུ་མེད་པར་འཁུམ་ལགས་ཤིང༌། ཁྱད་པར་རྗེ་བཙུན་ཆེན་པོ་རྟོགས་པའི་མངའ་བདག་དེ་ལྟ་བུའི་ཞབས་དྲུང་དུ་གདར་ཤ་ལེགས་པར་བཅད་ནས། དཀའ་དཔྱད་སྙིང་ ༡༡༣༽རུས་ཀྱི་གོ་ཆ་ཆེན་པོ་དང་1$1000220ལྡན་པས་ཉམས་སུ་བླངས་པ་དེ་ལས་ཁྱད་པར་དུ་འཕགས་པའི་བོགས་འདོན་ནུས་པ་ཞིག་ནི་ཁོ་བོ་ཅག་ལ་ནམ་ཡང་མ་མཆིས་ཤིང་འོན་ཀྱང་ད་དུང་ཡང༌། རང་རིག་པ་ཡེ་གདོད་མ་ནས་དག་པ་ཆེན་པོར་ལྷུན་གྱིས་གྲུབ་པའི་ངོ་བོ་ལ། བློ་བུར་ལྷན་སྐྱེས་ཀྱི་དྲི་མས་འཐུམས་པ་དབུལ་པོའི་ཁྱིམ་གྱི་ནོར་བུ་དེ་ཉིད་1$1000180དང༌། བླ་མས་ཐབས་མཁས་སྣ་ཚོགས་པའི་སྒོ་ནས་རང་ངོ་སྤྲད་དེ་སངས་རྒྱས་ལག་བཅངས་སུ། རྩལ་བ་འདི་ཉིད། ཐོག་མར་ཞི་གནས་ཀྱི་བྱེ་བྲག་གི་སྐབས་མཚོར་བསྒྲིམ་བཅུར་རྩད་དཔྱོད་སྣ་ཚོགས་པས་རྟོགས་པར་བྱས་མོད་ཀྱི།
ད་ནས་རང་བྱུང་གི་རང་འགྲོས་ཆོས་ཉིད་རྣམ་རོལ་ཆེན་ཆེནཔོའི་ངང་ནས། རང་ཤར་རང་རིག་རང་གྲོལ་ཆེན་པོར་ཉམས་སུ་བླང་བ་ལས་སྤྲོས་པ་ཞིག་ནི་མི་དགོས་པར་ཐག་ཆོད་ལ། གནས་ན་ཆོས་ཉིད་ཀྱི་རང་ལུགས། འགྱུ་ན་ཡེ་ཤེས་ཀྱི་༡༡༤༽རོལ་རྩལ། ཅིར་སྣང་དོན་དམ་གྱི་བླ་མ་དང་ལྷའི་རང་བཞིན་ཁོ་ན་མ་གཏོགས་བཟང་ངན་གྱི་བྱེ་བྲག་བདེན་གྲུབ་རྡུལ་ཙམ་མེད་པར། གང་ཤར་ཆོས་ཉིད་ཀྱི་དཀྱིལ་འཁོར་ཆེན་པོ་དེ་ཉིད་ཀྱང་ཡེ་ནས་ཡིན་པ་མ་གཏོགས་གནས་སྐབས་བློས་བྱས་གོ་ཡུལ་གྱི་བཅོས་པ་མ་ཡིན་པ་དང༌། འཕྲལ་སྣང་རྣམ་རྟོག་གི་འཕྲོ་འདུ་རྣམས་ཀྱང༌། གཞི་ལམ་རྒྱུ་སེམས་ཅན་གྱི་གནས་སྐབས་སུ་འཁྲུལ་རྟོག་སྣ་ཚོགས་ཀྱི་འཆར་ཚུལ་ལམ་རྣལ་འབྱོར་པའི་སྐབས་སུ་ཉམས་མྱོང་འཆར་སྒོའི་བྱེ་བྲག འབྲས་བུ་སངས་རྒྱས་ཀྱི་སྐབས་སུ་མཁྱེན་བརྩེ་མཛད་ཕྲིན་གྱི་རྣམ་རོལ་ཡིན་ཕྱིར། དེས་ན་རྣམ་པར་རྟོག་པ་སྤོང་ཡང་མི་སྤོང་བསྒྱུར་ཡང་མི་བསྒྱུར།
དགག་ཀྱང་མི་དགག་པར། རང་ཤེས་རིག་པའི་རྒྱལ་པོས་ངོས་ཟིན་ན་ཐམས་ཅད་ཀྱི་རོལ་པར་ལྷུན་གྱིས་གྲུབ་ཚེ་སྒོམ་དུ་མ་གྱུར་བའི་དངོས་པོ་སྐྲ་རྩེ་ཙམ་ཡང་མི་ལུས་ཤིང༌། སྣང་གྲགས། སྐྱིད་སྡུག ༡༡༥༽བཟང་ངན། ལེགས་ཉེས་སོགས་མཐའ་དག་བདེན་མེད་སྒྱུ་མ་ཡེ་ཤེས་འཁོར་ལོ་ཉིད་དུ་ལ་བཟློས་ཤིང་ དེ་ཚེ་ཆོས་གཞན་བྱ་རྒྱུས་དབེན་ལ། འཁོར་འདས་བདེ་སྡུག་རེ་དོགས་ཀྱི་རྫུན་ཁུངས་རྡིབ་ཅིང་འབྲས་བུ་ཡེ་རྫོགས་ཆེན་པོར་གཏན་སྲིད་ཟིན། དེ་ལྟ་བུའི་ཉམས་བཞེས་ལས་རྣམ་པ་ཀུན་ཏུ་མ་གཡོས་པར་གནང་འཚལ་ལགས།། ༈ ཐེག་ཆེན་བསྟན་དར་འགྲོ་རྣམས་བདེ་ལ་འཁོད། ། བསྟན་འཛིན་སྐུ་ཚེ་ཕྲིན་ལས་མཐར་ཕྱིན་ཅིང༌། །
ཕྱོགས་དུས་གནས་སྐབས་དགེ་ལེགས་ཕུན་ཚོགས་འཕེལ། ། མ་ལུས་ཀུན་བཟང་དགོངས་པའི་ཀློང་གྲོལ་ཤོག ། བླ་མ་སངས་རྒྱས་བྱང་སེམས་ཡི་དམ་ལྷ། ། དཔའ་བོ་རྣལ་འབྱོར་མ་ཚོགས་ཆོས་སྲུང་བཅས། ། བྱིན་རླབས་ཐུགས་རྗེ་ཕྲིན་ལས་ནུས་སྟོབས་མཐུས། ། བཀྲ་ཤིས་རབ་འབྱམས་ཕྱོགས་མཐར་ཁྱབ་གྱུར་ཅིག ཅེས་་པ་ནི་སྟོན་སྒོམ་ཚུལ་ཁྲིམས་སྙིང་པོའི་རྟོགས་པ་ཕུལ་བའི་ལན་དུ་གདམས་པ༌།། ༡༡༦༽ ༈ ཨེ་མ་སྐལ་ལྡན་སྙིང་གི་བུ་ཁྱོད། ། དལ་འབྱོར་1$1000220དམ་པ་ལན་གཅིག་ཐོབ་འདི། །
1$1000180དོན་མེད་སྟོང་ཟད་ཡེངས་ལམ་མ་གཏང༌། ། རྩེ་གཅིག་སྒྲུབ་པ་སྙིང་པོར་དྲིལ་བས། ། བླ་མའི་སྐུ་དྲིན་ཆོས་ཀྱིས་འཁོར་མཛོད། ། འཇིག་རྟེན་བྱ་བ་རྨི་ལམ་ཇི་བཞིན། ། ཟང་ཟིང་སྙན་གྲགས་ཤེས་ཤེས་ཕེར་ཡོང༌། ། ཐམས་ཅད་བདུད་ཀྱི་གཡབ་ཤིང་ཁོ་ནར། ། མཁྱེན་བཞིན་བྱ་བ་སྙིང་ནས་ཐོངས་མཛོད། ། རང་སེམས་ཡེ་ནས་སྐུ་གསུམ་ལྷུན་གྲུབ། ། སྣང་གྲགས་ལྷ་སྔགས་ཆོས་ཉིད་འཁོར་ལོ། ། གང་ཤར་འཛིན་མེད་ཅེར་གྲོལ་ཀློང་ནས། །
སྒོམ་མེད་ཡེངས་མེད་འཁོར་ཡུག་སྐྱོང་མཛོད། ། འཇིག་རྟེན་བྱ་བ་བློ་ཡིས་ཐོངས་ཀྱང༌། ། འཁོར་འདས་རེ་དོགས་གཉིས་འཛིན་སྒྲོག་གིས། ། རང་སེམས་འཆིང་བས་སྲིད་ལས་མི་འཕགས། ། རེ་དོགས་ཞེན་འཛིན་ཐག་པ་ཆོད་མཛོད། ། གང་བྱུང་བླ་མའི་ཐུགས་རྗེར་ཤེས་ཤིང༌། ། དཀའ་ཐུབ་སྙིང་རུས་ཡུས་ཀྱིས་མ་དྲེགས། ། སྒོམ་ཡུན་གཤིས་དང་མཉམ་པ་མཛོད་ ༡༡༧༽ དང༌། ། འཁོར་བའི་གཡུལ་ལས་རྒྱལ་བར་ངེས་སོ། ། སྙིང་གཏམ་ཚིག་གསུམ་གདམས་ངག་འདི་ཉིད། །
རྣལ་འབྱོར་འཇའ་ལུས་བསྟན་འཛིན་མཆོག་ལ། ། སྣ་ཚོགས་རང་གྲོལ་གང་དེས་སྨྲས་པའི། ། དགེ་བས་མཁའ་ཁྱབ་འགྲོ་གྲོལ་གྱུར་ཅིག ན་མོ་གུ་རུ། དེ་ཡང་ཆོས་ཐམས་ཅད་ཀྱི་ཡང་སྙིང་རྫོགས་ཆེན་ཟབ་པའི་མཐར་ཐུག་གི་དགོངས་དོན་བླ་ན་མེད་པ་ཉིད། རྗེ་མཚན་ལྡན་བླ་མས་ལྷུག་པར་བསྟན་ཅིང་ངོ་སྤྲད་པའི་གནད་འགག་དེ་ཉིད་ཁོ་ན་ལ་ཆིག་དྲིལ་དུ་འབད་ན་ཐེག་པའི་བྱེ་བྲག་དང་གདམས་པའི་གནད་གསང་མཐའ་དག་གི་རང་མཚང་ལོན་ཕྱིར། ཀུན་རྫོབ་འཁྲུལ་པ་ར་རི་བྱིས་པ་མགོ་སྐོར་ཀྱི་ཆོས་རྣམས་ཐམས་ཅད་རྨི་ལམ་གྱི་ལྟད་མོ་ལྟར་འགྱུར་བ་གོར་མ་ཆགས་ཤིང༌། དེའི་ཚེ་ལམ་གྱི་ཆ་རྐྱེན་རྨི་ལམ་འོད་གསལ་རོ་སྙོམ་ཐབས་ལམ་སོགས་ཀྱི་ཟབ་གནད་རྣམས་ཀྱང་གནས་སྐབས་སུ་ལམ་རྟགས་ཀྱི་ཡོན་ཏན་དང་བོགས་འདོན་ཆེ་བར་གཞིར་བཅས་ ༡༡༨༽ཀྱང༌། མཐར་ཐུག་དོན་གྱི་སྙིང་པོ་གནད་གསང་འདི་ཉིད་མ་རིག་ན་ཁམས་གསུམ་གྱི་གོ་འཕང་ལས་མི་འདའ་བས། དེས་ན་ཀ་དག་རང་རིག་རང་བབས་ཆེན་པོར་བསྒོམ་མེད་མ་བཅོས་ལྷུག་པ་ཡེ་ཇི་བཞིན་པའི་གནས་ལུགས་ལ་བཟོ་བཅོས་ཀྱི་ལྷད་དང་མ་འདྲེས་པར།
གུ་ཡངས་ཁྱབ་གདལ་ཆེན་པོའི་ངང་ལས་མ་གཡོས་་ཤིང༌། འགྲོ་འདུག་ཟ་ཉལ་སྐྱིད་སྡུག་དལ་བྲེལ་ལེགས་ཉེས་ཐམས་ཅད་དང་བསྲེ་ཞིང༌། ། སྟོང་ཉིད་སྙིང་རྗེ་ཟུང་འཇུག་ཆེན་པོའི་ཀློང་ནས། དཔལ་ལྡན་བླ་མ་མཆོག་གི་ཞབས་འབྲིང་ལ་བརྩོན་པར་ཞུ། འདིས་མཚོན་དགེ་བ་མ་ལུས་གཅིག་བསྡོམས་པའི། ། དགེ་འབྲས་མི་ཟད་མཐུ་ཡིས་འགྲོ་ཀུན་ཀྱང་ ། འདི་དོན་རྟོགས་ནས་འཁོར་བ་དོང་སྤྲུག་ཅིང༌། ། ཀུན་བཟང་ཡངས་པ་ཆེན་པོར་གྲོལ་བར་ཤོག ། ཅེས་པ་ནི་བདེ་ཆེན་སྟོང་གསལམེ་དཔུང་རྩལ་ལ་གདམས་པའོ།། ༈ ན་མ་གུ་རུ་རཏྣ་བྷྱཿ
སྐལ་ལྡན་སྤྲུལ་༡༡༩༽པའི་སྐྱེས་མཆོག་གསོན་མཛོད་དང༌། ། དམ་ཆོས་གཤའ་མ་སྙིང་ནས་མཛད་དགོངས་ན། ། ཁ་བཤང་ཚིག་གི་དགོས་དུས་ཕན་པར་དཀའ། ། རང་ཉིད་མ་སྨིན་གཞན་དོན་སྐལ་བས་དབེན། ། བྱ་བྱེད་བློ་མང་མི་ཚེ་སྟོང་ཟད་རྒྱུ། ། དགོན་འཛིན་འཁོར་སྐྱོང་རང་དོན་རླག་པར་ཟད། ། བྱ་བཏང་རི་ཁྲོད་གྲུབ་ཐོབ་ཕ་ཕོགས་ཡིན། ། ཅིས་ཀྱང་བླ་མའི་གདམས་ངག་བསྒོམ་པར་ཞུ། ། གདོད་མའི་གནས་ལུགས་ཆོས་སྐུ་རང་ལ་མཆིས། ། མ་རྟོགས་འཁྲུལ་པས་འཁོར་བའི་གཏིང་རྡོ་བྱེད། །
རིག་དང་མ་རིག་འཁོར་འདས་ལམ་གྱིས་ཕྱེས། ། རང་རིག་རྗེན་པར་རྟོགས་ན་དེ་ཀ་རང༌། ། གནས་ལུགས་རང་བབ་སྐྱོང་གནད་མི་ཤེས་ན། ། འཇུར་སྒོམ་སྡུག་བཙིར་སྲོག་རླུང་ལྡང་བའི་རྒྱུ། ། འཕྲོ་གནས་འགྱུ་རྟོགས་གང་ཤར་གདོང་དེད་ལས། ། དགག་བསྒྲུབ་རེ་དོགས་སྒོམ་གྱི་བྱུར་རྡོ་ལགས། ། སྣང་གྲགས་རྒྱལ་བའི་དཀྱིལ་འཁོར་རང་སེམས་ ༡༢༠༽མདངས། ། ལྷུན་གྲུབ་འོད་སྣང་སྣོད་བཅུད་དག་པའི་དབྱིངས། ། ཐམས་ཅད་ཟུང་འཇུག་མཉམ་ཡངས་ཁྱབ་གདལ་ཀློང༌། ཡེངས་འཛིན་ཞེན་པ་མེད་པར་སྐྱོང་མཛོད་དང༌། །
བདག་འཛིན་ཟད་ན་བར་ཆད་ཡུལ་དང་བྲལ། ། དག་སྣང་འབྱོངས་ན་འགྲོ་དོན་ལྷུན་གྱིས་གྲུབ། ། ཉམས་རྟོགས་མཐར་ཕྱིན་སངས་རྒྱས་བསྒྲུབ་རྒྱུ་དབེན། ། ཚེ་གཅིག་བྱང་ཆུབ་གཏན་སྲིད་འཛིན་པར་ཞུ། ། ཞེས་སྤྲུལ་བའི་སྐུ་མཆོག་ཀུན་བཟང་ཆོས་དབྱིངས་རྣམ་རོལ་ལ་ཕུལ་བའོ།། ཨེ་མ། སྐལ་ལྡན་རིག་པ་འཛིན་པ་ཁྱེད་ཀྱིས། ། ཇི་ལྟར་བྲིས་པའི་དོན་འབྲས་དེ་བཞིན། ། ཐེག་པའི་མཐར་ཐུག་རྫོགས་པ་ཆེན་པོའི། ། ཉམས་ལེན་སྐྱོང་ཚུལ་འདི་བཞིན་མཛོད་དང༌། །
གཞི་ལམ་འབྲས་སོགས་ཁ་བཤད་མང་པོས། ། སྒོམ་ཆེན་ལྟ་བ་ཁ་ཁྱེར་མིན་པར། ། རང་རིག་སོ་མ་མ་བཅོས་གནས་ལུགས། ། དེ་ཉིད་བཟོ་མེད་ལྷུག་པར་ཞོག་དང༌། ། དེ་ལས་སྣང་བ་རྣམ་རྟོག་ཅིར་འཆར། ། དགག་སྒྲུབ་ ༡༢༡༽སྤོང་བསྒྱུར་ཞེན་འཛིན་མེད་པར། ། དེ་ཀའི་ངོ་ཐོག་ཅེར་གྱི་ལྟོས་དང༌། ། རྦ་རླབས་རྒྱ་མཚོའི་ངང་ལས་མི་འདའ། ། རྐྱེན་ངན་ན་ཚ་སྡུག་བསྔལ་གང་བྱུང༌། ། སྟོང་ཉིད་ཡེ་ཤེས་དོན་དང་བསྲེ་ཞིང༌། །
ཀུན་རྫོབ་རྨི་ལམ་ལྟ་བུའི་ཚོར་བ། ། འགྲོ་བའི་སྡིག་སྡུག་འཁུར་བློར་སེམས་བསྐྱེད། ། སེམས་ཉིད་གནས་ལུགས་མཉམ་གཞག་ངོ་བོ། ། འཕྲོ་བར་སྣང་ཡང་ཆོས་ཉིད་རང་རྩལ། ། གནས་འགྱུ་གང་ཡང་རང་ངོ་རིག་ན། ། ཐམས་ཅད་སྐུ་གསུམ་ལྷུན་གྲུབ་ཆེན་པོ། ། ཉོན་མོངས་ངན་གོམས་རང་གར་མི་གཏང༌། ། བཟང་ལོད་ངར་འཛིན་མངའ་ཐང་མི་བསྐྱེད། ། རང་བབས་ཆོས་སྐུ་སྤྲོས་བྲལ་ཀློང་ནས། ། དག་སྣང་མོས་གུས་སྙིང་རྗེར་རྩལ་སྦྱངས། །
ཉིན་མཚན་རྨི་ལམ་འཆི་ཁ་བར་དོ། ། ཐམས་ཅད་བདེན་མེད་སྒྱུ་མར་ཤེས་པས། ། འཁོར་བའི་རུ་ལོག་ཆོས་སྐུ་ཁོར་ཡུག ། ཀ་དག་ལྷུན་སྒྲུབ་བཙན་ས་བཟུང་མཛོད། ། ཉམས་ལེན་འགག་དོན་ཚིག་ ༡༢༢༽གསུམ་གནད་དྲིལ། ། མཁའ་འགྲོའི་ཚོགས་ཁང་རྒོད་ཚང་ཕུག་ནས། ། མགུར་དབྱངས་སྙན་པོའི་གདབ་ལེན་ཕུལ་བས། ། འདི་ཡི་དགེ་བས་འགྲོ་གྲོལ་གྱུར་ཅིག ། ཅེས་དབོན་པོ་ཀརྨ་དོན་གྲུབ་ལ་གདམས་པའོ།། ༈ སྲིད་པ་གསུམ་ན་ཟླ་བྲལ་བའི། །
བླ་མ་ཡིད་བཞིན་ནོར་བུ་མཆོག ། དམིགས་མེད་བརྩེ་ཆེན་ཐུགས་རྗེ་ཡིས། ། དུས་དང་རྣམ་པ་ཐམས་ཅད་དུ། ། གཡེལ་བ་མེད་པར་གཟིགས་སུ་གསོལ། ། འཁོར་བ་མཐའ་མེད་གཏན་འཁྱམས་པའི། ། ཉམ་ཐག་རྨོངས་པའི་འགྲོ་བ་ཀུན། ། བདེ་ཆེན་བྱང་ཆུབ་སྙིང་པོའི་ཞིང༌། ། མྱུར་བ་ཉིད་དུ་བསྒྲོད་པར་ཤོག ཀྱཻ། སྐལ་ལྡན་གྱི་རྣལ་འབྱོར་པ་གསོན་དང༌། །
འཁོར་བའི་སྡུག་བསྔལ་གྱི་ཤུགས་དྲག ། ཚེ་འདིའི་སྣང་བ་ནི་ཡུན་ཐུང༌། ། བག་ཆགས་ངན་པ་ནི་ཚན་ཆེས། ། ཉམས་ལེན་སྙིང་པོ་རྩེ་གཅིག་ཏུ་དྲིལ་ནས་འཁོར་བའི་གཡུལ་ལས་ད་རེས་རྒྱལ་བ་ཞིག་མ་བྱུང་ན་ཅི་བྱས་དོན་མེད་ཀྱི་རང་བཞིན་ཁོ་ན་ལས་མ་འདས་ ༡༢༣༽པས། དེས་ན་གང་ལའང་ཞེན་པ་མེད་པར་ཚེ་འདི་བློ་ཡིས་ཐོང་ལ་ཅིས་ཀྱང་དགོས་མེད་སོམས། རང་རིག་ཆོས་སྐུའི་རང་ཞལ་མ་མཐོང་ན་མི་ཚེ་ཆོས་ལ་བསྐྱལ་བར་རློམས་ཀྱང་ཕྱི་མ་ཕན་པ་མེད། ཡེངས་མེད་དྲན་རིག་མ་བསྐྱངས་ན་རྣམ་རྟོག་རང་གར་འཆོར། རྐྱེན་ངན་ལམ་དུ་མ་ལྷོངས་ན་སྒོམ་གྱི་བོགས་མི་འཐོན། བླ་མ་སངས་རྒྱས་སུ་མ་མཐོང་ན་བྱིན་རླབས་ཀྱི་ཚན་ཁ་མི་འབབ། སྙིང་རུས་རྩེ་གཅིག་མ་བྱས་ན་ཉམས་རྟོགས་ཀྱི་དྲོད་རྟགས་མི་འབྱུང་བས།
དེས་ན་སྐྱིད་སྡུག་ལེགས་ཉེས་བཟང་ངན་གྱི་འཆར་སྒོ་ཇི་རྙེད་པ་གང་ཤར་རང་གྲོལ་ཁྱབ་གདལ་ཆེན་པོར་ཐག་ཆོད་པའི་ངང་ནས་དག་སྣང་མོས་གུས་སྙིང་རྗེ་བྱང་སེམས་དམ་སྡོམ་ཐམས་ཅད་རང་སེམས་དཔང་དུ་ཚུགས་པའི་ངང་ནས་དོན་གཉིས་ལྷུན་གྲུབ་ཏུ་མཛད་འཚལ། ཞེས་རྣལ་འབྱོར་མཐོང་གྲོལ་རྒྱལ་པོ་ལ་གདམས་པའོ།། ༡༢༤༽ ༈ ཀྱེ་མ་དལ་འབྱོར་མི་ལུས་ཡང་ཡང་མི་ཐོབ་ད་རེས་སྟོང་ལོག་མ་བྱེད་དོན་དང་ལྡན་པར་མཛོད། ། འདུས་བྱས་མི་རྟག་མྱུར་དུ་འཆི་དུས་ཆོས་མིན་ཅིས་ཀྱང་ཕན་པ་མེད། ། འཁོར་བ་སྡུག་བསྔལ་ཁོ་ན་འདི་ལས་མྱུར་དུ་ཐར་ཐབས་དམ་པའི་ལྷ་ཆོས་འབད། ཆོས་ཀྱི་རྣམ་གྲངས་མང་ཀྱང་སངས་རྒྱས་ཐོབ་པའི་ཉེ་ལམ་སྒོམ་ལས་གཞན་མ་ཡིན། ། སྒོམ་ཞེས་མིང་དུ་བཏགས་པ་དེ་ཡང་དོན་ལ་དམིགས་གཏད་བསྒོམ་རྒྱུ་རྡུལ་ཙམ་མེད། ། མ་རིག་འཁྲུལ་སྣང་འདི་ཡི་རྗེས་སུ་འབྲེང་ན་འཁོར་བའི་ས་བོན་ཉིད་དུ་འགྱུར། ། རང་སེམས་སྐུ་གསུམ་དབྱེར་མེད་ཡེ་ནས་ལྷུན་གྲུབ་རྟོགས་པས་ཅིར་ཤར་སྒོམ་གྱི་རང་བཞིན་ལགས། །
ཞེན་འཛིན་འཇུར་སྒོམ་མིན་པར་རང་རིག་རང་འགྲོས་བབ་ལུགས་སྐྱོང་བ་གནད་ཀྱི་དམ་པ་སྟེ། ། བློས་བཅོས་རྒྱས་འདེབས་མི་བྱེད་གང་སྣང་ཅིར་ཤར་རིག་པས་ངོ་ཤེས་ཙམ་གྱིས་ཆོག ། རང་ངོ་ཤེས་པའི་ ༡༢༥༽ཆོས་སྐུ་ཁྱབ་གདལ་ཀློང་ནས་སྣང་གྲགས་བཟང་ངན་རྟོག་ཚོགས་ཐམས་ཅད་ལམ་དུ་ཁྱེར། ། ཀུན་བཟང་ཐིག་ལེ་ཉག་གཅིག་དབྱིངས་ནས་དག་སྣང་མོས་གུས་རྩལ་ཆེན་སྦྱོངས། ། ད་ལྟ་ཤི་ཡང་འགྱོད་མེད་གདེང་ཚད་ཀ་དག་ལྷུན་གྲུབ་བཙན་ས་ཟིན་པར་མཛོད། ། འདི་ལྟར་གདམས་པའི་དགེ་བས་འགྲོ་ཀུན་འདི་དོན་རྟོགས་ནས་ཆོས་སྐུར་གྲོལ་བར་ཤོག ། ཅེས་པ་ནི་དད་ལྡན་ནམ་མཁའ་ཆོས་དབང་ལ་གདམས་པ་ ། ༈ མཉམ་མེད་བླ་མའི་ཞབས་ལ་བཏུད་ནས། ། དད་ལྡན་མཁའ་སྤྱོད་དབང་མོས་བསྐུལ་ངོར། ། སྙིང་གཏམ་གདམས་ངག་ཅུང་ཟད་བཤད་ཀྱི། །
ཁ་ཁྱེར་མ་ཡིན་སེམས་ལ་སྦྱོར་མཛོད། ། དལ་འབྱོར་མི་ལུས་སྐྱོན་མེད་ཐོབ་ཅིང༌། ། ཐེག་ཆེན་དགེ་བའི་བཤེས་དང་མཇལ་དུས། ། རྣམ་གཡེང་ལེ་ལོ་ཆོས་མིན་སྤངས་ཏེ། ། བཀའ་སྤྱད་སྙིང་རུས་ཆོས་ཕྱོགས་གྱིས་དང༌། ། སྙིགས་དུས་ཆོས་པའི་གཟུགས་བརྙན་མང་ཡང༌། ། ཆོས་མཐུན་ ༡༢༦༽ཉིན་མོའི་སྐར་མ་ཇི་བཞིན། ། སྡིག་སྤྱོད་བསྟན་པའི་ཆོམ་རྐུན་མང་བའི། ། ཚུལ་འདིར་སོམས་ལ་རང་མགོ་སྒྲིམ་རན། ། འཇིག་རྟེན་བྱ་བ་དོན་མེད་ལས་ལ། །
ལུས་སྲོག་ལོངས་སྤྱོད་ཆུ་ལ་འཕོ་དུས། ། འདི་འདྲ་བསམ་ནས་ཆོས1$1000220་ཕྱིར་བརྩོན་འགྲུས། ། འགྱོད་པ་མེད་ཅིང་ཅིས་ཀྱང་གྱིས་དང༌། ། 1$1000180རང་སེམས་སངས་རྒྱས་རང་ངོ་ཤེས་ནས། ། ཀ་དག་ལྷུན་གྲུབ་ཉམས་ལེན་རྩེ་གཅིག ། གྲུབ་ཐོབ་གོང་མའི་རྣམ་ཐར་འཁྱོངས་ཤིང༌། ། འཆི་ཁར་འགྱོད་མེད་གྲབས་ཆུད་གྱིས་དང༌། ། རྣམ་རྟོག་འགྱུ་དྲན་ཕྲ་རགས་ཀུན་ལ། ། མི་འགེགས་མི་བསྒྱུར་རྗེས་སུ་མི་འབྲང༌། ། རང་བབས་མ་བཅོས་ལྷུག་པར་ཞོག་དང༌། །
ཅིར་སྣང་ཆོས་ཉིད་ཀློང་དུ་གློད་དང༌། ། དད་དང་དམ་ཚིག་བླ་མ་མཉེས་ཤིང༌། ། ཉམས་རྟོགས་གོང་འཕེལ་དོན་གཉིས་འགྲུབ་པའི། ། བྱ་བཏང་ཆོས་པའི་ཡང་རྩེ་གྱིས་ཞེས། ། སྙིང་གཏམ་ཟབ་མོ་ཡིད་ལ་ཞོག་ཅིག ། ཅེས་མཁའ་སྤྱོད་དབང་མོ་ལའོ།། ༡༢༧༽ ༈ རབ་འབྱམས་རྒྱལ་བའི་དཀྱིལ་འཁོར་མཐའ་ཡས་ཀྱི། ། ཐུགས་རྗེ་མཁྱེན་བརྩེ་མ་ལུས་གཅིག་བསྡུས་པའི། ། དཔལ་ལྡན་བླ་མ་རིགས་ཀུན་ཁྱབ་བདག་མཆོག །
ཞབས་ལ་རྣམ་པ་ཀུན་ཏུ་ཕྱག་བགྱིའོ། ཨེ་མ། སྐལ་ལྡན་གྱི་རྣལ་འབྱོར་པ་ལེགས་པར་གསན་འཚལ། ། འོ་སྐོལ་ད་ལན་དལ་འབྱོར་གྱི་མི་ལུས་ཕུན་ཚོགས་ནི་ཐོབ། ། ཐེག་ཆེན་གྱི་བསྟན་མཆོག་རིན་ཆེན་དང་ནི་མཇལ། ། དམ་ཆོས་ཚུལ་བཞིན་སྤྱོད་པའི་སྐལ་བ་དང་རང་དབང་ཡོད་པའི་དུས་འདིར་མི་ཚེ་སྟཽང་ཟད་དོན་མེད་དུ་མ་སོང་བར་གཏན་གྱི་འདུན་མ་ཡང་དག་འགྲུབ་པ་ཞིག་མཛད་འཚལ། བསྟན་པའི་རྣམ་གྲངས་ནི་མཐའ་ཡས། ཐེག་པའི་འཇུག་སྒོ་ནི་གྲངས་མང༌། བཤད་པའི་ཚིག་ཚོགས་ནི་རྒྱ་ཆེ་ཡང་དོན་གྱི་སྙིང་པོ་ཉམས་ལེན་ཞིག་མ་ནུས་ན་ཆོས་ཀྱི་གླེག་བམ་འབུམ་ཕྲག་བློ་ལ་ཡོད་ཀྱང་འཆི་ཁར་ཕན་ངེས་ ༡༢༨༽དཀའ་ཞིང༌། ཐོས་བསམ་ཤེས་བྱའི་ཡོན་ཏན་དཔག་མེད་མཆིས་ཀྱང་སེམས་རྒྱུད་ཆོས་དང་མ་མཐུན་ན་ཉོན་མོངས་ཀྱི་དགྲ་བོ་མི་འཐུལ།
ཅིས་ཀྱང་དགོས་མེད་ཀྱི་བློ་སྣ་ནང་ནས་མ་བསྟུང་ན་སྟོང་ཁམས་ལ་རང་དབང་བསྒྱུར་ཀྱང་འདཽད་པ་་ཆོག་ཤེས་མི་འབྱུང༌། ནམ་འཆི་ཆ་མེད་ཀྱི་སྔ་གྲབས་མྱུར་དུ་མ་བྱས་ན་ཤི་ཁར་དགོས་ངེས་ཀྱི་དོན་ཆེན་མི་འགྲུབ། རང་སྐྱོན་རང་གིས་འདུལ་ཞིང་དག་སྣང་ཕྱོགས་མེད་མ་སྦྱངས་ན་ཆགས་སྡང་ཀུན་སློང་ཅན་ནི་ཐེག་ཆེན་གྱི་ཁྱུར་མི་ཚུད། ཁམས་གསུམ་རིགས་དྲུག་གི་སེམས་ཅན་ཐམས་ཅད་དྲིན་ཅན་ཕ་མར་མ་གྱུར་པ་སུ་ཡང་མེད་པས་སྙིང་རྗེ་བྱང་སེམས་རྒྱུན་ཆད་མེད་པའི་སྒོ་ནས་སྨོན་ལམ་རྣམ་དག་མ་བཏབ་ན་གཞན་དོན་གྱི་གཏེར་ཁ་མི་ཕྱེད། དྲིན་ཅན་གྱི་བླ་མ་ལ་སངས་རྒྱས་ལས་ལྷག་པའི་མོས་གུས་མ་བྱས་ན་བྱིན་རླབས་ཀྱི་མཚན་ཁ་མི་འབྱུང༌། བྱིན་རླབས་ཤ་མ་ཞིག་ ༡༢༩༽མ་ཞུགས་ན་ཉམས་རྟོགས་ཀྱི་མྱུ་གུ་མི་སྐྱེ། རྟོགས་པ་ནང་ནས་མ་ཤར་ན་ཁ་བཤད་དང་གོ་ཡུལ་སྐམ་པོས་བྱང་ཆུབ་ཀྱི་འབྲས་བུ་མི་སྨིན་ཅིང༌། མདོར་ན་ཆོས་དང་རང་རྒྱུད་མ་འདྲེས་ན་ཆོས་པའི་གཟུགས་བརྙན་ཙམ་གྱིས་ནི་དགོས་པ་མི་ཡོང་ཚེ། སྲོག་འཚོ་ལྷགས་སྐྱོབ་ཙམ་ལ་བརྟེན་ཅིང་ཅིས་ཀྱང་དགོས་མེད་བསམ། བླ་མའི་རྣལ་འབྱོར་བསྒོམ་ཞིང་གསོལ་འདེབས་ལ་རྩེ་གཅིག་ཏུ་འབད།
དགེ་སྦྱོར་ཅི་བྱེད་ཐམས་ཅད་ཕ་མ་སེམས་ཅན་གྱི་དོན་དུ་དམིགས། སྐྱིད་སྡུག་ལེགས་ཉེས་ཅི་བྱུང་དཀོན་མཆོག་གི་ཐུགས་རྗེར་བསྒོམ། རང་རིག་གང་ཤར་འཛིན་མེད་ཀྱི་ཀློང་ནས་མ་བཅོས་བཟོ་མེད་ལྷུག་པར་བཞག རྣམ་རྟོག་གང་སྐྱེས་རང་ངོ་ཤེས་པར་བྱས་ན་ཐམས་ཅད་ཀྱི་རོལ་བར་གྲོལ། དམིགས་གཏད་མཚན་མའི་སྒོམ་རྒྱུ་སྤུ་ཙམ་མེད་ཀྱང་ཐ་མལ་འཁྲུལ་འབྱམས་ཀྱི་དབང་དུ་སྐད་ཅིག་ཀྱང་ ༡༣༠༽མི་བཏང་བར་སྤྱོད་ལམ་ཀུན་ཏུ་དྲན་པ་ཡེངས་མེད་བྱ། སྣང་གྲགས་ཚོགས་དྲུག་གང་བྱུང་ཅིར་ཤར་ཐམས་ཅད་བདེན་མེད་རྨི་ལམ་སྒྱུ་མའི་རྩལ་སྦྱངས་བྱས་ལ་བར་དོ་ཉམས་འོག་ཏུ་འཇུག མདོར་ན་དུས་དང་རྣམ་པ་ཐམས་ཅད་དུ་ཅི་བྱས་དམ་པའི་ཆོས་སུ་འགྲོ་བར་བྱས་ལ་དགེ་རྩ་འགྲོ་ཀུན་བྱང་ཆུབ་ཏུ་བསྔོ། དེ་ལྟར་མཛད་ན་བླ་མའི་དགོངས་པ་རྫོགས་ཤིང༌། བསྟན་པའི་ཞབས་གཏོག་འགྲུབ། བླ་མའི་དྲིན་ལན་འཁོར་ཞིང་དོན་གཉིས་ལྷུན་གྲུབ་ཏུ་འབྱུང་བར་འགྱུར་བས་འདི་བཞིན་ཐུགས་ལ་བཞག་པར་ཞུ་ཞིང་བདག་དང་དངོས་སུ་འཕྲད་ཀྱང་གདམས་པ་འདི་ལས་ལྷག་པ་བཤད་རྒྱུ་མེད་པས།
དུས་དང་རྣམ་པ་ཀུན་ཏུ་ཐུགས་ཉམས་སུ་བཞེད་འཚལ།
ཅེས་དགེ་སློང་ཀརྨ་དབང་ཕྱུག་ལ་གདམས་པའོ།། སྲིད་པ་གསུམ་ན་འགྲན་ཟླ་མ་མཆིས་པའི་སྐྱབས་གནས་མཆོག་གི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། བྱིན་གྱིས་བརླབ་ཏུ་གསོལ། ཨེ་མ་སྐལ་ལྡན་གྱི་དགེ་སྦྱོང་ལེགས་པར་གསན་འཚལ། དལ་འབྱོར་ཕུན་ཚོགས་རྙེད་པར་དཀའོ་ད་རེས་དོན་དང་སྡན་པར་མཛོད། ། ནམ་འཆི་ཆ་མེད་སྙིང་ནས་མ་བསམ་ལོང་ཡོད་ལེ་ལོས་མི་ཚེ་ཟད། ། ཅིས་ཀྱང་དགོས་མེད་གཏིང་ནས་མ་དྲན་བདུད་ཀྱི་བསླུ་བྲིད་གཡོ་ཐབས་མཁས། ། ཚེ་འདི་བློ་ཡིས་བཏང་ནས་གྲུབ་ཐོབ1$10002201$1000180་གོང་མའི་རྣམ་ཐར་རྗེས་ཞུགས་མཛོད། ཐོས་བསམ་སློབ་གཉེར་ཚིག་ཚོགས་མང་པོས་ངེས་དོན་སྙིང་པོའི་རང་ཞལ་བསྒྲིབས།
ལྟར་སྣང་མཛེས་པའི་སྤྲོས་བཅས་ཆོས་ཀྱིས་སེམས་ཀྱི་བྱིའ་ཆུང་སྒྲོག་ཏུ་འབད། ། ང་བཟང་གྲུབ་མཐའ་ཞེན་ཕྱོགས་དག་གིས་རང་རྒྱུད་ལྐོ་སྐམ་རེངས་པའི་རྒྱུ། བློ་ཡི་གཞུ་མོ་ནང་དུ་བཀུག་ནས་ཆོས་དང་སེམས་སུ་འདྲེས་པར་མཛོད། ། སྲོག་འཚོ་གྱི་ན་ལྷགས་སྐྱོབ་ཙམ་ལ་ཆོག་ཤེས་རང་ཚོད་རང་གིས་ ༡༣༢༽ཟུངས། ། དོ་ནུབ་ཨེ་འཆི་དེ་བར་གཡེལ་མེད་དགེ་ལ་འབད་པ་ངང་གིས་བསྐུལ། ། ཆོས་པའི་མལ་དུ་ཐ་མལ་རོ་ཁོག་ལུསན་སེར་གཟུགས་དགོས་པ་ཅི། ། བླ་མའི་གདམས་ངག་རྩེ་གཅིག་ཉམས་བླངས་སྒྲུབ་པའི་ཞབས་གཏོག་མཐར་ཕྱིན་མཛོད། ཟབ་ཟབ་ཡིན་ཡིན་སྣ་ཁ་མང་ཀྱང་རང་སེམས་རང་ངོ་ཤེས་པ་དཀོན། ། ཐོབ་ཐོབ་ཞུ་ལོ་བསྒོམ་ལོ་མཁན་ཚོ་རྐྱེན་ངན་བྱུང་དུས་རང་མཚང་སྟོན། ། མ་བཅོས་ཀློང་ཡངས་རང་བབ་ངང་ནས་དྲན་རིག་ཡེངས་མེད་བྱ་རས་སྐྱོངས། །
སྟོང་ཉིད་རང་རྩལ་མོས་གུས་དག་སྣང་སྙིང་རྗེའི་གྲོགས་དང་མ་བྲལ་མཛོད། ། དམ་ཚིག་སྡོམ་པ་ངོས་ལྐོག་མེད་པར་ཚེ་དང་སྒྲུབ་པ་ལྷན་ཅིག་འགྲོགས། ། ང་རྒྱལ་ཁེ་གྲགས་ལོ་འདོད་སྤངས་ཤིང་བཟང་ངན་འབྲིང་ཀུན་སྤྱི་བོར་འཁུར། ། ཀུན་དང་མཐུན་པ་རང་འཚོ་ཐུབ་པའི་ལོག་ལམ་མ་གོལ་བླ་མའི་དྲིན། ། ལེགས་པར་བསམ་ནས་ཐར་པའི་ ༡༣༣༽གོ་འཕང་ད་ལན་ཐོབ་མཛོད་སྙིང་གཏམ་ལགས། ། དེ་ལྟར་ལྷག་བསམ་དགེ་བ་ཡིས། ། ལེགས་པར་གདམས་པ་འདིས་མཚོན་དགེས། ། མ་གྱུར་མཁའ་མཉམ་འགྲོ་ཀུན་ཀྱང༌། ། མ་ནོར་བྱང་ཆེན་ལམ་ཞུགས་ཤོག ཅེས་པ་འདི་ནི་དགེ་སློང་ཀརྨ་རིག་འཛིན་ལ་གདམས་པའོ།།
༈ སྐྱབས་མཆོག་བསླུ་མེད་ཀྱི་བླ་མ་དང༌། ། དབྱེར་མེད་རང་རིག་ཆོས་ཀྱི་སྐུར། ། ཡིན་ལུགས་རྟོགས་པའི་མཎྜལ་དང༌། ། འདུ་འབྲལ་མེད་པར་ཕྱག་གིས་མཆོད། ། སྲིད་ཞི་གཏན་སྒྲོལ་གྱི་དངོས་གྲུབ་ཞུ། ཨེ་མ། གསོན་དང་སྐྱེས་མཆོག་ལྷ་ཡི་བུ། ། སྔོན་འཁོར་བ་ཐོག་མེད་ནས་ད་བར་དུ། ། ལུས་དེ་ཙམ་བླངས་ཤིང་དོར་བྱས་ཀྱང༌། ། སེམས་འཁྲུལ་བའི་བག་ཆགས་མ་སངས་པས། །
འཁོར་བར་གཏན་འཁྱམས་འདི་ཨ་རེ་སྐྱོ1$10002201$1000180། ། དལ་འབྱོར་ཕུན་ཚོགས་ཐོབ་ནས་ཀྱང༌། ། མཚན་ལྡན་རྗེ་དང་མཇལ་གྱུར་ཞིང༌། ། རྒྱལ་བསྟན་ ༡༣༤༽ མཆོག་ལ་ཞུགས་བྱས་ཀྱང༌། ། ཚེ་འདི་དོན་འབའ་ཞིག་བསྒྲུབ་པ་ལས། ། ཆོས་སྙིང་པོར་དྲིལ་བ་དཀའ་བར་ཟད། ། ཚིག་ཐོས་བསམ་ཀུན་ཐ་སྙད་ཀྱི་མགོ་སྐོར་དང༌། ། དོན་ཉམས་ལེན་ཡང་རེ་འདོད་ཀྱི་སྒྲོག་གིས་བཅིངས། ། ལས་བྱས་ཚད་རྣམས་ལྟོ་གོས་ཀྱི་ཁོལ་པོར་སོང༌། ། གང་ཅི་ལ་བསམ་རུང་ལྷ་ཆོས་དེ། །
རྒྱུད་ཐོག་ཏུ་ཁལོ་བ་དིང་སང་དཀོན། ། གཞན་དོན་དུ་བཏང་བའི་ཟར་ཟིར་ཀུན། ། པག་ཤི་བྲོ་བའི་རྩེ་མོ་འདྲ། ། ཐང་ཆད་ཆད་འབུངས་ཀྱང་དོན་གྱིས་དབེན། ། འདི་བསམ་ཞིང་སྙིང་གི་དཀྱིལ་ནས་འགྱོད། ། གོས་དམར་སེར་གྱོན་ཅིང་སྐྲ་བྲེགས་པའི། ། མི་རྨུ་རྒོད་ཚོགས་པའི་ཕོ་ཁྲོམ་ལ། ། མིང་བསྟན་པར་བཏགས་ནས་ཆོས་མིན་འབད། ། ད་འདི་འདྲའི་བླ་མར་མི་སྐྱེ་བར། ། སྨོན་ལམ་དེ་ཁ་ཞེ་མེད་པར་འདེབས། །
བློ་ཆགས་སྡང་དུག་ལྔའི་མེ་སྤུང་སྟེང༌། ། དཀོར་ཟས་ནོར་གྱི་ཤིང་ཚན་ཆེར་ ༡༣༥༽བསྣན་པས། ། བླ་མ་ལོག་ལྟས་བསྲེག་པའི་གྲྭ་སློབ་ལ། ། བལྟས་ཀྱིན་བློ་ཕུག་སྤྲང་ལ་གཏོད་པར་སྤྲོ། ། ལར་རྨི་ལམ་ཙམ་གྱི་མི་ཚེ་འདིར། ། ལས་སྡིག་པའི་ས་བོན་དགོན་འཛིན་དང༌། ། རང་གཞན་གཉིས་ཕུང་གི་འཁོར་སྐྱོང་དེ། ། སྔར་བྱས་པ་འགྱོད་ཅིང་འཁྲུལ་བས་སྐྱོ། ། ད་རང་་མགོ་འདོན་པ་ཡོང་ལ་རེ། ། དེ་བདག་འདྲའི་ལོ་རྒྱུས་ཞུས་པ་ལགས། །
ཁྱེད་མཚུངས་བྲལ་པདྨ་བློ་གྲོས་སོགས། ། ཕ་མཚན་ལྡན་གྱི་ཞལ་གདམས་ཐོབ་ངེས་ཚེ། ། བློ་འཇིག་རྟེན་འཁྲུལ་ཕྱིར་མ་འབྲངས་པར། ། སེམས་ཆོས་དང་འདྲེས་ངེས་མཛད་པར་ཞུ། ། ཆོས་གྲུབ་མཐའི་ཆགས་སྡང་ཁ་འཛིན་དང༌། ། རང་རྒྱལ་འདོད་མཐོ་འདོད་བཟང་འདོད་སོགས། ། ངར་འཛིན་འདིས་ཆོས་པ་ཀུན་བཅོམ་པས། ། དག་སྣང་གི་མིག་རྒྱ་ཆེ་བར་མཛོད། ཐོས་བསམ་དང་བསླབ་ཤེས་ཡོན་ཏན་འདིས། ༡༣༦༽།
རང་རྒྱུད་སྐམ་རེངས་སུ་གཏང་བ་མང༌། ། ཀུན་ཉོན་མོངས་ཀྱི་གཉེན་པོར་འགྱུར་ཐབས་ཞིག ། གཏིང་དམ་པ་ནས་མཛོད་དང་སྙིང་གཏམ་ལགས། ། སྙན་གྲགས་དང་གདུལ་བྱའི་འདུ་ལོང་ལ། ། མིང་འགྲོ་དོན་དུ་བཏགས་པའི་ནོར་སྡུད་དང༌། ། དམ་མེད་གཡོ་ཅན་ཚོགས་པའི་གྲྭ་འཁོར་སོགས། ། བླ་མའི་སྐུ་ཚེ་བསྟུང་བའི་དུག་ཆེན་ལགས། ། འཆི་བ་སྙིང་དྲན་གྱི་ངེས་འབྱུང་དང༌། ། ཅིས་ཀྱང་དགོས་མེད་ཀྱི་ཞེན་ལོག་དང༌། ། ཅི་མཛད་ལེགས་མཐོང་གི་མོས་གུས་སོགས། །
ཞེ་ཐག་པར་བསྐྱེད་མཛོད་སྙིང་གཏམ་ལགས། ། སྡོམ་དམ་ཚིག་ལ་རང་སེམས་དཔང་གཙུག་དང༌། ། ཆོས་ཉམས་ལེན་ལ་རང་རྒྱུད་འཐུལ་ནུས་དང༌། ། གཞན་འགྲོ་ཕན་ལ་རང་འདོད་འཁྲིས་མེད་རྣམས། ། དགོས་ངེས་ཀྱང་དཀོན་པར་གཟིགས་ལགས་སམ། ། ཆོས་ཐོབ་ཀྱང་ཉམས་སུ་མི་ལེན་དང༌། ། གཞན་ལ་འཆད་ཀྱང་རང་མ་སྨིན། ། མཚོ་འགྲམ་དུ་སྐོམ་གྲིར་ཤི་ ༡༣༧༽བའམ། ། སྨན་པ་རང་ནད་ཀྱིས་འཆི་དང་མཚུངས། རང་དོན་བཙན་ས་ཟིན་པའི་ཚེ། །
གཞན་དོན་མ་འབད་ལྷུན་གྱིས་གྲུབ། ། དུས་དིང་སང་གི་གཞན་དོན་ཕལ་མོ་ཆེ། ། ལོང་བས་ལོང་ཁྲིད་དུ་གདའ་ལགས་མོད། ། ལམ་བསྐྱེད་རིམ་ལ་བརྡ་དོན་རྟགས་གསུམ་གྱི། ། གནད་ཚུལ་བཞིན་ཤེས་པའི་ཉམས་ལེན་དགོས། ཨ་འཐས་ཀྱི་བསྐྱེད་བཟླས་ཅི་འབད་ཀྱང༌། ། དངོས་གྲུབ་འབྱུང་བའི་རེ་ཐག་ཆོད། ། ཆོས་ཕྱག་རྫོགས་དབུ་མ་ཞི་བྱེད་སོགས། ། རྣམ་གྲངས་ཀྱི་བྲེ་བྲག་བསམ་འདས་ཀྱང༌། ། མ་བཅོས་རང་རིག་ཆོས་སྐུ་དངོས། །
རྗེན་པར་མཐོང་མཁན་དཀོན་པར་ཟད། ། སེམས་འགྱུ་བ་བཀག་པའི་སྡུག་བཙིར་དང༌། ། རྣམ་རྟོག་རྗེས་འབྲང་གི་འཁྲུལ་བློ་དང༌། ། སྒོམ་བྱེད་དོ་སྙམ་པའི་བློས་བྱས་སོགས། ། ཀུན་བྱང་ཆུབ་ཀྱི་རྒྱུ་རུ་ག་ལ་འགྲོ། ། ལྟ་བ་མཐོ་འདོད་ངར་འཛིན་ཡིན། ། སྒོམ་ ༡༣༨༽པ་བཟང་འདོད་བཅོས་མ་ཉིད། ། འབྲས་བུ་ཐོབ་འདོད་རེ་དོགས་ཏེ། ། དེ་ཐམས་ཅད་འདོད་བློའི་བདུད་ཀྱི་ཟིན། ། བདུད་རང་སེམས་ཀྱི་ཕུགས་སུ་བཅངས་བྱས་ནས། །
ཕྱི་བསྲུང་འཁོར་བགེགས་བསྐྲད་འདྲེ་འདུལ་གྱི། ། ཐབས་རྟེན་འབྲེལ་འབུམ་ཕྲག་བྱས་ན་ཡང༌། ། གེགས་བར་ཆད་བཟློག་པར་ཅི་ལ་འགྱུར། ། ལར་འཁོར་འདས་དགྲ་གཉེན་ནད་གདོན་དང༌། ། སྐྱིད་སྡུག་སོགས་བག་ཆགས་འཁྲུལ་སྣང་ཙམ། ། འདི་བདེན་པར་མི་བཟུང་ཁྱད་མི་གསད། ། སེམས་རྩལ་མདངས་སུ་ཤེས་ན་གཞན་ཅི་དགོས། ། ཕྱི་སྣང་གྲགས་ལྷ་སྔགས་ཕུང་ཁམས་ཀུན། ། ཡེ་གདོད་ནས་དཀྱིལ་འཁོར་ཆེན་པོར་འགྲུབ། ། དེ་མ་རྟོགས་འཁྲུལ་ངོའི་སྣང་བ་འདིར། །
ཞེན་འཛིན་གྲོལ་ན་དབང་བཞི་ཐོབ། ། མགོ་རྡོལ་རྡོལ་དུ་དབང་བསྐུར་ཞུས་བྱས་ཤིང༌། ། རྣ་བ་ཚ་ཚར་ཆོས་ཉན་ཀྱང༌། ། རང་སྣང་ལོག་པའི་སོལ་གདོང་དེ། དངུལ་ཤུགས་ཀྱང་དཀར་པོ་འགྱུར་བར་དཀའ། ། ཚེ་བསྐལ་པར་ཐོས་བསམ་སྒོམ་སྒྲུབ་ལ། ༡༣༩༽། འབད་རློམ་ཀྱང་རང་རིག་གནས་ལུགས་གཤིས། ། འདི་ཇི་བཞིན་མ་རྟོགས་ཐབས་གཞན་གང༌། ། ཅི་འབུངས་ཀྱང་བྱང་ཆུབ་ཐོབ་པར་དཀའ། །
གནད་བླ་མའི་གདམས་ངག་བྱིན་རླབས་བཅུད། ། དེས་གསེར་འགྱུར་རྩི་ཐོབ་བཞིན་དུ་གྲོལ། ༈ ཀྱཻ། མང་དུ་བརྗོད་ཀྱང་ཚིག་ལ་ཟད་པ་མེད། ། གནད་དོན་སྙིང་པོར་བསྐྱེད་རྫོགས་དབྱེར་མེད་དུ། ། མ་ཡེངས་མི་སྒོམ་ཚོགས་དྲུག་ལྷུག་པར་ཞོག ། སངས་རྒྱས་ཉེ་ལམ་ཐབས་གནད་འདི་ཀ་ཟབ། ། བླ་མ་སངས་རྒྱས་ཐག་ཆོད་གསོལ་བ་གདབ། ། འགྲོ་ཀུན་ཕ་མར་ཤེས་པའི་བྱམས་བརྩེ་བསྐྱེད། ། ཅིར་སྣང་སེམས་སུ་རྟོགས་པས་ལམ་ཁྱེར་བྱ། །
རྒྱུ་འབྲས་ཁྱད་དུ་མི་གསད་དགེ་བ་བསྒྲུབས། ། འདི་སྐྱིད་ཞེན་འཛིན་མི་བྱ་ཐུགས་རྗེར་བསམ། ། སྡུག་བསྔལ་སྐྱོན་དུ་མི་ལྟ་སྒྲིབ་པ་སྦྱོང༌། ། རྣམ་རྟོག་བཀག་པས་མི་ཁེགས་རང་ངོ་ལྟོས། ། ཉམས་ལ་བརློམ་སེམས་མི་བྱ་རང་བབས་གློད། ། ཉམས་ལེན་རེས་འཇོག་མི་བྱ་རྒྱུན་ ༡༤༠༽འཐུད་འབུངས། ། འབྲས་བུ་ཐོབ་རིངས་མི་འགོས་སྒྲུབ་སྙུགས་སྲིང༌། ། འབྲེལ་ཚད་དགེ་ལ་འཁོད་པའི་སྨོན་ལམ་ཐོབ། ། ཉམས་ལེན་སྙིང་པོར་དྲིལ་དང་དོན་མཆོག་འགྲུབ། ། བདག་འདྲའི་སྙིང་གཏམ་ཡིན་ནོ་ཐུགས་ལ་བསྟིམ། །
དངོས་སུ་མཇལ་ཡང་བཤད་རྒྱུ་དེ་བས་མེད། ། བྱང་ཆུབ་བར་དུ་མི་འབྲལ་སྨོན་ལམ་འཚལ། ། འདི་ལྟར་གདམས་པའི་དགེ་དེས་འགྲོ་ཕན་ཤོག ཅེས་ཁམས་ཀཿཐོག་པ་བླ་མ་བཀྲ་ཤིས་བློ་གྲོས་པོས་བསྐུལ་ངོར་གདམས་པའོ།། ༈ ཀྱེ་མ། ལུས་དལ་འབྱོར་གྱི་ལྗོན་པ་ལེགས་བྱས་ཀྱང༌། ། རྐྱེན་བློ་བུར་གྱི་དགྲ་མགོ་མང་ལ་རྒོད། ། འཆི་བ་ཐོགས་བབས་སུ་བྱུང་ན་འགྱོད་མེད་ཀྱི། ། གདེངས་ཆེན་གྲབས་ཆུད་མཛོད་དང་སྙིང་གཏམ་ལགས། ། འཕྲལ་སྐྱིད་འདོད་ཀྱི་ལྟོ་དགོས་རྩོལ་སྒྲུབ་ཀྱི། །
ཕུག་དགོས་ངེས་ཀྱི་ལྷ་ཆོས་ཕྱི་བཤོལ་ལུས། ། བར་དོའི་འཕྲང་རིང་ལ་འགྲོ་ཚེ་གཏན་རྒྱགས་སུ། ། བླ་མའི་གདམས་ངག་སྒོམས་དང་སྙིང་གཏམ་ལགས། ། ཚེ་འདིར་སྣང་ ༡༤༡༽ལ་མཛེས་པའི་ཆོས་བརྒྱད་དང༌། ། མི་ཐམས་ཅད་དགའ་བའི་ཟང་ཟིང་གིས། རང་བློ་བཅོལ་ཆུང་གི་ཁ་ལོ་བསྒྱུར་ཉན་ཆེ། ། ཞེན་ལོག་གཏིང་ནས་བསྐྱེད་མཛོད༴ ། ཚིག་ཁ་བཤད་རྒྱ་ཆེའི་ཐོས་པ་དང༌། ། འཕྲལ་ཤེས་ཤེས་རྣམ་གྲངས་མང་པོ་ཀུན། ། དགེ་སྦྱོར་རླུང་ཚུབས་ལ་བཀུར་བའི་ཉེར་ལེན་ཡིན། །
སྤྲོས་མེད་ཆག་དྲིལ་གྱིས་དང་སྙིང༴ ། རྗེ་བླ་མའི་དྲུང་དུ་སྡོད་ཙ་ན། ། ཡིད་འགྱུར་མེད་མོས་གུས་མི་བྱེད་པར། ། ཅི་མཛད་ལོག་ལྟ་རུ་མཐོང་བའི་གྲྭ་སློབ་མང༌། ། དད་པའི་སྙིང་ཕུར་ཚུགས་དང་སྙིང་གཏམ༴ ། གྲོགས་མང་པོའི་དབུས་ན་རང་འདོད་ཀྱི། ། བློ་ང་རྒྱལ་མགོ་འཕང་ཐོན་པོ་ཡིས། ། མཆེང་ལྕམ་དམ་སེལ་གྱི་ཐལ་བས་མ་བྱུགས་པར། ། དམན་ས་རྟག་ཏུ་བཟུང་མཛོད་སྙིང་གཏམ་ལགས། ། ཁོང་ཡོན་བདག་གི་གོ་སར་འགྲིམ་དུས་སུ། །
རྒྱུ་ནོར་རྫས་འདོད་པའི་ཟོང་རིན་དུ། ། ཟོལ་ཟོག་རྫུན་ཁྲམ་གྱིས་ ༡༤༢༽མི་མགོ་མ་བསླུ་བར། ། རང་སེམས་དྲང་པོར་སྲོང་བ་སྙིང༴ ། གནས་དབེན་པའི་རི་ཁྲོད་འགྲིམ་ན་ཡང༌། ། སེམས་ཡེངས་མེད་དྲན་རིག་མ་ལྡན་ན། ། ཕྱི་བ་སྤང་ཕུགས་སུ་ཉལ་འདྲས་དགོས་པ་མེད། ། གར་འདུག་དགེ་སྦྱོར་འབུངས་མཛོད་སྙིང༴ ། ཆོས་རང་སེམས་ཀྱི་ཐོག་ཏུ་མ་ཁེལ་ན། ། མིང་ཆོས་པར་བཏགས་ཀྱང་སྐྱེ་བོ་རང༌། ། ལུས་ཆས་ཇི་ལྟར་དུ་བསྒྱུར་ཀྱང་འཇིག་རྟེན་པ།
བློ་རྒྱུད་ནང་ནས་འཐུལ་ཅིག་སྙིང༴ ། སེམས་གང་ཤར་གྱིས་རང་ངོ་མ་ཤེས་ན། ། སྒོམ་བློས་བྱས་ཀྱི་ལྷན་པ་ཅི་བཏབ་ཀྱང༌། ། གནས་ལུགས་ཆོས་ཉིད་ཀྱི་གཏིང་མཐའ་མི་རྟོགས་པས། ། གང་ཤར་ལམ་དུ་ལྷོངས་མཛོད་སྙིང་གཏམ༴ ། དོན་སྟོང་ཉིད་གཉུག་མར་ཐག་ཆོད་ཀྱང༌། ། ལས་རྒྱུ་འབྲས་ཁྱད་དུ་མ་གསད་པར། ། སྤྲོས་བཅས་སྤྲོས་མེད་ཀྱི་ཉམས་ལེན་ཟུང་འཇུག་གིས། ། མཁའ་མཉམ་སེམས་ཅན་དོན་མཛོད་སྙིང༴ ། སྙིང་གཏམ་བཅུ་གཅིག་གདམས་ངག་ ༡༤༣༽འདི། །
ལྷུན་གྲུབ་ཡེ་ཤེས་འགྱུར་མེད་ལ། ། མི་རྒན་སྣ་ཚོགས་རང་གྲོལ་གྱིས། ། གདམས་སོ་ཐུགས་ལ་ལེགས་པར་འཆོངས། ། དགེ་དེས་འགྲོ་ཕན་མཐའ་ཡས་ཤོག ༈ རྗེ་རྒྱལ་བ་ཀུན་གྱི་སྤྱི་གཟུགས་མཆོག ། ཕ་མཚན་ལྡན་བླ་མའི་ཞབས་པད་ལ། ། ཡིད་དད་བརྒྱའི་འདུས་པས་ཕྱག་བགྱིད་ན། ། མཐུ་མཁྱེན་བརྩེའི་གཟིགས་པ་གཡེལ་མེད་སྩོལ། ། རིག་གྲོལ་གྱི་ཡོན་ཏན་ཕུན་ཚོགས་པའི། ། ཡོངས་འཛིན་གྱི་བཤེས་གཉེན་རྡོ་རྗེ་འཛིན། །
མཚན་གྲགས་པ་འགྱུར་མེད་འཆང་བ་གང༌། ། གནད་ཟབ་མོའི་སྙིང་གཏམ་བསྐུར་ཞིག་གསུང༌། ། ཁྱེད་ཐོས་བསམ་སྒོམ་ལ་མངའ་དབང་ཕྱུག ། བདག་རྨོངས་པའི་ཚིག་ལ་མི་ལྟོས་ཀྱང༌། ། བཀའ་ཕེབས་སྒོ་བཟློག་པར་མི་རིགས་ཕྱིར། ། གཏམ་ཅལ་ཅོལ་འགའ་ཞིག་གསོལ་བགྱིད་ན། ༈ ཀྱེ་མ་ཐུབ་བསྟན་གྱི་ཉི་མ་ནུབ་རིར་གཞོལ། ། རྩོད་ལྡན་གྱི་ཡང་མཐའི་དུས་འདི་འདྲར། ༡༤༤༽། དལ་འབྱོར་དང་རྣམ་གཡེངས་རྗེས་པ་ན། །
འཆི་དུས་ལག་སྟོང་འགྲོ་བར་ངེས། ། ཤི་ནས་ཀྱང་ཁམས་གསུམ་རིགས་དྲུག་གི ། བརྩོན་དོང་དུ་ཆུད་ཡུན་དེ་སྔས་ཆོག ། ད་དུང་དུ་འཁོར་བའི་སྒོ་གཤམ་ལ། ། འབུང་ནུས་པའི་མི་རྣམས་ཅི་ཞིག་བསམ། ། ལས་འབྲས་ལ་བསླུ་བ་མེད་པ་དང༌། ། འཁོར་འདས་ཀྱི་སྐྱོན་ཡོན་བདེ་སྡུག་སོགས། ། གསུང་རབ་ནས་ལན་བརྒྱར་བཤད་མཐོང་བཞིན། ། སྤང་བླང་དེ་གོ་ལོག་བསྒྲུབ་མཁན་མང༌། ། ཆོས་པ་རྣམས་ཆོས་ལ་བརྟེན་པའི་སྡིག །
ནན་ཏན་དུ་བསྒྲུབ་པའི་སྙིང་ཁམས་དང༌། ། ཆགས་སྡང་གི་ལས་ཀྱི་སྙིང་རུས་ཙམ། ། ཆོས་ཕྱོགས་སུ་འབད་ན་ཅི་མ་རུང༌། ། དེ་བས་ན་ད་ནས་དམ་ཆོས་ཀྱང༌། ། སྤྲོས་མེད་ལ་ཆིག་དྲིལ་མ་ནུས་ན། ། སྤྲོས་བཅས་ཀྱི་རྣམ་དཔྱོད་ཅི་ཆེ་ཡང༌། ། རང་རྒྱུད་ཀྱི་ལྐོ་སྐམ་ཐུལ་བར་དཀའ། ། ཁ་བཤད་ཀྱི་འབྲུག་སྒྲ་ལྡིར་ཆེ་ཡང༌། ། ཉམས་ལེན་གྱི་སྦྲང་ཆར་མི་འབེབས་ན། ། ལས་ཉོན་ ༡༤༥༽གྱི་ཐ་བ་སྲ་མོ་ནས། །
བྱང་ཆུབ་ཀྱི་མྱུ་གུ་འཁྲུངས་པར་དཀའ། མདོ་རྒྱུད་དང་ཐེག་པའི་རིམ་པ་དང༌། ། གྲུབ་མཐའ་སོགས་ཆོས་སྒོ་གྲངས་མེད་ཀུན། ། རང་སེམས་ཀྱི་འདུལ་ཐབས་འབའ་ཞིག་ཏུ། ། སངས་རྒྱས་ཀྱི་ཐབས་མཁས་ཕྲིན་ལས་ཉིད། ། བཀའ་བརྒྱུད་པའི་གསལ་སྟོང་ཟུང་འཇུག་དང༌། ། ས་ལུགས་ཀྱི་འཁོར་འདས་དབྱེར་མེད་དང༌། ། རྙིང་མ་བའི་ཀ་དག་ལྷུན་གྲུབ་སོགས། ། མཚན་མང་གི་དབྱེ་བསྡུ་ཅི་མཛད་ཀྱང༌། ། ཡིན་ལུགས་ཀྱི་ངོ་སྤྲོད་མཛུབ་ཚུགས་ཏེ། །
རང་སེམས་ཀྱི་ཐོག་ཏུ་མ་ཕེབས་ན། ། ཚིག་ཚོགས་ཀྱི་སྒྲུང་གཏམ་འབུམ་གླེང་ཀྱང༌། ། གང་ཟག་དང་ཆོས་གཉིས་ཐ་དད་ལུས། ། དེ་ཕྱིར་དུ་ཆོས་ཀྱི་སྙིང་པོའི་གནད། ། བླ་མ་དང་སློབ་མ་གདམས་ངག་གསུམ། ། རྟེན་འབྲེལ་དུ་འཛོམ་པའི་འོག་རོལ་ན། ། ཉམས་ལེན་ལ་འབད་པ་གནད་དུ་ཟབ། ། མཚོན་བྱེད་ཀྱི་བླ་མའི་སྐུ་དྲིན་ལས། ༡༤༦༽། མཚོན་བྱ་ཡི་བླ་མའི་རང་ཞལ་དངོས། །
སྒྲིབ་མེད་དུ་མཐོང་ཚེ་སྣང་སྲིད་ཀུན། ། དོན་དམ་གྱི་བླ་མར་ལྷུན་གྱིས་གྲུབ། ། ཕུང་ཁམས་དང་སྐྱེ་མཆེད་འབྱུང་བ་ལྔ། ། སྣོད་བཅུད་ཀུན་གདོད་ནས་དཀྱིལ་འཁོར་ལྷ། ། ཡིན་ལུགས་ལ་ཡིན་པར་ཤེས་པའི་ཚེ། ། རྒྱུ་ལམ་འབྲས་དབང་གི་འཁོར་ལོ་ཐོབ། ། དབང་དོན་ཉིད་སེམས་ལ་མ་ཤར་ན། ། བུམ་པ་བརྒྱ་མགོ་བོར་བཏང་བྱས་ཤིང༌། ། དབང་གཞུང་ལ་འབུམ་ཐེར་ཀླག་ན་ཡང༌། ། སྨིན་བྱེད་ཀྱི་ནུས་པ་ག་ལ་འཇོག
གསང་སྔགས་སྙིང་པོ་རིམ་གཉིས་དོན། ། གཉིས་པོ་ཡང་དོན་ལ་ངོ་བོ་གཅིག ། གཅིག་ཚུལ་ནི་སྣང་སྟོང་དབྱེར་མེད་ཕྱིར། ། ཟུང་འཇུག་ཏུ་རྟོགས་པས་ཉམས་ལེན་འཚལ། ། འགགས་མེད་ཀྱི་ཆ་ནས་རྣམ་པ་གསལ། ། སྐྱེ་མེད་ཀྱི་རང་བཞིན་རྣམ་དག་དྲན། ། ཟུང་འཇུག་གི་ཀློང་དུ་ང་རྒྱལ་བརྟན། ། བསྐྱེད་རིམ་གྱི་གནས་གསུམ་སེམས་ལ་འཚངས། ། ཡིན་ཚུལ་གནད་དོན་མ་རྟོགས་པར། ། ཀུན་བརྟགས་ཀྱི་ལྷ་ ༡༤༧༽གཟུགས་བསྒོམ་བསྒོམ་ཡང༌། །
སོལ་ནག་ལ་དངུལ་དུ་བསྒོམ་པ་ལྟར། ། མཆོག་ཐུན་གྱི་དངོས་གྲུབ་ག་ལ་འབྱུང༌། ། སྒྲ་གྲགས་ཀུན་སྔགས་ཀྱི་རང་བཞིན་ཉིད། ། འབྱིན་འཇུག་གནས་འབྲུ་གསུམ་རྡོ་རྗེའི་བཟླས། ། རྒྱུན་ལྡན་གྱི་བསྙེན་སྒྲུབ་རང་བྱུང་ལ། ། རྩོལ་མེད་དུ་འགྲུབ་པའི་ཡ་མཚན་ལགས། ། རྣམ་རྟོག་གི་རྦ་རླབས་ཟད་མེད་ཀྱང༌། ། ཆོས་ཉིད་ཀྱི་རྒྱ་མཚོ་ལས་མ་གཡོས། ། བསྒོམ་མེད་ལ་བསྒོམ་བློའི་ལྷན་པ་ནི། ། མི་དགོས་ཀྱང་ནན་གྱི་འདེབས་མཁན་མང༌། །
གནས་པ་ཞེས་བཟང་པོར་འཛིན་བྱེད་ཅིང༌། ། འགྱུ་བ་ཞེས་ངན་པར་བཟུང་བཟུང་བས། ། གཟུང་འཛིན་གྱི་སྒྲོགས་ཀྱིས་སྒོམ་ཆེན་བཅིངས། ། གཉིས་འཛིན་གྱི་ལམ་དུ་འོ་རེ་རྒྱལ། ། ཚོགས་དྲུག་མིག་རྒྱུའི་ཆུ་རླུང་ལ། ། བདེན་ཞེན་གྱི་རི་དྭགས་འབྲང་འབྲང་ཡང༌། ། ལོག་སྲེད་ཀྱི་སྐོམ་ཚད་སླར་ལ་འཕེལ། ། རང་སྣང་གི་རོལ་པར་ ༡༤༨༽ཤེས་པ་གནས། ། དྲན་འཛིན་གྱི་འཇུར་བདུད་དམ་པོ་ཡིས། ། ནན་བཙིར་དུ་བསྡམས་ཀྱང་ངལ་བའི་རྒྱུ། །
བཟོ་མེད་ཀྱི་ཤེས་པ་ཅང་ཤེས་རྟ། ། རང་འགྲོས་ཀྱི་བཏང་ན་ཆུགས་ས་མེད། ། བདེ་གསལ་དང་མི་རྟོག་ཉམས་སྣང་གི ། འཇའ་ཚོན་ལ་ཞེན་པའི་བྱིས་པ་འཁྲུལ། ། འཁོར་འདས་ཀུན་སེམས་སུ་འདུས་པ་ལ། ། ཉམས་སྣང་ལ་བདེན་འཛིན་ཅི་ཕྱིར་བྱེད། ། བདེན་མེད་ལ་བདེན་པར་འཛིན་པའི་བློས། ། ང་མེད་ལ་ངར་འཛིན་ས་བོན་བསྐྲུན། ། ཁེངས་སེམས་ཀྱི་ཡལ་འདབས་འཕེལ་གྱུར་པའི། ། དུག་སྡོང་གིས་རང་གཞན་ཕུང་བར་བྱེད། །
མདོ་སྔགས་ཀྱི་གཞུང་ལུགས་མཐའ་དག་ནས། ། དངོས་འཛིན་ལས་བཟློག་ཕྱིར་སྟོང་ཉིད་གསུངས། ། སྟོང་ཉིད་ལ་ཞེན་པའི་སྐྲན་འདྲིལ་ན། ། དེ་ཉིད་ལ་བཤིག་ཐབས་ཇི་ལྟར་བྱེད། ། ཡོད་མཐའ་ཞེན་པའི་རྟག་མཐའ་དང༌། ། མེད་མཐའ་ནི་ཆད་པའི་ཕྱོགས་སུ་ལྷུང༌། ། དབུས་མ་ཡང་ཞེན་པར་མི་བྱེད་པའི། ། མཐའ་ ༡༤༩༽དབུས་ཀྱི་སྒྲོག་བྲལ་ལྟ་བར་གསུངས། ། གསུང་རབ་བལྟས་པའི་དཔྱད་སྒོམ་དང༌། ། ཉམས་ཐོག་ཏུ་ཕབ་པའི་འཇོག་སྒོམ་སོགས། །
བསྒོམ་ཚུལ་དང་བཞེད་ཚུལ་མང་མོད་ཀྱི། ། བྱིན་རླབས་ཀྱི་ལམ་ཉིད་ཟབ་པར་གསུངས། ། ལྟ་བ་དང་སྒོམ་པ་སྤྱོད་པ་འབྲས། ། མིང་སྙན་གྱི་སྒྲིག་རིམ་མང་མོད་ཀྱང༌། ། སེམས་ཉིད་ཀྱི་རང་ཚུལ་རང་རིག་གིས། ། གཅེར་མཐོང་ཞིག་བྱུང་ན་ཆོག་པར་གདའ། ། བལྟ་བྱ་དང་ལྟ་བྱེད་མ་གྲུབ་པར། ། བསྒོམ་བྱ་དང་སྒོམ་བྱེད་ག་ལ་འབྱུང༌། ། སྤྱད་བྱ་དང་སྤྱོད་བྱེད་དངོས་པོས་དབེན། ། དེ་ཕྱིར་དུ་ཐོབ་བྱ་ཐོབ་བྱེད་མེད། །
མེད་བཞིན་དུ་སྣ་ཚོགས་སྣང་བའི་འཕྲུལ། ། འཁོར་འདས་ཀྱི་བཀོད་པ་བསམ་ཡས་འདི། ། ཇི་རྙེད་ཀུན་རྨི་ལམ་ཇི་ལྟ་བར། ། སྐུ་གསུམ་གྱི་རྣམ་རོལ་ཆོས་ཉིད་དབྱིངས། ། དབྱིངས་དོན་དེ་མངོན་དུ་གྱུར་པའི་ཚེ། ། གཉིད་སད་པའི་རྨི་ལམ་ཇི་བཞིན་ ༡༥༠༽དུ། ། ཞེན་འཛིན་གྱི་འཁྲུལ་པ་རང་སར་སངས། ། ལྷུན་གྲུབ་ཀྱི་ཡེ་ཤེས་རྩལ་ཆེན་རྒྱས། ། སངས་རྒྱས་ཞེས་གཞན་ནས་ཐོབ་མིན་པར། ། རང་རིག་ཉིད་ཆོས་སྐུའི་གཏན་སྲིད་ཟིན། །
རྩོལ་མེད་ཀྱི་འགྲོ་དོན་ཤུགས་འབྱུང་ཚེ། ། སྐུ་གཉིས་ཀྱི་གོ་འཕང་མི་ཟེར་རམ།

༈ ཨེ་མ། དེ་ལྟར་ཅལ་ཅོལ་བྱུང་རྒྱལ་སྨྲས་པའི་ཚིག ། འདི་ལ་མཁས་ཁྱོད་ཁྲེལ་བར་མི་མཛདཅིང༌། ། འགལ་དང་མ་རྟོགས་སྐྱོན་ལ་མ་དགོངས་པར། ། དགོངས་དབྱིངས་སྤྲོ་བ་བསྐྱེད་པའི་རོལ་མོར་མཛོད། ། མ་ནོར་གདམས་པའི་ལེགས་བཤད་སྟོན་ནུས་པའི། ། ཉམས་རྟོགས་དྲི་ཙམ་བདག་ལ་མ་མཆིས་ཀྱང༌། ། གཞན་ཕན་དཀར་པོའི་བསམ་པས་འདི་སྨྲས་པའི། ། དགེ་བས་འགྲོ་ཀུན་ཆོས་ཉིད་དོན་རྟོགས་ཤོག ། ཅེས་པ་ནི་བླ་མ་གྲགས་པ་འགྱུར་མེད་ལ་ཕུལ་བའོ། ༈ ཀྱེ་ཧོ།
སེམས་ཀྱི་གནས་ལུགས་གདོད་ནས་མཁའ་ལྟར་ ༡༥༡༽ཁྱབ། ། འཁོར་བ་མྱང་འདས་བདག་གཞན་དངོས་པོས་དབེན། ། དངོས་པོ་མེད་ལས་སྣ་ཚོགས་དངོས་སྣང་བ། ཆུ་ཟླའི་གཟུགས་བརྙན་འདྲ་འདི་མཚར་བའི་གནས། ། སྣང་ཡང་བདེན་མེད་སྒྱུ་མའི་ལྟད་མོ་ལ། ། མི་ཤེས་བྱིས་པ་རྣམས་ཀྱི་ཨ་འཐས་བརྩོད། ། ཁྲོན་པའི་ནང་གི་སེང་གེའི་གཟུགས་ཀྱི་དཔེ། ། ཇི་བཞིན་འཁྲུལ་ལ་འཁྲུལ་བསྣན་ལས་ཉོན་བསགས། ། ཆོས་ཀུན་མཐར་ཐུག་དོན་དམ་བདེན་པའི་གནད། ། གནད་ཀྱི་སྙིང་པོ་རང་སེམས་མ་བཅོས་གཤིས། །
ཡིན་ལུགས་ཇི་བཞིན་རྟོགས་པའི་དོན་ཉིད་ལ། ། གོམ་ན་ཐག་བརྒྱའི་མདུད་པ་གཅིག་འཁྲོལ་ཡང༌། ། དེ་ལྟར་མི་བརྩོན་ཐ་སྙད་ཚིག་མཐར་འཁོར། ། གྲུབ་མཐའི་ཕྱོགས་རེར་ཨ་ཐང་ཆད་ཆད་འཐེན། ། འཐེན་ཀྱང་དུ་མ་རོ་གཅིག་མ་ཐོབ་པར། ། ཆོས་ཁམས་ཆེ་ཆེའི་སྐད་ཀྱིས་མགོ་བོ་འཁོར། ། རྒྱལ་བའི་བཀའ་ལ་བཟང་དང་ངན་མ་ ༡༥༢༽གྲུབ། ། གྲུབ་མཐའ་མཐའ་དག་རང་རང་ངོས་ནས་ཟབ། ། ཀུན་ཀྱང་འབྲས་བུ་སངས་རྒྱས་བསྒྲུབ་པར་གཅིག ། ང་ཞེན་ཆགས་སྡང་བྱེད་རྣམས་སྙིང་རྗེའི་གནས། །
མི་ཚེ་དགོངས་ཁའི་ཉི་མ་ཡུད་ཙམ་འདིར། གཏན་གྱི་འདུན་མ་བསྒྲུབ་ལ་ཤིན་ཏུ་རན། ། རང་ཡང་མི་བརྩོན་ཚེ་འདིའི་དོན་བསྒྲུབ་པའི། ། ཆོས་གཟུགས་ཁོ་ན་མང་བ་གཟིགས་ལགས་སམ། ། གླེགས་བམ་འབུམ་ཕྲག་སློབ་གཉེར་བྱས་ན་ཡང༌། ། སེམས་གསང་ཇི་བཞིན་ཤེས་པ་ཤིན་ཏུ་དཀོན། ། ལོ་བརྒྱར་མཚམས་སྒྲུབ་བྱས་པའི་ཡུས་ཅན་ཡང༌། ། རང་རྒྱུད་མར་ལྐོག་སྣུམ་གྱི་འཐུལ་མིན་འདྲ། ། ཆོས་ཀྱི་སྙིང་པོར་རང་རྒྱུད་མ་འཐུལ་ན། ། ཅི་བྱས་ལམ་དུ་འགྲོ་བ་སྲིད་མིན་ཚེ། །
རང་སེམས་གཞུ་མོ་ནང་དུ་བཀུག་ནས་ཀྱང༌། ། ཆོས་དང་སེམས་སུ་འདྲེས་མཛོད་སྙིང༴ ། སེམས་ལ་སེམས་ཀྱིས་བརྩོན་དུ་མ་བཟུངས་བར། ། གནས་སམ་འགྱུའམ་གང་ལྟར་ ༡༥༣༽འཆར་ཀྱང་རུང༌། ། འཆར་མཁན་ཁོ་ཡི་རང་ངོ་རིག་མཛོད་དང༌། ། སྒྲོག་ཐག་ནང་ནས་གྲོལ་བའི་དུས་ཞིག་འོང༌། ། ཆོས་སྐུའི་རང་ཞལ་རང་ལ་འཆར་བཞིན་དུ། ། མི་ཤེས་བཅོས་མའི་སྒོམ་གྱིས་བསླད་མཁན་མང༌། ། ཉམས་རྟོགས་རེ་བས་བསྒྲུབ་དང་དོགས་པས་བཅིངས། ། དེ་འདྲས་ནམ་ཡང་བྱང་ཆུབ་ཐོབ་མི་འགྱུར། །
ཡར་མཐའ་དྲུག་པ་རྡོ་རྗེ་འཆང་ཆེན་ནས། ། མར་མཐའ་འཇག་མིག་སྲིན་བུ་ཡན་ཆད་ལ། ། བདེ་གཤེགས་སྙིང་པོ་བཟང་ངན་མ་མཆིས་ཚེ། ། རེ་དོགས་ཞེ་འདོད་བྲལ་བའི་ཉམས་ལེན་འཚལ། ། གཞི་ཡིས་སྙིང་པོ་གསལ་སྟོང་ཟུང་འཇུག་དང༌། ། ལམ་གྱི་སྙིང་པོར་ཚོགས་གཉིས་ཟུང་འཇུག་འབད། ། འབྲས་བུའི་སྙིང་པོར་སྐུ་གཉིས་ཟུང་འཇུག་འགྲུབ། ། སྙིང་པོའི་ཉམས་ལེན་རྟག་ཏུ་བརྩོན་འཚལ་ལོ། ། ཅེས་དགེ་སློང་ཀུན་དགའ་དབང་རྒྱལ་ལ་གདམས་པའོ།། ༡༥༤༽
༈ མཁྱེན་པའི་ནམ་མཁར་བརྩེ་བའི་འོད་སྟོང་རྒྱས། ། མཛད་པའི་ཕྲིན་ལས་གདུལ་བྱའི་བློ་མུན་སེལ། ། སྨིན་གྲོལ་པད་ཚལ་རྒྱས་མཛད་བླ་མ་མཆོག ། བརྒྱུད་པར་བཅས་ཞབས་སྙིང་ནས་ལན་བརྒྱར་འདུད། ། དམ་པ་དུ་མས་རྗེས་བཟུང་སྐལ་བ་ཅན། ། ལུང་རྟོགས་ཡོན་ཏན་གྱིས་ཕྱུག་དགེ་བའི་བཤེས། ། མཚོ་སྐྱེས་ལྷུན་གྲུབ་གང་གི་བཞེད་པ་དོན། ། སྐོང་ཕྱིར་ཟབ་དོན་ཚིག་འགའ་སྙན་དུ་གསོལ། ། འཁོར་བ་མྱང་འདས་མ་ལུས་ཀུན་གྱི་གཞི། ། སེམས་ཉིད་འདུས་མ་བྱས་པའི་གནས་ལུགས་ཉིད། །
ཡེ་ནས་མ་འཁྲུལ་རང་ངོ་རིག་ནས་གྲོལ། ། དེ་ལ་ཆོས་སྐུའི་གྲོལ་གཞིའི་ཀ་དག་ཟེར། ། དེ་ལྟར་མ་རིག་རང་སྣང་འཆར་སྒོ་ལ། ། གཞན་དུ་བཟུང་བའི་གཉིས་འཛིན་འཁྲུལ་པའི་རྐྱེན། ། གཅིག་ལས་གཅིག་འཕེལ་ལུག་རྒྱུད་འཁོར་བར་འཁྱམས། ། ཁམས་གསུམ་འགྲོ་བའི་འཁྲུལ་གཞི་ཞེས་སུ་ ༡༥༥༽གྲགས། ། དེ་ལྟར་འཁོར་བ་ཐོག་མེད་ད་བར་དུ། ། ཇི་ཙམ་འཁྲུལ་ཡང་རིག་པའི་ངོ་བོ་ལ། ། འཕོ་འགྱུར་བྲི་གང་སྤུ་ཙམ་མ་མཆིས་ཚེ། ། བདེ་གཤེགས་སྙིང་པོ་ཡོངས་གྲུབ་ཅེས་པ་ལགས། །
རྒྱལ་བས་ཆོས་སྒོ་བརྒྱད་ཁྲི་བཞི་སྟོང་ཀུན། ། མཐའ་དག་སེམས་ཉིད་འདུལ་ཐབས་ཁོ་ན་རུ། ། བསྟན་ཡང་གང་ཟག་སོ་སོའི་སྐལ་བའི་མཐུས། ། མ་རྟོགས་ལོ་རྟོགས་ཕྱོགས་རྟོགས་སྣ་ཚོགས་འགྱུར། ། ལམ་རིམ་ཐེག་པའི་དབྱེ་བ་བསམ་ཡས་ཀྱང༌། ། སྐབས་འདིར་ཐེག་མཆོག་སྙིང་པོའི་ཉེ་ལམ་ཉིད། ། ཕྱག་རྫོགས་དབྱེར་མེད་ལྟ་སྒོམ་སྤྱོད་གསུམ་གྱི། ། འགག་དོན་སྙིང་པོར་དྲིལ་ནས་བརྗོད་བགྱི་ན། ། ཐ་མལ་ཤེས་པ་མ་བཅོས་རང་བབས་ཀྱི། ། གཤིས་ལ་བཟང་ངན་དགེ་སྡིག་བདག་གཞན་སོགས། །
ཀུན་རྫོབ་མཚན་མའི་ལྷད་ཀྱི་མ་བསླད་པར། ། ངོ་བོ་ངོས་བཟུང་མེད་པའི་སྟོང་པ་ཉིད། ། རང་བཞིན་གསལ་ ༡༥༦༽གདངས་འགགས་མེད་ཅིར་ཡང་འཆར། ། དེ་ཉིད་ཐ་དད་མ་ཡིན་ཟུང་འཇུག་ཆེ། ། རྟག་ཆད་ཡོད་མེད་ཡིན་མིན་ལ་སོགས་ཀྱི། ། སྒྲོ་བཀུར་གང་ཡང་མ་བྱས་མ་བཅོས་པའི། ། གནས་ལུགས་ཡིན་ཚུལ་ཇི་བཞིན་རིག་པ་ལ། ། ལྟ་བའི་དོན་ཆེན་རྟོགས་པར་ཞེས་སུ་བརྗོད། ། དེ་ལྟར་རྟོགས་པར་བྱ་བའི་ཐབས་མཆོག་ནི། ། ཐ་སྙད་ཚིག་མཐའ་གཅོད་པའི་ཐོས་བསམ་དང༌། །
འགྱུ་དྲན་བློ་བཟོ་མང་པོས་མི་འབྱུང་གི ། ཚོགས་རྫོགས་སྒྲིབ་པ་དག་པའི་རྒྱུ་རྐྱེན་དང༌། ། བླ་མའི་བྱིན་རླབས་ཞུགས་པ་ཉིད་ལ་རག ། དོན་ལ་ལྟ་བ་ཟེར་ཡང་རང་སེམས་ཡིན། ། རང་སེམས་བཟོ་མེད་རང་ངོ་མ་རིག་ན། ། ལྟ་བ་མཐོན་པོར་བརློམ་ཡང་ཡིད་དཔྱོད་ཡིན། ། ཡིད་དཔྱོད་ཚིག་གི་ལྟ་བས་འཚང་མི་རྒྱ། ། དེ་ཕྱིར་རང་རིག་རང་ངོ་ཤེས་པར་བྱ། ། སྒོམ་པའི་ཐབས་དང་ཁྲིད་ཚུལ་མཐའ་ཡས་ཀྱང། ། གང་ཟག་དབང་ ༡༥༧༽ རིམ་སོ་སོར་དགོངས་པ་སྟེ། །
ཀུན་གྱི་སྙིང་པོ་ཞི་ལྷག་ཟུང་འཇུག་ཏུ། ། ཡང་དག་དྲན་རིག་ཡེངས་མེད་ཉིད་ལ་འདུས། ། ཞི་གནས་ལྷག་མཐོང་རྣམ་དབྱེ་མང་མོད་ཀྱང༌། ། ཕྲ་རགས་འགྱུ་རྟོག་ཞི་བ་ཞི་གནས་ལ། ། གནས་མཁན་རང་ངོ་རིག་པ་ལྷག་མཐོང་ཉིད། ། མཉམ་གཞག་རྗེས་ཐོབ་བཞེད་ཚུལ་མང་པོ་ཡང༌། ། གདུལ་བྱ་ཐ་དད་དཀྲི་ཐབས་བྱེ་བྲག་ཙམ། མཐར་ཐུག་དོན་ལ་མཉམ་རྗེས་ཟུང་འཇུག་སྟེ། ། སེམས་ཉིད་གནས་སམ་འགྱུའམ་གང་འཆར་ཀྱང༌། ། ཤར་མཁན་འགྱུ་མཁན་གནས་མཁན་ཁོ་རང་ཉིད། །
གཅིག་པུ་དེ་ཀའི་རང་ངོ་རིག་པ་ན། ། ཐམས་ཅད་མཉམ་གཞག་འབའ་ཞིག་ཁོ་ན་ཡིན། ། རིག་པ་རྗེན་པའི་རང་ངོ་མ་རིག་ན། ། གནས་ཀྱང་དམན་པའི་ཞི་གནས་ཙམ་ཉིད་དང༌། ། འགྱུ་ན་ཐ་མལ་འཁྲུལ་པ་ཨ་འཐས་ཏེ། ། གང་ཡང་མཉམ་རྗེས་མ་ཡིན་ ༡༥༨༽ འཁྲུལ་པ་རང༌། ། དེ་ཕྱིར་དྲན་རིག་ཡོད་མེད་གཅིག་པུར་འདུས། ། རྫོགས་པ་ཆེན་པོ་ངོ་བོ་ལམ་བྱེད་དང༌། ། ཕྱག་རྒྱ་ཆེན་པོ་རྣམ་པ་ལམ་བྱེད་ཅེས། ། སྤྱི་ལ་གྲགས་མོད་དེ་ཡི་ཁྱད་པར་ནི། །
རྫོགས་ཆེན་རིག་ཐོག་གློད་པ་གཙོར་བྱེད་ཅིང༌། ། ཕྱག་ཆེན་དྲན་པ་ཁོ་ནར་རྩིས་སུ་བྱེད། ། དེ་གཉིས་ཀྱང་ནི་དོན་ལ་ཁྱད་མེད་དེ། ། ཕྱག་ཆེན་ཉིད་ནས་ཨ་འཐས་འཇུར་དྲན་སོགས། ། བཅོས་མའི་ཡིད་བྱེད་མཐའ་དག་རྒྱང་བསྲིངས་སྟེ། ། རྟོགས་ཆོས་ཡང་དག་རང་རིག་དྲན་པ་ལ། ། སྒོམ་གྱི་དངོས་གཞིར་མཛད་ཕྱིར་དེ་ཉིད་ནི། ། རྫོགས་ཆེན་ལུགས་ཀྱི་རིག་པའང་དེ་ཀ་ལགས། ། དེས་ན་འགྲོ་འཆག་ཟ་ཉལ་འདུག་ལ་སོགས། ། སྤྱོད་ལམ་ཀུན་དང་ཚོགས་དྲུག་གང་ལ་ཡང༌། །
མ་ཞེན་མི་དགག་རྗེས་འབྲོངས་མི་བྱ་བར། ། དྲན་ཙམ་རིག་ཙམ་ཅེར་མཐོང་བཟོ་མེད་སྐྱོངས། ། རྣམ་རྟོག་སྐྱེས་ལ་སྐྱོན་དུ་མི་ ༡༥༩༽བལྟ་ཞིང༌། ། མི་རྟོག་པ་ལ་དགའ་བར་མི་སེམས་པར། ། གང་དྲན་གང་སྣང་གང་ཤར་དེ་ཀའི་ངོར། ། དྲན་རིག་རྗེན་པས་བསྐྱངས་བ་གཅིག་པུས་ཆོག ། ཉོན་མོངས་དུག་ལྔ་ཆེད་དུ་མི་སྤོང་ཞིང༌། ། བདེ་གསལ་མི་རྟོག་ཆེད་དུ་མི་སྒྲུབས་པར། ། གང་ཤར་ཐམས་ཅད་སྒོམ་དུ་ཁྱེར་བའི་གནང༌། ། དྲན་རིག་ཅེར་རེ་འདི་ཀ་གཅིག་པུ་ལགས། །
འདི་དོན་ཚུལ་བཞིན་རྟོགས་ལ་ལྟ་བ་ཟེར། ། དེ་ཉིད་རྒྱུན་དུ་སྐྱོང་བ་སྒོམ་པ་ཡིན། ། སྤྱོད་ལམ་ཀུན་དང་བསྲེ་བ་སྤྱོད་པ་སྟེ། ། བརྟན་པ་ཐོབས་ལ་འབྲས་བུའི་མིང་དུ་བཏགས། ། གནས་སྐབས་རྐྱེན་ངན་སྣང་ཚུལ་ན་ཚ་དང༌། ། འདྲེ་གདོན་རྣམ་རྟོག་ཉོན་མོངས་སྡུག་བསྔལ་དང༌། ། འཆི་བ་ལ་སོགས་བར་ཆད་ཅི་བྱུང་ཡང༌། ། ཐབས་དང་གཉེན་པོ་གཞན་ནས་མི་འཚོལ་ཏེ། ། གང་ཤར་ཀུན་གྱི་སེམས་ཉིད་ལས་མ་འདས། ། སེམས་ཉིད་ཡེ་ནས་སྐུ་གསུམ་རང་ངོར་ ༡༦༠༽གྲུབ། །
དེ་ལ་ན་རྒྱུ་ན་མཁན་སྡུག་མཁན་དང༌། ། འཆི་རྒྱུ་འཆི་མཁན་ཐ་དད་ག་ལ་ཡོད། ། དགྲར་སྣང་འདྲེར་འཛིན་འཁྲུལ་པའི་འཆར་སྒོ་ཙམ། ། རྨི་ལམ་སྣང་ཚུལ་དག་དང་མཚུངས་བཞིན་དུ། ། ཨ་འཐས་བདེན་འཛིན་བྱེད་པ་རྒོད་རེ་བྲོ། ། འཁྲུལ་མཁན་རང་ངོ་ལྟ་བ་གནད་དུ་ཟབ། ། རོ་སྙོམས་གདམས་ངག་ཟེར་ཡང་འདི་ཀ་ལགས། ། ཕྱག་ཆེན་ག་ཤིས་ལ་སྐྱེ་མེད་གདངས་འགགས་མེད། ། རྩལ་སྣང་སྤྱིར་ཡང་འཆར་རྣམས་སྐུ་གསུམ་བཞེད། ། དེ་མཐུན་རྫོགས་ཆེན་ངོ་བོ་ཀ་དག་དང། །
རང་བཞིན་ལྷུན་གྲུབ་ཐུགས་རྗེ་ཀུན་ཁྱབ་སྟེ། ། སྐུ་གསུམ་དབྱེར་མེད་ཁྲེགས་ཆོད་ཉམས་ལེན་ཡིན། ། དེ་ཡི་ངང་ནས་འོད་གསལ་ཐོད་རྒལ་དོན། ། ལས་རླུང་འཆིང་བྱེད་སྐུ་གསུམ་ཞུགས་སྟང་དང༌། ། སྒོ་གནད་ཡུལ་གནད་རླུང་རིག་གནད་དང་བཅས། ། གནས་གསུམ་ཆོས་ཉིད་འཁོར་བའི་ཉམས་ལེན་ལ། ། ཚུལ་བཞིན་བརྩོན་ན་ཆོས་ཉིད་མངོན་སུམ་འཆར། ། ཉམས་སྣང་ ༡༦༡༽གོང་འཕེལ་རིག་གདངས་ཚད་ལ་འཕེབས། ། བལྟ་བྱ་ལྟ་བྱེད་འཆར་དང་མི་འཆར་སོགས། ། ཆོས་ཅན་མཐའ་དག་ཆོས་ཉིད་ཀློང་དུ་ཟད། །
ཐོས་པ་གསུམ་དང་གདེངས་བཞི་ལ་སོགས་ཀྱི། ། ཡོན་ཏན་མཐར་ཕྱིན་ཟག་མེད་འོས་ལུས་འགྲུབ། ། གང་འདུལ་ཐུགས་རྗེ་མཁའ་མཉམ་འགྲོ་ལ་འགྱེད། ། ཐོད་རྒལ་འདི་ནི་སྐལ་ལྡན་འགའ་ཙམ་ལས། ། ཀུན་གྱིས་ཡིད་ཆེས་དཀའ་ཞིང་ཉམས་ལེན་དཀོན། ། ཞལ་རྒྱུན་ལག་ཁྲིད་གནད་བསྣུན་གལ་ཆེར་གདའ། ། དེ་ལྟར་ཕྱག་རྫོགས་ཉམས་ལེན་བརྩོན་རྣམས་ཀྱི། ། ཤོར་ས་བཞི་དང་གོལ་ས་གསུམ་ལ་སོགས། ། རྣམ་དབྱེ་མཐའ་ཡས་བཀའ་རྒྱུད་གོང་མ་ཡིས། ། གསུངས་པ་མང་ཕྱིར་བདག་འདྲས་བརྗོད་མི་དགོས། །
འོན་ཀྱང་གེགས་དང་གོལ་སའི་ཆེ་ཤོས་ནི། ། སེམས་ངོ་རྗེན་པར་མ་འཕྲོད་ལྟ་བ་མིན། ། བློས་བྱས་ཉམས་སྣང་ལ་ཞེན་སྒོམ་པ་མིན། ༡༦༢༽ ། སྤྱོད་ལམ་དྲན་རིག་མ་ཟིན་སྤྱོད་པ་མིན། ། རེ་དོགས་གཉིས་འཛིན་ཡོད་ན་འབྲས་བུ་མིན། ། བླ་མ་སངས་རྒྱས་མ་མཐོང་དད་གུས་མིན། ། སྙིང་རྗེ་བྱང་སེམས་མེད་ན་ཐེག་ཆེན་མིན། ། གཡོ་སྒྱུ་ངོས་ལྐོག་ཡོད་ན་དམ་སྡོམ་མིན། ། བློ་རྒྱུད་ཆོས་དང་མ་འདྲེས་ཆོས་པ་མིན། །
རྐྱེན་ངན་སྒོམ་དང་མི་བསྲེ་སྒོམ་ཆེན་མིན། ། རང་འདོད་ཕུགས་སུ་བཅངས་ན་འགྲོ་དོན་མིན། ། ཤི་རུང་གསོན་རུང་མི་འབད་ཉམས་ལེན་མིན། ། མིན་ཀྱང་ཡིན་པར་བརློམས་མཁན་མང་བར་གདའ། ། ལྟ་བ་ཇི་ལྟར་མཐོ་བཞིན་རྒྱུ་འབྲས་ཞིབ། ། ཉམས་རྟོགས་གོང་དུ་འཕེལ་བཞིན་ཐོ་ཅོ་ཆུང། ། རང་རྒྱུད་ཇི་ལྟར་དུལ་བཞིན་དག་སྣང་ཆེ། ། ཡོན་ཏན་སྐྱེས་བཞིན་དམན་པ་ཟིན་དུ་འགྲོ། ། བླ་མ་ཡུན་རིང་བསྟེན་བཞིན་མོས་གུས་འཕེལ། ། ཐོས་བསམ་རྒྱ་ཆེ་བཞིན་དུ་ཁེངས་སེམས་མེད། །
རྙེད་བཀུར་གྲགས་འདོད་ཆུང་དུ་གང་སོང་བ། ༡༦༣༽ ། འདི་འདྲ་གྲུབ་རྟགས་ཀུན་གྱི་མཆོག་གྱུར་ཡིན། ། ལམ་རྟགས་ཡོན་ཏན་འདི་བཞིན་མ་ལྡན་ན། ། ཐོས་པ་ཇི་ཙམ་ཆེ་བ་ང་རྒྱལ་འཕེལ། ། བསྒྲུབ་ཡུན་ཇི་ཙམ་རིང་བཞིན་སྡུག་ཡུས་ཆེ། ། ཡི་དམ་ལྷ་ཞལ་མཐོང་ཡང་བཟང་འཁྲུལ་ཙམ། ། མངོན་ཤེས་ཐོགས་མེད་ཡོད་ཀྱང་མོ་མ་འདྲ། ། རྫུ་འཕྲུལ་སྣ་ཚོགས་སྟོན་ཡང་མིག་འཁྲུལ་མཚུངས། ། འགྲོ་དོན་ཟེར་ཡང་རྙེད་གྲགས་བསྒྲུབ་ཐོབས་རང༌། །
ལྷ་བུའི་བདུད་ཀྱི་ཆོས་པ་བསླུས་པ་མང། ། ཟག་བཅས་ཡོན་ཏན་ཕྲན་བུ་སྐྱེས་པ་ལ། ། ངར་འཛིན་ཁེངས་སེམས་རང་མཐོང་ཆེར་སྐྱེས་ཏེ། ། གེགས་ལ་གེགས་སུ་མ་ཤེས་འཕྲུལ་ཕྱིར་འབྲོང༌། ། ཆོས་པའི་ཕུང་ས་ཐམས་ཅད་འདི་ན་གདའ། ། ཤོར་ས་གོལ་ས་ཆེ་ཤོས་འདི་འདྲས་བྱེད། ། རྐྱེན་དང་བར་ཆོད་ཐམས་ཅད་འདི་ལས་འབྱུང། ། དེ་ཕྱིར་ངར་འཛིན་འདུལ་ཐབས་གལ་རེ་ཆེ། ༈ གང་ཞིག་གེགས་སྐྱོན་ ༡༦༤༽ མེད་པར་ཉམས་བླངས་ན། ། རྣལ་འབྱོར་བཞི་དང་ས་བཅུ་ལམ་ལྔ་སོགས། །
ཡོན་ཏན་མ་ལུས་དབྱར་གྱི་རྩི་ཐོག་བཞིན། ། དུས་ལ་བབས་པས་འབད་མེད་ལྷུན་གྱིས་གྲུབ། ། ཐུན་མོང་ཐེག་པའི་ལམ་ལྔ་ས་བཅུ་སོགས། ། བྱང་ཕྱོགས་སོ་བདུན་ཡོན་ཏན་མཐའ་དག་ཀུན། ། སྔགས་ཀྱི་ཐེག་ཆེན་མྱུར་ཟབ་ས་ལམ་འདིར། ། གྲངས་མེད་གསུམ་སོགས་མི་འགྱངས་གཅིག་ཆར་བགྲོད། ། རྩེ་གཅིག་གསུམ་ལ་མཉམ་གཞག་རང་དབང་ཐོབ། ། སྤྲོས་བྲལ་གསུམ་གྱིས་མཉམ་རྗེས་དབྱེར་མེད་འགྲུབ། ། རོ་གཅིག་གསུམ་ལ་སྣང་སེམས་གཉིས་སྣང་བགྲོད། ། སྒོམ་མེད་གསུམ་གྱིས་ཤེས་སྒྲིབ་མཐའ་དག་བྲལ། །
ཚོགས་གྱི་ལམ་གསུམ་སྔོན་འགྲོའི་སྐབས་ནས་གྲོལ། ། སྦྱོར་ལམ་གསུམ་ནི་རྩེ་གཅིག་གསུམ་གྱིས་བགྲོད། སྤྲོས་བྲལ་དུས་ཚེ་མཐོང་ལམ་ཡེ་ཤེས་བརྙེས། ། སྒོམ་ལམ་ས་བཅུ་རོ་གཅིག་གསུམ་གྱིས་ཐོབ། ། སྒོམ་མེད་མི་སློབ་མཐར་སོན་ནང་གི་ས། ༡༦༥༽ ། བཅུ་གཅིག་བཅུ་གཉིས་བཅུ་དྲུག་སྐད་ཅིག་བགྲོད། ། སྐུ་གསུམ་གོ་འཕང་མཆོག་བརྙེས་གཞན་དོན་མཛད། ༈ འགའ་ཞིག་ཕར་ཕྱིན་ཐེག་པའི་ས་ལམ་གྱི། ། ཡོན་ཏན་བརྒྱ་ཕྲག་མང་པོ་གསུངས་པ་རྣམས། །
སྔགས་གྱི་ཉེ་ལམ་འདིར་བཞུགས་རྣལ་འབྱོར་ལ། ། མངོན་པར་མི་སྣང་ཞེས་སུ་བསྐུར་འདེབས་ཀྱང༌། ། ཕྱི་རོལ་ཕལ་པའི་ངོ་ལ་མི་སྣང་ཡང༌། ཁྱུང་ཕྲུག་སྒོང་ངར་གཤོག་དྲུག་རྒྱས་པ་དང༌། ། སེང་གེ་མངལ་ན་རྩལ་གསུམ་རྫོགས་པ་ལྟར། ། རྣལ་འབྱོར་ལུས་རྒྱ་གྲོལ་དང་ཡོན་ཏན་སྣང༌། ། དེ་སྐད་ཟབ་མོའི་རྒྱུད་སྡེ་རྣམས་ལས་གསུངས། ། རྣལ་འབྱོར་བཞི་དང་ས་ལམ་སྦྱར་བཤད་སོགས། ། ཞིབ་རྒྱས་མ་ལུས་སྒྲུབ་རྒྱུད་གོང་མ་རྣམས། ། ཇི་བཞིན་མངོན་དུ་གྱུར་ནས་གསུངས་པ་ལས། །
ལྷག་པ་བདག་འདྲས་བརྗོད་རྒྱུ་ག་ལ་མཆི། ། ཚུལ་བཞིན་ཉམས་སུ་ལེན་པའི་སྐལ་ལྡན་ལ། ། ཡོང་ཡོང་ཐོབ་ཐོབ་བཤད་པ་མི་དགོས་པར། ༡༦༦༽ ཡོན་ཏན་མངོན་གྱུར་རང་ལ་འབྱུང་བས་ན། ། དེ་ཕྱིར་ཉམས་ལེན་ཁོ་ནས་ཆོག་པར་འགྲོ། ༈ དེ་ལྟའི་ལམ་རྟགས་མཐའ་རུ་མ་ཕྱིན་པར། ། ཚེ་ཡི་འདུ་བྱེད་ཟད་པར་ཉེ་བ་ན། ། འཆི་རྐྱེན་མ་ངེས་འཆི་དུས་མི་ཐིངས་བས། ། རྟག་ཏུ་འཆི་ཁའི་ཉམས་ལེན་གྲབས་ཆུད་བྱ། རིང་བའི་འཆི་ལྟས་རིམ་གྲོས་སླུས་ཚུལ་སོགས། །
འདི་རུ་མ་བརྗོད་ཉེ་བའི་འཆི་ལྟས་ནི། ། རླུང་ལྔ་མལ་འཆུག་འཁོར་བའི་རྩ་མདུད་འཇིག ། ས་ཁམས་ཆུར་ཐིམ་ལུས་ཀྱི་འཚེ་མི་ཐུབ། ། ཤེས་པ་བྱིང་ཞིང་སྨིག་རྒྱུའི་འོད་གསལ་འཆར། ། ཆུ་ཁམས་མེར་ཐིམ་ཁ་སྣའི་ཆུ་ཆད་སྐམ། ། ཤེས་པ་རབ་འཚུབས་འོད་གསལ་དུ་བ་འཆར། ། མེ་ཁམས་རླུང་ཐིམ་ཕྱི་རོལ་སྣང་བ་འགགས། ། འོད་གསལ་སྲིན་བུ་མེ་ཁྱེར་ལྟ་བུ་འཆར། ། རླུང་ཁམས་རྣམ་ཤེས་ལ་ཐིམ་དབུགས་བརྩེགས་སྡུད། ། འོད་གསལ་སྒྲོན་མེ་འབར་བ་ལྟར་མཐོང་ཞིང༌།
ཟུག་རྔུ་ཆེ་དང་འཁྲུལ་ ༡༦༧༽སྣང་སྣ་ཚོགས་འཆར། ། དཀར་ཆ་ཐུར་འབབ་དཀར་ལམ་སྣང་བའི་ཚེ། ། ཞེ་སྡང་ལས་གྱུར་རྟོག་པ་སོ་གསུམ་འགག ། དམར་ཆ་གྱེན་ལྡོག་དམར་ལམ་སྣང་བ་འཆར། ། འདོད་ཆགས་ལས་གྱུར་རྟོག་པ་བཞི་བཅུ་འགག ། སྙིང་ཁར་ཕྲད་པས་ནག་ལམ་སྣང་བ་ན། ། གཏི་མུག་རྟོག་པ་བདུན་འགག་དེ་ཡི་ཚེ། ། དཀར་དམར་རླུང་སེམས་ལྷན་ཅིག་འདུས་པའི་མཐུས། ། གཞི་ཡི་འོད་གསལ་དར་གཅིག་འཆར་འགྱུར་བས། ། དེ་ལ་ད་ལྟའི་སྒོམ་གྱིས་སླབ་ནུས་ན། །
ཡར་གྱི་ཟང་ཐལ་མཆོག་ཏུ་སྐད་ཅིག་གྲོལ། ། དེ་ཚེ་སྒོམ་གྱི་དྲན་རིག་མ་སླབ་ན། ། དཀར་ཆ་གསང་ལམ་དམར་ཆ་སྣ་སྒོར་བབས། ། རྣམ་ཤེས་དབང་པོའི་སྒོ་དགུ་གང་རུང་འཐོན། ། ལུས་ནང་དབུགས་ཆད་ལུས་སེམས་སོ་སོར་གྱེས། ། སྒྲ་འོད་ཟེར་གསུམ་སྣ་ཚོགས་འཆར་བ་དང༌། རྙིང་ལུགས་ལྟར་ན་ཞི་ཁྲོའི་ལྷ་ཚོགས་འཆར། ། གཞན་ཡང་སོ་སོའི་གོམ་འདྲིས་ ༡༦༨༽ཐ་དད་དང༌། ། དགེ་སྡིག་གང་ལ་འདྲིས་པ་དེ་ཚུལ་དང༌། ། མཐུན་པའི་འཆར་སྒོ་བརྗོད་ཀྱི་མི་ལངས་མོད། །
ཐམས་ཅད་ཀུན་ལ་རང་སེམས་འཆར་སྒོ་ཉིད། ། ཡིན་པར་ཤེས་ན་རྣམ་ཤེས་གྲོལ་འགྱུར་ཡང༌། ། ཆོས་ཉིད་བར་དོ་རང་ངོ་མ་ཤེས་པས། ། སྣང་བ་དེ་དག་གར་སོང་ཆ་མེད་ཡལ། ། དེ་ནས་སྲིད་པ་བར་དོའི་སྣང་བ་ཤར། ། ཡིད་ལུས་དབང་པོ་ཀུན་ཚངས་ཐོགས་མེད་རྒྱུ། ། ཟས་སུ་དྲི་ཟ་རྫུ་འཕྲུལ་མངོན་ཤེས་ལྡན། ། ཡ་ངའི་གཡང་གསུམ་འཇིགས་པའི་སྒྲ་བཞིས་མནར། ། མ་ངེས་རྟགས་དྲུག་ལ་སོགས་ཀུན་འབྱུང་ཞིང༌། ། བྱ་སྒྲོ་རླུང་ཁྱེར་བཞིན་དུ་དབང་མེད་འཁྱམས། །
སྣ་ཚོགས་སྡུག་བསྔལ་ཚོར་བ་གཞན་ལས་རགས། ། བདུན་ཚིགས་བདུན་གྱི་ཕྱེད་ཙམ་ཚུན་ཆོད་དུ། ། ཚེ་འདིའི་བག་ཆགས་ཤས་ཆེ་ཟིན་སླ་ཞིང༌། ། དེ་འདས་ཕན་ཆད་ ༡༦༩༽སྐྱེ་བ་ཕྱི་མ་ཡི། ། སྣང་བ་དབང་བཙན་དེ་ནས་བསྒྱུར་བར་དཀའ། ། དེ་ཕྱིར་དགེ་བ་མྱུར་ཁྱད་གནད་འདི་ཡིན། ། འདི་དུས་འགྲོ་བ་རིགས་དྲུག་གར་སྐྱེ་རྒྱུའི། ། རྣམ་བྱང་འོད་ཀྱི་ལམ་དང་སྐྱེ་གནས་ཀྱི། ། བཀོད་པ་ཐ་དད་མཐོང་ཚུལ་འདི་ལྟ་སྟེ། ། ལྷ་རུ་སྐྱེ་ན་གཞལ་ཡས་ཁང་པ་དང༌། །
ལྷ་མིན་དམག་འཁྲུག་མི་ལ་ཡུལ་གྲོང་སྣང། ། བྱོལ་སོང་བྲག་ཕུག་ཡི་དྭགས་གྲོག་སྟོང་དང༌། ། དམྱལ་བ་ལྕགས་ཁང་ལ་སོགས་མཐོང་འགྱུར་ཞིང༌། ། ཁྱད་པར་ཕ་མ་ཆགས་སྤྱོད་མཐོང་བ་ལ། ། ཆགས་སྡང་རྟོག་པ་སྐྱེས་ནས་མངལ་འཇུག་པས། ། དེ་ལ་མངལ་སྒོ་དགག་པའི་གདམས་པ་ཡང༌། ། རང་ཉིད་ཉམས་ལེན་གང་ལ་གོམས་པ་ཡི། ། རབ་ཀྱིས་རྫོགས་རིམ་ཕྱག་རྫོགས་སྟོང་ཉིད་དང༌། ། འབྲིང་གིས་བསྐྱེད་རིམ་ཐ་མས་ཞེན་ལོག་སྒོམ། ། ཡང་ན་བླ་མ་ཡབ་ཡུམ་བསྒོམ་པ་སོགས། །
ཐ་མལ་ཆགས་སྡང་མི་སྐྱེའི་ ༡༧༠༽ཐབས་ལ་འབད། ། མངལ་སྒོ་ཁེགས་པར་མ་ནུས་སྐྱེ་གནས་འདམས། ། མི་ལུས་ཆོས་ལྡན་སྐྱེ་བའི་རྟེན་འབྲེལ་བསྒྲིགས། ། ཡང་ན་དག་པའི་ཞིང་དུ་འདུན་པས་འཕོ། ། དེ་ལྟར་བར་དོའི་གདམས་པ་ཐམས་ཅད་ཀྱི། ། གཙོ་བོར་སྐྱེ་གནས་བར་དོའི་སྐབས་འདིར་རེམ། ། དེ་བས་ད་ལྟ་རང་དབང་ཡོད་དུས་འདིར། ། ཤི་ནས་དགེ་ལ་རེ་ཡང་ཕྱིས་ཏེ་ཐལ། ། དེས་ན་ཟབ་ལམ་ཆོས་དྲུག་གདམས་པ་དང༌། ། བར་དོའི་འཕྲང་སྒྲོལ་སྒྲ་བཞི་ལམ་ཁྱེར་དང༌། །
ཐོས་གྲོལ་ལ་སོགས་གདམས་པ་གང་མོས་རྣམས། ། ལོང་ཁྱབ་ཡོད་རིང་རྒྱུད་ལ་འདྲིས་པར་བྱ། ། མདོར་ན་འདི་ཕྱི་བར་དོ་ཐམས་ཅད་དུ། ། དགོས་ངེས་ཤེས་པར་རང་སེམས་གཉུག་མའི་གཤིས། ། བཟོ་མེད་ལྷུག་པའི་སྐྱོང་ཚུལ་འདི་ཉིད་ནི། ། གདམས་པ་ཀུན་གྱི་ནང་ནས་མཆོག་རབ་ལགས། ། དེ་ཉིད་ངང་ནས་སྒོ་གསུམ་སྐད་ཅིག་ཀྱང༌། ། སྙོམ་ལས་མི་བྱ་སྤྲོས་བཅས་སྤྲོས་མེད་ལ། ༡༧༡༽། རྒྱུན་དུ་བརྩོན་པས་འཆི་ཁར་འགྱོད་མེད་འཚལ། །
དགེ་སྦྱོར་གང་བྱེད་འགྲོ་ལ་ཕན་ཕྱིར་དུ། ། སེམས་བསྐྱེད་རྩིས་ཟིན་བསྔོ་སྨོན་རྒྱ་ཡིས་གདབ། ། རང་གིས་རང་ཉིད་ཆོས་ལ་དགོད་པར་མཛོད། ། དེ་ལྟར་ཁྱེད་ཀྱི་ཇི་སྐད་བསྐུལ་བ་བཞིན། ། གདམས་པའི་ཟབ་གནད་འགག་དོན་མདོར་བསྡུས་ཙམ། ། ཡི་གེ་བྲིས་ནས་ཕུལ་བ་འདི་བཞིན་དུ། ། ཐུགས་ལ་སྦྱོར་མཛོད་རྒྱུད་ལ་འདྲེས་ངེས་མཛོད། ། རྒྱས་བཤད་སྤྲོ་བར་བདག་གི་ནུས་མིན་ཀྱང༌། ། ཉམས་སུ་ལེན་ཚུལ་འདི་ཀས་མ་ཆོག་མེད། ། དངོས་སུ་ཕྲད་ཀྱང་བསྟན་རྒྱུ་འདི་ལས་ཅི། །
དེས་ན་འདི་ཉིད་ཐུགས་ལ་བཅགས་པར་ཞུ། ། སྐྱེ་བ་འདི་ནས་ཚེ་རབས་ཐམས་ཅད་དུ། ། མི་འབྲལ་ཟབ་དོན་ཆོས་ཀྱི་དགའ་སྟོན་ལ། ། ལྷན་ཅིག་སྤྱོད་པས་མཁའ་ཁྱབ་སེམས་ཅན་ཀུན། ། སྐུ་གསུམ་གོ་འཕང་མཆོག་ལ་འཁོད་པར་སྨོན།
ཞེས་བྱང་ཕྱོགས་སྟོད་ ༡༧༢༽ ཀྱི་ཡུལ་ནས་བླ་མ་དགེ་སློང་མཚོ་སྐྱེས་སྒྲུབ་པའི་བཞེད་པ་སྐོང་ཕྱིར་ཕུལ་བདགེའོ།། ༈ ཨེ་མ་གསོན་དང་སྐལ་ལྡན་ཛྙཱ་ན་བ། ། དད་མོས་གདུང་བས་བླ་མ་དྲན་པ་འདི། ། ཀུན་རྫོབ་རྩོལ་བྱས་བླ་མའི་རྣལ་འབྱོར་ཡིན། ། བླ་མའི་ཐུགས་དང་རང་སེམས་འདྲེས་བ་ནི། །
དོན་དེ་རྩོལ་མེད་བླ་མའི་རྣལ་འབྱོར་ཡིན། ། རིག་པ་མ་བཅོས་ལྷུག་པར་འཇོག་པ་འདི། ། ཀུན་ཁྱབ་ཆོས་སྐུའི་བླ་མའི་རྣལ་འབྱོར་ཡིན། ཚོགས་དྲུག་སྣང་བ་གང་ཤར་ཞེན་མེད་འདི། གསལ་གདངས་ལོངས་སྐུ་བླ་མའི་རྣལ་འབྱོར་ཡིན། ། རྣམ་རྟོག་འགྱུ་དྲན་རང་ངོ་ཤེས་པ་འདི། ། སྣ་ཚོགས་སྤྲུལ་སྐུ་བླ་མའི་རྣལ་འབྱོར་ཡིན། ། སངས་རྒྱས་ཐམས་ཅད་བླ་མའི་ངོ་བོར་གཅིག ། དེ་ལྟར་ཤེས་ན་བྱིན་རླབས་ངང་གིས་འཇུག ། ལྷ་ཚོགས་མ་ལུས་བླ་མའི་རྣམ་འགྱུར་ཚུལ། །
ཡིན་པར་ཤེས་ན་དངོས་གྲུབ་ཟད་མེད་འབྱུང༌། ། མཁའ་འགྲོ་ཆོས་སྐྱོང་བླ་མའི་སྤྲུལ་པ་ཡིན། ། དེ་བཞིན་གོ་ན་ཕྲིན་ལས་རང་བཞིན་འགྲུབ། ༡༧༣༽། སྣང་སྲིད་ཀུན་ཀྱང་བླ་མའི་དཀྱིལ་འཁོར་ཡིན། ། དག་སྣང་འབྱོངས་ན་ཐུགས་རྗེ་ཀུན་ལ་ཡོད། ། ཕྱི་རོལ་འབྱུང་བ་ཐམས་ཅད་བླ་མའི་སྤྲུལ། ། གང་ལ་གང་མཁོའི་འགྲོ་དོན་མཛད་པ་ཡིན། ། ནང་བཅུད་སྐྱེ་འགྲོ་ཐམས་ཅད་བླ་མའི་སྤྲུལ། ། ཆོས་སྐུ་བདེ་གཤེགས་སྙིང་པོས་མ་ཁྱབ་མེད། །
བདེ་སྐྱིད་ལོངས་སྤྱོད་ཐམས་ཅད་བླ་མའི་དྲིན། གང་བསམ་ཡིད་བཞིན་དངོས་གྲུབ་རྩ་བ་ཡིན། ། ན་ཚ་རྐྱེན་ངན་ཀུན་ཀྱང་བླ་མའི་འཕྲུལ། ། སྡུག་བསྔལ་མྱོང་བས་སྡིག་སྒིབ་ཟད་པར་བྱེད། ། ཀུན་ཁྱབ་ཀུན་བྱེད་ཀུན་འབྱུང་ཀུན་ཏུ་བཟང༌། ། དེ་ཕྱིར་བླ་མའི་ལམ་ཁྱེར་གནད་དུ་ཟབ། ། ཡང་ཅིག་གསོན་དང་དད་ལྡན་ཛྙཱ་ན་བ། ། བླ་མ་རང་སེམས་དབྱེར་མེད་མ་རྟོགས་ན། ། ཀུན་རྫོབ་གཟུགས་སྐུའི་བླ་མར་འདུ་འབྲལ་ཡོད། ། རང་རིག་བླ་མ་ཆོས་སྐུར་ཤེས་པ་གནད། །
བཟང་ངན་མཐའ་དག་བླ་མར་མ་རྟོགས་ན། ། དག་སྣང་ཕྱོགས་མེད་འཆར་བའི་ ༡༧༤༽ཐབས་གཞན་མེད། ། དག་སྣང་མ་འབྱོངས་སྣང་སྲིད་དགྲ་རུ་ལྡང༌། ། དེ་བས་གང་འདུལ་སྤྲུལ་པར་ཤེས་པ་གནད། ། དགྲ་འདྲེ་རྐྱེན་ངན་བླ་མར་མ་ཤེས་ན། ། བར་ཆད་གཅིག་ལ་ཟུར་ཡང་གཅིག་དང་འཕྲད། ། བདག་འཛིན་བློ་ཡིས་མ་ཐོངས་འདི་ཀས་ལན། ། གང་བྱུང་བླ་མའི་ཐུགས་རྗེར་ཤེས་པ་གནད། ། འཆི་ཁའི་དུས་ནས་བླ་མ་མ་དྲན་ན། ། ཤེས་ཤེས་བྱས་བྱས་མང་ཡང་རྨི་ལམ་འདྲ། །
རྣམ་ཤེས་གཅིག་པུ་བར་དོར་འཁྱམས་པའི་ཚེ། ། རེ་ས་སྐྱབས་ཡུལ་གཞན་ན་གང་ཡང་མེད། ། དེ་ཕྱིར་བླ་མའི་ལམ་ཁྱེར་ཟབ་གནད་འདི། ། ཚིག་དང་ཡི་གེར་མ་བཞག་སེམས་ལ་འཆོང༌། ། བརྒྱད་ཁྲི་བཞི་སྟོང་ཆོས་ལས་འདི་ཉིད་ཟབ། ། ཟབ་དང་མི་ཟབ་ཉམས་སུ་ལེན་ལ་རན། ། ཉམས་ལེན་མི་བྱེད་ཟབ་ཀྱང་ཕན་པར་དཀའ། ། དེ་ཕྱིར་བློ་སྙིང་བྲང་གསུམ་འདི་ལ་གཏོད། གདམས་པ་འདི་ཡིས་དད་ལྡན་སྨིན་པར་ཤོག ༡༧༥༽ ཅེས་བླ་མའི་ལམ་ཁྱེར་གྱི་གདམས་པ་སྙིང་པོར་དྲིལ་བའི་ཞལ་གདམས་སྙིང་གཏམ་འདི་ཉིད་རྣལ་འབྱོར་ཛྙཱ་ན་ཀིརྟི་ལ་གདམས་པ་ །།
ཨེ་མ་ཧོ། རབ་འབྱམས་རྒྱལ་བའི་ཞིང་གི་སྒྲོན་མ་ཀུན། ། གཅིག་ཏུ་བསྡུས་པའི་མཐུ་སྟོབས་ནུས་ཐུགས་རྗེ། ། ཟླ་མེད་མ་ཧཱ་གུ་རུ་ཐོད་འཕྲེང་རྩལ། ། གང་དེའི་སྒྱུ་འཕྲུལ་ཟློས་གར་སྙིགས་དུས་མགོན། ། ཁྲག་འཐུང་ཧེ་རུ་ནམ་མཁའ་འཇིགས་མེད་ཀྱི། ། ཞབས་པད་སྲི་ཞུས་གཅིག་ཏུ་མཆོད་མཁས་པ། ། སྡོམ་བརྩོན་རྣལ་འབྱོར་ཡེ་ཤེས་ཕུན་་ཚོགས་པས། ། ཐུགས་ཀྱི་ལྷག་བསམ་ལང་ཚོ་དཀར་པོ་དང། ། ལྷན་ཅིག་དཀར་ལ་འགྲན་པའི་ལྷ་གོས་མཆོག །
དྲི་འཛིན་སིམ་བདེ་སྟེར་བའི་སྡོང་བུར་བཅས། ། འཆི་མེད་ཤིས་བརྗོད་དབྱངས་ཀྱི་རྒྱུད་མང་སྒྲ། ། རབ་གསལ་ཡི་གེར་རྣམ་པར་སྤྲུལ་པའི་ཕྲེང༌། ། མི་གཤིག་ཕྱག་རྒྱས་ལེགས་བཏབས་མ་ཉམས་པར། ། ཐ་འཁོབ་མུན་པའི་རོང་དུ་བདེར་ ༡༧༦༽འབྱོར་བས། ། ཡིད་དབང་སྤྲོ་བས་འདབ་བརྒྱ་དགོད་པར་གྱུར། ། དེ་དང་མཚུངས་པར་ཉེ་གནས་ཟུང་གནས་ལའང༌། ། ཕྱག་ཐམ་རྟེན་ལྡན་བསྩལ་བའི་དོན་ཆའང་ངེས། ༈ ཀྱེ་ཧོ། སྲིད་པའི་བདེ་བ་རྨི་ལམ་ལས། །
ཆེས་ཆེར་བསླུ་བའི་རྨིས་ཆེན་འདིར། ། ཨ་འཐས་རྡོ་རྗེའི་སྲོག་འཛིན་བཞིན། ། ངལ་བ་འབྲལ་མེད་སྒྲུབ་རེམས་པའི། ། རྩོད་ལྡན་འགྲོ་འདི་ཅི་ཞིག་བསམ། ། དགྲ་གཉེན་འཇིག་རྟེན་བྱ་བྱེད་ཀྱི། ། ལས་ལ་འབད་པའི་སྙིང་སྟོབས་ཙམ། ། དམ་པའི་ཆོས་ཕྱོགས་ཁ་བསྟན་ན། ། ཅི་མ་རུང་ཏེ་གོ་ལོག་འཁྲུལ། ། དེས་ན་དགེ་བའི་བཤེས་མཆོག་ཁྱེད། ། ངོ་མཚར་གནས་མཆོག་དེ་ལྟ་བུར༌། །
ཚེ་དང་སྒྲུབ་པ་མཉམ་པ་ཡི། ། གོ་ཆ་དེ་བཞིན་ཨ་ལ་ལ། ། འཁོར་འདས་ཀྱི་བྱེད་པོ་སེམས་ཉིད་ཀྱི། ། གཤིས་ངོ་ལ་འགྱུར་ ༡༧༧༽བ་མེད་བཞིན་དུ། ། སྣང་ངོ་རུ་སྣ་ཚོགས་འཆར་བ་འདིས། ། གང་ཟག་རྣམས་ཅིར་ཡང་བྱེད་དུ་བཅུག ། འགའ་ཞིག་གི་རྣམ་རྟོག་སྤོང་བསྒྱུར་བགེགས། ། ཆུ་ཉིད་ཀྱི་ཆུ་རག་བྱེད་པ་འདྲ། ། འགའ་ཞིག་ནི་བཅོས་མའི་དམིགས་པས་གཟིར། ། ཆབ་རོམ་ལ་ཤེལ་དུ་ཞེན་དེ་མཚར། །
ལ་ལ་དག་རྟོག་པའི་རྗེས་འབྲང་བྱེད། ། སྐྱི་སེར་གྱི་རྟ་ལ་ཞོན་པ་འདྲ། ། ཕལ་ཆེར་ནི་སེམས་ལ་སེམས་ཀྱིས་བསྒོམ། ། རང་ཉིད་ལ་རང་དུ་ཅི་ཕྱིར་བསྒོམ། ། ལར་བཟང་བཟང་ཞིག་འདོད་པའི་སྒོམ་བློ་དང༌། ། ངན་ངན་ཞིག་སྤོང་བློའི་ལྷན་པ་འདི། ། མི་དགོས་ཀྱང་ནན་གྱིས་འདེབས་བྱེད་པས། ། སྒོམ་ཆེན་རྣམས་སྒོམ་གྱི་འོ་རྒྱལ་ལྡན། ། བཅོས་མིན་གྱི་རིག་པ་ཅང་ཤེས་རྟ། ། རང་འགྲོས་ལ་བཏང་ན་འཆུག་མི་སྲིད། །
ཟབ་ཟབ་དང་ཡིན་ཡིན་ཁམས་ཆེ་ཆེའི། ། གྲུབ་མཐའ་དང་ ༡༧༨༽ ཆོས་ལུགས་ཞེན་ཕྱོགས་ཀྱི། ། ཐང་འཐེན་དེ་ཤི་ལ་ཐུག་བྱེད་ཀྱང༌། ། སེམས་ཉིད་ཀྱི་རང་འགྲོས་ཤེས་པ་དཀོན། ། ཧ་ཧ། གཅིག་ཤེས་ཀུན་གྲོལ་གནད་ཀྱི་མཚང་རིག་ན། ། ཅི་ལྟར་བྱས་ཀྱང་ཆོས་ཀྱི་དབྱིངས་ཉིད་དེ། ། སྣོད་བཅུད་ཡེ་ནས་ལྷ་ཡི་དཀྱིལ་འཁོར་དུ། ། ཡིན་ཚུལ་ཤེས་ན་བསྐྱེད་རིམ་ལོགས་ན་མེད། ། འགྲོ་ཀུན་བླ་མའི་རྣམ་འཕྲུལ་འབའ་ཞིག་པ། །
ཡིན་པར་རྟོགས་ན་དག་སྣང་སྦྱང་དགོས་ཅི། ། སྐྱིད་སྡུག་ཐམས་ཅད་བྱིན་རླབས་ཁོ་ན་རུ། ། གོ་ན་བར་ཆད་རྐྱེན་ངན་ག་ནས་བྱུང༌། ། ཚོགས་དྲུག་གང་ཤར་འཛིན་མེད་ཞེན་མེད་དུ། ། བསྐྱུར་ན་འགལ་མཐུན་དགག་བསྒྲུབ་དགོས་མེད་གྲོལ། ། ཐ་མལ་ཤེས་རིག་ཟང་ཐལ་རྗེན་པ་ལ། ། བསྒོམ་རྒྱུ་སྒོམ་བྱེད་གཉིས་སུ་དབྱེ་དོན་མེད། ། ཡེངས་ཀྱི་དོགས་དང་མ་ཡེངས་སྐྱོང་སྙམ་པའི། ། ཆུ་ལ་རི་མོ་འབྲི་ནས་ཅི་ཞིག་བྱ། ། རང་ལུགས་རང་བབས་རང་སར་ལྷོད་ ༡༧༩༽ཀྱི་གློད། །
བསྒོམ་རྒྱུ་མེད་ལ་རང་ངོ་ཤེས་རྒྱུ་ཡོད། ། རང་ངོ་ཤེས་རྒྱུ་ཤེས་མཁན་གཉིས་མིན་པར། ། གཅིག་ཐོག་བློ་ཐག་ཆོད་པ་གནད་དུ་ཟབ། ། གཅིག་དང་དུ་མའང་མིང་ཙམ་ཚིག་ཙམ་སྟེ། ། མིང་ཚིག་བརྗོད་པ་མང་པོས་མགོ་བོ་འཁོར། ། རྣམ་རྟོག་ཆོས་སྐུར་བཞེད་དང་མི་བཞེད་དང༌། ། དྲན་པ་སྒོམ་དུ་རུང་དང་མི་རུང་དང༌། ། ཉམས་རྟོགས་ཤན་འབྱེད་མཉམ་རྗེས་དབྱེ་བསྡུ་དང༌། ། ཤོར་གོལ་གེགས་སེལ་ས་ལམ་བགྲོད་མཚམས་སོགས། ། མིང་སྙན་ཚིག་གི་འཕྲེང་ཚོགས་མང་པོ་ཡིས། །
སེམས་ཁྲལ་གཉེར་ཁ་མ་ལུས་ལིང་དོར་ནས། ། བཟོ་མེད་ཆོས་སྐུའི་མལ་དུ་གཟིགས་མཛོད་དང༌། ། གཅིག་ཆོག་བློ་བདེའི་རྒྱལ་ས་ཟིན་པར་འགྱུར། ༈ དེ་སྐད་ཅལ་ཅོལ་སྨྱོན་པའི་གཏམ་འདྲ་འདི། ། མང་ཐོས་མཁྱེན་ལྡན་ཁྱེད་ཐུགས་མགུ་མིན་ཀྱང༌། ། དཀྱིལ་འཁོར་དམ་ཚིག་གཅིག་པའི་ནང་ ༡༨༠༽མཆོད་དུ། ། འབུལ་གྱི་དབྱིངས་འཁྲེལ་མེད་པར་རོལ་དུ་གསོལ། ། ཡི་གེའི་འདེགས་བྱེད་སྒྱུ་མའི་ནོར་རྫས་རིགས། ། ལམ་རིང་དགྲ་ཡི་གཡབ་མོར་འགྱུར་དེས་ཅི། ། དེ་ཕྱིར་བྱིན་རླབས་རྟེན་ཙམ་ཕྱི་ཚས་ལ། །
རྟགས་གྱི་བཀྲ་བར་ས་གའི་ཚེས་ལ་ཕུལ། ཞེས་པ་འདི་གནས་ཆེན་ཡར་ཀླུང་ཤེལ་བྲག་ཏུ། བླ་མ་དགེ་སློང་རིག་འཛིན་ཡེ་ཤེས་ཕུན་ཚོགས་ལ་ཕུལ་བའོ།། ༈ ཀྱེ་མ་གྲོགས་དག་དལ་འབྱོར་ཕུན་ཚོགས་ཀྱི། ། མི་ལུས་ཐོབ་ཀྱང་ནམ་འཆིའི་ངེས་མེད་པ། ། དོ་ནུབ་ཙམ་ཡང་མི་འཆིའི་གདོངས་མེད་པས། ། སྙིང་ནས་ལོང་མེད་ཚུལ་འདི་གོ་ལགས་སམ། ། འཆི་བར་གྱུར་པ་ཙམ་གྱིས་མི་ཆོག་པ། ། ཁམས་གསུམ་རིགས་དྲུག་གར་སྐྱེར་བདེ་བ་ནི། ། ཅུང་ཟད་ཙམ་ཡང་གོ་སྐབས་མ་མཆིས་ན། །
དེ་བས་སྐྱོབ་པའི་བློ་གཏད་གང་ལ་བྱེད། ། རྒྱུ་འབྲས་ལས་ཀྱིས་བསླུ་བར་མི་སྲིད་ཚེ། ། ཉིན་ཞག་རེ་ལའང་སྒོ་གསུམ་མི་དགེ་བ། ། ཞོར་ལ་ཅི་ཙམ་འགྲོ་འདུག་ལེགས་བསོམ་དང༌། ༡༨༡༽། སྐྱི་གཡའ་སྙིང་ནས་ཟ་བར་མི་གདའའམ། ། བསླབ་གསུམ་སྡོམ་པ་བསླང་ཀྱང་ཚུལ་འཆོས་འདྲེས། ། ཐོས་བསམ་སློབ་གཉེར་བྱེད་ནའང་ཟ་ཐབས་ཙམ། ། མཚམས་བསྒྲུབ་དགེ་སྦྱོར་བྱེད་རློམས་ཆོས་བརྒྱད་སྤེལ། ། གང་ནའང་རང་རྒྱུད་ཐུལ་བའི་ཆོས་པ་དཀའ། །
བསྐྱེད་རིམ་བསྒོམ་ཡང་ཀུན་བཏགས་དྲི་མས་སྦགས། ། བཟླས་བརྗོད་འབུངས་ཀྱང་བསྲུང་ཟློག་གསད་དོན་གཉེར། ། རྫོགས་རིམ་བསྒོམ་འདོད་རྣམ་རྟོག་རྫིང་ཆུར་བསྐྱིལ། ། བྱང་ཆུབ་ལམ་དུ་གང་གིས་བསྒོད་པར་བྱེད། ། ཐོབ་ཐོབ་ཤེས་ཤེས་བགྲང་ཡང་རྒྱུད་མ་ཁེལ། ། གཞན་སྐྱོན་མཐོང་མིག་རྣོ་ཡང་རང་མ་རིག ། གྲབས་ཡུལ་ཡིད་སྨོན་ངང་ལ་མི་ཚེ་འདས། ། དེང་སང་ཆོས་པའི་རྣམ་ཐར་དེ་འདྲར་ལགས། ༈ ཀྱེ་མ། སྙིང་ཐག་པར་ཆོས་ཅིག་བྱེད་པ་ན། །
ཚེ་འདི་བློ་ཡི་ཐོངས་པ་དང༌། ། ལྟོ་གོས་སྐྱིད་འདོད་སྤོང་བ་དང། ། ཞེན་པ་ནང་ནས་ ༡༨༢༽ ཟློག་པར་འཚལ། ། སངས་རྒྱས་དངོས་ཀྱི་བླ་མ་དཀོན། ། རྙེད་ཀྱང་དམ་ཚིག་སེལ་མེད་དཀོན། ། ཅི་གསུངས་ཆོས་བཞིན་བསྒྲུབ་ནུས་དཀོན། ། ཉམས་ལེན་ཅི་གཅིག་བྱེད་པ་དཀོན། ། དཀོན་དྲག་པས་དེང་སང་མི་རྙེད་པར། ། ཆོས་ཁ་ལ་ཡོད་ཀྱང་གཏིང་ལ་མེད། ། ཕྲལ་སྐྱིད་པོའི་ཆོས་ཅིག་མ་གཏོགས་པ། །
ཕུགས་བྱང་ཆུབ་བསྒྲུབ་ནུས་སུ་ལའང་མེད། ། ཕྲལ་རྣམ་དཔྱོད་ལྡན་པའི་ཆོས་ཙམ་ལ། ། མི་སྐྱ་སེར་མེད་པ་ཡིད་སྨོན་ཡང༌། ། སེམས་ཚེ་འདིའི་དོན་ལ་ཞེན་ཞེན་ནས། ། ནམ་འཆི་ཁར་འགྱོད་ཀྱང་ཕྱིས་ན་ཐལ། ། གཅིག་ཤེས་ཀུན་གྲོལ་མ་བྱུང་ན། ། མདོ་རྒྱུད་མན་ངག་མཐའ་དག་ལ། ། མ་ཤིའི་བར་དུ་བསླབ་སྦྱངས་ཀྱང༌། ། ཀུན་ཤེས་གཅིག་རྡུགས་ལས་འགྲོ་ས་མེད། ། ཆོས་མ་ཤེས་ཀྱི་དོགས་པ་བྱེད་མཁན་མང། །
མ་ནུས་ཀྱི་དོགས་མཁན་ཤིན་ཏུ་ཉུང༌། ། ཉམས་ལེན་ལ་འབུངས་ནུས་གཅིག་ཀྱང་ ༡༨༣༽མེད། ། དོན་དེ་ཕྱིར་སྙིང་གཏམ་ཚིག་འདི་གསོན། ༈ ཨེ་མ། འདི་ནས་བཟུང་སྟེ་རྣམ་པ་ཐམས་ཅད་དུ། ། སྐྱིད་སྡུག་ལེགས་ཉེས་ན་ཚ་འཆི་རྐྱེན་སོགས། ། གང་ལའང་བློ་རྩེ་དཀོན་མཆོག་ཁོ་ནར་གཏད། ། སྐྱབས་སུ་འགྲོ་བའི་ཉམས་ལེན་རྩ་བ་ཡིན། ། སེམས་ཅན་མཐའ་དག་དྲིན་ཅན་ཕ་མ་ལ། ། དགྲ་གཉེན་ཆགས་སྡང་ཕྱོགས་འཛིན་ཉེ་རིང་སེམས། །
སུ་ལ་བྱས་ཀྱང་ཕ་མ་གསད་དང་མཚུངས། ། ཀུན་དང་མཐུན་པ་སེམས་བསྐྱེད་རྩ་བ་ཡིན། ། བག་ཆགས་ངན་པ་ཐོགས་མེད་དུས་ནས་གོམས། ། གཡོ་སྒྱུ་ཟོལ་ཟོག་སུས་ཀྱང་མ་བསླབ་ཤེས། ། བཙན་དུག་ལྐོག་ཏུ་བཟོས་ཀྱང་འཆི་བ་བཞིན། ། ངོས་ལྐོག་སྤོང་བ་དམ་སྡོམ་རྩ་བ་ཡིན། ། བླ་མ་མཆེད་གྲོགས་སྣོད་བཅུད་ལྷ་སྔགས་དང༌། ། ཕུང་ཁམས་རྒྱལ་བའི་ཞིང་བསྒོམ་ལོག་ལྟ་སྤང༌། ། འཁྱེར་སོ་རྣམ་གསུམ་རྒྱུད་ལ་འགྲིས་བྱེད་པ། ། དབང་བཞིའི་ཉམས་ལེན་ཀུན་ ༡༨༤༽གྱི་རྩ་བ་ཡིན། །
སངས་རྒྱས་ཀུན་ཀྱང་བླ་མའི་ངོ་བོར་གཅིག ། མཛད་ཚུལ་ཅིར་བསྟན་གང་འདུལ་ཕྲིན་ལས་ཉིད། ། སྐྱོན་དུ་མཐོང་བ་རང་ཉིད་འཕྲུལ་ཚབས་ཆེ། ། དག་སྣང་སྐྱོང་བ་བྱིན་རླབས་རྩ་བ་ཡིན། ། འགྲོ་བའི་ཕུང་ཁམས་སྐྱེ་མཆེད་གཟོད་མ་ནས། ། ལྷ་ཡི་ངོ་བོར་གྲུབ་ཀྱང་དེར་མ་རིག ། དེ་ཉིད་རིག་པས་གསལ་གདབ་ཨ་འཐས་སྤོངས། བརྡ་དོན་ཤེས་པ་བསྐྱེད་རིམ་རྩ་བ་ཡིན། ། གདོད་ནས་དག་པའི་ཡེ་སྟོང་མཐའ་བྲལ་གྱི། ། གསལ་མདངས་འགགས་མེད་རོལ་རྩལ་ཅིར་ཡང་འཆར། །
ཤར་ཡང་དོན་ལ་འཆར་བྱ་འཆར་བྱེད་མེད། ། ཟུང་འཇུག་རྟོགས་པ་རྫོགས་རིམ་རྩ་བ་ཡིན། ། ཡོད་མེད་རྟག་ཆད་དབུས་མཐའ་ལ་སོགས་པ། ། གཉིས་ཆོས་ཐམས་ཅད་མ་སྤངས་ཡེ་གྲོལ་གྱི། ། སེམས་ཉིད་གནས་ལུགས་ཇི་བཞིན་ཤེས་པ་ནི། ། ཆོས་རྣམས་ཀུན་གྱི་ལྟ་བའི་མཐར་ཐུག་ཡིན། དམིགས་པས་བཅོས་ནས་བསྒོམ་ ༡༨༥༽རྒྱུ་རྡུལ་ཙམ་མེད། ། ཐ་མལ་འཁྲུལ་འབྱམས་སྐད་ཅིག་མི་འཆོར་བར། ། མ་ཡེངས་མི་སྒོམ་ངང་ལ་དུས་འདའ་བར། ། ཕྱག་རྫོགས་ཀུན་གྱི་སྒོམ་པའི་རྩ་བ་ཡིན། །
ཆོས་ཀུན་རྨི་ལམ་སྒྱུ་མ་འདྲར་ཤེས་ནས། ། དགག་བསྒྲུབ་མཚན་འཛིན་སྒྲོག་གིས་མ་བཅིངས་ཤིང༌། ། ཀུན་རྫོབ་རྒྱུ་འབྲས་ཁྱད་དུ་མི་གསོད་པར། ། ཞེན་མེད་རྩོལ་བྲལ་སྤྱོད་པའི་རྩ་བ་ཡིན། ། ཉོན་མོངས་དུག་ལྔ་རྩ་བ་ཡན་ལག་བཅས། ། ལམ་དུ་མ་ལྷོངས་ཁ་ཆོས་སྟོང་སྐད་ཀྱིས། ། གསང་སྔགས་བསྟན་པའི་ཞབས་ནས་མི་དྲང་བར། ། ཆོས་དང་སེམས་འདྲེས་ལམ་ཁྱེར་རྩ་བ་ཡིན། ། གང་དུ་སྡོད་ཀྱང་ཆོས་མིན་མི་བྱེད་ཅིང༌། ། ནམ་གྱི་དུས་ནའང་དགེ་སྦྱོར་མི་བཤོལ་དང༌། །
སྐད་ཅིག་ཙམ་ཡང་ལེ་ལོར་མི་འཆོར་བར། ། ཉམས་ལེན་མཚམས་སྒྲུབ་ཀུན་གྱི་རྩ་བ་ཡིན། ། ཅི་བྱེད་བླ་མེད་བྱང་ཆུབ་བསྒྲུབ་དོན་ལས། ། ཚེ་ ༡༨༦༽འདིའི་ཆེད་དུ་སྤུ་ཙམ་མི་སེམས་པར། ། དགེ་བ་མ་ལུས་འགྲོ་བའི་དོན་དུ་བསྔོ། ། ཐེག་ཆེན་གཞན་དོན་ཀུན་གྱི་རྩ་བ་ཡིན། ། ཉམས་ལེན་ཆོས་ཀྱི་རྩ་བའི་སྙིང་པོ་ཀུན། ། མདོ་རུ་བསྡུས་ནས་གདམས་པའི་དགེ་བ་གང༌། ། མཁའ་མཉམ་འགྲོ་བ་ཀུན་ཀྱང་འདི་ལྟའི་དོན། ། མ་ནོར་རྟོགས་ནས་འབྲས་མཆོག་འགྲུབ་གྱུར་ཅིག
ཅེས་ཆོས་དབང་ཡེ་ཤེས་ཀྱི་བསྐུལ་ངོར་རྒོད་ཕུག་བྱ་སྐྱིབས་ནས་གདམས་སོ།། ༈ ཀྱེ་ཧོ། མདོ་རྒྱུད་མན་ངག་རྒྱ་ཆེན་ཆོས་ཀྱིས། ། སྒོ་མོ་བརྒྱད་ཁྲི་བཞི་སྟོང་གསུངས་ཀྱང༌། ། ཀུན་གྱི་རྩ་བ་རང་སེམས་འདི་ཉིད། ། འདུལ་ཐབས་གཅིག་པུ་མ་གཏོགས་གཞན་མེད། ། སྨིན་བྱེད་དབང་གི་རྣམ་གྲངས་མང་པོའི། ། བརྡ་ཐབས་རྟེན་འབྲེལ་སྣ་ཚོགས་དུ་མས། ། བསྐུར་ཡང་རང་རིག་ཡེ་ཤེས་ངོ་བོ། ། འདི་ཉིད་དབང་དོན་དངོས་གཞི་ཡིན་ནོ། །
གྲོལ་བྱེད་གདམས་པའི་ཁྲིད་རིམ་ཀུན་གྱི། ། ཕྱག་བཞེས་མན་ངག་ཟབ་ཟབ་མང་ ༡༨༧༽ཡང༌། ། སེམས་ཉིད་རྗེན་པ་བཟོ་བཅོས་མེད་འདི། ། རང་ལ་རང་ངོ་སྤྲོད་ཐབས་ཁོ་ནར། ། ཐམས་ཅད་མཐུན་ཡང་འཕྲོད་མཁན་དཀོན་ནོ། ། གཤིས་ཀྱི་ངོ་བོ་སྤྲོས་བྲལ་ཆོས་སྐུ། ། དེ་ཡི་རང་མདངས་འོད་གསལ་ལོངས་སྐུ། ། འགག་མེད་ཅིར་ཡང་འཆར་གྲོལ་སྤྲུལ་སྐུ། ། དེ་གསུམ་དོན་ལ་དབྱེར་མེད་རོ་གཅིག ། ད་ལྟའི་ཐ་མལ་ཤེས་པ་འདི་ཡིན། །
གནས་པའི་སེམས་ལ་བཟང་དུ་མ་ཞེན། ། འགྱུ་བའི་རྣམ་རྟོག་ངན་དུ་མ་འཛིན། ། གཉིས་ཀའི་རང་ངོར་ཅེར་གྱི་ལྟོས་དང༌། ། ལྟ་བ་ལྟ་མཁན་གཉིས་སུ་མེད་དོ། ། མེད་ཀྱང་འཆར་ཚུལ་ཅིར་ཡང་མ་ངེས། ། ནམ་མཁའི་སྤྲིན་དང་ཆུ་ཡི་རྦ་རླབས། ། ཤར་དང་ཐིམ་ཀུན་རང་ལས་མ་གཡོས། ། དེ་བཞིན་རྣམ་རྟོག་བྱུང་ཚུལ་ཐམས་ཅད། ། རང་ལས་བྱུང་ཞིང་རང་གི་རང་གྲོལ། ། དེ་ཡང་མིང་གི་བཏགས་ཚུལ་ཙམ་ཡིན། །
དོན་ལ་སེམས་ཉིད་དངོས་པོ་མེད་ཕྱིར། ཤར་དང་གྲོལ་བའི་ ༡༨༨༽དངོས་པོ་ཅི་འབྱུང༌། ། མེད་བཞིན་སྣང་བའི་སྒྱུ་འཕྲུལ་འདི་ལ། ། ཨ་འཐས་ཞེན་འཛིན་དགག་སྒྲུབ་མ་བྱེད། ། གུ་ཡངས་ཁྲོལ་ལེ་ལྷོད་དེར་ཞོག་དང༌། ། རིག་སྟོང་ཆོས་སྐུའི་རང་ཞལ་འཇོལ་དང༌། ། ཙབ་ཙུབ་བློ་སྣ་སྤན་སྤུན་མང་པོས། ། རང་སེམས་རང་གིས་འཁྲུལ་དུ་མ་འཇུག ། ཝ་ལེ་ཁྱུག་གེ་ཅི་གར་ཐོངས་དང༌། ། རྣམ་རྟོག་ལས་ལྷག་བསྒོམ་རྒྱུ་མི་དགོས། །
ཁོ་རང་བླ་མའི་མཆོག་ཏུ་འཆར་རོ། ། ངེས་ཤེས་ཟབ་མོ་ནང་ནས་སྐྱེའོ། ། སྐྱེས་ཀྱང་སྐྱེ་མཁན་ཁོ་རང་ཡིན་གྱི། ། གང་ཤར་རང་ངོ་རིག་ལས་ལྷག་པའི། ། སྒོམ་འདོད་སྒོམ་བློའི་ལྷན་པ་མ་རྒྱགས། ། བསྒོམ་མོ་སྙམ་པའི་ཤེས་པ་དེ་ལས། ། གཞན་པའི་སྒོམ་མཁན་སྒོམ་རྒྱུ་གར་འདུག ། ཡེངས་སོ་འཕྲོས་སོ་འཁྲུལ་ལོ་སྙམ་མཁན། ། དེ་ཉིད་ལས་གཞན་ཡེངས་མཁན་སུ་འདུག ། དེ་ཕྱིར་སེམས་ཉིད་གཅིག་གི་རོལ་པར། །
གང་ཡང་ ༡༨༩༽ཤར་མེད་ཤར་ཡང་སྟོང་ཉིད། ། ཇི་ཙམ་འཆར་ཀྱང་དགག་སྒྲུབ་རྗེས་འབྲང༌། ། ཅི་ཡང་མི་བྱ་རང་སར་གློད་ལ། ། མི་སྤྲོ་མི་བསྡུ་སྐྱུར་ལ་ཞོག་ཅིག ། ཡང་དག་དོན་གཅིག་འདི་ལས་འབྱུང་ངོ༌། ། ལོ་བརྒྱའི་བར་དུ་ནན་གྱིས་བསྒོམ་པའི། ། སྒོམ་ཆེན་སྒོམ་གྱིས་བཅིངས་པ་མང་ངོ༌། ། མི་བསྒོམ་བསྒྱུར་བའི་ཉམས་ལེན་འདི་ཡིས། ། གཏན་འདུན་བྱང་ཆུབ་ཐོབ་པར་འགྱུར་རོ། ། དེ་སྐད་གདམས་ངག་རྗེན་པར་ཕྱུངས་འདི། །
ཚིག་ལ་མ་འབྱམས་རྒྱུད་ཐོག་འཁེལ་མཛོད།
ཅེས་པ་འདི་ཡང་ཉེ་གནས་པ་བསྟན་འཛིན་དར་རྒྱས་ལ་སྙིང་གཏམ་གདམས་པའི་སྙིང་ཁུར་སྨྲས་པ་ །། ༈ བསམ་གྱིས་མི་ཁྱབ་ཐུགས་རྗེའི་ཟློས་གར་གྱིས། ། མཐའ་ཡས་འགྲོ་ལ་ཕན་བདེ་སྦྱིན་མཛད་པ། ། མཚུངས་བྲལ་མ་ཧཱ་གུ་ཎ་མཉམ་རྡོར་བ། ། རྩ་བའི་བླ་མ་དབྱེར་མེད་ལ་བཏུད་ནས། ། གསོ་རིག་འཛིན་མཛད་བསོད་ནམས་རབ་རྟན་མཚན། ། གང་གི་སྙིང་ ༡༩༠༽གཏམ་བསླབ་བྱ་དགོས་གསུངས་བའི། ། བཞེད་དོན་ཚིག་འགའ་སྙན་དུ་གསོལ་བགྱི་ན། ། ཁ་ཆོས་མ་མཛད་རྒྱུད་ལ་སྦྱོར་བར་ཞུ།
ཀྱེ་མ། སྙིགས་དུས་རྩོད་ལྡན་མཐའ་མའི་ཡང་མཐའ་འདིར། ། སྐྱེ་རྒུ་ཐམས་ཅད་ལོག་ལམ་བློ་ཁ་ཕྱོགས། ། ལེགས་པའི་ལམ་ལ་མདུན་མཁན་རབ་ཏུ་དཀོན། ། རང་སྐྱོན་རང་གིས་ཚོར་མཁན་མ་མཆིས་ལགས། ། སྨན་པར་མཚན་གསོལ་ས་སྟེང་ཁྱབ་ན་ཡང༌། ། སྙིང་ནས་ཕན་སེམས་ལྡན་པ་ཉིན་སྐར་ཙམ། བློ་ཞག་དྲུག་གི་དམ་ཚིག་བསྲུང་མཁན་མེད། ། ཁེ་གྲགས་ཟས་ནོར་བསྒྲུབ་མཁན་མང་བ་ལགས། ། ཡོན་ཏན་ལྡན་པའི་སློབ་དཔོན་བསྟན་ཡུན་ཐུང༌། །
སྙན་བརྒྱུད་ཕྱག་བཞེས་གདམས་པའི་གཏིང་མ་ལོན། ། ཁ་རྗེ་ཟ་ཐང་ལ་རེའི་སྨན་པ་མང༌། ། འགྲོ་ལ་ཕན་བདེ་སྟེར་ངེས་དཀོན་པ་ལགས། ། དཔལ་ལྡན་རྒྱུད་བཞི་ཡིད་བཞིན་ནོར་བུ་དང༌། ། ཁྱད་པར་ཟབ་མོ་མན་ངག་རྒྱུད་ཆེན་ཉིད། ༡༩༡༽ དོར་ནས་ཤོག་དྲིལ་ཐང་ཐུང་བློ་གཏོད་པ། ། བརྒྱུད་པའི་བྱིན་རླབས་ཆུ་ཀླུང་མི་འབྱུང་ལགས། ། སྨན་པ་གཞན་ལ་དག་སྣང་མི་བྱེད་ཅིང༌། ། རང་གི་ཡོན་ཏན་ནོར་གྱི་ཟོང་དུ་བྱེད། ། སྙོམས་ཆུང་ནད་པ་སྙིང་རྗེས་མི་སྐྱོང་བ། །
གསོ་རིག་ཤེས་པའི་ཕན་ཡོན་མ་མཆིས་ལགས། ། མདོ་རྒྱུད་ཀུན་ནས་གཞན་ཕན་སྨོན་འཇུག་ལམ། ། འབད་པར་གསུངས་ན་དངོས་སུ་ཕན་ངེས་ནི། ། གསོ་དཔྱད་ལས་ལྷག་གང་ཡང་མ་མཆིས་ན། ། རང་འདོད་སྤངས་ནས་གཞན་ཕན་བསྒྲུབ་འཚལ་ལགས། ། ཁྱེད་ཉིད་ཐུགས་དམ་ཡི་དམ་ལྷ་སྐལ་ནི། ། སངས་རྒྱས་གླིང་དང་ཞིག་གླིང་ཆོས་སྐོར་ལ། ། དད་མོས་ལྡན་པ་ཤིན་ཏུ་ལེགས་མོད་ཀྱང༌། ། གུ་ཎའི་བླ་སྒྲུབ་སྐབས་སུ་བབས་འོས་ལགས། ། མཚན་ཉིད་ལྡན་པའི་བླ་མ་མཆོག་ཞིག་ལ། །
སྡུག་བསྔལ་མུན་སེལ་ཐུགས་རྗེའི་ཉི་འོད་ཀྱི། ། དབང་ལུང་ཁྲིད་ཞུས་ཉམས་སུ་ལེན་ནུས་ན། ། ཆོས་ ༡༩༢༽བཀའ་གཞན་ལ་རེ་ལྟོས་མི་དགོས་ལགས། ། ཕྱག་རྫོགས་ཉམས་བཞེས་སྔར་ནས་མཛད་མཆིས་ན། ། དེ་ལས་སྤྲོས་པ་བདག་གི་ཅི་ཞིག་གསོལ། ། བླ་མ་རེ་ལ་ཁྲིད་ཚུལ་མི་འདྲ་མང༌། ། གང་ལ་གོམས་བདེ་གདམས་ངག་ཟབ་པ་ལགས། ། ཞུ་ཞུ་ཐོབ་ཐོབ་ཁ་གྲངས་བསགས་ན་ཡང༌། ། རང་རིག་རྗེན་པ་རང་ངོ་མ་ཤེས་ན། ། ལྟ་སྒོམ་ཆོས་སྐད་བཟང་ཡང་དགོས་དུས་བསླུ། །
རང་རྒྱུད་ལྐོ་སྐམ་འཐུལ་བར་དཀའ་བ་ལགས། ། བྱིན་རླབས་ཚུལ་བཞིན་སྙིང་ལ་མ་ཞུགས་ན། གདམས་པ་ཟབ་ཀྱང་རྒྱུད་ལ་སྐྱེ་མི་ནུས། བྱིན་རླབས་འཇུག་ལ་དད་པའི་སྟོབས་ཤུགས་དགོས། ། དད་པ་ཚུལ་ལྡན་དེང་སང་དཀོན་པ་ལགས། ། འཁོར་འདས་ཀུན་གྱི་བྱེད་པོ་སེམས་ཉིད་འདི། ། རྟག་ཆད་ཡོད་མེད་སྐྱེ་འགག་འགྲོ་འོངས་མེད། ། མེད་བཞིན་སྣང་བའི་ཆོ་འཕྲུལ་ཟད་མེད་འཆར། ། འཆར་མཁན་འཆར་རྒྱུ་སོ་སོར་མ་གྲུབ་ལགས། ༡༩༣༽ །
གདོད་ནས་དག་པའི་སྟོང་དབྱིངས་ཆེན་པོ་ཡི། ། རྩལ་མདངས་རྣམ་པར་རྟོག་པའི་འཕྲོ་འདུ་འདི། ། བཀག་པས་མི་ཁེགས་རྗེས་སུ་འབྲང་ན་འཁྲུལ། ། གང་ཤར་རང་ངོ་རིག་པ་གལ་ཆེ་ལགས། ། འཇུུར་སྒྲིམ་གནས་ཆ་སྒྲུབ་པའི་སྡུག་ཙིར་གྱིས། ། སྲོག་རླུང་རིན་གྱིས་ཉོ་བའི་སྒོམ་ཆེན་མང༌། ། རྣམ་རྟོག་རང་གར་ཤོར་ན་འཇིག་རྟེན་པ། ། དེ་བས་རང་རིག་རང་བབས་སྐྱོང་བ་ལགས། ། ཐ་མལ་འཁྲུལ་ཕྱིར་མི་འབྲེང་ཕྱག་རྒྱ་ཆེ། ། བཟོ་མེད་རིག་ཐོག་གློད་པ་རྫོགས་ཆེན་དོན། །
རྐྱེན་སྣང་དགག་སྒྲུབ་མི་དགོས་གཅོད་ཡུལ་དང༌། ། མཚན་འཛིན་ཕྱོགས་ལྟུང་མེད་པས་དབུ་མ་ལགས། ། རྒྱལ་བ་ཐབས་མཁས་གདུལ་བྱ་སྣ་ཚོགས་ལ། ། གང་འདུལ་ཆོས་ཀུན་མི་ཟབ་འགའ་མེད་ཀྱང༌། ། ཚིག་དང་ཡི་གེར་ལུས་ནས་རྒྱུད་མ་འཁེལ། ། ཆོས་དང་གང་ཟག་སོ་སོར་སོང་བ་ལགས། ། རང་རྒྱུད་ཆོས་ཀྱིས་ ༡༩༤༽མ་དུལ་ནོར་ལ་སྲེད། ། གཞན་ལ་དག་སྣང་མི་འབྱོངས་ཁེངས་སེམས་ཅན། ། ཆགས་བྲལ་ཆོས་གཏམ་སྟོང་ལྟ་ཁ་ཁྱེར་མཁན། ། དེ་འདྲ་གསང་སྔགས་ཆོས་ཀྱི་ཞབས་འདྲེན་ལགས། །
དེ་ཕྱིར་ཐོས་བསམ་ཡང་སྙིང་ཉམས་ལེན་གཙོ། ། ཉམས་ལེན་སྙིང་པོར་བསྐྱེད་རྫོགས་ཟུང་འཇུག་ཟབ། ། ཤི་རུང་གསོན་རུང་བླ་མར་བློ་ཕུགས་གཏད། ། བློ་སྣ་མང་པོས་ཕན་པ་མ་མཆིས་ལགས། ། ལྟ་སྒོམ་སྙིང་པོར་ཕྱག་རྫོགས་དབྱེར་མེད་སྐྱོང༌། ། སྤྱོད་ལམ་སྙིང་པོར་སྒོ་གསུམ་ཆོས་མཐུན་བསྒྲུབ། ། གཞན་དོན་སྙིང་པོར་གསོ་རིག་ཕྱོགས་མེད་བསྐྱངས། ། སྙིང་གཏམ་བསླབ་བྱ་ལགས་སོ་ཐུགས་ལ་བསྟིམ། ཞེས་དྭགས་པོ་དྲུང་འཚོ་བ་བསོད་ནམས་རབ་བརྟན་ལ་གདམས་པ་ །། རྗེ་བཀའ་བརྒྱུད་ཀྱི་གཙུག་རྒྱན་སྒམ་པོ་པའི། །
གདུང་དྲི་མེད་ལས་འཁྲུངས་པའི་ཆོས་ཀྱི་རྗེས། ། བདག་མཐའ་ཁོབས་ཀྱི་བྱ་བྲལ་རྒན་པོ་ལ། ། ཆོས་ཟབ་དོན་གྱི་སྙིང་གཏམ་སྨྲོས་ཤིག་ ༡༩༥༽གསུངས། ། ཁྱེད་སྔོན་སྦྱངས་དང་རིགས་ཀྱིས་གྲུབ་པའི་མཐུས། ། ཐུགས་མཁྱེན་རབ་ཀྱི་ཉི་གཞོན་གསལ་བས་ན། ། བདག་མེ་ཁྱེར་གྱི་འོད་ལ་ཅི་ཞིག་ལྟོས། ། བཀའ་མི་ཆོག་པས་ཕེབས་སྒོའི་ལན་འདི་ཕུལ། ། སྤྱིར་ཐེག་པའི་རིམ་པ་བསམ་ཡས་དང། ། ཆོས་གྲུབ་མཐའི་བཞེད་གཞུང་དཔག་མེད་ཀུན། ། དོན་དགོས་རྒྱུའི་སྙིང་པོ་གལ་ཆེ་བ། །
སེམས་རང་རྒྱུད་འདི་འདུལ་ཐབས་འབའ་ཞིག་ལགས། ། ཆོས་ང་བཟང་འགྲན་པའི་བང་རྩལ་དེ། ། བློ་ཆགས་སྡང་གི་ཐང་ལ་རྒྱུག་རྒྱུགས་ཀྱང༌། ། སེམས་ངར་འཛིན་ཞི་བའི་མགྱོགས་དར་ནི། ། མི་ངར་འཛིན་སུ་ཆེས་ལེན་པར་བྱེད། ། ཕྲལ་འཇིག་རྟེན་གྱི་འདུན་མ་མཁས་འགྲན་དང༌། ། རྒྱུ་ནོར་རྫས་ཀྱི་བསྡུ་ཐབས་གང་མཁས་ལ། ། མིང་ཆོས་པ་དང་ཡོངས་འཛིན་དུ་འབོད་དུས་འདིར། ། སྒོམ་ཉམས་ལེན་དེ་ནམ་ལངས་ཀྱི་སྐར་མ་འདྲ། ། ཟས་ཤ་ ༡༩༦༽ཆང་གི་དགའ་སྟོན་སྤྱོད་ཕྱིར་དུ། །
མ་སེམས་ཅན་གྱི་སྲོག་དབུགས་འགམ་རེམས་པས། ། གོས་ངུར་སྨྲིག་གི་ལྷབ་ལྷུབ་ཆེར་གཡོ་བ། ། ཆོས་ལས་འབྲས་ལ་དབང་ཡོད་ཧ་ཅང་ཆེས། ། ཕྱོགས་སྡེ་རིས་རྩོད་པའི་སྙིང་སྟོབས་དང༌། ། འབངས་མངའ་ཞབས་སྐྱོང་བའི་བློ་རྒྱ་དང༌། ། དཀོར་དད་ཟས་སྒྲུབ་པའི་སྒོ་བཤོམས་སོགས། ། མིང་བསྟན་པ་རུ་བཏགས་འདི་སུ་ཡིས་དྲན། ། ཟས་བཏུང་བ་ཙམ་ཞིག་འཚོལ་ཐབས་སུ། ། ལ་ལས་ཆོས་བཤད་དང་དབང་བསྐུར་བཙོངས། ། ལ་ལ་རྔ་བརྡུང་དང་དྲིལ་འཁྲེལ་འབད། །
ལ་ལ་ཤོག་སློག་དང་བམ་སློག་རེམས། ། ལ་ལས་གླུ་གར་དང་མཚམས་དྲི་བརྩེ། ། ལ་ལ་ལྟ་སྟངས་དང་སྒོམ་རྫུ་བྱེད། ། ལ་ལས་མངོན་ཤེས་དང་རྫུ་འཕྲུལ་སྟོན། ། ཕལ་ཆེར་ཐབས་ཀ་དང་ང་སྲུང་བརྩོན། ། ཕྲལ་ཡོན་བདག་གི་མགོ་བསྐོར་འབད་འབད་ནས། ། ཕུག་རང་མགོ་རང་གི་བསྐོར་བར་འཆི། ། ལམ་བར་དོའི་འཕྲང་ ༡༩༧༽རིང་འགྲིམ་དུས་དེར། ། རྒྱུ་ནོར་རྫས་རྣམས་གང་དུ་འགྲོའམ་ཅི། ། ཕྱི་འབྱུང་བ་སྣོད་ཀྱི་གཡོ་འཁྲུགས་དང༌། །
ནང་སྐྱེ་འགྲོ་བཅུད་ཀྱི་རྣམ་འགྱུར་སོགས། ། ཡིད་ཁོང་སྙིང་འདར་བའི་ཚུལ་འདི་འདྲར། ། བློ་རྟག་འཛིན་ཅན་རྣམས་ཅི་བསམ་ན། ། ལགས་དེ་ཕྱིར་མི་ཚེ་ཡུད་ཙམ་འདི། ། གཏན་འདུན་མའི་རྩ་བར་མ་དྲིལ་ན། ། རྐྱེན་འཆི་བ་ཐོག་བབས་འབྱུང་ངེས་པས། ། གནད་སྙིང་པོའི་ཉམས་བཞེས་བརྩོན་པར་འཚལ། ། དལ་འབྱོར་འདི་ཐོབ་པའི་དགའ་ཚོད་ལ། ། སྟོང་ཟད་དུ་བཏང་ན་ཕུང་ཚབས་ཆེས། ། འཆི་བ་ལ་རྒན་གཞོན་མ་ངེས་ཚེ། །
ནམ་བྱུང་དུ་ཐོགས་མེད་གྲབས་ཆུད་དགོས། ། ཁམས་གསུམ་དུ་གར་སྐྱེ་སྡུག་བསྔལ་གྱི། ། བརྩོན་དོང་དུ་གོ་བས་འབྲོས་ཐབས་འབད། ། རྒྱུ་འབྲས་ཀུན་བསླུ་མེད་ངེས་ཤེས་ཀྱིས། ། རང་སེམས་ལ་དཔང་གཙུག་སྤང་བླང་འཚལ། ། དཀོན་མཆོག་བློ་ལ་གཏད་སྙིང་གཏད་ཀྱི། ༡༩༨༽ ། སྐྱབས་འགྲོ་ནི་ཆོས་ཀྱི་གཞི་རྟེན་ལགས། ། སེམས་ཅན་ཀུན་ཕ་མར་བློ་ངེས་པས། ། སྨོན་འཇུག་གི་སྲབ་ཁ་ཐར་ལམ་བསྒྱུར། །
སྡིག་སྒྲིབ་ཀྱིས་ངན་འགྲོའི་གཏིང་རྡོ་བྱེད། ། འགྱོད་བཤགས་དང་ཡིག་བརྒྱས་དག་པར་སྦྱངས། ། སྣོད་བཅུད་དང་སྒོ་གསུམ་གཏན་འདུན་བཅས། ། མཎྜལ་ཕུལ་བས་ཚོགས་སོགས་འབད། ། བྱིན་རླབས་ཀྱི་འབྱུང་གནས་བླ་མ་ལ། ། གདུང་ཤུགས་ཀྱིས་གསོལ་བ་རྒྱུན་དུ་གདབ། ། ཕུང་ཁམས་ཀུན་གཟོད་ནས་ལྷར་ཤེས་པའི། ། བསྐྱེད་རིམ་གྱིས་ཐ་མལ་ཞེན་རྟོག་དགག ། ལོང་གཏམ་གྱིས་ངག་སྒྲིབ་མི་གསོག་པར། ། རྡོར་བཟླས་དང་སྙེན་པ་ཁ་ཏོན་རེམས། །
འཁྲུལ་པ་ལ་འཁྲུལ་རྒྱུན་འཐུད་པ་འདིས། ། ཐོགས་མེད་འཁོར་བར་འཁྱམས་ལགས་པས། ། འཁྲུལ་མཁན་ཉིད་རང་ངོ་ཤེས་མཛོད་དང༌། ། འཁྲུལ་སྣང་གི་རྫུན་ཕུགས་དིབ་པར་འགྱུར། ། རྣམ་རྟོག་གི་རྦ་ཀློང་སྙོལ་བའི་ཕྱིར། ། ཞི་གནས་ཀྱི་རྨང་གཞི་བརྟན་ ༡༩༩༽པ་དགོས། ། གནས་ཆ་ལ་ཧ་ཅང་ཞེན་པ་ན། ། ཐེག་དམན་གྱི་འགོག་པར་གོལ་ཉེན་མཆིས། ། ལྷག་མཐོང་གི་རང་ཞལ་མ་རིག་ན། ། ཞི་གནས་ཀྱི་ཉམས་མྱོང་ཅི་བཟང་ཡང༌། །
ཕྲལ་རྐྱེན་གྱི་རླུང་འཚུབས་ལྡང་ཙ་ན། ། སྒོམ་ཆེན་པ་སྒོམ་དང་བྲལ་བ་མང༌། ། བློས་བྱས་ཀྱི་སྒོམ་པ་བཟང་ལགས་ཀྱང༌། ། ཕྱག་ཆེན་གྱི་དོན་ལ་ཉེ་བར་དཀའ། ། སྒོམ་རྒྱུ་ཞིག་ཡོད་ན་ཕྱག་ཆེན་མིན། ། ཡིན་ལུགས་ཀྱི་ལྟ་བ་ངོ་ཕྲོད་ན། ། རང་བབས་སུ་གློད་པ་སྒོམ་པའི་གནད། ། གློད་རྒྱུད་དང་གློད་མཁན་གཉིས་མིན་ཀྱང༌། ། བཅོས་སྒོམ་དུ་མི་བྱ་རང་བབས་བཞག ། མ་ཡེངས་པ་གནད་དུ་ཆེ་མོད་ཀྱི། །
ཡེངས་དོགས་ཀྱི་རྟོགས་པས་གཡེང་བ་མང༌། ། དྲན་པ་ལ་སྒོམ་དུ་བྱེད་ན་ཡང༌། ། ཡེངས་མཁན་དང་དྲན་མཁན་ཐ་དད་འཛིན། ། ཐ་དད་དུ་བཟུང་ལ་གཉིས་འཛིན་ཟེར། ། གཉིས་འཛིན་ནི་སྒོམ་ ༢༠༠༽གྱི་གེགས་སུ་ཆེ། ། གངས་ཆེན་འདིར་ཕྱག་ཆེན་ཆུ་མགོ་ནི། ། རྗེ་ཟླ་འོད་གཞོན་ནུར་མ་ཐུག་མེད། ། དེང་སང་གི་ཕྱག་ཆེན་སྒོམ་མཁན་ཕལ། ། བློས་བྱས་ཀྱི་གནས་ས་སྦྱོང་མཁན་མང༌། ། རྗེ་དེས་གསུངས་གབ་པ་མངོན་ཕྱུངས་སོགས། །
གནད་ཞལ་གདམས་རྣམས་དང་ཅུང་མ་མཐུན། ། ཆུ་མགོ་དང་མ་མཐུན་ཆུ་འཇུག་དེ། ། འདམ་རྙོག་གི་ལྷད་ལས་འོས་ཅི་ཞིག ། བཅོས་མིན་གྱི་ངོ་བོ་སྐྱོང་བ་ལས། ། འཇུར་འཛིན་གྱི་གནས་པ་སྒྲུབ་དོན་མེད། ། གནས་འགྱུ་ལ་སྤང་བླང་བྱེད་བྱེད་ནས། ། བྱེད་པ་པོ་འཁྲུལ་པའི་ངང་དུ་འབྱམས། ། གང་ཤར་གྱི་རང་ངོ་ཕྱག་ཆེན་དུ། ། ལམ་ཁྱེར་གྱི་ཉམས་ལེན་མ་ཤེས་ན། ། གནས་དུས་ཉིད་སྒོམ་དུ་བཟུང་བཟུང་ནས། །
བར་མཚམས་ཀུན་འཁྲུལ་པའི་ཡོ་ལང་ཉིད། ། རྣམ་རྟོག་དང་ཆོས་སྐུ་གཅིག་མི་གཅིག ། རྩོད་གཞི་དེ་ཤི་ལ་ཐུག་བྱེད་ཀྱང༌། ། རྣམ་རྟོག་ཉིད་ཆོས་སྐུར་མ་ཤར་བ། ༢༠༡༽ ། གཅིག་ཐ་དད་འཛིན་པ་ངལ་བར་ཟད། ། གནས་འགྱུ་ཀུན་སྒོམ་དུ་ཁྱེར་ཤེས་ན། ། སྒོམ་མིན་གྱི་འཁྲུལ་རྟོག་ལུས་རྒྱུ་མེད། ། གསེར་གླིང་ན་ས་རྡོ་མི་རྙེད་བཞིན། ། ཆོས་ཉིད་ལས་གཞན་པ་གང་ཡང་མེད། །
གནས་ཆ་ལ་སྒོམ་དུ་བྱེད་ན་ཡང༌། ། གནས་ཉམས་དེ་སྒོམ་གྱི་ངོ་བོ་མིན། ། གནས་མི་གནས་རང་ངོ་ཤེས་པ་དགོས། ། དེ་ཤེས་ཚེ་འགྱུས་ཀྱང་སྒོམ་གྱི་ངང། ། གནས་འགྱུ་ལ་དགའ་འདམ་མ་དགོས་ཚེ། ། ཚོགས་དྲུག་ཀྱང་སྒོམ་དུ་མ་གྱུར་མེད། ། ཡིན་ཚུལ་ལ་ཉམས་མྱོང་མ་སྐྱེས་ན། ། དེ་ཡིན་ནོ་སྙམ་ཀྱང་གོ་སྐམ་ཙམ། ། གོ་བ་དང་ཚིག་ལ་ཞེན་པ་དང༌། ། རྒྱས་འདེབས་ཀྱི་ལྷན་པ་མི་གདབ་པར། །
ཐ་མལ་གྱི་ཤེས་རིག་རྗེན་པ་འདི། ། རང་བབས་སུ་སྐྱོང་དང་དེ་ཀས་ཆོག ། ཐུན་མཚམས་ཀྱི་བཞག་ལེན་མི་བྱེད་ཅིང༌། ། གོ་ཡུལ་དང་ཁ་ལྟས་མ་བསླུས་པར། ། མོས་གུས་དང་གསོལ་ ༢༠༢༽འདེབས་ནན་ཏན་བྱ། ། དངོས་གྲུབ་དེ་ཚེ་གཅིག་སངས་རྒྱས་ཞུ། ། མི་ཚེ་ནི་རྨི་ལམ་ཙམ་འདི་ལ། ། སྐྱིད་སྡུག་གི་མདུན་མ་ཅི་དགའ་བཏང༌། ། གཏན་འདུན་དེ་ཡལ་བར་མ་དོར་ན། ། འཇིག་རྟེན་གྱི་འདུན་མ་འཆུགས་ཀྱང་བཟོད། །
མཁའ་ཁྱབ་ཀྱི་འགྲོ་དོན་མི་སྒྲུབ་ན། ། རང་ཕྱོགས་ཀྱི་འགྲོ་དོན་ཕྱོགས་ཆར་ཟད། ། རླབས་ཆེན་གྱི་གཞན་དོན་སྒྲུབ་པ་ལ། ། མཁྱེན་རྟོགས་ཀྱི་ནུས་པ་མཐར་ཕྱིན་དགོས། དགེ་སྦྱོར་ཀུན་རང་འདོད་ཀྱིས་མ་སླད་པར། ། སེམས་སྐྱེད་དང་བསྔོ་སྨོན་བཟང་པོས་སྤེལ། ། སྐད་ཅིག་ཀྱང་ཐ་མལ་མི་སྡོད་པར། ། རྩོལ་བཅས་དང་རྩོལ་མེད་ཉམས་ལེན་འཚལ། ། དེ་སྐད་དུ་གསོལ་བའི་ཚིག་ཕྲེང་འདི། ། ཁ་ཆོས་སུ་མ་མཛད་རྒྱུད་ལ་སྦྱོར། །
བདག་མི་རྒན་དངོས་སུ་ཕྲད་ན་ཡང༌། ། དོན་འདི་ལས་ལྷག་པ་ཞུ་རྒྱུ་མེད། ། ཐུགས་མཁྱེན་དབྱིངས་ཟབ་མོར་བསྟིམ་པར་གསོལ། ། ཚུལ་འདི་སྨྲས་དགེ་ ༢༠༣༽བ་གང་མཆིས་མཐུས། ། མ་མཁའ་མཉམ་འགྲོ་བ་བྱང་ཆུབ་ཤོག ཅེས་ཤར་དྭགས་ལྷ་སྒམ་པོ་ནས་ཞབས་དྲུང་གདུང་རྒྱུད་རིན་ཆེན་སྐུ་བགྲེས་པའི་དྲུང་གི་བཞེད་པ་སྐོང་ཕྱིར་ཕུལ་བ་མངྒ་ལཾ།། ༈ དོན་རྒྱུད་བྱིན་རླབས་འབྱུང་གནས་རྩ་རྒྱུད་བླ་མའི་ཞབས། ། གུས་པས་ལན་བརྒྱར་བཏུད་ནས་སྐྱབས་མཆི་གསོལ་བ་འདེབས། ། བསྟན་པའི་ཞབས་འདེགས་བརྩོན་མཛད་བསྟན་རྡོར་སྐྱེས་མཆོག་གང༌། ། བཞེད་དོན་སྐོང་བའི་ཚིག་གསུམ་སྙན་དུ་གསོལ་བ་དགོངས། །
ཕུན་ཚོགས་དལ་འབྱོར་ཐོབ་འདི་རྨི་ལམ་སྣང་བ་ཙམ། ། ནམ་མཁའི་ཐོག་ལས་འཇིགས་པའི་འཆི་བདག་མྱུར་དུ་འོང༌། ། ཚེ་འདིའི་སྣང་བས་བསླུས་ཤིང་ཤི་དུས་ལག་སྟོང་འགྲོ། ། ལོང་མེད་དགེ་སྦྱོར་འབད་རབ་གྲབས་བཤོམ་མ་མཆིས་མཛོད། ། ཐོས་པ་རྒྱ་མཚོས་ངོམས་ཀྱང་དགོས་དོན་ཉམས་ལེན་ཉིད། ། མི་ཚེ་ཆོས་ལ་འབུངས་རློམས་སེམས་རྒྱུད་ཐུལ་མ་ ༢༠༤༽ཐུལ། ། རྐྱེན་ངན་ཕྲ་མོ་ཙམ་གྱིས་ཆོས་པའི་ཚ་རྡོ་འབོར། ། རང་སྐྱོན་ནན་གྱིས་བརྟུལ་བ་གལ་གྱི་ཆེ་ཤོས་ལགས། ། རྒྱུ་འབྲས་ཁ་ནས་བཤད་པའི་སྟོན་ཆེན་སྒོམ་ཆེ་མང༌། ། རང་སེམས་དཔང་དུ་འཛུག་མཁན་རིན་ཆེན་གསེར་ལས་དཀོན། །
འདོད་པའི་ལོངས་སྤྱོད་མཐོང་ན་ལས་འབྲས་འཇའ་ལྟར་ཡལ། ། རང་ཟོག་རང་ལ་འཚོང་བའི་ཆོས་པ་མང་ལ་གཟིགས། ། ལྟོ་འབྲངས་ཉི་མས་དྲོས་ནས་འབོལ་བདེ་བཤོམས་པའི་ཚེ། ། ཆོས་དང་མཐུན་མཐུན་འདྲ་བའི་སེམས་ཀྱི་ཁྱེའུ་ཆུང་འདི། ། སྡུག་བསྔལ་ཨེན་ཙམ་བྱུང་དུས་ཆོས་དང་བླ་མ་བརྗེད། ། བྱིས་པའི་རྣམ་ཐར་སྟོན་ན་འཆི་ཁར་ཅིར་འགྱུར་བསོམ། ། འདུལ་སྡོམ་ཀུན་གྱི་རྩ་བ་དགེ་སྦྱོང་ཆོས་བཞི་དང༌། ། བྱང་ཆུབ་སེམས་གྱི་སྙིང་པོ་བདག་ལས་གཞན་ཅེས་བློ། ། གསང་སྔགས་ལམ་གྱི་མཐར་ཐུག་ཁྱེར་སོ་རྣམ་པ་གསུམ། ། ཁ་ཚིག་ཙམ་ལས་མ་ལུས་རྒྱུད་ལ་འདྲེས་ངེས་ཞུ།
༢༠༥༽ ། རྣལ་འབྱོར་མ་ཐོབ་བཞིན་དུ་ཤ་ཆང་བུད་མེད་དང༌། ། ཉོན་མོངས་ལམ་དུ་འཁྱེར་བའི་ཐོ་བཅོས་བསླུས་པ་མང༌། ། སྐྱོ་ཚའི་ཞིམ་མངར་ཙམ་ལས་འཛིན་པ་ཆེ་ལུགས་ལ། ། དུག་ལྔ་ལམ་ཁྱེར་ནུས་པ་རེ་ཤིག་འགོར་བ་ལགས། ། གྲུབ་མཐའ་ཆོས་རྒྱུད་བརྩོད་པའི་བསྟན་པའི་གཞོགས་འཐེན་དང༌། ། ཆོས་ལ་བཟང་ངན་འཛིན་པའི་ཅལ་སྒྲོག་རྗེས་འབྲེངས་དང། ། རང་ཕྱོགས་རྒྱལ་ན་དགའ་བའི་ཆགས་སྡང་ཁ་འཛིན་སོགས། ། ཀུན་གྱི་ནན་ལྟར་འབད་མེད་སྤང་བྱའི་གཙོ་བོ་ལགས། ། ཟང་ཟིང་རྙིང་ལ་གདུང་བ་ལན་ཚྭའི་འཐུང་འདྲ། །
མི་ཆོས་ཕེར་ཡོང་མཁས་བཞིན་སྡིག་སྒྲིབ་ཁྲེས་པོ་ལྗིབ། ། གདུལ་བྱ་ཕྲིན་ལས་གང་ཆེ་བུབ་པའི་སྔ་ལྟས་ཡིན། ། བློ་ཁ་ནང་དུ་བཟློག་ན་གཏན་འདུན་འགྲུབ་པར་མཆི། ། བླ་མའི་བཀའ་དང་མ་མཐུན་དམ་ཚིག་རྩ་བ་རུལ། ། དམ་མེད་ཆོས་ལ་མཁས་ཀྱང་རུ་དྲའི་ ༢༠༦༽ གོ་འཕང་འགྲུབ། ། རྟག་ཏུ་བླ་མ་མཉེས་བྱས་ཆོས་སྒོ་དེ་ཀས་ཆོད། ། དད་དམ་དག་སྣང་ཅན་ལ་བྱིན་རླབས་ལྷུག་པར་འབབ། ། གཞིས་བྱེས་ལམ་གསུམ་མེད་པའི་ཉིན་མཚན་ནམ་དུ་ཡང། ། སྒོ་གསུམ་ཆོས་མིན་སྤོང་ཞིང་སྙོམ་ལས་མི་བྱ་བར། ། ཆོས་སྤྱོད་བཅུ་པོ་གང་རུང་ལག་ཏུ་བླང་བྱ་ཞིང༌། །
ཅི་བྱེད་མཁའ་མཉམ་འགྲོ་ལ་སེམས་བསྐྱེད་བསྔོ་སྨོན་སྤེལ། ། གྲོགས་འཁོར་སློབ་མ་སྦྱིན་བདག་འབྲེལ་ཐོགས་ཐམས་ཅད་ལ། ། ཅི་ནུས་ལྷག་བསམ་ཟོལ་མེད་སྡིག་སྤོང་དགེ་ལ་སྦྱོར། ། རང་འདོད་ཕུག་བཅུག་མིན་པས་བསྟན་པའི་ཞབས་ཏོག་དང༌། ། དགེ་སྦྱོར་ཟུང་དུ་འབྲེལ་ལ་བརྩོན་པས་མཐའ་འཁྱོལ་ཞུ། ། མི་རྒན་དབང་པོ་གུད་པའི་ཅལ་ཅོལ་གཏམ་ཚིག་འདི། ། གང་ཁྱེད་ཐུགས་ལ་འཕྲོད་དང་དོན་ལ་འབབ་པ་དཀའ། ། གལ་ཏེ་ཕན་སེམས་དཀར་བའི་ནུས་པའི་ཆ་མཆིས་ན། ། དེ་མཐུས་སྐྱེས་ ༢༠༧༽ མཆོག་ཁྱེད་སོགས་ཀུན་ལ་ཕན་པར་ཤོག
ཅེས་བླ་མ་སྐུ་སྐྱེས་པ་མི་ཕམ་བསྟན་པའི་རྡོ་རྗེ་ལ་ཕུལ་བའོ།།
༈ སྐལ་ལྡན་དད་ཅན་ནོར་བཟང་པས། ། བཀའ་ཕྱག་ཆུ་བོ་མཉམ་འདྲེས་ཀྱི། ། གདམས་པའི་སྙིང་པོ་མདོར་དྲིལ་བའི། ། སྙིང་གཏམ་སྨྲོས་ཞེས་གང་གསུངས་བཞིན། ། རྒྱལ་བས་གསུངས་པའི་ཆོས་སྒོ་ནི། ། བརྒྱད་ཁྲི་བཞི་སྟོང་ལ་སོགས་ཀྱང། ། ཉམས་སུ་བླང་བྱའི་སྙིང་པོ་ནི། ། ལྟ་སྤྱོད་གཉིས་སུ་མ་ལུས་མེད། ། ལྟ་བའི་མཐར་ཐུག་ཕྱག་རྒྱ་ཆེ། ། སྤྱོད་པའི་མཆོག་རབ་བློ་སྦྱོངས་ཆོས། །
ཟུང་དུ་འབྲེལ་བའི་ཟབ་བཞེས་འདི། ། སྒམ་པོ་པ་ཡི་ཁྱད་ཆོས་ལགས། ༈ །ལྟ་བའི་མིང་དུ་བཏགས་མང་ཡང༌། ། ལྟ་རྒྱུའི་དངོས་པོར་གྲུབ་པ་མེད། ། བལྟ་བྱའི་ཡུལ་དང་ལྟ་བྱེད་སེམས། ། གཉིས་སུ་མེད་པའི་ངོས་བཟུང་བྲལ། ། གཉིས་མེད་གཅིག་དང་དུ་མའང་མིན། ། མེད་བཞིན་ ༢༠༨༽ཅིར་ཡང་སྣང་བཞིན་འཆར། ། ཤར་ཡང་བདེན་པར་མ་གྲུབ་པའི། ། རང་སེམས་འདི་ལ་ལྟ་བ་ཟེར། །
བལྟས་པས་མཐོང་དུ་མ་མཆིས་ཀྱང༌། ། ཉམས་སུ་མྱོང་རྒྱུའི་ངེས་ཤེས་འབྱུང༌། ། ཉམས་མྱོང་ཞེན་པས་མ་བཅིངས་པར། ། རིག་པ་རྗེན་པ་རང་བབས་སྐྱོང༌། ། རང་ངོ་རང་གི་ཤེས་པ་དེ། ། ལྟ་བ་ཕྱག་རྒྱ་ཆེན་པོ་ཡིན། ། ལྟ་བའི་དོན་ལས་མ་ཡེངས་པ། ། སྒོམ་པ་ཀུན་གྱི་སྙིང་པོ་སྟེ། ། ལྟ་སྒོམ་དབྱེར་མེད་གཉུག་མའི་ངང༌། ། མ་བཅོས་མ་ཡེངས་བསྐྱང་བར་འཚལ། །
སྣང་སེམས་དབྱེར་མེད་ལྷན་ཅིག་སྐྱེས། ། ལྟ་བའི་དོན་ལ་འདྲིསཔར་མཛོད། ། སྤྱོད་པ་བློ་སྦྱོང་གདམས་པ་ལ། ། དོན་བདུན་ཐུན་བརྒྱད་དོན་བཞི་སོགས། ། ས་བཅད་དབྱེ་ཚུལ་མང་ན་ཡང༌། ། སྙིང་པོར་རང་རྒྱུད་གདུལ་ཐབས་ཉིད། ། ངར་འཛིན་འགོང་པོ་མ་ཐུལ་ན། ། ཐོས་བསམ་སྒོམ་པ་བཟང་རློམས་ཀྱང༌། ། དུག་དང་འདྲེས་པའི་ ༢༠༩༽ཁ་ཟས་བཞིན། རང་གཞན་གང་ལའང་ཕན་པ་མེད། །
ཐུབ་པས་ཆོས་རྣམས་གང་བསྟན་ཡང༌། ། གདུལ་བྱའི་སེམས་རྒྱུད་འདུལ་ཕྱིར་ཡིན། ། བདག་འཛིན་སླར་ལ་འཕེལ་བ་ཡི། ། ཤེས་ཤེས་མང་པོའི་ཆོས་ཀྱིས་ཅི། ། ཚིག་ཟུར་མཐོ་དམན་ཙམ་ལ་ཡང༌། ། མི་བཟོད་ཁོང་ཁྲོའི་མེ་འབར་ཞིང༌། ། ལས་འབྲས་ཁྱད་དུ་གསོད་བྱེད་པའི། ། བདག་འཛིན་འདི་ཡིས་འཕྲལ་ཡུན་ཕུང༌། ། ཀུན་ལས་རང་ཉིད་ལྷག་པར་དུ། ། བཟང་འདོད་རྒྱལ་འདོད་གྲགས་འདོད་དང༌། །
བདེ་སྐྱིད་འདོད་པའི་བློ་ངན་འདིས། ། འཁོར་བ་ངན་སོང་གཞི་མར་བྱས། ། ད་ནས་རྣམ་པ་ཐམས་ཅད་དུ། ། སྐྱིད་ཀྱང་ཆོག་ལ་སྡུག་ཀྱང་ཆོག ། གང་བྱུང་བླ་མ་དཀོན་མཆོག་དྲིན། ། ཐུགས་རྗེར་ཤེས་པས་མོས་གུས་བསྐྱེད། ། མཁའ་ཁྱབ་རིགས་དྲུག་སེམས་ཅན་ཀུན། ། ཕ་མར་མ་གྱུར་སུ་ཡང་མེད། ། ཁྲོ་འཁྲུགས་གནོད་འཚེ་ཅི་ཕྱིར་བྱེད། ། ཐར་ལམ་འཁོད་པ་བསེམ་སྦྱོར་འབད།
༢༡༠༽། སོ་ཐར་དགེ་སྦྱོང་ཆོས་བཞི་དང༌། ། ཐེག་ཆེན་སྨོན་འཇུག་བྱང་སེམས་དང༌། ། གསང་སྔགས་དག་སྣང་ཞིང་སྦྱོང་སོགས། ། གནད་དོན་མ་ལུས་འདི་རུ་གཞོལ། ། དམ་ཆོས་བྱས་པའི་དོན་པོ་དེ། ། རང་སྐྱོན་ཐུལ་བ་འབའ་ཞིག་དགོས། ། སྐྱོན་ཟད་ཡོན་ཏན་རྫོགས་པ་ལ། ། སངས་རྒྱས་ཞེས་སུ་བརྗོད་པ་ལགས། ། ཕྱག་རྒྱ་ཆེ་དང་བློ་སྦྱོང་གི །
དམིགས་རིམ་ཙམ་ཞིག་ཤེས་སླ་ཡང༌། ། དོན་འདི་རྒྱུད་ལ་མ་འབྱོར་ན། ། ཐོབ་ཐོབ་ཚིག་གི་ལམ་དུ་ཟད། ། ཁ་ལ་ཁྱེར་རྒྱུའི་ཆོས་མ་ཡིན། ། ལག་ཏུ་བླངས་ཞིང་སེམས་ལ་སྦྱོར། ། སྙིང་གཏམ་གོ་བདེར་སྨྲས་པ་འདིས༌། ། ཁྱེད་ཐུགས་ཆོས་ཀྱིས་སྨིན་གྱུར་ཅིག ། ཅེས་པ་འདི་སྐལ་ལྡན་མ་ཎི་བྷ་དྲ་ལ་གདམས་པ་ཤུ་བྷམ།། ༈ སྭ་སྟི་སི་དྡྷི། ། རྒྱལ་བ་གང་ཞིག་འགྲོ་བའི་དོན། །
ཆགས་ཐོགས་མེད་པའི་ཕྲིན་ལས་ཀྱིས། ། མངོན་མཐོ་ངེས་ལེགས་སྟེར་མཛད་པའི། ། སྐྱབས་གནས་བླ་མ་དཀོན་མཆོག་ལ། ། བདག་སོགས་ ༢༡༡༽མཁའ་མཉམ་སེམས་ཅན་ཀུན། ། སྙིང་ནས་ཕྱག་འཚལ་སྐྱབས་སུ་མཆི། ། དམིགས་བྲལ་ཐུགས་རྗེ་ཆེན་པོ་ཡིས། ། རྟག་པར་རྗེས་སུ་བཟུང་དུ་གསོལ། ། བོད་ཡུལ་ཤར་ཕྱོགས་ཀོང་རོང་མཐིལ། ། ཟད་མཐར་ཐུག་པ་རྒྱལ་བའི་གནས། ། སྙིང་པོ་དཔལ་རི་གངས་ཅན་འདིའི། །
ཕྱོགས་བཞིར་གུ་རུའི་སྒྲུབ་ཕུག་ཡོད། ། ཤར་ན་ཞི་བ་ཆོས་ཀྱི་ཕུག། ལྷེ་རུ་བདེ་གཤེགས་ཚེ་ཡི་ཕུག ནུབ་ཏུ་མཁའ་འགྲོ་གསང་བའི་ཕུག བྱང་ན་ཕྱག་རྡོར་འོག་མིན་ཕུག ཕྲིན་ལས་བཞི་འགྲུབ་གནས་ཆེན་ཡིན། ། དེ་ལས་བདེ་གཤེགས་ཚེ་ཕུག་འདི། ། གུ་རུས་བྱ་རྒོད་སྤྲུལ་ནས་བཞུགས། ། རྒོད་ཚང་ཕུག་ཅེས་ཕལ་ལ་གྲགས། ། སྐྱེས་ཆེན་མང་པོའི་བཞུགས་གནས་མཛད། །
དཔའ་བོ་མཁའ་འགྲོ་ངང་གིས་འདུ། ། སྐྱོ་ཤས་ངེས་འབྱུང་ཤུགས་ལ་འཆར། ། ཏིང་འཛིན་ཉམས་རྟོགས་ ༢༡༢༽རང་བཞིན་འཕེལ། ། ཕྱག་མཆོད་བསྐོར་བས་སྡིག་སྒྲིབ་འདག ། འབྲེལ་ཚད་དོན་ལྡན་གནས་མཆོག་འདིར། ། བདག་འདྲ་བན་ཆུང་བླ་མའི་གཟུགས། ། སྣ་ཚོགས་རང་གྲོལ་མིང་འཆང་བས། ། མི་ལོ་ཉི་ཤུ་རྩ་བཞིའི་བར། ། མི་དང་མ་འཕྲད་དབེན་མཚམས་བགྱིས། ། སྐྱབས་གནས་རྗེ་ལ་གསོལ་བ་བཏབ། །
མཁའ་མཉམ་འགྲོ་ལ་སྙིང་རྗེ་བསྒོམ། ། སྒོ་གསུམ་དམ་པའི་ཆོས་ལ་བྲིལ། ། སྐྱེ་རིམ་སྣོད་བཅུད་དག་སྣང་སྦྱང༌། ། རྫོགས་རིམ་རླུང་རིག་ཡེ་ཤེས་བསྲེས། ། ཟུང་འཇུག་རང་སེམས་བཟོ་མེད་གློད། ། ཅིར་སྣང་ཆོས་སྐུའི་དཀྱིལ་འཁོར་ལ། ། དགག་སྒྲུབ་མཚན་འཛིན་མ་བཅིངས་པར། ། ཁྱབ་གདལ་ཡེ་ཤེས་རོལ་པར་སྤྱད། ། སྤྲོས་བཅས་སྤྲོས་མེད་དགེ་སྦྱོར་ཀུན། ། མཁའ་ཁྱབ་འབྲེལ་ཚད་ལྟོས་བཅས་སོགས། །
བླ་མེད་བྱང་ཆུབ་ཐོབ་ཕྱིར་བསྔོས། ། མི་རྒན་བསམ་པ་མཐའ་རུ་ཕྱིན། ༢༡༣༽ ༈ ཕྱིན་ཆད་འདིར་བཞུགས་ཆོས་མཛད་ཀུན། ། དབེན་པའི་སྒྲུབ་གནས་འདི་ལྟ་བུར། ། འཇིག་རྟེན་བྱ་བས་མ་སླད་པར། ། ཚེ་དང་སྒྲུབ་པ་མཉམ་མཛད་ཞུ། ། གནས་འདི་མཇལ་དང་ཕྱག་སྐོར་བྱེད། ། མཆོད་འབུལ་ཚོགས་འཁོར་བཤོམས་ལ་སོགས། ། མཐོང་ཐོས་དྲན་རེག་ཐམས་ཅད་ཀྱང༌། །
ནད་འདོན་སྡིག་སྒྲིབ་བར་ཆད་ཞི། ། ཚེ་དཔལ་བསོད་ནམས་འབྱོར་པ་འཕེལ༌། ། ཅི་བསམ་ཆོས་མཐུན་ཉིད་དུ་འགྲུབ། ། ཚེ་གཅིག་སངས་རྒྱས་ཐོབ་གྱུར་ཅིག ། རྒྱལ་ཁམས་བདེ་ཞིང་སྐྱེ་འགྲོ་སྐྱིད། ། བསྟན་པ་དར་དང་བསྟན་འཛིན་མཐུན། ། ཇི་ལྟར་སྨོན་ལམ་ཀུན་འགྲུབ་པར། ། སྐྱབས་གནས་རྣམས་ཀྱིས་བྱིན་གྱིས་རློབས། མངྒ་ལཾ། ཅེས་པ་འདི་དཔལ་གྱི་གནས་མཆོག་རྒོད་ཚང་ཕུག་ནས་བཅད་རྒྱ་གྲོལ་ཏེ་ཐང་འབྲོག་འོད་གསལ་རྩེ་མོའི་སྒྲུབ་གནས་སུ་འགྲོ་གདོང་ལ་ཡི་གེར་བཀོད་པའོ།།
༈ གྲུབ་རིགས་བཟང་པོའི་རྒྱུད་ལས་ལེགས་འཁྲུངས་པའི། ། སྔགས་འཆང་རྡོ་རྗེ་འཛིན་པ་དོན་གྲུབ་པས། ། སེམས་ ༢༡༤༽ལ་ཕན་པའི་སླབ་བྱ་དགོས་གསུངས་བའི། ། བཞེད་དོན་སྐོང་ཕྱིར་སྙན་དུ་འདི་ལྟར་ཕུལ། ། མི་ལུས་ཙམ་ཞིག་ཐོབ་པ་མང་ན་ཡང༌། ། དལ་འབྱོར་དོན་ལྡན་འགྲུབ་མཁན་ཤིན་ཏུ་དཀོན། ། ཆོས་མེད་རྣམ་རིག་བཀྲ་ཡང་བླུན་པོར་ཟད། ། ཐར་ལམ་ད་རེས་ཟིན་པ་གལ་ཆེ་ལགས། ། སྐྱེས་ནས་མི་འཆི་བ་ནི་སུ་ཡང་མེད། ། འཆི་བ་ཐོག་བབ་རྒན་གཞོན་མ་ངེས་ཚེ། །
ཤི་ནང་ཕོག་ནས་འགྱོད་ཀྱང་བྱ་ཐབས་ཟད། ། སྔ་གྲབས་འགྱོད་མེད་ཆུད་པ་གལ་ཆེ་ལགས། ། རྒྱུ་འབྲས་དགེ་སྡིག་བདེ་སྡུག་བསླུ་བ་མེད། ། ངོས་ལྐོག་གཡོ་སྒྱུ་མཁས་ཀྱང་རང་ཕུང་ཉིད། ། བདེ་བདོད་སྡུག་བསྔལ་མི་འདོད་ཀུན་མཐུན་བཞིན། ། བླང་དོར་གོ་ལོག་མ་སོང་དགོས་པ་ལགས། ། ཚེར་མ་ཙམ་ཞིག་ཟུག་ཀྱང་མི་བཟོད་ན། ། ངན་སོང་དམྱལ་བའི་སྡུག་བསྔལ་ཅི་ཞིག་བཟོད། ། འཁོར་བ་གར་སྐྱེས་བདེ་བ་སྤུ་ཙམ་མེད། ། མྱང་འདས་བྱང་ཆུབ་ཅི་འགྲུབ་རེམ་དགོས་ལགས།
༢༡༥༽། ངན་སོང་འཁོར་བའི་འཇིགས་ཆེན་སྐྱབས་ནུས་ནི། ། བླ་མ་དཀོན་མཆོག་ལས་གཞན་མ་མཆིས་ཚེ། ། དད་གུས་དྲག་པོས་སྐྱབས་འགྲོ་གསོལ་འདེབས་ལ། ། འབད་ན་དཀོན་མཆོག་ཐུགས་རྗེ་མི་བསླུ་ལགས། ། མཁའ་ཁྱབ་སེམས་ཅན་ཐམས་ཅད་ཚེ་རབས་ཀྱི། ། ཕ་མ་དྲིན་ཅན་མ་བྱས་སུ་ཡང་མེད། ། དྲིན་ལན་མ་འཁོར་གནོད་སེམས་ཅི་ལ་བྱེད། ། སྙིང་རྗེ་བྱང་སེམས་ཅི་སྒྲུབ་དགོས་ལགས། ། བདེ་གཤེགས་མ་ལུས་ཚོགས་གཉིས་རྫོགས་བྱེད་ལས་བྱུང༌། །
ཚོགས་བསགས་སྒྲིབ་པ་མ་སྦྱང་དོན་མི་འགྲུབ། ། རྟག་པར་ལུས་དང་ལོངས་སྤྱོད་སྒོ་གསུམ་ཀུན། ། དཀར་ཕྱོགས་དགེ་ལ་སྦྱོར་བ་བརྩོན་དགོས་ལགས། ། སངས་རྒྱས་ཐམས་ཅད་ངོ་བོ་དབྱེར་མེད་གཅིག ། སོ་སོའི་དད་མོས་གར་ཡོད་བྱིན་རླབས་མྱུར། ། བྱིན་རླབས་ཞེས་བྱ་དད་མོས་རང་གཟུགས་ཡིན། ། དག་སྣང་གང་ཆེར་བྱིན་རླབས་འཇུག་པ་ལགས། ། རང་ལ་སྐུ་དྲིན་ཆེ་བའི་བླ་མ་དེ། ། ཨོ་རྒྱན་དངོས་ཡིན་ཐེ་ཚོམ་བྱ་མི་རུང༌། ། སྐྱིད་སྡུག
༢༡༦༽ན་ཚ་འཆི་རྐྱེན་གང་བྱུང་ཡང༌། ། བློ་གཏད་སྙིང་ནས་བྱེད་ནུས་དགོས་པ་ལགས། ། གསང་སྔགས་ཟབ་མོའི་ཆོས་སྒོར་ཞུགས་ཕྱིན་ཆད། ། སྒོ་གསུམ་ཐ་མལ་འཁྲུལ་རྗེས་འབྲང་མི་རུང༌། ། ལུས་ལྷ་ཚིག་སྔགས་སེམས་ཉིད་ཆོས་དབྱིངས་སུ། ། ཡེ་ནས་ཡིན་པའི་ངེས་ཤེས་དགོས་པ་ལགས། ། འགྲོ་འདུག་ཟ་ཉལ་སྤྱོད་པ་གང་བྱེད་ཀྱང༌། ། ལྷ་དང་བླ་མ་ཡིད་ལ་དྲན་པ་དང༌། ། དགེ་བ་ཐམས་ཅད་སེམས་ཅན་དོན་དུ་བསྔོ། ། རང་སེམས་རང་ཚོད་ཟིན་་པ་གལ་ཆེ་ལགས། །
མདོར་ན་ཉིན་མཚན་དུས་ཀུན་ཐམས་ཅད་དུ། ། རང་སེམས་དཔང་བཙུག་དཀོན་མཆོག་མི་ཁྲེལ་བར། ། ལུས་ངག་ཡིད་གསུམ་ཆོས་དང་ཅི་མཐུན་ལ། ། མི་ཚེའི་ལྷག་མ་གང་་བྱུང་འཁྱོལ་བར་མཛོད། ཅེས་པ་ནི་སྔགས་འཆང་རྡོ་རྗེ་འཛིན་པ་དོན་འགྲུབ་ཚེ་རིང་ལ་གདམས་པའོ།། ན་མོ་གུ་རུ། གང་གིས་མཚན་ཙམ་དྲན་པས་ཀྱང༌། ། བྱིན་རླབས་ནུས་པ་བསམ་ཡས་ཀྱིས། ། གདུལ་བྱའི་རེ་བ་སྐོངས་མཛད་པའི། ། པདྨ་འབྱུང་གནས་ཞབས་ལ་འདུད། །
དད་ལྡན་ ༢༡༧༽མཁས་གྲུབ་རྒྱ་མཚོ་ཡིས། ། ཞལ་གདམས་དགོས་ཞེས་བསྐུལ་བ་ལས། ། བྱ་བྲལ་སྣ་ཚོགས་རང་གྲོལ་གྱི། ། སྙིང་གཏམ་ཚིག་གསུམ་འདི་སྐད་ལོ། ། མི་ལུས་ལན་ཅིག་ཐོབ་པ་འདི། ། དོན་མེད་སྟོང་ཟད་བྱེད་མཁན་མང༌། ། ཡང་ཡང་དལ་འབྱོར་མི་ཐོབ་པས། ། དགེ་ལ་འབད་པ་སྙིང་གཏམ་ཡིན། ། མི་ཚེའི་ཉི་མ་རྨི་ལམ་ཙམ། ། གཅིག་ཤི་གཉིས་ཤིའི་རོ་ལོས་དེ། །
རང་ལ་མྱུར་དུ་བབ་ངེས་པས། ། འབྱོད་མེད་གྲབས་ཆུད་སྙིང་གཏམ་ཡིན། ། དགེ་སྡིག་རྒྱུ་འབྲས་མི་བསླུ་བས། ། སྐྱིད་དུ་རེ་ནས་སྡིག་བྱས་ཏེ། ། ལྟོ་གོས་ནོར་རྫས་བསྒྲུབས་ན་ཡང༌། ། ཕན་མེད་གནོད་དོ་སྙིང་གཏམ་ཡིན། ། ཕ་མ་བུ་ཚ་གཉེན་འཁོར་ལ། ། ཤ་ཚའི་སེམས་ཀྱིས་འཇིག་རྟེན་འདིའི། ། བྱ་བས་རང་དོན་རླགས་པ་མང༌། ། གཏན་འདུན་སྒྲུབ་པ་སྙིང་གཏམ་ཡིན། །
འཇིག་རྟེན་ཕེར་ཕེར་ཡོང་ཡོང་གི། ། བྱ་བྱེད་མང་ན་ཕུང་བའི་རྒྱུ། ༢༡༨༽། ཀུན་མཐུན་སྙོམ་ཆུང་སྤྱོད་པ་དང༌། ། དམན་ས་བཟུང་བ་སྙིང་གཏམ་ཡིན། ། རང་སེམས་དྲང་པོའི་གཞུང་བསྲང་ན། ། སུ་མ་མགུ་ཡང་འགྱོད་པ་མེད། ། གཡོ་ཁྲམ་ཟོལ་རྫུན་མི་བྱ་བར། ། བློ་ཟུ་བྱེད་པ་སྙིང་གཏམ་ཡིན། ། བླ་མ་དཀོན་མཆོག་མ་གཏོགས་པ། །
གཏན་གྱི་སྐབས་གནས་ཐུབ་པ་མེད། ། སྐྱིད་སྡུག་བྱུང་བླ་མ་ལ། ། གསོལ་བ་གདབ་པ་སྙིང་གཏམ་ཡིན། ། བློ་རྒྱུད་ལས་སུ་མ་རུང་ན། ། བཙུན་གཟུགས་བྱས་ཀྱང་ཆོས་པ་མིན། ། དཀོར་གྱི་འཁུར་བཅས་ཐར་ལམ་མེད། ། རང་རྒྱུད་ཐུལ་བ་སྙིང་གཏམ་ཡིན། ། ཉམས་ལེན་གང་ཡང་མི་ནུས་པར། ། ཤེས་ཤེས་མང་པོས་ཕན་པ་མེད། ། ནུས་པ་ཡིག་དྲུག་གཅིག་པུས་ཀྱང༌། །
སངས་རྒྱས་འགྲུབ་པོ་སྙིང་གཏམ་ཡིན། ། དག་སྣང་ཕྱོགས་མེད་མ་བྱས་ན། ། ཆགས་སྡང་ཀུན་སློང་སྒྲིབ་པ་ཆེ། ། ཆོས་དང་གང་ཟག་ཐམས་ཅད་ལ། ། སྐུར་པ་མི་འདེབས་སྙིང་གཏམ་ཡིན། ། སངས་རྒྱས་ཐམས་ཅད་བླ་མར་འདུས། ། བླ་མའི་མཆོག་གྱུར་པདྨ་འབྱུང༌། ། གསོལ་ ༢༡༩༽བ་རྩེ་གཅིག་བཏབ་ནུས་ན། ། ཆོས་གོ་ཆོད་དོ་སྙིང་གཏམ་ཡིན། ། མདོར་ན་འདི་ཕྱི་བར་དོ་གསུམ། །
བླ་མ་དྲན་ཞིང་དགེ་ལ་འབད། ། གཏན་གྱི་འདུན་མ་དེ་ཡིས་འགྲུབ། ། ཐུགས་ལ་ཞོག་མཛོད་སྙིང་གཏམ་ཡིན། ། སྙིང་གཏམ་བཅུ་གཉིས་ཚིགས་བཅད་འདི། ། མ་བརྗེད་སྙིང་གི་དཀྱིལ་དུ་བསྟིམ། ། འདི་ཡི་དགེ་བས་འགྲོ་ཀུན་ཀྱང༌། ། དམ་པའི་ཆོས་ལ་འཁོད་པར་ཤོག ཅེས་མཁས་གྲུབ་རྒྱ་མཚོ་ལ་གདམས་པའོ།། ༈ གང་ལ་བརྟེན་ན་སྲིད་པའི་སྡུག་བསྔལ་ཀུན། ། ཡང་དག་ཞི་མཛད་དཔལ་ལྡན་བླ་མའི་ཞབས། །
འདི་བཟུང་ཚེ་རབས་ཀུན་ཏུ་བཏུད་བྱས་ནས། ། སྙིང་གཏམ་ཚིག་གསུམ་བཤད་ཀྱི་ཡིད་ལ་བཟུང༌། ། དལ་འབྱོར་ལེགས་ཐོབ་སངས་རྒྱས་བསྟན་དང་མཇལ། ། དབང་པོ་ཀུན་ཚང་རང་དབང་ཡོད་དུས་འདིར། ། འཇིག་རྟེན་གཡེང་བ་བྱེད་པར་མི་ཁོམ་པས། ། སྒོ་གསུམ་དགེ་ལ་འབོད་ཅིག་གཏན་འདུན་ཡིན། ། ནམ་འཆི་ཆ་མེད་རྒན་གཞོན་ལ་མ་ལྟོས། ༢༢༠༽ ། ཤི་རྐྱེན་ཅི་འདྲས་བྱེད་པ་མ་ངེས་ཚེ། ། མི་ཚེ་རིང་པོའི་རྒྱགས་གྲབས་བྱ་དོན་མེད། །
འཆི་དུས་འགྱོད་མེད་དགོས་སོ་བློ་ན་སྟུངས། ། ཚེ་འདིར་ནོར་རྫས་གཉེན་འཁོར་འཇིག་རྟེན་གྱི། ། ཕེར་ཡོ་ཇི་ཙམ་ཡོད་བཞིན་རྣམ་གཡེང་ཆེ། ། ཆོས་དང་འགལ་བའི་རྒྱུ་རྐྱེན་དེ་ལས་འབྱུང༌། ། བློ་སྣ་ནང་དུ་ཁུག་དང་བསམ་པ་འགྲུབ། ། དམ་ཆོས་སྙིང་པོར་རང་རྒྱུད་ཐུལ་དགོས་པས། ། གཞན་གྱི་སྐྱོན་ལ་མ་བལྟ་རང་སྐྱོང་བརྟག ། སྡོམ་པ་དམ་ཚིག་ཀུན་གྱི་རྩ་བ་ནི། ། རང་སེམས་རང་གིས་འདུལ་བ་གལ་དུ་ཆེ། ། བསླབ་ཤེས་ཡོན་ཏན་ཇི་ལྟར་ཆེ་བཞིན་དུ། །
ངར་འཛིན་ཁེངས་སེམས་འཕེལ་ཞིང་དཀོར་ལ་ཧམ། ། སྙིགས་དུས་ཆོས་པའི་བུབ་ས་འདི་ཡིན་པས། ། སྙོམ་ཆུང་སྤྲོས་མེད་བྱས་ན་ཆོས་དང་མཐུན། ། ལུས་སྲོག་འཚོ་ཙམ་ཇི་ལྟར་བྱས་ཀྱང་འོངས། ། བག་མེད་ཆང་དང་དགེ་འདུན་དཀོར་ཟས་ལ། ། ཅི་ཐོབ་བྱེད་པའི་བཙུན་གཟུགས་རྒྱལ་འགོང་དངོས། ། ཉེས་ ༢༢༡༽དམིགས་འཁུར་བཅས་ཐར་ལམ་རེ་ཐག་ཆད། ། རྒྱུ་འབྲས་གོ་ཞིང་ཤེས་ཀྱང་ཁྱད་གསད་ནས། ། གཡོ་སྒྱུ་ཟོག་ཁྲམ་ཁོ་ནས་དུས་འདས་ཡང༌། ། ཆོས་གོས་ཤམ་ཐབས་བཟང་པོས་བརྒྱན་བྱེད་པ། །
རང་གིས་རང་ཉིད་བསླུ་ཞིང་ཕུང་ཚབས་ཆེ། ། ཉིན་ཞག་རེ་ལ་སྐྱབས་འགྲོ་ཚར་གཅིག་ཀྱང༌། ། མི་ནུས་བཞིན་དུ་ལྟོ་གོས་འཚོལ་ཐབས་ལ། ། ཉིན་མཚན་བར་མེད་རྒྱུག་ཅིང་རེམས་པ་ཡི། ། ཆོས་གཟུགས་འདི་དག་འགྲོ་ས་ངན་སོང་ཡིན། ། བླ་མ་དཀོན་མཆོག་རྣམས་ལ་བློ་ཁེལ་ན། ། འདི་ཕྱིའི་དོན་ཆེན་དེ་ཡིས་འགྲུབ་ན་ཡང༌། ། ལོག་མིན་དྲན་རྒྱ་ཆེ་བས་དམ་ཚིག་རུལ། ། དད་མེད་བྱིན་རླབས་འཇུག་པ་ཅི་ལ་སྲིད། ། ཆོས་ལ་བཟང་ངན་ཡོད་པ་མ་ཡིན་ཀྱང༌། །
གང་ཟག་རང་སྣང་དག་དང་མ་དག་ཁྱད། ། དེས་ན་རང་སེམས་དག་སྣང་ཕྱོགས་མེད་སྦྱོངས། ། བློ་གཏད་གཅིག་ཐོག་དྲིལ་ན་དེ་ཀས་ཆོག ། གཞིས་བྱེས་ལམ་དང་འགྲོ་འདུག་ ༢༢༢༽ནམ་དུ་ཡང༌། ། སྒོ་གསུམ་དགེ་སྦྱོར་ཞོར་ལ་མ་འབད་ན། ། དལ་ཁོམ་ཤོམས་ལ་བསྒུགས་རིང་མི་ཚེ་ཟད། ། འཆི་བདག་དལ་ཁོམ་བརྩི་བ་མི་སྲིད་དོ། ། སྐྱིད་སྡུག་གང་བྱུང་བླ་མའི་བྱིན་རླབས་སུ། ། ཤེས་ན་བར་ཆད་འབྱུང་བའི་རྒྱུ་རྐྱེན་ཟད། ། ན་ཚ་སྡུག་བསྔལ་གང་ཡང་སྒྲིབ་སྦྱོང་དུ། །
གོ་བར་བྱ་ཞིང་སྨོན་ལམ་བཟང་པོ་གདབ། ། ཞེ་སྡང་ལ་སོགས་ཉོན་མོངས་དུག་ལྔའི་སེམས། ། ནམ་སྐྱེས་ཉོན་མོངས་རང་གར་མི་བཏང་བར། ། རྒྱུ་འབྲས་དམ་སྡོམ་ཡིད་ལ་དྲན་པ་ཡིས། ། ཆོས་པའི་ཞབས་འདྲེན་མི་འགྱུར་གཉེན་པོ་བསྟེན། ། རང་ཉིད་རྒྱལ་འདོད་མཐོ་འདོད་གྲགས་འདོད་ཀྱི། ། འཕྲལ་ཡུན་འདུན་མ་འཆུགས་ཅིང་ཆོས་དང་འགལ། ། དེ་ཕྱིར་བཟང་ངན་འབྲིང་གསུམ་གོང་དུ་འཁུར། ། དམན་ས་སྙིང་ནས་བཟུང་ན་དོན་ཆེན་འགྲུབ། ། ཆོས་འདི་ལོ་ཟླ་གཅིག་གཉིས་མ་ཡིན་པར། །
མི་ཚེ་གང་བྱུང་དེ་སྲིད་འཁྱོལ་དགོས་པས། ། ན་སོ་སོང་བཞིན་ཆོས་དྲེད་ ༢༢༣༽བྱེད་མཁན་མང༌། ། རྒས་ཁ་ཤི་ཁར་ཞན་དུ་མ་སོང་དགོས། ། མདོར་ན་འདི་ཕྱི་བར་དོ་ཐམས་ཅད་དུ། ། བླ་མ་དྲན་ཞིང་ཉམས་ལེན་བརྩོན་པ་དང༌། ། དམ་སྡོམ་རྒྱུ་འབྲས་ངོ་ལྐོག་མེད་པ་རུ། ། རང་སེམས་དཔང་འཛུག་དཀོན་མཆོག་མི་ཁྲེལ་བྱ། ། སྒོ་གསུམ་སྙོམ་ལས་མི་བཞག་དགེ་ལ་འབད། ། དག་སྣང་མོས་གུས་སྙིང་རྗེ་གོང་འཕེལ་བསླབ། ། དོ་ནུབ་ཤི་སང་དམ་ཆོས་ལ་གཏོགས་པ། །
བསམ་མནོ་གཞན་དུ་མ་བྱེད་སྙིང་གཏམ་ཡིན། ། སྙིང་གཏམ་སེམས་བཞག་ན་གདམ་ངག་ཡིན། ། དོན་དེ་ལག་ཐོག་འཁེལ་ན་དམ་ཆོས་ཡིན། ། ཆོས་དང་སེམས་སུ་འདྲེས་ན་ཆོས་པ་ཡིན། ། དེ་བཞིན་ཐུགས་ལ་བཞོག་ཅིག་མ་བརྗེད་ཅིག ། མི་རྒན་ལྷག་བསམ་བཟང་བའི་དྲང་གཏམ་འདི། ། གཞན་ལ་སྐུར་ཞུས་མ་ཡིན་ཕན་ཕྱིར་ཡིན། ། འདི་ལས་བྱུང་བའི་དགེ་ཚོགས་ཇི་སྙེད་མཐུས། ། འགྲོ་ཀུན་དམ་པའི་ཆོས་ལ་འཁོད་གྱུར་ཅིག
ཅེས་དོན་གཉིས་ ༢༢༤༽ མཆོག་གྲུབ་ལ་གདམས་པའོ།།
༈ དལ་འབྱོར་མི་ལུས་ཐོབ་པ་ད་རེས་ཙམ། ། དོན་མེད་སྟོང་ཟད་མ་བྱེད་དོན་ལྡན་མཛོད། ། འཆི་བ་ནམ་ཡོང་ངེས་པ་ཅི་ཡང་མེད། ། ཤི་ཁར་འགྱོད་པ་མེད་པའི་གྲབས་ཆུད་མཛོད། ། དགེ་སྡིག་རྒྱུ་འབྲས་བསླུ་བར་མི་སྲིད་པས། ། དཀར་ནག་གོ་ལོག་མ་བསྒྲུབ་སྤང་བླང་མཛོད། ། ཁ་ཡེངས་མིག་ཡེངས་ངང་ལ་མི་ཚེ་འགྲོ། ། ནམ་ཁོམ་དགེ་སྦྱོར་གང་ལ་གང་འགྲོ་འབུངས། ། རང་གི་སེམས་རྒྱུད་ཐུལ་བར་མ་ནུས་ན། ། ཁ་བཤད་མཁས་ཀྱང་ཆོས་པའི་ཞབས་འདྲེན་མང༌། །
དག་སྣང་མེད་ན་ཞོར་ལ་སྡིག་སྒྲིབ་གསོག ། དག་སྣང་ཕྱོགས་མེད་སྦྱང་བ་གནད་དུ་ཆེ། ། ལྟོ་གོས་མ་འཛོམ་དོགས་པ་ཀུན་གྱིས་བྱེད། ། དམ་ཆོས་མ་འགྲུབ་དོགས་པ་བྱེད་མཁན་དཀོན། ། བླ་མའི་བྱིན་རླབས་དད་པ་ཁོ་ནར་རག ། ལོག་ལྟ་མཁན་ལ་བྱིན་རླབས་འཇུག་ཡུལ་མེད། ། དད་པ་ཟེར་ཡང་ཅི་མཛད་ལེགས་མཐོང་དགོས། ༢༢༥༽། འགྱུར་ལྡོག་ཅན་གྱི་དད་པས་གོ་མི་ཆོད། ། དམ་ཚིག་ཟེར་ཡང་ངོས་ལྐོག་མེད་གལ་ཆེ། །
ཉེས་ལྟུང་ལྐོག་བསགས་རང་གི་རང་བསླུ་ཡིན། ། འཇིག་རྟེན་འདུན་འགྲོས་ཤེས་པ་མང་ན་ཡང༌། ། ཆོས་ཀྱི་འདུན་གྲོས་བསླབ་མཁན་ཉན་མཁན་དཀོན། ། དེ་ཕྱིར་ཚེ་འདིའི་དཀའ་ལས་མ་བསམ་པར། ། ཕྱི་མའི་ལམ་སྣ་བསྒྲུབ་ཐབས་བསམ་པར་མཛོད། ། འགྲོ་འདུག་ཉིན་མཚན་དུས་རྣམས་ཐམས་ཅད་དུ། ། རྩ་བའི་བླ་མ་ཨོ་རྒྱན་ཆ་བྱད་ཅན། ། སྤྱི་བོའི་སྟེང་གི་འཇའ་འོད་ཀློང་བཞུགས་བསམ། ། ལེ་བདུན་ལ་སོགས་གསོལ་འདེབས་གང་ནུས་བྱ། ། བཛྲ་གུ་རུའི་བཟླས་པ་རྒྱུན་དུ་བགྲངས། །
ཅི་ཟ་ཅི་འཐུང་བླ་མ་མཆོད་པར་བསམ། ། ན་ཚ་སྐྱིད་སྡུག་ལེགས་ཉེས་ཅི་བྱུང་ཡང༌། ། བསམ་ས་རེ་ས་བླ་མ་གཅིག་བུས་མཆོག ། ཤི་ཁར་རིག་པ་བླ་མའི་ཐུགས་ཀར་གཏད། ། ལམ་བཟང་འཕོ་བ་ཟེར་ཡང་འདི་ཉིད་ལགས། ། ཉམས་ལེན་གཅིག་ ༢༢༦༽དྲིལ་བློ་ཐག་མ་བཅད་ན། ། ཐོབ་ཐོབ་ཤེས་ཤེས་མང་ཡང་ཕན་པར་དཀའ། ། དེ་བས་མོས་གུས་རྩེ་གཅིག་འདི་ལ་འབད། ། མི་གཅིག་ཆོས་གཅིག་གཅིག་ཐོག་འདི་ལ་དྲིལ། ། ངེས་ཤེས་འགྲོངས་པ་གནད་ཀྱི་མཐར་ཐུག་ཡིན། །
ཤི་རུང་གསོན་རུང་ཉམས་ལེན་འདི་ནས་ཆོག ། ཁ་ལ་མ་ཁྱེར་སེམས་ལ་འདྲེ་བར་མཛོད། ། ཅེས་ཡོན་ཏན་དབང་ཕྱུག་ལ་གདམས་སོ།། ༈ གང་ཞིག་དད་པས་གསོལ་བཏབ་ན། ། བསླུ་བ་མེད་པའི་བྱིན་རླབས་མཆོག ། ངེས་སྩོལ་སྒྲུབ་རྒྱུད་བླ་མའི་ཞབས། ། འབྲལ་མེད་གུས་པས་བསྟུད་བྱས་ནས། ༈ རིགས་རུས་མཆོག་ལས་ལེགས་བལྟམས་ཤིང༌། ། དམ་ཆོས་སྐལ་བ་བཟང་མོ་ཅན། ། དགེ་བའི་ཐུགས་ལྷན་ཆོས་ཟུང་ལ། །
རིང་མོའི་ས་ནས་མཆིད་འདི་གསོལ། ། དད་པའི་སྙིམ་པས་ལེགས་འཐོར་བའི། ། ཤིས་པ་བརྗོད་ཚིག་ཡིག་ཕྲེང་གིས། ། གེ་སར་ཟེའུ་འབྲུ་རྣམ་གསལ་ནི། ༢༢༧༽ ། ལྷ་གོས་འདབ་བརྒྱ་གཡོ་བ་འབྱོར། ༈ འཁོར་བ་དུག་གི་འདམ་རྫབ་ལ། ། དུག་ཏུ་ཤེས་པས་རབ་སྤངས་ཏེ། ། ཐར་གླིང་བྱང་ཆུབ་སྐམ་ས་རུ། ། རིང་པར་བགྲོད་པ་ངོ་མཚར་ཆེ།
༈ ཕྱོགས་དུས་རྒྱལ་བ་གངྒའི་ཀླུང༌། ། བྱེ་སྙེད་རྣམས་ཀྱི་སྤྱི་གཟུགས་ནི། ། མཚན་ལྡན་བླ་མ་གང་དེ་ཡི། ། ཞབས་པད་བསྟེན་པའི་སྐལ་ལྡན་མ། ༈ དད་པའི་མྱུ་གུ་སྐྱེ་འཕྲོ་ལ། ། ལོག་ལྟའི་ཐན་པ་འབྱུང་ཉེན་ཡོད། ། མོས་གུས་ཆུ་ལུད་མ་ཞན་ན། ། ཐུགས་རྗེ་ལོ་འབྲས་འབྱུང་བར་ངེས། ༈ ཚེ་གཅིག་ཐར་ལམ་སྙོགས་དུས་འདིར། ། ལས་ཉོན་བག་ཆགས་འཕྲང་འགག་དམ། །
དུག་ལྔ་འཁྲུལ་ཞེན་ཇག་པ་རྒོད། ངེས་འབྱུང་སྐྱེལ་མ་འབྲལ་མེད་མཛོད། ༈ སེམས་ཉིད་ཕྱག་རྒྱ་ཆེན་པོ་ནི། ། ཡེ་ནས་རང་ལ་ལྷུན་གྲུབ་ཀྱང༌། ། དབུལ་པོའི་ཁྱིམ་གྱི་གཏེར་ལྟ་བུ། ། རང་ལ་རང་གི་མ་རིག་འསྒྲིབས། ༈ བླ་མའི་ ༢༢༨༽ དྲིན་གྱིས་རྙེད་དུས་འདིར། ། གཡེང་བའི་དགྲ་ལ་མ་ཤོར་བའི། ། ཡེངས་མེད་དྲན་པའི་མེལ་ཚེ་དང༌། ། སྙིང་རུས་མཁར་སོ་བཟུང་འཚལ་ལོ།
༈ ཚོགས་དྲུག་ཡུལ་སྣང་འཆར་སྒོ་འདི། ། རང་སེམས་རྩལ་ལས་གཞན་མིན་ཡང༌། ། བྱིས་པ་འབག་འཆམ་མཐོང་བ་ལྟར། ། བདེན་ལྟ་འཛིན་པས་རྣམ་པར་འཁྲུལ། ༈ འཁྲུལ་པའི་རང་མཚང་རིག་ཐབས་ལས། གཞན་པའི་ལྟ་སྒོམ་མེད་ན་ཡང༌། ། སྒོམ་བློའི་ཞེན་པས་བཅིངས་པ་མང༌། ། མི་སྒོམ་མ་ཡེངས་མཁྱེན་པར་མཛོད། ༈ སངས་རྒྱས་དངོས་ཀྱི་བླ་མ་བརྙེད། །

གདམས་ངག་འདུད་རྩིའི་གཏེར་སྒོ་ཕྱེས། ། ཕུན་སུམ་ཚོགས་པའི་དུས་གཅིག་འདིར། ། ཉམས་ལེན་རན་པ་གལ་དུ་ཆེ། ༈ ཆོས་སྒོར་ཞུགས་པ་མང་ལགས་ཀྱང༌། ། ཆོས་བཞིན་སྤྱོད་པ་ཉུང་ལགས་དང༌། ། མཐའ་རུ་ཕྱིན་པ་དཀོན་ཚུལ་དང༌། ། གཟིགས་ནས་ཚེ་དང་བསྒྲུབ་མཉམ་ཞུ། ༈ མི་རྒན་ ༢༢༩༽མིག་དབང་མི་གསལ་བས། ། ཡིག་གཟུགས་སྲིན་བུའི་རྗེས་འདྲ་འདི། ། གཟིགས་པར་དཀའ་ཡང་དོན་ལ་དཔྱོད། ། ཐུགས་ལ་བཅག་ངེས་མཛད་པར་གསོལ།
༈ དེ་སྐད་བྱིན་རླབས་མྱོང་གྲོལ་དང༌། ། བཅས་ཏེ་དབོ་ཟླའི་དཀར་ཚེས་ལ། ། ཆོས་དབྱིངས་འོད་གསལ་རྩེ་མོ་ནས། ། ཕུལ་འདིར་མཆོད་གཉིས་ཐུགས་དགྱེས་ཤིག ཅེས་པ་འདི་མཉམ་མེད་སྒལ་པོ་པའི་རིགས་དབོན་སྐུ་མདུན་རྗེ་བཙུན་མ་མཆོད་གཉིས་ལ་ཕུལ་བའོ། ༈ སྐལ་ལྡན་ཛྙ་ན་ཕ་ལ་ཡིས། ། ཞལ་གདམས་དགོས་ཞེས་གང་གསུངས་བ། ། སངས་རྒྱས་མངོན་སུམ་དེར་བཞུགས་བཞིན། ། བདག་འདྲའི་ཞལ་གདམས་ཅི་ཞིག་བྱ། ། འོན་ཀྱང་བཞེད་པ་སྐོང་སླད་དུ། །
གང་དྲང་ཚིག་འགའ་སྨྲས་པ་འདི། ། ཁྱེད་ཐུགས་རྒྱུད་དང་འདྲེས་པ་ཡི། ། ལག་ལེན་ཐོག་ཏུ་ཁྲིལ་མཛད་ཞུ། ཀྱེ་མ། ཚེ་འདི་མི་རྟག་རྣམ་ཀྱང་འཆི། ། ན་སོ་རྒན་གཞོན་མ་ལྟོས་པས། ། བློ་སྣ་རིང་ ༢༣༠༽པོའི་སྒོ་བཤོམ་སྤོངས། ། འཆི་དུས་འགྱོད་མེད་གྲབས་མཛོད་ཅིག ། དབང་པོ་དྭངས་ཤིང་རིག་གསལ་ཡང༌། ། ཆོས་འདི་ཞོར་ལ་ཤེས་པ་དཀའ། །
ཆོས་མིན་མ་བསླབས་ཤེས་འགྱུར་པས། ། བློ་རྒྱུད་ཆོས་དང་མཐུན་མཛོད་ཅིག ། བླ་མའི་གཟུགས་ཙམ་འཛིན་པ་མང༌། ། མཚན་ཉིད་ལྡན་པ་གསེར་ལས་དཀོན། ། སངས་རྒྱས་མངོན་སུམ་མཇལ་དུས་འདིར། ། ཞབས་ཏོག་ཅི་གསུངས་སྒྲུབ་མཛོད་ཅིག ། རང་གི་འདོད་དང་མཐུན་པ་ན། ། དད་པ་ཆེ་སྐད་བྱེད་ན་ཡང༌། ། རང་འདོད་ཅུང་ཟད་མ་བྱུང་ན། ། ལོག་ལྟ་སྐྱེ་བས་གཟབ་མཛོད་ཅིག །
བླ་མའི་ཅི་གསུངས་བསྒྲུབ་ནུས་ན། ། ཆོས་ཀྱི་སྐལ་བ་དེ་ཡིས་ཆོག ། བླ་མ་མི་དགྱེས་ཐོས་བསམ་སྒོམ། ། དོན་མེད་ཡིན་ནོ་དགོངས་མཛོད་ཅིག ། སངས་རྒྱས་བསྟན་པ་ཞུགས་ཕྱིན་ཆད། ། དམ་ཚིག་སྡོམ་པ་གཙང་ངེས་དགོས། ། རྒྱུ་འབྲས་མི་འཛོམས་བཙུན་གཟུགས་དེ། ། རུ་དྲ་ཡིན་ ༢༣༡༽ པ་མཁྱེན་མཛོད་ཅིག ། ཟ་འཐུང་དཀོར་གྱི་རང་བཞིན་ལ། ། ཆོག་ཚོད་མེད་ན་ཁྱི་ལྟོགས་འདྲ། །
ལུས་སྲོག་འཚོ་ཐུབ་ཁོ་ནས་ཆོག ། འདོད་ཞེན་སྲེད་པ་སྤོང་མཛོད་ཅིག ། ཐོབ་ཐོབ་ཞུས་ཞུས་མང་པོའི་ཆོས། ། ཉམས་ལེན་མེད་ན་ཕན་པར་དཀའ། ། བློ་གཏད་ཐུབ་པའི་ཆོས་ཅིག་ལ། ། སྨར་འཇུས་ཉམས་སུ་ལོངས་མཛོད་ཅིག ། གཞིས་བྱེས་ལམ་གསུམ་ཉིན་མཚན་ཀུན། ། ཅི་ནུས་དགེ་སྦྱོར་མ་བྱས་ན། ། མཚམས་དང་དལ་ཁོམ་སྒུག་རིང་ལ། ། མི་ཚེ་ཟད་པ་ཚོར་མཛོད་ཅིག །
བླ་མ་མཆེད་གྲོགས་དྲག་ཞན་སུ། ། གང་གི་སྐྱོན་ལ་མི་ལྟ་བར། ། རང་སྐྱོན་བརྟག་ཅིང་ནན་གྱིས་སྤོངས། ། ཀུན་ལ་དག་སྣང་འབྱོངས་མཛོད་ཅིག ། མདོར་ན་མི་ཚེ་ཡུད་ཙམ་འདི། ། དོན་མེད་ཟད་དུ་མ་བཅུག་པར། ། བླ་མ་མཉེས་པའི་ཞབས་ཏོག་དང༌། ། མདོ་དོན་ཆོས་ལ་དྲིལ་མཛོད་ཅིག ༢༣༢༽ ། མི་རྒན་བསླབ་བྱ་ཚིག་གསུམ་འདི། །
སྙན་ངག་སྡེབ་སྦྱོར་མི་ལྡན་ཡང༌། ། དོན་ལ་དགོས་པའི་གནད་འགག་ཡོད། ། ཐུགས་ལ་ལེགས་པར་བསྟིམ་མཛོད་ཅིག ། སྙིང་གཏམ་སྙིང་ལ་བཅགས་པ་དང༌། ། ལག་ལེན་ལག་ཐོག་འཁེལ་གྱུར་ནས། ། ཚེ་འདི་ཚེ་རབས་ཀུན་ཏུ་ཡང༌། ། དོན་གཉིས་དོན་མཆོག་འགྲུབ་གྱུར་ཅིག ། ཅེས་སྐྱབས་མཆོག་མཚུངས་པ་མ་མཆིས་པ་ལྷའི་ལྷར་གྱུར་པ་གང་གི་ཞབས་པད་ཉེ་བར་སྟེན་པ་ཛྙཱ་ན་བ་ཡི་བཞེད་སྐོངས་སུ། རྒན་པོ་པདྨ་ལེགས་གྲུབ་ཀྱིས། འོད་གསལ་རྩེ་མོའི་དདེན་ཁྲོད་དུ་བྲིས་པ་ ། །
༈ རིགས་རུས་ཆོ་འབྲང་འཇིག་རྟེན་གྱི། ། ཞེན་སྤངས་དམ་པའི་ཆོས་ཁོ་ནར། ། ལེགས་བརྩོན་ངེས་དོན་མཆོག་གྲུབ་པའི། ། མིང་དང་དོན་མཐུན་བསྐལ་བཟང་ཉིད། ༈ ཇི་སྐད་གསུངས་ལྟར་འཁོར་འདས་ཆོས་མ་ལུས། ། སེམས་ཉིད་གཅིག་པུའི་རོལ་པ་ལས་མ་འདས། ། དེ་ལྟའང་རང་སེམས་རང་ཚོད་མ་ཟིན་པས། ། རྨི་ལམ་ ༢༣༣༽འདྲ་བའི་འཁྲུལ་འཁོར་འདི་ཡིས་བསླུས། ༈ རང་སེམས་ནོར་བུ་རིན་ཆེན་ལ། ། ཡེངས་མེད་དྲན་པས་མ་མ་ཆོད་ན། །
ཉམས་རྟོགས་འདོད་དགུ་མི་འབྱུང་ཕྱིར། ། རང་ངོ་རང་རིག་བྱི་དོར་འཚལ། ༈ གནས་སྐབས་ལྟར་སྣང་གཡེང་བའི་བྱེ་བྲག་དང༌། ། རྗེ་བཙུན་བླ་མའི་བཀའ་ཡི་ཁོལ་པོ་སོགས། ། ཀུན་ཀྱང་རང་རིག་དྲན་པས་ཁྱབ་ངེས་ནས། ། ལྷག་བསམ་དག་པས་ལྷུར་བླངས་ཟོལ་མེད་འབུངས། ༈ དྲན་པ་སྐྱོང་བའི་མཁན་པོ་དང༌། ། སྐྱོང་རྒྱུའི་ཤེས་པ་སོ་ལ་ནི། ། ཐ་དད་མིན་ཕྱིར་རང་སྣང་གི ། འཆར་ཚུལ་ཝལ་པོ་འདི་ཀ་ལ།
༈ མི་འཛིན་མ་ཞེན་དགག་སྒྲུབ་བཅོས་སླད་ཀྱིས། ། བསྒྱུར་བཀོད་གང་ཡང་མི་བྱ་རང་གི་རང༌། ། རིག་ཙམ་དྲན་ཙམ་གུ་ཡངས་ཁྲོལ་ལེ་བ། ། ཤེས་རིག་རྗེན་པ་འདི་ཀ་མ་བརྗེད་བྱ། ༈ སེམས་ལ་སེམས་ཀྱིས་བཅིངས་པའི་ཉམས། ། སྡུག་ ༢༣༤༽བཙིར་བསྒོམ་མཁན་མང་མོད་ཀྱི། ། ཅི་ལྟར་འཆར་བའི་སྣང་སེམས་ཀུན། ། ཤར་མཁན་རིག་ན་དེ་ཀས་ཆོག ༈ དྲན་པ་རྒྱུན་ཆགས་རེ་ཞིག་དཀའ་ན་ཡང༌། ། འཁྲུལ་པའི་ཆོས་ལ་ཞེན་འཛིན་ཅི་ཆུང་གིས། །
རྣམ་པར་རྟོག་པ་གཅིག་སྐྱེས་གཉིས་སྐྱེས་ལ། ། ཅེར་ཅེར་ཧྲིག་ཧྲིག་ངོ་ཡིས་ཟིན་པར་མཛོད། ༈ མཚན་སྣང་ཇི་བཞིན་ཟིན་པ་ལ། ། ཉིན་སྣང་དྲན་རིག་འཁོར་ཡུག་དགོས། ། དེ་ཡང་གཉིད་ཀྱིས་ཐིམ་རིམ་གྱིས། ། བར་དུ་ཆོད་པས་ཅུང་ཞིག་དཀའ། ༈ འོན་ཀྱང་འོད་གསལ་འཛིན་ལ་གོམ་པའམ། ། སྔོན་སྦྱངས་ཤུགས་དང་བླ་མའི་བྱིན་རླབས་སོགས། ། རྟེན་འབྲེལ་མཚམས་སྦྱོར་མཐུ་ལ་མ་ངེས་ཏེ། ། གཙོ་བོར་ཉིད་སྣང་འཕྲོ་མཐུད་གལ་ཆེ་ལགས།
༈ རྟག་ཏུ་འཆི་བ་བསམ་ཞིང་ཅིས་ཀྱང་དགོས་མེད་དྲན། ། བླ་མས་རང་སེམས་དབྱེར་མེད་རིག་པ་ཡེངས་མེད་བསྐྱང༌། ། རྒྱུ་འབྲས་ ༢༣༥༽བསླུ་མེད་བསམ་ཞིང་དམ་སྡོམ་སྲོག་བཞིན་བསྲུང༌། ། སྒོ་གསུམ་དགེ་ལ་རེམས་པའི་དགེ་རྩ་འགྲོ་ལ་བསྔོ། ༈ རྒན་པོའི་སྙིང་གཏམ་ཚིག་གསུམ་འདི། ། སྲིན་བུའི་རྗེས་འདྲའི་ཡིག་གཟུགས་སུ། ། བཀོད་དོ་ཕུལ་འདིའི་རྣམ་ཀར་མཐུས། ། ཁྱེད་ཐུགས་ཕྱག་རྒྱ་ཆེ་འགྲུབ་ཤོག ཅེས་ཟབ་མོ་ངེས་པའི་དོན་བཟང་མཆོག་ཏུ་གྲུབ་པའི་སྐལ་བཟང་མངོན་པར་མཐོ་བ་གང་གི་བཞེད་དོན་སྐོངས་ཕྱིར་ལ་གཅིག་ཏུ་པ་བསམ། སྣ་ཚོགས་རང་གྲོལ་ཀྱི་མིང་ཙམ་འཆང་བའི་རྨོངས་རྒན་གྱིས་ཆོས་དབྱིངས་འོད་གསལ་རྩེ་པོའི་རི་བོར་བྲིས་པ་དགེའོ།།
༈ སྙིང་གཏམ་ཚིགས་སུ་བཅད་པ་ལགས། ཆོས་ཀུན་སྙིང་པོའི་མཐར་ཐུག་ཕྱག་རྒྱ་ཆེ། ། སྟོན་མཛད་སྒྲུབ་རྒྱུད་བླ་མར་གུས་བཏུད་ནས། ། ངེས་པའི་དོན་ལ་བརྩོན་པའི་རབ་གསལ་བ། སྙིང་གཏམ་བཤད་འདི་ཐུགས་ལ་གཅེས་པར་ཟུང། ། བསྐལ་པ་གྲངས་མེད་སྐྱེ་བའི་འཕེང་རྒྱུད་ཀྱང༌། ། བསྟན་པའི་སྙིང་པོར་ཞུགས་པ་ད་རེས་ཙམ། ། ད་དུང་ཕྱིས་ནས་འདི་ལྟར་འབྱོར་བ་དཀའ། ། ད་ལྟ་གཏན་འདུན་སྒྲུབ་དུས་ལན་ ༢༣༦༽གཅིག་ལགས། ། དལ་འབྱོར་ལུས་འདིའི་ལང་ཚོ་འཕྲལ་འཕྲལ་རྒུད། །
ཚེ་ཡི་དབང་སྐལ་ལོ་ཟླ་ཞག་གི་ཟད། ། མ་ཚོར་འཆི་བའི་དུས་ལ་ཏུག་གི་སླེབས། ། འགྱོད་མེད་གྲབས་ཆུད་བྱ་བའི་དུས་ལ་བབས། ། རིགས་རུས་སྟོབས་འབྱོར་གང་ཆེ་སྡིག་པའི་རྒྱུ། ། ཡོན་ཏན་ཤེས་རྒྱའི་ཁེངས་པས་ངན་སོང་བསྒྲུབ། ། འཇིག་རྟེན་ཕེར་ཡོ་ཅན་ཚོ་གཏན་ཕུང་འགྲོ། ། རྩེ་གཅིག་སྒྲུབ་པ་ལས་གཞན་སྙིང་པོས་དབེན། ། སྐྱིད་འདོད་ལྟོ་གོས་འཛོམ་ཚེ་སྒྲུབ་སྒྲུབ་ནས། ། དགོས་ངེས་ཕྱི་མའི་དོན་ཆེན་མ་གྲུབ་པས། ། ཤི་ཁར་ཁ་ཆེམས་འཇོག་པའི་ཆོས་པ་འཁྲུལ། །
བློ་སྣ་ཐུང་བའི་མི་ལ་ཁེ་གཅིག་ཡོད། ། དམ་ཆོས་བྱེད་འདོད་ཡོད་པ་ཤིན་ཏུ་མང༌། ། བྱས་པར་རློམ་པའི་ཆོས་གཟུགས་དེ་བས་མང༌། ། སྙིང་ནས་རྩེ་གཅིག་ནུས་མཁན་རབ་ཏུ་ཉུང༌། ། ཆོས་དེ་རྒྱུད་ལ་ཁེལ་ངེས་དགོས་པ་ལགས། ། འགྲོ་བའི་མགོན་པོ་མཉམ་མེད་འཛམ་གླིང་གྲགས། ། གང་སྐུའི་ ༢༣༧༽བཀོད་པ་དངོས་སུ་མཇལ་དུས་འདིར། ། ཅི་མཛད་ལེགས་མཐོང་མོས་གུས་རྩེ་གཅིག་པས། ། གདམས་ངག་ཕུ་ཐག་གཅོད་ལ་འབད་དགོས་སོ། ། རང་སེམས་བླ་མ་ཆོས་སྐུར་དབྱེར་མེད་ཀྱང༌། །
འདུས་བྱས་གཟུགས་སྐུའི་བླ་མར་འདུ་འབྲལ་ཡོད། ། སྐུ་འབུམ་འདྲ་འབག་མཇལ་ཚེ་ཅུང་ཟད་ཕྱིས། ། ད་ལྟ་ཅི་གསུང་བསྒྲུབ་པ་གལ་རེ་ཆེ། ། ཚེ་འདིའི་སྐྱིད་སྡུག་རྨི་ལམ་སྣང་བ་ཙམ། ། བསམ་མནོ་སྒོ་བཤོམ་མང་པོའི་ཐོག་བབས་དཀའ། ། གང་འབྱུང་བླ་མའི་ཐུགས་རྗེར་ལམ་དུ་འཁྱེར། ། བསམ་རྒྱུ་དགེ་སྦྱོར་ཁོ་ནར་ཧྲིལ་གྱི་དྲིལ། ། རྣམ་རྟོག་འཆར་སྒོ་མང་བ་སྐྱོན་མེད་ཀྱང༌། ། དེ་ལ་ཞེན་འཛིན་བྱས་ན་ལས་ངན་གསོག ། གཅིག་ཤར་གཉིས་ཤར་རང་ངོ་ཤེས་ཀྱིས་དང༌། །
རྣམ་རྟོག་ཆོས་སྐུར་ཤར་བ་དཀའ་ལས་མེད། ། ལམ་རྟགས་ཉམས་རྟོགས་ཡོན་ཏན་ནམ་འོང་སྙམ། ། རེ་འདོད་བྱས་ཚད་བདུད་ཀྱི་བསླུ་བྲིད་བྱུང༌། ། ཤི་རུང་གསོན་རུང་རིག་པ་ ༢༣༨༽རྗེན་པ་བསྐྱང༌། ། ནོར་འཁྲུལ་ཤོར་གོལ་དེ་ལ་ཡོང་དོན་མེད། ། རོ་སྙོམས་བརྟུལ་ཞུགས་སྤྱོད་མཁན་མང་ལགས་ཀྱང༌། ། ཆོས་བརྒྱད་དྲི་མས་མ་སྦགས་གར་ཡང་དཀོན། ། ཚིག་ཟུར་མཐོ་དམན་སྐྱོ་ཚའི་ཞིམ་མངར་ཙམ། ། མི་བཟོད་རང་འཚང་སྟོན་པའི་སྒོམ་ཆེན་མང༌། ། རྒྱལ་བའི་ཆོས་ཀུན་རང་རྒྱུད་འདུལ་ཐབས་ཉིད། །
མདོ་སྔགས་གཉིས་ཀ་ཉོན་མོངས་རང་དག་ཏུ། ། མ་ཤོར་ཐབས་སུ་དགོངས་པ་གཅིག་པས་ནས། ། དོན་གྱི་གནད་འགག་ཟིན་པ་གལ་ཆེར་གདའ། ། གཞི་བྱེས་ལམ་དང་ཚོགས་དབེན་ནམ་དུ་ཡང༌། ། རྒྱུ་འབྲས་དམ་སྡོམ་ངོས་ལྐོག་མེད་པ་ཡི། ། སྤང་བླང་ཕྲ་མོའང་ཁྱད་དུ་མི་གསོད་པར། ། ལྷ་དང་བླ་མ་མཉེས་པའི་སྤྱོད་པ་སྤྱད། ། ཉིན་མཚན་སྙོམ་ལས་མི་སྡོད་དགེ་སྦྱོར་རེམས། ། གཞན་གྱི་སྐྱོན་ལ་མི་རྟོག་རང་སྐྱོང་བརྟག ། དགེ་འདུན་འགྲོ་བའི་དོན་བསྔོ་རང་འཁྲིས་སྤངས། །
རྟག་ཏུ་དེ་བཞིན་མཛོད་ ༢༣༩༽ཅིག་སྙིང་གཏམ་ཡིན། ། མང་དུ་བཤད་ཀྱང་ཚིག་ལ་ཟད་མཐའ་མེད། ། དགོས་དོན་སེམས་ལ་ལེན་ན་གདམས་ངག་ཡིན། ། གདམས་ངག་ཁ་ཁྱེར་མ་མཛད་ལག་ཐོག་ལོངས། ། འདི་ཡིས་དགེ་བས་མཐོང་ཐོས་སྨིན་གྲོལ་ཤོག ཅེས་དད་ལྡན་སྒམ་པོ་ཡེ་ཤེས་རབ་གསལ་ལ་དགེ་སྦྱོར་གྱི་གཞན་བསྐུལ་དུ་དམིགས་ནས། རྒན་པོ་པདྨ་ལེགས་གྲུབ་རྩལ་གྱིས་ཐང་འགྲོག་འོད་གསལ་རྩེ་མོའི་མཚམས་མལ་དུ་བྲིས་ཏེ་ཕུལ་བ་མངྒ་ལམ།། ༈ ཨེ་མ་སྐལ་ལྡན་ཐར་པ་སྒྲུབ་བཞེད་པའི། ། རྒྱལ་བའི་ཞབས་འབྲིང་རབ་དགའ་གསོན་མཛོད་དང༌། ། དལ་འབྱོར་ལན་གཅིག་ཐོབ་འདི་སྟོང་ཟད་དུ། །
ཤོར་ཉེན་ཆེས་པས་ཆོས་ལ་འབད་རེ་རན། ། རྟགས་ཙམ་བསྒྱུར་ཞིང་བྱེད་བློའི་ཆོས་གཟུགས་འདིས། ། འཆི་ཁར་མི་ཕན་དཀོར་གྱི་གཡབ་ཤིང་ལགས། ། རྒྱལ་བ་སྒྲུབ་རྒྱུད་གོང་མའི་མཛད་སྲོལ་ལྟར། ། སྒྲུབ་ལ་སྙིང་རུས་འབད་ན་དོན་ཆེན་འགྲུབ། ། བླ་མ་སངས་རྒྱས་དངོས་དང་ ༢༤༠༽མཇལ་དུས་འདིར། ། ཅི་མཛད་ལེགས་མཐོང་ངམ་ཚིག་གཙང་མ་གཅེས། ། རང་སེམས་ཆོས་ཀྱིས་ཐུལ་བར་མ་གྱུར་ན། ། ཤེས་ཤེས་མང་པོ་ཁེངས་པ་འཕེལ་བྱེད་ཡིན། ། རྟག་ཏུ་རང་སེམས་གཙང་མར་མ་བྱས་ཚེ། །
སྡོམ་པ་དམ་ཚིག་ཕྱི་དཀར་ནང་ནག་འབྱུང༌། ། རང་ཟོག་རང་ལ་འཚོང་པའི་བཙུན་གཟུགས་ཀྱིས། ། ཆོས་གོས་རྣམ་དཔྱོད་གཙང་ཡང་རྒྱལ་འགོང་ཡིན། ། རྒྱུ་འབྲས་བསླུ་མེད་རང་རྒྱུད་འདྲེས་ངེས་པས། ། འཆི་ཁར་འགྱོད་པ་མེད་པའི་མདུན་གྲོས་འཚལ། ། ཐོས་བསམ་སྒོམ་པའི་དོན་པོ་སེམས་འདུལ་ཐབས། ། ཉོན་མོངས་ཁ་རྒྱལ་མི་བཏང་གཉེན་པོ་བསྟེན། ། སྐྱིད་རུང་སྡུག་རུང་བླ་མར་བློ་འཁེལ་ན། ། མོ་བོན་རྩིས་གསུམ་མི་དགོས་གཏན་དོན་འགྲུབ། ། བླ་མས་གང་གསུངས་ཐེ་ཚོམ་མེད་སྒྲུབ་པའི། །
དམ་ཚིག་ཅན་ལ་བྱིན་རླབས་ངང་གིས་འཇུག ། ཆོས་ཀྱི་སྙིང་པོ་ངེས་དོན་མ་རྟོགས་ན། ༢༤༡༽ ། ལྟར་སྣང་གཟི་བརྗིད་ཆེ་ཡང་སངས་མི་རྒྱ། ། འཁོར་བའི་ས་བོན་བདག་འཛིན་རྣམ་རྟོག་འདི། ། ཕྱག་རྒྱ་ཆེན་པོར་འཁྱེར་ཐབས་གཅིག་དྲིལ་འབུངས། ། ཉིན་མཚན་སྙོམ་ལས་སྤངས་ནས་དགེ་སྦྱོར་མཛོད། ། རང་གཞན་དོན་ཀུན་ལྷུན་གྲུབ་འབྱུང་བ་ལགས། ། ཅེས་ཁམས་གསུམ་འདྲེན་མཆོག་རྒྱལ་བ་སྤྲུལ་པའི་ཟླ་སྣང་བཟང་པོའི་མཚན་གྱི་ཞབས་འབྲིང་བ་ཐུབ་བསྟན་རབ་དགའི་བཞེད་པ་སྐོང་ཕྱིར། སྤོང་བ་པ་རྒན་པོ་སྣ་ཚོགས་རང་གྲོལ་གྱི་ཕུལ་བ་དགེའོ།།
༈ དྲན་པ་ཙམ་གྱི་འཁོར་བའི་བག་ཆགས་ཞི། ། མཐོང་ཐོས་རེག་པས་ཐར་པའི་ས་བོན་ཐེབས། ། གསོལ་བ་བཏབ་ན་བྱིན་རླབས་འབྱུང་བ་ཡི། ། མཚུངས་བྲལ་བླ་མའི་ཞབས་ལ་ཕྱག་འཚལ་ནས། ༈ འདུས་མའི་མཐའ་མ་བྲལ་བའི་ཆོས་ཅན་གྱི། ། རང་བཞིན་སྐྱེ་འགྲོ་ཀུན་གྱི་མཚན་ཉིད་ལས། ། རིང་དུ་འགྲོགས་ནས་སོ་སོར་གྱེས་པ་ཡིས། ། གྲོགས་ལ་སྙིང་གཏམ་འགྲོ་ཆོས་འདི་སྐད་གདམས། ༈ དལ་ ༢༤༢༽འབྱོར་ཕུན་ཚོགས་ཐོབ་ཀྱང་རྟག་མི་ཐུབ། ། ན་སོ་གཞོན་ཡང་ཚེ་ལ་ངེས་པ་མེད། །
ཡོང་སྙམ་མེད་པར་འཆི་བ་ཐོག་བབ་འོང༌། ། ལོང་ཡོད་སྙོམ་ལས་བློ་སྣ་མ་རིང་མཛོད། ༈ ལེགས་ཉེས་སྐྱིད་སྡུག་ཐམས་ཅད་སྔོན་གྱི་ལས། ། ཕེར་ཡོང་སྒོ་བཤོམ་མཁས་ཀྱང་བཀོས་ཚད་རག ། འདུན་མ་ཆོས་ཕྱོགས་དྲིལ་ན་བུབ་མི་སྲིད། ། བློ་གཏད་བླ་མར་བགྱིས་དང་བསླུ་བ་མེད། ༈ མི་ཁྱུར་སྡོད་ན་ལེགས་ལེགས་མཛེས་མཛེས་ཀྱི། ། ཆོས་བརྒྱད་སྣང་ཤས་འདི་ལ་ཀུན་སྤྲོ་ཡང༌། ། མི་ཚེ་སྟོང་ཟད་གཏན་ཕུང་རྒྱུ་ཡིན་པས། ། སྤྲོས་མེད་བྱ་གཏང་རི་ཁྲོད་འགྲིམ་ན་ལེགས།
༈ བཟའ་བཏུང་གོས་རྒྱན་འབོལ་འབོལ་བཤོམ་བཤོམ་གྱི། ། འདོད་པ་རྩོལ་སྒྲུབ་བྱས་བཞིན་ཆོག་ཤེས་མེད། ། བེམ་དུགས་སྐྱོ་ཚ་ཇ་ལ་བློ་ཐག་བཅད། ། སྒྲུབ་རྒྱུད་སྐྱེས་ཆེན་རྣམས་ཀྱི་མཛད་སྲོལ་ལྟོས། ༈ འཇིག་རྟེན་འཁོར་བའི་གཉེན་ལ་ཞེན་ཆགས་ཀྱིས། ། གྲོང་ཡུལ་ ༢༤༣༽ཐགས་ལྟར་བྲན་ནས་རྒྱུག་བྱེད་པས། ། མཐའ་མར་ཁྱི་རྒན་ལས་ཀྱང་ལོད་དེ་འཆི། ། བཙུན་པའི་རྐང་འདྲེན་ཡིན་ནོ་རང་ཚུགས་བཟུང༌། ༈ གྲོགས་ངན་སྐྱེ་བ་དམན་པའི་བུད་མེད་དང༌། ། ཟས་ངན་སྨྱོ་བྱེད་རྫས་ཆེན་ཆང་རག་ལ། །
ཞེན་སྲེད་གཏིང་ནས་སྤོང་བར་མི་བྱེད་ན། ། ཐར་པའི་སྲོག་རྩ་ཆད་དོ་སྙིང་རུས་སྐྱེད། ༈ གཉིད་དང་རྣམ་གཡེ་ལོང་གཏམ་དལ་འདུག་དང༌། ། ཉིན་པར་ཉལ་དང་དོན་མེད་བྱ་བྱེད་རིགས། ། ཐོས་བསམ་སྒོམ་པའི་བར་ཆད་ཀུན་ལ་འཛེམ། ། རང་ཁྲིམས་རང་ལ་བཅས་པ་ཆོས་པའི་གནད། ༈ རང་གིས་གཞན་སྐྱོན་མཐོང་བ་ཇི་ཙམ་ལས། ། ལྷག་པ་གཞན་གྱིས་རང་ལ་མཐོང་འགྱུར་བས། ། གཞན་སྐྱོན་མི་ལྟ་རང་སྐྱོང་འདུལ་ལ་འབད། ། རང་སྣང་དག་ན་གཞན་སྐྱོན་མཐོང་མི་སྲིད།
༈ ཆོས་ཀྱི་རྩ་བ་རྒྱུ་འབྲས་བསླུ་མེད་ཚུལ། ། མདོ་རྒྱུད་མན་ ༢༤༤༽ངག་ཀུན་མཐུན་སྤང་བླང་བྱ། ། དགེ་སྡིག་ཕྲ་མོ་ཙམ་ལའང་ཁྱད་མི་གསད། ། ངོས་སྐོག་མེད་པ་དམ་སྡོམ་རྩ་བ་ཡིན། ༈ བླ་མའི་མཛད་པ་གང་འདུལ་སྒྱུ་འཕྲུལ་ལ། ། སྐྱོན་དུ་བལྟས་ན་བྱིན་རླབས་སྐལ་པ་ཆད། ། བླ་མ་མཆེད་གྲོགས་ཅི་མཛད་ལོགས་མཐོང་གི ། དག་སྣང་ཅན་ལ་ཐུགས་རྗེ་རྒྱུན་མི་ཆད། ༈ རྟག་ཏུ་ལུས་ངག་ཡིད་གསུམ་ཆོས་མིན་ལས། ། སྤངས་ནས་དགེ་སྦྱོར་ཆོས་སྤྱོད་བཅུ་ལ་འབད། །
གཞིས་བྱེས་ལམ་གསུམ་ཁྱད་མེད་དགེ་སྦྱོར་ལ། ། བརྩོན་ན་མི་ཚེ་ཆོས་ལ་འཁྱོལ་བར་འགྱུར། ༈ ན་ཚ་རྐྱེན་ངན་སྡུག་བསྔལ་ཅི་བྱུང་ཡང། ། སྐྱབས་དང་རེ་ས་བླ་མ་དཀོན་མཆོག་ལ། ། བློ་སྙིང་བྲང་གསུམ་ལིངས་བསྐྱུར་མི་ནུས་པར། ། ཕན་ཐབས་གཞན་དུ་འཚོལ་ན་ཆོས་པ་མིན། ༈ རང་ཉིད་ཐོས་བསམ་སྒོམ་པ་ཕྱོགས་རེ་ཙམ། ། གང་གིའང་ངེས་པ་བརྙེས་པ་མེད་བཞིན་དུ། ། གྲུབ་མཐའ་ཆོས་རྒྱུད་གང་ཟག་སུ་དང་ ༢༤༥༽སུར། ། ལོག་ལྟ་ཆགས་སྡང་སྐུར་འདེབས་བྱར་མི་རུང༌།
༈ ཅི་ཕྱིར་ཞེ་ན་རྒྱལ་རྣམས་ཐབས་མཁས་དང༌། ། ཐུགས་རྗེས་གདུལ་བྱའི་སྐལ་བ་གང་འཚམས་པར། ། ཆོས་ཀྱི་རྣམ་གྲངས་གང་འདུལ་བསྟན་པས་ན། ། ཆོས་ལུགས་ང་བཟང་ཕྱོགས་ཞེན་བྱར་མི་རུང༌། ༈ ཆོས་སྒོ་བརྒྱད་ཁྲི་བཞི་སྟོང་ཐམས་ཅད་ཀྱང༌། ། མཐར་ཐུག་རང་སེམས་འདུལ་ཐབས་ཁོ་ན་ཡིན། ། དོན་ལ་སྣང་སྲིད་འཁོར་འདས་སེམས་སུ་གཅིག ། བྱེ་བྲག་དུ་མར་སྣང་ཡང་རྨི་ལམ་ཙམ། ༈ སེམས་ཉིད་སྟོང་པ་ངོས་བཟུང་བྲལ་བ་ལ། ། ལྷ་དང་འདྲེ་རུ་བཟུང་བ་འཁྲུལ་འཛིན་ཡིན། །
འཁྲུལ་ལ་འཁྲུལ་པར་མ་ཤེས་བདེན་འཛིན་འདིས། ། འཁོར་བར་གཏན་འཁྱམས་གྱུར་པ་དེ་ཡིས་ལན། ༈ ད་ནས་འཁྲུལ་མེད་རང་རིག་རྗེན་པ་འདི། ། ཡེངས་མེད་འཛིན་བྲལ་མ་བཅོས་རང་བབས་སྐྱོང༌། ། ཚོགས་དྲུག་སྣང་བ་བཟང་ངན་ཅི་ཤར་ལ། ། བདེན་ཞེན་མ་ ༢༤༦༽བྱེད་གཡས་མེད་བསྐྱུར་ལ་ཞོག ༈ འཛིན་པ་མ་བྱས་འཁྲུལ་པའི་རྒྱུ་རྐྱེན་མེད། ། འཁྲུལ་སྣང་ཟད་ན་ཆོས་སྐུ་རང་སེམས་ཡིན། ། རང་སེམས་སངས་རྒྱས་མངོན་དུ་གྱུར་པའི་ཚེ། ། ཆོས་ཀྱི་དགོས་དོན་གྲུབ་པ་ཡིན་ནོ་བུ།
༈ མདོར་ན་དུས་དང་རྣམ་པ་ཐམས་ཅད་དུ། ། མི་རྟག་འཆི་བ་དྲན་བྱ་དགེ་སྦྱོར་འབུངས། ། འཇིག་རྟེན་ཞེན་པ་བསྐྱུར་ལ་བྱ་བཏང་དྲིལ། ། ཉོན་མོངས་དུག་ལྔ་རང་གར་མི་བཏང་ངོ༌། ༈ བླ་མ་སངས་རྒྱས་མཐོང་བས་གསོལ་བ་གདབ། ། འགྲོ་ཀུན་ཕ་མར་ཤེས་པས་བྱང་སེམས་སྦྱོངས། ། གང་ལའང་གནོད་འཚེ་སྤང་ཞིང་ཕན་པ་སྒྲུབས། ། རང་རྒྱུད་ཆོས་ཀྱིས་ཐུལ་ཞིག་སྙིང་གཏམ་ཡིན། ༈ ད་ནི་བསྐལ་པའི་ཐ་མ་དུས་ངན་གྱི། ། རྣམ་འགྱུར་མི་རུང་སྣ་དགུ་ཚང་ལུགས་ལ། །
མི་ཚེ་རིང་པོའི་བློ་སྣ་མི་ཁོམས་པས། ། སེམས་རྒྱུད་ནང་དུ་ཁུག་ཅིག་སྙིང་གཏམ་ཡིན། ༈ སྣ་ཚོགས་རང་གྲོལ་རྒན་པོ་འཆི་ཁ་ལས། ། སེམས་ལ་བཅགས་པའི་སྙིང་གཏམ་ཟབ་ ༢༤༧༽མོ་འདི། ། ཁྱེད་ལ་བརྩེ་བས་གདམས་སོ་མ་བརྗེད་པར། སྙིང་ལ་ཕན་པའི་བདུད་རྩིར་འགྱུར་བར་ཤོག ། ཅེས་རང་གི་རྩ་གྲྭ་འཕྲིན་ལས་དོན་གྲུབ་པའི་སྐྱེ་བ་ལ་གདམས་པའོ།། ༈ རིགས་རུས་ལོངས་སྤྱོད་འཇིག་རྟེན་བདེ་འབྱོར་ལ། ། མ་ཆགས་ངེས་པར་འགྱུར་བས་ཡིད་དྲངས་ཏེ། ། བླ་མེད་བྱང་ཆུབ་སྒྲུབ་པའི་སྐལ་བ་ཅན།
གྲུབ་ཆེན་དྷརྨ་མ་ཎི་གསན་མཛོད་དང༌། ། དལ་འབྱོར་ཐོབ་ཅིང་ཆོས་སྒོར་ཞུགས་ན་ཡང༌། ། ནམ་འཆི་ཆ་མེད་སྙིང་ནས་མ་དྲན་ན། ། ཀུན་རྫོབ་ཚེ་འདིའི་བྱ་བས་བསླུས་པ་མང༌། ། ལོང་མེད་རྒྱུད་ལ་བསྐྱེད་པ་གལ་དུ་ཆེ། ༡ ། མདོ་རྒྱུད་མན་ངག་ཆོས་ཀུན་གདུལ་བྱ་ཡི། ། བློ་རྒྱུད་གདུལ་ཐབས་ཁོ་ནར་གསུངས་ན་ཡང༌། ཐོས་བསམ་སྒོམ་ཡུས་ཁེངས་སེམས་ཆེ་བ་མང༌། ། རང་རྒྱུད་གཏིང་ནས་ཐུལ་བ་གལ་དུ་ཆེ།
༢ ། བླ་མ་མཚན་ལྡན་རྙེད་དཀའ་བརྙེད་ནས་ཀྱང༌། ། གདམས་ངག་བདུད་རྩིའི་བཅུད་ལ་སྤྱོད་དུས་འདིར། ། མཉམ་འགྲོགས་ལོག་ལྟས་དམ་སེལ་ ༢༤༧༽ འཇུག་པ་མང༌། ། ཅི་མཛད་ལེགས་མཐོང་མོས་གུས་གལ་དུ་ཆེ། ༣ ། བག་ཆགས་འཁྲུལ་འཛིན་དབྱིངས་སུ་མ་ཐིམ་པར། ། དེ་སྲིད་དགེ་སྡིག་རྒྱུ་འབྲས་བསླུ་བ་མེད། ། སྒོམ་ཆེན་ལས་འབྲས་ཁྱད་དུ་གསད་མཁན་མང༌། ། དམ་སྡོམ་རྒྱུ་འབྲས་ཞིབ་པ་གལ་དུ་ཆེ།
༤ ། ཆོས་སྒོ་བརྒྱད་ཁྲི་བཞི་སྟོང་ཇི་རྙེད་པ། ། ཡང་སྙིང་ཕྱག་རྒྱ་ཆེན་པོར་མ་འདུས་མེད། ། ཁ་བཤད་ཚིག་གིས་དོན་ལ་སྒྲིབས་པ་མང༌། ། ངེས་དོན་སེམས་ལ་སྦྱོར་པ་གལ་དུ་ཆེ། ༥ ། སེམས་ཀྱི་འགྱུ་དྲན་རྟོག་ཚོགས་ཕྲ་རགས་ལ། ། མ་ཞེན་མ་དགག་རང་རིག་དྲན་པས་བསྐྱངས། ། ནམ་མཁར་སྤྲིན་དང་རྦ་རླབས་ཆུར་ཐིམ་བཞིན། ། རང་ཤར་རང་གྲོལ་གཏོང་བ་གལ་དུ་ཆེ།
༦ ། རྐྱེན་དང་མ་ཕྲད་བདེ་བདེ་འདྲ་བའི་སྒོམ། ། རྐྱེན་ངན་བྱུང་ཚེ་འཁྲུལ་དབང་ཤོར་མཁན་མང༌། ། འཁོར་འདས་ཐམས་ཅད་སེམས་སུ་ཐག་ཆོད་པས། ། གང་ལའང་རེ་དོགས་སྤོང་བ་གལ་དུ་ཆེ། ༧ མདོར་ ༢༤༩༽ན་ལུས་སེམས་མ་བྲལ་རིང་དུ་ལ། ། བསམ་རྒྱུ་བླ་མ་བྱ་རྒྱུ་དམ་པའི་ཆོས། ། ད་ལྟ་འཆི་ཡང་བླ་མའི་གདམས་ངག་ལས། ། གཞན་པའི་བསམ་བློ་མི་བྱེད་གལ་དུ་ཆེ། ༨ །
ཚེ་འདིའི་བྱ་བའི་ཁོ་ཐག་རྦད་ཀྱི་ཆད། ། ཉིན་མཚན་ནམ་ཡང་དགེ་སྦྱོར་རྩེ་གཅིག་འབད། ། བླ་མར་གསོལ་གདབ་འགྲོ་ཀུན་སྙིང་རྗེས་བསྐྱང༌། ། ཚེ་དང་སྒྲུབ་པ་མཉམ་པ་གལ་ཆེ་ལགས། ༩ ། གལ་ཆེན་དགུ་ཡི་སྙིང་གཏམ་མདོར་བསྡུས་ནི། ། དད་ལྡན་ཆོས་མཛད་དམ་ཆོས་ནོར་བུ་ལ། ། ཆོས་དབྱིངས་འོད་གསལ་རྩེ་མོའི་རི་ཁྲོད་ནས། ། པདྨ་ལེགས་གྲུབ་རྩལ་གྱིས་གདམས་པ་དགེའོ། ༈ རྒྱལ་བ་ཐམས་ཅད་བླ་མ་ཁོ་ནའི་འཕྲུལ། །
ཡིན་ལ་ཡིན་པར་ཤེས་པའི་མོས་གུས་ཀྱིས། ། རྟག་ཏུ་བཏུད་ནས་སྐལ་ལྡན་དོན་གཉེར་བ། ། ཡོན་ཏན་མིང་ཅན་དེ་ལ་འདི་ལྟར་གདམས། ། དལ་འབྱོར་ཐོབ་འདི་གཏོང་ཟད་མ་བྱེད་པར། ། ཅི་ནུས་དགེ་སྦྱོར་འབད་པ་གལ་ ༢༥༠༽རེ་ཆེ། ། འཆི་བ་ནམ་མཁའི་ཐོག་ལྟར་མྱུར་དུ་འོང༌། ། འཇིག་རྟེན་ཞེན་པ་མ་ཆེ་བློ་ན་བསྟུངས། ། ཚེ་འདིའི་བྱ་བ་ཟིན་པའི་དུས་ཚོད་མེད། ། སྤྲོས་པ་བཅད་ན་ཟིན་པ་དེ་ག་ཡིན། ། དགེ་སྡིག་སྤང་ཞིབ་མ་ནོར་ལ་འབར་ན། །
དཀར་ནག་བདེ་སྡུག་འབྲས་བུ་བསླུ་མི་སྲིད། ། སངས་རྒྱས་ཀུན་དངོས་བླ་མའི་རྣམ་པར་ཐར། ། ཅི་མཛད་ལེགས་མཐོང་མོས་གུས་འགྱུར་མེད་བྱ། ། གསོལ་འདེབས་ནུས་ན་བྱིན་རླབས་ངང་གིས་འབྱུང༌། ། ཐུགས་རྗེ་ཆེ་ཆུང་དད་པ་ཉིད་ལ་རག ། སྐྱིད་སྡུག་ལེགས་ཉེས་གང་བྱུང་བླ་མ་རྗེའི། ། བྱིན་རླབས་ཁོ་ནར་ཤེས་པས་གཏན་མདུན་འགྲུབ། ། གྲུབ་མཐའ་ཕྱོགས་འཛིན་ཆོས་པའི་ཕུང་འདྲེ་ཡིན། ། དག་སྣང་ཕྱོགས་མེད་སྦྱང་ན་དོན་གཉིས་འགྲུབ། ། འཁོར་འདས་ཀུན་གྱི་རྩ་བ་རང་སེམས་འདི། །
འཁྲུལ་པའི་ངང་ལ་མི་བཏང་དྲན་པ་བསྟེན། ། རྣམ་རྟོག་བཀག་པས་མི་ཁེགས་རང་ངོ་ལྟོས། ། ལྟ་ས་ལྟ་མཁན་སེམས་ཉིད་ཁོ་རང་ཡིན། ། ཁོ་རང་ ༢༥༡༽རང་ངོ་རིག་ཐོག་ལྷོད་གྱི་གློད། ། སྒོ་གསུམ་ཞེན་འཛིན་མེད་པ་གནད་དུ་ཆེ། ། ཚོགས་དྲུག་ཡུལ་ཕྱིར་མ་འབྲང་རང་སར་ཞོག ། ཞེན་པ་མེད་ན་འཆིང་བ་ཀུན་དང་བྲལ། ། ན་ཚ་རྐྱེན་ངན་འཇིག་སྐྲག་ཅི་བྱུང་ཡང༌། ། སེམས་ཀྱི་འཆར་ཚུལ་ཡིན་པར་བློ་ཐག་བཅད། ། ཤི་རུང་གསོན་རུང་ཆོས་དང་བླ་མ་ལས། །
གཞན་པའི་བསམ་རྒྱུ་མེད་པར་ཐག་ཆོད་བྱ། ། དགེ་བ་གང་བྱེད་མཁའ་ཁྱབ་སེམས་ཅན་རྣམས། ། བྱང་ཆུབ་ཐོབ་ཕྱིར་བསྔོ་བ་སྨོན་ལམ་གདབ། ། སྙིང་གཏམ་ཚིག་འདི་ཁ་ཁྱེར་མ་བྱེད་པར། ། སེམས་ལ་འདྲེས་ངེས་མཛོད་ཅིག་དགེ་ལེགས་འཕེལ།། ཞེས་པ་འདི་ནི་མི་རིགས་སྐད་རིགས་མི་གཅིག་པའི་ཡུལ་ཁམས་ནས་འོངས་པའི་དད་ཅན་ཀརྨ་གུ་ཎའི་མིང་ཅན་གྱིས་བསྐུལ་ངོར་གདམས་པའོ།། ༈ ན་མོ་གུ་རུ་རཏྣ་བྷྱཿ གང་ཞིག་འཁོར་འདས་ཆོས་རྣམས་ཐམས་ཅད་ཀྱི། ། གནས་ལུགས་ཇི་བཞིན་གཟིགས་ ༢༥༢༽པས་རྒྱལ་དགོངས་ཉིད། འགྲོ་ལ་མངོན་སུམ་སྟོན་པའི་ཕྱེའི་དཔལ།
གང་ལ་མངའ་བའིསྒྲུབ་རྒྱུད་བླ་མའི་ཞབས། ། གུས་པས་ལན་བརྒྱར་གཏུད་ནས་ངེས་དོན་གྱི། ། སྙིང་པོའིཡང་བཅུད་ཞལ་ནས་སྙན་རྒྱུད་པའི། ། ངེས་དོན་ཟབ་མོ་སྨྲོས་ཞེས་གང་གསུངས་ལྟར། ། ཅི་ནུས་ཕུལ་འདི་ཐུགས་ལ་ཉེར་བསྟིམ་གསོལ། ། དེ་ལ་སྤྱིར་འདས་མ་འོངས་ད་ལྟ་དུས་གསུམ་གྱི་སངས་རྒྱས་རྣམས་ཀྱིས་ཆོས་ཀྱི་འཁོར་ལོ་ཡོངས་སུ་བསྐོར་བར་མཛད་པ་ཐམས་ཅད་དོན་བཟང་པོ། ཚིག་འབྲུ་བཟང་པོ། སྐྱོན་ཐམས་ཅད་དང་བྲལ་བ་ཡོན་ཏན་ཀུན་དང་ལྡན་པ། ཐོག་མཐའི་བར་གསུམ་དུ་དགེ་བའི་གཏེར་གྱིས་གཏམ་པ་འབའ་ཞིགཉིད་ལས། བཟང་ངན་ནམ།
མཐོ་དམན་ནམ། ཟབ་མི་ཟབ་སོགས་ཀྱི་ཁྱད་པར་ཅན་ཞིག་ནི་གང་ཡང་མ་ཡིན་མོད་ཀྱང༌། ཆོས་དེ་དག་གིས་གདུལ་བར་བྱ་བའི་འགྲོ་བ་རྣམས་དབང་པོ་དང༌། ཁམས་དང་བསམ་པ་དང་སྐལ་བའི་རིགས་ཐ་དད་ ༢༥༣༽པས། ཆོས་ཀྱི་ཚིག་གཅིག་ཁོ་ན་ལ་ཡང་སོ་སོའི་རྒྱུད་ལ་གོ་མྱོང་རྟོགས་པའི་ཚུལ་མི་གཅིག་པ་མཐའ་ཡས་པ་ཞིག་ཏུ་འགྱུར་ལ། དེའི་མཐུས་ལམ་དང་འབྲས་བུ་མངོན་དུ་གྱུར་ཚུལ་ཡང་རིང་བ་དང་ཉེ་བ་དང་ཤིན་ཏུ་ ཉེ་བ་དག་འབྱུང་བའི་དབང་གིས། ཐེག་པ་དམན་འབྲིང་ཆེན་པོའི་བྱེ་བྲག་ཏུ་ཐ་སྙད་བཏགས་མོད་ཀྱི། ། དོན་དམ་པའི་མཐར་ཐུག་ཏུ་ནི་ཆོས་ཀྱི་དབྱིངས་གདོད་མའི་གནས་ལུགས་ཉིད་ལས་ནམ་ཡང་གཡོ་བ་མེད་ཅིང་འཁོར་འདས་དུས་གསུམ་གྱི་མཚན་མའི་སྤྲོས་པ་ཐམས་ཅད་ལས་འདས་པ་ཁོ་ན་སྟེ། ཆོས་ཐམས་ཅད་ཀྱི་རང་བཞིན་ནི་འདི་ལྟ་བུར་གདོད་ནས་ལྷུན་གྱིས་གྲུབ་པའོ། དེ་ལྟར་མོད་ཀྱི་སངས་རྒྱས་རྣམས་ཐབས་མཁས་ཤིང་ཐུགས་རྗེའི་ནུས་པ་བསམ་མི་ཁྱབ་པས།
གདུལ་བྱ་ཐ་དད་པའི་སྐལ་བ་དང་མོས་པ་ཇི་སྙེད་པ་དེ་དང་མཐུན་པའི་དམ་པའི་ཆོས་ཀྱི་སྒོ་དང་རྣམ་གྲངས་མཐའ་ཡས་པ་དག་གིས་སྙིང་པོ་ནི་མདོ་སྔགས་གཉིས་ ༢༥༤༽ལས་སྔགས་ཀྱི་ཐེག་པ། དེ་ལ་རྒྱུད་སྡེའི་རིམ་པ་བཞིའམ་དྲུག་ལས། འདིར་འཆད་པར་བྱ་བ་ནི་འབྲས་བུ་བླ་ན་མེད་པ་ཐམས་ཅད་ཀྱི་སྤྱི་ཕུད་དམ་པར་གྱུར་བ་ངེས་དོན་ཟབ་མོ་ཚེ་གཅིག་སངས་རྒྱས་ལག་བཅངས་སུ་སྟོན་པར་བྱེད་པའི་གདམས་པ། དེ་ལའང་ཕྱག་རྫོགས་གཉིས་ལས་སྐབས་འདིར་རྫོགས་པ་ཆེན་པོ་དང༌། དེ་ཉིད་ལའང་ཕྱི་སེམས་སྡེ། ནང་ཀློང་སྡེ། གསང་བ་མན་ངག་གི་སྡེ། ཡང་གསང་བླ་ན་མེད་པ་ཨ་ཏི། སྤྱི་ཏི། ཡང་ཏི་དང་བཅས་པའི་ཟབ་མོའི་རྒྱུད་སྡེ་འབུམ་ཕྲག་དྲུག་ཅུ་རྩ་བཞིའི་གྲངས་མེད་ཀྱི་རྒྱུད་དང་མན་ངག་མཐའ་ཡས་པའི་ནང་ནས།
འདིར་ནི་ཡང་གསང་བླ་མེད་སྙིང་ཐིག་ཟབ་མོའི་ཉམས་ལེན་གྱི་འགག་བསྡུས་རྒྱུན་ཁྱེར་གྱི་ཚུལ་བརྡ་མཚོན་ས་བོན་ཙམ་ཞིག་སྟོན་པར་བྱེད་པ་ལགས། ༈ བརྒྱད་ཁྲི་བཞི་སྟོང་ཆོས་ཀྱི་ཕུང་པོ་ལས། ། ངེས་དོན་སྙིང་པོའི་ནོར་བུ་མ་བླངས་ན། ། ཚེ་གཅིག་བྱང་ཆེན་འབྲས་བུ་མི་ཐོབ་ ༢༥༥༽ཀྱི། ། ངེས་གསང་སྙིང་པོའི་ཉམས་ལེན་འབད་འཚལ་ལོ། ༈ དེ་ལ་ཐོག་མར་གདམས་པ་འདི་ལྟ་བུ་སྟོན་པར་བྱེད་པའི་བླ་མ་ནི་གང་བྱུང་བྱུང་གིས་རུང་བ་མ་ཡིན་ཏེ། རྫོགས་པའི་རིམ་པ་སྤྱི་དང་ཁྱད་པར་རང་བཞིན་རྫོགས་པ་ཆེན་པོའི་དོན་ཕྱིན་ཅི་མ་ལོག་པ་ལ་གོམ་པ་མངོན་དུ་གྱུར་པས་སློབ་མའི་རྒྱུད་བྱིན་གྱིས་བརླབ་ནུས་པ་གཅིག་ལ་བསྟན་དགོས་ལ། དེས་ཀྱང་ཐོག་མར་སློབ་མའི་གཤིས་རྒྱུད་མ་སྨིན་པ་སྨིན་པར་བྱེད་པའི་དབང་བཞིའི་རིམ་པ་བསྐུར་ནས་དབང་དོན་གྱི་ཡེ་ཤེས་ཅུང་ཟད་ཉམས་སུ་མྱོང་བ་ཞིག་གལ་ཆེ་སྟེ། འདི་ནི་དཔེར་ན་ཞིང་ལ་ལོ་ཏོག་འདེབས་པའི་དང་པོར་རྨོ་ཁྲོལ་ཆུ་ལུད་ས་བོན་འདེབས་པ་སོགས་དང་ཚུལ་མཚུངས་པ་སྟེ། དེ་དག་ཚུལ་བཞིན་མ་བྱས་པར་ནི་ལོ་འབྲས་ཇི་ལྟ་བ་སྐྱེ་བ་དང་འབྱུང་བའི་གནས་མེད་པ་བཞིན་ནོ།
དེ་ལྟར་སྨིན་བྱེད་ཀྱི་དབང་ཐོབ་པའི་ ༢༥༦༽རྗེས་ལ་གྲོལ་བྱེད་ཀྱི་ཁྲིད་རིམ་དངོས་སྟོན་པར་བྱེད་པ་ལ་ཡང་སྔོན་འགྲོ་དངོས་གཞི་རྗེས་གསུམ་གྱི་སྲང་ནས་འདོན་དགོས་ཕྱིར། དེ་ཡང་དལ་འབྱོར་རྙེད་དཀའ་བསམ་ནས་དམ་པའི་ཆོས་ལ་སྤྲོ་བ་བསྐྱེད། འཆི་བ་མི་རྟག་པ་བསམ་ནས་ཆོས་མ་གཏོགས་ཅིས་ཀྱང་དགོས་མེད་དང༌། ཕྱི་བཤོལ་སྙོམ་ལས་ལ་མི་ཤོར་བར་ལོང་མེད་བརྩོན་འགྲུས་ཀྱི་ལྕགས་ཀྱིས་བསྐུལ། དཀར་ནག་གི་རྒྱུ་འབྲས་བསམ་ཞིང་དགེ་སྡིག་ཕྲ་ཞིང་ཕྲ་བ་ཚུན་གྱི་བླང་དོར་ལ་བསླབས། རིགས་དྲུག་འཁོར་བའི་སྡུག་བསྔལ་བསམ་ནས་འཁོར་བའི་ཞེན་པ་སྤང་ཞིང་ཐར་པའི་ཕན་ཡོན་ལ་ཡིད་ཆེས་པར་བྱ་བ་རྣམས་ནི་ཐུན་མོང་གི་སྔོན་དུ་འགྲོ་བ་སྟེ། ཆོས་ལ་བློ་འཇུག་ཅིང་ཁྲིད་པར་བྱེད་པའི་ཐབས་ཡིན་པས་རྒྱུད་ལ་འཁེལ་ངེས་ཤེས་པར་བྱའོ། དེ་ནས་ཚོགས་བསག་ཅིང་སྒྲིབ་པ་སྦྱོང་བར་མ་བྱས་ན་ཆོས་ཅི་བྱས་ལམ་དུ་མི་འགྲོ་བས། དང་པོར་ ༢༥༧༽མདུན་གྱི་ནམ་མཁའ་སྐྱབས་གནས་དཀོན་མཆོག་མ་ལུས་མངོན་སུམ་དུ་ཁྲོམ་ཚོགས་པ་ལྟར་བཞུགས་པར་དམིགས་ཏེ། རང་གཞན་མཁའ་ཁྱབ་ཀྱི་སེམས་ཅན་ཐམས་ཅད་ལྷན་ཅིག་ཏུ་འཁོར་བ་ངན་སོང་གི་སྡུག་བསྔལ་ལས་ཐར་ནས་མྱུར་དུ་སངས་རྒྱས་ཀྱི་གོ་འཕང་ལ་འཁོད་པ་ཞིག་བླ་མ་དཀོན་མཆོག་ཁྱེད་རྣམས་མཁྱེན་སྙམ་པའི་དད་གུས་དྲག་པོས་སྐྱབས་འགྲོ་བྱ་ཞིང༌།
སྐྱིད་སྡུག་ཅི་བྱུང་ཡང་རེ་ས་ལྟོས་ཡུལ་དཀོན་མཆོག་མ་གཏོགས་གཞན་ལ་མི་རེ་བར་བློ་ཐག་བཅད་ལ་ཕྱག་མཆོད་སྐྱབས་འགྲོ་ཁ་ཏོན་ལ་འབད། སྐྱེ་བ་འདིའི་ཕ་མའི་དྲིན་གྱི་ཆེ་ལུགས་ལ་བསམ་ནས་འགྲོ་བ་རིགས་དྲུག་མཁའ་ཁྱབ་ཀྱི་སེམས་ཅན་ཐམས་ཅད་ཀྱང་འཁོར་བ་ཐོག་མེད་ནས་ཕ་མ་དྲིན་ཆེན་མ་བྱས་པ་སུ་ཡང་མེད་པས། འདི་དག་ལ་དྲིན་ལན་ཆོས་ཀྱིས་མ་གཞལ་ན། གཞན་གང་གིས་ཀྱང་དྲིན་ལན་འཁོར་བའི་ཐབས་མ་མཆིས་པ་ན། བདག་གི་ཚེ་གཅིག་བྱང་ ༢༥༨༽ཆུབ་བསྒྲུབ་ཏེ་སེམས་ཅན་ཐམས་ཅད་འཁོར་བའི་སྡུག་བསྔལ་ལས་སྒྲོལ་བར་སེམས་བསྐྱེད་ཅིང་སྨོན་ལམ་བཟང་པོའི་མཚམས་སྦྱོར་བྱ། སངས་རྒྱས་ཐོབ་པ་ལ་གེགས་དང་བར་དུ་གཅོད་པ་ནི་སྡིག་སྒྲིབ་ཉམས་ཆག་ཁོ་ནས་ལན་པ་ཡིན་པས་དེ་དག་བཤགས་སྦྱངས་གལ་ཆེ་བའི་ཕྱིར། རང་གི་སྤྱི་གཙུག་པད་ཟླའི་གདན་སྟེང་ན་ངོ་བོ་རྩ་བའི་བླ་མ་ལ་རྣམ་པ་རྡོ་རྗེ་སེམས་དཔའི་ཆ་ལུགས་སྣང་ལ་རང་བཞིན་མེད་པ་འཇའ་འོད་ཀྱི་སྐུར་བསྐྱེད་པའི་ཐུགས་ཀར་ཟླ་སྟེང་ཧཱུྃ་དཀར་གྱི་མཐར་ཡིག་བརྒྱས་བསྐོར་བར་བསམ་ཞིང་ངག་ནས་བཟླས་པས། སྔགས་འཕྲེང་ལས་བདུད་རྩི་འོ་མ་ལྟ་བུའི་རྒྱུན་བབས་པ་རྡོར་སེམས་ཀྱི་ཞབས་ཀྱི་མཐེ་བོང་ལས་བདུད་རྩི་བརྒྱུད་ཅིང་རང་གི་སྤྱི་གཙུག་ཏུ་ཚངས་པའི་བུ་གར་ཞུགས་ནས་ལུས་ཐམས་ཅད་མེར་གྱི་གང་བ་དང༌། ཉེས་ལྟུང་སྡིག་སྒྲིབ་ཀྱི་དངོས་པོ་མཐའ་དག་སོལ་ཁུ་ལྟ་བུ་ནག་འདུར་གྱི་དབང་པོ་དང་བ་སྤུའི་སྒོ་ཐམས་ཅད་ནས་ཕྱིར་འཐོན་ཏེ་ ༢༥༩༽དག་པར་བསམ། ཉམས་རྟོགས་རྒྱུད་ལ་སྐྱེ་བར་བྱེན་པ་ནི་བླ་མའི་བྱིང་རླབས་ཞུགས་པ་ལ་རག་ཅིང་བྱིན་རླབས་འཇུག་ཐབས་ནི་མོས་གུས་གསོལ་འདེབས་ལ་རག་ལུས་པ་དང༌།
དད་པ་མོས་གུས་ཞེས་པ་དེ་ཡང་ཁ་ཙམ་ཚིག་ཙམ་གསོལ་འདེབས་བྱེད་ལོ་ཙམ་གྱིས་ནི་ཅི་ཡང་མི་ཕན་གྱི། སངས་རྒྱས་ཐམས་ཅད་བླ་མའི་ངོ་བོར་འདུས་པ་ཡིན་ཕྱིར། བླ་མ་ནི་སངས་རྒྱས་ཀུན་ལས་ལྷག་པའོ་སྙམ་པའི་དག་སྣང་ཞེ་ཐག་པ་ནས་མེད་ན། བླ་མ་མི་རུ་བཟུང་བའི་སློབ་མ་ལ་བྱིན་རླབས་འཇུག་པར་མདོ་རྒྱུད་མན་ངག་གང་ནས་ཀྱང་མ་བཤད། བླ་མ་ལ་ཚོད་ཡོད་མཉམ་འགྲོགས་ལོག་ལྟ་བྱས་ན་མནར་མེད་པའི་དམྱལ་བར་ལྟུང་བར་རྒྱུད་ལུང་མན་ངག་ཐམས་ཅད་ཞལ་མཐུན་ཕྱིར། དེང་སང་གི་བླ་མ་དང་སློབ་མ་ཕལ་ཆེར་ཕན་ཚུལ་ཟོལ་འགྲོགས་དང་བསྟུན་རེས་སུ་བྱ་དགོས་པའི་དུས་འདི་ ༢༦༠༽འདྲ་བྱིན་རླབས་ཚུལ་བཞིན་ཞུག་པར་ཡང་ཤིན་ཏུ་དཀའ་བར་གདའ་མིད་ཀྱི། དེ་བས་ན་རང་ཉིད་ཡི་དམ་གྱི་ལྷ་གང་རུང་གི་བསྐྱེད་རིམ་མོས་པ་ལམ་བྱེད་ཙམ་གྱི་སྤྱི་བོར་སེང་ཁྲི་པདྨ་ཉི་ཟླའི་གདན་སྟེངས་སུ། རང་ལ་སྐུ་དྲིན་ཆེ་བའི་རྩ་བའི་བླ་མ་དེ་ཉིད་ཆོས་སྐུ་ཀུན་ཏུ་བཟང་པའམ། རྡོ་རྗེ་འཆང་ངམ། པདྨ་འབྱུང་གནས་ཀྱི་ཆ་བྱད་དུ་གསལ་བའི་གནས་གསུམ་ཡིག་འབྲུ་གསུམ་ལས་འོད་འཕྲོས་པས།
ཕྱོགས་དུས་ཀྱི་སངས་རྒྱས་བྱང་སེམས་ཉན་ཐོས་རང་རྒྱལ་རྩ་རྒྱུད་ཀྱི་བླ་མ་བཀའ་གཏེར་བཤད་སྒྲུབ་མན་ངག་དོན་རྒྱུད་ཀྱི་བླ་མ་ཡི་དམ་ལྷ་ཚོགས་མཁའ་འགྲོ་ཆོས་སྐྱོང་སོགས་མདོར་ན་བྱིན་རླབས་དངོས་ གྲུབ་ཀྱི་མངའ་བདག་མ་ལུས་ཆར་བབས་པ་ལྟ་བུར་བྱོན་ཏེ་སྤྱི་བོའི་བླ་མ་ཉིད་ལ་དབྱེར་མེད་དུ་ཐིམ་པས། བླ་མ་སྐྱབས་གནས་ཀུན་འདུས་ཡེ་ནས་ཡིན་བཞིན་པ་ལས་ཀྱང་ཐུགས་རྗེ་ནུས་པ་བྱིན་རླབས་གོང་འཕེལ་དུ་གྱུར་པའི་ངེས་ཤེས་བསྐྱེད་ ༢༦༡༽ལ། སྣང་སྲིད་སྣོད་བཅུད་བདག་ལུས་ལོངས་སྤྱོད་སྒོ་གསུམ་གཏན་དང་བཅས་པ་མཆོད་པའི་མཎྜལ་དུ་འབུལ་ཞིང༌། དད་གདུང་མཆི་མ་འཁྲུག་པའི་མོས་གུས་ཀྱི་གསོལ་བ་གདབ། གསོལ་བ་འདེབས་རྒྱུའི་དོན་པོ་ཡང་གནས་སྐབས་ཚེ་འདིའི་འདོད་ཡོན་ཙམ་དོན་དུ་གཉེར་བར་མི་བྱ་སྟེ། རྩ་རྒྱུད་ཀྱི་བླ་མ་དཀོན་མཆོག་རྣམས་ཀྱི་ཐུགས་རྒྱུད་ལ་མངའ་བའི་མཁྱེན་པའི་ཡེ་ཤེས་བརྩེ་བའི་ཐུགས་རྗེ་མཛད་པའི་ཕྲིན་ལས། སྐྱོབ་པའི་ནུས་མཐུ་ཉམས་རྟོགས་ཡོན་ཏན་ཅི་མཆིས་པ་དེ་ཐམས་ཅད་བདག་ཉིད་ཀྱི་རྒྱུད་ལ་བསྟིམ་ཞིང་འཕེལ་ཏེ། སྐྱབས་གནས་དེ་དག་དང་དབྱེར་མ་མཆིས་པའི་གོ་འཕང་བདག་གིས་ཐོབ་ནས་མཁའ་ཁྱབ་འགྲོ་བའི་དོན་རླབས་ཆེན་རྒྱུན་ཆད་མེད་པ་འབྱུང་བར་བྱིན་གྱིས་བརླབ་ཏུ་གསོལ་སྙམ་པ་འབའ་ཞིག་ཏུ་གསོལ་བ་གདབ། དེ་ལྟ་བུས་གསོལ་བ་བཏབ་ན་ ༢༦༢༽མཆོག་གི་དངོས་གྲུབ་རྩོལ་མེད་དུ་ཐོབ་པར་འགྱུར་ལ། མཆོག་ཐོབ་ན་ཐུན་མོང་ཞར་ལ་འབྱུང་བ་ཆོས་ཉིད་ཡིན་པ་དང༌།
མདོར་ན་བྱིན་རླབས་ཞེས་པ་ནི་དད་པའི་རང་གཟུགས་ཡིན་ཕྱིར། དད་མོས་ཀྱི་སྟོབས་ཐུགས་ཆེ་ཆུང་དང་མཐུན་པའི་བྱིན་རླབས་ཀྱི་ཚན་ཁ་ཆེ་ཆུང་འབྱུང་བ་ཉིད་དོ། དེ་ལྟར་གསོལ་བ་རྩེ་གཅིག་གཏབ་པས་བླ་མའི་སྐུ་གསུང་ཐུགས་ཀྱི་གནས་གསུམ་ནས་འོད་ཟེར་དཀར་དམར་མཐིང་གསུམ་འཕྲོས་ཏེ་རང་ཉིད་ཀྱི་སྤྱི་བོ་མགྲིན་པ་སྙིང་ག་གསུམ་དུ་ཐིམ་པས་སྒོ་གསུམ་གྱི་ཉེས་སྒྲིབ་ཐམས་ཅད་བྱང་ཞིང་དག དབང་བཞི་ཡོངས་རྫོགས་ཐོབ་ཅིང་འབྲས་བུ་སྐུ་བཞི་འགྲུབ་པའི་ས་བོན་རྒྱུད་ལ་འཇོག་པའི་ངེས་ཤེས་དང༌། སླར་ཡང་སྤྱི་བོའི་བླ་མ་ཉིད་རང་ལ་གཉིས་སུ་མེད་པར་ཐིམ་སྟེ་རང་སེམས་བླ་མའི་ཐུགས་དང་དབྱེར་མེད་པའི་ངང་ནས་རང་རིག་མ་བཅོས་བཟོ་མེད་དུ་མཉམ་པར་བཞག་པ་སྟེ། དེ་ལྟར་འདི་ཡན་ཆད་ཀྱི་ ༢༦༣༽ཉམས་ལེན་འདི་དག་ནི་གང་ཟག་ལས་དང་པོ་པ་ཉམས་ཁྲིད་ལ་འཇུག་པའི་སྔོན་འགྲོ་ཡང་ཡིན་ལ། རྒྱུན་དུ་ཉམས་སུ་ལེན་རྒྱུའི་ཁྲིད་རིམ་ཡང་ཡིན་ཕྱིར། ཐུན་གྱི་ཐོག་མར་མེད་དུ་མི་རུང་བའི་གདམས་པ་ལགས་སོ། ༈ སྐྱབས་འགྲོ་སེམས་སྐྱེད་ཆོས་ཀྱི་གཞི་མ་ཡིན། ། ཡིག་བརྒྱ་མཎྜལ་ལམ་གྱི་མཐུན་རྐྱེན་ཡིན། །
བླ་མའི་རྣལ་འབྱོར་ལམ་གྱི་སྙིང་པོ་སྟེ། ། གསར་རྙིང་གྲུབ་ཐོབ་ཀུན་གྱི་གཤེགས་ཤུལ་ལགས། ༈ དེ་ནས་དངོས་གཞི་ངེས་དོན་རང་བྱུང་གི་ཡེ་ཤེས་དངོས་ཇི་ལྟར་ཉམས་སུ་བླངས་བའི་ཐབས་ལ། གསང་སྔགས་གསར་རྙིང་གི་ངེས་དོན་སོ་སོར་ཁྲིད་ཚུལ་དང་ཕྱག་བཞེས་མི་འདྲ་བ་སྣ་ཚོགས་ཡོད་མོད་ཀྱང༌། རྫོགས་ཆེན་སྙིང་ཐིག་ཟབ་མོའི་མན་ངག་ལས་ནི་སྐབས་འདིར་ཐོག་མར་ཕྱི་ནང་གསང་གསུམ་ཐུན་མོང་དང་ཐུན་མོང་མ་ཡིན་པའི་སྔོན་འགྲོ་རྣམས་རྒྱས་ ༢༦༤༽པར་བཤད་ཅིང་ཕྱག་ལེན་ལ་འདེབས་པ་ཡིན་མོད་ཀྱི། སྐབས་འདིར་ནི་དངོས་གཞིའི་ཉམས་ལེན་དམར་འཇུས་ཉིད་སྟོན་པ་ཡིན་ཕྱིར་གཞན་རྣམས་བརྗོད་དགོས་པར་མ་གྱུར་ལ། དེ་ཡང་སྒོམ་ཐོག་ནས་ལྟ་བ་གཏན་ལ་འབེབས་པ་དང། ལྟ་ཐོག་ནས་སྒོམ་པ་ངོས་བཟུང་བའི་ཕྱག་སྲོལ་གཉིས་ཡོད་པ་ལས། འདིར་ནི་སྒོམ་ཐོག་ནས་ལྟ་བ་ངོ་སྤྲོད་པའི་ལུགས་བཞིན་ཡིན་པས་ན། དེ་ལ་ཡང་ཆོས་སྤྱི་ནས་ཞི་གནས་ལྷག་མཐོང་རིམ་ཅན་དུ་སྟོན་པའི་དགོངས་པ་ལྟར།
འདིར་ཡང་རྣལ་དུ་དབབ་པ་དང༌། གསོར་འཇུག་པ་ཞེས་པའི་མིང་གིས་བསྟན་པ་མཛད་དེ། དང་པོ་ནི། དབེན་པའི་གནས་སུ་བདེ་བའི་གདན་ལ་ལུས་ངག་ཡིད་གསུམ་བཟོ་གློད་དེ་བྱ་བ་གཞན་དང་མ་འདྲེས་པའི་ངང་ནས་སེམས་ཉིད་འདས་མ་འོངས་ད་ལྟར་གྱི་བསམ་མནོ་འགྱུ་འཕྲོ་དགག་སྒྲུབ་བཟོ་བཅོས་གང་ཡང་ ༢༦༥༽ མི་བྱ་བར། རང་སེམས་ལྷད་མེད་དུ་རྗེན་ནེ། གསལ་ལེ། ལྷན་ནེ་བར་བཞག་ཅིང༌། དེ་ཡང་ཧ་ཅང་བསྒྲིམས་ན་སེམས་ཀྱིས་སེམས་བཅིངས་པ་རུ་སོང་ནས་བཅོས་མར་འགྲོ། ཧ་ཅང་རང་ལྷོད་དྲག་ན་མ་ཚོར་བར་འོག་འགྱུ་ཕྲ་མོ་ཤོར་བའམ་བྱིང་རྨུགས་གཉིད་ཀྱི་དབང་དུ་ཐལ་བ་སོགས་ཀྱི་སྐྱོན་འབྱུང་ཕྱིར་གྲིམ་ལྷོད་རན་ཞིང་རང་ཚོད་ཟིན་པར་བསྐྱངས་པས། རང་སེམས་ཀྱི་གནས་ལུགས་ཇི་ལྟ་བ་རང་རྒྱུད་ལ་འཆར་བར་འགྱུར་བ་དེ་ནི་མཆོག་གི་ཞི་གནས་སམ།
བསམ་གཏན་གྱི་གནས་པ་ཞེས་བྱ་བ་ཡིན་ནོ། འདིས་སྒོམ་དངོས་ཀྱི་གོ་ཆོད་པ་མ་ཡིན་ཀྱང་སྒོམ་རྒྱུད་ལ་སྐྱེ་བར་བྱེད་པའི་གཞི་མར་མེད་མི་རུང་བ་ལྟ་བུ་ལགས། ༈ དེ་ནས་ལྷག་མཐོང་གི་ངང་དུ་གསོར་འཇུག་པ་ནི། གནས་པའི་བསམ་གཏན་དེ་ཉིད་ཀྱི་ཐོག་ནས་གནས་མཁན་གྱི་སེམས་ཁོ་རང་ཇི་འདྲ་ ༢༦༦༽ ཞིག་འདུག་བལྟས་པས། འདི་ལྟ་བུ་ཞིག་འདུག་གི་དངོས་པོ་ངོས་བཟུང་གང་ཡང་མེད་པའི་དྲན་བསམ་འགགས་མེད་དུ་འཆར་རྒྱུ་ཡོད་པ་ཤར་རྒྱུའི་རྣམ་རྟོག་དང་འཆར་མཁན་གྱི་རང་སེམས་དངོས་གཞི་ཡང་ཐ་དད་དུ་མ་གྲུབ་པ་ཞིག་འབྱུང་བ་དེ་ནི་སེམས་ཀྱི་ངོ་བོ་ཡིན་ཏེ། གོང་དུ་གནས་མཁན་དང་སླར་དེ་ལ་ལྟ་མཁན་གཉིས་ཀ་ཁོ་རང་ཁོ་ན་མ་གཏོགས་གཉིས་སུ་ནམ་ཡང་མེད་དོ། དེ་ལྟར་ལྟ་མཁན་ནམ་གནས་མི་གནས་འགྱུས་མ་འགྱུས་སོགས་ཚོར་མཁན་གྱི་ཤེས་པ་ཧྲིག་གེ་ཡེར་རེ་བ་ཞིག་ཡོད་པ་དེ་ཉིད་ལ་རིག་པ་ཞེས་བྱ་སྟེ། མདོ་སྡེ་དག་ལས། དྲན་དང་ཤེས་བཞིན་ཞེས་པ་དེ་ཡང་དེ་ཉིད་ཡིན་པ་དང། ཕྱག་རྒྱ་ཆེན་པོ་སོགས་ལས་ནི་དྲན་པ་ཅཞས་པའི་མིང་དུ་བཏགས་ལ།
ཞི་བྱེད་ཀྱི་མན་ངག་རྣམས་སུ་ནི་ཐུག་ཕྲད་ཀྱི་ཤེས་པ་ཞེས་ཟེར་བ་སྟེ། མདོར་ན་སེམས་ཀྱི་མཚན་ཉིད་ཇི་ལྟ་བར་ཤེས་པའི་ལྷག་ ༢༦༧༽མཐོང་གི་ཡེ་ཤེས་ཡིན་པས། སྒོམ་ཉམས་སུ་ལེན་རྒྱུའི་ངོ་བོ་དངོས་ཀྱང་ལྷག་མཐོང་གི་རིག་པ་རྗེན་པ་དེ་ཉིད་ཡིན་གྱི། ཞི་གནས་ཀྱི་ཉམས་སྣང་གནས་ཆ་རྐྱང་པ་ཙམ་ལ་ནི་མ་ཡིན་ནོ། ལྷག་མཐོང་གི་རིག་པ་རྗེན་པ་དེ་ནི། དཔེར་ན་མཉམ་གཞག་ལ་བསྡད་ཐོག་དེར་གཞན་རྐྱེན་གཟུགས་སྒྲ་སོགས་ཀྱི་སེམས་བསྐྱོད་པའི་རྐྱེན་མེད་རུང་རྣམ་རྟོག་ཞིག་ལྷག་གིས་ཤར་ཙ་ན་ལྷག་མཐོང་གི་རིག་པ་དེ་ཡོད་ན་རྣམ་རྟོག་གང་སྐྱེས་ཏེ་ངོ་ཡིས་ཙིར་གྱི་ཟིན་ནས། རྣམ་རྟོག་དེ་འཕྲོ་འཐུད་དབང་མེད་པར་སྒོམ་ཐོག་ཏུ་ལྷན་གྱི་འགྲོ་བ་ཡིན་ཞིང༌། དྲན་རིག་དེས་མ་ཟིན་ན་རྣམ་རྟོག་གང་སྐྱེས་ཨ་འཐས་ལུ་གུ་རྒྱུད་དུ་འཁྲུལ་ནས་ཉོན་མོངས་འབའ་ཞིག་འཕེལ་བར་འགྱུར་བ་སྟེ། དེ་ནས་སྒོམ་ཡོད་མེད་དམ། ཐུགས་དམ་གནད་དུ་སོང་མ་སོང་ནི་སེམས་གང་ཤར་ངོས་མི་ཟིན་ ༢༦༨༽ ཁོ་ནར་རག་པ་དང༌།
འཁོར་འདས་ཀྱི་སོ་མཚམས་འདི་གཅིག་པུས་ཀྱང་ཕྱེ་བ་སྟེ། རང་ངོ་རིག་ན་སངས་རྒྱས། མ་རིག་ན་སེམས་ཅན་ཞེས་བྱ་བས་སོ། སྤྱིར་ཡང་སྒོམ་ཆེན་ཕལ་ཆེར་སྒོམ་ཞེས་གནས་གནས་པོ། བཟང་བཟང་པོ། བདེ་དང་གསལ་དང་མི་རྟོག་སོགས་རྒྱུད་ལ་འཆར་བ་ཞིག་འདོད་མཁན་རང་མང་མོད་ཀྱང༌། དེ་དག་ནི་ཞེ་འདོད་ཀྱི་རྟོག་པ་ཁོ་ནས་བསླད་པ་ཡིན་ལ། སྒོམ་དངོས་ནི་ཞེ་འདོད་བློས་བྱས་ཡིད་བྱེད་གང་གིས་ཀྱང་མ་བསླད་པའི་ཐ་མལ་ཤེས་རིག་སོ་མ་རང་ངོ་རང་གིས་རིག་པ་ཉིད་དགོས་པ་དང། དེ་ལྟ་བུའི་རིག་པ་ལྷད་མེད་དེ་ནི་ལྟ་བའི་དོན་དངོས་གཞི་ཡིན་ཕྱིར། དེ་ལས་ལྷག་པའི་ལྟ་བ་ཞེས་གཞན་ཞིག་དགོས་པ་མ་ལགས་སོ།
ལྟ་བའི་དོན་དེ་ཉམས་སུ་ལེན་པ་ནི་སྒོམ་པ། ཉམས་ལེན་དེ་སྤྱོད་ལམ་ཐམས་ཅད་དང་བསྲེ་བ་ནི་སྤྱོད་པ། དེ་དོན་མངོན་དུ་གྱུར་ཚེ་ ༢༦༩༽འབྲས་བུ་མཐར་ཕྱིན་པ་ཡིན་པས་ན། ལྟ་སྒོམ་སྤྱོད་འབྲས་ཀྱི་རྣམ་གྲངས་མང་པོ་དང། གཞན་ཡང་སངས་རྒྱས་ཆོས་དང་ས་ལམ་གྱི་ཡོན་ཏན་མང་པོ་མཐའ་དག་ཀྱང་སེམས་ཉིད་དྲི་མེད་ཀྱི་ཐོག་ཏུ་འདུས་པ་ཉིད་ལས་གཞན་མ་མཆིས་ཀྱང༌། འདོད་ཞེན་བཟང་འཛིན་རློམ་སེམས་ཀྱིས་མ་བཅིངས་པ་གལ་ཆེ་བས། སེམས་ཉིད་གནས་ན་གནས་མཁན་རང་ངོ་ཤེས་པས། འགྱུ་ན་འགྱུས་པར་ངོ་ཤེས་པ། ཚོགས་དྲུག་གི་སྣང་བ་གང་དང་ཅིར་ཤར་བ་ཐམས་ཅད་ལ་ཡང་ཤར་མཁན་ཁོ་རང་ངོ་ཤེས་ན་འཆར་སྒོ་གང་ལའང་དགག་སྒྲུབ་བྱ་མ་དགོས་པར་གང་ཤར་རང་གྲོལ་དུ་འགྲོ་བ་ཆོས་ཉིད་ལགས། མདོར་སྡུ་གནས་པ་དང་འགྱུ་བ་གཉིས་ཀ་ལ་རང་རིག་པས་ངོས་ཟིན་ན་ནི་གཉིས་ཀ་སྒོམ་གྱི་རང་བཞིན་ལས་མ་འདས་ལ།
ངོས་མ་ཟིན་ན་གནས་ཀྱང་དམན་པའི་ཞི་གནས་ཙམ་ཡིན་ཞིང༌། འཕྲོ་ན་ ༢༧༠༽ འཁྲུལ་པའི་བག་ཆགས་ལས་མ་འདས་ཚེ་ཆོས་སུ་ནམ་ཡང་མ་སོང་བའི་ཕྱིར། དེས་ན་རྣམ་པ་ཐམས་ཅད་དུ་རང་རིག་རྗེན་ཅེར་རེ། ཧྲི་གེ ཝ་ལེ། ཁྱུག་གེ་བ་འདི་མ་བརྗེད་པར་སྐྱོང་པ་ལ་ཉམས་ལེན་གྱི་སྙིང་པོར་བྱའོ། གལ་ཏེ་ཉོན་མོངས་པ་ཞེ་སྡང་ལྟ་བུ་ཞིག་སྐྱེས་པ་ན། ཞེ་སྡང་ལྷང་ངེ་བ་དེ་ཀའི་ངོ་བོ་ལ་རིག་པ་མདུང་ཚུགས་སུ་གཏད་ནས་ཉམས་སུ་བླངས་པས། ཞེ་སྡང་ཁོ་རང་ཚོ་མི་ཐུབ་པར་གཏད་མེད་དུ་ཡལ་འགྲོ་བ་ལས་གཞན་པའི་ལས་མི་གསོག་པ་ཡིན། དེ་བཞིན་ཉོན་མོངས་དུག་ལྔ་གཞན་རྣམས་ལའང་མཚུངས་པ་སྟེ།
གང་སྐྱེས་དེའི་རྗེས་སུ་ཕར་མི་འབྲང་ཞིང༌། དེ་སྤོང་བའི་དགག་པའམ་གཉེན་པོ་གཞན་བསྟན་ པ་སོགས་ཆོས་གཞན་དང་ཐེག་པ་འོག་མའི་ལུགས་ལྟར་བྱ་མི་དགོས་པར། དེ་ཉིད་ཀྱི་རང་ངོ་ལ་རིག་པ་ཡེངས་མེད་རྩེ་གཅིག་ཏུ་གཏད་ ༢༧༡༽པས་རྦ་རླབས་རྒྱ་མཚོར་ཐིམ་པའམ། འཁྱགས་རོམ་ཆུ་ནང་དུ་ཞུ་བ་ལྟར་རང་སར་ཐིམ་ཞིང་གྲོལ་བར་འགྱུར་བ་སྟེ། ཅིའི་ཕྱིར་ན། ཉོན་མོངས་དང་རྣམ་རྟོག་དེ་ཐམས་ཅད་དོན་དམ་པར་རིག་པ་ཁོ་རང་གི་རྩལ་ལས་ཤར་བ་མ་གཏོགས་གཞན་ནས་བྱུང་བ་མ་ཡིན་པས་རང་ངོ་ཤེས་ན་རང་གྲོལ་དུ་འགྱུར་བ་ནི་དཔེར་ན། སྤྲིན་ནམ་མཁའ་ལས་བྱུང་ཞིང་ནམ་མཁའ་ཐིམ་པ་བཞིན། ཉོན་མོངས་དུག་ལྔ་རང་བྱུང་རང་གྲོལ་ལམ་དུ་འཁྱེར་བ་འདི་ནི་འབྲས་བུ་གསང་སྔགས་རྡོ་རྗེ་ཐེག་པའི་ཟབ་གནད་ཁོ་ན་ལགས། ༈ དེ་ལྟ་བུ་རང་སེམས་རང་ངོ་རིག་པའི་ཉམས་ལེན་དང་མ་བྲལ་བའི་ངང་ནས། ནུབ་མོ་གཉིད་དུ་འགྲོ་ཁར་ཡང་རྣམ་པར་རྟོག་པ་ཐ་མལ་འཁྲུལ་འབྱམས་སུ་མི་བྱ་བར།
རིག་པ་གསལ་ལེ་ཡེར་རེ་བའི་ངང་གི་འཕྲོ་ལ་གཉིད་དུ་འགྲོ་བ་ལ་སླབ། གཉིད་སད་པའི་ཚེ་དེ་མ་ཐག་རིག་པ་ངོས་ཟིན་པར་བྱས་ལ། འཁྲུལ་པ་ལུག་རྒྱུད་ཀྱི་ ༢༧༢༽ཐག་པ་འདི་གང་ཐུང་ཐུང་ལ་གོམས་སུ་བཅུག་པ་གལ་ཆེ་བ་དང༌། ༈ གནས་སྐབས་ཀྱི་བྱ་བ་ཟ་འཐུང་སྨྲ་བརྗོད་འགྲོ་འདུག་ལ་སོགས་རང་ལ་ཡང་ཨ་འཐས་བདེན་འཛིན་ཞེན་ཆགས་གྱིས་བདག་ཏུ་བཟུང་བའི་བློ་ཀད་ཀད་ཁྲིག་ཁྲིག་ཏུ་བྱས་ཀྱང༌། གང་ལའང་སྙིང་པོ་མེད་ཅིང་རྟག་མི་ཐུབ་ཕྱིར་དགོས་དོན་སྤུ་ཙམ་མ་མཆིས་པས་ཅི་ལ་ཡང་དངོས་འཛིན་དང་དགའ་མི་དགའ། ཞིམ་ངར། སྐྱིད་སྡུག ལེགས་ཉེས། བཟང་ངན་སོགས་སུ་འཛིན་པའི་འཁྲུལ་རྟོག་འདི་ཅི་ཆུང་ཅི་ཟད་ཀྱི་ཐབས་ལ་རེམས་དགོས་ཏེ། འཁོར་བར་གཏན་དུ་འཁྱམས་པའི་རྒྱུ་རྐྱེན་ནི་ཆངས་སྡང་གི་རྟོག་པ་ལ་བདག་འཛིན་ཨ་འཐས་ཀྱི་མཚམས་སྦྱར་ཏེ།
མི་བདེན་པ་ལ་བདེན་པར་བཟུང༌། མི་རྟག་པ་ལ་རྟག་པར་འཛིན། འདུས་བྱས་སྙིང་པོ་མེད་པ་ལ་སྙིང་པོར་རེ་བས། བདག་གཞན་དགྲ་གཉེན། ཁང་ཁྱིམ། ནོར་རྫས། གཉེན་འཁོར་ལ་སོགས་པའི་ཆེད་དུ་མི་ ༢༧༣༽བྱེད་དགུ་བྱེད་ཀྱི་བསམ་སྦྱོར་འཁྲུལ་པའི་ཡོ་ལངས་སྣ་ཚོགས་པ་ཅི་བྱས་ཀྱང༌། ཡིད་ལ་མེད་པ་གཅིག་ཏུ་འཆི་ནད་ཀྱིས་ཕོག་སྟེ། ཚེ་འདིའི་བྱ་བྱེད་སྔར་བྱས་པ་དང༌། ད་བྱེད་རྒྱུ་ཐམས་ཅད་ལ་དོན་སྒོ་སྤུ་ཙམ་ཡང་མེད་པར་ཤུལ་དུ་ཅམ་གྱི་བཞག་ནས།
རང་སེམས་འདི་གཅིག་བུ་བར་དོའི་ཕྲང་རིང་གཤག་དགོས་པའི་དུས་ཤིག་མྱུར་དུ་འོང་བར་ཐག་ཆོད་པའི་ཚུལ་ཡིད་ལ་བསམ་སྟེ། སྐྱབས་བླ་མ་དཀོན་མཆོག་ལ་ཁ་ཞེ་མེད་པར་བློ་བཀལ་ཞིང་ཕྱག་མཆོད་གསོལ་འདེབས་བྱ། མཁའ་མཉམ་ཕ་མ་སེམས་ཅན་ཀུན་ལ་བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་ཞིང་གནོད་སྤང་ཕན་པ་སྒྲུབས། འཁོར་འདས་ཐམས་ཅད་སེམས་སུ་ཤེས་ཤིང་སེམས་སྟོང་པ་ཉིད་དུ་ཐག་ཆོད་ཀྱང་སྟོང་ཉིད་ཀྱི་རང་མདངས་རྒྱུ་འབྲས་སུ་ཤར་བ་བསླུ་མེད་ཡིན་པས་དགེ་སྡིག་གི་བླང་དོར་ཞིབ་ཏུ་བྱ། ལྟོ་གོས་དང་འཇིག་རྟེན་འཁྲུལ་པའི་བྱ་བ་ལ་ནི་སུས་ཀྱང་ ༢༧༤༽དལ་ཁོམས་མི་བརྩི་བར་ལུས་སྲོག་དཀའ་བ་ཁྱད་དུ་བསད་ནས་འབུངས་ནུས་པ་ལ། ཆོས་དང་དགེ་སྦྱོར་ལ་ཁོམས་མི་ཁོམས་བརྩི་ཞིང་ཆང་ལྷག་བསྡོམ་པ་ཙམ་དུ་བྱེད་པ་འདི་འདྲས་ཆོས་གོ་མི་ཆོད་པས། དལ་ཁོམས་སྐྱིད་སྡུག་མི་བརྩི་བར་སྤྲོས་བཅས་སྤྲོས་མེད་ཀྱི་དགེ་སྦྱོར་ལ་སྙིང་རུས་བསྐྱེད། ཉམས་ལེན་གྱི་སྙིང་པོ་ནི། རང་སེམས་འཁྲུལ་འབྱམས་སུ་མ་ཤོར་བར། བཅོས་མའི་སྒོམ་རྒྱུ་མེད་ཀྱང་ཡེངས་སུ་སྐད་ཅིག་ཀྱང་མི་རུང་བས།
སེམས་ཉིད་རྗེན་པའི་རང་ངོ་ལྟ་བ་ལ་ཉིན་མཚན་རྟག་ཏུ་འབད། སྤྲོས་བཅས་ཀྱི་དགེ་སྦྱོར་ཕྱག་སྐོར། ཁ་ཏོན་བསྙེན་སྒྲུབ་བཟླས་བརྗོད་ཅི་ལྟ་བུ་ཞིག་བྱེད་ནའང་རིག་པ་མ་ཡེངས་ཙམ་གྱི་ངང་ནས་བྱས་ན། བསྐྱེད་རྫོགས་ཟུང་འཇུག་གམ་འདུས་བྱས་འདུས་མ་བྱས་དབྱེར་མེད་དུ་འགྲོ་བའི་གནད་ཀྱིས། ཉམས་ལེན་ལ་གོལ་ས་དང་བར་ཆད་རྐྱེན་བགེགས་ཀྱི་ཡུལ་ལས་འདས་ཤིང། རྒྱུ་བསོད་ནམས་དང་ ༢༧༥༽འབྲས་བུ་ཡེ་ཤེས་ཀྱི་ཚོགས་གཉིས་གོང་འཕེལ་དུ་རྫོགས་ནས། འབྲས་བུ་སྐུ་གཉིས་ཟུང་འཇུག་གི་གོ་འཕང་ཐོབ་པའི་ཐབས་ཀྱི་མཆོག་ཏུ་འགྱུར་པ་ལགས། དེའི་ཕྱིར་དགེ་བ་ཆེ་ཆུང་གང་དང་ཅི་བྱས་ཀྱི་ཕན་ཡོན་མ་ལུས་མཁའ་ཁྱབ་འགྲོ་ཀུན་བྱང་ཆུབ་ཐོབ་པའི་རྒྱུ་རྐྱེན་ཁོ་ནར་བསྔོ་ཞིང་སྨོན་ལམ་བཟང་པོའི་མཚམས་སྦྱོར་ལ་བརྩོན་པར་བྱའོ། ༈ ནམ་ཞིག་འཆི་བའི་དུས་ལ་བབས་པའི་ཚེ། ཚེ་འདིའི་བྱ་བྱེད་ཀྱི་ལྷག་མའང་ནོར་རྫས་ཉེ་དུ་སོགས་ལ་ཆགས་ཞེན་གྱི་བློ་ཐག་རྦད་ཀྱི་བཅད་ལ།
སྤྱི་བོར་དྲིན་ཅན་རྩ་བའི་བླ་མ་ལམ་གྱི་གསལ་བཏབ་སྟེ། རྩེ་གཅིག་དད་གདུང་གི་ཡིད་ཀྱི་གསོལ་བ་བཏབ། འཆི་ཁའི་ཐིམ་རིམ་གྱི་ཟུག་ངུ་གནད་གཅོད་སྣ་ཚོགས་པ་དང༌། རྟགས་དང་དོན་གྱི་འོད་གསལ་གྱི་བྱེ་བྲག་དུ་མ་དང༌། བར་དོ་དང་པོ་གཉིས་པ་གསུམ་པའི་ ༢༧༦༽ འཆར་སྣང་སོགས་ངེས་མེད་ཇི་ལྟར་ཤར་ཡང༌། ཐམས་ཅད་རང་སེམས་ཀྱི་ཆོ་འཕྲུལ་ལས་གཞན་གང་ཡང་མ་གྲུབ་པར་གདིང་ཐག་རྩ་བ་ནས་ཆོད་པར་བྱས་ལ། བླ་མ་རང་སེམས་དབྱེར་མེད་པའི་དྲན་རིག་མ་ཡེངས་པ་གཅིག་པུ་ལ་རྩེ་གཅིག་ཏུ་དྲིལ་ནུས་ན། འཆི་ཁ་དང་བར་དོ་སྔ་ཕྱི་ཐམས་ཅད་ཀྱི་གདམས་ངག་ཉམས་ལེན་འདི་གཅིག་པུས་ཆོག་ངེས་ལགས་པས་དགོངས་པའི་དབྱིངས་ཟབ་དམ་པར་ནན་ཏན་དུ་བསྟིམ་ཞིང་བཅགས་པར་མཛད་དུ་གསོལ། ༈ ཨེ་མ། རྒྱལ་བའི་གསུང་རབ་རྒྱ་མཚོ་མཐའ་དག་ཀུན། །
སེམས་ཅན་སངས་རྒྱས་བསྒྲུབ་པའི་ཐབས་སུ་གཅིག ། དེ་ཡི་ཡང་སྙིང་ངེས་གསང་རྫོགས་པ་ཆེ། ། བླ་མེད་ཐེག་པ་ཀུན་གྱི་ཡང་རྩེ་བར། ། ཐུགས་རྗེ་ཀུན་ཁྱབ་འགྲོ་ལ་ཡེ་བཞུགས་ཀྱང༌། ། ལྷན་སྐྱེས་དྲི་མས་བསྒྲིབས་གང་བསལ་བྱའི་ཕྱིར། ། ཁྲེགས་ཆོད་ཐོད་རྒལ་གདམས་པའི་ཉིན་བྱེད་གསལ། ། ཆོས་ཚུལ་འདི་ཡི་ཚིག་དོན་རབ་ ༢༧༧༽ རྒྱས་རྣམས། ། རྒྱུད་ལུང་མན་ངག་བསྟན་བཅོས་དུ་མ་ལས། ། རིག་འཛིན་བརྒྱུད་པས་རྒྱ་ཆེར་བསྟན་མཛད་པས། ། རྨོངས་རྒན་བདག་འདྲས་བཤད་པས་དགོས་པ་ཅི། །
དེ་ལས་ཉམས་ལེན་སྙིང་པོ་ཉུང་བསྡུས་ཤིག ། སྨྲ་བར་གྱིས་ཞེས་བཀའ་བསྩལ་ཇི་བཞིན་དུ། མིག་དབང་རྣམ་རིག་ནུས་པ་རྒུད་ན་ཡང། ། ལྷག་བསམ་དཀར་པོས་ཀུན་བླངས་ཕུལ་ལགས་པས། ། བསོད་ནམས་སྟོབས་ཀྱི་འབྱོར་པའི་ས་སྐྱོང་མ། ། མཁྱེན་པ་སྤྱན་ཡངས་མངའ་མོད་དགུང་ལོས་ལྕི། ། དེ་ཕྱིར་སྙིང་པོའི་ཟབ་བཞེས་དོན་གཉེར་བ། ལེགས་སོ་རན་ནོ་བརྩོན་པར་མཛད་འཚལ་ལོ། ། བཤད་ཚོགས་ལུང་འདྲེན་ཚིག་གིས་འདབ་བརྒྱ་ནི། ། བཞད་པའི་སྐབས་མིན་མཛུབ་ཚུགས་བཅུད་དྲིལ་དུ། །
ཕུལ་འདིའི་དགེ་ཚོགས་མཐུ་ཡིས་འགྲོ་ཀུན་ཀྱང༌། ། ངེས་དོན་ལམ་ཞུགས་ཚེ་གཅིག་སངས་རྒྱས་ཤོག ། ཅེས་པ་འདི་ནི་གྲུབ་དབང་འགར་གྱི་ཆོས་ཀྱི་རྒྱལ་ཁབ་ཏུ་སེང་གེའི་ཁྲི་ ༢༧༨༽ གནོན་པའི་གདུང་རིགས་དྲི་མ་མེད་པ་ལས་འཁྲུངས་ཤིང་ལུགས་གཉིས་ཀྱི་མཁྱེན་པའི་པད་ཚལ་རྒྱས་པས་མངའ་འབངས་རྐང་དྲུག་རྣམས་ཀྱི་རོ་གནས་མཆོག་ཏུ་གྱུར་པ་སྐུ་མདུན་དབོན་པོའི་དྲུང་གྲེས་མོའི་བཞེད་པ་སྐོང་ཕྱིར། རྒན་པོ་མིག་དབང་མི་གསལ་ཞིང་འབྱུང་ཁམས་མ་སྙོམས་བཞིན་དུ་སྙིང་རུས་ཀྱི་གཞོན་པས་དྲངས་ཏེ། ཆོས་དབྱིངས་འོད་གསལ་རྩེ་མོར་ཡི་གེའི་ལམ་དུ་བཀོད་ནས་ཕུལ་བ་དགེ་ལེགས་སུ་གྱུར་ཅིག། ༈ རིགས་རུས་ཆོ་འབྲང་ལང་འཚོའི་འབྱོར་སྟོབས་ལ། ། མ་ཞེན་དམ་པའི་ཆོས་ཀྱིས་ཐུགས་འཕྲོགས་པ། ། རིག་པ་འཛིན་པའི་དབང་མོ་མིང་དོན་ལ། ། མཐུན་པའི་སྐལ་བཟང་མ་དེ་ཤིས་གྱུར་ཅིག ། དལ་འབྱོར་ཕུན་ཚོགས་ཐོབ་འདི་དོན་ཡོད་དུ། །
མཛད་ཕྱིར་འཁོར་བའི་བཙོན་ར་རིང་སྤངས་ཤིང༌། ། མྱོས་བྱེད་དུག་གི་ཡོ་ལང་རབ་སྤོང་བའི། ། དམ་བཅའ་བཟང་པོར་ཡི་རངས་དགེ་རྩའང་བསྔོ། ། དམ་པའི་བཤེས་གཉེན་མཆོག་གི་ཟིན་པའི་མཐུས། ། ལོག་པའི་ལམ་དུ་འགྲོ་ཉེན་ཆུང་མོད་ཀྱི། ། འོན་ཀྱང་ཇི་སྲིད་ལུས་སེམས་འགྲོགས་ ༢༧༩༽ཀྱི་བར། ། རང་ཚོད་ཆོས་ཀྱི་ཟིན་ལ་འབད་པར་ཞུ། ། སྐྱེས་མཐའ་འཆི་ཞིང་འབྱོར་པའི་མཐའ་མ་རྒུད། ། བསགས་མཐའ་ཟད་པ་འདུས་བྱས་ཆོས་ཉིད་ལ། ། བློ་སྣ་རིང་བ་གང་ཞིག་འགྱོད་པའི་རྒྱུ། །
འཇིག་རྟེན་བློ་རྒྱ་གང་ཆུང་ཆོས་དང་མཐུན། ། མི་ཚེའི་ཉི་མ་ལོ་ཟླ་ཞག་གི་འཛད། ། འཆི་བདག་ནམ་མཁའི་ཐོག་ལྟར་ངེས་མེད་འོངས། ། ན་སོ་གཞོན་སྙམ་ལེ་ལོ་བྱར་མི་ཁོམས། ། ཆོས་ལ་སྙིང་རུས་བསྐྱེད་མཛོད་སྐལ་ལྡན་མ། ། སངས་རྒྱས་མངོན་སུམ་བླ་མ་བཞུགས་དུས་འདིར། ། བཀའ་ཆོས་བདུད་རྩའི་ཟིལ་མངར་མ་འཐུང་ན། ། གཏན་དུ་མཚན་ལྡན་བླ་མ་བརྙེད་པར་དཀའ། ། དེད་དཔོན་འཛོམ་དུས་ནོར་བུ་ལེན་འཚལ་ལགས། ། དད་གུས་ཤུགས་བསྐྱེད་གསོལ་བ་རྒྱུན་དུ་གདབ། །
མཁའ་མཉམ་ཕ་མའི་ཚོགས་ལ་བྱང་སེམས་སྦྱང། ། དགེ་སྡིག་ཕྲ་ཞིང་ཕྲ་བའང་འདོར་ལེན་རེམ། ། རང་རྒྱུད་ཆོས་ཀྱིས་ཐུལ་མཛོད་སྙིང་གཏམ་ལགས། ། མི་ ༢༨༠༽རྒན་འཆི་ཁའི་གཏམ་ལ་དོན་སྙིང་ཡོད། ། དོན་དེ་ཡལ་བར་མ་འདོར་ཐུགས་ལ་བསྟིམ། ། དོན་མཆོག་ཆོས་ཀྱི་ཚིག་གི་འགྲོ་ཀུན་ཀྱང། ། ཞལ་ཁ་དམ་པའི་ཆོས་ལ་འགྱུར་བར་ཤོག ཅེས་པ་འདི་ནི། མཉམ་མེད་སྒོམ་པོ་པའི་གདུང་རིགས་ལས་འཁྲུངས་པའི་སྐུ་མདུན་མ་རིག་འཛིན་དབང་མོས་མྱོས་བྱེད་ཆང་གི་བཏུང་བ་སྤོང་བར་ཞལ་བཞེས་གྱི་དམ་བཅའི་ལན་དུ་ཕུལ་བའོ།། ༈ ཆོས་ཉིད་དོན་ལ་རབ་མོས་པའི། །
ཆོས་ཉིད་དབང་མོ་དད་ལྡན་མས། ། ཡི་གེ་ལྷ་རྫས་མཚན་གྲངས་བཅས། ། ཇི་ལྟར་གནང་བཞིན་ལེགས་སྨིན་ལགས། ཨེ་མ། འཁོར་བ་སྡུག་བསྔལ་རྒྱ་མཚོ་ལས། ། བདེ་བར་འཁྲུལ་ནས་ཞེན་མཁན་མང། ། སྡུག་བསྔལ་མཚན་ཉིད་ཤེས་ནས་ཀྱང༌། ། འཁོར་བ་སྤོང་བ་ངོ་མཚར་ཆེ། ། མྱོས་བྱེད་ཆང་གིས་དུག་ཆེན་འདིས། ། འཕྲལ་ཡུན་འདུན་མ་རླག་བྱེད་པའི། །
ཕུང་རྫས་ཡིན་ཀྱང་གོ་མཁན་མེད། ། སྤོང་བའི་དམ་བཅའ་རྗེས་ཡི་རངས། ། དམ་པའི་ཆོས་ཀྱི་ ༢༨༡༽སྒོར་ཞུགས་ནས། ། སྒོ་གསུམ་སྙོམ་ལས་མི་ཁོམས་ཀྱི། ། ཐོས་དང་བསམ་དང་སྒོམ་པ་ལ། ། ནན་ཏན་མཛོད་ཅིག་ཆོས་ཉིད་མ། ། སངས་རྒྱས་དངོས་བྱོན་མཆོག་སྤྲུལ་ཆེ། ། ཡིད་བཞིན་ནོར་བུ་རང་གི་གཅེན། ། མཚན་ཉིད་ཀུན་ཚང་དགེ་བའི་བཤེས། ། ཡོད་དུས་དམ་ཆོས་ཞུ་ལ་རེམས། །
ན་སོ་གཞོན་དུས་དབང་པོ་གསལ། ། རང་དབང་ཡོད་ཚེ་མ་འབད་ན། ། རྒས་ཁོགས་དབང་པོ་འགྲིབས་པའི་ཚེ། ། བྱེད་པར་འདོད་ཀྱང་ནུས་པ་མེད། ། འཆི་བ་ནམ་ཡོང་ཆ་མེད་ལ། ། ན་སོའི་ངེས་པ་མ་མཆིས་ན། ། གཞོན་ཞེས་ལེ་ལོ་མི་རུང་གི ། དགེ་སྦྱོར་བརྩོན་མཛོད་ཆོས་ཉིད་མ། ། འདི་དང་ཕྱི་མ་བར་དོ་སོགས། ། ནམ་དུའང་སྐྱིད་སྡུག་ཅི་བྱུང་ཀྱང། །
བླ་མ་དཀོན་མཆོག་མ་གཏོགས་པ། ། རེ་ཡུལ་མེད་དོ་གསོལ་བ་ཐོབ། ། འགྲོ་དྲུག་སེམས་ཅན་མཐའ་དག་པ། ། སྐྱེ་བ་གཏན་གྱི་ཕ་མ་ཡིན། ། ཉེ་རིང་མེད་པར་བྱམས་ ༢༨༢༽སྙིང་རྗེས། ། ཅི་ཕན་བསྒྲུབ་ཅིང་གནོད་འཚེ་སྤང༌། ། དད་དང་ངེས་འབྱུང་སོ་མ་འདི། ། ཡལ་ནས་བློ་དྲེད་འགྲོ་བ་མང༌། ། མི་ཚེའི་འགོ་མཇུག་འཁྱོལ་བ་ཡི། ། ཆོས་མཐུན་མཛོད་ཅིག་སྙིང་གཏམ་ལགས།
ཞེས་སྐུ་མདུན་མ་སྐུ་གཞོན་པ་ལ་ཕུལ་བའོ།། བཟང་པོའི་རྒྱུད་ལས་ལེགས་འཁྲུངས་ཤིང༌། ། རིན་ཆེན་བླ་མས་རྗེས་བཟུང་བ། ། བཟང་པོའི་རིན་ཆེན་མིང་དོན་དང༌། ། མཐུན་པའི་སྐལ་བ་བཟང་ལྡན་དེས། ། སྐྱེས་གནང་ཡི་གེའི་ལན་དོན་པོར། ། སྙིང་ལ་བཅགས་པའི་སྙིང་གཏམ་ནི། ། བསྲིངས་ཞིག་གསུངས་བཞིན་སྲིན་བུའི་རྗེས། ། ཇི་ལྟའི་ཡིག་མཆིད་འདི་སྐད་འབུལ། ། ཁམས་གསུམ་འཁོར་བའི་སྐྱེ་གནས་བཞིར། །
སྐྱེས་པའི་ནང་པར་འཆི་བདག་གི བདག་ཏུ་མ་བཟུང་སུ་ཡང་མེད། འཆི་བ་དྲན་མཛོད་སྙིང་གཏམ་ལགས། ། ན་སོ་གཞོན་པའི་གདེང་བྲོང་ལ། ། འཆི་བས་མི་འཇིགས་མ་ཡིན་གྱི། ། རྣམ་གཡེངས་ལེ་ལོ་སུས་བྱས་ཕུང༌། ། ལོང་མེད་དྲན་མཛོད་ ༢༨༣༽ སྙིང་གཏམ་ལགས། ། ཆོས་སྒོར་ཞུགས་པ་མང་ལུགས་ལ། ། ཚུལ་བཞིན་བྱེད་པ་ཉུང་ལགས་ཀྱིས། ། མཐའ་རུ་ཕྱིན་མཁན་སྲིད་པ་ཙམ། །
སྙིང་རུས་བསྐྱེད་མཛོད་སྙིང་གཏམ་ལགས། ། བླ་མའི་གཟུགས་བརྙན་རབ་ཏུ་མང༌། ། མཚན་ལྡན་ཉིན་སྐར་ཤིན་ཏུ་དཀོན། ། སངས་རྒྱས་མངོན་སུམ་མཇལ་དུས་འདིར། ། དད་དམ་ལྡན་མཛོད་སྙིང་གཏམ་ལགས། ། ཐོས་བསམ་སྒོམ་པའི་སྙིང་པོ་དེ། ། རང་རྒྱུད་ཐུལ་བ་གལ་ཆེ་ན། ། ངར་འཛིན་ཁེངས་རློམ་མ་ཞུགས་པར། ། དམན་ས་འཛིན་མཛོད་སྙིང་གཏམ་ཡིན། ། སྡོམ་པ་དམ་ཚིག་རྩ་བ་དེ། །
ངོས་ལྐོག་མེད་པའི་ཡིད་ཆེས་དགོས། ། བཙན་དུག་ལྐོག་ཏུ་ཟ་འདྲ་བའི། ། རང་ཕུང་མ་བྱེད་སྙིང་གཏམ་ཡིན། ། རང་རྒྱུད་དར་དཀར་ཟབ་མོ་འདི། ། གྲོགས་ངན་སྣུམ་གྱིས་གོས་དོགས་ཡོད། ། དྲི་མེད་ལྷག་བསམ་དག་པ་ཉིད། ། ཆུད་མི་གཟན་མཛོད་སྙིང་གཏམ་ཡིན། ། འཇིག་རྟེན་བྱ་བ་ཟར་ཟིར་ལ། ། བློ་སྣ་གང་འཇུག་ཕུང་བའི་རྒྱུ། ། བློ་ཁ་ནང་དུ་བཟློག་ ༢༨༤༽ནས་ཀྱང༌། །
ཆོས་ལ་དྲིལ་མཛོད་སྙིང་གཏམ་ཡིན། ། དམ་ཆོས་སྙིང་པོ་ཕྱག་རྒྱ་ཆེ། ། གནས་ལུགས་གདོད་མའི་ཡེ་ཤེས་དེ། ། རང་དབང་ཐོབ་པའི་ཉམས་ལེན་ཞིག ། མེད་ཐབས་མེད་དོ་སྙིང་གཏམ་ལགས། ། རྒན་པོ་འཆི་ཁའི་སྙིང་གཏམ་འདི། ། ཚིག་ལ་རྣམ་དཔྱོད་མི་ལྡན་ཡང༌། ། དོན་ལ་ལྷག་བསམ་བདེན་སྟོབས་ཡོད། ། ཐུགས་ལ་འཆང་མཛོད་ཕན་པ་འབྱུང༌། ། མིག་དབང་འགྲིབ་པའི་ཡིག་གཟུགས་འདི། །
སྤྱན་ལམ་བྲིམས་པའི་རེ་མེད་ཀྱང༌། ། བཞེད་དོན་བསྐོངས་ཕྱིར་ཕུལ་བའི་དགེ ། མ་ལུས་འགྲོ་བའི་དོན་དུ་བསྔོ། ཞེས་འཕན་ཡུལ་རྒྱ་མ་ཆོས་མཛད་བཟང་རིག་པར་ཕུལ་བའོ།། ༈ སྐྱེ་བ་མང་པོར་གོམས་པའི་བློ་གྲོས་ནི། ། དུག་གསུམ་རྒྱུ་འབྲས་ཟུག་རྔུ་འབྱིན་པའི་མཆོག ། རྨད་བྱུང་གསོ་བ་རིག་པའི་མཛོད་འཆང་བ། ། གཞན་ཕན་བཟང་པོ་སྐུ་ཁམས་སྙོམས་ལགས་སམ། ། བདག་ལས་གཞན་གཅེས་བྱང་ཆུབ་སེམས་བཟང་པོས། ། འགྲོ་བ་ཕ་མའི་རང་བཞིན་ ༢༨༥༽ལ་ཕན་པ། །
བསྒྲུབ་དེ་རྒྱལ་བའི་སྲས་མཆོག་ཀུན་གྱི་ལམ། ། ཡིན་ཕྱིར་གཞན་ཕན་བཟང་པོ་མིང་དོན་མཐུན། ། འདི་ན་སྤོང་བ་ལ་མོས་རྒན་པོ་ནི། ། མི་ཚེའི་ལྷག་མ་ཟླ་ཞག་འགའ་ཙམ་འདི། ། རྒོད་ཚང་དབེན་པའི་ཕུག་པར་སྐྱེལ་སྙམ་ཡང༌། ། ཀློ་རོང་ས་ཆུ་ལུས་ལ་མ་ཕྲོད་པས། ། རྒན་པོ་མཁར་བ་ལ་བརྟེན་ཡར་ལ་འོངས། ། གང་དུ་གནས་ཀྱང་འཆི་བས་མི་ཚུགས་པའི། ། ས་ཕྱོགས་གང་ཡང་ཡོད་པ་ མིན་མོད་ཀྱང༌། ། རེ་ཤིག་འབྱུང་ཁམས་སྙོམ་པར་འོང་རེ་བས། །
གནས་འདིར་མཆིས་རུང་རྒས་པའི་ནད་དང་འགྲོགས། ། སྒྱུ་ལུས་བདེ་བའི་གོ་སྐབས་མི་གདའ་ཡང༌། ། སྐྱེས་མཐའ་འཆི་ལས་ནམ་ཡང་མི་འདའ་བར། ། རྟག་ཏུ་ཡིད་ལ་ངེས་པའི་གནས་སྐབས་ལགས། ། སྐལ་པ་བཟང་པོས་གཞན་ལ་ཕན་བརྩོན་ཁྱེད། ། དལ་འབྱོར་ཕུན་ཚོགས་དོན་དང་ལྡན་ ༢༨༦༽ཕྱིར་དུ། ། སྒོ་གསུམ་དགེ་སྦྱོར་བརྩོན་པ་མི་ལྷོད་བཞིན། ། སྐྱབས་བྲལ་ཉམས་ཐག་སྡུག་བསྔལ་བསལ་བ་ལ། ། སྔར་བཞིན་ལྷག་བསམ་གོ་ཆ་མི་ཉམས་མཛོད། ། འདི་ཕྱི་བར་དོ་སྐྱིད་སྡུག་ཅི་བྱུང་ཡང༌། །
རེ་ས་བླ་མ་ལས་ལྷག་གཞན་མེད་པས། ། སྨན་རྒྱལ་པད་འབྱུང་གུ་ཎ་མཉམ་རྡོར་བར། ། ཀུན་འདུས་རྩ་བའི་བླ་མ་དྲན་པར་མཛོད། ། ཚེ་འདིའི་སྐྱིད་སྡུག་རྨི་ལམ་སྣང་བ་ཙམ། ། འདི་ནི་གཡས་ཆུང་དེ་བས་གཏན་འདུན་ཞིག ། སྒྲུབ་དུས་ད་རེས་ལགས་གྱི་ནམ་དུ་ཡང༌། ། དམ་ཆོས་རིན་ཆེན་ཡལ་བར་མི་འདོར་བའི། ། ཉམས་ལེན་རྒྱུད་ལ་འཁེལ་མཛོད་གཞན་ཕན་བཟང༌། ། དེ་སྐད་གདམས་པའི་ཡིག་འཕྲེང་བྱིན་རླབས་རྟེན། ། ལྷན་ཅིག་ཕྱི་ཐུམས་རྡོ་རྗེའི་རྒྱས་བཏབ་དེ། །
ཆོས་དབྱིངས་འོད་གསལ་རྩེ་མོའི་རི་ཁྲོད་ནས། ། སྣ་ཚོགས་རང་གྲོལ་རྒན་པོས་ཕུལ་བ་དགེ ཅེས་པ་འདི་འཚོ་མཛད་གཞན་ཕན་བཟང་པོ་ལ་གདམས་པའོ།། ༈ ༢༨༧༽ དད་ལྡན་ཆོས་མཛད་ཀུན་དགའ་དབང་རྒྱལ་དགོངས། ། དལ་འབྱོར་ཕུན་ཚོགས་ཐོབ་ཀྱང་རྟག་མི་ཐུབ། ། ན་ཚོད་འབྱུང་ཁམས་བདེ་ཡང་མྱུར་དུ་རྒུད། ། སངས་རྒྱས་བསྟན་དང་སྐྱེ་འགྲོའི་སྤྱོད་ཚུལ་གཟིགས། ། དལ་ཁོམས་ལོང་ཡོད་སྡོད་པའི་དུས་མ་ལགས། ། གཉེན་དང་ཡུལ་འཁོར་ཁང་ཁྱིམ་ནོར་རྫས་དང༌། ། འཇིག་རྟེན་ཕེར་ཡོང་ཤེས་ཤེས་རྣམ་གྲངས་ལས། །
དབེན་པའི་རི་ལ་རང་སེམས་འདུལ་སྐྱོང་དང༌། ། དགེ་སྦྱོར་བྲེ་གསོག་ཕུལ་གསོག་མཛད་རེ་རན། ། འཁོར་བ་ཐོག་མེད་བག་ཆགས་འཁྲུལ་འཁོར་གོམས། ། ཚེ་འདིའི་བྱ་བ་བྱས་བཞིན་མང་དུ་འགྲོ། ། ཅམ་གྱི་གཞག་ན་འཁྲུལ་པའི་འཁོར་རྒྱུན་ཆད། ། འཆི་ཁའི་རྒྱགས་གྲབས་རན་ནོ་ངང་མ་རིང༌། ། འདི་བྱས་འདི་འོང་བསམ་མནོ་མང་པོ་དང༌། ། གཞན་གྱིས་དོགས་པ་སློང་བའི་གྲོས་འདེབས་སོགས། ། ཐེ་ཚོམ་ཡིད་གཉིས་ཐག་པ་རྦད་ཀྱི་ཆོད། ། བློ་རྩེ་ནང་དུ་ཁུག་པའི་དུས་ལ་བབས།
༢༨༨༽ ། མི་མེད་བྲག་ཕུག་ལྷ་ཡི་ཁང་བཟང་ཡིན། ། སྐྱོ་ཚ་རྡོར་དཀར་ཟས་དང་སྐོམ་གྱི་རབ། ། བེམ་དུག་བསྟུམ་ནས་གསོལ་འདེབས་ལྷང་ལྷང་སྒྲོགས། ། དུས་གསུམ་རྒྱལ་བ་མཉེས་པའི་སྤྱོད་པ་ཡིན། ། ནགས་ཁྲོད་དབེན་པར་འཆི་བ་མི་རྟག་སྒོམ། ། དོ་ནུབ་ཤི་ཡང་འཚེར་དང་འགྱོད་མེད་ཀྱི། ། འདུན་པའི་སྙིང་པོ་བླ་མ་དཀོན་མཆོག་ལ། ། བློ་སྙིང་བྲང་གསུམ་གཏོད་དང་བསླུ་བ་མེད། ། གཉིད་དང་སྙོམ་ལས་ལོང་གཏམ་རྒྱང་དུ་བསྲིང༌། །
དགོས་དགོས་བཤོམ་བཤོམ་འཛོམ་ཆའི་ཞེ་འདོད་སྤང༌། ། སྒོམ་ཆེན་རི་ཁྲོད་འགྲིམ་ནས་ཤི་བ་དེ། ། ཆོས་པའི་གཏམ་ལ་སྙན་ནོ་འགྱོད་པ་མེད། ། མཁའ་ཁྱབ་སེམས་ཅན་སྙིང་རྗེའི་ཁོངས་སུ་བཅུག ། སྐྱབས་སེམས་ཡིག་བརྒྱ་ཚོགས་གསགས་སྒྲིབ་སྦྱོང་འབད། ། བླ་མའི་རྣལ་འབྱོར་གསོལ་འདེབས་གདུང་ཤུགས་ལ། ། ཉིན་མཚན་རྒྱུན་དུ་བརྩོན་མཛོད་གལ་རེ་ཆེ། ༈ སྒོམ་ཞེས་བཟོ་བཅོས་ ༢༨༩༽དམིགས་པ་གང་ཡང་མེད། ། སེམས་ལ་སེམས་ཀྱི་ལྟ་བ་གཅིག་པུ་ཡིན། ། རྣམ་རྟོག་ཅི་ལྟར་ཤར་ཡང་གཡས་མེད་བསྐྱུུར། །
དགག་སྒྲུབ་རྗེས་འབྲང་མ་བྱས་ཁོ་ནས་ཆོག ། བཟང་པོའི་རྟོག་པ་སྐྱེས་ལ་དགའ་བྱེད་དང༌། ། ངན་པའི་རྟོག་པར་དགྲ་རུ་ལྟ་བ་སོགས། ། སྤང་བླང་བྱས་བཞིན་ཆགས་སྡང་ཇེ་ཆེར་འགྲོ། ། གཡས་མེད་འཛིན་མེད་བསྒྱུར་བ་གནད་དུ་ཟབ། ། སྤྱོད་ལམ་རྣམ་བཞི་ཚོགས་དྲུག་འཆར་སྣང་རིགས། ། གང་ལའང་དེར་འཛིན་ཞེན་པ་མི་བྱ་བར། ཤེས་རིག་གསལ་ལེ་ཧྲིག་གེ་འདི་ཁོ་ན། ། མ་ཡེངས་རང་བབས་སྐྱོང་དང་ནོར་ས་མེད། ། ནད་གདོན་བར་ཆད་འགལ་རྐྱེན་བྱེ་བྲག་རིགས། །
ཅི་ལྟར་བྱུང་ཡང་དགེ་སྦྱོར་བློས་མི་བཏང༌། ། ལེགས་ཉེས་མཐའ་དག་སེམས་ཀྱི་འཆར་ཚུལ་ཙམ། ། ཡིན་ལ་ཡིན་པར་ཤེས་པའི་ཐག་ཆོད་བྱ། ། ཉམས་རྟོགས་ལམ་རྟགས་ཡོན་ཏན་ལྟར་སྣང་ ༢༩༠༽བ། ། འབྱུང་དུ་རེ་ན་རང་སེམས་བདུད་ཀྱིས་ཁྱེར། ། མོས་གུས་དག་སྣང་སྙིང་རྗེ་ཞེན་ལོག་དང༌། ། ངེས་འབྱུང་སྐྱེ་བ་གྲུབ་རྟགས་སྙིང་པོ་ཡིན། ། འདི་དང་བར་དོ་སྐྱེ་བ་ཕྱི་མ་དང༌། ། མཐར་ཐུག་བྱང་ཆུབ་མ་ཐོབ་བར་དུ་ཡང༌། ། བླ་མ་རང་སེམས་དབྱེར་མེད་ཉམས་ལེན་ལས། །
གཡེལ་མེད་རྒྱུད་ལ་འབྱོར་མཛོད་སྙིང་གཏམ་ལགས། ། ཞེས་པ་འདི་ནི་བླ་མ་ཆོས་མཛད་ཀུན་དགའ་དབང་རྒྱལ་ལ་ཡང་དད་པའི་གཞན་བསྐུལ་དུ་གདམས་པ་ །། ༈ དད་པའི་ཡིད་ཅན་སྒམ་པོ་དབང་གི་རྒྱལ། ། དལ་འབྱོར་རིན་ཆེན་ཐོབ་པའི་དཀའ་ཆོད་ལ། ། འཁོར་བ་སྡུག་བསྔལ་འདམ་ལས་ལེགས་ཐོན་ཏེ། ། དམ་པའི་ཆོས་སྒོར་ཞུགས་པ་ངོ་མཚར་ཆེ། ། བླ་མ་སངས་རྒྱས་དངོས་ཀྱི་ཞབས་ལ་ཟིན། ། བསྟན་པའི་སྙིང་པོ་སྒྲུབ་རྒྱུད་རིན་ཆེན་མཇལ། ། གང་ནས་བསམ་ཀྱང་ཕུན་སུམ་ཚོགས་དུས་འདིར། ། སྙོམ་ལས་ལེ་ལོར་མ་སྡོད་དགེ་སྦྱོར་འབུངས། །
ཚེ་ལ་ངེས་མེད་ནམ་ཡང་འཆི་ཐག་ཆོད། ། དེ་ཚེ་དམ་པའི་ཆོས་ ༢༩༡༽རང་མ་གཏོགས་པ། ། སྟོང་གསུམ་ཁ་ལོ་སྒྱུར་ཡང་ཕན་པ་མེད། ། མི་རྟག་ཞེན་ལོག་བསྒོམ་པ་གལ་དུ་ཆེ། ། རང་སེམས་འཁོར་འདས་ཀུན་གྱི་བྱེད་པོ་འདི། ། རང་དབང་ཐོབ་པའི་ཐབས་ལ་མི་འབད་ན། ། ཕེར་ཡོང་རྣམ་རིག་བཀྲ་དང་ཤེས་ཤེས་ཀྱིས། ། ཉོན་མོངས་འཁྲུལ་པའི་དགྲ་བོ་གཞོམ་མི་ནུས། ། རྒས་ཁར་ལྟོགས་ཀྱི་དོགས་པ་བྱེད་མཁན་མང༌། ། ཤི་ཁར་ཉམས་ལེན་མེད་དོགས་བྱེད་མཁན་ཉུང༌། །
ཚེ་གཅིག་བྱང་ཆུབ་སྒྲུབ་ནུས་སུ་ཡང་མེད། ། བློ་སྣ་གཅིག་དྲིལ་མཛོད་དང་རང་ལ་ཕན། ། ཆོས་བརྒྱད་མགོ་ཁྱེར་མཐོན་པོའི་ཆོས་གཟུགས་རྣམས། ། རྐྱེན་ངན་སྣ་རྡོ་ཕོག་ཚེ་བུབ་ཚབས་ཆེ། ། རང་རྒྱུད་ཆོས་ཀྱིས་ཐུལ་བའི་སྙོམ་ཆུང་ལ། ། དཀོན་མཆོག་བླ་མའི་ཐུགས་རྗེས་བསླུ་བ་མེད། ། གསོལ་བ་ཐོབ་དང་བྱིན་རླབས་ཤུགས་ཀྱིས་འབྱུང། ཞེན་ལོག་བསྒོམ་དང་འདོད་དགུ་ལྷུན་གྱིས་གྲུབ། ། དགེ་སྦྱོར་འབུངས་དང་འཆི་ཁར་འགྱོད་ཚེར་བྲལ། ། རང་འགོ་ ༢༩༢༽རང་གི་འདོན་པ་གལ་རེ་ཆེ།
རྣམ་རྟོག་ཁ་ཡན་མ་བཏང་རང་ངོ་ལྟོས། ། ཚོགས་དྲུག་ཞེན་འཛིན་མ་བྱེད་གཏད་མེད་བསྐྱུར། ། རིག་པ་རྗེན་པ་སྐྱོངས་དང་གོལ་ས་མེད། ། རེ་དོགས་བཅོས་མ་མ་བྱེད་ཟབ་གནད་ཡིན། ། ཁ་བཤད་ཚིག་ཚོགས་ཆེ་བས་དོན་མི་རྟོགས། ། བླ་མའི་བྱིན་རླབས་ཞུགས་ན་དཀའ་ཚེགས་མེད། བྱིན་རླབས་དད་པའི་ཤུགས་ལ་རག་ལས་པས། ། དད་པས་གསོལ་འདེབས་བརྩོན་མཛོད་གནད་འགག་ཡིན། ། སྙིང་གཏམ་གནད་བསྡུས་ཡི་གེར་བཀོད་པ་འདིས། ། ཁྱེད་ཡིད་དམ་པའི་ཆོས་ཀྱི་སྨིན་ནུས་ཤིང༌། །
ཚེ་དང་སྒྲུབ་པ་མཉམ་པས་གཏན་འདུན་འགྲུབ། ། མཁའ་མཉམ་མ་རྒན་ཐར་ལམ་འགོད་གྱུར་ཅིག ། ཅེས་ཆོས་མཛད་སྒམ་པོ་དབང་རྒྱལ་ཞེས་པ་ལ་གདམས་པའོ།། དགེ་ལེགས་འཕེལ།།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
