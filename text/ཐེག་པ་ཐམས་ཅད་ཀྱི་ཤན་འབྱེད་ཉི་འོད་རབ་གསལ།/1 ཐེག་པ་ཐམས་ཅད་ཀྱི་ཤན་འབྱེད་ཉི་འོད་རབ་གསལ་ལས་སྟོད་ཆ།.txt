ཐེག་པ་ཐམས་ཅད་ཀྱི་ཤན་འབྱེད་ཉི་འོད་རབ་གསལ།
པོད ༡
ཐེག་པ་ཐམས་ཅད་ཀྱི་ཤན་འབྱེད་ཉི་འོད་རབ་གསལ་ལས་སྟོད་ཆ།
༡༽ ༄༅། །ཐེག་པ་ཐམས་ཅད་ཀྱི་ཤན་འབྱེད་ཉི་འོད་རབ་གསལ་ལས་སྟོད་ཆ་ཞེས་བྱ་བ་བཞུགས་སོ། ། ༢༽ ༄༅། །ཨོཾ་སྭ་སྟི། སི་དྷྃ། དམིགས་མེད་མི་འབྱེད་དབྱིངས་ཀྱི་ནམ་མཁའི་ཀློང་ཡངས་ལ། ། འགག་མེད་ཡུལ་བྲལ་རང་ལ་འོད་སྟོང་དཀྱིལ་འཁོར་རྒྱས། ། སྣ་ཚོགས་ལྷུན་གྲུབ་ཚ་ཟེར་འགྲོ་མང་པད་མོའི་དཔལ། ། སྐུ་གསུམ་དབྱེར་མེད་ཉིན་མོར་བྱེད་ལ་མགོ་བོས་ཕྱག་འཚལ་ལོ། ། གདོད་ནས་མ་སྐྱེས་རང་འབྱུང་ངོ་བོ་ཉིད། །
རང་བཞིན་གསལ་མདངས་མ་འགགས་ལྷུན་གྲུབ་ཀྱི། ། ཐུགས་རྗེའི་འོད་ཟེར་ཕྱོགས་མེད་ཀུན་ཏུ་བརྡལ། ། ཐོག་མའི་ཀུན་བཟང་ཉིད་ལ་གུས་ཕྱག་འཚལ། ། ༣༽སྐྱེ་འགག་གནས་གསུམ་མཐའ་བྲལ་ཆོས་ཀྱི་དབྱིངས། ། ཡེ་ཤེས་ལྔ་ལྡན་བདེ་ཆེན་རྫོགས་པའི་སྐུ། ། སྐུ་ལྔ་ལྷུན་གྲུབ་དྲུག་པ་སྤྱི་གཟུགས་ཅན། ། གསང་བདག་རྡོ་རྗེ་འཆང་ཆེན་ཞབས་ལ་འདུད། ། སྐལ་བཟག་འདི་ལ་མཛད་པ་མཐར་ཕྱིན་ཅིང༌། ། འདས་དང་མ་བྱོན་ད་ལྟར་དུས་གསུམ་གྱི། ། གང་འདུལ་ཐབས་ཀྱི་འགྲོ་བའི་དོན་མཛད་པའི། །
བཅོམ་ལྡན་ཐུབ་དབང་ཞབས་ལ་གུས་པས་འདུད། ། དུས་གསུམ་སངས་རྒྱས་ཀུན་གྱི་ངོ་བོ་ཉིད། ། སྐྱེ་འཆི་བསྒྲེས་རྒུད་མེད་པ་རྡོ་རྗེའི་སྐུ། ། ༤༽ཐུགས་རྗེའི་ཕྲིན་ལས་ནམ་མཁའི་མཐའ་དང་མཉམ། ། མཚོ་སྐྱེས་རྡོ་རྗེའི་ཞབས་ལ་གུས་པས་འདུད། ། སངས་རྒྱས་བསྟན་པ་རྨད་བྱུང་བསམ་ཡས་པ། ། བརྒྱད་ཁྲི་བཞི་སྟོང་རྒྱུད་ལུག་མན་ངག་བཅས། ། བཀའ་དག་བསྟན་ཆོས་ཉོན་མོངས་ཚོགས་བྲལ་བའི། ། བསྟན་པ་དམ་ཆོས་ཚོགས་ལ་གུས་པས་འདུད། ། མ་ནོར་ལམ་གནས་ཚོགས་ཀྱི་ཞིང་གྱུར་པ། །
འཆད་བརྩོད་རྩམ་པའི་བྱ་བ་མཐར་ཕྱིན་ཅིང༌། ། རིག་གྲོལ་གཉིས་ལྡན་འཕགས་པའི་ཚོགས་རྣམས་ལ། ། དད་ཅིང་གུས་པ་ཡིད་ཀྱིས་ཕྱག་འཚལ་ལོ། ། རྒྱལ་བའི་དགོངས་པ་ཡོངས་ལ་མངའ་བརྙེས་ཤིང༌། ། ཐབས་དང་ཤེས་རབ་མཛད་པའི་དུ་མ་ཡིས། ། སངས་རྒྱས་བསྟན་པ་མཐའ་རུ་ཆུབ་པར་མཛད། ། དྲིན་ཆེན་བླ་མ་རྣམས་ལ་གུས་ཕྱག་འཚལ། ། གང་ཞིག་ལས་དག་སྐལ་བར་ལྡན་རྣམས་ཀྱི། ། ཚེ་གཅིག་མདོ་སྔགས་བསྟན་པའི་སྒོར་ཞུགས་ནས། ། དེ་ཡང་མ་ནོར་ངེས་པའི་དོན་མཆོག་ཕྱིར། །
བསྟན་གཉིས་ཆུ་ ༥༽གཏེར་རྒྱ་མཚོའི་ཀློང་ཡངས་ནས། ། ཟབ་དོན་ཡིད་བཞིན་རིན་ཆེན་བླང་ནས་ནི། ། ཐོས་བསམ་ནོར་གྱིས་དབུལ་བའི་རིགས་རྣམས་ལ། ། དགོས་འདོད་རེ་བ་ཅི་ལྟར་ཚིམས་གྱར་ནས། ། སླར་ཡང་ནོར་ལྡན་ཟབ་རྒྱས་དབྱེར་མེད་ཀྱིས། ། གཉིས་ལྡན་བསྟན་ལ་ཚུལ་བཞིན་བཤད་སྒྲུབ་ཀྱིས ། བྱ་བ་དུས་འདས་འགྲོ་མང་སྒྲལ་ཕྱིར་བཤད། ། འདིར་གང་ཟག་དབང་པོ་རབ་འབྲིང་ཐ་མ་རྣམས་ཀྱིས་འཇུག་བདེ་ཞིང་རྟོགས་སླ་བ། ཐེག་པ་སྤྱི་དང་རང་གིས་མཚན་ཉིད་མ་འདྲེས་པར་སྟོན་པར་བྱེད་པ་མདོ་སྔགས་ཀྱིས་དགོངས་དོན་གསལ་བྱེད་ཉི་འོད་རབ་གསལ་ཞེས་བྱ་བའི་དོན་མདོ་ཙམ་བརྗོད་པར་བྱའོ། ། དེ་ལ་སྤྱི་དོན་བཞིའི་སྒོ་ནས་སྟོན་ཇཔར་བྱེད་དེ།
གཞི་རང་བཞིན་གྱིས་སྣང་བ་དང༌། མ་རྟོགས་འཁྲུལ་པའི་སྣང་བ་དང༌། གདུལ་བྱ་ལམ་གྱིས་སྣང་བ་དང༌། འབྲས་བུ་བདེ་བར་གཤེགས་པའི་སྣང་བའོ། ། རྒྱུད་རྒྱས་པ་ལས། རང་བཞིན་བདེར་གཤེགས་གདུལ་བྱ་ཡིས། ། སྣང་བ་ ༦༽གསུམ་གྱིས་ངོ་བོ་ལ། ། རྒྱུད་ཀྱི་དབྱེ་བ་རྣམ་པར་དག ། གཅིག་ལ་གསུམ་གྱིས་ངོ་བོ་ལས། ། འཁྲུལ་པའི་སྣང་བས་གསུམ་དུ་འགྱུར། །
དེ་ནས་སྣང་བ་གཞི་དག་ཏུ། ། ལུང་རིག་ཀུན་ལས་གསལ་བར་བཤད། ། ཅེས་གསུང་པས། དེ་ཉིད་བཤད་ཐབས་ཀྱང༌། དམ་པ་བདེ་གཤེགས་ཀྱི་ཞལ་ནས། གཞི་རང་བཞིན་གྱིས་སྣང་མ་མ་རྟོགས་འཁྲུལ་པའི་སྣང་བ་དང་སྦྱར་ཏེ་བཤད། མ་རྟོགས་འཁྲུལ་པའི་སྣང་བ་གདུལ་བྱ་ལམ་གྱིས་སྣང་བ་དང་སྦྱར་ཏེ་བཤད། གདུལ་བྱ་ལམ་གྱིས་སྣང་བ་འབྲས་བུ་བདེ་བར་གཤེགས་པའི་སྣང་བ་དང་སྦྱར་ཏེ་བཤད། ཅེས་གསུངས་པ་བཞིན་སྟོན་པ་ལས། དང་པོ་གནས་ཚུལ་ཤེ་ཤིང་རྟོགས་པར་བྱ་བའི་ཕྱིར།
གཞི་ངོས་བཟུང་བ་ལ་གཉིས་ཏེ། རྣལ་མ་དོན་གྱིས་ཀུན་གཞིའམ་ཡེ་ཆི་བཞིན་པ་དང༌། སྤྱི་གཞིའོ། ། དང་པོ་ནི། དོན་གྱིས་ཀུན་གཞི་དང༌། དེ་ཉིད་ལ་དབང་འབྱོར་བའི་འཁྲུལ་མ་མྱོང་གིས་སངས་རྒྱས་སོ། ། སྔ་མ་ནི། རིག་པའི་ངོ་བོ་ལ་འཁོར་འདས་ལམ་གསུམ་གྱི་དྲི་མས་མ་གོས་ཤིང་འཁྲུལ་གྲོལ་གྱི་མཐའ་དང་བྲལ་ ༧༽ཏེ། གཤིས་སྐྱེ་བ་མེད་ཅིང༌། གདངས་འགག་པ་མེད་པ།
མཚན་ཉིད་གཉིས་སུ་མེད་པའི་དཀྱིལ་འཁོར་གསུམ་གྱི་རང་བཞིན་རིགས་དང་ཕྱོགས་སུ་མ་ལྷུང་བ། འདུས་མ་བྱས་ཤིང་གཞན་རྐྱེན་གྱིས་སྒྱུར་དུ་མེད་པ་ཆོས་ཉིད་བརྡལ་ཁྱབ་ཆེན་པོའི་རང་བཞིན་དུ་གནས་པའོ། ། རྒྱུད་གསང་སྙིང་ལས། གཞི་རྩ་མེད་པའི་སེམས་ཉིད་ནི། ། ཕོ་མོ་མ་ཡིན་མ་ནིང་མིན། ། མཚན་མེད་མ་ཡིན་རིགས་རྒྱུད་མིན། ། ཁ་དོག་མ་ཡིན་དབྱིབས་མ་ཡིན། ། གནས་སུ་མ་ཡིན་གང་ཡང་མིན། ། དེ་བཞིན་ཉིད་དབྱིངས་ཡེ་ཤེས་སོ། ། ཅེས་པ་དང༌།
བོང་མཛོད་ལས། བྱང་ཆུབ་སེམས་ཀྱི་ཆོས་ཉིད་དེ། ། ཡོད་ནི་གཅིག་ལས་མེད་པ་ལས། བྱུང་ནི་རྣམ་པ་གཉིས་སུ་བྱུང༌། ། ཁྱབ་ནི་སྣོད་བཅུད་ཀུན་ལ་ཁྱབ། ། འདུས་ནི་བྱང་ཆུབ་སེམས་སུ་འདུས། ། ཡིན་ནི་ཆོས་ཀྱི་སྐུ་ཡིན་ཏེ། ། བསྟན་དུ་མཚན་མའི་དངོས་པོ་མེད། ། མཐོང་དུ་དམིགས་པའི་ཡུལ་ལས་འདས། ། མཚོན་དུ་མཚུངས་པ་གང་ཡང་མེད། །
ཅེས་པ་དང༌། མན་ངག་ཐུགས་ཐིག་ལས། འགྲོ་དྲུག་ ༨༽དུས་ནས་གསེར་བཞིན་དུ། ། རང་བྱུང་ཡེ་ཤེས་ཐ་དད་མེད། ཅེས་པ་དང༌། ཐེག་པ་སྤྱི་བཅིང་ལས། ཐོག་མར་བསྟན་པའི་དོན་ཉིད་ནི། ། དཀྱིལ་འཁོར་གསུམ་པོ་དབྱེར་མེད་ཅིང༌། ། ཤེས་བྱ་ཀུན་གྱི་གཞིར་གནས་པས། ། ཐམས་ཅད་ངོ་བོ་མཉམ་པ་ཡིན། །
ཅེས་གསུངས་སོ། ། ལ་ཤན་ལས། རྣམ་པ་ཀུན་ལྡན་སྟོང་ཆེན་པོ། ། སངས་རྒྱས་པས་ཀྱང་ང་སྔར་རྒྱས། ། ཅེས་པ་དང༌། མདོ་ལས། ཆོས་རྣམས་ཀུན་གྱིས་ཆོས་ཉིད་མ་བཅོས་མ་སླད་སྙིང་པོ་བྱང་ཆུབ་ཏུ་ཡེས་ནས་གནས་པ་དེ་ལ། ཡེ་ཅི་བཞིན་པའི་སངས་རྒྱས་ཞེས་སུ་གཏགས་སོ། ། ཅེས་གསུངས་སོ། ། གཉིས་པ་ནི།
གཞི་རང་བྱུང་གི་སྟོན་པ་ཀུན་ཏུ་བཟང་པོ་འཁྲུལ་མ་མྱོང་གི་སངས་རྒྱས་ཡིན་ཏེ། ཆོས་སྐུ་གདོད་མ་ནས་རང་བྱུང་གི་ཡེ་ཤེས་སུ་སངས་རྒྱས་པ་དང༌། དེ་ཉིད་འཁྲུལ་མ་མྱོང་ལམ་སྒྲོད་ཀྱང་མ་མྱོང་སྟེ། གནས་ལུགས་རང་ས་ཟིན་ནས། ཡེ་ཤེས་དང་ཆེ་བའི་ཡོན་ཏན་ཐམས་ཅད་གདོད་མ་ནས་རྫོགས་པའོ། ། དེ་ཉིད་སངས་རྒྱས་ཐམས་ཅད་ཀྱིས་ ༩༽མྱེས་པོ་ཡིན་ཏེ། སངས་རྒྱས་ཐམས་ཅད་དེ་ལས་བྱུང་བར་གསུངས་ཏེ། ལུང་མན་ངག་རིག་པ་གསུམ་གྱིས་སྒྲུབ་པ་ནི། ལུང་ནི། རྫོགས་པ་ཆེན་པོ་ཡེ་ཤེས་གཏིང་རྫོགས་ཀྱི་རྒྱུད་ལས།
རང་བྱུང་སྟོན་པ་ཀུན་བཟང་སྐུ་གསུང་ཐུགས། ། ཕྱོགས་རིགས་མ་ན་ངེད་པའི་ཤར། ། མེ་ཤེལ་འོད་ལྟར་བྱིན་བརླབ་འཕྲོ། ། འོད་གསལ་རིག་པའི་བསྟན་པ་སྒྲོག ། ཅེས་པ་དང༌། མཚན་བརྗོད་ལས། དང་པོའི་སངས་རྒྱས་རྒྱུ་མེད་པ། ། སངས་རྒྱས་ཐོག་མ་མཐའ་མ་མེད། ། ཅེས་དང༌། ནམ་མཁའ་ཀློང་ཡངས་ལས།
འཁོར་འདས་མེད་པའི་གོང་རོལ་དུ། ། ང་རྟོགས་ཀུན་ཏུ་བཟང་པོ་འབྱུང༌། ། ཅེས་པ་དང༌། ངེས་དོན་འདུས་པ་ལས། གང་ཡང་མེད་པའི་གོང་རོལ་དུ། ། རང་བྱུང་ངོ་བོ་ཀུན་གྱི་གཞི། ། ལུང་ལ་མ་བརྟེན་མན་ངག་ཆོས། ། རང་གིས་རིག་པས་རང་རྟོག་ཕྱིར། ། འཁྲུལ་མ་མྱོང་ལ་རྟོགས་མ་མྱོང༌། ། དེ་ཚེ་འཁོར་འདས་འབྱུང་བ་མེད། །
ཅེས་པ་དང༌། ཡེ་ཤེས་གཏིང་ ༡༠༽རྫོགས་ལས། སེམས་ཅན་མ་འཁྲུལ་སངས་རྒྱས་མེད་པའི་གོང༌། ། ངོ་བོ་ཉིད་ཀྱི་སྐུ་ལ་རང་བྱུང་རིག ། དེ་ཉིད་མ་འཁྲུལ་གནས་ལུགས་ཡིན་པའི་ཕྱིར། ། དེ་རྟོགས་ཆོས་སྐུ་མྱ་ངན་འདས་པའི་ཆོས། ། ཀུན་ཏུ་བཟང་པོ་ཡེ་ཤེས་རང་བྱུང་ཐུགས། ། རང་སེམས་རང་གིས་རིག་པ་ཆོས་ཀྱི་རྙེད། ཅེས་གསུངས་སོ། ། སངས་རྒྱས་ཐོག་མ་བཅད་པའི་མན་ངག་ལས།
རང་བྱུང་ངོ་བོ་ཀུན་གྱི་གཞི། ། འདུས་མ་བྱས་པའི་ནམ་མཁའ་འདྲ། ། ཡེ་ནས་ཡེ་ཤེས་རྣམ་དྲུག་གིས། ། གཞི་གནས་མ་རིག་མེད་པའི་ཕྱིར། ། རྐྱེན་གྱིས་སྔར་འཁྲུལ་མ་མྱོང་བས། ། ལུང་ལྡན་གྱིས་ནི་བསྟན་མི་དགོས། ། སངས་རྒྱས་ཀུན་གྱི་ཆོས་སྐུ་ཞེས། ཅེས་པ་དང༌། དགའ་རབ་རྡོ་རྗེའི་མན་ངག་སྙིག་སྒྲོན་ལས། རང་བྱུང་སྟོན་པ་ཀུན་བཟང་རྒྱལ་བའི་ཡབ། །
ཅེས་པ་ལ་སོགས་གསུངས་སོ། རིག་པ་ནི། འཁྲུལ་མ་མྱོང་གི་སངས་རྒྱས་དེ་ཉིད་མེད་ན། གཞི་འཁོར་བའི་མཐར་ཐལ་བ་དང༌། དང་པོ་སྟོན་པོ་མཁན་གྱི་སངས་རྒྱས་མེད་པས། རྟོགས་པའི་ཐབས་ལམ་མེད་པ་ ༡༡༽ལེགས་པའི་སྐྱོན་འོང་ངོ༌། ། གཞན་ཡང་དེ་ཉིད་ཀྱི་སྒྲུབ་བྱེད་མང་དུ་ཡོད་པས་གཟིགས་པར་འཚལ།། ༈ གཉིས་པ་སྤྱི་གཞི་ལ་གསུམ། གྲོལ་གཞི་དང༌། འཁྲུལ་གཞི་དང༌།
སྤྱི་གཞིའོ། ། དང་པོ་ནི། ཀློང་གི་འཇིག་རྟེན་པ་དང༌། རྟོག་པ་མངོན་གྱུར་རོ། ། སྔ་མ་ནི། ཞོར་ལས་ཀློང་གི་འཇིག་རྟེན་གྲོལ་ལུགས་ཚུལ་བཤད་ཏེ། གོང་གིས་འཁྲུལ་མ་མྱོང་གི་དགོངས་དོན་དེ་ཉིད་མ་རྟོག་སྟེ། རིག་པ་འགག་ནས་ཡིད་དུ་འགྱུས་པའི་དུས་སུ། རིག་པ་རང་འོད་ཀྱི་མདངས་ཁ་དོག་ལྔར། དབྱིངས་རྣམ་པར་དག་པའི་སྒྲོན་མེ་ཐུགས་རྗེའི་ཀློང་དུ་ཤར་བ་དང༌།
རང་བྱུང་གི་དཀྱིལ་འཁོར་ཆེན་པོ་རང་སྣང་ལ། ཡུལ་མ་སྒྲིབ་པ་ཆོས་ཀྱི་དབྱིངས་ཀྱི་དཀྱིལ་འཁོར་ཆེན་པོར་མ་སྐྱེད་གཞི་ལ་རྫོགས་པའི་སྐུ་སྣང་བ་ཆེན་པོ་མཐོང་ལ། དེར་མཐོང་བའི་ཡུལ་ལ་རིག་པ་ཤར་རོ། ། དེ་ཡང་མཁྱེན་པ་གསུམ་དང་བཅས་ནས་སངས་རྒྱས་ཏེ། སྐུ་གསུག་ཐུགས་སོ། ། དང་པོ་ལས་གཉིས་ལས། ངོ་བོའི་མཁྱེན་ ༡༢༽པ་ནི་གཞི་རྫོགས་ཆོས་ཀྱི་སྐུའི་དཀྱིལ་འཁོར་དུ། རང་བཞིན་ལྷུན་གྲུབ་རྟོགས་པས་སངས་རྒྱས་སོ། ། གཉིས་པ་ཐུགས་རྗེའི་མཁྱེན་པ་ནི། སྤྲུལ་པ་གཟུགས་སྐུ་སྣ་ཚོགས་སུ་འཆར་ནུས་པའོ། །
གསུང་གི་མཁྱེན་པའི་ངོ་བོ་ནི། ཆོས་ཉིད་དོན་དམ་གྱི་གསུང་ལ་འགགས་སྒྲིབ་མེད་པར་མཁྱེན་ནོ། ། ཐུགས་རྗེ་སྣ་ཚོགས་ཀྱི་ཆོས་སྟོན་པ་མཁྱེན་ནོ། ། དེ་ཡང་མཁྱེན་པ་གསུམ་མཁྱེན་ནས་སངས་རྒྱས་སོ། ། ཐོབ་ཏུ་མེད་པའི་འབྲས་བུ་ཐོབ། ། རྒྱ་རུ་མེད་པའི་སངས་རྒྱས་སོ། ། འདའ་རུ་མེད་པའི་མྱ་ངན་ལ་འདས་སོ། ། དེ་ཡང་རྫོགས་ཀློང་གསལ་ལས། ཐོག་མའི་སངས་རྒྱས་འོད་མི་གྱུར་བ་ལ་ཕྱག་འཚལ་ལོ། ། ཅེས་པ་ལ་སོགས་རྒྱ་ཆེར་གསུངས་ཀྱང་འདིར་མང་དུ་མ་སྤྲོས་སོ། །
འདི་ལ་བཤད་གཞི་མང་དུ་འདུག་པས་སྤྲོས་པ་ལ་དགྱེས་པ་རྣམས། རྫོགས་པ་ཆེན་པོའི་གཞུང་ལ་གཟིགས་མཛོད།། ༈ ཕྱི་མ་གྲོལ་གཞི་ནི། ཐེག་པ་རང་རང་གིས་སྐབས་ནས་སྟོན་པར་འགྱུར་རོ། ། གཉིས་ ༡༣༽པ་འཁྲུལ་གཞི་རྒྱས་པར་བཤད་པ་འོག་ནས་འཁྲུལ་གཞིའི་སྐབས་སུ་སྟོན་ཏོ། ། གསུམ་པ་སྤྱི་གཞི་ནི། རིམ་གསུམ་ལས། གཞིའི་ངོ་བོ་མཚན་ཉིད་དང༌། ། ངེས་ཚིགས་ངེས་པའི་རྣམ་པ་དང༌། ། སྣང་ཚུལ་གཉེར་གྱི་རྟོགས་པར་བྱ། །
ཅེས་པ་དང༌། རྒྱན་ལས། གནས་པའི་ངོ་བོ་མཚོན་པའི་དེས། ། ངེས་ཚིགས་རྣམ་གྲངས་དགོས་ཆེད་དང༌། ། རང་བཞིན་མཚན་ཉིད་གནས་པའི་དུས། ། ཅེས་པས། གཞིའི་ངོ་བོ་དང༌། མཚན་ཉིད་དང༌། ངེས་ཚིགས་དང༌། མཚོན་པའི་དཔེ་དང༌།
རྣམ་གྲངས་དང༌། རང་བཞིན་གནས་ཚུལ་དང༌། དུས་དང༌། ཡེ་ནས་སངས་རྒྱས་པར་བསྟན་པ་དང༌། གཞི་གཏན་ལ་དབབ་པའི་དགོས་པ་དང༌། ཐེ་ཚོམ་གྱི་གེགས་བསལ་བའོ། ། དང་པོ་ངོ་བོ་ནི། ཆོས་ཀུན་ཡེ་ནས་སེམ་མེད་ཅིང༌། སེམས་ཉིད་རང་བྱུང་ཡེ་ཤེས་རང་སྣང་བ་ཡིན་ཏེ། མདོ་ལས།
སེམས་ཅན་སངས་རྒྱས་ལ་མོས་པ། ། ཐམས་ཅདན་མ་ལུས་ལུས་པ་མེད། ། རང་རིག་མ་རིག་རྟོག་པ་ ༡༤༽ཉིད། ། ཀུན་ཀྱང་རང་བྱུང་ཡེ་ཤེས་ཡིན། ། ཅེས་པ་དང༌། གཏིང་རྫོགས་ལས། རང་སེམས་ངོ་བོ་ཉིད་ཀྱི་ལྷུན་གྲུབ་ནི། ། ཆོས་རྣམས་ཀུན་གྱི་རྩ་བ་རང་རིག་སྐུ། ། དེ་ཉིད་ཡེ་ཤེས་ཆོས་སྐུར་ལྟ་བའི་ཕྱིར། ། རྒྱལ་བའི་ཐུགས་ནས་དམྱལ་བ་ཡན་ཆད་ཀྱིས། །
ཀུན་གྱི་གཞི་ནི་རང་བྱུང་ངོ་བོ་ཉིད། ། ཅེས་པ་དང༌། ། མན་ངག་ནི། རིམ་གསུམ་ལས། ངོ་བོ་ཐམས་ཅད་སེམས་ཡིན་ཏེ། ། གསེར་གྱི་དཔེ་བཞིན་གཉིས་སུ་མེད། ། ཅེས་པ་དང༌། དོན་སྡུས་ལས། ཕྱི་ནང་བྱེ་རག་ཅི་རྙེད་པའི། ། ཆོས་རྣམས་ཐམས་ཅད་བྱང་ཆུབ་སེམས། །
ཅི་བཞིན་ངང་དུ་ཡེ་གནས་པའི། ། ཤེས་པར་བྱ་བའི་རྒྱུད་དོན་ཡིན། ། ཅེས་པ་དང་ཡིད་སྐྱོབ་ལས། སེམས་ཅན་བསམ་པ་སངས་རྒྱས་དགོངས་པ་ཡང༌། ། ཆོས་ཉིད་གཅིག་པུ་གཞན་ནི་ཅི་ཡང་མེད། ། ཅེས་པ་ལ་སོགས་རྒྱུད་ལུང་མན་ངག་དུ་མ་ནས་གསུངས་སོ། ། དེས་ན་འཁོར་འདས་ལམ་གསུམ་གྱིས་སྡུས་པའི་ཆོས་ཀུན། ཅི་ལྟར་སྣང་ཡང་སེལ་མེད་སེམས་ཉིད་རང་བྱུང་གི་ཡེ་ ༡༥༽ཤེས་རང་སྣང་བ་དེ་ཉིད་ཀུན་གྱི་གཞི་ཡིན་ནོ། ། གཉིས་པ་མཚན་ཉིད་ནི། ཆོས་ཀུན་ཅི་ལྟར་སྣང་ཡང༌།
རང་སྣང་མཐའ་བྲལ་ཆེན་པོ་རང་བྱུང་ཡེ་ཤེས་ལས་མི་འདའ་བར་འཛིན་པའོ། ། རིམ་གསུམ་ལས། མཚན་ཉིད་བརྗོད་མཐའ་ཀུན་བྲལ་བས། ། ཅིར་ཡང་སྣང་ལ་གཟུང་དུ་མེད། ། ཅེས་པ་དང༌། ཀློང་ཆེན་ལས། གཞི་རྩ་མེད་ཿཔའི་སེམས་ཉིད་ལ། ། རྣམ་གྲངས་བརྒྱ་སྟོང་ཕྲག་ཡས་ཀྱང༌། ། རང་གི་མཚན་ཉིད་རང་གི་འཛིན། ། ཐམས་ཅད་རིག་པ་རང་གི་སྟོབས། །
ཅེས་གསུངས་སོ། ། གསུམ་པ་ངེས་ཚིག་ནི། འཁོར་འདས་ཐམས་ཅད་འབྱུང་ཞིང་འདུས་པས་གཞི་ཞེས་བྱ་སྟེ། ངེས་དོན་འདུས་པ་ལས། མ་བཅོས་ཡེ་ནས་ཀུན་གྱི་གཞི། ། རང་བྱུང་ངོ་བོ་ཉིད་ཀྱི་སྐུ། ། ཆོས་རྣམས་ཀུན་གྱི་རྩ་བའི་གཞི། ། དུས་གསུམ་སངས་རྒྱས་ཀུན་གྱི་གསུང༌། ། ཅེས་གསུངས་སོ། ། བཞི་པ་དཔེ་ནི།
རིམ་གསུམ་ལས། ནམ་མཁའ་རྒྱ་མཚོ་རིན་ཆེན་སོགས། ། ཉེས་བའི་དཔེ་ཡི་མཚོན་ ༡༦༽པའོ། ། ཅེས་པ་དང༌། མདོ་ལས། ཅུང་ཟད་མཐུན་པའི་དཔེ་བཟུང་ན་འདི་ལྟ་སྟེ། ནམ་མཁའ་དང༌། ཉི་མ་དང༌། ནོར་བུ་དང༌། གསེར་དང་རྒྱ་མཚོ་ཆེན་པོ་དང༌།
མངོན་པར་སྤྲོ་བ་བཞི་ལྟ་བུ་ལགས་སོ། ། གཞན་ཡང་དབུས་མཐའ་མེད་ཅིང༌། ཅིར་ཡང་སྣང་བས། ནམ་མཁའ་དང་ལུང་པའི་དབྱིབས་ལྟ་བུ་དང༌། ཅིར་ཡང་སྣང་ལས་དེ་ཉིད་ལས་མི་གཡོ་བས་རྒྱ་མཚོ་དང་རླབས་ལྟ་བུ་ལ་སོགས་ཏེ། གོང་གིས་དེས་རྣམས་དགྲོལ་ལོ། ། ལྔ་པ་རྣམ་གྲངས་ནི། ལམ་རིམ་ལས། སེམས་དེ་ཡེས་ནས་སངས་རྒྱས་ལ། ། དེ་མིན་ལྟ་བ་ཟློག་པའི་ཕྱིར། །
གཉིས་མེད་རྟོགས་དང་སངས་རྒྱས་དང༌། བདག་ཉིད་ལྷུན་གྲུབ་ཆོས་དབྱིངས་དང༌། ། བྱང་ཆུབ་ཆོས་ཉིད་སྟོང་བསམ་འདས། ། དེ་བཞིན་ཉིད་དང་སྐྱེ་གྱུགས་མེད། ། བླ་དག་ཙམ་དུ་བརྗོད་པ་ཡིན། ། ཅེས་པ་དང༌། རྒྱན་ལས། བྱང་སེམས་ལྷུན་གྲུབ་བདེ་ཆེན་དང༌། ། རང་སྣང་དབུ་མ་མཉམ་པ་ཉིད། ། རྫོགས་པ་ཆེན་པོ་ཆོས་ཀྱི་དབྱིངས། །
གཉིས་ ༡༧༽མེད་བསམ་འདས་མ་བཅོས་གྲགས། ། མིང་གྲང་རྒྱལ་བ་བརྗོད་ལས་འདས། ། ཅེས་གསུངས་པས། ཆོས་ཀུན་རང་བྱུང་ཡེ་ཤེས་ལས་གཞན་གྱི་སེམ་མེད་པས། གཉིས་མེད་དང༌། མཉམ་པ་ཉིད་ལ་སོགས་པ་དང༌། དེའི་མཐའ་གང་དུ་ཡག་མ་ལྷུང་བས་སངས། མཐའ་ཐམས་ཅད་དུ་མ་འགག་པར་རང་ཤར་བས་ཡེས་ནས་རྒྱས་པ་དང༌། ཆོས་རྣམས་རིག་པ་རང་སྣང་ལ་གཞན་སེལ་མེད་ཅིང༌། དེ་ཉིད་དུ་འདུས་པས་བདག་ཉིད་ཆེན་པོ་དང༌།
རིག་པ་མུ་མཐའ་མེད་པ་ཆོས་ཀྱི་དབྱིངས་དང༌། བཅོས་སླད་མེད་པས་ཆོས་ཉིད་དང༌། ངོས་བཟུང་དང༌། མཚན་མ་མེད་པས་སྟོང་ཉིད་དང༌། རྒྱུ་རྐྱེན་གཉེན་པོ་མེད་པས་སྐྱེ་འགག་པར་རང་ཤར་བས་ཡེས་ནས་རྒྱས་པ་དང༌། ཆོས་རྣམས་རིག་པ་རང་སྣང་ལ་གཞན་སེལ་མེད་ཅིང༌། དེ་ཉིད་དུ་འདུས་པས་བདག་ཉིད་ཆེན་པོ་དང༌། རིག་པ་མུ་མཐའ་མེད་པ་ཆོས་ཀྱི་དབྱིངས་དང༌། བཅོས་སླད་མེད་པས་ཆོས་ཉིད་དང༌། ངོས་བཟུང་དང༌།
མཚན་མ་མེད་པས་སྟོང་ཉིད་དང༌། རྒྱུ་རྐྱེན་གཉེན་པོ་མེད་པས་སྐྱེ་འགག་མེད་པ་དང༌། ཀུན་ལ་ཁྱབ་ཅིང་མ་སྒྲིབ་པས་རང་གསལ་བས་རང་བྱུང་ཡེ་ཤེས་དང༌། རྩོལ་བ་མེད་པའི་ཅིར་ཡང་སྣང་བས་བྱང་ཆཡབ་ཀྱི་སེམས་དང༌། རྩོལ་མེད་ཅིར་ཡང་སྣང་བས་རང་སྣང་དང༌། རྒྱུ་རྐྱེན་གྱིས་མ་སྐྱེད་པས་འདུས་མ་བྱས་དང༌། སེམས་ཉིད་ལ་སེལ་མེད་པས་ ༡༨༽རྣམ་དག་དང༌། མཐའ་དང་བྲལ་བས་དབུ་མ་དང༌། དོན་གྱུར་བ་མེད་པས་བདེ་བར་གཤེགས་པའི་སྙིང་པོ་དང༌། ཐམས་ཅད་རིག་པར་འདུས་པས་ཐིག་ལེ་ཉག་གཅིག་དང༌།
ཐམས་ཅད་རང་བྱང་ཡེ་ཤེས་སུ་འདུས་ཤིང་གོང་ན་གཞན་མེད་པས་རྫོགས་པ་ཆེན་པོ་དང༌། ཕྱོགས་གཅིག་གང་ཡང་མ་འདྲེས་ལ་ཕྱོགས་མེད་དུ་ཡོངས་སུ་རྫོགས་པ་མ་འདྲེས་ཡོངས་རྫོགས་སོ། ། དེ་ལས་སོགས་པ་མིང་གི་རྣམ་གྲངས་བསམ་གྱིས་མི་ཁྱབ་པ་གསུངས་ལ། དེ་རྣམས་ཀྱང་རྒྱུ་མཚན་ཕྱོགས་རེར་བརྟག་པས་གང་ཡང་མི་འགལ་ཞིང༌། དེ་ཉིད་རྟོགས་པའི་ཐབས་ཀྱི་རྣམ་གྲངས་སུ་ཤེས་པར་བྱའོ། ། དེ་རྣམས་ཀྱིས་ལུང་ནི། རྒྱུད་ལུང་མན་ངག་དུ་མ་ནས་སྟོན་པས་ལྟ་བར་བྱའོ། ། མདོར་སྡུས་ན། མདོ་ལས། མིང་གི་རྣམ་གྲངས་སུ་བཏགས་པ་ནི།
བྱང་ཆུབ་སྙིང་པོ་དང༌། དེ་ཁོ་ན་ཉིད་དང༌། མ་ནོ་བ་དེ་བཞིན་ཉིད་དང༌། མ་བཅོས་པ་དང༌། ཆོས་ཉིད་དང༌། ཆོས་དབྱིངས་དང༌། བསམ་གྱིས་མི་ཁྱབ་པའི་དབྱིངས་དང༌། ཡང་དག་པའི་ ༡༩༽མཐའ་དང༌། གསང་སྔགས་དང༌། རིགས་སྔགས་དང༌།
གཟུང་སྔགས་དང་ཐེག་པ་ཆེན་པོ་ཞེས་སུ་གྲགས། ཅེས་གསུངས་སོ། ། དྲུག་པ། རང་བཞིན་གནས་ཚུལ་ནི། རྒྱུ་རྐྱེན་བཅོས་སླད་མེད་པར་ཆོས་ཀུན་རིན་པ་རང་སྣང་བ་ཡིན་ཏེ། རྒྱས་པ་ལས། མ་བཅོས་རྒྱུན་གྱི་སྐད་ཅིག་མ། ། དེ་ཡི་མ་བྱས་གང་ཡང་མེད། ། ཅེས་པ་དང༌། ལམ་རིམ་ལས།
སྣ་ཚོགས་སྣང་བ་གཞན་བྱུང་མིན། ། རང་བྱུང་རང་སྣང་ངོ་བོ་ཉིད། ། ཅེས་པ་དང༌། ཡིད་སྐྱོབས་ལས། ། གཅིག་པོ་འཁོར་འདས་ཀུན་གྱི་དངོས་གཞི་སྟེ། ། ངོ་བོ་དེ་ཉིད་རྟོགས་དང་མ་རྟོགས་ཀྱིས། ། བྱེད་པ་མེད་པར་རང་ཉིད་ཅིར་ཡང་སྣང༌། ། ཅེས་གསུངས་སོ། ། གཉིས་པ་དུས་ནི། དུས་གསུམ་ཐོག་མཐའ་མེད་པའི་མཉམ་ཉིད་ཆེན་པོར་གནས་པ་ཡིན་ཏེ།
ནམ་མཁའ་ཆེ་ལས། དུས་གསུམ་གཅིག་སྟེ་ཁྱད་པར་མེད། ། སྔོན་མེད་ཕྱིས་མེད་གདོད་ནས་བྱུང༌། ། ཅེས་པ་དང༌། མདོ་ལས། ཐོག་མ་མཐའ་མ་མེད་པ་རུ། ། བྱུང་བས་སྔ་ཕྱི་ཡོད་མ་ཡིན། ། ཅེས་ ༢༠༽པ་དང༌། ཡུམ་ལས། དུས་གསུམ་མཉམ་པ་ཉིད་ལ་སྔོན་གྱི་མཐའ་མི་དམིགས།
ཕྱི་མའི་མཐའ་མི་དམིགས། ད་ལྟ་བ་ཡང་མི་དམིགས་སོ། ། ཅེས་པ་ལ་སོགས་གསུངས་སོ། ། བརྒྱད་པ་གཞི་ཡེ་ནས་སངས་རྒྱས་པ་ནི་གོང་དུ་བཤད་པ་བཞིན་ནོ། ། དགུ་པ་གཞི་གཏན་ལ་དབབ་པ་ནི། དེ་ལྟར་ལུང་མན་ངན་རིག་པ་གསུམ་གྱིས་གཏན་ལ་ཕབ་པས། ཤེས་བྱའི་གཏིང་ཕྱིན་པ་རྟོགས་ཏེ། གོལ་སྒྲིབ་ཀྱིས་མི་ཕྱེད། དོན་གྱི་ལ་ཟློས་ནས། རང་གྲོལ་མངོན་སུམ་དུ་རྟོགས་པ་ཡིན་ཏེ།
ཀློང་ཆེན་ལས། རང་སེམས་ཚད་མའི་གདེང་ལྡན་པས། ། མི་གྱུར་དོན་གྱི་གཡུ་དྲུང་ཡིན། ། ལུང་རིག་དོན་གྱི་བྱ་ར་བས། ། ལོག་རྟོག་རྐུན་བུ་རྡུལ་དུ་རློག ། ཅེས་པ་དང༌། རིམ་གསུམ་ལས། ལུང་དང་མན་ངག་གཉེར་དག་གིས། ། བློ་གདིངས་ཡིད་ཆེས་འགྱུར་བ་བྱ། ། ཅེས་གསུངས་སོ། །
བཅུ་པ་ཐེ་ཚོམ་གྱི་གེགས་བསལ་བ་ལ་ལྔ་སྟེ། སོ་སོ་སྐྱེ་བོའི་སྣང་བ་འདི་ཆོས་ཉིད་ཡིན་ནམ་མིན་དང༌། གཤིས་ཀ་དག་ཡིན་ནམ་ལྷུན་གྲུབ་ཡིན་དང༌། རྣོ་རྟུལ་ཡོད་མེད་དང༌། འཁྲུལ་ ༢༡༽གཞི་ཡོད་མེད་དང༌། རྒྱུད་གཅིག་གམ་ཐ་དད་ཀྱི་བརྟག་པའོ། ། དང་པོ་ནི། སྣང་བ་འདི་ཆོས་ཉིད་ཡིན་མིན་ལ་སོགས་པ་གནད་གཅིག་ཏུ་ཤེས་པར་བྱ་སྟེ། དེ་ལ་ཡང་གསུམ་སྟེ། མིན་པར་འདོད་པ་དང༌།
ཕྱོགས་ཞེན་དུ་འདོད་པ་དང༌། ཡིན་པར་འདོད་པའོ། ། དང་པོ་ལ་གཉིས་ཏེ། མིན་པར་འདོད་པ་དང༌། ཡིན་པར་འདོད་པ་ལ་སྐྱོན་བཀལ་བའོ། ། སྔ་མ་ནི། གཤིས་སྟོང་ཞིང་བདག་མེད་པ། ཅིའི་ངོ་བོར་ཡང་མ་གྲུབ་ཅིང༌། ཤེས་བརྗོད་གཞལ་བྱ་ལ་འདས་པ་དང༌། ། དབྱིངས་དང་རིག་པ་གཉིས་སུ་མེད་ཅིང༌།
དབྱིངས་རང་བཞིན་གྱིས་རྣམ་པར་དག་པ་ལ། དངོས་པོ་མཚན་མའི་སེལ་མེད་པར་འདོད་ལ། འགྲོ་དྲུག་གི་སྣང་བ་འདི་ཀུན་རྫོབ་འམ། འཁྲུལ་པའི་སྣང་བ་བརྫུན་པར་འདོད་དེ་ཆོས་ཉིད་མིན། བྱེ་བྲག་ཏུ་ཡོ་ག་མན་ཆད་རང་རང་གི་འདོད་ཞེན་གྱིས་ལྟ་བ་ཕྱོགས་རེ་ལ་དམ་པར་ལྟ་ཞིང༌། སྣང་བ་འདི་འཁྲུལ་སྣང་རྫུན་པ་ཆོས་ཉིད་མ་ཡིན་འདོད་དེ། རང་རང་གི་སྐབས་ནས་སྟོན་པ་བཞིན་ནོ། ། ཡང་གསང་སྔགས་ནང་པའི་དྲང་དོན་ཕྱོགས་རེ་ལ་དམ་པ་ལྟ་ཞིང༌། དགོངས་པའི་དོན་མ་ ༢༢༽ལོན་པས་སྣང་བརྫུན་པར་འདོད་པའོ། ། གཉིས་པ་ཆོས་ཉིད་ཡིན་ན་སྐྱོན་བསྐལ་བ་ནི།
ཆོས་ཉིད་ཡིན་ན། ལུང་མན་ངག་རིག་པ་གསུམ་དང་འགལ་ཏེ། ལུང་ནི་ཐེག་པའི་ལུང་དང༌། མདོ་ལས། ཀྱཻ་ལང་ཀའི་བདག་པོ། ཐམས་ཅད་སྣང་བ་དེ་གསང་སྔགས་མ་ཡིན། གལ་ཏེ་གསང་སྔགས་ཡིན་ན། གསང་སྔགས་ཞེས་བརྗོད་པ་དེ་ཉིད་དང་འགལ་ཏེ། སེམས་ཅན་གྱི་འདུས་ཤེས་དང༌། སངས་རྒྱས་ཀྱི་དགོངས་པ་དབྱེར་མེད་པར་འགྱུར་རོ། །
ཅེས་པ་དང༌། མན་ངག་ནི། ལམ་རིམ་ལས། སྤྱིར་ནི་ལོག་རྟོག་བསམ་ཡས་པ། ཡེ་ནས་ཡོད་པ་མ་ཡིན་ཏེ། སོ་སོར་འཛིན་རྟོགས་བག་ཆགས་ཀྱིས། ། གཟུང་འཛིན་དྲ་བས་སྒྲིབ་གྱུར་ཏེ། ། ཅིར་ཡང་མེད་ལ་ཅིར་ཡང་སྣང༌། ། དོན་གྱི་སྙིང་པོ་ཉིད་ལ་གོལ། ། ཅེས་པ་དང༌།
ལ་ཤན་ལས། དངོས་ཀུན་ལོག་རྟོག་ཙམ་ཉིད་ལས། ། ཕྲ་ཙམ་སྐད་ཙམ་ཡིན་པ་ཡི། ། འཁྲུལ་པའི་སྣང་བ་ཞེས་སུ་གསུངས། ། ཅེས་པ་ལ་སོགས་པ་ཆོས་ཉིད་མིན་པའི་ལུང་རྣམས་དང་འགལ་ལོ། ། རིག་པས་ཀྱང་མི་ ༢༣༽ཐད་དེ། འགྲོ་དྲུག་གིས་བདེན་པ་མཐོག་བ་དང༌། འཁྲུལ་པའི་སྣང་བ་རྒྱུད་ཆད་པ་དང༌། གསང་སྔགས་ཀྱིས་ངེས་ཚིགས་མེད་པ་དང༌། ཆོས་ཉིད་སྐྱེ་འཇིག་ཅན་དུ་འགྱུར་བ་ལ་སོགས་པའི་སྐྱོན་འོང་ངོ༌། །
དང་པོ་ནི། འགྲོ་དྲུག་གིས་སྣང་བ་འདི་ཆོས་ཉིད་ཡིན་ན། འགྲོ་དྲུག་གི་བདེན་པ་སྔོན་ནས་མཐོང་བ་བྱ་རི་སྟེ། དེས་ན་ལམ་གྱི་ཆོས་གཏན་མི་དགོས་པར་འགྱུར་རོ། ། འདོད་ན། འགྲོ་དྲུག་མ་འཁྲུལ་ཞིང་འབད་རྩོལ་མེད་པར་གྲོལ་ཟིན་པ་ལ་སོགས་པའི་སྐྱོན་འོང་ངོ༌། ། ཅིའི་ཕྱིར་ན། ཆོས་ཉིད་ཡིན་པའི་ཕྱིར་རོ། ། གཉིས་པ་ནི། སྣང་བ་ཆོས་ཉིད་ཡིན་ན།
འཁྲུལ་པའི་སྣང་བ་རྒྱུན་ཆད་པར་འགྲོ་སྟེ། དེ་འདོད་ན། འཁོར་བ་དོང་སྤྲུགས་པར་ཐལ་བ་ལ་སོགས་པའི་སྐྱོན་འོང་ངོ༌། ། ཅིའི་ཕྱིར་ན། གོང་བཞིན་ནོ། ། གསུམ་པ་ནི། མདོ་ལས། གསང་བ་ཞེས་བྱ་བ་ནི། སྨྲར་མི་རུང་སྤྲོས་བྲལ་དུ་མ་འགྱུར་པ་ལ་བྱ། སྔགས་ཅེས་པ་ནི།
ཡོན་ཏན་ཀུན་གྱི་འབྱུང་གནས་སུ་བརྗོད་པ་ལ་བྱའོ། ། ཅེས་པས། སྣང་བ་ནི་སྨྲ་བརྗོད་དང༌། སྤྲོས་བྲལ་དུ་གྱུར་ ༢༤༽པར་འདུག་ཅིང༌། ཡོན་ཏན་མི་འདུག་པས། གསང་སྔགས་ཀྱིས་ངེས་ཚིགས་མེད་དོ། ། བཞི་པ་ནི། འཁྲུལ་སྣང་གི་སྐབས་སུ་ཡང་རྒྱས་པར་བཤད་པས་གསལ་ལོ།། གཉིས་པ་ཕྱོག་ཞེན་དུ་འདོད་པ་ནི། མ་རྟོགས་པའི་དུས་སུ་ཆོས་ཉིད་མིན་ལ།
རྟོགས་པའི་དུས་སུ་ཡིན་པར་འདོད་པ་དང་མ་འདྲེས་པའི་ངོས་ནས་མིན་ལ། ཡོངས་རྫོགས་ཀྱི་དུས་སུ་ཡིན་པར་འདོད་པ་དང༌། ངོ་བོའི་བདག་ཉིད་གཅིག་པའི་ངོས་ནས་ཡིན་ལ། མཚོན་ཚུལ་ཏ་དད་པའི་ངོས་ནས་མིན་པར་འདོད་པའོ། ། དེ་དག་ཀྱང་མི་འཐད་དེ། དང་པོ་མ་རྟོགས་པའི་དུས་སུམ་མིན་པ་དང༌། རྟོགས་པའི་དུས་སུ་ཡིན་པ་གཉིས་གང་བདེན། སྔ་མ་བདེན་ན་ཕྱི་མ་འགལ་ལ། ཕྱི་མ་བདེན་ན་སྔ་མ་འགལ་ལོ། ། གཉིས་ཀ་བདེན་པི་ན་འཐད་དེ།
གཞི་གཅིག་ལ་ཡིན་མིན་གཉིས་འགལ་པ་མི་རིགས། ཡང་མ་རྟོགས་པའི་དུས་ཆོས་ཉིད་མིན་ན། རྟོགས་པའི་དུས་ཆོས་ཉིད་ཡིན་པར་འགལ་ཏེ། དེ་རྟོགས་པ་མ་ཡིན་ཏེ། ལོག་ ༢༥༽ཤེས་སུ་འགྲོ་བའི་སྐྱོན་འོང༌། གཉིས་པ་མི་རིག་པ་དེ་ཡོངས་རྫོགས་ཡིན་ནམ་མིན། མིན་ན་ཡོངས་རྫོགས་ཀྱི་ངེས་ཚིགས་མེད་ལ། ཡོངས་རྫོགས་མ་ཡིན་པར་འགྲོ། ཡིན་ན་མ་རིག་པའི་ངོས་ནས་མིན་པ་ལྟར། ཡོངས་རྫོགས་ཀྱི་ངོས་ནས་ཀྱང་ཡིན་པར་འགྲོ།
ཡིན་ན་ཡོངས་རྫོགས་ཀྱི་ངོས་ནས་ཡིན་པ་ལྟར། མ་རིག་པའི་ངོས་ནས་ཡིན་པར་འགྲོ། ཅིའི་ཕྱིར་ན། མ་རིག་པ་ཉིད་ཡོངས་རྫོགས་ཡིན་པའི་ཕྱིར། གསུམ་པ་ནི། མཚོན་ཚུལ་དེ་ངོ་བོའི་མཚོན་ཚུལ་ཡིན་ནམ་མིན། མིན་ན་ངོ་བོ་གཅིག་པའི་དམ་བཅའ་དང་འགལ་ལོ། ། ཅིའི་ཕྱིར་ན། ངོ་བོའི་མཚོན་ཚུལ་མིན་པའི་ཕྱིར་རོ། ། ངོ་བོ་གཅིག་ཀྱང་མཚོན་ཚུལ་ཐ་དད་པས།
ཆོས་ཉིད་མིན་ན་ཅི་ལྟ་སྟེ་ཁྱབ་པ་མ་གྲུབ་ཅེ་ན། མཚོན་ཚུལ་དེ་ལ་ངོ་བོས་ཁྱབ་པར་འགྲོ་བ་དང༌། གསེར་ལ་བྱ་བའི་རྒྱན་སྣ་ཚོགས་ལ། གསེར་གྱི་མ་ཁྱབ་ཅིང༌། གསེར་མ་ཡིན་པ་འགྲོ་བ་ལ་སོགས་པའི་སྐྱོན་འོང༌།། ༈ གསུམ་པ་ཡིན་ ༢༦༽པར་འདོད་པའི་ལུགས་གཉིས་ཏེ། ཡིན་པའི་ལུགས་དང༌། དེ་ལ་ཐེ་ཚོམ་གྱི་སྐྱོན་སྤང་བའོ། དག་པོ་ནི། ལྷ་རྗེ་རྡོགས་ཕུ་བའི་གསུངས་ནས།
འགྲོ་དྲུག་གི་སྣང་བ་རང་ཁ་མ་འདི། མ་སྤང་པའི་ངོས་ནས་ཆོས་ཉིད་མིན་ལ། མི་ལྡན་པའི་ངོས་ནས་ཆོས་ཉིད་ཡིན་གསུངས། དེ་ཡང་འགྲོ་དྲུག་གི་སྣང་ཚུལ་ཅི་ལྟར་སྣང་ཡང༌། ཆོས་ཉིད་རང་སྣང་ཡིན་པས་མ་སྤང་བ་ཞེས་བྱ་བ་ཡིན། འཁྲུལ་པའི་སྣང་བ་འདི་ཁོ་ན་ལྟར་རང་རྒྱུད་དུ་མི་གནས་པས། མི་ལྡན་པ་ཞེས་བྱ་སྟེ། བརྡ་དོན་སྤྲད་པའི་དབང་དུ་ཕྱེ་བ་ཡིན་གསུངས་སྐད་དོ། སློབ་དཔོན་རིན་པོ་ཆེའི་ཞལ་ནས། ཆོས་ཉིད་སེམས་ཉིད་དམ།
རང་བྱུང་གི་ཡེ་ཤེས་སུ་རང་སྣང་བས། ཆོས་ཉིད་དུ་མ་གྱུར་བའི་ཆོས་གཅིག་ཀྱང་མེད་དེ། འགྲོ་དྲུག་གིས་སྣང་བ་སོ་མ་ཉམས་པ་འདི་རང་ཆོས་ཉིད་ཡིན་གསུངས། དེ་ཡང་གོང་གི་གཞིའི་ངོ་བོ་དང་རྣམ་གྲངས་ལ་སོགས་བཞིན་ནོ། ། གཉིས་པ་ཐེ་ཚོམ་གྱི་སྐྱོན་བསལ་བ་ལ་གསུམ་སྟེ། ཆོས་ཉིད་མིན་པའི་སྐྱོན་བསྐལ་ ༢༧༽བ་དང༌། ཆོས་ཉིད་མིན་ན་སླར་སྐྱོན་བརྗོད་པ་དང༌། ཡིན་པར་གཏན་ལ་ཕབ་པའོ། ། དང་པོ་ནི། ལུང་མན་ངག་དང་འགལ་བའི་སྐྱོན་མི་འོང་སྟེ།
མིན་པར་གསུངས་པ་ནི་སྣང་བའི་མཐའ་ལ་མི་གནས་པ་དང༌། མ་རྟོགས་འཁྲུལ་པ་ལ་དགོངས་ནས་གསུངས་པ་ཡིན་ཏེ། དེས་ན་སྣང་བ་ཆོས་ཉིད་ཡིན་པར་ངས་པ་སྟེ། ཡུམ་རྒྱས་པ་ལས། གཟུགས་ནི་ཆོས་ཉིད་དེ། གནས་བརྟན་རབ་འབྱོར་གྱི་བསྟན་ཏེ་འགལ་བ་མེད་དོ། ། གང་མི་འགལ་བའི་རྣམ་པར་མི་འགལ་བ་དེ་གནས་བརྟན་རབ་འབྱོར་ཀྱིས་བསྟན་ཏ་འགལ་བ་མེད་དོ། ། ཅེས་པ་ནས་རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་གསུངས་པ་དང༌། ཚད་མ་རྣམ་ངེས་ལས། དོན་གྱི་རང་རིག་ངོ་བོ་གཅིག །
བདག་ཉིད་མངོན་སུམ་ཡིན་པ་ལས། ། ཚད་མ་རྣམས་ཀྱིས་བརྟག་བྱ་གང༌། ། མ་མཐོང་ཆ་གཞན་ཅི་ཞིག་ཡོད། ། ཅེས་པ་དང༌། མདོ་ལས། གལ་ཏ་སྣང་བ་གསང་སྔགས་མ་ཡིན་ཅེས་པའི་རྗེས་ལ། དེ་ ༢༨༽ལས་གཞན་ན་ཡང་གསང་སྔགས་ཡོད་པ་མ་ཡིན། གལ་ཏེ་དེ་ལས་གཞན་པ་གཅིག་གསང་སྔགས་ཡིན་ན་ནི། ཐམས་ཅད་ཆོས་ཉིད་དུ་མ་འདུས་པར་འགྱུར་རོ། ། ཐམས་ཅད་ཀྱི་རང་བཞིན་མི་སྣང་བ་དེ་ཡང་གསང་སྔགས་མ་ཡིན།
གལ་ཏེ་མི་སྣང་བ་དེ་གསང་སྔགས་ཡིན་ན་ནི། གཞན་མུ་ཆད་པ་ཉིད་ཀྱང་ཡང་དག་པར་རྫོགས་པའི་སངས་རྒྱས་ཉིད་དུ་འགྱུར་རོ། ། ཅེས་གསུངས་སོ། ། དེ་ནས་གསང་སྔགས་ནི་སྣང་བ་དང་མི་སྣང་བ་གཉིས་སུ་མེད་པ་ཡིན་ཏ། གསང་སྙིང་ལས། ལོག་རྟོག་ཉིད་ལས་ཉིད་སྤྱོད་དེ། ། གཞན་དུ་གཡོ་བ་ཅི་ཡང་མེད། ལོག་རྟོག་རྒྱུ་ལས་རྐྱེན་ཉིད་ཀྱང༌། ། གཞི་རྩ་མེད་དབྱིངས་སྐད་ཅིག་མ། ། རྣམ་པར་དག་པའི་དབྱིངས་ཉིད་ཚུལ། །
ཅེས་པ་དང༌། མན་ངག་ནི། ལམ་རིམ་ལས། ཡུལ་དང་ཤེས་པར་སྣང་བ་ཡང༌། ། རང་བྱུང་ཡེ་ཤེས་རང་སྣང་ཟད། ། ཅེས་པ་དང༌། ལ་ཤན་ལས། རྒྱུ་རྐྱེན་ལས་ཀྱིས་མ་བྱས་པའི། ། གསེར་གོང་ལས་བྱས་རྫས་རྣམས་ཀུན། ༢༩༽།
ཅེས་གསུངས་སོ། ། རིག་པ་དང་འགལ་བའི་སྐྱོན་ཡང་མི་འོང་སྟེ། དང་པོ་ལ་འགྲོ་དྲུག་གིས་བདེན་པ་མཐོང་བ་འགྲོ་ཅེས་པ་དེ། ། གཤིས་ཡིས་ཚུལ་ནས་མཐོང་བར་འགྲོ་ཟེར་རམ། ངེས་པའི་ཤེས་པ་དང་བཅས་ནས་མཐོང་བར་འགྲོ་ཟེར། སྔ་མ་ལྟར་ན་འདོད་དེ། མདོ་ལས། རང་བྱུང་ཡེ་ཤེས་མངོན་སུམ་སྣང་དུས་ནས། ། རང་བྱུང་ཡེ་ཤེས་དེ་ཉིད་མཐོང་ཞེས་བྱ། ། ཅེས་པ་དང༌།
ཀློང་ཆེན་ལས། དབང་པོ་ཅེར་མཐོང་ཆོས་ཉིད་གསལ། ། སྣང་བ་རྒྱ་ཡན་རིག་པའི་ཀློང༌། ། ཅེས་སོ། ། མཐོང་ན་སམས་ཅན་ཐམས་ཅད་གྲོལ་བར་འགྱུར་ཞེ་ན། མཐོང་བ་ཙམ་ཅིག་འདུག་ཀྱང་ངེས་པའི་ཤེས་པ་མ་སྐྱེས་པས་གྲོལ་བར་མི་འགྱུར་ཏེ། སྣང་ལ་མ་ངས་པའི་ཤེས་པ་བཞིན་ནོ། ། དེ་སྐད་བྱས་པ་ལ་མཐོང་བ་རང་གིས་ངེས་ཤེས་དགོས་ཞེ་ན། འོ་ན་མཐོང་བ་རང་གིས་ངེས་ཤེས་སྐྱེ་ན། ལོག་རྟོག་འཁྲུལ་པ་རྒྱན་ཆད་པའི་སྐྱོན་འོང་ངོ༌། །
ཕྱི་མ་ལྟར་ན། ༣༠༽གཏན་ཚིགས་མ་གྲུབ་སྟེ། མཐོང་བ་ཙམ་གྱི་འདུག་ཀྱང་ངེས་པར་མ་བྱས་པའོ། ། གཅན་འཕྲང་ལས། ཀུན་གཞི་སྣང་བ་གཉིས་བྲལ་ཏེ། ། རྟག་ཏུ་རང་མཚན་མཐོང་གྱུར་ཡང༌། གཞན་ལ་སྣང་བ་མ་གྱུར་པས། ། མིག་གིས་མིག་བཞིན་མ་ཤེས་པའོ། ། ཅེས་པ་དང༌། མདོ་ལས་རིམ་ལས། །
གྲོང་ཁྱེར་གསུམ་གྱིས་སེམས་ཅན་རྣམས། ། ཐབས་དང་ལྷན་ཅིག་མི་གནས་པས། ། བདེན་པ་མཐོང་ཡང་ངེས་མ་བྱས། ། མཐོང་ཡང་མ་མཐོང་འདྲ་བར་གྱུར། ། ཅེས་གསུངས་སོ། ། གཉིས་པ་ཆོས་ཉིད་ཡིན་ན། འགྲོ་དྲུག་གིས་ངོ་ཤེས་ནས་འདུག་པའི་བྱ་རི་ཟེར་ན། མ་འཁྲུལ་བ་འགྲོ་ཟེར་རམ། ངོ་མ་ཤེས་པའི་བྱ་རི་མ་འཁྲུལ་བར་འགྲོ་ཟེར། སྔ་མ་ལྟར་ན།
གཏན་ཚིགས་མ་གྲུབ་སྟེ་གོང་དུ་བསྟན་པ་བཞིན་ནོ། ། ཕྱི་མ་ལྟར་ན། ངོ་མ་ཤེས་པ་ཀས་འཁྲུལ་པ་ཡིན་ཏེ། འཁྲུལ་པ་རྒྱུན་ཆད་པའི་སྐྱོན་མི་འོང་ངོ༌། ། འོ་ན་སྣང་བ་འདི་རང་འཁྲུལ་ ༣༡༽སྣང་ཡིན་ནམ། ཆོས་ཉིད་ཡིན་ཞེ་ན། སྣང་བ་འདི་ཆོས་ཉིད་རང་སྣང་ལས་གཞན་སྣང་སེལ་མེད་པ་ལ་ཆོས་ཉིད་ཡིན་ལ། ། མ་རྟོགས་པས་འཁྲུལ་པ་ཡིན། བཀའ་བཞིན་རིག་པ་ཡང་གསུངས། གསུམ་པ་ནི།
གསང་སྔགས་ཀྱི་ངས་ཚིགས་མེད་པའི་སྐྱོན་མི་འོང་སྟེ། སྣང་བ་འདི་ཆོས་ཉིད་ཕྱོགས་རེར་ཡིན་པས། ཡུལ་རྟོག་པ་ཕྱོགས་འཛིན་ཅན་རྣམས་ཀྱི་སྨྲ་བརྗོད་དང༌། སྤྲོས་བྲལ་དུ་མ་གྱུར་པས་གསང་ཞེས་བྱ་ལ། དེ་རྟོགས་ནས་ཡོན་ཏན་ཐམས་ཅད་འབྱུང་བའི་ཕྱིར་སྔགས་ཅེས་བྱའོ། ། དེས་ན་གསང་སྔགས་སུ་མ་གྱུར་པ་ནི་གཅིག་ཀྱང་མེད་དོ། ། མདོ་ལས། གསང་སྔགས་ཀྱི་མ་ཁྱབ་པ་དང༌། མི་གནས་པ་དང༌། གསང་སྔགས་སུ་མ་གྱུར་པའི་ཆོས་ནི་གང་ཡང་མེད་དོ། །
ཅེས་གསུངས་སོ།། བཞི་པ་ནི། ཆོས་ཉིད་སྐྱེ་འཇིག་ཅན་དུ་ཐལ་བ་ལ་སོགས་པའི་སྐྱོན་སེལ་ནི། གོང་གིས་སྟོང་ཐུན་གྱི་སྐབས་ནས་བཤད་པ་བཞིན་ནོ། ། སྤྱི་དོན་ ༣༢༽གཉིས་པ་ཆོས་ཉིད་མིན་ན། ལུང་མན་ངག་རིག་པ་གསུམ་དང་འགལ་བའི་སྐྱོན་འོང་ངོ༌། ། ལུང་མན་ངག་གོང་གི་ཆོས་ཉིད་ཡིན་པའི་སྐབས་ལྟར་རོ། ། རིག་པ་ལ་ལྔ་སྟེ། སྣང་བ་ཆོས་ཉིད་མིན་ན་ཆོས་ཉིད་ཆད་པར་འགྲོ་བ་དང༌། མུ་མཐའ་ཅན་དུ་འགྲོ་བ་དང༌།
གྲོལ་བར་མི་གྱུར་བ་ལ་སོགས་པ་དང༌། ཆོས་ཉིད་མངོན་སུམ་དུ་རྟོགས་པ་རྒྱུན་ཆད་པ་དང༌། ཐམས་ཅད་མཁྱེན་པའི་ཡེ་ཤེས་ཀྱང་འཁྲུལ་པར་འགྲོ་བ་ལ་སོགས་པའི་སྐྱོན་དུ་མ་འོང༌། དང་པོ་ནི། འགྲོ་དྲུག་གིས་སྣང་བ་འདི་ཆོས་ཉིད་མིན་ན། སྟོང་པ་ཆོས་ཉིད་ཡིན་ནམ་མིན། མིན་ན་སྣང་སྟོང་གཉིས་ཀ་ཆོས་ཉིད་མིན་པས། ཆོས་ཉིད་ཅེས་བྱ་བ་གཏན་པ་མིབདེན་པར་འགྲོའོ། ། ཡིན་ན་ཆོས་ཉིད་དེ་ཆད་པའི་མཐར་འགྲོ། ། ཅིའི་ཕྱིར་ན།
སྣང་བ་ཆོས་ཉིད་མིན་ལ། སྟོང་པ་ཆོས་ཉིད་ཡིན་པའི་ཕྱིར་རོ། ། འདོད་ན་མུ་སྟེགས་ཆད་པ་བདེན་པར་འགྲོ་བའི་སྐྱོན་འོད། གཉིས་པ་སྣང་བ་ཆོས་ཉིད་མིན་ན། སྟོང་པའང་ཆོས་ཉིད་མིན་པ་འགྲོ། ༣༣༽། འདོད་ན། ཆོས་ཉིད་གཏན་མི་སྲིད་པ་ལ་སོགས་པའི་སྐྱོན་འོང་ངོ༌། ། ཅིའི་ཕྱིར་ཞེ་ན། སྣང་སྟོང་གཉིས་ངོ་བོ་གཅིག་པའི་ཕྱིར། །
རྟགས་མ་གྲུབ་ན། སྣང་བ་དངོས་པོ་རང་རྒྱུད་པར་འགྲོ་བ་ལ་སོགས་པའི་སྐྱོན་འོང་ངོ༌། ། ཁྱབ་པ་འདི་སྣང་སྟོང་དབྱེར་མེད་པས་གྲུབ་སྟེ། ཆུ་ནང་གི་ཟླ་བ་བཞིན་ནོ། ། ཡང་སྣང་ཆོས་ཀྱི་མིན་ཀྱང་སྟོང་པ་ཆོས་ཉིད་ཡིན་ན་ཅི་ལྟོ་ཏེན། སྣང་བ་དང་ཆོས་ཉིད་ཐ་དད་པར་འགྲོ། ཅིའི་ཕྱིར་ན། སྣང་བ་འདི་ཆོས་ཉིད་མིན་པའི་ཕྱིར། འདོད་ན། ཆོས་ཉིད་མཐའ་བྲལ་མ་ཡིན་པར་འགྲོ་བའི་སྐྱོན་འོང༌།
གསུམ་པ་འགྲོ་དྲུག་གིས་སྣང་བ་ཆོས་ཉིད་མིན་ན། ལུང་མན་ངག་ཅི་ཙམ་གཏན་ལ་ཕབ་ཀྱང༌། ཆོས་ཉིད་རང་མི་རྟོགས་པར་འགྲོ་བ་དང༌། འགྲོ་དྲུག་གིས་ལམ་ཉམས་སུ་བླངས་ཀྱང་གྲོལ་བ་རྒྱུན་ཆད་པར་འགྲོ། ། འདོད་ན། ལུང་མན་ངག་གིས་གཏན་ལ་ཕབ་པ་དོན་མེད་པར་འགྱུར་རོ། ། ཅིའི་ཕྱིར་ན། འགྲོ་དྲུག་གིས་སྣང་བ་ཆོས་ཉིད་མིན་པའི་ཕྱིར་རོ། ༣༤༽། ཆོས་ཉིད་མིན་ཀྱང་རྟོགས་ན་ཅི་ལྟོ་ཞེས་ན།
ལུང་མན་དང་དངོས་པོ་བཤེག་བྱེད་དུ་ཐལ་བ་དང༌། རྟོགས་པ་མ་ཡིན་ཅིང་ལོགས་ཤེས་སུ་ཐལ་བ་ལ་སོགས་པའི་སྐྱོན་འོང་ངོ༌། ། བཞི་པ་སྣང་བ། ཆོས་ཉིད་མིན་ན་མངོན་སུམ་རྟོགས་པ་དང༌། བདེན་པ་མཐོང་བ་རྒྱུན་ཆད་པར་ཐལ། འདོད་ན། ཆོས་བྱས་པ་དོན་མེད་པར་འགྱུར་རོ། ། ཅིའི་ཕྱིར་ན། སྣང་བ་ཆོས་ཉིད་མིན་པའི་ཕྱིར་རོ། ། སྣང་བ་ཆོས་ཉིད་མིན་ཡང༌།
སྟོང་པ་མཐོང་བས་ཆོས་ཉིད་མཐོང་ངོ་ཞེས་ན། སྟོང་པ་ཡིན་པའི་ཕྱིར། མཐོང་མཁན་ཡང་མེད་པའི་སྐྱོན་དང༌། བདེན་པ་མཐོང་བ་ཡན་ཆད་ཀྱིས་སྣང་བ་དང༌། མཛད་པ་རྣམ་པར་འཁྲུལ་པར་ཐལ་བ་ལ་སོགས་པའི་སྐྱོན་དུ་མ་འོང་ངོ༌། ། ལྔ་པ་སྣང་བ་ཆོས་ཉིད་མིན་ཅིང་འཁྲུལ་པ་ཡིན་ན། ཐམས་ཅད་མཁྱེན་པའི་ཡེ་ཤེས་ཀྱང་འཁྲུལ་པར་ཐལ་བ་ལ་སོགས་པའི་སྐྱོན་དུ་མ་འོང་ངོ༌། ། དེས་ནས་སྣང་བ་ཆོས་ཉིད་དུ་མི་འདོད་པ་རྣམས་ནི། རང་དོན་ཕྱོགས་རེ་མངོན་པར་ ༣༥༽ཞེན་ཅིང༌། ཆོས་ཉིད་ཀྱི་དོན་མ་རྟོགས་པར་ཕྱོགས་འཛིན་གྱིས་རྒྱར་ཆུད་དེ།
གསང་སྔགས་ཀྱི་དགོངས་པའི་དོན་མ་གོ་བར། མུན་ཇཔའི་ཀློང་ནས་སྤར་ཚོད་ཀྱིས་པ་དང་འདྲ་སྟེ། ཀློང་ཆེན་ལས། ལྷུན་གྲུབ་ཕྱོགས་མེད་མ་རྟོགས་པས། ། ལྟ་བའི་འདོད་གཞུང་དུ་མ་བྱུང༌། ། བློ་དང་ཆོས་སུ་མ་འདྲེས་པས། ། མཉམ་ཉིད་མཐའ་ལ་ཕྱོགས་སུ་ཞེན། ། ཀུན་རིག་ཤེས་པ་མ་སྐྱེས་པས། ། རིས་མེད་གཅིག་ལ་རིས་སུ་གཅོད། ། རང་བྱུང་ཡེ་ཤེས་མ་ཤར་བས། །
མུན་པའི་ཀློང་ནས་ཚོད་ཀྱིས་འཇལ། ། ཅེས་གསུངས་སོ། ། སྤྱི་དོན་གསུམ་པ་ཆོས་ཉིད་ཡིན་པར་གཏན་ལ་ཕབ་པ་ནི། ལུང་མན་ངག་རིག་པ་གསུམ་ལས། ལུང་མན་ངག་ནི་གོང་དུ་བཤད་པ་བཞིན་ནོ། ། རིག་པ་ནི། འགྲོ་དྲུག་གིས་སྣང་བ་འདི་ཆོས་ཉིད་རང་སྣང་བ་ཡིན་ཏེ། གཤིས་ཆོས་ཉིད་ལས་གཞན་པའི་ཆོས་གཅིག་ཀྱང་མེད་པའི་ཕྱིར་དང༌། མ་རྟོགས་ཏེ་འཁྲུལ་པ་ཡིན་པའི་ཕྱིར་རོ་དང༌། གཏན་ ༣༦༽ཚིགས་མ་གྲུབ་བོ་ཞེས་ན།
སྔ་མ་ནི། འགྲོ་དྲུག་གིས་སྣང་བ་ནི་ཆོས་ཉིད་མིན་ན། འགྲོ་དྲུག་གི་ལམ་ཉམས་སུ་བླངས་ཀྱང་གྲོལ་ཐར་བ་རྒྱུན་ཆད་པའི་སྐྱོན་འོང༌། ཕྱི་མ་ནི། འཁྲུལ་པ་ཡིན་ཡང་གཤིས་ཆོས་ཉིད་ཡིན་ན་ཅི་ལྟོ་སྟེ། ཁྱབ་པ་མ་གྲུབ་བོ་ཞེ་ན། འཁྲུལ་པའི་རྒྱུ་མཚན་མེད་པ་དང༌། ཐག་པ་ཁྲ་བོ་སྦྲུལ་དུ་འཛིན་པ་འཁྲུལ་ཡང༌། འཁྲུལ་གཞི་ཐག་པ་ཁྲ་བོ་མ་ཡིན་པའི་སྐྱོན་འོང་ངོ༌། ། དེས་ན་གཤིས་ཆོས་ཉིད་ཡིན་པ།
མ་རྟོགས་དུས་འཁྲུལ་པ། མ་རྟོགས་འཁྲུལ་པ་ཀས་གཤིས་ཆོས་ཉིད་དོ། ། དེ་ལྟར་ཡིན་པས་གཉིས་སུ་མེད་པའོ། ། གཉིས་མེད་ཡིན་པའི་གནས་ཀྱིས་མཉམ་པ་རིས་མེད་དང༌། བླང་དོར་གཉིས་སུ་མེད་པ་ཡིན་ནོ། ། ཡང་འགྲོ་དྲུག་གི་སྣང་བ་ནི་ཆོས་ཉིད་རང་སྣང་ཕྱོགས་མེད་ཡིན་ཏེ། སྣང་བ་གཅིག་ལ་སྣང་ཚུལ་བཅུགས་ལོགས་པ་འཆར་བའི་རི་དང༌། ཕྱོགས་སུ་འཛིན་པ་འཁྲུལ་པའི་ཕྱིར་རོ། ། གཏན་ཚིགས་ལོགས་པ་འདི་གོང་བཞིན་ནོ། ། དེས་ན་ཆོས་དམ་ཆོས་ཉིད་རང་ ༣༧༽ སྣང་ཡིན་པས།
སྣང་བ་ཆོས་ཉིད་དུ་འདོད་ཅིང་རྫོགས་པ་ནི། གསང་སྔགས་ཀྱིས་དགོངས་པའི་ཕུལ་ལྡོགས་པ་ཡིན་ཏེ། ཆོས་ཉིད་ལ་ཕྱོགས་རིས་མེད་པ་མཉམ་པ་ཉིད། བླང་དོར་མེད་པ། དགག་སྒྲུབ་མེད་པ། འགལ་དུ་འགལ་བ་མེད་པ། གོསལ་དུས་གོལ་བ་མེད་པ། རབ་འབྱམས་ལས། ཕྱོགས་མེད་ལྷུན་གྲུབ་སྟོང་པ་ལ། འཁོར་འདས་གཉིས་ཀྱི་ལོ་འདབ་རྒྱས། །
བྱ་བྲལ་འཛིན་མེད་ནམ་མཁའ་ལ། ། སྐུ་གསུམ་སྙིང་པོའི་ཉི་ཟླ་ཤར། ། འགྲོ་དྲུག་འཁྲུལ་པའི་གྲོང་ཁྱེར་འདི། ། བདེ་ཆེན་སངས་རྒྱས་ཞིང་ཁམས་ཡིན། ། གཟུང་འཛིན་མཚན་མའི་མྱུ་གུ་ལ། ། བདེ་ཆེན་ཆོས་སྐུའི་འབྲས་བུ་སྨིན། ། ཅེས་པ་དང༌། ཐིག་ལེ་ཉག་གཅིག་ཀུན་བྲལ་བས། ། གཉིས་སུ་བྲལ་བའི་ཐ་སྙད་བྲལ། ། བྱ་བྲལ་གཅིག་ཏུ་ཀུན་ཏུ་ཀུན་རྫོགས་པས། །
རེ་དོགས་མཐའ་བྲལ་བཙལ་མི་དགོས། ། དོར་བ་བྱ་བའི་སྐྱོན་མེད་པས། ། བླང་བའི་ཡོན་ཏན་ག་ལ་ཡོད། ། ཅེས་གསུངས་སོ། ། གཉིས་པ་གཤིས་ཀ་དག་ཡིན་ནམ་ལྷུན་གྲུབ་ཡིན་གྱི་བརྟག་པ་ནི། རྒྱུ་མཚན་ཕྱོགས་རེ་ ༣༨༽གང་ཡང་ཡིན་འགལ་བར་བསྟན་པ་ནི། ཕྱོགས་རེར་བཟུང་བས་གོལ་བ་དང༌། རྒྱུ་མཚན་ཕྱོགས་རེ་ནས་དབྱེ་བ་བསྟན་པའོ། ། སྔ་མ་ནི། ཀ་དག་དང་ལྷུན་གྲུབ་ལ་སོགས་པ་རྒྱུ་མཚན་ཕྱོགས་རེ་ནས་མཚོན་པའོ། །
མིང་དུ་བཏགས་པས་གང་ཡང་མི་འགལ་བར་ཤེས་པར་བྱ་སྟེ། མདོ་ལས། ཁྱད་པར་ཅི་ཡང་མཚུངས་པའི་ཕྱིར། རྟག་པར་ཡང་ཟུང་ཞིག མེད་པར་ཡང་ཟུང་ཞིག ཐ་དད་པ་ཡང་ཟུང་ཞིག གཅིག་དང་ཐ་དད་ཀྱི་ངོ་བོ་ལས་གྲོལ་བར་ཡང་ཟུང་ཞིག ཅེས་པ་དང༌། ཀློང་ཆེན་ལས། དོན་གྱིས་དབྱིངས་ལས་མ་གཡོས་པར།
རང་བཞིན་རྣམ་དག་རྫོགས་སངས་རྒྱས། ། ལྷུན་གྱི་གྲུབ་པས་གོ་འཕངས་གཅོད། ། ངེས་པ་མེད་པར་གཏན་ལ་འབེབ། ། རང་བཞིན་རྣམ་པར་དག་པ་ལ། ། གང་ཡང་མ་སྤང་ལྷུན་གྱིས་གྲུབ། ཅིར་ཡང་མ་འགག་ངེས་པ་མེད། ། གང་ལ་མི་གནས་རྣམ་པར་པར་དག ། རྣམ་དག་གཅིག་གིས་ཀུན་བྱས་པས། ། ཆོས་ ༣༩༽སྐུ་རྣམ་པར་དག་པའི་དབྱིངས། ། རང་བཞིན་ལྷུན་གྱི་གྲུབ་པ་ལ། །
ཅིར་ཡང་མ་འགག་ངེས་པ་མེད། ། གང་དུ་མི་གནས་རྣམ་པར་དག ། གང་ཡང་མ་སྤང་ལྷུན་གྱིས་གྲུབ། ། ལྷུན་གྲུབ་གཅིག་གིས་ཀུན་བྱས་པས། ། ཆོས་རྣམས་ལྷུན་གྱིས་གྲུབ་པའི་དབྱིངས། ། རང་བཞིན་ངེས་པ་མེད་པ་ལ། ། གང་ཡང་མ་སྤང་ལྷུན་གྱིས་གྲུབ། ། གང་དུ་མི་གནས་རྣམ་པ་དག ། ཅིར་ཡང་འཆར་བས་ངེས་པ་མེད། ། ངེས་མེད་གཅིག་གིས་ཀུན་བྱས་པས། །
ཐམས་ཅད་ངེས་པ་མེད་པའི་དབྱིངས། ། དབྱིངས་ཉིད་གཅིག་ལ་དེར་སྣང་བས། ། འདྲའོ་འདྲའོ་མཉམ་ཉིད་ཆེ། ། སངས་རྒྱས་བསྟན་པ་མ་ལུས་ལ། ། མཐར་ཐུག་སྙིང་པོ་འདི་ལས་མེད། ། ཅེས་པ་དང༌། བང་མཛོད་ལས། ངའི་བཀའ་འདི་དགོངས་པ་ཅན ། ཡོད་མཐའ་གྲོལ་ཕྱིར་མེད་ཅེས་བཤད། ། མེད་མཐའ་གྲོལ་ཕྱིར་ཡོད་ཅེས་བཤད། །
གཉིས་འཛིན་གྲོལ་ཕྱིར་ཉག་གཅིག་བཤད། ། ཉག་གཅིག་གྲོལ་ཕྱིར་སྤྲོས་བྲལ་བཤད། ། སྤྲོས་བྲལ་གྲོལ་ ༤༠༽ཕྱིར་བརྗོད་མེད་བཤད། ། བརྗོད་མེད་གྲོལ་ཕྱིར་ཁ་འབྱམ་བཤད། ། ལྟ་བ་འཁྲུལ་གྱིས་ལྡེ་མིག་འདི། ། ཅི་ལྟར་ནམ་མཁའི་མདུང་སྐོར་བཞིན། ། གང་ལྟར་སྐོར་ཡང་དཀོར་དུ་བཏུབ། ། ཅི་ལྟར་འདམ་གྱིས་ཕུར་པ་བཞིན། ། གང་ལྟར་སྒུལ་ཀྱང་སྒུལ་དུ་བཏུབ། ། ལྤགས་པ་རློན་པའི་སླ་བཞིན་དུ། །
གང་ལྟར་འཐེན་ཡང་འཐེན་དུ་བཏུབ། ། ཅེས་གསུངས་སོ། ། གཉིས་པ་ཕྱོགས་སུ་འཛིན་པའི་གོལ་བ་ནི། གོང་ལྟར་ཆོས་ཉིད་ཕྱོགས་མེད་གང་ཡང་མི་འགལ་པར་སྟོན་པའི་ལུང་རྣམས་ལ་ཕྱོགས་རེ་བཟུང་ནས། དཀའ་བས་དག་པ་རང་མེད་པ་དང༌། སྟོང་པ་ལོགས་ཕྱོགས་སུ་བཟུང་ནས་ཆོས་ཀྱི་དོན་མ་རྟོགས་པར། སྣང་བ་དང་ཡོད་པ་དང་ལྷུན་གྲུབ་ལོགས་པ་ལ་སྐྱོན་དུ་ལྟ་ཞིང་བཀག་པས་གོལ་བ་ཡིན་ཏེ། ཉ་མོ་བག་ལ་ཉལ་བའི་རྒྱུད་ལས། ཡེ་ཤེས་དབྱིངས་སུ་སུས་རྟོགས་པ། ། དེ་ནི་འཁྲུལ་པའི་རྒྱུན་པ་སྟེ། །
ཅེས་པ་དང༌། ཉ་མོ་འཁོར་ལོའི་རྒྱུད་ལས། དབྱིངས་དང་ཡེ་ཤེས་ཏ་སྙད་པས། ། རང་བྱུང་རིག་པའི་དོན་དང་འགལ། ། ཡེ་ཤེས་ཀུན་ཡང་ ༤༡༽འདུས་བྱས་པས། ། རྒྱུད་དེ་རང་བྱུང་དོན་མི་མཐོང༌། ། ཞེས་པ་ལ་སོགས་གསུངས་སོ། ། མ་གྲུབ་པས་གྲུབ་པ་དང༌། ཡོད་པ་དང༌། དངོས་པོ་ལོགས་པའི་ཕྱོགས་སུ་བཟུང་ཞིང༌།
འཁྲུལ་གྲོལ་གྱི་ཤན་མ་ཕྱེད་པར་བཀའ་ལོགས་པ་སྐྱོན་དུ་ལྟས་ཤིང་བཀག་པས་གོལ་བ་ཡིན་ཏེ། ཡེ་ཤེས་གཏིང་རྫོགས་ལས། གང་ཡང་སེམས་ཡིན་ལྷུན་གྲུབ་འདོད་པ་དེ། ། ཆོས་ཅན་ཁ་ཀར་རྫས་ཅིག་གང་རུང་ལ། ། འཁོར་འདས་དུས་གསུམ་ཚངས་བ་རྫོགས་འདོད་པས། ། གཅིག་ལ་གཅིག་མེད་དྲང་ཅན་ལྟ་བར་གོལ། ཞེས་པ་ལ་སོགས་གསུངས་སོ། ། དེས་ན་ཀ་དག་ལྷུན་གྲུབ་ལོགས་པའི་ལུང་ཕྱོགས་རེ་བ་ཐམས་ཅད་ཆོས་ཉིད་ཕྱོགས་མེད་གཏན་ལ་འབེབ་པ་ཡིན་ཏེ། ནམ་མཁའ་ཆེས་ལས། ཀུན་གྱིས་བདག་ཉིད་ ༤༢༽ཡིན་པ་ལ། །
ཕྱོགས་སུ་ལྟ་བ་འགྲུབ་པ་མེད། ཅེས་གསུངས་སོ། ། གསུམ་པ་རྒྱུ་མཚན་ཕྱོགས་རེ་ནས་ཕྱེ་བ་ལ་གཉིས་ལས། དང་པོ་ཀ་དག་པ་ནི་ཆོས་ཀྱི་དབྱིངས་ལ་གཞན་གྱིས་སེལ་མེད་པས་དབྱིངས་ཀ་དག་དང༌། ཆོས་ཀུན་རང་བྱུང་ཡེ་ཤེས་ཀྱི་སྐུ་དང་ཡེ་ཤེས་སུ་རང་སྣང་བས་ཡེ་ཤེས་ཀ་དག་དང༌། དག་པ་དངམ་དག་པ་གཉིས་སུ་མེད་པ་ལ་དག་པ་ཆེན་པོའོ། ། ནམ་མཁའ་ཆེ་ལས། ཀུན་བཟང་ཡངས་པ་ཆོས་ཀྱི་དབྱིངས། ། རྣམ་དག་ལམ་ཆེན་ཀུན་གྲོལ་ཕྱིར། ། ཞེས་པ་དང༌།
རྩལ་ཆེན་ལས། ཕྱི་དང་ནང་ཀུན་ཆོས་ཀྱི་དབྱིངས། ། རྣམ་པར་དག་པའི་སྤྲུལ་པོ་ལས། ། སངས་རྒྱས་སེམས་ཅན་གཉིས་སུ་མེད། ། ལམ་གྱིས་བཅོས་སུ་ག་ལ་ཡོད། ཅེས་པ་དང༌། ལམ་རིམ་ལས། དབྱིངས་དང་ཡེ་ཤེས་དབྱེར་མེད་པས། ། དེ་བཞིན་ཉིད་དུ་རྡོ་རྗེའི་རིགས། ། ཅེས་པ་དང༌། །
གསང་སྙིང་ལས། ལོག་པར་རྟོག་བརྟག་རྣམ་དག་ཅིང༌། ཞེས་པ་དང༌། ལམ་རིམ་ལས། ཡུལ་དང་ཤེས་པར་སྣང་བ་ཡང༌། ༤༣༽རང་འབྱུང་ཡེ་ཤེས་རང་སྣང་ཟད། ། ཅེས་པ་དང༌། ཐམས་ཅད་བདག་ཅེས་བྱ་བ་ཡང༌། ། དངོས་པོ་གསལ་དག་མ་ཡིན་ཏེ། ། སྣང་སྤྱོད་ཉིད་ནས་རྣམ་པར་དག །
ཅེས་པ་ལ་སོགས་པ་གསུངས་སོ། ། སྣ་ཚོགས་རིས་སུ་མ་ཆད་པས་ཆོས་ཅན་ལྷུན་གྲུབ་དང༌། གནས་ལུགས་ཕྱོགས་ལ་མ་ཞེན་པས་ཆོས་ཉིད་ལྷུན་གྲུབ་དང༌། སྒྲ་ཅི་བཞིན་པ་མ་ཡིན་པས་ཐུན་མོང་མ་ཡིན་པའི་ལྷུན་གྲུབ་བོ། ། དང་པོ་ནི། ཆོས་ཅན་གཅི་ལ་སྣང་བ་ལྷུན་གྱིས་གྲུབ་པ་དང༌། ཆོས་ཅན་གཅི་ལ་འཁོར་འདས་ལྷུན་གྱིས་གྲུབ་པ་དང༌། ཆོས་ཅན་གཅིག་ལ་དུས་གསུམ་ལྷུན་གྱིས་གྲུབ་པ་དང༌། ཆོས་ཅན་ཆོས་དུ་ལྷུན་གྱིས་གྲུབ་པའོ། ། དེ་ཡང་ཐ་དད་ཀྱི་སྣང་གང་ཡང་མ་སྤང་པའི་དབྱེར་མེད་དམ།
མ་འདྲེས་ལ་ཡོངས་སུ་རྫོགས་པའི་ལྷུན་གྲུབ་ཡིན་ཏེ། དེའི་རྒྱུ་མཚན་ནི། ཆོས་ཀུན་རང་བྱུང་གི་ཡེ་ཤེས་ཡིན་ལ། དེ་ཉིད་རྒྱ་ཆད་དང་སྣང་བ་གང་ ༤༤༽ཡང་མ་སྤངས་པའི་རྒྱ་ཆད་ཕྱོགས་ལྷུང་མེད་པ་ཡིན་པས། ཐ་དད་ཀྱིས་སྣང་བ་གང་ཡང་མ་འདྲེས་ཏེ། སོ་སོར་སྣང་ལ་ཆོས་ཉིད་དབྱིངས་སམ་རང་བྱུང་ཡེ་ཤེས་སུ་དབྱེར་མེད་དུ་ཡོངས་སུ་རྫོགས་པའོ། ། མདོ་ལས། ཡོད་མེད་རྟག་དཔྱད་བྱ་བརྩལ་ལ་སོགས་པ། ། ཀུན་ནས་ལྷུན་གྱིས་གྲུབ་པར་ཡེ་གནས་སོ། ཅེས་པ་དང༌།
ཕྱོགས་མེད་ལྷུན་གྲུབ་སྡོང་པོ་ལས། ། འཁོར་འདས་གཉིས་ཀྱི་ལོ་འདབ་རྒྱས། ཅེས་པ་ལ་སོགས་དང༌། མདོ་ཐེག་ཆེན་སྒྲོན་མ་ལས། སྐྲའི་ཉག་མ་གཅིག་ལ་ཡང༌། ། སངས་རྒྱས་བྱེ་བ་བསམ་མི་ཁྱབ། ། ཅེས་པ་དང༌། མདོ་ལས། ཆོས་ཅན་མཚན་མ་མ་འདྲེས་པ། ། ཡོངས་སུ་རྫོགས་པས་སྟོང་བདག་མེད། །
དེ་ཉིད་མ་འདྲེས་ཡོངས་རྫོགས་ན། ། མ་བཅོས་དེ་བཞིན་ཉིད་ཁོ་ན། ། ཞེས་གསུངས་སོ། ། གཉིས་པ་ནི། དེ་ལྟར་སྣ་ཚོགས་རིས་སུ་མ་ཆད་པ་ཀས་གནས་ལུགས་ཕྱོགས་ལ་མ་ཞེན་པ། གནས་ལུགས་ཕྱོགས་ལ་མ་ཞེན་པ་ཀས་ ༤༥༽སྣ་ཚོགས་རིས་སུ་མ་ཆད་པ་ཡིན་ཏེ། དེས་ཆོས་ཅན་མཚན་མར་སྣང་བ་ཉིད་ཆོས་ཉིད་རང་སྣང་བ་ཡིན་ཏེ། ཞེས་པ་དང༌། མདོ་ལས། ཆོས་ཅན་མཚན་མར་སྣང་བའི་རང་བཞིན་ཡང༌།
ཆོས་ཉིད་མཚན་མ་མེད་པའི་ངང་དུ་གནས། ཅེས་པ་དང༌། ཀློང་ཆེན་ལས། ཆོས་ཉིད་པས་ཀྱང་ཆོས་ཅན་གཙོ། ། ཆོས་ཅན་མཚན་མར་སྣང་བ་ཡིས། ། ཆོས་ཉིད་སྐྱེ་མེད་གཏན་ལ་འབེབ། ། ཆོས་ཅན་ཆོས་ཉིད་དབྱེར་མེད་དེ། ། གཉིས་མེད་ཀློང་དུ་ཐག་ཆོད་པས། ། རང་སར་གྲོལ་བས་ཡིད་ཀྱང་ཆེས། ། ཅེས་གསུངས་སོ། །
དེ་ལྟར་ཆོས་ཉིད་རྒྱ་ཆད་ཕྱོགས་ལྷུང་མེད་ཅིང་ཐུན་མོང་མ་ཡིན་པའི་ལྷུན་གྲུབ་ཆེན་པོ་དེ་བློ་ཐུན་མོང་པའི་ཕྱོགས་འཛིན་ཅན་རྣམས་ཀྱིས་བློའི་སྤྱོད་ཡུལ་དུ་མ་འགྱུར་པས་ཐུན་མོང་མ་ཡིན་ལྷུན་གྲུབ་བོ། ། ཀློང་ཆེན་ལས། ལྷུན་གྲུབ་ཕྱོགས་མེད་མ་རྟོགས་པས། ། ལྟ་བའི་འདོད་གཞུང་དུ་མ་བྱུང༌། ། ཞེས་པ་ལ་སོགས་དང༌། ལམ་རིམ་ལས། མ་ཆགས་ ༤༦༽པད་མ་འདྲ་བ་ཡིས། ། ཡེ་ཤེས་ཅན་གྱི་སྤྱོད་ཡུལ་ཏེ། ཀུན་དང་ཐུན་མོག་དེ་མ་ཡིན། ། ཞེས་གསུངས་སོ། །
གསུམ་པ་གཞི་ལ་འཁྲུལ་གཞི་ཡོད་མེད་བརྟག་པ་ལ་གཉིས་ཏེ། གོ་བ་དང༌། ཡོད་མེད་ཀྱིས་བརྟག་པའོ། ། སྔ་མ་ནི། རྟུལ་པོ་ནི་བློ་རྨོངས་ཤིང་ཤེས་རབ་ཆུང་བ་སྟེ། དངོས་སུ་ཆོས་ལ་འཇུག་པའི་བློ་མེད་པས། སྦྱངས་ནས་ཐེག་པ་ཆེན་པོ་ལ་འཇུག་པའོ། ། མདོ་ཤེས་རབ་ལས། རྨོངས་པ་བསལ་ཕྱིར་སེམས་བསྐྱེད་དེ། ། ངོ།
མཚར་ཚིག་གིས་ཤེས་ཏེ་བསྒྱུར། ཞེས་པ་དང༌། ལམ་རིམ་ལས། བསྐལ་པ་ཞིང་གི་རྡུལ་སྙེད་དུ། ། ཤིང་དུ་འཕྲ་ལ་སྦྱངས་པ་ཡི། ཞེས་གསུངས་སོང༌། ། རྣོན་པོ་ནི་དབང་པོ་རྣོ་ཞིང་ཤེས་རབ་ཆེ་བ་སྟེ། མ་བསགས་མ་སྦྱངས་པར་ཐེག་ཆེན་གོ་ནུས་ཀྱི་བློ་དང་ལྡན་པའོ། མདོ་སྡེ་ལས། རང་བཞིན་གྱི་སངས་རྒྱས་དང༌།
ས་ནོན་པ་དང༌། བདེན་པ་མཐོང་བ་ཡང་འབྱུང་ངོ༌། ཞེས་པ་དང་༌། ལམ་རིམ་ལས། མ་སྦྱངས་གྲུབ་པ་གསུམ་ཕྱིར་གྱིས། ། མཐོ་ ༤༧༽བརྟེན་མྱུར་རྣོ་རྒྱ་ཆེར་ཡང༌། ཞེས་གསུངས་སོ། ། གཉིས་པ་རྣོ་རྟུལ་ཡོད་མེད་ཀྱི་བརྟག་པ་ནི། མེད་པར་འདོད་པ་དང༌། ཡོད་པར་འདོད་པའོ། །
དང་པོ་ནི་མེད་པར་འདོད་པ་དང༌། ཡོད་པར་འདོད་པ་ལ་སྐྱོན་བརྗོད་པའོ། ། དང་པོ་ནི། ཤེས་བྱའི་གཤིས་སྟོང་པ་རང་བཞིན་གྱི་རྣམ་པར་དག་པ་ཡིན་ལས། དེ་ལ་རྣོ་རྟུལ་གྱི་བྱེ་བྲག་གང་ཡང་མི་སྣང་མཉམ་པར་འདོད་པའོ། ། མངོན་རྟོག་རྒྱན་ལས། ཆོས་ཀྱི་དབྱིངས་ལ་དབྱེར་མེད་ཅིང༌། ། རིགས་ནི་ཐ་དང་རང་མ་ཡིན། ། ཞེས་པ་དང༌། མདོ་ལས།
ཐམས་ཅད་ནས་ཐམས་ཅད་དུ་སྙིང་པོ་བྱང་ཆུབ་ཉིད་ལས་མ་གཏོགས་པ་གང་ཡང་མེད་དོ། ། གཞན་ཡང་གཞིའི་སྐབས་ཀྱི་ལུང་དེ་རྣམས་སོ། ། ཡང་རྣོན་པོ་གཅིག་པུ་ཡིན་སེམས་ཀྱི་རང་བཞིན་ཡེ་ནས་སངས་རྒྱས་པ་ཡིན་ཏེ། ཐེག་པ་ཆེན་པོ་ལས་ཆུང་ངུའི་རིགས་མེད་དོ། ། ཅེས་པ་དང༌། ཡང་རྟུལ་པོ་གཅིག་པུ་འདོད་དེ། སེམས་རྒྱུའི་རྣམ་པ་ཡིན་ཏེ། སྦྱངས་ནས་ ༤༨༽སངས་རྒྱས་པ་ལས། མ་སྦྱངས་བར་རྟོགས་ཤིང་གྲོལ་བ་མེད་དོ། ཅེས་ཟེར་རོ། །
དེ་རྣམས་ཀྱི་ལུང་ནི་རྣོ་རྟུལ་ཕྱོགས་རེ་ལུང་རྣམས་སོ། ། གཉིས་པ་གཞི་ལ་རྣོ་རྟུལ་ཡོད་ན་བདེ་བར་གཤེགས་པའི་སྙིང་པོས་གཞན་མ་ཁྱབ་པ་དང༌། གཞི་བཟང་ངན་ཅན་དུ་ཐལ་བ་དང༌། སངས་རྒྱས་ཏེ་མཐར་ཐུག་གི་དུས་སུ་ཡང་བཟང་ངན་འོང་བ་ལ་སོགས་པའི་སྐྱོན་འོང་ངོ༌། ། རྣོ་རྟུལ་གཉིས་ཀ་ཡོད་པར་འདོད་པ་ལ་གཉིས་ཏེ། ཡོད་ལུགས་དང༌། ཐེ་ཚོམ་གྱིས་གེགས་བསལ་བའོ། ། དང་པོ་ནི། ཐ་དད་ཀྱི་སྣང་བ་གང་ཡང་མ་འགག་པའི་མཉམ་པ་རིག་མེད་དུ་ཡོད་དེ། དེ་ཡང་ཆོས་ཉིད་ཀྱི་དབྱིངས་སམ་རང་བྱུང་གིས་ཡེ་ཤེས་ལས་གཞན་གྱིས་སེལ་མེད་པར་གཅིག་པའི་ཆ་ནས་བཟང་ངན་རྣོ་རྟུལ་གང་ཡང་མེད་ལ།
དེ་ཉིད་སྣ་ཚོགས་སུ་སྣང་ཞིང་རྟོགས་པར་བྱེད་པའི་ཆ་ནས་རྣོ་རྟུལ་གཉིས་ཀ་ཡོད་དོ། ། གཉིས་པ་ལ། གསུམ་སྟེ། གཞན་གྱི་སྐྱོན་བསལ་བ་དང༌། རྣོ་རྟུལ་མེད་ན་སླར་སྐྱོན་བརྗོད་པ་དང༌། ༤༩༽། རྣོ་རྟུལ་ཡོད་པར་སྒྲུབ་པའོ། ། དང་པོ། ཐོག་མར་བདེ་བར་གཤེགས་པའི་སྙིང་པོས་ཁྱབ་ཀྱང༌། དེ་ཉིས་བློའི་རིག་སྣ་ཚོགས་སུ་སྣང་བའོ། །
གཉིས་པ། གཞི་བཟང་ངན་ཅན་དུ་ཐལ་ཅེས་པ་སྟེ། བཟང་ངན་གྱི་སྣང་བ་མ་འགག་པར་ཐལ་ཟེར་རམ། མཐའ་རེད་དུ་ཐལ་ཟེར། སྔ་མ་ལྟར་ན་འདོད་དེ། སེམས་ཀྱི་རང་བཞིན་སྣ་ཚོགས་སུ་སྣང་བའི་ཕྱིར་རོ། ། ཕྱི་མ་ལྟར་ན་ཧེ་དུ་མ་གྲུབ་སྟེ། ཆོས་ཀུན་རང་བྱུང་གིས་ཡེ་ཤེས་ལ་བཟང་ངན་དང་བླངས་དོར་མེད་པའོ། ། གསུམ་པ་གཞི་ལ་རྣོ་རྟུལ་ཡོད་ན་མཐར་ཐུག་སངས་རྒྱས་པའི་དུས་སུ་ཡང་བཟང་ངན་ཡོད་པར་ཐལ་ཞེས་པ་ནི། གཞི་ལ་རྣོ་རྟུལ་རང་རྒྱུད་ཐེར་ཟུག་པར་འདོད་ན་སྐྱོན་འོང་སྟེ།
འདིར་རྣོ་རྟུལ་གྱི་སྣང་བ་གང་ཡང་མ་སྤང་པའི་མཉམ་པ་རིག་མེད་ཡོད་པར་རྟོགས་པ་མཐར་ཕྱིན་པའི་དུས་སུ་མཉམ་པ་རིག་མེད་དུ་སངས་རྒྱས་པས་བཟང་ངན་མེད་པའོ། ། གཉིས་པ་ནི། རྣོ་རྟུལ་མེད་ན། ལུང་མན་ངགས་རིག་པ་གསུམ་དང་འགལ་ཏེ། ༥༠༽ལུང་མན་ངག་ནི་གོང་བཞིན་ནོ། ། རིག་པ་ནི། གཞི་ལ་རྣོ་རྟུལ་གྱི་སྣང་བ་གང་ཡང་མེད་ན། གདོད་མ་ཉིད་དུ་གྲོལ་བ་གཏན་མི་འབྱུང་བའི་ཐལ། ཅིའི་ཕྱིར་ན། རྣོ་རྟུལ་གྱིས་སྣང་བ་མེད་ཅིང་མཉམ་པའི་ཕྱིར་རོ། །
གཞི་ལ་མེད་ཀྱང་རྐྱེན་གྱི་རྣོ་རྟུལ་དང་བཟང་ངན་འབྱུང་ངོ་ཞེས་ན། རྐྱེན་དེ་གཞི་ཡིན་ནམ། ལོག་པ་ཅིག་ཡིན། གཞི་ཡིན་ན་གཞི་ལ་བཟང་ངན་མེད་པས། རྐྱེན་ལ་ཡང་བཟང་ངན་མེད་དེ་སྔ་མ་བཞིན་ནོ། ། གཞི་ལ་ལོག་པའི་རྐྱེན་ཡོད་ན། གཞི་མུ་མཐའ་ཅན་དུ་ཐལ་བ་དང༌། རྐྱེན་གཞན་གྱིས་བྱེད་པའི་ཕྱིར་ཕྱ་དང་ཕྱུག་བདེན་པར་ཐལ་བའི་སྐྱོན་འོང་ངོ༌། ། གཞན་ཡང་བློ་ཆེ་ཆུང་དང་འཁྲུལ་གྲོལ་ལ་སོགས་པ་བསམ་གྱིས་མི་ཁྱབ་པ་འདི་གཞི་ལས་མ་བྱུང་ཞིང་གཞི་མ་ཡིན་པར་ཐལ་བ་ལོགས་པའི་སྐྱོན་འོང་ངོ༌། ཅིའི་ཕྱིར་ན།
གཞི་ལས་མེད་པའི་ཕྱིར་རོ། ། མེད་ཀྱང་འབྱུང་ན་སངས་རྒྱས་ལ་སྡུག་བསྔལ་འོང་བར་ཐལ་བ་ལ་སོགས་པའི་སྐྱོན་འོང༌། རྣོན་པོ་གཅིག་པུ་ཡོད་ན་ཐེག་པ་ཆུང་ངུ་བཟང་ ༥༡༽ངན་གྱི་རིགས་མེད་པས། ཐེག་ཆུང་དང་དྲངས་དོན་གསུངས་པ་དོན་མེད་པར་ཐལ་བ་དང༌། ཐམས་ཅད་གཅིག་དུ་གྲོལ་བ་ལ་སོགས་པའི་སྐྱོན་འོང༌། རྟུལ་པོ་གཅིག་པུ་ཡིན་ན། དང་པོ་ཆོས་སྟོན་པའི་མཁན་པོ་མེད་པས་གྲོལ་བ་གཏན་མི་འབྱུང་བར་ཐལ་བ་དང༌། ཐེག་ཆེན་གྱི་རིགས་མེད་པས་ཐེག་ཆེན་གསུངས་པ་དོན་མེད་དུ་ཐལ་བ་ལ་སོགས་པའི་སྐྱོན་འོང༌། ཐེག་ཆེན་གྱི་རིགས་མེད་ཀྱང་རྐྱེན་གྱི་སྦྱངས་ནས་ཐེག་ཆེན་དང་སངས་རྒྱས་འབྱུང་ཞེས་ན། ཐེག་ཆེན་དང་སངས་རྒྱས་འདུས་བྱས་སུ་ཐལ་བའི་སྐྱོན་འོང༌།
གསུམ་པ་ནི། ལུང་རིག་མན་ངག་གསུམ་གྱིས་སྒྲུབ་སྟེ། ལུང་ནི། མདོ་ལས། སེམས་ཀྱི་རང་བཞིན་སྣ་ཚོགས་པའི་ཕྱིར། བློ་ཤིན་ཏུ་ཟབ་པ་དང༌། མི་ཟབ་པ་དང༌། ཡང་བ་དང༌། དོགས་པ་དང༌། བརྟན་པ་དང༌། །
འགྱུར་བ་དང༌། རྣོ་བ་དང༌། རྟུལ་བ་དང༌། མྱུར་བ་དང༌། བུལ་བ་དང༌། ཤ་སྟག་པས་སྔགས་ཀྱི་ངོ་བོ་ཉིད་ཀྱི་གཏམ། རིམས་ཀྱི་པ་དང༌། ༥༢༽གཅིག་ཆར་བ་དང༌། ཐོད་རྒལ་བ་ཅེས་པ་དང༌། ཀུན་བྱེད་ལས།
ལྷ་མི་སེམས་ཅན་དབང་པོ་མཐུན་ཏེ། ། ལ་ལ་དབང་པོ་སྦྱངས་པའི་འཕྲོ་ཅན་ཡོད། ། ལ་ལ་ཡེ་ནས་དབང་པོ་གཅིག་ཆོད་ཡོད། ། ཅེས་པ་དང༌། ཡེ་ཤེས་རྫོགས་པ་ལས། འགྲོ་དྲུག་དབང་པོ་གཅིག་ཆོད་དམ། ། སྦྱངས་པའི་འཕྲོ་ཅན་གང་ཡང་རུང༌། ཞེས་སོ། ། མན་ངག་ནི། ལམ་རིམ་ལས།
དེ་ཡང་རང་བཞིན་སྦྱངས་པའི་སྣོད་དུ་གྱུར་ལ་ཉེ་རིང་ཕྱིར། ཞེས་པ་ལ་སོགས་གསུངས་སོ། ། རིག་པ་ནི། གཞི་ལ་རྣོ་རྟུལ་གཉིས་ཀ་ཡོད་མེད། སེམས་ཀྱི་རང་བཞིན་སྣ་ཚོགས་པའི་ཕྱིར། ཧེ་རུ་སྣ་ཚོགས་སུ་སྣང་བ་ཉིད་ཀྱིས་གྲུབ་བོ། ། སྣ་ཚོགས་སུ་སྣང་བ་རྣོ་རྟུལ་གཉིས་ཀ་ཡོད་པར་གྲུབ་བོ། ། ཡང་གཞི་ལ་རྣོ་རྟུལ་གཉིས་ཀ་ཡོད་དེ། འཁྲུལ་གྲོལ་ལ་སོགས་སྣ་ཚོགས་སུ་སྣང་བའི་ཕྱིར། ཧེ་རུ་སྣ་ཚོགས་སུ་སྣང་བ་ཉིད་ཀྱིས་འགྲུབ་ལ།
སྣ་ཚོགས་སུ་སྣང་བས་རྣོ་རྟུལ་གཉིས་ཀ་ཡོད་པ་འགྲུབ་བོ། ། ཡང་ ༥༣༽གང་ཟག་གཅིག་གི་ཤེས་པའི་རྒྱུད་ལ་ཡང་རྣོ་རྟུལ་གཉིས་ཀ་ཡོད་དེ། ལུང་མན་ངག་ནི་གོང་བཞིན་ནོ། ། རིག་པ་ནི། སེམས་ཀྱི་རང་བཞིན་སྣ་ཙོགས་ཡིན་པའི་ཕྱིར་རྣོ་རྟུལ་གཉིས་ཀ་ཡོད་པ་གོང་བཞིན་ནོ། ། དེ་ལ་གཞན་གྱི་སྐྱོན་བརྗོད་པ་ནི། འགྲོ་བ་སེམས་རྒྱུད་གཉིས་འཆངས་སུ་ཐལ་བ་དང༌། གང་ཟག་གཅིག་ལས་གནིས་ལ་དུས་གཅིག་ཏུ་གྲོལ་བ་ཐལ་བ་དང༌། གང་ཟག་རེ་རེ་ལ་རྣོ་རྟུལ་གཉིས་ཀ་འགྲུབ་པས་ཐམས་ཅད་རྣོ་རྟུལ་ཁྱད་པར་མེད་པར་ཐལ་པའང་་སྐྱོན་འོང་ངོ༌། ། ཡང་སྐབས་གཅིག་ཏུ་འགྲུབ་བམ་དུས་རྒྱུན་ཆད་མེད་པར་འགྲུབ།
སྐབས་གཅིག་ནས་འགྲུབ་ན། སྟོང་ཉིད་གཅིག་ཆར་དུ་འཇུག་པ་དང༌། དུས་རྒྱུན་དུ་འགྲུབ་ན་སངས་རྒྱས་པའི་དུས་ཀྱང་ཐིག་ཆེན་མི་གོ་མི་རྟོག་པར་ཐལ་བའི་སྐྱོན་འོང༌། དང་པོ་ནི་འགྲོ་ལ་སེམས་རྒྱུད་གཉིས་འཆང་དུ་ཐལ་ཞེས་པ་དེ། བློའི་ཆར་ལུགས་གནིས་འཆང་དུ་ཐལ་ཟེར་རམ། རིག་པའི་རྒྱུད་ ༥༤༽གཉིས་འཆང་དུ་ཐལ་ཟེར། སྔ་མ་ལྟར་ན། འདོད་དེ། སེམས་ཀྱི་རང་བཞིན་སྣ་ཚོགས་སུ་སྣང་བའི་ཕྱིར། ཕྱི་མ་ལྟར་ན།
ཧེ་རུ་མ་སྒྲུབ་སྟེ། ཤེས་རྒྱུད་གཅིག་གིས་སྣང་ཚུལ་ཡིན་པའི་ཕྱིར་རོ། ། གཉིས་པ་གང་ཟག་གཅིག ལམ་གཉིས་ལ་བསྒྲོད་པར་ཐལ་ཞེས་པ་ནི། སྣོད་ཡོད་ཚད་ལ་བཅུད་ཀྱིས་མི་ཁྱབ་པ་དང༌། རྟུལ་པོ་ཐེག་པ་ཆུང་ངུ་བཟང་ངན་ལ་ཞུག་ཙ་ན། རྟུལ་པོ་ནུས་ལྡན་དུ་ཡོད་ལ། རྣོ་པོ་རྒྱུད་ལྡན་དུ་ཡོད་པའོ། ། རྣོ་པོ་ཐེག་པ་ཆེན་པོ་ལ་ཞུག་ཙ་ན། རྣོ་པོ་ནུས་ལྡན་དུ་ཡོད་ལ།
རྟུལ་པོ་རྒྱུད་ལྡན་དུ་ཡོད་པས། གཅིག་ལ་ཞུག་ཙ་ན་གཅིག་དངོས་སུ་མི་འབྱུང་བས་གཉིས་ཀའི་སྐྱོན་མི་འོང་ངོ༌། ། ཡང་གཉིས་ཀ་འགྲུབ་ཀྱང་གཙོ་གང་ཆེ་བ་གཅིག་ཏུ་འགྱུར་ཏེ། དེ་རང་ལ་ཡང་གཉིས་ཀ་ཚག་ཞིང་ལམ་གཅིག་ལ་བསྒྲོད་པའོ། ། གསུམ་པ་ནི། གཉིས་ཀ་འགྲུབ་ནས་ཁྱད་མེད་དུ་ཐལ་ཅེས་པ་ནི། གཉིས་ཀ་འགྲུབ་ཀྱང་ལ་ལ་རྣོ་པོ་ནུས་ལྡན་དུ་ཡོད་རྟུལ་པོ་རྒྱུད་ལྡན་དུ་ཡོད་ཅིང༌། ལ་ ༥༥༽ལ་རྟུལ་པོ་རྒྱུད་ལྡན་དུ་ཡོད་རྣོ་པོ་ནུས་ལྡན་དུ་ཡོད་པས་ཀྱེད་མེད་དུ་ཐལ་བའི་སྐྱོན་མི་འོང་ངོ༌། ། གཅིག་གི་ཤེས་པའི་རྒྱུད་ལ་རྣོ་རྟུལ་གཉིས་ཀ་འགྲུབ་བམ་མ་གྲུབ་ཅེས་པ་ནི། སྤྱིར་བདེ་གཤེགས་སྙིང་པོས་འགྲོ་ཀུན་ཡོངས་ལ་ཁྱབ་ཅིང༌།
རང་བྱུང་གི་ཡེ་ཤེས་ལ་གཞན་གྱི་སེལ་མེད་པ་རང་ཆས་སུ་ཐམས་ཅད་ལ་གནས་པས་རྣོ་རྟུལ་བཟང་ངན་མེད་པར་མཉམ་ལ། དེ་ཉིད་སྣ་ཚོགས་སུ་འཆར་བའི་ངོས་ནས་གཅིག་ཏུ་མ་ངེས་ཏེ། བློའི་རྣོ་རྟུལ་གཉིས་ཀ་ལས་གྲོལ་བའི་རྣོ་པོ་གཅིག་པུ་དང༌། རྟུལ་པོ་གཅིག་པུ་དང༌། རང་བཞིན་གྱིས་བློ་ཆུག་བའི་རྟུལ་པོ་དང༌། བློ་རང་བཞིན་གྱི་རྣོ་བའི་རྣོ་པོ་དང༌། རྣོ་རྟུལ་གཉིས་ཀ་ཡོད་པའོ། ། དང་པོ་ནི། གཞི་རང་བྱུང་གི་སྟོན་པ་འཁྲུལ་མ་མྱོང་གི་སངས་རྒྱས་སོ། གཉིས་པ་ནི།
སྤྱིར་འཁོར་བ་ཐོག་མཐའ་མེད་པས་ཆོས་དང༌། མི་འཕྲད་ཅིང་མི་གྲོལ་བའོ། ། གསུམ་པ་ནི། ཐེག་པ་ཆུང་ངུ་བཟང་ངན་དུ་རིག་ངེས་ཤིང་སྦྱངས་ནས་ ༥༦༽འཇུག་པར་བྱེད་པའོ། ། བཞི་པ་ནི། རག་བཞིན་གྱི་དབང་པོ་རྣོ་པོ་རྟོགས་གྲོལ་དུས་མཉམ་པའོ། ། ལྔ་པ་ནི། བློའི་རིགས་མ་ངེས་ཤིག་ལམ་ངེས་མེད་དུ་སྒྲོད་པའོ། ། དེས་ན་ཕྱོགས་གཅིག་ཏུ་གང་ཡང་མི་གནས་ཤིག་གང་ཡང་མི་འགལ་བའོ། ། བཞི་པ་གཞི་ལ་འཁྲུལ་གཞི་ཡོད་མེད་འདི།
མེད་པ་ལ་འཁྲུལ་པ་དང༌། ཡོད་པ་ལ་འཁྲུལ་པ་དང༌། གནིས་མེད་ལས་འཁྲུལ་པའོ། ཡང་གསང་སྔགས་པ་ལ་ལ་དག་རིག་པ་ཡེ་ཤེས་དེ་རྣམ་པར་དག་པ་ལས་འཁྲུལ་པའི་གཞི་མེད་པ་ལས་འཁྲུལ་པར་འདོད་པའོ། ། གཉིས་པ་ནི། གཞི་ལ་སོ་སོ་སྐྱེ་བོའི་སྣང་བ་རང་ཁ་འདི་ཁ་ལྟར་འདོད་ཅིང་འཁྲུལ་གཞི་ཡོད་པ་ལ་འཁྲུལ་པར་འདོད་པའོ། ། གསུམ་པ་གཉིས་མེད་ལས་འཁྲུལ་པ་ནི། ཡོད་མེད་གཉིས་ལས་གཅིག་འཁྲུལ་པར་འདོད་པའི་མཐའ་གྲོལ་བ་དང༌། གཉིས་མེད་ལས་འཁྲུལ་ཚུལ་ལོ། ། དང་ ༥༧༽པོ་ནི།
སྟོང་པ་ཅིར་ཡང་མེད་པ་ལས་འཁྲུལ་ན། གཤིས་ཆད་པའི་མཐར་ཐལ་བ་དང༌། མུ་སྟོགས་ཆད་པའི་བདེན་པར་ཐལ་བ་དང༌། ། འཁོར་བ་གློ་བུར་བར་ཐལ་བའི་སྐྱོན་འོང་ངོ༌། ། རིག་པ་ཡེ་ཤེས་རྣམ་པར་དག་པ་ལས་འཁྲུལ་པ་བྱུང་ན། སངས་རྒྱས་ཀྱང་འཁྲུལ་པ་བྱུང་བར་ཐལ་བ་དང༌། ཡག་གཞི་མྱ་ངན་ལ་འདས་པར་ཐལ་བ་དང༌། རྒྱུད་དག་གི་སངས་རྒྱས་སུ་ཐལ་བ་ལོགས་པ་འོང་ངོ༌། ། ཡང་གཞི་ལ་འཁྲུལ་པ་དང་དངོས་པོ་རང་རྒྱུད་པ་ཡོད་ན་གྲོལ་བ་གཏན་མི་བྱུང་བ་ལོགས་པའི་སྐྱོན་འོང་ངོ༌། ། ཡེ་ཤེས་ཆེན་པོ་ལས།
གནས་ལུགས་འཁྲུལ་གཞི་ཡོད་དམ་འོན་ཏེ་མེད་ལས་འཁྲུལ། ཡོད་འཁྲུལ་སངས་མི་རྒྱ་ཞིང༌། མེད་འཁྲུལ་འོང་དོན་མེད། ཅེས་སོ། ། གཉིས་པ་ནི། འཁྲུལ་གཞི་ཡོད་མེད་གཉིས་མེད་པས། གཤིས་རང་བྱུང་གི་ཡེ་ཤེས་ལས་གཞན་གྱིས་སེལ་མེད་པའི་ཆ་ནས་འཁྲུལ་གཞི་མེད་ལ། དེ་རང་གིས་ ༥༨༽རང་མ་ཤེས་པའི་ཆ་ནས་འཁྲུལ་གཞི་ཡོད་དེ། དེ་གཉིས་གཉིས་སུ་མེད་པ་ལས་འཁྲུལ་པའོ། ། དེས་ན་འཁྲུལ་གཞི་ཡོད་པ་དང་མེད་པར་བཤད་པའི་ལུང་རྒྱུ་མཚན་ཕྱོགས་རེ་ནས་གང་ཡང་མི་འགལ་བར་ཤེས་པར་བྱའོ། །
དེ་ཡང་གཤེས་རང་བྱུང་གིས་ཡེ་ཤེས་ཡེ་ནས་གནས་པ་དེ་དང༌། ལྷན་ཅིག་སྐྱེས་པའི་མ་རིག་པ་གཉིས་གཉིས་སུ་མེད་པ་ལས་འཁྲུལ་པ་ཡིན་ཏེ། འཁྲུལ་ཚུལ་གྱིས་སྐབས་ནས་བཤད་པ་བཞིན་ནོ། ། དེ་ཡང་ནམ་མཁའ་མཐའ་མཉམ་ལས། ཐེག་པའི་རང་བཞིན་འཁྲུལ་མེད་ཀྱང༌། ། འཁྲུལ་པས་སྦྲུལ་གྱི་དབང་པོར་སྣང༌། ། དངོས་ལ་སྦྲུལ་དུ་མི་གནས་ཀྱང༌། ། འཁྲུལ་པའི་ངོ་ལ་སྣང་གཞི་ཡོད། ། རང་སེམས་མ་བཅོས་ཅི་བཞིན་ལ། ། རྟོགས་དང་མ་རྟོགས་མི་གནས་ཀྱང༌། །
འཁྲུལ་པ་གཉིས་སུ་རྟོགས་པས་བཟུང༌། ། དངོས་ལ་གཉིས་སུ་མི་གནས་ཀྱང༌། ། རང་རང་ཞེན་པའི་དབང་གི་ན། ། དེ་ལྟར་སྣང་བ་འཁྲུལ་གཞིར་གནས། ། ཅེས་པ་དང༌། ༥༩༽ཐུགས་ཐིག་ལས། དྲུག་གི་འགྲོ་བ་ཐམས་ཅད་ལ། ། སེམས་ཉིད་ནོར་བུ་རིན་པོ་ཆེ། ། ཅི་ལྟར་ལྟས་པས་སྣང་བ་ལས། ། འཁྲུལ་གཞི་ཡོད་མེད་སྒྲོ་སྐུར་བྲལ།
ཞེས་པ་དང༌། ཀུན་འདུས་ལས། མ་རིག་ཡེ་ཤེས་ཐ་དད་མེད། ། མ་རྟོག་རྟོགས་པའི་ལམ་དུ་གཅིག ། ཅེས་པ་ལ་སོགས་རྒྱུད་ལུང་མན་ངག་དུ་མ་ནས་གསུངས་སོ། ། ལྔ་པ་རྒྱུད་གཅིག་གམ་ཐ་དད་ནི། གཅིག་ན་གཅིག་གྲོལ་བས་ཐམས་ཅད་གྲོལ་བ་དང༌། གཅིག་གི་རྣམ་སྨིན་ཐམས་ཅད་ལ་འོང་བའི་སྐྱོན་འོང་ལ། ཐ་དད་ན། མུ་སྟེགས་པའི་བདག་གྲུབ་ཅིང་གཟུང་འཛིན་རང་རྒྱུད་དུ་བདེན་པའི་སྐྱོན་འོང་ངོ༌། །
འོ་ན་ཅི་ལྟར་ཡིན་ན། གཅིག་དང་ཐ་དད་ཀྱིས་ངོ་བོ་ལས་གྲོལ་བའམ། མ་འདྲེས་ལ་ཡོངས་སུ་རྫོགས་པ་ཡིན་ཏེ། རྒྱས་པར་མ་འདྲེས་ཡོངས་སུ་རྫོགས་ཀྱིས་སྐབས་ནས་བཤད་པ་བཞིན་ནོ། ། གཅིག་ན་སྐྱོན་ནི། ཡེ་ཤེས་གཏིང་རྫོགས་ལས། འཁྲུལ་པའི་རྟོགས་སེམས་ ༦༠༽འགྲོ་བ་སོ་སོའི་སེམས། ། གཅིག་ན་དགེ་སྡིག་རྣམ་སྨིན་ཀྱང༌། ། མ་སྤྱད་ཀུན་གྱིས་མྱོང་བར་རིག ། ལས་ཀྱི་རྣམ་སྨིན་ཐུན་མོང་མ་གྲུབ་ཕྱིར། །
བག་ཆགས་བལྟས་པས་འཁྲུལ་པའི་སྡུག་བསྔལ་ཡིན། ཞེས་སོ། ། ཐ་དད་ན། མུ་སྟེགས་རིག་བྱེད་ཀྱི་མཐའ་གསང་བར་སྨྲ་བའི་སྡེ་པའི་སྐབས་ནས་བཤད་པ་བཞིན་ནོ། ། མི་གཅིག་ན་སྐྱོན་ནི། ཡེ་ཤེས་གཏིང་རྫོགས་ལས། ངོ་བོ་ཉིད་ཀྱི་སྐུ་ལ་འགྱུར་བ་མེད་པའི་ཕྱིར། ། བློ་ཡིས་བརྟག་པས་གཅིག་ཡུལ་གཅིག་མིན་པས། ། རང་སེམས་འཁྲུལ་པའི་སྣང་བར་ཐེ་ཚོམ་མེད། ། དེ་ཕྱིར་དབང་པོའི་ཡུལ་རྣམས་གཞི་ལ་མེད། །
ཅེས་པ་དང༌། བརྒལ་ལན་ལས། ། ཆོས་ཉིད་གཅིག་སྟེ་དབྱེ་བ་མེད་པ་ལ། ། འཛིན་པའི་ཤེས་པས་ཐ་དད་མཐོང་བ་ཡིན། ། ཐ་དད་པ་ནི་འཛིན་པ་ཡིན། ། མ་འདྲེས་པ་ནི་འཛིན་པ་ཡིན། ། དངོས་པོ་ཐམས་ཅད་འཛིན་པ་ནི། ། དངོས་མེད་ཉིད་ཀྱང་འཛིན་པ་འཛིན། ། ཞེས་པ་དང༌། དུག་གསུམ་རྩ་བ་འཛིན་པ་ཡིན།
༦༡༽། འཛིན་པའི་ཤེས་པ་མ་ཡིན་ཏེ། ། ཐ་དད་མི་འདྲ་རྒྱུ་མཚན་ནི། ཡོད་པར་སེམས་དཔས་མ་གསུངས་སོ། ། ཅེས་སོ། ། གཉིས་ཀའི་སྐྱོན་མེད་ཅིང་ཐ་དད་ལས་གྲོལ་བ་ནི། སྣང་བ་བཅུ་བདུན་པ་ལས། རྟོགས་སེམས་འགྲོ་བ་སོ་སོའི་སེམས། ། གཅིག་ན་དགེ་སྡིག་རྣམ་སྨིན་ཡང༌། ། མ་སྤྱད་ཀུན་གྱིས་མྱོང་བར་རིག །
དེ་མིན་ཡང་དག་དོན་མི་རུང༌། ། རྣམ་སྨིན་ཐུན་མོང་མ་གྱུར་ཕྱིར། གཅིག་མིན་དེ་ནིད་མ་སྐྱེས་པས། ། ཐ་དད་དོན་དུ་ཡང་མི་རུང་སྟེ། ། གཅིག་དང་ཐ་དད་ལས་གྲོལ་བའོ། ། ཅེས་པ་དང༌། ཀློང་ཆེན་རབ་འབྱམས་ལས། མཉམ་པའི་ཀློང་ལ་ཕྱོགས་རིས་མེད། ། ཀློང་ཆེན་གཅིག་ལས་མ་གཡོས་པར། ། ཀློང་ཕྲན་མཐའ་ཡས་ཀུན་འབྱམས་ཀྱང༌། །
ངེས་མེད་ཅིང་གྱུར་ཀློང་དུ་འབྱམས། ། ཅེས་གསུངས་སོ། ། ཐེག་པ་ཐམས་ཅད་ཀྱིས་ཤན་འབྱེད་ཉི་འོད་རབ་གསལ་ལས། གཞིའི་གནས་ལུགས་བསྟན་པའི་ལེའུ་སྟེ་དག་པོའོ།། ༈ གཉིས་པ་ ༦༢༽མ་རྟོགས་འཁྲུལ་པའི་སྣང་བ་ནི། སེམས་ཅན་ཐམས་ཅད་ཀྱི་སྡིག་པའི་ལས་སྤུ་ཙམ་མ་བྱས་ཀྱང༌། འཁྲུལ་ནས་འཁོར་བར་འཁྱམ་ཚུལ་བསྟན་པ་ལ་གསུམ་སྟེ། རིག་པ་སེམས་ཀྱི་འཁྲུལ་གཞི་བསྟན་པ་དང༌། འོད་ལྔ་ལུས་ཀྱི་འཁྲུལ་གཟི་བསྟན་པ་དང༌། ཆོས་ཉིད་ཡུལ་གྱི་འཁྲུལ་གཞི་བསྟན་པའོ། །
དང་པོ་རིག་པ་སེམས་ཀྱིས་འཁྲུལ་གཞི་བསྟན་པ་ནི། རྩ་བ་གང་ལས་འཁྲུལ་ན་ཆོས་ཀྱི་དབྱིངས་ལས་འཁྲུལ་ལོ། ། གཞི་ནི་ཀུན་གཞི་ལས་འཁྲུལ་ལོ། ། འཁྲུལ་པའི་རྒྱུ་ནི་མ་རིག་པ་ཡིན། དུས་ནི་ཐོག་མ་མེད་པ་ནས་འཁྲུལ། ངོ་བོ་ང་བདག་གིས་ཤེས་པ་ཞུགས་ནས་འཁོར་བར་འཁྲུལ། འཁྲུལ་ཚུལ་ནི་སེམས་ཉིད་གཅིག་ལ་གཉིས་སུ་བཟུང་ནས་ཕྱི་ནང་སྣོད་བཅུད་ཀྱིས་ཚུལ་དུ་འཁྲུལ། གང་འཁྲུལ་ན་ཉོན་མོངས་པ་ཅན་གྱི་ཡིད་འཁྲུལ། གང་གིས་འཁྲུལ་ན་རང་གི་རང་མ་རིག་པ་འཁྲུལ། འཁྲུལ་ལུགས་ནི་ཤིང་རྟའི་འཕང་ལོའམ།
ཟོ་ཆུའི་འཁྱུད་མོ་བཞིན་གཅིག་ནས་གཅིག་ཏུ་འཁྲུལ་ཞིང་འཁོར། འཁྲུལ་པའི་ཐོག་མ་ནི། ༦༣༽། ང་བདག་སྐྱེ་འཆི་དགྲ་གཉེན་བེད་སྡུག་འཁོར་འདས་ཀྱིས་ཚུལ་དུ་འཁྲུལ། འཁྲུལ་པའི་འབྲས་བུ་ནི། རིགས་དྲུག་ངན་སོང་ཡིན། ། འཁྲུལ་པའི་དཔེ་ནི། སྲིན་བུའི་ཁ་ཆུ་རང་ལས་བྱུང་ཞིང་རང་འཐུམ་པ་དང་འདྲའོ། ། རྒྱས་པས་ལས། ཐོག་མ་མེད་ནས་སེམས་ཡན་བཏང༌། །
ཕྱིན་ཅི་ལོག་ལ་འཇོལ་ཉིག་སྤྱད། ། གཟུང་འཛིན་དོན་ལ་རབ་ཏུ་ཆག ། དེ་ནི་འཁོར་བར་རྟག་ཏུ་འཁྱམས། ཅེས་པ་དང༌། གསང་སྙིང་ལས། ངེད་ལའོ། ། བདེ་བར་བདེ་གཤེགས་སྙིང་པོ་ལས། ། རང་གི་རྣམ་རྟོག་ལས་ཀྱིས་སྤྲུལ། ། སྣ་ཚོགས་ལུས་དང་ལོངས་སྤྱོད་དང༌། ། གནས་དང་སྡུག་བསྔལ་ལ་སོགས་པ། །
བདག་དང་བདག་གིར་སོ་སོར་འཛིན། ། སུས་ཀྱང་མ་བཅིངས་བཅིག་མེད་དེ། ། བཅིངས་པར་བྱ་བ་ཡོད་མ་ཡིན། ། རྣམ་རྟོག་བདག་ཏུ་འཛིན་པ་ཡིན། ། ཞེས་པ་དང༌། ངེས་དོན་འདུས་པ་ལས། དང་པོ་ད་ལྟ་མཐའ་མ་ལ། ། ངོ་བོ་མཚན་ཉིད་ངེས་ཚིག་དང༌། ། དཔེ་རྟག་གཉེན་པོ་དབྱེ་བ་ཙམ། ། རྣམ་པ་ ༦༤༽དགེ་བསུད་པ་ཡིན། །
ཞེས་སོགས་གསུངས། གཉིས་པ། འོད་ལྔ་ལུས་ཀྱི་འཁྲུལ་གཞི་བསྟན་པ་ནི། གཞི་ཆོས་ཉིད་དག་པའི་ཀློང་ནས། རིག་པའི་རང་མདངས་འོད་ཁ་དོག་རྣམ་པ་ལྔ། དབྱིངས་རྣམ་པར་དག་པའི་ཐིག་ལེའི་ཀློང་དུ་ཤར་བས། རིག་པ་འགག་སྟེ་ཡིད་དུ་འགྱུས་པས། མཐོང་ཆ་ཕྲ་མོ་མཐོང་ངོ༌། ། དེར་འོད་རྣམ་པ་ལྔ་ལ་རྟག་དཔྱད་བྱས་པས། འོད་ཕ་གི་ལས་ང་བྱུང་ངམ།
ང་ལས་ཕ་གི་བྱུང་སྙམ་པའི་ཐེ་ཚོམ་སྐྱེས་ཏེ། རང་སྣང་གི་འོད་ཁ་དོག་ལྔར་ཤར་བ་ངོ་མ་ཤེས་ཏེ། གཉིས་འཛིན་སྐྱེས་པས་ལྷན་གཅིག་སྐྱེས་པའི་མ་རིག་པར་སོང༌། གང་དང་གང་ལྷན་གཅིག་སྐྱེས་ན། མ་རིག་པ་དང་ཡེ་ཤེས་གཉིས་ལྷན་གཅིག་ཏུ་སྐྱེའོ། ། གང་དུ་སྐྱེས་ན། བཅོས་སླད་མེད་པའི་ཆོས་ཉིད་ཀློང་དུ་སྐྱེས་སོ། ། གང་གིས་གང་མ་རིག་ན། རང་བཞིན་གྱི་འོད་བྱང་ལྟ་བུ་དེས། རང་གི་རིག་པའི་འོད་བྱད་ཀྱི་སྣང་བ་མེ་ལོང་ལ་ཤར་བ་ལྟ་བུ་དེ་མ་རིག་པས།
ལྷན་གཅིག་སྐྱེས་པའི་མ་རིག་པ་ཞེས་བྱའོ། ། རྐྱེན་ ༦༥༽ཀུན་ཏུ་བརྟག་པའི་མ་རིག་པ་ནི། འོད་ཁ་དོག་རྣམ་པ་ལྔ་སྣང་བ་ལ། འཛིན་རྟོགས་རགས་སུ་སྐྱེས་པའི་དུས་སུ། དེ་མ་ཡིན་པ་དེར་འཛིན་གྱི་རྟོག་པ་བྱུང་བས། འོད་ལྔ་རང་སྣང་དུ་མ་ཤེས་པས་གཞན་སྣང་དུ་བཟུང་བས། དེ་ཡང་མ་རིག་པ་དངོས་སུ་མེད་ལ། ཡེ་ཤེས་ཀྱི་འོད་ཁ་དོག་རྣམ་པ་ལྔ་ནམ་མཁའི་འཇའ་ལྟར་ཤར་རོ། ། དེ་ནས་སྐད་ཅིག་མ་ལྔ་ལས་འཁྲུལ་ལོ། ། དེ་ལ་སྐད་ཅིག་མ་དང་པོ་ལ་ཆོས་ཉིད་དག་པ་མེ་ལོང་ལྟ་བུ་ལ།
ཡེ་ཤེས་ཀྱི་འོད་ཁ་དོག་རྣམ་པ་ལྔ་ནམ་མཁའི་འཇའ་ལྟར་ཤར་རོ། ། དེ་ནས་སྐད་ཅིག་མ་གནིས་པ་ལ་རྒྱུའི་རྐྱེན་ཆོས་ཉིད་ཡེ་ཤེས་ལྔས་རྒྱུ་བྱས། དེ་ནས་སྐད་ཅིག་མ་གསུམ་པ་ལ། དམིགས་པ་ཡུལ་གྱིས་རྐྱེན་འོད་ཁ་དོག་རྣམ་པ་ལྔ་རུ་སྣང་བ་མཐོང༌། དེ་ནས་སྐད་ཅིག་མ་བཞི་པ་ལ་བདག་པོའི་རྐྱེན་རིག་པའི་མཐོང་ཆས་འོད་ལ་འཛིན་པ་ཞུག དེ་ནས་སྐད་ཅིག་མ་ལྔ་པ་ལ། ལྷན་གཅིག་བྱེད་པའི་རྐྱེན་ཞེས་བྱ་བ། འོད་ལ་གཞན་སྣང་དུ་བཟུང་ངོ༌། ། མདོར་ན་རྒྱུའི་རྐྱེན་ཆོས་ཉིད། དམིགས་པའི་རྐྱེན་འོད།
༦༦༽བདག་པོའི་རྐྱེན་རིག་པ། དེ་གསུམ་དུ་མཚུངས་ལས། མཚུངས་པ་དེ་མ་ཐག་པའི་རྐྱེན་ཞེས་བྱའོ། ། འོ་ན་འཁྲུལ་པའི་དུས་ནམ་འཁྲུལ་ཞེ་ན། མ་རིག་པ་ཡུལ་ལ་ཤར་བའི་དུས་སུ་འཁྲུལ་ལོ། ། སྤྱི་བཅིང་ལས། ལྷན་གཅིག་བྱེད་དང་ཉེ་བར་ལེན། མ་རིག་རྣམ་པ་གཉིས་མཐུ་ཡིས། ། མ་རྟོག་པ་དང་ལོག་པར་རྟོགས། ། རྒྱལ་པོའི་ཕྲུ་གུ་འཁྱམ་པ་བཞིན། །
གསུམ་གཉིས་བཞི་ཡི་རྐྱེན་དག་གིས། ། བསྐྱེད་དང་འཕེན་དག་སྟོབས་རྒྱས་བྱེད། ། ཅེས་པ་དང༌། ངེས་པ་འདུས་པ་ལས། སེམས་ཀྱི་ཀུན་གཞི་ཐོག་མར་ཡང༌། ། གང་ལ་མི་རྟོག་པ་མ་ཟིན། ། མ་ཤེས་ལྷན་གཅིག་མ་རིག་པ། ། རྟོག་ཞུག་སེམས་ཀྱི་ཀུན་གཞི་བྱུང༌། ། ཞེས་པ་དང༌། ཐོག་མར་མཐའ་དྲུག་རྟོག་ལས་འབྱུང༌། །
གང་ལ་མི་རྟོག་དོན་མ་ཟིན། ། ཡེངས་བའི་ཚུལལས་རྟོག་པ་བྱུང༌། ། རང་སྣང་སྒྲིབ་པ་བག་ཆགས་བརྟས། ། བག་ཆགས་སྔ་ཕྱིའི་རྒྱུ་ལ་བསྟེན། ། འགག་པས་མ་རིག་སྡུག་བསྔལ་བྱུང༌། ། ཞེས་པ་དང༌། འཁྲུལ་པ་སེམས་ལས་ ༦༧༽བྱུང་བའི་རྒྱུད་ལས། རང་སྣང་མ་རྟོག་གཉིས་འཛིན་སྐྱེས། ། གཉིས་སུ་བཟུང་བ་བདག་གིས་འཁྲུལ། ། བག་ཆགས་འཐུག་པོ་བརྟག་པ་ཡིས། །
འཁོར་བ་སྣོད་བཅུད་གཉིས་སུ་ཆགས། ། རྟོག་པ་དྲུག་ལ་རིགས་དྲུག་བྱུང༌། ། ཞེས་པ་ལ་སོགས་པ་གསུངས། གསུམ་པ་ཆོས་ཉིད་ཡུལ་གྱི་འཁྲུལ་གཞི་བསྟན་པ་ནི་གཉིས་ཏེ། ཕྱི་སྣོད་དུ་འཁྲུལ་པ་དང༌། ནང་བཅུད་དུ་འཁྲུལ་པའོ། ། དང་པོ་ཕྱི་སྣོད་དུ་འཁྲུལ་པ་ནི། འོད་ཁ་དོག་ལྔར་སྣང་བ་བརྟག་དཔྱད་བྱས་པས། ཕྱིའི་འབྱུང་བ་ལྔར་འཁྲུལ་པ་སྟེ། དེ་ཡང་གཞི་དག་པ་མེ་ལོང་ལྟ་བུ་ཡེ་ཤེས་ཀྱིས་རང་འོད་དཀར་པོ་ལ་འཛིན་པ་ཞུག་ནས།
སྙིག་མའི་འབྱུང་བ་ཆུ་ལ་སོགས་པ་དཀར་པོའི་སྣང་བར་འཁྲུལ་པའི་ཕྱིར། མེ་ལོང་ལྟ་བུའི་ཡེ་ཤེས་ཀྱི་གཞིའོ། ། གཞི་དག་པས་མཉམ་པ་ཉིད་ཀྱིས་ཡེ་ཤེས་ཀྱི་རག་འོད་སེར་པོ་ལ་འཛིན་པ་ཞུག་ནས། སྙིག་མའི་འབྱུང་བ་ས་རྡོ་རི་བྲག་རྩི་ཤིང་ནགས་ཚལ་ལ་སོགས་པ་སེར་པོའི་སྣང་བར་འཁྲུལ་པ་ནི། མཉམ་པ་ཉིད་ ༦༨༽ཀྱི་ཡེ་ཤེས་ཀྱི་གཞིའོ། ། གཞི་དག་པ་སོ་སོར་རྟོག་པའི་ཡེ་ཤེས་ཀྱི་རང་འོད་དམར་པོར་སྣང་བ་ལ་འཛིན་པ་ཞུགས་ནས། སྙིགས་མའི་འབྱུང་བ་མེ་ལ་སོགས་པ་དམར་པོའི་སྣང་བར་འཁྲུལ་པའི་ཕྱིར་ན། སོ་སོར་རྟོག་པའི་ཡེ་ཤེས་ཀྱི་གཞིའོ། ། གཞི་དག་པ་བྱ་བ་གྲུབ་པ་ཡེ་ཤེས་ཀྱི་རང་འོད་ལྗང་སྐུར་སྣང་བ་ལ་འཛིན་པ་ཞུགས་ནས། སྙིགས་མའི་འབྱུང་བ་རླུང་ལ་སོགས་པ་ལྗང་ཁུའི་གྱི་སྣང་བ་འཁྲུལ་པའི་ཕྱིར་ན།
བྱ་བ་གྲུབ་པའི་ཡེ་ཤེས་ཀྱི་གཞིའོ། ། གཞི་དག་པས་ཆོས་ཉིད་དབྱིངས་ཀྱི་ཡེ་ཤེས་ཀྱི་རང་འོད་མཐིང་ཀར་སྣང་བ་ལ་འཛིན་པ་ཞུག་ནས། སྙིགས་མའི་འབྱུང་བ་ནམ་མཁའ་ལ་སོགས་པ་ཐིང་ཀའི་སྣང་བར་འཁྲུལ་པའི་ཕྱིར་ན། ཆོས་དབྱིངས་ཡེ་ཤེས་ཀྱི་གཞིའོ། ། དེ་ལྟར་རང་མདངས་ཀྱི་འོད་ལྔ་ལ་ཕྱིའི་ཡུལ་ལྔར་ལྟས་ནས། འོད་ལྔའི་སྣང་བ་ལས། ས་ཆུ་མེ་རླུང་ནམ་མཁའ་དང་ལྔར་དོན་ལ་གྲུབ་པ་མེད་བཞིན་དུ་ཆགས་སོ། ། ཕྱིའི་ཡུལ་ལྔ་ལ་ནང་གི་སེམས་ཀྱིས་ང་དང་བདག་ཏུ་བཟུང་བས། རང་བཞིན་གྱིས་འོད་ལྔ་གསལ་ ༦༩༽མ་ནུས་ཏེ། དངོས་པོ་སྲ་འཁྲེག་གདོས་པོ་ཅན་དུ་སོང་ངོ༌། །
ཕྱིའི་འབྱུང་བའི་བཅུད་དུ་ཤེས་པས་སྲིད་པའི་སྒོ་ང་དང༌། རྩི་ཤིང་ནགས་ཚལ་དང༌། ཚེར་མ་ཅན་སྣ་ཚོགས་པ་དང༌། རིན་པོ་ཆེ་ལྔ་དང༌། སྨན་དང༌། འབྲུ་དང༌། མེ་ཏོག་སྣ་ཚོགས་དང༌། ཨུ་དུ་འབར་བ་ལ་སོགས་པ་འཁྲུངས་པ་ནི། རླན་དང༌། དྲོད་གཤེར་ལས་སྐྱེས་སོ། །
ཨུ་དུ་འབར་བ་ནི་དག་པ་ནི་དག་པའི་རྟེན། དྲི་མེད་ཡེ་ཤེས་བརྫུས་ནས་སྐྱེས། ཅེས་པ་རྫུས་སྐྱེས་ཀྱི་རྟེན། སྲིད་པའི་སྒོ་ང་མ་དག་རྟེན། ཤེད་བུ་ཤེད་ལ་རོག་ནི་དེ་ལས་སྐྱེས། དེ་ནི་ལུས་ཀྱི་སྐྱེས་རྟེན་དང་བཅས་པ་འབྱུང་བས། ཤེད་བུ་ཤེད་ལ་རོག་ལས་མངལ་སྐྱེས་བྱུང་སྟེ། དེས་ན་སྐྱེ་བ་བཞིའི་ལུས་སྐྱེས་རྟེན་དང་བཅས་པ་དངོས་སུ་བྱུང་ངོ༌། ། དེས་ཕྱིར་སྣོད་ཀྱི་འཇིག་རྟེན་འཁྲུལ་ཚུལ་བསྟན་པའོ། ། དེ་ཡང་ཀློང་གསལ་ལས།
ཡེ་ཤེས་རང་རྩལ་འབྱུང་བ་ལྔ། ། ཁ་དོག་རྣམ་པ་ལྔ་རུ་ཤར། ། གོང་གི་རྟོག་བྱེད་གསུམ་པོ་ལས། ། ཕྲ་རག་རྡུལ་གྱིས་ཚ་ཙམ་དུ། ། རྟོག་ ༧༠༽དཔྱོད་རྣམ་པ་མང་དུ་ཤར། ། འོད་ཁྱིམ་ཁ་དོག་ལྔ་པོ་ལ། ། མ་རིག་དངོས་པོ་ཅན་དུ་བཟུང༌། ། འོད་ལྗང་བྱ་གྲུབ་ཡེ་ཤེས་ལ། ། དེར་འཛིན་ཞུགས་པས་རླུང་གི་གཞི། ། གྱུ་བའི་ཁ་རླངས་ཙམ་དུ་འབྱུང༌། །
འོད་དཀར་མེ་ལོང་ཡེ་ཤེས་ལ། ། དེར་འཛིན་ཞུགས་པས་ཆུ་ཡི་གཞི། ། དཀར་པོ་སྲན་འབྲུ་ཙམ་དུ་བྱུང༌། ། འོད་སེར་མཉམ་ཉིད་ཡེ་ཤེས་ལ། ། དེར་འཛིན་ཞུགས་པས་ས་ཡི་གཞི། ། སེར་པོ་ར་རིལ་ཙམ་དུ་བྱུང༌། ། འོད་དམར་སོར་རྟོགས་ཡེ་ཤེས་ལ། ། དེར་འཛིན་ཞུགས་པའི་མེ་ཡི་གཞི། ། དམར་པོ་ཐེ་བོང་ཙམ་དུ་བྱུང༌། ། མཐིང་ཀ་ཆོས་དབྱིངས་ཡེ་ཤེས་ནི། །
གདོད་མ་ཉིད་ནས་ཡེ་ཤེས་དང༌། ། མཉམ་དུ་གནས་ཏེ་འཕོ་འགྱུར་མེད། ། འབྱུང་ལྔའི་གཞི་མ་དེ་ལྔ་ལས། ། རང་འོད་ཡེ་ཤེས་ལྔ་རུ་གསལ། ། ཞེས་གསུངས་སོ། ། གཉིས་པ་ནང་བཅུད་ཀྱི་སེམས་ཅན་འཁྲུལ་ལུགས་བསྟན་པ་ལ་ལྔ་སྟེ། འཁྲུལ་པའི་གཞི་དང༌། འཁྲུལ་པའི་རྒྱུ་དང༌། འཁྲུལ་བའི་རྐྱེན་དང༌། འཁྲུལ་པའི་འབྲས་བུ་དང༌།
འབྱུང་བའི་དངས་སྙིག་ ༧༡༽དབྱེ་བའོ། ། དང་པོ་འཁྲུལ་གཞི་ནི་ཡེ་ཤེས་རྣམ་པ་ལྔ་ཡིས་བྱས། གཉིས་པ་འཁྲུལ་པའི་རྒྱུ་ནི་མ་རིག་པ་གཉིས་ཀྱིས་བྱས། གསུམ་པ་འཁྲུལ་པའི་རྐྱེན་ནི་སྐད་ཅིག་མ་ལྔས་བྱས། བཞི་པ་འཁྲུལ་པའི་འབྲས་བུ་ནི་གོང་ལྟར་འོད་ཁ་དོག་རྣམ་པ་ལྔ་ལ་རྟག་དཔྱད་དང་དེར་འཛིན་ཞུགས་པས། འོད་ལྔ་འགྲིབ་ནས། རིག་པ་ནམ་མཁའ་སྟོང་པར་མ་རིག་པའི་རླུང་འགྱུས་པས། ཡིད་ཀྱི་མིག་གིས་སྲིད་པའི་སྒོ་ང་མཐོང་ངོ༌། ། རིག་པ་ཐུགས་ཀྱི་སྒོ་ང་དེ་ཤིན་དུ་ལེགས་ཤིང་མཛེས་པ་གཅིག་ཏུ་ཤེས་ནས། དེར་ཞལ་གྱི་སྦྱོར་བ་བྱས་པས།
སྒོ་ང་ལ་ཡིད་ཆགས་པ་རབ་ཏུ་སྐྱེས། རིག་པའི་མིག་དང༌། ཡིད་ཀྱིས་ཆགས་སེམས་གཉིས་སྒོ་ངའི་ནང་དུ་ཞུགས་པ་ལས། ཉི་མ་རབ་ཏུ་སྣང་བས་དྲོད་བྱས། ནོར་བུའི་དྲི་མ་མེད་པས་རླན་བྱས་ནས། དྲོད་དང་དབར་རླན་འཛོམ་པ་ལས། ཕྱི་ལྟར་ན་ལྟ་ཤེད་བུ་དང༌། ཤེད་ལ་རོལ་ཞེས་བྱ། ནང་ལྟར་ན་འདོད་ཆགས་བྱའི་སྒོ་ང་དང༌། ཞེ་སྡང་སྦྲུལ་གྱི་སྒོ་ང་ཞེས་ཀྱང་བྱ།
གསང་བ་ལྟར་ན། ཉི་མ་རབ་ ༧༢༽སྣང་དང༌། ནོར་བུ་དྲི་མ་མེད་ཅེས་ཀྱང་བྱ། ཐབས་འགག་པ་མེད་པར་འཆར་བ་དང༌། ཤེས་རབ་སྟོང་པ་སྐྱེ་བ་མེད་པ་གཉིས་བྱུང་ངོ༌། ། དེར་བཟའ་བའི་ཟས་མེད་པས་འདོད་ཡིན་ལྔ་བྱུང་སྟེ། དེ་ཡང་ས་ལ་བརྟེན་ནས་གཟུགས་བྱུང༌། ཆུ་ལ་བརྟེན་ནས་སྒྲ་བྱུང༌། མེ་ལ་བརྟེན་ནས་དྲི་བྱུང༌། རླུང་ལ་བརྟེན་ནས་རོ་བྱུང༌།
ནམ་མཁའ་ལ་བརྟེན་ནས་རེག་བྱུང་ངོ༌། ། དེར་ཡང་རིག་པ་དེ་ཁ་ཕྱིར་ལྟས་པས། འདོད་ཡོན་ལྔ་ལས་ཕྱིའི་འབྱུང་བ་ལྔར་སོང༌། ཤེས་པ་ནང་དུ་ལོགས་པས་ཡུལ་ལྔ་ལ་བརྟེན་ནས་ནང་འཛིན་པའི་སེམས་སུ་སོང་ནས། ཉོན་མོངས་པ་དུག་ལྔ་སོང་སྟེ། དེ་ཡང་ས་ལས་ཉོན་མོངས་པ་གཏི་མུག་བྱུང༌། ཆུ་ལས་བརྟེན་ནས་འདོད་ཆགས་བྱུང༌། མེ་ལས་བརྟེན་ནས་ཞེ་སྡང་བྱུང༌། རླུང་ལས་བརྟེན་ནས་ཕྲག་དོག་བྱུང༌། ནམ་མཁའ་ལ་བརྟེན་ནས་ཉོན་མོངས་ང་རྒྱལ་བྱུང༌། །
དེར་ཉོན་མོངས་པ་དུག་ལྔའི་རྩལ་ལས། འགྲོ་རིགས་དྲུག་ཏུ་སྨིན་ཏེ། ཞེ་སྡང་ལས་ཀྱི་སྲོག་གཅོད་ལ་སོགས་བྱས་པས་འབྲས་བུ་དམྱལ་བར་སྨིན། གཏི་ ༧༣༽མུག་ལས་ཀྱིས་གཉིད་རྨུག་ཏུ་སོང་བས། ཤེས་བྱའི་གནས་ལ་བླང་དོར་གྱི་མིག་མ་ཕྱེད་ཅིང༌། ལེ་ལོ་དང་བླུན་རྨོངས་ལ་སྤྱད་པས། འབྲས་བུ་བྱོལ་སོང་དུ་སྨིན། འདོད་ཆགས་ཀྱི་དབག་གིས་སེར་སྣ་དང་ཕྲག་དོག་ལ་སྤྱད་པས་འབྲས་བུ་ཡི་དྭགས་སུ་སྨིན། འཕྲག་དོན་གིས་དབང་གིས་ཁོང་འཁྲོ་དང་འཕྲག་དོགས་སྤེལ་མར་སྤྱད་པས་འབྲས་བུ་ལྷ་མ་ཡིན་དུ་སྨིན། ང་རྒྱལ་དབང་གིས་ང་དང་བདག་ཏུ་བཟུང་བས་འབྲས་བུ་ལྷ་དང་མིར་སྨིན་ནོ། །
དེ་ལྟར་འགྲོ་པ་རིགས་དྲུག་ལས། སྣང་སྲིད་ཀྱིས་ལྷ་འདྲེ་ཐམས་ཅད་སྨིན་ཏེ། དམྱལ་བ་མ་ལས་ཀྱིས་གཤིན་རྗེ་རྣམས་བྱུང༌། ཡི་དྭགས་ལས་མ་མོ་ལ་སོགས་པའི་མོ་གདོན་རྣམས་བྱུང༌། ཕོ་འདྲེ་བཙན་བདུད་ལ་སོགས་པ་རྣམས་ནི། ནམ་མཁའ་ལ་རྒྱུ་བའི་ཡི་དྭགས་རྣམས་ཡིན་ནོ། ། བྱོལ་སོང་ལས་ས་བདག་དང་ཀླུ་གཉེན། ནམ་མཁའ་ལྡིང་དང༌། མིའམ་ཅི་དང༌། ལྟོ་ཕྱེ་གྲུལ་འབུམ་དྲི་ཟ་རྣམས་བྱུང་ངོ༌། །
ལྷ་མ་ཡིན་པས་སྲིན་པོ་དང་གཟའི་ཚོགས་རྣམ་བྱུང་ངོ༌།

༧༤༽ལྷ་ལས་ཕྱ་དང་དབང་ཕྱུག་དང་ཉི་ཟླ་གཟའ་སྐར་ལ་སོགས་པ་རྣམས་བྱུང་ངོ༌། ། མི་ལས་རི་རབ་ལ་གནས་པའི་གནོད་སྦྱིན་ཐམས་ཅད་འབྱུང་ངོ༌། ། དེ་དག་ཀྱང་གོང་དུ་རིགས་དྲུག་ཏུ་སྐྱེས་པའི་རྒྱུ་སོ་སོ་ལས་བྱུང་བའོ། ། དེ་ལྟར་འགྲོ་བ་རིགས་དྲུག་ཏུ་སྨིན་པ་དེ་ལ། སྐུ་མདོག་དང༌། ཕྱག་མཚན་དང༌། ཚེ་ཚད་དང༌། ལོངས་སྤྱོད་དང༌། ། སྡུག་བསྔལ་དང༌། སྐྱེ་རྒས་ན་འཆི་བཞི་དང༌། རྒྱུ་ཐམས་ཅད་བྱུང་ངོ༌། །
དེ་དག་ནི་ནང་བཅུད་ཀྱིས་སེམས་ཅན་འཁྲུལ་ལུགས་བཤད་པའོ། ། རྫོགས་པ་ཆེན་པོ་དགོངས་པ་ཟང་ཐལ་གྱིས་རྒྱུད་ལས། དེ་ལྟར་འཇིག་རྟེན་གསུམ་པོ་ཉིད། ། ཕུང་པོ་ལྔ་དང་དབང་པོ་ལྔ། ། ཡན་ལག་ལྔ་དག་དོན་སྙིང་ལྔ། ། ཡུལ་ལྡ་དང་ནི་ཉོན་མོངས་ལྔ། ། སེམས་ལྔ་ཡིད་ལྔ་རྟོགས་པ་ལྔ། ། གཟུང་འཛིན་འཁོར་བ་ཉིད་དུ་གྲུབ། ། ཕུང་པོ་ཁམས་དང་སྐྱེ་མཆེད་དྲུག ། གཟུག་འཛིན་དག་གིས་གཟུང་ནས་ནི། །
འཁོར་བ་ཉིད་ན་ཡུན་རིང་གནས། ། ཁམས་གསུམ་པ་ཡི་ཁམས་པ་རུ། ། མིང་དང་གཟུགས་ཀྱི་བཙོན་རར་ཚུད། ། མ་རིག་ལས་ཀྱིས་ ༧༥༽ལྕགས་ཀྱིས་སྡོམ། ། འཁོར་བའི་མུན་ནག་འཐུག་པོས་གཡོག ། འདོད་ཆགས་ཚ་བའི་རོལ་ཆགས། ། གཏི་མུག་ཞགས་པ་སྐེ་ནས་བཅིངས། ། ཞེ་སྡང་མེ་ཡི་ཚད་པས་གདུངས། ། ང་རྒྱལ་དག་གིས་མགོ་བཏུམ་ནས། ། འཕྲག་དོག་དག་གིས་སྒོ་མི་འགྲིགས།
ཁོང་འཁྲོ་ལ་སོགས་དམག་གིས་བསྐོར། ། གཟུང་འཛིན་ཞགས་པས་སྐེ་ལ་བཏགས། ། སྔ་ཕྱིའི་བག་ཆགས་འདམ་དུ་བྱིངས། ། རྣམ་སྨིན་ཉིད་དག་ལས་སྤྲེལ་ཏེ། ། ལས་ཀྱིས་མ་བུས་འཚམས་སྦྱར་ནས། ། གཅིག་ནས་གཅིག་ཏུ་ཟོ་ཆུ་བཞིན། ། བཟང་ངན་རིམ་པས་ལུས་བླངས་ཏེ། ། སོ་སོའི་རིགས་སུ་སྐྱེ་བར་འགྱུར། ། ངར་འཛིན་རབ་ལ་འབོག་ནས་ནི། ། སྡུག་བསྔལ་རྒྱ་མཚོའི་གཏིང་དུ་ཕྱིན། །
ཞེས་པ་དང༌། ནམ་མཁའ་མཐའ་མཉམ་ལས། ཆགས་སྡང་ལྔ་ལ་ལོངས་སྤྱོད་པས། ། དེ་ཡི་རྣམ་སྨིན་འབྲས་བུ་འབྱུང༌། ། དམྱལ་བའི་རང་བཞིན་མེ་སོགས་མཐོང༌། ། ཡི་དྭགས་མི་གཙང་མཐོང་ཡུལ་སྣང༌། ། བྱོལ་སོང་ངམ་འགྲོག་གྱེན་དུ་མཐོང༌། ༧༦༽། མི་ཡི་མཐོང་ཡུལ་བཞི་རུ་སྣང༌། ། ལྷ་མ་ཡིན་གྱིས་གོ་མཚོན་མཐོང༌། །
ལྷའི་རིན་ཆེན་སྣ་བདུན་མཐོང༌། ། དེ་དག་འགྲོ་དྲུག་སྡུག་བསྔལ་ཡིན། ། ཞེས་པ་དང༌། ཟང་ཐལ་ལས། ངན་སོང་ལྕགས་ཀྱུས་སྙིང་ནས་བཟུང༌། ། རང་གིས་རང་བཅིངས་ཉོན་མོངས་ལྔ། ། དམྱལ་བའི་ཕུང་པོ་མེ་ཆུ་སྣང༌། ། ཡི་དྭགས་རྣམས་ལ་བྲེད་སྡངས་བསྡིག ། བྱོལ་སོང་རྣམས་ལ་ན་བུན་ལྟར། ། མི་རྣམས་ཕུང་པོ་ཁམས་དང་ནི། །
སྐྱེ་མཆེད་འབྱུང་བ་ལྔ་རུ་སྣང༌། ། དེ་ཡང་བདེ་སྡུག་བཏང་སྙོམས་སོ། ། ལྷ་མིན་རྣམས་ལ་གོ་མཚོན་ཏེ། ། ལྷ་རྣམས་འདོད་པའི་ཡོན་ཏན་ནོ། ། དཔེར་ན་མྱུར་མགྱོགས་འཁོར་ལོ་བཞིན། ། རྒྱུན་ཆགས་འཁོར་བར་ཡུན་རིང་གནས། ། དེ་ལྟར་སྣང་བ་སྣ་ཚོགས་རྣམས། ། ཐག་པ་ལ་ནི་སྦྲུལ་མཐོང་བཞིན། ། དེ་མ་ཡི་ལ་དེར་མཐོང་ནས། ། ཕྱི་ནང་སྣོད་བཅུད་གཉིས་སུ་ཆར། །
ཞེས་གསུངས་སོ། ། ལྔ་པ་བྱུང་བའི་དངས་སྙིག དབྱེ་བ་ལ་གསུམ་སྟེ། ཕྱི་དང༌། ནང་དང༌། གསང་བའོ། ། ཕྱི་ནི། ཤིང་དང༌། ནགས་ ༧༧༽ཚལ་དང༌། སྨན་དང༌།
མེ་ཏོག་དང༌། འབྲས་བུ་དང༌། ཨུ་དུ་འབར་བར་ལ་སོགས་པའོ། ། དེ་ལ་ཆུ་རླན་དང་བཅས་པ་ནི་སྙིག་མའོ། ། དེའི་དངས་མ་ནི་ཆུ་ཤེལ་དང༌། ཟླ་བའོ། ། མེ་ཚ་ཤིང་བསྲེགས་པ་ནི་སྙིག་མ་ཡིན། དེའི་དངས་མ་ནི་མེ་ཤེལ་དང་ཉི་མ་ཡིན། རླུང་ཡང་ཤིང་གཡོ་བ་ནི་སྙིང་མ་ཡིན། དེའི་དངས་མ་ནི་བྱུང་བའི་རང་སྒྲ་ཡིན།
ནམ་མཁའ་སྟོང་ཞིང་གོ་སྐབས་འབྱེད་པ་ནི་སྙིག་མ་ཡིན། དེའི་དངས་མ་འཛོན་རྣམ་ལྔ་དང༌། རྒྱུན་སྐར་དང་བཅས་པ་འདི་རྣམས་ཡིན་ནོ། ། གཉིས་པ་ནང་གི་འབྱུང་བའི་དངས་སྙིག་དབྱེ་བ་ནི། ཤ་དང་རུས་པ་འདི་སྙིག་མ་ཡིན། དེའི་དངས་མ་རྩ་དབུ་མ་དར་དཀར་གྱི་སྐུད་པ་ཙམ་གཅིག་སྙིང་གིས་ནང་ན་གནས་སོ། ། ལུས་ཀྱི་དྲོད་འདི་སྙིག་མ་ཡིན། དེའི་དངས་མ་ ༧༨༽སོས་ཀའི་ཉི་མ་ལ་མེ་ལོང་བསྟན་པའི་དྲོད་ཙམ་གཅིག་ཙི་ཏའི་ནང་ན་གནས། ལུས་ཀྱི་དབུགས་འདི་སྙིག་མ་ཡིན། དེའི་དངས་མ་གསེར་ས་འོག་ཏུ་བཅུག་པའི་དང་ཙམ་གཅིག་སྙིང་གི་ནང་ན་གནས།
བྱང་ཁོག་སྟོང་པ་དང་སྙིངུ་ག་སྟོག་པ་འདི་སྙིག་མ་མིན། དེའི་དངས་མ་ཐིག་ལེ་ཁྲའི་མིག་ཙམ་གཅིག་སྟོག་པ་མི་འགྱུར་བ་སྙིང་གི་ནང་ན་གནས་སོ། ། གསུམ་པ་གསང་བ་ནི། འབྱུང་བ་དངས་སྙིག་དབྱེ་བ་ནི། ནང་གི་ཐུགས་ཡེ་ཤེས་རྣམས་ལྔ་ལ་དངས་མ་ཞེས་བསྟན་པ་ཡིན་ལ། ཕྱིར་ཤར་བའི་འོད་ཁ་དོག་རྣམ་པ་ལྔར་ཤར་བ་འདི་སྙིག་མ་ཡིན་ཞེས་བསྟན་པའོ། ། དོན་ལ་སྐུ་ལྔ་ཡེ་ཤེས་འོད་ཁ་དོག་ལྔ་རྣམས་དབྱེར་མེད་དུ་སྙིང་གི་ནང་ན་བཞུགས་སོ། ། འོ་ན་གཞི་རང་བཞིན་ལྷུན་གྱིས་གྲུབ་པའི་སངས་རྒྱས་ཡིན་ན། འཁྲུལ་པ་འབྱུང་བར་མི་རིགས་སོ་ཞེ་ན། གཞིན་ལྷུན་གྲུབ་ནི།
མ་རིག་པ་དང་ཡེ་ཤེས་དབྱེར་མེད་དུ་ལྷུན་གྱིས་གྲུབ་པ་དང༌། ཡེ་ཅི་བཞིན་པའི་ཡེ་ཤེས་ཟང་ཐལ་གྱི་བཀྲག་མདངས་ ༧༩༽དང༌། སྐུའི་མདངས་དང༌། ཡེ་ཤེས་ཀྱི་རྩལ་འགགས་པ་མེད་པའི་འོད་ཀྱི་མདངས་ལྷུན་གྲུབ་ཀྱིས་ཀློང་དུ་ཤར་བ་དང༌། རིག་པའི་གཉིས་འཛིན་གཉིས་འཛོམ་པས། འོད་ལྗང་ཀུ་ཕྱིར་ཐོན། མཐིང་ཀ་ནང་དུ་ལ་སོགས་པས། འཁྲུལ་པ་བྱུང་ངོ༌། ། འཁྲུལ་པ་ཐམས་ཅད་ཡེ་ཤེས་ཀྱིས་རྩལ་འགགས་པ་མེད་པ་ལས་ཤར་རོ། ། འཁྲུལ་ཡང་ཡེ་ཤེས་ཀྱི་རྩལ་ཡིན་ནི།
འཁྲུལ་གཞི་གཏན་ལ་ཕབ་པ་ལ་དགོས་པ་མེད་དམ་ཞེ་ན། དགོས་པ་ཡོད་དེ། འཁྲུལ་ལུགས་གཏན་ལ་ཕབ་པས་འཁྲུལ་བའི་རྩ་བ་ཆོད། དེ་ཆོད་པས་འཁོར་བ་ལ་ཡིད་མི་འཇུག དེར་ཡིད་ལ་ཞུགས་པས་གཞི་སྣང་ཆེན་པོ་ཆོས་ཀྱི་སྐུའི་གནས་ལུགས་གཏན་ལ་ཕེབས་སོ། ། དེ་ཕེབ་པས་འཁྲུལ་བ་རང་རྒྱུད་པར་མ་གྲུབ་པར་ངེས་ནས། འཁོར་བ་རང་བཞིན་མེད་པའི་ངང་དུ་གཏན་ལ་ཕེབས་སོ། ། དེ་ཕེབ་པས་འཁོར་བ་སྤང་མ་དགོས་པར། སངས་རྒྱས་ཀྱི་ཞིང་ཁམས་གཞི་མ་འཁྲུལ་པར་རང་ལོག ། རྣམ་པར་རྟོག་པ་ཐམས་ཅད་མི་ ༨༠༽རྟོག་པའི་ཡེ་ཤེས་སུ་རག་ལོག །
རྣམ་པར་ཤེས་པ་ཚོགས་བརྒྱད་ལས་ཤེར་བའི་འགྱུ་བ་ཐམས་ཅད་རྣམ་པ་ཐམས་ཅད་མཁྱེན་པའི་ཡེ་ཤེས་སུ་རང་ལོག་དུག་ལྔ་ཡེ་ཤེས་ལྔར་རང་ལོག དུག་ལྔ་ལས་སྐྱེས་པའི་རིགས་དྲུག་གིས་སེམས་ཅན་ཐམས་ཅད་བསྒྱུར་བ་མེད་པར་སྤྲུལ་པའི་ཚུལ་དུ་རང་ལོག རིགས་དྲུག་གིས་བསྐྱེད་པའི་ལྷ་མ་སྲིན་ཐམས་ཅད་ཀྱང་གཟུགས་སྐུ་མཉམ་ལ་མ་འདྲེས་པར་རང་ལོག ཡུལ་ངམ་འགྲོགས་དང་གཡང་སར་སྣང་བ་ཐམས་ཅད་ཆོས་ཀྱི་དབྱིངས་མུ་མཐའ་དང་བྲལ་བའི་འོད་སྣང་ཆེན་པོའི་ངང་དུ་རང་ལོག སྣང་བ་ཐམས་ཅད་ཡེ་ཤེས་ཀྱི་འོད་ཁ་དོག་རྣམ་པ་ལྔར་མེ་རེ་ར་སྣང་ངོ༌། ། ས་རྡོ་རི་བྲག་ཐམས་ཅད་འོད་ཀྱི་སྦུབས་སུ་ནུབ་ནས་བཙལ་ཀྱང་མི་སྙེད་དོ། ། དེ་ལ་ངོ་བོ་ཉིད་ཀྱི་སྣང་བ་མ་བརྟགས་མ་དཔྱད་པའི་ཡུལ་ཅན། དབྱིངས་རྣམ་པར་དག་པའི་སྟོང་མདངས། འོད་མཐིང་ཀར་གསལ་བ་ལས། ཡེ་ཤེས་ཀྱི་འོད་ཁ་དོག་ལྔས་བསྐོར་བའི་ཞིང་ཁམས་ཀུན་ཏུ་བཟང་པོའི་ཀློང་ཞེས་བྱའོ། །
དེའི་ཀློང་ ༨༡༽སྙིང་པོ་བཅུད་དུ་དྲིལ་བ་ངོ་བོ་ཉིད་ཀྱི་སྐུའི་སྣང་བ་ཤར་བས། རིག་པ་ཀུན་ཏུ་བཟང་པོ་སྐུའི་ཀློང་ཞེས་བྱའོ། ། སྟོང་པའི་མདངས་ལས་ཐིག་ལེའི་གསལ་ཆ་འོད་དཀར་པོ་གསལ་བ་ལ། ཡེ་ཤེས་ཀྱི་འོད་ཁ་དོག་ལྔས་བསྐོར་བའི་ཞིང་ཁམས་ཏེ། དེ་ལྟར་གནས་བའི་ཀློང་ན། སྐུ་ལྔ། ཡེ་ཤེས་ལྔ། ། འོད་དང་དབྱེར་མེད་དུ་ཞུགས་པ་ཡེ་ཅི་བཞིན་པའི་སངས་རྒྱས་སོ། ། དེའི་མཚན་ཉིད་ཡོངས་རྫོགས་ཆེན་པོར་ལྷུན་གྱིས་གྲུབ་པས། རང་བཞིན་ལྷུན་གྱིས་གྲུབ་པའི་སངས་རྒྱས་སོ། །
སྐུ་ཕྱག་རྒྱ་ཆེན་པོར་རྫོགས་ནས་མཁྱེན་སྤྱོད་ཀྱི་དགོངས་པ་ཀློང་དུ་གྱུར་པར་རྟོགས་པས་ན། རྟོགས་པ་མངོན་གྱུར་གྱི་སངས་རྒྱས་སོ། ། རླང་དང་རྩ་རིག་པ་གསུམ་བྱ་བ་གྲུབ་པའི་འོད་ལྗང་ཁུ་དང་ལྔའོ། ། སྐུ་དང་ཡེ་ཤེས་འོད་ཐམས་ཅད་སྙིང་པོར་བཞུགས་པས། འོད་ལྗང་ཁུ་ཕྱི་ནས་ནང་དུ་ཐིམ་པས། འོད་མཐིང་ཁ་ནག་ནས་ཕྱིར་ཐོན་ཏེ། བྱ་བ་གྲུབ་པའི་ཡེ་ཤེས་ནང་ན་གསལ་བས། ཤེས་བྱ་བཅུད་དུ་དྲིལ་ནས་བཞུགས་པས། ༨༢༽སངས་རྒྱས་གཞོན་ནུ་བུམ་པའི་སྐུ་ཞེས་བྱའོ། ། དེ་ཡན་ཆད་ཀྱི་འཁྲུལ་ཚུལ་བསྟན་ལ་ཕབ་པའོ། །
ཐེག་པ་ཐམས་ཅད་ཀྱི་ཤན་འབྱེད་ཉི་འོད་རབ་གསལ་ལས། འཁྲུལ་ཚུལ་བསྟན་པའི་ལེའུ་སྟེ་གཉིས་པའོ།། ༈ དེ་ལྟར་མ་རྟོགས་འཁྲུལ་པའི་སེམས་ཅན་ལ། ཡང་དག་པར་རྫོགས་པའི་སངས་རྒྱས་ཀྱི་ཐུགས་རྗེ་མཁྱེན་ཞིང་གཟིགས་པ་སྟེ། དེ་ལ་གསུམ་ཏེ། ཐུགས་རྗེས་གཟིགས་ཚུལ་དང༌། ཐུགས་རྗེ་སྐྱེ་ཚུལ་དང༌། དོན་མཛད་ཚུལ་ལོ། ། དང་པོ་ལ་གསུམ་ཏེ། ཐུགས་རྗེའི་གཟིགས་པའི་རྒྱུ་མཚན་དང༌།
དབྱེ་བ་དང༌། བརྩོད་པ་སྤང་བའོ། ། དང་པོ། གཟིགས་པའི་རྒྱུ་མཚན་ནི། སྤང་བྱ་སྒྲིབ་པ་མཐའ་དག་སྤངས་ཤིང༌། ཤེས་བྱའི་གནས་ལུགས་ཅི་ལྟ་བ་བཞིན་མངོན་དུ་གྱུར་ནས། འཁོར་འདས་ལམ་གསུམ་གྱིས་ཆོས་ཉིད་སྒྲིབ་མེད་དུ་མཁྱེན་པ་ཡིན་ཏེ། རྒྱུད་གསང་སྙིང་ལས། ལོག་པར་བགོ་བརྟག་རྣམ་དག་ཅིང༌། ། ཡེ་ཤེས་དབྱིངས་ལས་མི་གཞན་ཕྱིར། །
ཐུགས་རྗེ་ཚེན་པོས་འབྲེལ་པས་ ༨༣༽ན། ། འགྲོ་དྲུག་དུས་གནས་མ་ལུས་སྣང༌། ། ཞེས་གསུངས་སོ། ། གཉིས་པ་དབྱེ་བ་ལ་གསུམ་ཏེ། ཅི་སྙེད་མཁྱེན་པའི་ཡེ་ཤེས་དང༌། ཅི་ལྟ་བ་མཁྱེན་པའི་ཡེ་ཤེས་དང༌། དབྱེར་མེད་མཁྱེན་པའི་ཡེ་ཤེས་སོ། ། དང་པོ། ཅི་སྙེད་པ་མཁྱེན་པའི་ཡེ་ཤེས་ཀྱི་གཟིགས་ཚུལ་ནི། ། ཤེས་བྱའི་ཆོས་ཐམས་ཅད་མ་འདྲེས་པར་སོ་སོ་མཁྱེན་ཏེ།
ལ་ཤན་ལས། ཆོས་སྐུ་མ་ལུས་བདག་གསལ་ཕྱིར། ། ཡེ་ཤེས་རྣམ་གྲངས་བསམ་མི་ཁྱབ། ། ཅེས་པ་དང༌། རྫོགས་པ་ཆེན་པོ་ཡེ་ཤེས་ནམ་མཁའ་དང་མཉམ་པའི་རྒྱུད་ལས། རང་སྣང་གསལ་བའི་ཡེ་ཤེས་ནི། ། སེམས་དང་ཆོས་དབྱིངས་སོ་ནམ་མཁའི་དབྱིངས། ། ཕྱོགས་རིག་བསྒྲངས་བར་ལ་ནུས། ། ཚུལ་གྱི་རྣམ་གྲངས་དེ་ཉིད་ལ། ། ཅི་ལྟར་འཚམ་པའི་ཚུལ་དུ་སྣང༌། །
འོད་གསལ་རིག་པས་ཐམས་ཅད་མཁྱེན། ། དུས་གཅིག་ཀུན་མཁྱེན་རིག་པའི་ཀློང༌། ། ཐམས་ཅད་མཁྱེན་པའི་ཡེ་ཤེས་ཡིན། ། ཞེས་པ་དང༌། མདོ་ལས། ༨༤༽འཇིག་རྟེན་གྱི་ཁམས་མཐའ་ཐུག་པ་ཐམས་ཅད་དུ། དེ་བཞིན་གཤཻགས་པ་ཐམས་ཅད་ཀྱིས་གཟུགས་དང༌། སྒྲ་དང༌། སྤྱོད་པ་མཐའ་ཐུག་པ་མེད་པ་རྣམས། ། མི་མཁྱེན་པ་དང༌།
མི་གཟིགས་པ་དང༌། མི་གསན་པ་དང༌། མི་འབྲེལ་བ་ནི་གང་ཡང་མེད་དོ། ། དེ་ཅིའི་ཕྱིར་ཞེ་ན། སྙིང་པོ་བྱང་ཆུབ་ཏུ་མ་འདྲེས་ལ་ཡོངས་སུ་རྫོགས་པའི་ཕྱིར་རོ། ཅེས་སོ། ། གཉིས་པ་ཅི་ལྟ་བ་འདི། དེ་ཐམས་ཅད་ཆོས་ཉིད་སྐྱེ་བ་མེད་ཅིང་འདུས་མ་བྱ་པས་ལ་སོགས་པ་ཅི་ལྟ་བ་བཞིན་མཁྱེན་པ་ཡིན་ཏེ། ངེས་དོན་འདུས་པའི་རྒྱུད་ལས། མཁྱེན་ལྡན་ཡེ་ཤེས་སྙིང་པོ་ཡིས།
གང་ཡང་མི་མཁྱེན་རང་གསལ་མཁྱེན། ། མཐའ་དང་དབུས་སུ་མི་དམིགས་པས། ། ནམ་མཁའི་མཐའ་དང་མཉམ་པ་མཁྱེན། ཞེས་པ་དང༌། མདོ་ལས། ཆོས་ཐམས་ཅད་ཡེ་ཅི་བཞིན་པའི་དོན་ཕྱིན་ཅི་མ་ལོགས་པས་སྐྱེ་འགགས་མེད་པར་མཁྱེན་པ་ལ། བཏག་པས་ན། དེ་ཉིད་དོན་གྱི་དབང་གི་དེ་ཁོ་ནའི་ཚིག་བླ་དགས་སུ་རིགས་པར་བྱའོ། ཞེས་ ༨༥༽གསུངས་སོ། ། གསུམ་པ་དབྱེར་མེད་མཁྱེན་པ་ནི།
དེ་གཉིས་སུ་མེད་ཅིང་མ་འདྲེས་ལ་ཡོངས་སུ་རྫོགས་པར་མཁྱེན་པར་ཡིན་ཏེ། བརྒལ་ལན་ལས། མཁྱེན་བྱ་མཁྱེན་བྱེད་གཉིས་སུ་མེད་པའི་ཡེ་ཤེས་ཡིན། ཞེས་པ་དང༌། ཡིད་སྐྱོབ་ལས། རྣམ་རྟོག་མི་མངའ་ཨཅིར་ཡང་ས་ལེར་མཁྱེན། ། དེ་ནི་དཔོ་དོན་གྱིས་ཐམས་ཅད་མཁྱེན་པ་ཡིན། ། རྡོ་རྗེ་སེམས་དཔའ་མཁྱེན་པའི་མཆོག་ཏུ་གསུང༌། ཞེས་གསུངས་སོ། ། གསུམ་པ་བརྩོད་པའི་སྐྱོན་སྤང་པ་ནི།
མཁྱེན་པས་སེམས་ཅན་ལ་ཅི་ལྟར་ཕན་ཞེ་ན། ཕ་མངོན་ཤེས་ཅན་ལས། བུ་ཡོད་པའི་རྨི་ལམ་ན། མཛེ་བྱུང་བ་ལ་ཕས་གཉིད་བསླང་བ་དག་འདྲ་བར། རྒྱལ་བ་ཐམས་ཅད་མཁྱེན་པ་ཉིད་ཀྱིས། གདུལ་བྱ་མེད་ལ་ཡོད་འཛིན་ཅན་གྱི་སེམས་ཅན་འཁྲུལ་པ་ལས་ཟློག་པའི་ཆེད་དུ། གང་ལ་གང་འདུལ་གྱི་དོན་མཛད་པས་ཕན་པའི་ཡོད་དོ། ། འོ་ན་ཁམས་གསུམ་སེམས་ཅན་མཁྱེན་པ་སྟེ། ཡུལ་དུ་བྱས་ནས་མཁྱེན་ནམ། མ་བྱས་ནས་མཁྱེན་ ༨༦༽ལྔ་མ་ལྟར་ན།
སངས་རྒྱས་ལ་གཟུང་འཛིན་ཡོད་པའི་སྐྱོན་ཡོད་དེ། གསང་སྙིང་ལས། མ་རིག་རྟོགས་པའི་གཟུང་འཛིན་གྱིས། ། ཕྱི་ནང་རྟེན་འབྲེལ་གཉིས་སུ་འཁོར། ། ཞེས་པ་དང༌། བསྡུད་པ་ལས། ཅི་ལྟར་འཛིན་པ་དེ་ལྟར་ཀུན་ནས་མོངས་རྟེན། ཞེས་པ་ལ་སོགས་མདོ་རྒྱུད་དུ་མ་ནས་གསུངས་པ་དང་འགལ་ལོ། ། ཡང་ཡུལ་དུ་མ་བྱས་པར་མཁྱེན་ན། སངས་རྒྱས་ཀྱིས་དགོངས་པ་ལས་ལོག་པའི་གདུལ་བྱ་ཡོད་དམ་མེད།
ཡོད་ན་ཡུལ་མེད་ཀྱིས་དམ་བཅའ་དང་འགལ། མེད་ན་གཅིག་སངས་རྒྱས་པས་ཐམས་ཅད་སངས་རྒྱས་པར་འགྱུར་རོ། ། དེ་འདོད་ན་འཁོར་བ་དོང་སྤྲུགས་པར་ཐལ་བ་ལ་སོགས་པའི་སྐྱོན་འོང་ངོ༌། ། དེ་ཅིའི་ཕྱིར་ན། སངས་རྒྱས་ལས་ལོགས་པའི་ཡུལ་དུ་སེམས་ཅན་མེད་པའི་ཕྱིར། གཏན་ཚིགས་མ་གྲུབ་ན། ཡུལ་མེད་དུ་མཁྱེན་པའི་དམ་བཅའ་དང་འགལ་ལོ། ། འོ་ན་ཅི་ལྟར་མཁྱེན་ན་ཡུལ་དུ་བྱས་ནས་ཀྱང་མཁྱེན་ཏེ། ཡུལ་ཡུལ་ཅན་དུ་ཡང་མ་འགག་ལས། ༨༧༽།
མཐར་མ་རེག་པའི་ཚུལ་དུ་མཁྱེན་ཏེ། དེ་ཡང་གཉིས་སུ་མ་འགག་ལ། གཉིས་ཀྱི་མཐར་མ་ལྷུང་བས་གཉིས་ཀྱི་སྐྱོན་ལས་གྲོལ་ལོ། ། དེ་ལྟར་ངེས་པའི་ལུང་ནི། ཅི་སྙེད་པ་མཁྱེན་པའི་ལུང་གོང་དུ་སྨོས་པ་བཞིན་ནོ། ཡུལ་མེད་དུ་ཡང་མཁྱེན་ཏེ། ཤེས་བྱའི་དཀྱིལ་འཁོར་ལ་ལྷག་མ་མེད་པར་སངས་རྒྱས་ཀྱི་དགོངས་པ་ཐུགས་རིག་པའི་ཡེ་ཤེས་ལས་མི་གཞན་པར་མཁྱེན་པ་ཡིན་ཏེ། སྐྱོབ་པ་ལས། ཐམས་ཅད་རང་རིག་ཆོས་སྐུའི་ངོ་བོར་མཁྱེན། ། མཁྱེན་པ་མེད་པའི་མཁྱེན་པ་ཆེན་པོ་སྟེ། །
ཅེས་པ་དང༌། རྫོགས་པ་ཆེན་པོ་འབྲས་བུའི་ཀློང་ཡངས་ལས། རང་གསལ་ཡེ་ཤེས་རྣམ་དག་བདེ་ཆེན་དེས། ། རྣམ་པ་ཡེ་གསལ་ཡུལ་མིན་ཐམས་ཅད་མཁྱེན། ། ཞེས་གསུངས་ཏེ། དེའི་དོན་ནི་སངས་རྒྱས་ཀྱི་དགོངས་པ་ལ་མུ་མཐའ་མེད་ཅིང་ཀུན་ལ་གཉིས་སུ་མེད་པར་ཁྱབ་པའོ། ། ཡང་ཡུལ་ཡུལ་ཅན་གཉིས་སུ་མེད་པར་ཆོས་ཀུན་མ་འདྲེས་ལ་ཡོངས་སུ་རྫོགས་པར་མཁྱེན་ཏེ། ནམ་མཁའ་མཐའ་ ༨༨༽མཉམ་ལས། ཐམས་ཅད་མཁྱེན་པའི་ཡེ་ཤེས་ཀྱིས། ། མ་འདྲེས་ཡོངས་སུ་རྫོགས་པར་གསལ། །
ཞེས་པས། གོང་གི་མ་འདྲེས་ཡོངས་རྫོགས་ཀྱི་ལུང་དང་མཐུན་ནོ། ། འདི་ཉིད་གཏིང་ཟབ་པས་བློས་ཞིབ་ཏུ་རྟོག་པར་བྱའོ། ། ཡང་རྣམ་པར་མི་རྟོགས་པའི་ཡེ་ཤེས་ཀྱི་མཁྱེན་པ་ཡིན་ཏེ། རྣམ་པར་མི་རྟོག་ཅིར་ཡང་ས་ལེར་མཁྱེན་ཞེས་ན། རྟོག་ཡུལ་ཡོད་པའི་མི་རྟོག་པ་ཡིན་ནམ། མེད་པའི་མི་རྟག་པ་ཡིན། ཡོད་ན་རྟོག་ཡུལ་འདུག་པའི་ཕྱིར། ། རྟོག་བྱེད་ཀྱང་ཡོད་དགོས་སོ། ། དེ་འདོད་ན་མི་རྟོག་པའི་ཡེ་ཤེས་དང་འགལ་ལོ་སྟེ།
ཅིའི་ཕྱིར་ན། རྟོག་ཡུལ་འདུག་པའི་ཕྱིར། རྟོག་ཡུལ་མེད་པའི་མི་རྟོག་པ་ཡིན་ན། ། གཅིག་གྲོལ་བས་ཀུན་གྲོལ་བའི་སྐྱོན་གོང་ལྟར་རོ། ། ཡང་ཐམས་ཅད་མཁྱེན་པའི་ཡེ་ཤེས་ཀྱིས། དུས་གསུམ་སྐད་ཅིག་ཐམས་ཅད་མཁྱེན་ནས་མི་མཁྱེན། མི་མཁྱེན་ན། ཐམས་ཅད་མཁྱེན་པའི་ཡེ་ཤེས་མ་ཡིན་ཞིང༌། མཁྱེན་པར་བཤད་པའི་ལུང་རྣམས་དང་འགལ་ལོ། ། ཡང་མཁྱེན་ན་སྐད་ ༨༩༽ཅིག་མ་གཅིག་གིས་དུས་ན།
དུས་གསུམ་རྫོགས་སམ་མ་རྫོགས། མ་རྫོགས་ན་དུས་གསུམ་མཁྱེན་པར་མི་འགྲོ་བས་འགལ་ལོ། ། དུས་གསུམ་རྫས་ཡོད་དུ་འགྲོ་བ་དང༌། དུས་གསུམ་མཁྱེན་པར་རང་མ་ཡིན་པར་འགྲོ་བ་དང༌། ཅིའི་ཕྱིར་ན། སྐད་ཅིག་དུས་གསུམ་ལ་སྔ་ཕྱི་མེད་པའི་ཕྱིར་རོ། ། དེ་སྐད་བྱས་པ་ལ་འདས་པ་འགགས་པར་མཁྱེན། མ་འོངས་པ་མ་སྐྱེས་པར་མཁྱེན། ད་ལྟ་བ་མ་སྐྱེས་ལ་མ་འགགས་པར་མཁྱེན། ཞེས།
དེ་ལྟར་ན། དུས་གསུམ་གྱི་སྣང་བ་མངོན་སུམ་དུ་མཁྱེན་ནམ། རྗེས་དཔག་ཏུ་མཁྱེན། སྔ་མ་ལྟར་ན། དུས་གསུམ་མངོན་སུམ་དུ་ཡོད་པར་འགྲོ། ཕྱི་མ་ལྟར་ན། སངས་རྒྱས་ལ་དུས་ཀྱི་སྒྲིབ་པ་ཡོད་པར་ཐལ། འདོད་ན། མདོ་སྡེ་རྒྱན་ལས། མཁྱེན་པའི་སྐད་ཅིག་གཅིག་ལ་ནི། །
ཤེས་བྱའི་དཀྱིལ་འཁོར་ཀུན་ཁྱབ་ཅན། ཞེས་པ་དང༌། འོག་ནས་སྟོན་པར་གྱུར་བའི་ལུང་རྣམས་དང་འགལ་ལོ། ། འོ་ན་ཅི་ལྟར་མཁྱེན་ན། དུས་གསུམ་རྣམ་པར་ ༩༠༽དཔྱད་པའི་སྐད་ཅིག་གིས་དུས་གསུམ་མཁྱེན་པ་ཡིན་ལ། དུས་གསུམ་མཉམ་པ་ཉིད་སྐྱེ་འགགས་མེད་པའི་སྐད་ཅིག་གིས། དུས་གསུམ་མ་འདྲེས་ལ་ཡོངས་སུ་རྫོགས་པར་མཁྱེན་པའོ། ། འོ་ན་དུས་གསུམ་སྐད་ཅིག་ལ་ཡོད་དམ་མེད་ཞེ་ན། དུས་གསུམ་རྫས་ཡོད་དམ། སྐྱེ་འགགས་ཅན་གྱིས་སྐད་ཅིག་ཏུ་འདོད་པ་མ་ཡིན་ལ།
དུས་གསུམ་སྐྱེ་འགགས་མེད་པའི་སྐད་ཅིག་མ་དུས་གསུམ་མ་འདྲེས་ལ་ཡོངས་སུ་རྫོགས་པར་ཡོད་པའོ། ། དེ་ལ་དུས་གསུམ་མ་འདྲེས་པ་སོ་སོར་མཁྱེན་པས། དུས་གསུམ་གཅིག་པའམ་མི་མཁྱེན་པའི་སྐྱོན་ལ་གྲོལ་ལོ། ། ཆོས་ཀྱི་དབྱིངས་སམ། རང་བྱུང་གི་ཡེ་ཤེས་སུ་ཐ་དད་མེད་ཅིང༌། ཡོངས་སུ་རྫོགས་པས་སྐྱེ་འགགས་ཅན་དུ་འདོད་པ་ལ་གྲོལ་ལོ། ། དེ་ཡང་དཔེར་ན། ནམ་མཁའ་ལ་དུས་གསུམ་ཐ་དད་མེད་ཅིང་མཉམ་པ་ཉིད་དུ་གནས་པ་བཞིན། ། ཆོས་ཀྱི་དབྱིངས་སམ། རང་བྱུང་གི་ཡེ་ཤེས་ལ་ཐ་དད་མེད་ཅིང་མཉམ་པ་ཉིད་དུ་གནས་པས།
དུས་གསུམ་མ་འདྲེས་ལ་ཡོངས་སུ་རྫོགས་ ༩༡༽པར་མཁྱེན་པ་སྟེ། ནམ་མཁའ་མཐའ་མཉམ་ལས། མ་བཅོས་ངང་ལས་གཉིས་མེད་ཀྱང༌། ། ཤེས་རབ་འོད་གསལ་ཆེན་པོ་ཡི། ། མཁའ་ལ་གཟའ་སྐར་བཀྲ་བའམ། ། མེ་ཏོག་མཛེས་པའི་ཕུང་པོ་ལྟར། ། སོ་སོར་གསལ་ལ་གཅིག་ཏུ་འདུས། ། མ་འདྲེས་ཡོངས་སུ་རྫོགས་པ་ནི། ། ཕྱོགས་མེད་དག་སྣང་ཡེ་ཤེས་སྐུ། ། དུས་མཐའི་ཚད་ལ་འདས་པར་མཁྱེན། །
ཞེས་པ་དང༌། ཉ་མོ་འཁོར་ལོ་འབར་བའི་རྒྱུད་ལས། དུས་གསུམ་མཉམ་པར་རང་གསལ་ཡང༌། ། མ་འདྲེས་པར་ནི་སོ་སོར་གཟིགས། ཅི་བཞིན་པ་དང་ཅི་སྙེད་པ། ། གཉིས་པོ་རང་ལ་རྫོགས་པའི་ལུང༌། ཞེས་པ་དང༌། ཀློང་དགུ་ལས། རྒྱལ་བའི་དགོངས་པ་མ་བཅོས་ལ། ། ཐམས་ཅད་མཁྱེན་པ་དུས་གཅིག་གསལ། །
དུས་གསུམ་གཅིག་སྟེ་ཁྱད་པར་མེད། ཅེས་པ་དང༌། ཡུམ་རྒྱས་པ་ལས། དུས་གསུམ་མཉམ་པ་ཉིད་ལས་སྔོན་གྱིས་མཐའ་མི་དམིགས། ཕྱི་མའི་ ༩༢༽མཐའ་མི་དམིགས། ད་ལྟ་བ་ཡང་མི་དམིགས་སོ། ། ཅེས་པ་དང༌། དུས་གསུམ་མི་ཤེས་མེད་པ་ནི་བྱང་ཆུབ་སེམས་དཔའི་ཐེག་པ་ཆེན་པོའོ། ཅེས་གསུངས་སོ། ། ཡང་སེམས་ཅན་ཐམས་ཅད་ནང་མ་གྲོབ་གཅིག་ལ་སངས་རྒྱས་པའི་ཐམས་མཁྱེན་ནམ་མི་མཁྱེན།
མཁྱེན་ན་འཁོར་བ་སྤྱི་མཚན་ཐམས་ཅད་དོང་ནས་སྤྲུགས་པར་འགྱུར་རོ། ། ཞེ་ན། སངས་རྒྱས་ཀྱི་ཅི་ལྟ་བ་དང་ཅི་སྙེད་པ་མཁྱེན་པ་ཡིན་ཏེ། ཤེས་བྱ་ལ་སེམས་ཅན་ཐམས་ཅད་ནང་མ་གྲོ་བ་གཅིག་ལ་སངས་རྒྱས་མི་སྲིད་པས། སངས་མི་རྒྱ་བ་ལ་མི་རྒྱ་བ་ལྟར་དུ་མཁྱེན་པས་སྐྱོན་གཉིས་ཀ་ལས་གྲོལ་ལོ། ། གཞན་ཡང་སངས་རྒྱས་ཀྱིས་སེམས་ཅན་གྱི་གྲངས་མཁྱེན་མི་མཁྱེན། མི་མཁྱེན་ན་ཐམས་ཅད་མཁྱེན་པ་མ་ཡིན་ལ། མཁྱེན་ན། གསལ་བཀྲ་ལས། སེམས་ཅན་གྲངས་དང་ལོག་རྟོག་གྲངས། །
སངས་རྒྱས་ཉིད་ཀྱིས་མི་མཁྱེན་ཕྱིར། ཞེས་གསུངས་ཀྱང༌། སྐབས་འདིར་གནད་ཆུང་བས་རྒྱས་པར་ ༩༣༽མ་སྤྲོས་སོ། ། ཐེག་པ་ཐམས་ཅད་ཀྱི་ཤན་འབྱེད་ཉི་འོད་རབ་གསལ་ལས། འཁྲུལ་པའི་སེམས་ཅན་ལ། སངས་རྒྱས་ཀྱིས་ཐུགས་རྗེ་གཟིགས་ཚུལ་བསྟན་པའི་ལེའུ་སྟེ་གསུམ་པའོ།། ༈ གཉིས་པ་ཐུགས་རྗེ་སྐྱེས་ཚུལ་ལ་གསུམ་སྟེ། ཐུགས་རྗེ་བསྐྱེད་པའི་རྒྱུ་རྐྱེན་དང༌། ཐུགས་རྗེ་བསྐྱེད་པའི་ངོ་བོ་དང༌། རྣམ་གྲངས་སོ། །
དང་པོ་ནི། རྒྱུ་སངས་རྒྱས་ཀྱིས་མཛད་པ་ཕྱོགས་མེད་ལྷུན་གྲུབ་ཏུ་སྣང་བའི་དཔེ་ནོར་བུ་རིན་པོ་ཆེ་དབང་གིས་རྒྱལ་པོ་ལྟ་བུ་དང༌། རྐྱེན་གདུལ་བྱ་ལས་དག་པ་ཀླུའི་རྒྱལ་པོ་ལྟ་བུའི་ཚུལ་དུ་གཟིགས་ནས་འབྱུང་བ་ཡིན་ཏེ། ཀློང་ལས། འབྲས་བུའི་ཡོན་ཏན་ལྷུན་གྲུབ་ཀྱིས། ། ཡིད་བཞིན་ནོར་ལྟར་སྣང་བའོ། ། ཅེས་གསུངས་སོ། ། གཉིས་པ་ངོ་བོ་ནི། འབྲས་བུ་བདེ་བར་གཤེགས་པའི་ཐུགས་ཤེས་བྱ་ཅི་སྙེད་པར་མཁྱེན་པའི་ཡེ་ཤེས་ཉིད་ཡིན་ཏེ། དེ་ཡང༌།
གསང་སྙིང་ལས། ཐུགས་རྗེ་ཆེན་པོས་འབྲེལ་པས་ན། ༩༤༽འགྲོ་དྲུག་དུས་གནས་མ་ལུས་སྣང༌། ། ཞེས་གསུངས་སོ། ། གསུམ་པ་རྣམ་གྲངས་ནི། དམ་པ་བདེ་གཤེགས་ཀྱིས། རྟག་རྒྱུན་རང་བཞིན་ཤུགས་སྐྱེས་དང༌། ། ཡུང་དང་འཕྲང་ནས་སྐྱེས་པ་དང༌། ། བསྐུལ་ཞིང་གསོལ་བཏབས་ཚུལ་དུ་སྐྱེས། ། ཅེས་པས།
དེ་ལ་བཞི་སྟེ། རྟག་པར་རྒྱུན་དུ་ཐུགས་རྗེ་སྐྱེས་པ་དང༌། རང་བཞིན་ཤུགས་ཀྱི་དང༌། ཡུལ་དང་འཕྲད་ནས་ཀྱི་དང༌། བསྐུལ་ཞིང་གསོལ་བ་བཏབས་པའི་ཚུལ་སྐྱེ་བའོ། ། དང་པོ་ལ་གཉིས་ཏེ། རང་བཞིན་དབང་བཙན་དང༌། སངས་རྒྱས་ཀྱི་ཐུགས་རྗེའོ། ། དང་པོ་ནི། རིག་པ་བྱང་ཆུབ་ཀྱི་སེམས་རྒྱུན་ཆད་མེད་པར་ཡེ་ནས་གནས་པ་ལ་བྱ་སྟེ།
རིམ་དྲུག་ལས། སྤྲོས་བྲལ་ཐུགས་ཀྱིས་ཆོས་ཐས་ཅད་ཀུན་ལ་ཁྱབ་པར་རྗེ་ཉིད་དོ། ཅེས་གསུངས་སོ། ། གཉིས་པ་ནི། སངས་རྒྱས་ཀྱིས་ཐུགས་རྗེ་འཁོར་བ་མ་སྟོང་གིས་བར་དུ། རྟག་པར་རྒྱུན་དུ་དོན་མཛད་པ་ཡིན་ཏེ། མདོ་ལས། སངས་རྒྱས་མྱ་ངན་ཡོངས་མི་འདས། ༩༥༽། ཆོས་ཀྱང་ནུབ་པར་མི་གྱུར་ཏེ། །
ལེ་ལོ་ཅན་ལ་ཕན་བདག་ཕྱིར། ། སྤྲུལ་པ་རྣམས་ནི་འདས་ཚུལ་སྟོན། ། ཅི་ལྟར་ནམ་མཁའ་ཞིག་གྱུར་ན། ། དེ་ཚེ་མྱ་ངན་འདའ་བར་འགྱུར། ། ཞེས་སོ། ། འོ་ན་སྤྲུལ་སྐུ་འདའ་ནས་ད་ལྟ་མི་བཞུགས་པས་མི་རྟག་པར་འགྱུར་རོ་ཞེ་ན། སྐུ་འདས་པ་ཡང་ཐུགས་རྗེ་འདའ་ཚུལ་སྟོན་པ་ཡིན་ཏེ། རྟག་པའི་དངོས་པོར་འཛིན་པ་སུན་ཕྱུང༌། ལེ་ལོ་ཅན་ལ་སྐུལ་མས་བཏབས། བརྩོན་འགྲུས་ཅན་ལ་ཕན་བདག་པའི་ཕྱིར།
འདའ་བ་ལྟར་སྣང་བ་ཡིན་ཏེ། དཔེར་ན། ཉི་མ་གླིང་བཞི་ལ་ཤར་ནུབ་ལྟར་སྣང་ཡང༌། ཉི་མ་རང་ལ་ཤར་ནུབ་མེད་པ་བཞིན། སྤྲུལ་སྐུ་ཤཱཀྱ་ཐུབ་པ་འདི་འདའ་བ་ལྟར་སྣང་ཡང༌། ངོ་བོ་འགྲོ་འོང་མེད་ཅིང༌། ཁྱབ་གདལ་ཆེན་པོའི་ཞིང་ན་བཞུགས་ལ། བྱིས་པ་རྣམས་ཀྱི་ཆེད་དུ་མེ་ཏོག་བཀོད་པའི་འཇིག་རྟེན་དུ་མཚན་ངེས་པར་མ་གྲགས་པ་ཞེས་བྱ་བར་སྣང་ནས། འགྲོ་བའི་དོན་མཛད་པ་མདོ་ལས་གསུངས་ཏེ། འདི་ནས་དེ་བཞིན་ ༩༦༽ཉིད་དེར་གཤེགས། །
གདལ་ཁྱབ་ཆེན་པོའི་ཟིག་ན་བཞུགས། ། སེམས་ཀྱི་དཀྱིལ་འཁོར་འོད་གསལ་ནས། ། དེ་བཞིན་ཉིད་དུ་རྣམ་པར་སྣང༌། ། བྱིས་པའི་ཆེད་དུ་ཆོ་འཕྲུལ་དག ། མེ་ཏོག་བཀོད་པའི་འཇིག་རྟེན་ན། ། མ་གྲགས་པ་ཞེས་བྱ་བར་སྣང༌། ། ཞེས་པ་དང༌། གསང་སྙིང་ལས། སངས་རྒྱས་མྱ་ངན་ཡོངས་མི་འདའ། ། ཆོས་ཀྱང་ནུབ་པར་མི་འགྱུར་ཏེ། །
མི་རྟག་སྨིན་མཛད་འདུལ་བའི་ཕྱིར། ། བྱུང་ནས་མྱ་ངན་འདའ་བར་སྟོན། ཞེས་གསུངས་སོ། ། གཉིས་པ་རག་བཞིན་ཤུགས་ཀྱི་ཐུགས་རྗེ་སྐྱེ་བ་ནི། སངས་རྒྱས་ཀྱི་ཐུགས་རྗེ་ཉི་མའི་སྙིང་པོ་ལྟར། འབད་རྩོལ་མེད་པར་རང་བཞིན་གྱིས་སེམས་ཅན་ལ་དོན་འབྱུང་བ་ཡིན་ཏེ། ངེས་དོན་འདུས་པ་ལས། ཡེ་ཤེས་གསང་བའི་ངང་ཉིད་ནས། ། ཐུགས་རྗེ་ནམ་མཁའི་མཐའ་ལྟར་གདལ། ། ཐུགས་རྗེ་ཆེན་པོ་ཉིད་འོད་ལྟར། །
འགྲོ་འོང་མེད་པར་རང་བཞིན་འཆར། ཞེས་པ་དང༌། མདོ་ལས། ཅི་བཞིན་ཉིད་ལ་བཞུགས་པས་ ༩༧༽ན། ། འདི་ཞེས་ཚིག་ཏུ་མ་གསུངས་ཀྱང༌། ། ཁྱབ་པ་གཅིག་པའི་བྱིན་བརླབས་ཀྱིས། ། ཅི་ལྟར་འདོད་པ་སོ་སོར་གསལ། ཞེས་པས། དཔེར་ན། ནམ་མཁའ་ལ་ཉི་མ་ཤར་བས་ས་ལ་དྲོ་བ་འབྱུང་ཞིང༌།
ཆུའི་སྣོད་ཐ་དད་པའི་ནང་དུ་གཟུགས་བརྙན་འཆར་བ་ལྟར། སངས་རྒྱས་ཀྱི་དགོངས་པ་ཆོས་ཉིད་ཀྱི་ངང་ལས་མ་གཡོས་པར། ཞིང་ཁམས་གཞལ་དུ་མེད་པ་རྣམས་སུ་རྣམ་པར་འཕྲུལ་པ་དཔག་ཏུ་མེད་པ་འཛིན་རྟེན་དུ་འབྱུང་བ་རྣམས་དང༌། དེ་བཞིན་དུ་ཆོས་ཀྱི་འཁོར་ལོ་བསྐོར་བ་དང༌། ཞིང་ཁམས་གཞལ་དུ་མེད་རྣམས་སུ་རྣམ་པར་འཕྲུལ་པ་དཔག་ཏུ་མེད་པ་འཇིག་རྟཻན་དུ་འབྱུང་བ་རྣམས་དང༌། དེ་བཞིན་དུ་ཆོས་ཀྱིས་འཁོར་ལོ་བསྐོར་བ་དང༌། མྱ་ངན་ལས་འདས་པའི་ཚུལ་སྟོན་པ་ལ་སོགས་པའི་མཛད་པ་བསམ་གྱིས་མི་ཁྱབ་པར། སྔོན་གྱི་སྨོན་ལམ་གྱི་དབང་གིས་རྩོལ་མེད་དུ་ཤུགས་ཀྱིས་འབྱུང་བ་ཡིན་ཏེ། སྡུད་པ་ལས། ཅི་ལྟར་བྷེ་དུར་སྔོན་པོའི་རང་བཞིན་ལ། །
ལྷ་དབང་ལུས་ཀྱི་གཟུགས་བརྙན་ཤར་བ་བཞིན། ། དེ་བཞིན་གདུལ་བྱའི་ཆུ་སྣོད་དག་པ་ལ། ། ཐུབ་པའི་དབང་པོའི་སྐུ་ཡི་གཟུགས་བརྙན་འཆར། ཞེས་ ༩༨༽གསུངས་སོ། ། གསུམ་པ་ཡུལ་དང་འཕྲད་ནས་ཐུགས་རྗེ་སྐྱེ་བ་ནི། སྤྱིར་སྐུ་ལྔས་འཁོར་ལྔ་ལ་དོན་མཛད་པ་དང༌། བྱེ་བྲག་ཏུ་སྐུ་གསུམ་གྱི་ཐུགས་རྗེ་དོན་མཛད་པའོ། ། དང་པོ་ནི། ཡེ་ཤེས་རྒྱ་མཚོའི་འཁོར་རྣམས་ལ། སྟོན་པ་ཆོས་ཀྱི་སྐུའི་རིག་པའི་བྱིན་རླབས་སམ།
སྐྱེ་མཆེ་དོན་གྱི་གསུང་གི་དོན་མཛད་དོ། ། རྒྱུད་ཡེ་ཤེས་གསང་བ་ལས། ཆོས་ཀུན་ནམ་མཁའི་མཐའ་ཀུན་མཉམ། ། ཆོས་ཉིད་འབྱུང་བ་སྤྲོས་མེད་པས། ། ཡེ་ཤེས་སྐུ་ལ་སྤྲོས་མེད་གསལ། ། དེས་ན་བྱིན་གྱི་རླབས་ཀྱིས་བཤད། ། ཅེས་གསུངས་སོ། ། ས་ལ་གནས་པའི་བྱང་སེམས་ལ་སོགས་པའམ། སྨིན་པ་རྒྱ་མཚོའི་འཁོར་རྣམས་ལ། སྟོན་པ་ལོངས་སྤྱོད་རྫོགས་པའི་སྐུར་སྣང་ནས།
སྐུ་མདུན་དང་རྒྱབ་མེད་པར་ཞལ་ཕོ་འགྱུར་ཀུན་ཏུ་ཐལ་ལེ་བས། དགོངས་པ་བརྡའི་སྒོ་ནས་དོན་མཛད་དེ། སྙིང་པོ་ལས། འོག་མིན་བླ་མད་གནས་མཆོག་ཏུ། ། སྐུ་ནི་རྣམ་པར་སྣང་མཛད་ཚུལ། ། བྱང་ཆུབ་སེམས་དཔའི་ ༩༩༽འཁོར་རྣམས་ལ། ། དེ་བཞིན་གསུང་མཆོག་མི་སྨྲ་སྟེ། ། སྐུའི་ཆོས་རྣམས་མཇལ་བར་སྟོན། ། མེ་ལོང་བསྟན་པའི་ཚུལ་བཞིན་དུ། ། དངོས་ཀྱི་མདོག་ངག་ཐམས་ཅད་སེལ།
ཞེས་པ་དང༌། མདོ་ལས། སྟུག་པོ་བཀོད་པའི་རྒྱལ་བ་ཡང༌། ། ཆོས་སྐུ་སྙིང་པོར་གྱུར་པས་ན། ། དེའི་འགྲོ་བ་མི་སྨིན་ཕྱིར། ། གཟུགས་སྐུར་བསྟན་ནས་ཚིག་ཅེས་པས། ། གདུལ་བྱ་སྨིན་ཅིང་དག་པ་རྣམས་ལ། གོང་ལྟར་ལོངས་སྐུར་སྣང་ཞིང༌། མ་དག་པ་རྣམས་ལ་སྤྲུལ་སྐུར་སྣང་ནས་དོན་མཛད་དོ། ། སྤྱིར་འཇིག་རྟེན་གྱི་ཁམས་བསམ་གྱི་མི་ཁྱབ་པར་སྣང་བར་གསུངས་ཏེ།
སྙིང་པོ་ལས། ། ལོངས་སྤྱོད་ཟད་མེད་རིན་ཆེན་གཏེར། ། སྤྲུལ་པ་བྱེ་བ་བསམ་མི་ཁྱབ། ། མཚན་དང་དཔེ་བྱད་ཐམས་ཅད་རྫོགས། ། ཅེས་པ་དང༌། བྱེ་རག་ཏུ། སྦྱོར་ལམ་པ་དང༌། མཐོང་ལམ་པ་ལ། སྤྲུལ་སྐུ་མཚན་དང་དཔེ་བྱེད་དང་ལྡན་པས་དངོས་སུ་གསུང་གིས་དོན་མཛད་དེ། སྡུད་པ་ལས།
༡༠༠༽ སུམ་ཅུ་རྩ་གཉིས་མཚན་དང་མཐུ་སྟོབས་ཕ་མཐའ་ཡས། སེམས་ཅན་རྣམས་ལ་ཆོས་རབ་སྟོན་ཅིང་སྒྲོད་པར་བྱེད། ཅེས་གསུངས་སོ། ། མ་དག་པ་རྣམས་ལ་འགྲོ་བ་རང་རང་གི་སྣང་ཚུལ་དང་མཐུན་པར་གང་ལ་གང་འདུལ་དུ་དོན་མཛད་དེ། མདོ་ལས། སྐྱེ་བ་ཐམས་ཅད་གཟུགས་སུ་སྣང་བ་ནི། བྱ་རོག་དང་མེ་ཁྱེར་ལ་སོགས་པའི་སྲོག་ཆགས་གང་ཡིན་པ་དེ་དང༌། དེའི་གཟུགས་སུ་སྣང་བར་མཛད་ཅིང༌། དེ་དག་གི་ཆ་བྱེ་རྣམས་ཀྱིས། གང་ཅི་ལྟར་མོས་པ་རྣམས་ལ་དེ་བཞིན་དུ་སྣང་སྟེ།
ཅེས་གསུངས་སོ། ། དེ་ཡང་ཕྱོགས་རེ་ཙམ་མཆོན་ན། སྔོན་ཏུ་ཏྲ་ལ་ཐུགས་རྗེ་བསྐྱེད་དེ་བཏུལ་བ་ལྟ་བུའམ། རྐང་ཆགས་ལག་རྡུམ་ལ་སོགས་པ་ལ་ཐུགས་རྗེ་སྐྱེ་བ་ལྟ་བུའོ། ། གསུམ་པ་བསྐུལ་ཞིང་གསོལ་བ་བཏབ་པ་ལ་བརྟེན་ནས་ཐུགས་རྗེ་སྐྱེ་བ་ནི། སྤྱིར་བསྐུལ་ཞིང་གསོལ་བ་བཏབ་པ་དང༌། བྱེ་བྲག་ཏུ་བསྐུལ་ཞིང་གསོལ་བ་བཏབ་པ་ལ་བརྟེན་ནས་སྐྱེ་བའོ། ། དང་པོ་ལ་གཉིས་ཏེ། འོག་མིན་དུ་བསྐུལ་ཞིང་གསོལ་བ་བཏབ་པ་དང་ ༡༠༡༽མི་ཡུལ་དུ་བསྟན་པ་འབྱུང་བར་བསྐུལ་ཞིང་གསོལ་བ་བཏབ་པའོ། ། སྔ་མ་ནི།
བདེ་ཆེན་གདལ་ཁྱབ་ཆེན་པོའི་ཞིང་ཁམས། འོག་མིན་ཆིས་ཀྱི་དབྱིངས་ཀྱི་ཕོ་བྲང་དུ། སྐུ་ལྔ་ལྷུན་གྲུབ་ཀྱིས་སངས་རྒྱས་ལ་སོགས་ཏེ། དེ་བཞིན་གཤེགས་པ་ཐམས་ཅད་ཀྱིས་དགོངས་པ་མ་འདྲེས་ཡོངས་སུ་རྫོགས་ཤིང༌། ཆོས་ཐམས་ཅད་ཡེ་ནས་སངས་རྒྱས་པར་མཁྱེན་ནས། དགོངས་པ་མཉམ་ཉིད་དུ་བཞུགས་པ་ལ། སངས་རྒྱས་ཐམས་ཅད་ཀྱིས་ཡུམ་ཕ་རོལ་དུ་ཕྱིན་མ་ལ་སོགས་པའི་འཁོར་རྣམས་ཀྱིས་དབྱིངས་ལས་བསྐུལ་བའི་སྒྲ་བྱུང་བས། ཆོས་ཀྱི་སྐུ་ལས་གཟུགས་ཀྱི་སྐུར་བཞེངས་སོ། ། བསྐུལ་བའི་སྒྲ་ནི། མདོ་ལས།
ཡོད་མེད་སྟོང་པ་ཤིན་དུ་རྣམ་འབྱོར་མཐུས། ། ནམ་མཁའ་བཞེངས་ནས་དམ་ཚིག་ཉེ་བར་བཤེད། ། ཡེ་ཤེས་རྒྱ་མཚོའི་རྣམ་པར་གྲོལ་བའི་ཀློང༌། ། མི་གནས་མི་དམིགས་ནམ་མཁའི་དབྱིངས་ནས་བཞེངས། ། ཅེས་པ་སོགས་ཀྱི་སྒྲ་བྱུང་ནས། ཆོས་ཀྱི་སྐུ་ལ་ ༡༠༢༽གཟུགས་ཀྱིས་སྐུར་བཞེངས་ནས་བཞུགས་པ་ལ། དངོས་འཁོར་རྣམས་ཀྱིས། མགྲིན་གཅིག་ཏུ་གསོལ་བ་བཏབ་པ་སྟེ། ། རྒྱུད་འདི་གོ་བརྟོགས་ཀྱིས་སྐལ་དང་ལྡན་པ་རྣམས་ལ་བཤད་དུ་གསོལ། ། འདི་ཉིད་གོ་བརྟོགས་ཀྱིས་སྐལ་བ་དང་མི་ལྡན་པ་རྣམས་ལ།
ལམ་སྟེགས་ཀྱིས་ཐེག་པ་བཤད་དུ་གསོལ། ། ཞེས་གསོལ་བ་བཏབ་སྟེ། མདོ་ལས། དེ་བཞིན་གཤེགས་པ་ཀུན་གྱིས་ཐུགས་ཆེན་པོ། ། ཡེ་ཤེས་སྙིང་པོ་དོན་གྱིས་དོན་མཆོག་ལྡན། ། རྣལ་འབྱོར་ཐེག་ཆེན་རྡོ་རྗེ་ཐེག་ཆེན་ལུང༌། ། འདུས་པའི་ཚོགས་ལ་རྒྱ་ཆེར་བཤད་དུ་གསོལ། ཞེས་པ་དང༌། ཡེ་ཤེས་བཏིང་རྫོགས་ལས། ། དེ་ཚེ་རྡོ་རྗེ་སེམས་དཔས་གང་ཞུས་པ། །
སངས་རྒྱས་ཀུན་གྱིས་དགོངས་པ་ངེས་པའི་དོན། ། མནོར་མ་བཅོས་རང་བྱུང་ཆོས་སྐུ་སྟེ། སེམས་ཅན་བློ་ཡིས་ངེས་པར་རྟོགས་པའི་ཐབས། ། ཀུན་རིག་སྟོན་པ་ཐུགས་རྗེ་བཤད་དུ་གསོལ། ཞེས་གསོལ་བ་བཏབ་པས། འོག་མིན་ལ་ ༡༠༣༽སོགས་པར་སྟོན་པ་ཆོས་ཀྱི་སྐུ་ལས་གཟུགས་ཀྱི་སྐུར་བཞེངས་ནས། འཁོར་ཐུན་མོང་མ་ཡིན་པ་རྣམས་ལ། གསང་སྔགས་འབྲས་བུའི་ཆོས་ཀྱི་འཁོར་ལོ་བསྐོར་ཏེ་གསུངས་ཚུལ་དང༌། མི་འཆེད་འཇིག་རྟེན་གྱིས་ཁམས་ལ་སོགས་པའི་ཞིང་ཁམས་དཔག་ཏུ་མེད་པར། སྤྲུལ་སྐུ་ཐུབ་པ་དྲུག་ལ་སོགས་པ་དཔག་ཏུ་མེད་པས།
འཁོར་ཐུན་མོང་པ་རྣམས་ལ། བསྟན་པ་སྡེ་སྣོད་གསུམ་ལ་སོགས་པའི་གང་མཚམས་པ་རྣམས་གསུངས་སོ། ། གཉིས་པ་མི་ཡུལ་དུ། བསྟན་པ་འབྱུང་བར་གསོལ་བ་བཏབ་པ་ནི། རྒྱུའི་ཆོས་འབྱུང་བར་གསོལ་བ་བཏབ་པ་དང༌། འབྲས་བུའི་ཆོས་འབྱུང་བར་གསོལ་བ་བཏབ་པའོ། ། སྔ་མ་ནི། བཅོམ་ལྡན་འདས་ཀྱིས་དགའ་ལྡན་ནས་བྱོན་པ་དང༌། བདུད་བཏུལ་བ་དང༌། ། སངས་རྒྱས་ཇཔའི་ཚུལ་བསྟན་ཏེ།
གྲོང་ཁྱེར་དུ་ཆོས་འབྱུང་བར་དགོངས་ནས་གསུངས་པས། ཤཱཀྱའི་རིགས་རྣམས་ཀྱིས། རིགས་ ༡༠༤༽མཉམ་པ་ལ་ཆོས་ཉན་པ་དང༌། དཔོན་དུ་བྱེད་པ་མི་འོང་ཞེས་ཉན་དུ་མ་འདོད་དོ། ། དེས་གཞན་རྣམས་ཉན་ཅིང་གོ་བར་མ་བྱུང་སྟེ། རྒྱ་ཆེར་རོལ་པ་ལས། ཟབ་ཞི་སྤྲོས་བྲལ་འོད་གསལ་འདུས་མ་བྱས། ། བདུད་རྩི་ལྟ་བུའི་ཆོས་ཤིག་བདག་གིས་རྙེད། ། སུ་ལ་བསྟན་ཀྱང་གོ་བར་མི་འདུག་པས། ། མི་སྨྲ་ནགས་འདབ་ཉིད་དུ་གནས་པར་བྱའོ། །
ཅེས་གསུངས་ཤིང༌། སྒྲོལ་རྒྱུའི་ཚུལ་དུ་ཆོས་མ་གསུངས་པ་བཞུགས་པའི་ཚེ། ཚོང་དཔོན་ག་གོ་ལ་དང་བཟང་སྐྱོང་གཉིས་ཀྱིས་གླང་པོ་ཆེས་ལམ་དུ་འགྲོ་བར་མ་འདོད་པར། རྩའི་སྐྱིལ་པོ་གཅིག་ལ་ཁ་གཏད་ནས་འདུག་པ་ལ་ལྟས་པས། བཅོམ་ལྡན་འདས་བཞུགས་པར་མཐོང་ནས། ཚོང་དཔོན་གྱིས་ཡོན་བདག་བྱས་ནས་ཆོས་སྟོན་དྲངས། དེར་ཐམས་ཅད་ཀྱིས་ཆོས་ཞུས་པས་མ་གནང་པ་ལ། ཚངས་པ་འཁོར་དང་བཅས་པས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ནས། ཡེ་ཤེས་ ༡༠༥༽ཆེན་པོ་མཆོག་གིས་དཀྱིལ་འཁོར་བསྒྲུབ་ནས་ནི། སྨྲ་བའི་ཉི་མ་ཅི་སླད་དེང་འདིར་བཏང་སྙོམས་བཞུགས། །
དམ་པ་ཆོས་ཀྱི་རྔ་བོ་ཆེ་ནི་རྡུང་དུ་གསོལ། ། ཆོས་ཀྱིས་མཆོད་སྡོང་ཆེན་པོ་དུས་འདིར་སྦྲེང་དུ་གསོལ། ཞེས་པ་ལ་སོགས་པའི་གསོལ་བ་བཏབ་པས། སྔོན་ལ་མདོ་ཤིས་པ་བརྗོད་པར་གསུངས་སོ། ། དེ་ནས་ཝ་ར་ཎ་སེ་ལས་སོགས་པར་བཀའ་དང་པོ་བདེན་པ་བཞིའི་ཆོས་ཀྱི་འཁོར་ལོ་སྐོར་བ་དང༌། བྱ་རྒོད་ཕུང་པོའི་རི་ལ་མཚན་ཉིད་མེད་པའི་ཆོས་ཀྱི་འཁོར་ལོ་སྐོར་བ་དང༌། ཡུལ་ཡངས་པ་ཅན་དང༌། གྲོང་ཁྱེར་རྩ་མཆོག་ལ་སོགས་པར། དོན་དམ་པར་ངེས་པའི་ཆོས་ཀྱི་འཁོར་ལོ་སྐོར་བའོ། ། གཉིས་པ་གསང་སྔགས་འབྲས་བུའི་ཆོས་འབྱུང་བར་གསོལ་བ་བཏབ་པ་ནི།
བཅོམ་ལྡན་འདས་མྱ་ངན་ལ་འདའ་ཁར་གསང་སྔགས་ཕྱིས་འབྱུང་བར་ལུང་བསྟན་ཏེ། མདོ་ལས། ང་ནི་འདི་ནིས་མི་སྣང་བར། ། ལོ་ནི་བརྒྱ་དང་བཅུ་གཉིས་ ༡༠༦༽དང༌། ། ལྷ་གནས་གསུམ་དུ་གྲགས་པ་ཡིས། ། བསྟན་པའི་སྙིང་པོ་དམ་པ་ཞིག ། འཛམ་གླིང་ཤར་གྱིས་ཕྱོགས་མཚམས་ཀྱིས། ། མི་ལས་སྐལ་ལྡན་རིགས་ཅན་ཏེ། ། རྒྱལ་པོ་ཛ་ཞེས་བྱ་བ་ལ། ། སྔོན་གྱིས་ལྟར་སྣང་བར་འགྱུར། །
དྲག་ཤུལ་ཅན་ཞེས་བྱ་བའི་རིགས། ། གྲོགས་ཀྱིས་སེམས་དཔའ་དམན་པའི་ལུས། ། ལང་ཀའི་བདག་པོ་ལ་སོགས་པ། ། ལག་ན་རྡོ་རྗེ་སྟོན་པར་འགྱུར། ། ཞེས་གསུངས་པས། དེ་ལ་རྒྱུད་ལུང་མན་ངག་གསུམ་ལས། རྒྱུད་ནི། བཅོམ་ལྡན་འདས་མྱ་ངན་ལས་འདས་ནས་ལོ་ཉེར་བརྒྱད་ནས། རྒྱལ་པོ་ལ་རྨི་ལྟས་རྣམ་པ་བདུན་བྱུང་སྟེ། མདོ་ལས།
སྐུ་གསུང་ཐུགས་རྟགས་ཐིམ་པ་དང༌། ། གླེགས་བམ་ཆར་དུ་བབས་པ་དང༌། སངས་རྒྱས་ས་ལ་ལུང་བསྟན་ནོ། ། ཞེས་སོ། ༡༠༧༽། དེ་དུས་ལྷ་ཚངས་པ། ཀླུ་འཇོག་པོ། གནོད་སྦྱིན་སྐྲ་མདའ་གཏོང༌། སྲིན་པོ་ལང་ཀ་མགྲིན་བཅུ། མི་ལི་རྩ་བྱི་དྲི་མེད་གྲགས་པ་སྟེ།
དམ་པའི་རིགས་ཅན་ལྔ་ལ་བཅོམ་ལྡན་འདས་ཀྱི་ལུང་བསྟན་པ་ལྟར། ལོ་ཉི་ཤུ་རྩ་བརྒྱད་ནས། རི་མ་ལ་ཡ་གནམ་ལྕགས་ཡོད་པའི་རྩེ་མོར་ལྷགས་ནས། ཕྱོགས་བཅུའི་བདེ་བར་གཤེགས་པ་ཐམས་ཅད་ཡིད་ལ་བྱ་སྟེ། ཀྱེ་མ་ཀྱ་ཧུད་ཀྱེ་མ་ཀློང༌། སྟོན་པ་སྒྲོན་མེ་འོད་ནུབ་ན། འཇིག་རྟན་མུན་པ་གང་གིས་སེལ། ། ཞེས་པ་ལ་སོགས་པའི་གདུང་ཚིག་ཉི་ཤུ་རྩ་གསུམ་སྟོན་པས། བདེར་གཤེགས་ཐམས་ཅད་ཀྱིས། གསང་བདག་ཕྱག་ན་རྡོ་རྗ་བསྐུལ་ཏེ།
ཀྱཻ་གསང་བའི་བདག་པོ་ཁྱོད། ། སྔོན་གྱིས་གོ་ཆ་ཡལ་ལམ་ཅི། ། འཇིག་རྟེན་གདུང་བ་མི་སེལ་ལམ། ། སྙིང་པོས་ས་ལ་བབས་ནས་ཀྱང༌། ། འཇིག་རྟེན་གདུང་བ་གསལ་བར་རིགས། ། ཅེས་བསྐུལ་བས། གསང་བདག་གིས་གསུང་བར་ཞལ་གྱིས་བཞེས། ༡༠༨༽ཐོག་མ་ཐ་མ་མེད་པ་རུ། ། བསྐུལ་བའི་དུས་ནི་གང་བྱུང་ཀྱང༌། ། བདག་ཀྱང་དེ་བཞིན་ཆོ་འཕྲུལ་སྣང༌། །
ཞེས་གསུངས་ནས། རི་མ་ལ་ཡའི་རྩེར་བྱོན་ནས། དམ་པའི་རིགས་ཅན་ལྔ་ལ། མདོ་དགོངས་འདུས་ལ་སོགས་པ་གསུངས་ཚུལ་ལོ། ། དེའི་ཚེ་རྒྱལ་པོ་ཨིན་དྲ་བྷོ་དྷིས་རི་མ་ལ་ཡའི་སྐེད་པར། གསང་སྔགས་ཕྱི་རྒྱུད་ཡོ་གའི་བསྒྲུབ་པ་མཛད་པའི་དུས་སུ། གོང་བཞིན་རྨིས་ལྟས་བདུན་བྱུང་བའི་ཐ་མ་ལ། ནང་པར་སྒྲུབ་ཁང་གི་ཐོག་ཏུ་ལྟས་པས། གསེར་གྱིས་གླེགས་བམ་ལ་བེཌཱུརྻ་ཞུན་མ་བྲིས་པའི་གསང་སྔགས་ཀྱིས་རྒྱུད་སྡེ་མང་པོ་དང༌། ཕྱག་རྡོར་གྱིས་སྐུ་གཅིག་ཀྱང་བྱོན་འདུག་གོ །
དེ་རྣམས་ལ་གཟིགས་པས གཞན་གང་ཡང་ཤེས་པ་མ་བྱུང༌། རྡོ་རྗེ་སེམས་དཔའ་ཐུགས་སྒྱུ་འཕྲུལ་འདྲ་བའི་ལེའུ་ཤེས་ཏེ། དེ་ཉིད་ཀྱིས་སྒོ་ནས་བསྒྲུབས་ཤིང༌། སྐུ་དེ་ཉིད་ལ་གསོལ་བ་བཏབ་པས། གསང་བདག་དངོས་སུ་བྱོན་ནས། ཏན་ཏྲ་ཆེན་ ༡༠༩༽པོ་སྡ་བཅོ་བརྒྱད་པ་སྒྱུ་འཕྲུལ་ཕྱག་རྒྱ་ཆེན་པོའི་རྒྱུད་སྡེ་རྣམས་གསུངས་ཚུལ་ལོ། ། བཀའ་རྫོགས་པ་ཆེན་པོ་རྒྱུ་འབྲས་ཀྱིས་ཆོས་ཐམས་ཅད་རྫོགས་ནས། སུམ་ཅུ་རྩ་གསུམ་དུ། རུ་ཀུན་དགའ་སྙིང་པོ་ལ། རྨི་ལྟས་རྣམ་པ་བཞི་བྱུང་སྟེ།
ཐུབ་པ་དྲུག་གི་བསྐོར་བ་བྱས་ཏེ་རུལ་ལ་ཐིམ་པ་དང༌། བདུད་དང་ཁྱབ་འཇུག་གུ་ལང་གྱུར་མིག་ཏུ་ཟོས་པ་དང༌། ཕྱག་ཏུ་ཉི་ཟླ་ཐོགས་ཏེ་འཇིག་རྟེན་ཁམས་ཀྱིས་མུན་པ་གསལ་བ་དང༌། ནམ་མཁའ་ལ་སྤྲིན་གསེར་གིས་མདོག་ལྟ་བུ་ལས་ཆར་བབས་ཏེ། རྩི་ཐོག་རྒྱས་པར་སྨིན་ནས། ལྷའི་དབང་པོ་རྒྱ་བྱིན་ལ་བཤད་པས། ལྷའི་དབང་པོས་རྩོལ་མེད་ཀྱིས་བསྟན་པ་འབྱུང་བར་ཤེས་ཏེ། རྒྱལ་བ་རྣམས་ལ་རྩོལ་མེད་ཀྱིས་བསྟན་པ་བཤད་དུ་གསོལ། ཞེས་གསོལ་བ་བཏབ་པས། ནམ་མཁའ་མཐའ་མཉམ་ལས།
ཀྱེ་དུས་གསུམ་གཤེགས་པ་རྒྱལ་བ་ཡིས། ། རྩོལ་བཅས་ཐེག་པ་མཐར་བསྟན་ཏེ། ། རྩོལ་མེད་ ༡༡༠༽འདུས་པའི་འཁོར་རྣམས་ལ། ། རྩོལ་མེད་ཐེག་པ་བཤད་དུ་གསོལ། ། ཞེས་གསོལ་བ་བཏབ་པས། རྒྱལ་བ་རྣམས་ཀྱིས་རྡོ་རྗེ་སེམས་དཔའ་བསྐུལ་ནས། རྡོ་རྗེ་སེམས་དཔས་ཕྱག་ན་རྡོ་རྗེ་ཐུགས་ཀར་སྤྲུལ་ནས། ཆོས་འཆད་པའི་སྐྱེས་བུར་དབང་བསྐུར་ཏེ། མདོ་ལས། དུས་གསུམ་རྒྱལ་བ་ཐམས་ཅད་ཀྱིས། །
གསང་བའི་འཁོར་ལོ་གཏེར་འཛིན་ཞིང༌། ། སྐུ་གསུང་ཐུགས་ཀྱི་གསང་བ་ལས། ། ཁྱོད་ནི་སྨྲ་བའི་སེངྒེ་སྟེ། ། རྩོལ་མེད་འདུས་པའི་གང་ཟག་ལ། ། ལྷུན་གྲུབ་ཐེག་པ་གསུངས་སུ་རྩོལ་མེད་ཀྱིས་ཐེག་པ་གསུངས་ཚུལ་དང༌། དེ་ནས་གསང་བདག་ཕྱག་ན་རྡོ་རྗེས། སྤྲུལ་སྐུ་དགའ་རབ་རྡོ་རྗེ་གསང་བ་རྫོགས་པ་ཆེན་པོའི་བདག་པོར་བདག་པོར་དབང་བསྐུར་ནས། ཨུ་རྒྱན་དྷ་ན་ཀོ་ཤའི་གླིང་དུ། འཇམ་དཔལ་བཤེས་གཉེན་ལ་སོགས་ ༡༡༡༽པ་རྣམས་ལ། རྩོལ་མེད་རྫོགས་པ་ཆེན་པོའི་ཆོས་གསུངས་ཚུལ་ལོ། །
དེ་དག་རྒྱས་པར་རང་རང་གིས་སྐབས་བཞིན་ཤེས་པར་བྱའོ། ། གཉིས་པ་བྱེ་བྲག་ཏུ་སྐྱེས་ཚུལ་ནི། བླ་མ་ཡི་དམ་དཀོན་མཆོག་གསུམ་ལ་གསོལ་བ་བཏབ་པས། བྱིན་རླབས་འབྱུང་བ་ཡིན་ཏེ། དང་པོ་བླ་མ་མོས་གུས་ཀྱིས་སྤྱི་བོར་བྷཻ་ལས་གསོལ་བ་བཏབ་ན། དགོངས་པ་མཉམ་ཉིད་དུ་འགྱུར་ཞིང༌། སངས་རྒྱས་པས་ཀྱང་ལྷག་པར་གསུངས་ཏེ། ཨ་ཏི་བཀོད་པའི་རྒྱུད་ལས། བསྐལ་པ་འབུམ་གྱིས་སངས་རྒྱས་བས། ། བླ་མ་གཉེན་པར་ཤེས་པར་བྱ། །
ཅེས་པ་དང༌། གཅེས་འཕྲེང་གིས་མོད་ལས། དེས་ན་བླ་མ་སྤྱི་བོར་བྷཻ། ། རྡོ་རྗེ་སློབ་དཔོན་བྷཻ་པ་ནི། ། མཚན་དང་དཔེ་བྱད་ལྡན་པའི་ལྷ། ། འབུམ་བྷཻ་པ་ཡི་བསོད་ནམས་ཀྱིས། ། བླ་མ་བྷཻ་པའི་འབུམ་ཆར་མིན། ། ཞེས་གསུངས་སོ། ། གསུམ་པ་དཀོན་མཆོག་གསུམ་ལ་སྐྱབས་སུ་འགྲོ་ཞིང་ ༡༡༢༽གསོལ་བ་བཏབ་པས། ཐུགས་རྗེ་དང་བྱིན་རླབས་འབྱུང་ཞིང༌།
སྐྱབས་འོག་ཏུ་ཚུད་པ་ལ་སོགས་པའི་ཡོན་ཏན་དཔག་ཏུ་མེད་པར་གསུངས་ཏེ། སྐྱབས་སུ་འགྲོ་བའི་མདོ་ལས། གང་གིས་དཀོན་མཆོག་གསུམ་པོ་ལ། ། སྐྱབས་སུ་འགྲོ་བར་བྱས་ནས་ནི། ། ཡོན་ཏན་དེ་ལ་གཟུགས་མཆིས་ན། ། ནམ་མཁའ་འདི་ཡང་སྣོད་དུ་ཆུང༌། ། ཞེས་གསུངས་སོ། ། ཡིད་ཀྱིས་ལྷ་བྷཻ་ཞིང་གསོལ་བ་བཏབ་ན། དུས་ནམ་ཞིག་ནས་ཞལ་མཐོང་གསུང་ཐོས་པ་ལ་སོགས་པའི་བྱིན་རླབས་ཀྱི་འབྱུང་སྟེ། རྒྱུད་སྒྱུ་འཕྲུལ་ལགས་ལས།
ལྷ་དང་ལྷ་རུ་མཆོད་བྱས་ནས། ། ལྷ་དག་གཉིས་སུ་མེད་པར་འགྱུར། ཅེས་པ་དང༌། བདག་ཉིད་ལྷ་དང་མཉམ་སྦྱོར་ནས། ཡོན་ཏན་ཆུང་ཡང་འགྲུབ་པར་འགྱུར། ། ཐེག་པ་ཐམས་ཅད་ཀྱིས་ཤན་འབྱེད། ཉི་འོད་རབ་གསལ་ལས། ཐུགས་རྗེ་སྐྱེ་ཚུལ་བསྟན་པའི་ལེའུ་སྟེ་བཞི་པའོ།། ༈ ལྔ་བ་ཐུགས་སྐྱེས་ ༡༡༣༽ནས་དོན་མཛད་ཚུལ་ནི་གསུམ་སྟེ། དོན་མཛད་པའ་ཚུལ་དང༌།
རྣམ་གྲངས་དང༌། བཀའ་དང་རྒྱུད་མན་ངག་གིས་ཁོག་དབུབ་པའོ། ། དང་པོ་ལ་གསུམ་སྟེ། རྟེན་ཅན་གྱིས་དོན་མཛད་པ་དང༌། རྟེན་མེད་ཀྱིས་དོན་མཛད་པ་དང༌། ངོ་བོ་ཉིད་ཀྱིས་དོན་མཛད་པའོ། ། དང་པོ་ནི། སེམས་ཙམ་ཀྲི་ཡོག་སྡེ་གསུམ་ལ་སོགས་པའི་ལུགས་ཀྱིས། སངས་རྒྱས་ཉིད་ཀྱིས་གཟུགས་སྐུ་རང་འོད་སྒོ་རེ་བ་གཅིག་འོན་མིན་ན་ཡོད་ལ། དེ་དང་དེའི་སྤྲུལ་པས་དོན་མཛད་པར་འདོད་དེ།
རྒྱས་པར་འོག་ནས་ཐེག་པ་རང་གཞུང་ནས་སྟོན་པར་གྱུར་རོ། ། གཉིས་པ་ནི། དབུ་མ་པའི་་ལུགས་ཀྱིས། མཐར་ཐུག་ཆོས་ཀྱིས་སྐུ། དབྱིངས་རང་བཞིན་གྱིས་རྣམ་པར་དག་པས་ལས་སྤང་བྱ་བློ་བུར་གྱི་དྲི་མ་དག་པའི། དག་པ་གཉིས་ཀྱི་བདག་ཉིད་དུ་བཞུགས་ལ། དེ་ལ་གཟུགས་སྐུ་རྣམ་པ་གཉིས་བྱུང་ནས་དོན་མཛད་པར་འདོད་པའོ། ། ཡང་ཆོས་སྐུ་སྟོང་པ་ལ་བྱས་ ༡༡༤༽ནས། གཟུགས་སྐུ་གཉིས་གདུལ་བྱའི་སྣང་ངོར་ཙམ་དུ་འདོད་པ་ཡང་ཡོད་དེ། དེ་ནི་སྔོན་གྱིས་སྨོན་ལམ་གྱིས་སྟོབས་ལས་འབྱུང་བར་འདོད་དེ།
ཆོས་སྐུ་ནམ་མཁའ་ལྟ་བུ་ལས། ལོངས་སྐུ་སྤྲིན་ལྟ་བུ་འབྱུང་ནས། དེ་ལས་སྤྲུལ་སྐུ་ཆར་ལྟ་བུ་འབྱུང་ནས། དོན་མཛད་ཟེར་བ་ཡང་ཡོད་དོ། ། རྒྱས་པར་འོག་ནས་སྟོན་པར་འགྱུར་རོ། ། གསུམ་པ་ངོ་བོ་ཉིད་ཀྱིས་དོན་མཛད་པ་ནི། སངས་རྒྱས་དང༌། གདུལ་བྱ་སེམས་ཅན་གཉིས་དབྱེར་མེད་ཅིང༌། ། མ་འདྲེས་་ལ་ཡོངས་སུ་རྫོགས་པར་དོན་མཛད་པའོ། ། ཡེ་ཤེས་གཏིང་རྫོགས་ལས།
ཆོས་ཀུན་རང་བྱུང་སྟོན་པའི་མཆོག ། དེར་འདུས་འཁོར་དང་བཅས་པ་དག ། ཉིད་ལས་མི་ཞེན་རང་བྱུང་ཉིད། ། ཅེས་པ་དང༌། གོང་གིས་མཁྱེན་པའི་ལུང་ཚིག་བཞིན་ནོ། ། གཉིས་པ་རྣམ་གྲངས་ནི། སྤྱིར་སྐུ་གསུང་ཐུགས་ཡོན་ཏན་འཕྲིན་ལས་བསམ་གྱིས་མི་ཁྱབ་པས། གང་ལ་གང་འདུལ་ཅི་ལྟར་མཚམས་པ་ལྟར་དུ་དོན་མཛད་ཅིང༌། ༡༡༥༽བྱེ་བྲག་ནི། རྒྱུ་མཚན་ཉིད་པ་ལྟར་ན།
མཛད་པ་བཅུ་གཉིས་ལ་སོགས་པས་དོན་མཛད་པར་གསུངས་ཏེ། རྒྱུད་བླ་མ་ལས། སྐྱེ་བ་མངོན་པར་སྐྱེ་བ་དང༌། ། དགའ་ལྡན་གནས་ནས་འཕོ་བ་དང༌། ། ལྷུམས་སུ་བཞུགས་དང་བལྟམས་པ་དང༌། ། བཟོའི་གནས་ལ་མཁས་པ་དང༌། ། བཙུན་མོའི་འཁོར་གྱིས་བསྐོར་བ་དང༌། ། རོལ་རྩེད་ཆེན་པོ་མཛད་པ་དང༌། ། ངེས་འབྱུང་དཀའ་བ་སྤྱད་པ་དང༌། ། བྱང་ཆུབ་སྙིང་པོར་གཤེགས་པ་དང༌། །
བདུད་སྡེ་ཆན་པོ་བཏུལ་བ་དང༌། ། བྱང་ཆུབ་ཆོས་འཁོར་མྱ་ངན་འདས། ། ཅེས་སོ། ། རྒྱུད་མཧཱ་ཡོ་གའི་ལུགས་ཀྱིས་ཀུན་ཏུ་སྐུ་བསམ་གྱིས་མི་ཁྱབ་པ་དང༌། དེ་བཞིན་དུ་གསུང་དང་ཐུགས་དང་ཡོན་ཏན་དང་འཕྲིན་ལས་བསམ་གྱིས་མི་ཁྱབ་པས་དོན་མཛད་པར་གསུངས་སོ། ། མདོའི་ལུགས་ཀྱིས་ཕྱིན་ཅི་ལོག་གིས་གདུལ་བྱ་རྒྱུད་ནས་དག་པའི་དོན་ལ་འདྲེན་པས། ཐབས་མཁས་པའི་མཛད་པ་ ༡༡༦༽དང༌། ། གྲོང་ཁྱེར་གསུམ་གྱི་དོན་དུ་སྐུ་གསུམ་དུ་སྣང་ནས་དོན་མཛད་པ་ནི་ཡུལ་དང་མཐུན་པའི་མཛད་པ་དང༌། སྤྲུལ་པའི་སྐུ་དེས་དྲངས་དོན་གྱི་ཆོས་གསུངས་ནས། འདའ་ཁར་གསང་སྔགས་ཀྱིས་ཆོས་ཕྱིས་འབྱུང་བར་ལུང་བསྟན་པས།
རྨད་འབྱུང་ཆེ་བ་དང༌། གདུལ་བྱ་ཐེག་པ་གསུམ། གདུལ་ཐབས་གསུམ་གྱིས་གནས་སྐབས་དང་མཐར་ཐུག་གིས་ལས་རྒྱུན་གཅོད་པའི་མཛད་པ་དང༌། སྟོན་པ་འཆད་པའི་མཛད་པ་དང་ལྔས་དོན་མཛད་པར་གསུངས། རྒྱས་པར་རང་རང་གིས་གཞུང་བཞིན་ནོ། ། རྫོགས་པ་ཆེན་པོ་ནི། འགྲོ་དྲུག་གིས་སྣང་ཚུལ་བསམ་གྱིས་མི་ཁྱབ་པ་དང་བསྟུན་ནས་དོན་མཛད་པ་དང༌། ཐབས་མཁས་ཐེག་པ་སྣ་ཚོགས་ཀྱིས་དོན་མཛད་པའོ། ། སྔ་མ་ནི། འགྲོ་དྲུག་གིས་སྣང་བ་དང་བསྟུན་ནས་དོན་མཛད་པ་དང༌།
འབྱུང་བ་ལྔ་དང༌། འདོད་ཡོན་ལྔར་སྣང་ནས་དོན་མཛད་པ་དང༌། ཕྱི་ནང་གི་སྐལ་པ་ཟུང་གསུམ་ཡ་དྲུག་གིས་ ༡༡༧༽དོན་མཛད་པའོ། ། སྔ་མ་ནི། མདོ་བཅུ་ལས། ལྷ་དང་ལྷ་མིན་གནས་རིགས་སུ། ། ཆེ་བ་ང་རྒྱལ་འཇོམས་པར་བསྟན། ། ཤེས་པ་མི་ཡི་གནས་རིགས་སུ། ། དགེ་སྡིག་རྒྱུ་འབྲས་སྡེ་སྣོད་བཤད། ། གཏི་མུག་བྱོལ་སོང་གནས་རིགས་སུ། །
རིག་པ་ཤེས་པའི་ཆོས་ཀྱང་བསྟན། ། བཀྲེས་སྐོམ་ཡི་དྭགས་གནས་རིགས་སུ། ། བཀྲེས་འཕོངས་སེལ་བའི་ཆོས་ཀྱང་བསྟན། ། སྡུག་བསྔལ་དམྱལ་བའི་གནས་རིགས་སུ། ། སྔ་ཕྱི་དྲན་པའི་ཞེན་པ་བཟློག ། ཅེས་གསུངས་སོ། ། གཉིས་པ་ལ་གཉིས་ཏེ། འབྱུང་བ་རྣམ་པ་ལྔ་དང༌། འདོད་ཡོན་ལྔར་སྣང་ནས་ཀྱང་རང་བཞིན་གྱིས་དོན་མཛད་པ་ཡིན་ཏེ། རིན་ཆེན་ཀློང་དགུ་ལས།
ས་དང་ཆུ་དང་མེ་དང་རླུང༌། ། འདོད་ལྔ་ཀུན་ཏུ་སྦྱོར་བས་ཡང༌། ། སངས་རྒྱས་ཐུགས་རྗེ་རོལ་པར་ཤར། ། ཐུགས་རྗེ་ནམ་མཁའི་མཐའ་ལྟར་ཤར། ། ཞེས་སོ། ། གསུམ་པ་ནི། ཕྱི་ནང་གིས་བསྐལ་པ་ཟུང་ ༡༡༨༽གསུམ་ཡ་དྲུག་ཏུ་སྣང་ནས་ལས་ངན་གྱིས་རྒྱུན་གཅོད་པ་ཡིན་ཏེ། མདོ་ལས། ནད་དང་མུ་གེ་མཚོན་ཉིད་དང༌། ། མེ་ཆུ་རླུང་གིས་བསྐལ་པ་སྟོང༌། །
དེ་དག་རིམས་པར་གྱིས་བསྟན་པ། ། ཐུགས་རྗེ་རྨད་འབྱུང་རོལ་པ་ཡིས། ། གདུལ་བྱའི་ཐབས་སུ་སྟོན་པ་ཡིན། ཞེས་གསུངས་སོ། ། ཐབས་མཁས་ཐེག་པས་དོན་མཛད་པ་ལ་གཉིས་ཏེ། རྩོལ་བའི་རིམ་པ་ཐེག་པ་བརྒྱད་ཀྱིས་དོན་མཛད་པ་དང༌། རྩོལ་མེད་ཨ་ཏིས་དོན་མཛད་པའོ། ། དེ་དག་གང་འཆད་ཀྱང༌། རང་རང་གིས་སྐབས་དང་སྦྱར་ནས་བཤད་དོ། ། གསུམ་པ་རྒྱུད་དག་མན་ངག་གིས་ཁོག་དབུབ་པ་ལ་གཉིས་ཏེ།
བཀའ་དང་བསྟན་བཅོས་ཀྱིས་ཁྱད་པར་དང༌། རྒྱུད་ལུང་མན་ངག་གིས་ཁོག་དབུབ་པའོ། ། དང་པོ་ལ་གཉིས་ཏེ། གོ་བའི་ཁྱད་པར་དང༌། བྱེ་བྲག་སོ་སོའི་དབྱེ་བའོ། ། སྔ་མ་ནི། ལྷའི་བུས་ཞུས་པའི་མདོ་ལས། ཆོས་རྣམས་ཐམས་ཅད་བཀའ་དང་བསྟན་བཅོས་གཉིས་སུ་ ༡༡༩༽འདུས། ལེགས་པར་བཤད་དང་དེའི་དགོངས་འགྲེལ་དང༌། ། དེའི་དབང་གིས་ཤཱཀྱའི་བསྟན་པ་ནི། །
འཇིག་རྟེན་ཁམས་འདིར་ཡུན་རིང་གནས་པར་འགྱུར། ཞེས་པས། ལེགས་པར་གསུང་པ་ནི་བཀའ་ཡིན་ལ། དེའི་དགོངས་པ་འགྲེལ་པ་ནི་བསྟན་བཅོས་སོ། ། ཡང་སྟོན་པ་སངས་རྒྱས་ཀྱི་བདག་རྐྱེན་ལས་བྱུང་ཞིང་ལེགས་པར་གསུངས་པ་ནི་བཀའ། དེ་ལ་རྟེན་ཞིང་དེའི་དགོངས་པ་མ་ནོར་འགྲེལ་པ་ནི་བསྟན་བཅོས་སོ། ། གཉིས་པ་བྱེ་བྲག་སོ་སོའི་དབྱེ་བ་ནི། བཀའ་དང་བསྟན་བཅོས་གཉིས་སོ། ། བཀའ་ལ་གསུམ་སྟེ། ཞལ་ནས་གསུངས་པའི་བཀའ་དང༌།
བྱིན་གྱིས་རླབས་པའི་བཀའ་དང༌། རྗེས་སུ་གནང་བའི་བཀའོ། ། དང་པོ་ནི། སངས་རྒྱས་ཀྱི་ཞལ་ནས་གསུངས་པ་རྣམས་སོ། ། གཉིས་པ་ནི། སངས་རྒྱས་བཞུགས་པའི་དུས་ན། སྟོན་པའི་བྱིན་རླབས་ཀྱིས་སྐུ་དང་གསུང་དང༌། ཐུགས་ཀྱི་བྱིན་ ༡༢༠༽གྱིས་བརླབས་སོ། ། སྐུའི་ནི། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོའི་སྤྱི་བོར།
སྟོན་པས་ཕྱག་གསེར་གྱི་མདོག་ཅན་བཞག་ནས། བྱང་ཆུབ་སེམས་དཔའ་སེམས་དཔའ་ཆེན་པོ་ཀུན་ཏུ་བཟང་པོ་ཁྱོད་ཀྱིས། སངས་རྒྱས་ཕལ་པོ་ཆོས་ལ་སྤོབས་པར་གྱིས་ཤིག་གསུངས་པས། བྱང་ཆུབ་སེམས་དཔའ་དེས་ཕལ་པོ་ཆེ་གསུངས་པ་ལྟ་བུའོ། ། གསུང་གིས་བྱིན་གྱི་རླབས་ནི། རབ་འབྱོར་ལ་རབ་འབྱོར་ཁྱོད་ཀྱིས་ཤེས་རབ་ཀྱིས་ཕ་རོལ་དུ་ཕྱིན་པ་སྤོབས་པར་བཟུང་ཞིག་གསུངས་པས། རབ་འབྱོར་གྱིས་འཕགས་པ་བསྡུད་པ་ལྟ་བུའོ། ཐུགས་ཀྱིས་བྱིན་གྱིས་རླབས་ལ་གསུམ་སྟེ་ ཐུགས་ཏིང་ངེ་འཛིན་གྱིས་བྱིན་གྱི་རླབས་པ་ནི། འཕགས་པ་ཤཱ་རིའི་བུས། བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ།
ཟབ་མོ་བཞི་ལྡན་དང༌། བརྒྱད་ལྡན་དྲིས་པས། བྱང་ཆུབ་ ༡༢༡༽སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་གིས་ཤེས་རབ་ཀྱིས་ཕ་རོལ་དུ་ཕྱིན་པ་གསུངས་པ་ལྟ་བུའོ། ། ཐུགས་རྗེས་བྱིན་གྱིས་རླབས་པ་ནི། སྟོན་པའི་བདག་རྐྱེན་གྱིས་གནོད་སྦྱིན་ལ་སོགས་པ་རྣམས་དང༌། ནེ་རྩོ་དང༌། རྨ་བྱ་དང༌། གླང་པོ་ཆེ་ལ་སོགས་པ་རྣམས་ཀྱིས་ཆོས་བཤད་པ་ལ་སོགས་པ་རྣམས་སོ། ། ཐུགས་རྗེ་བདེན་སྟོབས་ཀྱིས་བྱིན་གྱིས་རླབས་པ་ནི། ཤིང་བུ་དང༌།
རྡིའུ་དང༌། རྔ་བོ་ཆེ་དང༌། དཔག་བསམ་གྱིས་ལྗོན་ཤིང་དང༌། རྩིགས་པ་ལ་སོགས་པ་རྣམས་ལས། འབུམ་ལ་སོགས་པའི་ཆོས་བྱུང་བ་ལྟ་བུའོ། ། གསུམ་པ་རྗེས་སུ་སྣང་བའི་བཀའ་ནི་སངས་རྒྱས་ཀྱི་ངའི་བཀའ་རྣམས་ལ་དང་པོ་གླེང་གཞིའི་ཚིག་ཆུག་བར་དུ་མཚམས་སྦྱོར་གྱིས་ཚིག་ཆུག ཐ་མ་རྗེས་སུ་ཡི་རང་བའི་ཚིག་ཆུག ཅེས་གསུངས་པ་ལུང་བསྟན་པ་ལས་བྱུང་བ་རྣམས་སོ། ༡༢༢༽སྤྱི་ཅིངས་ལས། སྟོན་པ་མངོན་པར་སངས་རྒྱས་ནས།
ཅི་སྲིད་མྱ་ངན་མ་འདས་པར། ། བྱུང་བ་གང་ཡིན་བཀའ་རུ་གྲགས། ། ཡང་ཚད་མའི་ཞལ་ནས་བྱུང་བས་ན། ། བཀའ་ཡི་ངེས་ཚིགས་འགྲུབ་པ་ཡིན། ། གཉིས་པ་བསྟན་བཅོས་ནི། བཀའ་སྤྱི་དང་བྱེ་བྲག་གིས་དགོངས་པ་འགྲེལ་བ་རྣམས་དང༌། གནས་སྐབས་དང་མཐར་ཐུག་གིས་དགོངས་པ་འགྲེལ་པ་རྣམས་དང༌། རང་རང་གིས་སྐབས་ནས་བཤད་པ་ལྟར་ཡིན་ཏེ། རྗེ་བཙུན་བྱམས་པའི་གསུངས་ནས། ཅི་ལྟར་སྒྲོན་གློགས་ནོར་བུ་ཉི་ཟླ་ལ། །
བརྟེན་ནས་མིག་དང་ལྡན་རྣམས་ལྟ་བ་བཞིན། ། ཐུབ་ལ་བརྟེན་ནས་ངས་འདི་ཡང་དག་བཤད། ། འཇིག་རྟེན་ཁམས་འདིར་ཡུན་རིང་གནས་པར་འགྱུར། ཞེས་པ་དང༌། ཉོན་མོངས་དགྲ་རྣམས་མ་ལུས་ཆོས་པ་དང༌། ། ངན་འགྲོའི་སྲིད་ལས་སྐྱོབས་བྱེད་གང་ཡིན་པ། ། ཆོས་སྐྱོབ་ཡོན་ཏན་ཕྱིར་ན་བསྟན་བཅོས་ཏེ། ། གཉིས་པོ་འདི་དག་ ༡༢༣༽གཞན་གྱིས་ལུགས་ན་མེད། ཞེས་པ་དང༌། དམ་པ་བདེར་གཤེགས་ཡིས།
སའི་དབང་ཕྱུག་མན་ཆད་ནས། ། གང་ཟག་སད་པ་ཡན་ཆད་ལ། ། བྱུང་བ་གང་ཡིན་བསྟན་བཅོས་ཏེ། ། ཅེས་གསུངས་སོ། ། གཉིས་པ་རྒྱུད་ལུང་མན་ངག་གིས་ཁྱད་པར་ནི། སྤྱི་དང༌། བྱེ་བྲག་གོ དེ་ཡང་ཕུན་སུམ་ཚོགས་པ་ལྔ་ཚང་ཞིང་འབྲེལ་དང་མ་ཚང་བ་མེད་པ་གཅིག་རྒྱུད། དཔག་པར་དཀའ་བའི་དོན་མངོན་སུམ་སྟོན་པ་ལུང༌། ཚེགས་ཆུང་ཞིང༌།
བྱ་སླ་ལ་དོན་ཆེ་བས་མན་ངག་གོ ། རྔམ་ལོག་ལས། ཕུན་སུམ་ཚོགས་པ་ལྔ་ཚང་ཞིང༌། ། འབྲེལ་དང་མ་ཚང་མེད་པས་ན། ། ཡོངས་སུ་རྫོགས་པས་རྒྱུད་ཅེས་བྱ། ། ཞེས་པ་དང༌། མདོ་ལས། ཐབས་ཆེ་ཚེགས་ཆུང་དོན་དཔག་མེད། ། ཅེས་གསུངས་སོ། ། གཉིས་པ་བྱེ་བྲག་ལ་གཉིས་ཏེ།
རྒྱུད་ལུང་ཀན་ངག་གསུམ་གྱིས་དབྱེ་བ་དང༌། ཁོག་དབུབ་པའོ། ༡༢༤༽དང་པོ་ནི། ཞུས་ལེན་འདྲེས་མར་གསུངས་ཤིང་ཚང་ལ་འབྲེལ་པས་རྒྱུད། སངས་རྒྱས་ཀྱི་ཞལ་མ་སླད་ཅིང་ཅི་བཞིན་གསུངས་པའི་ཆ་ནས་ལུང༌། དོན་ཉིད་མངོན་དུ་ཕྱུང་བའི་ཆ་ནས་མན་ངག་གོ ། མདོ་ལས། གསུང་གིས་འགྱུར་བ་དེ་མཚོན་ན། ། སྐྱེས་བུ་རྒྱལ་པོའི་བཀའ་ལུང་བཞིན། ། ཞུས་ལེན་འཕྲ་མེན་འཕེལ་རྒྱས་ན། །
སྐྱེས་བུ་རྒྱལ་པོའི་བཀའ་རྒྱུད་ཡིན། ། དེ་ཉིད་ངེས་པ་ཁོ་ནའོ། ། ཅེས་པ་དང༌། མ་སླད་ཅི་བཞིན་བཅས་པས་ལུང༌། ། རྟོགས་ཆེན་ཡན་ལག་འབྲེལ་བཅས་རྒྱུད། ཅེས་གསུངས་སོ། ། དེ་ལྟར་ཡང༌། ངོ་བོ་གཅིག་ལ་རྒྱུ་མཚན་ཕྱོགས་རེས་ནས་གསུམ་དུ་ཕྱེ་བ་ཡིན་ཏེ། ལུང་དེ་ཉིད་ལས། གསུམ་དུ་སྣང་བ་གཅིག་ཏུ་ཟད། །
དབྱེར་མེད་ཚུལ་གྱིས་རང་བཞིན་ལས། ། གཅིག་སྟེ་རྣམ་པ་ཡོངས་ཀྱིས་མེད། ཅེས་པ་དང༌། བདུད་རྩི་བམ་བརྒྱད་ལས། རྒྱུད་དང་ལུང་དང་མན་ངག་གསུམ། ། འབངས་དང་རྗེ་དང་རྒྱལ་པོའི་ ༡༢༥༽ཚུལ། ། གཅིག་ལ་གཅིག་རྟེན་གཅིག་གིས་ངང༌། ། གཅིག་སྟེ་རྣམ་པ་ཡོངས་ཀྱི་མེད། ཅེས་གསུངས་སོ། གཉིས་པ་ཁོག་དབུབ་པ་ལ་གཉིས་ཏེ།
རྒྱུད་ཀྱིས་ཁོག་དབུབ་པ་དང༌། མན་ངག་གི་ཁོག་དབུབ་པའོ། ། རྒྱུད་དང་འབྱུང་བའི་གླེང་གཞི་དང༌། རྐྱེན་གྱིས་གླེང་སླངས་དང༌། ཡོངས་རྫོགས་པ་རྒྱུད་ཀྱིས་དོན་དང༌། རྒྱུད་གང་ལ་གསུངས་ཤིང་བཏད་པ་དང་བཞི་སྟེ། རང་རང་གིས་སྐབས་བཞིན་ནོ། ། གཉིས་པ་མན་ངགས་ལ་དྲུག་སྟེ། ངོ་བོ་དང༌། ངེས་ཚིག་དང༌།
དགོས་བྱེད་དང༌། རྣམ་གྲངས་དང༌། རྩ་མ་ཚད། བཤད་པའི་ཐབས་སོ། ། དང་པོ་ངོ་བོ་ནི། ཁོངས་ནས་ཁོངས་སུ་རྒྱུད་པའི་དགོངས་པའི་ཉམས་ལེན་ལ་བྱ་སྟེ། དོན་སྤྱི་དང་རང་གིས་མཚན་ཉིད་ཉམས་སུ་མྱོང་བ་གཅིག་དགོས་གསུངས། ཡང་བཅུད་དུ་ཕྱུང་བ། དོན་དུ་འདྲེལ་བ། ཉམས་སུ་བླང་བའི་ལག་ལེན་ལ་བྱའོ། །
གཉིས་པ་ངེས་ ༡༢༦༽ཚིག་ནི། རྗེ་བསྒྲུབ་ཕུག་པ་ཤཱཀྱ་སེང་གེའི་ཞལ་ནས། ཚེགས་ཆུང་དགོས་བྱེད་ཆེ། ངེས་པར་མྱུར་དུ་འགྲུབ་པས་མན་ངགས་ཡིན་གསུངས། ཡང་ཀ་དང་ཉམས་སུ་མྱོང་བའི་དོན་མངོན་དུ་ཕྱུང་ནས། སྟོན་པ་གཅིག་ལ་མན་ངགས་ཅེས་བྱའོ། ། གསུམ་པ་དགོས་བྱེད་ནི། ལུང་གིས་དགོངས་པ་རྣམས་ལྟ་བར་མི་ནུས་པའི་དོན་དུ། གང་ཟག་གིས་ལུང་གིས་བཅུད་ཕྱུང་ནས། རྟོགས་ཤིང་ཉམས་སུ་མྱོང་བའི་དགོས་པ་ཡོད་དོ། །
བཞི་པ་རྣམ་གྲངས་ནི། སྙན་རྒྱུད་ཞལ་གྱིས་གདམས་པ་དང༌། ཁྱད་པར་སྟོང་ཉིད་རང་གྲོལ་བའི་མན་ངག་དང༌། ཡི་གེ་ཀུན་གྱིས་མན་ངག་གོ ། སྔ་མ་ནི། ཀུན་བཟང་རྡོར་འཆང་མན་ཆད་དུ་ཡི་གེ་རིས་སུ་བྲིས་མ་མྱོང༌། བྲིས་པ་དང་འགལ་མ་མྱོང་བའི་དོན་མཚོན་པ་ལ་བྱའོ། ། གཉིས་པ་ནི། དང་པོ་བརྡ་དོན་སྤྲོད། བར་དུ་ངོ་འཕྲོད།
ཐ་མར་བརྡ་བྲལ་སྟོང་ཉིད་རང་གྲོལ་ལོ། ། གསུམ་པ་ཡི་གེ་ཀུན་གྱིས་མན་ངག་ནི། ཚིག་དང་ ༡༢༧༽ཡི་གེ་རིས་སུ་བྲིས་པའི་མན་ངག་ལ་བྱ་སྟེ། དེ་ཁོ་ན་ཉིད་སྟོན་པའི་མན་ངག་དང༌། མངོན་པར་རྟོགས་པའི་རིམ་པ་གཉིས་སོ། ། དང་པོ་ལ་གཉིས་ཏེ། གནས་སྐབས་དེ་ཁོ་ན་ཉིད་སྟོན་པའི་ཐེག་པ་འོག་མ་རྣམས་ཀྱི་རང་རག་གིས་མཐར་ཐུག་གིས་དོན་སྟོན་པ་དང༌། མཐར་ཐུག་གི་དེ་ཁོ་ན་ཉིད་སྟོན་པ་ཨ་ཏིའི་ན་ངག་རྣམས་སོ། ། གཉིས་པ་མངོན་པར་རྟོག་པའི་རིམ་ལ་གསུམ་སྟེ། ཐེག་པ་སྤྱི་དང་བྱེ་བྲག་ལ་འཇུག་པ་དང༌།
རྒྱུད་སྤྱི་དག་བྱེ་བྲག་ལ་འཇུག་པ་དང༌། ལམ་སྤྱི་དང་བྱེ་བྲག་ལ་འཇུག་པའོ། ། དེ་ཡང་ཐེག་པ་སྤྱི་ལ་འཇུག་པ་ནི། ལ་ཤན་དང༌། གཡུ་ཐང་དང༌། སྣང་བ་བཅུན་པ་ལ་སོགས་པ་རྣམས་སོ། ། ཐེག་པ་བྱེ་བྲག་ནི་རང་རང་གིས་སྐབས་བཞིན་ནོ། ། རྒྱུད་སྤྱི་ལ་འཇུག་པ་ནི། དབུ་ཞབས་མཚོན་པའི་འབྲེལ་པ་དང༌། ཏྲི་ཀ་དང་མན་ངག་རྣམས་སོ། །
རྒྱུད་བྱེ་བྲག་ལ་འཇུག་པ་ནི། གླེང་ ༡༢༨༽སླང་དང༌། རྒྱུད་ཀྱིས་དོན་ཕུན་སུམ་ཚོགས་པ་ལ་འཇུག་པའོ། ། ལམ་སྤྱི་ལ་འཇུག་པ་ནི། སྒྱུ་འཕྲུལ་རིམ་ལ་སོགས་པ་དང༌། ལམ་རྒྱས་པར་བསྟན་པ་རྣམས་སོ། ། ལམ་བྱེ་བྲག་ནི་ཆ་རྐྱེན་ལྟ་བ་ཏིང་འཛིན་ལ་སོགས་པའོ། ། སླབ་པའི་མཐའ་བཅུ་ལ་སོགས་བྱེ་བྲག་རེ་རེ་ནས་སྟོན་པས་སོ། ། ལྔ་པ་ཙམ་པའི་ཚད་ལ་གཉིས་ཏེ། མོད་སྡེ་ལས་བརྟེན་ནས་བསྟན་བཅོས་རྩམ་པའི་ཚད་དང༌།
རྒྱུད་སྡེ་ལ་བརྟེན་ནས་མན་ངག་རྩམ་པའི་ཚད་དོ། ། དང་པོ་ནི་ལུང་ལ་འདྲེས་ཤིང་ཚད་ལ་མཁས་པ་སྒྲ་དང་དོན་གཉིས་གཙོ་བོར་གྱུར་པས། རིག་པའི་བསྟན་བཅོས་བརྩམ་པ་དང༌། ཅེས་གསུངས་པས། ལུང་ལ་འདྲིས་པས། མངོན་སུམ་དང་རྗེས་དཔག་གིས་ཚད་ལ་མཁས་པ། རང་གིས་དོན་སྤྱི་དང་མཚན་ཉིད་ཁོངས་སུ་ཚུད་པས། བསྟན་བཅོས་རྩམ་པར་བཤད་དོ། ། གཉིས་པ་ནི། ལུང་ལ་རྫུན་མི་ཚུད།
རང་གིས་ཉམས་ ༡༢༩༽མྱོང་མན་ངག་ལྡན། ། ཡོངས་སུ་ཤེས་པའི་དངོས་པོ་རྣམས། ཚད་དུ་ཤེས་པ་གདམས་པས་བསྟན། ཞེས་པ་ལུང་གིས་ཚིག་དང་དོན་གྱིས་དགོངས་པ་ཁྲོལ་བ། རང་གིས་རྟོགས་ཤིང་ཉམས་སུ་མྱོང་བ། ཁོང་ནས་ཁོངས་སུ་རྒྱུད་པའི་གདམས་ངག་དང་ལྡན་པ། ཤེས་པའི་དངོས་པོ་བཅུ་ལ་མཁས་པས་རྩམ་པར་བཤད་དོ། ། རྒྱན་ལས། ཆོས་ཉིད་མངོན་སུམ་རྟོགས་པ་རབ། བླ་མེད་མཁའ་འགྲོ་ཡིས། །
ལུང་བསྟན་ཐོག་པ་འབྲིང་པོ་ཡིན། ། ལ་ཤན་བཀའ་ལུང་ཚིག་ལ་མཁས། ། བྱེ་བྲག་ཕྱེད་པ་ཐ་མ་ཡིན། ཞེས་པས། རབ་ཆོས་ཉིད་ཀྱིས་བདེན་པ་མཐོང་བ། འབྲིང་ཡི་དམ་ལྷའི་ཞལ་མཐོང་ལུང་བསྟན་ཐོབ་པ། ཐ་མ་ཤན་འབྱེད་ཅིང་ལ་ཟླས་པའི་བཀའ་ལུང་གིས་ཚིག་ལ་མཁས་པས་རྩམ་པར་བཤད་དོ། ། དྲུག་པ་བཤད་ཐབས་ནི། ལུང་ཆོག་བླ་མ་ལས། ཐོས་ཆུང་པར་བུ་ཡིད་ ༡༣༠༽ཆེས་བསྐྱེད་པའི་ཕྱིར།
མན་ངག་སྤྱི་དོན་རྩིས་སྒོ་ལྔ་ཡིས་གཞོམས་སམ། ཞེས་གསུངས་པས། ཡིད་ཆེས་ཤིང་ཁུངས་ཙུན་པའི་ཕྱིར་སློབ་དཔོན་གང་གིས་མཛད་པ་དང༌། བཀའ་དང་མིག་གསལ་ཞིང་ཐེག་པའི་གཞུང་ཚུགས་པར་བྱ་བའི་ཕྱིར། རྒྱུད་གང་ནས་བཏུས་ཤིག་ཕྱོགས་གང་དུ་གཏོགས་པ་དང༌། བསྟན་པ་ལ་མཚན་ངེས་ཤིང་དོན་གྱིས་མདོ་ཙམ་རྟོགས་པའི་ཕྱིར། མཚན་ཅི་ལ་བཏགས་པ་དང༌། དགོས་བྱེད་དང་ལྡན་པར་བྱ་བའི་ཕྱིར། གང་གིས་དོན་དུ་མཛད་པ་དང༌། དབུ་ཞབས་ཀྱི་དོན་ཁོངས་སུ་ཆུད་པར་བྱ་བའི་ཕྱིར།
དབུ་ཞབས་ཀྱི་དོན་དུ་བསྟན་པའོ། ། དེ་རྣམས་རང་རང་གིས་སྐབས་དང་སྦྱར་ལ་བཤད་དོ། ། བཀའ་རྫོགས་པ་ཆེན་པོའི་ལུགས་ཀྱིས་རྒྱུད་མན་ངག་འཆད་ཀྱང༌། སྤྱི་དོན་ལྔ་དང་ལྡན་པའི་སྒོ་ནས་བཤད་དོ། ། ཀུན་བྱེད་ལས། དང་པོ་ཡིད་ཆེས་ཁུངས་ནི་བསྟན་པའི་ཕྱིར། ལོ་རྒྱུས་དོན་གྱིས་བཤད་ལུགས་ ༡༣༡༽བསྟན་པར་བྱ། ཆོས་ཀུན་རྩ་བ་སེམས་སུ་འདུས་པའི་ཕྱིར། དེ་ནས་རྩ་བའི་དོན་ཏེ་བསྟན་པར་བྱ། ཐེག་པའི་ཁྱད་པར་སོ་སོ་ཕྱེ་བའི་ཕྱིར།
ཡོ་ག་དོན་གྱི་རྩ་བ་བསྟན་པར་བྱ། རྩོལ་སྒྲུབ་བྱ་མི་དགོས་པར་བསྟན་པའི་ཕྱིར། དགོས་བྱེད་དོན་གྱིས་དགོངས་པ་དེ་རུ་བསྟན། ། མ་རྟོགས་དོན་ཏེ་རྟོགས་པར་བྱ་བའི་ཕྱིར། ། ཚིག་གིས་དོན་ཏེ་སྒྲ་རུ་བརྗོད་པར་བྱ། ཅེས་པ་དང༌། རྒྱན་ལསཨ མན་ངག་ཁུང་ཕྱུང་ལྡུགས་པོས་དང༌། ། འཇུག་སྒོ་ཐེག་པ་ཡོ་གའི་དོན། ། རྟེན་གྱིས་གང་ཟག་དགོས་པའི་དོན། ། དྲིལ་ནས་མཚན་གསོལ་རྩ་བའི་དོན། །
དབུ་ཞབས་དཀྱུས་བཤད་ཚིག་གིས་དོན། ། སྤྱི་དོན་ལྔ་ཡིས་བཤད་པ་ཡིན། ། ཞེས་གསུངས་ཏེ། དེ་ལ་དང་པོ་དོན་གྱིས་རྒྱུད་པ་ཅན་དང༌། ཐ་སྙད་བྲལ་དོན་མཚོན་པ། ། མན་ངག་ཚད་མས་རང་མཚན་སྟོན། ། རྒྱལ་བ་རིག་འཛིན་གང་ཟག་རྒྱུད། ། ཅེས་པས། ༡༣༢༽ རྒྱལ་བ་དགོངས་པས་རྒྱུད་པ། རིག་འཛིན་བརྡའི་རྒྱུད་པ།
གང་ཟག་སྙན་ཁུང་རྒྱུད་པའོ། ། དང་པོ་ལོ་རྒྱུས་བསྟན་པ་ནི་ལ་བཅུ་སྟེ། སྟོན་པ་སངས་རྒྱས་ཀྱི་ཆེ་བ་དང༌། བསྟན་པ་དམ་ཆོས་ཀྱི་ཆེ་བ་དང༌། མཁས་པ་པཎྜི་ཏའི་དང༌། སྒྲ་སྒྱུར་ལོ་ཙཱའི་དང༌། ཡོན་བདག་ཞིང་གིས་དང༌། བཞེངས་པ་རྟེན་གྱིས་དང༌། སྒྲུབ་པོ་གྲུབ་ཐོས་ཀྱིས་དང༌། གཏན་ལ་ཕེབས་པ་གཞིའི་དང༌།
འགྲོད་པ་ལམ་གྱིས་དང༌། མངོན་དུ་བྱས་པ་འབྲས་བུའི་ཆེ་བ་དང་བཅུའོ། ། དང་པོ་ནི། སྟོན་པ་ཡོངས་རྫོགས་ཀྱིས་ཆེ་བ་དང༌། གཞི་རང་བཞིན་གྱིས་སྟོན་པ་ཀུན་ཏུ་བཟང་པོ་འཁྲུལ་མ་མྱོང་པས་སྟོན་པ་སངས་རྒྱས་ཀྱི་ཆེ་བའོ་ ། སྔ་མ་ནི། སྡེ་སྣོད་གསུམ་ལ་སོགས་པ་རྣམས་ནི། སྤྲུལ་པའི་སྐུ་རེ་རེས་གསུང་པ་ཡིན་ལ། བཀའ་རྫོགས་པ་ཆེན་པོ་ནི་སྐུ་ལྔ་ཡོངས་རྫོགས་ཀྱིས་སངས་རྒྱས་ཀྱི་གསུངས་པ་ཡིན། གཉིས་པ་ནི།
རང་བྱུང་གིས་སྟོན་པ་ནི། ༡༣༣༽། ཡེ་ཅི་བཞིན་པའི་སངས་རྒྱས་ལས་འཁྲུལ་མ་མྱོང་སྟེ། ཁྱད་པར་འཕགས་སོ། ། ལམ་གྱིས་སངས་རྒྱས། ཐེག་པ་སོ་སོའི་སངས་རྒྱས་ལས། ཕྱོགས་འཛིན་དང་ལམ་བསྒྲོད་མ་མྱོང་བས་ཁྱད་པར་དུ་འཕགས་པས། འབྲས་བུ་རྟོགས་པ་མངོན་གྱུར་གྱིས་སངས་རྒྱས་ལས་ལམ་གྱིས་རྟོགས་མ་མྱོང་བས་ཁྱད་པར་དུ་འཕགས་སོ། ། དེ་དག་གིས་ལུང་ནི་འཁྲུལ་མ་མྱོང་གིས་སྐབས་བཞིན་ནོ། ། གཉིས་པ་བསྟན་པ་དམ་ཆོས་ཀྱི་ཆེ་བ་ལ་གཉིས་ཏེ།
བསྟན་པ་ཡོངས་སུ་རྫོགས་མ་རྫོགས་ཀྱིས་ཁྱད་པར་དང༌། ཆེ་བ་རྒྱུ་མཚན་ལྔའི་ཁྱད་པར་དུ་འཕགས་པ་བསྟན་པའོ། དང་པོ་ནི་ཐེག་པ་རིམ་པ་དགུ་ལས་མཚན་ཉིད་ཀྱིས་ཐེག་པ་གསུམ་ནི། རྒྱུའི་ཐེག་པ་ཡིན་ཞིང༌། སྤྲུལ་པ་སྐུའི་བསྟན་པའོ། ། ཡང་སྡེ་སྣོད་རྣམ་པ་གསུམ་ལས། ཆོས་ཀྱི་སྒོ་མོ་བརྒྱད་ཁྲི་བཞི་སྟོང་དུ་གསུངས། གསང་སྔགས་ཕྱི་རྒྱུད་གསུམ་ནི་འབྲས་བུ་སྤྱིའི་རྣམ་པ་ཙམ་ལམ་དུ་ ༡༣༤༽བྱེད་པ་ལ། ལོངས་སྤྱོད་རྫོགས་པ་སྐུའི་བསྟན་པ་གཙོ་ཆེ་བར་གསུངས་ཏེ། དེ་ལ་ཡང་རྒྱུད་སྡེ་དཔག་ཏུ་མེད་པ་ཡོད་པར་གསུངས།
ནང་པ་དབང་གྱུར་ཐབས་ཀྱི་ཐེག་པ་གསུམ་ནི། སྐུ་སྔ་ལྷུན་གྲུབ་ཀྱིས་བསྟན་པ་ཡོངས་སུ་རྫོགས་ཤིང༌། ཁྱད་པར་དུ་ངོ་བོ་ཉིད་ཀྱིས་སྐུ་དང༌། ཆོས་སྐུའི་བསྟན་པའོ། ། དེ་ལ་མཧཱ་དང་ཨ་ནུ་གཉིས་ནི། འབྲས་བུ་རང་གིས་མཚན་ཉིད་དང་ལྡན་པ་ལམ་དུ་བྱེད་ཅིང་འཁོར་འདས་གཉིས་སུ་མེད་པར་སྟོན་པ་ཡིན། མཧཱ་ནི་སྒྱུ་འཕྲུལ་སྡེ་བཞི་དང༌། ཏན་ཏྲ་ཆེན་པོ་སྡེ་བཅོ་བརྒྱད་ལ་སོགས་པ་དཔག་ཏུ་མེད་ཅིང་བརྗོད་ལས་འདས་པར་ཡོད་པར་གསུངས། ཨ་ནུ་ནི་ལུང་གིས་བམ་མདོ་ཆེན་པོ་ལྔ་ལ་སོགས་པ། ལུང་གིས་ཆོས་རྣམས་གསུངས།
ཨ་ཏི་ཡོ་ག་ནི། ཆོས་ཀུན་རང་བྱུང་ཡེ་ཤེས་ལ་ལས་རྒྱུད་གཉིས་སུ་མེད་ཅིང༌། འཁོར་འདས་གཉིས་མེད་རྒྱ་ཆད་ཕྱོགས་ལྷུངས་མེད་པར་གཏན་ལ་འབེབས་པ། ༡༣༥༽དེ་ཡང་ཨ་ནུ་མན་ཅད་ཀྱི་ཐེག་པ་ཡོངས་སུ་རྫོགས་པར་སྟོན་ལ། ཁྱད་པར་ཨ་ཏིའི་བསྟན་པ་ནམ་མཁའ་དང་འདྲ་སྟེ་མཐའ་མེད་པར་སྟན། དེ་ཡང་ཕྱོགས་ཙམ་གཅིག་མཚོན་ན། ཕྱི་སེམས་སྡེའི་བསྐོར། ནང་ཀློང་སྡེའི་བསྐོར། རྒྱུད་སྡེའི་སྐོར། ཤན་འབྱེད་བྲམ་ཟེའི་སྐོར།
ལ་ཟླ་རྒྱལ་པོའི་སྐོར། རང་གྲོལ་མངོན་སུམ་དུ་སྟོན་པ་གདམས་ངག་གིས་སྐོར་དང་དྲུག་གོ ། སེམས་སྡེམ་མ་བུ་བཅོ་བརྒྱད་དེ། རྨད་བྱུང་དང་རིག་པ་མཆོག་གིས་རྒྱུད་ལ་སོགས་ཏེ། རྒྱུད་སྡེ་ཆེན་པོ་བཅོ་བརྒྱད་དང༌། སྔ་འགྱུར་ལྔ། ཕྱི་འགྱུར་བཅུ་གསུམ་ལ་སོགས་ཏེ། གདམས་ངག་བཅོ་བརྒྱད་ལ་སོགས་པ་དཔག་ཏུ་མེད་པ་ཡོད་པར་གསུངས། ཀློང་སྡེའི་སྐོར་ལ་བཞི་སྟེ། ཕྱི་རྩིས་རྒྱའི་སྐོར་ལ།
གླང་པ་ཆེ་རབ་འབོག་གི་རྒྱུད་ལ་སོགས་པ། ཟེར་བུ་བརྒྱ་དག་བརྒྱད་བཅུ། ནང་གསང་རྒྱའི་སྐོར་ལ། རིག་པ་རྩལ་གྱིས་ ༡༣༦༽རྒྱུད་ལ་སོགས་པའི་མན་ངག་བརྒྱ་དང་བརྒྱད་ཅུ། གསང་བ་རྒྱུད་བུ་ཆུང་གིས་སྐོར་ལ། རིན་ཆེན་བཀོད་པའི་རྒྱུད་ལ་སོགས་པ་བསམ་གཏན་བརྒྱ་དང་བརྒྱད་ཅུ། དགོངས་པ་གཏད་རྒྱའི་སྐོར་ལ། ཀློང་ཆེན་རབ་བྱམས་ཀྱིས་རྒྱུད་ལ་སོགས་པ་བརྒྱ་དང་བརྒྱད་བཅུ་གསུངས་པར་གསལ། རྒྱུད་སྡེའི་སྐོར་ལ་ནམ་མཁའ་མཐའ་མཉམ་དང༌། ཉ་མོ་འཁོར་ལོའི་རྒྱུད་ལ་སོགས་པ་རྒྱུ་བཞི་བཅུ་ཞེ་གཉིས་མན་ངག་དང་བཅས་པ་ཡོད་པར་གསུངས།
བྲམ་ཟེའི་སྐོར་ལ། བྲམ་ཟེ་རྩ་བའི་རྒྱུད་དྲུག་ཡན་ལག་གི་རྒྱུད་སུམ་ཅུ་རྩ་དྲུག་གསུངས། དེ་ལ་ནམ་མཁའ་ཀློང་ཡངས་ཀྱིས་རྒྱུད་དང༌། ཡེ་ཤེས་གཏིང་རྫོགས་ཀྱིས་རྒྱུད་དང༌། ཀུན་ཏུ་བཟང་པོ་ཡེ་ཤེས་ཀློང་གིས་རྒྱུད་དང༌། རང་བྱུང་བདེ་བ་འཁོར་ལོའི་རྒྱུད་དང༌། ངེས་དོན་འདུས་པ་གཏེར་གྱིས་རྒྱུད་དང༌། འཁོར་བ་རྩད་གཅོག་ཀྱི་རྒྱུད་དང༌། སྤྱི་རྒྱུད་ཡེ་ཤེས་ནམས་མཁའ་དང་མཉམ་པའི་རྒྱུད་ ༡༣༧༽ལ་སོགས་པའོ། ། ལ་ཟླ་རྒྱལ་པོའི་སྐོར་ནི།
བཀྲ་ཤིས་དུས་ཚོད་འཛིན་པ་ཁུ་བྱུག་རོལ་པའི་རྒྱུད་དང༌། རྩལ་ཆེན་རྫོགས་པའི་རྒྱུད་དང༌། སྒྲོན་མ་གསང་བ་བཀོད་པའི་རྒྱུད་དང༌། ཀུན་བྱེད་རྒྱལ་པོའི་རྒྱུད་དང༌། རིག་པ་ནམ་མཁའ་དང་མཉམ་པའི་རྒྱུད་ལ་སོགས་པ་རྩ་བའི་རྒྱུད་སྡེ་ལྔ། མན་ངག་གི་རྒྱུད་སྡེ་བརྒྱ་ཐམ་པ། མན་ངག་དང་བཅས་པ་ཡོད་པར་གསུངས། མན་ངག་སྐོར་ལ། གབ་པ་མངོན་དུ་ཕྱུང་བའི་སྐོར་དང༌། རིག་པ་གཏན་ལ་ཕེབས་སྒེག་པའི་སྐོར་དང༌།
ཆོས་ཉིད་མ་བུ་ངོ་སྤྲད་པའི་རྫོང་འཕྲང་གིས་སྐོར་དང༌། རང་གྲོལ་མངོན་དུ་སྟན་པ་རྒྱུད་ཐ་མའི་སྐོར་དང༌། དེ་རེ་རེ་ལ་ཡང་རྒྱུད་སྡེ་མན་ངག་དང་བཅས་པ་ཡོད་པར་གསུངས་སོ། ། དེ་རྣམས་ཀྱིས་ཁོངས་ནས་ཀྱང༌། མུ་སྟེགས་པའི་ལོག་རྟོག་བསལ་བ་དང༌། ཐེག་པ་བརྒྱད་ཀྱིས་ཤན་འབྱེད་པ་དང༌། རྫོགས་པ་ཆེན་པོ་ཟླ་བ་དང༌། རང་གྲོལ་ ༡༣༨༽མངོན་སུམ་དུ་ངོ་སྤྲོད་པ་ལ་སོགས་པ་ཐེག་པ་ཐམས་ཅད་ཀྱིས་འདོད་ལུགས་ཡོད་པར་གསུངས་སོ། ། རྐེ་ཚང་གིས་སྐོར་ལ། ཕྱི་སྐོར།
ནང་སྐོར། གསང་སྐོར། ཡང་གསང་བླ་ན་མེད་པའི་སྐོར་ལ་སོགས་པ་བསམ་གྱིས་མི་ཁྱབ་པ་དང༌། ཨ་རོའི་སྐོར། དམ་སྒྲོའི་སྐོར། སྤྲོས་བྲལ་དོན་གསལ་གྱིས་སྐོར། སྤྱི་ཏིའི་སྐོར། སྤྱི་མདོའི་སྐོར། ཀུན་གྲོལ་གྱིས་སྐོར་ལ་སོགས་པ་བརྗོད་ལས་འདས་ཡོད་པར་གསུངས། གཉིས་པ་ཆེ་བདུན་ནམ་ལྔའི་ཁྱད་པར་དུ་འཕགས་པ་ནི།
ཐེག་པ་ཐམས་ཅད་ཀྱིས་ཡང་རྩེ་ཡིན་པའི་ཚེ་བ་རི་རྒྱལ་ལྷུན་པོ་ལྟ་བུ་དང༌། ལུང་ཐམས་ཅད་ཀྱིས་རྒྱལ་པོ་ཡིན་པའི་ཆེ་བ་ཉི་མའི་སྙིང་པོ་ལྟ་བུ་དང༌། བཀའ་ཐམས་ཅད་ཀྱིས་འགྲེལ་པ་ཡིན་པའི་ཚེ་བ་ནམ་མཁའ་དྭངས་ནས་སྣོད་བཅུད་ཐམས་ཅད་གསལ་བ་ལྟ་བུ་དང༌། བསྟན་པ་ཐམས་ཅད་ཀྱིས་འབྱུང་གནས། ཡིན་པའི་ཆེ་བ་ནམ་ ༡༣༩༽མཁའ་ལས་འབྱུང་བ་ལྔ་སྣང་བ་ལྟ་བུ་དང༌། མན་ངག་ཐམས་ཅད་ཀྱིས་རྩ་བ་ཡིན་པའི་ཆེ་བ་རྒྱལ་པོའི་བཀའ་ལུང་ཐོག་པའི་མི་ལྟ་བུ་དང༌། དོན་ཐམས་ཅད་ཀྱིས་འཇུག་སྡུད་ཡིན་པའི་ཆེ་བ། མགྲོན་པོ་དོན་གྲུབ་ནས་རང་ཁྱིམ་དུ་འོང་ལྟ་བུ་དང༌། ཆོས་ཐམས་ཅད་ཀྱིས་ལེ་ལོག་ཡིན་པའི་ཆེ་བ་མེ་ལོང་གཡའ་དག་པ་ལྟ་བུའོ། ། མདོ་ལས།
གླིང་དང་རི་བོ་མུ་འཁྱུད་བཅས། ། ལྷུན་པོའི་རྩེ་མོ་ཉིད་ནས་གསལ། ། ཅི་སྙེད་ཐེག་པའི་རྣམ་གྲངས་ཀུན། ། བདག་ཉིད་ཆེན་པོ་ཉིད་མཐོང་གསལ། ། ཞེས་དང༌། འཇིག་རྟེན་འོད་ཀྱིས་རྒྱལ་པོ་ནི། ། གཟའ་ལྡན་རྒྱལ་པོ་ཉི་མ་ཡིན། ། ཆོས་ཀུན་ཡོངས་རྫོགས་གསལ་བ་ལ། ། ཀུན་སྣང་ཆེན་པོ་དེ་ཉིད་དོ། ། ཅེས་དང༌།
གོ་སྐབས་ཆེན་པོ་ནམ་མཁའ་ནི། ། ཆེན་པོ་ཉིད་ནི་གོ་འབྱེད་ལྟར། ། གསུངས་ཤིང་འདུས་པ་དེ་ཉིད་ཀྱིས། ། བརྗོད་པའི་ཚིག་ཀུན་གསལ་ ༡༤༠༽བར་འགྲོལ། ཞེས་པ་དང༌། གང་གིས་བཀའི་གསང་ཐོས་ནས། ། མི་གང་གཞན་ལ་རགས་མ་ལས། ། གསང་བའི་སྙིང་པོར་ཀུན་ཆུབ་ནས། ། སྨྲ་བརྗོད་གང་ལ་ཡང་རྩལ་མི་དགོས། ། ཅེས་པ་དང༌།
རྒྱུད་དང་བཅས་པའི་འབྱུང་བ་རྣམས། ། ནམ་མཁའི་ངང་ནས་འབྱུང་ཞིང་སྣང༌། ། དེ་ནི་སྨྲ་བརྗོད་འབྱུང་བ་རྣམས། ། དེ་ཉིད་ཟབ་མོའི་དབྱིངས་ནས་འབྱུང༌། ཞེས་དང༌། དོན་དུ་བྱ་བའི་རྣམ་གྲངས་ཀུན། ། མཐར་གྱིས་འབྲས་བུ་འགྲུབ་པར་སྡུད། ། རྣམ་གྲངས་རྒྱ་ཆེ་བརྗོད་མོད་ཀྱང༌། ། དེ་ཀུན་དེ་བཞིན་ཉིད་དུ་འདུས། ། ཅེས་པ་དང༌།
མེ་ལོང་གསལ་བའི་སྙིང་པོ་ནི། ། གཞན་གྱི་གཟུགས་བརྙན་སྟོན་པ་ལྟར། ། དེ་བཞིན་ཆོས་ཀྱིས་མེ་ལོང་གིས། ། ཀུན་གྱིས་རང་བཞིན་གསལ་བར་བྱེད། ། ཅེས་གསུངས་སོ། ། གསུམ་པ་མཁས་པ་པཎྜི་ཏའི་ཆེ་བ་ནི་རིག་འཛིན་རྣམ་པ་གསུམ་དང༌། རྫོགས་པ་ཆེན་པོ་འཁོར་འདས་ ༡༤༡༽དབྱེར་མེད་ཆོས་ཀུན་རང་བྱུང་ཡེ་ཤེས་སུ་རྟོགས་ནས། རིག་པ་མཆོག་ལ་མངའ་བརྙེས་པ་ཡིན་ཏེ། སློབ་དཔོན་འཇམ་དཔལ་བཤེས་གཉེན་དང༌། ཤྲཱི་རི་སིང་ཧ་དང༌།
བི་མ་ལ་མི་ཏྲ་ལ་སོགས་ཏེ་མཁས་པ་ཉི་ཤུ་རྩ་ལྔ་དང༌། རྒྱལ་པོ་ཛ་དང༌། དམ་པའི་རིགས་ཅན་ལྔ་དང༌། སློབ་དཔོན་ཆེན་པོ་ཧཱུྃ་ཀ་ར་དང༌། གུ་ཏུ་པད་མ་འབྱུང་གནས་ལ་སོགས་ཏེ། དེ་རྣམས་ཀྱིས་ཆོས་ནིད་རྒྱུན་ཆད་མེད་པར་མངོན་སུམ་དུ་རྟོགས་པས། ལྷ་མ་སྲིན་བྲལ་དུ་འཁོལ་ཞིང་སྣང་སྲིད་དབང་དུ་བསྡུད་པ། སྒྲ་སྒྱུར་སུམ་བརྒྱ་དྲུག་ཅུ་ལ་སོགས་པ་ལ་མངའ་བརྙེས་ཤིང༌། རིགས་དྲག་གིས་སྐད་ལ་ཐོགས་པ་མེད་པར་ཆོས་སྟོན་ནུས་པའོ། ། བཞི་པ་སྒྲ་སྒྱུར་ལོ་ཙཱའི་ཆེ་བ།
དགེ་སློང་མི་ལྔ་དང༌། ཀ་ཅོག་རྣམ་གཉིས་དང༌། གཉགས་ཛྙཱ་ན་ཀུ་མ་ར་དང༌། བཻ་རོ་ཙ་ན་ལ་སོགས་པའི་ལོ་པཎ་བརྒྱ་རྩ་བརྒྱད་རྣམས་རིག་པའི་གནས་ལྔ་ལ་མཁས་ཤིང༌། སྒྲ་སྒྱུར་ ༡༤༢༽སུམ་བརྒྱ་དྲུག་ཅུ་ལ་སོགས་པ་མཁྱེན་པ། རིགས་དྲུག་གིས་སྐད་ལ་ཐོགས་པ་མེད་ཅིང༌། སྙན་གྱིས་དུས་གཅིག་ལ་ཆོས་ཉན་ནུས་པ། བསྟན་པ་ཐམས་ཅད་ཐུགས་ལ་རྫོགས་པ་ཡིན་ཏེ། རིག་འཛིན་བྱང་ཆུབ་སེམས་དཔའ་དང༌། སྤྲུལ་པ་སྐུའི་ལོ་ཙཱ་བ་ཡིན་གསུངས།
ལྔ་པ་ཡོན་བདག་ཞིང་གིས་ཆེ་བ་ནི། རྒྱལ་པོ་མེད་དཔོན་རྣམ་གསུམ་སྤྲུལ་པའི་སྐུ་ཡིན་པར་གསུངས་ཏེ། ལྷ་ཐོ་ཐོ་རིའི་གཉན་ཙན་ནི་ཕྱག་ན་རྡོ་རྗེའི་སྤྲུལ་པ། སྲོང་བཙན་སྒམ་པོ་ནི་སྤྱན་རས་གཟིགས་ཀྱི་སྤྲུལ་པ། ཁྲི་སྲོང་སྡེའུ་བཙན་ནི་འཇམ་པའི་དབྱངས་ཀྱི་སྤྲུལ་པ་ཡིན་པར་གསུངས་ཏེ། དེ་གསུམ་གྱིས་སྐུ་རིང་ལ་དང་པོ་ཆོས་ཀྱིས་དབུ་བརྙེས། བར་དུ་སྲོལ་བཏོད། མཐའ་མ་ཁྲི་སྲོང་སྡེ་བཙན་གྱིས་རིང་ལ་དར་ཞིང་རྒྱས་པར་མཛད་དོ། ། དྲུག་པ་ནི། བོད་དུ་རྟེན་བཞེངས་སུ་མ་བཏུབ་པ་ལ།
རུ་ནོན་བཞི། ཁ་ནཽན་བཞི། གཏད་ཁ་བཞི། མེ་རྩ་བཞི་ལ་སོགས་པ་ ༡༤༣༽བྱས་ཏེ། ལྷ་ས་བསམ་ཡས་ལ་སོགས་པ་གཙུག་ལག་ཁང་བརྒྱ་རྩ་བརྒྱད་བཞེངས། དེ་རྣམས་སུ་རང་བྱུང་གིས་ལྷ་ཚོགས་མང་པོ་དངོས་སུ་བཞུགས་པ་དང༌། བཞེངས་པའི་ལྷ་ཚོགས་རྣམས་ལ་སྲོང་བཙན་སྒམ་པོ་དང༌། སློབ་དཔོན་པད་མ་འབྱུང་གནས་ལ་སོགས་པ་རྣམས་ཀྱིས་རབ་གནས་མཛད་ནས། ཡེ་ཤེས་ཀྱི་ལྷ་དངོས་སུ་སྤྱན་དྲངས་ཏེ། གཉིས་སུ་མེད་པར་བསྟིབས་པའི་ཚེ་རྟེན་ཐམས་ཅད་ཆོས་ཀྱི་སྒྲོ་བ་མཛད་པར་གསུངས་སོ། །
བདུན་པ་གྲུབ་ཐོབ་བྱིན་གྱིས་རླབས་ཆེ་བ་བོད་དུ་གནུབས་ནམ་མཁའི་སྙིང་པོ་ལ་སོགས་པ་དགེ་སློང་མི་བཞི་དང༌། ཨ་ཙ་ར་དཔལ་དབྱངས་ལ་སོགས་པ་དཔལ་ཡང་དག་གི་སྒོ་ནས་ཚེ་ལ་དབང་བའི་རིག་འཛིན་དང༌། ཕྱག་རྒྱ་ཆེན་པོའི་རིག་འཛིན་ལ་སོགས་པ་ཐོབ་སྟེ། ལུས་པོར་མ་དགོས་པ་སངས་རྒྱས། བརྒྱུད་པའི་ལུགས་རེ་རེ་ལའང་མང་དུ་འབྱུང་བར་གསུངས་སོ། ། བརྒྱད་པ་ ༡༤༤༽གཏན་ལ་ཕེབས་པ་གཞིའི་ཆེ་བ་ནི། གཞི་འཁོར་འདས་དབྱེར་མེད་རང་བྱུང་ཡེ་ཤེས་སུ་གཏན་ལ་ཕེབས་པ་ཡིན་ཏེ། གོང་དུ་གཞིའི་སྐབས་བཞིན་ནོ། ། དགུ་པ་སྒྲོད་པ་ལམ་དང༌། བཅུ་པ་མངོན་དུ་བྱས་པ་འབྲས་བུའི་ཆེ་བ་ནི།
གསང་སྔགས་ཀྱིས་གཞི་ལམ་འབྲས་བུའི་སྐབས་ནས་བཤད་པ་བཞིན་དུ་ཤེས་པར་བྱའོ། ། སྤྱི་དོན་གཉིས་པ་ཡོ་གའི་དོན་ནི། ཡོ་གའི་བྱེ་བྲག་ཕྱེ་ལ་ཨ་ཏི་ཡོ་གར་ལ་ཟླའོ། ། གསུམ་པ་དགོས་བྱེད་ནི། སྤྱིར་ཐེག་པ་རང་རང་གིས་སྐབས་ནས་བཤད་པ་བཞིན་དང༌། ཁྱད་པར་དུ་རྩོལ་སྒྲུབ་ཅན་ཚི་ཆད་པའི་ནང་དང་བྲལ་བའི་ཕྱིར། གོལ་སྒྲིབ་ཀྱིས་ཤན་ཕྱེ། མ་ནོར་བར་ལ་བཟླས་ནས། རང་གྲོལ་མངོན་སུམ་དུ་བསྟན་པའོ། ། བཞི་པ་དྲིལ་ནས་མཚན་དུ་བཏགས་པ་ནི།
ཆོས་ཀུན་རྩ་བ་རང་བྱུང་ཡེ་ཤེས་སུ་འདུས་ཤིང་རྫོགས་ལ། དེ་ཉིད་ཀྱིས་གོང་ན་གཞན་མེད་པས་རྫོགས་པ་ཆེན་པོ་ཞེས་བྱའོ། ། དེ་ལ་ཡང་བྱེ་ ༡༤༥༽བྲག་ཏུ་ཕྱེ་ན། མདོ་ས་ལུ་ལྗང་པ་ལ་སོགས་པ་དཔེ་ལ་མཚན་དུ་བཏགས་པ་དང༌། ལང་ཀར་གཤེགས་པ་ལ་སོགས་པ་ཡུལ་ལ་མཚན་བཏགས་པ་དང༌། རིགས་གསུམ་དང་བརྒྱ་བཅུ་པ་ལ་སོགས་པ་གྲངས་ལ་མཚན་དུ་བཏགས་པ་དང༌། ལམ་རིམ་དང་གསང་སྙིང་ལ་སོགས་པ་བརྗོད་བྱ་ལ་མཚན་དུ་བཏགས་པ་དང༌། ལ་ཤན་ལ་སོགས་པ་རྗོད་བྱེད་ལ་མཚན་དུ་བཏགས་པ་དང༌། དགོངས་འདུས་དང༌། ཀུན་བྱེད་དང༌།
ཀློང་ཆེན་ལ་སོགས་པ་དོན་ལ་མཚན་དུ་བཏགས་པའོ། ། དེ་ལ་སོགས་པ་མཚན་གྱིས་འདོད་ལུགས་དང༌། རྣམ་གྲངས་བསམ་གྱིས་མི་ཁྱབ་པར་གསུངས་སོ། ། ལྔ་པ་དབུ་ཞབས་ཀྱིས་ཀྱུས་བཤད་པ་ཚིག་གི་དོན། རང་རང་གིས་སྐབས་བཞིན་ཤེས་པར་བྱ། ཐེག་པ་ཐམས་ཅད་ཀྱིས་ཤན་འབྱེད། ཉི་འོད་རབ་གསལ་ལས། ཐུགས་རྗེ་སྐྱེས་ནས་དོན་མཛད་ཚུལ་བསྟན་པའི་ ༡༤༦༽ལེའུ་སྟེ་ལྔ་པའོ།། ༈ གསུམ་པ་གདུལ་བྱ་ལམ་གྱི་སྣང་བ་ལ་གསུམ་སྟེ། ཉམས་སུ་ལེན་པའི་རྟེན་གང་ཟག་ངོས་བཟུང་བ་དང༌།
འཇིག་རྟེན་དང་འཇིག་རྟེན་ལས་འདས་པའི་རྣམ་པར་བཞག་པ་དང༌། ཐེག་པའི་རྣམ་པར་བཞག་པའོ། ། དང་པོ་ལ་བཞི་སྟེ། དལ་འབྱོར་དོན་ཡོད་པ་བྱ་བའི་ཕྱིར། རྙེད་དཀའ་ཞིང་དོན་ཆེ་བར་བསམ་པ་དང༌། ཚེ་འདི་ལ་མི་ཞེན་པར་བྱ་བའི་ཕྱིར། དེ་ཉིད་མི་རྟག་པར་ཤེས་པར་བྱ་བ་དང༌། འཁོར་བ་བདེ་སྡུག་དགེ་སྡོག་ལ་རག་ལས་ཕྱིར། ལས་འབྲས་བསྟེན་པ་དང༌། ངེས་འབྱུང་གིས་བློ་སྐྱེད་པའི་ཕྱིར།
ཟག་པ་དང་བཅས་ཐམས་ཅད་སྡུག་བསྔལ་དུ་ཤེས་པར་བྱའོ། ། དང་པོ་ནི། སྤྱོད་འཇུག་ལས། དལ་འབྱོར་འདི་ནི་རྙེད་པ་ཤིན་ཏུ་དཀའ། ། སྐྱེས་བུས་དོན་འགྲུབ་ཐོབ་པར་གྱུར་པ་ལ། ། གལ་ཏེ་འདི་ལ་ཕན་པ་མ་བསྒྲུབ་ན། ། ཕྱིས་ནས་ཡང་དག་འབྱོར་པ་ག་ལ་འགྱུར། ། ཞེས་ ༡༤༧༽གསུངས་པས། དལ་འབྱོར་ནི། མི་ཁོམ་པ་བརྒྱད་དང་བྲལ་བས་དལ་བ་ཡིན་ཏེ།
མཛོད་ལས། དམྱལ་བ་ཡི་དྭགས་དུད་འགྲོ་དང༌། ། ཀླ་ཀློ་ཚེ་རིང་ལྷ་དང་ནི། ། ལོག་སྟ་སངས་རྒྱས་ཀྱིས་སྟོང་པ། ། ལྐུགས་པ་འདི་དག་མི་ཁོམ་བརྒྱད། ཅེས་གསུངས་སོ། ། འབྱོར་པ་ལ་གཉིས་ཏེ། རང་འབྱོར་དང༌། གཞན་འབྱོར་རོ། ། དང་པོ་ནི།
མཛོད་ལས། མི་ཉིད་དབུས་སྐྱེས་དབང་པོ་ཚང༌། ། ལས་མཐའ་མ་ལོག་གནས་ལ་དད། ། ཅེས་པ་དང༌། མི་ལུས་ཐོབ་པ་དང༌། དབང་པོ་ཚང་བ་དང༌། སངས་རྒྱས་ཀྱིས་བསྟན་པ་ལ་དད་པས་གནས་ལ་དད་པ་དང༌། ལོག་ལྟ་མ་སྐྱེས་པ་དང༌། ལས་ཀྱི་མཐའ་མ་ལོག་པའོ། ། གཉིས་པ་ནི།
སངས་རྒྱས་བྱོན་དང་དེས་ཆོས་གསུངས། ། བསྟན་པ་གནས་དང་དེ་རྗེས་འཇུག ། མཁས་པོ་སློབ་དཔོན་སྦྱིན་བདག་བཅས། ། གཞན་ཕྱིར་སྙིང་བརྩེ་ཡོད་ ༡༤༨༽པའོ། ། ཅེས་པས། སངས་རྒྱས་འཇིག་རྟེན་དུ་བྱོན་པ་དང༌། དེས་བསྟན་པ་དམ་ཆོས་གསུངས་པ་དང༌། བསྟན་པ་ཡུན་རིང་དུ་གནས་པ་དང༌། རང་ཉིད་དེའི་བསྟན་པ་ལ་འཇུག་པ་དང༌། ། གཞན་གྱིས་ཕྱིར་སྙིང་བརྩེ་ཡོད་པ་རྣམས་རང་འབྱོར་ལྔ་དང་མི་ཁོམ་པ་བརྒྱད་སྤང་པ་ངོ་བོ་གཅིག་སྟེ།
མི་ལུས་ཐོབ་པ་དང་མི་མ་ཡིན་གྱིས་འགྲོ་བ་བཞི་སྤང་པ་ངོ་བོ་གཅིག གནས་ལ་དད་པ་དང་ཞིང་སྟོང་པར་མ་སྐྱེས་པ་ངོ་བོ་གཅིག ཡུལ་དབུས་སུ་སྐྱེས་པ་དང་ཀླ་ཀློ་མ་སྐྱེས་པ་གཅིག་ལ། དབང་པོ་ཚང་བ་དང་ལྐུགས་པར་མ་སྐྱེས་པ་གཉིས་གཅིག་ཅིང༌། ལས་ཀྱི་མཐའ་མ་ལོག་པ་དང༌། ལོག་པར་ལྟ་བ་སྤང་པ་གཅིག་པས། དལ་འབྱོར་ངོ་བོ་གཅིག་པ་ཡིན་ནོ། ། འོན་ཀྱང་དལ་བ་ནི་བྲལ་བའི་ཆ་ཡིན་ལ། འབྱོར་པ་ནི་ལྡན་པའི་ཆ་ཡིན་པས་ལྡོག་པ་ཐ་དད་པ་ཡིན་ཏེ། དེ་ལྟ་བུའི་དལ་འབྱོར་རྙེད་པ་དཀའ་བ་སྟེ།
གང་ལ་རྙེད་པར་ ༡༤༩༽དཀའ་ན་མི་ཁོམ་པའི་གནས་ལས་རྙེད་པར་དཀའ་སྟེ། སྤྱོད་འཇུག་ལས། ངན་སོང་ལས་ནི་མི་ཉིད་ཐོབ་པར་དཀའ་གསུངས། ཅེས་གསུངས་སོ། ། རྒྱུ་གང་གིས་རྙེད་དཀའ་ན། དགེ་བ་ཕུན་སུམ་ཚོགས་པའི་རྒྱུ་ལས་བྱུང་བ་ཡིན་ལ། མི་ཁེམ་པའི་གནས་ནི། དགེ་བ་བྱེད་པའི་སྐབས་མེད་པས། འབྲས་བུ་དལ་འབྱོར་རྙེད་པར་དཀའ་བའོ། ། བཤེས་སྤྲིངས་ལས།
རྒྱ་མཚོ་གཅིག་ན་གཉའ་ཤིང་བུ་ག་དང༌། ། རུས་སྦལ་ཕྲད་པ་བས་ཀྱང་ངན་སོང་ལས། ། མི་ཉིད་ཆེས་ཐོབ་དཀའ་བས་མི་དབང་གིས། །

དམ་ཆོས་སྤྱད་པས་དེ་འབྲས་མཆིས་པར་མཛོད། ཅེས་དང༌། མདོ་ལས། སངས་རྒྱས་འབྱུང་བ་རྒྱ་ལམ་རྙེད་པར་དཀའ། ། མི་རྙེད་པ་ཡང་ཤིན་ཏུ་དཀའ་བ་སྟེ། ། གྲོགས་པོ་གང་དག་དད་པའི་ཆོས་ཉན་པ། ། འདི་འདྲ་སྐལ་པ་བརྒྱར་ཡང་རྙེད་མི་འགྱུར། ཞེས་གསུངས་སོ། ། དོན་ཆེ་བ་ ༡༥༠༽ནི། མངོན་པར་མཐོ་བ་ལྷ་མིའི་དཔལ་ཕུན་སུམ་ཚོགས་པ་དང༌། ངེས་པར་ལེགས་པ་བྱང་ཆུབ་རྣམ་པ་གསུམ་ཡང༌།
དལ་འབྱོར་ལ་བརྟེན་ནས་འབྱུང་བ་ལས། གཞན་གྱིས་མ་ཡིནས་དོན་ཆེ་བ་སྟེ། སློབ་སྤྲིངས་ལས། གང་ཟག་ཞིག་ཐོབ་ནས་འགྲོ་བའི་རྒྱ་མཚོ་མཐར་ཕྱིན་ཅིང༌། ། བྱང་ཆུབ་མཆོག་གིས་ས་ཐོབ་དགེ་བས་ཀྲུན་གྱུར་པ། ། ཡིད་བཞིན་ནོར་བུ་བས་ཀྱང་ཡོན་ཏན་ལྷག་པ་ཡིས། ། མི་རྙེད་དེ་ནི་སུ་ཞིག་འབྲས་བུ་མེད་པར་བྱེད། ། ཅེས་པ་བཞིན་ནོ། ། གཉིས་པ་མི་རྟག་པའི་ཚུལ་ནི། ཐོབ་པའི་དལ་འབྱོར་ཡུན་རིང་མི་རྟག་སྟེ། །
འཆི་བའི་རྐྱེན་ནི་མང་བས་ནམ་འཆི་ཆ་མེད་ལ། ། གསོན་པའི་རྐྱེན་ནི་ཆེས་ཉུང་བས། ། དེ་ཉིད་ཀྱང་འཆི་རྐྱེན་དུ་འགྱུར་སྲིད་དེ། ཀླུ་སྒྲུབ་ཀྱིས། འཆི་བའི་རྐྱེན་ནི་མང་བ་སྟེ། ། གསོན་པའི་རྐྱེན་ནི་ཅུང་ཟད་ཙམ། ། དེ་དག་ཉིད་ཀྱང་འཆི་བའི་རྐྱེན། ། དེ་བས་རྟག་ཏུ་ ༡༥༡༽ཆོས་མཛོད་ཅིག ། ཅེས་པས། དེ་ཡང་ཉིན་ཞག་ལ་སོགས་པར་ལྟོས་པ་མེད་པར་མྱུར་དུ་མཛད་པ་སྟེ།
སྤྱོད་འཇུག་ལས། ཉིན་མཚན་སྡོད་པར་ཡོངས་མེད་པས། ། ཚེ་འདི་སྐད་ཅིག་འགོག་གྱུར་ཅིང༌། ། བསྣན་པ་རྒུད་ན་ཡོད་མེད་ན། ། བདག་ལྟ་འཆི་བར་ཅིས་མི་འགྱུར། ། ཅེས་དང༌། སློབ་སྦྲིངས་ལས། མིའི་དབང་པོ་གང་གིས་ནུབ་མོ་ནས། ། མངལ་དུ་ཞུགས་ཏེ་རབ་ཏུ་འཇུག་གྱུར་པ། ། དེ་ནས་བཟུང་སྟེ་དེ་ནི་ཉིན་རེ་བཞིན། །
འགྲོ་ཤུལ་མེད་པར་འཆི་བདག་གཞན་དུ་འགྲོ། ཅེས་པས། སྐད་ཅིག་མ་རེ་རེ་འགག་ཆིག་འཆི་བ་ལ་ཉེ་བས། དཔེར་ན་གསོད་སར་ཁྲིད་པའི་མི་བཞིན་ནོ། ། དེ་ལྟར་ཚེ་ཐུང་ལ་མྱུར་དུ་མཛད་པ་དེ་ཡང༌། ཚེ་ལ་མཐར་ཕྱིན་པ་ཉུང་བ་སྟེ། བློ་བུར་དུ་འཆི་བའི་རྐྱེན་བསམ་གྱིས་མི་ཁྱབས་པས། ལོ་ཕྱི་མ་དང་ཟླ་བ་ཕྱི་མའམ། མཐའ་མ་ཉིན་ཞག་གཉིས་སྡོད་པའི་ངེས་པ་མེད་དེ། སློབ་སྤྲིངས་ ༡༥༢༽ལས།
འདི་ནི་སང་བྱ་འདི་ནི་ཐང་གཅིག་འོག་ཏུ་བྱ། ། འདི་ནི་དེའི་རིང་བྱ་ཞེས་སྐྱེ་བོས་བསམ་པ་ལ། ། གཤིན་རྗེ་བེ་ཅོན་ཞགས་ཐོགས་ཟུར་གྱིས་ལྟ་བ་ཡིན། ། མིག་རྩ་དམར་འཁྲོས་མ་རངས་གད་མོ་རེ་སྙམས་འདེབས། ། ཅེས་དང༌། ཞི་བ་ལྷས། ཡིད་རྟེན་མི་རུང་འཆི་བདག་ནི། བྱས་དང་མ་བྱས་མི་སྡོད་པ། ། ན་དང་མི་ན་ཀུན་གྱིས་ཀྱང༌། ། བློ་བུར་ཚེ་ལ་ཡིད་མི་རྟེན། །
ཞེས་དང༌། སྤྱོད་འཇུག་ལས། སང་ཙམ་ཤིའམ་སུས་ཤེས་ཀྱིས། ། དེ་རིང་ཉིད་ནས་བཏུད་དེ་བྱ། ། འཆི་བདག་དྲེགས་ཅན་དེ་དག་ནི། ། བདག་དང་བཤེས་པ་མ་ཡིན་ནོ། ། འདི་འདྲའི་དལ་འབྱོར་རྙེད་གྱུར་ནས། ། བདག་གིས་དགེ་སྒོམ་མ་བྱས་ན། ། འདི་ལས་སླུ་བ་གཞན་མེད་པ། ། འདི་ལས་རྨོངས་པ་གཞན་མེད་དོ།
ཅེས་དང༌། མྱུར་བ་ཉིད་དུ་འཆི་འགྱུར་པས། ། ཅི་སྲིད་དུ་ནི་འཚོ་བསགས་བྱ། ། དེ་ཚེ་ལེ་ལོ་སྤངས་ཀྱང་འདི། ། དུས་མ་ཡིན་པ་ཅི་ཞིག་བྱ། ༡༥༣༽། ཅེས་པས། དེ་ཡང་རང་ཉིད་འཆི་བའི་ཚེ། གཉེན་བཤེས་ལ་སོགས་གང་གིས་མི་ཕན་ལ། བདག་ཉིད་མྱ་ངན་གྱིས་གདུང་ཞིང་འཆི་བ་འགྱུར་ཏེ།
སྤྱོད་འཇུག་ལས། བདག་ཉིད་མན་ན་འདུག་བཞིན་དུ། ། གཉེན་བཤེས་ཀུན་གྱིས་མཐའ་བསྐོར་ཡང༌། ། སྲོག་ཆད་པ་ཡི་ཚེར་བ་དག ། བདག་ཉིད་གཅིག་པོས་མྱོང་བར་འགྱུར། ། གཤིན་རྗེའི་ཕོ་ཉས་ཟིན་པ་ལ། ། གཉེན་པས་ཅིས་ཕན་གཤེས་ཅིས་ཕན། ། དེ་ཚེ་བསོད་ནམས་གཅིག་སྐྱབས་ན། ། དེ་ཡང་དབག་གིས་མ་བསྟན་ནོ། ། ཅེས་གསུངས་སོ། །
མི་རྟག་པ་བྷཻ་ནས་ཚེ་འདི་ལ་མ་ཞེན་པར་བྱའོ། ། གསུམ་པ་ལས་འབྲས་ལ་གཉིས་ཏེ། སྤྱིར་བསྟན་པ་དང༌། བྱེ་བྲག་ཏུ་བཤད་པའོ། ། རྣམ་པར་དཀར་བ་དང༌། ནག་པ་དང༌། འདྲེས་མའི་ལས་གསུམ་གྱིས་གོ་རིམས་བཞིན་དུ། འབྲས་བུ་བདེ་བ་དང༌། སྡུག་བསྔལ་དང༌། བདེ་སྡུག་འདྲེས་མར་ ༡༥༤༽མྱོང་བར་གསུངས་ལ།
ཡང་སྦྱོར་བ་དཀར་ལ་བསམ་པ་ནག་པའི་འབྲས་བུ་སྡུག་བསྔལ་འབའ་ཞིག་ཏུ་མྱོངས་ཤིང༌། སྦྱོར་བ་ནག་ལ་བསམ་པ་དཀར་བའི་འབྲས་བུ་བདེ་བ་མྱོང་བར་གསུངས། ཡང་བྱས་ལ་བསགས་པའི་ལས་ནི། ཉོན་མོངས་པའམ། དད་པ་ལོག་པས་མི་དགེ་བ་དང༌། དགེ་བ་ལ་སྦྱོར་བ་ཡིན་ལ། བྱས་ལ་མ་བསགས་པའི་ལས་ནི། ཀུན་སློང་དགེ་བའི་བསམ་པ་མེད་པའི་བཟླས་བརྗོད་ལ་སོགས་པ་དང༌། བསོད་ནམས་སེམས་མེད་པའི་བྱ་བ་ཕ་རོལ་ཤི་བ་ལ་སོགས་པའོ། ། མ་བྱས་ལ་བསགས་པའི་ལས་ནི།
གཞན་གྱིས་དགེ་བ་དང་མི་དགེ་བ་ལ་རྗེས་སུ་ཡི་རང་བྱ་བའོ། ཞེས་གསུངས་སོ། ། ཡང་ལས་ལ་གསུམ་སྟེ། མཐོང་བའི་ཆོས་ལ་མྱོང་བ་འགྱུར་བ་དང༌། སྐྱེས་ནས་མྱོང་བ་འགྱུར་བ་དང༌། ལན་གྲངས་གཞན་དུ་མྱོང་བར་འགྱུར་བའོ། ། དང་པོ་ནི། ཞིང་སམ་ཕུལ་བྱུང་ལ་བསམ་པ་ཕུལ་བྱུང་གིས། དངོས་པོ་ཕུལ་བྱུང་གཅིག་སྤྱད་ནས་འབྲས་ ༡༥༥༽། བུ་དེ་ཉིད་ལ་འབྱུང་སྟེ།
མཛོད་ལས། ཞིང་དང་བསམ་གྱིས་མི་ཁྱབས་པའི་ཁྱད་པར་གྱིས། མཐོང་ཆོས་འབྲས་བུ་ཅན་གྱིས་ལས། ཅེས་དང༌། དེ་ཉིད་ལས། གང་དག་འགོག་ལམ་ཉོན་མོངས་མེད། ། མཐོང་དང་དགྲ་བཅོམ་འབྲས་ལང་བ། ། དེ་ལ་ཕན་གནོད་བྱས་པ་ཡི། ། འབྲས་བུ་འཕྲལ་དུ་མྱོང་བར་འགྱུར། ཅེས་སོ། །
སྐྱེས་ནས་མྱོང་བ་འགྱུར་པ་ནི། ། མཚམས་མེད་པ་རྣམས་དང༌། ཚུལ་ཁྲིམས་འཆལ་པ་ལ་སོགས་པའི་ལས་སྡིག ཚེ་ཕྱི་མ་ངེས་པར་སྨིན་འགྱུར་ཏེ། དེ་ཉིད་ལས། སྡིག་པའི་ལས་རྣམས་བགྱིས་པ་གང་ཡང་ནི། དེའི་མདོ་ལ་མཚོན་བཞིན་མི་གཅོད་དེ། འཆི་བའི་དུས་ལས་བབ་པ་གྱུར་པས་ན། ། ལས་ཀྱི་འབྲས་བུ་གང་ལགས་མངོན་དུ་འགྱུར། ། ཅེས་སོ། །
མཚམས་མེད་པ་མང་པོ་བྱས་པ་དག་ཀྱང༌། ལུས་ཅི་ཕན་ཏེ། སྡུག་བསྔལ་ཚོར་བ་མི་ཟད་པ་མང་དུ་མྱོང་བར་གསུངས་པའོ། ༡༥༦༽མཐོང་བའི་ཆོས་དང༌། སྐྱེས་ནས་མྱོང་བའི་ཆོས་རྣམས་ནི། ། ཐོག་མར་བརྩམས་པ་ཡིན་གྱིས། དེས་འབྲལ་བ་མ་ཡིན་ཏེ། དམྱལ་བ་ལ་ཡང་ནས་ཡང་དུ་ཚེ་འཕོས་ཞིང་སྐྱེས་པས་རྣམ་པར་སྨིན་པ་མྱོང་བར་གསུངས་སོ། ། གཞན་མ་དེ་དག་ནི་ཚེ་ཐལ་ནས། མྱོང་བ་ཐམས་ཅད་ལན་གྲངས་གཞན་ལས་མྱོང་བ་ཡིན་ཏེ།
ལུང་ལས། ལུས་ཅན་བདག་གིས་ལས་རྣམས་ནི། ། སྐལ་པ་བརྒྱར་ཡང་ཆུད་མི་ཟ། ཚོགས་ཤིག་དུས་ལ་བབ་པས་ན། ། འབྲས་བུ་ཉིད་དུ་སྨིན་པར་འགྱུར། ཅེས་སོ། ། གཞན་ཡང༌། བྱེད་པ་དང༌། མངོན་པར་ཞེན་ནས་འཇུག་པ་དང༌། གཉེན་པོ་དང་མ་འབྲེལ་བ་དང༌།
ཞིང་ཡོན་ཏན་དང་ལྡན་པ་དང༌། ལུས་ནར་སོན་ཏེ་ཀུན་སློང་རྟག་པོས་ཀྱང་སྟོབས་དང་ལྡན་པ་ཡིན་ཏེ། ཀླུ་སྒྲུབ་ཀྱིས། རྟག་ཏུ་མངོན་པར་ཞེན་དང་གཉེན་པོ་མེད། ། ཡོན་ཏན་རྩོལ་ལྡན་གཞི་ལས་འབྱུང་དེ་ནི། ། དགེ་ ༡༥༧༽དང་མི་དགེ་རྣམ་ལྔ་ཆེན་པོ་སྟེ། ། དེ་བས་དགེ་བ་སྤྱད་ལ་བརྩོན་པར་གྱིས། ཅེས་སོ། ། གཉིས་པ། ལས་འབྲས་བྱེ་བྲག་ཏུ་བཤད་པ་ལ་གཉིས་ཏེ།
མི་དགེ་བའི་རྒྱུ་དང༌། དགེ་བའི་རྒྱུའོ། ། དང་པོ་ལ་གཉིས་ཏེ། དེའི་རྒྱུ་དང་འབྲས་བུའོ། ། དང་པོ་ལ་གཉིས་ལས། མི་དགེ་བ་བཅུ་དང༌། མཚམས་མེད་པ་ལ་སོགས་སྡིག་ལྕི་བ་གཞན་གྱིས་རྣམ་བཞག་གོ ། དང་པོ་ལ་གསུམ་སྟེ། མཚན་ཉིད། སྒྲ་དོན།
མཚན་གཞིའོ། ། མི་དགེ་བ་ལས་ཀྱི་མཚན་ཉིད་ནི། ཉོན་མོངས་དུག་ལྔ་དུག་གསུམ་གྱིས་བསྡུས་པའི་བྱ་བ་སྡུག་བསྔལ་གྱིས་བསྡུས་པའི་བྱ་བ་སྡུག་བསྔལ་གྱིས་ཉེར་ལེན་དུ་འགྱུར་བའོ། ། ཀླུ་སྒྲུབ་ཀྱིས། འདོད་ཆགས་ཞེ་སྡང་གཏི་མུག་གསུམ། ། དེ་སྐྱེད་ལ་ནི་མི་དགེ་བའོ། ། ཅེས་དང༌། སྤྱོད་འཇུག་ལས། མི་དགེ་བ་ལ་སྡུག་བསྔལ་འབྱུང༌། ཞེས་སོ། །
གཉིས་པ་ནི། འདི་ཕྱི་མི་ཤེས་པས་མི་དགེ་བ་དང༌། སྒོ་གསུམ་གྱི་ ༡༥༨༽བྱ་བ་ཡིན་པས་ལས་དང༌། ངན་འགྲོའི་རྒྱུ་ཡིན་པས་ལམ་ཞེས་བྱའོ། ། མཚན་གཞི་ལ་གསུམ་སྟེ། ཡན་ལག་རྩ་བ་དང༌། ལྕི་ཡང་གིས་བྱེ་བྲག་གོ ། དང་པོ་སྲོག་གཅོད་པ་ནི། ཡན་ལག་བཞིས་རྫོགས་པར་འགྱུར་ཏེ། སེམས་ཅན་ཡིན་པ་དང༌།
དེར་ཤེས་ཤིང་བསམ་པ་དང༌། སྦྱོར་བ་བྱས་པ་དང༌། རྗེས་སུ་མཐུན་པའི་ཚོར་བ་མྱོང་བ་དང་དེས་ཤི་བ་སྟེ་བཞིའོ། ། མ་བྱིན་ལེན་པ་ནི། གཞན་གྱིས་ཡིན་ཞིང་དེ་དག་ཏུ་བཟུང་བ་དང༌། དེར་ཤིས་ཤིང་བླང་པར་བསམ་པ་དང༌། སྦྱོར་བ་བྱས་པ་དང༌། གནས་ནས་དཔག་པའོ། ། འདོད་པ་ལོག་པར་གཡེམས་པ་ནི། གནས་དང༌།
དུས་དང༌། ཡན་ལག་དང༌། བསྒྲོད་བྱ་མ་ཡིན་པ་དང༌། རེག་ལ་རེག་ཏུ་ཤེས་པ་དང༌། སྦྱོར་བ་བྱས་པ་དང༌། རྗེས་སུ་མཐུན་པའི་ཚོར་བས་མྱོང་བའོ། ། དེ་ལ་གནས་མ་ཡིན་པ་ནི། ཕ་མ་དང༌། བླ་མ་དང༌། མཆོད་རྟེན་གྱིས་དྲུང་དང༌།
༡༥༩༽། དཀོན་མཆོག་བཞུགས་པའི་གནས་སོ། ། དུས་མ་ཡིན་པ་ནི། བསྙེན་གནས་ལ་གནས་པ་དང༌། ན་བ་དང༌། སྦྲུམ་མ་དང༌། བུ་བཙས་པ་དང༌། ཟླ་མཚན་དང་ལྡན་པ་དང༌། མི་མོས་ཤིང་ཡིད་མི་བདེ་བའོ། ། ཡན་ལག་མ་ཡིན་པ་ནི།
ཁ་དང་ཤངས་ལམ་ལ་སོགས་པ་བུད་མེད་ཀྱིས་དབང་པོ་ལས་བཞན་པ་ཐམས་ཅད་དོ། ། བསྒྲོད་བྱ་མ་ཡིན་པ་ནི། སྡོམ་པ་ཅན་དང༌། ཆོས་ཀྱི་རྒྱལ་མཚན་དང་ལྡན་པ་དང༌། གཞན་གྱིས་བདག་གིར་བཟུང་བ་དང༌། རང་གིས་བདུན་བརྒྱུད་ལས་མི་རིང་བའི་ཉེ་དུ་དང༌། བུད་མེད་དང་ཁྱོ་ཕྱོགས་ཀྱིས་ཉེ་དུས་སྲུངས་བ་དང༌། རིགས་དང་ཡོན་ཏན་གྱིས་སྲུང་ཞིང༌། དུད་འགྲོ་དང༌། གཞན་དོན་ཆེ་བས་སྤྱད་མི་བཟོད་པའོ། །
རྫུན་དུ་སྨྲ་བ་ནི། དོན་མ་ནོར་བ་ཁོང་དུ་ཆུད་པ་དང༌། འདུ་ཤེས་གཞན་དུ་བསྒྱུར་བ་དང༌། ལེགས་པར་སྨྲ་བ་དང༌། གཞན་གྱིས་གོ་བའོ། ༡༦༠༽། ཕྲ་མ་ནི། གཞི་སེམས་ཅན་ཡིན་པ་དང༌། དབྱེ་བར་འདོད་པ་དང༌། དབྱེན་ཚིག་སྨྲ་བ་དང༌།
དེས་དབྱེ་བ་སྟེ་བཞིའོ། ། ཚིག་རྩུབ་ནི། གཞི་སེམས་ཅན་དང༌། སྨྲ་བར་འདོད་པ་དང༌། ཚིག་ཏུ་སྨྲ་བ་དང༌། གཞན་ལ་ཕོག་པའོ། ། ངག་འཁྱལ་ནི། གཞི་སེམས་ཅན་དང༌། སྨྲ་བ་ལ་ཆགས་པ་དང༌། ཅལ་ཅོལ་སྨྲ་བ་དང༌།
དགེ་དགའ་པས་སོ། ། བརྣབ་སེམས་ནི། གཞན་གྱིས་ཡིན་ཞིང་དེར་ཤེས་པ་དང༌། བདག་གིས་བྱ་བར་ངེས་པའོ། ། གནོད་སེམས་ནི། གཞི་སེམས་ཅན་ཡིན་པ་དང༌། དེ་ལ་གནོད་པ་བྱ་བར་ངེས་པའོ། ། ལོག་པར་ལྟ་བ་ནི། དོན་ཕྱིན་ཅི་མ་ལོག་པར་གནས་པ་དང༌། བསམ་པ་ཕྱིན་ཅི་ལོག་ཏུ་ངེས་པའོ། །
ཡན་ལག་མ་རྫོགས་ན་སྡིག་པ་བྱས་པ་འགྱུར་གྱིས། རྫོགས་པར་མི་འགྱུར་རོ། ། གལ་ཏེ་ཆགས་སྡང་དང༌། བརྣབ་སེམས་དང༌། གནོད་སེམས་ལ་ཁྱད་པར་ཡོད་པར་མ་མཐོང་ལ། ༡༦༡༽། མེད་ན་ཡང་ཉོན་མོངས་པ་དང་ལས་སམ། རྒྱུ་དང་འབྲས་བུའི་ཀྱད་པར་མེད་པར་འགྱུར་རོ། ཞེས་ན། ཁྱད་པར་ཡོད་དེ།
ཆགས་སྡང་བསམ་ཡང་ཡིན་ལ། འདི་ཉིད་བསམ་སྦྱོར་འཚོགས་པའི་ཕྱིར་རོ། ། དེ་ལྟར་ཆགས་པས་གུད་ནས་བླངས་ནས། གཞན་གྱིས་ཡོ་བྱད་བདག་གིར་བྱ་བར་སེམས་ན་བརྣབ་སེམས་ཡིན་པས། ཞེ་སྡང་གིས་གུད་ནས་བླང་ནས་གཞན་ལ་གནོད་པ་བྱ་བར་སེམས་ན་གནོད་སེམས་ཡིན་ཏེ། སྔ་མ་ནི་བསམ་རྐྱང་ཡིན་ལ། འདི་ནི་བསམ་སྦྱོར་འཚོགས་པ་ཡིན་ཏེ། གཏི་མུག་གིས་གདུད་ནས་བླང་ནས། སྐྱེ་བ་སྔ་ཕྱི་ལ་སོགས་མེད་ངེས་བསྙམ་པའོ། ། གཉིས་པ་ལྕི་ཡང་གིས་བྱེ་བྲག་གཉིས་ཏེ་ལས།
ངོ་བོའི་སྒོ་ནས་ལྕི་ཡང་ནི། ཡིད་ལུས་ངག་གསུམ་གོ་རིམ་ནས་ལྕི་ལ། ཡིད་ཀྱི་ལོག་ལྟ་ནས་རིམ་གྱིས་ལྕི་ཞིང༌། ལུས་ཀྱིས་ ༡༦༢༽སྲོག་གཅན་ན་ལྕི་ལ། ངག་གིས་རྫུན་ལྕིའོ། ། གཉིས་པ་ཡིད་ཀྱིས་སྒོ་ནས་ལྕི་ཡང་ནི། ཡུལ་མཆོག་ཏུ་གྱུར་པ་ལ་མི་དགེ་བ་གང་བྱས་ཀྱང་ལྕི་ལ། འབྲིང་དང་དམན་པ་རྣམས་ལ་རིམ་གྱིས་ཀྱང་ངོ༌། ། གསུམ་པ་ཀུན་སློང་གིས་སྒོ་ནས་ལྕི་ཡང་ནི། ཉོན་མོངས་པ་རགས་པོ་ཀུན་ནས་སླངས་ནས་ལྕི་ཞིང༌།
ཆུང་ངུས་ཀུན་ནས་སླང་བ་རྣམས་ཀྱང་ལ། ཉོན་མོངས་པའམ་ཞེ་སྡང་གིས་ཀུན་ནས་སླངས་པ་རྣམས་ལྕི་ལ། འདོད་ཆགས་དང་གཏི་མུག་གིས་སླངས་པ་རྣམས་རིམ་གྱིས་ཀྱང་ངོ༌། ། བཞི་པ་ལན་གྲངས་ཀྱིས་སྒོ་ནས་ལྕི་ཡང་ནི། མི་དགེ་བ་གང་ཡང་རུང་བ་གྲངས་མང་དུ་སྤྱད་པ་རྣམས་ལྕི་ལ། ཉུང་ངུ་སྤྱད་པ་རྣམས་ཀྱང་ངོ༌། ། གསུམ་པ་གང་ན་ཡོད་བསམ་པ་ནི། དམྱལ་བ་ན་ཚིག་རྩུབ་ངག་འཁྱལ་གནོད་སེམས་གསུམ་ཡོད་དེ། དམྱལ་སྲུང་ལ་ཚིག་ངན་བརྗོད་པ་དང༌། སྡུག་གླུའི་སྨྲེ་ངག་དང༌།
གཅིག་ལ་གཅིག་ཞེ་སྡང་ ༡༦༣༽ཡོད་པའི་ཕྱིར་རོ། ། གཞན་དུ་མེད་དོ། ། ལས་མ་ཟད་པར་བསྡད་བས་མི་འཆི་བའོ། ། ཡིད་དུ་འོང་བའི་དངོས་པོ་གང་ཡང་མེད་པ་དང༌། ལུས་རྒུད་ཅིང་སྡུག་བསྔལ་གྱིས་བཟིར་བ་དང༌། འདོད་པའི་དོན་ཐོབ་རྒྱུ་མེད་པ་དང༌། མཛའོ་སུ་ཡང་མེད་པ་དང༌། ཆགས་གནས་ཅི་ཡང་མེད་པ་དང༌། ལས་ཀྱི་མེ་ལོང་ལ་ལས་འབྲས་མཐོང་བ་དྲན་པའི་ཕྱིར་རོ། ། སྒྲ་མི་སྙན་པ་ངག་འཁྱལ་ཡོད་དེ།
ཆགས་པས་གླུ་ལེན་པར་བཤད་དོ། ། དགུ་པ་མངོན་གྱུར་མེད་དེ། རིམ་པ་ལྟར་ཚེ་ངེས་པས་བསད་པས་མི་འཆི་བ་དང༌། རྫས་དང་བུད་མེད་ལ་བདག་བཟུང་མེད་པ་དང༌། རྫུན་དང་ཕྲ་མ་ཚིག་རྩུབ་གསུམ་སྨྲས་པ་ལ་དགོས་པ་མེད་པ་དང༌། ལོངས་སྤྱོད་ལ་བདག་འཛིན་མེད་པ་དང༌། སེམས་ཀུན་ནས་ཉོན་མངོས་པ་ཅན་མ་ཡིན་པ་དང༌། ཡང་དག་པའི་ལྟ་བ་མེད་པའི་ཕྱིར་རོ། ། གཞན་ནམ་ ༡༦༤༽གླིང་གསུམ་པའི་མི་རྣམས་དང༌། འདོད་ཁམས་ཀྱིས་ལྷ་དང༌།
ཡི་དྭགས་དང་དུད་འགྲོ་ལ་བཅུ་ཀ་ཡོད་པ་ཡིན་ནོ། ། ཁམས་གོང་མ་གཉིས་ལ། མངོན་འགྱུར་གང་ཡང་མེད་དོ། ། འདོད་ཤིས་ཕྱིན་ལས། འདོད་པས་དབྱེ་ན། སྡིག་ཏོ་མི་དགེ་བའི་ཆོས་དབྱེན་ཞེས་པས་སོ། ། གཉིས་པ་མཚམས་མེད་པ་ལྔ་ནི། ཕ་དང་མ་དང་དགྲ་བཅོམ་པ་བསད་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པ། དགེ་འདུན་གྱིས་དབྱེན་ནོ། །
དེ་དང་ཉེ་བ་ལྔ་ནི། ཕ་བསད་པ་དང་ཉེ་བ་བྱང་ཆུབ་སེམས་དཔའ་བསད་པ། མ་བསད་པ་དང༌། ཉེ་བ་དགེ་སློང་མ་དབང་མེད་དུ་ཁྲིམས་དང་འཕྲལ་བ། དགྲ་བཅོམ་པ་བསད་པ་དང་ཉེ་བ་འཕགས་སློབ་པ་བསད་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པ་དང་ཉེ་བ། མཆོད་རྟེན་གཤིག་པ། དབྱེན་བྱེད་པ་དང་ཉེ་བ་དགེ་འདུན་གྱིས་སྒོ་ ༡༦༥༽འཕྲོག་པའོ། ། འདི་དག་ཡན་ལག་ཚང་ན་དེར་འགྱུར་གྱིས། ། མ་ཚང་ན་མཚམས་མེད་དུ་མི་མྱུར་བ་བཤད་དོ།
ཨརྻ་དྷེ་བས། དགེ་སློང་རང་གིས་ཕ་རྒན་ལ། ། མྱུར་འདོང་ཞེས་ནི་སྐུལ་གྱུར་ན། ། ཕུལ་བས་དེ་ནི་ཤི་གྱུར་ཡང༌། ། མཚམས་མེད་འགྱུར་བ་ཡོད་མ་ཡིན། ཞེས་པ་བཞིན་ནོ། ། དེ་ལས་གཞན་ནམ་སྡིག་པ་ལྕི་བ་ནི། དམ་པའི་ཆོས་སྤང་བ་དང༌། བྱང་ཆུབ་སེམས་དཔའི་དགེ་བའི་བར་ཆད་བྱས་པ་དང༌། བྱང་ཆུབ་སེམས་ལ་བརྙེས་པ་དང༌།
དཀོན་མཆོག་གསུམ་དང༌། རང་གི་བླ་མ་དང༌། ཕ་མ་ལ་མ་གུས་པ་རྣམས་ཀྱང་སྡིག་ལྕི་བར་གསུངས་སོ། ། གཞན་ལོག་པའི་འཚོ་བ་རྣམས་ཀྱང་ལྕི་བར་གསུངས་ཏེ། མདོ་ལས། ཁ་བསགས་གཞོགས་སློང་ཐོབ་ཕྱིར་འཇལ། ། སྙེད་པས་སྙེད་པ་ཚོལ་བ་ལྔ། ། མ་དག་པ་ཡི་འཚོ་བ་སྟེ། ཅེས་དང༌། རིན་ཆེན་འཕྲེང་བ་ལས།
ཚུལ་ཆོས་ ༡༦༦༽སྙེད་དང་བཀུར་སྟིའི་ཕྱིར། ། དབང་པོ་བསྡམས་པར་བྱེད་པ་སྟེ། ཁ་བསགས་སྙེད་དང་བཀུར་སྟིའི་ཕྱིར། ། ཚིག་འཇམ་སྔར་ནི་སྨྲ་བའོ། ། གཞོགས་སློངས་དེ་ནི་ཐོབ་བྱའི་ཕྱིར། ། གཞན་གྱིས་རྫས་ལ་སྔགས་བྱེད་པའོ། ། ཐོབ་ཕྱིར་འཇལ་བ་སྙེད་པའི་ཕྱིར། ། མངོན་སུམ་གཞན་ལ་སྨོད་བྱེད་པའོ། ། སྙེད་པས་སྙེད་པ་སླབ་འདོད་པ། ། སྔ་མ་ཐོབ་ལ་སྔགས་བྱེད་པའོ།
ཞེས་པས། མི་དགེ་བ་ཆེར་སྤྱད་པས་དམྱལ་བ། འབྲིང་གིས་ཡི་དྭགས། ཆུང་ངུས་དུད་འགྲོ་སྐྱེའོ། ། དམྱལ་བ་ནི། མཛོད་ལས། འདི་འོག་སྟོང་ཕྲག་ཉི་ཤུ་ན། ། མནར་མེད་པོ་ཡང་དེ་ཙམ་མོ། ། དེའི་སྟེང་ན་དམྱལ་བ་བདུན། བརྒྱད་པོ་ཀུན་ལ་ལྷག་བཅུ་དྲུག །
དེ་དག་གིས་ནི་ངོས་ ༡༦༧༽བཞི་ལ། ། མེ་མར་མུར་དང་རོ་མྱགས་འདམ། ། ཡི་དྭགས་ལམ་སོགས་ཐལ་ཚན་ཆུ། ། ཆུ་བུར་ཅན་སོགས་བགྲང་བརྒྱད་བཞིན། ཞེས་པས། འཛམ་གླིང་འདིའི་མཚོ་མ་དྲོས་པའི་འོག་ན། ཚ་བའི་དམྱལ་བ་བརྒྱད་རིམ་པ་བཞིན་དུ་ཡོད་དེ། ཐོག་མར་ཡང་སོས་ནི། མེ་དང་དམྱལ་སྲུང་གིས་སྡུག་བསྔལ་མེད་པ། ཕན་ཚུལ་རྔོན་པ་རི་དགས་མཐོང་བ་ལྟ་བུར་གསོད་པའི་སེམས་སུ་འགྱུར་ཞིང་ལག་ཏུ་བླང་བ་ཐམས་ཅད་མཚོན་ཆ་སྣ་ཚོགས་པར་འགྱུར་ནས།
གཅིག་གིས་གཅིག་ལ་རྒྱབ་སྟེ་གསོད་པར་བྱེད། ཡང་སོས་པར་གྱུར་ཅིག་གིས་བྱུང་ནས་སྔ་མ་བཞིན་དུ་འཚོ། ཡང་འཆི་བའི་སྡུག་བསྔལ་མིའི་ཉིན་ཞག་གཅིག་ལ་ལན་བརྒྱའི་བར་དུ་འཚོ། ། རྟ་དབྱངས་ཉེར་བཞག་ཆུང་ངུ་ལས། ཕན་ཚུན་འཁོན་ཞིང་ཞེ་གནོད་ལ། ། མི་གང་མི་ནི་གསོད་པ་དང༌། ། གཞན་ནམ་སྐྱེས་ནས་གསོད་བྱེད་ ༡༦༨༽པ། ། དེ་དག་ངེས་པར་ངན་སོང་འགྲོ། ། གང་གིས་ཕྱིར་ནི་ལོ་སྟོང་ཕྲག ། ཡང་སོས་ཡང་སོས་དེ་དག་ཏུ། །
བསད་ཅིང་བསད་ཅིང་ཡང་འཚོ་བས། ། དེ་ཕྱིར་ཡང་སོས་ཡང་སོས་ཞེས་བྱའོ། ། ཅེས་སོ། ། དེའི་འོག་ན་ཐིག་ན་ནི། དམྱལ་བའི་ལུས་ལ་དམྱལ་བསྲུང་གིས་ཐིག་ནག་པོ་བཏབ་ནས་སྤྱི་བོ་དག་རྨང་མཐིལ་བར་དུ་སོག་ལེས་དྲ་ཞིང་སྟོད་པའི་ཚེ་སྨད་འབྱར་ལ། སྨད་དྲ་བའི་ཚེ་སྟོད་འབྱར་ལ། དེ་ལྟར་ཡང་ཡང་བྱས་པའི་སྡུག་བསྔལ་མྱོང་སྟེ། དེ་ཉིད་ལས། བྱ་མེན་བྱེད་དུ་འཇུག་པ་དང༌། ། མི་རྣམས་འཇའོ་བྱེད་བྱེད་པའི། །
ཕྲ་མ་རྫུན་སྨྲ་རུ་བྱེད་པས། ། ཐིག་ནག་ཏུ་ནི་འགྲོ་བར་འགྱུར། ཞེས་སོ། ། དེའི་འོག་ཏུ་བསྡུས་འཇོམས་ནི། རི་རབ་ལུག་གིས་གདོང་པ་ལྟ་བུ་གཉིས་ཀྱི་བར་དུ་ལྟེམས་ནས། ཐིམ་གྱི་འགྲོ། ། ཕྱིར་ཁྱད་སོང་བ་དང༌། སྔ་མ་བཞིན་དུ་འགྲོ། ། དེ་ལྟར་ཡང་ཡང་བསྡུས་ཤིང་འཇོམས་པ་དང༌། ཡང་ལྕགས་ཀྱིས་གཤོངས་ ༡༦༩༽ཆེན་པོར་དམྱལ་བ་རྣམས་བསྡུས་ཤིང༌།
ཐོ་བ་མེ་འབར་བས་འཇོམས་པའི་སྡུག་བསྔལ་དམྱོང་སྟེ། དེ་ཉིད་ལས། རིག་དྭགས་ཕག་དང་བྱ་ནག་དང༌། ། གཞན་ནམ་སྐྱེས་གནས་གསོད་བྱས་རྣམས། ། ལུས་ཅན་བསྡུས་འཇོམས་འགྲོ་བར་འགྱུར། ཞེས་སོ། དུ་འབོད་ནི། ལྕགས་ཀྱིས་ཁང་པ་དྲམ་མིག་ལྟ་བུ་མེ་འབར་བའི་ནང་དུ་བསྲེགས་པ་དང༌། དྲ་མིག་ན་ལས་ལ་གྲུབ་པའི་བྱ་དང༌། ཁྱི་དང་སྦྲུལ་ལ་སོགས་པ།
སྲོག་ཆགས་མང་པོས་གནོད་པ་བྱས་ནས་ཉམས་འཐག་པའི་སྒྲ་འབྱིན་ཏེ། དེ་ཉིད་ལས། གཞན་བསླུ་གཡོ་དང་རྒྱུ་བྱེད་ཅིང༌། ། སྐྱེ་བོ་དག་ནི་ཡིད་ཕྱུང་པ། ། འཇིགས་སུ་རུང་བའི་སྒྲ་འབྱིན་པ། ། ཡུན་རིང་དུ་འབོད་བསྲེགས་པར་འགྱུར། ཅེས་སོ། དུ་འབོད་ཆེན་པོ་ནི། ལྕགས་ཀྱིས་ཁང་པའི་ནང་དུ་བསྲེགས་པ་དང༌། ལྔ་མ་ལྟར་སྲོག་ཆགས་རྣམས་ཀྱིས་གནོད་པ་བྱེད་ཅིང༌།
སྡུག་ ༡༧༠༽བསྔལ་དམྱོང་ནས་སྒྲ་ཆེན་པོ་འབྱིན་ཏེ། དེ་ཉིད་ལས། གག་གིས་ལྷ་དང་བྲམ་ཟེ་དང༌། ། བླ་མའི་རྫས་ལ་འཕྲོག་སྡུལ་བྱས། ། གང་དག་སྙེམས་པས་འཕྲོགས་བྱེད་པ། ། དེ་དག་ཏུ་འབོད་ཆེན་པོར་འགྲོ། ཅེས་སོ། ། ཚ་བ་ནི། ལྕགས་ཀྱིས་ཁང་པ་མེ་འབར་བའི་ནང་དུ་བསྲེགས་པ་དང༌། གཤིན་རྗེའི་ལས་མཁན་རྣམས་ཀྱིས།
ལྕགས་ཟངས་དཔག་མེད་དུ་མ་ཡོད་པ། ཚ་ཞིང་འབར་བའི་ནང་དུ་བཅུག་ནས་སྐོལ་ཏེ། ལྕགས་ཀྱིས་གསལ་ཞིང་མེ་འབར་བ་རྩེ་གཅིག་པ། ལུས་ཀྱི་བཤང་ལམ་ནས་གཙུགས་ནས་སྤྱི་བོར་འབྱིན་པའི་སྡུག་བསྔལ་དམྱོང་སྟེ། དེ་ཉིད་ལས། དགེ་སྦྱོང་བྲམ་ཟེ་དགེ་བ་དང༌། ། དེ་ནི་གང་ཟག་གིས་ཕ་མ་ལ། ། གནོད་པ་དྲག་པོས་གནོད་བྱེད་པ། ། དེ་ནི་ཚ་བ་རབ་ཏུ་བསྲེགས། ཅེས་སོ། །
རབ་ཏུ་ཚ་བ་ནི། ལྕགས་ཀྱིས་ཁང་པ་མེ་འབར་བ་གཉིས་རིམ་གྱིས་ནང་དུ་ ༡༧༡༽བསྲེགས་པ་དང༌། ལྕགས་ཀྱིས་གསལ་ཞིང་རྩེ་གསུམ་པས་ལུས་ཀྱིས་བཤང་ལམ་ནས་གཙུགས་ནས། སྤྱི་བོ་དང་ཕྲག་པ་གཉིས་སུ་འབྱིན་པ་དང༌། ལྕགས་ལེབ་མོ་ཚ་ཞིང་འབར་བས་ལུས་ཐམས་ཅད་དཀྲིས་པ་དང༌། ལྕགས་ཟངས་ཆེན་མོའི་ནང་དུ་འགྱུར་མེད་ཀྱིས་བསྐོལ་པ་དང༌། ཀུན་ཏུ་འབར་བའི་ནང་དུ་སྤྱི་བོ་ནས་འཇུག་གོ ། ཤ་དང་ལྤགས་པ་ཞིག་ནས་ཀེང་རུས་འབིགས་ལུས་པ་དེ་ཚི་ཕྱིར་འབྱུང་ཞིང༌། ལྕགས་ཀྱིས་ས་གཞི་ལ་འགྲམས་ནས། ཤ་དང་ཁྲག་ལྤགས་པ་སྐྱེས་ནས།
ཡང་ནང་དུ་འཇུག་པར་བྱེད། དེ་ལྟ་བུའི་སྡུག་བསྔལ་མྱོང་སྟེ། དེ་ཉིད་ལས། མེད་པར་ལྟ་བ་གང་དག་གིས། ། ཆོས་དང་ཆོན་མིན་ལོག་སྟོན་ཅིང༌། ། སྐྱེ་བོ་དམ་པ་དག་ལ་སྡང༌། དེ་ནི་རབ་ཏུ་ཚ་བར་བསྲེག ཅེས་སོ། ། མནར་མེད་ནི། ལྕགས་ཀྱིས་ཁང་པ་ངོས་རེ་ལ་དཔག་ཚང་ཉིས་སྟོང་ཡོད་པའི་གྲུ་བཞིའི་ནང་ ༡༧༢༽དུ་བསྲེགས་ཏེ།
དེ་ཡང༌། ཕྱོགས་བཞི། མཚམས་བརྒྱད། སྟེང་འོག་གཉིས། རང་ལུས་མེ་འབར་བ་སྟེ། མནར་མེད་མེའི་ཕུང་པོ་བཅུ་གཅིག་ཏུ་འབར་ཞིང་བསྲེགས་ལ། མདོར་ན་ཁང་པ་དེའི་ནང་དུ་མེ་དང་སེམས་ཅབ་དབྱེར་མི་ཕྱེད་པས། སྐད་འབྱིན་པས་སེམས་ཅན་དུ་མ་མངོན་པར་ཟད་དོ། ། སྡུག་བསྔལ་བ་ཚད་མེད་ཅིང༌། དམྱལ་བ་གོང་མའི་སྡུག་བསྔལ་ཐམས་ཅད་ཚང་བར་ཡོད་དེ།
དེ་ཉིད་ལས། ཡོན་ཏན་དག་གིས་ཆེ་བ་ལས། ། གནོད་པ་དྲག་པོ་བྱས་པའམ། ། ཕ་མ་བླ་མ་བསད་བྱས་ནས། ། ངེས་པར་སྐལ་པ་མནར་མེད་འགྲོ། ། གང་ཕྱིར་བདེ་བའི་སྐབས་མེད་ཕྱིར། ། དེ་ཕྱིར་མནར་མེད་ཡིན་པར་བཤད། ཅེས་སོ། ། དུས་མཐའི་མེ་བས་དམྱལ་བའི་མེ་བདུན་འགྱུར་གྱིས་ཚ་ཞིང༌། དེ་ཡང་རིམ་གྱིས་འོག་མ་རྣམས་བཞི་འགྱུར་གྱིས་ཚ་བར་བཤད་ལ།
སྡུག་བསྔལ་དེ་དག་ཀྱང་མཚོན་པ་ཙམ་ཏེ། ཤིན་ཏུ་མང་བ་དྲན་པ་ཉེར་ ༡༧༣༽བཞག་ནས་བཤད་དོ། ། ཚ་དམྱལ་བརྒྱད་པོ་དེ་དག་རེ་རེ་བཞིན། འཁོར་ལྷག་མ་བཅུ་དྲུག་ཡོད་དེ། དེ་ཉིད་ལས། དེ་ལྟར་དེ་དག་དམྱལ་བ་ནི། ། བརྒྱད་ཅེས་བྱ་བ་རྒལ་བ་དཀའ། ། དྲག་པོའི་ལས་ཀྱིས་ཀུན་ཏུ་གང༌། ། རེ་རེ་ལའང་ལྷག་བཅུ་དྲུག ། ཅེས་སོ།
མནར་མེད་དེའི་ངོས་བཟིའི་སྡུག་བསྔལ་གྱིས་ལས་ཟད་པ་དང༌། ཤར་སྒོ་ལྟ་བུ་ནས་མཐོན་ཏེ་ཕྱིན་པ་དང༌། མེ་མ་མུར་གྱིས་འོབས་ནི། དོང་མེ་འབར་བས་གང་བའི་འོབས། པུས་མོ་ནུབ་ཙམ་ཕྱོགས་བཞིར་བར་མཚམས་མེད་པར་སྐོར་ནས་ཡོད་པ་འབོད་ཅིང་རྒམ་ནས་འགྲོ་བའི་ཚེ། རྐང་པའི་ཤ་བསྲེགས་ཏེ་དམར་ངར་གྱིས་འགྲོ། ། རྐང་པ་བཏེགས་པ་དག་ཤ་སླར་སྐྱེ་བ། དེ་ལྟ་བུ་ལ་འགྲོ་བའི་སྡུག་བསྔལ་ཡོད་དེ། དེ་ཉིད་ལས། གང་ཟག་གི་བརྔུགས་བཟང་མནོས་ནས།
ལེགས་པར་བསྲུང་བ་མི་བྱེད་ན། ། དེ་ནི་ངེས་པར་ཤ་དང་རུས། ། འཇིག་པའི་མེ་མ་མུར་དུ་བསྲེགས། ༡༧༤༽ཅེས་ཙོ། ། དེའི་ཕྱི་རོལ་ན་རོ་མྱགས་ཀྱིས་འདམ་ཞེས་པ། མི་གཙང་བ་ཤིན་ཏུ་དྲི་མི་ཞིམ་པས་གང་བའི་འདམས་རྫ་བ་རྐེད་པ་ནུབ་པ་ཙམ་ལ་འགྲོ་བས་ན། སྲིན་བུ་མཆུ་རྣོན་ཞེས་པ་ལྕགས་ཀྱིས་མཆུ་ཅན་དག་གིས་ལུས་སང་སིང་འབིགས་པར་བྱེད་དོ། ། དེ་ཉིད་ལས། གང་དུ་འཚོ་བ་ལོག་པ་ཡི། ། ཅུང་ཟད་ཙམ་ཅིག་འཚོ་བྱེད་པ།
དེ་དག་སྐྱག་འཛིམ་ནུབ་འགྱུར་ཅིང༌། ། སྲིན་བུ་རྣམས་ཀྱིས་ཟ་བར་འགྱུར། ། ཅེས་སོ། ། མཚོན་ཆའི་སྐོར་མ་གསུམ་ལ། སྤུ་གྲི་གཏམས་པའི་ལམ་ཞེས་པ། སྤུ་གྲི་རྣོན་པོ་ཁ་གྱེན་ལ་བལྟས་པའི་ཐང་ལ་འགྲོ་བའི་ཚེ། རྐང་པའི་ཤ་རུས་གཅོད་པར་བྱེད། ། དེ་ཉིད་ལས། གང་ཞིག་ཆོས་ཀྱིས་རྟགས་འཛིན་ཅིང༌། ། ཡང་དག་མ་ཡིན་ལམ་སྨྲ་བའི། །
མི་དགེ་བས་ནི་སྤུ་གྲིའི་སོ། ། གཏམས་པ་ལམ་ལ་འགྲོ་བར་འགྱུར། ཅེས་སོ། ། རལ་གྲི་ལོ་མའི་ནགས་ཚལ་ཞེས་པ། ནགས་ཀྱིས་ལོ་མ་རལ་གྲི་འབར་ ༡༧༥༽བར་འགྱུར་པ་རྣམས། ལྷུང་ནས་ལུས་དུམ་བུར་ཕྱེ་མར་བྱེད་པ་དང༌། དེས་མ་བཟོད་ནས་ཕྱིན་ན། ཁྱི་སྲེ་བོ་ལྕགས་ཀྱིས་མཆེ་བ་ཅན་གྱིས། རྦད་ཅིང་ཟ་བའི་སྡུག་བསྔལ་མྱོང་སྟེ། དེ་ཉིད་ལས།
བག་ཕེབས་པ་ལ་གནོད་བྱེད་ཅིང༌། ། ནགས་ཚལ་རལ་གྲིའི་འདབ་ཅན་གྱིས། ། བཏུབས་ཏེ་ངུ་ཞིང་བྱ་རོག་ཁྱི། ། འུག་པ་བྱ་རོག་ཟ་བར་འགྱུར། ཅེས་སོ། ། དེར་མ་བཟོད་པར་ཕྱིན་པས་ཤལ་མ་རིའི་སྡོང་པོ་ལྕགས་ཀྱིས་ཚེར་མ་སོར་བཅུ་དྲུག་ཙམ་ལ་འཛེག་སྟེ། ཡར་འགྲོ་བའི་ཚེ་ཚེར་མ་ཁ་ཐུར་དུ་བལྟས་ཏེ། ཤ་དུམ་བུར་དུམ་བུར་གཅོད་དེ། ། རྩེ་མོར་ཕྱིན་པ་ན་བྱ་ཁ་ད་འདབས་འཇིག་ཅེས་པས། མགོ་ལྟོམས་ཏེ་གླད་པ་ཟ་བར་བྱེད།
ཡང་ཐུར་ལ་འབབ་པ་ན་ཚེར་མ་གྱེན་ལ་ལྟས་ཏེ་འབིགས་པར་བྱེད་དེ། དེ་ཉིད་ལས། བྱི་པོ་བྱས་ནས་ཤལ་མ་རིར། ། ལྕགས་ཀྱིས་ཚེར་མ་རྩེ་མོ་འབར། ། སོ་ནི་བཅུ་དྲུག་ ༡༧༦༽ཡོད་པ་ལ། ། ངུ་ཞིང་སྟོབས་ཀྱིས་འཛེག་པར་འགྱུར། ། ཅེས་སོ། ། དེ་གསུམ་མཚོན་ཆར་གཅིག་པས་གཅིག་ཏུ་རྩིའོ། ། དེའི་ཕྱི་རོལ་ན་ཐལ་ཚན་གྱིས་ཆུ་བོ་རབ་མེད་པ། ཐལ་སྐྱོལ་ཁོལ་མས་གང་བ་རབ་མེད་པ་ལ་ལུས་རིལ་ནུབ་པས།
ཤ་རྣམས་ཆོས་ཤིང་རུས་པ་སྐྱ་ཟང་གིས་འགྲོ་བ་དང༌། ཕྱོགས་ཀུན་སྐོར་བ་ལ་རྒལ་དགོས་པའི་སྡུག་བསྔལ་ཡོད། དེ་ཉིད་ལས། ཆུ་སྐྱར་ཉ་མོ་བསད་པ་ན། ། ཆུ་བོ་རབ་མེད་འབར་བ་ཡིས། ། ཟུངས་ཀྱི་ཁུ་བ་ཆུར་འགྱུར་ཞིང༌། ། མི་དེ་མེས་ཀྱང་བསྲེགས་པར་འགྱུར། ། ཅེས་སོ། ། དེ་ལྟ་བཞི་ལས་མེད་ཀྱང༌། ཁང་པའི་སྒོ་ཕྱོགས་ཀྱིས་བཅུ་དྲུག་ཏུ་རྩིའོ། །
ལྷག་མ་དེ་དག་ཏུ་དམྱལ་བསྲུངས་ལག་ན་མཚོན་ཆ་སྣ་ཚོགས་ཏེ། སྐྲ་དངས་ཤིང་འབར་བ་ཨ་བ་གླང་མགོ་དང༌། རཀྴ་ཕག་མགོ་དང༌། སྡིག་པ་སྦྲུལ་མགོ་དང༌། རྔམ་པ་དོམ་མགོ་ལ་སོགས་པ་རྣམས་ཀྱིས། དབང་མེད་དུ་ཟློག་པར་བྱེད་དོ། ། གཞན་ཡང་སོར་ ༡༧༧༽མོད་ཤིག་ལ་སོགས་པ་བསད་ན། དེ་ཉིད་ལས། དེ་དག་ལུས་ནི་ཆེར་འགྱུར་ལ། ། སྟོང་བརྒྱད་ཡང་དང་ཡང་དུ་ནི། །
བྲག་དཀར་པོ་ཡིས་འཇོམས་པར་འགྱུར། ཅེས་དང༌། འབྲས་བུའི་ནང་ན་འཁོད་པ་ཡི། ། སྲོག་ཆགས་མཐོང་ནས་འཇོམས་པ་གང༌། ། དེ་ནི་ལྕགས་ཀྱིས་གཏུན་ཞིང་གིས། ། ཡང་ནས་ཡང་དུ་བརྡུང་བར་འགྱུར། ཅེས་སོ། ། གྲང་དམྱལ་བརྒྱད་ཀྱིས་གནས་ནི། ཚ་དམྱལ་ནས་དཔག་ཚད་ཁྲི་གཞལ་བའི་བྱང་ཕྱོན་ན་ཡོད་དེ། གྲང་ཅེས་བས་ལུས་ཆུ་བུར་བྱུང་བ་དང༌།
ཤིན་ཏུ་གྲང་ཆེ་བས་ཆུ་བུར་རྡོལ་བ་དང༌། སྨྲེ་ངག་ལ་ཨ་ཆུ་ཟེར་བ་དང༌། ཀྱི་ཧུད་ཟེར་བ་དང༌། སྐད་འབྱིན་མི་ནུས་པས་སོ་ཐམ་ཐམ་པ་དང༌། ལྤགས་པའི་མདོག་སྔོན་པོར་འགྱུར་ཞིང་ལུས་ལྔའམ་དྲུག་ཙམ་དུ་གས་པ་དང༌། ཨུཏྤལ་ལྟར་གས་པ་དང༌། ལྤགས་པའི་མདོག་དམར་པོར་སོང་ཞིང༌། ཁ་བཅུའམ་དེ་ལས་ལྷག་ ༡༧༨༽པར་གས་པས་པད་མ་ལྟར་གས་པ་དང༌། ལུས་སེར་ཀ་གཏིང་རིང་པོ་ཤ་དུམ་བུ་དུ་མར་ཆད་ལ་ཁད་དུ་མར་གས་པ། པད་མ་ལྟར་ཆེར་གས་པའོ།
དེ་དག་ཏུ་སྐྱེས་པའི་རྒྱུ་ནི། ཆོས་འཆད་པའི་འདུ་ཁང་བཤིག་པ་དང༌། བླ་མ་དང༌། ཆོས་ཀྱིས་ན་བཟའ་བཤུས་པ་དང༌། འཕགས་པ་ལ་བསྐུར་པ་བཏབ་པ་ལ་སོགས་ཡིན་གསུངས་སོ། ། ཉེ་ཚེ་བའི་དམྱལ་བ་རྣམས་ནི། རང་གིས་ལུས་ལ་རང་གིས་ལས་ཀྱི་སྡུག་བསྔལ་མྱོག་བ་མདོ་སྡེ་དག་ལས་ཅི་ཀད་བཤད་པ་སྟེ། གྲོ་ཞུན་སྐྱེས་པའི་རྟོགས་པ་བརྗོད་པ་ལས་བཤད་པ་ལྟ་བུའོ། ། དེ་རྣམས་ཀྱིས་ཚེ་ཚད་ནི། མི་ལོ་ལྔ་བཅུ་དང༌།
བརྒྱ་དང༌། ཉིས་བརྒྱ་དང༌། བཞི་བརྒྱ་དང༌། བརྒྱད་བརྒྱ་དང༌། སྟོང་དྲུག་བརྒྱ་ནི་གོ་རིམ་བཞིན་དུ། རྒྱལ་ཆེན་རིགས་བཞི། སུམ་ཅུ་རྩ་གསུམ། འཐབ་བྲལ། དགའ་ལྡན། འཕྲུལ་དགའ།
གཞན་འཕྲུལ་དབང་བྱེད་ཀྱིས་བར་གྱིས་ཉིན་ཞག་རེ་རེ་ཡིན་ལ། དེ་རྩིས་པའི་རང་ལོ་བརྒྱ། ༡༧༩༽ལྔ་བརྒྱ། སྟོང༌། ཉིས་སྟོང༌། བཞི་སྟོང༌། བརྒྱད་སྟོང༌། ཁྲི་དྲུག་སྟོང་གིས། རྒྱལ་ཆེན་བཞི་ནས་གཞན་འཕྲུལ་དབང་བྱེད་ཀྱིས་བར་གྱིས་རང་རང་གིས་ཚེ་ཚད་ཡིན་ཏེ། མཛོད་ལས།
མི་རྣམས་ལོ་ནི་ལྔ་བཅུ་ཡིན། ། འདོད་པ་དག་གིས་ཉིན་ཞག་གཅིག ། ལྷ་རྣམས་འོག་མ་དེ་དག་གིས། ། དེས་ན་ཚེ་ལོ་ལྔ་བརྒྱའོ། ཅེས་པས། དེ་རྣམས་ཀྱང་གོ་རིམ་བཞིན་དུ། ཡག་སོས་དང༌། ཐིག་ནག་དང༌། བསྡུས་འཇོམས་དང༌། དུ་འབོད་དང༌།
དུ་འབོད་ཆེན་པོ། ཚ་བ། རབ་ཏུ་ཚ་བའི་བར། རང་རང་གིས་ཉིན་ཞག་རེ་རེ་ཡིན་ལ། དེ་རྩིས་པའི་རང་ལོ་བརྒྱ་དང༌། ཅེས་པས། དེ་རྣམས་གོ་རིམ་བཞིན་དུ། སྟོང་དང༌། ཉིས་སྟོང་དང༌། བཞི་སྟོང༌།
བརྒྱད་སྟོང༌། ཁྲི་དྲུག་སྟོང༌། ཡང་སོས་ནས་ཚ་བའི་བར་གྱིས་རང་རང་གིས་ཚེ་ཚད་ཡིན་ནོ། ། དེ་ལ་དམྱལ་བ་ཡངོ་ས་ཀྱི་ཞག་གཅིག་ནི། མི་ལོ་ས་ཡ་ཕྲག་དགུ་ཡིན་ཏེ། མཛོད་ ༡༨༠༽ལས། ཡང་སོས་ལ་སོགས་དྲུག་རིམ་བཞིན། ། འདོད་ལྷའི་ཚེ་དང་ཉིན་ཞག་མཉམ། དེ་སནི་དེ་དག་རྣམས་ཀྱིས་ཚེ། འདོད་པའི་ལྷ་དང་མཉམ་པ་ཡིན།
ཞེས་སོ། ། ཉེ་ཚེ་ཉེ་འཁོར་པའི་དམྱལ་བ་ནི་ངེས་པ་མེད་པར་གནས་སོ། ། གྲང་དམྱལ་རྣམས་ཀྱིས་ཚེ་ཚད་ནི། མ་ག་དྷའི་བྲེས་བཅལ་བའི་ཁལ་བརྒྱད་ཅུ་ལ། ལོ་བརྒྱ་རེ་ལ་རིལ་རེ་ཕྱུང་བས་ཟད་པ་ཆུ་བུར་ཅན་གྱིས་ཚེའི་ཚད་ཡིན། འོག་མ་དེ་ལ་ཉི་ཤུ་འགྱུར་དུ་གསུངས་ཏེ། མཛོད་ལས། ཏིལ་སྦྱང་ནས་ནས་ལོ་བརྒྱ་ཞིང༌། ། ཏིལ་གཅིག་ཕྱུང་པས་ཟད་གྱུར་པ། ། ཆུ་བུར་ཅན་གྱིས་ཚེ་ཚད་ཡིན།
འོག་མ་དེ་ལ་ཉི་ཤུ་འགྱུར། ཅེས་སོ། ། ཡི་དྭགས་ལ་གནས་ལ་གནས་པ་དང་མཁའ་ལ་རྒྱུ་བ་གཉིས་ཡོད་དེ། དང་པོ་ནི། གྲོང་ཁྱེར་ཡངས་པ་ཅན་གྱིས་འོག ། དཔག་ཚད་ལྔ་བརྒྱ་ལ་གནས་ཏེ། ། དེ་ལ་ཕྱིའི་སྒྲིབ་པ་ཅན་དག ། བཀྲེས་ཤིང་སྐོམ་པ་ལུས་སྡོང་དུམ་ཚིག་པ་ལྟར། གདོང་པ་སྐྲས་ཁེབ་ཅིང་ ༡༨༡༽བཞིན་མི་སྡུག་པ་དག ། ཀུན་ཏུ་ཟས་སྐོམ་ཚོལ་བ་ལ་རྒྱུགས་ཀྱང་མི་སྙེད་ལ།
ཅུང་ཟད་མཐོང་ཡང་གཤིན་རྗེ་ལག་ན་མཚོན་ཆ་ཐོགས་པ་རྣམས་ཀྱིས་བསྲུངས་ནས་ལོངས་སྤྱོད་དབང་མེད་པ་དང༌། ཆུ་དག་ཀྱང་རྣམ་ཁྲག་ཏུ་མཐོང་ནས་བཏུང་དུ་མི་རུང་ངོ༌། ། ནང་གིས་སྒྲིབ་པ་ཅན་དག་ནི། ཁ་ཁབ་ཀྱི་མིག་ཙམ་དུ་ཟས་མི་ཚུད་མགྲིན་པ་གཞུ་རྒྱུད་ཙམ་དུ་མི་ཐར། ལྟོ་བ་ལུང་པ་ཙམ་མི་ཁེངས་པ་ལ་སོགས་པའི་སྡུག་བསྔལ་ཡོད་དེ། ཟས་སྐོམ་གྱི་སྒྲིབ་པ་ཅན་ནི། ཟོས་པ་དང་འཐུང་པ་རྣམས། ལྕགས་ཀྱིས་ཐོ་ལུམ་མེ་འབར་བར་འགྱུར་ཏེ། ལྟོ་བ་བསྲེག་པར་གྱུར་བ་དང༌། ལྗན་ལྗིན་ཟ་བ་ཞེས་བྱ་བ་ནི།
མི་གཙང་བ་རྣམས་ཟ་ཞིང་བཏུང་བར་བྱེད་པར་སྐྱེ་བར་བཤད་དེ། རྟགས་དབྱངས་ལས། གང་གིས་བྱིས་པ་རྣམས་ལ་འཚེ། ། སྲིད་པ་འགྲིབ་པར་བྱེད་པ་དེ། ། ཁོང་པའི་དྲི་མ་ཟ་བྱེད་པ། ། ལུས་སྲུལ་པོར་ནི་སྐྱེ་བར་འགྱུར། ། མི་ ༡༨༢༽གང་སྤྱོད་པ་དམན་པ་དང༌། ། ཤིན་ཏུ་ཞུམས་དང་སེར་སྣ་ཅན། ། རྟག་ཏུ་འདོད་བྱེད་དེ་ཤི་ནས། ། ཡི་དྭགས་སྣ་བ་ཅན་དུ་སྐྱེ། །
གང་གི་ཅི་ཡང་མི་སྟེར་དང༌། ། སྦྱིན་པ་ཟློག་པར་བྱེད་པ་སྟེ། ། ཡི་དྭགས་བཀྲེས་པས་བཏུང་མ་ཡིན། ། བསུས་ཆེ་ཁ་ནི་ཁབ་ཙམ་འགྱུར། ། གང་གི་སྤྱོད་དང་བྱིན་མི་བྱེད། ། རིགས་ཀྱི་དོན་དུ་ནོར་སྲུང་ན། ། དེ་ནི་ཡི་དྭགས་ཚུན་ལྟོར་སྤྱོད། ། ཤི་དུས་བསྔོ་ཟ་དེར་སྐྱེའོ། ། གང་ཟག་གཞན་གྱིས་ནོར་འཕྲོག་འདོད། ། བྱིན་ནས་འགྱོད་པ་བྱེད་པ་དེ། །
ཤི་ནས་ཕྱི་མའི་སྐྱུག་པ་ལ། ། ཟ་བར་བྱེད་པའི་ཡི་དྭགས་སྐྱེ། ། གང་ཞིག་ཁྲོས་ནས་མི་སྙན་སྨྲ། ། འཚང་འབྲུ་བ་ནི་སྨྲ་བྱེད་པ། ། ལས་དེ་ཤིན་ཏུ་ཡུན་རིང་བས། ། ཡི་དྭགས་ཁ་འབར་སྐྱེ་བར་འགྱུར། ། གང་ཞིག་འཐབ་མོ་བྱེད་པ་དང༌། ། མ་ཆགས་པས་ན་ཁྲོ་བྱེད་པ། ། སྲིན་དང་སྡིག་སྦྲུལ་ཕྱེ་ལེབ་ཟ། ། དེ་ནི་ཡི་དྭགས་མེ་འབར་འགྱུར།
ཅེས་དང༌། ཟས་ཀྱི་ཆེད་དུ་རྩེ་མེད་པ། ༡༨༣༽སྲོག་ཆགས་གསོད་ནས་སྦྱིན་བྱེད་པ། ། དེ་ནི་ཤི་ནས་ངེས་པར་ནི། ། སྲིན་བུའི་ཟླ་དང་བཅས་པར་འགྱུར། ། ཅེས་པ་དང༌། མ་རུང་ཁྲོ་ཞིང་སྦྱིན་བྱེད་པ། ། ཆང་ཞིམ་བདག་ལ་དགའ་བའི་མི། ། ཤི་ནས་གནོད་སྦྱིན་མ་རུངས་པ། ། ཆང་ལ་དགའ་བ་རྣམས་སུ་སྐྱེ། །
སྲེད་དང་སེར་སྣ་ཅན་གྱིས་ནི། ། ཤི་ནས་ཡི་དྭགས་དེ་རྣམས་གྱུར། ། ཉོན་མོངས་ཅན་དགེའི་གནོད་སྦྱིན་ནོ། ། དེ་ནི་དེ་ཕྱིར་སྤངས་པར་བྱ། ཅེས་སོ། ། ཚེའི་ཚད་ནི། མིའི་ཟླ་བ་གཅིག་ལ། ཞག་གཅིག་བྱས་པའི་རང་ལོ་ལྔ་བརྒྱའོ། ། མི་ལོ་ཁྲི་ལྔ་སྟོང་སྟེ། ཀླུ་སྒྲུབ་ཀྱིས།
ལྔ་སྟོང་དག་དང་ཁྲི་ཡང་འཆིར་མི་བཏུབ། ། ཅེས་དང༌། དུད་འགྲོ་ལ་བྱིངས་ལ་གནས་པ་དང་ཁ་འཐོར་བ་གཉིས་ལ། དང་པོ་ནི། ཕྱིའི་རྒྱ་མཚོའི་ནང་ན་ཆང་དར་མའི་སྦང་མ་ཙམ་ཡོད། དེ་རྣམས་ཀྱང་གཅིག་ལ་གཅིག་ཟ་བའི་སྡུག་བསྔལ་ ༡༨༤༽དཔག་ཏུ་མེད་ཅིང༌། རྒྱ་མཚོའི་ཀླུ་རྣམས་ལ་ཉིན་རེ་ལ་བྱེ་ཚན་གྱིས་ཆར་ལན་བདུན་བདུན་བབས་པའི་སྡུག་བསྔལ་ཡོད། ཁ་འཐོར་བ་ནི། ལྷ་མིའི་ཡུལ་དག་ན་གནས་པ་རྣམས་ཏེ། དེ་དག་ལ་གཅིག་ལ་གཅིག་ཟ་བ་དང༌།
གཞན་གྱིས་བཀོལ་ཞིང་སྤྱོད་པའི་སྡུག་བསྔལ་ཏེ། ཀླུ་སྒྲུབ་ཀྱིས། དེ་ཕྱིར་དགེ་བ་སྤངས་པ་རྣམས་ལ་ནི། ། གཅིག་ལ་གཅིག་ཟ་ཤིན་ཏུ་མི་བཟོད་པ། ། ཁ་ཅིག་མུ་ཏིག་བལ་དང་རུས་པ་དང༌། ། ཤ་དང་ལྤགས་པའི་ཆེད་དུ་འཆི་བར་འགྱུར། ། གཞན་དག་དབང་མེད་ལག་པས་བརྡེག་པ་དང༌། ། ལྕགས་དང་ལྕགས་ཀྱུས་བཏབ་པས་བཏབ་སྟེ་བཀོལ། ཅེས་སོ། ། དེ་མི་དགེ་བའི་ལས་མཐའ་དག་གིས།
དུད་འགྲོ་གང་དུ་སྐྱེས་ཚུལ་ནི། རྟ་དབྱངས་ཀྱིས། འདོད་ཆགས་ཀྱིས་ནི་རྨོངས་པ་ན། ། ངང་པ་ཕུ་རོལ་ལ་སོགས་དང༌། ། བོང་བུ་འདོད་ཆགས་ཅན་རྣམས་ཀྱི། ། སྐྱེས་གནས་སྲིན་པོའི་སྐྱེས་གནས་སྐྱེས། ། ཁྲོ་ ༡༨༥༽འཁོར་འཛིན་པས་སྦྲུལ་དུ་འགྱུར། ། ང་རྒྱལ་ཁེངས་པ་སེང་གེ་རུ། ། ཆེ་བ་ཡི་ནི་ང་རྒྱལ་གྱིས། ། ཁྱི་དང་བོང་བུའི་སྐྱེས་གནས་སྐྱེས། །
སེར་སྣ་ཕྲག་དོག་ལ་སོགས་ཀྱིས། ། སྐྱོན་གྱིས་ལུས་ཅན་ཤི་ནས་སྤྲེལ། ། མུ་ཅིར་སྨྲ་དང་སྤྱི་རྣལ་ཆེ། ། རང་བཞིན་མི་རྟན་ཁར་སྐྱེའོ། ། གསོད་དང་བཅིང་དང་སེར་སྣ་ཡིས། ། ལུས་ཅན་བ་གླང་ཁྱི་ལ་སོགས། ། འགྱུར་རོ་མི་སྲུན་ལས་ཀྱིས་ནི། ། སྡོམ་དང་སྡིག་པ་མི་སྡུག་སྐྱེ། ། ཁྲོ་དང་སེར་སྣ་ཅན་གྱིས་ནི། ། ཤི་ནས་ཤ་ནི་ཟ་བྱེད་པ། །
སྟག་དང་སྤྲེལ་དང་ཝ་དང་དོམ། ། བྱ་རྒོད་སྤྱང་ཀི་ལ་སོགས་ཏེ། ། མི་སྲུན་ཁྲོ་ཞིང་སྦྱིན་བྱེད་མི། ། སྦྲུལ་ཆེན་པོའི་ཀླུར་སྐྱེའོ། ། གཏོང་ཞིང་ཁྲོ་དང་དྲེགས་པ་ཡིས། ། ནམ་མཁའ་ལྡིང་གིས་དབང་ཕྱུག་སྐྱེས། རང་གི་ལུས་དང་ངག་ཡིད་ཀྱིས། ། སྡིག་པའི་ལས་ནི་གང་བྱས་པ། ། དེ་ནི་དུད་འགྲོར་སྐྱེ་བས་ན། ། དེ་ནི་ཆུང་ཡང་མ་བྱེད་ཅིག །
ཅེས་སོ། ། ཚེ་ཚད་ ༡༨༦༽མདོ་ལས། ཚེ་ནི་དུད་འགྲོ་མཆོག་རིང་སྐལ་པའོ། ཅེས་སོ། ཀླུ་ཁ་ཅིག་སྐལ་པའི་བར་གནས་ལ། གཞན་རྣམས་ལ་ངེས་པ་མེད་དོ། ། རྒྱུ་མཐུན་གྱིས་འབྲས་བུ་ལ་གཉིས་ལས། བྱེད་པ་རྒྱུ་མཐུན་ནི། ཚེ་རབས་གཞན་དུའོ། ། དེ་དག་ཉིད་ལ་གོམས་ཤི་དགའ་བའོ། །
གཉིས་པ་མྱོང་བ་རྒྱུ་མཐུན་ནི། མི་དགེ་བ་བཅུ་རིམ་པ་ལྟར་སྨིན་ཏེ། རིན་ཆེན་འཕྲེང་བ་ལས། བསད་པ་ཡིན་ནི་ཚེ་ཐུང་འགྱུར། ། མ་བྱིན་ལེན་པས་དབུལ་བ་ཉིད། ། བྱི་བོ་བྱས་པས་དགྲ་དང་བཅས། ། རྫུན་དུ་སྨྲ་བས་ལྐུགས་པ་མང༌། ། ཕྲ་མ་ཡིན་ནི་བཤེད་དང་འབྱེད། ། རྩུབ་མོ་ཉིད་ཀྱིས་མི་སྙན་ཐོས། ། ངག་འཁྱལ་པས་ནི་ཚིག་མི་བཙུན། །
བརྣམ་སེམས་ཡིད་ལ་རེ་བ་འཇོམས། ། གནོད་སེམས་ཀུན་ཏུ་འཚེ་བ་ཉིད། ། ལོག་པར་ལྟ་བ་ལྟ་ངན་ཉིད། ། ཆང་འཐུང་བས་ནི་བློ་འཁྲུལ་ཏེ། ། ལོག་པར་འཚེ་བས་བསླུས་པ་སྟེ། ། ཁེངས་པ་ཡིན་ནི་རིགས་ངན་ཉིད། ། ཕྲག་དོག་གིས་ནི་གཟི་འཆུང་ཞིང༌། ༡༨༧༽ཁོར་བས་ཁ་དོག་ངན་པ་དང༌། ། མཁས་ལ་མི་དྲི་བླུན་པ་ཉིད། ། མི་ཉིད་ལ་ནི་འབྲས་བུ་ནི། །
ཀུན་གྱིས་དང་པོ་ངན་སོང་ངོ༌། ཅེས་སོ། ། གསུམ་པ་དབང་གིས་འབྲས་བུ་ནི། ཕྱིའི་དངོས་པོ་མཐུ་ཆུང་བ་དང༌། འབྲས་བུ་དུས་སུ་མི་དམན་པ་དང༌། སད་ཀྱིས་འཁྱར་བ་དང༌། ། ནས་ལ་སྲན་མ་ལྟར་འགྱུར་བ་དང༌། འབྲས་བུ་ཤིན་ཏི་བ་དང༌། ཟས་མི་ཞིམ་པ་དང༌། ལོ་ཉེས་ཤ་སྟག་འོང་བ་དང༌།
འབྲས་བུ་ཆུང་བ་དང༌། ཁ་ཟདས་ལུས་ལ་གནོད་པ་དང༌། ། རྡུལ་འཁྲིག་དྲི་ངན་མཐོ་དམན་དང༌། ། ཚ་སྒོ་ཅན་སོགས་དུས་ལ་སོགས། ། འབྲས་བུ་ཕྲ་ཁ་ཆུ་དང་མེ། ། ཕྱི་རོལ་དངོས་པོ་འགྱུར་བ་ནི། ། མི་དགེ་བཅུའི་ལྡན་འབྲས་ཡིན། ། ཞེས་སོ། ། གཉིས་པ་དགེ་བའི་རྒྱུ་ལ་གཉིས་ཏེ། རྒྱུ་ནི་དགེ་བ་བཅུ་ཡིན་པས།
༡༨༨༽འདི་ལ་གསུམ། མཚན་ཉིད། སྒྲ་དོན། དབྱེ་བའོ། ། དང་པོ་ནི། སེམས་འབྱུང་དགེ་བས་གུད་ནས་བླངས་པའི་སྒོ་གསུམ་གྱིས་བྱ་བ་འབྲས་བུ་དགེ་བ་བསྐྱེད་བྱེད་དུ་འགྱུར་བ་སྟེ། རིན་ཆེན་འཕྲེང་བ་ལས། འདོད་ཆགས་ཞེ་སྡང་གཏི་མུག་མེད། ། དེས་བསྐྱེད་ལ་ནི་དགེ་བ་ཡིན། ། ཅེས་སོ། །
གཉིས་པ་ནི། དེ་ཕྱིར་ཤེས་པས་དགེ་བ་དང༌། ། སྒོ་གསུམ་གྱིས་བྱ་བ་ཡིན་པའི་ལས་དང༌། བདེ་འགྲོའི་རྒྱུ་ཡིན་པའི་ལམ་ཞེས་བྱའོ། ། གསུམ་པ་སྒོ་གསུམ་གྱིས་མི་དགེ་བཅུ་སྤང་བ་ནི་དགེ་བ་བཅུ་སྟེ། རིན་ཆེན་འཕྲེང་བ་ལས། མི་གསོད་པ་དང་རྐུ་སྤོངས་དང༌། ། གཞན་གྱིས་ཆུང་མ་སྤངས་པ་དང༌། ། ལོག་དང་ཕྲ་མ་རྩུབ་ཉིད་དང༌། ། མི་འབྲལ་སྨྲ་བ་ཡན་ལག་གདོམས། །
འཕྱེས་དང་གནོད་སེམས་མེད་པ་དང༌། ། ཉིད་ཀྱི་ལྟ་བ་ཡོངས་སྤང་པ། ། འདི་དག་ལས་ལམ་དཀར་བཅུ་སྟེ། ། ལོག་པ་དག་ནི་ནག་པོ་ཡིན། ། ཆང་མི་བཏུང་དང་འཚོ་བ་བཟང༌། ། རྣམ་སྨིན་མེ་དང་གུས་སྦྱིན་དང༌། ། མཆོད་འོས་ ༡༨༩༽མཆོད་དང་བྱམས་པ་སྟེ། ། མདོར་ན་ཆོས་ནི་དེ་ཡིན་ནོ། ཞེས་སོ། ། གཉིས་པ་འབྲས་བུ་ལ་གསུམ་ལས།
རྣམ་སྨིན་ནི། བསོད་ནམས་ཆ་མཐུན་གྱིས་དགེ་བ་ཆུང་འབྲིང་ཆེ་གསུམ་སྤྱད་པས། མི་དང་ལྷ་མ་ཡིན་དང༌། འདོད་ཁམས་ཀྱིས་ལྷའོ། ། དགེ་བཅུའི་སྟེང་དུ་མི་གཡོ་བའི་ལས་ཀྱི་ཁམས་གོང་མ་གཉིས་ཀྱིས་ལྷར་སྐྱེའོ། ། གཉིས་པ་རྒྱུ་མཐུན་ལའང་གཉིས་ལས། བྱེད་པ་རྒྱུ་མཐུན་ནི། དགེ་བ་བཅུ་ངང་གིས་སྤྱོད་པར་འགྱུར་བའོ། ། གཉིས་པ་མྱོང་བ་རྒྱུ་མཐུན་ནི། དགེ་བ་བཅུ་གོ་རིམ་བཞིན་དུ་ཚེ་རིང་བ་དང༌།
ལོངས་སྤྱོད་ཆེ་བ་དང༌། གཞན་གྱིས་བསྐུར་བ་དང༌། བསྐུར་བ་མེད་དང༌། མཛའ་བོ་མང་བ་དང༌། སྙན་པར་ཐོས་པ་དང༌། ཚིག་བཙུན་པ་དང༌། ཆོག་ཤེས་པ་དང༌། གནོད་པ་ཉུང་བ་དང༌། ཡང་དག་པའི་ལྟ་བ་འཛིན་པར་འགྱུར་རོ། ། གསུམ་པ་དབང་གིས་འབྲས་བུ་ནི།
གོ་རིམ་བཞིན། ཕྱིའི་དངོས་པོ་ལོ་ཐོག་ ༡༩༠༽མཐུ་ཆེ་བ་དང༌། དུས་སྨིན་པ་དང༌། གཞན་དུ་མི་འགྱུར་བ་དང༌། འབྲུ་གྲུང་བ་དང༌། རོ་ཞིམ་པ་དང༌། གཏན་དུ་ལོ་ལེགས་པ་དང༌། འབྲས་བུ་ཆེ་བ་དང༌། ལུས་ལ་ཕན་པ་དང༌། རང་གིས་ལོངས་སྤྱོད་པར་འགྱུར་བའོ།
ཅེས་གསུངས་སོ། ། དེ་ལ་གོང་དུ་སྨོན་པའི་མཐོ་རིས་ཀྱིས་རྣམ་པར་དག་པ་ལ་གསུམ་ཏེ། མི་དང་ལྷར་སྐྱེ་བའི་ཚུལ་དང༌། སྣོད་ཀྱིས་རྣམ་པར་དག་པ་དང༌། བཅུད་ཀྱིས་རྣམ་པར་དག་པའོ། ། དང་པོ་ལ་གསུམ་ཏེ། མིའི་རྣམ་པར་དག་པ་དང༌། ལྷའི་རྣམ་པར་དག་པ་དང༌། བདེ་འགྲོ་ངན་འགྲོའི་ལུས་དང་ཚེ་ཚད་བསྟན་པའོ། ། དང་པོ་ལ་གསུམ་ཏེ།
ལས་སྣ་ཚོགས་ཀྱིས་མི་ཕལ་པ་དང༌། ལས་ཁྱད་པར་ཅན་གྱིས་མཐོ་རིས་ཡོན་ཏན་བདུན་ལྡན་དང༌། ལས་མཆོག་གིས་འཁོར་ལོ་བསྒྱུར་བའི་རྒྱལ་པོ་ཇི་ལྟར་འབྱུང་བའི་ཚུལ་ལོ། ། དང་པོ་ལ། མི་ནི་གླིང་བཞི་གླིང་ཕྲན་བརྒྱད་ལ་གནས་པ་རྣམས་ཡིན་ལ། དེ་དག་ཀྱང་རྒྱུ་དགེ་བ་སྟོབས་ཆེ་ཆུང་ ༡༩༡༽གིས། མི་དགེ་བ་དང་འདྲེས་པའི་སྟོབས་ཀྱིས་འབྲས་བུ་བཟང་ངན་བསོད་ནམས་ཆེ་ཆུང་ལ་སོགས་ཐ་དད་དུ་མ་འབྱུང་སྟེ། རྟ་དབྱངས་ཀྱི། མི་འཚེ་བ་ལྷ་དང་འཚེ། ། ལྷ་མི་རྣམས་སུ་ཚེ་རིང་འགྱུར།
འཚེ་བའི་ཐུང་དུ་སྐྱེ་བར་འགྱུར། ། དེ་ཕྱིར་འཚེ་བ་རྣམ་པར་སྤངས། ། མཛེ་དང་རྨང་བུ་ཟད་བྱེད་རིམས། མ། མི་ནད་གཞན་ནམ་གང་དག་རིམས། ། འབྱུང་པོ་རྣམས་ལ་བསད་བཅད་ཅིང༌། ། བརྡེག་པར་བྱ་བ་རྣམས་ཀྱིས་འགྱུར། ། གཉིས་པ་མི་དགེ་བ་དང་མ་འདྲེས་པའི་བསོད་ནམས་ཀྱིས་འབྲས་བུ་འདི་ལྟ་སྟེ། དཀོན་མཆོག་སྤྲིན་ལས། རིགས་ཀྱི་བུ་བྱང་ཆུབ་སེམས་དཔའ་ཆོས་བཅུ་དང་ལྡན་ན།
མངལ་གྱི་དྲི་མས་མ་གོས་པར་སྐྱེའོ། ། བཅུ་གང། ཞེ་ན་འདི་ལྟ་སྟེ། དེ་བཞིན་གཤེགས་པའི་གཟུགས་བྱེད་པ་དང༌། མཆོད་རྟེན་ཞིག་པ་བཅོས་པ་དང༌། དེ་བཞིན་གཤེགས་པའི་མཆོད་རྟེན་ལ་སྤོས་ཀྱིས་བྱུག་པ་ཕུལ་པ་དང༌། དེ་བཞིན་གཤེགས་ཇཔའི་མཆོད་རྟེན་ལ་སྤོས་ཀྱིས་བྱུག་པ་ཕུལ་བ་དང༌། དེ་བཞིན་གཤེགས་ ༡༩༢༽པའི་གཟུགས་སྐུ་དག་ལས་ཁྲུས་ཀྱིས་སྤོས་ཆུ་ཕུལ་བ་དང༌། དེ་བཞིན་གཤེགས་པའི་མཆོད་རྟེན་དག་ལ་ཕྱག་དར་དང་རྐྱང་འབུལ་བྱས་པ་དང༌། ཕ་མ་ལ་བཀུར་སྟི་དང་རིམ་འགྲོ་བྱས་པ་དང༌།
མཁན་པོ་དང་སློབ་དཔོན་དག་ལས་ལུས་ཀྱི་རིམ་འགྲོ་བྱས་པ་དང༌། མཚུངས་པར་སྤྱོད་པ་རྣམས་ལ་རིམ་འགྲོ་བྱེད་པ་དང༌། དེ། ཡང་ཟང་ཟིང་མེད་པའི་སེམས་ཏེ། ཟང་ཟིང་དང་བཅས་པ་མ་ཡིན་པ་དང༌། དགེ་བའི་རྩ་བ་འདི་ཡང་འདི་ལྟར་དགེ་བའི་རྩ་བ་འདིས། སེམས་ཅན་ཐམས་ཅད་ལ་མངལ་གྱིས་དྲི་མས་མ་གོས་པར་སྐྱེ་བར་འགྱུར་རོ། ཅེས་ཡོངས་སུ་བསྔོ་ཞིང་བསམ་པ་འཐད་པ་ནས་སེམས་པ་སྟེ། རིགས་ཀྱི་བུ་བཅུ་པོ་འདི་དག་གོ ཅེས་སོ། །
མཐོ་རིས་ཡོན་ཏན་བདུན་ལྡན་ནི། དམ་པའི་ཆོས་བསྒྲུབ་པའི་རྟནེ་ཞུན་ཚོགས་པ་སྟེ། སློབ་དཔོན་དབྱིག་གཉེན་གྱིས། ཚེ་རིང་དེ་བཞིན་ནད་མེད་དང༌། ། གཟུགས་དང་སྐལ་བ་དེ་བཞིན་རིགས། ། ནོར་མང་ཤེས་རབ་ ༡༩༣༽དག་དང་ལྡན། ། ཡོན་ཏན་མདོ་སྡེ་དག་ལས་གསུངས། ། ཅེས་པས་བདུན་པོ་དེ་དག་ཚང་དགོས་ཤིང༌། ༑ རེ་རེ་མ་ཚང་ཡང་ཉེས་པ་སྐྱེད་ཇཔ་ནི། དྲུག་པོ་ཡོད་ན་ཚེ་རིང་བ་མེད་ན་ནི།
ནབསད་ཿཔར་ཁྲིད་པའི་མི་བཞིན་དུ་འགྱུར། དེ་བཞིན་དུ། ནད་མེད་ཿ་དང་མ་ལདྣ་ན་མ་ནིང་ལ་བུད་མེད་ཆགས་པ་ཡོད་པ་དང་འདྲ་བར་ཡོན་ཏན་གཞན་ལོངས་སྤྱོད་དུ་མེད་པ་དང༌། གཟུགས་བཟང་བ་དང་མ་ལྡན་ན། གཟུགས་ངན་རྒྱལ་པོའི་བུ་མོས་མཐོང་བ་དང་འདྲ་བར། དོན་དུ་མི་གཉེར་བ་དང༌། སྐལ་པ་བཟང་པོ་དང་མ་ལྡན་ན། དྲང་སྲོང་གིས་བྲན་བཞིན་དུ་ཤིན་ཏུ་མནར་ཞིང་བསམ་པ་མི་གྲུབ་པ་དང༌། རིགས་བཟང་པོ་དང་མ་ལྡན་ན་དྲང་སྲོང། གིས་བུ་མོ་ཡོན་ཏན་ཅན་རིགས་ངན་གྱིས་ལན་ན་གནས་པ་ལྟར།
ལོངས་སྤྱོད་པར་མེད་ན་དུད་ཁྲོད་ན་གནས་པའི་མི་ཤིན་ཏུ་རང་ནིད་ཞུམས་ཤིང་གཞན་གྱིས་བརྙེས་པར་འགྱུར་པ་དང༌། དེ་བཟིན་དུ་གཞན་དྲུང་པོ་ཡོད་ཀྱང་ཤེས་རབ་ ༡༩༤༽མེད་ན། ཆུ་ཤིང་གིས་འབྲས་བུ་དང་འདྲ་བས་ བླུན་པོ་བདག་ཉིད་ཀྱིས་ཡོན་ཏན་ཐམས་ཅད་འཇོམས་པར་འགྱུར་རོ། ། དབྱིག་གཉེན་གྱིས། དེ་ལྟར་ཅི་སྐད་བཤད་ཡོན་ཏན། ། ཡན་ལག་རེ་རེ་མ་ཚང་ཉམས། ། ཡི་གེ་གཅིག་གིས་མ་ཚང་བཞིན། ། རིག་པས་འབྲས་བུ་མེད་འགྱུར་མཚུངས། ། ཡོན་ཏན་ཡོངས་རྫོགས་མཛེས་པ་ནི། ། ཡི་གེ་ཚངས་པའི་རིག་པ་འདྲ། །
དེ་དག་ལ་སྔོན་དུ་སོང་བ་ལ་འབྲས་བུ་ཕུན་སུམ་ཚོགས་པ་འབྱུང་སྟེ། དབྱིག་གཉེན་གྱིས། འིད་དག་རྒྱུ་ནི་གང་ཡིན་པ། ། མདོ་བཤད་པ་ལ་རྟོགས་པར་གྱིས། ། གསོད་པར་ཚུད་པ་ལེགས་བཏང་དང༌། ། དེ་བཞིན་སྲོག་གིས་ཕན་གདགས་ཕྱིར། ། སྲོག་ཆགས་འཚེ་བ་ལས་དལོག་པ། ། ཚེ་རིང་པས་ནི་ཐོབ་པར་འགྱུར། ། ནད་པའི་བསྙེན་བཀུར་བྱས་སྨིན་པ། ། སྨན་ནི་རབ་ཏུ་བྱིན་པ་དང༌། །
སྲོག་ཆགས་བུང་བ་དབྱིག་སོགས་ཀྱིས། ། མི་འཚེ་བས་ནི་ནད་མེད་ཉིད། ། ཁྲོ་བ་མེད་ལ་བརྟེན་པ་དག ། བརྒྱ་བྱིན་པས་ནི་གཟུགས་ ༡༩༥༽བཟང་འགྱུར། ། ཕྲག་དོན་མེད་པའི་འབྲས་བུ་ནི། ། སྐལ་པ་བཟང་པོར་ཡོངས་སུ་བཤད། ། དམ་པ་མཆོད་ཅིང་བརྙེན་བཀུར་བྱ། ། ང་རྒྱལ་སྤངས་པས་རིག་མཐོར་འགྱུར། ། སྦྱིན་བྱེད་རྐུ་བ་ལས་ལོགས་པས། ། ལོངས་སྤྱོད་ཕུན་ཚོགས་ཐོབ་པར་འགྱུར། །
དགེ་དང་སྡིག་པ་གང་ཡིན་ཞེས། ། ཡང་དག་འདི་ལ་བརྩོན་པ་དང༌། ། ཆོས་སྐྱིས་བསྟན་ཆོས་བྱིན་པ་ཡི། ། བློ་གྲོས་རྒྱ་ཆེར་ཐོབ་པར་འགྱུར། ། ཞེས་གསུངས་སོ། ། གསུམ་པ་བསོད་ནམ་མཆོག་གིས་འབྲས་བུ་ནི་གཉིས་ཏེ། འཁོར་ལོ་སྒྱུར་བའི་རྒྱལ་པོ་དང༌། ། སྟོབས་ཀྱི་རྒྱལ་པོ་གཉིས་ལས། འཁོར་ལོ་བསྒྱུར་བའི་རྒྱལ་པོ་ནི། སྟོང་ཕྲག་བརྒྱད་ཅུ་ལ་མི་བྱེ་ཞེས་པ།
དེ་བའི་ལུས་དང༌། ཡོ་བྱད་དང༌། འདུལ་བའི་སྐྱེ་བོ་ལ་སོགས་པ། བརྒྱད་ཁྲི་མན་དུ་མི་ཚོགས་པའི་ཕྱིར། ཚེ་ལོ་དཔག་ཏུ་མེད་པ་ནས། བརྒྱད་ཁྲིའི་བར་དུ་འབྱུང་ངོ༌། ། འདི་ནི་མཚན་ཉིད་ཡོངས་སུ་རྫོགས་ ༡༩༦༽པའི་འཁོར་ལོས་བསྒྱུར་བའི་དབང་དུ་བྱས་པ་ཡིན་ནོ། ། གཉིས་པ་སྟོབས་ཀྱིས་འཁོར་ལོ་བསྒྱུར་བ་ནི། ཚེ་ལོ་བརྒྱ་པ་ཕན་ཆད་དུའང་འབྱུང་ངོ༌། ། དབྱེས་ན།
གསེར། དངུལ། ཟངས། ལྕགས་ཀྱི་འཁོར་ལོས་ཅན་དང་བཞིའོ། ། གླིང་ལ་དབང་བྱེད་པ་ནི། ལྕག་འཁོར་ཅན་གླིང་གཅིག ། ཟངས་འཁོར་ཅན་གླིང་གཉིས། དངུལ་འཁོར་ཅན་གླིང་གསུམ། གསེར་འཁོར་ཅན་གླིང་བཞི་ཀར་དབང་བྱེད། དེ་དག་གཞལ་ལ་འདྲ་ཟླ་མེད་པ་ཡིན་ཏེ།
གླིང་གཅིཏ་ཏུ་འཁོར་ལོ་བསྒྱུར་བ་གཉིས་ནམ་ཡང་མི་འབྱུང་ཡིན་ཏེ། སྟོང་གསུམ་གཅིག་ཏུ་སངས་རྒྱས་གཉིས་མི་འབྱུང་བ་བཞིན་ནོ། ། གཡུལ་ལས་རྒྱལ་བར་བྱེད་པ་ནི། གསེར་འཁོར་ཅན་ལ་གླིང་གསུམ་གྱིས་རྒྱལ་ཕྲན་རྣམས་ཀྱིས། གསེར་གྱིས་གཞོངས་པ་དངུལ་སིལ་མས་བཀང་བ་ཐོགས་ཏེ། ལྷ་ཚུར་བྱོན་པ་ལེགས་སོ། ། བདག་གིས་ཡུལ་འཁོར་འབྱོར་བ་རྒྱས་པ་བདེ་བ་ལ་སོགས་ལེགས་པ་མིས་གང་ ༡༩༧༽བ་འདི་ལྷ་ཉིད་ཀྱིས་ཕྱག་གིས་བཞེས་ཤིག བདག་ཅག་རྣམས་ཀྱིས་ནི་ལྷའི་ཞབནས་འབྲིང་འགྱིད་དོ། ། ཞེས་ཕར་ལ་འདུས་པ་ལས། དེས་ཀྱང༌།
ཁྱེད་རྣམས་ངའི་ངག་མ་བཅག་པར་མི་དགེ་བཅུ་རྒྱུན་ཆོད་ཅིག ཟེར་ཏེ། དགེ་བ་བཅུ་སྤྱད་པས། དེའི་དུས་ཀྱིས་མི་ཕལ་ཆེར་ལྷར་སྐྱེའོ། ། སྒྲ་མི་སྙ་དུ་ལོ་དུ་མ་བསྡ་པ་ཙམ་ལ་དབང་བྱེད་ཀྱིས། ཅེས་སྙེད་པར་བྱེད་ཀྱིས། དེ་ལྟ་བུའི་འདུད་ཇཔ་མེད་དེ། རྗེ་འབངས་དང་དགེ་སྡིག་མེད་པའི་ཕྱིར་རོ། ། དངུལ་གྱིས་འཁོར་ལོ་ཅན་གྱིས་གླིང་གཉིས་ལ་རང་ཉིད་རྒྱལ་ལྡན་གྱིས་རྩེར་འགྲོ་ཞིང་བསྙེན་བཀུར་སྔར་བཞིན་བྱེད་ཟངས་འཁོར་ཅན་ནི། གླིང་གཉིས་སུ་གཡུལ་བཤམས་ཏེ།
གཡུལ་འབྱིན་པས་སྡིག་སྟེ། དེ་ནས་བཀའ་བསྒོ་བ་ཉན་ནོ། ། ལྕགས་འཁོར་ཅན་ནི། འཛམ་གླིང་རྒྱལ་ཕྲན་ལ་ཡང༌། མཚོན་གྱིས་བཏབ་སྟེ། གསོད་པས་སྡིག་ནས། རྒྱལ་ཞིང་བཀའ་བསྒོ་བ་ཉན་ནོ། ། དེ་ལྟར་མོད་ཀྱིས་ ༡༩༨༽གསོད་པ་ལ་སོགས་པའི་གནོད་པ་མེད་དོ། ། དེ་དག་ཀྱང་དགེ་བ་བཅུ་ལ་གནས་ཤིང༌། གཞན་ཡུང་བཀོད་པས།
དེ་བཞིན་དུ་བཀོད་པས། དེ་བཞིན་དུ་བྱུང་ན། ངན་འགྲོ་འགྲིབ་ཅིང་བདེ་འགྲོ་འཕེལ་བ་ཡིན་ནོ། ། མཚན་གྱིས་ཁྱད་པར་ནི། སངས་རྒྱས་ཀྱི་མཚན་འཁོར་ལོ་ལ་སོགས་པ་ཕྱག་ཞབས་དབུས་ན་གནས་པ་དང༌། འོད་གསལ་ཞིང་རི་མི་དོད་པ་དང༌། རྩི་བས་ལ་སོགས་པ་མ་ཚངས་བ་མེད་པས་རྫོགས་པ་ཡིན་ལ། རྒྱལ་པོ་ལ་ཡང་ཡོད་ཅིང༌། འོད་མེད་ལ་རི་མོ་མ་དོད་ཅིང༌། རྩིབས་མ་ཚང་པས་མ་རྫོགས་ལ།
གསང་བའི་གནས་སུ་ནུབ་པ་དང༌། སྤྱི་གཙུག་མཐོང་བ་ཡང་མེད་དོ། ། གཞན་ལ་མེད་པའི་ལུས་དང་ལོངས་སྤྱོད་དང་ལྡན་ཏེ། ལུས་ནི་མཚན་དཔེ་ཡིན་ལ། ལོངས་སྤྱོད་ནི་རིན་པོ་ཆེ་ཉི་ཤུ་རྩ་གཅིག་ཡོད་དེ། རིན་པོ་ཆེ་སྣ་བདུན་ནི། བརྒྱད་སྟོང་འགྲེལ་ཆེན་ལས། མུ་ས་ལ་ཀ་བྷེཌཱུརྻ་དངུལ་དང་ཤེལ་དང་གསེར་དང་ནི། མུ་ཏིག་མར་གད་རྡོ་རྙིང་དང༌། ཀུན་ལ་ ༡༩༩༽ཕན་པའི་རིན་ཆེན་བདུན།
ཞེས་སོ། ། མཆོག་གིས་རིན་ཆེན་སྣ་བདུན་ལ། འཁོར་ལོ་རིན་པོ་ཆེ་གསེར་ལ་སོགས་པ་ལ་བྱས་པ། རྩིབས་སྟོང་ཡོད། མཛེས་པ། ནམ་མཁའ་ལ་དཔག་ཚད་དང༌། འབུམ་དུ་ཉི་མ་གཅིག་གིས་འགྲོད་པར་ནུས་ཤིང༌། གླིང་བཞི་དང་ལྷ་རིས་གཉིས་སུ་ཡང་དེའི་མཐུས། གླང་པོ་ཆེ་ལ་སོགས་པ་ཐམས་ཅད་ནམ་མཁའ་ལ་འགྲོ་བ་དང༌། རྒྱལ་པོས་མ་པོའི་བླ་རྩམ་ལ་ཟུར་བརྒྱད་པ་སྟེ།
མཚན་མོ་དཔག་ཚད་ཙམ་དུ་འོད་འབྱུང་ལ། ཉི་མ་ཚ་ན་འོད་སལ་བ་དང༌། ལམ་དུ་སྐོམ་ན་ཆུ་ཡན་ལག་བརྒྱད་ལྡན་འབྱུང་བ་དང༌། རྒྱལ་པོ་ཅི་འདོད་པའི་དངོས་པོ་དང་འོད་སྣ་ཚོགས་འབྱུང་བ་དང༌། དཔག་ཚད་བརྒྱར་ནད་མེད་ཅིང༌། མི་འདོད་པའི་ ༢༠༠༽བྱས་པའི་ལས་ཐམས་ཅད་ཅི་ལྟར་འདོད་པ་ལྟར་འབྲས་བུ་འབྱུང་བ་དང༌། ཀླུ་ངན་པས་སེར་བ་ལ་སོགས་ཕབ་པར་མི་ནུས་པ་དང༌། མྱ་ངན་གཡང་སའི་ཡུལ་དང་བྲལ་བ་རྣམས། ལྗོན་པ་དང་འཚོ་བ་ལ་སོགས་པ་ཕུན་སུམ་ཚོགས་པ་འབྱུང་བ་དང༌། མི་རྣམས་ཀྱང་དུས་མ་ཡིན་པ་མི་འཆི་ཞིང༌།
དུད་འགྲོ་མི་མཐུན་པ་རྣམས་ཕན་ཚུན་མི་གནོད་པ་ཞིག་རྒྱན་གྱིས་སྟེར། བཙུན་མོ་ནི། ལུས་ལ་ཙན་དན་དང༌། ཁ་ནས་ཨུད་པ་ལའི་དྲི་འབྱུང་བ་དང༌། རེག་ན་ཉོན་མོངས་པར་མི་འགྱུར་བའི་བདེ་བ་བྱེད་པ་དང༌། གླིང་གིས་བཀྲོམས་མྱ་ངན་དང་བྲལ་བར་བྱེད་པ་དང༌། མི་རྣམས་ཀྱིས་མ་དང་སྲིད་མོ་ལྟར་མཐོང་བ་དང༌། བུད་མེད་གཞན་ལ་སེམས་ཕྲག་དོག་མེད་པ་ཞིག་བློན་པོས་སྟེར། བློན་པོ་ནི། བྱ་བ་རྣམས་ལ་བསྒྲོས་ཀྱང་ཤེས་ནས་བྱེད་ཅིང༌།
མི་དགེ་བ་སྤངས་ནས་ཉོན་མོངས་བ་མེད་པ་དང༌། སེམས་ཅན་ཐམས་ཅད་ལ་ཕ་མ་ལྟར་ཕན་པ་ཞིག་ ༢༠༡༽འབྱུང་ངོ༌། ། གླང་པོ་ཆེ་ནི། ཅང་ཤེས་ཤིང་བཀའ་ཉན་ལ། ཕ་རོལ་ལས་རྒྱུལ་བར་བྱེད་ཅིང༌། གླང་པོ་ཆེ་གཞན་སྟོང་གིས་སྟོབ་ཡོད་པ་དང༌། ཆུ་སྐམ་ས་བར་སྣང་གསུམ་ལ་གཡུལ་འགྱེད་པ་དང༌། ཉིན་གཅིག་གཅིག་ལ་གླིང་བཞི་ལན་གསུམ་བསྐོར་བ་དང༌། སྐུད་པས་ཀྱང་བཀྲིརས་རུང་ཞིང༌། རྒྱལ་པོས་བཞོན་ཚེ།
གང་དུ་འཇུག་པར་བསྐུལ་མི་དགོས་པ་དང༌། དལ་གྱིས་འགྲོ་བ་ཞིག་བརྒྱ་བྱིན་གྱིས་སྟེར་རོ། ། རྟ་ནི། རྨ་བྱའི་མགྲིན་པ་ལྟར་སྔོ་བ། སྔར་གྱིས་གླང་པོ་ཆེ་དང་ཡོན་ཏན་མཆུངས་པ་ཞིག་བརྒྱ་བྱིན་གྱིས་སྟེར་རོ། ། དེ་གཉིས་ནི། རྫོགས་བྱེད་དགེ་བ་རྫོགས་པའོ། ། ཁྱིམ་བདག་ནི། ས་འོག་གི་གཏེར་མཐོང་བ་དང༌། གསེར་དངུལ་ལ་སགོས་པས་མཛོད་གང་བ་དང༌།
རྒྱལ་པོའི་བཀའ་ཉན་ཅིང༌། སྐྱེ་བོ་ཐམས་ཅད་ལ་མི་གནོད་པ་ཞིག་འབྱུང༌། དེ་རྣམས་ཀྱིས་ཕྱག་མཚན་དང་ཡོ་བྱད་རྣམས་ནི། རྒྱུ་དགེ་བ་བཅུ་ཆེར་སྤྱད་ཅིང༌། དེ་ ༢༠༢༽བཞིན་གཤེགས་པའི་མཆོད་རྟེན་བཞེངས་པ་དང༌། བྱམས་པ་བྷཻ་པ་དང༌། གནོད་སེམས་སྤངས་པ་ལས་འབྱུང་བར་བཤད་དོ། གཉིས་པ་ལྷའི་རྣམ་པ་ལ་གསུམ་ཏེ། ལྷ་མ་ཡིན་ལྷར་བསྡུ་བའི་འདོད་ཁམས་ཀྱིས་ལྷ་དང༌། གཟུགས་ཁམས་དང༌།
གཟུགས་མེད། དང་པོ་ནི། ལྷ་མ་ཡིན་གྱིས་གནས་ནི་རི་རབ་ཀྱིས་ཚུ་འཆམས་མན་ཆེད་སྟོང་པའི་ནང་ནས་རིམ་བཞིན། ལྷ་མིན་གྱིས་དབང་པོ། སྒྲ་གཙན་འཛིན་དང༌། རབ་རྒོད་དང༌། འགུལ་འཕྲེང་དང༌། གསེར་གྱིས་ས་གཞིའི་སྟེང་ན་ཐག་བཟང་རིས་གནས་པས་འོག་མ་བཟང་ངོ༌། ། ལོངས་སྤྱོད་ལྷ་ལ་འགྲན་པ་ལྟར་ཡོད་དེ། རྒྱལ་ཆེན་བཞིའི་ལྷ་རྣམས་ནི།
རི་རབ་གྱིས་བང་རིམ་བཞི་དང༌། རི་བདུན་དང༌། ནམ་མཁའ་ལ་ཉི་ཟླ་གཟའ་སྐར་རྣམས་དང༌། འཁོར་ཡུག་ལ་གོས་སྔོན་ཅན་དང༌། འཛམ་གླིང་དག་ནའང་གནས་སོ། ། རི་རབ་ཀྱིས་སྟེང་ན། སུམ་ཅུ་རྩ་བགསུམ་ནི། བརྒྱ་བྱིན་དང་ཉེ་དབང་སུམ་ཅུ་རྩ་གཉིས་ཡོད་ ༢༠༣༽པའོ། ། རི་རབ་ཀྱིས་སྟེང་གིས་ངོས་རེ་རེ་ལ་དཔག་ཚད་བརྒྱད་ཁྲི། མཐའ་སྐོར་ལ་གསུམ་འབུམ་ཉི་ཁྲིའོ། །
རི་རབ་ཀྱིས་ཟུར་གཡིས་ལྕོགས་བཞི་ལ། གནོད་སྐྱིན་ལག་ན་རྡོ་རྗེ། གོས་སྔོན་ཅན་གནས་སོ། ། དབུས་ན་སྤྱི་བོའི་གྲོང་ཁྱེར་ཡིད་དུ་འོང་ཞིང་ལྟ་ན་སྡུག་ཅེས་པ། དཔག་ཚད་ཉིས་སྟོང་ལྔ་བརྒྱ་ལ་མཐའ་སྐོར་དུ་ཁིར་ཡོད་པ། གྱེན་ལ་དཔག་ཚད་གཉིས་འཕགས་པ་ལ། ངོ་བོ་གསེར་དང་རྐ་བ་གདུང་ལ་སོགས་པ་བྷཻཌཱུརྻའི་རང་བཞིན། ས་གཞི་མཚོན་སྣ་བརྒྱ་རྩ་བརྒྱད་ཀྱིས་མཛེས་པ་རྐང་པ་བཞག་ན་སོར་བཞི་མནེམས་པ། བཏེག་ན་སོར་བཞིར་འཕར་བ་མཉམ་ཡོད་དོ། ། ཕྱི་སྐྱབས་རིན་པོ་ཆེ་སྣ་བཞི་དང་ལྡན་པ།
སྒོ་སྟོང་དུ་གཅིག་གི་མཚང་བ། སྒོ་རེ་རེ་ལ་བསྲུང་མ་ལྔ་བརྒྱ་དང་ཀ་བ་དྲུག་ཁྲི་དང༌། ལམ་སྲང་སྣ་ཚོགས་དང༌། རྫིང་བུ་ལ་སོགས་པ་དུ་མ་ཡོད་དོ། ། དེའི་དབུས་ན། བརྒྱ་བྱིན་གྱིས་ཕོ་བྲང་གཞན་ཐམས་ཅད་ ༢༠༤༽ཟིལ་གྱིས་མནོན་པ། རྣམཔར་རྒྱལ་བའི་ཀང་བཟང་ཞེས་བྱ་སྟེ། ངོས་རེ་ལ་དཔག་ཚད་ཉིས་བརྒྱ་ལྔ་བཅུ་དང༌། མཐཿ་སྐོར་དུ་དཔག་ཚད་སྟོང་ཡོད་པ། ལྟ་ན་སྡུག་ལས་དཔག་ཚད་ཕྱེད་དང་ལྔས་གྱེན་ལ་འཕགས་པ།
རིན་པོ་ཆེ་སྣ་བཞི་ལ་བྱས་པའི་སྒམ། རེ་རེ་ལ་མིག་ཁང་བདུན་བདུན། དེ་རེ་རེ་ལ་མཛོད་མིག་བདུན་བདུན། དེ་རེ་རེ་ལ་ལྷའི་བུ་བདུན་བདུན། དེ་རེ་རེ་ལ་ལྷའི་བུ་མོ་བདུན་བདུན། དེ་རེ་རེ་ལ་གཡོག་མོ་བདུན་བདུན། དེ་རེ་རེ་ལ་གཡོག་མོ་བདུན་བདུན། དེ་རེ་རེ་ལའང་སིལ་སྙན་བདུན་བདུན་ཡོད་དེ། ལྟ་ན་སྡུག་གིས་ཕྱི་རོལ་དཔག་ཚད་ཉིཤུ་ཤར་ན། ཤིང་རྟ་སྣ་ཚོགས་ཅན་གྱིས་ཚལ།
རྩིག་སྐྱབས་དང༌། རྫིང་དང༌། ཐེ་མ་སྐས་དང༌། ཞིང་དང༌། གོས་དང༌། བརྒྱན་དང༌། བཟའ་བཏུང་སྣ་ཚོགས་ཡོད་པ་དང༌། དེའི་ནང་དུ་ལྷ་དང་ལྷ་མ་ཡིན་དང༌། འཐབས་པ་ལ་མོས་པར་འགྱུར་བས། རྩུབ་འགྱུར་ཚལ་དང༌།
ནུབ་ན་ལྷཱི་བུ་དང་བུ་མོ་འདྲེས་པར་སྤྱོད་ས། འདྲེས་པའི་ཚལ་དང༌། བྱང་ ༢༠༥༽ན་ཡིད་རབ་ཏུ་ཞིང་ཞིང༌། དགའ་བར་འགྱུར་པས་དགའ་བའི་ཚལ་ཏེ། དེ་དག་གིས་རྒྱན་པའོ། ། ལྷ་དེ་དག་གི་ངོས་བཞིན། དཔག་ཚད་ཉི་ཤུ་གཞལ་བའི་ཤར་ན། ས་གཞི་བཟང་པོ་ཤིང་རྟ་ཅན་དང༌། ལྷོ་ན་རྩུབ་ཆེན་དང༌། ནུབ་ན་འདྲེ་པ་དང༌།
བྱང་ན་དགའ་བ་ཞེས་བྱ་བ་རྣམས་ཡོད་དོ། ། ཚལ་དང་ས་གཞི་ཐམས་ཅད་ཀྱང༌། གསེར་རྣམས་རྒྱལ་དང་མཉམ་ཞིང༌། གསེར་གྱི་ར་བ། དཔག་ཚད་རེ་རེས་སྐོར་བ་ལ་བར་ན་ལམ་བཟང་པོ་དང་ལྡན་པ་ལ། ལྟ་ན་སྡུག་གི་བྱང་ཤར་མཚམས་ན། ཤིང་ཡོངས་སུ་ས་འདུལ་ཞེས་བྱས་བ། དཔག་ཚད་ལྔ་བཅུ་ཐུར་ལ་ཟུགས་ཅིང༌། གྱེན་ལ་བརྒྱ་འཕགས་པ། ཡན་ལག་དཔག་ཚད་ལྔ་བཅུར་ཁྱབ་ཅིང༌།
ཕྱོགས་སུ་དཔག་ཚད་བརྒྱར་དྲིས་ཁྱབ་ཅིང༌། རྫིང་ཕྱོགས་མ་ཡིན་པར་ལྔ་བཅུ་ལྡང་ངོ༌། ལྟ་ན་སྡུག་ནས་དཔག་ཚད་ལྔ་བཅུའི་ལྷོ་ཕྱོགས་ན། བརྒྱད་དང་འགྲིམས་པ་ཆོས་བཟང་ཟེས་པ་ཟླུམ་ ༢༠༦༽པོར་ཐད་ཁར་སུམ་བརྒྱ་ལ། མཐའ་སྐོར་དུ་དགུ་བརྒྱ་བ། གསེཏེ་གྱིས་ར་བས་སྐོར་བ་ཡོད་དོ། ། ཨ་མ་ལི་ག་ཞེས་པ། ཟླ་བ་དཀར་པོ་ལྟ་བུའི་རྡོ་ལེབ་རོས་རེ་ལ་ལྔ་བཅུ་པ། མཚོན་སྣ་བརྒྱ་རྩ་གཅིག་ཅན་རྔམས་སུས་ལྷག དེའི་དབུས་ནས་བརྒྱ་བྱིན་གྱི་གདན་དང༌།
ཁོར་ཡུག་ལ་ཉེ་དབང་གིས་གདན་ཡོད། བརྒྱ་བྱིན་ལ་དགེ་སློང་གཉིས་ཡོད་དེ། ས་བསྲུངས་དང༌། རབ་བརྟན། ས་བསྲུངས་ནི། སུམ་ཅུ་རྩ་གསུམ་གནས་ལ། ། རབ་བརྟན་གྱིས་འཛམ་བུ་གླིང་མཚོ་མ་དྲོས་པར་གནས་ཤིང༌། དེ་གཉིས་ཀ་ཡང༌། མེ་ཏོག་ཀུ་མུད་ཏ་ལྟར་དཀར་བ། ཡན་ལག་བདུན་ལེགས་པར་གནས་ཤིང༌།
མགོ་བོ་དམར་བ། མཆེ་བ་དྲུག་དང་ལྡན་ཞིང༌། སྲིད་དུ་དཔག་ཚད་ཕྱེད་གསུམ་ཡོད་པ། ཞེང་དུ་གཅིག་གིས་ཚད་དང་ལྡན་པ། མོག་བོ་དམར་བ། མཆེ་བ་དྲུག་དང་ལྡན་ཞིང༌། སྲིད་དུ་དཔག་ཚད་ཕྱེད་གསུམ་ཡོད་པ། ཞེང་དུ་གཅིག་གིས་ཚད་དང་ལྡན་པ། འཁོར་ཡུག་ཏུ་བདུན་གྱིས་འཁོར་བ། རེ་རེ་ལ་འཁོར་གླང་པོ་ཆེ་བརྒྱ་དང་ལྡན་ནོ། །
སུམ་ཅུ་རྩ་གསུམ་གྱི་གོང་དུ། ནམ་མཁའ་ ༢༠༧༽ ལ་རྟེན་པ་ནི། ལྷ་མ་ཡིན་དང་འཐབ་དང་བྲལ་བས། འཐབ་བྲལ་དང༌། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་རྣམས་བཞུགས་ཤིང་ཐེག་ཆེན་གྱི་ཆོས་ཀྱི་དགའ་བ་དང་ལྡན་པ་དང༌། རང་གིས་སྤྲུལ་པ་ལ་ལོངས་སྤྱོད་པས་ན་འཕྲུལ་དགའ་དང༌། གཞན་གྱིས་སྤྲུལ་པའམ། ཐུན་མོང་དུ་ལོངས་སྤྱོད་པས་གཞན་འཕྲུལ་དབང་བྱེད་དང༌། འདོད་ཁམས་ཀྱིས་ལྷ་རིས་དྲུག་པོའི་ཚེ་ཚད་ནི་གོང་དུ་བཤད་ཟིན་ནོ། ། གཉིས་པ་གཟུགས་ཁམས་ནི།
བསམ་གཏན་བཞི་ལ། བསམ་གཏན་དང་པོ་ཚངས་རིས་དང༌། ཚངས་པ་མདུན་ན་འདོན་དང༌། ཚངས་ཆེན་གྱིས་ལྷ་དང་གསུམ་མོ གཉིས་པ། འོད་ཆུང་དང༌། ཚད་མེད་འོད་ང༌། འོད་གསལ་གྱི་ལྷ་དང་གསུམ་མོ། གསུམ་པ་ལཿ། དགེ་ཆུང་དང༌། ཚད་མེད་དགེ་དང༌།
དགེ་རྒྱས་ཀྱིས་ལྷ་དང་གསུམ་མོ། བཞི་པ་ལ། སྤྲིན་ ༢༠༨༽མེད་འོད་དང༌། བསོད་ནམས་སྐྱེ། འབྲས་བུ་ཆེ་བ་དང་གསུམ་ནི་སོ་སོའི་སྐྱེ་བོའི་གནས་ཡིན་ལ། འཕགས་པའི་གནས་ནི། གཙང་མ་རིས་ཀྱིས་ལྷ་ལྔ་ནི། མི་ཆེ་བ། མི་གདུང་བ། གྱ་ནོམས་པ།
མཐོང་བ། འོག་མིན་གྱིས་ལྷའོ། ། ལྷ་ཚེ་རིང་པོ་ཞེས་བྱ་བ་ནི། བསམ་གཏན་བཞི་པའི་འབྲས་བུ་ཆེ་བའི་བྱེ་བྲག གྲོང་དང་དགོན་པའི་ཚུལ་དུ་ཡོད་དོ། ། དགྲ་བཅོམ་པ་ཐོབ་སྙམ་པ་མངོན་པའི་ང་རྒྱལ་གྱིས་གནས་ལ། བར་དོའི་སྣང་བ་ཤར་བས་ན། དགྲ་བཅོམ་པ་མི་བདེན་པར་སྙམ་ན། ལོག་ལྟ་སྐྱེས་ནས། དམྱལ་བར་སྐྱེ་བར་བཤད་དོ། །
ལས་དང་ཚེའི་ཚད་ནི་འབྲས་བུ་ཆེ་བའི་ལྷ་དང་མཚུངས་སོ། ། གསུམ་པ་གཟུགས་མེད་ཁམས་ལ་བཞི་ལས། ནམ་མཁའ་མཐས་ཡས་སྐྱེ་མཆེད་དང༌། མཐའ་ཡས་སྐྱེ་མཆེད་དང༌། ཅི་ཡང་མེད་པའི་སྐྱེ་མཆེད་དང༌། ཡོད་མིན་མེད་མིན་སྲིད་རྩེའོ། ། འདོད་ཁམས་ཀྱིས་ལྷ་རིས་དྲུག་པོ་རྣམས། ༢༠༩༽ལྷའི་བུ་དང་བུ་མོའི་པང་དུ་རྫུས་ཏེ་སྐྱེའོ། ། རིགས་བཞི་ནས་གཞན་འཕྲུལ་དབང་བྱེད་ཀཧཡིས་བར་གོ་རིམ་བཞིན། ཚེ་ལོ་བརྒྱའི་དུས་ཀྱིས།
བྱིས་པ་ལོ་ལྔ་དང༌། དྲུག་བདུན་དང༌། བརྒྱད་དང༌། དགུ་དང༌། བཅུ་ལོན་པ་རླཏ། རྒྱན་དང་བཅས་ཤིང༌། ངོ་ཚ་དང་ཁྲེལ་མེད་པས་གཅེར་བུ་འབྱུང་ངོ༌། ། བསྐྱེད་དྲག་པས་ལུས་མྱུར་དུ་རྫོགས་ལ། བརྒྱ་བྱིན་ནི། ལུས་རྫོགས་ཤིང་སྔ་ཕྱི་བརྗེ་བ་ཡང་མི།
ཚོར་བར་བཤད་དོ། ། ལྷ་རྣམས་ལ་རྒས་ཤིང་འཁོགས་པ་མེད་དོ། ། གཟུགས་ཁམས་ཀྱི་ལྷ་རྣམས་ནི། ལུང་ཀུན་རྫོགས་ཤིང༌། ངོ་ཚ་དག་ཁྲེལ་ཡོད་པས་བརྒྱན་དང་གསོས་དང་བཅས་པ་བསྐྱེད་ལ། ཕ་མ་མེད་ཅིང༌། ཕོ་མོའི་དབང་པོ་མེད་ཀྱང་སྐྱེས་པའི་ཆ་བྱད་བཞིན་ནོ། ། གསུམ་པ་ལུས་དང་ཚེའི་ཚད་ལབསྟན་པ་ལ་དྲུག་སྟེ། ལུས་ཚང་དང༌། ཚེ་ངེས་པ་དང༌།
མ་ངེས་པའི་དབྱེ་བ་དང༌། འཆི་ཚུལ་དང༌། སྐྱེ་གནས་ ༢༡༠༽ཀྱིས་དབྱེ་བ་དང༌། གནས་རིགས་ཀྱིས་དབྱེ་བའོ། ། དང་པོ་ནི། འདིར་བདེ་འགྲོ་དང་ངལན་འགྲོ་ལུས་ཀྱི་ཚད་ཅི་ལྟར་ཡིན་ཞེས། འཛམ་བུ་གླིང་གི་མི་རྣམས་ཚེ་ལོ་བརྒྱའི་དུས་སུ་ཁྲུ་བཞི་དང་ཕྱེད་བཞི་ཡིན་ལ། སྐལ་པ་དང་པོའི་མི་རྣམས་ལུས་ཤིན་ཏུ་ཆེ་བ། ཚེ་ལོ་བཅུ་པ་ན་ད་ལྟར་གྱིས་མཐོ་གང་ཆག་གང་ཙམ་དུ་འགྱུར་རོ། ། ལུས་འཕགས་པ་ཁྲུ་བརྒྱད་དང༌།
བ་གླང་སྤྱོད་ཁྲུ་བཅུ་དྲུག སྒྲ་མི་སྙ་སུམ་ཅུ་རྩ་གཉིས་སོ། ། འདོད་ཁམས་ཀྱིས་ལྷ་རྣམས་ལ། རྒྱལ་ཆེན་རིགས་བཞི། རྒྱང་གྲགས་གཅིག་གིས་བཞི་ཆ་དང༌། སུམ་ཅུ་རྩ་གསུམ་ཕྱེད་དང༌། འཐབ་བྲལ་ཆ་གསུམ་དང༌། དགའ་ལྡན་རྒྱང་གྲགས་གཅིག་དང༌། འཕྲུལ་དགའ་གཅིག་དང་བཞི་ཆ་དང༌། གཞན་འཕྲུལ་དབང་བྱེད་རྒྱང་གྲགས་གཉིས་སོ། །
ལྷ་མ་ཡིན་རྣམས་ནི་སུ་ཅུ་རྩ་གསུམ་དང་མཉམ་པར་བཤད་དོ། ། གཉིས་པ་གཟུགས་ཁམས་ལྔའི་ལུས་ཚད་ལ། བསམ་ ༢༡༡༽གཏན་དང་པོ་ཚངས་རིས་ཀྱིས་ལུས་ཆད་ལ་དཔག་ཚད་ཕྱེད། འདུན་ན་འདོན་གཅིག ཚངས་ཆེ་ཕྱེད་དང་གཉིས་སོ། ། བསམ་གཏན་གཉིས་པ་འོད་ཆུང་ལ་གཉིས་ལ། ཚད་མེད་འོད་ལ་བཞི། འོད་གསལ་ལ་བརྒྱད་དོ། ། བསམ་གཏན་གསུམ་པའི་འོད་ཆུང་བཅུ་དྲུག ཚད་མེད་དགེ་སུམ་ཅུ་རྩ་གཉིསཨ དགེ་རྒྱས་ལ་དྲུག་ཅུ་རྩ་བཞིའོ། །
བསམ་གཏན་བཞི་པའི་སྤྲིན་མེད་འོད་ལ་བརྒྱ་ཉི་ཤུ་རྩ་བརྒྱད་ལས་གསུམ་དོར་བས་བརྒྱ་ཉིས་ཤུ་རྩ་ལྔའོ། ། བསོད་ནམས་སྐྱེས་ཉིས་བརྒྱ་ལྔ་བཅུ། འབྲས་བུ་ཆེ་བ་ལྔ་བརྒྱའོ། ། གཙང་མ་རིགས་ཀྱི་ལྷ་ལྔ་ལ། མི་ཆེ་བ་སྟོང་སྟོང༌། གྱ་ནོམ་སྣང་བ་བཞི་སྟོང༌། ཤིན་ཏུ་མཐོང་བ་བརྒྱད་སྟོང༌། འོག་མིན་གྱིས་ལུས་ལ་དཔག་ཚད་ཁྲི་དྲུག་སྟོང༌། གཟུགས་མེད་ཀྱི་ལྷ་ལ་ལུས་མེད་པས་ཚེ་ཚད་མེད་དོ། ། ངན་སོང་གསུམ་ལ་ནི་ལུས་ཚད་མེད་དོ། །
མཚམས་མེད་པ་གཅིག་བྱས་པས་ལུས་དཔག་ཚད་ ༢༡༢༽གཅིག ལྔ་བྱས་པས་སླངའི་བར་དུ་བཤད་པ་དྲན་པ་ཉེར་བཞག་ལས་སོ། ། ཡང་མཚམས་མེད་པ་བྱས་པའི་ལུས་ལ། དཔག་ཚད་བརྒྱ་བཞི་ཡོད་ཀྱང་གཅིག་ལ་གཅིག་མི་ཐོགས་པ་དང༌། ཆོས་ལ་སྐུར་པ་འདེབས་པའི་ལུས་ཚད་བཤད་མི་རུག་བ། དང༌། ཐེག་ཆེན་ལ་བསྐུར་པ་འདེབས་པའི་ལྕེ་དཔག་ཚད་འབུམ་ཡོད་པར་བཤད་དོཨ ། ཡི་དྭགས་ཆུང་བ་ལ་མཐོ་གང་དང༌། ཆེ་བ་ལ་དཔག་ཚད་སྟོང་དུ་ཡང་བཤད་དོ། ། དུད་འགྲོ་ཆུང་བ་ལ་སྐྲ་རྩེ་ཆ་ལྔ་བཅུ་ཙམ་དང༌།
ཆེ་བ་ལ་ཆུ་སྲིན་དཔག་ཚད་ཉིས་སྟོང་བདུན་བརྒྱ་དང༌། ཀླུ་དགའ་བོ་དང་ཉེར་དགའ་གཉིས་ཀྱིས་ལུས་ཀྱི་རི་རབ་ལན་གསུམ་འཁིར་བར་བཤད་དོ། ། འོ་ན་རྒྱང་གྲགས་དང་དཔག་ཚད་ཅི་ལྟར་ཡིན་ཞེས་ན། མཛོད་ལས། ཕྲ་རབ་རྡུལ་དང་རྡུལ་ཕྲན་དང༌། ། ལྕགས་ཆུ་རི་བོང་ལུག་དང་གླང༌། ། ཉི་ཟེར་བདུལ་དང་སྲོ་མ་དང༌། ། ཤིག་དང་ནས་འབྲས་དེ་བཞིན་ནོ། ། སོར་གཅིག་ཞེས་བྱ་གོང་བདུན་ ༢༡༣༽འགྱུར། ། སོར་མོ་ཉི་ཤུ་བཞི་ལ་ཁྲུ། །
ཁྲུ་བཞི་ལ་ནི་གཞུ་འདོམས་གང༌། ། གཞུ་འདོམས་ལྔ་བརྒྱ་རྒྱང་གྲགས་གཅིག ། རྒྱང་གྲགས་དེ་ལ་དགོན་པར་འདོད། ། དེ་བརྒྱད་དཔག་ཚད་ཞེས་བྱའོ། ཅེས་སོ། ། གཉིས་པ་ཚེའི་ཚད་ནི། ངན་སོང་གསུམ་དང་འདོད་ཁམས་ཀྱིས་ལྷའི་རྣམས་ཀྱིས་ཚེའི་ཚད་ནི་གོང་དུ་བརྗོད་ཟིན་ལ། མི་རྣམས་ཀྱི་ཚེ་ཚད་ནི། ནའཛམ་བུ་གླིང་ན་ངེས་པ་མེད་དོ། སྐལ་པ་དང་པོའི་མི་རྣམས་ཚེ་ལ་དཔག་ཏུ་མེད་པས།
ཐ་མ་ཚེ་ལོ་བཅུ་ལ་རིག་ཤོགས་བྱེད་པ་ཡང་འབྱུང་ངོ༌། ། ལུས་འཕགས་པོ་ལོ་ཕྱེད་དང་སུམ་བརྒྱ། བ་ལང་སྤྱོད་ལྔ་བརྒྱ། སྒྲ་མི་སྙན་ལོ་སྟོང་ཐུབ་བོ། ། གཟུགས་ཁམས་ཀྱི་ལྷ་རྣམས་ལ་ནི། ཉིན་མཚན་གྱིས་རྣམ་ཞག་མེད་པས། ཞག་དང་ལོའི་གྲངས་མི་རྩིས་ཏེ། རང་ལུས་ལས་གཞལ་བའི་དཔག་ཚད་ཀྱིས་གྲངས་མཐུན་པའི་སྐལ་པའི་གྲངས་ཀྱི་འཇིགས་སྟེ། ཚངས་རིས་ཀྱི་ཚེ་ ༢༡༤༽སྐལ་པ་ཕྱེད་དང༌། འདུན་ན་འདོན་གཅིག་ཚགས་ཆེ་ཕྱེད་དང་གཉིས།
འོད་ཆུང་གཉིས། ཚད་མེད་འོད་བཞི། འོད་བསལ་བརྒྱད། དགེ་ཆུང་བཅུ་དྲུག ཚད་མེད་དགེ་སུམ་ཅུ་རྩ་གཉིས། དགེ་རྒྱས་དྲུག་ཅི་རྩ་བཞི། སྤྲིན་མདོ་འོད་ལུས་ལ་དཔག་ཚད་གསུམ་དོར་བ་ལྟར། ཚེ་ལ་ཡང་སྐལ་པ་གསུམ་དོར་བས་བརྒྱ་ཉི་ཤུ་རྩལ་ལྔ་དང༌། བསོད་ནམས་སྐྱེས་ཉིས་བརྒྱ་ལྔ་བཅུ་དང༌། འབྲས་བུ་ཆེ་བ་ལྔ་བརྒྱ་དང༌།
མི་ཆེ་བ་སྟོང་དང༌། མི་གདུང་བ་ཉིས་སྟོང་དང༌། གྱ་ནོམས་སྣང་བ་བཞི་སྟོང་དང༌། ཤིན་ཏུ་མཐོང་བ་བརྒྱད་སྟོང་དང༌། འོག་མིན་གྱི་ཚེ་སྐལ་བ་ཁྲི་དྲུག་སྟོང་ཐུབ་བོ། ། གཟུགས་མེད་རིམ་པ་ལྟར། སྐལ་པ་ཆེན་པོ་ཉིས་ཁྲི་དང༌། བཞི་ཁྲི། དྲུག་ཁྲི། བརྒྱད་ཁྲི་ཐོབ་བོ།
གསུམ་པ་ནི། འོ་ན། སེམས་ཅན་ཐམས་ཅད་ཀྱིས་ཚེ་དེ་ལྟར་ངེས་པ་སྙམས་ན་མ་ཡིན་ཏེ། སྒྲ་མི་སྙན་ནི་ཚེ་ངེས་པ་ཅན་ཡིན་ལ། གཞན་ནི་ ༢༡༥༽བར་མ་ར་དོར་འཆི་བ་ཡོད་དོ། ། གཞན་ནམ་གང་ཟག་བརྒྱད་བར་མ་དོར་མི་འཆི་བར་བཤད་དེ། སྐྱེ་བ་གཅིག་གིས་ཐོགས་པ། དགའ་ལྡན་ན་བཞུགས་པ་དེ་གཞན་རྒྱལ་ཚབ་ཏུ་དབང་མ་བསྐུར་བར་དུ་དང༌། སྲིད་པ་ཐ་མ་དགྲ་བཅོམ་པ་དང་སངས་རྒྱས་པ་དང༌། རྒྱལ་བས་ལུང་བསྟན་པ་དང༌།
རྒྱལ་བས་བསྔགས་པའི་ཕོ་ཉ་དང༌། དད་པ་དང་ཆོས་ཀྱི་རྗེས་སུ་བྲང་བ་གཉིས། མཐོང་ལམ་མ་རྡོགས་བར་དུ་དང༌། བྱང་ཆུབ་སེམས་དཔའ་སྲིད་པ་ཐ་མ་དང༌། འཁོར་ལོ་བསྒྱུར་བ་དེ་ལྷུམས་ན་ཡོད་པ་དེ་མ་བལྟམས་བར་དུ་དང༌། འགོག་པ་དང༌། འདུ་ཤེས་མེད་ཿ་དང༌། བྱམས་པ་ལ་སོགས་པའི་སྙོམས་པར་ཞུགས་པ་དེ་ལས་མ་ལངས་བར་དུ་མི་འཆིའོ། ། བཞི་པ་འཆི་བའི་ཚུལ་ནི། མཚན་ཉིད་དང༌།
དབྱེ་བ་དང༌། དྲོད་པཿ་ལ་བའི་དུས། རོ་ཡཡོད་དེ། བར་དོ་གྲུབ་པའི་ཚུལ་རྣམས་ནི་མདོ་སྔགས་སྤྱི་གཞུང་ ༢༡༦༽ལརཏས་ལས་གལ་ཆུང་བས་མ་སྤྲོས་སོ། ། ངག་གིས་དབང་པོའི་འཆི་སླུ་ལས། ཚེ་དང་ཡིན་རྣམ་པར་ཤེས། འགགས་པ་འཆི་བའི་མཚན་ཉིད་ཡིན། ཐབས་ཀྱིས་ཡུན་རིངས་འཚོ་བ་ནི། འཆི་བ་བསླུ་བ། ཞེས་བཤད་དོ། །
གཉིས་པ་ཞོར་ལ་སེམས་ཅན་རྣམས་ཀིུ་སྣོད་ཀྱི་འཇིག་རྟེན་གྱི་རྣམ་པར་བཞག་པ་ལ་ལྔ་སྟེ། གནས་པཿ། འཇིག་པ། སྟོང་པ། ཆགས་པའི་ཚུལ་དང༌། བསྐལ་པའི་རྣམ་དབྱེ་བསྟན་པའོ། དང་པོ་ནི། འོག་རླུང་གི་དཀྱིལ་འཁོར། རྔམས་སུ་ཡང་དྲུག་དང་འབུམ་ཕྲག་གཅིག་ཁ་དོག་སྔོ་སྐྱ་དབྱིབས་ཟླུམ་པོ་ལེབ་མོའོ། ། མཐའ་སྐོར་དང་ཆུ་ཞེང་དུ།
གྲངས་མེད་པ་ཁྱམས་ཡུགས་སྟོང་གསུམ་གྱི་བརྟེན་བྱེད་ལ། དེའི་སྟེང་དུ་ཆུ་དང་གསེར་གཉིས་ལ། ཆུའི་དཀྱིལ་འཁོར་རྔམས་སུ་དཔག་ཚད་འབུམ་དང་ཉི་ཤུ་ཡིན་ལ། གནས་པའི་ཚེ་རྔམས་སུ་འབུམ་ཕྲག་བརྒྱད་ཡོད་ཅིང༌། ལྷག་མ་གསུམ་འབུམ་ཉི་ཁྲི་ནི། གསེར་དུ་འགྱུར་རོ། ༢༡༧༽མཛོད་ལས། ཆུ་དང་གསེར་གྱིས་དཀྱིལ་འཁོར་གྱིས། ། ཐད་ཀར་འབཡུམ་ཕྲག་བཅུ་གཉིས་དང༌། ། སྟོང་ཕྲག་གསུམ་དང་བརྒྱ་ཕྲག་ནི། །
ཕྱེད་དང་ལྔ་རྣམས་ཁོ་ནའོ། ། འཁོར་ཡུག་ཏུ་ནི་གསུམ་འགྱུར་རོ། ། ཅེས་སོ། ། ཁ་དོག་ནི་དཀར་པོ། སེར་པོའོ། དབྱིབས་ནི་ཟླུམ་པོ་ལེབ་མོའོ། ། འདི་ནི་གླིང་བཞི་གཅིག་གིས་དབང་དུ་བྱས་པའོ། ། སྤངས་ལ་ནི་ཆུ་དང་གསེར་གཉིས་རླུང་དང་མཉམ་པར་བཤད་དོ། དེ་ལ་བརྟེན་པ་ནི། མཚོའི་གླིང་ངོ༌། །
དང་པོ་ནི། མཛོད་ལས། དེ་ལ་ལྷུན་པོ་གཉའ་ཤིང་འཛིན། ཤོལ་མདའ་འཛིན་དང༌། སེང་ལྡེང་ཅན། དེ་བཞིན་ལྟ་སྡུག་རི་དང༌། སྟག་སྣ་དང་ནི་རྣམས་འདུད་དང༌། མུ་འཁྱུད་འཛིན་རིའི་ཕྱི་རོལ་དུ། གླིང་རྣམས་ཡིན་ནོ། དེ་དག་ནི།
ཕྱི་རིལ་ན་ནི་འཁོར་ཡུག་གོ བདུན་ནི་གསེར་ཡིན་དེ་ལྕགས་སོ། ། ལྷུན་པོ་རིན་ཆེན་བཞི་རང་བཞིན། ཅེས་པས། ཤར་དངུལ་ ༢༡༨༽དཀར་པོ། ལྷོ་བྷེཌཱུརྻ་སྔོ་པོ། ནུབ་པད་མ་ར་ག་དམར་པོ། བྱང་ཨེ་ཀྲ་ནི་ལ་སེར་པོ། གླིང་བཞིའི་ནམ་མཁའི་མདོག་ཀྱང་དེ་བཞིན་ནོ། ། དབྱིབས་ནི་རི་རབ་གྲུ་བཞི་ལ་རི་བདུན་གྲུ་བཞིས་བསྐོར་ཞིང༌།
ལྕགས་རི་ཟླུམ་པོ་བསྐོར་བའོ། ། ཡར་མར་གྱིས་ཚད་ནི། རིའི་ཆུའི་ནང་དུ་བརྒྱད་ཁྲི་ནུབ་ཅིང༌། རི་གཞན་དང་གླིང་རྣམས་ཀྱང་དེ་བཞིན་ནོ། ། ཆུའི་སྟེང་དུ་རི་རབ་བརྒྱད་ཁྲི་འཕགས་པས་འབུམ་ཁྲག་དྲུག་ཁྲིའོ། ། གསེར་དང་ལྕགས་བརྒྱད་པའོ། ། འཕངས་སུ་ཕྱེད་ཕྱེད་དབྲི་སྟེ། གཉའ་ཤིང་འཛིན་དང་ཅལགས་རིའི་བར་གོང་བཞིན་ནོ། ། བཞི་ཁྲི་དང༌། ཉི་ཁྲི་དང༌།
ཁྲི་དང༌། ལྔ་སྟོང་དང༌། ཉིས་སྟོང་ལྔ་བརྒྱ་དང༌། སྟོང་གཉིས་དང་ལྔ་བཅུ་དང༌། སུམ་བརྒྱ་ཕྱེད་དང་བཅུ་འཕགས་སོ། ། དེ་ཡང་འབུམ་ཕྲག་རྔམས་སུ། ཆུ་འཚམས་ཡན་ཆད་ཀྱིས་རང་རང་གིས་འཕངས་དང་མཉམ་ཏེ། བརྒྱད་བཞི་ནས་སུམ་བརྒྱ་ཕྱེད་དང་བཅུ་གསུམ་གྱིས་བར་དུའོ། ༢༡༩༽རི་བདུན་གྱིས་བར་རོལ་མཚོ་དང་མུ་འཁྱུད་ནས་ལྕགས་རིའི་བར་ཕྱིའི་རྒྱ་མཚོ་སྟེ། མདོ་ལས།
དེ་དག་བར་བདུན་རོལ་མཚོ་ཡིན། ། དང་པོ་སྟོང་ཕྲག་བརྒྱ་པའོ། ། དེའི་ནང་གིས་མཚོ་ཆེན་ཡིན། ། དེའི་ངོས་ལ་གསུམ་འགྱུར་རོ། ། རོལ་མཆོ་གཞན་གྱིས་ཕྱེད་ཕྱེད་དོ། ། ལྷག་མ་ཕྱིའི་མཚོའི་ཆེན་ཡིན། འབུམ་ཕྲག་གསུམ་དང་སྟོང་ཕྲག་ནི་ཉི་ཤུ་གཉིས་སོ། ཅེས་པ་བཞིན་ནོ། ། བདུན་ནི་ཡན་ལག་བརྒྱ་དང་ལྡན་ཏེ། མཛོད་ལས།
ཆུ་ནི་སིལ་དག་དྲི་ཞིམ་དང༌། ། འཇམ་པ་དང་དར་དྲི་མ་མེད། ། འཐུངས་ན་མགྲིན་པར་མི་གནོད་ཅིང༌། ལྟོ་ལ་བྱམས་ཤིང་རབ་ཏུ་གང༌། ། ཅེས་སོ། ། གཅིག་ནི་ཚ་སྒོ་ཅན་ཏེ། མི་རྣམས་ཀྱིས་ལོངས་སྤྱོད་དུ་མི་རུང་ཞིང༌། དུད་འགྲོའི་ལོངས་སྤྱོད་དོ། ། གླིང་རྣམས་ཀྱི་རྒྱུ་ནི་ས་ཡིན་ཅིང༌། ཁ་དོག་ནི་གྲོ་བོ་ལ།
རྡོ་རྗེ་གདན་ནི་སེར་དུ་བཤད་དོ། ། དབྱིབས་ནི། ལྷོ་སོག་ཁ། ནུབ་ ༢༢༠༽ཟླུམ་པོ། བྱང་གྲུ་བཞི། ཤར་ཟླ་གམ། གླིང་དེ་དག་གི་མིའི་བྱད་ཀྱིས་དབྱིབས་ཀྱང་དེ་དང་འདྲའོ། ། ཚད་ནི་འཛམ་བུ་གླིང་གིས་ངོས་ཆེ་བལགསུམ་ལ། དཔག་ཚད་ཉིས་སྟོང་ཉིས་སྟོང་དང༌། ཆུང་བ་ལ་ཕྱེད་དང་བཞིའོ། །
ལུས་འཕགས་པོའི་ཆེ་བ་གསུམ་སྔ་མ་གཉིས་པོ་དང་འདྲ་ལ། ཆུང་བ་ལ་སུམ་བརྒྱ་ལཆ་བཅུ་དང༌། ནུབ་བ་གླང་སྤྱོད་ལ་མཐའ་སྐོར་དུ། སྟོང་ཕྲག་ཕྱེད་དང་བརྒྱད་ལ། ཆུ་ཞེང་ལ་སྟོང་ཕྲག་ཕྱེད་དང་གསུམ་མོ། ། སྒྲ་མི་སྙན་གྱིས་ངོས་རེ་ལ། དཔག་ཚད་ཉིས་སྟོང་ཉིས་སྟོང་ལ། མཐའ་སྐོར་དུ་བརྒྱད་སྟོང་ངོ༌། ། གླིང་དེ་དག་ནི་འབྲུའི་ཕུང་པོ་ལྟར། འོག་བཞི་རྒྱ་ཆེ་ཞིང་འོག་གི་ཚད་བཤད་པ་ནི་མེད་ལ།
གླིང་ཕྲན་བརྒྱད་ནི་ལུས་དང་ལུས་འཕགས། སྒྲ་མི་སྙ་དང་སྒྲ་མི་སྙན་གྱི་ཟླ། རྔ་ཡབ་དང་ནི་རྔ་ཡབ་བཞན། གཡོ་ལྡན་དང་ནི་ལམ་མཆོག་འགྲོ། ཅེས་པ། དང་པོ་གནིས་ཤར་དང་ནུབ་ཏུའོ། གཉིས་པ་གཉིས་བྱང་གིས་ཤར་དང་ནུབ་ཏུའོ། ༢༢༡༽གསུམ་པ་གཉིས་ལྷོའི་ནུབ་དང་ཤར་དུའོ། ། བཞི་པ་གཉིས་ནུབ་ཀྱིས་ནུབ་དང་ཤར་དུའོ། ། རིམ་པ་བཞིན་ནོ། །
དེ་དག་གི་ཚད་དང༌། གླིང་རྣམས་ཀྱིས་བར་དང༌། གླིང་ནས་ལྕགས་རི་དང་གསེར་གྱིས་རིའི་བར་གྱི་ཚད་ནི་བཤད་པ་མེད་དོ། ། རི་རབ་དང་གླིང་དེ་དག་ལ། ལྷ་དང་མིའི་འགྲོ་རྣམས་ཅི་ལྟར་གནས་པ་ནི་བརྗོད་ཟིན་ནོ། ། གཉིས་པ་འཇིག་པའི་ཚུལ་ལ་གཉིས་ཏེ། བཅུད་འཇིག་པ་དང་སྣོད་འཇིགས་པ་གཉིས་སོ། ། དང་པོ་ནི། མནར་མེད་ནས་སེམས་ཅན་གཅིག་ཀྱང་མ་ལུས་པ་ནས་དམྱལ་བ་རྣམས་འཕོས་པ་དང༌། ཡི་དྭགས་དང༌།
དུད་འགྲོ་དང༌། གླིང་བཞི་པ་ལ་སོགས་པའི་མི་རྣམས་དང༌། རིགས་བཞི་ནས་གཞན་འཕྲུལ་དབང་བྱེད་ཀྱིས་བར་དང༌། ཚངས་ཆེན་གྱིས་བར་དུ་རིམ་གྱིས་འཇིག་ཅིང་འཕོའོ། ། དེ་ལ་བར་སྐལ་བཅུ་དགུའོ། ། གཉིས་པ་སྣོད་འཇིག་པ་ནི་བར་སྐལ་གཅིག་ཡིན་ཏེ། དེ་ཡང་ ༢༢༢༽འདི་ལྟ་སྟེ། ད་ལྟའི་ཉི་མ་འདི་ལས་བཞི་འགྱུར་གྱིས་ཚ་བའི་ཉི་མ་གཉིས་ནས་དྲུག་གིས་བར་དང༌། དེ་བས་བདུན་འགྱུར་གྱིས་ཚ་བའི་རིམ་པ་ལྟར། རྩི།
སིང་ནགས་ཚལ་དང་ལྟེང་ཀ་ཆེ་ཆུང་དང༌། ཆུ་ཀླུང་ཅེ་ཆུང་དང༌། མཚོ་མ་དྲོས་པཿ་དང༌། ཕྱིའི་རྒྱ་མཚོའི་ལྒ་མ་དང་བཅས་པ་དང༌། ལྷག་མ་མེད་པ་དང༌། བརྟེན་པའི་རི་དང༌། གླིང་རྣམས་སྲོགས་ཅིང༌། བསམ་གཏན་དང་པོ་མན་ཆད་ལྷག་མ་མེད་པར། མེ་ཉིད་ཀྱང་སྣོད་དང་ལྷན་ཅིག་ཏུ་མེད་པར་འགྱུར་རོ། ། དེ་ལྟར་སྐལ་པ་ཆེན་པཿོ་རེ་རེ་བཞིན༌།
མེས་ལན་རེ་འཇིགས་པ་ནས། ཚངས་ཆེན་གྱིས་ཚེ་བར་སྐལ་པ་བཅུ་དྲུག་གོ ། མེའི་འཇིགས་པ་བདུན་ཕྲག་གཅིག་སོང་ནས་བསམ་གཏན་གཉིས་པ་ནས་ཆུ་བྱུང་ནས། བསམ་གཏན་གཉིས་མན་ཆད་སྔ་མ་བཞིན་བཤལ། དེ་ལྟར་ཆུས་ལན་གཅིག་འཇིགས་པའི་སྐལ་ཆེན་པོ་བརྒྱད། འོད་གསལ་གྱིས་ཚེ་སྐལ་པ་ཆེན་པོ་བརྒྱད་དོ། ། མེས་བདུན་ ༢༢༣༽ཕྲག་རེ་འཇིགས་ནས། ཆུས་ལན་རེ་འཇིགས་པས་ཆུ་བདུ་སེང་ནས། ཡང་མེས་ལན་གཅིག་འཇིགས་ཏེ། དེ་ནས་བསམ་གཏན་གསུམ་པ་ནས་རླུང་བྱུང་སྟེ།
གསུམ་པ་མན་ཆད་རླག་པར་བྱེད་དེ། མེ་བདུན་བཅུ་རྩ་དྲུག ཆུས་ལན་བདུན། རླུང་གིས་ལན་གཅིག་འཇིགས་པའི་བར་ལ། སྐལ་པ་ཆེན་པོ་དྲུག་ཅུ་རྩ་བཞི་ཡོད་པ་ལ། འཇིགས་སྐྲག་འཁོར་ལོ་ཆེན་པོ་གཅིག་ཞེས་བྱ་སྟེ། དེས་ནས་དགེ་རྒྱས་ཀྱི་ཚེ་སྐལ་པ་ཆེན་པོ་དྲུག་ཅུ་རྩ་བཞིའོ། ། དེ་ལནས་ཡང་མེ་འཇིག་སཔ་ལ་སོགས་ཐོགས་མཐའ་མེད་ཅིང༌། ད་ལྟའི་འཇིག་རྟེན་འདི་ནི་རླུང་གིས་འཇིགས་པའི་རྗེས་ཡིན་ནོ། ཟེར་རོ། །
བསམ་གཏན་གཉིས་པ་ལ་རྟོགས་ ༢༢༤༽སྤྱོད་མེ་ལྟ་བུ་དང༌། གསུམ་པ་ལ་དགའ་བདེ་ཆུ་ལྟ་བུ་དང༌། བཞི་པ་ལ་དབུ་འབྱུང་རྔུབ་རླུང་ལྟ་བུའི་སྐྱོན་ཡོད་པས། སྣོད་ཀྱང༌། མེ་དང༌། ཆུ་དང༌། རླུང་གིས་རིམ་པ་བཞིན་འཇིག་གོ ། བསམ་གཏན་བཞི་པའི་ས་ན་རྟོགས་སྤྱོད་གཉིས་དབུགས་འབྱུང་རྔུ་བ་གཉིས། སེམས་དགའ་མི་དགའ་གཉིས་མེད་དེ། བསམ་གཏན་གྱིས་སྐྱོན་བརྒྱད་དང་བྲལ་བའི་ཕྱིར།
དེ་དག་མི་འཇིག་མོད་ཀྱི་མི་རྟག་དེའི་གཞལམེད་ཁང༌། སེམས་ཅན་བཅས་ཏེ་འབྱུང་འཇིག་ཕྱིར། ཅེས་པས། ལྷ་དེ་སྐྱེས་པ་དང༌། གཞལ་མེད་ཁང་དང་བཅས་པ་འབྱུང་ཞིང༌། འཆི་བའི་དུས་ཀྱང་མཉམ་དུ་འཇིག་པ་ཡིན་ནོ། ། དེ་ལྟར་སྣོད་འཇིག་པ་ལ་བར་སྐལ་ཉི་ཤུ་ཡིན་ཏེ། འཇིག་པ་རེ་རེའི་འོག་ཏུ་ནམ་མཁའ་ལས་མེད་པའི་སྟོང་པ་བར་སྐལ་ཉི་ཤུ་འབྱུང་བ་ཡིན་ནོ། ། བཞི་པ་འཇིག་རྟེན་ཆགས་པའི་ཚུལ་ནི་གཉིས་ཏེ། སྣོད་ཆགས་པ་དང༌།
བཅུད་ཆགས་པའོ། ༢༢༥༽དང་པོ་ནི། མེས་འཇིག་པ་སྔོན་དུ་སོང་ནས། བསམ་གཏན་གཉིས་པ་ནས་སྤྲིན་ས་ལ་བབས་པ་བཞིན་དུ་ཚངས་པའི་འཇིག་རྟེན་ཆགས་ལ། དེ་བཞིན་དུ་འཐབ་བྲལ་རིམ་གྱི་ཆགས་སོ། ། ཆུ་དང་རླུང་གིས་འཇིག་འཇིགས་པ་ནམ་མཁའ་གཉིས་པ་དང་གསུམ་པ་ཡང་དེ་བཞིན་ནོ། ། དེའི་འོགན་ནས་གཞི་ལ་བརྟེན་པ་ནི། སྤྱི་མཐུན་གྱི་ལས་ཀྱི་རླུང་ལང་སྟེ། འཁྲིག་པས་རླུང་གིས་དཀྱིལ་འཁོར་དང༌། སྤྲིན་གསེར་གྱིས་སྙིང་པོ་ཅན་ལས་ཆར་བབས་པས་ཆུ་དང་རླུང་གིས་དཀྲུག་པས།
གསེར་གྱི་དཀྱིལ་འཁོར་དང༌། དེ་ནས་ཡང་ཁམས་སྒོ་ཅན་ཞེས་པས། རིན་པོ་ཆེ་དུ་མའི་ས་བོན་ཡོད་པའི་སྤྲིན་ལས་ཆར་བབས། སྟེང་གིས་ཆུ་དང༌། དེ་རླུང་གིས་དཀྲུགས་པ་ལས་བཅུད་དང་པོ་རི་རབ་བྱེ་བ་ཕྲག་བརྒྱ་དང༌། བཅུད་གཉིས་པ་གསེར་གྱིས་རི་བདུན་བྱེ་བ་ཕྲག་བརྒྱ་དང༌། བཅུད་གསུམ་པ་གླིང་བཞི་གླིང་ཕྲན་ ༢༢༦༽འཁོར་ཡུག་ལྕག་རི་དང་བཅས་པ་བྱེ་བ་ཕྲག་བརྒྱ་ཆགས་སོ། ། དེ་ལ་བར་སྐལ་གཅིག་གོ ། དེ་ནས་སེམས་ཅན་ཆགས་པ་ནི། འོད་ཆུང་གིས་ལྷ་ཚེ་དང་ལས་ཟད་པ་གཅིག
ཚགས་ཆེན་གྱིས་གཞལ་མེད་ཁང་དུ་སྐྱེས་པ་ནས། ལྷ་ཤེད་བུ་ཞེས་བྱ་བ་ཡིད་སྐྱོ་ནས་གྲོགས་གཅིག ཡོད་ན་རུང༌། སྙམ་པ་དང༌། ཤེས་ལ་རོགས་བྱུང་སྟེ། ལོག་ལྟ་ལ་སྔ་ལབ་སྟེ། འཇིག་རྟེན་གྱིས་མྱེས་པོར་གྲགས་སོ། ། དེ་ནས་འདུན་ན་འདོན་ནས་རྒྱལ་ཆེན་བཞིའི་བར་དང༌། དེ་ནས་སྒྲ་མི་སྙན་དང༌། བ་ལང་སྤྱོད་དང༌།
ལུས་འཕགས་པོ་དང༌། འཇུག་ཏུ་འཛམ་བཡའི་གླིང་གིས་སེམས་ཅན་འབྱུང་ངོ༌། །

དེ་ནས་དུད་འགྲོ་དང༌། ཡི་དྭགས་དང༌། དམྱལ་བའི་སེམས་ཅན་འབྱུང་སྟེ། མནར་ ༢༢༧༽མེད་དུ་སེམས་ཅན་གཅིག་སྐྱེས་པ་དང༌། ཆགས་པའི་འཇུག་རྫོགས་པ་དང༌། གནས་པའི་འགོ་རྩམ་པ་དང༌། ཚེ་ལོ་བརྒྱད་ཁྲི་པ་བཞི་དུས་མཉམ། དེ་ལ་འཇིག་རྟེན་གྱིས་ཁམས་གཅིག་ནི་སྟོང་གསུམ་གྱིས་སྟོང་ཆེན་པོ་ཞེས་བྱ་སྟེ། མཛོད་ལས། གླིང་བཞི་དང་ནི་ཉི་ཟླ་དང༌། ། ཚགས་པའི་འཇིག་རྟེན་སྟོང་ལ་ནི། །
སྟོང་ནི་སྤྱི་ཕུད་ཡིན་པར་འདོད། ། བར་མའི་འཇིག་རྟེན་ཁམས་ཡིན་ནོ། ། དེ་སྟོང་ལ་ནི་སྒོང་གསུམ་མོ། ། མཉམ་དུ་འཇིཏ་རྟེན་འབྱུང་བ་ཡིན། ཞེས་སོ། ། སྟོང་སྤྱི་ཕུད་དེ་ལྕགས་རི་གཅིག་གིས་སྐོར་ལ། གཉིས་པ་ཡང་ལྕགས་རི་གཅིག་གིས་སྐོར་ཞིང༌། སྟོང་གསུམ་ནི། ཚགས་པའི་འཇིག་རྟེན་དང་མཉམ་པའི་འཁོར་ཡུག་ཆེན་པོ་གཅིག་གིས་སྐོར་ནས་ཡོད་དོ། ། འདི་རུ་འཇིག་རྟེན་ཆགས་གནས་སྲོང་དུས་མཉམ་དུ་བྱེ་བ་ཡིན་ནོ། །
གོང་འོག་དང་ཕྱོགས་ཀྱིས་ཚད་ནི། ༢༢༨༽མཛམ་བུ་གླིང་ནས་རྒྱལ་ཆེན་བཞིའི་བར་དུ་དཔག་ཚད་བཞི་ཁྲིད་ཡོད་ལ། དེ་ནས་ཤིན་ཏུ་མཐོང་བའི་བར་ལ་དཔག་ཚད་བཞི་ཁྲི་བཞི་ཁིར་ཡོད་ཅིང༌། ཤིན་ཏུ་མཐོག་བ་ནས་འོག་མིན་གྱིས་བར་དཔག་ཚད་དྲུག་འབུམ་དང་བརྒྱད་ཁྲི་ཡོད་པར་བཤད་དེ། མཛོད་ལས། ཁ་ཅིག་འཐབ་བྲལ་ལ་སོགས་བྱ། ། རི་རབ་རྩེ་དང་མཉམ་ཞེས་ཟེར། ཁ་ཅིག་འཐབ་བྲལ་དེ་གཉིས་འགྱུར། ། གཞན་གྱིས་གཉིས་འགྱུར་གཉིས་འགྱུར་ཏེ། ། ཡང་ཁ་ཅིག་ན་རེ།
བསམ་གཏན་དང་པོ་ལ་སོགས་བཞི། ། གླིང་བཞི་རི་རབ་བཅས་པ་དང༌། ། སྟོང་ཆེན་ཆུང་དུ་དག་དང་ནི། ། སྟོང་གཉིས་སྟོང་གསུམ་རིམ་བཞིན་མཉམ། ཁ་ཅིག་བསམ་གཏན་དང་པོ་དག ། གོ་རིམ་བཞིན་དུ་སྟོང་གསུམ་དང༌། ། མཉམ་ཞིང་བསམ་གཏན་བཞི་པ་དག ། མུ་མཐའ་ཡས་པ་ཡིན་ཞེས་ཟེར། ། འཇིག་རྟེན་ནི་ཇི་ལྟ་བ་བཞིན་དུ་ཕྱོགས་བཅུ་ཀུན་ནས་མཐའ་ཐུག་པ་མེད་པ་ཡོད་ལ། ༢༢༩༽།
དེ་དག་དབྱིབས་དང་ཚད་ནི་ངེས་པ་མེད་དེ། ཕལ་ཆེན་ལས། ཞིང་ལ་ལ་སྤྱི་གཅུག་ལ་ལ་གནས། ལ་ལ་ཟླུམ་པོ་ལ་ལ་ཟུར་གསུམ་ཏེ། ། དེ་དག་ལ་ལ་ཕྱོགས་ན་གྲུ་བཞིར་གནས། ། ནོར་བུ་བར་མ་འཁོར་ལོ་ཡན་ལག་བརྒྱད། ། ཀུན་ཀྱུང་ལས་རྣམས་རྒྱ་མཚོ་རྣམ་པར་བྲིས། ། རྣམ་པར་འཁྲུལ་པ་གཞན་དང་གཞན་དག་གིས། ། ཞིང་རྣམས་རྒྱ་མཆོ་སངས་རྒྱས་སྟོན་པར་བྱེད། ཅེས་པ་དང༌།
ཞིང་གིས་རྒྱ་མཚོ་ལ་ལ་ནི། ། རྡོ་རྗེ་བཞིན་དུ་མི་ཤིགས་པ། ། ལ་ལ་འོད་ཟེར་རང་བཞིན་ཏེ། ། རྟག་ཅིང་བཟུང་མེད་འོད་ཟེར་འབྱུང༌། ཞེས་བཞིན་ནོ། ། གཉིས་པ་སྐལ་པའི་རང་བཞིན་ལ་གསུམ་ཏེ། སྐལ་པ་བར་མ་གསུམ་དང༌། བར་གྱིས་སྐལ་པ་དང༌། སྐལ་པ་ཆེན་པོའོ། ། དང་པོ་ནི།
ཚེ་ལོ་སུམ་ཅུ་པ་ལ་མུ་གེ་དང༌། ། ཉི་ཤུ་པ་ལ་ནད། བཅུ་པ་ལ་མཚོན་གྱིས་བསྐལ་པ་བར་མ་འབྱུང་ ༢༣༠༽སྟེ། མུ་གེ་ལོ་བདུན། ཟླ་བ་བདུན། ཞག་བདུན་འབྱུང་ལ། ནད་ཟླ་བ་བདུན་དང་ཞག་བདུན་འབྱུང་ཞིང༌། མཚོན་ངཟ་བདུན་གྱིས་བར་དུ་འབྱུང་བས། རིམ་པ་བཞིན་དུ། ལོངས་སྤྱོད་ལུས་དང༌།
སྲོག་རྒུད་པར་བྱེད་དོ། ། དེ་ཡང་བར་སྐལ་རེ་རེ་བར་ད་འབྱུང་བས། སྐལ་པཿ་བར་མ་ཞེས་བྱའོ། ། དགེ་འདུན་ལ་ཆོས་སྟོན་བསོད་སྙོམས་ཕུལ་བ་དང༌། ནད་ཿཔ་ལ་སྨན་བྱིན་ཞིང༌། དགེ་འདུན་ལ་ཨ་རུ་ར་ཙམ་ཕུལ་བ་དང༌། སྲོག་གཅོད་པཿ་སྤོངས་ཤིང་སྤངས་སུ་བཅུག་ན། རིམ་པ་ལྟར། སྐལ་པ་བར་མ་གུསམ་ལས་ཐར་བར་འགྱུར་རོ། ། བར་གྱིས་སྐལ་པ་ནི།
ཚེ་ལོ་དཔག་ཏུ་མེད་པ་ནས། བཅུ་བར་སོང་བས་ཡ་ཐོག་རིང་མོ་ཡིན་ལ། བཅུ་པ་ནས་བརྒྱད་ཁྲིད་སོང་ཞིང༌། དེ་ནས་བཅུ་པར་སོང་བས་ཁུག་པ་ཡིན་ལ། དེ་ལྟ་བུ་བཅོ་བརྒྱད་དང༌། ཡང་བཅུ་པ་ནས་ ༢༣༡༽བརྒྱད་ཁྲིར་འཕེབས་པ་མ་ཐོག་རིང་མོ་སྟེ། དེ་རྣམས་དུས་མཉམ་ཡིན། སྐལ་ཕྲན་ཉི་ཤུ་ཞེས་བྱ་སྟེ། བར་གྱིས་སྐལ་པའོ། ། དེའི་བར་ལ་འཇིག་རྟེན་གནས་པ་ཡིན་ནོ། །
དེ་ལ་དང་པོ་ལ་ལོ་བརྒྱ་རེ་ཞིང་བྲི་ལ། ཁུག་པ་རྣམས་ལྔ་བཅུ་ཞིང་འཕེལ་བ་དང༌། ལྔ་བཅུ་ཞིང་འབྲི་བ་དང༌། ཐ་མ་ལ་ཡང་བརྒྱ་རེ་ཞིང་འཕེལ་བ་ཡིན་ཟེར་རོ། ། ད་ལྟ་ནི་ཡ་ཐོག་རིང་མོ་ཡིན། སྐལ་པ་བཟང་པོ་སངས་རྒྱས་སྟོང་ལ་བཞི་ལས་མ་བྱོན་པའི་ཕྱིར་རོ། ། བར་སྐལ་བརྒྱད་ཅུ་ནི། བསྐལ་ཿཔ་ཆེན་པོ་གཅིག་ཡིན། དེ་ཡང་མི་མཅེད་འཇིག་རྟེན་གྱིས་དབང་དུ་བྱས་པ་ཡིན། འཇིག་རྟེན་གྱིས་ཁམས་གཞན་དུ་ནི་ངེས་པ་མེད་དེ།
མི་མཆེད་ཀྱིས་སྐལ་པ་ནི་བདེ་བ་ཅན་དུ་ཞག་གཅིག་གིས་སངས་རྒྱས་ཞིང་གི་ཡོན་ཏན་བཀོད་ལས་བཤད་པའོ། ། ཡང་སྐལ་པ་ལ་གཉིས་ཏེ། སངས་རྒྱས་མི་འབྱུང་བ་མུན་པའི་སྐལ་པ་དང༌། སངས་ ༢༣༢༽རྒྱས་འབྱུང་བ་སྒྲོན་མའི་སྐལ་པའོ། ། དེ་ཡང་སྐལ་པ་བཟག་པོ་དེའི་འོག་ཏུ། བསྐལ་པ་ཆེན་པོ་དྲུག་ཅུ་རྩ་ལྔར་སངས་རྒྱས་མི་འབྱུང་ངོ༌། ། དེའི་འོག་སྐལ་པ་དྲ་པ་ཆེན་པོ་ཞེས་བྱ་བ་ལ། སངས་རྒྱས་ཁིར་ཕྲག་གཅིག་འབྱུང༌། དེའི་འོག་ཏུ་སྐལ་པཿ་བརྒྱད་ཅུ་ལ་སངས་རྒྱས་མི་འབྱུང་ངོ༌། ། དེའི་འོག་ཏུ་སྐལ་པ་སྐྲ་མ་ལྟ་བུ་ལ་སངས་རྒྱས་བརྒྱད་ཁྲི་འབྱུང་ངོ༌། །
དེའི་འོག་སྐལ་པ་སུམ་བརྒྱ་ལ་སངས་རྒྱས་མི་འབྱུང་ངོ༌། ། དེ་ནས་སྐལ་པ་ཆེན་པོ་ཡོན་ཏན་སྐོད་པ་ཞེས་བྱ་བ་ལ། སངས་རྒྱས་བརྒྱད་ཁྲི་བཞི་སྟོང་འབྱུང་ངོ༌། ཅེས་གསུངས་སོ། ། སྐལ་པ་ཆེན་པོ་གཅིག་ལ་ཡང་གནས་པ་ཁོ་ནའི་བར་གྱིས་སྐལ་པ་ཉི་ཤུ་ལ། ཡར་འཕེལ་བ་དང༌། བརྒྱད་ཁིར་བར་དུ་མི་བྱོན་ཏེ། སེམས་ཅན་རྣམས་སྐྱོ་ཤས་ཆུང་བས་གདུལ་བྱར་མི་འགྱུར་བའི་ཕྱིར་རོ། ། བརྒྱད་ཁྲི་ནས་བརྒྱའི་བར་དུ་འབྱུང་ལ། ད་མན་ཆད་དུ་ཡང་མི་འབྱུང་སྟེ།
སེམས་ཅན་རྣམས་ ༢༣༣༽སྙིགས་མ་ལྔ་ཤས་ཆེས་བས། གདུལ་བྱ་སྒོར་མི་འགྱུར་བའོ། ། དེའི་ཚེ། ཚེའི་སྙིགས་མ་སྲོག་རྒུད་པ་དང༌། དུས་ཀྱི་སྙིགས་མ་ལ་ལོངས་སྤྱོད་རྒུད་པ་དང༌། ཉོན་མོངས་པ་དང་ལྟ་བའི་སྙིགས་མ་ལ་དགེ་བའི་རྩ་བ་རྒུད་པ་དང༌། སེམས་ཅན་གྱིས་སྙིགས་མ་ལ་གཟུགས་དང་ནད་ལ་སོགས་པས་ལུས་རྒུད་པར་བྱེད་དོ། ། ཡང་གདུལ་བྱའི་དབང་གིས་འཇིག་རྟེན་དུ་ཐེ་འོང་ཅན་ཞེས་བྱ་བ། ཐེ་བོང་གིས་ཚད་ཙམ་མི་རྣམས་ཀྱིས་ནང་དུ། ཚེ་ལོ་བཅུ་པའི་དུས་སུ་སངས་རྒྱས་སྐྲ་མ་དགའ་བ་ཞེས་བྱ་བ།
འབྱོན་པར་གསུང་པ་ཡང་ཡོད་དོ། ། དད་པ་ནི་ཤིན་ཏུ་འབྱུང་དཀའ་སྟེ། ཚོགས་བསགས་པ་ཡང་དཀའ་ཞིང༌། གདུལ་བྱ་སྣོད་དུ་གྱུར་བ་ཉུང་བའི་ཕྱིར་རོ། ། སེམས་ཅན་ལ་ཕན་པར་བྱེད་པའི་འཁོར་ལོས་བསྒྱུར་བ་དང༌། རང་སངས་རྒྱས་ནི་ཡར་འཕེལ་བ་དང༌། སངས་རྒྱས་མི་འབྱོན་པའི་དུས་ཀྱང་འབྱུང་བར་གསུངས་ ༢༣༤༽སོ། ། སྤྱི་དོན་བཞི་པ་ངེས་འབྱུང་གིས་བློ་སྐྱེད་པའི་ཕྱིར། ཟག་པ་དང་བཅས་པ་སྡུག་བསྔལ་དུ་ཤེས་པར་བྱ་བ་ནི། བརྗོད་མ་དག་པའི་མ་གིས་སྡུག་བསྔལ་བ་ཐམས་ཅད་སྐད་ཅིག་མ་དང༌།
རྒྱུན་གྱིས་མཐར་མི་རྟག་པས་འདུ་ཤེས་ཀྱིས་སྡུག་བསྔལ་ཡིན་ཏེ། མདོ་ལས། འདུ་བྱས་ཐམས་ཅད་སྐད་ཅིག་མ། ། མི་གནས་བྱ་བ་ག་ལ་ཡོད། ཅེས་པ་དང༌། ཀླུ་སྒྲུབ་ཀྱིས། ས་དང་ལྷུན་པོ་རྒྱ་མཚོ་ཉི་མ་བདུན། འབར་བས་སྲོག་པའི་ལུས་ཅན་ཁ་ཅིག་ལ། ། ལྷག་མ་ཙམ་ཡང་ལུས་པར་མི་འགྱུར་ན། ཤིན་ཏུ་ཉམས་ཆུང་མི་ལྟ་སྨོས་ཅི་དགོས།
ཅེས་སོ། ། འགྲོ་བ་ལྔའི་སེམས་ཅན་གང་ཅི་སྙེད་པ་དེ་དག ཟག་པ་དང་བཅས་པའི་ལས་ཀྱི། འཁོར་བ་རུ་འཁོར་ལོ་བཞིན་དུ་འཁོར་ཏེ། རྒྱ་ཆེར་རོལ་པ་ལས། ཇི་སྲིད་མ་རིག་དབང་གིས་འགྲོ་བ་རྣམས། ། ལྷ་དང་མི་དང་ངན་སོང་གནས་གསུམ་པོ། ། འགྲོ་བ་ལྔའི་གནས་སུ་མི་བས་ ༢༣༥༽པས། འཁོར་བ་ཐོག་མ་མེད་པ་ནས་སྡུག་བསྔལ་དཔག་ཏུ་མེད་པ་མྱོང་ཞིང༌། ད་རུང་འཁོར་བའི་བདེ་འབྲས་ལ་ཆགས་ཤིང༌།
ངེས་འབྱུང་གིས་བློ་མ་སྐྱེས་ན། ད་ལྟ་སྡུག་བསྔལ་མཐའ་མེད་མྱོང་བར་འགྱུར་ཏེ། བཤེས་སྤྲིངས་ལས། རེ་རེས་རྒྱ་མཚོ་བཞི་ལས་ལྷག་པ་ཡིས། ། ནུ་ཞོ་འཐུངས་ཀྱང་ད་རུང་སོ་སོ་ཡིས། ། སྐྱེ་པོས་རྗེས་སུ་འབྲེང་ཞིང་འཁོར་བ་ལས། ། དེ་བས་ཆེ་མང་ལྷག་ཅིག་ལྟུང་འཚལ་ལོ། ཅེས་སོ། ། མཐོ་རིས་ཀྱི་ལྷ་དང་མི་རྣམས་ཀྱང༌། ། བསོད་ནམས་ཀྱིས་འཕེལ་བ་ཟད་པ་ན། །
སླར་ངན་སོང་དུ་འགྲོ་བས་ནི། ། འགྱུར་བའི་སྡུག་བསྔལ་ཡིན་ཏེ། ཀླུ་སྒྲུབ་ཀྱིས། ལྷའི་འཇིག་རྟེན་དག་ནས་འཕོས་པ་ཡིས། ། གལ་ཏེ་དགེ་བའི་ལྷག་མ་འགའ་མེད་ན། ། དེ་ནས་དབང་མེད་ཡི་དྭགས་དུ་འགྲོ་དང༌། ། དམྱལ་བར་གནས་པ་གང་ཡང་རུང་བར་འགྱུར། ཅེས་སོ། ། འདོད་ཁམས་ཀྱིས་ལྷ་དང་མི་དག་གིས་ནི། སྡུག་བསྔལ་གྱིས་ ༢༣༦༽འཁོར། །
དཔེ་ན་རྫ་མཁན་འཕང་ལོ་འཁོར་བ་བཞིན། ཞེས་པ་དང༌། རྟ་དབྱངས་ཀྱི་མྱ་ངན་བསལ་བ་ལས། གཙང་མའི་གནས་རྣམས་མ་རྟོག་པར། ། བྲོས་པས་གང་དུའང་མི་གཏོང་བའི། ། སེམས་ཅན་གང་དུའང་ཡོད་པ་མིན། ། ཡང་ནས་ཡང་དུ་དམྱལ་བ་ལས། ། ཟངས་ཞུན་བསྐོལ་བ་གང་འཐུང༌། ། རྒྱ་མཚོ་ནང་གིས་ཆུ་བས་ཀྱང༌། ། དེའི་ཚད་ཀྱང་ཡོད་མ་ཡིན།
ཁྱི་དང་ཕག་ཏུ་འགྱུར་པས་ན། ། མི་གཙང་བ་ནི་གང་ཟོས་པ། ། རིའི་རྒྱལ་པོ་ལྷུན་པོ་ཡི། ། ཚད་ལས་ཤིན་ཏུ་ལྷག་པར་འགྱུར། ། མཛའ་བ་ཤེས་རབ་ཀྱིས་བྲལ་བ་ཡིས། ། འགྲོ་བ་དེ་དག་གང་རུང་པ། ། མིག་གི་ཆིལ་མའི་ཐིག་པ་ནི། ། སྣོད་དུ་རྒྱ་མཆོ་རུང་མ་ཡིན། ། ཕན་ཚུན་དག་ཏུ་རྩོད་པའི་ཕྱིར། ། མགོ་བོ་གཅད་པ་གང་ཡིན་པ། །
སྤང་ནས་དེ་ལྟར་མཐོང་བ་ནི། ། ཚངས་པའི་འཇིག་རྟེན་ལས་ཀྱང་ཐལ། ། ཞེས་གསུངས་ ༢༣༧༽། སྡུག་བསྔལ་བཟོད་པར་དཀའ་བ་ཡོད་པས། མི་རྣམས་སྐྱེས་རྒས་ན་འཆི་བཞི་དང་བརྒྱད་ལ་སོགས་པས་སྡུག་བསྔལ་བ་ནི་མངོན་སུམ་དུ་འགྱུར་ལ། འདོད་ཁམས་ཀྱིས་ལྷ་རྣམས་འཆི་བར་འགྱུར་པས་ན། འཆི་ལྟས་རྣམ་པ་ལྔ་ལྷའི་ཞག་བདུན་གྱིས་བར་དུ་འབྱུང་སྟེ། ཀླུ་ནམ་མཁའ་ལྡིང་གིས་ཁྱེར་བའམ། ། རྒྱལ་མཚོའི་དབུས་སུ་གྲུ་ཞིག་པ་ལྟ་བུའི་སྡུག་བསྔལ་ཡོད་དེ། ། ཀླུ་སྒྲུབ་ཀྱིས། །
ལུས་ཀྱིས་ཁ་དོག་མི་སྡུག་འགྱུར་བ་དང༌། ། གདན་ལ་མི་དགའ་མེ་ཏོག་ཕྲེང་རྙིང་དང། ། གོས་ལ་དྲི་མ་ཆགས་དང་ལུས་ལ་ནི། ། སྔོན་་་མེད་པའི་སྡུག་བསྔལ་འབྱུང་ཞེས་བགྱི། ། མཐོ་རིས་འཆི་འཕོ་་་སྦྲོན་གྱིས་སྔ་ལྟས་ལྔ། ། ལྷ་ཡུལ་གནསོ་པའི་ལྷ་རྣམས་ལ་བྱུང་སྟེ། ། ས་སྟེང་མི་རྣམས་འཆི་བ་འགྱུར་པ་དག ། སྦྲེན་པར་འགྱུར་པའི་འཆི་ལྟས་རྣམས་དང་འདྲ། ། ཅེས་སོ། ། གཟུགས་ཁམས་དང་གཟུགས་མེད་པའི་ལྷ་ ༢༣༨༽ རྣམས་ཀྱང་འགྱུར་བའི་སྡུག་བསྔལ་ཡོད་དེ། །
བསམ་གཏན་གནས་མེས་ཡང་དུ་ནི། ། ཉོན་མོངས་ཚིང་བསྲེགས་པར་འགྱུར་ཀྱང་ནི༑ ༑ བདག་ལྟའི་ཚབ་བརྟན་པོ་མ་སྤངས་ནས། ། ཆར་གྱིས་རླན་བཞིན་མོས་པ་རབ་དུ་སྐྱེད། ། ཅེས་པ་དང༌། ། དཔལ་བོས། ། ཁྱོད་ཀྱིས་བསྟན་ལ་ཕྱིར་ཕྱོགས་པའི། ། སྐྱེ་བོ་མ་རིག་གིས་མདོངས་རྣམས། ། སྲིད་རྩེའི་བར་དུ་སོང་ནས་ཀྱང༌། ། སྡུག་བསྔལ་མ་བྱུང་ཡང་སྲིད་བསྒྲུབ། །
ཅེས་སཽ། ། ངན་སོང་གསུམ་གྱི་སེམས་ཅན་རྣམས། ། སྡུག་བསྔལ་གྱིས་སྡུག་བཟོད། ། མི་ནུས་པའི་ལུགས་ནི་གོང་དུ་བཤད་ཟིན་ཏེ། ། དེས་ན་འཁོར་བའི་གནས་གང་དུ་སྐྱེས་ཀྱང་བདེ་བའི་གོ་སྐབས་མེད་དེ། ། རྗེ་བཙུན་བྱམས་པས། ། མི་གཙང་བ་ལ་དྲི་ཞིམ་མེད། ། འགྲོ་ལྔ་དག་ལ་ལ་བདེ་བ་མེད། ། ཅེས་པའི་ཚུལ་གྱིས་འཁོར་བ་མཐའ་དག་ལས་ཡིད་འབྱུང་བར་བྱའོ། ། ཅེས་སོ། །
སྤྱི་དོན་གཉིས་པ་འཇིག་རྟེན་དང་འཇིག་རྟེན་ ༢༣༩༽ ། ལས་འདས་པའི་རྣམ་པར་བཞག་པ་ལ་གསུམ་ཏེ། ། འཇིག་རྟེན་འཇིག་རྟེནལས་འདས་པའི་ཁྱད་པར་དང༌། ། གྲུབ་མཐའ་བློ་བ་སྒྱུར་མ་སྒྱུར་གྱིས་ཁྱད་པར་དང༌། ། དྲང་དོན་ངེས་དོན་གྱིས་ཁྱད་པར་རོ། ། དང་པོ་ནི། ། མདོའ་བཅུ་ལས། ། འཇིག་རྟེན་འདས་དང་འཇིག་རྟེན་ལས། ། ཐེག་པའི་རིམ་པ་གཉིས་བསྟན་ཏེ། ། ཅེས་པ་དང༌། །
ནམ་མཁའ་མཐའ་མཉམ་ལས། ། འཇིག་རྟེན་འདས་དང་འཇིག་རྟེན་པའི༑ ༑ ལྟ་་བའི་ཁྱད་པར་བསམ་མི་ཁྱབ། ། དངོས་ལ་འོད་གསལ་རིག་པར་འདུས། ། ཅེས་པས། ། དེ་ལ་གསུམ་ཏེ། ། ས་མཚམས་དང༌། ། ངེས་ཚིགས་དང༌། ། རྒྱན་མཚན་དང༌། ། ངོ་བོའི་སྒོ་ནས་བཞག་པའོ། །
སྔ་མ་ལ་གཉིས་ཏེ། ། ལྟ་བའི་རྒྱུའི་སྒོ་ནས་བཞག་ན་ལྟ་བ་གང་ཟག་གིས་བདག་མེད་རྟོགས་པ་ཡན་ཆད་འདས་པ། ། དེ་ལས་ལོག་པ་གཅིག་འཇིག་རྟེན་པའོ། ། དེ་ཡང་མུ་སྟེགས་མན་ཆད་འཇིག་རྟེན་པའོ། ༢༤༩༽ ཉོན་མོངས་ཡན་ཆད་འདས་པའོ། ། འབྲས་བུའི་སྒོ་ནས་བཞག་ན། ། ཉོན་མོངས་ལན་གཅིག་གིས་ཕྱིར་འོང་བའི་གང་ཟག་ནམ་ཆད་འཇིག་རྟེན་པ༑ དགྲ་བཅོམ་ཐོབ་པ་ནི་འདས་པའོ། ། དེ་ཡང་བྷཻ་ལམ་ལན་གཅིག་ཕྱིར་འོང་བ་ནི། ། འདོད་ཁམས་ཀྱིས་ས་བོན་དང་བྲལ་བས་འདོད་ཁམས་མ་འོང་ལ། །
ཁམས་གོང་མ་གཉིས་ལས་འདས་པའོ། ། ས་ལམ་ཀློང་ལས། ། ཕྱིར་མི་འོང་བ་འདོད་པ་ན། ། འདུན་སྣོད་ཡང་ཆགས་བྲལ་ན། ། དགྲ་བཅོམ་འགྲུབ་པར་གསུང་པ་སྟེ། ། མི་མཉམ་བྱས་པ་རྟོགས་པའི་ས། ། ཅེས་སོ། ། ཐེག་ཆེན་པ་ནི། ། སྦྱོར་ལམ་མན་ཆད་འཇིག་རྟེན། ། མཐོང་ལམ་ཡན་ཆ་འདས་པའོ།
དོནབསྡུས་ལས། ། དེ་དག་ཟག་བཅས་བསམ་གཏན་ཏེ། ། གཉིས་མེད་ཡུལ་བྲལ་དེ་མཐོང་མིན། ། ཅེས་པ་དང༌། ། རང་གིས་མཚན་ཉིད་མངོན་སུམ་དུ་གསལ་བ་མཐོང་བ་དབུགས་ཕྱིན་ཏེ། ། ཟག་པ་ཟག་ནས་འཇིག་རྟེན་འདས།། ༢༤༡༽ ། ཅེས་གསུངས་སོ། ། གཉིས་པ་ངེས་ཚིག་ནི། ། འཇིག་ལས་འཇིག་པ་རྟེན་པ་དང༌། །
མི་འཇིག་པ་ལ་མི་འཇིག་པ་རྟེན་པ་དང༌། ། འཇིག་པ་ལ་མི་འཇིག་པ་བསྟན་པའོ། ། དེ་དག་ལ་མི་རྟག་སྐྱེ་འཇིག་གིས་སྡུག་བསྔལ་དང་བཅས་པ་འཇིག་རྟེན་པ། ། དེ་ལས་གྲོལ་བ་འདས་པའོ། ། ཀུན་བྱེད་ལས། ། མ་རིག་ལིག་རྟོག་གཟུང་འཛིན་གྱིས། ། ཡུལ་དྲུག་ཆོས་ལ་ངེས་རྟགས་པས། ། འཇིག་པ་དྲུག་དང་རྟེག་པ་དྲུག། ། འཇིག་རྟེན་ཞེས་སུ་བཤད་པ་ཡིན། ། ཅེས་པ་དང༌། །
ཡུལ་དྲུག་ཆོས་ལ་མི་རྟོག་པ། ། སྐྱེ་དྲུག་གནས་སུ་མི་སྐྱེ་སྟེ། སྡུག་བསྔལ་དྲུག་ལས་པའི་ཕྱིར། ། མྱ་ངན་འདས་པ་དེ་ལ་བྱ། ། ཅེས་གསུངས་སོ། ། གསུམ་པ། ། རྒྱུ་མཚན་དང་ངོ་བོའི་སྒོ་ནས་བཞག་ན། ། ཉོན་མོངས་འཆིངས་དང་བཅས་པའི་འཇིག་རྟེན་པ། ། དེ་ལས་ལོག་པ་འདས་པའོ། ། ཡང་ཟག་པ་དང་བཅས་པ་འཇིག་ ༢༤༢༽ རྟེན་པ།
ཟག་པ་གསུམ་དང་བྲལ་བ་འདས་པའོ། ། ལམ་རིམ་ལས། ཟག་ཀུན་ཟད་པའི་རིགས་ཅན་གྱིས། ། ཅི་ལྟར་སྤྱང་ཀྱང་རྟོག་པ་མེད༑ ཅེས་པ་དང༌། དོན་བསྡུས་ལས། ཁམས་གསུམ་འཇིག་སོགས་ཟག་བྲལ་དང༌། ། མི་རྟོག་མ་གནས་ཕྱོར་མ་འིང༌། ། ཅེས་གསུང་སོ། ། གཉིས་པ་གྲུབ་མཐའ་བློ་བསྒྱུར་མི་སྒྱུར་གྱིས་ཁྱད་པར་ལ་གཉིས་ཏེ། །
གོ་བ་དང༌། ། ས་མཚམས་སོ། ། སྔ་མ་ནི། རང་རང་གི་གཞུང་ལ་བརྟེན་ཏེ། ། རྒྱུ་ལམ་ཚུལ་འབྲས་བུ་མཐོ་རིས་དང་ཐར་ད་འདོད་བའི་བློ་དང་ལྡན་པས་བློ་སྒྱུར་བ། ། དེ་ལས་ལོག་པར་མ་སྒྱུར་བར་འདོད་དེ། ། དེ་ལྟར་ན་མུ་སྟེགས་ཆད་ལྟ་བློ་མ་སྒྱུར་བར་ཐལ་བའི་སྐྱོན་འོང་ངོ། ། འོ་ན་ཅི་ལྟར་ཡིན་ཞེ་ན། ། རང་རང་གི་གཞུང་ལུགས་ལ་བརྟེན་ནས། རང་མོས་པ་ཤེས་བྱའི་དོན་ལ་སེམས་པའི་བློ་དང་ལྡན་པས་བློ་སྒྱུར་བ། །
དེ་ལས་ལོག་པ་བློ་མ་བསྒྱུར་པའོ། ། ཅེས་གསུངས་ ༢༤༣༽ ། སོ། ། ཡང་འཁོར་བ་ལས་གྲོལ་འདོད་ཀྱིས་བློས་རང་མོས་པ་ཤེས་བྱའི་དོན་ལ་འཇུག་ཅིང་རྟོག་པར་བྱེད་པ་བློས་སྒྱུར་བ། ། དེ་ལས་ལོག་པ་གཅིག་ལ་མ་སྒྱུར་བའོ། ། ཐེག་པ་ཆེན་པོ་མདོ་སྡེ་ལས། ། རྨོངས་པ་གསལ་ཕྱིར་སེམས་བསྐྱེད་དོ། ། དེ་འཚར་ཚིག་གིས་འདུས་ཏེ་སྒྱུར། ། ཅེས་གསུངས་སོ། ། གཉིས་པ་ལ་འཚམས་ནི།
འགྲོ་དྲུག་མུན་པའི་ཤེས་པ་བློས་མ་སྒྱུར་བའོ། ། མུ་སྟེགས་པ་དང་ཉན་ཐོས་ཡན་ཆད་བློས་བསྒྱུར་བའོ༌། ། གསུམ་པ་དྲང་དོན་ངེས་དོན་གྱིས་དབྱེ་བ་ནི། ། བརྗོད་བྱ་ཀུན་རྫོབ་ཀྱིས་བདེན་པ་གཙོ་བོར་སྟོན་པ་དང༌། ། གདུལ་བྱའ་འཇིག་རྟེན་པ་རྣམས་ལ་གཙོ་ཆེར་དགོངས་ནས་གསུངས་པ་རྣམས་ནི་དྲང་དོན་ཡིན་ལ། ། གདུལ་བྱ་འཇིག་རྟེན་ལས་འདས་པ་རྣམས་ལ་གཙོ་བོར་དགོངས་ནས་གསུངས་པ་རྣམས་ནི་ངེས་དོན་ཡིན་ཏེ། འཇུག་པ་ལས༌། ། མདོ་གང་བཤད་པ་དེ་ ༢༤༤༽ ཉིད་དྲང་དོན་ཏེ། ། སྟོང་ཉིད་དོན་བཤད་ངེས་དོན་ཤེས་པར་གྱིས། ། ཅེས་སོ། །
གཞན་ནམ་བྱང་ཆུབ་སེམས་དཔལ་སྡེ་སྣོད་ལས། ། དྲང་ངེས་དབྱེ་བ་བརྒྱད་གསུངས་ཏེ། ། ལམ་ལ་འཇུག་པ་དྲང་དོན་ཏེ། ། འབྲས་བུ་ལ་འཇུག་པ་ངེས་པའི་དོན། ། ཀུན་རྫོབ་བསྒྲུབ་བྱེད་དྲང་དོན་དང༌། ། དོན་དམ་བསྒྲུབ་བྱེད་ངེས་པའི་དོན། ། ལས་ཀྱི་བྱ་ལ་འཇུག་པ་དྲང༌། ། ལས་དང་ཉོན་མོངས་ཟད་རྟེན་ལས། ། ཀུན་ནས་ཉོན་མོངས་བསྟན་ད་དང༌།། ། རྣམ་བྱང་སྟོན་པ་ངེས་པའི་དོན། །
འཁོར་བར་སྐྱོ་སྐྱེ་དྲང་དོན་ལ། ། འཁོར་འདས་གཉིས་མེད་ངེས་པའི་དོན། ཚིག་འབྲུ་སྣ་ཚིགས་སྟོན་པ་དྲང༌༑ ༑ ཟབ་ཅིག་རྟོགས་དཀའ་ངེས་པའི་དོན། ། ཚིག་མང་སེམས་ཅན་འགུའ་བྱེད་དྲང༌། ། ཚིག་ཉུང་བཟུང་བདེ་ངེས་པའི་དོན། ། བདག་སོགས་གཙོར་བཤད་དྲང་དོན་ལ། ། བདག་མེད་སྟོན་པ་ངེས་པའི་དོན། ། ཅེས་གསུངས་སོ་པ་ལྟར་རོ། ། སྤྱི་དོན་གསུམ་པ་ཐེག་པའི་རྣམ་པར ༢༤༥༽ །
བཞག་པ་ལ་གསུམ་ཏེ། ། འཁོར་ལོ་རྒྱུན་གྱིས་ཐེག་པ་དང༌། ཆོ་འཕྲུལ་མངོན་འབྱུང་གིས་ཐེག་པ་དང། ། དོན་དམ་ངེས་པའི་ཐེག་པའོ། ། དང་པོ་ལ་གསུམ་ཏེ། ། གདུལ་བྱ་དང༌། ཐེགཔ་དང༌། འདུལ་ཐབས་སོ། ། དང་པོ་གདུལ་བྱ་ནི། ། ཁམས་གསུམ་ལ་གནས་པའི་སེམས་ཅན་རྣམས་དང༌།
བྱེ་བྲང་དུ། འདོད་ཁམས་ལ་གཙོ་ཆེར་ཞེན་པའི་འདོད་པ་དང་མ་བྲལ་བ། འཁོར་ལོ་རྒྱུན་གྱི་ཐེག་པ་ཞེས་བྱ་སྟེ། སྤྱི་ཆིངས་ལས། ། འཁོར་ལོ་རྒྱུན་གྱིས་གདུལ་བྱ་ནི། ། ཁམས་གསུམ་གནས་པའི་འགྲོ་བ་རྣམས། ཞན་གསུམ་འདོད་བ་མ་བྲལ་བས། ། འདོད་ལ་ཞེས་པའི་གདུལ་བྱར་བརྗོད། ། ཅེས་སོ། ། གཉིས་པ་ཐེག་པ་ནི།
འབྱུང་བ་རྣམ་པ་ལྔ་ཡེ་ནས་ཆེ་བ་ལྔའི་སངས་རྒྱས་སུ་གསང་སྔགས་རྒྱུད་སྡེ་རྣམས་ནས་གྲགས་པས། འབྱུང་བ་ལྔར་སྣང་བ་འདི་དག་ཀྱང༌། སེམས་ཅན་ལ་བར་འཚམས་མེད་པའི་དོན་བྱེད་པས་ ༢༤༦༽ ན༑ ཐུགས་རྗེ་རྟག་པའི་སངས་རྒྱས་ཡིན་ཏེ། རྫོགས་ཆེན་ནམ་མཁའ་ཆེ་ལས། འབྱུང་བ་ཆེན་པོ་བཅོམ་ལྡན་འདས། ། ཆུབ་པར་གནས་པ་བཅོམ་ལྡན་འདས། ། འགྲོ་བ་ཀུན་ལ་རྣམ་པར་སྣང༌། ། ཅེས་པ་དང༌། ། དམ་པ་བདེ་བར་གཤེགས་པའི་ཞལ་ནས།
འབྱུང་བ་རྒྱུན་གྱིས་བཅོམ་ལྡན་འདས། ། མ་བཅོས་རྟོག་བྲལ་ཡེ་ནས་དག ། ཅེས་སོ། ། གསུམ་པ་འདུལ་ཐབས་ལ་གསུམ་ཏེ། མདོར་བསྟན་པ་དང༌། རྒྱས་པར་བཤད་པའོ། ། དང་པོ་ནི། འགྲོ་བ་སེམས་ཅན་ཐམས་ཅད་ཀྱིས་སྐྱེད་པའི་རྒྱུ་དང༌། འཚོ་བའི་ལོངས་སྤྱོད་ཀྱིས་རྐྱེན་ངང་བརྟེན་པའི་གནས་དང༌། མཐུན་པའི་གྲོགས་དང་བཅས་པ་རྣམས།
རྟོག་པ་མེད་པ་ངང་གིས་ལྷུན་གྲུབ་དུ་འབྱ྄ུང་བའོ། རང་བཞིན་ངང་ངམ་བར་འཚམས་མེད་པར་འཁོར་ལོའི་རྩིབས་ལྟར་གནས་སོ། ། སྤྱི་ཆིངས་ལས། ། འགྲོ་དྲུག་སེམས་ཅན་ཐམས་ཅན་ཐམས་ཅད་ཀྱིས། ། བསྐྱེ་ ༢༤༧༽ ། དང་འཚོ་དང་བརྟེན་པ་ཡི། རྒྱུ་དང་རྐྱེན་དང་གནས་པ་ཡིས། ། མི་རྟོག་ངང་གིས་ཀུན་འབྱུང་བ། ། ངང་གིས་རྒྱུན་གྱིས་འཁོར་ལོར་གནས་སོ། ། རྒྱས་པར་བཤད་པ་ལ་གཉིས་ཏེ།
དོན་མཛད་ཚུལ་དང༌། འབྲས་བུའོ། ། དང་པོ་ནི། དེ་ལྟར་འཁོར་ལོ་རྒྱུན་གྱིས་ཐེག་པ་ལ་དོན་མཛད་ཚུལ་ཡང༌། རྩོལ་བསྒྲུབ་མེད་པར་རང་བཞིན་ཤུགས་ཀྱི་གདུལ་བྱ་སྣོད་དུ་རུང་བར་བྱེད་དོ། ། སྐྱེས་འཚོའ་རྟེན་སོགས་བྱ་བ་མཛད་ནས༌། ངེས་པ་དོན་གྱིས་གདུལ་བྱར་གྱུར་པའོ། ། སྤྱི་ཆིངས་ལས། དེ་ལྟར་རྒྱུན་གྱིས་ཐེག་པ་ཡིས།། རང་བཞིན་ཤུགས་ཀྱི་གདུལ་བྱ་སྟེ། །
འགྲོ་ཀུན་སྐྱེས་འཚོའ་རྟེན་བྱས་ནས། ། ཅེས་སོ། ། གཉིས་པ་ནི། སངས་རྒྱས་རྣམས་ཀྱིས་ཆོས་ཀྱི་འཁོར་ལོ་བསྐོར་བའི་ཡུལ་དུ་གྱུར་ཏེ། ཀུན་ཀྱང་ཟག་པ་མེད་པའི་དབྱིངས་སུ་བཀོད་དོ། ། སྤྱི་ཆིངས་ལས། དམ་པའི་འཁོར་ ༢༤༨༽ ལོ་རབ་སྐོར་ནས། ། ཀུན་ཀྱང་ཟག་མེད་དབྱིངས་སུ་བཀོས། ། ཅེས་པ་དང༌། གསང་སྙིང་ལེའུགཉིས་པ་ལས།
ས་ཆུ་སྤྱན་དང་མ་མ་ཀི། ། མེ་རླུང་གོས་དཀར་སྒྲོལ་མ་ཏེ། ། ནམ་མཁའ་དབྱིངས་ཀྱི་དབང་ཕྱུག་མ། ། སྲིད་གསུམ་ཡེ་ནས་སངས་རྒྱས་ཞིང༌། ། ཐམས་ཅད་མ་ལུས་ཆོས་སོ་ཅོག། ། སངས་རྒྱས་ཉིད་ལས་གཞན་ནམ་ཡིན། ། སངས་རྒྱས་ཉིད་ལས་གཞན་པའི་ཆོས༌། ། སངས་རྒྱས་ཉིད་ཀྱིས་མི་རྙེད་དོ། ། ཅེས་སོ༑ ༑ གཉིས་པ་ཆོ་འཕྲུལ་མངོན་འབྱུང་གིས་ཐེག་པ་ལ་གསུམ་ཏེ།
མདོར་བསྟན་པ་དང༌། ། ཞབས་བསྡུ་བའོ། ། དང་པོ་ལ་གསིམ་ཏེ། གདུལ་བྱ་དང༌། ཐེག་པ་དང། འདུལ་ཐབས་མདོར་བསྟན་པའོ། ། དང་པོ་ནི། གདུག་དཀའ་འདྲ་པའི་གདུལ་བྱ་ངོ་བོ་ཉིད་ཀྱིས་སྐུས་འདུལ་བའི་གདུལ་བྱ་སྟེ། ། ངེས་པའི་ཐེག་པའི་སྤྱོད་ཡུལ་དུ་མ་གྱུར་པ་ནི། ཉོན་མོངས་དྲག་པོས་གདུངས་ཤིང་འདུལ་དཀའ་བའི་སེམས་ ༢༤༩༽ །
ཅན་ལ། ། ཆོ་འཕྲལ་མངོན་འབྱུང་གིས་ཐེག་པས་དོན་མཛད་པ་ཡིན་ཏེ། དེ་ཉིན་ལས། ། ཆོ་འཕྲལ་མངོན་པར་འབྱུང་བ་ཡིས། དམ་པའི་སྤྱོད་ཡུལ་མ་འགྱུར་པས། ། ཤིག་ཏུ་དུག་གསུམ་བསྡོ་བ་ཡི། ། འདུལ་བར་དཀར་བའི་སེམས་ཅན་ལ། ། ཅེས་སོ། ། གཉིས་པ་ནི། ཕྱི་ནང་གིས་བསྐལ་པའི་འཁོར་ལོ་དྲུག་གིས་གདུལ་བྱ་ཡིན་ཏེ། །
འདོད་ཆགས་དང༌། ཞེ་སྡང་དང༌། ། གཏི་མུག་གིས་མི་དགེ་བ་བཅུ་པོ་རྒྱན་བཅད་དེ། ། དེ་ཉིད་ལས། སྐལ་པ་འཁར་ལོའི་གདུལ་བྱ་སྟེ། ། ཞེན་དང་རྨོངས་དང་འཁྲུལ་པ་ཡིས། ། ལས་ངན་འདུ་ཤེས་ངན་པ་རྣམས། ། རྒྱན་སྤྱོད་འགྱུར་པའི་འཕྲིན་ལས་སོ། ། ཅེས་སོ། གསུམ་པ་འདུལ་ ཐབས་སྤྱིར་བསྟན་པ་ནི།
རྒྱལ་བ་རྣམས་ཀྱིས་འཁོར་ལོ་རྒྱུན་དང༌། ། དོན་དམ་ངེས་པའི་འཁོར་ལོ་བསྐོར་བ་ཡང༌། གདུག་བྱར་མ་གྱུར་ད་དེ་དག་ལ། མངོན་སུམ་དུ། ༢༥༠༽ སྐལ་པའི་འཁོར་ལོས་ལས་རྒྱུན་བཅད་དེ། དེ་ཉིད་ལས། ། དམ་པའི་འཁོར་ལོ་བསྐོར་ནའང༌། ། འདུལ་བར་མ་གྱུར་དེ་དག་ལ། ། སྐལ་པའི་འཁོར་ལོས་ལས་རྒྱུན་བཅོད། ། ཅེས་སོ། །
གཉིས་ད་རྒྱས་པར་བཤད་པ་ལ་གཉིས་ཏེ། བར་གྱས་སྐལ་ད་དང༌། ། ཕྱིའི་བསྐལ་པ་ཆེན་པོའོ༌། ། དང་པོ་ལ་གསུམ་ཏེ། ། མུ་གེའི་སྐལ་ད་དང༌། ནད་ཀྱིས་སྐལ་པ་དང༌། མཚོན་གྱིས་སྐལ་པའོ། ། དང་པོ་ནི། ཡུལ་དངོས་པོ་ཞེན་པའི་གདུལ་བྱ་ལ། ཟས་སྐོམ་རྒྱུན་བཅད་ནས།
མུ་གེའི་སྡུག་བསྔལ་གྱིས། ལོ་བདུན། ཞག་བདུན། ཟ་མ་བདུན་ལ་སོགས་པས་འདོད་ཡོན་ལ་ཞེན་པའི་རྒྱུན་བཅོད། དེ་ཉིད་ལས། སྲིད་ཞི་ཚིགས་བྲལ་སྐལ་པ་ཡི། ། སིམས་དང་ཡིད་ཀྱིས་ལས་རྒྱུན་བཅོད། ། ཅེས་པ་ནི། སངས་རྒྱས་ཀྱི་ཐུགས་རྗེའི་མཛད་པ། གདུལ་བྱ་འདོད་ཡོན་ཅན་རྣམས་ཀྱི་དོན།
མུ་གེའི་ ༢༥༡༽ ། སྐལ་པའི་ཚུལ་དུ་སྣང་ངོ༌། ། གཉིས་པ་ནད་ཀྱིས་སྐལ་པ་ནི། སྡུག་བསྔལ་མི་བཟོད་པའི་ནང་རླུང་འཁྲིས་བད་ཀན་ལ་སོགས་པས་དྲན་ད་ཉམས་པར་བྱེད་པས་ན། རྨོངས་པའི་སྐལ་པས་ལུས་ཀྱི་ཞེན་པ་བཅིད་པར་བྱད་དེ། ཟླ་བ་བདུན་ཞག་བདུན་གྱིས་གཏི་མུག་གིས་ལུས་ལ་ཆགས་པའི་ལས་རྒྱུན་བཅོད་དེ། ལུང་ལས། བཟོད་ལྡན་རྨོངས་པའི་སྐལ་པ་ཡིས། ། ཞེན་པ་ཆགས་པའི་ལས་རྒྱུན་བཅོད། ། དེ་ཡང༌།
སངས་རྒྱས་ཀྱི་ཐུགས་རྗེའི་མཛད་པ། གདུལ་བྱ་གཏི་མུག་ཅན་རྣམས་ཀྱིས་སྣང་ངོར། ནད་ཀྱི་སྐལ་པའི་ཚུལ་དུ་སྣང་ངོ། ། གསུམ་པ་མཚོན་གྱིས་སྐལ་པ་ནི། གདུལ་བྱ་གཉེན་འདུན་ལ་སོགས་པ་རྣམས་ལ་ཞེན་ཅིང་ཆགས་པའི་སེམས་ཅན་རྣམས་ལ། ། ཞེ་སྡང་གོས་ཀུན་ནས་བླང་ནས། ཕན་ཚུན་འཐབ་ཅིང༌། ཞེ་གཅོད་པའི་མཚོན་ཆའི་སྐལ་པ་ཤར་ནས། བདག་ ༢༥༢༽ གཞན་གཉིས་ཀའི་དངོས་པོ་ཐམས་ཅད་ཀྱིས་ཀས་རྒྱུན་བཅད་དེ། ལུང་ལས།
འཐབ་འཛིངས་མཚོན་ཆའི་སྐལ་པ་ཡིས། དངོས་པོ་དངོས་པོ་ཐམས་ཅད་བཅོད། ། ཅེས་གསུངས་པས། ཞེ་སྡག་ཅན་ལ་མཚོན་ཆའི་སྐལ་པ་ཞག་བདུན་ཟ་མ་བདུན་གྱིས་བར་ལ་རྒྱུན་བཅད་དེ༑ དེ་ཡང་སངས་རྒྱས་ཀྱི་ཐུགས་རྗེའི་མཛད་པ་གདུལ་བྱ་ཞེ་སྡང་ཅན་རྣམས་ཀྱིས་སྣང་ངོར། གཉིས་པ་ཕྱིའི་སྐལ་པ་ལ་བཞི་སྟེ། མེའི་སྐལ་པ་དང༌། ཆུའི་སྐལ་ད་དང༌། རླུག་གིས་སྐལ་པའོ། ། སྟོང་པའི་སྐལ་པའོ། །
དང་པོ་ནི། ལུང་ལས། ལྷག་མཐོང་མེའི་སྐལ་པ་ཡིས། ། དངོས་པོའི་དྲ་བ་མ་ལུས་བསྲེག། ། ཅེས་གསུངས་པས། ཡུལ་དངོས་པོར་རང་རྒྱུད་དུ་འཛིན་པའི་སྣོད་ཀྱིས་འཇིག་རྟེན་རྣམས། དངོས་འཛིན་བཅོད་དེ། ཚིལ་ནི། སངས་རྒྱས་རྣམས་ཀྱིས་ཐུགས་རྗེའི་མཛད་པ། གདུལ་བྱང་རྒྱལ་ཅན་རྣམས་ཀྱིས་སྣང་ངོར་མེའི ༢༥༣༽ སྐལ་པར་སྣང་ནས།
དོན་མཛད་པའོ། ། ཞེ་ཁྲོ་ལྷ་རྒྱུད་ལས། ང་རྒྱལ་ཚུལ་གྱིས་ང་རྒྱལ་འཇོམས་མཛད་པ། ། ང་རྒྱལ་འཇོམས་འཛད་རཏྣ་ཧེ་རུ་ཀ ། གཉིས་པ་ནི། ལུངལས། ཞི་གནས་ཆུའི་སྐལ་པ་ཡིས། ། འཛིན་པའི་བག་ཆགས་ཐམས་ཅད་དཀྲུ། ། ཅེས་པས། རང་བཞིན་གྱིས་རྟོག་འཛིན་ཞི་བར་བྱེད་པས་ཆུལ་སྐལ་པ་ནི།
སེམས་ཀྱིས་རྟོག་པ་ཐམས་ཅད་འཇིག་པར་བྱེད་པས། ཞི་གནས་ཞེས་བྱ། ཚུལ་ནི། སངས་རྒྱས་ཀྱི་ཐུགས་རྗེའི་མཛད་པས། གདུལ་བྱ་འདོད་ཆགས་ཅན་རྣམས་ཀྱིས་སྣང་ངོར༑ ཆུའི་སྐལ་པས་འཇིག་པའི་ཚུལ་དུ་སྣང་སྟེ། དེ་ཡང་ལྷ་རྒྱུད་ལས། འདོད་ཆགས་ཚུལ་གྱིས་འདོད་ཆགས་འདུལ་མཛད་པ། ། འདོད་ཆགས་འདུལ་མཛད་པད་མ་ཧེ་རུ་ཀ ། ཅེས་སོ། །
གསུམ་པ་ནི། ལུང་ལས། ཐོགས་མེད་རླུང་གི་སྐལ་པ་ཡིས། ། ཤེས ༢༥༤༽ བྱ་ཐོགས་མེད་ཀུན་ཏུ་སྐོར། ། ཅེས་པས། མཚན་ཉིད་གང་དུའང་མི་འཛིན་པ་ལ། སྐད་ཅིག་མར་ཐོགས་པ་མེད་པར་རླུང་གིས་སྐལ་པའི་ཚིལ་གྱིས༑ དངོས་པོ་ཕྲ་རགས་ཐམས་ཅད་གཏོར་ཏེ། ། མི་གནས་པར་བྱེད་དོ། ། ཚུལ་ནི།
སངས་རྒྱས་རྣམས་ཀྱིས་ཐུགས་རྗེའི་མཛད་པ། གདུལ་བྱ་ཕྲག་དོག་ཅན་རྣམས་ཀྱིས་སྣང་ངོར། རླུང་གིས་སྐལ་པར་ཤར་བའོ། དེའི་དུས་ཉིད་ཀྱང་སངས་རྒྱས་ཀྱི་ཐུགས་རྗེའི་ལས་མ་གཡོསཏེ༑ ལྷ་རྒྱུད་ལས། འཕྲག་དོག་ཚུལ་གྱིས་འཕྲག་དོག་འདུལ་མཛད་པ། ། འཕྲག་དོགས་འདུལ་མཛད་ཀརྨ་ཇེ་རུ་ཀ ། ཅེས་པ་དང༌། སངས་རྒྱས་ཐོད་པའི་རྒྱུད་ལས། དུག་ལྔ་མ་སྤངས་ཡེ་ཤེས་ལྔ྄། །
དུག་གསུམ་མ་སྤངས་སྐུ་གསུང་ཐུགས། ། ཅེས་པའི་དགོངས་པ་དང་ཡང་སྦྱར་བར་བྱའོ། ། བཞི་པ་ནི། ཤེས་རབ་ནམ་མཁའི་སྐལ་པ་ཡིས། མཚན་མའི་རྒས་རྒྱུད་ཐམས་ཅད་སྟོང༌། ༢༥༥༽ ། ཅེས་པས། སྐལ་ཕྲན་ཉི་ཤུས་སྣོད་དང་ཐམས་ཅད་སྟོང་པར་བྱེད་དོ། དེ་ཡང་སངས་རྒྱས་ཀྱི་གདུལ་བྱར་གྱུར་པ་རྣམས་ལ། སྣང་ཚོལ་དེ་ལྟར་སྟོན་པས།
གདུལ་བྱ་ངེས་འབྱུང་སྐྱེས་ཏེ། དོན་དམ་ངེས་པའི་གདུལ་བྱར་གྱུར་པའོ། ། ཚུལ་དེ་དག་ནི་སངས་རྒྱས་རྣམས་ཐུགས་རྗེའི་མཛད་པ་གདུལ་བྱ་རྣམས་ཀྱིས་སྣང་ངོར་སྟོང་པའི་སྣང་བར་ཤར་བའོ། དགོངས་པ་འདུས་པ་ལས། འཁོར་བ་ཅི་སྙེད་ཡོད་བར་དུ། ། བསྟན་པའི་སྙིང་པོ་ཉི་མ་ཤར། ། རང་བཞན་ཆོས་ཀྱི་འཁོར་ལོ་འདི། ། མི་ནུབ་རྒྱུན་མི་ཆད་པར་བསྐོར། ། ཅེས་གསུང་སོ། ། དོན་བསྡུའ་བ་ལ་གཉིས་ལས།
དང་པོ་ནི། དུས་གང་གི་ཚེན། ཐེག་གང་གིས་གདུལ་བྱ་གང་ལས། འདུལ་ཐབས་ཅི་ལྟར་སྣང་བ་ནི། དུས་སྙིགས་མར་གྱུར་པའི་བར་སྐབས་རྣམས་སུ་འཁོར་ལོ་རྒྱུན་དང༌། དོན་དམ་ངེས་པའི་ཐེག་པ་མདོའ་སྔགས་རྣམ་པ ༢༥༦༽ གཉིས་ནུབ་པའི་ཚེ། ངོ་བོ་ཉིད་ཀྱིས་དོན་མི་མཛད་པ་ནི། ཆོ་འཕྲུལ་མངོན་འབྱུང་གིས་ཐེག་པ་སྟེ། གདུལ་བྱ་ལས་ངན་ཅན་རྣམས་ལ། འདུལ་ཐབས་ལས་རྒྱུན་གཅོད་པའི་ཕྱིར། །
སྡུག་བསྔལ་རྣམ་པ་སྣ་ཚོགས་པའི་ཚིལ་དུ་སྣང་ནས། དོན་མཛད་དེ། ལུང་ལས། སྙིགས་མར་གྱིར་པའི་སྐབས་རྣམས་ནི་སུ་འདུལ་བ་རྣམས་ནི་ནུབ་པ་ན། སྐལ་སོགས་ཐུགས་རྗེའི་བསྟན་པ་དེ། ། ལས་ངན་ལས་རྒྱུན་གཅོད་པའི་ཕྱིར༑ ༑ སྡུག་བསྔལ་རྣམས་ནི་རྣམ་པར་སྣང༌། ། ཅེས་དང༌། དགོངས་འདུས་ལས༌། ལང་ཀའི་བདག་པོ་དེ་ལྟར་ན། །
འདི་ཀུན་གསག་བ་དམ་པ་ནི། ། དབྱིངས་ལས་གར་ཡང་མ་གཡོས་ཏེ། ། སྙིང་པོ་ཁོ་ནའི་དབྱིངས་ཉིད་ལས། ། སྟོང་པའི་ཆོས་རྣམས་འབྱུང་བར་ཟད། ། སྟོང་ཉིད་གསང་བའི་དེ་ཁོ་ན། ། ཅེས་སོ། ། གཉིས་པ་ལ་གཉིས་ཏེ། བརྒལ་བ་དང༌། ལེན་ནོ། དེ་ལྟར་འཁོར་ལོ་རྒྱུན་དང་ཆོ་འཕྲུལ་ ༢༥༧༽ །
མངོན་འབྱུང་གིས་ཐེག་པས་དོན་མཛད་ན། སྟོན་པ་སངས་རྒྱས་མི་བཞུགས་ཤིང་བསྟན་པ་དམ་ཆོས་ནུབ་ནས། འགྲོ་བ་འདུལ་ཐབས་མེད་ཞེས་སྨྲ་བ་ན། དེ་ལྟར་མ་ཡིན་ཏེ། འདས་དང་ནུབོ་ཞེས་པ་དང༌། སྟོན་པ་སངས་རྒྱས་ལ་འདས་གྲོངས་མི་མངའ༌། བསྟན་པ་དམ་ཆོས་ལ་འཆར་ནུབ་མི་མཛད། གསང་སྔགས་ཀྱི་ཐུགས་རྗེས་ཤར་ཐབས་མེད་པ་མ་ཡིན་ནོ། སངས་རྒྱས་ཀྱི་དགོངས་པ་གསང་བ་གཉིས་མེད་ཀྱིས་ཐུགས་རྗེའི་མཛད་པས་ཤུགས་ཀྱིས་འདུལ་བ་ཡིན་ཏེ། ། སངས་རྒྱས་ཐིད་པ་ལས།
ཐེག་ཆེན་གསང་བ་དེ་ཉིད་དོ༑ ༑ ཅེས་དང༌། དགོ ངས་འདུས་ལས། སངས་རྒྱས་མྱ་ངན་ཡོངས་མི་འདའ། ། ཆོས་ཀྱང་ནུབ་པེར་མི་འགྱུར་ཏེ། ། ཐབས་དང་ཐེག་པ་གང་རྟགས་ལས། ། ཐ་མའི་ཐ་མར་བཤད་པ་ཡིན། ། ཅེས་གསུངས་སོ། ། གསུམ་པ་དོན་དམ་ངེས་པའི་ཐེག་པ་ལ་ཡང༌།
གསུམ་ཏེ། ༢༥༧༽ མ་རྟོགས་དང༌། ། ལོག་པར་རྟོག་དང༌། ངེས་པའི་ཐེག་པའི་དངོས་པོ་གཅིག དང་པོ་ལ་གཉིས་ཏེ། ཕྱལ་པ་བ་དང༌། རྒྱང་འཕྲེན་པའོ༑ ༑ ཕྱལ་པ་ལ་གཉིས་ཏེ། སྤྱི་དང༌། བྱེ་བྲལ་གོ །
སྤྱིར་ནི། རྒྱུ་དགེ་བ་ལ་འབྲས་བུ་མཐོའ་རིས་ཀྱིས་བདེ་བ་ཡང་མི་ཤེས་ཤིང༌། རྒྱུ་མི་དགེ་བ་ལ་འབྲལ་བུ་ངན་སོང་གིས་སྡུག་བསྔལ་མྱོང་བའི་ཚུལ་ཡང་དག་པར་མ་རིག་སྟེ། དུས་སྐྱེ་བ་སྔ་ཕྱི་ཡང་མ་ཤེས་པས་ཚེ་འདིའི་རྟེན་འཚོ་བའི་བྱ་བ་དོན་གཉེར་བ་ཡིན་ཏེ། སྤྱི་ཆིངས་ལས། ཁམས་གསུམ་སེམས་ཅན་འདི་དག་རྣམས། དགེ་དང་མི་དགེ་ཆོས་རྣམས་ལ། ། འབྲལ་བུ་བདེ་དང་སྡུག་བསྔལ་དག ཡོད་མེད་གང་དུའང་མི་རྟོགས་ཤིང༌། དུས་ཀྱིས་སྐྱེ་བ་ལྔ་ཕྱི་དག །
ཡོད་མེད་མི་རྟོག་ཚེ་འདི་ལ། སྐྱེས་ཚེ་རྟེན་པའི་བྱ་བ་དེ། ། ལྟ་བ་མེད་པའི་ཕྱལ་པའོ། ། ཅེས་སོ། ། གཉིས་པ་བྱེ་བྲག་དུ་ཕྱེ་བ་ལ་གཉིས་ཏེ། དམན་རིགས་དང༌། རིགས་མ ༢༥༩༽ ། ངེས་པའོ། ། དང་པོ་ནི། འཁོར་བ་སྤྱི་གཙན་གྱིས་སེམས་ཅན་རྣམས་ཡིན་ཏེ།
གནས་སྐབས་མཐར་ཐུག་གང་དུ་ཡང་སངས་རྒྱས་བསྟན་པའི་སྐལ་བ་དང་མི་ལྡན་པས། སེམས་རིག་ཀུན་དུ་རྨོངས་ཤིང་འཐིབ་པས། དུད་འགྲོ་དང་མཚུངས་ཏེ༑ ལུང་དེ་ཉིད་ལས། དམན་རིགས་འཇུག་པའི་སྐལ་མེད་དེ། ། ཤེས་རིག་མེད་པས་དུད་འགྲོ་མཚུངས། ། ཅེས་གསུངས་སོ། ། གཉིས་པ་ནི༑ ཡང་གང་ཟག་སྒོས་བཙན་ཁ་ཅིག་ རིགས་སད་མའི་སྐལ་པ་དང་ལྡན་ན་ཡང༌། གཞན་རྐྱེན་གྱིས་དགེ་པའི་བཤེས་གཉེན་དང་མ་མཇལ་གྱིས་བར་དུ་དུས་སྐབས་ཀྱིས་བསྟན་པའི་སྒོར་འཇུག་མི་ནུས་པས་དལ་འབྱོར་གྱི་ཆོས་དང་མི་ལྡན་པ་འདྲ་སྟེ།
དེ་ཉིད་ལས། མ་ངེས་སྐལ་ཡོད་རྐྱེན་མ་འཇོམས། ། དལ་བཅས་འབྱོར་བ་མེད་དང་མཚུངས། ། ཅེས་སོ། ། གཉིས་པ་རྒྱང་འཕེན་པ་ལ་གཉིས་ཏེ། རིགས་ཆད་དང༌། ༢༦༠༽འདུ་ཤེས་ཅན་ནོ། ། དང་པོ་ནི། གནས་ལུགས་སྤྱིའིས་ཁྱབ་ཀྱང༌། བྱེ་བྲག་རྒྱས་འགྱུར་གྱིས་རིགས་སད་པའི་སྐལ་པ་དང་མི་ལྡན་པའི་ཕྱེར།
རིགས་ཆད་པ་ཞེས་བྱ་སྟེ། དེ་ཉིད་ལས། རིགས་ཆད་རྒྱུ་རྐྱེན་སྐལ་མེད་ཡིན། ཅེས་སོ། ། གཉིས་པ་ལ་བཞི་སྟེ། ཡ་ང་ཅན་དང༌། རྣམ་གཡེངས་ཅན་དང༌། ཞེན་པ་དང༌། མོས་པ་ཅན་ནོ། ། དང་པོ་ནི།
རིགས་བྱེ་བྲག་གིས་ཁམས་རང་དངས་ཆ་ཡོད་ཀྱང༌། གནས་སྐབས་ཀྱི་གཞན་རྐྱེན་སྡིག་ཏོ་ཅན་དང་མ་བྲལ་བས། སྡིག་པའི་རྣམ་སྨིན་དྲག་པོ་བསགས་པ་ཡིན། ། དེ་ཉིད་ལས། ཡ་ང་ཅན་གྱི་ཡ་མཚན་ཉིད་ནི། རྣམ་སྨིན་དྲག་པོའི་ལས་བྱེད་ཅིང༌། ། སྡུག་བསྔལ་དྲག་པོ་འཕེན་བྱེད་པས། ། ཤེས་ལྡན་ལྡན་ལྟས་ན་སྐྱི་གཡའ་བ། ། ཡ་ང་ཅན་ཞེས་གྲགས་པ་ཡིན། ། ཅེས་སོ། །
གཉིས་པ་རྣམ་གཡེངས་ཅན་ནི། ཚེ་འདི་བྱ་བ་ཆེད་དུ་གཉེར་ཞིང༌། ཁེ་དང་གྲགས་པའི་རྗེས་སུ་འབྲངས་ནས། ༢༦༡༽ ། ལུས་ངག་ཡིད་གསུམ་རྣམ་གཡེངས་ཀྱིས་བྱ་བ་བྷ་འབའ་ཞིག་ལ་སྤྱོད་པ་ཡིན་ཏེ། ལུས་ལས། གཡེངས་ཅན་ཚེ་འདི་ཡི་ཆེད་ཕྱིར་དུ། ། ཁེ་དང་གྲགས་བ་སྣ་ཚོགས་ཀྱིས། ། གཡེངས་པའི་བྱ་བ་སྣ་ཚོགས་བྱེད། ། ཅེས་སོ། །
གསུམ་པ་ཞན་པ་ཅན་ནི༑ ཚེ་འདིའི་ཟས་ནོར་རིགས་རྒྱུད་དོན་དུ་གཉེར་ནས། འཇིག་རྟེན་པའི་ལྷ་འདྲེས་དང༌། མོ་དང་པྲ་ལ་སོགས་ད་མིག་འཕྲུལ་སྣ་ཚོགས་ཀྱིས༑ གཞན་གྱིས་འདུ་ཤེས་བསྒྱུར་བར་བྱེད་དེ། ལུང་ལས། ཞན་པའི་འདུ་ཤེས་ཅན་ཉིད་ནི། ཟས་ནོར་རིགས་རྒྱུད་ཆེད་ཕྱིར་དུ༑ ༑ བརྩོན་པས་འཇིག་རྟེན་ལྷ་ལ་བརྟེན། ། མིག་འཁྲུལ་ནོར་དང་ཟས་བསྒྲུབ་སྟེ། །
གཞན་གྱི་འདུ་ཤེས་སྒྱུར་བར་བྱེད། ། ཅེས་སོ༑ ༑ བཞི་པ་མོས་པ་ཅན་ནི། ཚེ་འདི་ཡིས་རྣམ་གཡེངས་ཀྱིས་དབང་དུ་བྱས་སྟེ། ཐར་ལམ་དོན་དུ་གཉེར་བ་མེད་ན་ཡང༌། སྔོན ༢༦༢༽ སྦྱོངས་པའི་སྟོབས་ཀྱིས་སྡིག་པའི་རྣམ་སྨིན་གྱི་ལས་མི་བསག་ཅིང༌། བྱེ་བྲག་རྒྱས་འགྱུར་གྱིས་རིགས་སད་པའི་སྐལ་བ་ལྡན་པ་ཡིན་ཏེ༑ ཡིལ་དཀོན་མཆོག་གསུམ་ལ་ཡང་སྐུར་བ་མི་འདེབས་ཤེང༌། ལུས་ངག་ཡིད་གསུམ་ངང་ངམ་ཤུགས་ཀྱིས་ངེས་འབྱུང་སྐྱོ་ཤེས་དང༌། རྣམ་པར་དཀར་བའི་སྤྱོད་པ་ལ་གཞོལ་བ་ཡིན་ཏེ།
ལུས་ལས། མོས་པ་ཅན་གྱི་མཚན་ཉིད་ནི། ། ལྟ་བ་ཕྱལ་པར་གྱུར་པ་དང༌། ། དཀོན་མཆོག་གསུམ་ལ་སྐུར་མི་བྱེད། ། སྡིག་པའི་ལས་ལ་ཡ་ང་ཞིང༌། ། ཅུང་ཟད་དཀར་བའི་ཙ་བོན་ལྡན། ། རྒྱུད་ལས་སྦྱངས་པའི་ལས་ཡོད་པའོ༑ ༑ ཅེས་སོ། ། གཉིས་པ་ལོག་པར་ལྟ་བ་ལ་གཉིས་ཏེ། དམུའ་རྟུགས་པ་དང༌།
མུ་སྟེགས་པའོ། ། དང་པོ་ནི། རག་བཞིན་གྱིས་ལོག་པ་དང༌། རྐྱེན་གྱིས་ལོག་པ་དང༌། རྐྱེན་གྱིས་ལོག་པ་སྟེ། རག་བཞིན་གྱིས་ལོག་པ་ནི། གཞན་རྐྱེན་མེད་ཀྱང་སྔོན་སྦྱངས་སྟོབས་ལ་སོགས་པའི་སྟོབས། ༢༦༣༽ ། ཀྱིས། ཚེ་སྔ་ཕྱི་དང་ལས་རྒྱུ་འབྲལ་ལས་སོགས་པ་མེད་པར་ལྟ་ཞིང༌།
འདི་ལྟར་དུ་སྣང་བའི་ཆོས་ཐམས་ཅད། སྤངས་ལ་ཤ་མོངས་རྡོལ་བ་ལྟར། བློ་བུར་པ་ཡིན་པར་འདོད་དེ། ལུང་དེ་ཉིད་ལས། དངཔོ་མི་དགེ་བའི་རྐྱེན་མེད་བའི་རྐྱེན་མེད་ཀྱང༌། ལས་ཀྱིས་སྦྱངས་པའི་ལོག་པར་འཛིན་ན། ། དགེ་སྡིག་རྒྱུ་འབྲས་ཚེ་སྔ་ཕྱི། ། དེ་དག་ཐམས་ཅད་མེད་པར་ལྟ། ། ད་ལྟའི་སྣོང་བ་བློ་བུར་པ། ། རྒྱུ་རྐྱེན་མེད་པར་ཤུགས་ཀྱིས་སྣང༌། །
སྣོད་བཅུད་ཀུན་ལ་དེ་ལྟར་རྟོགས། ། ཅེས་སོ། ། གཉིས་པ་རྐྱེན་གྱིས་ལོག་པ་ནི། འཽད་བསྲུངས་རྫོགས་བྱེད་ལ་སོགས་པའི་རྗེས་སུ་འབྲངས་ནས། ལོག་པར་རྟོག་པའི་ལྟ་བ་འཛིན་ཅིང༌། དཀར་ནག་གིས་རྒྱུ་འབྲལ་རྣམ་པར་ལྟ་ཞིང༌། ཚེ་སྔ་ཕྱི་དང༌། དུས་སྔ་ཕྱི་ཐམས་ཅད་མེད་པར་སྨྲ་བ་ནི། གྲུབ་མཐའ་འདོད་པའོ། ། ལུང་ལས།
གཉིས་པ་རྐྱེན་གྱིས་ལོག་པ་ནི། ། འོད་བསྲུངས ༢༦༤༽ རྫོགས་བྱེད་ལ་སོགས་པའི། ། ལྟ་བ་ཡོངས་སུ་འཛིན་བྱེད་ཅིང༌། དཀའ་ནག་རྣམ་སྨིན་མེད་སྨྲ་ཞིང༌། ། སྐྱེ་བ་སྔ་ཕྱི་མེད་པར་སྨྲ། ། དེ་ཉིད་རང་གིས་གྲུབ་མཐར་འདོད། ། ཕྱི་མ་མེད་ཕྱིར་དམུ་རྟུག་སྟེ། ། རྒྱུ་འབྲས་མེད་འདོད་ཆད་སྨྲ་ཡིན། ། ཅེས་སོ།། གཉིས་པ་མུ་སྟེགས་པ་ནི་གཉིས་ཏེ།
མདོའ་ལས། རྒྱས་པར་བཤད་པའོ། ། དང་པོ་ནི་འཁོར་བ་ལས་ཐར་འདོད་ཀྱིས་བློ་བྲོད་པ་དང་བཅས་ནས། ལམ་གྱིས་དཀའ་བ་སྣ་ཚོགས་དང་དུ་བླངས་ནས། ལོག་པའི་བརྟུལ་ཞུགས་ལ་སྤྱོད་ཅེང་འབྲས་བུ་ཐོབ་པར་འདོད་ན། དགེ་སྡིག་ལོག་པར་སྦྱོད་པ་ཡིན་ཏེ༑ ལུག་ལས། རྒྱུ་འབྲས་སྔ་ཕྱི་འདོད་ད་དང༌། ། ངན་སོང་གསུམ་གྱིས་སྡུག་བསྔལ་ལས། ། ཐར་འདོད་མཐོའ་རིས་ཐོབ་འདོད་ཀྱང༌༑ ༑
ལྟ་ལོག་ལྟ་སྤྱོད་་ཆར་འགྱུར། ། འབྲལ་བུ་ཞེ་འདོད་མ་བྲལ་བས། ། ཀུན་ཏུ་ཚོལ་བའི་ལ་་དུ་ཞུགས༌། ། ཅེས་སོ། ། རྒྱས ༢༦༥༽ ། པར་བཤད་པ་ལ་བཞི་སྟེ། འཕྲ་མེན་སྤྱོད་པའི་མུ་སྟེགས་པ་དང༌། རྟེན་ལོག་འཆལ་པ་དང༌། རྟགས་ཙམ་འཛིན་པ་དང༑ ལུག་གིས་ཕྱོགས་ཙམ་འཛོན་པའི་མུ་སྟེག་པའོ། །
དང་པོ་འཕྲ་མེན་སྤྱོད་པའི་མུ་སྟེགས་པ་ནི། མཐོའ་རིས་བདེ་བ་འདོད་པའི་ཕྱིར། གྲུབ་མཐའ་བློས་བསྒྱུར་བ་བདག་དུ་འཛིན་པའི་རྟོག་པ་ལ་ཞུགས་ཏེ་སྤྱོད་པ་མི་དགེ་བ་སྣ་ཚོགས་སྤྱད་ནས། ལུས་མི་གཙང་བར་འཛིན་པ། ཚོར་བ་སྡུག་བསྔལ་བ་བདེ་བར་འཛིན་པ། འདུས་བྱས་མི་རྟག་པ་རྟག་པར་འཛིན་པ་དང༌། ཆོས་ཐམས་ཅད་བདག་མེད་པ་ལ་བདག་དུ་འཛིན་པ་སྟེ། ཕྱིན་ཅི་ལོག་གིས་ལྟ་བ་བཞི་ལས། ཡང་དག་པའི་ལྟ་བར་འཛིན་པ་ཡིན་ཏེ། ལུས་ལས།
འཕྲ་མེན་སྤྱོད་པའི་མཚན་ཉིད་ནི། ། ཐར་པ་འདོད་པས་བདག་དུ་ལྟ། མཐོའ་རིས་བཞེད་ཕྱིན་མི་དགེ་བསྒྲུབ། ། ཕྱིན་ཅི་ལོག་པ་བཞི་ལ་གནས། འདི་དག་ཀུན་ལ་དངོས་པོར་སྨྲ། འདོད་དང་ལྟ་སྤྱོད་མི་མཚུངས་པས༌། ། འཕྲ་མིན ༢༦༦༽ སྤྱཽད་ཅེས་དེ་ལ་བྱ། ། ཅེས་སོ། ། གཉིས་པ་རྟེན་ལོག་འཆལ་པ་ནི། ལྷ་ཆེན་ཚངས་པ་དང༌།
དབང་ཕྱུག་ལ་སཽགས་པའི་ལྷ་ཆེན་རྣམས་ལ་རྟེན་བཅས་ནས། དེ་དག་གི་གོ་འཕངས་ཐོབ་པར་འདོད་ཅིང༌། ནང་པའི་སངས་རྒྱས་ལ་སོགས་དཀོན་མཆོག་རྣམས་ལ་ལོག་པར་ལྟས་ཏེ། ཕྱིན་ཅེ་ལོག་པའི་ལམ་ལ་ཞུགས་པ་ཏེ། ལུང་ནི། རྟེན་ལོག་འཆལ་པའི་མཚན་ཉིད་ནི། ཚངས་པ་ལ་སོགས་ལྷ་ཆེན་དེ། བསོད་ནམས་སྦྱངས་པའི་སྟོབས་ལས་འབྱུང༌། སྦྱངས་སྟོབས་ཆེས་བས་མངའ་དབང་བརྙེས། བྱང་ཆུབ་སེམས་དཔལ་མཐུའ་ཆེན་དེ །
འཇིག་རྟེན་ཀུན་གྱིས་གཙོ་བོར་འགྱུར། ལོག་ལྟ་ཅན་གྱིས་མི་ཤེས་ཏེ། ། ཕྱ་དང་དབང་ཕྱུག་མིང་བཏགས་ནས། ། དེ་དག་རང་རྒྱུད་ཡེ་གྲུབ་སྨྲ། ། ཅེས་སོ། དེ་དག་རྒྱས་པར་ཕྱེ་ན་བཞི་སྟེ། འབྲས་བུ་རེ་བ་ལོག་པར་སྤྱོད་པ་དང༌། གོལ་བའི་ངོ་བོ་ལ་རྒྱུ་འབྲལ་ལོག་པར་ལྟ་བ་དང༌། སྒ་དོན་དང༌། མཚན ༢༦༧༽ཉིད་དོ། །
དང་པོ་ནི། འབྲས་བུ་ལྷ་ཆེན་དབང་ཕྱུག་ལ་སོགས་པའི་གོ་འཕངས་ཐོབ་པ་དག་གིས། མེད་ལྔའི་བཏུལ་ཞུགས་དང༌། དབྱུག་གུ་ཞེས་བྱ་བ་དང༌། ཁ་ཊམ་རྩེ་གསུམ་ལ་སོགས་པའི་བཏུལ་ཞུག་ས། ཁྱིའི་ཆ་བྱད་ལ་གནས་པའི་དཀའ་ཐུབ་དང༌། བ་གླང་མ་ཧེ་ལ་སོགས་དང༌། གླང་ཆེའི་གེའི་ལྕི་བ་ལ་སོགས་པའི་བཏུལ་ཞུགས་སྟེ། ལོགས་པའི་བཏུལ་ཞུགས་སྣ་ཚོགས་སྤྱོད་དེ། ལུང་ལས་དེའི་གོ་འཕངས་ཐོབ་འདོད་ཕྱིར། །
མེ་ལྔ་བསྟན་དང་དབྱུང་གུ་དང༌། ། ཁྱིའི་དཀའ་ཐུབ་ལ་སོགས་པ། ། ལོགས་པའི་བཏུལ་ཞུགས་སྣ་ཚོགས་སྤྱོད། ཅེས་སོ། ། གཉིས་པ་གོལ་བའི་ངོ་བོ་རྒྱུ་འབྲས་ལ་ལོག་པར་ལྟ་བ་ནི། ། ཁ་ཅིག་དེ་དང་དེའི་འབྲས་བུ་ཐོབ་པར་འདོད་པའི་ཕྱིར། རྡུལ་དང་མུན་པ་སྙིང་པོ་སྟོབས་གསུམ་ལ་གཞི་བཅས་ནས། གསུམ་པོ་ཆ་མཉམ་དུ་གྱུར་ན་རྡལ་ལ་རྟེན་ནས་འབྲས་བུ་སྐུ་གསུམ་མཐོབ་པར་འདོད་དེ། ལུས་ལས་ ༢༦༨༽ དུས་གསུམ་རྟུལ་དང་མུན་པ་དང༌། ། སྙིང་སྟོབས་དག་གིས་བྱེས་བྲག་ལས། །
ཆ་མཉམ་མི་མཉམ་ཁྱད་པར་གྱིས། ། རྒྱུ་དང་འབྲས་བུ་ཡིན་པར་སྨྲ། ། གསུམ་པ་སྒྲ་དོན་ནི། ཡང་ཁ་ཅིག་ནང་པའི་དཀོན་མཆོག་གསུམ་ལ་ལོག་པར་ལྟ་སྟེ། འཇིག་རྟེན་པའི་ལྷ་ཆེན་རྣམས་ལ་དངོས་པོ་རང་རྒྱུད་དུབརྟེན་བཅས་ཏེ། དུག་གསུམ་རང་རྒྱུད་ཀྱིས་སྦྱོད་པས། འཆལ་པ་སྣ་ཚོགས་སྤྱོད་དེ། ལུང་ལས། རིན་ཆེན་གསུམ་ལ་རྟེན་ལོགས་ནས། ། དངོས་བརྟག་འཇིག་རྟེན་འཆལ་པས།
འཆལ་པའི་སྤྱོད་པ་སྣ་ཚོགས་སྤྱོད། ། ཅེས་སོ། ། བཞི་པ་དེ་དག་སྤྱྀའི་མཚན་ཉིད་ནི། དེ་ལྟར་རྟེན་ལོག་པས། ཐོབ་བྱ་མཐོའ་རིག་ཐར་་པ་མི་ཐོབ་སྟེ། ཕལ་ཆེར་ངན་སོང་གིས་སྡུད་བསྔན་མྱོང་བར་འགྱུར་ཏེ། སྐྱབས་གནས་དང་བྲལ་བས་མཐོ་རིས་ཐར་པའི་གེགས་སུ་གྱུར་པ་ཡིན་ཏེ། ལུག་དེ་ཉིད་ལས། ཐོབ་བྱའི་འབྲས་བུ་མི་ཐོབ་སྟེ། ། སྡུག་བསྔན་ཅན་དུ་ཕལ་ཆེར་གཞོལ། །
༢༦༩༽ ། རྟེན་ལོག་འཆལ་པའི་མཚན་ཉིད་ཡིན། ། ཅེས་སོ། ། གསུམ་པ་རྟགས་རྩམ་འཛིན་པ་ལ་སྤྱི་དང༌། བྱེ་བྲག་གཉིས་སོ༑ ༑ དང་པོ་ནི༌། ལུས་ཀྱིས་ཆ་ལུགས་སངས་རྒྱས་སྤྲུལ་སྐུའི་ཚུལ་རྟགས་འཛིན་ཅིང༌། སེམས་ཕྱིན་ཅི་ལོག་དུ་ཞུགས་པའོ། ། ལུང་ལས། རྟག་ཙམ་འཛིན་པའི་མཚན་ཉིད་ནི། །
ཅེས་སོགས་དང༌། གཉིས་པ་བྱེ་བྲག་ལ་དྲུག་སྟེ། གོལ་བཞི་དང༌། གོལ་བཞི་དང༌། དོན་རྟག་ཆད་གཉིས་སུ་འདུས་ཚུལ་དང༌། བཀའི་དགོངས་དོན་མི་ཁྲོལ་ལྟ་ལོག་སྣ་ཚོགས་བྱུང་ཚུལ་དང༌། དེ་ཉིད་ལ་སྒྲ་དོན་དང༌། དེ་ཉིན་ལ་སྒྲ་དོག་དང༌། རྟག་ཙམ་འཛིན་པའི་མུ་སྟེགས་པ་ནང་པའིནང་ནས་ཡོད་པར་བསྟན་པའོ། ། དང་པཽ་ནི།
སངས་རྒྱས་སྤྲུལ་སྐུ་མྱ་ངན་ལ་འདས་ནས། བསྟན་པ་སྙིགས་མར་གྱུར་པའི་དུས༌། གཟུགས་བརྙེན་གྱིས་བསྟན་པ་འཛིན་པའི་དུས་སུ་འབྱུང་སྟེ། ལུས་ལས། སྤྲལ་པ་སྔ་མ་འདས་པ་ཡིན། བསྟན་པ་སྙིགས་མར་འགྱུར་པའི་ཚེ། ། ༢༧༠༽ བསྟན་པ་དེའི་གཟུགས་བརྙན་ལས། ། ཅེས་སོ། ། གཉིས་པ་གོལ་ཚུལ་ནི། བསྟན་པ་ལ་འཇུག་འདོད་ཀྱིས་གང་ཟག་ཁ་ཅིག
ཚུལ་རྟགས་བསྟན་པ་སྒོར་ཞུགས་ཀྱང༌། ཏོག་བསམ་བྷཻ་གསུམ་གྱིས་ཤེས་རབ་གསུམ་ལ་མ་སྦྱངས་པས། བསྟན་པའི་དོན་ལ་རྟོགས་སྤྱོད་བྱས་ཀྱང༌། དྲང་ངེས་བདེག་གཉིས་ལ་སོགས་པའི་དགོངས་དོན་ནི་མ་རྟོགས། རྒྱལ་བའི་གསུང་པའི་བཀའ་ལ་རག་ཆོད་བྱས་ནས། རིགས་བྱེད་ལྷག་སྤྱོད་དང༌། སྒྱུ་རྩལ་གྱིས་བུ་རིང་ཕུར་ལ་སོགས་པའི་ལོག་པར་སྨྲ་བ་དུ་མ་བྱང་བ་ཡིན་ཏེ། ལུས་ལས། འཇུག་འདོད་གཡོའ་ཅན་གྱིས། ། ཤེས་རབ་གསུམ་ལ་མ་སྦྱངས་པས། །
བདེན་གཉིས་ཟབ་མོའི་དོན་མ་ཕིག། ། ཟབ་མོའི་བཀའ་ཞེན་ཕྱོགས་དྲེངས། ། རིགས་བྱེད་ལྷ་ག་སྤྱོད་ལ་སོགས་པའི༑ ༑ ལོག་པར་སྨྲ་བ་དུ་མ་བྱུང༌། ། ཅེས་སོ། ། གསུམ་པ་རྟག་ཆད་གཉིས་སུ་འདུས་ཚུལནི། ཡང་ཁ་ཅིག་སྟོང་པའི་དོན་ལ་ཉི་ཚེར་ལྟས་ ༢༧༡༽ ། པས། རྒྱུ་འབྲས་འགོག་པར་འདོད་ཅིང༌། ལུས་ལས།
དངོས་པོ་འདི་དག་བློས་བརྟགས་ནས། དངོས་པོ་མཚན་མར་བརྟགས་པར་འདོད་པ་ཡིན་ཏེ། ལུངལས། ཉི་ཚེའི་སྟོང་པ་ཁོ་ན་ལྟ། ། ལ་ལས་རྣམ་པར་རྟགས་པ་ཡིས། བདག་རྟགས་དངོས་པོ་མཚན་མར་སྨྲ། ། ཅེས་སོ། ། བཞི་པ་བཀའི་དགོངས་དོན་མི་ཁྲོལ་བ་ནི། ། ལ་ལ་དག་ཤེས་རབ་ཟབ་མོའི་དོན་དང་མི་ལྡན་པས། བདེ་བར་གཤེགས་པའི་བཀའ་ཟབ་མོའི་དགོངས་དོན་མ་ཁྲོལ་བས།
གྲུབ་མཐའ་ལོག་པའི་ལྟ་བ་སྣ་ཚོགས་འབྱུང་བའོ། ། དེ་ཉིད་ལས། བདེ་བར་གཤེགས་པའི་བསྟན་པ་འདི། ། ཟབ་ཅིང་རྒྱ་ཆེ་དཔག་དཀའ་བས། ། ཡིན་སྙམ་སྤྱོད་པས་མ་ཕིག་སྟེ། ། ལོག་པའི་ལྟ་བ་སྣ་ཚོགས་འཛིན། ། ཅེས་སོ། ། ལྔ་པའི་བསྟན་པ་འདི། གོང་གིས་དེ་རྣམས། སེམས་ཕྱིན་ཅེ་ལོག་གི་ལྟ་བ་ལ་ཞུགས་ཀྱང༌།
ལུས་ནང་པའི་ཚུལ་རྟགས་འཛིན་པ་དག་ཡོད་དེ། ལང ༢༧༢༽ ཀར་གཤེགས་པ་ལས། ངའི་བསྟན་པ་སུས་འབྱིན་པ། ། ངུར་སྨིག་གིས་ནི་གོས་གྱོན་པའི། ། འབྲས་བུ་ཡོད་དང་མེད་སྨྲ་བ། ། མ་འོངས་ཕྱི་མའི་དུས་སུ་ནི། ། འབྲས་བུ་མེད་ཅེས་སྨྲ་བ་ནི། ། སྐྱི་བོ་མང་པོ་བརླག་པར་བྱེད། ། ཅེས་པ་དང༌། སྤྱི་ཆིངས་ལས།
སེམས་ཅན་ལོག་པའི་ལམ་དུ་ཞུགས། ། ལུས་ཀྱི་སངས་རྒྱས་རྟགས་འཛིན་པས། ། རྟག་ཙམ་འཛིན་ཅེས་དེ་ལ་བྱ། ། ཅེས་སོ། ། དྲུག་པ་ནི། ཚུལ་རྟགས་འཛིན་པ་ནང་པའི་ནང་ནས་ཀྱང་ཡོད་པར་བསྟན་པ་ནི། སྟོན་པ་ཤཱཀྱ་ཐུབ་པའི་བསྟན་པ་སྡེ་སྣོད་གསུམ་ལ་སོགས་པ་རྣམས་ནུབ་དུ་ཉེ་བས། སྙིགས་མའི་དུས་ལ་བབས་དའི་དུས་སུ། ཚུལ་རྟགས་འཛིན་པའི་འགྲོ་བདེ། དིང་སང་ནང་པར་ཁས་ཆེས་བ་རྣམས་ཀྱིས་ནང་ནའང་མང་བར་བཤད་དེ།
ལུང་ལས། ཤཱཀྱ་སེང་གེའི་བསྟན་པ་བརྒས། སྙིགས་མའི་དུས་ལ་དིང་སང་བབས། ། རྟགས་ཙམ་འཛིན་པའི་འགྲོ་བ་དེ། ། དིང་སང་ ༢༧༣༽ ། ནང་པའི་ནང་ན་མང༌། ། ཅེས་སོ། ། བཞི་པ་ལུང་ཕྱོགས་འཛིན་པ་ལ་གཉིས་ཏེ། སྤྱི་དང༌། བྱེ་བྲག་གཽ།
དང་པོ་ནི། རྒྱལ་བའི་བཀའ་ལིང་ལས་བྱུང་བའི། ། ལུང་གིས་ཕྱོགས་ཙམ་འཛིན་ཀྱང༌། གྲངས་དང་ལྟ་བ་ནོར་བའི་ཕྱོགས་སུ་སོང་བའི་མུ་སྟེགས་པ་ནི༑ རང་གིས་འདོད་ཕྱོགས་སུ་ཞེན་ནས། འཁྲུལ་པའི་མཐར་ལྷུང་སྟེ། གཏན་ཚིགས་རང་གིས་གྲུབ་མཐའ་ལ་ཞེན་ནས། མཁས་རྟོགས་ཚད་མ་རྣམས་ཀྱིས་བཀག་ཀྱང་ལྡོག་པར་དཀའ་སྟེ། ལུང་ལས། ལུང་གིས་ཕྱཽགས་ཙམ་འཛིན་པ་ནི།
མརྒྱལ་བའི་བཀའི་ཞོར་བྱུང་བས། ། ཕྱོགས་མཐུན་ཙམ་ལས་ནོར་བར་སོང། ། ཞེན་ཕྱོགས་འཁྲུལ་པའི་ལམ་དུ་ཞུགས། ། ང་རྒྱལ་སྙམ་པས་ཟློག་པར་དཀའ༑ ༑ ཅེས་སོ། ། བྱེ་བྲག་དུ་ཕྱེ་ན་གཉིས་ཏེ། ལྟ་བས་ལས་ལོག་པ་དང༌། བྷཻ་པ་ལས་གོལ་པའོ། ། དང་པོ་ལ་གཉིས་ཏེ། སྤྱི་དང༌།
བྱེ་ ༢༧༤༽ བྲག་གོ དང་པོ་སྤྱི་ལ་བཞི་སྟེ། ཕྱི་རོལ་པ་དང༌། ཡང་ཡག་པ་དང་ གསང་སྔགས་པ་དང༌། གསང་ཆེན་པའོ། ། དང་པོ་ཕྱི་རོལ་པ་ནི། ཐེག་པ་ཆུང་དུུ་ལས་གོལ་བ་དང༌། ཡང་དག་པ་ནི། དབུ་མ་ཆེན་པི་ལས་གོལ་བ་དང༌། གསང་སྔགས་པ་ནི་ཕྱི་རྒྱུད་སྡེ་གསུམ་ལས་གོལ་བ་དང༌། །
གསང་ཆེན་པ་ནི་བླ་མེད་རྣམ་གསུམ་ལས་གོལ་བོ། ། ཕྱི་རོལ་པ་ལ་ཡང་གསུམ་ཏེ། བྱེ་བྲག་པ་དང༌། ཐ་སྙད་པ་དང༌། རང་སྣང་ཕྱོགས་གཅིག་པའོ། ། དང་པོ་བྱེ་བྲག་པ་ནི། ཉན་ཐོས་བྱེ་བྲག་དུ་སྨྲ་བ་ལས། ཆ་མཐུན་ཙམ་དུ་གོལ་ཏེ། ཅི་ལྟར་གོལ་ན། ཀུན་རྫོབ་ཀྱིས་སྣངབ་ནི།
གུག་རྔའམ། ནིའུ་སིང་གིས་བར་བསྐོར་བ་དང་བཅས་པ་རྫས་ཅན་དུ་འདོད་པ་དང༌། ནང་གི་སེམས་ཅན་སྐད་ཅིག་ཆ་མེད་དེ། གཙོ་བོ་དབང་ཕྱུག་ཅན་དུ་འདོད་དེ། ཕྱི་ནང་གཉིས་ཀ་འདུས་མ་བྱས་པའི་དོན་དམ་པར་འདོད་པ་ཡིན་ཏེ། གཉིས་པ་ཐ་སྙད་པ་ནི། ཉད་ཐོས་མདོ་སྡེ་ ༢༧༥༽ པ་ལ་ཆ་མཐུན་ཙམ་དུ་གོལ་ཏེ། ཀུན་རྫོབ་ཀྱིད་སྣང་བ་འདི། པུ་ཏེའི་བྲས་ཁའམ། བྱེ་མའི་ཕུང་པོ་ལྟར་འདོད་པ་དེ་ལ།
དངོས་པོ་རྫས་གྲུབ་འདོད་ཅིང༌། སེམས་སྐད་ཅིག་ཆ་མེད་འདི་ཉིད། གཙོ་བོ་རྟག་པའི་རང་བཞིན་ཅན་དུ་འདོད། ཕྱི་ནང་གཉིས་ཀ་འཇིག་རྟེན་པའི་ལྷ་ཆེན་གྱིས་བྱས་པར་འདོད། གསུམ་པར་རང་སྣང་ཕྱོགས་གཅིག་པ་ནི། རང་སངས་རྒྱས་ཀྱི་ལྟ་བ་ལ་ཆ་མཐུན་ཙམ་དུ་གོལ་ཏེ༑ ཅི་ལྟར་གོལ་ཞེས་ན། སྣང་བའི་དངོས་པོ་འདི། བརྡུལ་ཕྲ་རགས་གང་དུ་ཡང་མ་གྲུབ་པར་འདོད་པ་ཡིན་པ་དེ་ལ། མུ་སྟེགས་པས་དེ་ལྟར་མ་རྟོག་སྟེ།
ཡུལ་གྱིས་སྣང་བ་འདི་ཀུན་རྫོབ་དུ་ཡང་མེད་པར་རྟོགས་ཤིང༌། ནང་གི་སེམས་སྐད་ཅིག་ཆ་མེད་དེ་ལ་བདག་དུ་ལྟས་པས། རང་སྣང་ཕྱོགས་གཅིག་པ་ཞེས་བྱའོ། ། དེཡང་སྤྱི་ཆིངས་ལས། ཉན་ཐོས་བྱེ་བྲག་མདོ་སྡེ་པ། ། རང་སངས་རྒས་ཀྱི་ལྟ་བ་ལས། ༢༧༦༽ ། ཆ་མཐུན་ཞེན་པས་ལོག་པར་སོང༌། ཅེས་གསུངས་སོ། ། ཡང་དག་པ་ལ་བཞི་སྟེ།
གང་ཟག་གསུམ་གོལ་ཚུལ་དང༌། སྤྱོད་པ་མཐུན་པས་གོལ་བ་དང༑ བདག་ཉིད་མ་སྤངས་པའི་སྐྱོན་དང༌། ལོག་ལྟའི་རྣམ་གྲངས་བྱུང་ཚུལ་ལོ། ། དང་པོ་ནི། ཕྲ་བ་པ་དང༌། ཟབ་པ་དང༌། རྒྱ་ཆེ་ཡངས་པ་གསུམ་པོ་འདི་དག སེམས་ཙམ་རྣམས་བདེན་པ་དང། ཕྱི་རོལ་གྱིས་སྣང་བ་འདི་དག་སེམས་འཁྲུལ་པའི་སྣང་ངོར་བདེན་ལ།
དོན་དམ་པར་མི་བདེན་པར་འདོད་དོ། དེ་ལས་གོལ་བའི་མུ་སྟེགས་པ་ནི། ནང་བདག་རྟགས་པ་གཅིག་པུ་བ་ནི་བདེན་ལ། ཡུལ་རྫུན་པར་འདོད་པས་ཕྲ་བ་པ་ཞེས་བྱའོ། ། གཉིས་པ་སེམས་ཙམ་རྣམས་རྫུན་པས་ཡུལ་གྱིས་སྣང་བ་འདི་རྣམས། འཁྲུལ་ངོས་ལ་རྫུན་པར་འདོད་པ་ལ། དེ་ལས་གོལ་བའི་མུ་སྟེགས་པ་ནི་ཡུལ་སྣང་འདི་རྣམས་གཏན་ནས་མེད་པར་འདོད་པས་ཟབ་པ་ཞེས་བྱའོ། ། གསུམ་པ་དབུལ་མ་ཆེན་པོ་བས། ཀུན་རྫུབ་ཀྱི་ཆོས་ཐམས།་ ༢༧༧༽ །
ཅད་སྒྱུ་མ་རྨི་ལམ་ལྟ་བུ་ལ། དོན་དམ་པར་སྟོང་ཞིང་བདག་མེད་དུ་འདོད་པ་ལས། དེ་ལས་གོལ་བའི་མུ་སྟེགས་པ་ཚངས་པ་འདྲ་བའི་རྗེས་སུ་འབྲང་པའི། གསང་བའི་གྲུབ་མཐའ་སྨྲ་བ་དག་ནི། འགྲོ་བའི་ཤེས་རིག་བདག་གཅིག་པུ་རང་དབང་ཅན་ཡིན་ཏེ། ། རྣམ་པར་རྟོག་པའི་འཁྲུལ་པ་ཟད་ནས། བུམ་པ་ཆག་པས་ནམ་མཁའ་ཆེན་པོར་འདུས་པ་ལྟར། སྲོག་ཀྱང་དེ་བཞིན་དུ་འདུས་པར་བཤད་དོ༑ ༑ དེ་ཡང་ལུས་ལས། ཡང་དག་པ་ལ་རྣམ་གསུམ་ཏེ།
ཕྲ་བ་ཟབ་པ་རྒྱ་ཆེར་ཡང༌། ། འདི་དག་སེམས་ཙམ་རྣམས་བདེན་རྫུན། ། དབུའ་མ་ཆེན་པོའི་ལྟ་བ་ལ། ། ཆ་མཐུན་ཙམ་གྱིས་ལོག་པར་སིང༌། ། ཅེས་སོ། ། གཉིས་པ་སྤྱོད་པ་མཐུན་པས་གོལ་ཚུལ་ནི། གང་གི་གང་ཟག་གསུམ་པོས། ནང་གིས་སེམས་ཙམ་དབའ་མ་པ་དང༌། གསུམ་པོའི་སྤྱོད་པ་ལས་མཐུན་ཏེ། བདག་ ༢༧༨༽ མེད་རྣམ་པ་གཉིས་མ་རྟོགས་བས།
ལྟ་བ་ཅེ་ལྟ་ཟབ་པའི་ཚིག་སྨྲས་ཀྱང༌། དོན་ལ་གོལ་བ་ཡིན་ཏེ། ལུས་ལས། སྤྱོད་པ་ཕྱོགས་མཐུན་ཙམ་དུ་ཞུགས། ། ཅི་ཙམ་ཙབ་པའི་ཚིག་བརྗོད་ཀྱང༌། ། ཅེས་སོ། ། གསུམ་པ་བདག་ཉིད་མ་སྤངས་པའི་སྐྱོན་ནི། གོང་གིས་སྤྱོད་པ་ནང་པ་དང་ཆ་མཐུན་ཀྱང༌། ལྟ་བ་གཟུང་འཛིན་གྱིས་བདག་ཉིད་མ་སྤངས་པས། བྷཻ་བ་ཏིང་འཛིན་ཀྱང་ནོར་བའི་རྗེས་སུ་འབྲང་བ་ཡིན་ཏེ།
ལུང་ལས། བདག་འཛིན་གཉིས་པོ་མ་སྤངས་པས། ། བསམ་གཏན་ནོར་བའི་ལམ་དུ་ཞུགས། ། ཅེས་སོ། ། བཞི་པ་ལོག་ལྟའི་རྣམ་གྲངས་འབྱུང་ཚུལ་ནི། གང་ཟག་གསུམ་དང༌། གོལ་བཞི་གསུམ་ཏེ། རྩ་བ་དྲུག་པོ་འདི་ལས་གྱེས་པའི་རྒྱུའི་ཐེག་པ་ལོག་པའི་ལྟ་བ་མང་དུ་བྱུང་བ་ཡིན་ཏེ། ལུང་ལས༑ རྩ་བ་འདི་ལས་གྱེས་པ་ཡིན། །
ལོག་པའི་ལྟ་བ་མང་དུ་བྱུང༌། ། ཅེས་སོ། ། གསང་སྔགས་པ་ལ་གསུམ་ཏེ། གང་ཟག་གསུམ་ ༢༧༩༽། རྒྱུད་ལས་གོལ་ཚུལ་དང༌། ལྟ་སྤྱོད་ལོག་པའི་སྐྱོན་དང༌། དེ་ལས་ལོག་རྟོག་གོས་གྲངས་སུ་མ་བྱུང་ཚུལ་ལོ། ། དང་པོ་ནི། རིགས་བྱེད་པ་དང༌། རིགས་སྤྱོད་པ་དང༌།
རིགས་སྤྱོར་བའོ། ། དང་པོ་ནི། བྱ་རྒྱུད་པ་འདི་ལྟར་དུ་སྣང་བའི་དངོས་པོ་ཐམས་ཅད་རིགས་གསུམ་གྱིས་དཀྱིལ་འཁོར་དུ་འདོད་ཅིང༌། དོན་དམ་པ་དག་པ་མཐའ་བཞིའི་དྲ་མ་དང་བྲལ་བར་འདོད་པ་ལས་ལོག་པའི་མུ་སྟེགས་རིགས་བྱེད་པ་ནི། ཁྲུས་དང་གཙང་སྦྲ་ལ་གཙོ་བོར་བྱེད་ཅེང༌། དོན་མ་རྟོགས་ཡིད་སྨོན་ཤོར་བས་རིགས་བྱེད་པ་ཞེས་བྱའོ། ། གཉིས་པ་ནི། སྤྱོད་རྒྱུད་ལས། ཀུན་རྫོབ་ཐོམས་ཅད་རིགས་བཞིའི་དཀྱོལ་འཁོར་དང༌། དོན་དམ་པར་སྟོང་ཞིང་བདག་མེད་ཀྱིས་རང་བཞིག་དུ་འདོད་པ་ལ།
དེ་ལས་གོལ་བའི་མུ་སྟེགས་པ་ནི། ཀུན་རྫོབ་ཀྱིས་སྣང་བ་ལ་དངོད་པོ་ལྟ་ཞིང༌། དོན་དམ་པར་བདག་དུ་ལྟ་བས། རིགས་སྤྱོད་པ་ཞེས་བྱའོ། ༢༨༠༽ ། གསུམ་པ་ནི། ཡོ་ག་པས་ཡུལ་དབྱིངས་དང༌། སེམས་ཡེ་ཤེས་གཉིས་དབྱེར་མེད་དུ་འདོད་པ་དེ། དེ་ལས་གོལ་བའི་མུ་སྟཻགས་པ་ནི། དོན་དམ་སྟོང་པ་ཉིད།
ཚེ་བ་སྐྱེ་མཆེད་མུ་བཞིའི་སྙོམས་འཇུག་དང༌། ཀུན་རྫོབ་སྨྲ་བ་རང་རྒྱུད་པར་ལྟས་པས། རིགས་སྦྱོར་བ་ཞེས་བྱའོ། ། དེ་ཡང་ལུང་ལས། གསང་སྔགས་པ་ལ་རྣམ་གསུམ་ཏེ། ། རིགས་བྱེད་རིགས་སྤྱོད་རིགས་སྦྱོར་བ། ། བྱ་བ་སྤྱོད་པ་རྣལ་འབྱོར་ལས། ། ལྟ་བ་སྤྱོད་པ་བསམ་གཏན་དག། ། ཆ་མཐུན་རྩམས་ཏེ་དོན་ལ་གོལ། ། ཅེས་སོ། །
གཉིས་པ་ལྟ་སྤྱོད་ལོག་པ་ནི། གོང་གི་དེ་རྣམས་བདག་དུ་འཛིན་པའི་འཁྲུལ་པ་ལ་ཞེན་ནས། ཤཱཀྱ་ཐུབ་པའམ། རིགས་ལྔའི་སངས་རྒྱས་སམ། རིགས་གསུམ་མགོན་པོའི་དཀྱིལ་འཁོར་དུ། སྣང་བས་གོལ་ཏེ། གང་དུ་གོལ་ན་ཐམས་ཅད་ཀྱིས་བདག་ཉིད་ཐོབ་བྱའི་འབྲས་བུ་སྨྲ་བ་ལས་གོལ་ཏེ། འཇིག་རྟེན་པའི་ཕྱ་དང་དབང་ཕྱུག་གི་གོ ༢༨༡༽ ། འཕངས་ཐོབ་པར་འདོད་དེ།
རིགས་བྱེད་ཀྱིས་སྨྲ་འདོད་སོགས་པས། ལུས་ངག་གི་དཀའ་བ་ཅི་སྤྱད་ཀྱང༌། འཁྲུལ་སྣང་གིས་ཞེན་པ་མ་སྤོངས་པས། འཁོར་བའི་འཐགས་ལས་ཐར་བར་གསུམ་སྟེ༌། ། ལུང་ལས། འཛིན་པའི་ཞེན་འཁྲུལ་མཐའ་ལ་ཞེན། ། བདེར་གཤེགས་སྤྲུལ་སྐུའི་སྣང་བ་ལས། ། ཕྱ་དང་དབང་ཕྱུག་དག་དུ་འཁྲུལ། ། རིགས་བྱེད་སྨྲ་འདུན་ལ་སོགས་པ། ། དཀའ་ཏུབ་དཀའ་སྤྱད་ཅི་བསྒྲུབས་ཀྱང༌། །
ཞེས་པའི་མུན་པ་མ་དང་པས། ། འཁོར་བ་ཉིད་དུ་སྐྱེ་མང་རྒྱུད། ། ཅེས་སོ། ། གསུམ་པ་ལོག་ལྟའི་རྣམ་གྲངས་ནི། གསང་སྔགས་ཕྱི་རྒྱུད་ལས་གོལ་བའི་ལོག་ལྟ་མང་དུ་འབྱུང་བར་གསུངས་ཏེ། ལུང་ལས། ལྟ་བ་འདི་ལས་གྱེས་པ་ཡི། ། ལོག་པའི་ལྟ་བ་དུ་མ་བྱུང། ། ཅེས་སོ། ། གསང་བ་ལ་གཉིས་ཏེ།
སྤྱི་དང༌། བྱེ་བྲག་གོ། སྤྱི་ལས་གསུམ་ཏེ། གང་ཟག་གསུམ་གོལ་ཚུལ་དང༌། ལོངས་སྐུ་དང་སྤྱོད་པ་ལས་ ༢༨༢༽ གོལ་ཚུལ་དང༌། དེའི་སྐྱོན་ནོ། ། དང་པོ་ནི། རྟུལ་ཞུགས་ཆེར་སྤྱོད་པ་དང༌། རྒྱལ་དཔོག་པ་དང༌། རྒྱལ་འཐབ་པ་གསུམ་ཏེ།
བསྐྱེད་པ་མ་ཧཱ་ཡོ་ག་དང༌། རྫོགས་པ་ཨ་ནུ་ཡི་ག་དང༌། རྫོགས་པ་ཆེན་པོ་ཨ་ཏི་ཡོ་ག་གསུམ་ལས། ལྟ་བ་དང༌། སྤྱོད་པ་དང༌། ཏིང་ངེ་འཛིན་གསུམ་ལ་ལྟོས་ཏེ་འཁྲུལ་པའོ། ། ལུང་ལས། གསང་ཆེ་པ་ལ་རྣམ་གསུམ་ཏེ། ། བརྟུལ་ཤུགས་ཆེར་སྤྱོང་པ་དང་ནི། ། རྒྱལ་དཔོག་པ་དང་རྒྱལ་འཐབས་པ། །
བསྐྱེད་དང་རྫོགས་དང་རྫོགས་ཆེན་ལས། ། ལྟ་བ་སྤྱོད་པའོ་ཏིང་འཛིན་ལས། ། འདྲའ་མཐུན་ཙམ་གྱིས་ལྟོས་ཏེ་འཁྲུལ་པའོ། ། ཅེས་སོ། ། གཉིས་པ་ལོངས་སྤྱོད་རྫོགས་པའི་སྐུ་ལས་གོལ་ཆུལ་ནི། ནང་པའི་བདེ་བར་གཤེགས་པའི་ལོངས་སྤྱོད་རྫོགས་པའོ་གསཀུ་གཟུགས་ལ་ལྟོས་ནས། ཁྱབ་འཇུག་ལ་དེང་གེའི་མགོའ་ཡོད་པ་དང༌། ཚངས་པ་འཧིག་རྟེན་ཐམས་ཅད་སྐྱེད་པར་བྱེད་པ་དང༌། ༢༨༣༽ ། ལདར་མཐུན་ཙན་གྱིས་སྦྱོར་སྒྲོལ་ལ་སོགས་པའི་སྤྱོད་པ་རང་རྒྱུད་དུ་སྤྱད་པས།
འཇིག་རྟེན་པའི་ལྷ་ལ་ལོངས་སྐུར་ཞེན་ནས། མཐོའ་རིས་ཐར་པ་དང་བྲལ་ནས། རྟོགས་སྤྱོད་ཕྱིན་ལོག་གིས་དཀའ་ཐུབ་སྤྱད་དེ། རང་གིས་བསམ་ཡུལ་དུ་འབྲས་བུ་ཐོབ་པར་འདོད་པ་དང༌། སྤྱོད་པ་རྣམ་སྨིན་དྲག་པོ་ལས། བསགས་པས་ཡ་མཚན་ཞེས་གྲགས་པའོ། ། ལུང་ལས། བདེར་གཤེགས་ལོངས་སྐུའི་གཟུགས་བརྙན་ལས༑ ༑ སེང་གེ་དང་ནི་འཕྲོག་བྱེད་དང༌། ། དབྱིག་གིས་སྙིང་པོ་དག་དུ་འཁྲལ། །
འདྲ་མཐུན་སྤྱོད་ཀྱང༌། ། འདྲ་མཐུན་སྤྱོད་པ་ཅི་སྤྱོད་ཀྱང༌། ། སྒྲོ་འདོགས་ཞེནོ་་མ་སྤངས་པས༑ ༑ ཐར་པའི་འབྲས་བུ་མི་མྱོང་སྟེ། ། རྟོགས་སྤྱོད་ལོག་པའི་དཀའ་ཐུབ་ཅན། ། བསམ་པའི་འབྲས་བུ་དག་པར་བཞེད། ། སྤྱོད་བ་ཡང་ཡང་སྣ་ཚོགས་བྱེད། ། འདི་དག་ཡ་མཚན་ཅན་ཞེས་གྲགས༌། ། ཅེས་སོ། ། བྱེ་བྲག་དུ་ཕྱེ་བ་ལ་གསུམ་ཏེ།
བརྟུལ་ཞུགས་ཆེར་སྤྱོད་པ་དང༌། རྒྱལ་ ༢༨༤༽ དཔོག་པ་དང༌། རྒྱལ་འཐེབ་པའོ། ། དང་པོ་ཀ་གསུམ་ཏེ། གོལ་བཞི་དང༌། གོལ་བའི་ངོ་བོ་ལྟ་སྤྱོད་གཞན་ལ་གནོད་པ་དང༌། ལོག་ཞེན་ཕྲ་མོ་ལ་བདེན་པར་ཞེན་པའོ། ། དང་པོ་མུ་སྟེགས་བརྟུལ་ཞུགས་ཆེར་སྤྱོད་ཀྱིས་གོལ་བཞི་ནི། གསང་སྔགས་མ་ཧཱ་ཡོ་གའི་ཐབས་དང་ཤེས་རབ་གཉིས་སུ་མེད་པའི་ངང་ནས། ཐུགས་རྗེས་གཞན་དོན་རླབས་པོ་ཆེ།
ཐུན་མོང་མ་ཡིན་པ་ཡན་ལག་དམ་ཚིག་གིས། བདག་གཞན་གཉིས་ཀའི་དོན་བསྒྲུབ་པ་ལས། ལྟོས་པའི་ཆ་མཐུན་ཙམ་ལས་གོལ་ཞིང་འཁྲུལ་པའོ། ། དེ་ཡང་ལུང་ལས། རྟུལ་ཞུགས་པ་ནི་གསང་སྔགས་ཀྱིས། ། ཐབས་ཀྱིས་མརྫད་པའི་སྤྱོད་པ་ཡིས། བདག་གཞན་གཉིས་ཀའི་དོན་བསྒྲུབ་པས། ། དེའི་ཆ་མཐུན་ཙམ་ལས་འཁྲུལ། ། ཅེས་སོ། ། གཉིས་པ་གོལ་བའི་ངོ་བོ་ལྟ་སྤྱོད་གཞན་ལ་མེད་པ་ནི།
འཁོར་འདས་མཉམ་པ་ཉིད་ཀྱིས་དོན་ནིམ་རྟོགས། སྦྱོར་སྒྲོལ་སོགས་པ་རྟུལ་ཞུགས་ཀྱིས་སྤྱོད་ ༢༨༥༽ ། པ་ཆ་མཐུན་ཙམ་དུ་སྤྱོད་པས། བདག་གཞན་གཉིས་ཀས་བདེ་འགྲོ་ལ་སོགས་པའི་འབྲས་བུ་མི་ཐོབ་སྟེ། ལུང་ལས། མཉམ་པའི་ལྟ་བ་མ་རྟོགས་ཤིང༌། ། བརྟུལ་ཞུགས་གསབཡོད་བ་ཆ་མཐུན་སྤྱད། ། བདག་གཞན་གཉིས་ཀ་ཆུད་བསན་ཏེ། ། ཕལ་ཆེར་མཐོ་རིས་མི་མྱོང་སྟེ༌། ། ཐར་པའི་འདབརས་བུ་ག་ལ་སྲིད༌།
ཅེས་ཅོ། གསུམ་པ་ལོག་ཞེན་ཕྲ་མོ་ལ་བདེན་པར་འཛིན་པ་ནི། འཇིག་རྟེན་པའི་ལྷ་ཆེན་ལ་ཞེན་ནས་དེ་ཉིད་ཀྱིས་མཐུའ་ལྟས་པས༌། གཞན་སྐབས་སུ་ཐུན་མོ་ང་གིས་དངོས་གྲུབ་སྣང་ངོས། ནོར་ངོས་འཕེལ་ཆུ་ལ་མི་བྱིང་བ་ལ་སོགས་པ་འབྱུང་བས་ཡ་མཚན་དུ་ལྟའོ། ལུང་ལས། ལོག་འཏས་པས་ཞེན་པའི་མཐུན་བརྟས་པས། འཇིག་རྟེན་དངོས་གྲུབ་ཕྲ་མོ་དག ། འབྱུང་བར་འ་གྱུར་ཞིང་ཡ་མཚན་སྐྱེ། ། ཅེས་སོ། །
གཉིས་པ་རྒྱལ་དཔོག་པ་ལ་ལྔ་སྟེ། གོལ་བཞི་དང༌། གོལ་བའི་ངོ་བོ་དབྱིངས་ཡེ་ཤེས་གཉིས་ལས་གོལ་ཚུལ། གོལ་བའི་སྐྱོན་དང༌། གོལ་ཚུལ་ ༢༨༦༽ གྱིས་རྦམ་གྲངས་སྔོན་ནས་དབཡུང་ཚུལ་ལོ། ། ད་ལྟ་ནང་པའི་བྷཻ་ཆེན་པ་ལ་ཡང་ཡིད་པར་བསྟན་པའོ། ། དང་པོ་མུ་སྟེགས་རྒྱལ་དཔོག་་པའི་གོལ་བཞི་ནི། རྗེས་སུ་རྣལ་འབྱོར་ལུང་ཨ་ནུ་ཡོ་གའི་ལྟ་བྷཻ་སྤྱོད་གསུམ་ལ་ཆ་མཐུན་གྱིས་འཁྲུལ་ཏེ། ལུང་ལས། རྒྱལ་དཔོག་རྗེས་སུ་རྣལ་འབྱོར་ལས༌༑ ༑
ཆ་མཐུན་ཙམ་གྱིས་འཁྲུལ་པ་སྟེ། ། ཅེས་སོ། གཉིས་པ་དབྱིངས་ཡེ་ཤེས་ལས་གོལ་ཚུལ་ནི། ། ལུང་གིས་དགོངས་པ་ཆོས་དབྱིངས་སྐྱེ་བ་མེད་ཅིང་ཟད་མི་ཤེས་པ་དེ་ལས། གཙོ་བོ་བེམས་པོ་ཆོས་སྐུ་ཉིད་དུ་གཟུང་ནས་འཁྲུལ་ཏེ། སྐྱེ་འགགས་ཐམས་ཅད་བྲལ་བའི་ཡེ་ཤེས་དེ་ལ་ནི༑ ནང་གིས་བདག་རྟག་པ་ཤེས་རིག་གིས་སྐྱེས་་བུ་ཞེས་བྱ་བར་གཟུང་ནས་འཁྲུལ་པའོ། ། ལུང་ལས། ཆོས་ཉིད་ནམ་མཁའ་མུ་མེད་ལས༑ ༑ གཙོའ་བོ་བེས་པོ་ཉིད་དུ་འཁྲུལ། །
མེད་ལ་མོ་ཟད་ཡེ་ཤེས་ལས། ། ནང་གིས་སྐྱེས་བུ་བྱེད་པར་འཁྲུལ། ། ཅེས་སོ། ། གསུམ་པ ༢༨༧༽ ། གོལ་བའི་སྐྱོན་ནི། རྒྱལ་གདཔོག་པ་དེ་ཉིད་ཀྱིས་ལྟ་བ་ལས། གཙོའ་བོ་སྐྱེས་བུ་དེ་ཉིད་དབྱེར་མེད་དོ། ཞེས་ཟབ་པའི་ཚུལ་དུ། དབྱིངས་སུ་ཤེས་དབྱེར་མེད་དུ་འདོད་ཀྱང༌། ཡང་དག་པའི་ལྟ་བ་དབྱིངས་ཡེ་ཤེས་ཀྱི་དགོངས་དོན་མ་རྟོགས་ཏེ། །
ངན་འགྲོ་སྡུག་བསྔལ་གྱིས་གནས་སུ་ཡང་ཡང་འཁྱམས་ཏེ། ལུང་ལས། ཟབ་པའི་ཚུལ་དུ་སྨྲ་བྱས་ཀྱང༌། ། ཡང་དག་དོན་ཆེན་མ་རྟོགས་པས། ། སྲིད་པར་འཁོར་བའི་གནས་སུ་འཁྱམས། ཅེས་སོ། ། གོལ་བའི་རྣམ་གྲངས་སྔོན་ནས་བྱུང་ཚུལ་ནི། ལུང་ཨ་ནུ་ཡོ་གའི་ལྟ་བ་ལ་གོལ་བའི་ལྟ་བ་འདི་བྱེ་བྲག་ལསམ། ཟབ་མོར་བཅོས་པའི་ལོག་ལྟའི་གྲངས་ཀྱང་མང་དུ་འབྱུང་བར་བཤད་དེ། ལུང་ལས།
ལྟ་བ་འདི་ཡི་བྱེ་བྲགོ་ལས། ། ཟབ་བཅོད་ལྟ་བ་གྲངས་མང་བྱུང༌། ། ཅེས་སོ། ། ལྔ་པ་ད་ལྟར་བའི་བྷཻ་ཆེན་པའི་ནང་དུ་མང་བར་བསྟན་པ་ནི། རྒྱལ་དཔོག་པའི་ལྟ་བ་འཛིན་ ༢༨༨༽ པའི་རྣལ་འབྱོར་པ་ལ་ལ་ནི། ད་ལྟར་ནང་པའི་བྷཻ་ཆེན་པའི་ནང་ན་ཡོད་པར་གསུངས་ཏེ། ལུང་ལས། ཕལ་ཆེན་ད་ལྟ་བའི་བྷཻ་ཆེན་བ། ། བྷཻ་ཆེན་རྣམས་ཀྱིས་ནང་དུ་མང༌། ། ཅེས་སོ། །
གསུམ་པ་རྒྱལ་འཐབས་པ་ལ་གཉིས་ཏེ། སྤྱི་དང༌། བྱ་བྲག་གོ ། དང་པོ་ཀ་གསུམ་ཏེ། གོལ་བཞི་དང༌། གོལ་བའི་ངོ་བོ་དང༌། གོལ་བའི་རྣམས་གྲངས་སོ། ། དང་པོ་ནི། ཤིན་ཏུ་རྣལ་འབྱོར་རྫོགས་པ་ཆེན་པོ་ལས་གོལ་བའི་མུ་སྟེགས་རྒྱལ་འཐབ་པ་ནི། གོང་མའི་ལྟ་བྷཻ་སྤྱོད་པ་ལས།
ཕྱོགས་མཐུན་གྱིས་འཁྲུལ་ཏེ། ལུང་ལས། རྒྱལ་འཐབ་ཤིན་ཏུ་རྣལ་འབྱོར་ལས། ། མཐུན་པའི་ཕྱོགས་གཅིག་འཁྲུལ་པ་སྟེ། ཅེས་སོ། ། གཉིས་པོ་གོལ་བའི་ངོ་བོ་གཉིས་ཏེ། ལྟ་བ་ལས་གོལ་བ་དང༌། འབྲས་བུ་ལས་གོལ་བའོ། ། དང་པོ་ལ་གསུམ་ཏེ། བདེན་པ་གཉིས་ལས་ལོག་པར་རྟོགས་ཅིང་གསང་བ་སྨྲ་དང༌།
ཁམས་གསུམ་པ་ཡང་དེ་དང་མཚུལ་པར ༢༨༩༽ རྟོགས་པ་དག་ལས་ཀྱི་རྣམ་པར་སྨིན་པའི་འདོད་ཚུལ་ལོ། ། དང་པོ་ནི། རྒྱལ་འཐབ་པ་དེ་དག་གིས་ལྟ་བ་ནི། ཀུན་རྫོབ་སྒྱུ་མ་རྨི་ལས་ལྟ་བུ་ལས། རང་རྒྱུད་པར་གཟུང་ཞིང༌། དོན་དམ་པར་བརྟེན་མེད་སྟོང་པ་ཉིད་དང་ཁུན་རྫོབ་ཀྱིས་བདེན་པ་གཉིས་དོ་འབྲེལ་པ་མེད་པར་སྨྲ་སྟེ། གང་ཟག་སོ་སོ་སྐྱེ་བོ་སེམས་ཀྱི་རང་བཞིན། བདག་རྟག་པའི་སྐྱེས་བཡ་ཞེས་བྱ་བ་ཡོད་དེ། སྤྱོད་ཡུལ་དུ་མ་གྱུར་བ་ཞེས་བརྗོད་པ་ཉིད་དོ། ། དེ་ཡང་ལུང་ལས།
དེ་དག་ཀུན་གྱིས་ལྟ་བ་ནི། ། ཀུན་རྫོབ་སྒྱུའི་རྟེན་འབྲེལ་དང༌། དོན་དམ་དེ་མེད་བརྟེན་པའང་མེད། གང་ཟག་སེམས་ཀྱིས་རང་བཞིན་ལས། ། བདག་གཅིག་ཡོད་དེ་དངོས་མ་གྱུར། ། འདི་ཞེས་བྱ་བའི་ཁས་ལེན་མེད། ། ཅེས་སོ། ། གཉིས་པ་ཁམས་གསུམ་པོ་དེ་དང་མཚུངས་པ་ནི། ཁམས་གསུམ་གྱིས་སེམས་ཅན་འདི་དག་ཀྱང༌། ཀུན་རྫོག་ཀྱིས་རྟེན་འབྲེལ་གོང་བཞིན་དུ་ལྟ་ཞིང༌།
ཐམས་ཅད ༢༩༠༽ སེམས་ཀྱིས་རང་བཞིན་བདག་རྟག་པ་ཤེས་རིག་སྐྱེས་བུ་ཞེས་བུ་ཞེས་བྱ་བར་དེ་ཉིད། རང་བི་སྙིང་གི་དཀྱིལ་དུ་ཁ་དོག་དཀར་ལ་མཚེར་བ་བསྣུམས་ཀ་འདྲིལ་བ་ཉིད་སེམས་ཅན་རང་རང་གིས་ངོས་ཡིད་དང་མཚམས་པར་འདོད་ཅིང༌། དེ་དུས་གསུམ་དུ་རྟག་བར་འདོད་དེ། ལུང་ལས༑ ཁམས་གསུམ་སེམས་ཅན་འདི་དག་རྣམས། ། ཀུན་རྫོགས་དོན་དམ་གོང་མ་བཞིན། ། ཀུན་གྱི་སེམས་ཀྱི་རང་བཞིན་ལ། ། བདག་རེ་ཡོད་དེ་དངོས་མགྱུར། ། ཅེས་སོ། ། ལས་ཀྱི་རྣམ་པར་སྨིན་པ་ནི།
གོང་གི་ལོག་ལྟ་དེ་རྣམས་ཀྱིས། དགེའ་བ་དང༌། སྡིག་པའིའབྲས་ཀྱི་རྣམ་སྨུན་རྣམས། རང་གིས་བློ་ཡུལ་དུ་འདོད་ན་ཡོད་ཅིང་མི་འདོད་ན་མེད་དོ། ། ལུང་ལས། དཀར་ནག་ལས་ཀྱིས་རྣམ་སྨིན་དག། ། འདོད་ན་ཡོད་དེ་མི་འདོད་མེད༌། ཅེས་སོ། ། གཉིས་པ་འབྲས་བུ་ལ་གོལ་ཚུལ་ནི། ཆོས་སྐུ་ལས་དོལ་བ་དང༌།
གཟུགས་སྐུ་ལས་ ༢༩༡༽། གོལ་བའོ། ། དང་པོ་ནི་ཨ་ཏེ་ཡོ་གའི་དགོངས་པ་ཆོས་སྐུ་ཀ་དག་གིས་ངོ་བོ། གཟུང་འཛིན་རྣམས་ཀྱིས་མཚན་མ་དང་བྲལ་བའི་ངོ་བོ་དེ་ལ་བློ་རྟགས་ཀྱིས་སྣང་བ་ལ། ། རང་ཕྱོགས་ཀྱིས་འབྲས་བུ་ཐོབ་པའི་ཚེ། རིག་པ་ཡེ་ཤེས་མེད་ཅིང་དངོས་པོ་དང་མཚན་མ་མེད་པའི་ནམ་མཁའ་སྤྲིན་དང་བྲལ་བ་ལྟ་བུ་དེ་ལ། ཆོག་སྐུ་ཐོབ་པ་ཞེས་བརྗོད་དེ། ། ལུང་ལས། འབྲལ་བུ་མངོན་སུམ་ཐོབ་པའི་ཚེ། ། རིག་པ་མེད་དས་ཡེ་ཤེས་མེད། །
དངོས་པོ་མེད་པས་དངས་པ་མིན། སྤྲིན་མེད་ནམ་མཁའ་དངས་པ་ལྟར། ། གྱུར་ནས་ཆོས་སྐུ་ཡིན་ཞེས་བརྗོད། ། ཅེས་སོ། ། གཉིས་པ་གཟུགས་སྐུ་ལས་གོལ་བར་སོང་བ་རྣམས་བདེ་བར་གཤེགས་པ་རྣམས་ཀྱིས་ཐུགས་རྗེས་འདུལ་བར་མཛད་པ་དེ་རྣམས་ལ༑ ། ཡེ་ཤེས་དང་ཐུགས་རྗེས་མེད་པར་འདོད་ཅེང༌། གདུལ་བྱ་དང་འདུལ་བྱེད་རྣམས་ཀྱིས་སྒྱུ་མའི་སྐྱེས་བུ་དང་མཚུངས་པར། རང་རང་གིས། ༢༩༢༽ ། བློས་རྟོགས་པར་བྱེད་དེ།
ལུང་ལས། བདེར་གཤེགས་ཐུགས་རྗེའི་མཛད་པ་རྣམས། ། རིག་པ་མེད་ཅིང་ཡེ་ཤེས་མེད། ། སྣང་ཉིད་སྒྱུ་མའིསྐྱེས་བུ་མཚུངས། ། ཕལ་ཆེར་རང་གིས་རྟོགས་པར་སྨྲ། ཅེས་སོ། ། གོལ་བའི་རྣམ་གྲངས་ནི། གོང་གིས་རྒྱལ་འཐབ་པའི་ལོག་པར་རྟོགསཔའི་རྣམ་གྲངས་མང་དུ་འབྱུང་སྟེ། ལུང་ལས། དེ་འདྲ་ལྟ་བ་བྱེ་བྲག་རྣམས།
ཆ་མཐུན་ལོག་པ་མང་པོ་འབྱུང༌། ། ཅེས་སོ། ། གཉིས་པ་གོལ་བའི་རྣམ་གྲངས་ལ་ལྔ་སྟེ། ཆད་པར་ལྟ་བའི་རྣམ་གྲངས་དང་མ། རྟག་པར་ལྟ་བའི་རྣམ་གྲངས་དང༌། ལོག་པར་ལྟ་བ་བཞི་དག༌། ནང་པ་ལ་ཡང་ལྟ་བ་ངན་པ་ཡོད་པར་བསྟན་པ་དང༌། ལོག་པར་རྟོགས་པའི་སྐྱོན་ནོ། ། དང་པོ་ནི་མི་སྟེགས་ཆད་ལྟ་བ་དག་གིས༌། ཚེ་སྔ་མའི་ལས་མེད༑
ད་ལྟ་བ་ནི་བློ་བུར་བ། སངས་རྒྱས་ཐོབ་པའི་རྒྱུ་མེད་པས། རྒྱུ་ཆད་པར་འདོད་པ་འདོད་པ་དང༌། ཚེ་ཕྱི་མ་མེད་པར་འདོད་ཅེང༌། སངས་རྒྱས་ ༢༩༣༽ ། ཀྱི་སྐུ་དང་ཡེ་ཤེས་ཡང་མེད་པར་འདོད་པས། འབྲས་བུ་ཆད་པར་ལྟ་བ་དེ། ། དེས་ན་སྔ་མའི་རྒྱུ་ཡོད་པ་ཕྱི་མ་མེད་པར་འདོད་པ་དང༌། རགས་པ་ཡོད་པ་ལ་ཕྲ་བ་མར་པར་འདོད་དང་ ། སངས་རྒྱས་ཐན་པ་མེད་ཅིང་སྟོང་པ་བྱང་ཕྱད་དུ་འདོད་པའོ། །
སྤྱི་ཆིངས་ལས༑ རྒྱ་ཉིད་ཆད་པར་རྟོགས་པ་དང༌། ། རྒྱའི་ཆ་གཅིག་ཆད་པར་རྟོགས། ། འབྲས་བུ་ཆད་པར་རྟོགས་པ་དང༌། ། རྒྱུ་འབྲས་ཀུན་དུ་ཆད་པར་རྟོགས༑ ཆད་པར་ལྟ་བའི་རྣམ་གྲངས་ཡིན། ། ཅེས་སོ། ། གཉིས་པ་རྟག་པར་ལྟ་བ་ནི། ཡང་མུ་སྟེགས་རྟོག་པར་ལྟ་བའི་འདོད་པ། གཙོའ་བོ་དང་སྐྱེས་བུ་རྟག་ལ།
དེ་ལས་བྱུང་བའི་རྟགས་པའོ། ། སངས་རྒྱས་ཐོབ་ནས་ཀྱང་ལས་ནག་པོའི་འབྲས་བུ་འབྱུང་ངོ། ། ཞེས་ཟེར་བའི། རྒྱུ་རྟགས་པར་འདོད་པ་རྟགས་པར་རྟོགས་པ་དང༌། འབྲས་བུའི་ཕྱོགས་གཅིག་རྟག་པར་རྟོགས། ། རྒུ་འབྲས་ཀུམ་ཏུ་རྟག་པར་རྟོགས། ༢༩༤༽ ། རྟགས་པར་ལྟ་བའི་རྣམ་གྲངས་ཡིན། ། ཅེས་སོ། ། གསུམ་པ་ལོག་པར་རྟོགས་པ་བཞི་ནི། །
གོང་གིས་རྒྱུ་འབྲས་ཆད་པར་འདོད་པ་དང༌། རྟགས་པར་འདོད་པའི་བྱེ་བྲག་ནི། ལོག་ལྟ་སྤྱིའི་གྲངས་ཡིན་ཏེ། གང་ལས་ལོག་ན་འབྲས་བུ་བླན་མེད་པའི་ཐེག་པ་ལས་ལོག་པ་ཡིན་ཏེ། སྦྱི་བཅིངས་ལས། རྟག་དང་ཆད་པའི་བྱི་བྲག་རྣམས། ། ལོག་ལྟ་ཅན་གྱིས་རྣམ་གྲངས་ཏེ། ། བླ་མེད་ཐེགས་པ་ལས་ལོག་ཡིན། ། ཅེས་སོ༑ ༑ ནང་པ་ལ་ཡང་ལོག་ལྟ་འཛིན་བ་ཡོད་པ་ནི།
གོང་གིས་རྟག་ཆད་ཀྱིས་ལྟ་བ་ཡོད་པ་ནི། སྙིགས་མ་ཐ་མའི་དུས་སུ། རྡོ་རྗེ་ཐེག་པ་ཁས་བླངས་པའི་རྣལ་འབྱོར་པ་ཁ་ཅིག། ། ཐོས་བསམ་གཉིས་ཀྱི་ཤེས་རབ་ལ་མ་སྦྱངས་པའི། རྣལ་འབྱོ་དམ་པར་ཁས་བླང་བ་ཡང་མང་སྟེ། ལུད་ལས། ལྟ་བའི་བྱེ་བྲག་གོང་མ་ནི། ། ད་ལྟ་སྙིགས་མའི་དིང་སང་ལ། ། གསང་སྔགས་ཐེག་པར་ཁས་ཆེ་བའི། ། ཤེས་རབ་གཉིས་ ༢༩༥༽ །
ལ་མ་སྦྱངས་བའི། ། དེ་དག་ཀུན་གྱིས་ནང་ན་མང༌། ། ཅེས་སོ། ། ལྔ་པ་ལོག་པའི་སྐྱོན་ནི། གོང་གོ་ལྟ་ལོག་དེ་རྣམས། ལྟ་བ་ཟབ་མོ་ཡིན་པའི་ཚུལ་སྨྲ་ཀྱང། བདག་དུ་ཞེན་པའི་རྟོགས་པ་མ་སྤངས་པས། སྲིད་པའི་འཁོར་བའི་གནས་སུ་འཁོར་བ་སྟེ། ལུང་ལས། ལོག་པའི་ལྟ་བ་ཟབ་མོ་དག། །
ཤིན་ཏུ་ཟབ་པའི་ཚུལ་སྨྲས་ཀྱང༌། ཞེན་པའི་མཐའ་གཉིས་མ་སྤངས་པས། ། སྲིད་པའི་གནས་སུ་ཡང་ཡང་འཁོར། ། ཅེས་གསུངས་སོ། ། གཉིས་པ་བྷཻ་པས་གོལ་བ་ལ་གཉིས་ཏེ། གོལ་བའི་ངོ་བོ་དང༌། གོལ་བའི་སྐྱོན་ནོ། ། དང་པོ་ནི། གོང་གིས་གསང་སྔགས་བླ་མེད་ཀྱི་ལྟ་བ་ལས་གོལ་བའི། བྷཻ་པ་ཏིང་ངེ་འཛིན་ཁ་ཅིག་ནི།
ཞི་གནས་ལས་གོལ་བའི་སྙོམས་འཇུག་ཀུན་གཞི་རིག་རྟོགས་པ་དེ་ལ་བརྟན་པ་ཐོབ་ཀྱང༌། ལྷག་མཐོང་མེད་པས། སྐྱེ་མཆེད་མུད་པས། སྐྱེ་མཆེད་མུ་བཞི་ལ་སོགས་པའི། ༢༩༦༽ གནས་སུ་སྐྱེས་ཤིང༌། གཞན་ཡང་ཡིད་ཀྱིས་དབང་པོ་གསལ་རྟོགས་ཀྱིས་རྟོགས་མེད་དང༌། སྒོ་ལྔ་སྣང་ཐོག་གིས་རྟོགས་མེད་ལས་སོགས་པ་ལ་བརྟེན་བཅས་ནས། བླ་མ་མཚན་ལྡན་གྱིས་དྨས་དས་མ་ཟིན་ཅིང༌། གནས་ལུགས་རྟོགས་པའི་དྲོད་དང་རྟགས་དང་མི་ལྡན་པས༑ རྟོགས་མེད་གསུམ་ལ་འབྲས་བུ་བརློམ་པ་དག་ཡོད་དེ།
ལུང་ལས། བསམ་གཏན་བྱེ་བྲག་ཁ་ཅིག་གིས། ། འདུ་ཤེས་མེད་པའི་སྙོམས་འཇུག་དང༌། ། སྐྱེ་མཆེད་བཞི་སོགས་སྐྱེན་ནི། ། སྔོན་གྱིས་མཁས་པ་མ་རྟེན་པས། ། འབྲས་བུ་ཉིད་དུ་ཡང་དག་བརློམས༑ ༑ ཅེས་སོ། ། གཉིས་པ་གོལ་བའི་སྐྱོན་ནི། བསམ་གཏན་ནོར་བའི་སྒོར་ཞུགས་རྟོགས་མེད་ལ་བརྟན་པ་ཐོབ་ཀྱང༌། ལས་ཀྱི་མཐའ་མ་ཟད་པས་འཆི་འཕོས་པའི་ཚེ།
བག་ཆགས་འཁྲུལ་པས་མཚམས་སྦྱར་ནས། བར་དོར་སྡུག་བསྔལ་ཤར་བའི་དུས། སྟོན་པ་ ༢༩༧༽སངས་རྒྱས་དང༌། བསྟན་པ་དགེ་བའི་ཤེས་གཉེན་དང་བཅས་པ་རྣམས་ལ་སྐུར་པ་བཏབ་པས། མནར་མེད་རྡི་རྗེ་དམྱལ་བའི་སྡུག་བསྔལ་མྱོང་བར་འགྱུར་རོ། ། ཅེས་སོ། ། བློ་གྲོས་རྒྱ་མཚོའ་ཞུས་པའི་མདོའ་ལས། ཡེ་ཤེས་རྒྱས་པའི་མངོའ་ལས་གསུངས་སོ༑ ༑ བཞི་པ་མུ་སྟེགས་བ་དེ་རྣམས་ལམ་འཚོལ་གཏན་ཚིགས་ལ་བཞི་སྟེ། ཁ་ཅིག་ནི།
འཁོར་ལོ་རྒྱུན་གྱིས་ཐེག་པ་ལ་བརྟེན་ནས་ལམ་ ལམ་འཚོལ་བ་དང༌། ཁ་ཅིག་ནི་གཟུགས་བརྙན་གྱི་ཆོས་ལ་བརྟག་ད་པྱད་བྱས་ནས་ལམ་འཚོལ་བ་དང༌། ། དང་པོ་ནི། ནང་པ་ལ་དགའ་བའི་ཕྱི་རོལ་པ་ཁ་ཅིག སྐྱེ་མཚོའ་བརྟེན་སོགས་ལ་གནས་པས། འཁོར་ལོ་རྒྱུན་གྱིས་ཐེག་པའི་གདུལ་བྱ་ཡིན་ཏེ། གཏན་ཚིགས་ཆི་ཞེ་ན། ༢༩༨༽ ལམ་ཚོལ་བའི་སེམས་རྟོགས་ཀྱི་འདུ་ཤེས་ཡོད་པའི་ཕྱིར་ན་འབྲས་བུ་ཚོལ་བའི་གཞན་ཕྱོགས་ཅན་ཞེས་བྱ་སྟེ། ལུང་ལས། ཕྱི་རོལ་ལྟ་བ་འདི་དག་རྣམས། །
འཁོར་ལོ་རྒྱུད་ཀྱིས་གདུལ་བྱ་སྟེ། ། སེམས་ལ་རྟོགས་པ་ཐོབ་པ་ཡིས། འབྲས་བུ་ཚོལ་གཞན་ཕྱོགས་ཅན། ། ཅེས་སོ༑ ༑ གཉིས་ད་ནི། ཡང་ཁ་ཅིག་ སྤྲུལ་སྐུ་མྱ་ངན་ལ་འདས་ནས། བསྟན་པ་ནུབ་དུ་ཉེ་བའི་ཚེ། བསྟན་པ་དེ་ཉིད་ལ་བརྟག་དཔྱད་བྱས་པའི་སྒོ་ནས་འགྱུར་ཞིང༌། ལམ་དུ་འཇུག་པའང་ཡོད་དེ། ལུང་ལས།
སྤྲུལ་པ་མ་འདས་་ཡི། བསྟན་པ་རྒས་པར་གྱུར་པའི་ཚེ། ། རྟོག་སྤྱོད་ལོག་པའི་འཁྲུལ་པ་ཅན། ། ཅེས་སོ། ། གསུམ་པ་ནི། ཡང་ལོག་པར་ཞུགས་པ་ཁ་ཅིག་ནི། ཐབས་མཁས་པའི་བྱང་ཆུབ་སེམས་དཔལ་ལོག་པའི་དཔལ་རྣམས་ཀྱིས། སྐལ་དན༴ མན་ཐབས་ཀྱི་ལམ་དུ་ཞུགས་ནས། ལམ་ཚོལ་བ་དག་ཀྱང་ཡོད་དེ།
ལུང་ལས། ལོག་པར་གྱུར་པ་འགའ ༢༩༩༽ ། ཞིག་ནི། ། སངས་རྒྱས་སྟོན་པ་ཐབས་མཁས་པས། ། སྐལ་དམན་ཐབས་ཀྱི་ཞུགས་པའི་ཕྱིར། ། ལམ་ཚོལ་བ་ཡི་ཐབས་སུ་བསྟན། ། ཅེས་སོ། ། བཞེ་པ་ནི། ཐེག་པ་དགུའི་ཞོར་ལས་བྱུང་བའི་མུ་སྟེགས་དེ་དག་ནི། ནང་པའི་ཐེག་པའི་ཞོར་ལས་བྱུང་བའི་ཞལ་འབྱུང༌།
ཅེས་སྐྱང་བྱ། སངས་རྒྱས་སྔ་མའི་བསྟན་པ་ཞུགས་ནས། ཕྱི་མ་གཞན་རྐྱེན་ལོག་པའི་དབང་དུ་འཁྲུལ་པས། སངས་རྒྱས་ཉེས་གནས་ཞེས་ཀྱང་བྱ་སྟེ། རྣམ་གྲངས་མངོན་བྱང་གིས་རྒྱུད་ལས། མུ་སྟེགས་ཅན་ལ་སྨད་མི་བྱ། ། རྣམ་པར་སྣང་མཛད་རིང་བའི་རྒྱུ། ། ཅེས་གསུངས་སོ། ། མདོའ་སྔས་ཐེག་བ་ཎམས་ཅད་ཀྱིས་ཤན་འབྱེད་ཉི་འོད་རབ་གསལ་ལས། མ་རྟོགས་ལོག་རྟོག་གིས་རྣམ་པར་དག་པའི་ལེའུ་སྟེ་དྲུག་པའོ༌།།
༈ །།གསུམ་པ་དོན་དམ་ངེས་པའི་ཐེག་པ་ལ་གཉིས་ཏེ། མདོའ་ལས། རྒྱས་པའོ། ། དང་པོ་ལ་བཞི་སྟེ། ༣༠༠༽ ཐེག་པ་དང་གདུལ་བྱ་དང༌། འདུལ་ཐབས་དང༌། དེ་དག་སོ་སོར་སྡེབ་ཚུལ་ལོ། ། དང་པོ་ལ་གསུམ་སྟེ། ཀུན་འབྱུང་འདྲེན་པའི་ཐེག་པ་དང༌། དཀའ་ཐུབ་རིག་བྱེད་ཀྱི་ཐེག་པ་དང༌།
ནང་པ་དབང་བསྒྱུར་ཐབས་ཀྱི་ཐེག་པའོ། ། དེ་ལྟར་ཡང༌། ཀུན་འབྱུང་འདྲེན་དང་དཀའ་ཐུབ་རིག ། དབང་བསྒྱུར་ཐབས་རིག་བྱེད་ཀྱི་ཐེག་པའོ། ཅེས་སོ། ། གདུལ་བྱ་གསུམ་ནི། གདུལ་བྱའི་སྐབས་ཀྱང་གསུམ་ཉིད་དེ། བློའི་བསྐལ་པ་ཆེ་ཆུང་ལས། ། དམ་ན་དང་འབྲིང་དང་ཆེན་པོའོ། ། ཅེས་སོ། །
འདུལ་ཐབས་གསུམ་ནི། དེ་ཉིད་ལས། དེའི་འདུལ་ཐབས་གསུམ་ཡིན་ཏེ། གཉེན་པོས་སྤོངས་དང་ཐབས་ཀྱིས་བསྒྱུར༌། ། ཡེ་ཤེས་ཆེན་པའོ་གནས་སུ་དག ། ཅེས་སོ། ། སོ་སོར་སྡེར་ཚུལ་ནི། དེ་ཉིད་ལས། གདུལ་བྱ་འདུལ་ཐབས་ཐེག་པ་གསུམ། ། སོ་སོར་སྤྲད་དེ་སྡེབ་པར་བྱ། །
ཅེས་སོ། ། གཉིས་པ་རྒྱས་པར་བསྟན་པ་ལ་གསུམ་སྟེ། ཐེག་དགུའི་ལུང་རྒྱས་པར་ ༣༠༡༽ ། བཤད་པ་དང༌། དེ་དག་གི་ཡན་ལག་རྒྱས་པར་བཤད་པའོ། དང་པོ་ལ་གསུམ་སྟེ། ཐེག་པ་དགུར་དབྱེའ་བ་དང༑ འདུལ་ཐབས་དགུར་དབྱེ་བ་དང༌། དེ་དག་སོ་སོ་སྡེབ་ཚུལ་ལོ། ། དང་པོ་ནི།
གོང་གིས་ཐེག་པ་གསུམ་པོ་རེ་རེ་ལས་གསུམ་གསུམ་དུ་འབྱེད་པ་བྱེད་པ་ཉིད་དེ། དེ་གསུམ་རེ་རེ་ལའང་གསུམ་སྟེ། ཐ་མ་འབྲིང་དང་མཆོག་གིས་ཚུལ། ། དེས་ན་ཐེག་པ་དགུའ་ཞེས་གྲགས། ཅེས་གསུངས་སོ། ། གཉིས་པ་དེ་དགའ་འདུལ་བའི་ཐབས་ནི། ཀུན་འབྱུང་འདྲེན་པའི་ཐེག་པས། ཉོན་མོངས་པའི་གཉེན་པོ་ཐབས་ཀྱིས་སྦྱང་བ་དང༌། དཀའ་ཐུབ་རིག་བྱེད་ཀྱིས་ཐེག་པས་ཉོན་མོངས་པས་ཉོན་མོངས་པ་ཉིད་དག་པ་ལྷའི་དཀྱིལ་འཁོར་དུ་སྒྱུར་བ་དང༌། དབང་བསྒྱུར་ཐབས་ཀྱི་ཐེག་པས་ཉོན་མོངས་པ་མ་སྦང་པར་ཡེ་ཤེས་ཆེན་པོའི་ངང་དུ་དག་པར་བྱེད་པ་སྟེ།
དེ་ཉིད་ལས། ཐབས་ཀྱང་དེ་བཞིན་བྱེ་བྲག་དགུ། ། ཅེས་སོ། ། གསུམ་པ་ནི། དེ་དག་གིས་ ༣༠༢༽ གྲངས་སོ་སོར་སྤྲད་པས། དགུ་གསུམ་ཉི་ཤུ་རྩ་བདུན་སྡེབ་ད་ཡིན་ཏེ། དེ་ཉིད་ལས། དགུའ་གསུམ་ཉི་ཤུ་རྩ་བདུན་དེ་སྡེབ། ཅེས་སོ། ། གཉིས་པ་ཡན་ལག་རྒྱས་པར་བཤད་པར་བཤད་ལ་གསུམ་སྟེ།
མདོའ་དང༌། རྒྱས་པའོ། ། དང་པོ་ནི། ཀུན་འབྱུང་འདྲེན་པའི་ཐེག་པ་ཡང༌། གདུལ་བྱའི་སྟབས་ཀྱིས་གསུམ་དུ་དབྱེ་བ་ཡིན་ཏེ། དེ་ཉིད་ལས། ། དང་པོ་ཡང་འདི་ལྟ་སྟེ། ཅེས་སོ། རྒྱས་པར་བཤད་པ་ལ་གསུམ་སྟེ། ཉན་ཐོས་ཀྱིས་ཐེག་པ་དང༌།
རང་སངས་རྒྱས་ཀྱ་ཐེག་པ་དང༌། བྱང་ཆུབ་སེམས་དཔལ་པའི་ཐེག་པའོ། ། དང་པོ་ཉན་ཐོས་ཀྱི་ཐེག་པ་ལ་ཡང་གསུམ་སྟེ། ། མདོའ་དང༌། རྒྱས་བཤད༌། ལུང་གིས་དོན་བསྡུ་བའོ། དབང་པོ་ཐ་མ་ཉན་ཐོས་ཀྱིས་ཐེག་པ་ནི། དེ་ཡང་དེ་ཉིད་ལས༌། ཐ་མའི་ཐ་མ་འདི་ལྟ་སྟེ། གཉིས་པ་རྒྱས་པར་བཤད་པ་ལ་བདུན་ཏེ།
འཇུག་སྒོ་དང༌། ཏིང་ངེ་འཛིན་དང༌། སྦྱོད་པ་དང༌། ཚུལ ༣༠༣༽ ། ཁྲིམས་དང༌། ལམ་ཡུན་དང༌། འབྲས་བུའོ། ། དང་པོ་འཇུག་སྒོ་ལ་གཉིས་ཏེ། སྤྱི་དང༌། བྱེ་བྲག་གོ །
ཆོས་སྤྱིའིམཚན་ཉིད་བཞི་སྟེ། འདུས་བྱས་ཐམས་ཅད་མི་རྟག་པ། སྲིད་པར་འཁོར་བ་ཐམས་ཅད་སྡུག་བསྔལ་བ། ཁམས་གསུམ་ཐམས་ཅད་སྟོང་པ། ཆོས་ཐམས་ཅད་བདག་མེད་པ་དང༌། བཞིའོ། ། ཕྱི་རོལ་པས་ནི་ཕུང་པོ་ལ། བདག་དུ་འཛིན་པ་དང༌། མི་གཙང་བའི་ལུས་ལ་གཙང་བར་འཛིན་པ་དང༌། སྡུག་བསྔལ་ལ་བདེ་བར་འཛིན་པ་དང༌།
འདུས་བྱས་རྟག་པར་འཛིན་པ་ཡིན་ཏེ། ནང་པ་ནི། དེ་ལས་ལོག་པར་འདོད་དེ། སངས་རྒྱས་ཐེག་པའི་བཀའ་རྟགས་ཀྱིས་ཕྱག་བཞི་སྟེ། ཐེག་པ་སྤྱིའིའཇུག་སྒོའོ། ། སྤྱི་ཆིངས་ལས། མི་རྟག་སྡུག་བསྔལ་སྟོང་བདག་མེད། ། བདག་ཙམ་སྤྱི་རྟག་ལས་ཟློག་པ། སངས་རྒྱས་ཐེག་པ་སྤྱིའི་སྒོ། ཅེས་སོ། །
གཉིས་པ་ནི། ཉན་ཐོས་གང་གི་སྒོར་འཇུག་ན། འཁོར་བའི ༣༠༤༽ འབྲས་བུ་སྡུག་བསྔལ་དུ་ཤེས་པ། འཁོར་བའི་རྒྱུ་ཀུན་འབྱུང་སྤང་བྱར་ཤེས་པ། མྱ་ངན་ལས་འདས་པའི་འབྲས་བུ་འགོག་པ་ཐོབ་བྱར་ཤེས་པ། དེ་ཉིད་མངོན་དུ་བྱེད་པའི་ལམ་བྷཻ་པར་བྱ་བ་སྟེ། ཉན་ཐོས་ཀྱིས་ཐེག་པའི་འཇུགསྒོ་ཡིན་པར་འདོད་དེ། སྤྱི་བཅིངས་ལས། སྡུག་བསྔལ་ཀུན་འབྱུང་འགོགས་པ་ལ་ལམ། ། ཅེས་གསུངས་པས།
དེ་ཡང་ལུན་འབྱུང་སྤངས་བར་བྱ། ། སྡུག་བསྔལ་ཤེས་པར་བྱ། ལམ་རྒྱུད་ལ་རྟེན་པར་བྱ། འབྲས་བུ་འགོགས་པ་ཐོབ་པར་བྱ། ། ཞེས་པ། ཀུན་འབྱུང་ལ་ཡང་བཞི་སྟེ། རྒྱུ་ཀུན་འབྱུང༌། རྐྱེན་གྱིས་རྣམ་པ། རབ་དུ་བསྐྱེ་སྟེ། རྫོགས་པ་ཆེན་པོ་ས་ལམ་ཀློང་ལས།
དེ་རྒྱ་ལས་ཉོན་མོངས་ཕུང་པོའི་ས་བོན་ལྟར། དེ་ལས་རྒྱུ་དྲུག་ཁམས་་གསུམ་འབྱུང་བའོ། །

བག་ཆགས་བརྟས་ཤིང་མངོན་པར་སྨིན་བྱེད་རྐྱེན། ། རྒྱུ་རྐྱེན་འབྲལ་བས་ཁམས་གསུམ་རབ་ཏུ་སྐྱེ། ། ཅེས་པས། མ་རིག་ཉོན་མོངས་ལས་ཀྱིས་ཁམས་གསུམ་ ༣༠༥༽ ། རྒྱུར་གྱུར་པས་རྒྱུ་དང༌། དེ་ལས་རྒྱུ་དྲུག་ཀུན་འབྱུང་བས་ཀུན་འབྱུང་དང༌། བག་ཆགས་ཀྱིས་ཞེན་པ་ལྟས་ཤིང་འབྲས་བུ་སྨུན་པས་རྐྱེན་དང༌། རྒྱུ་རྐྱེན་འབྲེལ་བས་ཁམས་གསུམ་དུ་སྐྱེ་ཞིང༌། འཁོར་བར་རབ་དུ་སྐྱེའོ། ། ཅེས་སོ། ། སྡུག་བསྔལ་བ་ལ་བཞི་སྟེ།
མི་རྟག་པ་དང༌། སྡུག་བསྔལ་བ་དང༌། སྟོང་པ་དང༌། བདག་མེད་པའོ། ། དེ་ཉིད་ལས། རྐྱེན་གྱིས་སྐྱེ་ཞིང་རང་དབང་མེད་མི་རྟག། གསུམ་མམ་བརྒྱད་ཀྱིས་གནོད་པས་སྡུག་བསྔལ་བའོ། ། བདག་གིས་ལྟ་བ་མི་མཐུན་ཕྱོགས་སྟོང་པ། ། ལྔ་ཕུང་བདག་དུ་ལྟར་མེད་སྟོང་པ་ཉིད། ། ཅེས་པས།
དུས་སྐད་ཅིག་མར་མི་སྡོད་པས་མི་རྟག་པ་དང༌། གསུམ་མམ་བརྒྱད་ཀྱིས་སྡུག་བསྔལ་བས་སྡུག་སྔལ་བ་དང༌། གང་ཟག་གིས་དངོས་དོ་སྟོང་པར་སྟོང་པ་དང༌། གང་ཟག་བདག་མེད་པས་བདག་མེད་པའོ། ། ཅེས་སོ། ། འཁོར་བ་ལ་བཞི་སྟེ། འགོག་པ། ཞི་བ ༣༠༦༽གྱ་ནོམ་པ། ངེས་པར་འབྱུང་བའོ། ། སོ་ལམ་ཀློང་ལས།
རྒྱུ་རྐྱེན་བྲལ་བས་ཕུང་ཁམས་འཇིག་ཕྱིར་འགོགས། ། སྡུག་བསྔལ་མེད་པས་བསམ་མི་འབྱུང་ཞིང་གནས། ། ཕྱིས་ཀྱང་ཁམས་གསུམ་སྡུག་བསྔལ་བྲལ་རྒྱལ་ལམ། ། དོན་དམ་བདེ་བ་ཕྱིན་ཏེ་སྐྱོན་ལས་ངེས་པ་འབྱུང༌། ། ཅེས་གསུངས་སོ༑ ༑ ཁམས་གསུམ་སྡུག་བསྔལ་ཆེ་འབྲིང་འཇོགས་ཤིང༌། དེའི་འབྲལ་བུ་འགོག་པ་དང༌། ནང་དུ་ཉོན་མོངས་པའི་མེ་རོ་ཞི་བས་ཞི་བ་དང༌། གནས་སྐབས་ཀྱི་ཡོན་ཏན་ཐོབ་པས་གྱ་ནིམ་དང༌། མཐོང་བ་བྷཻ་པ་ལ་སོགས་རང་རང་གིས་དོན་རྟོགས་ཤིང་ཐོབ་པས་ངེས་པར་འབྱུང་བའོ། །
ལམ་གྱི་བདེག་པ་ལ་བཞི་སྟེ། ལམ་རིག་སྒྲུབ་པ། ངེས་པ། འབྱིན་པའོ། ། དེ་ཉིད་ལས། འཕགས་པའི་ས་ཞུགས་མྱང་འདས་གྲོལ་ལམ་ལས། ། འཁྲུལ་པའི་གཉིན་པོར་ཆོས་ཉིད་མ་གྱུར་རིགས། ། ཕྱིན་ཅི་ལོག་སྤངས་ཡང་དགཐོབ་ཕྱིར་སྒྲུབ། ། འཁོར་བར་མི་སྐྱེ་འདས་པ་ངེས་པར་འབྱིན། ༣༠༧༽ །
ཅེས་པས། སོ་སོ་སྐྱེ་བོ་ལས་བློ་འཕགས་ཤིང༌། ། མྱ་ངན་ལས་འདས་པའི་སར་འགྲོ་བས་ལམ་དང༌། སྐད་ཅིག་རང་གསལ་གྱི་དོན་རྟོགས་པས། འཛིན་པའི་འཁྲུལ་པའི་འཁྲུལ་པ་བཅོམས་ནས་རིག་པ་དང༌། བློ་རབ་འབྲིང་རྣམས་ཉམས་སུ་ལེན་པས་སྒྲུབ་པ་དང༌། འཁོར་བ་ལས་གྲོལ་ཞིང་མྱ་ངན་ལས་འདས་པ་ཐོབ་པས་ངེས་པར་འབྱིན་པའོ། ། ལྟ་བ་ལ་བཞི་སྟེ། སྦྲུལ་པ་སྐུའི་ཉན་ཐོས་དང༌། ཚུལ་རྟགས་འཛིན་པའི་ཉན་ཐོས་དང༌།
གྲུབ་པ་མཐར་ཕྱིན་གྱིས་ཉན་ཐོས་དང༌། གཞུང་འཛིན་པའི་ཉན་ཐོས་དང༌། དང་པོ་ནི། སངས་རྒྱས་བྱང་ཆུབ་སེམས་དཔའ་རྣམས། ཐེག་དམན་གྱིས་གདུལ་བྱའི་ཆེད་དུ། ཉན་ཐོས་སུ་སྤྲུལ་པ་སྟེ༌། ཀུན་དགའ་བོ་ཕྱག་ན་རྡོ་རྗེའི་སྤྲུལ་པ་དང༌། རབ་འབྱོར་སྤྱན་རས་གཟིགསདང༌། ཤ་རིའི་བུ་འཇམ་དཔལ་དབྱངས་སུ་སྤྲུལ་པ་ལྟ་བུའོ། ། གཉིས་པ་ཚུལ་རྟགས་འཛིན་པ་ནི།
སྨོན་འཇུག་སེམས་བསྐྱེད་ ༣༠༨༽ ཡོད་ཀྱང༌། ཉན་ཐོས་ཀྱིས་ཚུལ་རྟགས་འཛིན་ཅིང་ཉན་ཐོས་དང་མཐུན་པར་སྨྲ་བའོ། ། གསུམ་པ་མཐར་གྲུབ་པ་མཐར་འཛིན་ལ་གཉིས་ཏེ། ཉན་ཐོས་ཀྱི་རིས་མ་ངེས་པ་དང༌། ངེས་པའོ། སྔ་མ་ནི། ད་ལྟ་ཉན་ཐོས་ཀྱིས་ལམ་ལ་གནས་ཀྱང༌། ལམ་བོར་ནས་ཐེག་ཆེན་དུ་གྱུར་བ་ཡིན་ཏ། འདི་ལའང་སོ་སོ་སྐྱེ་བོ་དང་འཕགས་པ་གཉིས་ཡོད་དེ། ། དང་པོ་ནི།
ཉན་ཐོས་དྲོད་རྩེ་ལ་གནས་པ་ཐེག་ཆེན་དུ་གྱུར་བ་ཡིན་ཏེ། བཟོད་འབྲིང་དུ་གནས་པས་རང་སངས་རྒྱས་སུ་འགྱུར་སྲིད་པ་ཡིན་ཏེ། མཛོད་ལས། གཉིས་པ་སློབ་རིག་ལས་ལོག་ནས་ནི། ། སངས་རྒྱས་སུའགྱུར་གཞན་གསུམ་ལས། ། ཅེས་སོ། ། དེ་ཡང་ཕྱིས་ནས་སངས་རྒྱས་སུ་འགྱུར་བ་དཔལ་འཕྲེང་གིས་ཞུས་པའི་མདོའ་ལས། ཉན་ཐོས་སུ་འགྱུར་ནས་རང་སངས་རྒྱས་སུ་འགྱུར་རོ། ། ཡིས་ནས་སངས་རྒྱས་སུ་འགྱུར་རོ། ཅེས་གསུངས་སོ། །
གཉིས་པ་ལ་གཉིས་ཏེ། འདོད་ཆགས་ ༣༠༩༽ དང་མ་བྲལ་བ་གཉིས་སོ། ། དང་པོ་ནི། ཉན་ཐོས་འཕགས་པའི་གང་ཟག འདོད་ཆགས་མ་བྲལ་བ་ཏེ། རྒྱུན་ཞུགས་དང༌། ལན་ཅིག་ཕྱིར་འོག་བ་གཉིས་ཏེ། དེ་གཉིས་སྨོན་ལས་གྱི་སྟོབས་ཀྱིས། འདོད་ཁམས་སུ་སྐྱེ་བ་མཚན་ཉིད་པ་ལོན། གཉིས་པ་འདོད་ཆགད་དང་བྲལ་བ་ནི།
ཕྱིར་མི་འོང་བ་སྟེ། འདོད་ཁམས་སུ་སྐྱེ་བའི་རྒྱུ། འདོད་ཁམས་ཀྱིས་ཉོན་མོངས་པ་དགུ་སྤོངས་པས། དེར་སྐྱེ་བ་མཚན་ཉིད་པ་མི་ལེན་ཀྱང༌། སྦྲུལ་པའི་ལུས་ཀྱིས་སེམས་ཅན་གྱིས་དོན་བྱེད་དོ། དེ་གཉིས་འཕགས་པའོ་ལམ་ཐོབ་ཀྱིས་འདོད་ཁམས་སུ་སྐྱེ་བ་ལེན་པ་དེ། ཟབ་པས་ན་བསམ་གྱིེ་མི་ཁྱབ་པ་ཞེས་བྱའོ། ། དེ་ཡང་ལས་དང་པོ་བ་ཐེག་ཆེན་དུ་ཞུགས་པ་བས། སྐལ་པ་བཞི་བཅུས་སངས་རྒྱས་བུལ་བ་ཡིན་ཏེ། སངས་རྒྱ་བའི་རིགས།
རང་བཞིན་ཞི་བ་འདོད་པ་ཡང་ཡང་གོམས་པའི་རོ། ། མདོ་སྡེ་རྒྱན་ལས། ཉན་ཐོས་མ་ངེས་ ༣༡༠༽ རྣམ་གཉིས་ཏེ། ། ཐེག་དོན་མཐོང་དང་མ་མཐོང་བའོ། ། དོན་མཐོང་འདོད་ཆགས་བྲལ་བ་དང༌། ། འདོད་ཆགས་བྲལ་མིན་འདིར་གནོན་པའོ། ། དེ་ཉིད་འཕགས་པའི་ལམ་ཐོབ་པ། ། སྲིད་པ་དག་དུ་བསྒྱུར་ཕྱིར། བསམ་གྱིད་མི་ཁྱབ་འགྱུར་བ་ཡི། ། སྐྱེ་བ་དག་ནི་ཡང་དག་ལྡན། །
གཅིག་ནི་་སྨོན་ལས་དག་གིས་ན། ། སྐྱེབ་རབ་ཏུ་སྒྱུར་བར་བྱེད། ། གཅིག་ཤོས་ཕྱིར་མི་འོང་བ་དང༌། ། ལྡན་ཕྱིར་མི་འོག་བ་དང༌། ལྡན་ཕྱིར་སྤྲུལ་པ་རབ་དུ་བསྒྲུབ། ། དེ་ནི་ཡང་དང་ཡང་དུ་ནི། ། རང་སེམས་ཀུན་དུ་འབྱུང་ལྡན་པས། མྱ་ངན་འདས་པ་མངོན་དགའ་ཕྱིར། ། རྟོགས་པས་བུལ་བ་ཡིན་པར་འདོད། ། ཅེས་སོ༑ ༑
གསུམ་པ་རིགས་མ་ངེས་པ་ལ་གཉིས་ཏེ། བྱེ་བྲག་ཏུ་སྨྲ་བ་དང༌། མདོའ་སྡེ་པའོ། ། སྣང་བ་བཅུན་པ་ལས། ཆོས་དང་སྨྲ་བའི་ཉན་ཐོས་ལ། བྱེ་བྲག་པ་དང་མདོའ་སྡེ་པའོ། ། ཕྱི་རོལ་ཡུལ་ལ་བརྩོད་བྱེད་ཅིང༌། ། ཤེས་པ་སྐད་ཅིག་སྣང་བ་མཐན། ། ཅེས་པས། ནང་ ༣༡༡༽ །
སྐད་ཅིག ཕྱི་རྡུལ་ཕྲན་དུ་འདོད་པ་མཐུན་ལ། ཀུན་རྫོག་རགས་པ་མི་མཐུན་ཏེ། བྱེ་བྲག་དུ་སྨྲ་བས། རྡུལ་ཕྲན་མ་འདྲེས་ནེ་སིང་ལྟ་བུར་འདོད་ཅིང༌། གཟུང་འཛིན་གཅེར་འཕྲང་དུ་འདོད་པ་དག༌། གཞི་ལྔ་རྫས་གྲུབ་དུ་དང༌། དུས་གསུམ་རྫས་ཡོད་དུའོ༑ ༑ དང་པོ་རྡུལ་ཕྲན་སིལ་བུ་པ་ནི། གཡག་རྔ་དང་ནེ་སིང་གིས་ཚུལ་དུ་འདོད་པ་ཡིན་ཏེ།
ཀླུ་སྒྲུབ་ཀྱིས་གཡུའ་ཐང་ལས། ཀུན་རྫོབ་བྱེ་བྲག་འདོད་ཞུགས་ཉིད། སྣོད་སྐྱིས་རྫས་རྣམས་དངོས་པོ་འདི། ། རྡུལ་ཕྲན་སིལ་བུ་ཕན་ཚུན་བར། མ་འདྲེས་ནེ་སིང་ལྟ་བུ་སྟེ། ། མཐུའ་འམ་སྟོབས་ཀྱིས་འདུས་པར་འདོད། ། ཅེས་པས། དེ་ཡང༌། གཟུང་འཛིན་ཐ་དང་དུས་མཉམ་གཅེར་འཕྲད་འདོད་པའོ། ། གཉིས་པ་ནི༑
བཞི་ལྔ་རྫས་གྲུབ་དུ་འདོད་དེ། སྣང་བ་གཟུགས་ཀྱི་གཞི། གཙོ་བོ་སེམས་ལས་བྱུང་བའི་གཞི། བདེན་པ་ལུས་ ༣༡༢༽ ཀྱི་གཞི། རྟགས་པ་འདུས་མ་བྱས་ཀྱིས་བཞི་དང་ལྔའོ། དང་པོ་ནི། སྣང་བ་གཟུགས་ཀྱིས་ཆོས་བཅོ་ལྔ་པ་སྟེ། དབང་པོ་ལྔ། ཡུལ་ལྔ། འབྱུང་བ་ལྔ།
ཐུན་མོང་དུ་གྱུར་པའི་ཡིད་དང་བཅོ་ལྔའོ། ། གཟུགས་ཀྱི་མཚན་ཉིད་ནི་གཞིག་ཅིང་གཞོམས་དུ་རུང་བའོ། ། དེ་ཡག་རགས་པ་གཟུགས་སུ་འདོད་པ་ནི། ཡིལ་ཕན་ཞུལ་རེག་དུ་ཡོད་པའོ། བཅད་པ་གཟུགས་སུ་འདོད་པ་ནི། སྒོ་ལྔས་ཡུལ་སོ་སོར་བཅད་པའོ། བདག་པ་གཟུགས་སུ་འདོད་བ་ནི། ཡིད་གཟུགས་ལོགས་གཟུགས་སུ་སྣང་བ་རྣམས་སོ། ། གཙོ་བོ་སེམས་ཀྱི་གཞི་ནི་རྣམ་ཤེས་ཚོགས་དྲུག་གོ ། འཁོར་སེམས་ལས་བྱང་བའི་གཞི་ནི།
སེམས་འབྱུང་ལྡ་བཅུ་རྩ་གཅིག་གོ ། དྲུག་རྩ་བའི་ཉོན་མོངས་པ། འདོད་ཆགས་མ་རིག་པ། ཁོང་ཁྲོ། ང་རྒྱལ། ལོག་རྟོག། ཐེ་ཚོམ་མོ། ། ཉི་ཤུ་ཉེ་བའི་ཉོན་མོངས་པ་ནི། ཁྲོ་བ། འཁོན་འཛིན།
ཆགས་སེམས། ཚིགས་པ། ཕྲག ༢༡༣༽ ། དོག སེར་སྣ། སྒྱུ་ཡོའ། ེནམ་པ་འཚེ་བ། ངོ་ཚ་མེད་པ། ཁྲེལ་མེད་པ།
སྨུགས་པ། རྒོད་གམ། དད་པ། ལེ་ལོ། བག་མེད་པ། རྗེད་པ། གཡེང་བ། ཤེས་བཞིན་མ་ཡིན་པའོ། ། གཞི་གཞན་དུ་འགྱུར་བ་ནི། འདོད་པ།
སྙེད་པ། རྟོགས་པ། སྤྱོད་པའོ། ། ལྔ་ཀུན་འགྲོ་བ་ནི། རེག་པ། ཡིད་ལ་བྱེད་པ། ཚོར་བ། འདུ་ཤེས། སེམས་དཔའོ། ། ཡུལ་སོ་སོར་ངེས་པ་ལྔ་ནི།
འདུན་པ་མོས་པ། དྲན་པ། ཏིང་ངེ་འཛིན། ཤེའོ། བཅུ་གཅིག་དགེ་བ་ནི། དད་པ། ངོ་ཚ་ཤེས་པ། ཁྲེལ་ཡོད་པ། མ་ཚར་པ། ཞེ་སྡང་མེད་པ།
གཏི་མུག་མེད་པ། བརྩོན་འགྲུས་ཤེན་ཏུ་སྦྱངས་པ། བག་ཡོད་པ། གཏོང་བསམ་རྣམ་པར་མི་འཚེ་བའོ། ། འདུ་བྱས་ཀྱི་གཞི་ནི་ཉེར་གསུམ་སྟེ། ཐོབ་པ་དང༌། འདུ་ཤེས་ཉམས་པ་དང༌། འགོགས་པའི་སྙོམས་འཇུག ། ༣༡༤༽ འདུ་ཤེས་བཞིའི་སྙོམས་འཇུག སྲོག་གི་དབང་པོ།
རིགས་མཐུན་པ། སྐྱེ་བ། གནས་པ། རྒས་པ། མི་རྟག་པ། མིང་ཚིག། ཡི་གེ་ སོ་སོར་སྐྱེ་བོ་སྟེ། མི་མཐུན་པའི་འདུ་ཤེས་བཅུ་གཉིས་དང༌། འཇུག་པ་དང༌། སོ་སོར་ངེས་པ་དང༌།
འབྱོར་ཞིང་འབྲེས་པ། མགྱོགས་པ། གོ་རིམས། ཡུལ། དུས་གཅིག གྲངས་འཚོགས་པ་སྟེ། དགུ་ནི་ཆ་མཐུན་པའོ། ། བརྟན་པ་མ་ཡིན་པ་ནི། སེམས་དང༌། སེམས་འབྱུང༌།
ངོ་བོ་མ་ཡིན་པའོ། རྟག་པ་འདུས་མ་བྱས་པ་ནི། ནམ་མཁའ། འགོག་པ། སྐད་ཅིག་གོ། གསུམ་པ་ནི། དུས་གསུམ་རྟག་པར་རྫོགས་ཡོད་དུ་འདོད་དེ། གྲངས་ཅན་པ་ལྟར། རྒྱུ་འབྲས་རྫས་གཅིག་ནི་མ་ཡིན་ནོ། ། གཉིས་པ་མདོ་སྡེཔ་ནི།
ཕྱི་རྡུལ་ཕྲ་རགས་འདུས་པའོ་གོང་བུར་འདོད་དེ། ད་ལྟར་གྱིས་གཟུང་ཡུལ་རགས་པ་འདི། དོན་དམ་དངོས་པོ་མ་ཡིན་ཏེ། ༢༡༥༽ ། འདི་རྣམ་པ་སྐྱེད་བྱེད་ཀྱི་གཞི། ལྐོག་གྱུར་མན་རྫས་ལྟ་གུར་འདོད་པའོ། གཡུའ་ཐང་ལས། མདོའ་སྡེ་ཀུན་རྫོབ་ཕྲ་རགས་རྣམས། ། འདུས་པས་སྣང་བ་གཅིག་དུ་འདོད༌། ། ཅེས་པ་དང༌།
སྤྱི་ཆིངས་ལས། སྣོད་བཅུད་རྡུལ་ཕྲན་སོལ་བུ་དང༌། ། སྐད་ཅེག་ཆ་མེད་དོན་དམ་པ་དང༌། དེ་ལ་སོགས་པའི་བྱེ་བྲག་ནི། ། ཉན་ཐོས་ཐེག་པའི་ལྟ་བ་ཡིན། ། ཅེས་པས། བྱེ་བྲག་པས་སྐད་ཅིག་ཆ་མེད་དོན་དམ་པ་དང༌། རྡུ་ཕྲན་ཆ་མེད་ཀུན་རྫོབ་སྟེ། སྐད་ཅིག་ཆ་ཤས་མེད་པ་རྒྱུན་དུ་གནས་པར་འདོད་དེ། གཟུང་འཛིན་འབྲེལ་བ་མེད་བཞིན་དུ།
ཉ་དང་ལྕགས་ཀྱུ་བཞིན་དུ། བློ་རྣོ་མེད་ཀྱིས་གཅེར་འཐོང་དུ་འཛིན་པར་སྨྲའོ། མདོའ་སྡེ་ལས། གཟུང་འཛིན་གཉིས་ཞལ་བྱ་གཞལ་བྱེད་ཀྱིས་འབྲེལ་པ་ཡོད་དེ། རྣམ་པ་གཞན་ཡུལ་ཡིན་ལ། གཞན་བྱེད་འཛིན་བྱེད་ཡིན་པས། རྣམ་བཅས་ཀྱིས་ཡུལ་འཛོན་པར་འདོད། ༢༡༦༽ པའོ༑ ༑ བཞི་པ་གཞུང་འཛིན་པའི་ཉན་ཐོས་ལ་བཞི་སྟེ། ཕལ་ཆེན་པ་དང༌།
ཐམས་ཅད་སྨྲ་བ་དང༌། གནས་བརྟན་པ་དང༌། མང་པོས་བསྐུར་བའོ། ། དེ་ལས་གྱེས་པ་སྡེ་པ་བཅོ་བརྒྱད་དེ། ཕལ་ཆེན་པ་ལའང་ལྔ་སྟེ། ཤར་གྱིས་རི་བོའི་སྡེ་དང༌། ནུབ་ཀྱིས་རི་བོའི་སྡེ་དང༌། འཇིག་རྟེན་སྨྲ་པའི་སྡེ་པའི་སྡེ་དང༌། རྟག་པར་སྨྲ་བའི་སྡེའོ། ། ཡོད་པར་སྨྲ་བའི་སྡེ་ལ་བདུན་ཏེ།
གཞི་ཐམས་ཅེ་ཡོད་པར་སྨྲ་བའི་སྡེ་དང༌། འོད་བསྲུང་པའི་སྡེ་དང༌། ཆོས་གསུངས་པའི་དང༌། མང་དུ་སྟོན་པའི་དང༌། མང་དུ་ཐོས་པའི་དང༌། གོས་དམར་ཅན་གྱིས་དང༌། རྣམ་པར་ཕྱེ་སྟེ་སྨྲ་བའི་སྡེའོ། གནས་བརྟམ་པ་ལ་གསུམ་སྟེ། རྒྱ་བྱེད་ཚལ་བྱས་དང༌། འཇིགས་མེད་རིགས་གནས་དང༌།
གཙུག་ལག་ལམ་ཆེན་གྱིས་སྡེའོ། ། མང་པོས་བསྐུར་བ་ལ་གསུམ་སྟེ། ས་སྒྲོན་རིག་བྱེད་ཀྱི་སྡེ་དང༌། བསྲུང་བའི་དང༌། གནས་མང་པོའིསྡེའོ། ༣༡༧༽ ། དེ་དག་གིས་ནང་ནས། བྱེ་བྲག་པ་དང་མདོའ་སྡེ་པ་བཤད་པ་ཡང་ཡོད་དོ། ། གསུམ་པ་ཏིང་ངེ་འཛིན་ལ་གཉིས་ཏེ། ཟག་བཅས་ཀྱི་ལམ་དང༌།
ཟག་མེད་དོ། ། དང་པོ་ལ་གཉིས་ལས། ཚོགས་ལམ་ནི། ངེས་འབྱུང་གིས་བསམ་པ་ལ་བརྟེན་ནས། ཉན་ཐོས་ཀྱི་སྡེ་སྣོད་ལ་ཐོས་བསམ་གྱིས་བདེན་བཞི། མི་རྟག་ལམ་བཅུ་དྲག་ཙམ་རྟོགས་པར་བྱས་ནས། ཚོགས་ལམ་བཞི་གསུམ་བཅུ་གཉིས་བྷཻར་བྱེད་དོ། ། མཛོད་ལས། ཚུལ་གནས་ཐོས་དང་ཏིང་འཛིན་པས། བྷཻ་པ་ལ་ནི་རབ་ཏུ་སྦྱོར། །
ཅེས་སོ། ། གཉིས་པ། སྦྱོར་ལམ་ལ། དྲོད། རྩེ་མོ། བཟོད་པ། ཆོས་མཆོག་བཞི། དང་པོ་གསུམ་ལ་ཆེ་འབྲིང་གསུམ་གསུམ་ཡོད་པས། བཟོད་ཆུང་མན་ཆད་ཆོས་བཅུ་དྲུག་པོ་དམིགས་ནས་མཚུངས་པར་བྷཻ། བཟོད་འབྲིང་དུ་ལམ་འགོགས་ཀུན་འབྱུང་གིས་བཞི་བཞི་རིམ་གྱི་དོར་ནས།
ཆོས་མཆོག་ ༣༡༨༽ ལ༑ སྐད་ཅིག་རེ་རེ་ལས་མེད་པས། དམིགས་ནས་མཚུངས་པ་སྟེ། མཛོད་ལས། ཅི་ལྟར་བཟོད་ཆེན་སྐད་ཅིག་ལ། ། གཅིག་ཡིན་དེ་ནི་ཆོས་ཀྱི་མཆོག ། ཅེས་སོ། ། གཉིས་པ་ཟག་མེད་ལ་གཉིས་ཏེ། མཐང་ལམ་དང༌། བྷཻ་ལམ།
མཐར་ཕྱིན་ལམ་པའོ། ། དང་པོ་ལ་གཉིས་ཏེ། ཞུགས་པ་དང༌། ཞུགས་འབྲས་གཉིས་ལས། དང་པོ་ནི། རྒྱུན་ཞུགས་འབྲས་བུ་ལ་ཞུགས་པ་ནི། མཐོང་ལམ་སྐད་ཅིག་བཅོ་ལྔ་མངོན་དུ་གྱུར་པ་སྟེ། མཛོད་ལས། དེ་ལ་སྐད་ཅིག་བཅོ་ལྔ་ནི། མ་མཐོང་མཐོང་ཕྱིར་མཐོང་བའི་ལམ།
ཅེས་སོ། ། གཉིས་པ་ནི༑ རྒྱུན་ཞུགས་འབྲས་བུ་ལ་གནས་པ་ནི། མཐོང་ལམ་སྐད་ཅིག་བཅོ་ལྔ་དྲུག་ལ་གནས་པ་དེ། མཛོད་ལས། བཅུ་དྲུག་པ་ལ་དེ་འབྲས་གནས༑ ༑ ཅེ་སོ། ། འདིར་ནི་མཐོང་སྤངས་མ་ལུས་པ་སྤངས་པའོ། ། བྷཻ་ལས་ལ་གཉིས་ཏེ། ལན་ཅིག་ཕྱིར་འོང་དང༌།
ཕྱིར་མི་འོང་ ༣༡༩༽ ། གཉིས་སོ། ། ཕྱིར་འོང་ལ་གཉིས་ལས། དང་པོ་འབྲས་ཞུགས་ནི། འདོད་ཁམས་ཀྱིས་བྷཻ་སྤངས་ཆེ་འབྲིང་དགུ་ཡོད་པའི༑ ཆེ་རིམས་ནས་ལྔ་མན་ཆད་སྤངས་པ་སྟེ། མཛོད་ལས། རྣམ་པར་ལྔའི་བར་ཅོམ་ནས། གཉིས་པ་ལ་ནི་ཞུགས་པ་ཡིན། ། ཅེས་སོ། །
གཉིས་པ་འབྲས་བུ་ལ་གནས་པ་ནི། བྷཻ་སྤངས་དྲུག་སྤངས་པ་སྟེ། མཛོད་ལས། རྣམ་པར་དྲུག་པོ་ཟད་གྱུར་པ། ། དེ་ནི་ལན་ཅིག་ཕྱིར་འོང་པའོ། ། ཅེས་སོ། ། འདི་ལ་བྱེ་བྲག་འབྲས་གནས་ཁྱད་པར། ཆེ་བ་བདུན་ནས་བརྒྱ་ཟད་པས། ། ཚེ་གཅིག་བར་ཆད་གཅིག་ཟད་པ། ། ཅེས་པ།
ལྷ་མི་ཚེ་གཅིག་ལ་དགྲ་བཅོམ་ཐོབ་པར་བྱེད་དོ། ། འདོད་ཁམས་ཀྱི་ལྷ་མིའི་ནང་ནས། སྐྱེ་བ་རིགས་འདར་མན་ཆད་ལས་མི་ལན་གཅིག་ཕྱིར་འོང་བའོ། ། སྲ་བ་ཕྱིར་མི་འོང་བ་ལ་གཉིས་ཏེ། ཞུགས་པ་དང་ཞུགས་བྲས་གཉིས་སོ། ། དང་པོ་ནི། ཕྱར་མི་འོང་འབྲས་ ༣༢༠༽ བུ་ལ་ཞུགས་ཏེ། སྦང་བྱ་བརྒྱད་སྤངས་ནས། དགུ་ད་སྤངས་པའི་སྦྱོར་བ་ལ་བརྩོན་པའོ། གཉིས་པ་འབྲས་བུ་ནི།
འདོད་ཁམས་ཀྱིས་སྤངས་ཆ་དག་ཆ་དགུ་པོ་ཐམས་ཅད་སྤངས་ནས། འདོད་ཁམས་སུ་མི་སྐྱེ་བ་སྟེ། མཛོད་ལས། རྣམ་དགུ་ཟད་པ་ཕྱིར་མི་འོང༌། ། ཅེས་སོ། ། གཟུགས་ཀྱིས་སྤང་བྱ་མ་ལུས་པ་སྤངས་ནི། ཕྱིར་མི་འོང་ཁྱད་པར་གྱིས་ཆོས་ཡིན་ལ། གཟུགས་མེད་ཀྱིས་སྲིད་རྩེའི་་བརྒྱད་སྤངས་པ་ནི། དགྲ་བཅོམ་འབྲས་བུ་ལ་ཞུགས་པ་སྟེ། མཛོད་ལས།
སྲིད་རྩེའི་བར་པ་བརྒྱད་ཟད་པས༌། ཅེས་སོ། ། གསུམ་པ་མཐར་ཕྱིན་གྱིས་ལམ་ལ་གཉིས༑ ཞུགས་དང་ཞུགས་འབྲས་སོ། ། སྔ་མ་ནི། བཤད་མ་ཐག་པའི་དགྲ་བཅོམ་འབྲས་བུ་ལ་ཞུགས་པ་ཐལ་ནས། གཉིས་པ་དགྲ་བཅམ་འབྲས་བུ་ལ་གནས་པ་ནི། ཁམས་གསུམ་གྱིས་སྤང་བྱ་མ་ལུས་པ་སྤངས་ནས་མྱ་ངན་ལས་འདས་པ་སྟེ། སྤྱི་བཅིངས་ལས། བདེན ༣༢༡༽པ་བཞི་དང་དབུགས་འགྲང་དང༌། །
ཟད་པ་རྒྱད་དང་ཀེང་རེས་སོ། དེ་དག་བསམ་གཏན་བྱེ་བྲག་ཡིན། ། ཅེས་པས། གོང་གིས་བྷཻ་སྤངས་པ་བདེན་པ་བཞི་བྷཻ་པའི་ཚུལ་དང༌། ཉན་ཐོས་རབ་ཀྱིས་འགོགས་པ་ཀ་ཞུགས། འབྲང་གིས་དབུགས་འགྲངས༑ ཐ་མ་རྐེང་རུས་ལ་བརྟེན་ཏེ། བར་སྐབས་རྣམས་སུ་ཟད་པར་བྷཻ་པ་ནི། ས་དང༌། ཆུ་དང༌།
མེ་དང༌། རླུང་དང༌། སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དང་བརྒྱད་དོ། ། དེ་དག་ནི་ནམ་མཁའ་རྣམ་པར་ཤེས་པའོ་མདོའ་ལད་བཤད་དོ། ། བཞི་པ་སྤྱོད་པ་ལ་གཉིས་ཏེ། ཐུན་མཽང་དང༌། ཁྱད་པར་རོ།
དང་པོ་ནི། མི་དགེ་བཅུ་དང་མཚམས་མེ་ལྔ། དེ་དང་ཉེ་བལྔ་ལ་སོགས་པ། མདོར་ན་མི་དགེ་བ་ཕྲ་ཞིང་པྲ་བ་ནས་སྦངས་ཤིང༌། ཁ་ནམ་ཐོབ་པ་མཐའ་དག་བསྡོམས་ནས། དགེ་བ་བཅུ་ལ་སོགས་པའི་ལེགས་སྤྱོད་ཐམས ༣༢༢༽ ཅད་ཕུན་སུ་མཞོགས་པར་སྤྱོད་དོ། སྤྱི་བཅིངས་ལས། ཤིན་ཏུ་ཡང་ངའི་ལས་སྦངས་ཏེ། ། ཞན་པའི་དགེ་བ་ཕུན་སུམ་ཚོགས། ། གཉིས་པ་ནི།
སྦྱངས་ཡོན་བཅུ་གཉིས་ཡོད་དེ། དང་པོ་གནས་འཐབ་པ་ལ་གསུམ་སྟེ། དུར་ཁྲོད་པ། ཤིང་དྲུང་པ། བླ་གབ་མེད་པའོ། ཟས་འཐབ་པ་ལ་གསུམ། སྒོ་གཅིག་པ་དང༌། སྒོ་གཅིག་པ། ཟས་པྱིར་མི་ལེན་པའོ། གསོ་འཐབ་པ་ལ་གསུམ་སྟེ།
ཆོས་གོས་གསུམ་པ་དང༌། ཕྱིང་པ་དང༌། ཕྱག་དར་ཁྲོད་པའོ༌། སྤྱོད་ལམ་མཐབ་པ་ལ་གསུམ་སྟེ། པོག་པ་དང༌། ལྕོག་ལྕོག་པ་དང༌། ཏོགས་ཏོགས་པ་དང༌། གཞན་རྣམས་ཁྲུས་དང་གཙང་སྦྲ་ལྟ་སྤྱོད་ཞི་དུ་ལེན་པ། བྱེད་སྤྱོད་གང་ཡང༌། རང་དོན་དུ་ཚུལ་ལྟར་སྐྱོན་མཐའ་དག་ཤིང༌།
ཡོན་ཏན་མཐའ་དག་བླངས་ནས༑ འཁོར་བ་དང་མྱ་ངན་ལས་འདས་ཡིས། སྤངས་བླངས་དགགས་སྒྲུབ་ཚུལ་བཞིན་སྤྱོད་པ་ཡིན་ཏེ། སྤྱི་བཅིངས་ལས། ཁྲུས་ ༣༢༣༽ ། དང་གཙང་སྦྲ་ལ་སོགས་པ། ། གང་ཡང་ཀུན་རྫོབ་མཚན་མའི་ཚུལ། ཐམས་ཅད་སྤངས་དགག་སྒྲུབ་བ། ། ཉན་ཐོས་པ་ཡི་སྤྱོད་པ་ཡིན། ཅེས་སོ། །
ལྔ་པ་ཚུལ་ཁྲིམས་ནི། སོ་སོར་ཐར་པ་རིགས་བདུན་ཡིན་ཏེ། དགེ་བསྙེན་ཕོ་མོ་གཉིས། དགེ་ཚུལ་ཕོ་མོ་གཉིས། དགེ་སློང་ཕོ་མོ་གཉིས། བར་སློབ་མ་དང་བདུན་ཡིན་ཏེ། སྤྱི་ཆིངས་ལས། སོ་སོར་ཐར་པ་རིགས་བདུན་ཏེ། ། ཅེས་སོ། ། དེ་རྣམས་ཀྱིས་སླབ་པ་སྲུང་ནི།
དགེ་བསྙིན་ཕོ་མོས། ལུས་་ཀྱི་སྒོ་ནས། སྲོག་གཅོད་པ། མ་བྱིན་ལེན་པ། མི་ཚངས་པར་སྤྱོད་པ་དང་གསུམ། ངག་གིས་རྫུན་རྩ་བ་བཞི། ཡན་ལག་ཆང་དང་ལྔ་རྫོགས་པར་བསྲུང་པའོ། ། སྤྱི་ཆིངས་ལས། སླབ་པ་བཞི་ལྔ་རྫོགད་པ་ནི། ཅེས་སོ། །
དགེ་ཚུལ་ཕོ་མོ་ནི་སློབ་དཔོན་ལ་ཆོས་བཅུ་དང༌། མཁན་པོས་ལས་ཐོབ་པ་གསུམ་སྟེ། ༣༢༤༽ རགས་རྟོགས་བཅུ་གསུམ་མོ། ། སྤྱི་ཆིངས་ལས། སྡོམ་པའི་རྩ་བ་བཅུ་གསུམ་དང༌། ཅེས་དང༌། ལུས་ལས། གང་ཞིག་སྲོག་གཅོད་གཞན་གྱིས་ནོར་འཕྲོགས་དང༌། ། མི་ཚང་སྤྱོད་རྫོན་བཅོས་པའི་ཆང་ལ་སོགས། ། གར་སོགས་འཕྲེང་སོགས་མལ་སྟན་མཐོན་པོ་དང༌། །
ཕྱི་དྲོའི་ཁ་ཟས་གསེར་དངུལ་ལེན་པ་སྤངས། ། དེ་ཉིད་ལས། མཁན་པོར་གསོལ་བཏབ་མཁན་པོ་ལས་ཐོབ་པ། ། ཁྱིམ་པའི་རྟགས་སྤངས་རབ་བྱུང་ཚུལ་རྟགས་འཛིན། ། ཆོས་གསུམ་དང་པོ་དང་ནི་ལྡན་པར་བྱ། ། ཅེས་སོ། ། དགེ་སློང་ཕོ་ནི་རྩ་བ་བཞི། ལྷག་མ་བཅུ་གསུམ་མ་ངེས་པའི་ཆོས་གཉིས། ལྟུང་བ་སུམ་ཅུ། ལྟུང་བ་འབའ་ཞིག་པ་དགུ་བཅུ།
བསླབ་པའི་ཆོས་བརྒྱ་བཅུ་བཞི་སྟེ། དྲིལ་བས་ཉིས་བརྒྱ་ལྔ་བཅུ་གསུམ་བསྲུང་བར་བྱེད་དོ། ། དགེ་སློང་མོས། ལྔ་བརྒྱ་བསྲུང་བའོ། སྤྱི་ཆིངས་ལས། ཉིས་བརྒྱ་ལྔ་བཅུ་ལྔ་བརྒྱ་གང༌། ༣༢༥༽ ། ཅེས་སོ། ། བར་སློབ་མ་ནི། ཉི་ཤུ་རྩ་གཉིས་བསྲུང་བ་ཡང་བཤད་དོ། །
སྤྱི་ཆིངས་ལས། ཉན་ཐོས་བསྲངས་པའི་ཚུལ་ཁྲིམས་ཡིན། ། ཅེས་སོ། ། དྲུག་པ་ལམ་ཡུན་ནི། དང་པོ་ངེས་བྱུང་བསླབ་པའི་སྒོར་ཞུགས་ནས། ཁམས་གསུམ་གྱིས་སྤངས་བྱ་ཕྲ་རགས་མ་ཟད་ཀྱིས་བར་དུ། འཇུག་ཆགས་སྟོང་གནས་རེ་རེ་ལ་སྐལ་ཕྲན་ཉི་ཤུ་ཉི་ཤུ་བྱས་ཏེ། སྐལ་ཕྲན་བརྒྱད་ཅུ་ཐམ་པ་ལ་བསྐལ་པ་ཆེན་པོ་གཅིག་དུ་རྩིས་པའི་བསྐལ་པ་ཆེན་པོ་གཅིག་གམ། དེ་ལས་སྦྱངས་ཡུན་རིང་ན། སྐལ་པ་བརྒྱ་ལ་སོགས་པ་ཡང་སྦྱང་བར་བཤད་དོ༑ ༑
སྤྱི་ཆིངས་ལས། འཇུག་ཆགས་སྲིད་པ་ཟད་ཀྱིས་བར། ། བསྐལ་པ་ཆེན་པོ་བརྒྱ་སོགས་ཡིན། ཅེས་གསུངས་སོ། ། བདུན་པ་འབྲས་བུ་ནི། དེ་ལྟར་ཁམས་གསུམ་གྱིས་ས་བོན་དང་བྲལ་ནས། དགྲ་བཅོམ་པའི་འབྲས་བ་ཐོབ་པའོ། ། དེ་ལ་ལྷག་བཅས་དང༌། ལྷག ༣༢༦༽ མེད་གཉིས།
དང་པོ་ནི། ཀུན་འབྱུང་མ་ལུས་སྦངས་ཀྱང༌། བ་སྡུག་བདེན་གྱིས་བརྟེན་ཕུང་པོ་ཙམ་ཞིག་ལྷག་ལུས་ཏེ། དཔེར་ན་སྡོང་པོ་བཅད་པ་ལྟ་བུའོ། ། དེ་ཡང༌། ཆེད་དུ་བརྗོད་པའི་ཚོམས་ལས། མ་འགགས་པ་ཡི་ལུས་ཀྱི་སུ། ། ཚོར་བ་དང་དུ་ལེན་པ་ན། ། དེའི་སེམས་ནི་རྣམ་པར་གྲོལ། ། མི་ཤི་བར་ནི་གྱུར་བ་བཞིན། །
ཅེས་པས། དེ་ལ་ཡང་རྒྱན་ཅན་དང་རྒྱན་མེད་གཉིས་ལས། སྔ་མ་ནི། ཉན་ཐོས་ཀྱིས་སྐབས་ཀྱིས་སྟོག་པ་ཤཱཀྱ་ཐུབ་པ་ལྟ་བུ། སྤྲུལ་པའི་མཚན་དཔེའ་དང་ལྡན་པ་དང༌། གཞན་ནི་རྒྱན་སྣ་ཚོགས་དང་ལྡན་པ༑ འགྲ་དོན་ཤས་འགའ་བྱེད་པའོ། རྫོགས་པ་ཆེན་པོ་འབྲས་བུའི་ཀློང་ལས། སངས་རྒྱས་དགྲ་བཅོམ་རྡུལ་ཕྲན་ནི། ། ཐུབ་པ་དབང་པོའི་སྐུ་འཆང་བ། །
ཞེས་གསུངས་སོ། ། རྒྱན་མེད་ནི། སྐྱེས་བུ་ཟུང་བཞི། ཡ་བརྒྱད་ཀྱིས་སྐད་ཅིག་ལ་མངོན་དུ་བྱས། ༣༢༧༽ ། ཉོན་མོངས་པའི་འཆི་བ་མཐའ་དག་དང་བྲལ་ཏེ། དགོངས་པ་མཆོ་ལ་འཁྱག་ཞུ་བའམ། ནམ་མངའ་ལ་སྤྲིན་འཁྲིག་པ་ལྟར་འབྱུང་བའོ། ། འབྲས་བུའི་ཀློང་ལས། ཟུང་བཞི་ཡ་བརྒྱད་ལུས་རྒྱན་བྲལ། །
ཅེས་པ་དང༌། ཕྱོགས་འདས་མདོའ་ལས་ཉོན་མོངས་ཞི། ། ཤིང་ཟད་མེ་ཤི་ཅི་ལྟར་འབར། ། དགེ་སློང་མྱ་ངན་འདས་པ་ལས། ། ལུས་མེད་གཟུང་འཛིན་ཕྲ་བ་ཙམ། ། ཅེས་སོ། ། དེ་ཉིད་ཀྱང་ངོ་བོ་གཅིག་སྟེ། རྣམ་པའི་ཆ་ནས་རྒྱན་ཅན་ལ། ། དགོངས་པའི་ཆ་ནད་རྒྱན་མེད་དོ། ། གཉིས་པ་ནི།
རྟེན་ཕུང་པོ་ཡང་མེད་པར་ཉེ་བ་ཞི་བ་ནི་ལྷག་མེད་དོ། ། ཅེས་སོ། ། དཔེར་ན་སྡོང་པོ་བསྲེགས་པ་ལྟ་བུའི། ། ཆེད་དུ་བརྗོད་པའི་ཚོམད་ལས། གང་ན་ལུས་ཞིག་ཚོར་བ་འགགས། ། འདུ་ཤེས་ཐམས་ཅད་བྲལ་འགྱུར་ཞིང༌། ། འདུ་ཤེས་ཉེ་བར་ཞི་བ་དང༌། རྣམ་པར་ཤེས་པར་ནུབ་གྱུར་པའཔ། ། དེ་དག་ལ་ཅིའི་ཕྱིར ༣༢༨༽ ཉན་ཐོས་ཞེས་བྱ་ཟེར་ན། སྲིད་པ་ཐ་མའི་ཚེ།
སྒྲ་ཅས་ཀྱིས་ཆོས་ཉན་ཞིང༌། ཐོས་པ་གཞན་ལ་སྒྲ་བཅས་སུ་སྒྲོགས་པར་བྱེད་ན་ཉན་ཐོས་ཏེ། ཁོ་རང་ཁོ་ནའི་ཕྱིར་བྱེད་བཅོས་ཡིན་ནོ། ། ཡང་ཐེག་ཆེན་གྱིས་ཆོས་རང་གིས་ཐོས་པ་གཞན་ལ་སྒྲོག་པར་བྱེད་ན་ཐོས་སྒྲོགས་ཅེས་བྱའོ༑ ། དམ་ཆོས་པད་དཀར་ལས། མགོན་པོ་དེ་རུང་བདག་ཅག་ཉན་ཐོས་འགྱུར། ། བྱང་ཆུབ་དམ་པ་ཡག་དག་སྒྲག་པར་དམིགས། ། བྱང་ཆུབ་སེམས་དཔའ་སྒྲ་ཡང་རབ་དུ་རྫོགས། ། དེ་བས་བདག་ཅག་ཉན་ཐོས་མི་ཟད་འདྲ། ། ཅེས་གསུངས་སོ།
དེ་ལྟར་ཉན་ཐོས་ཀྱིས་དབཡེ་བ་བཅུ་དེ་བསྟན་ནས། སའི་རྣམ་གཞག་ཅི་ལྟར་ཡིན་ཞེས་ན་ནི། མདོའ་ལས་དཀར་པོ་རྣམ་དར་མཐོང་བའི་ས་དང༌། རིགས་ཀྱིས་དང༌། བརྒྱད་པའི་ས་དང༌། མཐོང་བའི་ས་དང༌། སྲབ་པའི་ས་དང༌། འདོད་ཆགས་དང་བྲལ་བའི་ས་དང༌། བྱས་པ་རྟོགས་པའི་ས་དང༌། ཉན་ཐོས་ ༣༢༩༽ །
ཀྱིས་ས་དང༌། རང་སངས་རྒྱས་ཀྱི་ས་དང༌། ཅེས་སོ། ། དང་པོ་ནི། ཚོགས་ཡིན་ཏེ། ཐར་པ་ཆ་མཐུན་གྱིས་ལམ་ཡིན་པས་སོ། ། གཉིས་པ་ནི། སྦྱོར་ལམ་ཡིན་ཏེ། དེ་ནས་རིགས་ངེས་པར་བཤད་པས་སོ། ། གསུམ་པ་རྒྱུན་ཞུགས་འབྲས་བུ་ལ་ཞུགས་པ་ཡིན་ཏེ།
ཡས་མར་བགྲངས་པས་བརྒྱད་ཡིན་པའོ། ། བཞི་པ་རྒྱུན་ཞུགས་འབྲས་གནས་ཡིན་ཏེ། མཐོང་ལམ་རྣམ་གྲོལ་གྱིས་ལམ་ཡིན་པས་སོ། ། ལྔ་པ་ནི་ཕྱིར་འོངས་འབྲས་གནས་ཡིན་ཏེ། འདོད་ཁམས་ཀྱིས་བྷཻ་སྤངས་མ་ལུས་པ་སྤངས་པས་སོ༑ ༑ དྲུག་པ་ནི། ཕྱིར་མི་འོང་འབྲས་གནས་ཡིན་ཏེ། འདོད་ཁམས་ཀྱིས་བྷཻ་སྤངས་མ་ལུས་སྤངས་པའོ། ། བདུན་པ་ནི། དགྲ་བཅོམ་འབྲས་གནས་ཡིན་ཡིན་ཏེ།
ཟག་པ་ཟད། བྱ་བ་བྱས་པ་རྟོགས་པ་ཡིན་པའོ། ། བརྒྱད་པ་ཉན་ཐོས་ཀྱིས་ས་ནི། སྔར་མ་བཤད་པའི་འབྲས ༣༣༠༽ བུ་གཉིས་པ་དང༌། སུམ་པ་དང༌། བཞི་བའི་ཞུགས་པ་གསུམ་ཡིན་ཏེ། སྤྱི་མིང་བྱེ་བྲག་ལ་བཏགས་པ་ཡིན་ནོ། ། རང་སངས་རྒྱས་ཀྱི་ས་ནི་འོག་ནས་འབྱུང་པའི་རང་སངས་རྒྱས་ཀྱིས་ཁོ་ནའོ། ། ཁ་ཅིག་དུ་དཀར་རྣམ་པར་མཐོང་པའི་ས་མི་བགྲང་ན་བརྒྱས་དོ། ། གསུམ་པ་ལུང་གིས་ཞབས་བསྡུད་པ་ནི།
དགོངས་འདུས་ལས། ཤིན་ཏུ་ཡ་ངའི་ལས་སྤངས་ཏེ། ། ཡིད་འོང་མདུན་པའི་ཚུལ་བཟུང་ནས། ། རང་གིས་རྩ་བ་སདེན་བཀྲུན་པས། ། སོ་སོ་ཐར་པའི་ལམ་དུ་སྣང༌། ། ཅེས་གསུངས་སོ། ། ཐེག་པ་ཐམས་ཅད་ཀྱིས་ཤན་འབྱེད་ཉི་འོད་རབ་གསལ་ལས༑ ཉན་ཐོས་ཀྱིས་རྣམ་དཏ་བཞག་པའི་ལེའུ་སྟེ། བདུན་པའོ།། ༈ །།གཉིས་པ་དབང་པོ་ཐ་་མའི་འབྲིང་རང་སངས་རྒྱས་ཀྱིས་ཐེག་པ་ལ་གཉིས་ཏེ།
མདིར་བསྟན་དང༌། རྒྱས་པར་བཤད་པ་དང༌། ལུང་གིས་ཞབས་བསྡུའ་བའོ། ། དང་པོ་ནི། ༣༣༡༽ ། དབང་པོ་ཐ་མའི་འབྲིང་རང་སངས་རྒྱས་ཀྱི་ཐེག་པ་ནི། འོག་ནས་འབཡུང་བ་བཞིན་འདི་ལྟ་སྟེ། གཉིས་པ་རྒྱས་པར་བཤད་པ་ལ་བདུན་ཏེ། འཇུག་སྒོ། ལྟ་བ།
ཏིང་ངེ་འཛིན། སྤྱོད་པ། ཚུལ་ཁྲིམས། ལམ་ཡུན། འབྲས་བུའོ། དང་པོ་ནི། སྤྱི་ཆིངས་ལས། རྟེན་འབྲེལ་བཅུ་གཉིས་འཇུག་པའི་སྒོ་ཅེས་པ་ཚུལ་ཅི་ལྟར་ན། ལུགས་འབྱུང་འཁོར་བའི་ཆོས་ཀྱི་རྟེན། འབྲེལ་བཅུ་གཉིས་དང༌།
ལུགས་ཟློག་མྱ་ངན་ལས་འདས་པའི་རྟེན་འབྲེལ་བཅུ་གཉིས་དང་པོ་ལ་གཉིས་ལས། ཕྱི་དང༌། ནང་ངོ། སྡ་མ་ནི། གཡུ་དྲུང་གིས་ཤུགས་འབྲས་ཀ་བརྟེན་ནས་རྟོགས་པ་ཡིན་ཏེ། རྒྱུ་དང་འབྲེས་པ་དྲུག འབྲས་བུ་དང་འབྲེལ་པ་དྲུག་སྟེ། སྔ་མ་ནི། སས་རྟེན། ཆུས་བསྡུས།
མེས་སྨིན། རླུང་གིས་གཡོས། ནམ་མཁའ་གོ་སྐབས་འབྱེད། དུས་ཀྱིས་འགྱུར་བའོ། གཉིས་པ་ནི། ༣༣༢༽ ས་བོན། མྱུ་གུ། ཡལ་གང༌། མེ་ཏོག་འབྲས་བུའོ། ། དེ་ཡང༌།
རྟེན་འབྲེལ་ལུགས་ནས་བྱུང་བ་དང༌། ལུགས་ནས་བལྡོག་པས་སརྒྱུ་འབྲས་མ་གྲུབ་པར་རྟོགས་པའོ། ། གཉིས་པ་ནང་ནི། དུར་ཁྲོད་ཀྱིས་རྐེང་རུས་ལས་བརྟེན་ནས། མ་གྲུབ་པར་རྟོགས་པ་ཡིན་ཏེ། མ་རིག་པ། འདུ་བྱེད། རྣམ་པར་ཤེས་པ། མིང་གཟུགས། སྐྱེ་མཆེད་དྲུག
རེག་པ། ཚོར་བ། སྲིད་པ། ལེན་པ། སྐྱེ་བ། རྒ་ཤིའོ། ། ནང་རྟེན་འབྲེལ་ལུགས་ནས་ལྡོག་པ་དང༌། ལུགས་ནས་འབྱུང་བས། འཛིན་པ་རག་པ་རང་བཞིན་མེད་པར་རྟོགས་ཤིང༌། ནང་སྐད་ཅིག་རང་གསལ་ཉན་ཐོས་དང་མཐུན་པའོ། །
གཡུའ་ཐང་ལས། ཉན་ཐོས་རང་རྒྱལ་དོན་དམ་འདྲ། ། ཀུན་རྫོབ་སྣང་བའི་ཁྱད་པར་ནི། གཟུགས་ཀྱི་བསྡུས་པའི་ཆོས་རྣམས་ཀུན། ། རྟེན་འབྲེལ་རྒྱུ་རྐྱེན་དབང་གྱུར་པས། ། ཅེས་པའོ། ༣༣༣༽ ། གཉིས་པ་ལྟ་བ་ནི། སྤྱི་ཆིངས་ལས། ལྟ་བ་ཕྱི་རོལ་རྡུལ་ཕྲན་ལས། །
གཟུགས་ཀྱི་ཕུང་པོ་བདག་མེད་པས། ། ཅེས་པས། གོང་གིས་རྟེན་འབྲེལ་ལུགས་ལྡོག་པས་གཟུགས་ཀྱི་ཕུང་པོ་བཅུ་བཞི་ལ་སོགས་བདག་མེད་པར་རྟོགས་ཀྱང༌། རྣམ་པར་རིག་བྱེད་མ་ཡིན་པར་བདག་མེད་པར་མ་ཤེས་ཤིང༌། གང་ཟག་སྐད་ཅེག་ཆ་མེད་སྟོང་པར་མ་རྟོགས་ཏེ། སློབ་དཔོན་ཏི་གསུངས་སོ། ། གཟུགས་དོན་རྟོགས་པ་སྤངས་ཕྱིར་དང༌། ། འཛིན་ད་མི་སྤང་ཕྱིར་ན་ཡང༌། ། བརྟེན་གྱིས་བསེ་རུ་ལྟ་བུའི་ལམ། ། ཅེས་གསུངས་སོ། །
དེ་ལ་གཉིས་ཏེ། བསེ་རུ་ལྟར་གཅིག་པུར་གནས་པ་དང༌། ནེ་ཙོ་ལྟར་ཚོགས་ལ་གནས་པ་ལས། སྒྲུབ་པོའི་གང་ཟག་དང༌། དེ་ཚོགས་ཚུལ་དང༌། ལམ་འགྲོད་ཚུལ་དང་འབྲས་བུ་རང་དོན་ལ་གནས་པ་དང༌། གཞན་དོན་ལ་གནས་བ་དང༌། གཞན་དོན་རྒྱུ་པ་དང་ལྔར་ཤེས་པར་བྱའོ། ། དང་པོ་བསེ་རུ་ལྟ་བུ་ནི ༣༣༤༽ཐེག་པ་གསུམ་གྱིས་དབང་པོ་རྣོན་པོ་སྐྱོ་ཤས་ཆེ་ཞིང༌། སྙིང་རྗེ་ཤས་ཆུང་བ།
གཅིག་པུར་གནས་པ་ལ་དགའ་བའོ། ། གཉིས་པ་ཚོགས་བསག་ཚུལ་ནི། བསོད་ནམས་ཀྱིས་ཚོགས་ནི། ངེས་འབྱུང་གིས་ཚུལ་ཁྲིམས་རྣམ་དག་ལ་བརྟེན་ནས། ཐར་པ་ཆ་མཐུན་གྱིས་དགེ་བས་བསྡུག་པས༑ སྐལ་པ་བརྒྱ་ཡིས་བར་དུ་བསགས་པ་སྟེ། མཛོད་ལས། བསེའ་རུ་སྐལ་པ་བརྒྱའི་རྒྱུ། ཅེས་སོ། ། ཚོགས་བསགས་པ་ཚོགས་ཆེན་པོར་ཕྱིན་བའི་ཚེ།
སྐྱེ་བ་ལེན་པར་མངོན་ཤེས་ཀྱིས་གཟིགས་ནས་སྨོན་ལམ་འགྲུབ་པར་བྱ་བའི་དོན་དུ། ཡེ་ཤེས་ཀྱིས་ཚོགས་ར་ཉན་ཐོས་ཀྱི་སྡེ་སྣོང་ལ་རྟེན་ནས། ཕུང་པོ། ཁམས། སྐྱེ་མཆེན། བདེན་པ། རྟེན་འབྲེལ། གང་ཟག་དང༌། མཁས་པའི་དིན་དྲུག་ལ་མཁས་པར་བྱས་ནས། སངས་རྒྱས་དང་ཉན་ཐོས་མེད་པའི་ཞིང་སྟོང་པར་སྐྱེ་བར་གྱུར་ཅིག
དེ་ཡང་གཞན་ལ་མི་སྟོན་པ། ༣༣༥༽ ། རང་གིས་རྟོགས་པའི་ཤེས་རབ་ཀྱིས་ལམ་འགྲོད་པར་གྱུར་ཅིག བྱང་ཆུབ་ཐོབ་པ་ནས་གདུལ་བྱ་ལ་ལུས་ཀྱི་སྙིང་བརྩེ་བར་བྱེད་ཀྱིས། ངག་གིས་སྙིང་བརྩེ་བར་གྱུར་ཅིག ཅེས་སྨོན་ལམ་གྱིས་ཚོགས་བསོགས་པར་བྱེད་དོ། ། གསུམ་པ་ལམ་འགྲོད་ཚུལ་ནི། དུར་ཁྲོད་སོང་ནས། ཚོགས་ལམ་གྱིས་རྟེན་ལས། ཤི་འཕཽས་ན་སྨོན་ལམ་གྱིས་སྟོབས་ཀྱིས།
ཞིང་སྟོང་དུ་སྐྱེ་ནས། དུར་ཁྲོད་དུ་སོང་སྟེ། རུས་པ་ནི་ཅི་ལས་བྱུང་བསམ་པས་ན། རྟེན་འབྲེལ་ལུགས་འབྱུང་ལུགས་ལྡོག་ཏུ་རྟོགས་ཏེ། བསམ་གཏན་ལ་རྟེན་ནས་ལམ་ལྔ་མངོན་དུ་བྱེད་དོ། ། མཛོད་ལས། སངས་རྒྱས་རྣམས་ནི་མི་བཞུགས་ཤིང༌། ཉན་ཐོས་རྣམས་ཀྱང་ཟད་གྱུར་པ། རང་སངས་རྒྱས་ཀྱིས་ཡེ་ཤེས་ནི། ། བརྟན་པ་མེད་པར་རབ་དུ་སྐྱེད། །
ཅེས་པ་དང༌། དེ་ཉིད་ལས། སྟེན་དང་བྱང་ཆུབ་བསེ་རུ་བར། ། བསམ་གཏན། ༣༣༦༽ མཐའ་བརྟེན་གཅིག་ལ་ཀུན། ། ཅེས་སོ། ། གསུམ་པཏིང་ངེ་འཛིན་ནི། སྣུམ་ཟད་པའི་མར་མེ་ལྟ་བུ་སྟེ། །་ རིག་པའི་གཉེན་པོ་དང༌། ཤེས་པ་རང་གསལ་གོ་མ་འགགས་པར་བྷཻ་པ་སྟེ།
སྤངས་བྱ་མ་རིག་ད་ཟད་ནས། གཉིན་པོ་བྷཻ་བྱེད་དུ་ཀྱི་འདུ་ཤེས་ཟད་ཅིང༌། རྒ་ཤིའི་བར་དུ་ཟད་ནས། དེ་ལྟར་རིམས་པ་ལྟར། གཉེན་པོ་ཏེང་ངེ་འཛིན་སྟོབས་སུ་གྱུར་པས། ལས་དང་ཉོན་མིངས་པའི་ཞེན་པ་གཉིས་འགགས། ལྟ་བས་ཤེས་བྱ་བདེན་པ་བཞི་ཟད་པར་བྱས་ནས། བསམ་གཏན་ལ་བརྩོད་པས། ལམ་ལྔ་ས་བརྒྱད་མན་ཆད་ནོན་པའོ། སྦྱི་ཆིངས་ལས།
མར་མེ་བཟད་པ་ལྟ་བུ་ནི། མ་རིག་ཟད་ནས་འདུ་ཤེས་ཟད། ། དེ་ནས་རྒ་ཤིའི་བར་དུ་སྟེ། ། དེ་ལྟར་ཞེན་པ་གཉིས་འགགས་པ། ། བསམ་གཏན་ཡིན་པར་རྒྱལ་བས་གསུངས། ། ཅེས་སོ། ། བཞི་པ་སྤྱོད་པ་ནི། གཞོན་ཤེས་འགའ་བྱེད་པས་འཕགས་ཏེ། སྟོད་ལ་མེ་འབར་བ་དང༌། སྨད ༣༣༧༽།
ལ་ཆུ་འབྲུལ་པ་ལ་སོགས་རྫུ་འཕྲུལ་ཡ་མ་ཟུང་གིས་སྒོ་ནས་དོན་མཛད་པར་གསུངས་སོ། ། ལྔ་པ་ཚུལ་ཁྲིམས་ནི། ཉན་ཐོས་ཀྱི་སྐབས་བཞིན་ནོ། ། སྤྱི་ཆིངས་ལས། སྤྱོད་པ་ཚུལ་ཁྲིམས་ཉན་ཐོས་དང༌། མཐུན་པར་འཇུག་ལ་ཁྱ་པར་དུ། ། གཅིག་བུར་གནས་པ་བསྒྲུབ་པར་བྱེད་པའོ། ། ཅེས་པས། བསེ་རུ་ལྟ་བུའི་རང་རྒྱལ་གྱིས། གཅིག་པུར་གནས་པས།
ཁ་ན་མ་མཐོ་བ་སྤངས་ཤིང༌། དགེ་བཅུ་སོ་ཐར་གྱིས་སྡོམ་པ་ཚུལ་བཞིན་དུ་བསྲངས་ནས། ཁྲུས་དང་གཙང་སྦྲལ་འབད་ཅིང༌། ཡིད་བཞིན་མཆོག་ཐོབ་ཀྱིས་འབྲས་བུ་བསྒྲུབ་པར་བྱེད་པའོ། ། སྦྱི་ཆིངས་ལས། གཅིག་པུར་གནས་པས་སྒྲུབ་བྱེད་པའོ། ། ཅེས་སོ། ། དྲུག་པ་ལས་ཡུན་ནི། བསྐལ་པ་ཆེན་པོ་བརྒྱའི་བར་དུ་སངས་རྒྱས་དང་བྱང་ཆུབ་སེམས་དཔལ་ཐམས་ཅད་མཉེས་པར་བྱེད་ཅིང༌། རྒྱལ་བའི་བཀའ་ལས་འབྱུང་བ་ལྟར།
མཁས། ༣༣༨༽ པའི་ལོངས་སྤྱོད་ལ་སྦྱངས་པས། ཚོགས་སྤྱོད་ཀྱིས་རྣམས་ཚོགས་ལམ་ཆེན་པོས། སྐལ་པ་ཆེན་པོ་བརྒྱཱི་གསུམ་གཉིས་ཙམ་གཅིག་ནས་སྦྱོར་ལམ་ནོན། ཚོགས་ཆུང་གསུམ་ཆ་ནོན་པར་གསུངས། ཆོས་རྣམས་ལ་རིམ་གྱིས་ལྡོགས་པས་གྱུར་ཀྱང༌། སེམས་ཅན་གྱིས་དོན་བྱེད་པའི་སྨོན་ལམ་རྒྱ་ཆེར་མ་བཏབ་པས། སྨོན་ལས་ཙམ་ལ་བརྟེན་པར་བྱེད་དོ། ། སྤྱི་ཆིངས་ལས། སྐལ་པ་ཆེན་པོ་བརྒྱཱི་བར། །
རྒྱལ་བའི་བཀའ་ལ་རབ་སྦྱངས་པས། ཆོས་རྣམས་རིམ་གྱི་རྟོགས་གྱུར་ཀྱང༌། སྨོན་ལམ་རྒྱ་ཆེར་མ་བཏབས་པས། ཅེས་སོ། ། བདུན་པ་འབྲས་བུ་ལ་གཉིས་ཏེ། འབྲས་བུ་ཐོབ་ཚུལ་དང༌། གཞན་དོན་མཛད་ཚུལ་ལོ། ། དང་པོ་ནི། སྐུ་བསེའ་རུ་ལྟ་བུ། གསུང་ཡེ་མི་གསུང༌།
ཐུགས་རྣམ་ཐར་སྒོ་གསུམས་ལམ། བདེན་བཞི་དང་རྟེན་འབྲིལ་གྱིས་དོན་རྟོགས་པ་ལ་རྒྱུན་དུ་གནས་སོ། ། སྤྱི་ཆུངས་ལས། ༣༣༩༽ ། འབྲས་བུ་ཐོབ་ཀའི་སྐྱེ་བ་ལ། ། དགེ་བའི་བཤེས་གཉེན་ལ་སྟེན་པས། ། ཆུ་ཟླ་ལ་སོགས་རྐྱེན་རྣམས་སམ༑ ༑ རྟོག་ཚིག་ཉམས་སུ་བླངས་པའི་ཚེ། ། བདེན་པ་མཐོང་ཞིང་སྲིད་པ་ཟད། ། ཡིད་བཞིན་བདེ་མཆོག་ས་ལ་གནས། །
ཅེས་སོ། གཞན་དོན་མཛད་ཚུལ་འདི། འདོད་ཁམས་ཀྱིས་བརྟེན་ཅན་ཡིན་པས། བསོད་སྙོམས་ལ་འཇུག་པ་ནི།། གཅིགོུ་ར་རྒྱུ་ཞིང་ལུས་ཀྱིས་རྫུ་འཕྲུལ་གྱིས་གཞན་དོན་བྱེད་ཅིང༌། ལུས་ཀྱིས་ཆོས་བསྟོན་ཏེ། བངོན་རྟོག་རྒྱན་ལས། གང་གང་དོན་ནི་གང་གང་ལ། ། ཅི་ལྟར་ཅི་ལྟར་ཉན་འདོད་པ། དེ་དེ༌།་
དོན་དེ་དང་དེ། ། སྒྲ་མེད་ཀྱང་ནི་དེ་ལྟར་སྣང༌། ཅེས་དང༌། སྤྱི་ཆིངས་ལས། སླད་ཀྱིས་འགྲོ་དོན་མཛད་པའི་ཚེ། ། རིགས་ཀྱིས་སྤྲུལ་ད་སྣ་ཚོགས་ཀྱིས། ། སངས་རྒྱས་བྱང་ཆུབ་མི་བཞུགས་པའི། ། བར་སྐབས་དག་དུ་དོནམཛད་པའི། ། ༣༤༠༽ གསུམ་གིས་ཆོས་འཆད་མི་མཛད་པས། ། རང་སངས་རྒྱས་སུ་ངེས་པར་གྲགས། །
ཅེས་སོ། གསུམ་པ་ལུང་གིས་ཞབས་བསྡུ་བ་ནི། དགོངས་འདུས་ལས། འདི་ཀུན་རྟེན་ཅིང་འབྲེལ་འབྱུང་ལས། ། བདག་མེད་ཆོས་གཅིག་མེད་མཐོང་བས། ། བརྗོད་མེད་སྤྲུལ་པའི་ཆོས་རྣམས་སྟོན། ། ཅེས་གསུངས་སོ། ། ཐེག་པ་ཐམས་ཅད་ཀྱིས་ཤན་འབྱེད་ཉི་འོད་རབ་གསལ་ལས། རང་སངས་རྒྱས་ཀྱིས་ཐེག་པ་རྣམ་པར་བཞག་པའི་ལེའུ་སྟེ༑ བརྒྱད་པའོ།།
༈ །།གསུམ་པ་དབང་པོ་ཐ་མའི་རབ་གྱང་ཆུབ་སེམས་དཔའི་ཐེག་པ་ལ་གསུམ་སྟེ། སྤྱིར་བསྟན་པ་དང༌། རྒྱས་པར་བཤད་པ་དང༌། ལུང་གིས་དོན་བསྡུ་བའོ། ། དང་པོ་ནི། རང་གཞན་དོན་གཉིས་སྦྱོད་པའི་བྱང་ཆུབ་སེམས་དཔའི་ཐེག་པ་ནི། སྲིད་མཐའ་ལ་མི་གནས་ཤིང༌། སྐུ་གསུམ་གྱིས་འབྲས་བུ་མངོན་དུ་བྱེད་པའོ། མདོ་སྡེ་རྒྱན་ལས། ཤེས་པས་སྲིད་ལ།
༣༤༡༽ ། མི་གནས་ཤིང༌། ། སྙིང་རྗེས་ཞི་ལ་མི་གནས་པ། ། མྱ་ངན་འདས་དང་འཁོར་མི་གནས། ཅེས་གསུངས་པ་ལས། དེ་ལསུ་ཡང༌། རྒྱུ་རེང་ཉིས། ལམ་ཚོགས་གཉིས། ལྟ་བ་བདེན་གཉིས། འབྲས་བུ་སྐུ་གཉིས་སུའང་བཤད་དེ།
རྒྱུད་བླ་མ་ལས། གཏེར་དང་ལྗོན་པའི་ཤིང་བཞིན་དུ། ། རིགས་ནི་རྣམ་གཉིས་ཞེས་བྱ་སྟེ། ཐོག་མེད་རང་བཞིན་གནས་པ་ལ། ། ཡང་དག་བླང་བ་མཆོག་ཡིན་ནོ༑ ༑ ཅེས་གསུངས་སོ། ། གཉིས་པ་བྱེ་བྲག་རྒྱས་པར་བཤད་པ་བདུན་ཏེ། གང་ཟག་དང་འཇུག་སྒོ་ཐུན་མོང་དུ་བསྟན་པ་དང༌། ལྟ་བ༑ ཏིང་འཛིན།
སྤྱོད་པ། སྒོམ་པ། ལམ་ཡུན། འབྲས་བུའོ། དང་པོ་ནི། དབང་པོ་ནི། དབང་པོ་ཐ་མའི་རབ། དབུའ་མ་སྦྱིའིའཇུག་སྒོ་ནི། ཀུན་རྫོབ་ཀྱས་བདེན་པ་དང་དོན་དམ་པའི་བདེན་པའི་སྒི་ནས་འཇུག་པའོ། ། སྦྱི་ཆིངས་ལས།
བདེན་པ་གཉིས་པོ་འཇུག་ ༣༤༢༑ པའི་སྒོ། ། ཅེས་སོ། ། གཉིས་པ་ལྟ་བ་ལ་གསུམ་སྟེ། སྤྱིར་བསྟན་པ་དང༌། བྱེ་བྲག་རྒྱས་པར་བཤད་དང༌། ལྟ་བ་བསྡུས་ཏེབསྟན་པའོ། ། དང་པོ་ནི། འགོ་ནས་འབྱུང་བའི་དབུ་མའི་དག་གིས་ལྟ་བ་ནི། ལང་དཀར་གཤིགས་པའི་མདོའ་ལས།
རང་དང་སྤྱིའི་མཚན་ཉིད་ཀྱིས་དོན་རབ་དུ་འབྱེད་པའི་རིས་ཀྱི་ས་དང༌། བདག་མེད་གཉིས་ཀྱི་རྣམ་པར་མི་རྟོག་པ་ཀ་གནས་པ་བཅོ་བརྒྱད་པའོ། དེ་ཉིད་ལས་དོན་རབ་འབྱེད་པའི་བསམ་གཏན་དང༌། དེ་བཞིན་མི་དམིགས་བསམ་གཏན་དང༌། ཅེས་སོ། ། སྐབས་སུ་འདི་ཐེག་པ་ཆེ་ཆུང་གི་རྣམ་པར་བཞག་པ་ལ་གཉིས་ཏེ། ཐེག་པ་ཆེ་ཆུང་གི་ཁྱད་པར་བཞག་པ་དང༌། ཐེག་ཆེན་གྱི་མཚན་ཉིད་བསྟན་པའོ། དང་པོ་ནི། ཉད་ཐོསཀིས་ཐེག་པ་དེ་ལས་གཞན་དོན་གྱིས་ཐབས་མཁས་པ་ལ་ཚང་པའི་ཕྱིར་དང༌།
རང་ཉིད་གཅིག་པུ་ཞི་བར་གྱིར་པའི་ལམ་གྱིས་འབྲས་བུ་ཐབས་མཁས ༣༤༣༽ ། པའི་སངས་རྒྱས་འབྱུང་བ་ལས་འགལ་བའི་ཕྱིར་དང༌། ཉན་ཐོས་ཀྱིས་ཐེག་པ་དེ་རྒྱས་ཀྱིས་ཐབས་མ་ཡིན་ཞིང༌། གང་ཐབས་མ་ཡིན་པ་ལ་འབད་ཀྱང་འདོད་པའི་འབྲས་བུ་མི་འབྱུང་བའི་ཕྱིར་དང༌། ཉན་ཐོས་ཀྱི་སྡེ་སྣོད་ལས་བྱུང་ཆུབ་སེམས་དཔལ་སླབ་པར་བྱས་པ་མ་བསྟན་པའི་ཕྱིར་དང༌། ཉན་ཐོས་ཀྱིས་ཐེག་པ་གང་ཡིན་པ་དེ་ཐེག་ཆེན་དུ་མི་གྱུར་ཏ། མདོའ་སྡེ་རྒྱན་ལས་མ་ཚང་བ་དང་འགལ་བ་དང༌། ། ཐབས་མེད་དེ་ལྟར་མ་བསྟན་ཏེ། ། ཉན་ཐོད་ཀྱི་ནི་ཐེག་པ་ནི། ཐེག་ཆེན་ཆོས་ཞེས་བྱ་བ་མིན། །
ཅེས་སོ། གཞན་ནི་འགལ་བ་རྣམ་པ་གསུམ་སྟེ། བསམ་པ་དང༌། བསྟན་པ་དང༌། སྦྱོར་པ་དང༌། སྟོན་པ་དང༌། དུས་འགལ་པའོ། ། དེ་དག་ཀྱང་རིམ་པ་བཞིན། ཉན་ཐོས་ཀྱིས་ཐེག་པ་རང་གཅིག་པུ་མྱ་ངན་ལས་འདས་པའི་བསམ་པ་དང༌། མདོ་སྡེ་ལས་ཀྱང་དེ་ཁོ་ན་སྟོན་པ་དང༌།
༣༤༤༽ སྦྱོར་བས་ཀྱང་དེ་ཁོ་ན་ལ་འཇུག་པ་དག༌། ཆུལ་ཁྲིམས་ལ་སོགས་བསོན་ནམས་ཀྱིས་ཚོགས་དང༌། གང་གི་བདག་མེད་ཙམ་རྟོགས་པ་ཡེ་ཤེས་ཀྱིས་ཚོགས་ཏེ། ཚོགས་གཉིས་ཀྱི་བསྟན་པ་རྒྱ་ཆུང་བ་དང༌། མྱུར་པ་སྲིད་པ་གསུམ་དུ་གྲོལ་ཤེས་པའི་ཚུལ་གྱིས་དུས་ཀྱང་ཐུང་པའི་ཕྱིར་རོ། ། ཐེག་པ་ཆེན་པོ་ལས་ནི་ཐམས་ཅད་དེ་ལས་ཟློག་པ་སྟེ། སེམས་ཅན་ལ་ཚད་མེད་པ་བསམ་པའི་སྙིང་རྗེ་དང༌། བྱང་ཆུབ་སེམས་དཔའ་སྡེ་སྣོད་རྒྱ་ཆེན་པོ་བསྟན་པ་དང༌། སྦྱོར་བ་ཀྱང་གཞན་ལ་འཇུག་ལ་འཇུག་པ་དང༌། ཐབས་ལ་མཁས་པ་དང་མ་བྲལ་བའི་ཕ་རོལ་དུ་ཕྱིན་པས་བསྡུ་བའི་བསོད་ནམས་དང༌།
ཡེ་ཤེས་ཀྱིས་ཚིགས་རྒྱ་ཆེ་བ་དང༌། དུས་ཀྱང་བསྐལ་པ་གྲངས་མེད་གསུམ་ལ་སོགས་བར་རྗོད་པར་བཤད་པས། ཕན་ཚུན་འགལ་ཕྱིར། ཐེག་པ་དམན་པ་ཉིད་ནི་དམན་པ་ཁོ་ན་ཡིན་པས། ཐེག་པ་ཆེན་པོ་མ་ཡིན་པ་ཁོ་ནའོ། ། དེ་ཡང་མདིའ་སྡེ་རྒྱ་ལས། བསམ་པ་དང་ནི་བསྟན་པ་དང༌།། ༣༤༥༽ ། སྦྱོར་བ་དང་ནི་སྟོན་པ་དང༌། ། དུས་འགལ་ཕྱིར་ན་དམན་པ་གང༌། །
དེ་ནི་དམན་པ་ཁོ་ན་ཡིན། ། ཅེས་སོ། ། གཉིས་པ་ཐེག་ཆེན་པོའི་མཚན་ཉིད་ནི། མདོའ་སྡེ་རྒྱན་ལས། དམིགས་པ་ཆེན་པོ་ཉི་དང་ནི། ། དེ་བཞིན་བསྒྲུབ་པ་ཐ་དག་དང༌། ། ཡེ་ཤེས་བརྩོན་འགྲུས་རྩམ་པ་དང༌། ཐབས་ལ་མཁས་པར་གྱུར་པ་དང༌། ། ཡང་དག་བསྒྲུབས་པ་ཆེན་པོ་དང༌། ། སངས་རྒྱས་འཕྲིན་ལས་ཆེན་པོ་སྟེ། །
ཆེན་པོ་བདུན་དང་ལྡན་པའི་ཕྱིར། ཐེག་ཆེན་ཞེས་ནི་ངེས་པར་བརྗོད། ། ཅེས་གསུངས་པས། སྡེ་སྣོད་རྒྱ་ཆེན་པོ་ལ་དམིགས་པ་རྒྱ་ཆེ་བ་དང༌། རང་གཞན་གཉིས་ཀའི་དོན་གཉིས་ཕུན་སུམ་ཚོགས་པ་ལ་འཇུག་པས་སྒྲུབ་པ་ཆེན་པོ་དང༌། ས་དང་པོ་ལ་སོགས་པ་ནས་བདག་ཉིས་ཀྱིས་སྟོང་པ་མངོན་སུམ་དུ་རྟོགས་པས་ཡི་ཤེས་ཆེ་བ་དང༌། གྲངས་མེད་གསུམ་དུ་ཚོགས་གཉིས་ལ་རྟག་ཏུ་སྦྱིར་བས་བརྩོམས་པ་ཆེ་བ་དང༌། ༣༤༦༽ གཞོན་ནུ་འཁོར་བར་གནས་ཀྱང༌། དེའི་ཉེས་པ་མ་གོས་པས། ཐབས་མཁས་པས་ཆེ་བ་དང༌།
སྟོབས་དང་མི་འཇིག་པ་དང༌། སངས་རྒྱས་ཀྱི་ཆོས་མ་འདྲེས་པ་ཡང་དག་པ་སྒྲུབ་པ་ཆེ་བ་དང༌། འཁོར་བར་གནས་ཀྱིས་བར་དུ་མཛད་པ་རྒྱུན་མི་ཆད་དུ་སྟོན་པས་འཕྲིས་ཅེན་པོ་སྟེ། ཆེན་པོ་བདུན་དང་ལྡན་པའི་ཕྱིར་ན་ཐེག་པ་ཆེན་པོ་ཞེས་བྱའོ། དེ་ལ་དང་པོ་ལྔ་ནི། འདིས་འགྲོ་བ་ལམ་གྱེས་ཐེག་ཆེན་ཡིན་ལ། ཕྱི་གཉིས་ནི་འདིར་འགྲོ་བས་འབྲས་བུ་ཐེག་པ་ཆེན་པོའོ། ། གཉིས་པ་བྱེ་བྲག་རྒྱས་པར་བཤད་པ་ལ་གཉིས་ཏེ། སེམས་ཙ་མ་པ་དང༌། དབུའ་མའོ། །
དང་པོ་ནི་གཉིས་ཏེ་སྤྱིའི་གཞི་དང༌། སོ་སོའི་ལྟ་བའོ། ། སྤྱིའི་གཞི་ནི། སྤི་ཆིངས་ལས། གང་ཡང་བདེན་པ་གཉིས་སྨྲ་བ། ། རྣམ་རིག་གནས་ཀྱིས་ལྟ་བ་ཡིན། ། ཅེས་པ། ཀུན་རྟགས་དང༌། ཡོངས་གྲུབ་གསུམ་མོ། ། དང་པོ་ནི།
རུན་ཤན་ཏེ་བའི་སེམས་ཙམ་རྒྱན་ལས། ཀུན ༣༤༧༽ ། རྟགས་དང་ནི་གཞན་གྱིས་དབང༌། ། ཡོངས་སུ་གྲུབ་པ་འདི་རྣམས་ནི། ། རྟགས་དང་རྒྱུད་མ་སྐྱེས་པ་དང༌། ། མི་འགྱུར་ཕྱིར་ན་གོ་རིམ་བཞིན། ། ཅེས་སོ། ། དང་པོ་ཀུན་རྟགས་ལ་གཉིས་ཏེ། མཚན་ཉིད་ཅད་པའི་ཀུན་རྟགས་དང༌། རྣམ་གྲངས་ཀྱིས་ཀུན་རྟགས་སོ། །
སྔ་མ་ནི། མཚན་ཉིད་ཆད་པའི་ཀུན་རྟགས་ཏེ། མེད་པའི་འཛིན་པ་ཡིན་ཏེ། རི་བོང་གིས་ར་ལ་སོགས་པ་མེད་པའི་ཆོས་བཞི་དང༌༑ མུ་སྟེགས་པའི་བདག་དུ་འཛིན་པའོ་རྣམས་སོ། ། གཉིས་པ་ནི། སྣང་ལ་ཞེན་བཅས་ཀྱིས་རྟོག་པ་སྟེ། རྫས་གཅིག་ལ་ཡང༌། རིགས་དྲུག་གིས་མཐོང་སྣང་དྲུག་གུ་དུ་མཐོང་བ་ལ་སོགས་པའི་སྣང་ཚུལ་རྣམས་སོ། ། དེ་ཡང་སེམས་ཙམ་གསུམ་པ་ལས།
རྣལ་འབྱོར་དག་གང་གང་གིས༑ དངོས་པོ་གང་གང་རྣམས་རྟགས་པ། དེ་ཉིད་ཀུན་དུ་རྟགས་པ་ཡི། ངོ་བོ་ཉིད་དེ་དེ་མེད་དོ། ། ཅེས་དང༌། སྣང་བ་བཅུན་པ་ལས། ༣༤༨༽ རྫས་སྣ་རྣམ་པ་གཅིག་ལ་ཡང༌། ལོག་མཐོང་བརྒྱད་དང་ཡང་དག་དགུ། ། ཅིར་ཡང་སྣང་བའི་ངོ་བོ་ཉིད། ། ཅེས་སོ། །
གཉིས་པ་གཞན་དབང་ལ་ཡང་གཉིས་ཏེ། ། མ་དག་པ་དང༌། དག་པའོ། ། སྔ་མ་ནི། མ་རིག་པའི་རྐྱེན་གྱིས། སྐད་ཅིག་མ་སྔ་མ་ལས་ཕྱི་མ་འབྱུང་སྟེ། གཟུང་འཛིན་གཉིས་སུ་སྣང་ཞིང་མ་དག་པས། འཁོར་བའི་རྐྱེན་དུ་སྣང་བ་རྣམས་སོ། ། གཉིས་པ་ནི། ཤེས་རབ་ཀྱིས་རྐྱེན་གྱིས།
སྐད་ཅིག་སྔ་མ་ལས་ཕྱི་མ་སྐྱེས་པ་ཡིན་ཏེ། གཟུང་འཛིན་བདག་གཞན་གཉིས་སུ་འཛིན་པ་དག་ཅིང༌། ལམ་གོང་ནས་གོང་དུ་འཕེལ་བའི་རིན་པ་རྣམས་སོ། ། དེ་ཉིད་ལས༑ གཞན་དབང་དོན་གྱིས་མཚན་ཉིད་ནི། ། གཞན་གྱིས་དབང་གིས་ངོ་བོ་ཉིད། ། རྣམ་རྟོག་ཡིད་བཞིན་རྟེན་ལས་འབྱུང༌། ། ཅེས་སོ། གསུམ་པ་ཡོངས་གྲུབ་ལའང་གཉིས་ཏེ། འགྱུར་མེད་ཡོངས་གྲུབ་དང༌།
ཕྱིན་ཅི་མ་ལོག་པའོ། སྔ་མ་ནི། གཤིས་མྱིང་ཡང་གཉིས་མེད་ཀྱིས་ ༣༤༩༽ ། རང་རིག་རང་གསལ་བ་ཡིན་ཏེ། སེམས་ཅན་རྣམས་ཀྱི་རྒྱུད་ལ་རང་བཞིན་གྱིས་རྟོགས་བྲལ་མེད་པར་གནས་ཤིང༑ རྒྱུན་ཆད་མེད་པར་གནས་པ་ཡིན་ཏེ། ཕྱི་མ་ནི། སྐད་ཅེག་རང་གསལ་ལ་སྤངས་བྱ་བློ་བུར་གྱིས་དྲི་མ་དང་བྲལ་བ་ཡིན་ཏེ། སངས་རྒྱས་ཀྱི་སའོ། ། དེ་ཉིད་ལས།
ཡོངས་སུ་གྲུབ་པའི་མཚན་ཉིད་ནི། ། གྲུབ་ན་དེ་ལ་སྔ་མའོ། ། རྟག་དུ་མེད་པར་འགྱུར་བ་གང༌། ། དེ་ནི་དུས་རྣམས་ཀུན་ལ་ཡོད། ། ཅེས་སོ། ། དྲུག་པོ་དེ་དག་བདེན་པ་གཉིས་སུ་བསྟག་པ་ཡིན་ཏེ། བདེན་པ་གཉིས་ཀྱིས་བཞག་ཚུལ་དང༌། མཐའ་དང་བྲལ་ཚུལ་ལོ། ། སྔ་མ་ནི། ཀུན་རྟགས་ཀུན་རྫོབ་ཀྱི་བདེན་པ་ཡིན་ལ།
གཞན་དབང་དང་ཡོངས་གྲུབ་གཉིས་དོན་དམ་པའི་བདེན་པའོ། ། དེ་ལའང་གཞན་དབང་ནི་ཆོས་ཅན་དོན་དམ་པའི་བདེན་པ་དང༌། ཡོངས་གྲུབ་ནི་ཆོས་ཉིད་དོན་དམ་པའི་བདེན་པའོ། ། བདེན་པ་གཉིས་ཀྱི་མཚན་ ༣༥༠༽ ཉིད་ནི། ཡང་དག་རིག་པ་བརྟགས་ཅིང་སྤྱད་ན་མི་བདེན་པ་ཀུན་རྫོབ། བརྟགས་ཅིང་སྤྱད་ན་བདེན་པ་དོན་དམ་པའི་བདེན་པའོ། ། དེ་གཉིས་ནི་སྤྱིར་རང་དུའང་བདེན་པ་གཉིས་ཀྱི་མཚན་ཉིད་དུའང་འགྲོའོ། ། གཉིས་པ་མཐའ་དང་བྲལ་ཚུལ་ནི། ཀུན་རྟགས་དངོས་པར་མི་བདེན་པས་སྒྲོ་འདོགས་ཀྱིས་མཐའ་སེལ། ཡོངས་གྲུབ་ཆོས་ཉིད་རྒྱུན་ཆད་མེད་པས་བསྐུར་འདེབས་ཀྱི་མཐའ་སེལ།
གཞན་དབང་ལ་རྟག་པའི་སྐྱེ་བ་མེད་ལ་རྟེན་འབྲེལ་གྱིས་སྐྱེ་བ་ཡོད་པས་གཉིས་ཀའི་མཐའ་སེལ ཡང་ཡོངས་གྲུབ་ལ་བདག་གཉིས་ཀྱི་སྟོང་པས་སྒྲོ་འདོགས་ཀྱིས་མཐའ་སེལ། གཞན་དབང་ནིཆོས་ཉིད་ཡིན་ཅིང་རྒྱུན་ཆད་མེད་པས་བསྐུར་བའི་མཐའ་བའི་མཐའ་སེལ། ཀུན་རྟགས་རྟེན་འབྲེལ་ཙམ་དུ་འབྱུང་བས། མེད་པའི་མཐའ་སེལ། དངོས་པོར་མ་གྲུབ་པས། ཡོད་པའི་མཐའ་སེལ། ། གཉིས་པ་བྱེ་བྲག་སོ་སོར་འདོད་པ་ལ་གཉིས་ཏེ། རྣམ་བདེན་པ་དང་རྣམ་རྫུན་པའོ། ། ༣༥༡༽ ། སྔ་མ་ནི།
ཡུལ་དུ་སྣང་བ་རྣམས། ནང་ཤེས་པའི་ངོ་བོར་བདེན་པ་ཡིན་ཏེ། ལང་ཀར་གཤེགས་པ་ལས༑ དོན་ཡོས་མ་ཡིན་སེམས་ཡོད་དེ། ཕྱི་རོལ་དོན་མཐོང་ལོག་པའོ། ། ཅེས་དང༌། གཡུ་ཐང་ལས། ཡུལ་ལྟར་སྣང་བ་འདི་དག་ཀུན༑ ༑ རབ་རིབ་སྐུ་གཟུགས་རྨི་མཐོང་ལྟར། ། ཤེས་པ་འཁྲུལ་པའི་གཟུགས་བརྙན་ཕྱིར། །
དེ་ཡང་དེའི་ངོ་བོར་འདོད། ། ཅེས་དང༌། ལ་ཤན་ལས། རྣམ་རིག་སྐད་ཅིག་ངོ་བོ་ཉོད། ། དངོས་པོ་གཉིས་སྣང་ཕྱིར་ཙམ་སྟེ། ། རྨ་ལམ་ལ་སོགས་ཅི་ལྟ་བར། ། དངོས་པོ་ཐམས་ཅད་སྐད་ཅིག་མའོ། ། ཅེས་སོ། ། དེ་ལ་དབྱེ་ན་གསུམ། སྣང་བ་དཀར་དམར་སྣ་ཚོགས་སུ་སྣང་ཡང༌།
བདེན་ཤེས་པ་གཅིག་གི་ངོ་བོར་བདེན་པ་དང༌། རྣམ་པའི་གྲངས་ཇི་སྙེད་ཡོད་པར་ཤེས་པའི་གྲངས་ཀྱང་དེ་སྙེད་དུ་ཡོད་པར་འདོད་པ་དང༌། རྣམ་པ་དང་ཤེས་པ་སྒོ་ང་བཀས་པ་ལྟར ༣༥༢༽ ཐ་དད་དུ་འདོད་པའོ། དང་པོ་ནི། ཡུལ་སྣང་དཀར་དམར་སྣ་ཚོགས་སུ་སྣང་ཡང༌། ནང་ཤེས་པ་གཅིག་གིས་ངོ་བོ་ཡིན་ཏེ། དཔེར་ན་རྨི་ལམ་སྣང་ཚུལ་བསམ་གྱིས་མི་ཁྱབ་ཀྱང༌། ཤེས་པ་གཅིག་གིས་ངོ་བོར་བདེན་པ་བཞིན་ནོ། ། གཉིས་པ་ནི། རྣམ་པའི་གྲངས་ཇི་སྙེད་པར་བདེན་ལ།
ཤེས་པའི་གྲངས་ཡང་དེ་སྙེད་བདེན་པ་ཡིན་ཏེ། རྣམ་གྲངས་མ་འདྲེས་པར་གསལ་བའི་ཕྱིར་རོ། ། གསུམ་པ་ནི། ཀུན་རྫོག་ཕྱི་ཡུལ་དང་ནང་ཤེས་པ་ཕན་ཚུན་དུ་བདེན་ལ། གཟུང་འཛིན་དུས་མཉམ་པའོ། ། དེ་གསུམ་ཡང་ངོ་བོ་སྐད་ཅིག་གི་རང་གསལ་དང༌། ཕྱི་རོལ་གྱིས་སྣང་བ་ཡིན་པར་མཐུན་པའོ། ། དེ་ཡང་མདོ་སྡེ་ནས་དོན་མཐུན་པར་གསུངས་ཏེ། སྣང་ཚད་སེམས་སུ་གཅིག་པའི་ཆ་ནས་ཀྱང༌། གཅིག་དུ་ཡང་བདེན་ལ།
དེ་ཉིད་མ་འདྲེས་པ་སྣ་ཆོགས་སུ་སྣང་བའི་ཆ་ནས། རྣམ་པ་དང་ཤེས་པའི་གྲངས་ལྟར་ཡང་བདེན། དེ་ཉིད་ཡུལ་ཤེས་གཉིས་སུ་སྣང་བའི་ཆ་ནས། ༣༥༣༽ ། རནམ་པ་དང་ཤེས་པ་ལྟར་ཡང་བདེན་གསུངས་སོ། ། གཉིས་པ་རྣམ་རྫུན་པ་ནི། ཕྱིའི་ཡུལ་མི་བདེན་ལ། ནང་ཤེས་པ་ཡང་མི་བདེན་ཏེ། ནམ་མཁའ་ལ་སྐྲ་ཤད་འཛག་པ་ལྟར་བཟུང་བ་ཙམ་རྫུན་པར་འདོད་པའོ། ། དེ་ཡང་ལང་གཤེགས་ལས།
ཅེ་ལྟར་རབ་རིབ་ཅན་དག་གིས། ། སྐྲ་ཤད་ལ་སོགས་འཛིན་པ་ལྟར། ། མེད་པ་དག་ཀྱང་སྣང་བ་འགྱུར། ། བྱིས་པའི་འཛིན་པ་རྣམས་བློད་ཅེས་པ་དང༌། འདི་དག་རྣམ་པར་རང་རིག་ཙམ་སྟེ། ། ཡོད་ད་མ་ཡིན་དོན་སྣང་ཕྱིར། དཕེར་ན་རབ་རི་བ་ཅན་དག་ལ། ། སྐྲ་ཤད་ལ་སོགས་མེད་མཐོང་བཞིན། ། ཅེས་སོ། ། དེ་ལ་བྱེ་བྲག་དུ་གཉིས་ཏེ།
དྲི་བཅས་དང༌། དྲི་མེད་དོ། ། སྔ་མ་ནི། སེམས་དང་སྣང་བ་འདི་གཅིག་པ་ཡང་མ་ཡིན་ཐ་དད་པ་ཡང་མ་ཡིན་ཏེ། གསེར་དང་གཡའ་ལྟར་འདོད་པའོ། ། ཕྱི་མ་ནི། སྣང་སེམས་འབྲེལ་བ་མེད་ཅིང༌། སྣང་བ་རྫུན་པ་ཡིན་ལ། རང་རིག་རང་གསལ་ཤེལ་ལྟར་ ༣༥༤༽ དག་ཅིང༌། བརྟག་པར་དཀའོ། །
ཡང་བདེན་པ་སྟོང་བའི་སྣོང་བ་གཅིག་སངས་རྒྱས་ཀྱི་ས་ན་ཡོད་པར་འདོད་དོ། ། གཉིས་པ་ནི། དྲི་བཅས་མེད་པར་འདོད་པའི་དྲི་མེད་དེ། གཡུའ་ཐང་ལས། རང་རིག་གཉིས་མེད་ཤེལ་ལྟར་དག ། དེ་ཉིད་དམ་པས་ཡོད་པར་སྨྲ། ཅེས་སོ། དེ་ཡང་པཀ་ཕྱིར་ལྟ་བའི་ཡུལ་དུ་སྣང་བ་ཐམས་ཅད་ཀུན་བརྟགས་ཡིན་ལ། ནང་སེམས་ལས་བྱུང་བའི་རྒྱུ་རྐྱེན་བསྐྱེད་པ་ནི། གཞན་དབང་ངོ།
དོན་མྱིང་བ་གཉིས་མེད་ཀྱིས་རང་རིག་རང་གསལ་ནི་ཤིན་ཏུ་བརྟགས་པར་དཀའ་བས་ཡོངས་སུ་གྲུབ་པའོ། ལ་ཤན་ལས། གཅིག་ཤེས་ཆ་ཤས་རྣམ་པས་སྟོང༌། ། ཉི་ཤེལ་ཆུ་ཟླ་མེ་ལོང་སོགས། ། བརྟག་པར་དཀའ་བའི་ཡེ་ཤེས་ཉིད། ། དེ་ལྟར་རྒྱུད་དུ་རང་གནས་པའོ། ཅེས་པ་དང༌། སྤྱི་ཆིངས་ལས༑ ཕྱི་རོལ་གང་དང་གནས་འདི་ཀུན། ། ཡུལ་རྣམས་སེམས་ཀྱིས་འཁྲུལ་སྨྲ་ཞིང༌། །
སེམས་ཉིད་དུས་མཐའི་སྐད་ཅིག་མ། ། སྐད་ཅིག ༣༥༥༽ ། མི་རྟག་རྒྱུན་གྱི་གནས། ། ཅེས་གསུངས་སོ། ། གཉིས་པ་དབུ་མ་ལ་གསུམ་སྟེ། མདོ་སྡེ་སྤྱོད་པའི་དབུ་མ་དང༌། རྣལ་འབྱོར་སྤྱོད་པའི་དབུ་མ་དང༌། རབ་ཏུ་མི་གནས་པའོ། ། དང་པོ་ལས་གསུམ་སྟེ།
ཀུན་རྫོབ་ཀྱིས་མཚན་ཉིད་དང༌། དོན་དམ་པ་དངོས་སྨྲ་དག་ནས་སྟོང་ཉིད་དུ་བསྟན་པ་དང༌། བདེན་པ་གཉིས་ཀྱི་འདོད་ཚུལ་ལོ། ། ཀུན་རྫོབ་ཀྱི་མཚན་ཉིད་ནི། ཡུལ་གྱི་དངོས་པོ་དང༌། སེམས་སོ་སོའི་རྐྱེན་གྱིས་སྣང་བས་ན་ཀུན་རྫོབ་ཅེས་བྱ་སྟེ། སྣང་བ་བཅུ་པ་ལས། མདོ་སྡེ་ཀུན་རྫོབ་སྒྱུ་མ་ཙམ། ། ཡུལ་སེམས་ལོག་ནས་སྣང་བ་ལྟར། ། ཅེས་སོ། །
གཉིས་པ་ནི། ཡུལ་ཚོགས་དྲུག་ལ་སོགས་རྣམ་པར་སྣང་བ་ཕྲ་རགས་རྡུལ་ཆ་དྲུག་ཏུ་ཕྱེ་སྟེ། ཕྲ་རྡུལ་ཀུན་རྫོབ་ཕྱོགས་ཆ་དྲུག་དུ་གཞལ་བས། ཉན་ཐོས་བྱེ་བྲག་པ་ལྟར་གཞིགས་ན་དངོས་པོ་མེད་དེ། སྟོང་ཉིད་སྤྲོས་བྲལ་དོན་དམ་དུ་འདོད་དེ། སེམས ༣༥༦༽ ཉིས་ཐོག་མཐའི་སྐད་ཅིག་མ་དེ་ལ། དུས་གསུམ་གཞིག་ནས་དངོས་མེད་དེ། ། དེ་ལ་རྐྱེན་གྱིས་སྐྱེས་པ་ལ། བདག་པོའི་རྐྱེན་ཡིད། དམིགས་པའི་རྐྱེན་ཡུལ།
འཇུག་པའི་རྐྱེན་དབང་པོ། དེ་མ་ཐག་པའི་རྐྱེན་ཐམས་ཅད་མཚོགས་པའོ། ། རྒྱུའི་རྐྱེན་མ་རིག་པ། ལྷན་ཅེག་སྐྱེས་པའི་རྐྱེན་ལས་དང་ཉིན་མོངས་པ་དག་གིས། སྣོད་བཅུད་ཕྱི་སྣོད་ནང་བཅུད་གཉིས་སུ་སྣང་བའི་ཚེ་རྟེན་འབྲེལ་གྱེས་མེད་བཞིན་དུ་སྣང་བས་ན། ཀུན་རྫོག་སྒྱུ་མའི་མཚན་ཉིད་ཙམ་དུ་སྣང་བའོ། གཡུའ་ཐང་ལས། མདོ་དམ་པའི་དོན་དུ་གཉིས་སུ་མེད། མདོ་སྡེ་དབུ་མ་ཀུན་རྫོབ་དུ། ། ཡུལ་དེམས་རྴུན་པ་སྒྱུ་མ་ཙམ། །
སྣང་བ་ཡུལ་སེམས་སོ་སོར་འདོད། ། དོན་དམ་པའི་དོན་དུ་གཉིས་སུ་མེད། ། ཅེས་དང༌། སྤྱི་ཆིངས་ལས། ཡུལ་རྣམས་ཕྲ་རེག་རྡུལ་ཆ་དེ། ། ཕྱོགས་ཆར་གཞིག་ན་དངོས་པོ་མེད། ། སེམས་ཉིད་ཐོག་མཐའི་སྐད་ཅིག་མ། ། དུས་གསུམ་གཞིག་ནས་རང་བཞིན་མེད། ། རྐྱེན་ནི་གཉིས་དང་བཞི ༣༥༧༽ ། དག་གིས། །
སྣོད་བཅུད་གཉིས་སུ་སྣང་བའི་ཕྱིར། ། ཀུན་རྫོབ་སྒྱུ་མའི་མཚན་ཉིད་ཙམ། ། ཅེས་སོ། ། གསུམ་པ་བདེན་པ་གཉིས་ཀྱི་འདོད་ཚཡན་ནི། ། དེ་ལྟར་ཀུན་རྫོབ་དང་དོན་དམ་ཌདེན་པ་གཉིས་སྣང་བ་ཡང༌། དེ་ཉིད་གཞན་དུ་བརྗོད་དུ་མེདོ་པའི་ཚུལ་དུ་འདོད་དེ། དེ་རྣམས་ཀྱི་མདོ་སྡེ་སྤྱོད་པའི་ལྟ་བའི་བྲག་གཏན་ལ་ཕབ་པའོ། ། གཉིས་པ་རྣལ་འབྱོར་སྤྱོད་པའི་དབུའ་མ་ལ་གཉིས་ཏེ། འདོད་པ་བསྟན་པ་དང་ཞབས་བསྡུ་བའོ། ། དང་པོ་ལ་གསུམ་སྟེ།
དོན་དམ་དང་ཀུན་རྫོབ་གཉིས། དེ་གཉིས་ངོ་བོ་གཅིག་ལ་བཟློག་པ་ཐ་དད་དུ་བསྟན་པའོ། ། དག་པོ་ནི། རྣལ་འབྱོར་སྤྱོད་བའི་དབུའ་མ་ཁ་ཅིག། ཕྱི་ནང་སྣོད་བཅུད་ཐམས་ཅད་བདེན་པ་གཉིས་སུ་སྣང་བ་ལས། ཕྱི་སྣོད་ནི། ཤེས་པས་བཏགས་བའི་འཁྲུལ་པ་ཙམ་དུ་སྣང་སྟེ་སེམས་རང་བཞིན་སྐད་ཅིག་མ་དང༌། དུས་གསུམ་གྱིས་ཆ་ཤས་དང་བྲལ་བའི་སྟོང་ཉིད་སྤོས་བྲལ་དུ་འདོད་པ་དེ་ཉིད་དོན་དམ་ ༣༥༨༽ པའི་བདེན་པ་ཡིན་ཏེ་གཡུའ་ཐང་ལས། ནག་པ་རྣལ་འབྱོར་དབུ་མ་ནི། ། ཀུན་རྫོབ་རྫུན་པ་ཙམ་དུ་ཡང༌། །
ཡུལ་སེམས་གཉིས་མེད་ཡུལ་སྣང་སེམས༑ ༑ ཀུན་རྫོབ་རྣམ་རིག་ཅི་ལྟ་བུ། ། དོན་དམ་མ་སྐྱེས་སྟོང་པ་ལྟ། ། ཅེས་དང༌། སྦྱི་ཆིངས་ལས། ཁ་ཅིག་ཕྱི་ནང་སྣོད་བཅུད་དག ། བདེན་པ་གཉིས་སུ་གནས་བ་ལ། ། སྣོད་ནི་སེམས་ཀྱིས་འཁྲུལ་པ་སྟེ། ། སེམས་ནི་སྐད་ཅིག་དུས་གསུམ་བྲལ། ། དེ་ཉིད་དོན་དམ་བདེན་པ་ཡིན། །
ཅེས་པས། དབུའ་མ་དེ་ཉིད་དོན་དམ་ཅིར་ཡག་མ་གྲུབ་ཅིང༌། མཐའ་དང་བྲལ་བ་མཐུན་པའོ། ། གཉིས་པ་ཀུན་རྫོབ་ནི། དོན་དམ་པ་དེ་ཉིད་མརྟོགས་པའི་སྣང་ངོར། ཀུན་རྫོབ་སྒྱུར་མ་ཙམ་དུ་ཡག་མ་འགགས་ཏེ། སེམས་ཙམ་རྣམ་ཌདེན་པ་དག་ཡང་མཚུངས། ཡུལ་དུ་སྣང་དུས་ཉིད་ནས་ཡང༌། ། ངོ་བོ་ཉིད་ཀྱིས་ཌདེན་པ་གྲུབ་སྟེ། སེམས་ཉིད་རང་གིས་མཚན་ཉིད་དུས་གསུམ་སྐྱེ་འགགས་མེད་པའི་སྐད་ཅིག་མ།
དེ་ཉིད་ཁུན་རྫོབ་ལྟར་སྣང་བ་ ༣༥༩༽ ། ཡིན་ཏེ། སྤྱི་ཆིངས་ལས། ཀུན་རྫོབ་སྒྱུར་མར་མ་འགགས་ཏེ། ། འཁྲུལ་མེད་འཁྲུལ་པའི་ཡུལ་དུ་སྣང༌། ། སེམས་ཉིད་དུས་གསུམ་སྐད་ཅིག་མ། ། འགགས་པ་མེད་པ་ཀུན་རྫོབ་ཡིན། ཅེས་སོ། ། གསུམ་པ་ངོ་བོ་གཅིག་ལ་བཟློག་པ་ཐ་དད་ནི། དེ་ལྟར་བདེན་པ་གཉིས་ཀྱི་བྱེ་བྲག་སོ་སོར་གཏན་ལ་ཕབ་ཀྱང༌།
ངོ་བོ་གཅིག་ལ་ཟློག་ཕྱོགས་ཙམ་གྱིས་ཐ་དད་པ་ཡིན་ལ་དོན་ལ་དབྱེར་མེད་དོ། ། སྦྱི་ཆིངས་ལས། བདོན་པ་གཉིས་ཀྱི་བྱེ་བྲག་ཀྱང༌། ། སྡོག་ཕྱོགས་ཀྱིས་ནི་ཐ་དད་པའོ། ། གསུམ་པ་རབ་དུ་མི་གནས་པ་ལ་ཡང་གཉིས་ཏེ། ལྟ་བ་དང༌། འབྲས་བུའོ། ། དང་པོ་ལ་ཡང་གཉིས་ཏེ། ཀུན་རྫོབ་ཏུ་འཁྲུལ་པ་མ་ཟད་བར་སྣང་བ་མི་ཁེགས་པ་དཔེའ་དང་བཅས་པ་དང༌། དོན་དམ་པར་འཁྲུལ་པ་དག་ནས་ཡུལ་བེམས་ཐབས།
སྟོང་ཉིད་སྤྲོས་བྲལ་དུ་གཏན་ལ་ཕབ་པའོ། ། དང་པོ་ནི། སེམས་ཉིད་དོན་དམ་པ་མཐའ་བྲལ་དེ་ཉིད་མ་རིག་འཁྲུལ་པའོ་རྒྱུ་རྐྱེན ༣༦༠༽ གྱིས་ཉིད་སྣང་བག་ཆགས་ཀྱིས་མཐུའ་ལྟས་པས། དཔེར་ན་མིག་ནད་ཅན་གྱིས་སྣང་ངོར་རབ་རིབ་མཐོང་བ་ལྟར་དུ་ཡུལ་ཕྱི་རོལ་གྱིས་སྣང་ངོར། ནང་གིས་ཤེས་པ་དང༌། དབང་པོ་དང་བཅས་པ་འདི་རྣམས། དོན་དམ་པར་བདེན་པར་མ་གྲུབ་ཀྱང༌། འཁྲུལ་པ་སྤྱི་མཐུན་གྱིས་བློ་ངོས་ལ་བདེན་པ་ལྟར་དུ་སྣང་སྟེ། ནང་དུ་འཁྲུལ་པའི་བག་ཆགས་མ་ཟད་ཀྱིས་བར་དུ། ཕྱི་རོལ་གྱིས་སྣང་བ་རྣམས་སུ་ཡང་ཁེགས་པ་མི་གྱུར་བ་བཞིན་ནོ། །
དབུའ་མ་ལ་འཇུག་པ་ལས། རབ་རིབ་མཐུའི་སྐྲ་ཤད་ལ་སོགས་པ། ། ངོ་བོ་ལོག་པས་གཞན་དབང་རྣམ་དག་པ། ། དེ་ཉིད་གང་ཞིག་བདག་ཉིད་མིང་དག་པས། ། མཐོང་བ་དེ་བཞིན་དེ་ཉིད་འདིར་ཤེས་ཀྱིས། ། ཅེས་དང༌། སྤྱི་ཆིངས་ལས། མ་རིག་འཁྲུལ་པའི་བག་ཆགས་ཀྱིས། ། མེག་ལ་རབ་རིབ་སྣང་བ་བཞིན་ཕྱི་རོལ་ནང་དང་གནས་འདི་རྣམས། ། མི་བདེན་བདེན་ལྟར་ཀུན་དུ་སྣང༌། །
འཁྲུལ་པའི་བག་ཆགས་མ་ཟད་ཚེ། ། ནམ་ཡག་ཁརགས་པར་འགྱུར། ༣༦༡༽ ། བ་མིན། ། ཅེས་སོ། ། གཉིས་པ་ནི། དོན་དམ་པ་འཁྲུལ་པ་དག་ནས་ཡུལ་སེམས་ཐམས་ཅད་སྟོང་ཉིད་སྤྲོས་བྲལ་དུ་གཏན་ལ་ཕབ་པ་སྟེ། དབུའ་མ་རབ་དུ་མི་གནས་པ་དེ་ཉིད་ལམ་རིམ་པར་འགྲོད་ན་འབྲས་བུ་ཐོབ་ཚུལ་ནི། དཔེར་ན། མིག་ནད་སང་དུས་ཕྱི་རོལ་དུ་སྐྲ་ཤད་ལ་སོགས་རབ་རིབ་ཀྱིས་སྣང་བ་དངས་བཞིན་དུ།
དོན་དམ་ནང་དུ་འཁྲུལ་པའི་རྟགས་པའི་བག་ཆགས་ཐམས་ཅད་ཟད་པའི་ཚེ་ན། ཕྱི་རོལ་གྱིས་ཡུལ་ཐིམ་པ་མེད་པ་རང་གྲོལ། འཁྲུལ་རེག་གཞན་དུ་སོང་བ་མེད་པར་མངོན་སུམ་དངས་པའོ། སྤྱི་ཆིངས་ལས། ནད་ཟད་རབ་རིབ་དངས་པ་བཞིན། ། འཁྲུལ་པའི་བག་ཆགས་ཐམས་ཅད་ཟད། ། མཐུན་པར་མེད་བར་ཡུལ་དང་བྲལ། ། གཞན་གསུམ་མེད་པར་མངོན་འཁྲུལ་དང༌། ། ཅེས་སོ། ། གཉིས་པ་འབྲས་བུ་ནི།
དེ་ལྟར་མ་རིག་འཁྲུལ་པ་ཟད་པའི་ཚེ། རིག་པ་ཡི་ཤེས་ཉིད་ཀྱང་ཟད་ཅིང་མེད་པར་སྨྲ། ༣༦༢༽ བ་ཡོད་དེ། དེ་ལ་ས་བཅུ་རྒྱུན་ཐར་མ་རིག་པ་དང་གཉིན་པོ་མཉམ་ལྡན་གྱིས་ཆོས་སྐུ་ཐོབ་སྟེ། རང་རྒྱུད་ཀྱིས་བསྡུས་པའི་ཡེ་ཤེས་ཀྱང་མེད་པར་འདོད་དོ། འོ་ན་འགྲོ་དོན་ཅི་ལྟར་འབྱུང་ཞེས་ན། བསོད་ནམས་ཀྱིས་ཚོགས་ལ་འབྱུང་བའི་གཟུགས་དང༌། གཞན་སྣང་གིས་ཡེ་ཤེས་ནི། སྔོན་གྱི་སྨོན་ལམ་གྱིས་སྟོབས་ཀྱིས་གདུལ་བྱ་རང་རྒྱུད་དག་པ་རྣམས་ལ། འབད་རྩོལ་མེད་པར་གང་ལ་གང་འདུལ་དུ་འབྱུང་བ་རྣམས་སོ། །
སྤྱོད་འཇུག་དང་དབུའ་མ་ལ་སོགས་པ་ལས་བཤད་པའོ། སྤྱི་ཆིངས་ལས། འཁྲུལ་རིག་མཉམ་དུ་ཟད་སྨྲ་བ། ། དབུའ་མའི་ལྟ་བ་ཁ་ཅིག་བཞེད། ། ཅེས་སོ། ། གཞན་ཡང་ཐལ་རྐྱ་བ་ཁ་ཅིག་སངས་རྒྱས་ལ་རང་རྒྱུད་ཀྱིས་བསྡུས་པའི་ཡེ་ཤེས་མེད་པར་འདོད་དེ། སློབ་དཔོན་ཟླ་བ་གྲགས་པས། ཤེས་བྱའི་བུད་ཤེང་སྐམ་པོ་སྲེག་པའི་མེ། ། ཞི་བ་དེའི་ཚུལ་གྱོས་རྒྱལ་རྣམས་ཆོས་སྐུ་སྟེ། ། དེ་ཚེ་སྐྱེ་བ་མེད་ཅིང་འགག་པ ༣༦༣༽ །
མེད༌། སེམས་འགགས་པ་སྟེ་སྐུའི་མངོན་སུམ་མཛད། ། ཅེས་པའི་རྗེས་སུ་འབྲང་ནས། ། མ་རིག་པ་དང་བཅས་པའི་རིག་པ་ལ༑ རིག་པ་ཕྱི་མ་སྐྱེད་པས་ཐོབ་ཀྱང་རིག་བརྩམས་ལས་རིག་པ་ཕྱི་མ་སྐྱེད་པས། རྒྱུན་མཐའི་དུས་གཉིས་པར། མ་རིག་པ་ལ་སོགས་པས་རིག་པ་ལ་སོགས་ཏེ། རིག་པ་ཕྱི་མ་སྐྱེད་པས་ཐོབ་ཀྱང་རིག་བརྩམས་ལས་རིག་པ་ཕྱི་མ་སྐྱེད་པས། རྒྱུན་མཐའི་དུས་གཉིས་བར། མ་རིག་པ་ལ་སོགས་པས་རིག་པ་ལ་སོགས་ཏེ།
སེམས་དང་སེམས་འབྱུང་གིས་འཇུག་པ་ཐམས་ཅད་རྒྱུན་ཟད་པས་ན། དབྱིངས་རང་བཞིན་གྱིས་རྣམ་པར་དག་པ་འ་བློ་བུར་གྱིས་དྲི་མས་ཀྱང་དག་པ་མངོན་སུམ་དུ་བྱས་པ་ལ་ཆོས་སྐུ་ཞེས་བྱའོ། འོ་ན་གཞན་གང་ལས་འབྱུང་ཞེས་ན། སྔོན་བྱང་ཆུབ་སེམས་དཔའི་གནས་སྐབས་ན༑ ཡུན་རིང་པོར་སྨོནལམ་བཏབ་པའིམཐུའ་དང༌། གདུལ་བྱ་རང་རྒྱུད་པའི་སྣང་ངོ་ལ། གཞན་སྣང་གིས་ཡེ་ཤེས་གཟུགས་སྐུ་འབྱུང་སྟེ། སྤྱོད་འཇུག་ལས། ཅི་ལྟར་ནམ་མཁའི་ལྡིང་གིས་ནི། ། མཆོད་སྟོང་བསྒྲུབ་ནས་འདས་གྱུར་པ། །
དེ་འདས་ཡུན་རིང་ལོན་ཀྱང་དེ། ། དུག་ལ་སོགས་ ༣༦༤༽ པ་ཞི་བྱེད་བཞིན། ། ཅེས་སོ། ། དེ་ན་རང་སྣང་གིས་ཡེ་ཤེས་མེད་ཅེས་ཟེར་རོ། ། འདི་ལ་གསུམ་སྟེ། ཡེ་ཤེས་མེད་པར་འགག་པ་དང༌། ཡོད་པར་བསྒྲུབ་པ་དང༌། དེ་ལ་མི་མཐད་པ་སྤངས་པའོ། ། དེ་དག་དགག་པ་ལ་བཞི་གསཏེ། དྲིམ་སེམས་ཀྱི་རང་བཞིན་དུ་ཐལ་བ་དང༌།
དབྱིངས་རྐྱང་ལས་བསྒྲུབ་པ་དང༌། དེ་ལ་མི་མཐད་པ་སྤངས་པའོ། ། དེ་དག་དགག་པ་ལ་བཞི་སྟེ། དྲི་མ་སེམས་ཀྱི་རང་བཞིན་དུ་ཐལ་བ་དང༌། དབྱིངས་རྐྱང་ལས་དོན་གཉིས་འབྱུང་བར་ཐལ་བ་དང༌། ཡེ་ཤེས་མེད་ན་འཕྲིན་ལས་མི་འབྱུང་བ་མི་ཐད་བའོ། ། དེན་ནི། མ་རིག་པ་ལས་ལོག་ནས་རིག་པ་ལོག་ན། དྲི་མ་སེམས་ཀྱིས་རང་བཞིན་དུ་ཐལ། སེམས་དང་དྲི་མ་གཅིག་པར་ཟད་པའི་ཟད་བའི་ཕྱིར་རོ། །
རྟགས་ཁས་བླངས་ཁྱབ་པ་ཡོད་དེ། དྲི་མ་ཟད་པས་རིག་པ་ཟད་ན། དེའི་རང་བཞིན་འགྱུར་ཏེ། ནག་པཔ་དང་སོལ་བ་བཞིན་ནོ། ། འདོད་པར་མི་ནུས་ཏེ། རྒྱང་འཕེལ་པ་དེ་དགགས་མི་ནུས་པར་འགྱུར་ཏེ། ཉེས་པ་བློ་བུར་དག་ལྡན་དང༌། ཡོན་ཏན་རང་བཞིན་ཉིད་ལྡན་ཕྱིར། ཅེས་སོ་དང༌། དགེས་རྡོར་ལས།
སེམས་ཅན ༣༦༥༽ ། རྣམས་ནི་སངས་རྒྱས་ཉིད། ། འོན་ཀྱང་བློ་བུར་དྲི་མ་སྒྲིབས། དྲི་མ་དེ་བསལ་སངས་རྒྱས་ཉིད། ། ཅེས་སོགས་མདོའ་རྒྱུད་ཐམས་ཅད་དང་འགལ་བ་སྤངས་དཀའོ། ། གཉིས་པ་ནི། ཆོས་ཉིད་རྟོགས་པའི་ཤེས་རབ་དང༌། རྒྱུ་རྐྱེན་རིག་པའི་བདེན་གཉིས་འགལ་ལམ་མི་འགལ། དང་པོ། ལྟར་ན་མཐོང་ལམ་ཆོས་ཉིད་མངོན་སུམ་དུ་མཐོང་བ་ནས་འཕགས་པའི་ལམ་ཐམས་ཅད་དུ།
ཀུན་རྫོབ་རྟོགས་པའི་བློ་ཇེ་འཕྲ་ལ་བར་ཐལ། གཉེན་པོ་ཤེས་རབ་སྟོབས་ཇེ་ཆེར་འགྲོ་བའི་ཕྱིར་རྟགས་ལུང་གིས་གྲུབ། འགལ་ཟློ་སྟོབས་ཇེ་ཆེར་འགྲོ་བས། གཅིག་ཤོས་ཇེ་ཟད་ཆུང་ཟད་ལ་འགྲོ་བས་ཁྱབ། སྣང་མུན་བཞིན་ནོ། འདོད་ན་སྣང་བཅས་བསོན་ནམས་ཀྱིས་ཚོགས་ཇེ་ཆུང་ཇེ་ཟད་ལ་འགྲོ་བར་ཐལ། དེའི་རྒྱུ་སྣང་བཅས་རྟོགས་པའི་བློ་ཇེ་ཟད་ལ་འགྲོ་བའི་ཕྱིར། འདོད་ན་མི་ནས་ཏེ། བསླབ་ཏུས་ལས། ༣༦༦ སྟོང་ཉིད་སྙིང་རྗེའི་སྙིང་པོ་ཅ་ན། །
སྤྱོད་པས་བསོད་ནམས་དག་པར་འགྱུར། ། ཅེས་དང༌། མདོ་སྡེ་རྒྱན་ལས། བསོན་ནམས་ཡེ་ཤེས་རང་བཞིན་གྱིས༑ ༑ དགེ་བའི་ཕལ་བ་དེ་ཕན་ནོ། ། ཅེས་པས། ཚོགས་གཉིས་མའི་གལ་ཞིང་འཕེལ་བ་གསུངས་པ་དང༌། གཞན་ཡང་ཡོན་ཏན་རྒྱ་ཕྲག་བཅུ་གཉིས་ལ་སོགས་སྣང་བཅས་ཀྱིས་ཡེ་ཤེས་གོང་དུ་རྒྱ་ཆེར་འགྲོ་བར་གསུངས་གསུམ་པ་ནི། ཁྱོད་འདོད་པའི་སངས་རྒྱས་ལ་དོན་གཉིས་ཕུན་སུམ་ཚོགས་པ་མེད་པར་ཐལ། མཁྱེན་བརྩེ་ཡེ་ཤེས་མེད་པའི་ཕྱིར།
རྟགས་ཁས་བླངས་ཁྱབ་པ་ཡོད་དེ། དེ་དག་ཡེ་ཤེས་ཡིན་པའི་ཕྱིར་རོ། ། འདོད་ན། རྒྱུད་བླ་མ་ལས། དངོས་པོའི་སྐུ་ནི་སྟོབས་ལ་སོགས། ། བྲལ་བའི་ཡོན་ཏན་རྣམས་དང་ལྡན༑ ༑ ཅེས་པ་འགལ་ལོ། ། བཞི་པ་ནི། སངས་རྒྱས་ཀྱི་འཕྲིན་ལས་ཐམས་ཅད་ཡེ་ཤེས་ཀྱིས་བདག་རྐྱེན་ལ་མི་ལྟོས་ ༣༦༧༽ ། པར་ཐལ།
ཡེ་ཤེས་མེད་པའི་ཕྱིར་རོ། རྟགས་དང་ཁྱབ་པ་ཁས་བླངས། འདོད་ན། མངོན་རྟོགས་རྒྱན་ལས། རྣམ་པ་ཐབས་ཅད་མཁྱེན་་ཉིད་ལ། ། ཆོས་ཀྱི་སྐུ་ཞེས་བརྗོད་པ་ཡིན། ། ཅེས་པ་དང། ཡེ་ཤེས་ཉིད་ཆོས་ཀྱི་སྐུའི་འཕྲིན་ལས་དེ། རྣམ་པ་ཉི་ཤུ་བདུན་དུ་བརྗོད། ། ཅེས་པ་ཡེ་ཤེས་ལས་འཕྲིན་ལས་འབྱུང་བར་གསུངས་པ་དང་འགལ་ལོ། །
དེ་དག་ནི་རྒྱང་འཕེན་པ་དག་འཆི་བས་ཚེ་རིང་པ་རྒྱུན་ཆད་པར་འདོད་པ་དང༌། ཉན་རང་དག་ལྷག་མེད་ཀྱི་མྱ་ངན་ལས་འདས་པ་ན་རིག་པ་རྒྱུན་ཅད་པར་འདོད་པ་དང༌། ཐལ་རྐྱག་པ་དག་པ་བཅུའ་རྒྱུན་མཐའ་ན་རིག་པ་རྒྱུན་ཆད་པར་འདོད་པའི་ལོག་རྟོག་རྣམས་དགག་ཟིན་ནོ། ། གཉིས་པ་ཡེ་ཤེས་ཡོད་པར་བསྒྲུབ་པ་ལ་གསུམ་སྟེ། རྒྱུ་དང༌། ངོ་བོ་དང༌། བྱེད་ལས་གསུམ་གྱིས་སྒོ་ནས་བསྒྲུབ་པའོ། ། དང་པོ་ནི་རྒྱུའི་སྒོ་ནས་བསྒྲུབ་པ་སྐལ་པ་གྲངས་མེད་གསུམ་ལ་སོགས། ༣༦༨༽ པར་ཚོགས་གཉིས་མཐར་ཕྱིན་ཏེ། ཐམས་ཅད་མཁྱེན་པའི་ཡེ་ཤེས་སྐྱེད་པར་ངེས་སོ། །
ཤེར་ཕྱིན་ལས། སྐད་ཅིག་གཅིག་དང་ལྡན་པའིཤེས་རབ་ཀྱིས། ། རྣམ་པ་ཐམས་ཅད་མཁྱེན་པ་ངོན་སུམ་དུ་བྱེད་དོ། ། ཅེས་སོ། ། གཉིས་པ་ངོ་བོའི་སྒོ་ནས་སྒྲུབ་པ་ནི། གཟུགས་སྐུ་ཁྱད་པར་ཅན་འདི། རྫོགས་པའི་སངས་རྒྱས་ཐམས་ཅད་མཁྱེན་པའི་ཡེ་ཤེས་དང་ལྡན་པའི་ཕྱིར་རོ། ། ཤེར་ཕྱིན་ལས། བདག་གིས་དངོས་པོའི་སྐུ་ནི་མཉེས་པས། ཤེར་ཕྱིན་གྱིས་ཕ་རོལ་དུ་ཕྱིན་པ་དང་ཐབས་མཁས་པའི་རྒྱུ་ལས་བྱུང་བ་སྟེ།
རྣམ་པ་ཐམས་ཅད་མཁྱེན་པའི་ཡེ་ཤེས་ཀྱིས་རྟེན་དུ་འགྱུར་པའོ། ། ཅེས་སོ། ། གསུམ་པ་བྱེད་ལས་ཀྱི་སྒོ་ནས་བསྒྲུབ་པ་ནི། དངོས་པོ་ཕྱོགས་མཐར་ཏུག་མེད་པས༑ དུས་གསུམ་མཐར་ཏུག་མེད། ཤིན་ཏུ་ལྐོག་གྱུར་དོན་ཤིན་ཏུ་ཕྲ་བ་རྟེན་འབྲེལ་ཟབ་ཅིང་རྟོགས་དཀའ་བ་འདི་དག་སངས་རྒྱས་ཀྱི ༣༦༩༽ ། ཡེ་ཤེས་ཁྱིས་མ་ལུས་མཁྱེན་པ་ཡིན་ཏེ། ཤིན་ཏུ་ལྐོག་གྱུར་ལ་ལུང་ཚད་མ་ཡིན་པའི་ཕྱིར། རྒྱུད་བླ་མ་ལས༑ དོན་འདི་ལས་ནི་རྒྱལ་བ་ལས། །
ལྷག་པའི་ཚད་མ་གཞན་སུ་ཡོད། ། ཅེས་དང༌། དེ་ཉིད་ལས། གང་ཞིག་རྒྱལ་ལས་ཆེ་མཁས་པ་ཡང་འཇིག་རྟེན་འདི་ཡོད་མིན་ཞིང༌། ། མ་ལུས་མཆོག་ནི་ཚུལ་བཞིན་ཀུན་མཁྱེནཅི་བཞིན་གཞན་མིན་པ། ། ཅེས་དང༌། མདོའ་ལས། སངས་རྒྱས་བཅོམ་ལྡན་འདས་རྣམས་ཀྱིས་འདི་མི་མཁྱེན་པའམ་མི་གཟིགས་པའམ། ཐུགས་སུ་མི་ཆུད་པ་གང་ཡང་མི་འདའོ། ། ཅེས་སོ།
གསུམ་པ་ཐ་མི་དད་པ་སྤངས་པ་ནི། སངས་རྒྱས་གཟུགས་སྐུ་ཐ་དད་ལ་ཡེ་ཤེས་ཡོད་དམ་མེད། ཡོད་ན་རྒྱུད་དུ་མར་འགྱུར་ཏེ། སྐུ་ཐ་དད་པ་ལྟར་ཡེ་ཤེས་ཀྱང་ཐ་དད་པའི་ཕྱིར། ཡེ་ཤེས་མེད་ན་ཡོད་པའི་དམ་ཉམས་སོ། ། ཅེས་གསུངས་སོ། ། གཅིག་ཆར་བ་ལ་གསུམ་སྟེ། ༣༧༠༽ ལྟ་བ་དང༌། བྷཻ་པ་ལམ་གྱི་ཡུན་ནོ། ། དང་པོ་ལ་གཉིས་ཏེ།
ཀུན་རྫོབ་དུ་ཆོས་ཐམས་ཅད་རྟེན་ཅིང་འབྲེལ་བར་འབྱུང་མཐུན་པར་སྣང་བ་དང༌། དོན་དམ་རང་བཞིན་མེད་པ་མཚན་ཉིད་གསུམ་ལྡན་དུ་ལྡན་པའོ། ། དང་པོ་ནི། གཅིག་ཆར་དུ་འཇུག་པའི་དབུའ་མ་ནི། ཕྱིའི་སྣོདདང༌། ནང་གི་བཅུད་ཀུན་གང་དུ་ཀུན་རྫོབ་སྒྱུ་ཅམ་དུ་སྣོད་ཀྱིས་ཚུལ་དུ་སྣང་བའམ། དོན་གྱི་རང་བཞི་ན་གང་དུ་ཡང་གྲུབ་པ་མེད་པས་སྒྱུ་མའི་རྟ་དང༌། གླང་པོ་ལྟ་བུ་ཐམས་ཅད་ཀྱིས་རང་རང་གི་དགེ་སྡིག་ལ་སོགས་ལས་དང་བག་ཆགས་མཐུན་པར་སྣང་བ་ནི། བདེའ་སྡུག་ལ་སོགས་སོ་སོར་ཐ་དད་དུ་སྣང་ངོ། ། ཅེས་པས།
ཡུམ་རྒྱས་པ་ལས། ཤེས་རབ་ཀྱི་ཕ་རོལ་དུ་ཕྱིན་པ་ནི། མཐའ་གཉིས་སུ་མི་འགྱུར་བའི་ཕ་རོལ་པ་རོལ་དུ་ཕྱིན་པའོ། ། ཅེས་གསུངས་ཏེ༑ ཀུན་རྫོབ་ཆོས་ཅན་སྙེན་པ། ཆོས་ཉིད་དོན་ལ་གཡོས་གང་མེད་དེ། ཀུན་རྫོབ་རྟེན་འབྱུང་ཅི་ལྟར་ཡང་སྣང་བས་མེད་པའི་མཐའ། ༣༧༡༽ ། སེལ། དེ་ཉིད་དངོས་པོར་མ་གྲུབ་རྟག་པའི་མཐའ་སེལ་ལོ།
དོན་དམ་རང་བཞིན་ངོ་བོ་ཉིད་ཀྱིས་སྟོང་པས་ཡོད་པའི་མཐའ་སེལ༌། རྣམ་པ་ཐམས་ཅད་ཀྱིས་མཆོག་དང་ལྡན་པས་མེད་པའི་མཐའ་སེལ་ལོ། ། དེས་ན་ཆོས་དབྱིངས་འོད་གསལ་འཕེལ་འགྲི་བ་མེད་པར་གནས་པར་མེད་མཐའ་སེལ། དོན་དམ་དངོས་པོ་མཚན་མ་གང་གིས་ཀྱང་སྟོང་པས་ཡོད་པའི་མཐའ་དང་བྲལ། ཀུན་རྫོབ་དང་དོན་དམ་ངོ་བོ་གཅིག་ལ་ལྡོག་པ་ཐ་དད་པས་གཉིས་མཐའ་དང་གཅིག་མཐའ་སེལ་ལོ། ། བདེན་ཆུང་ལས། དོན་དམ་ཐ་དད་མེད་ཚུལ་གྱིས། ། ཆོས་ཅན་མེད་ཅིང་ཆོས་ཉིད་མེད། ། སྟོང་པ་ཉིད་ལས་ཐ་དད་ནི། ། ཅུང་ཟད་ཡོད་པ་མ་ཡིན་ནོ། །
ཅེས་དང༌། ཡུམ་ལས། འདི་ནི་གཟུགས་སོ། ། གཟུགས་སྟོང་པའོ། ། ཞེས་གཟུགས་རྣམས་བཀྲུན་པར་མི་བྱའོ། ། ཅེས་སོ། སོར་མོ་འཕྲེང་བ་ལས། ལུན་དགའ་ར་བ་ན་དགེ་འདུན་མི་བཞུགས་པ་ལ། ཀུན་དགའ་ར་ ༣༧༢༽ བ་སྟོང་པ་ཞེས་བྱའོ། ། ཀུན་དགའ་ར་བ་ནི་མེད་པ་མ་ཡིན་ནོ། །
དེ་བཞིན་དུ། ཆོས་ཉིད་ལ་བདག་དང་བདག་གིས་སྟོང་པ་ལ། ཆོས་ཉིད་སྟོང་བ་ཞེས་བྱའི༑ ཆོས་ཉིད་མེད་པར་འགྱུར་བ་ནི་མ་ཡིན་ནོ། ། ཅེས་དང༌། ཡུམ་རྒྱས་པ་ལས། ཤེས་རབ་ཀྱིས་ཕ་རོལ་ཏུ་ཕྱིན་པ་ནི། མཐའ་གཉིས་སུ་མི་གྱུར་བའི་རོལ་དུ་ཕྱིན་པའོ། ། ཅེས་པས། ཤེས་རབ་ཀྱིས་ཕ་རོལ་དུ་ཕྱིན་པ་ནི།
ཡོད་མེད་རྟག་པར་གཉིས་ཀའི་མཐའ་ཡིན་ཏེ༑ དབུའ་མ་ལས། ཡོད་ཅེས་བྱ་བའི་མཐའ་ཡིན་ཏེ། ། དེ་བཞིན་མེད་བྱ་བ་ཡང་མཐའ། ། གཙང་དང་མི་གཙང་གཉིས་ཀའི་མཐའ་ཡིན་ཏེ། ། དེ་ཕྱིར་གཉིས་ཀྱིས་མཐའ་ནི་རྣམས་སྤངས་ནས། མཁའ་པས་དབུས་ལ་གནས་པ་ཡོངས་མི་བྱེད། ། ཅེས་སོ། ། དེ་ཉིད་གཏན་ལ་འབེབས་པར་བྱེད་པ་ལ། ཡོད་མེད་རྟག་ཆད་ཀྱིས་མཐའ་ལྷུང་ན་གོལ་བ་ཡིན་ཏེ།
དབུའ་མ་ལས། མེད་པ་པོ་ནི་ངན་འགྲོར་འགྲོ། ། ཡོད་པ་པོ་ནི་བདེ་འགྲོར ༣༧༣༽ ། འགྲོ། ། ཡོང་དག་ཅན་ནི་ཡོངས་ཤེས་པས། ། གཉིས་ལ་མི་རྟེན་ཐར་བར་འགྱུར། ། ཅེས་དང༌། བདེན་ཆུང་ལས༑ སྟོང་ཕ་ཉིད་ལ་ལྟ་ཉེས་ན། ། ཤེས་རབ་ཆུང་རྣམས་ཕུང་བར་འགྱུར། །
ཅེས་པ་ལ་སོགས་རྒྱ་ཆེར་གསུངས་སོ། ། གཉིས་པ་གསུམ་གཏན་ལ་གསུམ་སྟེ། མཉམ་གཞག་དང༌། རྗེས་ཐོབ། ཉམས་སུ་ལེན་ཚུལ་ལོ། དང་པོ་ནི། སྐྱེ་འགགས་གནས་གསུམ་སྨྲ་བརྗོད་ལས་འདས་པའི་དོན། མཚན་ཉིད་གསུམ་ལྡན་གྱིས་དོན་དམ་པ་དེ་ཉིད་ཉམས་སུ་ལེན་པའི་ཚེ། དུས་གསུམ་གྱི་རྟོགས་པའི་རྗེས་ཕྱིར་མི་འབྲང་ཅིང༌༑ ཅི་བཞིན་པ་ཉིད་ཀྱི་ངང་མཉམ་པར་གཞག་པ་ནི།
དཔེར་ན་སྤྲིན་དང་བྲལ་བའི་ནམ་མཁའ་ལྟ་བུ་སྟེ། སྤྱི་ཆིངས་ལས། བསྒྲུབ་ཚེ་མཉམ་པར་གཞག་པ་ནི། ། ནམ་མཁའ་འཏ་བུ་སྤྲོས་དང་བྲལ། ། ཅེས་སོ། ། གཉིས་པ་ནི། རྗེས་ཤེས་སྒྱུ་མེ་ལྟ་བུའི་ངང་ནས་སྤྱོད་ཡུལ་ཐམས་ ༣༧༤༽ ཅད་དང་བྲལ་སྟོང་ཉིད་སྙིང་རྗེའི་ཅན་དེའི་ངང་ནས། མ་རྟོགས་པའི་སེམས་ཅན་རྣམས་ལ་ཕ་རོལ་ཕྱིན་དྲུག་ལ་སོགས་གང་ལ་གང་འདུལ་གྱིས་སྤྱོད་པ་ལ་གནས་པ་ཡིན་ཏེ། སྤྱི་ཆིངས་ལས། རྗེས་ལ་སྒྱུ་མ་ལྟ་བུ་ཡི། །
ཞེན་ཆགས་བྲལ་བའི་སྤྱོད་པ་ནི། ། ཀུན་རྫོབ་སྙིང་རྗེས་གནས་པ་ཡིན། ། ཅེས་སོ། ། གསུམ་པ་ཉམས་སུ་ལེན་ཚུལ་ནི། དུས་ཅི་སྲིད་བར་དུ་སྨོན་པ་དང་འཇུག་པ་སེམས་བསྐྱེད་ནས་བཟུང་སྟེ༑ ཚོགས་སྦྱོར་མཐོང་ཕྱིན་དང་ལྔ་རིམ་པ་ལྟར། ཆོས་ཉིད་དོན་དམགཞལ་བྱ་དང༌། གཞལ་མེད་གཏན་ཚིགས་གཏན་ལ་ཕབ་ནས། གཅིག་ཆར་བའི་རྣལ་འབྱོར་པ་དེས། ལྟ་བ་ཆོས་ཉིད་བདེན་པའི་དོན་རྟོགས་ཤིང༌།
བྷཻ་པ་དེ་དོན་ཉམས་སུ་བླངས་ནས་ཚེ་གཅིག་ལུས་གཅིག་ལ་དོན་དམ་པའི་བདེན་པ་གཅིག་ཆར་དུ་རྟོགས་ནས། ཡང་དག་པ་ཅི་ལྟ་བའི་དོན་ལ་མཉམ་པར་འཇོག་ཅིང༌། འབྲས་བུ་མངོན་དུ་བྱེང་པ་ཡང་ ༣༧༥༽ ། ཡོད་དེ། སྤྱི་ཆིངས་ལས། སེམས་བསྐྱེད་ནས་བཟུང་མཐའ་ཐུག་པར། གཞལ་དང་བྷཻ་པ་ཉམས་སུ་བླངས་ཚེ་གཅིག་དོན་དམ་བདེན་པ་མཐོང༌། ། དབུའ་མའི་ལྟ་བ་ཁ་ཅིག་བཞེད། ། ཅེས་གསུངས་པས། དེ་ལྟར་རྟོགས་པས་གྲོལ་བའི་རྒྱུ་མཚན་དང༌༑
དེའི་དོན་ལ་བྷཻ་གནས་ཚུལ་དང༌། རྟོགས་པའི་དོན་མངོན་དུ་གྱུར་ནས་སངས་རྒྱས་པའི་ཚུལ་ལོ། ། དང་པོ་ནི། དེ་ལྟར་རྟོགས་ནས་གྲོལ་བའི་རྒྱུ་མཚན་ནི། གཟུགས་ནས་རྣམ་པ་ཐམས་ཅད་མཁྱེན་པའི་བར་དུ། གཉིས་སུ་མེད་ཅིང་གྲོལ་བ་མེད་པ་ཡིན་ཏེ། ཡུམ་རྒྱས་པ་ལས། གཟུགས་ཉིད་རྣམ་པ་ཐམས་ཅད་མཁྱེན་པ་ཉིད་དོ། ། རྣམ་པ་ཐམས་ཅད་མཁྱེན་ཉིད་གཟུགས་སོ། ། གཟུགས་ལས་རྣམ་པ་ཐམས་ཅད་ཉིད་མ་ཡིན་ནོ། །
རྣམ་པ་ཐམས་ཅད་མཁྱེན་པ་ཉིད་ལས་གཟུགས་གཞན་མ་ཡིན་ནོ། ། ཅེས་ཐམས་ཅད་མཁྱེན་པ་ཉིད་ཀྱིས་བར། ༣༧༦༽ དུ་གསུངས་སོ། ། སྡུད་པ་ལས། གཟུགས་དང་འདུ་ཤེས་ཚོར་བ་དང་ནི་སེམས་དཔའ་དང༌། རྣམ་པར་ཤེས་པ་མ་བཅིངས་མ་གྲོལ་བ་ཡོད་མ་ཡིན། ། དེ་ལྟར་བྱུང་ཆུབ་ལ་གྲུབ་ཞུམས་པའི་སེམས་མེད་པ། ། འདི་ནི་གང་ཟག་དམ་པ་རྣམས་ཀྱིས་གོ་ཆའི་མཆོག ། ཅེས་གསུངས་སོ༑ ༑ གཉིས་པ་ནི།
དེ་ལྟར་གཉིས་སུ་མེད་ཅིང་བཅིངས་གྲོལ་མེད་པའི་དོན་རྟོགས། བྷཻ་པ་ཡང་ཅིར་སྣང་བྷཻ་བྱ་བྷཻ་བྱེད་མེད་པར་ཆོས་ཉིད་ཀྱིས་བྷཻ་པར་་ཡིན་ཅིང༌། མི་བྷཻ་པའི་བྷཻ་པ་ཞེས་བྱ་སྟེ། ཡུམ་བར་མ་ལས། ཤེས་རབ་ཀྱིས་ཕ་རོལ་ཏུ་ཕྱིན་པ་ནི་ཤིན་ཏུ་ཟབ་སྟེ། དེ་ནི་སུས་ཀྱང་བྷཻ་པར་མི་བགྱིད། ཅེར་ཡང་བྷཻ་པར་མི་བགྱིའ། གང་དུ་ཡང་བྷཻ་མི་བགྱིའོ། ། དེ་ཅིའིཔྱིར་ཞེས་ན། ཆོས་ཉིད་དམིགས་སུ་མ་མཆིས་པ་སྟེ།
ཤེས་རབ་ཀྱིས་ཕ་རོཀ་དུ་ཕྱིན་པའི་བྷཻ་པ་ནི། ནམ་མཁའ་བྷཻ་པའོ། ཆོས་ཉིད་ཐམས་ཅད་བྷཻ་པའོ། ཡོངས་སུ་འཛིན་པ ༣༧༧༽ ། མ་མཆིས་པ་བྷཻ་པའོ། ཆོས་ཐམས་ཅད་ཞེས་དང༌། ཀུན་ནས་བྷཻ་པའི་མདོ་ལས། འཇམ་དཔལ་གཟུགས་ཏིང་ངེ་འཛིན་དུ་བྷཻ་པར་བྱའོ། ། དེ་བཞིན་དུ། སྒྲ་དང་དྲི་དང་རེག་བྱ་དང༌།
ཆོས་དང་ཉོན་མིངས་པ་ཐམས་ཅད་རང་བཞིན་དུ་རྟོགས་པར་བྱའོ༑ ༑ ཅེས་པ་དང༌། གསང་བ་མཐའ་ཡས་པའི་མདོའ་ལས། སེམས་ངོ་ཤེས་པའི་རྣལ་འབྱོར་པ། ཅི་ལྟར་བྱས་ཀྱང་བྷཻ་པའི་ངང༌༑ ༑ གཉུག་མའི་དོན་་གནས་་པ་ཡིན། ། ཏིང་ངེ་འཛིན་གྱིས་ཉམས་སུ་བཤད། ། ཅེས་གསུངས་སོ། ། གསུམ་པ་ནི། དེ་ལྟར་རྟོགས་ཤིང་དགོངས་པས་ཉོན་མོངས་པ་ལ་སོགས་པའི་ཆིང་བ་མཐའ་དག་ལས་གྲོལ་ནས།
ལམ་གྱིས་རིམ་པ་མེད་པར་སངས་རྒྱས་བར་གསུངས་ཏེ། གོང་གིས་ལུང་རྣམས་དང༌། མདོ་དང་ཕ་རོལ་དུ་ཕྱིན་པའི་གཞུང་རྣམས་ནས་ཤིན་ཏུ་ཡང་རྒྱས་པར་གསུངས་ནས་དེ་རྣམས་སུ་ཡང་ལྟ་བར་བྱའོ།། ༣༧༨༽ གསུམཔ་ལྟ་བ་བསྡུས་ཏེ་བསྟན་པ་ལ་གསུམ་སྟེ། བདེན་གཉིས་ཐ་དང་དུ་འདོད་པ་དང༌། ཐབས་ཀྱིས་ལྟ་སྤྱོད་དོ། དང་པི་ནི། དབུའ་མ་དེ་དག་གི་ལྟ་བ་བདེན་གཉིས་སུ་དབྱེ་བ་ཡིན་ཏེ། ཁ་ཅིག་ཀུན་རྫོབ་སྤྱིད་མི་བཟོད་པ་ཡིན་ལ། དོན་དམ་ལས་ཟློག་པ་སྟེ་སྣང་བ་དང་སྟོང་པ་དབྱེར་མེད་ཀྱིས་ཆོས་ཐམས་ཅད་ཀུན་རྫོབ་སྤྱད་མི་བཟོད་པས་སྣང་བ་མེད་པ་དང༌།
དབྱེར་མེད་ཀྱིས་ཆོས་ཐམས་ཅད་སྤྱད་བཟོད་ཡིན་ལ་དེ་ཕྱིར་བདེན་པ་གཉིས་དངོས་འགལ་ཡིན་པས། ཆོས་ཅན་དང་ཆོས་ཉིད་ཀུན་རྫོབ་དང་དོན་དམ་ཡིན་ཞེས་སྨྲའོ། ། སྤྱི་ཆིངས་ལས། དེ་དག་ལ་སོགས་བདེན་པ་ནི། ། རོགས་སུ་དབྱེ་བ་བྱེད་པ་དང༌། ཅེས་སོ། ། གཉིས་པ་ནི། དེ་དག་ཀུན་གྱིས་ཀུན་རྫོབ་སྒྱུ་མ་ལྟ་བུར་འཛིན་པའི་མཚན་ཉིད་ཙམ་ལས། སྦྱིན་པ་ལ་སོགས་ཕ་རོལ་ཕྱིན་པ་དྲུག། བསྡུ་བའི་དངོས་པོ་བཞི།
ཆོས་སྤྱོད་རྣམ་པ་བཅུ་ལ་སོགས་པའི་སྤྱོད་པ་བྱང་ཆུབ་སེམས་དཔའ་ ༣༧༩༽ ཐབས་ཀྱིས་ཟིན་པའི་ལྟ་བ་ཡིན་ཏེ། སྤྱི་ཆིངས་ལས། ཀུན་རྫོབ་སྒྱུ་མའི་མཚན་ཉིད་ཙམ། ། སྦྱིན་སོགས་ད་རོལ་ཕྱིན་པ་ལས། ། སྤྱོད་པ་བྱང་ཆུབ་ལྟ་བ་ཡིན། ། ཅེས་སོ། ། གསུམ་པ་ཏིང་ངེ་འཛིན་ལ་གཉིས་ཏེ། མཉམ་གཞག་དང་རྗེས་ཐོབ། ཞབས་བསྡུད་དང་བཅས་པའོ། ། དང་པི་ནི་བསམ་གཏན་ཏིང་ངེ་འཛིན་ལ་མཉམ་པར་ཚེ་ན།
རྣམ་པར་རྟོག་པའི་སྤྲིན་ཚོགས་དངས་ནས་ཆོས་ཉིད་ནམ་མཁའ་ཁ་ཅིག་པ་ལྟ་བུ་སྤྲོས་པ་དང་བྲལ་བར་བཞག་པའོ། ། སྤྱི་ཆིངས་ལས། བསམ་གཏན་མཉམ་བར་གཞག་པའི་ཚེ། ། ནམ་མཁའ་ལྟ་བུ་སྤྲོས་དང་བྲལ། ། ཅེས་སོ། ། གཉིས་པ་ནི་ཁ་ཅིག་དངོས་པོ་རྣམས་ལ་རིག་པ་བདེན་པའི་དངོས་པོ་ཁེགས་ཀྱང༌༑ སྣང་བ་སྒྱུ་མ་ཙམ་མི་ཁེགས་པས། སྣང་ལ་རང་བཞིན་མེད་པ་ཙམ་ནི་དོན་དམ་པའི་བདེན་པའི་བདེམ་པ་ཡིན་ལོ། དེ་ལ་མེད་པར་སྒྲོས་ ༣༨༠༽ བཏགས་པ་ནི། སྒྱུ་མའི་མཚན་ཉིད་ཙམ་དུ་དངོས་པོ་ལ་ཞེན་པ་མེད་པའི་ཚུལ་དུ་འདི་འཏར་དུ་སྣང་བའི་ཆོས་ཐམས་ཅད་སེམས་ཉིད་རང་གསལ་བར་འདོད་དེ།
དེའི་ངང་ལ་སེམས་ཅན་ཐམས་ཅད་་བདེ་བ་དང་འཕྲད་འདོད་པའམ། སྡུག་བསྔལ་དང་བྲལ་འདོད་པའི་བྱམས་དང་སྙིང་རྗེ་རྣམས་སྦྱོང་བར་བྱེད་པ་ནི་ཐེག་པ་ཆེན་པོའི་ཏིང་ངེ་འཛིན་ཡིན་ཏེ། སྤྱི་ཆིངས་ལས། རྗེས་ལ་སྒྱུ་མའི་མཚན་ཉིད་ཙམ། ། ཞན་མེད་ཚུལ་གྱིས་གསལ་བར་སྨྲ། ། བྱམས་དང་སྙིང་རྗེ་རྣམས་སྦྱོངས་བ། བྱང་ཆུབ་སེམས་དཔའི་བསམ་གཏན་ཡིན། ། ཅེས་གསུངས་པས། གོང་གིས་གཅིག་ཆར་བའི་བྷཻ་པ་དེ་ལས་རྒལ་བའི་གང་ཟག་ཁ་ཅིག གང་སྣང་བ་ལ་ངོ་སྤྲད་ནས་ཁྲིད་པར་བྱེད་དེ།
ནད་གདོན་ལ་སོགས་སེམས་ལ་གང་གཟན་པ་སྐྱེ་མེད་སྟོང་པར་ངོ་སྤྲད་ཅིང་རྩལ་སྦྱངས་ནས། ལམ་ངེས་མེད་དུ་གྲོལ་བ་ཡང་མདོའ་དང་ཕ་རོལ་ཕྱིན་པ་ལས་གསུངས་སོ། ། ༣༨༡༽ བསྡུད་པ་ལས། རྒྱལ་བའི་དངོས་པོ་ཤེས་རབ་ཕ་རོལ་ཕྱིན་པ་འདི་རིགས་སྔགས་ཆེ། ། སེམས་ཅན་ཁམས་མང་མྱ་ངན་སྡུག་བསྔལ་ཆོས་ཞི་བྱེད། ། ཅེས་པ་ལ་སོགས་གསུང་སྟེ། རིགས་ཀྱིས་དྲངས་དོན་ཉམས་སུ་ལེན་ཅིང་ས་དང་ལམ་གྱིས་རིམ་པ་ལ་སྦྱོར་བ་ནི། སྦྱོར་དངོས་རྗེས་གསུམ་གྱི་རིམ་པར་བྱ་སྟེ། སྦྱོར་བ་ནི། བྱང་ཆུབ་མཆོག་དུ་སེམས་བསྐྱེད་ཅིང་སྨོན་འཇུག་གཉིས་ཀྱི་ཅི་བྱད་སེམས་ཅན་གྱི་དོན་དུ་འཇུག་པའོ། །
དངོས་གཞི་ནི། ཚོགས་གཉིས་སམ་མཉམས་རྗེས་གཉིས་ཀྱི་ལན་ཡིན་ཏེ། དགེ་བ་བཅུ་དང༌༑ ། བསྡུའ་བའི་དངོས་པོ་བཞི་དང༌། སྦྱིན་པ་ཚུལ་ཁྲིམས་བཟོད་པ་ལ་སོགས་པའི་བསོན་ནམས་ཀྱི་ཚོགས་དང༌། བསམ་གཏན་ཤེས་རབ་གཉིས་ཡེ་ཤེས་ཀྱིས་ཚོགས་སོ། ། བརྩོན་འགྲུས་ནི་གཉིས་ཀའི་གྲོགས་བྱེད་དོ། ། མཉམ་རྗེས་གཉིས་ནི་མཉམ་གཞག་རྣམ་པར ༣༨༢༽ མི་རྟོགས་པའི་ཏིང་ངེ་འཛིན་དང༌། རྗེས་བྱང་ཆུབ་ཀྱིས་སྤྱོད་པ་དགེ་བའི་ལས་ལ་འབད་པ་སྟེ། འཇུག་དགེ་བའི་རྩ་བ་ཐམས་ཅད་སེམས་ཅན་གྱིས་དོན་དུ་བླ་ནི་མེད་པའི་བྱང་ཆུབ་དུ་བསྔོའ་བའོ། །
བཞི་པ་སྤྱོད་པ་ནི། བྱང་ཆུབ་སེམས་དཔའི་སྤྱོད་པ་སྟེ། ཚད་མེད་བཞི་སོགས་རྣམ་དཀར་གྱིས་སྤྱོད་པ་རྣམས་ལ་ཞེན་འཛིན་མེད་པའི་ཚུལ་གྱིས། རང་འདོད་མེད་པའི་སྤྱོད་པ་ནི། འཁོར་གསུམ་ཡོངས་སུ་དག་པའིསྤྱོད་པ་སྟེ། བྱང་ཆུབ་སེམས་དཔའི་སྤྱོད་པ་ཡིན་ནོ། །

སྦྱི་ཆིངས་ལས། སྦྱིན་སོགས་རྣམས་པར་དཀར་བའི་ལས། ། ཞེན་མེད་ཚུལ་གྱིས་སྤྱོད་པ་ནི། ། བྱང་ཆུབ་སེམས་དཔའི་སྤྱོད་པ་ཡིན། ། ཅེས་སོ། ལྔ་པ་ཚུལ་ཁྲིམས་ལ་གཉིས་ཏེ། རང་གཞུང་གིས་སྡོམ་པ་དང༌༑ སོ་ཐརསྤྱིའི་བསྲུང་ཚུལ་ལོ། དང་པོ་ནི། ཐེག་པ་ཆུང་སྤྱིའི་རྩ་བ་བཞི་དང༌། ཉེས་བྱས་བཞི་བཅུ་ཞེ་དྲུག་ལ་སོགས་པ ༣༨༣༽ །
མདོའ་དུ་མ་ནས་བཤད་པའོ། ། གཞན་ཡང་རྒྱལ་པོའི་རྩ་ལྟུང་ལྔ། བློན་པོའི་ལྔ། ལས་དང་པོའི་རྩ་ལྟུང་བརྒྱད་དེ་བཅོ་བརྒྱད་དོ། ། སྤྱིའི་རྩ་ལྟུང་བཞི་ལས་བདག་སྟོད་གཞན་སྨན་མ་རྟོགས་པ་གསུམ་སྟེ། ཉི་ཤུ་རྩ་གཅིག་ཡོད། ཡང་ན་དེའིསྟེང་ནས་བྱང་ཆུབ་ཀྱིས་སེམས་དོར་བ། སེམས་ཅན་བློས་དོར་བ་སྟེ་རྩ་བ་གསུམ་ལས་རྒྱལ་པོ་དང་བློན་པོའི་རྩ་ལྟུང་བཅུ༌། ཐུན་མོང་ལྔར་རྩི། བློན་པོའི་གྲོ་འཇོམས་པ་ཐུན་མོང་མ་ཡིན་པ་གཅིག་དང་དྲུག་སྟེ་བཅུ་དགུ།
རང་འདོད་སྨོན་པ་རྩ་བ་ཉི་ཤུ་བཞི་ལྟར་རྩི་བ་དང་བཞི་བཅུ་ཞེ་དྲུག་གཞན་ཡང༌། བསྡོམ་པའི་བྱེ་བྲག་མཐའ་ཡས་པ་དང༌། སྤང་བླང་གིས་སླབ་པ་རྣམས་ནི་བསྲུང་བའི་ཚུལ་ཁྲིམས་ཡིན་ཏེ། ཐེག་པ་ཆེན་པོ་དབུའ་མའི་རང་གཞུང་གིས་ཚུལ་ཁྲིམས་སོ། ། སྤྱི་ཆིངས་ལས། རྩ་བ་བཞི་དང་ཉི་ཤུ་དང༌། ། བསྡོམ་པའི་བྱེ་བྲག་མཐའ་ཡས ༣༨༤༽ པ༑ ༑ བསྲུང་བའི་ཚུལ་ཁྲིམས་ཡིན་པར་སྟན། ། བྱང་ཆུབ་སེམས་དཔའ་རང་གཞུང་གིས་འོ། ། ཅེས་སོ། །
གཉིས་པ་ནི། ཐུན་མོང་གོས་བསྡོམ་པ་བྱེ་བྲག་དུ་དབྱེ་ན། རང་དོན་གཞན་དོན་གཉིས་ཀྱིས་བསྲུང་ཚུལ་མཐའ་ཡས་ཀྱང༌། བརྟེན་གང་ཟག་གོས་ཁྱད་པར་དང༌༑ སྣོད་དབང་པོའི་ཚུལ་གྱིས་བྱང་ཆུབ་སེམས་དཔའི་ཡན་ལག་སོ་སོར་ཐར་པའི་སྡིམ་པ་ཡིན་པས༌། མི་ཉམས་པ་བསྲུང་དགོས་ཚུལ་ལོ༑ ༑ སྤྱི་ཆིངས་ལས། སོ་སོ་ཐར་པའི་སྡོམ་པ་ནི། ། བྱེ་བྲག་རྣམ་པ་མཐའ་ཡས་ཀྱང༌། ། བརྟེན་ནས་སྣོད་ཀྱིས་ཚུལ་གྱིས་ཕྱིར། །
བྱང་སེམས་ཡན་ལག་སྡོམ་པ་ཡིམ། ། ཅེས་གསུངས་སོ། ། དྲུག་པ་ལམ་ཡུན་ནི། བྱང་ཆུབ་སེམས་དཔའི་ཐེག་པ་ཆེན་པོའི་ལམ་ཡུན་ཆོས་མངོན་པའི་གྲངས་སྐིུས་གནས་གཞན་དྲུག་ཅུ་རྩ་བཞི་ལས་འདས་པས། ། ཚོགས་སྦྱོར་གཉིས་ལ་གྲངས་མེད་གཅིག ། མ་དག་པ་བདུན་ ༣༨༥༽ ། ལ་གྲངས་མེད་གཅིག ། དག་པ་ས་གསིམ་ལ་གྲངས་མེད་གཅིག་དང་གྲངས་མེད་གསུམ་གྱིས་ལམ་འགྲོད་པ་ལ། སྨོན་འཇུག་སེམས་སྐྱེད་ནས་བཟུང་སྟེ། མཐར་སངས་རྒྱས་ཀྱི་བར་སྒྲིབ་གཉིས་རིམ་གྱིས་སྦྱངས་ཤིང་བསོད་ནམས་དང༌།
ཡེ་ཤེས་ཀྱིས་ཚོགས་རྫོགས་པའི་ཚུལ་དང༌། ས་ལམ་རིམ་གྱིས་བགྲོད་ནས་བཅུ་གཅིག་ཀུན་དུ་འོད་ཀྱིས་འབྲས་བུ་ཐོབ་པར་འདོད་དོ། ། སྤྱི་ཆིངས་ལས། གྲངས་མེད་སྐལ་པ་གསུམ་དག་གི། ། སེམས་སྐྱེད་ནས་བཟུང་སངས་རྒྱས་བར། ། སྒྲིབ་སྦྱངས་ཡེ་ཤེས་རྫོགས་ཚུལ་གྱིས། ། བཅུ་གཅིག་ཀུན་དུ་འོད་ཀྱིས་ས། ། ཅེས་གསུངས་པས། ཐེག་པ་ཆེན་པིའི་ལམ་ལ་ལྔ་སྟེ། ལམ་གྱི་གཞིའ་བྱང་ཆུབ་མཆོག་དུ་སེམས་སྐྱེད་པ་དང༌།
ཐུན་མོང་གིས་ལམ་ཕྱོགས་མཐུན་སུ་མ་ཅུ་སོ་བདུན་དང༌། ཁྱད་པར་གྱིས་ལམ་ཡར་པར་པྱིན་དྲུག་དང༌། ལམ་གྱིས་ས་ ༣༨༦༽ མཚམས་ལམ་ལྔ་ས་བཅུ་དང༌། ཐེག་ཆེན་གྱི་ལམ་གྱི་ངེས་པར་འབྱུང་ཚུལ་ལོ། ། དང་པོ་ནི། སེམས་སྐྱེད་ལ་གཉིས་ཏེ། སེམས་སྐྱེད་ཀྱིས་རང་བཞིན་བསྟན་པ་དང༌། དེ་ཅི་ལྟར་ཉམས་སུ་ལེན་པའི་ཚུལ་ལོ། ། དེ་ལ་གསུམ་སྟེ། རྒྱུ།
ངོ་བོ། འབྲས་བུའོ། ། དང་པོལ་གསུམ་སྟེ། ཆགས་པའི་བརྟེན། ཉེར་ལེན་གྱི་རྒྱུ། ལྷན་ཅིག་བྱེད་པའི་རྐྱེན་ནོ། ། དང་པོ་ལ་གཉིས་ལས་ལུས་ཀྱི་བརྟེན་ནི་ལྷ་མིའི་ལུས་ཕུན་སུམ་ཚོགས་པ་ཡིན་ཏེ། མདོའ་ལས། གང་ཚེ་རྐང་གཉིས་གཙོ་བོ་ཡིས། ། ཆོས་ཀྱི་རྣམ་གྲང་འདི་བཤད་པ། །
དེ་ཚེ་ལྷ་མི་སྟོང་ཕྲག་བརྒྱའ། ། བྱང་ཆུབ་མཆོག་དུ་སེམས་སྐྱེད་དོ། ། ཅེས་སོ། ། གཉིས་པ་སེམས་སྐྱེད་ཀྱི་བརྟེན་ནི་སྐྱབས་འགྲོ་ཁྱད་པར་ཅན་ཡིན་ཏེ། མདོ་སྡེ་རྒྱན་ལས། ཐེག་པ་མཆོག་ཕྱིར་དཀོན་མཆོག་སྐྱབས་རབ་སོང་བ་གང༌། ། ཅེས་སོ། ། གཉིས་པ་ཉེར་ལེན་གྱིས་རྒྱུད ༣༨༧༽ ། ལ་གསུམ་སྟེ། ཆེ་ཆུང་བྱ་བ་སེམས་ཅན་གྱེས་ངང་ཚུལ་ཤེས་པའི་སྙིང་རྗེ་ཡིན་ཏེ།
བརྒྱད་སྟོང་འགྲེལ་ཆེན་ལས། དེ་ལ་ཐོག་མེད་རིག་ནུས་པས། ། སྙིང་རྗེའི་ས་བོན་རབ་སད་ཅིང༌། ། སྦྱོར་དང་བསམ་པ་ཕུན་ཚོགས་ལས། ། བྱང་ཆུབ་སེམས་འདི་ཡོངས་སུ་བཟུངས༑ ༑ ཅེས་སོ། ། གཉིས་པ་རྒྱལ་བ་སྲས་བཅས་ལ། དང་བའི་དད་པ་ཁྱད་པར་ཅན་ལ་སྐྱེ་བ་ཡིན་ཏེ། དཀོན་མཆོག་སྒྲོན་མ་ལས༑ རྒྱལ་དང་རྒྱལ་བའི་ཆོས་ལ་དད་གྱུར་ཅིང༌། །
རྒྱལ་སྲས་རྣམས་ཀྱིས་སྤྱོད་ལ་དད་བྱེད་པ། ། བྱང་ཆུབ་བླ་ན་མེད་ལ་དད་གྱུར་ན། ། སྐྱེས་བུ་རྣམས་ནི་སེམས་ནི་སྐྱེ་བའོ། ། ཅེས་སོ། ། གསུམ་པ་རྫོགས་པའི་སངས་རྒྱས་འབྲས་བུ་ཐོབ་པར་འདོད་པ་ལ་སྐྱེ་བ་ཡིན་ཏེ། བསླབ་བཏུས་ལས། བྱང་ཆུབ་སྨོན་པའི་སེམས་ནི་སངས་རྒྱས་སུ་འགྱུར་བ་བྱའོ། ། ཅེས་སོ། ། གསུམ་པ་ལྷན་ཅིག་བྱེད་པའི་རྐྱེན་ནི། ༣༨༨༽ ཡང་དག་པའི་དགེ་བའི་བཤེས་གཉེན་ལ་བརྟེན་ནས།
ཆོག་ཕུན་སུམ་ཚོགས་པ་ལ་སྐྱེ་བ་ཡིན་ཏེ། སྡོམ་པ་ཉི་ཤུ་པ་ལས། བླ་མ་བསྡོམས་ལ་གནས་ཤིང་མཁས། ། ནུས་དང་ལྡན་ལ་བླང་བར་བྱའོ། གཉིས་པ་ངོ་བོ་ལ་དོན་དམ་དང་ཀུན་རྫོབ་དུ་སེམས་སྐྱེད་པ་ལ་གཉིས་ལས། དང་པོ་ནི། སངས་རྒྱས་བརྒྱའ་ལས་མི་ཉུང་བའི་ཞལ་མཐོང་བས། ལུང་གི་ཆོས་ཐོས་འཛིན་པ་དམ་པ་དང༌། སྐལ་པ་བརྒྱའ་ལས་མི་ཉུང་བར་བསོད་ནམས་དང་ཡེ་ཤེས་ཀྱིས་ཚོགས་གསོགས་པས་སྒྲུབ་པའི་ཆོས་འཛོན་པ་བསྒྲུབ་པ་དམ་པ་དང༌། མཉམ་གཞག་ན་རྣམ་པར་མི་རྟོག་པའི་ཡེ་ཤེས་བསྐྱེའ་ཞིང་རྟོགས་པའི་ཆོས་འཛིན་པས་རྟོགས་པ་དམ་པ་སྟེ།
མདོ་སྡེ་རྒྱན་ལས། རྫོགས་ཆེན་སངས་རྒྱས་རབ་མཉེས་བྱས༌། ། བསོན་ནམས་ཡེ་ཤེས་ཚོགས་རབ་བསགས། ། ཆོས་ལ་མི་རྟོགས་ཡེ་ཤེས་ནི། ། སྐྱེ་ཕྱིར་དེ་ནི་དམ་པར་འདོད། ། ཅེས་སོ། ། དེ་ནི་མཐོང་ལམ ༣༨༩༽ ། གྱིས་ཡེ་ཤེས་སྐྱེ་བས་དོན་དམ་སེམས་སྐྱེད་ཡིན་ནོ། ། འདིར་ཐེག་ཆེན་བྱང་ཆུབ་དུ་སེམས་སྐྱེད་པའི་ངོ་བོ་ལ་གསུམ་སྟེ༑ མཚན་ཉིད།
སྒྲ་དོན། རང་བཞིན་ནོ། ། དང་པོ་ནི། རྫོགས་པའི་བྱང་ཆུབ་ཐོབ་པར་འདོད་པ་ནི། སྨོན་པ་སེམས་སྐྱེད་ཡིན་ལ༑ རྒྱུ་ལས་འཇུག་པར་འདོད་པ་ནི་འཇུག་པ་སེམས་སྐྱེད་ཡིན་ཅིང༌། དེ་ལ་མི་མཐུན་པའི་ཕྱོགས་སྤངས་བ་ནི་བྱང་ཆུབ་སེམས་དཔའི་ཚུལ་ཁྲིམས་ཀྱིས་བསྡོམ་པ་ཡིན་ཏེ། སྤྱོད་འཇུག་ལས། སྤོང་པའི་སེམས་འདི་ཐོབ་པ་ལ། ཚུལ་ཁྲིམས་ཕ་རོལ་ཕྱིན་གསུངས་ཏེ། །
ཅེས་སོ། ། གཉིས་པ་སྒྲ་དོན་ནི། སེམས་ཅན་གྱིས་དོན་དུ་བྱང་ཆུབ་ཐོབ་པར་འདོད་པ་ནི་སེམས་བསྐྱེད་དམ། མྱ་ངན་འདས་ཀྱིས་བསིལ་བ་ཐོབ་པར་བྱཻད་པ་ནི། ཚུལ་ཁྲིམས་མི་དགེ་བ་བསྡོམ་ཞིང་དགེ་བ་བསག་པའི་བསྡོམ་པའོ། ། གསུམ་པ་རང་བཞིན་ལ་གཉིས་ཏེ། མཚན་བཞིའི་ངོ་བོ་དང༌། དབྱེའ་བའོ ༣༩༠༽ དང་པོ་ནི། ཡིད་ཀྱི་རྣམ་པར་ཤེས་པ། དགེ་བ་སྐྱེས་པ།
གྲོགས་སེམས་འབྱུང༌། བྱང་ཆུབ་ལ་དམིགས་པ་ནི་སེམས་སྐྱེད་ཀྱིས་ངོ་བོ་ཡིན་ནོ། ། གཉིས་པ་དབྱེའ་བ་ལ་གསུམ་སྟེ། ངོ་བོའི་སྒོ་ནས་དབྱེ་ན་སྨོན་འཇུག་གཉིས་ཡིན་ཏེ། ཞི་བ་ལྷས། བྱང་ཆུབ་སེམས་དེ་མདོར་བསྡུས་ན། ། རྣམ་པ་གཉིས་སུ་ཤེས་བྱ་སྟེ། ། བྱང་ཆུབ་སྨིན་པའི་སེམས་དང་ནི། ། བྱང་ཆུབ་འཇུག་པ་ཉིད་ཡིན་ནོ། ། ཅེས་སོ། །
གཉིས་པ་ས་མཚམས་སྒོ་ནས་དབྱེའ་བ་ལ་བཞི་སྟེ། ཚོགས་སྦྱོར་ན་ཡོད་པ་མོས་པ་སྤྱོད་པའི་སེམས་སྐྱེད། ས་དང་པོ་ནས་བདུན་པའི་བར་ལ་ཡོད་པ། ལྷག་བསམ་དག་པའི་སེམས་སྐྱེད་དེ། མདོ་སྡེ་རྒྱན་ལས། སེམས་སྐྱེད་དེ་ནི་ས་རྣམས་ལ། ། མོས་དང་ལྷག་བསམ་དག་པ་དང༌། ། རྣམ་པར་སྨིན་བ་བཞིན་དུ་འདོད། ། དེ་ནི་སྒྲིབ་པ་སྤངས་པའོ། ། ཅེས་སོ། །
གསུམ་པ་གྲོགས་ཀྱིས་སྒོ་ནས་དབྱེའ་ན་ཉི་ཤུ་ཡོད་དེ། མདོའ་སྡེ་རྒྱན་ལས། དེ་ ༣༩༡༽ ། ཡང་ས་གསེར་ཟླ་བ་མེ། ། གཏེར་དང་རིན་ཆེན་འབྱུང་ཧནས་འཚོ། རྡོ་རྗེ་རི་སྨན་བ་ཤེས་གཉིན་དང༌། ། ཡིད་བཞིན་ནོར་བུ་ཉོ་མ་གླུ། ། རྒྱལ་པོ་མཛོད་དང་ལམ་པོ་ཆེ། ། གཞོན་པ་རྐོད་མའི་ཆུ་དང་ནི། ། སྒྲ་སྙན་ཆུ་བོ་སྤྲིན་རྣམས་ཀྱིས། །
རྣམ་པ་ཉི་ཤུ་རྩ་གཉིས་སོ༑ ༑ ཅེས་གསུངས་པས། དཔེ་ཉི་ཤུ་རྩ་གཉིས་ཀྱི་གྲོགས་ཉི་ཤུ་རྩ་གཉིས་བསྟན་ལ། གྲོགས་ཀྱི་མཚན་ནས་གྲོགས་ཅན་ཉི་ཤུ་རྩ་གཉིས་སྟོན་པ་ཡིན་ཏེ། དེ་དག་གིས་དོན་རྒྱས་པར་བཤད་ན་མདོའ་གཞུང་ནས་གསལ། འདིར་བསྡུས་ཏེ་ངོས་བཟུང་ན། གཞན་དོན་བྱང་ཆུབ་ཐོབ་འདོད་ཀྱིས་འདུན་པ་དང་ལྡན་པ་ལྟ་བུ་དང༌། ཕར་ཕྱིན་དྲུག་ལ་སླབ་བ་ནི་གསེར་ལྟ་བུ། བྱང་ཆུབ་ཀྱིས་སོ་བདུན་ལ་སླབ་པར་འདོད་པའི་བསམ་པ་ནི་ཟླ་བ་ལྟ་བུ། མཁྱེན་གསུམ་གྱིས་སྦྱོར་བ་དང་ལྡན་པ་ནི་མེ་ལྟ་བུ།
སྦྱིན་པའི་ཡིན་ཏན་དང་ལྡན་པ་ནི་གཏེར་ཆེན་པོ་ལྟ་བུ། ཚུལ་ ༣༩༢༽ ཁྲིམས་དང་ལྡན་པ་ནི་རིན་པོ་ཆེའི་གཏེར་ཁུང་རྙེད་པ་ལྟ་བུ། བཟོད་པ་དང་ལྡན་པ་ནི་གཏིང་མིག་ཡོའ་བ་རྒྱའ་མཚོ་ལྟ་བུ། བརྩོན་འགྲུས་དང་ལྡན་པ་ནི་རྡོ་རྗེ་་ལན་ལྟ་བུ། བསམ་གཏན་དང་ལྡན་པ་ནི་རི་བོ་ཆེན་པོ་ལྟ་བུ། ཤེས་རབ་དངལྡན་པ་ནི་སྨན་བཟང་པོ་ལྟ་བུ། ཐབས་མཁས་པ་དང་ལྡན་པ་ནི་དགེ་བའི་བཤེས་གཉེན་ལྟ་བུ། སྨོམ་ལམ་དང་ལྡན་པ་ནོར་བུ་ལྟ་བུ། སྟོབས་དང་ལྡན་པ་ཉི་མ་ལྟ་བུ། ཡེ་ཤེས་ཀྱི་ཕར་ཕྱིན་དང་ལྡན་པ་ནི་དྲི་ཟའི་རྒྱལ་པོ་རབ་དབྱགས་ཀྱིས་གླུ་དབྱངས་སྙན་པ་ལྟ་བུ།
མངོན་ཤེས་ཁྱད་པར་ཅན་དྲུག་དང་ལྡན་པ་ནི་རྒྱལ་པོ་ལྟ་བུ། བདག་གཞན་གྱིས་དོན་འབད་མེད་འབྱུང་བས་མཛོད་ལྟ་བུ། བྱང་ཆུབ་ཕྱོགས་ཀྱིས་ཆོས་དང་ལྡན་ནི་ལམ་པོ་ཆེས་ལྟ་བུ། གཞོ་གནས་ལྷག་མཐོང་དང་ལྡན་པ་ནི་རྟ་ཅང་ཤེས་ལྟ་བུ། གཟུང་སྤོབས་པ་དང་ལྡན་པ་ནི་རྐོད་མའི་ཆུ་ལྟ་བུ། ཆོས་ ༣༩༣༽ ། ཀྱི་དག༔་ སྟོན་དང་དང་ལྡན་པ་ནི་རྔ་བོ་ཆེའི་སྒྲ་ལྟ་བུ། འགྲོད་པས་གཅིག་པུའི་ལམ་དང་ལྡན་པ་ཆུ་བོ་ལྟ་བུ། ཆོས་ཀྱི་སྐུ་དང་ལྡན་པ་ནི་སེམས་སྐྱེད་པ་ནི་སྤྲིན་ལྟ་བུའོ། །
གསུམ་པ་འབྲསབུ་ལ་གཉིས་ཏེ། ཉམས་པའི་ཉེས་དམིགས། ཐོབ་པའི་ཕན་ཡོན། དང་པོ་ནི། མདོ་སྡེ་རྒྱན་ལས། ཉམས་བཅས་དམན་དང་བསྲུངས་དང་དེ་བཞིན་སྟོན་པས་སྨད། ། ཅེས་དང༌། སྤྱོད་འཇུག་ལས། གལ་ཏེ་དེ་ལྟར་དམ་བཅས་ནས། ། ལས་ཀྱི་བསྒྲུབ་པར་མ་བྱས་ན། །
སེམས་ཅན་དེ་དག་ཀུན་བསླུས་པས། ། བདག་གིས་འགྲོ་བཅི་འདྲར་འགྱུར། ། ཅེས་པ་དང༌། བརྒྱད་སྟོང་འགྲེལ་ཆེན་ལས། བྱུང་ཆུབ་སེམས་དཔའ་སུན་འབྱིན་རིགས་པར་བྱའོ། ། བྱང་ཆུབ་སེམས་དཔའ་སྲི་དར་དུ་རིགས་པར་བྱའོ། ། ཅེས་དང༌། བསྡུད་པ་ལས། སེམས་སྐྱེད་དེ་ནི་ཕས་འཕམ་བས་ཀྱང་ཤིན་ཏུ་ལྕི། ། ཅེས་གསུངས་པས།
དྲེན་པ ༣༩༤༽ ཉེར་བཞག་ལས། ཅུང་ཟད་བསམ་ནས་མ་བྱིན་ན་ཡི་དགས་སུ་སྐྱེས། དམ་བཅས་ནས་མ་བྱིན་ན་དམྱལ་བར་འགྲོ། ། ཅེས་སོ། ། གཉིས་པ་ཕན་ཡོན་གྱིས་འབྲས་བ་ལ་གསུམ་སྟེ། སྐྱེས་ཐོབ་ཀྱི་འབྲས་བུ་ངོ་མཚར་བ་དང༌། གནས་སྐབས་ཀྱི་འབྲས་བུ་དོན་ཆེ་བ་དང༌། མཐར་ཐུག་གིས་འབྲས་བུ་འཚང་རྒྱའ་བའོ། ། དག་པོ་ནི། ། མིང་དང་དོན་འཕོའ་སྟེ།
སེམས་སྐྱེད་ཐོབ་ཕྱིན་ཆད་བྱང་ཆུབ་སེམས་དཔའ་དང་རྒྱལ་བའི་སྲས་ཞེས་བྱ་སྟེ། མདོ་སྡེ་རྒྱན་ལས། བྱང་ཆུབ་སེམས་དཔའ་སེམས་དཔའ་ཆེ། ། བློ་ལྡན་ཉིས་དག་གསཀ་བའི་མཆོག ། རྒྱལ་སྲས་རྒྱལ་བུའི་བཞི་དང་ནི། ། རྒྱལ་བྱེད་རྒྱལ་བའི་མྱུ་གུ་དང༌། ། ཅེས་སོ། ། དོན་འཕོ་བ་ནི། སེམས་སྐྱེད་ཕྱིན་ཆད་འཇིག་རྟེན་གྱིས་ལྷ་ཆེན་རྣམས་ཀྱི་ཚུར་ལ་ཕྱག་འཚལ་བའི་འོས་སུ་འགྱུར་ཏེ། སྤྱོད་འཇུག་ལས།
བྱང་ཆུབ་སེམས་དཔའ་པར་གྱུར་ནས་སྐད་ཅིག་གིས་ནི། སྲིད ༣༩༥༽ ། པའི་རྩོན་རར་བསྡོམ་པའི་ཉམས་ཐག་རྣམས། ། རྒྱལ་བ་རནམས་ཀྱི་སྲས་ཞེས་རབ་བརྗོད་ཅིང༌། ། འཇིག་རྟེན་ལྷ་མིར་བཅས་པའི་ཕྱག་བྱར་འགྱུར། ཅེས་སོ། ། གཉིས་པ་གནས་སྐབས་ཀྱི་འབྲས་བུ་ལ་གསུམ་སྟེ། རང་དོན། གཞན་དོན། དོན་གཉིས་ཕུན་སུམ་ཚོགས་པའོ། །
སྔར་གྱིས་སྡིག་པ་ཟད་ཅིང༌། ཕྱིན་ཆད་བསྡོམ་པར་འགྱུར་པ་ཡིན། སྤྱོད་འཇུག་ལས། དེ་ནི་དུས་མཐའི་མེ་བཞིན་སྡིག་ཅན་རྣམས། ། སྐད་ཅིག་གཅིག་གིས་ངེས་པར་བསྲེག་པར་བྱེད། ། ཅེས་དང༌། མདོའ་སྡེ་རྒྱན་ལས། བློ་ལྡན་སེམས་མཆོག་སྐྱེ་མ་ཐག་དུ་ཡང༌། ། མཐའ་ཡས་ཉེས་པ་བསྐྱེད་ལ་སེམས་རབ་བསྡོམ༌། ། ཅེས་དང༌།
སྤྱོད་འཇུག་ལས། དགེ་བ་གཞན་རྣམས་ཆུ་ཤིང་བཞིན་དུ་ནི། ། འབྲས་བུ་བྱུང་ནས་ཟད་པར་འགྱུར་བ་ཉིད། ། བྱང་ཆུང་སེམས་ནི་ལྗོན་ཤེང་རྟག་པར་ཡང༌། འབྲས་བུ་འབྱིན་པ་མི་ཟད ༣༩༦༽ འཕེལ་བ་འགྱུར། ། ཅེས་སོ། ། གཉིས་པ་གཞན་དོན་ནི། སྤྱོད་འཇུག་ལས། འགྲོ་བའི་འཆི་བདག་འཇོམས་བྱེད་པའི། ། བདུད་རྩ་མཆོག་ཀྱང་འདི་བཞིན་ནོ། །
འགྲོ་བའི་སྡུག་བསྔལ་སེལ་བ་ཡི། ། མི་ཟད་གཏེར་ཡང་འདི་ཡིན་ནོ། ། འགྲོ་བའི་ཉོན་མོངས་གདུང་སེལ་བའི། ། སེམས་ཀྱིས་ཟླ་བ་ཤར་བ་ཡིན། ། འགྲོ་བའི་མི་ཤེས་རབ་རིབ་དག། ། དཔྱིད་འབྱིན་ཉི་མ་ཆེན་པི་ཡིན། ། ཅེས་སོ། གསུམ་པ་རང་གཞན་གཉིས་ཀའི་དོན་ནི། སྤྱོད་འཇུག་ལས། འདི་ནི་དེ་བཞིན་གཤེགས་པ་དམྱེས་མཛད་ཡིན༌།
སེམས་ཅན་སྨིན་པར་བྱེད་པ་ཡང་འདི་ཉིད་ཡིན། ། རང་དོན་ཡང་དག་བསྒྲུབ་པ་ཡང་ནི་དེ་ཉིད་ཡིན། ། ཅེས་དང༌། མདོའ་སྡེ་རྒྱན་ལས། སྐྱེ་བོ་རྨོངས་པ་རང་གིས་བདེ་དོན་བརྩོན། དེ་མ་ཐོབ་པར་རྟག་དུ་སྡུག་བསྔལ་འགྱུར། ། བསྟན་པ་གཞན་གྱིས་དོན་ལ་བརྩོན་པ་ནི། ། གཉིས་ཀའི་དོན་བྱས་མྱ་ངན་འདའ་བར་འགྱུར། ། ཅེས་སོ། ། ༣༩༧༽ །
གསུམ་པ་མཐར་ཐུག་གིས་འབྲས་བུ་འཚང་བརྒྱའ་བ་ནི། སེམས་ཅན་ཐམས་ཅད་ཀྱིས་དོན་དུ་རྫོགས་པའི་སངས་རྒྱས་ཐོབ་པར་བྱ་བ་ཡིན་ཏེ། སྤྱོད་འཇུག་ལས། གསེར་འགྱུར་རྩིའི་རྣམ་པ་མཆོག་ལྟ་བུ། ། མི་གཙང་ལུས་འདི་བླངས་ནས་རྒྱལ་བའི་སྐུ། ། རིན་ཆེན་རིན་ཐང་མེད་པར་འགྱུར་པས་ན། ། བྱང་ཆུབ་སེམས་ཞེས་བྱ་བ་རབ་བརྟན་བཟུང༌། ། ཅེས་གསུངས་སོ། ། གསུམ་པ་ཉམས་སུ་ལེན་ཚུལ་སྦྱོར་དངོས་རྗེས་གསུམ་ལ་སོགས་རང་རང་གིས་གཞུང་ནས་འབྱུང་བ་བཞིན་ཉམས་སུ་ལེན་ནོ། ། གཉིས་པ་ལས་ཕྱོགས་མཐུན་ལ་བཞི་སྟེ།
སོ་སོའི་དབྱེའ་བ་དང༌། རིགས་བསྡུའ་བ། ཁྱད་པར་བྱེད་ཆོས་དང༌། སྒྲོ་དོན་ནོ། ། དང་པོ་ནི་བདུན་ཡོད་པ་ལས། ཐོག་མར་དྲེན་ད་ཉེ་བར་བཞན་པ་བཞིན། རིག ཚོར། སེམས། ཆོས་དྲེན་པ་ཉེ་བར་བཞག་པའོ། །
བྱང་ཆུབ་སེམས་དཔའ་ལུས ༣༩༨༽ ཚོགས་བཞི་མི་གཙང་བ་ལ་སོགས་སྒྱུ་མ་ལྟ་བུ་བྷཻ་ལ། སྤྱི་ཆིངས་ལས། མཚན་ཉིད་མི་དམིགས་པ་བྷཻ་པའོ། ། ཆོས་སྤྱི་དང་རང་གིས་མཚན་ཉིད་ཤེས་པར་བྱེད་པ་ཤེས་རབ་ཡིན་ཏེ། འདི་དག་གིས་དོན་རྟོགས་པས་དྲན་པ་ལ་གནས་པས། ཉེ་བར་བཞག་དེས་བྱའོ། ས་མཚམས་ཚོགས་ལམ་ཆུང་དུ་ནས་ཡོད་དོ། ། གཉིས་པ་ཡང་དག་པའི་སྦོངས་བ་བཞི་ནི། སྡིག་པ་མ་སྐྱེས་པ་ནི་སྐྱེད། སྐྱེད་པ་སྤོང༌།
དགེ་བ་མ་སྐྱེས་པ་སྐྱེད༑ སྐྱེས་པ་མི་ཉམས་ཤིང་འཕེལ་བར་བྱེད་པའོ། ། དེ་ཡང་སྦྱོར་བའི་དུས་སུ་མདུན་པ་སྐྱེད། དངོས་གཞི་ལ་འབད། མི་སྐྱོ་བའི་བརྩོན་འགྲུས་རྩམས། ། བྱིང་བའི་གཉེན་པོར་ལྷག་མཐོང་གིས་སེམས་རབ་དུ་འཛིན། རྒོད་པའི་གཉེན་པོར་གཞི་གནས་ལ་ཡང་དག་པར་འཇོག། མཉམ་པ་ཐོབ་ནས་བཏང་སྙོམས་སུ་འཇོག་པ་སྟེ། མདོའ་ལས། མི་དགེའ་སྐྱེ་བ་སྤངས་པའི་ཕྱིར། །
འདུན་པ་བསྐྱེད་འབད་བརྩོན ༣༩༩༽ ། འགྲུས་རྩམས། སེམས་རབ་དུ་འཛིན། ཡང་དག་པ་རབ་དུ་འཇོག་གོ། ། ཅེས་པས། འོག་མ་གསུམ་ལ་ཡང་སྦྱར་བར་བྱའོ། ། དེ་ལྟར་སྤང་བྱ་སྤང་ཞིང་གཉེན་པོ་སྐྱེད་པ་བརྩོན་འགྲུས་ཡིན་ཏེ། ཡང་དག་སྤོང་བ་བརྩོན་འགྲུས་ཡིན། ཅེས་སོ། ། ས་མཚམས་ཚིགས་ལམ་འབྲིང་པོར་ནས་སོ།
འགྲུས་རྩམས། སེམས་རབ་དུ་འཛིན། ཡང་དག་པ་རབ་་དུ་འཇོག་གོ ། ཅརས་པས། འགོ་མ་གསུམ་ལ་ཡང་སྦྱར་བར་བྱའོ། ། དེ་ལྟར་སྤང་བྱ་སྤང་ཞིང་གཉེན་པོ་སྐྱེད་པ་བརྩོན་འགྲུས་ཡིན་ཏེ། ཡང་དག་སྤོང་བ་བརྩོན་འགྲུས་ཡིན། ཅེས་སོ། ། ས་མཚམས་ཚོགས་ལམ་འབྲིང་པོ་ནས་སོ། ། གསུམ་པ་རྫུ་འཕྲུལ་གྱིས་རྐང་པ་བཞི་ནི།
ཡང་དག་པ་སྤོང་བའི་བརྩོན་འགྲུས་སེམས་ལས་སུ་རུང་བ་ལ་སྐྱེ་སྟེ། དེ་ཡང་ལམ་སྔ་མའི་རྗེས་ཀྱིས། དེ་ཙམ་གྱིས་ཆོག་པར་འཛིན་པའི་གཉེན་པོ་འདུན་པ་བསྐྱེད་པ་དང༌། ཕྱིས་ནས་མི་སྦྱོར་བ་རྣམ་པར་གཡེང་བའི་སེམས་རབ་ཏུ་ཞི་བ། བྱིང་ན་སོ་སོར་སྤྱོད་པས་ཡང་དག་པར་གཡེང་འདོད་པ་སྟེ། དེ་གཞི་དང་མཚུངས་པར་ལྡན་པའི་ཏིང་ངེ་འཛིན་ལ་ ༤༠༠༽ འདུན་པ་དང༌། བརྩོན་འགྲུས་དང༌། སེམས་པ་དང༌། སྦྱོད་པ་དང༌། ཏིང་ངེ་འཛིན་གྱིས་སྤོང་བའི་ཡན་ལག་དང་ལྡན་པའི་རྫུ་འཕྲུལ་གྱིས་རྐང་པ་ཞེས་བྱ་སྟེ།
རྫུ་འཕྲུལ་ནི་ཡོད་པ་བསྒྱུར་བ། མེད་པ་སྤྲུལ་པ་སོགས་ཡིན་ལ། རྐང་པ་ནི་དེ་ཐོབ་པའི་ཏིང་ངེ་འཛིན་ནི་ཡིན་ཏེ༑ རྫུ་འཕྲུལ་རྐང་པ་ཏིང་ངེ་འཛིན་ནི། ཅེས་སོ། ས་མཚམས་ཚོགས་ལམ་ཆེན་པོ་ནས། བཞི་པ་དབང་པོ་ལྔ་ནི། རྫོགས་པའི་བྱང་ཆུབ་ཡོན་ཏན་ཅན་དུ་ཤེས་ནས། དད་པའི་དབང་པོ། ། ཕར་ཕྱིན་དྲུག་སྤྱོད་པ་ལ་སྤྲོ་བས།
ནན་ཏན་དུ་བྱེད་པ་བརྩོན་འགྲུས་ཀྱིས་དང༌། ཐོས་པའི་ཆོས་མ་རྗེད་པ་དྲན་པ་ཡིན་དང༌། སེམས་རྩེ་གཅིག་པ་ཏིང་ངེ་འཛིན་གྱིས་དང༌། ཤེས་རབ་དུ་འབྱེད་བ་ཤེས་རབ་ཀྱིས་དབང་པོ་དང་ལྔ་སྟེ། སྔ་མས་པྱི་མ་ལ་དབང་བྱེད་ཀྱིས། ཤེས་རབ་ཀྱིས་ཆོས་ཐམས་ཅད་ལ་དབང་བྱེད་པས་ཤེས་རབ་ཀྱིས་དབང་པོ་ཞེས་བྱ་སྟེ། ༤༠༡༽ ། དབུའ་མཐའ་ལས། ཐར་པའི་ཆ་དང་མཐུན་སྐྱེས་ནས། ། མདུན་དང་སྦྱོར་བ་གད་བྱེད་དེ། །
དམིགས་པས་བརྗོད་པར་མི་འགྱུར་ཏམ། ། མི་འཕྲུལ་རློམས་པར་མི་བྱེད་ཀྱང༌། ། ཅེས་སོ། ། ས་མཚམས་དྲོད་རྩེ་མོ་ནས་སོ། ། ལྔ་པ་སྟོབས་ལྔ་ནི། དབང་པོ་ལྔའི་གཉེན་པོ་འཕྲུལ་ལྡན་དུ་གྱུར་བ་མི་མཐུན་ཕྱོགས་འཇོམས་པར་བྱེད། དད་པ་དང༌། བརྩོན་འགྲུས། རྗེས་ངས་པ་དང༌། རྣམ་པར་གཡེང་བ་དང༌།
འཆལ་པའི་ཤེས་རབ་སྟོབས་ཆུང་བར་བྱེད་པ་སྟོགས་ཞེས་བྱེད། མདོའ་སྡེ་རྒྱན་ལས། མི་མཐུན་ཕྱོགས་ཉིད་ཉམས་ཆུང་བས། ། དེ་དག་ཉིད་ལ་སྟོབས་ཞེས་བྱ། ། ཅེས་སོ། ། ས་མཚམས་བཟོད་པ་ཆོས་མཆོག་གཉིས་ནས་སོ༑ ༑ དྲུག་པ་བྱང་ཆུབ་ཀྱིས་ཡན་ལག་བདུན་ནི། བདག་མེད་མངོན་སུམ་དུ་རྟོགས་ད་མཐོང་ངམ། བྱང་ཆུབ་ཀྱིས་གྲོགས་སུ་གྱུར་བས། ༤༠༢༽ བྱང་ཆུབ་ཀྱིས་ཡན་ལག་ཞེས་བྱ་སྟེ།
དྲན་པ་ཡང་དག་བྱང་ཆུབ་ཀྱིས་ཡན་ལག་དང༌། ཆོས་རབ་ཅུ་འབྱེད་པ། བརྩོན་འགྲུས། དགའ་བ། ཤེན་ཏུ་སྦྱང་པ། ཏེང་ངེ་འཛིན་ནི། གཏང་སྙོམས་བྱང་ཆུབ་ཀྱིས་ཡན་ལག་གོ ། དེ་ཡང་ཤེས་བྱའི་ཆོས་རབ་དུ་འབྱེད་པ། ཡང་དག་བྱང་ཆུབ་ཀྱིས་ཡན་ལག་ནི། རང་བཞིན་གྱིས་ཡན་ལག་སྟེ།
མཐོང་ལམ་གྱིས་ངོ་བོ་ཡིན་པས། མཐོང་སྤོང་འཇོམས་པའི་ཕྱིར་གླང་པོ་ཆེ་བཞིན་ནོ། ། མཐོང་ལམ་གྱིས་རྟོགས་པ་མརྫོགས་པ་ཡང་དག་བྱང་ཆུབ་ཀྱིས་ཡན་ལག་ནི། གནས་ཀྱིས་ཡན་ལག་སྟེ། ཤེས་བྱའི་གཡུལ་རྒྱལ་བར་བྱེད་པ་འཁོར་ལོ་ལྟ་བུའོ། ། བརྩོན་འགྲུས་ཡང་དག་བྱང་ཆུབ་ཀྱིས་ལག་ནི། ངེས་འབྱུང་ཡན་ལག་སྟེ། ལམ་མྱུར་དུ་འགྲོད་པར་བྱེད་པ་རྟ་མཆོག་ལྟ་བུའ། ། དགའ་བ་བྱང་ཆུབ་ཀྱིས་ཡན་ལག་ནི། ཕན་ཡོན་གྱིས་ཡན་ལག་སྟེ།
མཐོང་ལམ ༤༠༣༽ ། ཡོན་ཏན་གྱིས་དགའ་བས་ལུས་སེམས་ལ་ཕན་ཐོག་པར་བྱེད་པས་ནོར་བུ་ལྟ་བུའོ། ། ཉོན་མོངས་པ་མེད་པའི་ཡང་དག་ལ་གསུམ་སྟེ། ལུས་སེམས་ཤིན་ཏུ་སྦྱངས་བ་ཡང་དག་བྱང་ཆུབ་ཀྱིས་ཡན་ལག་ནི། ཉོན་མོངས་མེད་པ་གཞིའི་ཡན་ལག་སྟེ༑ ཉོན་མོངས་པའི་རྒྱུ་གནས་ངན་ལེན་པ་འཇོམས་པའི་ཕྱིར་བཙུན་མོ་ལྟ་བུའོ། ། ཏིང་ངེ་འཛིན་བྱང་ཆུབ་ཀྱིས་ཡན་ལག ཉོན་མོངས་པ་མེད་པའི་གནས་ཀྱིས་ཡན་ལག་སྟེ། ཏོང་ངེ་འཛིན་ལས་འདོད་པའི་དོན་འགྲུབ་པའི་ཕྱིར། ཁྱིམ་བདག་ལྟ་བུའོ། །
གཏང་སྙོམས་བྱང་ཆུབ་ཀྱིས་ཡན་ལག་ནི། ཉོན་མོངས་མེད་པའི་ངོ་བོ་ཉིད་ཀྱིས་ཡན་ལག་སྟེ། ཉོན་མོངས་གཏང་བ་ཡེ་ཤེས་ཀྱི་ངོ་བོ་ཡིན་པ་བློན་པོ་ལྟ་བུའོ། ། དེ་ཡང་མདོའ་སྡེ་རྒྱན་ལས། རང་བཞིན་ཡན་ལག་གནས་ཡན་ལག ། གསུམ་པ་ངེས་འབྱུང་ཡན་ལས་སྟེ། ། བཞི་པ་ཕན་ཡོན་ཡན་ལག་ཡིན། ། རྣམ་ ༤༠༦༽ བྱི་རྒོད་སྤོངས་ཤིང༌། ཡང་དག་པའི་ཏིང་ངེ་འཛིན་གྱིས། མངོན་པར་ཤེས་ཁྱད་པར་ཅན་ཐོབ།
ཡོན་ཏན་གིང་ལས་དབང་བྱེད་པའི་མཐུན་པའི་ཕྱོགས་ཀྱང་གཉེན་པོ་ནི། ། དེ་ཡང་དབུའ་མཐའ་ལས། ཡོངས་སུ་སྤྱོད་དང་གོ་འབྱེད་དང༌། རྣམ་གསུམ་གཞན་ཡིད་ཆེས་པར་བྱེད། ། མི་མཐུན་ཕྱོགས་ཀྱིས་གཉེན་པི་ནི། ལམ་གྱིས་ཡན་ལག་འདི་བརྒྱད་དོ། ། རྟ་དང་ཚུལ་ཁྲིམས་ཀྱི་ཡོད་བྱད་སྐད། ། གཞན་ལ་རྣམ་པར་རིག་བྱེད་འདོད། ། ཉོན་མོངས་ཉེ་བའི་ཉོན་མོངས་དབང༌། ། མི་མཐུན་ཕྱོགས་ཀྱིས་གཉེན་པོ་རོ། །
ཅེས་སོ། ། གཉིས་པ་རིགས་བསྡུའ་བའི་ཕྱིར། ཚོགས་སྦྱོར་མཐོང་བྷཻ་ཀྱིས་ཕྱོགས་ཆོས་སོ་བདུན་པའོ། ། བཅུར་འདུས་པ་ཡང་དག་གསུངས་ཏེ། དེ་་ཉིད་ལས། དྲན་པ་ཉེར་བཞན་ཤེས་རབ་དང༌། ། ཡང་དག་སྤོང་བ་བརྩོན་འགྲུས་ཏེ། ། རྫུ་འཕྲུལ་རྐང་པ་ཏིང་ངེ་འཛིན། ། མིང་གིས་སྒོ་ནས་རྫས་བཅུའོ། ། དད་དང་ ༤༠༧༽ །
བརྩོན་འགྲུས་དྲན་པ་དང༌། ། ཤེས་རབ་ཏིང་འཛིན་གཏང་སྙོམས་དགའ། ། རྟོགས་དང་ཚུལ་ཁྲིམས་ཤིན་ཏུ་སྦྱངས༑ ༑ དྲན་པ་ཉེར་བཞན་ཤེས་རན་སྟེ། ། བརྩོན་འགྲུས་ཡང་དག་སྤོང་ཞེས་བྱ། ། རྫུ་འཕྲུལ་རྐང་པ་ཏེང་འཛིན་ནོ། ། ཅེས་སོ། ། གསུམ་པ་ཐེག་ཆེན་གྱིས་ཁྱད་པར་འཕགས་ཚུལ་ལ། ཉན་རང་ཆོས་ཕྱོགས་མཐུན་ནི། དམིགས་པ་རང་་གིས་ལུས་ལ་སོགས་པ་ཉེ་འཚེ་བ་དང༌།
རྣམ་པ་མི་རྟག་ལ་སོགས་གང་གིས་བདེན་པ་དང༌། འབྲས་བུ་བདག་གཅིག་པུ་སྡུག་བསྔལ་པའི་ཆེད་དུ། དྲན་པ་ཉེར་བཞག་ལ་སོགས་བྷཻ་པ་ནིན་ལ། བྱང་ཆུབ་སེམས་དཔའ་ནི། བདག་དང་གཞན་གྱིས་ནི་ལུས་སྲོགས་ལ་དམིགས་པ་རྒྱ་ཆེ་བ་དང༌། མི་རྟག་ལ་སོགས་མི་དམིགས་པའི་ཚུལ་གྱིས་ཡིད་ལ་བྱེད་པ་དང༌། ཤེས་རབ་དང་སྙིང་རྗེ་འཁོར་འདས་གཉིས་ལ་མི་གནས་པའི་མྱ་ངན་ལས་འདས་པ་ཐོབ་པར་བྱ་ ༤༠༨༽ བའི་ཕྱིར་དུ་བྷཻ་པ་སྟེ། མདོའ་སྡེ་རྒྱན་ལས། བྱང་ཆུབ་སེམས་དཔའ་རྣམས་ཀྱིས་ནི། ། དམིགས་དང་ཡིད་ལ་བྱེད་པ་དང༌། །
མི་གནས་མྱ་ངན་འདས་པ་ནི། ། ཐོབ་པ་དེ་ནི་ཁྱད་པར་འཕགས། ། ཅེས་སོ། ། བཞི་པ་སྒྲ་དོན་ནི། རང་རང་གིས་ཟད་པ་དང་མི་སྐྱེ་བ་ཤེས་པའི་ཡེ་ཤེས་ནི་བྱང་ཆུབ་ཡིན་ལ། དེ་དང་རྗེ་སུ་མཐུན་པའི་ཆོས་ཡིན་བའི་ཕྱིར། བྱང་ཆུབ་ཀྱིས་ཕྱོགས་དང་མཐུན། པ་ཞེས་བྱས་ཏེ། ། མཛོད་ལས༑ ཟད་དང་མི་སྐྱེ་ཤེས་པ་ནི། །
བྱང་ཆུབ་དེ་དང་མཐུན་བྱེད་ཕྱིར། ། སུམ་ཅུ་རྩ་བདུན་དེ་ཕྱོགས་མཐུན། ། ཅེས་གསུངས་སོ། ། གསུམ་པ་ཐུན་མོང་མ་ཡིན་པའི་ཕར་ཕྱིན་ལ་གཉིས་ཏེ། ཐུན་མོང་གིས་བསྒྲུབ་པའི་ཚུལ་དང༌། ཤེར་ཕྱིན་བྱེ་བྲག་དུ་བཤད་པའོ། ། དང་པོ་ལ་གསུམ་སྟེ། མཚན་ཉིད། སྒྲ་དོན། འབྱེད་བའོ། །
དང་པོ་ནི། སྲིད་ཞི་ཕ་རོལ་དུ་ཕྱིན་པའི་ཐབས་ཁྱད་པར་ཅན་ཏེ། བཤེས་ ༤༠༩༽། སྤྲིངས་ལས། སྦྱིན་དང་ཚུལ་ཁྲོམས་བཟོད་བརྩོན་བསམ་གཏན་དང༌། ། དེ་བཞིན་ཤེས་རབ་གཞན་རབ་གཞན་མེད་ཕ་རོལ་ཕྱིན། ། འདི་དག་རྒྱས་མཛད་སྲིད་པའི་རྒྱ་མཚོ་ཡི། ། ཕ་རོལ་ཕྱིན་པ་རྒྱལ་བའི་དབང་པོ་མཛོད། ། ཅེས་སོ། ། གཉིས་པ་སྒྲ་དོན་ནི།
དབུལ་བ་དོར་བས་སྦྱིན་པ། གདུང་བ་སེལ་བ་ཚུལ་ཁྲིམས། འཁྲོའ་བ་བཟོད་པས་བཟོད་པ། ཡོན་ཏན་ལ་སྦྱོར་བས་བརྩོན་འགྲུས། ཡིད་དུ་འཛིན་པ་བསམ་གཏན། དོན་དམ་ཤེས་པས་ཤེས་རབ་བོ། ། མདོ་སྡེ་རྒྱན་ལས། དབུལ་བ་དོར་བ་བྱེད་པ་དང༌། ། བསིལ་བ་ཐོབ་དང་འཁྲོ་བཟོད་དང༌། ། མཆོག་སྦྱོར་བ་དང་ཡིད་འཛིན་དང༌།
དོན་དམ་ཤེས་པས་ཕྱིར་བཤད་དོ། ། གསུམ་པ་ལ། མི་སགེ་བསྔོན་པ། དགེ་བ་ཆོས་བསྡུད། སེམས་ཅན་དོན་བྱེད་ཚུལ་ཁྲིམས་སོ། ། བཟོད་པ་ལ། བྱ་དཀའ་ཁྱད་དུ་བསད་པ། སྡུག་བསྔལ་ཅི་མི་སྙམས་པ། ༤༡༠༽ ཆོས་ལ་ངེས་པར་རྟོགས་པའོ། ། བརྩོན་འགྲུས་ལ།
གོ་ཆ། སྦྱོར་ཆོག་པར་མི་འཛིན་པའི་བརྩོན་འགྲུས་སོ། བསམ་གཏན་ཆོས་ལ་བདེན་པར་བྱས་པ། ཡོན་ཏན་ཁྱད་པར་ཅན་མངོན་པར་བསྒྲུབ་པ། སེམས་ཅན་དོན་ལ་དམིགས་པའི་བསམ་གཏན་ནོ། ། ཤེས་རབ་ལ་ཐོས་པ། བསམ་པ། བྷཻ་པ་ལས་འབྱུང་བའི་ཤེས་རབ་སྟེ། མདོའ་སྡེ་རྒྱན་ལས། གཡེང་བ་མེད་པའི་སྦྱིན་པ་དང༌།
ས་སྲིད་མི་འདོད་ཚུལ་ཁྲིམས་དང༌། ། ཐམས་ཅད་ལ་ནི་བཟོད་པ་དང༌། ། ཡོན་ཏན་ཀུན་འབྱུང་བརྩོན་འགྲུས་དང༌། ། བསམ་གཏན་གཟུགས་དང་གཟུགས་མེད་ཡིན། ། ཤེས་རབ་ཐབས་དང་བཅས་པ་ནི། ། ཕ་རོལ་ཕྱིན་པ་དྲུག་པོ་ལ། ། བརྟེན་པ་རྣམས་ཀྱིས་ཡང་དག་སྦྱོར། ། ཅེས་སོ། ། གཉིས་པ་ཤེར་ཕྱིན། ། བྱེ་བྲག་དུ་བཤད་པ་ལ་ཡང་གསུམ་སྟེ།
ཐོས་བྱུང་དང་བསམ་བྱུང༌། བྷཻ་བྱུང་དང་གསུམ་མོ། ། དང་པོ་ནི། ལུད་དང་རིག་པ ༤༡༡༽ ། ཕྱིན་ཅི་མ་ལོག་དར་སྨྲ་བའི་གང་ཟག་ལ། ཤེས་བྱའི་གནས་ལུགས་གཏན་ལ་འབེབས་པར་བྱེད་པ་བཀའ་བསྟན་བཅོས་ལེགས་པར་ཉན་ནས་དོན་ཁོང་དུ་ཆུད་པར་བྱའོ། ། བསམ་འབྱུང་གིས་ཤེས་བྱའོ་སྒྲོ་འདོགས་བཅད་པ་དང༌། བྷཻ་འབྱུང་གིས་ཤེས་རབ་ཀྱིས་ཉོན་མོངས་པ་རྩད་ནས་གཅོད་ཅིང་དྲུང་ནས་ཕྱིན་པ་སྟེ། དེ་ལ་ཡང་ལུང་ལས། ཚུལ་ནས་ཐོས་དང་ཏིང་འཛིན་བས། །
བྷཻ་པ་ལ་ནི་རབ་དུ་སྦྱོར། ། ཅེས་དང༌། ལམ་རིམ་ལས། ཐོས་བསམ་བྷཻ་པས་ལྟ་ཐར་ཕྱིན། ། ཅེས་དང༌། གསང་སྒྲོན་ལས། དང་པོ་ཐོས་ཤེས་རབ་ཀྱིས་ཕྱི་ནང་ཆོས་ལ་སྒྲོ་འདོག་གཅོད། བར་དུ་བསམ་པའི་ཤེས་རབ་ཀྱིས། དེ་དོན་རྒྱུད་ལ་བྷཻ་པར་བྱའ། ཐ་མར་བྷཻ་པའི་ཤེས་རབ་ཀྱིས། །
བདག་དུ་འཛིན་པའི་ཉིན་མོངས་ཞི། ། ཅེས་སོ། ། བཞི་པ་ཐུན་མོང་མ་ཡིན་པ་ཁྱད་པར་ཅད་གྱིས་ལམ་དང༌། ༤༡༢༽ ས་མཚམཔ་ལ་གཉིས་ཏེ། སྐྱེས་འཕགས་ཐུན་མོང་ལམ་ལྔ་དང༌། ཐུན་མོང་མ་ཡིན་པའི་ས་བཅུའོ། ། དང་པོ་ཚོགས་སྦྱོར་མཐོང་བྷཻ་མི་སློབས་པའི་ལམ་ལྔ་ལས། ཚོགས་ལམ་ལ་གསུམ་སྟེ། བརྟེན་གང་ལ་སྐྱེ་བ། རང་གིས་ངོ་བོ། །
འབྲས་བུའོ། ། དང་པོ་བརྟེན་ནི་ལུས་སེམས་གཉིས་ཡིན་ཏེ། མདོའ་ལས། ཐར་པ་ཆ་མཐུན་མི་ནང་དུ། ། ཅེས་དང༌། མདོ་སྡེ་རྒྱན་ལས༌། བསམ་གཏན་མ་ཐོབ་མངོན་པར་ཞེན། ། ཅེས་སོ། ། བསོད་ནམས་ཆ་མཐུན་དང༌། ཐར་པ་ཆ་མཐུན་གྱིས་དགེ་བ་ལ་བརྟེན་ནས་སོ། །
གཉིས་པ་ཚོགས་ལམ་རང་གིས་ངོ་བོ་ལ་གསུམ་སྟེ། མཚན་ཉིད། སྒྲ་དོན་དབྱེའོ། ། དང་པོ་ནི། ཐེག་པ་ཐུན་མིང་གིས་ལམ་ངེས་འབྱུང་གིས་ཚུལ་ཁྲིམས་ཀྱིས་ཐོབ་པར་བྷཻ་ཞིང༌། བྱེ་བྲག་ཐེག་ཆེན་ཚོགས་ལམ་བདག་ཉིད་རྟོགས་པའི་ཐབས་མཁས་པ་དང་བཅས་པའོ། ། ༤༡༣༽ ། གཉིས་པ་སྒྲ་དོན་ནི། ཚོགས་གཉིས་ཡང་ནས་ཡང་དུ་བསོག་པ་ཚོགས། བྱང་ཆུབ་ཐོབ་པའི་ཐོག་མ་ཡིན་པ་ལམ།
ཞེས་བྱའོ། ། གསུམ་པ་དབྱེ་བ་ལ་གསིམ་སྟེ། ཆུང་དུ། འབྲིང༌། ཆེན་པོའོ། ། དང་པོ་ནི། དྲན་པ་ཉེར་བཞག་བཞི། འབྲིང་པོ་སྦོང་བ་བཞི། ཆེན་པོ་རྫུ་འཕྲུལ་གྱི་རྐང་པ་བཞི་སྟེ། གོང་དུ་བཤད་ཟིན་ཏོ། །
གསུམ་པ་འབྲས་བུ་ཚོགས་ལམ་ཆོས་རྒྱུན་གྱིས་ཏེང་ངེ་འཛིན་ཡིན་ཏེ། འདི་ལ་གསུམ་སྟེ། རྒྱུ་དང༌། ཏེང་ངེ་འཛིན་གྱིས་ངོ་བོ། ། དེའི་བྱེད་ལས་སོ། ། དང་པོ་ནི། རྟོགས་པ་དང་བཅས། སྤྱོད་པ་དང་བཅས། རྟོགས་ད་མེད་ལ་སྤྱོད་པ་ཙམ། རྟོགས་པ་ཡང་མེད་ལ་སྤྱོད་པ་ཡང་མེད།
ལྟ་སྤྱོད་ཟུང་དུ་འབྲེལ་བ། རབ་དུ་འཛིན་པའི་རྒྱུ་མཚན༑ གཞི་གནས་ཀྱི་རྒྱུ་མཚན། གཏང་སྙོམས་ཀྱིས་རྒྱུ་མཚན། རྟག་དུ་བྱ་བ། གུས་པར་བྱ་བ། ཡིད་ལ་བྱེད་པ་སྟེ་འདོད་ཁམས་ ༤༡༤༽ ཀྱིས་སེམས་པ་རྩེ་གཅིག་པ། ཡིད་ལ་བྱེད་པ་བཅུ་གཅིག་དང༌། སེམས་འཇོག་པར་བྱེད། ཀུན་དུ་འཇོག།
མོས་པ་འཇོག དུལ་བར། ཞི་བར། ཉེ་བར་ཞི་པ། རྒྱུད་གཅིག་དུ་འཇོག་པར་བྱེད་པ་སྟེ། སེམས་གནས་པའི་ཐབས་དགུས། ལུས་སེམས་ཤིན་ཏུ་སྦྱངས་བ་ལས། བྱུང་བའི་ཏིང་ངེ་འཛིན་གྱིས་འདོད་ཁམས་ལས། རིང་དུ་སོང་ཞིང༌། བསམ་གཏན་ཉེར་ལྡོག་སྐྱེད།
བསམ་གཏན་དངོས་གཞི་ཐོབ། མངོན་པར་ཤེས་པ་ལྔ་ལ་སོགས་པ་འབྱུང༌། སངས་རྒྱས་མཆོད་ཅིང་སེམས་ཅན་སྨིན་པར་བྱས། ཤེས་རྒྱུད་ཚོགས་གཉིས་གང་བས། ཆོས་རྒྱུན་ཏེང་ངེ་འཛིན་སྐྱེས་པ་ཡིན་ཏེ། མདོ་སྡེ་རྒྱན་ལས། བསམ་གཏན་ལ་ཐོབ་མངོན་པར་ཞེན། ། ཤེས་སྔོན་བསྒྲུབ་པའི་སྒི་ནས་ཏེ། ། སངས་རྒྱས་དཔག་དུ་མེད་པ་ལ། མཆོད་པའི་ཕྱིར་དང་མཉམ་པའི་བའི་ཕྱིར། །
འཇིག་རྟེན་ཁམས་ནི་རྣམས་སུ་འགྲོ། ༤༡༥༽ ། འདིས་ནི་སངས་རྒྱས་དཔག་མེད་ལ། ། སྐལ་པ་གྲངས་མེད་བསྙེན་བཀུར་བྱས། ། དེ་ལ་མཉེས་བྱས་སྐུར་བྱ་བའི། ། སེམས་ནི་ལས་རུང་མཆོག་ཏུ་གྱུར། ། གཉིས་པ་ཚོགས་གཉིས་ཕུལ་ཕྱུང་ལས། ཆོས་ཐམས་ཅད་སྐྱེ་མེད་དུ་རྟོགས་པའི་ཤེས་རབ་ཀྱིས། ཚིག་དོན་རྒྱ་ཆེར་འཛིན་ནུས་དང་ལྡན་ཏེ། འགྲེལ་ཆེན་ལས།
གང་གིས་ཐོས་པས་ཚིག་དང་དོན་འཛིན་པར་འགྱུར་བའི་ཆོས་ཀྱི་རྒྱུན་ཞེས་བྱ་བའི་ཏིང་ངེ་འཛིན་ཐོབ། ཅེས་དང༌། གཙུན་ན་རིན་ཆེན་གྱིས་ཞུས་པའི་མདིའ་ལས། རྫུ་འཕྲུལ་གྱིས་རྐང་པ་བཞི་ལ་གནས་པ་ནི། ཕྱོགས་བཅུ་ན་བཞུགས་པའི་དེ་བཞིན་གཤེགས་པ་རྣམས་ཀྱང་མཐོང་ངོ། ། དེ་དག་ལ་ཆོས་ཀྱང་ཉན་ཏོ། ། ལྷ་དང༌། ཀླུ་དང༌། གནོད་སྦྱིན་དང༌། མི་མ་ཡིན་པ་ཐམས་ཅད་ཀྱང་གཏམ་ཟེར།
དེ་ཅིའི་ཕྱིར་ཞེ་ན། སེམས་ཡིངས་སུ་སྦྱང་བ་བྱས་པའི་ཕྱིར་རོ། ། ཅེས་དང༌། སངས་རྒྱས་སྤྲུལ་པའི ༤༡༦༽ སྐུ་ལ་ཐོབ་ནི། དེ་ཚེ་ཆོས་ཀྱི་རྒྱུན་ལས་ནི། སངས་རྒྱས་རྣམས་ལ་གཞི་གནས་དང༌། ཡེ་ཤེས་ཡང་བ་ཐོབ་བྱའི་ཕྱིར། གདམས་ངག་རྒྱ་ཆེན་ཐོབ་པར་འགྱུར། ཅེས་གསུངས་སོ། ། གཉིས་པ་སྦྱོར་ལམ་ལ་གསུམ་སྟེ།
རྒྱུ། ངོ་བོ། འབྲས་བུའོ། ། དང་པོ་ལ་གཅིག ལྷན་ཅིག་བྱེད་པའི་རྐྱེན་ནི། ལུས་ཀྱིས་བརྟེན་ནི་ཚོགས་ལམ་དང་འདྲ། སེམས་ཀྱི་བརྟེན་བསམ་གཏན་བཞིན་ཡིན་ཏེ། མདོའ་སྡེ་རྒྱན་ལས། བསམ་གཏན་བཞི་པ་ཤིན་ཏུ་དག་ཐོབ་པ། ། མི་རྟོག་ཏིང་འཛིན་ཡོངས་སུ་བཟུངས་ནས་ནི། །
ཅི་ལྟར་རྣམས་གནས་ཡིད་ལ་བྱེད་པ་ཡི། ། མཐུའ་གྲུབ་པ་ཡི་དམ་པ་ཐོབ་པར་འགྱུར། ། ཅེས་སོ། ། གཉིས་པ་ཉེར་བསྟན་གྱིས་རྒྱ་ནི། ཚོགས་ལམ་ཆེན་པོ་མཐར་ཕྱིན་པའི་ཆོས་རྒྱུན་ཏིང་ངེ་འཛིན་ལ་བྷཻ་པ་ཡིན་ཏེ༑ མདོའ་སྡེ་རྒྱན་ལས། འདི་ནི་སངས་རྒྱས་དཔག་མེད་ལ། ། རྟག་པ་མེད་པར་བསྙེན་བཀུར་བྱེད། དེ་ལ་བསྙེན་ཀུར་བྱེད་པ་ཡི། ། སེམས་ ༤༡༧༽ །
ཀྱིས་ལས་རུང་མཆོག་དུ་འགྱུར། ། ཅེས་སོ། ། གཉིས་པ་ངོ་བོ་ལ་གསུམ་སྟེ། མཚན་ཉིད། སྒྲ་དོན། དབྱེའ་བའོ། ། དང་པོ་ནི། འཇིག་རྟེན་པའི་བྷཻ་བྱུང་རྣམ་པར་མི་རྟོག་པའི་ཤེས་རབ་མཐོང་ལམ་གྱིས་ཉིར་ལེན་དུ་འགྱུར་བའོ། ། གཉིས་པ་ནི། ཆོས་ཉིད་ཀྱིས་བདེན་པ་མངོན་སུམ་དུ་རྟོགས་པ་མཐོང་ལམ་ལ་སྦྱོར་བས་སྦྱོར་ལམ།
ལྷག་པར་མོས་པས་མོས་པ་བསྐྱེད་པའི་ས། མཐོང་སྤང་རྣམ་པར་འབྱེད་པ་མཐོང་ལམ་གྱིས་རྒྱུར་གྱུར་པས། ངེས་འབྱེད་ཡན་ལག་དང༌། ངེས་འབྱེད་ཆ་མཐུན་ཞེས་བྱའོ། ། བྱེ་བྲག་དུ་མཐོང་ལམ་རྣམ་པར་མི་རྟོག་བའི་ཡེ་ཤེས་ཀྱིས་ཆེ་བའི་སྔ་ལྟས་ཡིན་པས་དྲོད། དགེ་བའི་རྩ་བ་གཡོའ་བ་རྣམས་ཀྱིས་རྩེ་མི་ཡིན་པས་རྩེ་མོ་ཡིན་པས་རྩེ་མོ། ཆོས་ཟབ་མི་ལ་མི་སྒྲག་པས་བཟོད་པ། འཇིག་རྟེན་པའི་ཆོས་ཀྱི་མཆོག་ཡིན་པས་ཉིད་དོ། ། གསུམ་པ་དབྱེའ་བ་ལ་གསུམ་སྟེ། དབྱེའ་བའི་ཁྱད་པར་དང་རྟོགས་ ༤༡༨༽ པའི་ཁྱད་པར་རོ། །
དང་པོ་ནི། ངེས་འབྱེད་ཡན་ལག་བཞིར་བྱས་ཏེ། སྤང་རྟོགས་ཐོག་མར་བསྐྱེས་པས་དྲོད། སྐྱེས་བ་འཕེལ་ནས་རྩེ་མོ། ། འཕེལ་བ་བརྟེན་པས་བཟོད་པ། བརྟེན་པ་མཐར་ཕྱིན་པས་ཆོས་ཆོག་གོ ། དེ་དག་གིས་དམིགས་ཡུལ་བདེན་བཞི་སྒྱུ་མ་ལྟ་བུ། ངོ་བོ་རྩེ་གཅིག་པའི་ཏིང་ངེ་འཛིན་དང༌། སྒྲོ་འདོགས་ཆོད་པའི་ཤེས་རབ་སྟེ། གཞིག་ནས་དང་ལྷག་མཐོང་ཟུང་དུ་འཇུག་གོ།
དེ་ཡང་དྲོད་རྩེ་གཉིས་ལ་དབང་པོ་ལྔ་དང༌། བཟོད་པ་ཆོས་མཆོག་གཉིས་ལ་སྟོབས་ལྔ་སྟེ། དེ་ཅི་ལྟར་ལྡན་ཚུལ་གོང་དུ་བརྗོད་ཟིན་ཏོ། ། ཆ་མཐུན་བཞི་པོ་རེ་རེ་ལ་ཡང་ཆེ་འབྲིང་ཆུང་གསུམ་ཡོད་དེ། མདོའ་སྡེ་རྒྱན་ལས། དེ་ལྟར་ངེས་འབྱེད་ཆ་མཐུན་ནི། ཆུང་དང་འབྲིང་དང་ཆེན་པོ་ཡིན། ། ཅེས་སོ། ། གཉིས་པ་རྟོགས་པའི་ཁྱད་པར་ལ་གཉིས་ལས། མཉམ་རྗེས་དང༌།
བློ་རིག་ཀྱིས་ཁྱད་པར་རོ། ། དང་པོ་ཆ་མཐུན་མཐུན་གཞིའི་མཉམ་རྗེས་ལ་ཁྱད་པར་ ༤༡༩༽ ། ཡོད་དམ་མེད་ན། མཉམ་གཞག་ཆོས་ཐམས་ཅད་ཀྱིས་རྣམ་པ་ཙམ་རྟོགས་པ་དང༌། རྗེས་ཐོབ་དམིགས་ཡུལ་ཙམ་ལ་ཁྱད་པར་མེད་ལ། ཆོས་ཅན་ངོ་བོ་དང་འབྲེལ་པའི་ཆོས་ཐམས་ཅད་རྒྱ་ཆེ་ཆུང་རྟོགས་པའི་ཁྱད་པར་ཡོད་པས་མི་འགལ་ལོ། ། གཉིས་པ་ནི༑ ཆ་མཐུན་གཞིའི་མཉམ་གཞག་ངོ་བློ་རིག་གང་དུ་འདུ་ཞེས་ན། རྣམ་འབྱོར་དངོས་སུ་རྗེས་མཐུན་པ་དང༌། བཅད་ཤེས་ལོག་པར་འདོད་པ་ཡོད་དེ།
དེ་དག་མི་ཐད་པའི་ཚུལ་ནི། མཁས་པ་དག་གིས་དགག་ཡང་ཟིན་པས། འདིར་བརྒལ་ལེན་མ་སྨོས་སོ། ། དེ་ལྟར་ཚོགས་སྦྱོར་གཉིས་པོ་འདི་རྟོགས་པ་དང་བཅས་པས་འཇིག་རྟེན་པའི་ལམ་རྣམ་པར་བྱང་བ་དང་བྲལ་བས་སོ་སོར་སྐྱེའོ་ས། ཀུན་ནས་ཉོས་མོངས་བའི་ཆོས་རྣམས་དང་ལྡན་པས་བྱིས་པའི་ས་ཞེས་བྱས་ཏེ། ལམ་རྗེས་མཐུན་པ་དང་མོས་པ་སྤྱོད་པའི་ས་བཏགས་པ་ཡིན་ཏེ། མདོའ་སྡེ་རྒྱན་ལས། བྱེས་ད་སོ་སོ་སྐྱེ་ ༤༢༠༽ བོ་རྣམས་ལ་ལམ་ཡང་མེད་ལ། ས་ཡང་མེད། ལམ་བྷཻ་པ་ཡང་མེད་ན་འབྲས་བུ་རྣམ་པར་འགོད་པ་ལྟ་ག་ལ་ཡོད།
ཅེས་སོ། ། གསུམ་བ་འབྲས་བུ་ནི། འཆད་པར་འགྱུར་བའི་མཐོང་ལམ་ཉིད་དོ། ། གསུམ་པ་དང་བཞི་པ་མཐོང་བྷཻ་གྱིས་ལམ་ལ་གཉིས་ལས། སྤང་བྱ་སྒྲིབ་པའི་རང་བཞིན་དང༌། གཉེན་པོ་ལམ་གྱིས་རང་བཞིན་ནོ། ། དང་པོ་ལ་ཡང་གཉིས་ཏེ། སྤང་བྱའི་རང་བཞིན་དང༌། ཅི་ལྟར་སྤང་བྱ་བའི་ཚུལ་ལོ། ། དང་པོ་ལ་ཡང་མཐོང་སྤང་གཉིས་ལས།
མཐོང་སྤང་ལ་ཡང་ཤེས་བྱའི་སྒྲིབ་་ནིཤུགས་ལས་ཤེས་པར་བྱ་ལ། འདིར་མཐོང་སྤང་ཉོན་སྒྲིབ་ལ་གསུམ་སྟེ། རྒྱུ༑ ངོ་བོ། འབྲས་བུའོ། ། དང་པོ་ལ་བཞི་སྟེ། རྒྱུའི་རྐྱེན་ཉན་ཐོས་སྔར་བྷཻ་སྤངས་སྔ་མས་བཞག་བའི་བག་ཆགས་བདག་རྐྱེན་ཚུལ་བཞིན་མ་ཡིན་པའི་རྣམ་རྟོག་དམིགས་རྐྱེན་གཉིས་སུ་སྣང་བས། དེ་མ་ཐག་རྐྱེན་རིག་པ་སྔ་མ་སྔ་སྟེ། མཛོད་ལས་ཕྲ་རྒྱས་སྤང་པ་མྱུར་བསམ ༤༢༡༽ ། གཏན། །
ཡུལ་ནི་ཉེ་བར་གྱུར་པ་དང༌། ། ཚུལ་བཞིན་མ་ཡིན་ཡིད་བྱེད་ལས། ། ཉོན་མོངས་རྣམས་ནི་སྐྱེ་བར་གྱུར༑ ༑ ཅེས་པས། བག་ཆགས་འཇོག་བྱེད་ནི། སྔ་མཐུག་མེད་ཡིན་ཏེ། མཛོད་ལས། རྣམ་ཤེས་སྔ་མས་བཞག་པའི་ནུས་པ་བག་ཆགས་བཞག་པར་འདོད། ཅེས་སོ། ། གཉིས་པ་ངོ་བོ་ལ་གསུམ་སྟེ།
མཐོང་བྱེད་ཉེ་རྒྱུད་ཀྱིས་མཚན་ཉིད། སྒྲ་དོན། དབྱེའ་བའོ། ། དང་པོ་ནི། ཉེ་རྒྱུད་གང་ཞིག་མཐོང་ལམ་གྱིས་གཞོམས་བྱར་གྱུར་བའོ། ། གཉིས་པ་ནི། ཆོས་ཉིད་མངོན་སུམ་དུ་གསར་དུ་མཐོང་བས་སྤངས་བ་སྟེ། མཐོང་སྤང་ཡིན་ཏེ། མཛོད་ལས། ཅི་ལྟར་མྱུག་སོགས་རིམ་སྐྱེས་ནས།
ས་བོན་ཤུག་པ་བཅོད་ད་ལྟར། དེ་བཞིན་དེ་ཉིད་མཐོང་བ་ཡི། མཐོང་སྤང་རྣམས་ནི་ལྡོག་པར་འགྱུར། ། ཅེས་སོ། ། གསུམ་པ་དབྱེའ་བ་ལ་གཉིས་ལས། ཉན་ཐོས་ལྟར་ན། འདོད་ཁམས་ལ་བདེན་པ་བཞི་ལ། སྡུག་བསྔལ་ ༤༢༢༽ གྱིས་བཅུ། ཀུན་འབྱུང་འགོག་པ་གཉིས། འཇིག་ཚོགས་མཐར་འཛིན་ཚུལ་ཁྲིམས་རྟུལ་ཞུགས་མཆོགས་འཛིན་གསུམ་མ་གཏོགས་བདུན་བདུན།
ལམ་བདེན་པ་ལྟ་བ་ཚོགས་གཉིས། མརྟོགས་པས་བརྒྱད་དམ། ཚོགས་གཉིས་སུ་འགྱུར་ཏེ། མཛོད་ལས། དེ་དང་བཅུའ་དང་བདུན་བདུན་བརྒྱད༑ ༑ ལྟ་བ་གསུམ་གཉིས་མ་རྟོགས་སོ། ། ཅེས་སོ། ། ཁམས་གོང་མ་གཉིས་ལ་ཁོང་མེད་པས། དེ་དག་དགུ་དང་དྲུག་བདུན་དུ་འགྱུར་བས་ཉི་ཤུ་རྩ་བརྒྱད་པ་གཉིས་ཏེ། བསྡོམ་ན་ཉི་ཤུ་རྩ་བརྒྱད་དོ། །
གཉིས་པ་ཐེག་ཆེན་པ་ལྟར་ན། ལུས་ཀྱི་དབྱེའ་བ། ལྟ་བ་པ། ལྟ་མེད་པ་ལྟ་བཅུའོ། ། དང་པོ་ཕུང་པོ་ལྔ་ལ་གང་ཟག་གིས་བདག་དུ་འཛིན་པ། འཇིག་ཚོགས་ལྟ་བ་ཕུང་པོ་ལྔ་ལ། རྟག་པའམ་ཆད་པའི་མཐའ་གཅིག་ཏུ་ཞེན་པ། མཐར་ཕྱིན་གྱིས་ལྟ་བ། ཀུན་རྫོབ་དོན་དམ་དང་མཐུན་པར་འཛིན་པ་ལོག་པར་ལྟ་བ། ལྟ་བ་ངན་པ་ལ་བཟོད་པར་འཛིན་པ་ལྟ་བ ༤༢༣༽ །
ལ་ཕྱོགས་འཛིན༌། ལྟ་ངན་དང་འབྲེལ་བའི་སྤྱོད་པ་ངན་པ་ལ་སྤྱོད་པ་བཟོད་པར་འཛིན་པ་ཚུལ་ཁྲིམས་དང་རྟུལ་ཞུགས་མཆོག་འཛིན་ཏེ། ལྟ་བ་ལྔ་དང་ཡང་དག་པ་མ་ཡིན་པའི་ཡུལ་ལ་མངོན་པར་དགའ་བའི་འདོད་ཆགས་འགའ་ཞིག་པ་ཀུན་ནས་མནར་སེམས་པའི་ཞེ་སྡང༌། བློ་གང་ཟག་གིས་ཀུན་རྫོབ་གནས་ལུགས་མ་ཤེས་པས་མ་རིག་པས། བདག་ལྟ་ལ་བརྟེན་པས་ཁེངས་པས་ང་རྒྱལ། ཀུན་རྫོབ་བདེན་པ་ལ་སོམ་ཉི་ཟ་བས་ཐེ་ཚོམ་དང༌། ལྟ་མིན་ལྔ་སྟེ། དེ་ལྟར་བཅུའོ། ། འདོད་ཀམས་ལ་བདེན་པ་བཞི་དགེ་བཅུའ་སྟེ་བཞི་བཅུ༑ ཁམས་གོང་མ་གཉིས་ལ་ཁོང་འཁྲོ་མེད་པས་སོ་དྲུག་བཅུ་གཉིས་ཏེ།
ཡན་ལག་གིས་དབྱེའ་བ་བརྒྱད་དང་བཅུ་གཉིས། ཁོང་འཁྲོ་མེད་པ་ཅིའི་ཕྱིར་ཞེས་ན། རྒྱུ་གཞི་གནས་དང་ལྡན་པའི་ཕྱིར་དང༌། འདིས་བདག་ལ་གནོད་པ་བྱས། ད་ལྟ་བྱས། ཕྱིས་བྱེད་པར་འགྱུར་ ༤༢༤༽ བ་གསུམ་དང༌། བདག་གིས་གཉེན་རྣམས་ལ་གནོད་པ་བྱས་སོགས་སུ་དང༌། བདག་གིས་དགྲ་རྣམས་ལ་ཕན་གཏགས་སོ། ། འདོགས་སོ། ། འདོད་ཆགས་པར་གྱུར་གསུངས་ཏེ།
མནར་སེམས་པའི་དངོས་པོ་དགུ་མེད་པའི་ཕྱིར་རོ། ། གསུམ་པ་བྲས་བུ་ནི། མཐོང་སྤང་ཉན་ཐོས་ཀྱིས་ས་བོན་ལས། མ་རིག་པ་མངོན་འགྱུར་སྐྱེ་བ། ཟག་བཅས་རྟེན་འབྲེལ་ལུགས་འབྱུང་བར་མ་ཆད་པར། མཐར་རྒ་ཤི་དང་སྡུག་བསྔལ་སྣ་ཚོགས་འབྱུང་སྟེ། བསྡུག་པ་ལས། སེམས་ཅན་ཐ་མ་འབྲིང་དང་མཆོག་འགྱུར་ཅི་སྙེད་པ། ། དེ་ཀུན་མ་ཡ༴ རིག་ལས་བྱུང་ཌདེ་བར་གཤེགས་པས་གསུངས། །
ཅེས་སོ། ། གཉིས་པ་བྷཻ་སྤང་སྒྲིབ་པ་ལ་གསུམ་སྟེ། རྒྱུ། ངོ་བོ། འབྲས་བུའོ། ། རྒྱུ་ནི་མཐོང་སྤང་དང་མཐུན་ནོ། ། ངོ་བོ་ལ་གསུམ་སྟེ། བྷཻ་སྤག་ཉོན་སྒྲིབ་ཀྱིས་མཚན་ཉིད། སྒྲ་དོན། དབཡེའ་བའོ། །
དང་པོ་ནི། ཉོན་མངས་གང་ཞིག་བྷཻ་ལམ་གྱིས་གཞོམ་བྱར་གྱུར། ༤༢༥༽ ། བའོ། ། གཉིས་པ་ནི། ཆོས་ཉིད་མཐོང་བ་ཙམ་གྱིས་སྤང་མི་ནུས་པས་མངོན་སུམ་གྱིས་མཐོང་ཟིན་གོམས་པས་སྤང་བས་ན། བྷཻ་སྤང་ངོ། ། དེ་ནས་བདེན་པ་མཐོང་བས་སྤང་པ་མཐོང་སྤོང་ཡིན་པས། འདི་ལ་བདེན་པའི་སྒོ་ནས་དབྱེའ་བ་མ་བྱེད་པ་ཡིན་ནོ། ། གསུམ་པ་ལ་འམ་དྲུག་སྟེ།
འདོད་ཆགས། ཞེ་སྡང༌། ང་རྒྱལ། མ་རིག་པ། འཇིག་ཚོགས་ལྟ་བ། མཐར་འཛིན་ལྟ་བའོ། ། གཉིས་པ་ཁམས་ཀྱིས་སྒོ་ནས་དབྱེའ་ན་བཅུ་དྲུག་སྟེ། འདོད་ཁམས་ན་དྲུག ཁམས་གོང་མ་གཉིས་ལ་ཞེ་སྡང་མེད་པས་བཞི་སྟེ། ། གསུམ་པ་ས་ཙམ་དབྱེའ་ན།
འདོད་ཁམས་ཀྱིས་ས་དང༌། གཟུགས་ཁམས་བསམ་གཏན་ས་བཞི་དང༌། གཟུགས་མེད་པ་བཞི་སྟེ། ཁམས་གསུམ་པ་དགུ་ན། འདོད་ཆགས་དང༌། ང་རྒྱལ་མ་རིག་པ། འཇིག་ཚོགས་ལྟ་བ། མཐར་འཛིན་ལྟ་བ་རྣམས་རེ་རེ་ལ་དགུའ་ཡོད་བས། དགུའ ༤༢༦༽ པོ་རེ་རེ་ལའང་ཆེན་པོ་ལ་སོགས་དགུ་ཡོད་པས། ལྔ་པོ་རེ་རེ་ཞིང་དགུ་དགུ་བརྒྱད་ཅུ་རྩ་གཅིག་པ་ལྔའོ། །
འདོད་ཁམས་ཀྱིས་ཞེ་སྡང་དགུ་སྟེ༑ བཞི་བརྒྱ་དང་བཅུ་བཞིའོ། ། གསུམ་པ་བྷཻ་སྤང་འབྲས་བུ་ནི། རིགས་འདྲ་ཕྱི་མ་ལས། རིགས་མི་འདྲ་བ་ས་དང་ལམ་གྱིས་གེགས་བྱེད་པ་དང་སྐྱེ་བ་ལེན་པའོ། གཉིས་པ་གཉེན་པོ་སྦང་ཚུལ་ནི། ཡུལ་ཆོས་དབྱིངས་སྤྲོས་བྲལ་མངོན་སུ་དུ་རྟོགས་པ། ཡུལ་ཅན་མཐོང་ལམ་རྣམ་པར་མི་རྟོག་པའི་ཡེ་ཤེས་མངོན་སུམ་དུ་འགྱུར་བ་ན། སྤང་བྱའི་སྒྲིབ་པ་ཅིར་ཡང་མི་དམིགས་པས། སྤང་བྱ་མིན་པ་སྤང་རྒྱུ་མེད་དེ།
མངོན་རྟོགས་རྒྱན་ལས། འདི་ལ་བསལ་བྱ་ཅི་ཡང་མེད། ། བཞག་པར་བྱ་བ་ཅིར་ཟད་མེད། ། ཡང་དག་ཉིད་ལ་ཡང་དག་ལྟ། ། ཡང་དག་མཐོང་མ་རྣམ་པར་གྲོལ། ། ཅེས་པས། ཀླུ་སྒྲུབ་ཀྱིས། འཁོར་བ་སྦང་བར་གྱུར་བ་ཡི། ། མྱང་འདས་ཁྱོད་ཀྱིས་མི་བཞེད་ཀྱིས། ། འཁོར་བ་མི་དམིགས་པ་ ༤༢༧༽ །
ཡིས་ནི། ། ཞོ་ཉིད་མགོན་པོ་ཁྱོད་ནི་བསྟན། ། ཅེས་གསུངས་པ་དང༌། ཡེ་ཤེས་སྐྱེ་བའི་ཚེ། མཐོང་བྷཻ་གཉིས་སྤང་བྱ་སྤང་ཚུལ་གནད་གཅིག་ཡིན་ལ། བྱེ་བྲག་བྷཻ་ལམ་དགུའི་ཆུང་སོགས་སྐྱེས་པའི་ཚེ། བྷཻ་སྤང་ཆེན་པོའི་ཆེན་པོ་སོགས་ལྡོག་པ་ཡིན་ཏེ། མངོན་རྟོགས་རྒྱན་ལས། ས་དགུ་ལ་ནི་ཆེན་པོ་ཡི། ། ཆེན་པོ་ལ་སོགས་དྲི་མ་ཡིན། །
གཉེན་པོ་ཆུང་དུ་ལ། ། སོགས་པའི་ལམ་ནི་དག་པ་ཡིན། ། ཅེས་སོ། ། འོ་ན་ཉེན་པོ་ཆེ་རིན་ནས་སྐྱེ་བར་རིགས་ཏེ། སྤང་བྱ་ཆེ་རིམ་ནས་སྤང་པའི་ཕྱིར་རོ། ། ཞེས་ན་སྤང་བུ་རགས་པ་ཆེ་བར་བརྗོད་པ་ཡིན་གྱིས། སྤང་དཀའ་བར་བརྗོད་པ་ཡིན་ནོ། ། དཔེར་ན་གོས་ཀྱིས་དྲི་མ་འཁྲུ་བ་བཞིན་ནོ། ། གཉིས་པ་ལམ་ལ་གཉིས་ཏེ། མཐོང་ལམ་དང༌།
བྷཻ་ལམ་གཉིས་སོ། ། དང་པོ་མཐོང་ལམ་ལ་གསུམ་སྟེ། རྒྱུ། ངོ་བོ། འབྲས་བུའོ། ། དང་པོ་ནི་ངེས་འབྱེད་ཡན་ལག་བཞི་ ༤༢༨༽ ཡིན་ཅིང་དངོས་རྒྱུ་ཆོས་མཆོག་ཆེན་པོའི་ཡེ་ཤེས་ཡིན་ཏེ། མདོའ་སྡེ་རྒྱན་ལས། དེ་ནས་དེ་ནི་འཇུག་རྟེན་ལས། ། འདས་པའི་ཡེ་ཤེས་བླ་མེད་པ༑ ༑ རྣམ་པར་མི་རྟོག་དྲི་མ་མེད། །
འཛིན་པ་གཉིས་དང་བྲལ་བས་ཐོབ། ། ཅེས་སོ། ། གཉིས་པ་ངོ་བོ་ལ་གསུམ་སྟེ། བྱང་སེམས་མཐོང་ལམ་གྱིས་མཚན་ཉོད་དང༌། ། སྒྲ་དོན། དབྱེའ་བའོ། ། དང་པོ་ནི། ཆོས་ཉིད་མངོན་སུམ་གསར་དུ་མཐོང་བའི་ཡེ་ཤེས་རྫོགས་པའི་བྱང་ཆུབ་ཀྱིས་གོ་སྐབས་དབྱེའ་བར་གྱུར་བའོ། ། དེ་དག་རིམ་པ་ལྟར། འཇིག་རྟེན་པའི་ལམ་བ་དང༌།
བྷཻ་པ་དང༌། ཐཻག་པ་དང་པོའི་ལྡོག་པ་གསལ་ནས། མཐོང་ལམ་དུ་མཚོན་པ་ཡིན་ནོ། ། གཉིས་པ་སྒྲ་དོན་ནི། ཆོས་ཉིད་མངོན་སུམ་དུ་མཐོང་ཞིང་སངས་རྒྱས་ཀྱིས་ལམ་གྱི་ཐོག་མ་ཡིན་པས་མཐོང་ལམ། ས་བཅུའི་ཐོག་མ་ཡིན་པས་ས་དང་པོ། དོན་དམ་སེམས་བསྐྱེད་ཀྱིས་དོན་ཡིན་པས་སེམས་དང་པོ་བསྐྱེད་པ་ཞེས་ཀྱང་བྱའོ། ། གསུམ་པ་དབྱེའ ༤༢༩༽ ། བ་ལ་གསུམ་སྟེ། གང་ཟག་གང་ལ་སྐྱེ།
སྐད་ཅིག་དུ་ལ་སྤྱད་ལ། གནས་ལུགས་ཀྱིས་འཐད་པ་བསམ་པའོ། ། གླིང་གསུམ་གྱིས་སྐྱེས་པ་བུད་མེད་དང༌། འདོད་ཁམས་ཀྱིས་མི་དང༌། ལྷ་རིགས་དྲུག་ཁོ་ན་སྐྱེ་སྟེ། སྐྱོ་ཤས་ཆེ་ཞིང་ཤེས་རབ་གསལ་བའི་ཕྱིར་རོ༑ ༑ ངན་སོང་གསུམ་ལ་མི་སྐྱེ་སྟེ། རྣམ་པར་སྨིན་པའི་ལས་ཀྱི་སྒྲིབ་པ་ཆེན་པོས་སྒྲིབ་པའོ། ། གཟུགས་ཁམས་དང་གཟུགས་མེད་པའི་ལྷལ་མི་སྐྱེ་སྟེ། སྡུག་བསྔལ་གྱིས་ཚོགས་མེད་པ་སྙོམས་པར་འཇུག་པ་ལ་སྲིད་པས་སྐྱོ་ཤས་ཆུང་བའི་ཕྱིར་རོ། །
སྒྲ་མི་སྙན་པ་ལ་ཡང་མི་སྐྱེ་སྟེ། སྐྱོ་བ་མེད་པས་ཁམས་གོང་མ་དང་མཚུངས་པའི་ཕྱིར་རོ། ། གཉིས་པ་ནི། ཆོས་མཆོག་ཆེན་པོའི་རྗེས་སི་ཆོས་ཉིད་བདེན་པ་མངོན་སུམ་དུ་རྟོགས་པའི་ཡེ་ཤེས་བྱ་རྫོགས་ཀྱིས་སྐད་ཅིག་མ་གཅིག་ལ་སྐྱེ་ཞིང༌། དེ་ཡང་བྱང་ཆུབ་སེམས་དཔའ་མཐོང་ལམ་ཆེན་པོ་རྫས་སྐད་ཅིག་གཅིག་ལ ༤༣༠༽སྐྱེ་བ་ཡིན་ཏེ། ཆོས་ཉིས་གསར་དུ་རྟོགས་པ་དང་ལས་མེད་པའི་ཕྱིར་དང༌། མཐོང་སྤང་གཅིག་ཆར་སྤང་པའི་ཕྱིར་རོ། ། བསྡུད་པ་ལས། གང་གིས་དེ་ལྟར་མཐོང་བ་དེའི་ཆོས་ཀུན་མཐོང༌། ཅེས་དང༌།
རིག་པ་དྲུག་ཅུ་བ་ལས། ཆོས་ཤེས་པའི་འོག་དུ་ནི། འདི་ལ་རྣམ་པར་དབྱེ་ཡོད་ན། ། རྣམ་པར་མི་མཁས་དེ་ཡིས་ནི། ། རྐྱེན་ལས་བྱུང་བའི་དོན་མ་མཐོང༌། ཅེས་པ་དང༌། མཐོང་བ་འདི་ལ་སྦྱར་མ་ཐག་དུ་ནི། ། འཇིག་ཚོགས་ལྟ་དང་ཚུལ་ཁྲིམས་བརྟུལ་ཞུགས་དང༌། ། ཐོས་བསམ་དང་ནི་ཉོན་མོངས་གསུམ་པོ་དག ། གཅིག་ཆར་སྤང་སྟེ་འཕགས་བའི་བདེ་ན་མཐོང་བ། །
ཅེས་དང༌། འགྲེལ་ཆེན་ལས། བདེན་པ་རྣམས་ཀྱིས་བདེན་པར་རྟོགས་པ་ནི་གཅིག་ཡིན་པའི་ཕྱིར་རོ། ། དེ་བས་ནས་དང་པོའི་སྐད་ཅིག་མ་དང་པོའི་སྐད་ཅིག་མ་དང་པོ་མཐོང་བའི་ལམ་ཡིན་ནོ། ། གསུམ་པ་འཐད་པ་བསམ་པ་ནི། དབུའ་མ་པའི་ལུགས་དོན་དམ་པར་མཐོང་བའི་ལམ་སྐྱེ་བར་ ༤༣༡༽ མི་འཐད་དེ། མདོའ་ལས། བྱང་ཆུབ་སེམས་དཔའ་མི་སྐྱེ་བའི་ཆོས་ལ་བཟོད་པ་ཐོབ་པའོ། ། ཅེས་གསུངས་བའི་ཕྱིར་དང༌། འཕགས་པ་རྣམས་ཆོས་ཐམས་ཅད་འདུས་མ་བྱས་ཀྱིས་རབ་ཏུ་ཕྱེ་བར་གསུངས་པའི་ཕྱིར་རོ། །
གལ་ཏེ་དེ་ལྟར་ན་མདོའ་བསྟན་བཅོས་རྣམས་ལས། སྐད་ཅིག་གཅིག་དང་བཅུ་དྲུག་ལ་སོགས་པར་སྐྱེ་བར་བཤད་པ་དང་མི་འགལ་ལམ་ཞེས་ན། མི་འགལ་ཏེ། དངོས་་པོར་་སྨྲ་བ་རྣམས་རྗེས་སུ་བཟུང་བའི་ཕྱིར། དགོངས་པ་ཅན་ཡིན་ཏེ། དགོངས་གཞི་ནི་རྟེན་ཅིང་འབྲེལ་བ་འབྱུང་བ་ཡིན་ལ། དགོངས་པ་ནི་དངོས་པོར་ལ་མངོན་པར་་ཞེན་པ་རྣམས་བཞུགས་པའི་དོན་དུ་ཡིན་ཞིང་དངོས་པོ་ལ་གནོད་བྱེད་ནི། བདག་དང་གཞན་དང་གཉིས་དང་རྒྱུ་མེད་པ་ལས་མི་སྐྱེ་བའི་ཕྱིར་ཏེ། རྩ་ཤེས་ལས། བདག་ལས་མ་ཡིན་གཞན་ལས་མིན། །
གཉིས་ལས་མ་ཡིན་རྒྱུ་མེད་ཡིན། ། དངོས་པོ་གང་དང་གང་ལ་ཡང༌། ། ༤༣༢༽ སྐྱེ་བ་ནམ་ཡང་ཡོད་མ་ཡིན། ། ཅེས་སོ། ། འོ་ན་རྟེན་ནས་སྐྱེ་བ་མ་ཡིན་ནམ། ཞེས་ན། མ་ཡིན་ཏེ། རྒྱ་ལ་པོས་ཞུས་པའི་མདོའ་ལས༑ གང་ཞིག་རྐྱེན་ལས་སྐྱེ་བ་དེ་མ་སྐྱེས། ། དེ་ལ་སྐྱེ་བའི་རང་བཞིན་ཡོད་མ་ཡིན། །
རྐྱེན་ལས་རག་ལས་གང་དེ་སྟོང་བ་ཉིད། ། ཅེས་དང༌། རྩ་ཤེས་ལས། གང་གིས་རྟེན་ཅིང་འབྲེལ་བ་འབྱུང༌། འགགས་པ་མེད་པ་སྐྱེ་མེད་པ། ། ཅེས་གསུང་པའི་ཕྱིར་རོ། ། མཐོང་ལམ་བྱང་ཆུབ་ལམ་གྱིས་ཡན་ལག་བདུན་ནི་བརྗོད་ཟིན་ཏོ། ། གསུང་པ་མཐོང་ལམ་མཐོབ་པའིརྟགས་བསམ་འདས་ཡོན་ཏན་ནི། འོག་དུ་ལམ་གྱིས་སྐབས་སུ་སྟོན་པར་འགྱུར་རོ། ། གསུམ་པ་བྷཻ་ལམ་ལ་གཉིས་ཏེ།
འཇུག་རྟེན་པ་དང༌། འཇིག་རྟེན་ལས་འདས་པའི་བྷཻ་ལམ་མོ། ། དང་པོ་ལ་གསུམ་ཉེར་ཟློག་དང༌། དངོས་གཞིའོ། ། དང་པོ་ནི་ས་གང་མའི་བསམ་གཏན་འགྲུབ་པ་རྒྱུ་གཉིས་ཏེ། འཕེན་བྱེད་དང༌། རྫོགས་བྱེད། མིག་ཡིའ་བའི། ༤༣༣༽ །་ ལས་སོ། །
དང་པོ་ནི་ཡིན་ལ་བྱེད་པ་དྲུག་སྟེ། མཚན་ཉིད་རབ་དུ་རིགས་པ། མོས་པ་ལས་བྱུང་བ། རབ་དུ་དབེན་པ། དགའ་བས་བསྡུད་པ། དཔྱོད་པ་སྦྱོར་བའི་ཐབས་ཡིད་ལ་བྱེད་པ་སྟེ། ཐར་པའི་ལམ་ལ་དོད་སྦྱར་ན། སྦྱོར་མཐའི་འབྲས་བུ་ཡིད་ལ་བྱེད་པ་ནི། དགའ་གཏན་དངོས་གཞིའི་སེམས་ཡིན་པ་མ་རྟོགས་སོ། ། དང་པོ་ནི།
ཉོན་མོངས་བས་ལུས་སེམས་སྡུག་བསྔལ་རགས༑ དེའི་སྟོགས་ཀྱི་ཚེ་ཐུང་བ་ཁམས་འོག་མའི་མཚན་ཉིད་དོ། ། དེ་ལས་ཟློག་པ་ཁམས་གོང་མའི་མཚན་ཉིད་དུ་ཐོས་བསམ་དགྱིས་རིག་པ་རྩེ་གཅིག་ཏུ་ཡིད་ལ་བྱེད་པ་སྟེ། ཐར་པའི་ལམ་དང་དོད་སྦྱར་ན་ཚོགས་ལམ་གྱིས་དོད་དོ། ། ཉིས་པ་ནི། དེ་ལྟར་ཡིད་ལ་བྱས་པ་ལས་གོང་མའི་ས་དང་རྗེས་མཐུན་པའི་རྩེ་གཅིག་པའི་ཏིང་ངེ་འཛིན་སྐྱེ་བ་སྟེ། སྦྱོར་ལམ་གྱིས་དོད། གསུམ་ནི་དེ་སྦྱངས་པས་འདོམས་ ༤༣༤༽ ཀྱིས་ཉོན་མོངས་པ་ཆེ་གསུམ་གྱེས་དབྱིན་པའི་རྩེ་གཅིག་པ་སྐྱེ་བ་སྟེ། མཐོང་ལམ་གྱིས་དོད་དོ། ། བཞི་པ་ནི།
གོང་མའི་ཉིན་མིངས་པ་འབྲིང་གསུམ་སྤངས་པའི་ལུས་སེམས་ཤིན་ཏུ་སྦྱངས་པའི་ཕྱིར། བདག་བདེའ་ཐོབ་པའི་ཏེང་ངེ་འཛིན་སྐྱེ་བ་སྟེ་བྷཻ་ལམ་ས་དྲུག་པའི་དོད་དོ། ། ལྔ་པ་ནི། དེ་ལྟར་བྷཻ་བ་ལས་ས་འོ་ག་མའི་ཉོན་མོངས་པ་སྤངས་སམ་སྙམས་ན་བདེའ་སྐྱེ་མི་སྐྱེ་དཔྱད་པས། ཆུང་གསུམ་སྐྱེ་བར་ཤེར་ནས་རྩེ་གཅིག་གནས་པ་སྟེ༑ ས་བརྒྱས་ཀྱིས་དོད་དོ། ། དྲུག་པ་ནི་ཆུང་གསུམ་སྤོང་བྱེད་ཀྱིས་ཏིང་ངེ་འཛིན་བྷཻ་པ་སྟེ། བར་ཆད་མེད་པའི་ལམ་གྱིས་དོད་དོ། བསམ་གཏན་དང་པོ་ཡིན་ལ་བྱེ་པ་ཅི་ལྟ་བར་གཉིས་པ་ནས་སྲིད་རྩེའི་བར་ཧྱིས་ཡིད་ལ་བྱེད་པ་དྲུག་གམ་བདུན་གྱི་འགྲུབ་པར་འགྱུར་རོ། ། གཉིས་པ་རྫོགས་བྱེད་ནི།
ཡིད་ལ་བྱེད་པ་དེ་དག་ལ་དེའི་ཡིན་ཏན་དྲན་པའི་གུས་པ་དང༌། རྟག་དུ་བྱེད་པའི་སྦྱོར་བ་རྒྱུན་དུ་བྷཻ་པའོ། ། དེ་ཡང་ཆེ་འབྲིང་གིས་གསུམ་སྟེ། ༤༣༥༽གཉིས་ཀ་དང་མི་ལྡན་པ་ཆུང་དུ། གང་རུང་གཉིས་དང་ལྡན་ན་འབྲིང་པོ། ། གཉིས་ཀ་དང་ལྡན་པ་ཆེན་པོར་བྷཻ་པའོ། ། བསམ་གཏན་གོང་མ་ལྡན་མ་རྣམས་ཀྱིས་ཉེར་ཟློག་ལ་ཡང་ཆེ་ཡང་ཆེ་འབྲིང་བྷཻ་ཆུལ་དེ་བཞིན་ནོ། ། གཉིས་དངོས་གཞི་ལ་གསུམ་སྟེ། སྐྱོན་ཡིན་གྱིས་བསམ་གཏན་དང༌། འབྲས་བུ་སྐྱེ་བའི་ཚུལ་དང༌།
དེ་དག་གིས་བྱེད་ལས་སོ། ། དང་པི་ཀ་ཡང་གཉིས་ལས། བསམ་གཏན་དང་གཟུགས་མེད་ཀྱིས་ཏིང་ངེ་འཛིན་ལ་བརྟན་ནས། སྲེད་པ། ལྟ་བ། ང་རྒྱལ། མ་རིག་པ། ཐེ་ཚོམ་ཤེས་ཆེ་བའི་བསམ་གཏན་ཏེ༑ རིམ་པ་ལྟར་བསམ་གྱིས་བདེའ་བའི་མྱོང་བར་བྱེད་པ་དང༌། སྔོན་གྱིས་མཐུའ་ལ་རྟོགས་པ་ལ་སོགས་པའི་དྲུག་ཅུ་རྩ་གཉིས་ཀུན་སློང་བ་དང༌།
ཁྱད་པར་ཐོབ་ནས་སེམས་ཁེང་པ་དང༌། དེ་ཁོ་མ་རྟོགས་པ་ཐར་པ་འདོད་པ་བསམ་གཏན་ཐོབ་པ་ཐིར་པ་ཡིན་ནམ་མ་ཡིན་ཐེ ༤༣༦༽ ཚོམ་ཟ་བ་སྟེ། དེའི་ཕྱིར་ཉོན་མོངས་པའི་བསམ་གཏན་ཞེས་བྱ་སྟེ། དེ་དག་གོ་ས་དེ་དང་དེར་སྐྱེ་བའི་མཚན་ཉིད་ལ་སོགས་པར་གྱུར་རོ། ། གཉིས་པ་ཡོན་ཏནཅན་ལ་བསམ་གཏན་དང་གཟུགས་མེད་གཉིས་ལས། དང་པོ་བསམ་གཏན་ཡན་ལག་བཅོ་བརྒྱད་ལས། བསམ་གཏན་དང་པོ་ཡན་ལག་ལྡན་ཏེ། འདོད་པས་སྡིག་པ་དང༌། ཡིན་མི་བདེ་བ་ཐག་སྲིང་བས་རྟོགས་སྤྱོད་གཉིས་གཉིན་པོའི་ཡན་ལག དགེའ་བདེའ་གཉིས་ལུས་དང་སེམས་ལ་ཕན་འདོགས་པས་ཕན་ཡོན་གྱིས་ཡན་ལག།
ཏིང་ངེ་འཛིན་ལ་རྟོགས་སྤྱོད་གཉིས་གཉེས་པོ་འཇུག་ཅིང་དགའ་བདེའ་ཡི་ཕན་ཡོན་འབྱུང་བས་ཚེ་གཅིག་པ་གནས་ཀྱིས་ཡན་ལག་གོ། བསམ་གཏན་དང་པོ་ལ་དངོས་ཀྱིས་རྩམ་པོ་དང༌། ཁྱད་པར་ཅན་གཉིས་ལས༑ དང་པོ་རྟོག་པ་དང་བཅས། སྤྱོད་པ་དང་བཅས། ཅེས་པ་དང༌། གཉིས་པ་ནི། རྟོག་པ་མེད་ལ་སྤྱོད་པ་ཙམ་གྱིས་ཏིང་ངེ་འཛིན ༤༣༧༽ ། ནོ། ། ཅེས་སོ། །
གཉིས་པ་ཡན་ལག་བཞི་ལྡན་ཏེ། ནད་རབ་ཏུ་དང་བ་རྟོག་དཔྱོད་ཐག་སྲིང་བར་བྱེད་པ་གཉེན་པོ། དགའ་བདེའ་ཕན་ཡོན་རྩེ་གཅིག་པ་གནས་ཀྱི་ཡན་ལག་གོ། གསུམ་པ་ལྔ་ལྡན་ཏེ། དྲན་ཤེས་ཤིང་བཏང་སྙོམས་གསུམ་དགའ་བ་ཐག་སྲིང་བས་གཉེན་པོའོ། ། བདེ་བ་ཕན་ཡོན་ནོ། རྩེག་གཅིག་པ་གནས་ཀྱིས་ཡན་ལག་གོ བཞི་པ་བཞི་ལྡན་ཏེ། བཏང་སྙོམས་གསུམ་དྲན་པ་གཉིས་བདེ་འ་བྱ་ཐག་སྲིང་བའི་གཉེན་པོ། བདེ་སྡུག་གཉིས་ཀ་མ་ཡིན་པ་ཡོན་ཏན་ཏེ།
བཏང་སྙོམས་རྫས་གཅིག་ལ་བསྲིང་བའི་ཆ་གཉེན་པོ། མི་གནོད་པའི་ཆ་ནས་ཕན་ཡོན་ནོ། ། རྩེ་གཅིག་པ་གནས་ཀྱི་ཡན་ལག་སྔར་བཞིན་ནོ། གཉིས་པ་གཟུངས་མེད་སྐྱེ་མཆེད་མུ་བཞི་ནི། གཞི་རག་ཏུ་དམིགས་པས་འདའ་བ་ཡིན་གྱིས། ཡང་དག་མི་འདྲ་བས། འདའ་བ་མ་ཡིན་གྱིས། ཐམས་ཅད་ཀྱང་ཡན་ལག་རྩེ་གཅིག་པ་དང་ ༤༣༨༽ བཏང་སྙོམས་སུ་མཚུངས་པའི་ཕྱིར་རོ། དམིགས་པའི་ཁྱད་པར་ནི། སྦྱོར་བའི་དུས་ན་གཟུགས་ཀྱི་དམིགས་པ་ལས་འདས་ནས།
ནམ་མཁའ་མཐའ་ཡས་ཞེས་བྱ་བ། གཟུང་བའི་དམིགས་པ་ལས་འདས་ནས་ནམ་མཁའ་ལ་དམིགས་པའི་རྣམ་པར་ཤེས་མཐའ་ཡས་སོ་ཞེས་བྱ་བ། འཇིག་རྟེན་པའི་དམིགས་པ་ལས་འདས་ནས་ནམ་མཁའ་ལ་དམིགས་པའི་རྣམ་པར་ཤེས་པ་ནི། རགས་པ་མེད་ཅིང་ཕྲ་བ་མེད་པ་ཡང་མ་ཡིན་མཉམ་པའི་མོས་པ་སྔོན་དུ་བཏང་ནས། དངོས་གཞིའི་དུས་སུ་དགེ་བ་རྩེ་གཅིག་དུ་གནས་པའོ། གཉིས་པ་འབྲས་བུ་སྐྱེ་བའི་ཚུན་ནི། བསམ་གཏན་དང་པོ་ལ་ཆེ་འབྲིང་ཆུང་གསུམ་དུ་བྷཻ་པས། ཚངས་རིས་ལ་སོགས་གསུམ་དུ་སྐྱེ་ལ། དེ་བཞིན་དུ་གཉིས་པ་ལ་གསུམ་དུ་བྷཻ་པས་འོད་ཆུང་ལ་སོགས་པ་གསུམ་དང༌། བཞི་སུམ་དུ་བྷཻ་པས་སྤྲིན་མེད་འོད་ལ་སོགས་པ་གསུམ་དང༌།
དེ་ཡང་བསམ་གཏན་བཞི་པའི་སེམས་ ༤༣༩༽ ། ལ་བསྟེན་ནས་ཟག་མེད་བདེན་པའི་རྣམ་པ་ཅན། ཞེས་པ་མཉམ་གཞག་གཉིས་ཀྱི་བར་དུ་ཟག་བཅས་ཞིདྲག་ཀྱི་རྣམ་པ་ཅན་ཞེས་པས་རྗེས་ཐོབ་གཅིག་སྤེལ་བ་སྟེ། ཟག་བཅས་ཟག་མེད་གསུམ་དུ་འཕེལ་བས། མི་ཆེ་བ་དང༌། དྲུག་དང༌། དགུའ་དང༌༑ བཅུ་གཉིས་དང༌། བཅོ་ལྔ་སྤེལ་བས་རིམ་ད་བཞིན་དུ། མི་གདུང་བ་དང༌།
ཤོན་ཏུ་མཐོང་དང༌། འགོ་མིན་དུ་སྐྱེའོ། ། ཟུགས་མེད་ལ་ཡང་གཟུགས་སུན་ཕྱུང་བས་གཞན་མེད་ཁང་གིས་གནས་གཞན་མེད་པས་པ་ཐ་དད་མེད། འོན་ཀྱང་ཆེ་འབྲེང་བྷཻ་པས་ཚེ་ཐུང་དང་མཐུའ་ཆེ་ཆུང་དུ་སྐྱེའོ། ། ཉོན་མོངས་པའང་ཆེ་འགྲིང་གསུམ་དུ་འགྱུར་རོ། ། དེ་ལྟ་བུའི་བསམ་གཏན་དེ་དག་འཇིག་རྟེན་པས་ཆུང་ཞིང་དམན་པས་ཟག་པ་དང་བཅས་ཡིན་ལ། ཉན་རང་གི་ཟག་མེད་ཅིང་འཇིག་རྟེན་པ་ལས་རྒྱ་ཆེ་ཞིང་བྱང་ཆུབ་སེམས་དཔའ་རྣམས་ཉོན་མོངས་པ ༤༤༠༽ མེད་པའི་རྣམ་བྱང་གིས་ཏིང་ངེ་འཛིན་ལ་ཐབས་མཁས་པ་གནས་ཤིང༌། བསམ་གཏན་གྱིས་ཕ་རོལ་དུ་ཕྱིན་པ་ལ་དབང་འབྱོར་བ་ཡིན་ལ། སངས་རྒྱས་རྣམས་ཀྱིས་ནི་བསམ་གྱིས་མི་ཁྱབ་པའི་ཚུལ་གྱིས་འཇུག་པར་བཤད་དོ། ། གསུམ་པ་བྱེད་ལས་ནི།
བསམ་གཏན་བྷཻ་པས་སྤང་བྱ་མགོའ་ནོན་པ་དང༌། ཚད་མེད་བཞི་དང༌། མངོན་པར་ཤེས་པ་ལ་སོགས་པའི་ཡོན་ཏན་དང་ལམ་གྱིས་བརྟེན་བྱེད་པའི་ལས་ཅན། གཉིས་པ་འཇིག་རྟེན་ལས་འདས་པའི་བྷཻ་པ་ལ་གསུམ་སྟེ། གང་ཟག་ལ་སྐྱེ་བ་དང༌། ས་གང་ལ་བརྟེན་པ། རང་བཞིན་ངེས་པར་བྱ་བའོ། ། དང་པོ་ནི། ཐེག་པ་ཆེན་པོ་ལྟར་ན་གླིང་གསུམ་གྱིས་སྐྱེས་པ་དང༌། བུད་མེད་དང༌།
འདོད་པ་དང༌། གཟུགས་དང༌། གཟུགས་མེད་པའི་བྷཻའོ། ། ངན་སོང་དང༌། ཟ་མ་དང༌། མ་ནིང་དང༌། སྒྲ་མི་སྙན་དང༌། འདུ་ཤེས་མེད་པ་ལ་མི་སྐྱེ་སྟེ། ལས་ཀྱི་སྒྲིབ་ཆེན་པོའི་སྒྲིབ་པ་ཡིན་པའི་ཕྱིར་རོ ༤༤༡༽། གཉིས་པ་ནི།
ཉན་ཐོས་པ་བསམ་གཏན་དངོས་གཞི་དང༌། བསམ་གཏན་དང་པོའི་ཉེར་ཟློག་མི་ལྕོག་པ་མེད་པ་དང༌། ཁྱད་པར་ཅན་དང༌། གཟུགས་མེད་གསུམ་སྟེ་དགུའོ། ། གཞན་ལ་མི་བརྟེན་པ་ནི་འདོད་པའི་སེམས་ལས་སུ་མི་རུང་ཚིང་སྲིད་རྩེའི་སེམས་མི་གསལ་བའི་ཕྱིར་རོ། ། ཐེག་པ་ཆེན་པོ་པ་ནི་བསམ་གཏན་བཞི་ད་ཤིན་ཏུ་དག་པ་ལ་བརྟེན་ལ། འོན་ཀྱང་ཏིང་ངེ་འཛིན་གྱིས་རྩལ་སྦྱང་པ་ན། བསམ་གཏན་བཞི་དང༌། གཟུགས་མེད་བཞི་དང༌། འགོགས་པ་ལ་སྙོམས་པར་འཇུག་གོ།
གསུམ་པ་རང་བཞིན་ངེས་པར་བྱ་བ་ལ་གསུམ་སྟེ། མཚན་ཉིད། སྒྲ་དོན། དབྱེའ་བའོ། དང་པོ་ནི། རང་བཞིན་མེད་པར་མངོན་དུམ་དུ་མཐོང་ཟིན་གོམས་པར་བྱེད་བ་རྫོགས་པའི་བྱང་ཆུབ་ཀྱིས་གོ་སྐབས་འབྱེད་པའོ། ། གཉིས་པ་ནི། མཐོང་ལམ་གྱིས་རྟོགས་ཞིན་བྷཻ་པར་བྱེད་པ་བྷཻ་ལམ་ཞེས་བྱའོ། ། གསུམ་པ ༤༤༢༽ དབྱེའ་བ་ལ་བཞི་སྟེ། དབྱེའ་གཞི་ནི།
འཇིག་རྟེན་ལས་འདས་པའི་བྷཻ་ལམ་ཙམ་ཡིན་ལ། དབྱེའ་བའི་ངོ་བོ་ནི། བདེན་བཞི་ཆོས་ཐམས་ཅད་ལ་དམིགས་པའི་མཉམ་གཞག་ཟག་མེད་དང༌། སྒྱུ་མ་ལྟ་བུ་ལ་དམིགས་པའི་རྗེས་ཐོབ་སྣང་བཅས་ཀྱིས་ཡེ་ཤེས་ཆེ་འབྲིང་གི་དབྱེའ་བ་དགུ་སྟེ། མངོན་རྟོགས་རྒྱན་ལས། དེ་ནི་རྒྱུ་མཆོག་ཡིན་པའི་ཕྱིར། ། ཆུང་དང་འབྲིང་དང་ཆེན་པོ་རྣམས། ། ཆུང་ངུའི་ཆུང་སོགས་དབྱེའ་བ་ཡི༌། ། རྣམ་པ་རྣམ་པ་དགུར་བཞེད་དོ། ། ཅེས་སོ། །
གཅིག་དག་ཐ་དད་བསམ་པ་ནི། དགུ་པོ་དངོས་པོ་ཐ་དད་ཡིན་ཏེ། རིགས་ཅན་དུ་སྐྱེ་བའི་ཕྱིར་ཏེ། བཞི་པ་གྲངས་ངེས་པ་ནི། ས་དགུ་ལ་བརྟེན་པའི་སྤང་བྱ་ཆེ་འབྲིང་ཆུང་དགུར་ངེས་པས། གཉེན་པོ་ཡང་རིམ་པ་དགུར་ངེས་ཏེ། ། མངོན་རྟོགས་རྒྱན་ལས། ས་དགུ་ལ་ནི་ཆེན་པོ་ཡི། ། ཆེམ་པོ་ལ་སོགས་དྲིམ་ཡིས། གཉེན་པོ་ཡང་ཆུང་ངུའི་དུ་ལ། །
ོགས་པའི་ལམ་ཞི་དག་པ་ཡི། ། ཞེས་གསུངས་པའི ༤༤༣༽ ། ཕྱིར་རོ། ། དེ་ལ་བྷཻ་སྤང་དང་དེའི་གཉེན་དོ་ཅི་ལྟར་སྤོང་བའི་ཚུལ་ནི་གོང་དུ་བརྗོད་ཟིན་ཏོ། ། ལྔ་པ་མི་སློབ་པའི་ལམ་ལ་ཡང་རྣམ་པར་བཞག་པ་བཤད་མོད་ཀྱིས། སེང་གེས་བཟང་པོས་འགྲེལ་ཆེན་ལས། ས་དང་པོའི་སྐད་ཅིག་མ་དག་པོ་ནི་མཐོང་བའི་ལམ་ཡིན་ནོ། ། དེ་ལས་གཞན་སྐད་ཅིག་མ་གཉིས་པ་ལ་སོགས་པ་ནས། རྡོ་རྗེ་ལྟ་བུར་བརྗོད་པ་བར་ཆད་མེད་པའི་ལམ་གོང་མ་དེ་མ་ཐག་དུ་སངས་རྒྱས་ཀྱིས་ཀུན་ཏུ་འོད་ཐོབ་པའི་བར་འདི་དག་ཐམས་ཅད་ནི་མཆོ་གིས་དོན་ལ་སོགས་པ་ཆོས་དབྱིངས་སོ་སོར་རྟོགས་པའི་ཕྱིར་བྷཻ་པའི་ལམ་ཡིན་པར་བཤད་དོ། ། ཅེས་པས།
རྡོ་རྗེ་ལྟ་བུའི་ཏིང་ངེ་འཛིན་གྱིས་སྤང་བྱའི་བག་ཆགས་ཕྲ་བ་སྤོང་བ་ནི། བྷཻ་ལམ་མཐར་ཐུག་པ་ཡིན་ཞིང༌༑ སྤང་བྱ་དག་པ་རྣམས་གྲོལ་གྱིས་ལམ་དུ་ཐ་སྙད་བྱེད་པ་ནི། སངས་རྒྱས་ཡིན་པའི་ཕྱིར་རོ། ། བརྒྱད་སྟོང་པ་ལས། སངས་རྒྱས་ ༤༤༤༽ བཅོམ་ལྡན་འདས་རྣམས་ནི་ལམ་ཆད་པ་འཇུག་པ་ཆད་པ་སྤྲོས་པ་དང་སྲིད་པར་འདྲེན་པ་ཡོངས་སུ་ཆད་པ། ཅེས་པས་སོ། ། གཉིས་པས་བཅུའ་ནི་འཕགས་པའི་གང་ཟག་མཐོང་བྷཻ་ལམ་གྱས་བསྡུས་པ་བྱང་ཆུབ་སེམས་དཔའ་བཅུ་ཡིན་པས། འདི་ལ་གསུམ་སྟེ། ཐོབ་པའི་རྒྱུ་དང༌༑
རང་བཞིན་དང༌། འབྲས་བུའོ། ། དང་པི་ལ་གཉིས་ལས། མ་ཐོབ་པ་ཐོབ་པའི་རྒྱུ་ལ་ས་དང་པོའི་རྒྱུ་ནི་མོས་པ་སྤྱོད་པའི་ས་ཡིན་ལ། ས་བཅུ་རྣམས་ཀྱིས་རྒྱུ་ནི། སྔ་མ་སྔ་རྣམས་ཡིན་ནོ། ། གཉིས་པ་ཐོབ་པ་རྫེགས་པའི་རྒྱུ་ནི། ས་རང་རང་གིས་ཡོངས་སྦྱོང་ཐབས་ཤེས་ཟུང་དུ་འབྲེལ་བ་ཡིན་ཞིང༌། བྱེ་བྲགས་བཅུ་རྫོགས་པའི་རྒྱུ་ནི། ས་འོག་མ་རྣམས་ཀྱིས་ཐབས་ཤེས་ཆ་པ་རང་ལྡན་དུ་འདུས་པ་ཉིད་མཐར་ཕྱིན་པ་ཡིན་ནོ། །
གཉིས་པ་རང་བཞིན་ལ་གསུམ་སྟེ། སྤྱིའི་ངོ་བོ་དང༌། ཡོན་ཏན་དང༌། ཁྱད་པར་རོ། ། དང་པོ་ལ་གསུམ་ ༤༤༥༽ སྟེ། མཚན་ཉིད། སྒྲ་དོན། དབྱེའ་བའོ། ། དང་པོ་ནི། ནམ་མཁའ་རང་བཞིན་མེད་པར་མངོན་སུམ་དུ་རྟོགས་པ་ཐབས་དང་ཟུང་འཇུག་རྫོགས་པའི་བྱང་ཆུབ་ཀྱིས་ལམ་གྱིས་བརྟེན་དུ་གྱུར་བ་ནི་འཐད་དེ།
ལམ་ནི་བདག་མེད་པ་ཤེས་རབ་ཀྱིས་ཆ་ཡིན་ལ། ས་ནི་ཟུང་འཇུག་གིས་ཆ་ཡིན་པ་མི་སྲིད་པ་ཡིན་ནོ། ། རང་ལུགས་ནི་འདག་མེད་མངོན་སུམ་དུ་རྟོགས་པའི་ཤེས་རབ་ཐབས་ཁྱད་པར་ཅན་དང་ཟུང་དུ་འཇུག་པ་བྱང་སེམས་འཕགས་པའི་ཡོན་ཏན་བྱེད་པ་ཅན་ནོ། ། འོན་ཐེག་པ་ཡངས་པའི་ཆ་ཟེར་ན། མ་ངེས་ཏེ་ཐེག་པ་ནི་སེམས་བསྐྱེད་ལ་སོགས་ཐབས་ཀྱི་ཡིན་པའི་ཕྱིར་ཏེ། རིན་ཆེན་འཕྲེང་བ་ལས། ཉན་ཐོས་ཐེག་པ་དེ་ལ་ནི། ། བྱང་ཆུབ་སེམས་དཔའི་སྨོན་ལམ་དང༌། ། སྦྱོད་པ་བསྔོའ་བ་མ་བསྟེན་ཏེ། ། ཐཻག་པ་ཆེན་པི་ག་ལ་འགྱུར། །
ཅེས་གསུངས་པའི་ཕྱིར། གཉིས་པ་ལ་གཉིས་ལས། ས་སྤྱིའི་སྒྲ་དོ་ནི། སེམས་ ༤༤༦༽ ཅན་དཔག་ཏུ་མེད་པ་འཁོར་བའི་ཕྱིར་རོ། ། ཡོན་ཏན་དཔག་ཏུ་མེད་པ་དང་ལྡན་པའི་རབ་དགའ་ལ་སོགས་དེ་དག་ལ་གོང་ནས་གོང་དུ་འགྲོད་པ་ལྡན་པའི་ཕྱིར༑ ས་ཞེས་བྱ་སྟེ། དཔེར་ན་ས་གཞི་བཞིན་ནོ། ། མདོ་སྡེ་རྒྱན་ལས་འབྱུང་པོ་དཔག་མེད་འཇིག་མེད་འཇིགཕྱིར། ། དཔར་དུ་མེད་པ་དེ་དག་ལ། ། ཕྱིར་ཕྱིར་གོང་དུ་འགྲོད་ཕྱིར།
དེ་དག་ཉིད་ནོ་ས་འདོད་དོ། ། ཅེས་སོ། ། གཉིས་པ་སོ་སོའི་སྒྲ་དོན་ནི། བྱེ་བྲག་ཉན་ཐོས་ལས་ཁྱད་པར་འཕགས་པའི་དགའ་བ་ཐོབ་སྟེ། མདོ་སྡེ་རྒྱན་ལས། གབུང་ཆུབོ་་ཡང་ཉེ་བ་དང༌། སེམས་ཅན་དོན་བསྒྲབ་མཐོང་བ་ལ། ། རབ་དུ་དགའ་བ་སྐྱེས་གྱུར་ཏེ། ། དེ་ཕྱིར་རབ་དགའ་ཞེས་བརྗོད་དོ། ། ཅེས་སོ།
ཚུལ་ཁྲིམས་འཆལ་བ་དང་ཐེག་དམན་ཡིན་ལ་བྱེད་པའི་དྲི་མ་མེད་པས། འཆལ་ཚུལ་འཆོལ་པའི་དྲི་བྲལ་ཕྱིར། དྲི་མ་མེད་པའི་ས་ཞེས་བྱ། ཏེང་ངེ་འཛིན་ག༴ གྱིས་སྟོབས་ཀྱི་རང་གཞན་ལ་བརྗོད་བྱ། རྗོད་བྱེད་ཀྱི ༤༤༧༽ ། དོན་བྱེད་པས། ཆོས་ཀྱི་སྣང་བ་ཆེན་པོ་ནི། བྱེད་པའི་ཕྱིར་ན་འོད་བྱེད་པའོ། ། བྱང་ཆུབ་ཀྱི་ཕྱོགས་དང་མཐུན་པའི་བདག་མེད་ཀྱིས་ཤེས་རབ་ཀྱིས་སྒྲིབ་གཉིས་བསྲེག་པར་བྱེད་པས།
དེ་ཉིད་ལས། འདི་ལྟར་བྱང་ཆུབ་ཕྱོགས་མཐུན་ཆོས། ། རབ་ཏུ་གསལ་བྱེད་ལྟ་བུ། ། དེ་དང་ལྟན་ཕྱིར་ས་དེ་བཞིན། ། གཉིས་པོ་བསྲེག་པས་འོད་འཕྲོ་ཅན། ། སེམས་ཅན་རྣམས་ནི་སྨིན་པར་བྱེད་པའི་ཚེ། ། གཞན་གྱིས་ལོག་བསྒྲུབ་ཀྱིས་རང་གི་སེམས་ཉིན་མོངས་པར་མི་འགྱུར་བ་དེ་གཉིས་སྦྱངས་དཀའ་བ། སེམས་ཅན་རྣམས་ནི་སྨིན་བྱེད་ཅིང༌༑ ༑ རང་གི་སེམས་ཀྱང་བསྲུངས་བའི་ཕྱིར། བློ་ལྡན་གྱིས་སྦྱངས་དཀའ་བས།
དེ་ཕྱིར་སྦྱངས་དཀའ་ཞེས་བརྗོད་དོ། འཁོར་འདས་གཉིས་མངོན་དུ་གྱུར་ཅུང༌། གང་ལ་ཡང་མི་གནས་པས། ཤེས་རབ་ཕ་རོལ་ཕྱིན་བརྟེན་ནས། འཁོར་བ་དང་ནི་མྱ་ངན་འདས། མངོན་ ༤༤༨༽ སུམ་འགྱུར་བས་ས་ཞེས་བརྗོད། མཚན་མར་འཛིན་པའི་ས་ལས་རིང་དུ་སོང་ཞིང་སངས་རྒྱས་ཀྱིས་ས་ལ་འགྲོད་པ་གཅིག་པ་དང་འབྲེལ་བས། འགྲོད་གཅིག་ལམ་དང་འབྲེལ་བའི་ཕྱིར། རིང་དུ་སོང་པའི་སར་འདོད་དོ། ། མཚན་མ་དང་མཚན་ཉིས་པ་ལས་རྩོལ་བའི་འདུ་ཤེས་མེད་པས།
འདུ་ཤེས་གཉིས་ཀྱིས་མི་གཡོའ་ཕྱིར། མི་གཡོའ་བ་ཞེས་ངེས་པར་བརྗོད། སོ་སོ་ཡང་དག་རིག་པ་བཞིའི་བློ་གྲོས་ཀྱིས་ཆོས་སྟོན་པ་ལ་འབྱོར་བས། སོ་སོ་ཡང་དག་རིག་བློ་བཟང༌། ས་དེ་ལེགས་བའི་བློ་གྲོས་ཡིན། དབྱིངས་ཡེ་ཤེས་དབྱེར་མེད་ནམ་མཁའི་ལྟ་བུ་ལ། གཟུངས་དང་ཏིང་ངེ་འཛིན་གྱིས་སྒོ་གཉིས་ལས། ། ཐོས་པས་ཅར་སྤྲིན་ལྟ་བུ་ཁྱབ། ། སྤྲིན་བཞིན་གཉིས་ཀྱི་ནམ་མཁའི་ཆོས༌། ཁྱབ་པའི་ཕྱིར་ན་ཆོས་ཀྱི་སྤྲིན། །
ཅེས་གསུངས་སོ། ། དེ་ལས་བཅུར་ངེས་པ་ནི། སྤངས་བྱ་ཉོན་པ་ཅན་མ་ཡིན་པའི་མ་རིག་པ་བཅུ ༤༤༩༽ ། ཡོད་པས། དེའི་གཉེན་པོར་ས་བཅུ་ངེས་ཏེ། དབུས་མཐས་ལས། ཆོས་ཀྱི་དབྱིངས་ལ་མ་རིག་པ། ། ཉོན་མོངས་ཅན་མིན་སྒྲིབ་པ་བཅུའ། ། ས་བཅུ་མི་མཐུན་ཕྱིགས་རྣམས་ཀྱིས། ། གཉེན་པོ་དག་ནི་བསྟན་པ་ཡིན། །
ཅེས་སོ། བྱང་ཆུབ་སེམས་དཔའ་འཕགས་པ་རྣམས་ཀྱིས་ལམ་ཕར་ཕྱིན་བཅུ་རྫོགས་པར་བྱ་བ་ལ་ལྟོས་པས་ཀྱང་ས་བཅུར་ངེས་པའོ། ། གསུམ་པ་ས་ཐོབ་པའི་ཡོན་ཏན་དང༌། བཞི་སའི་ཁྱད་པར་རྣམས་འདིར་ཡི་གེ་མང་དོགས་པས་མ་སྨོས་སོ། ༈ །སྤྱི་དོན་ལྔ་པ་ཐེག་ཆེན་ལམ་གྱིས་ངེས་པར་འབྱུང་བའི་ཚུལ་གཉིས་ཏེ། ཐབས་ཀྱིས་ངེས་པར་འབྱུང་ཚུལ་དང༌། དུས་ཀྱིས་ངེས་པར་འབྱུང་ཚུལ་ལོ། ། དང་པོ་ནི། འབྲས་བུ་ཐམས་ཅད་མཁྱེན་པ་དེ། རྒྱུ་ནོར་བ་སྤྱོད་པ་ལས་མི་འབྱུང་སྟེ།
དཔེར་ན་འོ་མ་འདོད་པ་ལ་རཱ་ལ་མཐེན་པ་བཞིན་ནོ། ། རྒྱུ་མ་ཚང་བ་ལས་ ༤༥༠༽ ཀྱང་ཐམས་ཅད་མཁྱེན་པ་མི་འབྱུང་སྟེ། དཔེར་ན་ས་བོན་ལ་སོགས་མེད་ན་འབྲས་བུ་མི་འབྱུང་བ་ཞིན་ནོ། ། དེས་ན་གོང་དུ་བཤད་པའི་རང་བཞིན་གྱིས་རིམ་དང༌། རྒྱས་གྱུར་གྱིས་རིགས་གཉིས་ལ་བརྟེན་ནས་རྒྱུ་ཚོགས་གཉིས་དང༌། ལྟ་བ་བདེན་པ་གཉིས་དང༌། ལམ་ལྔ་ས་བཅུ་མཐར་ཕྱིན་ཏེ། ་ འབྲས་བུ་སྐུ་གཉིས་ལ་སོགས་ཐོབ་པ་ཡིན་ཏེ། མདོ་སྡེ་རྒྱན་ལས། གཏེར་དང་ལྗོན་པའི་ཤིང་བཞིན་དུ། །
རིགས་དེ་རྣམ་གཉིས་ཤེས་བྱ་སྟེ། ། ཐོག་མེད་རང་བཞིན་གནས་པ་ལ། ། ཡང་དག་བླང་བ་མཆོག་ཡིན་ནམ། ། ཅེས་དང༌། ལམ་སྒྲོན་ལས། ཐབས་དང་བྲལ་བའི་ཤེས་རབ་ཀྱིས། ། མ་བྱུང་འབྱུང་བར་མི་འགྱུར་བས། ཤེས་རབ་བྲལ་བའི་ཐབས་དག་གིས། ། མཁས་པ་དེ་ཞིར་མི་འགྱུར། ། ཅེས་དང༌།
མདོ་སྡེ་རྒྱན་ལས། ཆོས་ཀྱི་སྐུ་དེ་མདོར་བསྡུས་ན། ། རྒྱལ་པོ་ཡེ་ཤེས་ཚོགས་ལས་འཁྲངས། ། གཟུགས་ཀྱི་སྐུ་དེ་མདོར་བསྡུས་ན། ། བསོད་ནམས་ཚོགས་ལས་ཡང་དག་ ༤༥༡༽། འཁྲུངས། ། ཅེས་དང༌། ཤེས་པས་སྲིད་ལ་མི་གནས་ཤིང༌། ། སྙིང་རྗེས་ཞིལ་མི་གནས་པ། ། ཅེས་དང༌།
དོན་གཉིས་ལྡན་པའི་སངས་རྒྱས་ནི། ། ཅེས་གསུངས་སོ། ། གཉིས་པ་དུས་ཀྱི་གེས་པར་འབྱུང་ཚུལ་ནི། མདོ་སྡེ་རྒྱན་ལས། དཀའ་སྤྱད་དཔག་མེད་བརྒྱ་ཕྲག་དང༌། ། དཔག་མེད་དགེ་དགེ་བ་བསགས་པ་དང༌། ། དཔག་ཏུ་མེད་པའི་དུས་དང་ནི། ། དཔག་མེད་སྒྲུབ་པ་ཟད་པའི་ཕྱིར། ། སྒྲིབ་པ་ཀུན་གྱི་དྲི་མེད་པ། ། རྣམ་པ་ཐམས་ཅེད་མཁྱེན་ཉིད་ཐོབ། །
རིན་ཆེན་སྣོད་ནི་ཕྱེ་བ་ལྟར། ། སངས་རྒྱས་ཉིད་ནི་སངས་རྒྱས་བསྟན། ། ཅེས་གསུངས་པས། བྱང་ཆུབ་སེམས་དཔའ་བྱ་བ་དཀའ་བ་དཔག་ཏུ་མེད་པ་སྤད་པ་དང༌། ། ཚོགས་ནིས་དཔག་དུ་མེད་པ་བསགས་པ་དང༌། སྒྲིབ་གཉིས་མ་ལུས་པ་ཟད་པས་ན། ཐམས་ཅད་མཁྱེན་ཉིད་ཐོབ་པ་དེ་ལ་དུས་དཔག་ཏུ་མེད་པ་དགོས་ཏེ། དབང་པོ་རྣོ་ཞིང་བརྩོན་འགྲུས་མྱུར་བསྐལ་པ་གྲངས་མེད་གསུམ་གྱིས་རྫོགས་བཤད་དེ། མོས་སྤྱོད་ཀྱིས་ས་ལ་གྲངས་མེད་ ༤༥༢༽ གཅིག མ་དག་ས་བདུན་ཀ་གཅིག
དག་པ་ས་གསུམ་ལ་གྲངས་ནེད་གཅིག་དི་གོ ། དེ་ཡང་ལེ་ལོ་དང་ནི་དགེ་བས་བར་མཆོད་ན། དེ་ལྟར་མ་ཡིན་གྱིས། གཞན་དུ་ན་གྲངས་མེད་གསུམ་གྱིས་རྫོགས་པའི་ངེས་པ་མེད་དེ། སྤྱོད་འཇུག་ལས། དེ་ལྟར་ལྟང་བ་སྟོབས་ལྡན་དང༌། ། བྱང་ཆུབ་སེམས་སྟོབས་ལྡན་པ་གཉིས། ། འཁོར་མེད་བ་རེས་ཀྱི་འདྲེན་བྱེད་ན། ། ས་ཐོབ་ལ་ཡུན་རིང་ཐོགས། ། ཅེས་སོ། །
གྲངས་མེད་ནི། འགྲངས་དུ་མེད་པའི་གྲངས་མེད་ནི་མ་ཡིན་ཏེ། གྲངས་ཀྱི་གནས་གཞན་དྲུག་ཅུ་གཅིག་པའི་མིང་ཡིན་ཏེ། མཛོད་འགྲེལ་ལས། གཅིག་བཅུ་བརྒྱ་སྟོང་ཀྲི་འབུམ་དང༌། ། བྱི་བས་ཡ་དུར་ཕྱིར་དགུའ། ། གནས་གཞན་རྐྱང་པ་དགུའ་ཞེས་བྱ། ། ཐེར་འབུ་ཕྲག་ཕྲིག་རབ་བཀྲམ་དང༌། ། གཏམས་འཕྲིགས་མི་འཕྲུགས་ཁྱར་ཕྱིན་དང༌། སྤྲ་སྡིང༌།
དེད་འདྲེན། མཐའ་སྣང་དང༌། རྒྱུ་རིགས། འདོ་འཛེས། དབང་པོ་དང༌། ལེགས་ཕྱིན། རྟགས་འགྲོ། བྱི་རྡུལ་དང༌། རྒྱ་སྟག་སྟོགས་འཁོར། བདེའ་ཤེས་དང༌།
རྣམ་འབྱུང༌། ༤༥༣༽ ། སྟོབས། མིགས་གྲངས་མེད་དེ། ཐོག་མ་མ་རྟོགས་ཆེན་པོར་སྦྱར། བརྒྱད་ནི་བར་ལས་མ་སྙེད་དོ། དེ་ལྟར་གནས་གཞན་དྲུག་ཅུའོ། ། བརྒྱད་མཚང་པ་ནི། བསོད་ནམས་སྟོབས་རིན་པོ་ཆེའི་མདོའ་ལས། དོན་ནཐུན་མིང་ནི་ཚད་མེད་པ་བཞི་ལ་གཉིས་གཉིས་སུ་བྱས་པས་ཁ་བསྐང་དུ་རུང་ངོ༑ ༑
ཅེས་གསུངས་པ་ཡང་འདུག་གོ ། བདུན་པ་འབྲས་བུ་ནི། སྤྱི་ཆིངས་ལས། སྐུ་གསུམ་ལྷུན་གྱིས་གྲུབ་པ་ནི། ། མཐར་ཕྱིན་པ་ཡི་འབྲས་བུ་བཞེད། ། ཅེས་གསུངས་པས། དེ་ལྟར་སྤང་རྟོགས་མཐར་ཕྱིན་པའི་སངས་རྒྱས་ལ། ཉོནན་མོངས་པ་དང་སྡུག་བསྔལ་དང༌། མཚན་མ་ལ་སོགས་པའི་འཆིང་བ་ཐ་དག་དང་བྲལ་ཏེ༑ བདག་དང་བདག་གིས་སྟོང་པས།
ཡོད་པའི་མཐའ་ལས་གྲོལ། གསལ་འགྲིབ་མེད་པར་ཐམས་ཅད་མཁྱེན་པའི་ཡེ་ཤེས་མངོན་དུ་གྱུར་བས་མེད་པའི་མཐའ་ལས་གྲོལ། ཅེས་དང༌། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། ། གཞན་གྱི་རྐྱེན་གྱིས་རྟོགས་མེད་པས། ། མཁྱེན་དང་བརྩེ་དང་ནུས་པ། ༤༥༤༽ ལྡན༑ ༑ དོན་གཉིས་ལྡན་པའི་སངས་རྒྱས་ཉིད། ། ཅེས་པས་འབྲས་བུ་སྐུ་གསུམ་དང༌། །
མཁྱེན་པའི་ཡེ་ཤེས་བརྩེ་བའི་ཐུགས་རྗེ་དང༌། མཛད་པའི་འཕྲིན་ལས་སོ། ། སྔ་མ་ནི། ཚོགས་བརྒྱད་སྐུ་གསུམ་དུ་གནས་གྱུར་པ་ཡིན་ཏེ། གསེར་འོད་དམ་པ་ལས། འཇུགཔའི་རྣམ་པར་ཤེས་པ་གནས་གྱུར་པས་སྤྲུལ་པའི་མངོན་དུ་འགྱུར་རོ། ། ཀུན་གཞི་ལ་གནས་པའི་ཡིད་སྦྱངས་པས་ལོངས་སྤྱོད་པར་རྫོགས་པའི་སྐུ་སྟོན་ནོ། ། ཀུན་གཞིའི་རྣམ་པར་ཤེས་པ་སྦྱངས་བས་ཆོས་ཀྱི་སྐུ་ཐོབ་བོ། ། དེ་ལྟར་ན། དེ་བཞིན་གཤེགས་པ་ཐམས་ཅད་ཀྱི་སྐུ་གསུམ་ལྷུན་གྱིས་གྲུབ་པ་ཞེས་བྱའོ། །
སྤྲུལ་པའི་སྐུ་ནི་སངས་རྒྱས་ཐམས་ཅད་དང་སྤྱོད་པ་མཐུན་ནོ། ། ལོངས་སྤྱོད་རྫོགས་པའི་སྐུ་ནི་སངས་རྒྱས་ཐམས་ཅད་དང་དགོངས་པ་མཐུན་ནོ། ། ཆོས་ཀྱི་སྐུ་ནི་སངས་རྒྱས་ཐམས་ཅད་དང་སྐུ་མཐུན་ནོ། ། ཅེས་སོ། ། དེ་ལྟར་སྐུ་གསུམ་དབྱེར་མེད་པས་གདུལ་བྱ་རྣམས་ལ་གང་འདུལ་གྱིས་དོན་མཛད། བསྡུད་པ་ལས། སུམ་ཅུ་རྩ་གསུམ་ ༤༥༥༽ ། མཚན་དང་མཐུན་སྟོབས་ཕ་མཐའ་ཡས། ། སེམས་ཅན་རྣམས་ལ་ཆོས་རབ་སྟོན་པ་སྒྲོག་པར་བྱེད། ། ཅེས་སོགས་གསུངས།
གཉིས་པ་ཡེ་ཤེས་ནི། ཡུམ་ལས་ཡང་དག་པར་རྫོགས་པའི་སངས་རྒྱ་ནི། ཆོས་ཐམས་ཅད་ལ་སྒྲིབ་པ་མེད་པའི་ཡེ་ཤེས་བརྟེན་པའོ། ། ཅེས་དང༌། མདོ་སྡེ་རྒྱན་ལས། སངས་རྒྱས་རྣམས་ནི་མངོན་སུམ་སྤྱིན། ། ཀུན་དུ་ཐོག་མེད་གཟིངས་པར་འཇུག ། ཅེས་སོ། ། དེ་ཡང་ཆོས་ཅན་ཅི་སྙེད་པའི་མཁྱེན་པའི་ཡེ་ཤེས་དང༌། ཆོས་ཉིད་ཅི་ལྟ་བ་མཁྱེན་པའི་ཡེ་ཤེས་དང༌།
དབྱེར་མེད་མཁྱེན་པའི་ཡེ་ཤེས་སོ། ། དང་པོ་ནི། ཡུམ་རྒྱས་པ་ལས། རྣམ་པ་ཐམས་ཅད་དུ་མ་མཐོང་པའམ་མ་ཐོས་པའམ། མ་ཤེས་པའམ། ཁོང་དུ་མ་ཆུགས་པ་གང་ཡང་མེད་དོ། ། ཅེས་པ་དང༌། ཡུམ་བར་མ་ལས། དེ་བཞིན་གཤེགས་པ་ཡང་དག་པ་རྫོགས་པའི་སངས་རྒྱས་ཀྱིས། ཕྱོགས་བཅུ་འཇིག་རྟེན་གྱིས་ཁམས་ཀྱིས་སེམས་ཅན་དེ་དག་གོས་སེམས་བསྡུས་པ་དང་སྤྲོས་ ༤༥༦༽ པ་ནི།
ཆོས་ཉིད་ཀྱིས་ཡན་ལག་ཅི་ལྟ་བ་བཞིན་དུ་རབ་ཏུ་མཁྱེན་ཏོ། ། སེམས་ཅན་དེ་དག་གོས་སེམས་འདོད་ཅགས་དང་བཅས་པ་ལ། འདོད་ཆགས་དང་བཅས་པ་ཞེས་བྱ་བར་ཡང་དག་པར་ཅི་ལྟ་བ་བཞིན་རབ་ཏུ་མཁྱེན་ཏོ། དེ་བཞིན་དུ་འདོད་ཆགས་དང་བྲལ་བ་དང༌། ཞེ་སྡང་དང༌། གཏི་མུག་གོ། སེམས་ཡང་བ་དང༌། དགེ་བ་དང༌། བསྟན་དུ་ཡོད་ད་དང༌། བསྟན་དུ་མེད་པ་དང༌།
འཁྲོ་བ་དང༌། འདུ་བ་དང༌། བཀྲམས་པ་དང༌། བཙུམ་པ་ལ་སོགས་པ་ཡང་དག་པར་ཅུ་ལྟ་བ་བཞིན་དུ་རབ་ཏུ་མཁྱེན་ཏོ། ། ཅེས་པ་དང༌། ཡང་འདས་པའི་ཆོས་ལ་མ་ཆགས་མ་མཐོང་བའི་ཡེ་ཤེས་གཟིགས་པ་འཇུག་གོ། ། མ་འོངས་པའི་ཆོས་ལ་འཇུག་དོ། ད་ལྟའི་ཆོས་ལ་འཇུག་གོ། ། ཅེས་སོ། གཉིས་པ་ཅི་ལྟ་བ་མཁྱེན་པ་ནི།
ཡུམ་བར་མ་ལས། གང་ཟག་ཕ་རོལ་གྱིད་དེ་ལ་འགྲོ་བ་དང༌། སྐྱེ་བ་དང༌། འགགས་པ་དང༌། གནས་པ་དང༌། གནས་པ་ལ་གཞན་དུ་འགྱུར་བ་མི་གཟིགས་སོ། ། མ་ནིར་བ་དེ་བཞིན་ཉིད་དང༌། འགྱུར་བ་མེད་པ་དང༌། མཚན་མ་ ༤༥༧༽ ། མེད་པ།
བྱེད་པ་མེད་པ། སྤྲོས་པ་མེད་པ། དམིགས་པ་མེད་པ། ཡང་དག་པ་ཅི་ལྟ་བ་བཞིན་རབ་ཏུ་མཁྱེན་ཏོ། ། ཅེས་སོ། ། གསུམ་པ་ཅི་སྙེད་མཁྱེན་པ་ནི། ཅི་སྙེད་པ་ཉིད་ཅོ་ལྟ་བར་མཁྱེན་པ་ཡིན་ཏེ། བསྡུད་པ་ལས། ཡེ་ཤེས་འཆི་མེད་དམ་པ་དེ་ལ་གཞན་མེད་ཐབས་བཅས་དང༌། ། འདི་ནི་ནམ་མཁའི་ཀམས་དང་མཚུངས་ཏེ་ཐ་དད་མེད། །
ཅེས་དང༌། ཡུམ་བར་མ་ལས། ཆོས་ཐམས་ཅད་མཉམ་པ་ཉིད་དུ་རྟོགས་པའི་ཡེ་ཤེས་ལ་མཁས་པ་དང༌། ཅེས་སོ། ། གསུམ་པ་བརྩེ་བའི་ཐུགས་རྗེ་ནི། སངས་རྒྱས་ནས་སེམས་ཅན་ཐམས་ཅད་ལ་ཐུགས་རྗེས་མ་བཟུང་བ་གཅིག་ཀྱང་མེད་ཅིང༌། འཁོར་བ་མ་སྟོང་གིས་བར་དུ་ཐུགས་རྗེ་ཆེན་པོས་སྐྱོབ་པ་ཡིན་ཏེ། གསེར་འོད་དམ་པ་ལས། སངས་རྒྱས་བཅོམ་ལྡན་འདས་རྣམས་ནི་སྤྱོད་ལམ་རྣམ་བཞིར་ཡེ་ཤེས་ཀྱིས་མ་བཟུང་བ་མེད་དོ། ། ཆོས་ཐམས་ཅད་ལ་ཐུགས་རྗེ་མ་གཟིགས་པ་མེད་དོ། །
སེམས་ཅན་ཐམས་ཅད་ལ་ཕན་པ་དང༌། བདེ་བས་མ་ ༤༥༨༽ བཟུང་བ་མེད་དོ། ། ཅེས་པ་དང༌། ཡུམ་བར་ལས། སངས་རྒྱས་བཅོམ་ལྡན་འདས་རྣམས་ཀྱིས་ཐུགས་རྗེས་ཆེན་པོས། སེམས་ཅན་མཐའ་ཡས་པ་ཡོངས་སུ་སྨིན་པར་བྱས་པ་ལ། གཟིགས་པ་རྟོགས་པར་འབྱུང་བ་སྟེ། དེ་ནི་དེ་བཞིན་གཤེགས་པའི་ཐུགས་རྗེས་འབྱུང་བ་ཞེས་བྱའོ། ། ཞེས་གསུངས་སོ། ། བཞི་པ་འཕྲིན་ལས་ཀྱིས་དོན་མཛད་པ་ཡེ་ཤེས་ཀྱིས་མཛད་པ་ཡིན་ཞིན་ཡེ་ཤེས་ཀྱིས་མཛས་པ་ཡིན་ཞིང༌།
དེ་ཡང་འབད་རྩོལ་མེད་པ་དང༌། རྒྱུན་མི་ཆད་པར་དོན་མཛད་པའོ། ། ཡེ་ཤེས་ཀྱིས་མཛད་པ་ནི། ཡུམ་ལས། སྐུའི་འཕྲིན་ལས་ཐམས་ཅད་ཡེ་ཤེས་སྔོན་དུ་འགྲོ་ཞིང༌། ཡེ་ཤེས་རྗེས་སུ་འབྲང་ངོ༌། ། གསུམ་གིས་ཕྲིན་ལས་ཐམས་ཅད་ཡེ་ཤེས་སྔོན་དུ་འགྲོ་ཞིང༌། ཡེ་ཤེས་རྗེས་སུ་འབྲང་ངོ། ། ཐུགས་ཀྱི་འཕྲིན་ལས་ཐམས་ཅད་ཡེ་ཤེས་སྔོན་དུ་འགྲོ་ཞིང༌། ། འབད་རྩོལ་མེད་པར་དོམ་མཛད་པ་དང༌།
རྒྱུན་མི་ཆད་པར་དོན་མཛད་པ་ནི་ཁོག་དབུབ་ཀྱིས་སྐབས་ནས་བརྗོད་ཟིན་ཏོ། ། གཞན་ཡང་སངས་རྒྱས་ཀྱིས་ཡོན་ཏན་གྱིས་བྱེ ༤༥༩༽། བྲག་མདོའ་རྒྱུད་དུ་མ་ནས་བསམ་གྱིས་མི་ཁྱབ་པ་གསུངས་ཀྱང༌། འདིར་བསྡུས་ཏེ་བརྗོད་པ་ནི། མདོའ་སྡེ་རྒྱན་ལས། ཉོན་མོངས་མེད་དང་སྨོམ་མཁྱེན་དང༌། ། མངོན་ཤེས་སོ་སོ་ཡང་དག་རིག ། རྣམ་པ་ཐམས་ཅད་དག་བཞི་དང༌། ། དབང་བཅུ་དག་ནི་སྟོབས་བཅུ་དང༌། ། མི་འཇིགས་པ་ནི་བཞི་དག་དང༌། །
བསྲུང་པ་མེད་པ་རྣམ་གསུམ་དང༌། ། དྲན་པ་ཉེར་བཞན་རྣམ་གསུམ་དང༌། སྙེལ་བ་མི་མངའི་ཆོས་དང་ནི། ། བག་ཆགས་ཡང་དག་བཅོམ་པ་དང༌། ། སྐྱེ་བ་ཐུགས་རྗེ་ཆེན་པོ་དང༌། ། ཐུབ་པ་ཁོ་ནའི་མ་འདྲེས་ཆོས། ། བཅོ་བརྒྱད་བཤད་པ་གང་ཡིན་དང༌། ། རྣམ་པ་ཐམས་ཅད་མཁྱེན་ཉིད་དང༌། ། ཅེས་སོགས་གསུངས་སོ། ། དེ་རྣམས་ཀྱིས་དབུ་མའི་དོན་བཞད་ཟིན་ཏོ། །
ཐེག་པ་ཐམས་ཅད་ཀྱིས་ཤན་འབྱེད་ཉི་འོད་རབ་གསལ་ལས། དབུ་མའི་ཐེག་པའི་རྣམ་པར་བཞག་པའི་ལེའུ་སྟེ། དགུ་པའོ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
