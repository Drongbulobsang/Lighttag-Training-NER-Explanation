སྤྱན་རས་གཟིགས་རྒྱལ་བ་རྒྱ་མཚོའི་ཆོ་ག
པོད ༤
རྗེ་མི་བསྐྱོད་རྡོ་རྗེས་མཛད་པ་སོར་བཞག་ལས་བཞི་མྱུར་འགྲུབ་ལས་ཞི་བའི་སྦྱིན་སྲེག
༄༅། ། རྒྱུད་སྡེ་སྤྱིའི་སྦྱིན་སྲེག་གི་ཆོ་ག་བདུད་བཞི་དང་སྒྲིབ་གཉིས་སྲེག་ཅིང་ཚོགས་གཉིས་འོད་ཟེར་འགྱེད་བྱེད་ཅེས་བྱ་བ་རྗེ་མི་བསྐྱོད་རྡོ་རྗེས་མཛད་པ་སོར་བཞག་ལས་བཞི་མྱུར་འགྲུབ་ལས་ཞི་བའི་སྦྱིན་སྲེག་བཞུགས་སོ།། །། བླ་མ་དམ་པ་དང་ལྷག་པའི་ལྷ་གཉིས་སུ་མེད་པ་ལ་ཕྱག་འཚལ་ལོ། ། འདིར་དམ་ཚིག་དང་སྡོམ་པ་ལྡན་ཞིང་རིམ་གཉིས་ཀྱི་རྣལ་འབྱོར་པས་ཞི་སོགས་ཀྱི་ལས་རྣམས་བསྒྲུབ་པ་དང༌། དངོས་གྲུབ་རྣམ་གཉིས་ཐོབ་པར་བྱ་བ་དང༌། སྔགས་དང་ཆོ་གའི་ལྷག་ཆད་ཁ་དགང་བ་དང༌། དཀྱིལ་འཁོར་གྱི་ལས་དང༌། རྟེན་རབ་ཏུ་གནས་པ་ལ་སོགས་པ་དང་འབྲེལ་བའི་ཚེ་སྦྱིན་སྲེག་གི་ལས་བརྩམ་སྟེ། དཔལ་ཡང་དག་པར་སྦྱོར་བ་ལས། སྣ་ཚོགས་ལས་ནི་རབ་བསྒྲུབ་ཕྱིར། ། སྦྱིན་སྲེག་ལས་ནི་བཤད་པར་བྱ། །
མེ་ནི་ལྷ་ཡི་ཁ་རུ་གསུངས། ། སྦྱིན་སྲེག་དེ་ཉིད་རྣམ་པར་གནས། ། སྦྱིན་སྲེག་གིས་ནི་ལྷ་རྣམས་ཚིམས། ། ཚིམས་ནས་དངོས་གྲུབ་རབ་ཏུ་སྩོལ། ། གང་ཞིག་སྔགས་ཀྱི་ལྷག་ཆད་དག ། སྦྱིན་སྲེག་གིས་ནི་དེ་ཀུན་དགང༌། ། ཅེས་དང༌། ཅི་གསུངས་སྦྱིན་སྲེག་བྱས་ནས་ནི། ། དཀྱིལ་འཁོར་དམ་པ་བཞེངས་པ་དང༌། ། ཞེས་དང༌།
བཟང་པོ་ཡོངས་བཟུང་ལས། རབ་གནས་ལ་སོགས་རྗེས་ལ་ནི། ། མ་དྲན་པ་དང་མ་ནུས་པ། ། ཆོ་ག་མ་ཚང་གྱུར་བ་རྣམས། ། སྦྱིན་སྲེག་གིས་ནི་རྫོགས་པར་བྱ། ། ཞེས་གསུངས་སོ། ། དེ་ལ་འདིར་རྒྱུད་སྡེ་སྤྱིའི་སྦྱིན་སྲེག་གི་ཆོ་ག་བདུད་བཞི་དང་སྒྲིབ་གཉིས་སྲེག་ཅིང་ཚོགས་གཉིས་འོད་ཟེར་འགྱེད་བྱེད་ཅེས་བྱ་བ་རིགས་སྔགས་འཆང་བ་ཆེན་པོ་སློབ་དཔོན་ཀརྨ་པ་མི་བསྐྱོད་རྡོ་རྗེས་མཛད་པ་སོར་བཞག་ལས་བཞི་མྱུར་འགྲུབ་ཅེས་བྱ་བ་ལས་ཞི་བའི་སྦྱིན་སྲེག་ཁོལ་དུ་ཕྱུང་བའི་ལས་ཀྱི་རིམ་པ་འཇུག་པ་ལ་གསུམ་སྟེ། སྦྱོར་བ་དང་དངོས་གཞི་རྗེས་གསུམ་མོ། ། དང་པོ་ལ་གསུམ་སྟེ། ཐབ་བཅའ་བ།
ཡོ་བྱད་རྣམས་ཇི་ལྟར་བཤམ་པ། སློབ་དཔོན་གྱི་ཆས་གོས་སོགས་བསྟན་པའོ། ། དང་པོ་ནི། སམྦུ་ཊི་ལས། ཞི་བ་ཐབ་ཁུང་ཟླུམ་པོ་ནི། ཁྲུ་ཁང་ཚད་ཙམ་ཐིག་གདབ་བྱ། ། བཏབ་ནས་ཁྲུ་ཕྱེད་བརྐོས་ནས་ནི། ། འོག་ཏུ་ས་ལ་མཐོ་གང་ཁུང༌། ། ཙན་དན་དཀར་པོས་ངོས་དག་བྱུག ། དེ་ཡི་ཕྱི་རོལ་ཟླུམ་པོའི་ས། །
སོར་བཞི་པ་ཡི་མུ་རན་ཡིན། ། ཅེས་བསྟན་པ་ལྟར། གང་དུ་སྦྱིན་སྲེག་བྱ་བའི་གནས་སུ་སྟེགས་བུ་འདུ་བྱ་བ་སོགས་གྲུབ་ནས། ཐོག་མར་ཐིག་གདབ་པ་ནི། ཚངས་ཟུར་བཞི་པོ་ལེགས་བཏབ་སྟེ། ། དབུས་ནས་ལག་སོར་བཅུ་གཉིས་དང༌། ། སླར་ཡང་བཞི་པ་གཉིས་རིམ་བསྐོར། ། རྒྱ་ཁྱོན་མཆུ་དང་ཁ་ཁྱེར་ཡིན། ། དེ་དབུས་སོར་བཞི་པད་ལྟེ་བསྐོར། ། ཚངས་ཟུར་དབུས་གཤག་གཅུས་ཐིག་གདབ། །
པད་འདབ་བརྒྱད་འབྱུང་ཞི་བ་འགྲུབ། ། དེ་ལྟར་ཐིག་རྣམས་གདབ་པར་བྱ། ། དེ་ནས་ཐབ་ཁུང་བརྩིག་ན། ཞི་བ་ལ་མཆུའི་ཕྱི་ནང་གི་ཐིག་གཉིས་ཀྱི་བར་དུ་ཟླུམ་པོར་བརྩེགས་པའི་རྒྱ་ཕྱེད་དཔངས་སུ་ཡོད་པའི་ཁ་ནས་སོར་བཞི་པའི་མཆུ་དོར་བར་རྒྱ་དཔངས་མཉམ་པར་སོར་བཞི་པའི་ཁ་ཁྱེར་ལ་རྡོ་རྗེའི་ཕྲེང་བ་དང་བཅས་པ་པདྨ་རྒྱས་པའི་དབྱིབས་ལྟ་བུ་ནང་དུ་ངང་གིས་གཞོལ་བ་དེའི་ཕྱི་རོལ་གྱི་གྲྭ་བཞིར་ཟླ་ཕྱེད་རྡོ་རྗེ། དབུས་སུ་པད་འདབ་བརྒྱད་དེ། ཞི་བ་ལས་ཐམས་ཅད་པ་ལ་ཕྱོགས་བཞི་དམར། མེ་རླུང་སེར། བདེན་བྲལ་ལྗང༌། དབང་ལྡན་སྔོ། ལྟེ་བ་ལྗང་གུའི་སྟེང་དུ་རྡོ་རྗེ་དཀར་པོ།
ཕྱོགས་ཀྱི་འདབ་བཞི་ལ་རིགས་བཞིའི་ལྷ་མཚན། དེ་ཡང་གཙོ་བོ་འཕོ་བའི་ཚེ་ལྷ་མཚན་འཕོ་ཚུལ་ཤེས་པར་བྱ། དཔའ་གཅིག་ལ་ཕྱོགས་ཀྱི་མཚན་མ་མི་དགོས། ཞི་བ་ཁོ་ནའི་ལས་ཡིན་ན་པདྨ་ཐམས་ཅད་དཀར་པོ་བྱའོ། ། བརྐོ་ཐབ་བྱེད་ན་ཁ་ཁྱེར་གྱི་རྩ་ཐིག་གི་ནང་དུ་ཐབ་རང་རང་གི་རྒྱའི་ཕྱེད་ཟབས་སུ་བརྐོ་ཞིང་བྲིས་ཐབ་ལ་ནི་དཔངས་དངོས་སུ་མེད་ཀྱང་བསམ་པས་འགྲུབ་བོ། ། ཐབ་ཀྱི་ཁ་དོག་དང་དབྱིབས་ནི་གོང་གི་ལུང་དང་འོག་ཏུ་ཐབ་བསྐྱེད་ཆོག་གིས་རྟོགས་པར་འགྱུར་རོ། ། བུད་ཤིང་ནི་ཡམ་ཤིང་སོ་སོའི་རྒྱུ་དང་མཐུན་པའམ་ཤུག་པ་སོགས་དྲི་ཞིམ་པོ་དང་དགོན་པའི་བ་གླང་གི་ལྕི་བ་སྲོག་ཆགས་མེད་པ་ཡང་རུང་སྟེ། ཐབ་ཀྱི་དབྱིབས་དང་དཔངས་རྣམས་དང་མཐུན་པར་ཐབ་ཀྱི་མཆུའི་ནང་དུ་དམ་པར་བརྩིགས་པའི་ནང་གི་ཤར་ལྷོར་རྫའི་ཀོང་བུ་ལས་མཐུན་གྱི་མར་གྱིས་བཀང་བ་སྡོང་བུ་ཅན་གཞག་གོ། །། གཉིས་པ་ཡོ་བྱད་བཤམ་བཀོད་ཀྱི་རིམ་པ་ནི། ཞི་བར་སློབ་དཔོན་གྱི་གཡོན་ཕྱོགས་ནས་བརྩམས་ཏེ་གཡས་བསྐོར་དུ་རིམ་པ་བཞིན་ཆུ་བཞི།
ཉེར་སྤྱོད་ལྔ། མར་ལ་བཅོས་པའི་གཏོར་མ་དང་བཅས་པ་སྟེགས་བུ་མཐོ་དམན་ནམ་ཕྱི་ནང་བྱས་པའི་ཁར་འདས་མ་འདས་ཀྱི་ཚར་གཉིས་བཤམ། མ་འབྱོར་ན་ཚར་གཅིག་སྤྱི་སོར་བཤམས་ལ་མཆོད་འབུལ་རེ་རེ་བཞིན་མཆོད་པ་རྣམས་བརྗེ་བའམ་ཁ་གསོ། ཡང་གཡས་ཕྱོགས་ཀྱི་མདུན་ངོས་ནས་བརྩམས་ཏེ་སྔ་མ་བཞིན་དུ་ཞི་བར་ཡམ་ཤིང་བྱང་ཆུབ་ཀྱི་ཤིང་སོགས་འོ་མ་ཅན་ལྔ་བཤད་ཀྱང་བོད་དུ་མི་འབྱོར་བས་བ་ལུ་སོགས་འོ་མ་ཅན་དུ་བཏགས་པའི་རྩེ་མོའི་ཆ་ལས་བྱུང་བ་སློབ་དཔོན་གྱི་མཐེའུ་ཆུང་གི་ཚད་ཙམ་སོར་བཅུ་གཉིས་པ། སྦྲང་རྩི་དང༌། འོ་མ་མར་ཁུ་རྣམས་ཀྱིས་རྩེ་མོ་སྦགས་པ་ཇི་ཙམ་འོས་པ་དང༌། བའམ་རའི་མར་གྱི་ཁུ་བ། ཏིལ་ནག ། ཡུངས་ཀར། ཞོ་བག་ཕྱེ་བུ་རམ་གསུམ་མམ།
འོ་མ་སྦྲང་རྩི་ཞིབ་བསྲེས་པའི་རིལ་བུའི་ཟས་མཆོག་དང༌། ཞོ། འབྲས་སོ་བ། ནས། སྲན་མ། གྲོ། དཱུརྺ། ཀུ་ཤ་སྔོན་པོ་རྩ་རྩེ་མ་ཉམས་པ་མར་དང་འོ་མས་སྦགས་པ་དང༌། ཤིང་ཏོག་སྣ་ཚོགས་རྣམས་དང༌། བསྙེན་པའི་ཁ་སྐོང་སོགས་དམིགས་བསལ་ལ་ཕྱེ་གཙང་མར་གོང་གསལ་རྫས་རྣམས་ཀ་ཊོ་ར་ཆེན་པོར་ཕྱོགས་གཅིག་ཏུ་བསྲེས་པ་བུང་སྐྱེད་དེ་བཤམ་མོ། །
སློབ་དཔོན་གྱི་མདུན་མེ་ཡོལ་གྱི་ནང་དུ་གཡོན་ནས་རིམ་བཞིན་མེ་ལྷའི་གདན་གྱི་ཀུ་ཤ་ཆུན་པོ་བཅུ། ནང་མཆོད་རྡོ་རྗེ། དགང་བླུགས་ཁ་སྦྱར་དྲིལ་བུ། མེ་ཏོག་བསང་གཏོར་གྱི་ཀུ་ཤ ། རླུང་གཡབ་རྣམས་བཤམ། གཞན་ཡང་ལས་མཐུན་གྱི་ཁྲུས་རས་དང་གོས་ཟུང་དག་ཀྱང་བཤམ་མོ།། །། གསུམ་པ་སློབ་དཔོན་གྱི་ཆས་གོས་སོགས་བསྟན་པ་ནི། ཞི་བར་གོས་དཀར་པོ་བགོ་ཞིང་རྒྱན་ཡང་ཤེལ་ལམ་མུ་ཏིག་རིགས་ལྔ་ཐོར་ཚུགས་ཅོད་པན་བཅས་སོ། ། སློབ་དཔོན་གྱི་ཁ་ལྟ་ཕྱོགས་ནི། ཞི་བར་ཁ་ཤར་དུ་བལྟ་བར་སམྦུ་ཊི་ལས་གསུངས་ཤིང༌།
དཀྱིལ་འཁོར་དང་འབྲེལ་ན་ཐབ་དཀྱིལ་འཁོར་གྱི་ཕྱོགས་གང་དུ་བྱ་བའང་དེ་ཉིད་ལས། ཤར་གྱི་ཕྱོགས་སུ་ཞི་བ་ཡིན། ། ཅེས་གསུངས་པས་དཀྱིལ་འཁོར་གྱི་ཞལ་གང་དུ་ཕྱོགས་ཀྱང་རུང༌། ལས་དང་མཐུན་པའི་དཀྱིལ་འཁོར་གྱི་ཕྱོགས་སུ་ཐབ་བཅའ་ཞིང༌། སློབ་དཔོན་ནི་ལས་དང་མཐུན་པའི་ཕྱོགས་སུ་ཁ་བལྟ་བའམ། ཡང་ན་སྦྱིན་སྲེག་དང་འབྲེལ་བའི་སྐབས་སུ་དཀྱིལ་འཁོར་གྱི་ཞལ་ནུབ་ཕྱོགས་སུ་ལྟ་བར་བཞེས་ན། ཞི་བ་ལ་སོགས་པའི་ལས་ཀུན་ལ་དཀྱིལ་འཁོར་གྱི་ཕྱོགས་གང་དུ་བྱ་བ་དང༌། སློབ་དཔོན་གང་དུ་ཁ་བལྟ་བའི་འབྱུང་བའི་ཕྱོགས་གཉིས་ཀ་མི་འགལ་བས་ཤིན་ཏུ་འགྲིག་ཅིང་ལེགས་པར་མངོན་ནོ། ། སློབ་དཔོན་གྱི་གདན་དང་འདུག་སྟངས་ནི། ཞི་བ་ལ་འཇམ་པའི་གདན་དཀར་པོ་ལ་པདྨའི་འདུག་སྟངས་བྱ།
དུས་ནི་ཞི་བར་བཅོ་ལྔ་སོགས་ཀྱི་སྲོད་དང་ཐོ་རངས་སོགས་སོ་སོའི་ལས་དང་མཐུན་པའི་ཉམས་ཀྱིས་བྱའོ།། །། གཉིས་པ་དངོས་གཞི་ལ་གཉིས། འཇིག་རྟེན་པ་དང༌། འཇིག་རྟེན་ལས་འདས་པའི་ཆོ་གའོ། ། དང་པོ་ནི། བདག་ཉིད་ཁྲུས་བྱས་ལས་དང་མཐུན་པའི་ཚོན་དང་དྲིས་བྱུགས། སྒྲུབ་མཆོད་དང་འབྲེལ་ན་བདག་བསྐྱེད་ཐུན་བསྡུ་ཡན་འགྲོ་བས་འཐུས་ཤིང༌། མ་འབྲེལ་ཀྱང་ཞི་སོགས་ལས་ཐམས་ཅད་པ་ཡིན་ན་ཆོ་ག་སོ་སོའི་བདག་བསྐྱེད་རྫོགས་པར་བསྒོམས་ཤིང་ཐུན་བསྡུས་ལ། སླར་རང་ཉིད་ལས་ཀྱི་ཧེ་རུ་ཀར་གསལ་གདབ། ཞི་སོགས་ལས་རྐྱང་པ་ཡིན་ན་ལྷ་ཐམས་ཅད་དཀར་པོར་བསྒོམ་པ་སོགས་སུ་བཤད་དོ། །
འདིར་འཇིག་རྟེན་དབང་ཕྱུག་རྒྱལ་བ་རྒྱ་མཚོ་ལྷ་དགུའི་དཀྱིལ་ཆོག་ལ་མཚོན་ན། བདུད་རྩི་བྱིན་རླབས། རང་ཉིད་སྐད་ཅིག་གིས་བཅོམ་ལྡན་འདས་སོགས་ནས། ཧ་རི་ནི་ས་ར་ཙ་ཧྲཱིཿཡ་ཧཱུྂ་ཛཿ ཞེས་པའི་བར་བདག་བསྐྱེད་ཐུན་བསྡུ་སོགས་བྱའོ། ། གཞན་དེས་འགྲེ་བས་ཡི་དམ་གང་མོས་ལ་སྦྱར་ཆོག ། ད་ལམ་འདིར་རྒྱལ་རྒྱམ་ལྷ་དགུར་སྦྱར་བའོ། ། འདི་ནས་བཟུང་སྟེ་སྦྱིན་སྲེག་མ་གྲོལ་གྱི་བར་ངག་སྨྲ་བཅད། ལག་པ་རྡོར་དྲིལ། ཡིད་ཏིང་འཛིན་དང་མ་བྲལ་བར་དགོས་ཤིང༌།
རྡོར་དྲིལ་བྱིན་རླབས་སྔར་བྱས་པ་མེད་ན་འདིར་བྱིན་བརླབ་དགོས་པས་ཆོ་ག་སོ་སོ་ལས་བྱུང་བ་ལྟར་རམ། ཡང་ན་རྡོར་དྲིལ་ལ་ནང་མཆོད་གཏོར་ལ། ཨོཾ་ཧྲཱིཿཔདྨཱནྟ་ཀྲི་ཏ་བཛྲ་ཀྲོ་དྷ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ་ཀྱིས་བསངས། ཨོཾ་སྭ་བྷ་ཝ་ཤུདྡྷ་སརྦ་དྷརྨ་སྭ་བྷ་ཝ་ཤུདྡྷོ྅་ཧཾ་གྱིས་སྦྱངས། རྡོར་དྲིལ་མི་དམིགས་སྟོང་ཉིད་གྱུར། ། སྟོང་པའི་ངང་ལས་པད་ཟླའི་སྟེང༌། ། ཧཱུྃ་ལས་རྡོར་སེམས་ཡབ་ཡུམ་དཀར། ། ཞལ་གཅིག་ཕྱག་གཉིས་རྡོལ་དྲིལ་འཛིན། ། སྣང་ལ་རང་བཞིན་མེད་པའི་སྐུ། ། གནས་གསུམ་ཨོཾ་ཨཱཿཧཱུྃ་གིས་མཚན། །
ཧཱུྃ་ལས་འོད་འཕྲོས་ཡེ་ཤེས་པ། ། དབང་གི་ལྷར་བཅས་སྤྱན་དྲངས་ཏེ། ། ཛཿཧཱུྃ་བྃ་ཧོཿཡེ་ཤེས་པ། ། དམ་ཚིག་པ་དང་དབྱེར་མེད་གྱུར། ། སླར་ཡང་དབང་ལྷ་འཁོར་བཅས་ཀྱིས། དབང་བསྐུར་སྐུ་གང་དྲི་མ་དག ། ཆུ་ལྷག་སྤྱི་བོར་བརྟན་པ་ལས། ། མི་བསྐྱོད་པ་ཡིས་དབུ་བརྒྱན་གྱུར། ། རྡོར་སེམས་ཡབ་ཡུམ་ཞུ་བ་ལས། ། རྡོར་དྲིལ་མཚན་ཉིད་ལྡན་པར་གྱུར། །
ལག་གཉིས་བཀན་ལ། ལག་མཐིལ་གཡས་སུ་ཟླ་བ་དང༌། ། གཡོན་དུ་ཉི་མའི་དཀྱིལ་འཁོར་གསལ། ། བར་བསམས་ཏེ་པད་སྐོར་དང་བཅས་པས། ཨོཾ་མ་ཧཱ་བཛྲ་ཧཱུྃ། ཞེས་རྡོ་རྗེ་བླངས་ཏེ་གསོར། ཨོཾ་བཛྲ་གྷཎྚེ་ཨཱཿ ཞེས་པད་སྐོར་དང་བཅས་ཏེ་དྲིལ་བུ་བླངས་ལ། སླར་ཡང་པད་སྐོར་དང་བཅས་པས། ཨོཾ་སརྦ་ཏ་ཐཱ་ག་ཏ་སིདྡྷི་བཛྲ་ས་མ་ཡ་ཏིཥྛ་ཨེ་ཥ་སྟྭཾ་དྷཱ་ཎ་ར་ཡཱ་མི་བཛྲ་ས་ཏྭ་ཧཱི་ཧི་ཧི་ཧི་ཧི་ཧཱུྃ་ཧཱུྃ་ཧཱུྃ་ཕཊ་སྭཱ་ཧཱ།
ཞེས་བརྗོད་བཞིན་པས་རྡོ་རྗེ་གསུམ་གསོར། སླར་བསྟོད་དེ་སྙིང་གར་བཟུང་ངོ༌། ། དེ་ནས་དྲིལ་བུ་གནས་བརྒྱད་དུ་བསྐོར་ཞིང་བསིལ་བ་སྟེ་དྲིལ་ལྕེ་དྲིལ་བུའི་ནང་གི་ཕྱོགས་མཚམས་བརྒྱད་དུ་རེས་མོས་ཀྱིས་རེག་པར་གསིལ་བཞིན་པར། ཨོཾ་བཛྲ་གྷཎྚེ་ར་ཎི་ཏ་པྲ་རི་ནི་ཏ་སཾ་པྲ་ར་ཎི་ཏ་སརྦ་བུདྡྷ་ཀྴེ་ཏྲ་པྲ་ཙཱ་ལི་ནི་པྲ་ཛྙཱ་པ་ར་མི་ཏཱ་ནཱ་ད་སཾ་བྷ་བི་ཏ་བཛྲ་དྷརྨ་ཧྲྀ་ད་ཡཾ་སནྟོ་ཥ་ཎི་ཧཱུྃ་ཧཱུྃ་ཧཱུྃ་ཧོཿཧོཿཧོཿཨཱ་ཁཾ་སྭཱ་ཧཱ། ཞེས་བརྗོད་ལ་པད་སྐོར་བྱས་ཏེ་རྡོ་རྗེ་སྙིང་གར་བཟུང་ཞིང་དྲིལ་བུ་སྒྲ་ཆེ་བ་གསུམ་དཀྲོལ་བས་སངས་རྒྱས་ཀྱི་ཞིང་ཐམས་ཅད་སྒྲས་བསྐུལ་ཞིང་མཆོད་པར་བསམས་ཏེ་གྲགས་སྟོང་དུ་མཉམ་པར་བཞག་གོ། །། དེ་ནས་སྔོན་འགྲོ་གཏོར་མ་ལ་བདུད་རྩི་སོགས་བྲན། ཨོཾ་ཧྲཱིཿཔདྨཱནྟ་ཀྲི་ཏ་བཛྲ་ཀྲོ་དྷ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ་དང༌། ཨོཾ་སྭ་བྷ་ཝ་སོགས་ཀྱིས་བསང་སྦྱངས། སྟོང་པར་གྱུར། སྟོང་པའི་ངང་ལས།
རང་རང་གི་སྤྱོད་ཡུལ་དུ་གྱུར་པའི་སྣོད་རྣམས་སུ། ཨོཾ་ཨཱཿཧཱུྃ་ལས་བྱུང་བ། ལྷ་རྫས་ལས་གྲུབ་པའི་གཏོར་མ་དྭངས་ཤིང་ཐོགས་པ་མེད་པ་ནམ་མཁའ་དང་མཉམ་པར་གྱུར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཱཾ་ཨཱདྱ་ནུཏྤནྣ་ཏཱཏྭ་ཨོཾ་ཨཱཿཧཱུྃ་ཕཊ་སྭཱ་ཧཱ། སྐད་ཅིག་གིས་རང་ཉིད་དཔལ་རྟ་མཆོག་ཧེ་རུ་ཀར་གསལ་བར་གྱུར། ལག་གཉིས་རྡོ་རྗེའི་ཁུ་ཚུར་རྒྱབ་སྦྱར་བའི་མཐེའུ་ཆུང་སྦྲེལ་ཞིང༌། མཛུབ་མོ་བགྲེང་བས། ན་མོ། རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་བཀའ་བདེན་པ་དང༌། སངས་རྒྱས་ཀྱི་བཀའ༴
ཆོས་ཀྱི་བཀའ༴ དགེ་འདུན་གྱི་བཀའ༴ བཅོམ་ལྡན་འདས་འཇིག་རྟེན་དབང་ཕྱུག་རྒྱལ་བ་རྒྱ་མཚོའི་དཀྱིལ་འཁོར་གྱི་ལྷ་ཚོགས་རྣམས་ཀྱི༴ དམ་པ་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པའི་མཐུས། གདོན་བགེགས་འབྱུང་པོའི་ཚོགས་རྣམས་སྐད་ཅིག་ཉིད་ལ་འདིར་མཆིས་པར་གྱུར་ཅིག ། ཊཱཀྐི་ཧཱུྃ་ཛཿ སོ་སོའི་ཕྱག་རྒྱས། ཨོཾ་བཛྲ་ཨརྒྷཾ་ཨཱཿཧཱུཾ་སྭཱ་ཧཱ། དྷཱུ་པེ༴ པུཥྤེ༴
ཨཱ་ལོ་ཀེ༴ གནྡྷེ༴ ནཻ་ཝིདྱ༴ ཤབྡ༴ རྡོ་རྗེ་ཐལ་མོ་ཁ་ཕྱེ་བས། ན་མཿསརྦ་ཏ་ཐཱ་ག་ཏ་བྷྱོ། བི་ཤྭ་མུ་ཁེ་བྷྱཿ སརྦ་ཐཱ་ཁཾ་ཨུདྒ་ཏེ། སྥ་ར་ན་ཨི་མ་ག་ག་ན་ཁཾ། གྲྀཧྞ་ཨི་དཾ་བ་ལིཾ་དྱ་སྭཱ་ཧཱ།
ལན་གསུམ། རྡོར་དྲིལ་འཛིན་པས། གང་དག་དཀྱིལ་འཁོར་བསྒྲུབ་པ་ལ། ། མངོན་པར་དགའ་བ་གང་ཡིན་རྣམས། ། ལེགས་བཤམས་མཆོད་པ་གཏོར་མ་དག ། བཞེས་ནས་བདག་ཅག་འཁོར་བཅས་ལ། ། ནད་མེད་ཚེ་དང་དབང་ཕྱུག་དང༌། ། དཔལ་དང་གྲགས་དང་སྐལ་པ་བཟང༌། ། ལོངས་སྤྱོད་རྒྱ་ཆེན་ཀུན་ཐོབ་ཅིང༌། ། ཞི་དང་རྒྱས་ལ་སོགས་པ་ཡི། །
ལས་ཀྱི་དངོས་གྲུབ་བདག་ལ་སྩོལ། ། དམ་ཚིག་ཅན་གྱིས་བདག་ལ་སྲུངས། ། དངོས་གྲུབ་ཀུན་གྱི་སྡོང་གྲོགས་མཛོད། ། དུས་མིན་འཆི་དང་ནད་རྣམས་དང༌། ། གདོན་དང་བགེགས་རྣམས་མེད་པར་མཛོད། ། རྨི་ལམ་ངན་དང་མཚན་མ་ངན། ། བྱ་བྱེད་ངན་པ་མེད་པར་མཛོད། ། འཇིག་རྟེན་བདེ་ཞིང་ལོ་ལེགས་དང༌། ། འབྲུ་རྣམས་འཕེལ་ཞིང་ཆོས་འཕེལ་དང༌། ། བདེ་ལེགས་ཕུན་སུམ་ཚོགས་པ་དང༌། །
ཡིད་ལ་འདོད་པ་ཀུན་འགྲུབ་མཛོད། ། གང་དག་དཀྱིལ་འཁོར་གྱི་བྱ་བ་མཐོང་བ་དང་ཐོས་པར་མི་དབང་བའི་བགེགས་དེ་དག་གཏོར་མ་འདིས་ཚིམ་པར་གྱིས་ལ་རང་རང་སོ་སོའི་གནས་སུ་སོང་ཞིག ། གང་དག་མི་འགྲོ་བ་དེ་དག་ལ་རབ་ཏུ་འབར་བའི་ཡེ་ཤེས་ཀྱི་རྡོ་རྗེ་ཆེན་པོས་མགོ་བོ་ཚལ་པ་བརྒྱར་འགས་པར་བྱའོ། ། ཅེས་པའི་བར་གྱིས་གཏོར་མ་བཏང༌། རོལ་འོག་ཏུ། ཨོཾ་ཧྲཱིཿཔདྨཱནྟ་ཀྲི་ཏ་བཛྲ་ཀྲོ་དྷ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ། ཨོཾ་སུམྦྷ་ནི་སུམྦྷ་ནི་ཧཱུྃ་ཧཱུྃ་ཕཊ། ཨོཾ་གྲྀཧྞ་གྲྀཧྞ་ཧཱུྃ་ཧཱུྃ་ཕཊ། ཨོཾ་གྲྀཧྞ་པ་ཡ་གྲྀཧྞ་པ་ཡ་ཧཱུྃ་ཧཱུྃ་ཕཊ། ཨོཾ་ཨཱ་ན་ཡ་ཧོ་བྷ་ག་ཝཱ་ན་བིདྱ་རཱ་ཛ་ཧཱུྃ་ཧཱུྃ་ཕཊ་བརྗོད།
དྲག་སྔགས་བཟླས་པའི་ཡུངས་ཀར་གྱིས་རྫས་དང་ཡོ་བྱད་ཀུན་ལ་བྲབ་ཅིང་བགེགས་བསྐྲད། བསྲུང་འཁོར་ནི། རང་ཉིད་སྐད་ཅིག་གིས་བཅོམ་ལྡན་འདས་འཇིག་རྟེན་དབང་ཕྱུག་སྤྱན་རས་གཟིགས་སྐུ་མདོག་དམར་པོ་ཞལ་གཅིག་ཕྱག་གཉིས་པ། གཡས་པདྨ། གཡོན་བགྲང་ཕྲེང༌། དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་ཐུགས་ཀར། ཧྲཱིཿདམར་པོ་ཚེག་དྲག་དང་བཅས་པ་ཡེ་ཤེས་ལྔ་ཡི་རང་བཞིན་གྱི་འོད་ཟེར་འཕྲོ་བ། དེའི་འོད་ཟེར་ལས་ཁྲོ་བོའི་རྒྱལ་པོ་རྟ་མགྲིན་ཞལ་གཅིག་ཕྱག་གཉིས་པའི་ཚོགས་དང༌། མེ་རི་དང་མཚོན་ཆའི་ཚོགས་སྤྲོས་ཏེ།
བགེགས་ཀྱི་ཚོགས་ཐམས་ཅད་ཚར་བཅད་ནས། སླར་འོད་ཟེར་ལས་འོག་རྡོ་རྗེའི་ས་གཞི། བར་རྡོ་རྗེའི་ར་བ། སྟེང་རྡོ་རྗེའི་གུར་ཁང་དུ་གྱུར། ཨོཾ་བཛྲ་རཀྵ་རཀྵ་ཧཱུྃ་ཧཱུྃ་ཧཱུྃ་གྱིས་སྲུང་འཁོར་བརྟན་པར་བསྒོམ་མོ། ། མེ་སྦར་བ་ནི། གཙུབས་ཤིང་ལས་བྱུང་བའམ་རུང་ཁང་ལས་འབྱུང་བའི་མེ། མེ་སྣོད་དུ་བཞག་སྟེ་བསངས་ཆུ་གཏོར་ལ། ཨོཾ་ཧྲཱིཿཔདྨཱནྟ་ཀྲི་ཏ་བཛྲ་ཀྲོ་དྷ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ་ཀྱིས་བསངས། དཔལ་འབར་ལ་སྦར་ཏེ་སླར་ཡང་བསངས་ཆུ་གཏོར་ལ།
ཨོཾ་ཧྲཱིཿཔདྨཱནྟ་ཀྲི་ཏ་བཛྲ་ཀྲོ་དྷ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ། སོགས་ཀྱིས་བསངས། ཨོཾ་བཛྲ་ཛྭ་ལ་ཛྭ་ལ་ཧཱུྃ། ཞེས་ཐབ་ཀྱི་ཤར་ལྷོར་བཞག ། ཨོཾ་ཨཱཿཧཱུྃ། ཞེས་བརྗོད་ཅིང་རླུང་གཡབ་ཀྱིས་གཡབ་ཅིང་སྦར་རོ། ། ཡང་བུད་ཤིང་ཉུང་བ་ལྟ་བུས་མགྱོགས་པར་དགོས་ཚེ་མེ་ལྷའི་གདན་བཤམས་ནས་སམ་མེ་ལྷ་བསྐྱེད་ནས་མེ་སྦར་བའང་ཡོད་དོ། ། དེ་ནས་དཀྱིལ་འཁོར་གང་ཡིན་དེའི་ལས་སྔགས་སམ་སོ་སོའི་སྙིང་པོ་བཟླ་དགོས་པར་གསུངས་པས་འདིར། ཨོཾ་ཧྲཱིཿཔདྨཱནྟ་ཀྲི་ཏ་བཛྲ་ཀྲོ་དྷ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ། ཅེས་མར་ཁུ་དགང་བླུགས་གསུམ་མམ་བདུན་ཕུལ་བས་མེ་གསོས་ལ།
སམྦུ་ཊིར། ཐབ་ཁུང་ཀུན་ཏུ་ཀུ་ཤ་ཡི། ། རྩེ་མོ་དྲངས་པོར་ཡོངས་སུ་བསྐོར། ། ཞེས་པ་ལྟར་ཀུ་ཤའི་ཆུན་པོ་མ་ཉམས་ཤིང་ཧ་ཅང་རིང་ཐུང་སྤང་བ་ཟུང་དུ་བྱས་པ་དག་རིམ་པར་བླངས་ཏེ་ལག་གཉིས་ཀྱིས་བཟུང་བ་ཅུང་ཟད་པད་བསྐོར་བཅས་ཏེ། ཨོཾ་ཀུ་ཤ་འདི་ནི་གཙང་ཞིང་དགེ ། ཚངས་པ་ལྷ་རྣམས་དག་བྱེད་ཡིན། ། དཀོན་མཆོག་གསུམ་པོ་མཉེས་བྱེད་པ། ། ས་ལས་སྐྱེས་པའི་འདབ་མའི་སྙིང༌། ། བདག་གི་བགེགས་རྣམས་ཐམས་ཅད་ནི། ། ཞི་དང་བཀྲ་ཤིས་མཛད་དུ་གསོལ།
ཨོཾ་བཛྲ་ས་ཏྭ་ཨཱཿ ཞེས་ཆུན་པོ་ཆེ་བ་ཟུང་ཞིག་ཐབ་ཀྱི་སྟེང་དུ་རྩེ་ཤར་དུ་བལྟ་བས་བཞག་སྟེ་མེ་ལྷའི་གདན་དུ་བསམ། ཆུན་པོ་གཞན་དག་ནི་རང་གི་ཕྱོགས་གཡོན་ནས་བརྩམས་ཏེ་གཡས་བསྐོར་དུ་རིམ་པ་ལྟར་རྩེ་མོ་ཤར་དང་ལྷོ་དང་ནུབ་དང་བྱང་དུ་བལྟ་བར་སྟེགས་བུ་གཡོགས་ཤིང་སྔ་མའི་རྩེ་མོ་ཕྱི་མའི་རྩ་བས་ནོན་པ་བསྐོར་ཐབས་སུ་དགྲམ་མོ། ། འདི་ནི་མེ་ལྷའི་གདན་དང་སྦྱིན་སྲེག་གི་བྱ་བ་ལ་སྲུང་འཁོར་དུ་ཡང་འགྱུར་བས་ཐོག་མར་བྱ་ཞིང་ཐབ་བསྐྱེད་པའི་གོང་ངམ་འོག་ཏུ་བྱ་བ་ཡང་ཡོད་དོ། ། དེ་ནས་མཆོད་རྫས་བྱིན་རླབས་ནི། ཨོཾ་ཧྲཱིཿཔདྨཱནྟ་སོགས་ཀྱིས་བསངས། ཨོཾ་སྭ་བྷ་ཝ་སོགས་ཀྱིས་སྦྱངས། སྟོང་པར་གྱུར། སྟོང་པའི་ངང་ལས། ཨ་ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ།
ཧཱུྃ་ཡིག་ལས་བྱུང་བའི་ལྷ་རྫས་ལས་གྲུབ་པའི་རྡོ་རྗེའི་མཆོད་ཡོན། ཞབས་བསིལ། ཞལ་བསིལ། བསང་གཏོར། བདུག་སྤོས། མེ་ཏོག ། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་པའི་སྤྲིན་དྭངས་ཤིང་ཐོགས་པ་མེད་པ་ཕྱོགས་བཅུའི་འཇིག་རྟེན་གྱི་ཁམས་རྒྱ་མཚོའི་རྡུལ་སྙེད་རྒྱས་པར་འགེངས་ཤིང་འཕྲོ་བ།
འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བུ་བསམ་གྱིས་མི་ཁྱབ་པ་རྣམས་སུ་གྱུར། ཨོཾ་བཛྲ་ཨརྒྷཾ་ཨཱཿཧཱུྃ། དེ་བཞིན་དུ། པཱ་དྱཱཾ༴ ཨ་ཙ་མཱ་ནཾ༴ པྲོཀྵ་ཎཾ༴ དྷཱུ་པེ༴ པུཥྤེ༴ ཨ་ལོ་ཀེ༴ གནྡྷེ༴
ནཻ་ཝིདྱ༴ ཤབྡ་ཨཱཿཧཱུྃ། དེ་ནས་བསྲེག་རྫས་བྱིན་བརླབས་ནི་ཆོ་ག་སོ་སོའི་གཏོར་མའམ་ནང་མཆོད་ལྟར་བྱིན་གྱིས་བརླབ་དགོས་པས་འདིར། ཨོཾ་ཧྲཱིཿཔདྨཱནྟ་སོགས། ཨོཾ་སྭ་བྷ་ཝ༴ སྟོང་པར་གྱུར། སྟོང་པའི་ངང་ལས། རང་གི་ཐུགས་ཀ་ནས། ཡཾ་འཕྲོས་པ་ལས་རླུང་གི་དཀྱིལ་འཁོར་སྔོན་པོ་ཟླ་གམ་བ་དན་དང་ཡཾ་ཡིག་གིས་མཚན་པ། དེའི་སྟེང་དུ་རཾ་སྤྲོས་པ་ལས་མེའི་དཀྱིལ་འཁོར་དམར་པོ་འབར་བ་རཾ་གྱིས་མཚན་པ།
དེ་ལ་ཀཾ་གསུམ་སྤྲོས་པ་ལས་ཐོད་པ་སྐམ་པོ་བུམ་རིལ་གྱི་སྒྱེད་པུ་གསུམ་གྱི་སྟེང་དུ། ཨ་སྤྲོས་པ་ལས་ཐོད་པའི་སྣོད་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་དུ། དབུས་སུ་མུ་ལས་དྲི་ཆུ་བཻཌཱུརྻ་ལྟ་བུ། ཤར་དུ་བི་ལས་དྲི་ཆེན་ཤེལ་ལྟ་བུ། ལྷོར་ར་ལས་རཀྟ་གསེར་བཙོ་མ་ལྟ་བུ། ནུབ་ཏུ་ཤུ་ལས་བྱང་སེམས་དཀར་པོ། བྱང་དུ་མ་ལས་ཀླད་པ་སྟེ་བདུད་རྩི་ལྔ་དང༌། སླར་ཡང་དབུས་སུ་ན་ལས་མིའི་ཤ ། ཤར་ལྷོར་གོ་ལས་བ་ལང་གི་ཤ ། ལྷོ་ནུབ་ཏུ་ཀུ་ལས་ཁྱིའི་ཤ །
ནུབ་བྱང་དུ་ད་ལས་གླང་པོ་ཆེའི་ཤ ། བྱང་ཤར་དུ་ཧ་ལས་རྟ་ཡི་ཤ་སྟེ་ཤ་ལྔའོ། ། རླུང་གཡོས་ཤིང་མེ་སྦར་བས་ཐོད་པ་དྲོས་རྫས་རྣམས་ཞུ་བ། ཨོཾ་ཨཱཿཧཱུྃ། གསུང་གི་བདུད་རྩིའི་རང་བཞིན་ཁ་དོག་དམར་པོའོ། ། ཨོཾ་ཨཱཿཧཱུྃ། ཐུགས་ཀྱི་བདུད་རྩིའི་རང་བཞིན་ཁ་དོག་སྔོན་པོའོ། ། ཨོཾ་ཨཱཿཧཱུྃ། སྐུའི་བདུད་རྩིའི་རང་བཞིན་ཁ་དོག་དཀར་པོ་འོ་མའི་རྒྱ་མཚོ་ལྟ་བུར་གྱུར། ཅེས་པའི་བར་བྱིན་གྱིས་བརླབས་ལ་དེ་ནས།
ངོ་བོ་བདུད་རྩིའི་རང་བཞིན་ལ། ། རྣམ་པ་བསྲེག་རྫས་སོ་སོར་གྱུར། ། ཞེས་སྦྱར་ཏེ། ཨོཾ་ཨཱཿཧཱུྃ། ཨོཾ་ཋཿཋཿཋཿཋཿཋཿཋཿཋཿ ཞེས་ལག་གཡས་རྡོ་རྗེ་དང་བཅས་པས་བླུགས་གཟར་གཡོན་དྲིལ་བུ་དང་བཅས་པས་དགང་གཟར་བཟུང་བ་ཁ་སྦྱར་ཏེ་མར་ཁུ་ལ་རེག་ཅིང༌། དེ་བཞིན་དུ། ཨོཾ་ཨཱཿསྭཱ་ཧཱ། ཡམ་ཤིང་ལ་རེག་སྟེ། ཨོཾ་ཤྲཱིཾ་སྭཱ་ཧཱ།
འབྲུ་ཐམས་ཅད་ལ་རེག་སྟེ། ཨོཾ་ཛྲཱིཾ་སྭཱ་ཧཱ། རྫས་སྦྱང་བའོ། ། ཡང་སྲེག་རྫས་ཐམས་ཅད་ལ་རེག་སྟེ། ཨོཾ་སྭཱ་ཧཱ། རྫས་བཀྲུ་བའོ། ། ཡང་རྫས་ཐམས་ཅད་ལ་རིམ་པར་རེག་སྟེ། ཨོཾ་ཀུ་རུ་ཀུ་རུ་སྭཱ་ཧཱ། ཞེས་བརྗོད་པས་བྱིན་གྱིས་བརླབ་བོ། ། དེ་ནས་ཐབ་བསྐྱེད་པ་ནི།
ལས་སྔགས་ཀྱིས་བསངས་དགོས་པས། ཨོཾ་ཧྲཱིཿཔདྨཱནྟ་སོགས་ཀྱིས་བསངས། སྭ་བྷ་ཝས་སྦྱངས། ཐབ་ཁུང་མི་དམིགས་སྟོང་ཉིད་གྱུར། ། སྟོང་པའི་ངང་ལས་པད་ཉིའི་སྟེང༌། ། ཧཱུྃ་ལས་ཞི་ཐབ་ཟླུམ་པོ་དཀར། ། ལག་ཁྲུ་གང་གི་རྒྱ་ཁྱོན་ཅན། ། རྒྱ་ཕྱེད་དཔངས་ལྡན་སོར་བཞི་ཡི། ། མཆུ་དང་ཁ་ཁྱེར་དེ་སྟེང་དུ། ། རྡོ་རྗེ་དཀར་པོའི་ཕྲེང་བ་དང༌། །
གྲྭ་བཞིར་ཟླ་ཕྱེད་རྡོ་རྗེ་སྤྲས། ། དེ་དབུས་པདྨ་འདབ་བརྒྱད་ལྟེར། ། ཞི་བའི་རྡོ་རྗེས་མཚན་པར་གྱུར། ། ཐབ་ཀྱི་དབུས་སུ་མེ་དཀྱིལ་ནང༌། ། པད་ཉིའི་སྟེང་དུ་རྃ་ཡིག་ལས། ། ཞི་བའི་མེ་ལྷ་དཀར་པོ་ནི། ། ཞལ་གཅིག་ཕྱག་གཉིས་མེ་ཐབ་དང༌། ། རིལ་བ་འཛིན་པ་དྲང་སྲོང་ཚུལ། ། རལ་པའི་ཚོགས་ཅན་ཞི་ཉམས་ལྡན། ། གསུས་འཕྱང་ཚངས་སྐུད་དཀར་པོས་བརྒྱན། །
ར་སྐྱེས་ལ་གནས་འཁོར་བཅས་ཀྱི། ། གནས་གསུམ་ཨོཾ་ཨཱཿཧཱུྃ་གིས་མཚན། ། ཧཱུྃ་ལས་འོད་འཕྲོས་ཤར་ལྷོ་ནས། ། མེ་ལྷ་འཁོར་བཅས་སྤྱན་དྲངས་ཏེ། ། ལག་པ་གཡོན་པས་གཡས་པའི་མཁྲིག་མ་ནས་བཟུང་སྟེ། ཀུ་ཤ་དང་བཅས་མི་འཇིགས་པའི་ཕྱག་རྒྱ་བཅས་ལ་མཐེ་བོང་གིས་སྲིན་ལག་གི་རྩ་བར་གཡོབ་ཅིང༌། ཨོཾ་ཚུར་སྤྱོན་ཚུར་སྤྱོན་འབྱུང་པོ་ཆེ། ། ལྷ་ཡི་རྒྱལ་པོ་དྲང་སྲོང་མཆོག ། སྲེག་བླུགས་ཞལ་ཟས་བཞེས་སླད་དུ། ། འདིར་ནི་ཡང་དག་བསྙེན་པར་མཛོད། །
གཟི་བརྗིད་ཆེན་པོ་མེ་ཡི་ལྷ། ། འདོད་པ་ཐམས་ཅད་རབ་སྒྲུབ་པ། ། ཐུགས་རྗེས་སེམས་ཅན་དོན་གྱི་ཕྱིར། ། འདི་ཉིད་དུ་ནི་གཤེགས་སུ་གསོལ། ། ཨོཾ་ཊཱཀྐི་ཧཱུྃ་ཛཿ ཞེས་སྤྱན་དྲངས་ཐབ་ཀྱི་ཤར་ལྷོར་མེ་ཏོག་གཅིག་འཕངས་ལ། ཐབ་ཀྱི་ཤར་ལྷོར་ཀུ་ཤ་ཡི། ། གདན་ལ་མེ་ལྷ་ཡེ་ཤེས་པ། ། འཁོར་དང་བཅས་པ་བཞུགས་པར་གྱུར། ། བཟེད་ཞལ་སོ་སོར་ཆུ་བཞི་སྦྲེང་སྟེ།
ཨོཾ་ཨགྣ་ཡེ་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱ་ཧཱ། དེ་བཞིན་དུ་སྔགས་ཐོག་མཐའ་འདྲ་བར། པཱདྱཾ། ཨ་ཙ་མཱ་ནཾ། པྲོ་ཀྵ་ཎཾ་པྲ་ཏིཙྪ་སྭཱ་ཧཱ། ཞེས་པ་ཆུ་བཞི་དབུལ། དེ་ནས་ལག་གཡས་རྡོ་རྗེ་དང་བཅས་པའི་མཐེ་བོང་གིས་མཐེའུ་ཆུང་མནན་པ་རྩེ་གསུམ་གྱི་ཕྱག་རྒྱ་བཅས་ལ། ཨོཾ་བཛྲ་ཨ་ན་ལ་མ་ཧཱ་བྷཱུ་ཏ་ཛྭ་ལ་ཡ་སརྦ་བྷསྨིན་ཀུ་རུ་སརྦ་དུཥྚཾ་ཧཱུྃ་ཕཊ། དྲྀ་ཤྱ་ཛཿཧཱུྃ་བྃ་ཧོཿ ས་མ་ཡ་སྟྭཾ།
ས་མ་ཡ་ཧཾ། ཞེས་དམ་ལ་བཞག ། ཛཿཧཱུྃ་བྃ་ཧོཿཡེ་ཤེས་པ། ། དམ་ཚིག་པ་དང་དབྱེར་མེད་གྱུར། ། སླར་ཡང་ཐུགས་ཀའི་ཧཱུྃ་འོད་ཀྱིས། ། རིགས་ལྔ་འཁོར་བཅས་སྤྱན་དྲངས་ཏེ། ། དབང་བསྐུར་སྐུ་གང་དྲི་མ་དག ། ཆུ་ཞབས་སྤྱི་བོར་བརྟན་པ་ལས། ། རྣམ་སྣང་མཛད་ཀྱིས་དབུ་བརྒྱན་གྱུར། ། ཅེས་དང་མེ་ལྷའི་མཆོད་ཕྲེང་ཕུལ་ལ།
ཨོཾ་ཨགྣ་ཡེ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། དེ་བཞིན་དུ། པུཥྤེ། ཨ་ལོ་ཀེ ། གནྡྷེ། ནཻ་ཝིདྱ། ཤབྡའི་བར་གྱིས་གདན་མཆོད་དབུལ། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། ། མེ་ལྷའི་རྒྱལ་པོ་ཌཀྐིས་དབང་བསྐུར་བ། ། ཤེས་རབ་མཆོག་གིས་ཉོན་མོངས་ཐམས་ཅད་སྲེག །
འཛིན་བྱེད་མེ་ལྷ་ཉིད་ལ་རྣམ་པར་འདུད། ། ཅེས་བསྟོད། དགང་བླུགས་ཁ་ལ་ཧཱུྃ་ཡིག་གསལ། ། མེ་ལྷ་ཅུང་ཟད་ཞལ་གདངས་པའི། ། ལྗགས་ལ་རཾ་ཡིག་གིས་མཚན་པས། ། བསྲེག་རྫས་བདུད་རྩི་བཞེས་པར་གྱུར། ། ན་མསྶ་མནྟ་བུདྡྷཱ་ནཱཾ་ཨོཾ་ཨགྣ་ཡེ་ཧ་བྱ་ཀ་བྱ་ཝ་ཧ་ནཱ་ཡ་ཨཱ་དི་བྱ། ཞེས་ལག་གཉིས་རྡོར་དྲིལ་དང་དགང་བླུགས་འཛིན་ཞིང་བྱང་ཆུབ་མཆོག་གི་ཕྱག་རྒྱས་མར་ཁུ་དགང་བླུགས་གསུམ་མམ་བདུན་བྱོན་ཟན་དུ་འབུལ་ཏེ། སྤེལ་ཚིག་ནི། བདག་ཅག་དཔོན་སློབ་འཁོར་བཅས་ཀྱི། །
དམ་པའི་ཆོས་ལྡན་བསམ་སྦྱོར་ལ། ། བར་དུ་གཅོད་པར་བྱེད་རྣམས་དང༌། ། སྡིག་སྒྲིབ་ཉེས་ལྟུང་ནད་གདོན་ཀུན། ། སརྦ་ཤིནྟཾ་ཀུ་རུ་སྭཱ་ཧཱ། ཅེས་འདོད་དོན་གསོལ་ཞིང་སྔགས་ཚིག་རྣམས་བརྗོད་བཞིན་པས། ལག་གཉིས་རྡོར་དྲིལ་དང་བཅས་པའི་རྡོ་རྗེའི་ཁུ་ཚུར་ལས། མཛུབ་མོ་བརྐྱང་པས་དགང་བླུགས་བཟུང༌། གཡས་པའི་བླུགས་གཟར་གྱིས་མར་ཁུ་གསུམ་མམ་བདུན་སོགས་དགང་གཟར་དུ་བླུགས་ཏེ་གང་བ་དང༌། ལག་གཉིས་སྔར་བཅས་པའི་བྱང་ཆུབ་མཆོག་གི་ཕྱག་རྒྱ་དེ་ཁ་སྦྱར་ལ་གྲུ་མོ་གཉིས་པུས་མོ་གཉིས་ལས་མི་འདའ་བར་གཡས་སུ་བསྐོར། ཚུལ་དེས་མར་ཁུ་དགང་གཟར་གསུམ་མམ་བདུན་གྱིས་བྱོན་ཟན་དབུལ།
མེ་པྲ་འདི་སྐབས་ཁོ་ནར་བརྟག་པ་དང་འདི་ནས་བརྩམས་ཏེ་ཇི་སྲིད་ཐབ་ཀྱི་བུད་ཤིང་རྣམས་ཀྱི་ནུས་པ་མ་རྫོགས་པ་དེ་སྲིད་དུ་བརྟག་པ་སྟེ་ལུགས་གཉིས་ལས་སྔ་མ་ལྟར་བརྟག་ལ། དེའི་ཚུལ་ནི་སྦྱིན་སྲེག་འོད་ཀྱི་སྙེ་མར། རབ་བསྔགས་དགེ་བའི་མེ་ཡི་འོད། ། དཔལ་བེའུ་དང་ནི་རྔ་གཡབ་གདུགས། ། རྒྱལ་མཚན་པདྨ་ལྟ་བུ་དང༌། ། རྩེ་གསུམ་པ་དང་རལ་གྲི་ཉ། ། བཀྲ་ཤིས་ཨིནྡྲ་ནཱི་ལའི་མདོག ། རྡོ་རྗེ་དུང་ལ་སོགས་པ་དང༌། ། དགང་གཟར་བླུགས་གཟར་རྣམ་པ་དང༌། ། དཀར་དང་འཇའ་འདྲ་མདོག་སྡུག་དང༌། །
གཡས་སུ་འཁྱིལ་དང་ཤིན་ཏུ་སྣུམ། ། བྱི་རུ་དང་ནི་གསེར་མདོག་འདྲ། ། དངུལ་དང་རིན་ཆེན་བཻ་ཌཱུརྻ། ། ཉི་འོད་འབར་མཚུངས་དྲི་མ་མེད། ། དུ་བ་མེད་ཅིང་དྲི་ཞིམ་པ། ། མྲྀ་དང་ག་ཡི་སྒྲ་ལྡན་མཆོག ། ཅེས་པ་རྣམས་ཀྱིས་དགེ་བའི་ལྟས་ཤེས་པར་བྱ་ལ། ། འོན་ཏེ་མི་དགེ་བའི་མཚན་མ་ཡང་དེ་ཉིད་ལས། དུ་བ་དཀུ་ཞིང་མེ་སྟག་འཕྲོ། ། ཀུན་ནས་སྡང་ཞིང་སྒྲ་དང་བཅས། །
མྱུར་དུ་ཆད་ཅིང་ཞན་པ་དང༌། ། མདངས་རྩུབ་པ་ལ་ཤ་ཡི་མདོག ། དེ་བཞིན་བ་གླང་མགོ་འདྲ་དང༌། ། མི་རོའི་དྲི་དང་ཉ་ཡི་དྲི། ། བོང་བུའི་དྲི་ཅན་བགེགས་ཡོད་ཡིན། ། ཞེས་བསྟན་པ་རྣམས་ཀྱིས་མེ་པྲ་བརྟག ། ངན་ན་བསང་ཆུ་གཏོར་ཞིང་ལས་སྔགས་དང་སུམྦྷ་ནིས་བགེགས་བསྐྲད། ཧ་བྱ་སོགས་བྱོན་ཟན་གྱི་སྐབས་ལྟར་མར་ཁུ་དགང་གཟར་གསུམ་མམ་བདུན་དབུལ་ལོ། ། དེ་ནས་བསྲེག་རྫས་དབུལ་ཏེ། ཡམ་ཤིང་རྣམས་བྱང་ཆུབ་ཀྱི་ཤིང་དུ་མོས་ལ་རྩེ་མོ་སྟེང་དུ་བསྟན་ལ་གཡས་པའི་མཐེབ་སྲིན་ནམ་གུང་མཐེབ་ཀྱིས་དབུལ་ཞིང༌།
ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བོ་དྷི་བྲྀཀྵ་ཡ་སྭཱ་ཧཱ། ཞེས་ལྷ་སྔགས་ཚར་གཅིག་རྫས་སྔགས་རེ་དང་ཡམ་ཤིང་རེ་བསྟུན་ཏེ་དབུལ་ཞིང་སྔགས་བཟླ་གྲོགས་ཡོད་ན་དུ་ཡོད་ཀྱི་གྲངས་དང་མཉམ་པའི་ཡམ་ཤིང་སྔགས་རེ་ལ་དབུལ། གྲངས་འཛིན་པ་པོས་ཀྱང་དེ་ཉིད་ཀྱི་གྲངས་འཛིན་པ་སྟེ། དེང་སང་སྦྱིན་སྲེག་ལ་གྲངས་རྐུན་བྱེད་པའང་འདི་ནས་འཚུགས་པ་ཡིན་པས་གྲངས་རྐུན་མི་བྱེད་ཅིང་ཚར་གསུམ་རེའམ་བདུན་རེའི་མཐར། ཨོཾ་བོ་དྷི་བྲྀཀྵ་ཡ། ཞེས་པའི་རྗེས་སུ་འདོད་གསོལ་ནི། བདག་ཅག་དཔོན་སློབ་འཁོར་བཅས་ཀྱི། ། གཟི་བརྗིད་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། །
སརྦ་ཤཱིནྟཾ་ཀུ་རུ་སྭཱ་ཧཱ། དེ་བཞིན་དུ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨགྣ་ཡེ་སྭཱ་ཧཱ། ཞེས་མར་ཁུ་དགང་བླུགས་ཀྱིས་དབུལ་མཐར། ཨོཾ་ཨགྣ་ཡེ། བདག་ཅག་དཔོན་སློབ་འཁོར་བཅས་ཀྱི། ། འབྱོར་བ་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ།
ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་པཱ་པཾ་ད་ཧ་ན་བཛྲ་ཡེ་སྭཱ་ཧཱ། ཞེས་ཏིལ་ནག་མཐེབ་སྲིན་ནམ་གུང་མཐེབ་ཀྱིས་དབུལ། འབྲུ་གཞན་རྣམས་དང་ཀུ་ཤ་དང་དཱུརྦ་ཡང་མཐེབ་སྲིན་ནམ་གུང་མཐེབ་ཀྱིས་དབུལ། ཨོཾ་སརྦ་པཱ་པཾ་ད་ཧ་ན་བཛྲ་ཡ། བདག་ཅག་དཔོན་སློབ་འཁོར་བཅས་ཀྱི། ། སྡིག་སྒྲིབ་ཞི་བྱེད་ལས་རྣམས་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་ཨརྠ་སིདྡྷ་ཡེ་སྭཱ་ཧཱ།
ཡུངས་ཀར་ཏེ་མཐར། ཨོཾ་སརྦ་ཨརྠ་སིདྡྷ་ཡ། བདག་ཅག་དཔོན་སློབ་འཁོར་བཅས་ཀྱི། ། གནོད་བྱེད་གདོན་བགེགས་ཐམས་ཅད་དང༌། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་སམྦ་དེ་སྭཱ་ཧཱ། ཟས་མཆོག་སྟེ་མཐར། ཨོཾ་སརྦ་སམྦ་དེ།
བདག་ཅག་དཔོན་སློབ་འཁོར་བཅས་ཀྱི། ། བདེ་བ་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། སརྦ་ཤཱིནྟཾ་ཀུ་རུ་སྭཱ་ཧཱ། དེ་ཡང་ཟས་མཆོག་རིལ་བུ་ཡིན་ན་མཐེབ་མཛུབ་དང་ཕྱེ་མ་ཡིན་ན་བླུགས་གཟར་གྱིས་སོ། ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་སམྦ་དེ་སྭཱ་ཧཱ། ཞོ་སྟེ་མཐར། ཨོཾ་སརྦ་སམྦ་དེ། བདག་ཅག་དཔོན་སློབ་འཁོར་བཅས་ཀྱི། །
ཤེས་རབ་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཞེས་བླུགས་གཟར་གྱིས་དབུལ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་པུཥྚ་ཡེ་སྭཱ་ཧཱ། འབྲས་སོ་བ་སྟེ་མཐར། ཨོཾ་བཛྲ་པུཥྚ་ཡེ། བདག་ཅག་དཔོན་སློབ་འཁོར་བཅས་ཀྱི། ། ཁྱིམ་གྱི་དཔལ་འབྱོར་རྒྱས་པ་ལ། །
བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་བཱི་ཛཱ་ཡ་སྭཱ་ཧཱ། སོ་བ་སྟེ་མཐར། ཨོཾ་བཛྲ་བཱི་ཛཱ་ཡ། བདག་ཅག་དཔོན་སློབ་འཁོར་བཅས་ཀྱི། ། ནོར་དང་འབྲུ་རྣམས་རྒྱས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། །
སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་མ་ཧཱ་བེ་གཱ་ཡེ་སྭཱ་ཧཱ། ནས་ཏེ་མཐར། ཨོཾ་མ་ཧཱ་བེ་གཱ་ཡ། བདག་ཅག་དཔོན་སློབ་འཁོར་བཅས་ཀྱི། ། ལུས་ཀྱི་ཤུགས་རྣམས་རྒྱས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་མ་ཧཱ་བ་ལཱ་ཡ་སྭཱ་ཧཱ།
སྲན་མ་སྟེ་མཐར། ཨོཾ་མ་ཧཱ་བ་ལཱ་ཡ། བདག་ཅག་དཔོན་སློབ་འཁོར་བཅས་ཀྱི། ། ལུས་ཀྱི་སྟོབས་རྣམས་རྒྱས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་གྷསྨ་རེ་སྭཱ་ཧཱ། གྲོ་སྟེ་མཐར། ཨོཾ་བཛྲ་གྷསྨ་རེ།
བདག་ཅག་དཔོན་སློབ་འཁོར་བཅས་ཀྱི། ། ལུས་ཀྱི་ནད་རྣམས་མེད་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་ཨཱ་ཡུ་ཥེ་སྭཱ་ཧཱ། དཱུརྦ་སྟེ་མཐར། ཨོཾ་བཛྲ་ཨཱ་ཡུ་ཥེ། བདག་ཅག་དཔོན་སློབ་འཁོར་བཅས་ཀྱི། ། ཚེ་སྲོག་རིང་དུ་གནས་པ་ལ། །
བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨ་པྲ་ཏི་ཧ་ཏ་བཛྲཱ་ཡ་སྭཱ་ཧཱ། ཀུ་ཤ་སྟེ་མཐར། ཨོཾ་ཨ་པྲ་ཏི་ཧ་ཏ་བཛྲཱ་ཡ། བདག་ཅག་དཔོན་སློབ་འཁོར་བཅས་ཀྱི། ། མི་མཐུན་ཕྱོགས་རྣམས་སྲུང་བ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། །
སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་ཥཱི་བཱ་ཡ་སྭཱ་ཧཱ། ཤིང་ཏོག་སྟེ་མཐར། ཨོཾ་བཛྲ་ཥཱི་བཱ་ཡ། བདག་ཅག་དཔོན་སློབ་འཁོར་བཅས་ཀྱི། ། རིགས་རྒྱུད་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། དེ་ཡང་སྡིག་པ་ཞི་བར་འདོད་ན་ཏིལ་ལྷག་པར་དབུལ་ཞིང་གཞན་རྣམས་གང་འབྱོར་དང༌།
དེ་བཞིན་དུ་ཚེ་རིང་བར་འདོད་ན་དཱུརྦ་དབུལ་བ་སོགས་ཀུན་ལ་ཤེས་པར་བྱ། མར་ཁུ་དང་ཡམ་ཤིང་ནི་ཐམས་ཅད་ལ་དགོས་སོ། གཤིན་དོན་དང་ཞི་རྐྱང་ལ་ནི་སྤེལ་ཚིག ། འགྲོ་བའི་སྡུག་བསྔལ་རྒྱུ་བཅས་ཀུན། ། ཞེས་སམ་ཡང་ན། ཆེ་གེའི་སྡིག་སྒྲིབ་རྒྱུ་བཅས་ཀུན། ། ཞེས་པ་ཙམ་ཁ་བསྒྱུར་བས་ཆོག་གོ ། བདེ་མཆོག་སྡོམ་བྱུང་སོགས་ལས་ནི། ཡམ་ཤིང་ནི་འོད་ཀྱི་དཀྱིལ་འཁོར་ལའོ། ། ཁུ་བའི་རྫས་རྣམས་ནི་ཞལ་དུའོ། །
གོང་བུའི་རྫས་རྣམས་ནི་ཕྱག་ཏུའོ། ། ཀུ་ཤ་ནི་གདན་དུའོ། ། དཱུརྦ་དང་མེ་ཏོག་ནི་དབུ་ལའོ། ། ཞེས་འབྱུང་བ་ལྟར་བྱེད་པའང་ཡོད་དོ། ། མེ་གསོ་བའི་ཕྱིར་བར་བར་དུ་མར་ཁུ་དགང་བླུགས་ཀྱིས་དབུལ་ལོ། ། དེ་ནས་མེ་ལྷའི་མཆོད་བསྟོད་ནི། གཙང་ཞིང་གཙང་མར་སྦྱར་བ་ཡི། ། ལྷ་རྫས་དམ་པའི་མེ་ཏོག་འདི། ། དྲང་སྲོང་མེ་ལྷའི་ཚོགས་ལ་འབུལ། ། བཞེས་ནས་ཞི་བའི་ཕྲིན་ལས་མཛོད། །
ཨོཾ་ཨགྣ་ཡེ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། གཙང་ཞིང་གཙང་མར་སྦྱར་བ་ཡི། ། ལྷ་རྫས་དམ་པའི་བདུག་སྤོས་འདི། ། དྲང་སྲོང་མེ་ལྷའི་ཚོགས་ལ་འབུལ། ། བཞེས་ནས་ཞི་བའི་ཕྲིན་ལས་མཛོད། ། ཨོཾ་ཨགྣ་ཡེ་ས་པ་རི་ཝཱ་ར་དྷཱུ་པེ་པྲ་ཏཱིཙྪ་སྭཱ་ཧཱ། གཙང་ཞིང་གཙང་མར་སྦྱར་བ་ཡི། ལྷ་རྫས་དམ་པའི་སྣང་གསལ་འདི། ། དྲང་སྲོང་མེ་ལྷའི་ཚོགས་ལ་འབུལ། ། བཞེས་ནས་ཞི་བའི་ཕྲིན་ལས་མཛོད། །
ཨོཾ་ཨགྣ་ཡེ་ས་པ་རི་ཝཱ་ར་ཨཱ་ལོ་ཀེ་པྲ་ཏཱིཙྪ་སྭཱ་ཧཱ། གཙང་ཞིང་གཙང་མར་སྦྱར་བ་ཡི། ། ལྷ་རྫས་དམ་པའི་དྲི་ཆབ་འདི། ། དྲང་སྲོང་མེ་ལྷའི་ཚོགས་ལ་འབུལ། ། བཞེས་ནས་ཞི་བའི་ཕྲིན་ལས་མཛོད། ། ཨོཾ་ཨགྣ་ཡེ་ས་པ་རི་ཝཱ་ར་གནྡྷེ་པྲ་ཏཱིཙྪ་སྭཱ་ཧཱ། གཙང་ཞིང་གཙང་མར་སྦྱར་བ་ཡི། ། ལྷ་རྫས་དམ་པའི་ཞལ་ཟས་འདི། ། དྲང་སྲོང་མེ་ལྷའི་ཚོགས་ལ་འབུལ། ། བཞེས་ནས་ཞི་བའི་ཕྲིན་ལས་མཛོད། །
ཨོཾ་ཨགྣ་ཡེ་ས་པ་རི་ཝཱ་ར་ནཻ་ཝིདྱ་པྲ་ཏཱིཙྪ་སྭཱ་ཧཱ། གཙང་ཞིང་གཙང་མར་སྦྱར་བ་ཡི། ། ལྷ་རྫས་དམ་པའི་རོལ་མོ་འདི། ། དྲང་སོང་མེ་ལྷའི་ཚོགས་ལ་འབུལ། ། བཞེས་ནས་ཞི་བའི་ཕྲིན་ལས་མཛོད། ། ཨོཾ་ཨགྣ་ཡེ་ས་པ་རི་ཝཱ་ར་ཤབྡ་པྲ་ཏཱིཙྪ་སྭཱ་ཧཱ། གཙང་ཞིང་༴ ལྷ་རྫས་འཆི་མེད་བདུད་རྩི་འདི། ། དྲང་སྲོང་༴ བཞེས་ནས༴
ཨོཾ་ཨགྣ་ཡེ་ས་པ་རི་ཝཱ་ར་པཉྩ་ཨ་མྲྀ་ཏ་པྲ་ཏཱིཙྪ་སྭཱ་ཧཱ། གཙང་ཞིང་༴ ཟུང་འཇུག་བདེ་ཆེན་མཆོད་པ་འདི། ། དྲང་སྲོང་༴ བཞེས་ནས༴ ཨོཾ་ཨགྣ་ཡེ་ས་པ་རི་ཝཱ་ར་མ་ཏངྒི་པྲ་ཏིཙྪ་སྭཱ་ཧཱ། ཞེས་མཆོད། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། ། མེ་ལྷའི་རྒྱལ་པོ་ཊཀྐིས་དབང་བསྐུར་བ། ། ཤེས་རབ་མཆོག་གིས་ཉོན་མོངས་ཐམས་ཅད་སྲེག །
འཛིན་བྱེད་མེ་ལྷ་ཉིད་ལ་རྣམ་པར་འདུད། ། ཅེས་པས་བསྟོད། དྲང་སྲོང་ཆེན་པོ་མེ་ལྷ་ཡིས། ། སྔོན་གྱི་དམ་བཅས་མནའ་དོར་བ། ། ལྷ་རྣམས་ཞལ་ནི་མེ་ཡིན་ཏེ། ། སྦྱིན་སྲེག་དེ་ནི་མེ་ལ་གནས། ། ཨོཾ་ཨགྣ་ཡེ་སྭཱ་ཧཱ། ཞེས་མར་ཁུ་དགང་བླུགས་གསུམ་ཕུལ་ནས། རྒྱལ་རྒྱམ་ལྷ་དགུར། ཨོཾ་ཧྲཱིཿཔདྨཱནྟ་ཀྲི་ཏ་བཛྲ་ཀྲོ་དྷ་ཧྱ་གྲཱི་ཝ་ཧུ་ལུ་ཧུ་ལུ་ཧཱུྃ་ཕཊ།
ཅེས་པ་ལྟ་བུའི་ཆོ་ག་གང་ཡིན་གྱི་ལས་སྔགས་དང་བསང་ཆུས་མེ་དང་ཡོ་བྱད་རྣམས་བསངས་ལ། མེ་ལྷ་འཁོར་དང་བཅས་པ་རྣམས། ། འོད་ཞུ་འབར་བའི་རྣམ་པར་གྱུར་པར་བསམ་མོ།། །། གཉིས་པ་འཇིག་རྟེན་ལས་འདས་པའི་ཆོ་ག་ནི། མེ་ལྷའི་ལྟོ་བའམ་ཐུགས་ཀར་རམ་མེ་ལྷ་འབར་བའི་རྣམ་པར་གྱུར་བའི་དབུས་སུ་འཇིག་རྟེན་ལས་འདས་པའི་དཀྱིལ་འཁོར་བསྐྱེད་པ་སྟེ་ལུགས་གསུམ་ལས་ཕྱི་མ་ལྟར་བྱས་ཏེ། དེའི་དབུས་སུ་ཞེས་མཚམས་སྦྱར་ལ་ཆོ་ག་སོ་སོའི་བདག་བསྐྱེད་ཁ་སྤོས་ཏེ་མདུན་བསྐྱེད་དབང་བསྐུར་རྒྱས་གདབ་ཀྱི་བར་ཡན་ལག་བཞི་རྫོགས་སུ་སྒོམ་པ་ལས་འདིར་རྒྱལ་རྒྱམ་ལྷ་དགུའི་ཆོ་གར་མཚོན་ན་ཐབ་དབུས་སུ་དཀྱིལ་འཁོར་དམ་ཚིག་པ་བསྐྱེད་པ་ནི། དེའི་དབུས་སུ་འོད་ཟེར་ལས་གྲུབ་པའི་སངས་རྒྱས་ཀྱི་ཞིང་ཁམས་པདྨ་རཱ་ག་ལས་གྲུབ་པ་ཆོས་ཀྱི་དབྱིངས་དང་མཉམ་པ། དེའི་དབུས་སུ་སྣ་ཚོགས་རྡོ་རྗེ་ཡངས་ཤིང་རྒྱ་ཆེ་བའི་ལྟེ་བར་བྱང་ཆུབ་ཀྱི་ཤིང་སྙིང་པོ་རྒྱན་ཡིད་དུ་འོང་བ་འབྲས་བུ་དང་ལོ་མ་ཐམས་ཅད་ནོར་བུ་རིན་པོ་ཆེ་བཀྲ་ཤིས་རྫས་བརྒྱད་དུ་གྲུབ་པ། དེའི་སྟེང་དུ་པཾ་ལས་པདྨ་འདབ་མ་འབུམ་ལྡན་རྒྱས་པ་ཆོས་ཀྱི་དབྱིངས་དང་མཉམ་པའོ། ། པདྨའི་ལྟེ་བར་བུཾ་ལས་གཞལ་ཡས་ཀྱི་ཁང་པ་ཕྱོགས་མདོག་གྲུ་བཞི་སྒོ་བཞི་རྟ་བབས་བཞི་དང་ལྡན་པ།
ཀ་བ་བརྒྱད་ཀྱིས་ཡང་དག་པར་མཛེས་པ། དབུས་སུ་ཟླུམ་བསྐོར་གཙོ་བོའི་འདོམ་གང་བ། དེའི་ནམ་མཁའ་ལ་རྒྱ་གྲམ་གྱི་གདུང་གི་མཐར་རིན་པོ་ཆེའི་གདུང་ཟླུམ་པོ་རྒྱ་གྲམ་གྱི་ཁོང་གསེང་དུ་ཟུག་པ། དེའི་མཐར་རྡོ་རྗེའི་གདུང་ཟླུམ་པོ། དེའི་མཐར་འཁོར་ལོའི་གདུང་ཟླུམ་པོ། དེའི་མཐར་རྒྱ་གྲམ་གྱི་གདུང་གི་སྣ་བཞི་ཕྱིར་ལྷག་པ་ལ་རྡོ་རྗེ་རྒྱ་གྲམ་གྱིས་མཚན་པ་སྟེ་ཐོག་གི་དབྱིབས་སོ། ། ཕྱིའི་དབྱིབས་ལོག་རེ་རེ་ལ་གཙོ་བོའི་འདོམ་བརྒྱད་དང་ལྡན་པ། ཡེ་ཤེས་ལྔའི་བརྡར་རྩིག་པ་རིམ་པ་ལྔ་ནང་ནས་རིམ་བཞིན་དམར་པོ། སྔོན་པོ། སེར་པོ།
དཀར་པོ། ལྗང་གུ་སྟེ། པདྨ་རཱ་ག་དང༌། བཻཌཱུརྻ་དང༌། གསེར་དང༌། ཤེལ་དང༌། མ་རྒད་ལས་གྲུབ་པ་ཞེང་དུ་ཁྲུ་ལྔ། འཕངས་སུ་འདོམ་གསུམ་པ། དེའི་སྟེང་དུ་རིན་པོ་ཆེའི་ཕ་གུ་ཁྲུ་གང་བའི་སྟེང་དུ། རིན་པོ་ཆེ་བཻཌཱུརྻ་ལྟ་བུ་མུན་པའི་སྣམ་བུ་འདོམ་ཕྱེད་པ།
དེ་ལ་བ་སོའི་གསེང་ཁང་ཁྲུ་གང་བའི་བར་བར་དུ་རིན་པོ་ཆེའི་བྲེ་ལ་རྩི་པ་ཏྲའི་ཁ་ནས་བྱུང་བའི་དྲྭ་བ་དང་དྲྭ་བ་ཕྱེད་པ་འཕྱང་བ། དེའི་སྟེང་དུ་གདུང་གི་སྣ་ལ་རྡོ་རྗེ་རྒྱ་གྲམ་གྱིས་མཚན་པ། ཕྱི་ལ་འདོམ་ཕྱེད་ལྷག་པའི་ཚུལ་གྱིས་འདོད་ཡོན་གྱི་སྣམ་བུ་དང་མཉམ་པའི་སྟེང་དུ་རྡོ་ཀྲ་མ་ཤཱིརྵ་ལས་གྲུབ་པའི་མདའ་ཡབ་ཀྱིས་བརྒྱན་པ། སྒོ་བཞི་གློ་འབུར་གྱི་ཚུལ་དུ་གནས་པ་ལ་ཀ་བ་བཞི་བཞིས་བཏེགས་པའི་རྟ་བབས་ཆ་བཞི་བཞིས་མཛེས་པ། གཙོ་བོའི་ཏོག་གི་རྡོ་རྗེ་རྒྱ་གྲམ་གྱི་སྟེང་དུ་ཆོས་ཀྱི་འཁོར་ལོ་རིམ་པ་བཅུ་གསུམ་དང་ལྡན་པ་ལ་གདུགས་ཆར་ཁེབས་དར་དཔྱངས་དང་ཏོག་གིས་སྤྲས་པ། རྟ་བབས་རེ་རེའི་སྟེང་དུ་ཆོས་ཀྱི་འཁོར་ལོ་རིམ་པ་བཅུ་པ་ཆར་ཁེབས་ཏོག་བཅས་ཕྱོགས་བཞི་ན་རི་དྭགས་བཞི་བཞི། མཚམས་བཞི་ན་བ་དན་བཞི་བཞི། རྩིག་པའི་རྩ་བར་འདོད་ཡོན་གྱི་སྣམ་བུས་འཁོར་བའི་ཟུར་བཅུ་གཉིས་ལ་བ་དན་བཅུ་གཉིས་ཀྱིས་མཚན་པ། དེའི་ཕྱི་རོལ་དུ་ཆུས་བཅད་པའི་དུར་ཁྲོད་ཆེན་པོ་བརྒྱད། དེའི་ཕྱི་རོལ་དུ་རྡོ་རྗེའི་ར་བ་གུར་ཁང་མེ་རི་དང་བཅས་པའོ། །
དེའི་དབུས་སུ་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཉི་མའི་དཀྱིལ་འཁོར་གྱི་སྟེང་དུ་ཧྲཱིཿབབས་པ་ལས་འོད་འཕྲོས་རྒྱལ་བ་སྲས་དང་བཅས་པ་མཆོད། སེམས་ཅན་ལ་ཕོག་སྡིག་སྒྲིབ་དག་ནས་འོད་དུ་ཞུ། ཨོཾ་ཨཱ་ཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། སེམས་ཅན་ཐམས་ཅད་ཐུགས་རྗེ་ཆེན་པོར་གྱུར། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། འོད་ཟེར་ཚུར་འདུས་ཧྲཱིཿལ་ཐིམ་ནས་ཡོངས་སུ་གྱུར་པ་ལས། བཅོམ་ལྡན་འདས་སྤྱན་རས་གཟིགས་འཇིག་རྟེན་དབང་ཕྱུག་རྒྱལ་བ་རྒྱ་མཚོ་སྐུ་མདོག་དམར་པོ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཡུམ་གྱི་རྒྱབ་ཏུ་འཁྱུད་པའི་ཚུལ་གྱིས་ཐལ་མོ་སྦྱར་བ།
གཡས་ཀྱི་འོག་མས་རྡོ་རྗེ་རྩེ་ལྔ་པ་བསྣམས་པ། གཡོན་གྱི་འོག་མས་པདྨ་འདབ་མ་བརྒྱད་པའི་ཡུ་བ་ནས་འཛིན་པ། དབུ་སྐྲ་རལ་པའི་ཐོར་ཚུགས་གྱེན་དུ་བཅིངས་པ་ལ་དར་གྱི་ཅོད་པན་དང་རིན་པོ་ཆེའི་རྩེ་བྲན་ལྔས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་དུ་བཞུགས་པའི་པང་དུ་ཡུམ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཉིས་ཕྱག་གཉིས་མ། ཕག་ཞལ་དམར་མོ་སྤྱི་གཙུག་ཏུ་ཕྱུང་བ། རྩ་བའི་ཁྲོ་ཞལ་སྤྱན་གསུམ་པ་མཆེ་བ་གཙིགས་པ། དབུ་སྐྲ་གྲོལ་བ་ལ་ཐོད་པ་སྐམ་པོ་ལྔས་བརྒྱན་ཅིང༌། ཐོད་པ་རློན་པ་ལྔ་བཅུས་དོ་ཤལ་བྱས་པ། རུས་པའི་རྒྱན་ཆ་ལྔས་བརྒྱན་པ། ཕྱག་གཡས་རྡོ་རྗེའི་གྲི་གུག་ནམ་མཁར་ཕྱར་བ།
གཡོན་པས་ཐོད་ཁྲག་ཡབ་ལ་སྟོབ་པའི་ཚུལ་གྱིས་འཁྱུད་པ། ཞབས་གཉིས་ཡབ་ཀྱི་རྒྱབ་ནས་འཁྲིལ་བའི་ཚུལ་གྱིས་སྐྱིལ་མོ་ཀྲུང་བཅས་ནས་བཞུགས་པའོ། ། དེའི་ཕྱོགས་བཞིར་པད་ཉིའི་སྟེང་དུ་ཡི་གེ་ཧྲཱིཿབཞི་ལས་འོད་འཕྲོས། སངས་རྒྱས་མཆོད། སེམས་ཅན་གྱི་དོན་བྱས་ཚུར་འདུས་ཧྲཱིཿལ་ཐིམ་ཡོངས་སུ་གྱུར་པ་ལས། ཤར་དུ་མི་བསྐྱོད་པ་སྤྱན་རས་གཟིགས་སྐུ་མདོག་དམར་པོ། ཡུམ་སངས་རྒྱས་སྤྱན་མ་སྔོན་མོ་དང་གཉིས་སུ་མེད་པར་སྦྱོར་བ། ལྷོར་རིན་ཆེན་འབྱུང་ལྡན་སྤྱན་རས་གཟིགས། སྐུ་མདོག་དམར་མོ། ཡུམ་མཱ་མཱ་ཀཱི་སེར་མོ་དང་གཉིས་སུ་མེད་པར་སྦྱོར་བ།
ནུབ་ཏུ་སྣང་བ་མཐའ་ཡས་སྤྱན་རས་གཟིགས་སྐུ་མདོག་དམར་པོ། ཡུམ་གོས་དཀར་མོ་དཀར་ལ་དམར་བའི་མདངས་ཅན་དང་གཉིས་སུ་མེད་པར་སྦྱོར་བ། བྱང་དུ་དོན་ཡོད་གྲུབ་པ་སྤྱན་རས་གཟིགས་སྐུ་མདོག་དམར་པོ། ཡུམ་དམ་ཚིག་སྒྲོལ་མ་ལྗང་གུ་དང་མཉམ་པར་སྦྱོར་བ། དེ་དག་ཐམས་ཅད་ཀྱང་ཞལ་གཅིག་ཕྱག་བཞི་པ། དེ་བཞིན་གཤེགས་པ་རྣམས་ཀྱི་ཕྱག་དང་པོ་རྣམས་ལྷ་མོ་ལ་འཁྱུད་པའི་ཚུལ་གྱིས་ཐལ་མོ་སྦྱར་བ། གཡས་ཀྱི་འོག་མ་རྣམས་ནི་མུ་ཏིག་དམར་པོའི་བགྲང་ཕྲེང་འཛིན་པ། གཡོན་གྱི་འོག་མ་རྣམས་ནི་མེ་ཏོག་པདྨ་དམར་པོ་འདབ་མ་བརྒྱད་པའི་ཡུ་བ་ནས་འཛིན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། ལྷ་མོ་རྣམས་ཀྱི་ཕྱག་དང་པོ་དག་ཀྱང་རང་རང་གི་བདག་པོའི་རྒྱབ་ཏུ་ཐལ་མོ་སྦྱར་བ།
གཡས་ཀྱི་འོག་མ་རྣམས་ནི་རིམ་པ་བཞིན་འཁོར་ལོ་དང་རིན་པོ་ཆེ་དང་པདྨ་དཀར་པོ་དང་ཨུཏྤལ་འཛིན་པ། གཡོན་གྱི་འོག་མ་རྣམས་ནི་པདྨ་དམར་པོ་འཛིན་པ། ། ཞབས་གཉིས་ཡབ་ཀྱི་རྒྱབ་ཏུ་འཁྲིལ་བའི་ཚུལ་གྱིས་སྐྱིལ་མོ་ཀྲུང་གིས་བཞུགས་པ། སྐུ་ལ་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། དབུ་སྐྲ་རལ་པའི་ཐོར་ཚུགས་གྱེན་དུ་བཅིངས་པ་ལ་དར་གྱི་ཅོད་པན་དང་རིན་པོ་ཆེའི་རྩེ་བྲན་ལྔས་བརྒྱན་པའོ། ། ཤར་ལྷོའི་མཚམས་སུ་ཧ་ལས་རྡོ་རྗེ་མཁའ་འགྲོ་མ་སྔོན་མོ་གཡས་རྡོ་རྗེ། གཡོན་པདྨ། ལྷོ་ནུབ་ཏུ་རི་ལས་རིན་ཆེན་མཁའ་འགྲོ་མ་སེར་མོ་གཡས་ནོར་བུ། གཡོན་པདྨ། ནུབ་བྱང་དུ་ནི་ལས་པདྨ་མཁའ་འགྲོ་མ་དམར་མོ་གཡས་བུམ་པ།
གཡོན་པདྨ། བྱང་ཤར་དུ་ས་ལས་ལས་ཀྱི་མཁའ་འགྲོ་མ་ལྗང་གུ་གཡས་རལ་གྲི། གཡོན་པདྨ་བསྣམས་པ། སྐུ་ལ་རུས་པ་དང་རིན་པོ་ཆེའི་རྒྱན་གྱིས་བརྒྱན་པའོ། ། ཕྱི་རོལ་དུ་འདོད་ཡོན་གྱི་སྣམ་བུ་དམར་པོ་ལ་འཁོད་པའི་ལྷ་མོ་རྣམས་ནི་གཟུགས་རྡོ་རྗེ་མ་མེ་ལོང་དང་པདྨ། སྒྲ་རྡོ་རྗེ་མ་གླིང་བུ་དང་པདྨ། དྲི་རྡོ་རྗེ་མ་སྤོས་ཕོར་དང་པདྨ། རོ་རྡོ་རྗེ་མ་མཁར་གཞོང་དང་པདྨ། རེག་རྡོ་རྗེ་མ་ན་བཟའ་དང་པདྨ་བསྣམས་པའོ། ། ལྷ་ཚོགས་དེ་དག་ཐམས་ཅད་ཀྱི་སྤྱི་བོར་ཟླ་བ་ལ་ཨོཾ་དཀར་པོ།
མགྲིན་པར་ཉི་མ་ལ་ཨཱཿདམར་པོ། ཐུགས་ཀར་པདྨ་ལ་ཧཱུྂ་སྔོན་པོ་དང་ཧྲཱིཿདམར་པོ། ཡབ་རྣམས་ཀྱི་ཐུགས་ཀའི་ཧྲཱིཿལ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་གིས་གཡས་སུ་བསྐོར་བ། ཡུམ་རྣམས་ཀྱི་ཐུགས་ཀའི་ཧྲཱིཿལ། ཨོཾ་བཛྲ་ཝཱ་རཱ་ཧཱི་བུད་དྷ་ཌཱ་ཀི་ནཱི་ཡེ་བཛྲ་ཝརྞ་ནཱི་ཡེ་བཛྲ་བཻ་རོ་ཙ་ནཱི་ཡེ་ཧཱུྃ་ཕཊ་སྭཱ་ཧཱ། ཞེས་པས་གཡོན་དུ་བསྐོར་བ་རིགས་བཞི་མཁའ་འགྲོའི་ཐུགས་ཀར་ཧ་རི་ནི་སས་མཚན་པའོ། ། ཞེས་པའི་རྗེས་སུ་སློབ་དཔོན་ནམ་ལས་ཀྱི་རྡོ་རྗེས་དཀྱིལ་འཁོར་གྱི་དྲུང་དུ་བྱོན་ཏེ་ཡིག་བརྒྱ་བརྗོད་བཞིན་པས་མཆོད་ཡོན་སྦྲེང་སྤོས་ཕོར་འཛིན་པས། རྟེན་ནི་རྡུལ་ཚོན་ནམ་རས་བྲིས་དཀྱིལ་འཁོར་ལ། །
བཞུགས་པའི་བརྟེན་པ་དཀྱིལ་འཁོར་པ། ། ཐབ་ཀྱི་དབུས་ཀྱི་དཀྱིལ་འཁོར་དུ། ། དེང་འདིར་སྤྱན་འདྲེན་གཤེགས་སུ་གསོལ། ། ཞེས་སྙན་གསན་དབབ་སྟེ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿ སོགས་གཙོ་འཁོར་སོ་སོའི་སྙིང་པོ་བརྗོད་བཞིན་པས་མེ་ཏོག་ལྷའི་ངོ་བོར་མོས་ཏེ། རྡུལ་ཚོན་ནམ་རས་བྲིས་དཀྱིལ་ནས་ལེན་པའི་ཚུལ་གྱིས་རིན་པོ་ཆེའི་སྣོད་དུ་བླངས་ཤིང་བཀུར་སྟི་དང་བཅས་པས་སྦྱིན་སྲེག་ཁང་པར་སྤྱན་དྲངས་ཏེ།
ཕེཾ་ཕེཾ་ཕེཾ་གྱིས་སྒྲས་བསྐུལ་ནས་ཐབ་ཀྱི་སྟེང་གི་ནམ་མཁར་བཞུགས་པ་ལ་མཆོད་པ་ནི། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་བཛྲ་ཨརྒྷཾ་སོགས་ནས། ཤབྡའི་བར་དང། པཉྩ་ཨ་མྲྀ་ཏ། བཛྲ་མ་ཏངྒི། བཅས་མཆོད་པ་གསུམ་གྱིས་མཆོད་ཅིང་མཐར། སོ་སོའི་སྙིང་པོ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་བཛྲ་ས་མ་ཡ་སྟྭྃ།
བཏགས་པ་བརྗོད་ཅིང་མེ་ཏོག་མཐོར་དེ་བཞིན་དུ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿ བཛྲ་ས་མ་ཡ་སྟྭྃ་སོགས་བརྗོད་ཅིང་མེ་ཏོག་མཐོར་བས་རྡོ་རྗེ་བསྡུ་བའི་རྒྱས་སེ་གོལ་བྱ་ཞིང་ཐབ་ཏུ་བཞུགས་པ་སྔར་བསྐྱེད་པ་དང་དབྱེར་མེད་དུ་བཞུགས་པར་མོས་ལ། ཐབ་ཀྱི་པདྨའི་དབུས་སུ་བཞུགས་པར་གྱུར། ། ཅེས་བརྗོད་ནས་ཐབ་ཀྱི་དབུས་སུ་མེ་ཏོག་གཅིག་དོར་ཏེ་ཐབ་ཏུ་བསྐྱེད་པ་དང་དབྱེར་མེད་དུ་བཞུགས་པ་དེ་ལ་སྤྲོ་ན་ཡེ་ཤེས་པ་གཞུག་པར་བྱ་བ་སོགས་ཀྱང་གསུངས་པས། རང་གི་ཐུགས་ཀའི་ཧྲཱིཿལས་འོད་ཟེར་འཕྲོས་པས། བཅོམ་ལྡན་འདས་འཇིག་རྟེན་དབང་ཕྱུག་གི་དཀྱིལ་འཁོར་གྱི་འཁོར་ལོ་རྟེན་དང་བརྟེན་པར་བཅས་པ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་དཔག་ཏུ་མེད་པས་བསྐོར་བ་མདུན་གྱི་ནམ་མཁར་སྤྱན་དྲངས་པར་གྱུར། རྡོ་རྗེ་བསྡུ་བའི་རྒྱས། བཛྲ་ས་མཱ་ཛཿ
ཛཿ དབྱངས་དང་བཅས་པས། ཧཱུྃ། ལྷོ་ནུབ་སྲིན་པོའི་གྲོང་ཁྱེར་ནས། ། གྲུབ་ཐོབ་བྱེ་བ་འབུམ་གྱི་དབུས། ། སློབ་དཔོན་པདྨ་གཤེགས་སུ་གསོལ། ། དབང་བསྐུར་བྱིན་གྱིས་བརླབ་ཏུ་གསོལ། ། པདྨ་དབང་གི་དཀྱིལ་འཁོར་ནས། ། མགོན་པོ་ཚེ་དབང་འོད་དཔག་མེད། ། སྤྱན་རས་གཟིགས་དབང་གཤེགས་སུ་གསོལ། །
དབང་བསྐུར་བྱིན་གྱིས་བརླབ་ཏུ་གསོལ། ། མཁའ་སྤྱོད་དག་པའི་གཞལ་ཡས་ནས། ། མཁའ་འགྲོ་བྱེ་བ་འབུམ་གྱི་དབུས། ། ཡུམ་གཅིག་མཁའ་འགྲོ་གཤེགས་སུ་གསོལ། ། དབང་བསྐུར་བྱིན་གྱིས་བརླབ་ཏུ་གསོལ། ། མེ་དཔུང་འབར་བའི་ཀློང་དཀྱིལ་ནས། ། རྟ་མཆོག་རྒྱལ་པོ་ཧེ་རུ་ཀ ། དཔའ་བོའི་ཚོགས་བཅས་གཤེགས་སུ་གསོལ། ། དབང་བསྐུར༴ དག་པ་སྐུ་ཡི་གཞལ་ཡས་ནས། །
ཆོས་དབྱིངས་ཡེ་ཤེས་ངོ་བོ་ཉིད། ། སངས་རྒྱས་མཁའ་འགྲོ༴ དབང་བསྐུར༴ མི་འགྱུར་ཐུགས་ཀྱི་གཞལ་ཡས་ནས། ། མེ་ལོང་ཡེ་ཤེས་ངོ་བོ་ཉིད། ། རྡོ་རྗེ་མཁའ་འགྲོ༴ དབང་བསྐུར༴ པདྨ་གསུང་གི་གཞལ་ཡས་ནས། ། སོར་རྟོག་ཡེ་ཤེས་ངོ་བོ་ཉིད། ། པདྨ་མཁའ་འགྲོ༴
དབང་བསྐུར༴ ཡོན་ཏན་རྒྱས་པའི་གཞལ་ཡས་ནས། ། མཉམ་ཉིད་ཡེ་ཤེས་ངོ་བོ་ཉིད། ། རིན་ཆེན་མཁའ་འགྲོ༴ དབང་བསྐུར༴ ཕྲིན་ལས་གྲུབ་པའི་གཞལ་ཡས་ནས། ། བྱ་གྲུབ་ཡེ་ཤེས་ངོ་བོ་ཉིད། ། ལས་ཀྱི་མཁའ་འགྲོ༴ དབང་བསྐུར༴ འཇིག་རྟེན་དུར་ཁྲོད་གཞལ་ཡས་ནས། །
བསམ་གྱིས་མི་ཁྱབ་སྤྲུལ་པའི་ཚོགས། ། འཇིག་རྟེན་མཁའ་འགྲོ༴ ཕྲིན་ལས་རྣམས་བཞི་བསྒྲུབ་ཏུ་གསོལ། ། དམ་ཚིག་ཆེན་པོའི་གནས་མཆོག་ནས། ། ཆོས་སྐྱོང་མ་མགོན་ལྕམ་དྲལ་ཚོགས། ། དམ་ཅན་རྒྱ་མཚོ་གཤེགས་སུ་གསོལ། ། ཕོ་ཉ་ལས་མཁན་མཛད་དུ་གསོལ། ། ཞེས་རོལ་མོ་བྱ། རྒྱལ་བ་རྒྱ་མཚོ་སྤྱན་རས་གཟིགས། ། འགྲོ་བའི་དོན་དུ་བྱོན་པ་ལེགས། །
བདག་ཅག་བསོད་ནམས་སྐལ་བར་ལྡན། ། བདག་གི་མཆོད་ཡོན་བཞེས་སླད་དུ། ། འདི་ཉིད་དུ་ནི་བཞུགས་སུ་གསོལ། ། ཨོཾ་པདྨ་ཀ་མ་ལཱ་ཡ་སྟྭཾ་སྭཱ་ཧཱ། ཞེས་བཞུགས་སུ་གསོལ། ཨོཾ། མཆོད་ཡོན་བདུག་སྤོས་མེ་ཏོག་སྣང་གསལ་དྲི། ། ཞལ་ཟས་རོལ་མོ་ཤ་ལྔ་རིགས་ཀྱི་ཡུམ། ། ཟག་མེད་བདེ་ཆེན་བདུད་རྩི་བདེ་བའི་གནས། ། ཤ་ཆེན་གསུར་དུད་ཞུན་མེ་དགའ་བདེ་རྒྱས། །
སྣང་བ་སྣ་ཚོགས་ལྷན་སྐྱེས་ཡེ་ཤེས་བདེ། ། རང་བྱུང་ཀུན་མཁྱེན་ཡེ་ཤེས་མཆོད་པའི་སྤྲིན། ། མཆོད་པར་བཞེས་ལ་དངོས་གྲུབ་སྩལ་དུ་གསོལ། ། ཨོཾ་བཛྲ་ཨརྒྷཾ། དྷཱུ་པེ། པུཥྤེ་ནས། ཤབྡའི་བར་གྱིས་མཆོད། ཛཿཧཱུྃ་བཾ་ཧོཿ དམ་ཚིག་སེམས་དཔའ་དང་གཉིས་སུ་མེད་པར་གྱུར། སླར་མདུན་གྱི་ནམ་མཁར་ཡེ་ཤེས་ཀྱི་འཁོར་ལོ་གསལ་བར་གྱུར།
ལྷ་ལ་མངོན་པར་དབང་བསྐུར་དུ་གསོལ། ལྷ་ཚོགས་རྣམས་ཀྱི་ཐུགས་ཀ་ནས་མཁའ་འགྲོ་མའི་ཚོགས་རིན་པོ་ཆེའི་བུམ་པ་ཐོགས་པ་དཔག་ཏུ་མེད་པས་སྤྱི་བོ་ནས་དབང་བསྐུར་བར་གྱུར། ། སྤྱན་རས་གཟིགས་དབང་འཇིག་རྟེན་གསུམ་གྱི་མགོན། ། སངས་རྒྱས་རྣམས་ཀྱི་བུམ་པའི་དབང༌། ། དེ་རིང་ཁྱོད་ལ་བསྐུར་བར་བྱ། ། ཆོས་དབྱིངས་ཡེ་ཤེས་དབང་འདི་ཁྱོད་ཀྱིས་ལོང༌། ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། བུད་དྷ་ཨ་བྷི་ཥེཉྩ་ཨོཾ། ཇི་ལྟར་བལྟམས་པ༴
ལྷ་རྣམས་ཀྱིས་ནི༴ ལྷ་ཡི་ཆུ་ནི༴ དེ་བཞིན་བདག་གིས་ཁྲུས་གསོལ་ལོ། ། ཨོཾ་སརྦ་ཏ་ཐཱ་ག་ཏ་ཨ་བྷཱི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་དབང་བསྐུར་ཞིང་ཆུ་ལྷག་མ་ཡར་ལུད་པ་ལས་གཙོ་བོ་ལ་སྣང་བ་མཐའ་ཡས། རྡོ་རྗེ་ཕག་མོ་ལ་རྣམ་པར་སྣང་མཛད། ཕྱོགས་ཀྱི་ཡབ་ཡུམ་རྣམས་ལ་མི་བསྐྱོད་པ། རིན་ཆེན་འབྱུང་ལྡན། འོད་དཔག་མེད། དོན་ཡོད་གྲུབ་པ་རྣམས་ཀྱིས་དབུ་བརྒྱན་པའོ། །
བྱོན་ཟན་དབུལ་བ་ནི། དགང་བླུགས་ཁ་ལ་ཧཱུྃ་ཡིག་གསལ། ། བཅོམ་ལྡན་འདས་མའི་ལྗགས་ལ་ཡང༌། ། ཧཱུྃ་ཡིག་དག་གིས་མཚན་པ་ཡིས། ། བསྲེག་རྫས་བདུད་རྩི་བཞེས་པར་གྱུར། ། ཅེས་པའི་རྗེས་སུ་དཀྱིལ་འཁོར་གང་ཡིན་གྱི་གཙོ་བོའི་སྙིང་པོ་རྒྱལ་རྒྱམ་ལ་མཚོན་ན། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿ
སྔགས་ལན་བདུན་གྱིས་མར་ཁུ་དགང་ལ་མཐར་སྤེལ་ཚིག་ནི། བདག་ཅག་དཔོན་སློབ་འཁོར་བཅས་ཀྱི། ། དམ་པའི་ཆོས་ལྡན་བསམ་སྦྱོར་ལ། ། བར་དུ་གཅོད་པར་བྱེད་རྣམས་དང༌། ། སྡིག་སྒྲིབ་ཉེས་ལྟུང་ནད་གདོན་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། དེ་ལྟར་སྔགས་ལན་བདུན་རེའི་མཚམས་སུ་འདོད་གསོལ་ལན་རེ་བཅས་ལན་གསུམ་གྱིས་བྱོན་ཟན་ཕུལ། མཆོད་བཞི་བསྟོད་བཞི་ནི། མཆོད་རྫས་ལ་བདུད་རྩི་གཏོར་ནས་བྱིན་གྱིས་བརླབས་པ་ནི། ཨོཾ་ཧྲཱིཿཔདྨཱནྟ་སོགས་ཀྱིས་བསངས།
ཨོཾ་སྭ་བྷ་ཝ་སོགས་ཀྱིས་སྦྱངས། སྟོང་པར་གྱུར། སྟོང་པའི་ངང་ལས། ཨ་ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུྃ་ཡིག་ལས་བྱུང་བའི་ལྷ་རྫས་ལས་གྲུབ་པའི་རྡོ་རྗེའི་མཆོད་ཡོན། ཞབས་བསིལ། ཞལ་བསིལ། བསང་གཏོར། བདུག་སྤོས། མེ་ཏོག །
མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་པའི་སྤྲིན་དྭངས་ཤིང་ཐོགས་པ་མེད་པ་ཕྱོགས་བཅུའི་འཇིག་རྟེན་གྱི་ཁམས་རྒྱ་མཚོའི་རྡུལ་སྙེད་རྒྱས་པར་འགེངས་ཤིང་འཕྲོ་བ། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བུ་བསམ་གྱིས་མི་ཁྱབ་པ་རྣམས་སུ་གྱུར། ཨོཾ་བཛྲ་ཨརྒྷཾ་ཨཱཿཧཱུྃ། དེ་བཞིན་དུ། པཱ་དྱཱཾ༴ ཨ་ཙ་མཱ་ནཾ༴ པྲོཀྵ་ཎཾ༴
དྷཱུ་པེ༴ པུཥྤེ༴ ཨ་ལོ་ཀེ༴ གནྡྷེ༴ ནཻ་ཝིདྱ༴ ཤབྡ་ཨཱཿཧཱུྃ་བར་དང༌། དེ་ནས་ཕྱིའི་མཆོད་པ་འབུལ་བ་ནི། རྒྱལ་བའི་སྐུ་ལ་ཉོན་མོངས་མི་མངའ་ཡང༌། ། སེམས་ཅན་ཉོན་མོངས་བག་ཆགས་སྦྱང་སླད་དུ། ། སྐུ་གསུང་ཐུགས་ལ་ཁྲུས་ཆབ་འདི་གསོལ་བས། །
ཁམས་གསུམ་གནས་པའི་དྲི་མ་དག་གྱུར་ཅིག ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། བཛྲ་ཨརྒྷཾ་པྲ་ཏཱི་ཙྪ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡེ་ཧཱུྃ། དེ་བཞིན་དུ། པཱ་དྱཱཾ༴ ཨ་ཙ་མཱ་ནཾ༴ པྲོཀྵ་ཎཾ༴ ཚུལ་ཁྲིམས་དྲི་ལྡན་སྤོས་མཆོག་དམ་པ་འདི། ། ཏིང་འཛིན་སྔགས་དང་ཕྱག་རྒྱས་བྱིན་བརླབས་ནས། །
སངས་རྒྱས་ཞིང་དུ་སྤོས་དྲི་ངད་ལྡན་པས། རྒྱལ་བ་རྒྱ་མཚོའི་ཚོགས་རྣམས་མཉེས་གྱུར་ཅིག ། ཨོཾ་ཨཱཿསོགས་སྔགས་ཐོག་མཐའ་འགྲེ་བའི། བཛྲ་དྷཱུ་པེ༴ དཀྱིལ་འཁོར་ཀུན་ཏུ་རྒྱལ་བ་མཉེས་བྱེད་པའི། ། ལྷ་རྫས་དབྱིབས་ལེགས་མེ་ཏོག་དམ་པ་འདི། ། ནམ་མཁའ་གང་བར་སེམས་ཀྱིས་མངོན་སྤྲུལ་ནས། ། གཞལ་ཡས་ཁང་དུ་སྤྲིན་བཞིན་གཏིབས་གྱུར་ཅིག ། པུཥྤེ༴ ཉོན་མོངས་དུག་སྲེག་མ་རིག་མུན་སེལ་བའི། །
ཤེས་རབ་གཟི་ལྡན་དཔལ་གྱི་སྒྲོན་མེ་འདི། ། སྤྲིན་མེད་མཁའ་ལ་ཉི་ཤར་ཇི་བཞིན་དུ། ། འོད་ཟེར་སྣང་བས་ཕྱོགས་བཅུར་གསལ་གྱུར་ཅིག ། ཨཱ་ལོ་ཀེ༴ སྟོང་གསུམ་ཀུན་ཏུ་དྲི་དང་ངད་ལྡན་པའི། ། སྤོས་དང་སྨན་སྦྱར་ཆུ་གཙང་རྒྱལ་བའི་ཁྲུས། ། ཡེ་ཤེས་སྤྲིན་ཕུང་མཁའ་ལ་ཐུགས་རྗེའི་ཆར་རྒྱུན་གྱིས། ། མི་གཙང་དྲི་མའི་ཚོགས་རྣམས་དག་གྱུར་ཅིག ། གནྡྷེ༴ རྒྱལ་བའི་སྐུ་ལ་བཀྲེས་པ་མི་མངའ་ཡང༌། །
འགྲོ་བའི་དོན་དུ་ལྷ་རྫས་བདུད་རྩིའི་བཤོས། ། དག་ཅིང་གཙང་མར་བཤམས་ཏེ་འབུལ་ལགས་ན། ། བསོད་ནམས་ཞིང་གྱུར་རྣམས་ཀྱིས་བཞེས་སུ་གསོལ། ། ནཻ་ཝིདྱ༴ དྲིལ་ཆེན་སིལ་སྙན་རྣམ་གྲོལ་ཚངས་པའི་དབྱངས། ། བསམ་དག་ངག་གིས་བསྟོད་དེ་གུས་མཆོད་འབུལ། ། ས་བཅུ་རིམ་གྱིས་བགྲོད་ནས་སངས་རྒྱས་སར། ། ཚོགས་གཉིས་རྫོགས་ནས་ཆོས་ཀྱི་རྒྱལ་པོར་ཤོག ། ཤབྡ༴ རོལ་མོ་བྱ།
ཧཱུྃ། དུས་གསུམ་བདེ་གཤེགས་ཡུམ་གཅིག་མ། ། ཐུགས་རྗེའི་མངའ་བདག་འགྲོ་ལ་གཟིགས། ། གསང་བ་ཡེ་ཤེས་མཁའ་འགྲོ་མ། ། སྐུ་མདོག་དམར་མོ་དབང་གི་ཚུལ། ། ཚད་མེད་རྣམ་བཞིས་འགྲོ་དོན་མཛད། ། རྣམ་རྟོག་རྩད་གཅོད་གྲི་གུག་གཡས། ། འཁོར་བ་དབང་སྡུད་ཐོད་ཁྲག་གཡོན། ། སྐྱེ་འཆི་རྩད་གཅོད་རལ་གྲི་གཡས། ། དུག་གསུམ་རྩད་གཅོད་ཁ་ཊཱཾ་གཡོན། །
ཐབས་དང་ཤེས་རབ་བརྐྱང་བསྐུམ་བཞུགས། ། འདོད་ཡོན་རང་དག་རུས་པས་བརྒྱན། ། གཞོན་ནུའི་ཆ་ལུགས་ཅུང་ཟད་ཁྲོ། ། ཐུགས་རྗེས་ཆགས་པས་དབང་དུ་སྡུད། ། ནམ་མཐོང་དྲན་པས་ཡེ་ཤེས་སྐྱེ། ། ཐུགས་རྗེའི་སྤྱན་གྱིས་འགྲོ་ལ་གཟིགས། ། རྡོ་རྗེ་རིགས་ཀྱི་མཁའ་འགྲོ་མ། ། རྡོ་རྗེ་རིགས་ཀྱི་དངོས་གྲུབ་སྩོལ། ། རིན་ཆེན་རིགས་ཀྱི་མཁའ་འགྲོ་མ། ། ནོར་དང་བསོད་ནམས་དངོས་གྲུབ་སྩོལ། །
པདྨ་རིགས་ཀྱི་མཁའ་འགྲོ་མ། ། ཆགས་པ་དབང་སྡུད་དངོས་གྲུབ་སྩོལ། ། ལས་ཀྱི་རིགས་ཀྱི་མཁའ་འགྲོ་མ། ། དགྲ་བགེགས་ཚར་གཅོད་དངོས་གྲུབ་སྩོལ། ། མཁའ་གསང་ཡེ་ཤེས་མཁའ་འགྲོ་མ། ། ཆོས་དབྱིངས་ལྷུན་གྲུབ་དངོས་གྲུབ་སྩོལ། ། མ་ཧཱ་མུ་དྲའི་དངོས་གྲུབ་སྩོལ། ། རོལ་མོ་བྱ། ནང་གི་མཆོད་པ་འབུལ་བ་ནི། ཧཱུྃ།
དུག་ལྔ་རྣམ་པར་དག་པ་ཡི། ། རིགས་ལྔ་དང་ནི་ཡེ་ཤེས་ལྔ། ། ཤ་ཆེན་ལྔ་ཡི་མཆོད་པ་རྣམས། ། དཀྱིལ་འཁོར་ལྷ་ཡིས་བཞེས་སུ་གསོལ། ། འབྱུང་བ་ལྔ་པོ་རྣམ་དག་པ། ། མཱ་མ་ཀཱི་ལ་སོགས་པ་ཡི། ། རིགས་ཀྱི་ཡུམ་ཆེན་འབྱུང་བ་ལྔ། ། ཤེས་རབ་དྲི་མེད་མཆོད་པ་རྣམས། ། དཀྱིལ་འཁོར་ལྷ་ཡིས་བཞེས་སུ་གསོལ། ། ཐབས་དང་ཤེས་རབ་གཉིས་མེད་ཅིང༌། །
ཟུང་འཇུག་བདེ་བ་ཆེན་པོ་ཡི། ། ཁ་དོག་ཡིད་འོང་རེག་བྱར་ལྡན། ། ཟག་མེད་བདེ་ཆེན་མཆོད་པ་རྣམས། ། དཀྱིལ་འཁོར་ལྷ་ཡིས་བཞེས་སུ་གསོལ། ། བཞེས་ནས་བྱིན་གྱིས་བརླབ་ཏུ་གསོལ། ། དབང་བཞི་བསྐུར་དང་རྒྱུད་བཞི་སྨིན། ། ཐུན་མོང་མཆོག་གི་དངོས་གྲུབ་སྩོལ། ། རོལ་མོ་བྱ། ཧཱུྃ། ཐུགས་ཀྱི་ལྷ་མཆོག་རྟ་མགྲིན་དབང་གི་རྒྱལ། །
སྐུ་མདོག་དམར་ནག་དྲེགས་པ་དབང་དུ་སྡུད། ། སྤྱན་གྱི་འོད་ཟེར་འགྲོ་ལ་ཐུགས་རྗེས་གཟིགས། ། ཞལ་གྱི་འཛུམ་ཚུལ་ཐུགས་རྗེས་ཀུན་ལ་སྙོམས། ། མཆེ་བཞི་གཙིགས་པས་སྐྱེ་ཤི་རྩད་ནས་གཅོད། ། དབུ་གཙུག་རྟ་མགོ་གཞན་གྱིས་འགྲན་དུ་མེད། ། རྟ་སྐད་འཚེར་བས་ཁམས་གསུམ་དབང་དུ་སྡུད། ། དབང་སྡུད་ཕྱག་རྒྱས་སྐྱེ་འགྲོ་ཟིལ་གྱིས་གནོན། ། པདྨའི་ཕྱག་མཚན་འཁོར་བའི་སྐྱོན་དང་བྲལ། ། རིན་ཆེན་རྒྱན་ཆ་འདོད་ཡོན་མ་སྤངས་དག ། ཞབས་གཉིས་བརྐྱང་བསྐུམ་ཡེ་ཤེས་སེམས་དཔའི་ཚུལ། །
དབང་ཆེན་རྟ་མཆོག་སྐུ་ལ་ཕྱག་འཚལ་ལོ། ། སྒྲུབ་མཆོག་བདག་ལ་དབང་བསྐུར་བྱིན་གྱིས་རློབས། ། སྐུ་གསུང་ཐུགས་ཀྱི་དངོས་གྲུབ་བདག་ལ་སྩོལ། ། བསྡུ་བ་རྣམ་བཞིས་འཇིག་རྟེན་དབང་དུ་སྡུད། ། འཇིག་རྟེན་ཟིལ་གནོན་ཕྲིན་ལས་དངོས་གྲུབ་སྩོལ། ། རོལ་མོ་བྱ། གསང་བའི་མཆོད་པ་འབུལ་བ་ནི། ཧཱུྃ། ཐབས་དང་ཤེས་རབ་དབྱེར་མེད་ཅིང༌། ། ཡབ་ཡུམ་བཅུ་ཡི་སྦྱོར་བ་ལས། །
ཟག་མེད་བདེ་བ་ཆེན་པོ་ཡི། ། ཡེ་ཤེས་བདུད་རྩིའི་མཆོད་པ་རྣམས། ། དཀྱིལ་འཁོར་ལྷ་ཡིས་བཞེས་སུ་གསོལ། ། པདྨ་རང་བྱུང་མེ་ཏོག་ལ། ། རཀྟ་རང་བྱུང་བདེ་བའི་གནས། ། ཤ་ཆེན་གསུར་དང་བདུག་སྤོས་དང༌། ། ཞུན་ཆེན་སྣང་གསལ་སྒྲོན་མེ་རྣམས། ། དཀྱིལ་འཁོར་ལྷ་ཡིས་བཞེས་སུ་གསོལ། ། ལྷན་སྐྱེས་བདེ་བ་ཆེན་པོ་ཡི། ། དགའ་བ་བཞི་དང་བདེ་བ་བརྒྱད། །
ཟག་མེད་ཉམས་ཀྱིས་བརྒྱན་པ་རྣམས། ། དཀྱིལ་འཁོར་ལྷ་ཡིས་བཞེས་སུ་གསོལ། ། ལོངས་སྤྱོད་རྫོགས་པའི་དཀྱིལ་འཁོར་དུ། ། དཔའ་བོའི་ཚོགས་བཅས་རྣལ་འབྱོར་མ། ། གཉིས་མེད་བདེ་ཆེན་རོལ་པ་ལས། ། ལོངས་སྤྱོད་རྫོགས་པའི་མཆོད་པ་རྣམས། ། དཀྱིལ་འཁོར་ལྷ་ཡིས་བཞེས་སུ་གསོལ། ། དབང་བཞི་བསྐུར་དང་རྒྱུད་བཞི་སྨིན། ། གསང་བ་བླ་མེད་དངོས་གྲུབ་སྩོལ། ། ཞེས་རོལ་མོ་བྱ།
འགྲོ་བ་ཀུན་ལ་ཐུགས་རྗེས་མཉམ་པར་གཟིགས། ། ཉི་མའི་འོད་ཟེར་སྐུ་ལ་ཕྱག་འཚལ་བསྟོད། ། ཆགས་རབ་དོན་གྱི་འགྲོ་བ་དབང་དུ་སྡུད། ། རྡོ་རྗེ་ཕག་མོའི་སྐུ་ལ་ཕྱག་འཚལ་བསྟོད། ། སྔགས་ཀྱི་ལས་མཛད་མཛེས་པ་མཁའ་འགྲོའི་ཚུལ། ། རྒྱ་མཚོ་གླིང་གི་མཁའ་འགྲོའི་སྐུ་ལ་ཕྱག་འཚལ་བསྟོད། ། ལས་ཀྱི་བཀའ་སྡོད་བྱིན་རླབས་ཐོགས་མེད་འབེབས། ། རྡོ་རྗེ་ཕྲ་མེན་སྐུ་ལ་ཕྱག་འཚལ་བསྟོད། ། བསྟན་པའི་རུ་འཛིན་གདུག་པའི་དགྲ་འདུལ་མ། ། མཁའ་འགྲོ་བདུད་འདུལ་སྐུ་ལ་ཕྱག་འཚལ་བསྟོད། །
རྣལ་འབྱོར་འཁོར་སྐྱོང་བྱིན་བརླབས་ཆར་ལྟར་འབེབས། ། མཁའ་འགྲོ་ཞི་བའི་སྐུ་ལ་ཕྱག་འཚལ་བསྟོད། ། ཉི་ཤུ་རྩ་བཞིའི་གནས་མཆོག་ནས། ། རིགས་བཞི་མཁའ་འགྲོ་ལ་སོགས་པའི། ། ཕྱི་ནང་མཁའ་འགྲོ་རྒྱ་མཚོ་ལ། ། གུས་པའི་ཡིད་ཀྱིས་ཕྱག་འཚལ་བསྟོད། ། དབང་བསྐུར་བྱིན་གྱིས་བརླབ་ཏུ་གསོལ། ། རོལ་མོ་བྱ། ཆོས་སྐུ་སྐྱེ་འགག་མེད་པ་ལ། ། རང་བྱུང་ཡེ་ཤེས་མཆོད་པར་འབུལ། །
དུས་གསུམ་སྐྱེ་འགག་མེད་པ་ལ། ། སྣང་བ་སྣ་ཚོགས་མཆོད་པར་འབུལ། ། ཕྱག་རྒྱ་ཆེན་པོའི་དངོས་གྲུབ་སྩོལ། ། ཐབས་དང་ཤེས་རབ་དབྱེར་མེད་ཅིང༌། ། ལྷན་སྐྱེས་ཡེ་ཤེས་བདེ་བ་ཆེ། ། ཟག་མེད་བདེ་ཆེན་མཆོད་པར་འབུལ། ། དབང་བཞི་རྫོགས་པའི་དངོས་གྲུབ་སྩོལ། ། དབྱིངས་དང་ཡེ་ཤེས་རོ་མཉམ་ཞིང༌། ། འགག་མེད་ཡེ་ཤེས་ལྔ་དང་ལྡན། ། ཀུན་མཁྱེན་ཡེ་ཤེས་མཆོད་པར་འབུལ། །
ངོ་བོ་ཉིད་ཀྱི་དངོས་གྲུབ་སྩོལ། ། ཞེས་དེ་ཁོ་ན་ཉིད་ཀྱི་མཆོད་པ་འབུལ་ཞིང་རོལ་མོ་བྱའོ། ། ཧཱུྃ། མི་འགྱུར་ཐུགས་ཀྱིས་བདུད་བཅོམ་རྡོ་རྗེའི་རིགས། ། རྡོ་རྗེ་མཁའ་འགྲོའི་སྐུ་ལ་ཕྱག་འཚལ་བསྟོད། ། རེ་སྐོང་བདུད་རྩིའི་ཆར་འབེབས་རིན་ཆེན་རིགས། ། རིན་ཆེན་མཁའ་འགྲོའི་སྐུ་ལ་ཕྱག་འཚལ་བསྟོད། ། ཆགས་པ་ཐམས་ཅད་དབང་སྡུད་པདྨའི་རིགས། ། པདྨ་མཁའ་འགྲོའི་སྐུ་ལ་ཕྱག་འཚལ་བསྟོད། ། དོན་གྲུབ་གདུག་པ་འདུལ་མཛད་ལས་ཀྱི་རིགས། །
ལས་ཀྱི་མཁའ་འགྲོའི་སྐུ་ལ་ཕྱག་འཚལ་བསྟོད། ། གདུག་པ་འདུལ་མཛད་རྡོ་རྗེའི་རིགས་སུ་སྤྲུལ། ། རྡོ་རྗེ་གིང་ཆེན་སྐུ་ལ་ཕྱག་འཚལ་བསྟོད། ། འདོད་པའི་དངོས་གྲུབ་འབྱུང་བར་བྱེད་པ་ཡི། ། རིན་ཆེན་གིང་ཆེན་སྐུ་ལ་ཕྱག་འཚལ་བསྟོད། ། ཆགས་རབ་དོན་གྱིས་འགྲོ་བ་དབང་དུ་སྡུད། ། པདྨའི་གིང་ཆེན་སྐུ་ལ་ཕྱག་འཚལ་བསྟོད། ། ལས་ཀྱི་མཐའ་ཡིས་བསྟན་པའི་རུ་དྲ་འདུལ། ། ལས་ཀྱི་གིང་ཆེན་སྐུ་ལ་ཕྱག་འཚལ་བསྟོད། ། དུས་གསུམ་སངས་རྒྱས་ཐམས་ཅད་ཀྱི། །
དགོངས་པ་ལོན་པ་པདྨ་འབྱུང་གནས་ཀྱིས། ། བདག་དང་མོས་པའི་གང་ཟག་ལ། ། བྱིན་རླབས་ཆུ་བོའི་རྒྱུན་བཞིན་ཕོབ། ། རོལ་མོ་བྱ། གཡོན་པའི་སྲིན་མཛུབ་ཀྱིས་བདུད་རྩི་བླངས་ནས་ནམ་མཁར་མཆོད་ཅིང༌། ཆོས་སྐུ་སྣང་བ་མཐའ་ཡས་ཞལ་དུ་ཨོཾ་ཨཱཿཧཱུྃ། ལོངས་སྐུ་ཐུགས་རྗེ་ཆེན་པོའི་ཞལ་དུ༴ སྤྲུལ་སྐུ་པདྨ་འབྱུང་གནས་ཞལ་དུ༴ མ་ཅིག་གྲུབ་པའི་རྒྱལ་མོའི༴ ཏེ་པུ་པ་དྲི་མེད་བཤེས་གཉེན༴
རས་ཆུང་རྡོ་རྗེ་གྲགས་པའི༴ བླ་མ་ཟངས་རི་རས་པའི༴ འགྲོ་མགོན་རས་པ་ཆེན་པོའི༴ རྒྱལ་སྲས་སྤོམ་བྲག་པའི༴ གྲུབ་ཆེན་ཀརྨ་པཀྴིའི༴ གཉན་རས་དགེ་འདུན་འབུམ་གྱི༴ ཆོས་རྗེ་རང་བྱུང་རྡོ་རྗེའི༴ མཁས་བཙུན་རིན་ཆེན་རྒྱལ་མཚན༴ མཾ་ག་ལ་ཀེ་ཏུའི༴ རིན་ཆེན་བཟང་པོའི༴
ཀུན་མཁྱེན་མཐོང་བ་དོན་ལྡན༴ བྱང་སེམས་དཔལ་འབྱོར་དོན་གྲུབ༴ རྒྱལ་དབང་ཆོས་གྲགས་རྒྱ་མཚོའི༴ གྲུབ་ཆེན་བཀྲ་ཤིས་དཔལ་འབྱོར༴ མཚུངས་མེད་མི་བསྐྱོད་རྡོ་རྗེའི༴ རྒྱལ་བ་དཀོན་མཆོག་ཡན་ལག༴ རྗེ་བཙུན་དབང་ཕྱུག་རྡོ་རྗེའི༴ གར་དབང་ཆོས་ཀྱི་དབང་ཕྱུག༴ རྒྱལ་མཆོག་ཆོས་དབྱིངས་རྡོ་རྗེའི༴ དཔལ་ལྡན་ཡེ་ཤེས་སྙིང་པོའི༴
མཚུངས་མེད་ཡེ་ཤེས་རྡོ་རྗེའི༴ དཔལ་ཆེན་ཆོས་ཀྱི་དོན་གྲུབ༴ རྒྱལ་དབང་བྱང་ཆུབ་རྡོ་རྗེའི༴ སི་ཏུ་ཆོས་ཀྱི་འབྱུང་གནས༴ རྗེ་བཙུན་བདུད་འདུལ་རྡོ་རྗེའི༴ མི་ཕམ་ཆོས་གྲུབ་རྒྱ་མཚོའི༴ པདྨ་ཉིན་བྱེད་དབང་པོའི༴ ཐེག་པ་མཆོག་གི་རྡོ་རྗེའི༴ རྒྱལ་སྲས་བློ་གྲོས་མཐའ་ཡས༴ ཀུན་བཟང་མཁའ་ཁྱབ་རྡོ་རྗེའི༴
པདྨ་དབང་མཆོག་རྒྱལ་པོའི༴ དཔལ་ལྡན་མཁྱེན་བརྩེའི་འོད་ཟེར༴ རང་བྱུང་རིག་པའི་རྡོ་རྗེའི༴ དྲིན་ཆེན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ། ཞེས་ལྷ་ལྔའི་བརྒྱུད་རིམ་མམ། ཡང་ན། འཇིག་རྟེན་དབང་ཕྱུག་ཞལ་དུ་ཨོཾ་ཨཱཿཧཱུྃ། པདྨ་བཛྲ་ཞལ་དུ༴ ཛ་ལནྡྷ་རའི༴ མཻ་ཏྲི་པའི༴
བཛྲ་པཱ་ཎིའི༴ བྷ་དནྟ་སུ་མ་ཏི་ཀཱིརྟྟིའི༴ རས་ཆུང་རྡོ་རྗེ་གྲགས་པ་ལ་སོགས་པ་རྩ་བ་དང་བརྒྱུད་པར་བཅས་པའི་བླ་མ་རྣམས་ཀྱི་ཞལ་དུ་ཨོཾ་ཨཱཿཧཱུྃ། རྗེ་བཙུན་འཕགས་པ་འཇིག་རྟེན་དབང་ཕྱུག་དང༌། ། བཅོམ་ལྡན་འདས་མ་རྡོ་རྗེ་རྣལ་འབྱོར་མ། རྡོ་རྗེ་རིན་ཆེན་པདྨ་ལས་ཀྱི་རིགས། ། སྤྱན་རས་གཟིགས་བཞི་རིགས་ཀྱི་ཡུམ་བཞི་མཆོད། ། རིགས་བཞི་མཁའ་འགྲོ་དཔའ་བོ་རྒྱ་མཚོ་དང༌། ། དཔའ་མོ་རྒྱ་མཚོ་གྲུབ་པ་བརྙེས་པ་རྣམས། ། དམ་ཅན་རྒྱ་མཚོ་བདུད་རྩིའི་རྒྱུན་འབུལ་གྱི། །
བཞེས་ནས་དབང་བསྐུར་བྱིན་གྱིས་བརླབ་ཏུ་གསོལ། དེ་ནས་བསྲེག་རྫས་འབུལ་བ་ནི། རྒྱས་སྐབས་གཙོ་འཁོར་སོ་སོར་འབུལ་བའམ། བསྡུ་ན་གཙོ་འཁོར་བསྡོམས་ནས་གཙོ་བོའི་སྙིང་པོ་ལ་ས་པ་རི་ཝཱ་ར་སྦྱར་ཆོག་པར་གསུངས་པར་ད་ལྟའི་ཕྱག་བཞེས་སུ་དེ་བཞིན་མཛད་པས། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿ ས་པ་རི་ཝཱ་ར་ཨོཾ་བོ་དྷི་བྲྀཀྵ་ཡ་སྭཱ་ཧཱ། ཞེས་ལྷ་སྔགས་ཚར་གཅིག་གིས་སྣ་དྲངས་རྫས་སྔགས་རེ་དང་ཡམ་ཤིང་རེ་བསྟུན་ལ་འབུལ།
ཟླ་གྲོགས་དུ་ཡོད་ཀྱི་གྲངས་དང་བསྟུན་ནས་འབུལ་ཞིང་གྲངས་རྐུན་མི་བྱེད་པར་གྲངས་འཛིན་པ་སོགས་གོང་གསལ་འཇིག་རྟེན་པའི་སྐབས་ལྟར་བྱ་ཞིང༌། བཟླས་པའི་ཁ་སྐོང་གི་གྲངས་གསོག་པའང་འདི་བཞིན་གསོག་དགོས་སོ། ། གྲངས་གྲུབ་མཚམས་སྤེལ་ཚིག་ནི། ཨོཾ་བོ་དྷི་བྲྀཀྵཱ་ཡ། བདག་ཅག་དཔོན་སློབ་འཁོར་བཅས་ཀྱི། ། གཟི་བརྗིད་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། ཞེས་གྲངས་དང་ལྷ་སྔགས་སྤེལ་ཚིག་སྦྱོར་ཚུལ་འོག་མ་རྣམས་ལ་ཡང་རིགས་འགྲེས་ཀྱིས།
ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿས་པ་རི་ཝཱ་ར་ཨོཾ་ཨགྣ་ཡེ་སྭཱ་ཧཱ། ཞེས་མར་ཁུ་དགང་བླུགས་ཀྱིས་དབུལ་མཐར། ཨོཾ་ཨགྣ་ཡེ། བདག་ཅག་དཔོན་སློབ་འཁོར་བཅས་ཀྱི། ། འབྱོར་པ་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། །
སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿས་པ་རི་ཝཱ་ར་ཨོཾ་སརྦ་པཱ་པཾ་ད་ཧ་ན་བཛྲ་ཡ་སྭཱ་ཧཱ། ཏིལ་ནག་མཐེབ་སྲིན་ནམ་གུང་མཐེབ་ཀྱིས་དབུལ། འབྲུ་གཞན་རྣམས་དང་ཀུ་ཤ་དང་དཱུརྦ་ཡང་མཐེབ་སྲིན་ནམ་གུང་མཐེབ་ཀྱིས་དབུལ་མཐར། ཨོཾ་སརྦ་པཱ་པཾ་ད་ཧ་ན་བཛྲ་ཡ། བདག་ཅག༴ སྡིག་སྒྲིབ་ཞི་བྱེད་ལས་རྣམས་ལ། །
བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་སརྦ་ཨརྠ་སིདྡྷ་ཡེ་སྭཱ་ཧཱ། ཡུངས་ཀར་ཏེ། བདག་ཅག༴ གནོད་བྱེད་གདོན་བགེགས་ཐམས་ཅད་དང༌། ། བར་དུ༴
འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་སརྦ་སམྦ་དེ་སྭཱ་ཧཱ། ཟས་མཆོག་སྟེ། བདག་ཅག༴ བདེ་བ་ཕུན་སུམ་ཚོགས་པ་ལ། ། བར་དུ༴ འགྲོ་བའི༴
སརྦ་ཤཱིནྟཾ་ཀུ་རུ་སྭཱ་ཧཱ། དེ་ཡང་ཟས་མཆོག་རིལ་བུ་ཡིན་ན་མཐེབ་མཛུབ་དང་ཕྱེ་མ་ཡིན་ན་བླུགས་གཟར་གྱིས་དབུལ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་སརྦ་སམྦ་དེ་སྭཱ་ཧཱ། ཞོ་སྟེ། བདག་ཅག༴ ཤེས་རབ་ཕུན་སུམ་ཚོགས་པ་ལ། ། བར་དུ༴ འགྲོ་བའི༴
སརྦ་ཤཱིནྟཾ་ཀུ་རུ་སྭཱ་ཧཱ། ཞེས་བླུགས་གཟར་གྱིས་དབུལ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་བཛྲ་པུཥྚ་ཡེ་སྭཱ་ཧཱ། འབྲས་སོ་བ་སྟེ། བདག་ཅག༴ ཁྱིམ་གྱི་དཔལ་འབྱོར་རྒྱས་པ་ལ། ། བར་དུ༴ འགྲོ་བའི༴
སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་བཛྲ་བཱི་ཛཱ་ཡ་སྭཱ་ཧཱ། ནས་སོ་བ་སྟེ། བདག་ཅག༴ ནོར་དང་འབྲུ་རྣམས་རྒྱས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ།
ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་མ་ཧཱ་བེ་གཱ་ཡ་སྭཱ་ཧཱ། ནས་སྟེ། བདག་ཅག༴ ལུས་ཀྱི་ཤུགས་རྣམས་རྒྱས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ
ཨོཾ་མ་ཎི་པདྨེ་ཧཱུྃ༴ ཨོཾ་མ་ཧཱ་བ་ལཱ་ཡ་སྭཱ་ཧཱ། སྲན་མ་སྟེ། བདག་ཅག༴ ལུས་ཀྱི་སྟོབས་རྣམས་རྒྱས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴
ཨོཾ་བཛྲ་གྷསྨ་རེ་སྭཱ་ཧཱ། གྲོ་སྟེ། བདག་ཅག༴ ལུས་ཀྱི་ནད་རྣམས་མེད་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་བཛྲ་ཨཱ་ཨུ་ཥེ་སྭཱ་ཧཱ།
དཱུརྦ་སྟེ། བདག་ཅག༴ ཚེ་སྲོག་རིང་དུ་གནས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ༴ ཨོཾ་ཨ་པྲ་ཏི་ཧ་ད་བཛྲཱ་ཡ་སྭཱ་ཧཱ། ཀུ་ཤ་སྟེ།
བདག་ཅག༴ མི་མཐུན་ཕྱོགས་རྣམས་སྲུང་བ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿས་པ་རི་ཝཱ་ར་ཨོཾ་བཛྲ་ཥཱི་བཱ་ཡ་སྭཱ་ཧཱ། ཤིང་ཏོག་སྣ་ཚོགས་སྟེ།
ཨོཾ་བཛྲ་ཥཱི་བ་ཡ། བདག་ཅག་དཔོན་སློབ་འཁོར་བཅས་ཀྱི། ། རིགས་རྒྱུད་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། དེ་ཡང་སྡིག་པ་ཞི་བར་འདོད་ན་ཏིལ་ལྷག་པར་དབུལ་ཞིང༌། གཞན་རྣམས་གང་འབྱོར་རམ་མ་འབྱོར་ཀྱང་རུང་ལ། དེ་བཞིན་དུ་ཚེ་རིང་བར་འདོད་ན་དཱུརྺ་སོགས་ཀུན་ལ་ཤེས་པར་བྱ། མར་ཁུ་དང་ཡམ་ཤིང་ནི་ཐམས་ཅད་ལ་དགོས།
གཤིན་དོན་དང་ཞི་རྐྱང་ལ་སྤེལ་ཚིག་ནི། འགྲོ་བའི་སྡུག་བསྔལ་རྒྱུ་བཅས་ཀུན། ། ཞེས་སམ་ཡང་ན། ཆེ་གེའི་སྡིག་སྒྲིབ་རྒྱུ་བཅས་ཀུན། ། ཞེས་པ་ཙམ་གྱིས་ཆོག་གོ། ། བསྙེན་པའི་ཁ་སྐོང་གསོག་སྐབས་རྫས་ཐམས་ཅད་ཕྱོགས་གཅིག་ཏུ་སྤུངས་པ་ཕྱེ་མ་དང་བསྲེས་ཏེ་མང་དུ་སྤེལ་ལ། གོང་གི་ཤིང་ཏོག་འབུལ་བའི་མཇུག་ཏུ་ཟུར་གསལ་ཕྱག་བཞེས་ལྟར་གཙོ་བོའི་སྙིང་པོར་འབྲུ་གསུམ་བཏགས་ཏེ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ།
ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿས་པ་རི་ཝཱ་ར་ཨོཾ་ཨཱཿཧཱུྃ་གིས་འབུལ་ཞིང་གྲངས་ལྔ་བཅུའམ་བརྒྱ་རེ་སོགས་ཀྱི་མཚམས་སུ་འདོད་གསོལ་ནི། བདག་ཅག་དཔོན་སློབ་འཁོར་བཅས་ཀྱི། ། དམ་པའི་ཆོས་ལྡན་བསམ་སྦྱོར་ལ། ། བར་དུ་གཅོད་པར་བྱེད་རྣམས་དང༌། ། སྡིག་སྒྲིབ་ཉེས་ལྟུང་ནད་དོན་ཀུན། ། སརྦ་ཤཱིནྟཾ་ཀུ་རུ་ཡེ་སྭཱ་ཧཱ། རོལ་མོ་ཡང་བྱའོ། ། དེའི་མཇུག་ཏུ་ན་བཟའ། མེ་ཏོག་ཙན་དན་དཀར་དམར། ཨ་ག་རུ།
སྤོས་སོགས་ཡོད་ན་རང་རང་གི་ཚིགས་བཅད་སྔགས་དང་བཅས་ཆོ་ག་རང་རང་གི་གཞུང་ལ་ཡོད་ན་དེ་ཀ་ལྟར་འབུལ་བ། དཔེར་ན་རྒྱལ་རྒྱམ་ལ་མཚོན་ན། དཔག་མེད་བསོད་ནམས་སྟོབས་ལས་བྱུང་བ་ཡིས། ། ངོ་ཚ་ཁྲེལ་ཡོད་ལྡན་པ་ལྷ་ཡི་གོས། ། རྒྱལ་བ་སྲས་དང་བཅས་ལ་འབུལ་བར་བགྱི། ། ཐུགས་རྗེས་འགྲོ་བའི་དོན་དུ་བཞེས་སུ་གསོལ། ། ཨོཾ་བཛྲ་ཝསྟྲ་པྲ་ཏཱིཙྪ་སྭཱ་ཧཱ། ན་བཟའ་དང༌། དཀྱིལ་འཁོར་ཀུན་ཏུ་རྒྱལ་བ་མཉེས་བྱེད་པའི། ། ལྷ་རྫས་དབྱིབས་ལེགས་མེ་ཏོག་དམ་པ་འདི། །
ནམ་མཁའ་གང་བར་སེམས་ཀྱིས་མངོན་སྤྲུལ་ནས། ། གཞལ་ཡས་ཁང་དུ་སྤྲིན་བཞིན་གཏིབས་གྱུར་ཅིག ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་བཛྲ་པུཥྤེ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡེ་ཨཱཿཧཱུྃ། མེ་ཏོག་རིགས་དབུལ། ཚུལ་ཁྲིམས་དྲི་ལྡན་སྤོས་མཆོག་དམ་པ་འདི། ། ཏིང་འཛིན་སྔགས་དང་ཕྱག་རྒྱས་བྱིན་རླབས་ནས། ། སངས་རྒྱས་ཞིང་དུ་སྤོས་དྲི་ངད་ལྡང་བའི། ། རྒྱལ་བ་རྒྱ་མཚོའི་ཚོགས་རྣམས་མཉེས་གྱུར་ཅིག ། ཨོཾ་ཨཱཿཧཱུྃ་ཧྲཱིཿ
ཨོཾ་མ་ཎི་པདྨེ་ཧཱུྃ་བཛྲ་དྷཱུ་པེ་པྲ་ཏིཙྪ་སོགས་ཀྱིས་བདུག་སྤོས་འབུལ་བ་ལྟ་བུའམ། མེད་ན་སྙིང་པོའི་མཐར། ཨོཾ་ཨཱཿཧཱུྃ་བཏགས་ལ་འབུལ་ཞིང༌། རིན་པོ་ཆེ་སྨན་སོགས་ཀྱང༌། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་སོགས་སྙིང་པོའི་མཇུག་ཏུ་ཨོཾ་ཨཱཿཧཱུྃ་བཏགས་ལ་ཕུལ། གཞན་ཡང་ལས་མཐུན་གྱི་ཁྲུས་རས་དང་གོས་ཟུང་ཀྱང་བཤམས་གསུངས་པའི་རིགས་པས་ཁྲུས་བྱེད་པར་སྤྲོ་ན། ཇི་ལྟར་བལྟམས་པ་ཙམ་གྱིས་ནི། ། ལྷ་རྣམས་ཀྱིས་ནི་ཁྲུས་གསོལ་ལྟར། ། ལྷ་ཡི་ཆུ་ནི་སོགས།
ཨོཾ་སརྦ་ཏ་ཐཱ་ག་ཏ་སོགས། ཕྱི་བ་ནི། དེ་དག་སྐུ་ལ་སོགས། ཨོཾ་ཧཱུྃ་ཏྲཱྃ་ཧྲཱིཿཨཱཿསོགས་ཀྱིས་ཕྱི། རྒྱལ་བའི་སྐུ་གསུང་ཐུགས་ལ་ཉོན་མོངས་མི་མངའ་ཡང་སོགས། ཨོཾ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་བི་དྷ་ནི་ཧཱུྃ། ཞེས་བཀྲུ། དེ་དག་སྐུ་ལ་སོགས་ཀྱིས་ཕྱི། ལྷག་བསམ་དག་པའི་སོགས། སྣ་ཚོགས་དབང་པོའི་སོགས།
སྲབ་འཇམ་ཡང་པ་སོགས། ཨོཾ་བཛྲ་ཝསྟྲ་ཨཱཿཧཱུྃ། ཞེས་ཁྲུས་ཕྱི་བ་གོས་ཟུང་འབུལ་བ་སོགས་བྱའོ། ། ཁྲུས་ཀྱི་བསྐོར་འདི་མི་སྤྲོ་ན་མ་བྱས་ཀྱང་ཆད་སྐྱོན་མེད་དོ།། །། དེ་ནས་འཇིག་རྟེན་ལས་འདས་པའི་རྗེས་ཀྱི་མཆོད་བསྟོད་གཏོར་འབུལ་ནི། ཨོཾ་ཧྲཱིཿཔདྨཱནྟ་སོགས་ཀྱིས་བསངས། ཨོཾ་སྭ་བྷ་ཝ་སོགས་ཀྱིས་སྦྱངས། སྟོང་པར་གྱུར། སྟོང་པའི་ངང་ལས། ཨ་ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ།
ཧཱུྃ་ཡིག་ལས་བྱུང་བའི་ལྷ་རྫས་ལས་གྲུབ་པའི་རྡོ་རྗེའི་མཆོད་ཡོན། ཞབས་བསིལ། ཞལ་བསིལ། བསང་གཏོར། བདུག་སྤོས། མེ་ཏོག ། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་པའི་སྤྲིན་དྭངས་ཤིང་ཐོགས་པ་མེད་པ་ཕྱོགས་བཅུའི་འཇིག་རྟེན་གྱི་ཁམས་རྒྱ་མཚོའི་རྡུལ་སྙེད་རྒྱས་པར་འགེངས་ཤིང་འཕྲོ་བ།
འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བུ་བསམ་གྱིས་མི་ཁྱབ་པ་རྣམས་སུ་གྱུར། ཨོཾ་བཛྲ་ཨརྒྷཾ་ཨཱཿཧཱུྃ། དེ་བཞིན་དུ། པཱ་དྱཱཾ༴ ཨ་ཙ་མཱ་ནཾ༴ པྲོཀྵ་ཎཾ༴ དྷཱུ་པེ༴ པུཥྤེ༴ ཨ་ལོ་ཀེ༴ གནྡྷེ༴
ནཻ་ཝིདྱ༴ ཤབྡ་ཨཱཿཧཱུྃ་བར་དང༌། དེ་ནས་ཕྱིའི་མཆོད་པ་འབུལ་བ་ནི། རྒྱལ་བའི་སྐུ་ལ་ཉོན་མོངས་མི་མངའ་ཡང༌། ། སེམས་ཅན་ཉོན་མོངས་བག་ཆགས་སྦྱང་སླད་དུ། ། སྐུ་གསུང་ཐུགས་ལ་ཁྲུས་ཆབ་འདི་གསོལ་བས། ། ཁམས་གསུམ་གནས་པའི་དྲི་མ་དག་གྱུར་ཅིག ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། བཛྲ་ཨརྒྷཾ་པྲ་ཏཱི་ཙྪ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡེ་ཧཱུྃ།
དེ་བཞིན་དུ། པཱ་དྱཾ༴ ཨ་ཙ་མཱ་ནཾ༴ པྲོཀྵཱ་ཎཾ༴ ཚུལ་ཁྲིམས་དྲི་ལྡན་སྤོས་མཆོག་དམ་པ་འདི། ། ཏིང་འཛིན་སྔགས་དང་ཕྱག་རྒྱས་བྱིན་བརླབས་ནས། ། སངས་རྒྱས་ཞིང་དུ་སྤོས་དྲི་ངད་ལྡན་པས། རྒྱལ་བ་རྒྱ་མཚོའི་ཚོགས་རྣམས་མཉེས་གྱུར་ཅིག ། ཨོཾ་ཨཱཿསོགས་སྔགས་ཐོག་མཐའ་འགྲེ་བའི། བཛྲ་དྷཱུ་པེ༴
དཀྱིལ་འཁོར་ཀུན་ཏུ་རྒྱལ་བ་མཉེས་བྱེད་པའི། ། ལྷ་རྫས་དབྱིབས་ལེགས་མེ་ཏོག་དམ་པ་འདི། ། ནམ་མཁའ་གང་བར་སེམས་ཀྱིས་མངོན་སྤྲུལ་ནས། ། གཞལ་ཡས་ཁང་དུ་སྤྲིན་བཞིན་གཏིབས་གྱུར་ཅིག ། པུཥྤེ༴

ཉོན་མོངས་དུག་སྲེག་མ་རིག་མུན་སེལ་བའི། ། ཤེས་རབ་གཟི་ལྡན་དཔལ་གྱི་སྒྲོན་མེ་འདི། ། སྤྲིན་མེད་མཁའ་ལ་ཉི་ཤར་ཇི་བཞིན་དུ། ། འོད་ཟེར་སྣང་བས་ཕྱོགས་བཅུར་གསལ་གྱུར་ཅིག ། ཨཱ་ལོ་ཀེ༴ སྟོང་གསུམ་ཀུན་ཏུ་དྲི་དང་ངད་ལྡན་པའི། ། སྤོས་དང་སྨན་སྦྱར་ཆུ་གཙང་རྒྱལ་བའི་ཁྲུས། ། ཡེ་ཤེས་སྤྲིན་ཕུང་མཁའ་ལ་ཐུགས་རྗེའི་ཆར་རྒྱུན་གྱིས། ། མི་གཙང་དྲི་མའི་ཚོགས་རྣམས་དག་གྱུར་ཅིག ། གནྡྷེ༴ རྒྱལ་བའི་སྐུ་ལ་བཀྲེས་པ་མི་མངའ་ཡང༌། །
འགྲོ་བའི་དོན་དུ་ལྷ་རྫས་བདུད་རྩིའི་བཤོས། ། དག་ཅིང་གཙང་མར་བཤམས་ཏེ་འབུལ་ལགས་ན། ། བསོད་ནམས་ཞིང་གྱུར་རྣམས་ཀྱིས་བཞེས་སུ་གསོལ། ། ནཻ་ཝིདྱ༴ དྲིལ་ཆེན་སིལ་སྙན་རྣམ་གྲོལ་ཚངས་པའི་དབྱངས། ། བསམ་དག་ངག་གིས་བསྟོད་དེ་གུས་མཆོད་འབུལ། ། ས་བཅུ་རིམ་གྱིས་བགྲོད་ནས་སངས་རྒྱས་སར། ། ཚོགས་གཉིས་རྫོགས་ནས་ཆོས་ཀྱི་རྒྱལ་པོར་ཤོག ། ཤབྡ་བར་གྱིས་མཆོད། རོལ་མོ་བྱ།
ཧྲཱིཿ ཐུགས་རྗེ་ཆེན་པོ་འཇིག་རྟེན་དབང་ཕྱུག་སྐུ། ། སྐུ་མདོག་དམར་གསལ་འཇིག་རྟེན་དབང་དུ་སྡུད། ། སྤྱན་གྱི་འོད་ཟེར་འགྲོ་ལ་ཐུགས་རྗེས་གཟིགས། ། ཞལ་ནས་ཧཱུྃ་སྒྲས་སྟོང་གསུམ་ཆོས་སྒྲ་སྒྲོག ། ཤངས་ནས་ཡེ་ཤེས་རླུང་གིས་ཉོན་མོངས་འཐོར། ། སྙན་གཉིས་ཐབས་དང་ཤེས་རབ་འདུལ་ཐབས་མཛད། ། ཕྱག་གཉིས་དབྱིངས་དང་ཡེ་ཤེས་གཉིས་མེད་སྦྱོར། ། གཡས་པས་བགྲང་ཕྲེང་བྱང་ཆུབ་ལམ་སྣ་འདྲེན། ། གཡོན་པས་པདྨ་འཁོར་བའི་སྐྱོན་དང་བྲལ། །
ཞབས་གཉིས་འགྲོ་བའི་དོན་ལ་སྙོམས་པར་བཞུགས། ། རིན་ཆེན་རྒྱན་དྲུག་ཕ་རོལ་ཕྱིན་དྲུག་ལྡན། ། འགྲོ་རྣམས་མ་ལུས་ཐུགས་རྗེས་དབང་དུ་སྡུད། ། འཇིག་རྟེན་དབང་ཕྱུག་སྐུ་ལ་ཕྱག་འཚལ་ལོ། ། དགྱེས་པར་རོལ་པས་འཛབ་བསྟོད་མཆོད་པ་བཞེས། ། དབང་དང་དངོས་གྲུབ་མ་ལུས་སྩལ་དུ་གསོལ། ། གསུང་གི་དབང་ཕྱུག་སྣང་བ་མཐའ་ཡས་སྐུ། ། འཆི་མེད་ཚེ་དབང་མགོན་པོ་འོད་དཔག་མེད། ། དུས་གསུམ་སངས་རྒྱས་ཐམས་ཅད་གསུང་ལས་སྤྲུལ། ། སྒྲུབ་མཆོག་བདག་ལ་དབང་བསྐུར་བྱིན་གྱིས་རློབས། །
མི་དམིགས་དོན་གྱི་དངོས་གྲུབ་སྩལ་དུ་གསོལ། ། སོགས་ཀྱིས་བསྟོད། འདས་གཏོར་འབུལ་བ་ནི། ཨོཾ་ཧྲཱིཿཔདྨཱནྟ་སོགས་དང༌། ཨོཾ་སྭ་བྷ་ཝ་སོགས་བསངས་སྦྱངས་ལ། སྟོང་པར་གྱུར། སྟོང་པའི་ངང་ལས། རང་གི་ཐུགས་ཀ་ནས། ཡཾ་འཕྲོས་པ་ལས་རླུང་གི་དཀྱིལ་འཁོར་སྔོན་པོ་ཟླ་གམ་བ་དན་དང་ཡཾ་ཡིག་གིས་མཚན་པ། དེའི་སྟེང་དུ་རཾ་སྤྲོས་པ་ལས་མེའི་དཀྱིལ་འཁོར་དམར་པོ་འབར་བ་རཾ་གྱིས་མཚན་པ།
དེ་ལ་ཀཾ་གསུམ་སྤྲོས་པ་ལས་ཐོད་པ་སྐམ་པོ་བུམ་རིལ་གྱི་སྒྱེད་པུ་གསུམ་གྱི་སྟེང་དུ། ཨ་སྤྲོས་པ་ལས་ཐོད་པའི་སྣོད་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་དུ། དབུས་སུ་མུ་ལས་དྲི་ཆུ་བཻཌཱུརྻ་ལྟ་བུ། ཤར་དུ་བི་ལས་དྲི་ཆེན་ཤེལ་ལྟ་བུ། ལྷོར་ར་ལས་རཀྟ་གསེར་བཙོ་མ་ལྟ་བུ། ནུབ་ཏུ་ཤུ་ལས་བྱང་སེམས་དཀར་པོ། བྱང་དུ་མ་ལས་ཀླད་པ་སྟེ་བདུད་རྩི་ལྔ་དང༌། སླར་ཡང་དབུས་སུ་ན་ལས་མིའི་ཤ ། ཤར་ལྷོར་གོ་ལས་བ་ལང་གི་ཤ ། ལྷོ་ནུབ་ཏུ་ཀུ་ལས་ཁྱིའི་ཤ །
ནུབ་བྱང་དུ་ད་ལས་གླང་པོ་ཆེའི་ཤ ། བྱང་ཤར་དུ་ཧ་ལས་རྟ་ཡི་ཤ་སྟེ་ཤ་ལྔའོ། ། རླུང་གཡོས་ཤིང་མེ་སྦར་བས་ཐོད་པ་དྲོས་རྫས་རྣམས་ཞུ་བ། ཨོཾ་ཨཱཿཧཱུྃ། གསུང་གི་བདུད་རྩིའི་རང་བཞིན་ཁ་དོག་དམར་པོའོ། ། ཨོཾ་ཨཱཿཧཱུྃ། ཐུགས་ཀྱི་བདུད་རྩིའི་རང་བཞིན་ཁ་དོག་སྔོན་པོའོ། ། ཨོཾ་ཨཱཿཧཱུྃ། སྐུའི་བདུད་རྩིའི་རང་བཞིན་ཁ་དོག་དཀར་པོ་འོ་མའི་རྒྱ་མཚོ་ལྟ་བུར་གྱུར། རྒྱས་ན།
མདུན་གྱི་ནམ་མཁར་བླ་མ་ཡི་དམ་དཔའ་བོ་མཁའ་འགྲོ་ཆོས་སྐྱོང་སྲུང་མ་རྣམས་སྤྲིན་གྱི་ཕུང་པོ་ལྟ་བུར་བཞུགས་པར་གྱུར། རྡོར་ཐལ་ཁ་ཕྱེ་བས། ན་མོ་རཏྣ་གུ་རུ་ཨི་དམ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཆོས་སྐུ་སྣང་བ་མཐའ་ཡས། ལོངས་སྐུ་ཐུགས་རྗེ་ཆེན་པོ། སྤྲུལ་སྐུ་པདྨ་འབྱུང་གནས། མ་གཅིག་གྲུབ་པའི་རྒྱལ་མོ། ཏེ་པུ་པ་དྲི་མེད་བཤེས་གཉེན། རས་ཆུང་རྡོ་རྗེ་གྲགས་པ། བླ་མ་ཟངས་རི་རས་པ།
འགྲོ་མགོན་རས་པ་ཆེན་པོ། རྒྱལ་སྲས་སྤོམ་བྲག་པ། གྲུབ་ཆེན་ཀརྨ་པཀྴི། གཉན་རས་དགེ་འདུན་འབུམ། ཆོས་རྗེ་རང་བྱུང་རྡོ་རྗེ། མཁས་བཙུན་རིན་ཆེན་རྒྱལ་མཚན། མཾ་ག་ལ་ཀེ་ཏུ། རིན་ཆེན་བཟང་པོ། ཀུན་མཁྱེན་མཐོང་བ་དོན་ལྡན། བྱང་སེམས་དཔལ་འབྱོར་དོན་གྲུབ།
རྒྱལ་དབང་ཆོས་གྲགས་རྒྱ་མཚོ། གྲུབ་ཆེན་བཀྲ་ཤིས་དཔལ་འབྱོར། མཚུངས་མེད་མི་བསྐྱོད་རྡོ་རྗེ། རྒྱལ་བ་དཀོན་མཆོག་ཡན་ལག ། རྗེ་བཙུན་དབང་ཕྱུག་རྡོ་རྗེ། གར་དབང་ཆོས་ཀྱི་དབང་ཕྱུག ། རྒྱལ་མཆོག་ཆོས་དབྱིངས་རྡོ་རྗེ། དཔལ་ལྡན་ཡེ་ཤེས་སྙིང་པོ། མཚུངས་མེད་ཡེ་ཤེས་རྡོ་རྗེ། དཔལ་ཆེན་ཆོས་ཀྱི་དོན་གྲུབ།
རྒྱལ་དབང་བྱང་ཆུབ་རྡོ་རྗེ། སི་ཏུ་ཆོས་ཀྱི་འབྱུང་གནས། རྗེ་བཙུན་བདུད་འདུལ་རྡོ་རྗེ། མི་ཕམ་ཆོས་གྲུབ་རྒྱ་མཚོ། པདྨ་ཉིན་བྱེད་དབང་པོ། ཐེག་པ་མཆོག་གི་རྡོ་རྗེ། རྒྱལ་སྲས་བློ་གྲོས་མཐའ་ཡས། ཀུན་བཟང་མཁའ་ཁྱབ་རྡོ་རྗེ། པདྨ་དབང་མཆོག་རྒྱལ་པོ། དཔལ་ལྡན་མཁྱེན་བརྩེའི་འོད་ཟེར།
རང་བྱུང་རིག་པའི་རྡོ་རྗེ། དྲིན་ཅན་རྩ་བའི་བླ་མ་རྣམས་ཀྱི་ཞལ་དུ་འབུལ་ལོ། ། བྱིན་གྱིས་རློབས་པར་མཛད་དུ་གསོལ། ཡང་ན། འཇིག་རྟེན་དབང་ཕྱུག ། པདྨ་བཛྲ། ཛ་ལནྡཱ་ར། མཻ་ཏྲི་པ། བཛྲ་པཱ་ཎི། བྷ་དནྟ་སུ་མ་ཏི་ཀིརྟྟི།
རས་ཆུང་རྡོ་རྗེ་གྲགས་པ་ལ་སོགས་པ་རྩ་བ་དང་བརྒྱུད་པར་བཅས་པའི་བླ་མ་རྣམས་ཀྱི་ཞལ་དུ་འབུལ་ལོ། ། བྱིན་གྱིས་རློབས་པར་མཛད་དུ་གསོལ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། ཨི་དཾ་བ་ལིཾ་ཏ་ཁཱ་ཧི། ཨོཾ་བཛྲ་ཝཱ་རཱ་ཧཱི༴ ཨི་དཾ༴ ཨོཾ་དྷཱུ་མ་གྷ༴ ཨི་དཾ༴ བཅོམ་ལྡན་འདས་ཐུགས་རྗེ་ཆེན་པོ་འཇིག་རྟེན་དབང་ཕྱུག་རྒྱལ་བ་རྒྱ་མཚོ།
རྡོ་རྗེ་ཕག་མོ། རྡོ་རྗེ་རིགས་ཀྱི་སྤྱན་རས་གཟིགས། རིན་ཆེན་རིགས་ཀྱི་སྤྱན་རས་གཟིགས། པདྨ་རིགས་ཀྱི་སྤྱན་རས་གཟིགས། ལས་ཀྱི་རིགས་ཀྱི་སྤྱན་རས་གཟིགས། སངས་རྒྱས་སྤྱན་མ། མཱ་མ་ཀཱི། གོས་དཀར་མོ། དམ་ཚིག་སྒྲོལ་མ། རྡོ་རྗེ་མཁའ་འགྲོ།
རིན་ཆེན་མཁའ་འགྲོ། པདྨ་མཁའ་འགྲོ། ལས་ཀྱི་མཁའ་འགྲོ་རྣམས་ཀྱི་ཞལ་དུ་འབུལ་ལོ། ། མཆོག་དང་ཐུན་མོང་གི་དངོས་གྲུབ་སྩལ་དུ་གསོལ། ཨོཾ་མ་ཧཱ་ཀཱ་ལཱ་ཡ་ཧཱུྃ་ཕཊ་སྭཱ་ཧཱ། ཨི་དཾ་བ་ལིཾ་ཏ་ཁཱ་ཧི། ཏྲག་རཀྵ་མ་ཧི་དུན་བྷྱོ་མ་ཧཱ་ཡཀྵ་ཏཱིཀྵྞ་ཀཱ་ལི་དུན་བྷྱོ། ཨི་དཾ་བ་ལིཾ་ཏ་ཁཱ་ཧི། དཔལ་ཡེ་ཤེས་ཀྱི་མགོན་པོ་མ་ཧཱ་ཀཱ་ལ་བདུད་འདུལ་རྡོ་རྗེའི་དེད་དཔོན་འཇིག་བྱེད་ཆེན་པོ་བེར་ནག་ཅན། དྲེགས་པ་ཕོ་དགུ།
མོ་དགུ། ཕྱོགས་སྐྱོང་བའི་མགོན་པོ་བཅུ། དྲེགས་པའི་གཙོ་བོ་བདུན་ཅུ་རྩ་གཉིས། ཡེ་ཤེས་ཀྱི་མགོན་པོའི་ཚོགས། ལས་ཀྱི་མགོན་པོའི་ཚོགས། འཇིག་རྟེན་གྱི་མགོན་པོའི་ཚོགས་རྣམས་དང༌། དཔལ་ལྡན་ལྷ་མོ་རང་བྱུང་གི་རྒྱལ་མོ་སྲུང་མ་དཔལ་ལྡན་མ། མ་མོ་བདུན། སྲིང་མོ་བཞི། འབར་མ་དགུ།
དུས་བཞིའི་ལྷ་མོ། དམག་གི་རྒྱལ་མོ་བཞི། དབང་ཕྱུག་མ་ཉེར་བརྒྱད་འཁོར་དང་བཅས་པ་རྣམས་དང༌། གཞན་ཡང་བཀའ་བརྒྱུད་རིན་པོ་ཆེའི་བསྟན་པ་བསྲུང་བར་ཞལ་གྱིས་བཞེས་པའི་བཀའ་སྲུང་དམ་ཅན་རྒྱ་མཚོའི་ཚོགས་རྣམས་ལ་འབུལ་ལོ། ། བསྟན་པ་རིན་པོ་ཆེ་དར་ཞིང་རྒྱས་པ་དང༌། བདག་གི་ཕྲིན་ལས་རྣམ་པ་བཞི་འགྲུབ་པ་དང༌། བར་ཆད་མི་མཐུན་པའི་ཕྱོགས་རྣམས་བསལ་དུ་གསོལ། ཞེས་སོགས་ཀྱིས་ཕྲིན་ལས་བཅོལ། འདོད་དོན་གསོལ་བ་ནི། ཨོཾ་ཨཱཿཧཱུྃ་ཧྲཱིཿ
ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿ མར་ཁུ་དགང་བླུགས་གསུམ་དབུལ། ཐལ་མོ་སྦྱར་ལ་འདོད་གསོལ་ནི། ལྷག་པའི་ལྷ་མཆོག་བཅོམ་ལྡན་འདས། ། འཁོར་བཅས་བདག་ལ་དགོངས་སུ་གསོལ། ། བདག་ཅག་དཔོན་སློབ་འཁོར་བཅས་ཀྱི། ། དམ་པའི་ཆོས་ལྡན་བསམ་སྦྱོར་ལ། ། བར་དུ་གཅོད་པར་བྱེད་རྣམས་དང༌། །
འགྲོ་བའི་སྡུག་བསྔལ་རྒྱུ་བཅས་ཀུན། ། ཟླ་བ་མར་གྱི་ངོ་བཞིན་དུ། ། ཞི་ཞིང་མེད་པར་མཛད་དུ་གསོལ། ། ཞེས་གསོལ་བ་གདབ་བོ། ། དེ་ལྟར་ཞི་བའི་སྦྱིན་སྲེག་བྱ་བའི་སྐབས་སུ་དམིགས་པ་ཇི་ལྟར་བྱ་བ་ནི། སྒྲིབ་གཉིས་སྲེག་བྱེད་ལས་གསུངས་པ་ལྟར། རང་རྡོ་རྗེ་མཁའ་འགྲོ་མའི་ང་རྒྱལ་དུ་འཕོས་ཏེ་ཐུགས་ཀ་ནས་འོད་ཟེར་བདུད་རྩིའི་རྒྱུན་ལྟ་བུ་སྤྲོས་པས། བསྒྲུབ་བྱའི་སྒོ་གསུམ་བཀྲུས་ཏེ་ནད་གདོན་སྡིག་སྒྲིབ་ཞི་བར་བསྒོམ་མོ། ། དེ་བཞིན་དུ་འོད་ཟེར་སེར་པོས་ཚེ་དང་བསོད་ནམས་དཔལ་དང་གཟི་བརྗིད་རྒྱས་པ་དང༌། འོད་ཟེར་དམར་པོས་ལྕགས་ཀྱུ་ལྟ་བུས་གང་ལ་དམིགས་པའི་སྙིང་ག་ནས་བཟུང་མདུན་དུ་བཀུག་སྟེ་བྲན་ལྟར་གྱུར་པ་དང༌།
འོད་ཟེར་མཐིང་ནག་གནམ་ལྕགས་ཀྱི་ཐོག་ལྟ་བུས་དགྲ་བགེགས་ཀྱི་སྙིང་གར་ཕོག་པས་སྲོག་མར་མེ་ལྟ་བུ་ཐུམ་གྱི་བསད་དེ་ཐལ་བར་བརླག་པར་བསམས་པ་སོགས་གསུངས་པ་ལྟར་སོ་སོའི་མན་ངག་བཞིན་བྱའོ།། །། དེ་ནས་གཏང་རག་གི་མཆོད་བསྟོད་ནི། རྒྱས་ན། མཆོད་རྫས་བྱིན་རླབས་ནི། ཨོཾ་ཧྲཱིཿཔདྨཱནྟ་སོགས་ཀྱིས་བསངས། ཨོཾ་སྭ་བྷ་ཝ་སོགས་ཀྱིས་སྦྱངས། སྟོང་པར་གྱུར། སྟོང་པའི་ངང་ལས། ཨ་ལས་ཐོད་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཧཱུྃ་ཡིག་ལས་བྱུང་བའི་ལྷ་རྫས་ལས་གྲུབ་པའི་རྡོ་རྗེའི་མཆོད་ཡོན།
ཞབས་བསིལ། ཞལ་བསིལ། བསང་གཏོར། བདུག་སྤོས། མེ་ཏོག ། མར་མེ། དྲི་ཆབ། ཞལ་ཟས། རོལ་མོ་ལ་སོགས་པ་མཆོད་པའི་སྤྲིན་དྭངས་ཤིང་ཐོགས་པ་མེད་པ་ཕྱོགས་བཅུའི་འཇིག་རྟེན་གྱི་ཁམས་རྒྱ་མཚོའི་རྡུལ་སྙེད་རྒྱས་པར་འགེངས་ཤིང་འཕྲོ་བ། འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་ཕུང་ལྟ་བུ་བསམ་གྱིས་མི་ཁྱབ་པ་རྣམས་སུ་གྱུར།
ཨོཾ་བཛྲ་ཨརྒྷཾ་ཨཱཿཧཱུྃ། དེ་བཞིན་དུ། པཱ་དྱཱཾ༴ ཨ་ཙ་མཱ་ནཾ༴ པྲོཀྵ་ཎཾ༴ དྷཱུ་པེ༴ པུཥྤེ༴ ཨ་ལོ་ཀེ༴ གནྡྷེ༴ ནཻ་ཝིདྱ༴
ཤབྡ་ཨཱཿཧཱུྃ་བར་དང༌། ཨོཾ། མཆོད་ཡོན་བདུག་སྤོས་མེ་ཏོག་སྣང་གསལ་དྲི། ། ཞལ་ཟས་རོལ་མོ་ཤ་ལྔ་རིགས་ཀྱི་ཡུམ། ། ཟག་མེད་བདེ་ཆེན་བདུད་རྩི་བདེ་བའི་གནས། ། ཤ་ཆེན་གསུར་དུད་ཞུན་མེ་དགའ་བདེ་རྒྱས། ། སྣང་བ་སྣ་ཚོགས་ལྷན་སྐྱེས་ཡེ་ཤེས་བདེ། ། རང་བྱུང་ཀུན་མཁྱེན་ཡེ་ཤེས་མཆོད་པའི་སྤྲིན། ། མཆོད་པར་བཞེས་ལ་དངོས་གྲུབ་སྩལ་དུ་གསོལ། ། ཨོཾ་ཨཱཿཧཱུྃ་ཧྲཱིཿ
ཨོཾ་མ་ཎི་པདྨེ་ཧཱུྃ་བཛྲ་ཨརྒྷཾ་པྲ་ཏཱི་ཙྪ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡེ་ཧཱུྃ། དེ་བཞིན་དུ། པཱ་དྱཾ༴ ཨ་ཙ་མཱ་ནཾ༴ པྲོཀྵཱ་ཎཾ༴ དྷཱུ་པེ༴ སོགས་ཀྱིས་མཆོད། བསྡུ་ན་སྔགས་མཆོད། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་བཛྲ་ཨརྒྷཾ་པྲ་ཏིཙྪ་སོགས་ནས།
ཤབྡའི་བར་མཆོད་པ་དང༌། ས་ཁམས་རང་བཞིན་གཏི་མུག་རྣམ་པར་དག ། གཟུགས་ཕུང་གནས་གྱུར་ཆོས་དབྱིངས་ཡེ་ཤེས་བདག ། བདེ་གཤེགས་ཀུན་དངོས་མགོན་པོ་སྤྱན་རས་གཟིགས། ། རྣམ་པར་སྣང་མཛད་སྐུ་ལ་ཕྱག་འཚལ་བསྟོད། ། ནམ་མཁའི་རང་བཞིན་ཞེ་སྡང་རྣམ་པར་དག ། རྣམ་ཤེས་གནས་གྱུར་མེ་ལོང་ཡེ་ཤེས་བདག ། བདེ་གཤེགས་ཀུན་དངོས་མགོན་པོ་སྤྱན་རས་གཟིགས། ། མི་བསྐྱོད་རྡོ་རྗེའི་སྐུ་ལ་ཕྱག་འཚལ་བསྟོད། ། མེ་ཁམས་རང་བཞིན་ང་རྒྱལ་རྣམ་པར་དག །
ཚོར་བ་གནས་གྱུར་མཉམ་ཉིད་ཡེ་ཤེས་བདག ། བདེ་གཤེགས་ཀུན་དངོས་མགོན་པོ་སྤྱན་རས་གཟིགས། ། རིན་ཆེན་འབྱུང་ལྡན་སྐུ་ལ་ཕྱག་འཚལ་བསྟོད། ། ཆུ་ཁམས་རང་བཞིན་འདོད་ཆགས་རྣམ་པར་དག ། འདུ་ཤེས་གནས་གྱུར་སོར་རྟོག་ཡེ་ཤེས་བདག ། བདེ་གཤེགས་ཀུན་དངོས་མགོན་པོ་སྤྱན་རས་གཟིགས། ། འོད་དཔག་མེད་མགོན་སྐུ་ལ་ཕྱག་འཚལ་བསྟོད། ། རླུང་ཁམས་རང་བཞིན་ཕྲག་དོག་རྣམ་པར་དག ། འདུ་བྱེད་གནས་གྱུར་བྱ་གྲུབ་ཡེ་ཤེས་བདག ། བདེ་གཤེགས་ཀུན་དངོས་མགོན་པོ་སྤྱན་རས་གཟིགས། །
དོན་ཡོད་གྲུབ་པའི་སྐུ་ལ་ཕྱག་འཚལ་བསྟོད། ། ཅེས་བསྟོད་ལ། དྲིལ་བསིལ་གྱིས། བཅོམ་ལྡན་འདས་འཇིག་རྟེན་དབང་ཕྱུག་ཐུགས་རྗེ་ཆེན་པོ་རྒྱལ་བ་རྒྱ་མཚོ་འཁོར་དང་བཅས་པས་བདག་ཅག་རྣམས་ལ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་མ་ལུས་པ་སྩལ་དུ་གསོལ། དྲིལ་བུ་བསིལ་ཞིང་དཀྱིལ་འཁོར་ལན་གསུམ་བསྐོར་ཞིང༌། ཨོཾ་བཛྲ་ས་ཏྭ་ས་མ་ཡ། སོགས་ཡིག་བརྒྱ་ལན་གསུམ་བརྗོད་ལ། ཤར་ཕྱོགས་སུ་དཀྱིལ་འཁོར་ལ་ཕྱོགས་པས་འདུག་སྟེ། མ་འབྱོར་བ་དང་ཉམས་པ་དང༌། ། གང་ཡང་བདག་རྨོངས་བློ་ཡིས་ནི། །
བགྱིས་པ་དང་ནི་བགྱིད་སྩལ་བ། ། དེ་ཀུན་མགོན་པོས་བཟོད་པར་མཛོད། ། གང་ཡང་བདག་བློ་རྨོངས་གྱུར་པས། ། ལེགས་བྱས་འདི་ལ་ཉེས་གྱུར་གང༌། ། གང་ཕྱིར་ལུས་ཅན་སྐྱབས་ཡིན་ཕྱིར། ། དེ་ཀུན་མགོན་པོས་བཟོད་པར་གསོལ། ། བར་གྱིས་ནོངས་པ་བཤགས། གཤེགས་གསོལ་གྱི་སྐབས་སུ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་བཛྲ་ཨ་ཙ་མཱ་ཎཾ་པྲ་ཏཱི་ཙྪ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡེ་ཨཱཿཧཱུྃ།
ཞེས་ཞལ་བསིལ་དང༌། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ་བཛྲ་པྲོཀྵཱ་ཎཾ་པྲ་ཏཱིཙྪ་པཱུ་ཛ་མེ་གྷ་ས་མུ་དྲ་སྥ་ར་ན་ས་མ་ཡེ་ཨཱཿཧཱུྃ། ཞེས་པས་འཐོར་འཐུང་འཕུལ་ལ་མཆོད་ཡོན་ཕྱག་གཉིས་ཀྱིས་གུས་པ་དང་བཅས་སྦྲེང་བཞིན་པར་ཨོཾ་བཛྲ་ས་ཏྭ་ས་མ་ཡ་སོགས་ཡིག་བརྒྱ་བརྗོད། ཨོཾ་ཁྱེད་ཀྱིས་སེམས་ཅན་སོགས་ཀྱིས་ཡེ་ཤེས་པ་གཤེགས་ཤིང༌། དམ་ཚིག་པ་བསྡུ། ༈ རྡུལ་ཚོན་སོགས་འབྲེལ་ན། ཨོཾ་ཁྱེད་ཀྱིས་སེམས་ཅན་དོན་ཀུན་མཛད། ། རྗེས་སུ་མཐུན་པའི་དངོས་གྲུབ་སྩོལ། ། རྟེན་གྱིའམ།
རས་བྲིས་སམ། རྡུལ་ཚོན་གནས་སུ་གཤེགས་ནས་ཀྱང༌། ། སླར་ཡང་འབྱོན་པར་མཛད་དུ་གསོལ། ། ཨོཾ་ཨཱཿཧཱུྃ་ཧྲཱིཿ ཨོཾ་མ་ཎི་པདྨེ་ཧཱུྃ། དྷུ་མ་གྷ་ཡེ་ན་མ་སྭཱ་ཧཱ། ཧ་རི་ནི་ས་ར་ཙ་ཧྲཱི་ཡ་ཧཱུྃ་ཛཿ བཛྲ་ས་མ་ཡ་སྟྭྃ། ཞེས་སོ་སོའི་སྙིང་པོ་བརྗོད་བཞིན་པས་མེ་ཏོག་ཐབ་དབུས་ནས་ལེན་པའི་ཚུལ་གྱིས་སྣོད་དུ་བླངས། མཐར་སློབ་དཔོན་གྱིས་སློབ་མ་ལ་གཏད།
སློབ་མས་དཀྱིལ་འཁོར་ལ་མ་གནོད་པར་གཏོར་ཏེ་དཀྱིལ་འཁོར་གང་ཡིན་དེའི་སྔགས་གོང་བཞིན་བརྗོད་ལ། རྡུལ་ཚོན་ནམ་རས་བྲིས་ཀྱི་ནི་དཀྱིལ་འཁོར་ལ། ། ལྷ་ཚོགས་ཐམས་ཅད་ཐིམ་པར་གྱུར་པར་བསམ་མོ།། །། གསུམ་པ་རྗེས་ཀྱི་ཆོ་ག་ནི། ཨོཾ་ཨགྣ་ཡེ་ཛྭ་ལ་རཾ། ཞེས་པས་མར་ཁུ་དགང་བླུགས་གསུམ་མམ་བདུན་ཕུལ་ནས། སླར་ཡང་མེ་ལྷ་འཁོར་བཅས་རྣམས། ། འབར་བའི་རྣམ་པ་ལས་བཞེངས་ཏེ། ། དྲང་སྲོང་དག་གི་ཆ་བྱད་ཅན། ། གཟི་བརྗིད་ཕུན་སུམ་ཚོགས་པར་གྱུར་པར་བསམ་ལ།
བསྲེག་རྫས་ལྷག་མ་གང་ཡོད་གྲངས་ཚད་མི་འཛིན་པར་གོང་གསལ་འཇིག་རྟེན་པའི་སྐབས་སོར་བཞག་ལྟར་འབུལ་དགོས་པས། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བོ་དྷི་བྲྀཀྵཱ་ཡ་སྭཱ་ཧཱ། ཡམ་ཤིང་སྟེ་མཐར། ཨོཾ་བོ་དྷི་བྲྀཀྵཱ་ཡ། བདག་ཅག་དཔོན་སློབ་འཁོར་བཅས་ཀྱི། ། གཟི་བརྗིད་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། དེ་བཞིན་འོག་མ་རྣམས་ལ་ཡང་རིགས་འགྲེས་ཀྱིས།
ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨགྣ་ཡེ་སྭཱ་ཧཱ། མར་ཁུ་སྟེ། བདག་ཅག་དཔོན་སློབ༴ འབྱོར་བ་ཕུན་སུམ་ཚོགས་པ་ལ། ། བར་དུ་གཅོད་པར༴ འགྲོ་བའི་སྡུག་བསྔལ༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་པཱ་པཾ་ད་ཧ་ན་བཛྲཱ་ཡ་སྭཱ་ཧཱ། ཏིལ་ནག་སྟེ། བདག་ཅག༴
སྡིག་སྒྲིབ་ཞི་བྱེད་ལས་རྣམས་ལ། ། བར་དུ་གཅོད་པར༴ འགྲོ་བའི་སྡུག་བསྔལ༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་ཨརྠ་སིདྡྷ་ཡེ་སྭཱ་ཧཱ། ཡུངས་ཀར་ཏེ། བདག་ཅག༴ གནོད་བྱེད་གདོན་བགེགས་ཐམས་ཅད་དང༌། ། བར་དུ༴ འགྲོ་བའི༴
སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་སམྦ་དེ་སྭཱ་ཧཱ། ཟས་མཆོག་སྟེ། བདག་ཅག༴ བདེ་བ་ཕུན་སུམ་ཚོགས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་སརྦ་སམྦ་དེ་སྭཱ་ཧཱ། ཞོ་མཆོག་སྟེ།
བདག་ཅག༴ ཤེས་རབ་ཕུན་སུམ་ཚོགས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་པུཥྚ་ཡེ་སྭཱ་ཧཱ། འབྲས་སོ་བ་སྟེ། བདག་ཅག༴ ཁྱིམ་གྱི་དཔལ་འབྱོར་རྒྱས་པ་ལ། ། བར་དུ༴
འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་བཱི་ཛཱ་ཡ་སྭཱ་ཧཱ། ནས་སོ་བ་སྟེ། བདག་ཅག༴ ནོར་དང་འབྲུ་རྣམས་རྒྱས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་མ་ཧཱ་བེ་གཱ་ཡ་སྭཱ་ཧཱ།
ནས་སྟེ། བདག་ཅག༴ ལུས་ཀྱི་ཤུགས་རྣམས་རྒྱས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་མ་ཧཱ་བ་ལཱ་ཡ་སྭཱ་ཧཱ། སྲན་མ་སྟེ། བདག་ཅག༴ ལུས་ཀྱི་སྟོབས་རྣམས་རྒྱས་པ་ལ། །
བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་གྷསྨ་རེ་སྭཱ་ཧཱ། གྲོ་སྟེ། བདག་ཅག༴ ལུས་ཀྱི་ནད་རྣམས་མེད་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ།
ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་ཨཱ་ཡུ་ཥེ་སྭཱ་ཧཱ། དཱུརྦ་སྟེ། བདག་ཅག༴ ཚེ་སྲོག་རིང་དུ་གནས་པ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་ཨ་པྲ་ཏི་ཧ་ཏ་བཛྲ་ཡ་སྭཱ་ཧཱ། ཀུ་ཤ་སྟེ། བདག་ཅག༴
མི་མཐུན་ཕྱོགས་རྣམས་སྲུང་བ་ལ། ། བར་དུ༴ འགྲོ་བའི༴ སརྦ་ཤཱིནྟཾ་ཀུ་རུ་སྭཱ་ཧཱ། ཨོཾ་ཨགྣ་ཡེ་ས་པ་རི་ཝཱ་ར་ཨོཾ་བཛྲ་ཥཱི་བཱ་ཡ་སྭཱ་ཧཱ། ཤིང་ཏོག་སྟེ་མཐར། ཨོཾ་བཛྲ་ཥཱི་བཱ་ཡ། བདག་ཅག་དཔོན་སློབ་འཁོར་བཅས་ཀྱི། ། རིགས་བརྒྱུད་ཕུན་སུམ་ཚོགས་པ་ལ། ། བར་དུ་གཅོད་པར་བྱེད་རྣམས་དང༌། །
འགྲོ་བའི་སྡུག་བསྔལ་རྒྱུ་བཅས་ཀུན། ། སརྦ་ཤཱིནྟཾ་ཀུ་རུ་སྭཱ་ཧཱ། མཐར་ཁྲུས་གསོལ་སྤྲོ་ན། ཇི་ལྟར་བལྟམས་པ་སོགས་ནས། བཛྲ་ཝསྟྲའི་བར་འཇིག་རྟེན་ལས་འདས་པའི་སྐབས་ལྟར་དང༌། མཆོད་བསྟོད་ནི། གཙང་ཞིང་གཙང་མར་སྦྱར་བ་ཡི། ། ལྷ་རྫས་དམ་པའི་མེ་ཏོག་འདི། ། དྲང་སྲོང་མེ་ལྷའི་ཚོགས་ལ་འབུལ། ། བཞེས་ནས་ཞི་བའི་ཕྲིན་ལས་མཛོད། །
ཨོཾ་ཨགྣ་ཡེ་ས་པ་རི་ཝཱ་ར་པུཥྤེ་པྲ་ཏཱིཙྪ་སྭཱ་ཧཱ། ། གཙང་ཞིང༴ ལྷ་རྫས་དམ་པའི་བདུག་སྤོས་འདི། ། དྲང་སྲོང༴ བཞེས་ནས༴ དྷཱུ་པེ༴ གཙང་ཞིང༴ ལྷ་རྫས་དམ་པའི་སྣང་གསལ་འདི། ། དྲང་སྲོང༴ བཞེས་ནས༴
ཨ་ལོ་ཀེ༴ གཙང་ཞིང༴ ལྷ་རྫས་དམ་པའི་དྲི་ཆབ་འདི། ། དྲང་སྲོང༴ བཞེས་ནས༴ གནྡྷེ༴ གཙང་ཞིང༴ ལྷ་རྫས་དམ་པའི་ཞལ་ཟས་འདི། ། དྲང་སྲོང༴ བཞེས་ནས༴
ནཻ་ཝིདྱ༴ གཙང་ཞིང༴ ལྷ་རྫས་དམ་པའི་རོལ་མོ་འདི། ། དྲང་སྲོང༴ བཞེས་ནས༴ ཤབྡ༴ གཙང་ཞིང༴ ལྷ་རྫས་འཆི་མེད་བདུད་རྩི་འདི། ། དྲང་སྲོང༴ བཞེས་ནས༴
ཨོཾ་ཨགྣ་ཡེ་ས་པ་རི་ཝཱ་ར་པཉྩ་ཨ་མྲྀ་ཏ་པྲ་ཏཱིཙྪ་སྭཱ་ཧཱ། གཙང་ཞིང༴ ཟུང་འཇུག་བདེ་ཆེན་མཆོད་པ་འདི། ། དྲང་སྲོང༴ བཞེས་ནས༴ ཨོཾ་ཨགྣ་ཡེ་ས་པ་རི་ཝཱ་ར་མ་ཏངྒི་པྲ་ཏཱིཙྪ་སྭཱ་ཧཱ། ཞེས་མཆོད། འཇིག་རྟེན་དབང་ཕྱུག་ཚངས་དབང་མགོན་གྱི་སྲས། ། མེ་ལྷའི་རྒྱལ་པོ་ཊཀྐིས་དབང་བསྐུར་བ། ། ཤེས་རབ་མཆོག་གིས་ཉོན་མོངས་ཐམས་ཅས་སྲེག །
འཛིན་བྱེད་མེ་ལྷ་ཉིད་ལ་རྣམ་པར་འདུད། ། ཅེས་པས་བསྟོད། མེ་ལྷའི་གཏོར་མ། ཨ་ཀཱ་རོས་བྱིན་གྱིས་བརླབས་ཏེ། དགང་བླུགས་སུ་བཟུང་ལ། ཨོཾ་ཨགྣ་ཡེ་ས་པ་རི་ཝཱ་ར་ཨི་དཾ་བ་ལིངྟ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ་བརྗོད་བཞིན་པས་ཐབ་ཁུང་དུ་དབུལ། མེ་སྟེ་བསྲེག་བྱ་ཟ་བའི་ལྷ། ། དྲང་སྲོང་རྒྱལ་པོ་གདོན་གྱི་བདག ། ཤར་ལྷོ་མེ་ལྷའི་ཚོགས་བཅས་ལ། །
མཆོད་ཅིང་བསྟོད་དེ་ཕྱག་ཀྱང་འཚལ། ། མཆོད་སྦྱིན་གཏོར་མ་འདི་བཞེས་ལ། ། རྣལ་འབྱོར་བདག་ཅག་འཁོར་བཅས་ལ༑ ༑ ནད་མེད་ཚེ་དང་དབང་ཕྱུག་དང༌། ། དཔལ་དང་གྲགས་དང་སྐལ་པ་བཟང༌། ། ལོངས་སྤྱོད་རྒྱ་ཆེན་ཀུན་ཐོབ་ཅིང༌། ། ཞི་དང་རྒྱས་ལ་སོགས་པ་ཡི། ། ལས་ཀྱི་དངོས་གྲུབ་བདག་ལ་སྩོལ། ། དམ་ཚིག་ཅན་གྱིས་བདག་ལ་སྲུངས། ། དངོས་གྲུབ་ཀུན་གྱི་སྡོང་གྲོགས་མཛོད། །
དུས་མིན་འཆི་དང་ནད་རྣམས་དང༌། ། གདོན་དང་བགེགས་རྣམས་མེད་པར་མཛོད། ། རྨི་ལམ་ངན་དང་མཚན་མ་ངན། ། བྱ་བྱེད་ངན་པ་མེད་པར་མཛོད། ། འཇིག་རྟེན་བདེ་ཞིང་ལོ་ལེགས་དང༌། ། འབྲུ་རྣམས་འཕེལ་ཞིང་ཆོས་འཕེལ་དང༌། ། བདེ་ལེགས་ཕུན་སུམ་ཚོགས་པ་དང༌། ། ཡིད་ལ་འདོད་པ་ཀུན་འགྲུབ་མཛོད། ། ཅེས་པའི་བར་གྱིས་ཕྲིན་ལས་བཅོལ། འདོད་དོན་གསོལ་བ་ནི་ཐལ་མོ་སྦྱར་ཏེ།
དྲང་སྲོང་ཆེན་པོ་མེ་ཡི་ལྷ། ། འཁོར་བཅས་བདག་ལ་དགོངས་སུ་གསོལ། ། བདག་ཅག་དཔོན་སློབ་འཁོར་བཅས་ཀྱི། ། དམ་པའི་ཆོས་ལྡན་བསམ་སྦྱོར་ལ། ། བར་དུ་གཅོད་པར་བྱེད་རྣམས་དང༌། ། འགྲོ་བའི་སྡུག་བསྔལ་རྒྱུ་བཅས་ཀུན། ། ཟླ་བ་མར་གྱི་ངོ་བཞིན་དུ། ། ཞི་ཞིང་མེད་པར་མཛད་དུ་གསོལ། ། ཅེས་སོ། ། དེ་ནས་ཡིག་བརྒྱ་བརྗོད་ལ།
མ་འབྱོར་བ་དང་ཉམས་པ་དང༌། ། གང་ཡང་བདག་རྨོངས་བློ་ཡིས་ནི། ། བགྱིས་པ་དང་ནི་བགྱིད་སྩལ་བ། ། དེ་ཀུན་མགོན་པོས་བཟོད་པར་གསོལ། ། གཤེགས་གསོལ་ནི། ཨོཾ་ཨགྣ་ཡེ་ས་པ་རི་ཝཱ་ར་ཨ་ཙ་མཱ་ནཾ་པྲ་ཏཱིཙྪ་སྭཱ་ཧཱ། ཞེས་པས་ཞལ་བསིལ་དང༌། ཨོཾ་ཨགྣ་ཡེ་ས་པ་རི་ཝཱ་ར་པྲོཀྵ་ཎཾ་པྲ་ཏཱིཙྪ་སྭཱ་ཧཱ། འཐོར་འཐུང་ཕུལ་ཡིག་བརྒྱ་བརྗོད་བཞིན་པས་མཆོད་ཡོན་སྦྲེང་སྟེ། གཤེགས་གསོལ་གྱི་དྲིལ་སྟབས་དང་བཅས་པས།
བདག་གི་དོན་དང་གཞན་གྱི་དོན། ། བྱིན་ཟ་ཁྱོད་ཀྱིས་བསྒྲུབས་ཀྱི་གཤེགས། ། ཇི་བཞིན་དུས་སུ་སླར་བྱོན་ཏེ། ། བདག་གི་དངོས་གྲུབ་ཐམས་ཅད་སྒྲུབས། ། ཨོཾ་ཨགྣ་ཡེ་ས་པ་རི་ཝཱ་ར་བཛྲ་མུཿ ཡེ་ཤེས་མེ་ལྷ་ཤར་ལྷོར་གཤེགས། ། དམ་ཚིག་པ་རྣམས་སྙིང་གར་ཐིམ།། །། དེ་ནས་བསྔོ་བ་སྨོན་ལམ་བྱས་ངག་གྲོལ། ལྷའི་ང་རྒྱལ་གྱིས་ཐུན་མཚམས་ཀྱི་བྱ་བ་ལ་འཇུག ། ལོང་ཡོད་ན་ཐབ་ཀྱི་མེ་མི་བསྒུལ་བར་བཞག །
ལོང་མེད་ན་ལས་མཐུན་གྱི་ཆུས་མེ་མཐའ་ནས་ཞི་བར་བྱས་ལ་རྡོ་རྗེ་བསྡུ་བའི་ཕྱག་རྒྱས་བསྡུས་ཏེ་རྒྱ་མཚོར་འབབ་པའི་ཆུ་བོར་འདོར་བ་སོགས་ལས་ཀྱི་རྗེས་མི་མངོན་པར་བྱས་ལ་བཀྲ་ཤིས་བརྗོད་དོ། ། སྒྲུབ་མཆོད་དང་མ་འབྲེལ་བར་སྦྱིན་སྲེག་རྐྱང་པའི་སྐབས་ཆོག་གཞུང་གི་བསྡུས་ལྡང་ནི། རང་གི་ཐུགས་ཀའི་ཧྲཱིཿལས་འོད་ཟེར་འཕྲོས་པས་འཁོར་འདས་ཐམས་ཅད་ལྷར་གསལ་བ་ལ་ཕོག ། དེ་ཐམས་ཅད་འོད་དུ་ཞུ་སྟེ་བསྲུང་བའི་གུར་ཁང་ལ་ཐིམ། དེ་ཞུ་བ་ལས་རིམ་བཞིན་བདག་ཉིད་ལ་འདུས་ཏེ། བདག་ཉིད་ཐུགས་ཀའི་ཧྲིཿལ་ཐིམ། ཧྲཱིཿཡང་གོང་བུ་དང་ནཱ་དའི་གཟུགས་ལས་རྣམ་པར་འདས་ནས་རྣམ་པར་དག་པའི་རང་བཞིན་ནོ། ། ཞེས་མཉམ་པར་བཞག ། སླར་རང་ཉིད་ཞལ་གཅིག་ཕྱག་གཉིས་པའི་སྤྱན་རས་གཟིགས་སུ་གསལ་བར་འགྱུར། བཀྲ་ཤིས་ནི།
བཀའ་བརྒྱུད་བླ་མས་ལེགས་བྱིན་པའི། ། རྟག་ཏུ་ཡེ་ཤེས་ཐུགས་རྗེ་ཡིས། ། གཟིགས་ཤིང་ཆོས་སྐུར་ངོ་སྤྲོད་པའི། ། བྱིན་རླབས་མཆོག་གི་བཀྲ་ཤིས་ཤོག ། ཡིད་དམ་ལྷ་ཡིས་ལེགས་བྱིན་པའི། ། གསང་སྔགས་མཆོག་གི་ཆོ་ག་ལ། ། ལུས་ངག་ཡིད་གསུམ་མཐུས་གྲུབ་པའི། ། དངོས་གྲུབ་མཆོག་གི་བཀྲ་ཤིས་ཤོག ། རྡོ་རྗེ་མཁའ་འགྲོས་ལེགས་བྱིན་པའི། ། སེམས་ཉིད་འོད་གསལ་འདུས་མ་བྱས། །
གཉིས་མེད་དཔེ་བྲལ་དོན་རྟོགས་པའི། ། ཕྱག་རྒྱ་ཆེན་པོའི་བཀྲ་ཤིས་ཤོག ། སངས་རྒྱས་མཁའ་འགྲོས་ལེགས་བྱིན་པའི། ། ཆོས་རྣམས་རང་བཞིན་རང་གི་སེམས། ། རྒྱུད་འདི་ཆོས་ཀྱིས་མ་བཅིངས་པའི། ། ཆོས་ཀྱི་ཕྱག་རྒྱའི་བཀྲ་ཤིས་ཤོག ། རིན་ཆེན་མཁའ་འགྲོས་ལེགས་བྱིན་པའི། ། ཡོན་ཏན་དཔག་ཏུ་མེད་པས་བརྒྱན། ། ནད་དང་གདོན་ལས་ཐར་བ་ཡིས། ། བསམ་པ་འགྲུབ་པའི་བཀྲ་ཤིས་ཤོག །
པདྨ་མཁའ་འགྲོས་ལེགས་བྱིན་པའི། ། ཐབས་དང་ཤེས་རབ་གཉིས་མེད་སྦྱོར། ། བདེ་ཆེན་ཡེ་ཤེས་ཐབས་ཀྱི་མཆོག ། གསང་བ་ཤེས་རབ་བཀྲ་ཤིས་ཤོག ། ལས་ཀྱི་མཁའ་འགྲོས་ལེགས་བྱིན་པའི། ། རྣལ་འབྱོར་དམ་ཚིག་ལྡན་པ་ལ། ། ཞི་དང་རྒྱས་ལ་སོགས་པ་ཡི། ། ལས་རྣམས་འགྲུབ་པའི་བཀྲ་ཤིས་ཤོག ། ཞེས་དང༌། ཆོས་དབྱིངས་ལྷུན་གྱིས་གྲུབ་པ་ལ། །
དབྱེར་མེད་འཁོར་འདས་ཡོངས་སུ་རྫོགས། ། དུས་གསུམ་སངས་རྒྱས་བསྐྱེད་པའི་ཡུམ། ། ཆོས་སྐུ་མཆོག་གི་བཀྲ་ཤིས་ཤོག ། རྣམ་སྣང་ཡེ་ཤེས་གངས་ཆེན་མཚོ། ། མི་འཁྲུགས་རྒྱལ་པོ་ལ་སོགས་པའི། ། རྒྱལ་བ་སྲས་བཅས་འཁོར་གྱིས་བསྐོར། ། ལོངས་སྤྱོད་རྫོགས་པའི་བཀྲ་ཤིས་ཤོག ། ཐུབ་ཆེན་རྒྱལ་བ་གསེར་མདོག་ཅན། ། སྐལ་བཟང་སངས་རྒྱས་སྟོང་གི་དབུས། ། རྣམ་འཕྲུལ་བསམ་གྱིས་མི་ཁྱབ་པ། །
སྤྲུལ་སྐུ་མཆོག་གི་བཀྲ་ཤིས་ཤོག ། སྐུ་གསུམ་ལྷུན་གྲུབ་ཡོངས་རྫོགས་ཤིང༌། ། ཡེ་ཤེས་དབྱིངས་ཀྱི་དཀྱིལ་འཁོར་དུ། ། ངོ་བོ་ཉིད་ཀྱི་ཐམས་ཅད་མཁྱེན། ། སྐུ་བཞི་ཡོངས་རྫོགས་བཀྲ་ཤིས་ཤོག ། སེམས་དཔའ་རང་བྱུང་རྡོ་རྗེ་ནི། ། ཡིད་བཞིན་ནོར་བུ་རྙེད་པ་ལྟར། ། བདག་གཞན་ཡོངས་ཀྱི་དབུལ་བ་སེལ། ། དགོས་འདོད་འབྱུང་བའི་བཀྲ་ཤིས་ཤོག ། བྱང་ཆུབ་སེམས་ཀྱི་ཕྲིན་ལས་ཀྱི། །
ཐུགས་རྗེའི་འོད་ཟེར་ཕྱོགས་མེད་འཕྲོ། ། བཅོ་ལྔའི་ཟླ་བ་ཉ་རྒྱས་ལྟར། ། འཛམ་གླིང་འཇིག་རྟེན་བཀྲ་ཤིས་ཤོག ། ཅེས་བརྗོད་དོ། ། གྲོལ་ཉིན། མཆོད་སྦྱིན་གནས་འདིར་གང་ལྷག་པ། ། འབྱུང་པོ་ས་འོག་རྒྱུ་བ་དང༌། གང་ཡང་ས་སྟེང་གནས་པ་དང༌། ། ས་བླར་རྒྱུ་བ་གང་ཡིན་པ། ། མགུ་བར་གྱིས་ལ་རང་གནས་སུ། །
ཐམས་ཅད་ཐ་དད་འགྲོ་བར་གྱིས། ། སརྦ་བྷུ་ཏ་གཙྪ། ། ཞེས་པ་འདི་ནི་རྗེ་མི་བསྐྱོད་ཞབས་ཀྱིས་མཛད་པའི་སྒྲིབ་གཉིས་སྲེག་བྱེད་སོར་བཞག་ལས་བཞི་མྱུར་འགྲུབ་ལས། ཞི་བའི་སྦྱིན་སྲེག་རྒྱལ་བ་རྒྱ་མཚོ་ལྷ་དགུའི་ཆོ་ག་དང་སྦྱར་ཏེ་ཁོལ་དུ་ཕྱུང་བའོ།། །། རྒྱུད་སྡེ་སྤྱིར་སྦྱར་ལས་བཞིའི་སྦྱིན་སྲེག་འདི། ། བླ་མ་བསོད་ནམས་རབ་རྒྱས་ཞེས་བྱ་བས། ། ཀརྨ་ལེགས་བཤད་གླིང་དུ་པར་བསྐྲུན་དགེས། ། སངས་རྒྱས་བསྟན་པ་དར་རྒྱས་ཡུན་གནས་ཤོག ། བསྟན་འཛིན་སྐྱེས་བུ་རྣམས་ཀྱི་ཞབས་པད་བརྟན། ། དགེ་འདུན་སྡེ་རྒྱས་ཐོས་བསམ་སྒོམ་གསུམ་འཕེལ། །
འབྲེལ་ཐོགས་གཙོར་བྱས་འགྲོ་བ་མ་ལུས་པའི། ། སྒྲིབ་གཉིས་སྲེག་ཅིང་སྐུ་བཞི་མངོན་གྱུར་ཤོག ། ཤུ་བྷཾ། དགེའོ།། །།
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
