གསུང་འབུམ། ངག་དབང་ཀུན་དགའ་བསོད་ནམས།
པོད ༡༣༥
དཔལ་འཁོར་ལོ་བདེ་མཆོག་གི་སྒྲུབ་ཐབས་གྲུབ་ཆེན་ལཱུ་ཧི་པའི་ལུགས་ཀྱི་ངག་འདོན་གསལ་བར་བཤད་པ་བསམ་འཕེལ་ནོར་བུ།
༄༅། །དཔལ་འཁོར་ལོ་བདེ་མཆོག་གི་སྒྲུབ་ཐབས་གྲུབ་ཆེན་ལཱུ་ཧི་པའི་ལུགས་ཀྱི་ངག་འདོན་གསལ་བར་བཤད་པ་བསམ་འཕེལ་ནོར་བུ་ཞེས་བྱ་བ་བཞུགས་སོ།། ན་མོ་གུ་རུ་བུདྡྷ་དྷྭ་ཛ་སམྦ་ར་ཡེ། ཁྱབ་བདག་འཁོར་ལོའི་མགོན་པོ་བླ་མ་ལ། ། གུས་པས་བཏུད་དེ་གྲུབ་ཆེན་ལཱུ་ཧི་པས། ། ལེགས་པར་བཀྲལ་བའི་འཁོར་ལོ་སྡོམ་པ་ཡི། ། སྒྲུབ་ཐབས་བསམ་འཕེལ་ནོར་བུ་འདི་སྤེལ་ལོ། ། འདིར་ནི་ངག་འདོན་གཙོ་བོར་བཤད་དེ། འདི་ཉིད་ཁོ་ནས་་་་་་ཉིན་མཚན་འཁོར་ཡུག་དུ་དུས་འདའ་་་་་་བར་འདོད་པ་སོགས། འདི་་་་་་ལྟ་གི་སྔོན་་་་་་དུ་བསྒོམ་དོན་གྱི་གནད་ཟབ་མོ་རྣམས་གོང་མའི་གསུང་རབ་ཏུ་་་་་་རྣམ་བཤད་ཁྱད་པར་ཅན་རྣམས། གསལ་བར་བཞུགས་པས་དེ་ལྟོས་ལ། །
དོན་རྣམས་ཁོང་དུ་ཆུད་བྱས་ནས། ། ངག་འདོན་ཁོ་ན་དོན་གཉེར་རྣམས། ། བསམ་འཕེལ་ནོར་བུ་འདི་ལོངས་ཤིག ། དེ་ལ་སྐྱབས་སུ་འགྲོ་བ་ནི། མདུན་གྱི་ནམ་མཁར་སེང་གེས་བཏེགས་པའི་རིན་པོ་ཆེའི་ཁྲིའི་སྟེང་དུ། དབུས་སུ་རྩ་བའི་བླ་མ་འཁོར་ལོ་བདེ་མཆོག་གི་རྣམ་པ་ལ་སྙིང་པོའི་རྣལ་འབྱོར་མ་བཞི། སྐུ་གསུང་ཐུགས་ཀྱི་ལྷ། སྒོ་མཚམས་མ་བརྒྱད་རྣམས་ཀྱིས་བསྐོར་བ། གཙོ་བོའི་རྒྱབ་ཁཎྜ་རོ་ཧིའི་མདུན་དུ་ཆོས་པོ་ཏི་བྲག་རི་བརྩེགས་པ་ལྟ་བུ་སྟེ། དེ་ཡང་གཙོ་བོ་ནི་བླ་མ་དང་སངས་རྒྱས་དཀོན་མཆོག་གི་ངོ་བོ། །
ཆོས་པོ་ཏིའི་རྣམ་པ་ནི་ཆོས་དཀོན་མཆོག འཁོར་རྣམས་ནི་དགེ་འདུན་དཀོན་མཆོག་གི་རང་བཞིན་དུ་བཞུགས་པར་གྱུར། བདག་དང་འགྲོ་བ་ཁམས་གསུམ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ། ། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་འདུན་ཐམས་ཅད་ཀྱི་མངའ་བདག རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། ། རྫོགས་པའི་སངས་རྒྱས་བཅོམ་ལྡན་འདས་རྣམས་ལ༞ དམ་པའི་ཆོས་རྣམས་ལ༞ འཕགས་པའི་དགེ་འདུན༞ ཉི་ཤུ་རྩ་གཅིག བླ་མ་དང་དཀོན་མཆོག་རིན་པོ་ཆེ་རྣམ་པ་གསུམ་ལ་བདག་ཕྱག་འཚལ་ཞིང་སྐྱབས་སུ་མཆིའོ། ། ཁྱེད་རྣམས་ཀྱིས་བདག་གི་རྒྱུད་བྱིན་གྱིས་བརླབ་ཏུ་གསོལ།
གཙོ་བོ་བླ་མ་འོད་སྔོན་པོར་ཞུ་རང་གི་སྙིང་ཁར་ཐིམ། ཡིད་ཀྱི་སྡིག་སྒྲིབ་དག ཐུགས་ཀྱི་བྱིན་བརླབས་ཞུགས། ཆོས་པོ་ཏི་འོད་དམར་པོར་ཞུ་མགྲིན་པར་ཐིམ། ངག་གི་སྒྲིབ་པ་དག གསུང་གི་བྱིན་བརླབས་ཞུགས། འཁོར་གྱི་ལྷ་རྣམས་འོད་དཀར་པོར་ཞུ་དཔྲལ་བར་ཐིམ། ལུས་ཀྱི་སྒྲིབ་པ་དག སྐུའི་བྱིན་བརླབས་ཞུགས། སེམས་བསྐྱེད་པ་ནི།
སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་དཔལ་འཁོར་ལོ་བདེ་མཆོག་གི་བསྒོམ་བཟླས་ཉམས་སུ་བླང་བར་བགྱིའོ།་་་་་ ཞེས་པའམ། ཡང་ན་ཨ་བྷི་དྷ་ན་ལས་གསུངས་པའི་འདིའི་ཐུན་མོང་མ་ཡིན་པ། སྔགས་ཀྱི་སྐུ་རུ་གྱུར་པ་ཡི། བདག་ནི་ཧེ་རུ་ཀར་བྱས་ནས། ། སེམས་ཅན་ཐམས་ཅད་ཧེ་རུ་ཀའི། ། གོ་འཕང་མཆོག་ལ་འགོད་པར་བྱ། ཅེས་ལན་གསུམ་བརྗོད་ཀྱང་ཆོག་པར་གློ་བོ་མཁན་ཆེན་པའི་གསུང་རབ་ལས་བཤད་དོ། ལན་གསུམ།
རྡོ་རྗེ་སེམས་དཔའི་བསྒོམ་བཟླས་ནི། རང་འཁོར་ལོ་སྡོམ་པར་གསལ་བའི་སྤྱི་བོར་པདྨ་དང་ཟླ་བའི་སྟེང་དུ་སྐད་ཅིག་གིས་བཅོམ་ལྡན་འདས་རྡོ་རྗེ་སེམས་དཔའ་དཔལ་ཧེ་རུ་ཀ་སྐུ་མདོག་དཀར་པོ་ཞལ་གཅིག་ཕྱག་གཉིས་ཀྱིས་དྲིལ་བུ་འཛིན་པ་ཡུམ་ལ་འཁྱུད་པ། རུས་པའི་རྒྱན་དྲུག་གིས་བརྒྱན་ཅིང་། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེའི་པང་ན་ཡུམ་རྡོ་རྗེ་སྙེམས་མ་སྐུ་མདོག་དཀར་མོ་གྲི་གུག་དང་ཐོད་པ་འཛིན་པ། ཕྱག་རྒྱ་ལྔས་བརྒྱན་པ་དང་མཉམ་པར་སྦྱོར་བའི་ཡབ་ཀྱི་ཐུགས་ཁར་ཟླ་བའི་སྟེང་དུ་ཧཱུྃ་དཀར་པོ། དེ་ལས་འོད་འཕྲོས་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་སྙིང་པོ་ཡེ་ཤེས་ཀྱི་བདུད་རྩི་སྤྱན་དྲངས་ནས་ཧཱུྃ་ལ་ཐིམ། བཅོམ་ལྡན་འདས་བདག་དང་སེམས་ཅན་ཐམས་ཅད་ཀྱི་ཚེ་འཁོར་བ་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་རྩ་བ་ནས་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་ཧཱུྃ་ལས་བདུད་རྩི་བབས། ཡབ་ཀྱི་སྐུ་གང་།
རྡོ་རྗེའི་ལམ་བརྒྱུད། ཡུམ་གྱི་པདྨར་བབས། ཡུམ་གྱི་སྐུ་གང་། ཡབ་ཡུམ་གཉིས་ཀའི་སྐུ་ཐམས་ཅད་ལས་བདུད་རྩིའི་རྒྱུན་བབས། བདག་གི་སྤྱི་གཙུག་ནས་ཞུགས་ལས་ངན་སྡིག་སྒྲིབ་ཐམས་ཅད་དུད་ཁུ་དང་རྣག་ཁྲག་གི་རྣམ་པས་གཤང་གཅི་གཉིས་དང་རྐང་མཐིལ་གཉིས་ནས་འཐོན། ཤུལ་ཐམས་ཅད་བདུད་རྩི་དཀར་པོས་གང་བར་གྱུར་པར་བསམ་ལ། ཨོཾ་ཤྲཱི་བཛྲ་ཧེ་རུ་ཀ་ས་མ་ཡ། མ་ནུ་པཱ་ལ་ཡ། བཛྲ་ཧེ་རུ་ཀ་ཏྭེ་ནོ་པ་ཏིཥིཥྛ། ཌི་དྷོ་མེ་བྷ་ཝ།
སུ་ཏོ་ཋྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སུ་པོ་ཥྱོ་མེ་བྷ་ཝ། སརྦ་སིདྡྷི་མེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟ་ཤྲཱི་ཡྃ་ཀུ་རུ་ཧཱུྃ། ཧ་ཧ་ཧ་ཧ་ཧོ་བྷ་ག་ཝན་བཛྲ་ཧེ་རུ་ཀ མཱ་མེ་མུཉྩ། བཛྲ་ཧེ་རུ་ཀོ་བྷ་ཝ། མཧཱ་ས་མ་ཡ་ས་ཏྭ་ཨཱ་ཧཱུྃ་ཕཊ྄།
ཉི་ཤུ་རྩ་གཅིག བླ་མ་བདག་ནི་མི་ཤེས་རྨོངས་པ་སྟེ། དམ་ཚིག་ལས་ནི་འགལ་ཞིང་ཉམས། ། བླ་མ་མགོན་པོས་སྐྱབས་མཛོད་ཅིག ། གཙོ་བོ་རྡོ་རྗེ་འཛིན་པ་སྟེ། ། ཐུགས་རྗེ་ཆེན་པོའི་བདག་ཉིད་ཅན། ། འགྲོ་བའི་གཙོ་ལ་བདག་སྐྱབས་མཆི། ། སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། ། སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་རྩ་བ་ནས་བྱང་ཞིང་དག་པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་རྡོ་རྗེ་སེམས་དཔའ་ཡབ་ཡུམ་འོད་དུ་ཞུ་ནས་རང་ལ་ཐིམ།
དེ་ནས་དགའ་བ་གསུམ་དྲན་པ་ནི། རང་སྐད་ཅིག་གིས་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། ཡུམ་རྡོ་རྗེ་ཕག་མོ་དམར་མོ་ཞལ་གཅིག་ཕྱག་གཉིས་མ་དང་མཉམ་པར་སྦྱོར་བའི་སྐུ་ཅན་དུ་གྱུར། དེ་ནས་བདུད་རྩི་དངོས་སུ་ཡོད་དམ་མེད་ན་བསམ་སྟེ། ཨོཾ་སུམྦྷ་སོགས་ཀྱིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་པྃ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པའི་སྟེང་དུ། ཨ་ལས་ཐོད་པ་དཀར་པོ་ཡངས་ཤིང་རྒྱ་ཆེ་བ། དཔྲལ་བ་རང་ལ་བསྟན་པའི་ནང་དུ་ཟླ་བའི་དཀྱིལ་འཁོར་གྱི་དབུས་སུ་གོ་ལས་བ་གླང་གི་ཤ།
ཤར་དུ་ཀུ་ལས་ཁྱིའི་ཤ། བྱང་དུ་ད་ལས་གླང་པོ་ཆེའི་ཤ། ནུབ་ཏུ་ཧ་ལས་རྟའི་ཤ། ལྷོར་ན་ལས་མིའི་ཤ། དེ་རྣམས་རེ་རེའི་སྟེང་དུ་བདུད་རྩི་ལྔ་ལྔ་ཡོད་པ་ནི། དབུས་སུ་བི་ལས་དྲི་ཆེན། ཤར་དུ་མུ་ལས་དྲི་ཆུ། བྱང་དུ་ཤུ་ལས་བྱང་སེམས། ནུབ་ཏུ་མ་ལས་ཀླད་པ། ལྷོར་ར་ལས་རཀྟ།
དེ་རྣམས་ཀྱི་སྟེང་དུ་དབུས་སུ་ཧཱུྃ་ཆོས་དབྱིངས་ཡེ་ཤེས། ཤར་དུ་བྷཱུྃ་མེ་ལོང་ལྟ་བུའི༞ བྱང་དུ་ཁྃ་བྱ་བ་གྲུབ་པ༞ ནུབ་ཏུ་ཛྲིཾ་སོ་སོར་རྟོག་པའི༞ ལྷོར་ཨྃ་མཉམ་པ་ཉིད་ཀྱི༞ དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་ཐུར་དུ་བསྟན་པ། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་འོག་ཏུ་འཕྲོས་པས་རླུང་གཡོས་མེ་སྦར་ཞིང་རྫས་རྣམས་ཞུ་ཞིང་སྐོལ་བའི་རླངས་པ་གྱེན་དུ་སོང་བས། སྟེང་གི་ཨོཾ་དང་ཟླ་བ་སྣ་ཚོགས་རྡོ་རྗེ་རྣམས་ལས་བདུད་རྩིའི་རྒྱུན་བབས། ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ཐོད་པ་བདུད་རྩིས་གང་བའི་རྣམ་པར་བྱུང་ནས་འོག་གི་བདུད་རྩི་ལ་ཐིམ། སྟེང་གི་ཨོཾ་དང་ཟླ་བ་སྣ་ཚོགས་རྡོ་རྗེ་རྣམས་ཀྱང་འོད་དུ་ཞུ་བ་བདུད་རྩི་ལ་ཐིམ་པས་ཁ་དོག་དྲི་རོ་ནུས་པ་ཕུན་སུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོཿཧྲིཿ གསུམ་བརྗོད། དེ་ནས་འབྲུ་གསུམ་བརྗོད་པས་མྱང་ལ།
ཤྲཱི་ཧེ་རུ་ཀོ྅ཧྃ། ལན་གསུམ། ཤྲཱི་ནི་གཉིས་མེད་ཡེ་ཤེས་ཏེ། ཧེ་ནི་རྒྱུ་སོགས་སྟོང་པ་ཉིད། ། རུ་ནི་ཚོགས་དང་བྲལ་བ་སྟེ། ། ཀ་ནི་གང་དུའང་མི་གནས་པ། ། དོན་དེ་དང་ལྡན་པའི་བདག་ཉིད་དོ། ། རང་གི་སྙིང་ཁར་ཨ་དཀར་པོ་རྣམ་པར་མི་རྟོག་པའི་ཡེ་ཤེས་ལས་བྱུང་བའི་ཟླ་བའི་དཀྱིལ་འཁོར་དག་པ་འཇིག་རྟེན་པའི་ཡེ་ཤེས་ཀྱི་ངོ་བོའི་སྟེང་དུ། རང་གི་སེམས་གཟུང་འཛིན་དང་བྲལ་བའི་ཧཱུྃ་དུ་གསལ་བའི་ཞབས་ཀྱུ་བྱ་བ་གྲུབ་པ། ཁོག་པ་སོ་སོར་རྟོག་པ།
མགོ་བོ་མཉམ་པ་ཉིད། ཟླ་ཚེས་མེ་ལོང་ལྟ་བུ། ཐིག་ལེ་ཆོས་དབྱིངས་ཡེ་ཤེས་ཏེ་ཡེ་ཤེས་ལྔའི་ངོ་བོ། དེ་ནས་ཚངས་པའི་གནས་བཞི་བསྒོམ་པ་ནི། ཧཱུྃ་དེ་ལས་འོད་ཟེར་སྔོན་པོ་བྱུང་། རྩ་ཞལ་ནས་འཕྲོས། ཤར་ཕྱོགས་ནས་བརྩམས་ཏེ་འཇིག་རྟེན་གྱི་ཁམས་ཐམས་ཅད་ཁྱབ་པས། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར། སུ་ཥེ་བྷ་ཝནྟུ་ཞེས་པའི་སྔགས་ལན་གསུམ་བརྗོད་ཅིང་། ལུས་ཀྱི་ལག་པ་གཡོན་པས་སྡིགས་མཛུབ་ཕྱོགས་བཅུར་བསྐོར་ཞིང་སེ་གོལ་རེ་བརྡབ།
ཡང་སྙིང་ཁའི་ཧཱུྃ་ལས་འོད་ཟེར་ལྗང་ཁུ་བྱུང་། གཡོན་ཞལ་ནས་འཕྲོས་བྱང་ཕྱོགས་ནས་བརྩམས་ཏེ་འཇིག་རྟེན་གྱི་ཁམས་ཐམས་ཅད་ཁྱབ་པས། སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར། སྔགས་དང་ཕྱག་རྒྱ་སེ་གོལ་སོགས་གོང་བཞིན། ཡང་སྙིང་ཁའི་ཧཱུྃ་ལས་འོད་ཟེར་དམར་པོ་བྱུང་། རྒྱབ་ཞལ་ནས་འཕྲོས། ནུབ་ཕྱོགས་ནས་བརྩམས་ཏེ་འཇིག་རྟེན་གྱི་ཁམས་ཐམས་ཅད་ཁྱབ་པས། སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་ལྡན་པར་གྱུར། སྔགས་དང་ཕྱག་རྒྱ་སེ་གོལ་སོགས་གོང་བཞིན། ཡང་སྙིང་ཁའི་ཧཱུྃ་ལས་འོད་ཟེར་སེར་པོ་བྱུང་།
གཡས་ཞལ་ནས་འཕྲོས། ལྷོ་ཕྱོགས་ནས་བརྩམས་ཏེ་འཇིག་རྟེན་གྱི་ཁམས་ཐམས་ཅད་ཁྱབ་པས། སེམས་ཅན་ཐམས་ཅད་ཉེ་རིང་ཆགས་སྡང་དང་བྲལ་བའི་བཏང་སྙོམས་ལ་གནས་པར་གྱུར། སྔགས་དང་ཕྱག་རྒྱ་སེ་གོལ་སོགས་གོང་བཞིན། དེ་ནས་སྦྱང་བསྒྱུར་བྱ་བ་ནི། ཡང་སྙིང་ཁའི་ཧཱུྃ་ལས་འོད་ཟེར་འཕྲོས། རང་གི་ལུས་ཀྱི་ནང་ཐམས་ཅད་གང་བས་སྡིག་སྒྲིབ་ཐམས་ཅད་དག འོད་ཟེར་བ་སྤུའི་བུ་ག་ནས་ཕྱིར་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། དེ་ཐམས་ཅད་འཁོར་ལོ་བདེ་མཆོག་ཏུ་གྱུར།
ཚུར་འདུས་རང་ལ་ཐིམ། རང་གི་གཟུགས་ཕུང་རྣམ་པར་སྣང་མཛད། ། ཚོར་བ་རྡོ་རྗེ་ཉི་མ་སྟེ། ། འདུ་ཤེས་པདྨ་གར་དབང་ཕྱུག ། འདུ་བྱེད་རྡོ་རྗེ་རྒྱལ་པོ་སྟེ། ། རྣམ་པར་ཤེས་པ་རྡོ་རྗེ་སེམས། ། དེ་བཞིན་གཤེགས་བདག་ཧེ་རུ་ཀའོ། ། མིག་ནི་གཏི་མུག་རྡོ་རྗེ་སྟེ། ། རྣ་བ་ཞེ་སྡང་རྡོ་རྗེའོ། ། སྣ་ནི་སེར་སྣ་རྡོ་རྗེ་སྟེ། །
ཁ་ནི་འདོད་ཆགས་རྡོ་རྗེའོ། ། ལུས་ནི་ཕྲག་དོག་རྡོ་རྗེ་སྟེ། ། སྐྱེ་མཆེད་དབང་ཕྱུག་རྡོ་རྗེའོ། ། ས་ཡི་ཁམས་ནི་བཏུང་བྱེད་མ། ། ཆུ་ཡི་ཁམས་ནི་གསོད་བྱེད་མ། ། མེ་ཡི་ཁམས་ནི་འགུག་བྱེད་མ། ། རླུང་གི་ཁམས་ནི་གར་དབང་ཕྱུག ། ནམ་མཁའ་པདྨ་དྲ་བ་ཅན། ། ཞེས་བརྗོད་ཅིང་ང་རྒྱལ་བཟུང་། དེ་ནས་ཚོགས་བསགས་བཅུ་གསུམ་ནི།
སླར་ཡང་རང་གི་སྙིང་ཁ་ནས་འོད་ཟེར་འཕྲོས་པས་རང་བཞིན་གྱི་གནས་ནས་དཔལ་འཁོར་ལོ་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་གྱི་སྟེང་གི་ཆ་ལ་རྩ་བའི་བླ་མ་རྡོ་རྗེ་ཆོས་ཀྱི་རྣམ་པ་ལ་བརྒྱུད་པའི་བླ་མ་རྣམས་ཀྱིས་བསྐོར་བ་མདུན་གྱི་ནམ་མཁར་ཕཻཾ་བཛྲ་ས་མཱ་ཛཿ དང་པོ་ཕྱག་འཚལ་བ་ནི། ན་མོ་གུ་རུ་བྷྱ། ན་མཿཤྲཱི་ཙཀྲ་སམྦ་ར་མཎྜ་ལ་ས་པ་རི་ཝ་རེ་བྷྱཿ གཉིས་པ་མཆོད་པ་འབུལ་བ་ནི། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦ་ར་མཎྜ་ལ་ས་པ་རི་ཝཱ་ར། ཨརྒྷཾ། པ་དྱཾ། པུཥྤཾ། དྷཱུ་པཾ།
ཨཱ་ལོ་ཀེ གནྡྷཾ། ནཻ་ཝི་དྱཾ། ཤཔྡ་པྲ་ཏིཙྪ་སྭཱཧཱ། ཕྱི་མཆོད། ཡིད་ལས་བྱུང་བའི་མཆོད་པ་ནི། གང་བའི་ཕྱག་རྒྱ་སྤྱི་བོར་བཅིངས་ལ། ན་མོ་ཆོས་ཀྱི་དབྱིངས་ཀྱི་བྱིན་བརླབས་དང་། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་རྗེ་རྣམ་པར་དག་པའི་བྱིན་བརླབས་དང་། གསང་སྔགས་དང་ཕྱག་རྒྱའི་མཐུ་དང་།
བདག་གི་མོས་པ་དང་། ཏིང་ངེ་འཛིན་དང་། སྨོན་ལམ་གྱི་དབང་གིས་འཇིག་རྟེན་གྱི་ཁམས་ན་བདག་པོས་ཡོངས་སུ་མ་བཟུང་བའི་མཆོད་པའི་བྱེ་བྲག་ཇི་སྙེད་ཡོད་པ་དང་། གཞན་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་བའི་མཆོད་པའི་སྤྲིན་གྱི་ཕུང་པོ་ལྟ་བུ་བསམ་གྱིས་མི་ཁྱབ་པ་ཞིག་བླ་མ་དང་དཀྱིལ་འཁོར་གྱི་འཁོར་ལོ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་ལམ་དུ་འབྱུང་ཞིང་རྒྱས་པར་གྱུར་ཅིག སེ་གོལ་གཅིག་གཏོག ཡང་སྔར་གྱི་ཕྱག་རྒྱ་སྙིང་ཁར་བཅས་ལ། ཨོཾ་སརྦ་བིཏ་པཱུ་ར་པཱུ་ར། སུ་ར་སུ་ར། ཨཱ་ཝརྟ་ཡ་ཧོ། ན་མཿས་མནྟ།
བུདྷ་ནན་ཨ་བི་སྨ་ཡེ། སྥ་ར་ཎ། ཨི་མྃ། ག་ག་ན་ཁྃ། དྷརྨཱ་དྷཱ་ཏུ། ཨཱ་ཀཱ་ཤ། ས་མནྟ་མྃ། སརྦ་ཏ་ཐཱ་ག་ཏ། པརྴརྡྷ་ལ། མཎྜ་ལ།
མ་མ་པྲ་ཎི་དྷ་ན། པུ་ཎྱ་ཛྙ་ན། བ་ལེ་ན། སརྦ་ཏ་ཐཱ་ག་ཏ། བནྡྷ་ནི། སྭསྡྱ་བ་ལེ་ན་ཙ་སྭཱཧཱ། ཕྱག་རྒྱ་བཀྲོལ་ལ་སེ་གོལ་ལན་གཉིས་སུ་གཏོག་གོ ། གསུམ་པ་སྡིག་པ་བཤགས་པ་ནི། བདག་གིས་ཐོག་མེད་དུས་ནས་སུ། ། དུག་གསུམ་དབང་གིས་མི་དགེ་བ། །
བགྱིས་དང་བགྱིད་རྩལ་ཡི་རང་རྣམས། ། སོ་སོར་བཤགས་ཤིང་མི་བགྱིད་དོ། ། བཞི་པ་སྐྱབས་སུ་འགྲོ་བ་ནི། ། རིག་པ་འཛིན་པ་བདག་ཅག་གིས། ། འཁོར་ལོ་བདེ་མཆོག་མ་ཐོབ་བར། ། སངས་རྒྱས་ཆོས་དང་དགེ་འདུན་ཏེ། ། དཀོན་མཆོག་གསུམ་ལ་སྐྱབས་སུ་མཆི། ལྔ་པ་སྡོམ་པ་བཟུང་བ་ནི། འཁོར་ལོ་སྡོམ་པའི་དམ་ཚིག་རྣམས། ། བཟུང་ཞིང་ཡོངས་སུ་བསྐྱང་བར་བགྱིད། །
དྲུག་པ་རྗེས་སུ་ཡི་རང་བ་ནི། སོ་སྐྱེ་ཉན་ཐོས་རང་སངས་རྒྱས། ། བྱང་ཆུབ་སེམས་དཔའ་སངས་རྒྱས་ཀྱི། ། དགེ་བའི་རྩ་བ་ཐམས་ཅད་ལ། ། དགའ་ཞིང་རྗེས་སུ་ཡི་རང་ངོ་། ། བདུན་པ་སེམས་བསྐྱེད་པ་ནི། མ་བསྒྲལ་བ་རྣམས་བདག་གིས་སྒྲོལ། ། མ་གྲོལ་བ་རྣམས་བདག་གིས་སྒྲོལ། ། དབུགས་མ་ཕྱུང་བ་དབུགས་དབྱུང་ཞིང་། ། སེམས་ཅན་མྱ་ངན་འདས་ལ་འགོད། །
བརྒྱད་པ་ཆོས་ཀྱི་འཁོར་ལོ་བསྐོར་བར་བསྐུལ་བ་ནི། ཕྱོགས་བཅུའི་སངས་རྒྱས་ཐམས་ཅད་ལ། ། ཆོས་ཀྱི་འཁོར་ལོ་བསྐོར་བར་བསྐུལ། ། དགུ་པ་མྱ་ངན་ལས་མི་འདའ་བར་བཞུགས་པར་གསོལ་བ་འདེབས་པ་ནི། ཕྱོགས་བཅུའི་སངས་རྒྱས་ཐམས་ཅད་ལ། ། མྱ་ངན་མི་འདའ་གསོལ་བ་འདེབས། ། བཅུ་པ་ལམ་ལ་གནས་པ་ནི། འཁོར་ལོ་སྡོམ་པའི་ལམ་གྱི་མཆོག ། རིམ་པ་གཉིས་ལ་གནས་པར་བགྱིད། ། བཅུ་གཅིག་པ་དགེ་བའི་རྩ་བ་བསྔོ་བ་ནི།་་་་་
ཚོགས་བསགས་བཅུ་གསུམ་གྱི་བཤགས་པ་ནས་བསྔོ་བའི་བར་གྱི་ཚིག་འདི་རྣམས་ཆོས་རྒྱལ་འཕགས་པས་ལཱུ་ཧི་པའི་སྒྲུབ་ཐབས་ཆེ་བར་ལྷུག་ཏུ་གསུངས་ཤིང་། སྒྲུབ་ཐབས་ཆུང་བར་ཚིགས་བཅད་ཉུང་ངུ་ཞིག་ཏུ་བསྡུ་བར་མཛད་འདུག་ཀྱང་། འདིར་ནི་ཚིག་ལྷུག་གི་དོན་རྣམས་བརྗོད་བདེ་བའི་ཕྱིར་ཚིགས་བཅད་དུ་བྱས་པ་ཡིན་པས་ཚིག་ལྷུག་མའི་རྒྱས་པའི་དོན་ཐམས་ཅད་ཚང་བ་ཡིན་ནོ། ། དགེ་བས་བདག་གཞན་མ་ལུས་པ། བདེ་མཆོག་གོ་འཕང་མྱུར་ཐོབ་ཤོག སྡིག་པ་བཤགས་པ་ནས་འདིའི་བར་གྱི་ཚིགས་བཅད་རྣམས་ལན་གསུམ་བརྗོད། བཅུ་གཉིས་པ་གནང་བ་ནོད་པ་ནི། ཚོགས་ཞིང་དེ་དག་གི་ཞལ་ནས་གསུངས་པར་བསམ་ཞིང་། རིགས་ཀྱི་བུ་ཁྱོད་ཀྱི་གནས་པ་འདི་ནི་ལེགས་པར་གནས་པ་ཡིན་གྱི། གནས་པ་འདི་ལ་གནས་ན་མཆོག་འགྲུབ་པར་འགྱུར་རོ།
བཅུ་གསུམ་པ་གཤེགས་སུ་གསོལ་བ་ནི། ཨོཾ་བཛྲ་པུཥྤེ་ཨཱཿཧཱུྃ་ཞེས་སོགས་མཆོད་པ་ལྔས་མཆོད་ལ། ཨོཾ་བཛྲ་མུཿཚོགས་ཞིང་རྣམས་རང་བཞིན་གྱི་གནས་སུ་གཤེགས། དེ་ནས་སྲུང་འཁོར་བསྒོམ་པ་ནི། རང་གི་སྙིང་ཁའི་ཧཱུྃ་ལས་ཤར་དུ་ཁྭ་གདོང་མ། སྟེང་དུ་ཁཎྜ་རོ་ཧི། བྱང་དུ་འུག་གདོང་མ། འོག་ཏུ་ཁཎྜ་རོ་ཧི། ལྷོར་ཕག་གདོང་མ། ཤར་ལྷོར་གཤིན་རྗེ་བརྟན་མ།
ལྷོ་ནུབ་ཏུ་གཤིན་རྗེ་ཕོ་ཉ་མོ། ནུབ་བྱང་དུ་གཤིན་རྗེ་མཆེ་བ་མ། བྱང་ཤར་དུ་གཤིན་རྗེ་འཇོམས་མ་རྣམས་ཞལ་གཅིག་ཕྱག་བཞི་ཕྱག་མཚན་དང་བཅས་པ་སྤྲོས་ཏེ་བགེགས་ཐམས་ཅད་ཚར་གཅོད་པའི་ལས་མཛད། ལུས་ཀྱི་ལག་པ་གཡོན་པའི་སྡིགས་མཛུབ་སེ་གོལ་ཕྱོགས་གཡོན་བསྐོར་དང་། མཚམས་གཡས་བསྐོར་དུ་བསྟན་ཅིང་། ངག་ཏུ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ྄། ཨོཾ་གྲྀཧྞ་གྲིཧྞ་ཧཱུྃ་ཧཱུྃ་ཕཊ྄། ཨོཾ་གྲྀཧྞ་པ་ཡ་གྲིཧྞ་པ་ཡ་ཧཱུྃ་ཧཱུྃ་ཕཊ྄། ཨོཾ་ཨཱ་ན་ཡ་ཧོ།
བྷ་ག་ཝན་བི་དྱ་ར་ཛ་ཧཱུྃ་ཧཱུྃ་ཕཊ྄། ཡང་ས་ཕྱོགས་དེར་རྃ་ལས་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ལས་སྣ་ཚོགས་རྡོ་རྗེ། ཤར་སྔོ། བྱང་ལྗང་། ནུབ་དམར། ལྷོ་སེར། ལྟེ་བ་མཐིང་ནག་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་འོག་རྡོ་རྗེའི་ས་གཞི། ཁོར་ཡུག་རྡོ་རྗེའི་ར་བ་དང་དྲ་བ། སྟེང་རྡོ་རྗེའི་གུར་དང་བླ་བྲེ།
ཕྱི་རོལ་ཀུན་ཏུ་མདའི་དྲ་བ་དང་། ཡེ་ཤེས་ཀྱི་མེ་རབ་ཏུ་འབར་བའི་སྲུང་བའི་འཁོར་ལོར་གྱུར། ཨོཾ་མེ་དེ་ནི་བཛྲི་བྷ་ཝ་བནྡྷ་ཧཱུྃ་ལྃ་ཧཱུྃ། ཨོཾ་བཛྲ་པྲ་ཀ་ར་ཧཱུྃ་བྃ་ཧཱུྃ། ཨོཾ་བཛྲ་བནྡྷ་ར་ཧཱུྃ་ཡྃ་ཧཱུྃ། ཨོཾ་བཛྲ་བཱི་ད་ན་ཧཱུྃ་ཁྃ་ཧཱུྃ། ཨོཾ་བཛྲ་ས་ར་ཛཱ་མ་ཏྲྃ་སྃ་ཏྲྃ། ཨོཾ་བཛྲ་ཛྭ་ལ་ཨ་ན་ལཱརྒ་ཧཱུྃ་རྃ་ཧཱུྃ། ཕྱག་རྒྱ་སྔ་མ་ཕྱོགས་ཀུན་ཏུ་སྟོན་ཅིང་། སྔགས་རྣམས་རེ་རེ་བཞིན་ཚར་གསུམ་རེ་བརྗོད་དོ། །
ཡང་ཧཱུྃ་ལས་རྡོ་རྗེ་ཕུར་བུ་དང་ཐོ་བའི་ཚོགས་སྤྲོས་ནས་ཕོ་ཉ་རྣམས་ཀྱི་ཕྱག་ཏུ་གཏད་ཅིང་། ཕྱོགས་བཅུའི་བགེགས་ཐམས་ཅད་བཀུག དཀར་པོའི་ཕྱོགས་རྣམས་སྐྱབས་སུ་འགྲོ་བ་དང་སེམས་བསྐྱེད་པ་ལ་བཀོད། ནག་པོའི་ཕྱོགས་རྣམས་ཀྱི་སྤྱི་བོར་ཕུར་བུས་བཏབ། ལག་གཡོན་རྡོ་རྗེ་ཁུ་ཚུར་དང་། གཡས་པའི་སོར་མོ་དབུས་མ་གསུམ་གཤིབས་ཏེ་བསྒྲེངས། མཐེ་བོང་གིས་མཐེའུ་ཆུང་མནན་པས་ཕུར་བུ་བརྡུང་བའི་ཚུལ་བྱ་ཞིང་། ངག་ཏུ། ཨོཾ་གྷ་གྷ། གྷ་ཏ་ཡ་གྷ་ཏ་ཡ་སརྦ་དུཥྚན་ཕཊ྄།
ཀཱི་ལ་ཡ་ཀཱི་ལ་ཡ། སརྦ་པཱ་པྃ་ཧཱུྃ་ཕཊ྄། བཛྲ་ཀཱི་ལ་ཡ། བཛྲ་དྷ་རོ་ཨ་ཛྙ་ཡ་པ་ཏི། སརྦ་བིགྷྣན། ཀ་ཡ་ཝ་ཀ་ཙིཏྟ་བཛྲ་ཀི་ལ་ཡ་ཧཱུྃ་ཕཊ྄། ཨོཾ་བཛྲ་མུཏྐ་ར་བཛྲ་ཀི་ལ་ཡ་ཨ་ཀོ་ཊ་ཡ་ཧཱུྃ་ཕཊ྄། ཕོ་ཉ་རྣམས་རྡོ་རྗེ་ར་བའི་ཁ་ཁྱེར་ལ་འཁོད་ནས་སྒྲུབ་པ་པོ་སངས་རྒྱས་ཀྱི་བར་སྲུང་བར་མཛད། དེ་ནས་ཡེ་ཤེས་ཀྱི་ཚོགས་བསགས་ནི། ཕྱི་ནང་གི་ཆོས་ཐམས་ཅད་རང་གི་སེམས་སུ་ཤེས་པར་བྱ་སྟེ།
ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱ་སྭ་བྷཱ་ཝ་ཤུདྡྷོ྅ཧྃ། སེམས་དེ་ཡང་རང་བཞིན་ཅིར་ཡང་མ་གྲུབ་པའི་སྟོང་པ་ཉིད་དོ། ། ཨོཾ་ཤུ་ནྱཱ་ཏ་ཛྙཱ་ན་བཛྲ་སྭ་བྷཱ་ཝ་ཨཏྨ་ཀོ྅ཧྃ། དེ་ནས་ཕྱིའི་དཀྱིལ་འཁོར་བསྒོམ་པ་ནི། སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་གཞུ་གདུང་པ་ལྟ་བུ་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པ། དེའི་སྟེང་དུ་ཝྃ་ལས་ཆུའི་དཀྱིལ་འཁོར་དཀར་པོ་ཟླུམ་པོ་བུམ་པས་མཚན་པ། དེའི་སྟེང་དུ་ལྃ་ལས་སའི་དཀྱིལ་འཁོར་གྲུ་བཞི་སེར་པོ་གྲྭ་བཞིར་རྡོ་རྗེ་རྩེ་གསུམ་པས་མཚན་པ། དེའི་སྟེང་དུ་སུྃ་ལས་རིའི་རྒྱལ་པོ་རི་རབ། ཤར་ཤེལ།
ལྷོ་བཻ་ཌུརྻ། ནུབ་པདྨ་ར་ག བྱང་གསེར་གྱི་རང་བཞིན་ལས་གྲུབ་པ། ལྕོག་བཞི། བང་རིམ་བཞི། ལྕོག་བརྒྱད་དང་ལྡན་པའི་སྟེང་དུ་ཧཱུྃ་ལས་སྣ་ཚོགས་རྡོ་རྗེ་དང་། པྃ་ལས་པདྨ་འདབ་མ་བརྒྱད་པའི་ལྟེ་བར་སངས་རྒྱས་ཀྱི་མཚན་བཟང་པོ་སུམ་ཅུ་རྩ་གཉིས་ཀྱི་ངོ་བོ་དཀར་མེའི་ཕྲེང་བ་ལྟ་བུ་གཡོན་བསྐོར་གྱིས། ཨ་ཨཱ། ཨི་ཨཱི། ཨུ་ཨཱུ།
རྀ་རཱྀ། ལྀ་ལཱྀ། ཨེ་ཨཻ། ཨོ་ཨཽ། ཨཾ་ཨཱཿ ཕྲག་གཉིས་ཞུ་བ་ལས་བྱུང་བའི་ཟླ་བའི་དཀྱིལ་འཁོར་མེ་ལོང་ལྟ་བུའི་ཡེ་ཤེས། དེའི་སྟེང་དུ་དཔེ་བྱད་བཟང་པོ་བརྒྱད་ཅུའི་བདག་ཉིད་མར་མེའི་ཕྲེང་བ་ལྟ་བུའི་གཡས་བསྐོར་གྱིས། ཀ་ཁ་ག་གྷ་ང་། ཙ་ཚ་ཛ་ཛྙ་ཉ། ཊ་ཋ་ཌ་དྷ་ཎ།
ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ། ཀྵ། ཡ་ར་ལ་ཝ་ཌ་དྷ། ཕྲག་གཉིས་ཞུ་བ་ལས་བྱུང་བའི་ཉི་མའི་དཀྱིལ་འཁོར་མཉམ་པ་ཉིད་ཀྱི་ཡེ་ཤེས། དེ་གཉིས་ཀྱི་བར་དུ་ཧཱུྃ་དཀར་པོ་སོ་སོར་རྟོག་པའི་ཡེ་ཤེས། ཉི་མའི་སྟེང་དུ་ལུས་ངག་ཡིད་གསུམ་ཡུམ་གྱི་མཁའ། ཡབ་ཀྱི་བྱང་སེམས།
སེམས་ཀྱི་རང་བཞིན་འོད་གསལ་བ་རྣམས་ཀྱི་ངོ་བོ། ཨོཾ་ཨཱཿཧཱུྃ། པདྨ་ཟླ་བ་ཧཱུྃ་རྣམས་སྟེང་ནས་སྟེང་དུ་བརྩེགས་པ། ཨོཾ་ནས་མས་རིམ་གྱིས་ཧཱུྃ་ལ་ཐིམ། དེ་ཡང་ན་དའི་བར་དུ་ཐིམ་སྟེ། ན་ད་དམར་སྐྱ་ཤིན་ཏུ་ཕྲ་ཞིང་བརྗིད་པ། ཀ་ར་ཀ་ར་ལ་སོགས་ཀྱི་སྔགས་ཀྱི་སྒྲ་སྒྲོག་པ་འཁྱོག་ཅིང་འཁྱོག་ཅིང་མྱུར་དུ་འབབ་པ་ནི་སྒྲ་ཡིན་ལ། དེས་ཉི་མའི་དཀྱིལ་འཁོར་ཕུག་ནས་ཧཱུྃ་གི་ཡི་གེའི་ཚུལ་ལ་ཐིམ་པའི་རྐྱེན་གྱིས། ཉི་ཟླ་ས་བོན་དང་བཅས་པ་རོ་གཅིག་ཏུ་འདྲེས་པ་བྱ་བ་གྲུབ་པའི་ཡེ་ཤེས། དེ་ལས་ཆོས་ཀྱི་དབྱིངས་ཀྱི་ཡེ་ཤེས་ཀྱི་ངོ་བོ་རྟེན་དང་བརྟེན་པར་བཅས་པའི་དཀྱིལ་འཁོར་གྱི་འཁོར་ལོ་གཅིག་ཅར་དུ་ཡོངས་སུ་རྫོགས་པར་གྱུར་པ་ནི་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་པ་གྲུ་བཞི་པ།
སྒོ་བཞི་པ། ནང་ནས་རིམ་པ་བཞིན་དུ་སྔོན་པོ། དཀར་པོ། སེར་པོ། དམར་པོ། ལྗང་ཁུའི་རྩིག་པ་རིམ་པ་ལྔ་དང་ལྡན་པ། དེའི་སྟེང་དུ་རིན་པོ་ཆེའི་ཕ་གུ་སེར་པོ་བསྐོར་བའི་སྟེང་དུ་རིན་པོ་ཆེའི་བྲེ་འཕུལ་གྱི་སྟེང་གསེར་གྱི་སྐ་རགས་བཞིའི་ཕྱི་ངོས་སུ་ཆུ་སྲིན་མ་ཀ་རའི་ཁ་ནས་བྱུང་བའི་མུ་ཏིག་གི་དྲ་བ་དང་། དྲ་བ་ཕྱེད་པ་དང་། མེ་ཏོག་གི་ཕྲེང་བ་དང་། དྲིལ་བུ་གཡེར་ཀ་དང་།
ཟླ་བ་རླུང་གིས་བསྐྱོད་པ་དང་། རྔ་ཡབ་ནོར་བུའི་ཡུ་བ་ཅན་འཕྱང་བ། དེའི་སྟེང་དུ་བྱ་འདབ་ལས་ཐུར་དུ་འཕྱང་བའི་མདའ་ཡབ་དང་། དེའི་སྟེང་དུ་རིན་པོ་ཆེའི་གྲ་མིག་སེང་མའི་པུ་ཤུས་བསྐོར་བ། རྩིག་པའི་རྩ་བར་འདོད་ཡོན་གྱི་སྣམ་བུ་དམར་པོ་ལ་གནས་པའི་མཆོད་པའི་ལྷ་མོ་བཅུ་དྲུག་གིས་མཆོད་རྫས་དུ་མ་ཐོགས་ནས་བཅོམ་ལྡན་འདས་ལ་མཆོད་པར་བྱེད་པ། སྒོ་བཞིའི་སྟེང་གི་ཐད་སོར་ཀ་བ་བཞི་བཞིས་བཏེགས་པའི་རྟ་བབས་བང་རིམ་བཞི་དང་ལྡན་པའི་རྩེ་མོར་ཆོས་ཀྱི་འཁོར་ལོ་དང་། གདུགས་དང་། གཡས་གཡོན་དུ་རི་དྭགས་ཕོ་མོ་དང་། རྒྱལ་མཚན་དང་། བ་དན་ལ་སོགས་པས་མཛེས་པར་བྱས་པ་གཞལ་ཡས་ཁང་གི་ནང་གི་ལྷ་རྣམས་ཤར་སྔོ།
བྱང་ལྗང་། ནུབ་དམར། ལྷོ་སེར་བའི་མཚམས་བཞིར་རིན་པོ་ཆེའི་བུམ་པ་སྨན་དང་བཅུད་སྣ་ཚོགས་ཀྱིས་ཡོངས་སུ་གང་བ་གཉིས་གཉིས་ཏེ་བརྒྱད་ཀྱིས་མཛེས་པར་བརྒྱན་པའི་དབུས་སུ་གར་བུ་སྔོན་པོ་གྲུ་བཞི་པའི་སྟེང་དུ་མཆོད་རྟེན་ཟླུམ་པོ་བང་རིམ་བཞི་པ་ལྟ་བུའི་འཁོར་ལོ་རིམ་པ་བཞིར་གནས་པའི། ཕྱི་རོལ་སྐུའི་འཁོར་ལོ་ཁ་དོག་དཀར་པོ། འཁོར་ལོས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབ་དང་བཅས་པ། བར་མ་གསུང་གི་འཁོར་ལོ་དམར་པོ་པདྨས་མཚན་པའི་ར་བ་དང་། ཀ་བ་དང་།
གདུང་དང་། ཐོག་ཕུབ་དང་བཅས་པ། ནང་མ་ཐུགས་ཀྱི་འཁོར་ལོ་སྔོན་པོ་རྡོ་རྗེས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབ་དང་བཅས་པ། བདེ་བ་བདེ་ཆེན་གྱི་འཁོར་ལོ་སྣ་ཚོགས་པདྨ་འདབ་མ་བརྒྱད་པ་གྲི་གུག་གིས་མཚན་པའི་ར་བ་དང་། ཀ་བ་དང་། གདུང་དང་། ཐོག་ཕུབ་དང་བཅས་པའི་སྟེང་རྡོ་རྗེའི་གདུང་བཞིའི་མིག་མང་རིས་སུ་བྲིས་ཤིང་མཛེས་པར་ཕུབ་པ།
དབུས་ཕྱུར་བུར་གྱུར་པའི་རྩེ་མོར་རྡོ་རྗེ་ནོར་བུའི་ཏོག་གིས་སྤྲས་པ། དྭངས་ཤིང་གསལ་ལ་སྒྲིབ་པ་མེད་པའི་འོད་ཟེར་སྣ་ཚོགས་ཀུན་ཏུ་འཕྲོ་བ་ལྷའི་གནས་སུམ་ཅུ་སོ་བདུན་པོ་ཐམས་ཅད་དུ་རང་རང་གི་གདན་དང་བཅས་པ་ཡོངས་སུ་རྫོགས་པར་གྱུར། གཞལ་ཡས་ཁང་གི་ཕྱི་རོལ་དུ་དུར་ཁྲོད་ཆེན་པོ་བརྒྱད་གནས་པ་ནི། ཤར་དུ་དྲག་གཏུམ། བྱང་དུ་ཚང་ཚིང་འཁྲིག་པ། ནུབ་ཏུ་འར་འུར་འབར་བ། ལྷོར་འཇིགས་སུ་རུང་བ། ཤར་ལྷོར་ནགས་ཚལ་ཕུན་སུམ་ཚོགས་པ། ལྷོ་ནུབ་ཏུ་མུན་པ་མི་ཟད་པ། ནུབ་བྱུང་དུ་ཀི་ལི་ཀི་ལིའི་སྒྲ་སྒྲོག་པ།
བྱང་ཤར་དུ་ཧ་ཧ་རྒོད་པའི་དུར་ཁྲོད། རིམ་པ་དེ་བཞིན་དུ། བརྒྱ་བྱིན། གནོད་སྦྱིན། ཆུ་ལྷ། གཤིན་རྗེ། མེ་ལྷ། སྲིན་པོ། རླུང་ལྷ། དབང་ལྡན་ཏེ་ཕྱོགས་སྐྱོང་བརྒྱད་དང་།
ཤིརྴ། ཨ་ཤིརྠ། ཀྃ་ཀ་ལ། ཙུ་ཏ། ཀ་རཉྫ། ལཱ་ཏ་པརྐ་ཏེ། པརྟི་པ་ཊ། བྷ་ཊ་ཏེ་ཤིང་བརྒྱད་དང་། དེ་རྣམས་ཀྱི་ཡལ་གའི་གསེབ་ཏུ་སྒོ་མཚམས་མ་བརྒྱད་ཀྱི་གཟུགས་འཛིན་པའི་དྲག་གཏུམ་སྐྱོང་བ་ལ་སོགས་པའི་ཞིང་སྐྱོང་བརྒྱད་དང་། སྒྲ་གྲག་པ།
རྨུགས་པ། མུན་པ་ཅན། ཀུན་ཏུ་འཁྱིལ་བ། གང་བ། འབབ་པ། དྲག་པོ་འཁྲིགས་པ་སྟེ་སྤྲིན་བརྒྱད་དང་། ནོར་རྒྱས། འཇོག་པོ། སྟོབས་རྒྱུ། པདྨ།
ཧུ་ལུནྟ། རིགས་ལྡན། དུང་སྐྱོང་། པདྨ་ཆེན་པོ་སྟེ་ཀླུ་བརྒྱད་དང་། གཞན་ཡང་ཆུ་བརྒྱད། མེ་བརྒྱད། མཆོད་རྟེན་བརྒྱད། གྲུབ་པ་ཐོབ་པའི་དཔའ་བོ་དང་། རྣལ་འབྱོར་མ་དང་། འདྲེ་དང་།
སྲིན་པོ་དང་། རོ་དང་རོ་ལང་དང་། ཤ་ཟ་དང་། ཅེ་སྤྱང་ལ་སོགས་པས་ཡོངས་སུ་གང་བའི་དུར་ཁྲོད་བརྒྱད་ཀྱིས་བསྐོར་བའོ། ། གཞལ་ཡས་ཁང་གི་དབུས་ཀྱི་གདན་གྱི་སྟེང་དུ་རང་ཉིད་འཁོར་ལོ་བདེ་མཆོག་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། རྩ་བའི་་་་་རྗེ་བཙུན་འཕགས་པ་སོགས་ཀྱིས་མཛད་པའི་མངོན་རྟོགས་རྒྱས་པ་རྣམས་སུ་ལྷའི་ཞལ་ཕྱག་སོགས་དག་པ་དང་བཅས་གསལ་འདེབས་པ་གསུངས་ཤིང་། འཕགས་པའི་གསུང་རབ་གཞན་ལས། དག་པ་མ་སྦྱར་བའི་ཞལ་ཕྱག་གསལ་འདེབས་ཚུལ་ཀྱང་བཤད་པས་འདིར་ཡང་ངག་འདོན་བདེ་པའི་དབང་དུ་བྱས་ནས་དོན་དུ་ཞལ་སྔོན་པོ། གཡོན་ལྗང་། རྒྱབ་དམར།
གཡས་སེར་བ། ཞལ་རེ་རེ་ལ་སྤྱན་གསུམ་གསུམ་དང་ལྡན་པ། ཞལ་རྣམ་པར་འགྱུར་ཞིང་། མཆེ་བ་བཞི་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་ཐུགས་ཁར་བསྣོལ་ནས་བཟུང་བས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ། གཡས་ཀྱི་གསུམ་པ་ན་ཌ་མ་རུ། བཞི་པ་ན་དགྲ་སྟ། ལྔ་པ་ན་གྲི་གུག དྲུག་པ་ན་མདུང་རྩེ་གསུམ་པ།
གཡོན་གྱི་གསུམ་པ་ན་རྡོ་རྗེས་མཚན་པའི་ཁ་ཊྭཱྃ་ག བཞི་པ་ན་ཁྲག་གི་གང་བའི་ཐོད་པ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་བསྣམས་པ། དབུ་སྐྲ་ནག་པོ་རལ་པའི་ཐོར་ཅོག་སྤྱི་བོར་བཅིངས་པའི་རྩེ་མོར་ཡིད་བཞིན་གྱི་ནོར་བུ་རིན་པོ་ཆེས་སྤྲས་ཤིང་། གཡོན་ཕྱོགས་ན་ཚེས་གཅིག་གི་ཟླ་བ་དང་། ཚོགས་མའི་སྟེང་ན་སྣ་ཚོགས་རྡོ་རྗེས་མཚན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་དབུ་བརྒྱན་ཞིང་། རློན་པ་ལྔ་བཅུའི་དོ་ཤལ་ཅན། རུས་པའི་རྒྱན་དྲུག་དང་།
སྟག་གི་པགས་པའི་ཤམ་ཐབས་གསོལ་བ། ཞབས་གཡས་བརྐྱངས་པས་དུས་མཚན་མ་དམར་མོ་གན་རྒྱལ་དུ་མནན་ཞིང་། གཡོན་བསྐུམ་པས་འཇིག་བྱེད་ནག་པོ་ཁ་བུབ་ཏུ་མནན་པ། སྒེག་པ་དཔའ་བ་མི་སྡུག་པ། ། རྒོད་ཅིང་དྲག་ཤུལ་འཇིགས་སུ་རུང་། ། སྙིང་རྗེ་རྔམས་དང་ཞི་བ་ཡི། ། གར་དགུའི་རོ་དང་ལྡན་པ་ཉིད། ། དེའི་པང་ན་ཡུམ་རྡོ་རྗེ་ཕག་མོ་སྐུ་མདོག་དམར་མོ་ཞལ་གཅིག་ཕྱག་གཉིས་མ། གཡས་རྡོ་རྗེས་མཚན་པའི་གྲི་གུག་ནམ་མཁར་འཕྱར་ཏེ་འཛིན་ཅིང་། གཡོན་པ་ཐོད་པ་ཁྲག་གི་གང་བ་འཛིན་པ་ཡབ་ལ་འཁྱུད་པ།
སྤྱན་གསུམ་པ། དབུ་སྐྲ་ནག་པོ་སིལ་བུར་འཕྱང་བ། གཅེར་བུ་རུས་པའི་རྒྱན་ལྔ་དང་། མི་མགོ་སྐམ་པོ་ལྔའི་དབུ་བརྒྱན་ཅིང་། སྐམ་པོ་ལྔ་བཅུའི་དོ་ཤལ་ཅན། བྱིན་པ་གཉིས་ཀྱིས་བཅོམ་ལྡན་འདས་ལ་འཁྱུད་པ། སྣང་བ་དང་ཐབས་དང་། ལྷག་མཐོང་དང་། སྙིང་རྗེ་ཆེན་པོའི་ངོ་བོ་ནི་ཡབ་ཡིན་ལ། སྟོང་པ་དང་།
ཤེས་རབ་དང་། ཞི་གནས་དང་། བདེ་བ་ཆེན་པོའི་ངོ་བོ་ཡུམ་ཡིན་ཞིང་། ཟུང་དུ་འཇུག་པའི་ཕྱིར་ཀུན་དུ་ཁ་སྦྱོར་བ། གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པའོ། ། བདེ་ཆེན་འཁོར་ལོའི་ཕྱོགས་ཀྱི་པད་འདབ་བཞི་ལ། ཤར་དུ་མཁའ་འགྲོ་མ་སྔོན་པོ། བྱང་དུ་ལཱ་མ་ལྗང་ཁུ། ནུབ་ཏུ་ཁཎྜ་རོ་ཧི་དམར་མོ། ལྷོར་གཟུགས་ཅན་མ་སེར་མོ།
ཐམས་ཅད་ཀྱང་ཞལ་གཅིག་ཕྱག་བཞི་མ། གཡས་གཉིས་ན་གྲི་གུག་དང་ཌཱ་མ་རུ། གཡོན་གཉིས་ན་ཐོད་པ་ཁྲག་གི་གང་བ་དང་ཁ་ཊྭྃ་ག་འཛིན་པ། སྐྲ་གྲོལ་བ། གཅེར་བུ་རུས་པའི་རྒྱན་ལྔས་བརྒྱན་པ། ཞབས་གཡས་བརྐྱངས་པའི་སྟབས་ཀྱིས་བཞུགས་པའོ། ། མཚམས་བཞིར་བུམ་པ་ལ་གནས་པའི་ཐོད་པ་བཞི་དང་བཅས་པ་བདུད་རྩི་ལྔའི་ཡོངས་སུ་གང་བའོ། ། དེའི་ཕྱི་རོལ་ཐུགས་ཀྱི་འཁོར་ལོའི་ཤར་རྩིབས་པུ་ལི་ར་མ་ལ་ཡར་ཁཎྜ་ཀ་པ་ལ་དང་། རབ་ཏུ་གཏུམ་མོ། བྱང་རྩིབས་ལ་ཛ་ལནྡྷ་ར།
མཧཱ་ཀངྐ་ལ་དང་། གཏུམ་པའི་མིག་ཅན་མ། ནུབ་རྩིབས་ཨོ་ཌི་ཡ་ནར། ཀངྐ་ལ་དང་འོད་ལྡན་མ། ལྷོར་རྩིབས་ཨརྦུ་ཏར་མཆེ་བ་རྣམ་པར་གཙིགས་པ་དང་། སྣ་ཆེན་མ་སྟེ་གནས། ཤར་ལྷོའི་རྩིབས་གོ་ད་བ་རིར་སུ་ར་བཱི་རི་དང་དཔའ་བོའི་བློ་ཅན་མ། ལྷོ་ནུབ་ཀྱི་རྩིབས་ར་མེ་ཤོ་རར་འོད་དཔག་མེད་དང་མིའུ་ཐུང་མ། ནུབ་བྱང་གི་རྩིབས་དེ་ཝི་ཀོ་ཊར་རྡོ་རྗེའི་འོད་དང་ལངྐའི་དབང་ཕྱུག་མ། བྱང་ཤར་གྱི་རྩིབས་མ་ལ་བར་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས།
ཐུགས་ཀྱི་འཁོར་ལོའི་ལྷ་རྣམས་ཁ་དོག་སྔོན་པོ་ནམ་མཁའ་ལ་སྤྱོད་པའི་ཚུལ་གྱིས་བཞུགས་ཤིང་ས་བླ་སྦྱོང་བ། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་གསང་བ་བསམ་གྱིས་མི་ཁྱབ་པའི་ངོ་བོ། དེའི་ཕྱི་རོལ་གསུང་གི་འཁོར་ལོའི་ཤར་རྩིབས་ཀ་མ་རུ་པར་ཨུངྒུ་རེ་དང་། ཨཻ་ར་བ་ཏི། བྱང་རྩིབས་ཨོ་ཊེར་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་། ནུབ་རྩིབས་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། ལྷོ་རྩིབས་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ་སྟེ་ཉེ་བའི་ཞིང་། ཤར་ལྷོའི་རྩིབས་ཀ་ལིངྐར་རབ་ཏུ་བཟང་པོ་དང་ཤྱ་མ་དེ་ཝཱི། ལྷོ་ནུབ་ཀྱི་རྩིབས་ལམྦ་ཀར་རྡོ་རྗེ་བཟང་མོ་དང་ཤིན་ཏུ་བཟང་མོ་སྟེ་ཚནྡྷོ་ཧ། ནུབ་བྱང་གི་རྩིབས་ཀཉྩིར་འཇིགས་བྱེད་ཆེན་པོ་དང་རྟ་སྣ་མ།
བྱང་ཤར་གྱི་རྩིབས་ཧི་མ་ལ་ཡར་མིག་མི་བཟང་དང་། ཁ་ག་ན་ཏེ་ཉེ་བའི་ཚནྡྷོ་ཧ་སྟེ། གསུང་གི་འཁོར་ལོའི་ལྷ་རྣམས་ཁ་དོག་དམར་པོ་ས་ལ་སྤྱོད་པའི་ཚུལ་གྱིས་བཞུགས་ཤིང་ས་སྟེང་སྦྱོང་བ། དེ་བཞིན་གཤེགས་པ་ཐམས་ཅད་ཀྱི་གསུང་གི་གསང་བ་བསམ་གྱི་མི་ཁྱབ་པའི་ངོ་བོ། དེའི་ཕྱི་རོལ་སྐུའི་འཁོར་ལོའི་ཤར་རྩིབས་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། བྱང་རྩིབས་གྲྀ་ཧ་དེ་བར་རིན་ཆེན་རྡོ་རྗེ་དང་ཁཎྚ་རོ་ཧ་སྟེ་འདུ་བ། ནུབ་རྩིབས་སོ་སོ་རཥྚར་རྟ་མགྲིན་དང་ཤེནྜི་ནི། ལྷོ་རྩིབས་སུ་བརྞ་དཱི་པར་ནམ་མཁའ་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་བ། ཤར་ལྷོའི་རྩིབས་ན་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། ལྷོ་ནུབ་ཀྱི་རྩིབས་སིནྡྷུར་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད།
ནུབ་བྱང་གི་རྩིབས་མ་རུར་རྣམ་པར་སྣང་མཛད་དང་འཁོར་ལོ་བསྒྱུར་མ། བྱང་ཤར་གྱི་རྩིབས་ཀུ་མུ་ཏར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད། སྐུའི་འཁོར་ལོའི་ལྷ་རྣམས་ཁ་དགོ་དཀར་པོ་ས་འོག་ན་སྤྱོད་པའི་ཚུལ་གྱིས་བཞུགས་ཤིང་ས་འོག་སྦྱོང་བ། དེ་བཞིན་གཤེགས་པ་ཐམས་ཅད་ཀྱི་སྐུའི་གསང་བ་བསམ་གྱི་མི་ཁྱབ་པའི་ངོ་བོའོ། ། ཁཎྜ་ཀ་པ་ལ་ལ་སོགས་པའི་དཔའ་བོ་ཐམས་ཅད་ཞལ་གཅིག་ཕྱག་བཞིའི་དང་པོ་གཉིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། གཡས་འོག་མས་ཌཱ་མ་རུ། གཡོན་འོག་མས་ཁ་ཊྭྃ་ག་འཛིན་པ། རུས་པའི་རྒྱན་དྲུག་གི་བརྒྱན་ཞིང་། ཞབས་གཡས་བརྐྱངས་པའི་སྟབས་ཀྱིས་བཞུགས་པ། རབ་ཏུ་གཏུམ་མོ་ལ་སོགས་པའི་དཔའ་བོ་རྣམས་ཀྱང་ཞལ་གཅིག་ཕྱག་གཉིས་ཀྱིས་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པ།
དབུ་སྐྲ་ནག་པོ་སིལ་བུར་འཕྱང་བ། གཅེར་བུ་རུས་པའི་རྒྱན་ལྔ་དང་ལྡན་པ། གཉིས་སུ་མེད་པའི་སྦྱོར་བ་ལ་བརྩོན་པའི་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། དེའི་ཕྱི་རོལ་དམ་ཚིག་འཁོར་ལོའི་ཤར་སྒོར་ཁྭ་གདོང་མ་སྔོན་མོ། བྱང་སྒོར་འུག་གདོང་མ་ལྗང་ཁུ། ནུབ་སྒོར་ཁྱི་གདོང་མ་དམར་མོ། ལྷོ་སྒོར་ཕག་གདོང་མ་སེར་མོ། ཤར་ལྷོར་གཤིན་རྗེ་བརྟན་མ་གཡས་སྔོ། གཡོན་སེར་བ། ལྷོ་ནུབ་ཏུ་གཤིན་རྗེ་ཕོ་ཉ་མ་གཡས་སེར།
གཡོན་དམར་བ། ནུབ་བྱང་དུ་གཤིན་རྗེ་མཆེ་བ་མ་གཡས་དམར། གཡོན་ལྗང་བ། བྱང་ཤར་དུ་གཤིན་རྗེ་འཇོམས་མ་གཡས་ལྗང་། གཡོན་སྔོ་བ། ཐམས་ཅད་ཀྱང་ཞལ་གཅིག་ཕྱག་བཞི་མ། གཡས་གཉིས་ན་ཌཱ་མ་རུ་དང་གྲི་གུག གཡོན་གཉིས་ན་ཁ་ཊྭྃ་ག་དང་ཐོད་པ་འཛིན་པ། གཅེར་བུ་ཕྱག་རྒྱ་ལྔས་བརྒྱན་པ། ཡིད་བཏགས་ཀྱི་གདན་ལ་ཞབས་བརྐྱངས་བས་བཞུགས་ཤིང་།
སེམས་ཅན་གྱི་དོན་ལ་མངོན་པར་བརྩོན་པ། དཔའ་བོ་དང་རྣལ་འབྱོར་མ་ཐམས་ཅད་ཀྱི་དཔྲལ་བར་རྡོ་རྗེའི་ཕྲེང་བས་བརྒྱན་པའོ། ། དེ་ནས་ཕོ་ཉ་རྣམ་གསུམ་བསྲེས་ནས་བྱིན་གྱིས་བརླབས་པ་ནི། བདག་གིས་བསྒོམ་པའི་སྔགས་སྐྱེས་ཕྱི་ནང་གི་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་འདི་ཉིད་ནི། ཕྱི་རོལ་འཛམ་བུའི་གླིང་ན་བཞུགས་པའི་ཞིང་སྐྱེས་ཀྱི་སྤྲུལ་པའི་སྐུ་རྣམས་ཡིན་ལ། དེ་ཡང་འོག་མིན་ན་བཞུགས་པའི་ལྷན་སྐྱེས་ལོངས་སྤྱོད་རྫོགས་པའི་སྐུ་རྣམས་ཡིན་ཞིང་། དེ་ཐམས་ཅད་དབྱེར་མེད་པའི་སྐུ་གསུང་ཐུགས་རྡོ་རྗེའི་རང་བཞིན་བདག་ཡིན་ནོ། ། ལན་གསུམ། བདག་གིས་བསྒོམ་པའི་སྔགས་སྐྱེས་ཀྱི་དཀྱིལ་འཁོར་དང་། འཛམ་བུའི་གླིང་གི་ཞིང་སྐྱེས་དང་།
འོག་མིན་གྱི་ལྷན་སྐྱེས་རྣམས་དབྱེར་མི་ཕྱེད་པ་རྡོ་རྗེ་གསུམ་གྱི་རང་བཞིན་དུ་རྣམ་པར་དག་པ་ངའོ། ཞེས་བརྗོད། དེ་ནས་ལྃ་ལ་སོམ་ཉི་སྤོང་པའི་ཕྱིར་བྱང་ཆུབ་ཀྱི་ཕྱོགས་ཀྱི་དག་པ་དྲན་པ་ནི། བདག་གི་བློ་ལ་སྣང་བའི་ཕྱི་ནང་གི་ལྷ་སུམ་ཅུ་རྩ་བདུན་པོ་འདི་རྣམས་ནི་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་གྱི་ངོ་བོར་རྣམ་པར་དག་ལ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ཡང་ལྷ་སུམ་ཅུ་རྩ་བདུན་གྱི་ངོ་བོ་རྣམ་པར་དག་གོ ། ཞེས་བརྗོད་ཅིང་དྲན་པར་བྱའོ། ། དེ་ནས་ལུས་ཀྱི་དཀྱིལ་འཁོར་བསྒོམ་པ་ནི། འོག་རླུང་གི་ལྟེ་བའི་ཨྃ་ལས་ཡར་འཕུལ་བ་ནི་ཚུལ། ལྟག་པའི་རླུང་གི་སྤྱི་གཙུག་གི་ཧྃ་ཡས་མར་མར་འཕུལ་བ་ནི་སྒྲ་སྟེ། དེ་ལྟར་སྒྲ་ཚུལ་གཉིས་སྙིང་ཁར་འདྲེས་པའི་རྐྱེན་གྱིས་སྐད་ཅིག་གིས་རྟེན་དང་བརྟེན་པར་བཅས་པའི་དཀྱིལ་འཁོར་གཅིག་ཆར་དུ་གྱུར་པ་ནི།
རིམ་གྱིས་གསལ་གདབ་པར་བྱས་ཏེ། དེ་ཡང་རྐང་མཐིལ་རླུང་གི་དཀྱིལ་འཁོར། སུྃ་མདོ་མེ། ལྟེ་བ་ཆུ། སྙིང་ཁ་ས། སྒལ་ཚིགས་རིའི་རྒྱལ་པོ་རི་རབ། མགོ་བོ་རི་རབ་ཀྱི་སྟོད། དཔྲལ་བ་དང་ལྟག་པ། རྣ་བ་གཉིས་སྣ་ཚོགས་རྡོ་རྗེ། ཀླད་པ་དཀར་པོ་ཟླ་བ།
ཀླད་ཁྱིམ་དམར་པོ་ཉི་མ། དེ་གཉིས་ཀྱི་བར་ན་གནས་པའི་ཧྃ་ནི་ཡི་གེ་ཧཱུྃ་རྡོ་རྗེ་སེམས་དཔའི་རང་བཞིན། ལུས་འདོམ་གང་གྲུ་བཞི་ནི། གཞལ་ཡས་ཁང་པ་གྲུ་བཞི། སྙིང་ཁ་ཆོས་ཀྱི་འཁོར་ལོ་ན་འབྱུང་བ་བཞིའི་རླུང་རྒྱུ་བ་ནི་སྒོ་བཞི། རྐང་བརྒྱད་ནི་ཀ་བ་བརྒྱད། མིག་དང་། རྣ་བ་དང་། སྣ་དང་། མཆུ་དང་།
རྒྱུ་ལོང་ལ་སོགས་པ་ནི་གཞལ་ཡས་ཁང་གི་རྒྱན་ཡིན་ཏེ། དེ་ལྟར་རྟེན་གྱི་དཀྱིལ་འཁོར་གསལ་གདབ། དེ་ནས་སྙིང་ཁའི་ནང་གི་ཧཱུྃ་ཉིད་བཅོམ་ལྡན་འདས་ནང་གི་ཧེ་རུ་ཀ་སྐུ་མདོག་སྔོན་པོ་ཞལ་བཞི་ཕྱག་བཅུ་གཉིས་པ། རྩ་བའི་ཞལ་སྔོན་པོ། གཡོན་ལྗང་། རྒྱབ་དམར། གཡས་སེར་བ། ཞལ་རེ་རེ་བཞིན་སྤྱན་གསུམ་གསུམ་དང་ལྡན་ཞིང་མཆེ་བ་བཞི་གཙིགས་པ། ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་བརྒྱངས་ཏེ་འཛིན་པ།
གཡས་ཀྱི་གསུམ་པ་ན་ཌ་མ་རུ། བཞི་པ་ན་དགྲ་སཏྭ། ལྔ་པ་ན་གྲི་གུག དྲུག་པ་ན་མདུང་རྩེ་གསུམ་པ་བསྒྲེངས་བ། གཡས་ཀྱི་གསུམ་པ་ན་རྡོ་རྗེས་མཚན་པའི་ཁ་ཊྭྃ་ག བཞི་པ་ན་ཁྲག་གི་གང་བའི་ཐོད་པ། ལྔ་པ་ན་རྡོ་རྗེ་ཞགས་པ། དྲུག་པ་ན་ཚངས་པའི་མགོ་བོ་བསྣམས་པ། པདྨ་དང་ཉི་མའི་སྟེང་ན་ཞབས་གཡས་བརྐྱངས་པས་དུས་མཚན་མ་དམར་མོ་དང་། གཡོན་བསྐུམས་པས་འཇིགས་བྱེད་ནག་པོ་མནན་པ།
རལ་པའི་ཐོར་ཚུགས་སྤྱི་བོར་བཅིངས་པའི་རྩེར་ཡིད་བཞིན་གྱི་ནོར་བུས་སྤྲས་ཤིང་། གཡོན་ན་ཚེས་གཅིག་གི་ཟླ་བ་དང་། འཚོགས་མའི་སྟེང་ན་སྣ་ཚོགས་རྡོ་རྗེས་མཚན་པ། དབུ་རེ་རེ་ལ་མི་མགོ་སྐམ་པོ་ལྔ་ལྔས་བརྒྱན་ཅིང་། རློན་པ་ལྔ་བཅུའི་དོ་ཤལ་ཅན། སྟག་གི་པགས་པའི་ཤམ་ཐབས་གྲོལ་བ། སྒེག་པ་དཔའ་བ་མི་སྡུག་པ། ། རྒོད་ཅིང་དྲག་ཤུགས་འཇིགས་སུ་རུང་། ། སྙིང་རྗེ་རྔམ་དང་ཞི་བ་ཡི། ། གར་དགུའི་རོ་དང་ལྡན་པ་ཉིད། །
དེའི་པང་ན་ཡུམ་རྡོ་རྗེ་ཕག་མོ་སྐུ་མདོག་དམར་མོ། ཞལ་གཅིག་ཕྱག་གཉིས་སྤྱན་གསུམ་མ། ཕྱག་གཡོན་པས་བདུད་དང་། གདུག་པའི་ཁྲག་གི་གང་བའི་ཐོད་པ་འཛིན་པས་ཡབ་ལ་འཁྱུད་པ། གཡས་པས་སྡིགས་མཛུབ་དང་བཅས་པའི་གྲི་གུག་གིས་ཕྱོགས་ཐམས་ཅད་དུ་སྡིགས་པ། དབུ་སྐྲ་གྲོལ་བ། བྱིན་པ་གཉིས་ཀྱིས་བཅོམ་ལྡན་འདས་ལ་ལེགས་པར་འཁྱུད་ཅིང་། གཅེར་བུའི་མཆོག་མི་མགོ་སྐམ་པོ་ལྔ་བཅུའི་དོ་ཤལ་དང་། རུས་པའི་རྒྱན་ལྔས་བརྒྱན་པ། གཉིས་ཀའང་ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། །
ཕྱིའི་ཧེ་རུ་ཀའི་ཕྱག་གཡས་ཀྱི་དང་པོ་ལ་མཁའ་འགྲོ་མ་ནག་མོ། གཉིས་པ་ལ་ལཱ་མ་ལྗང་ཁུ། གཡོན་གྱི་དང་པོ་ལ་ཁཎྜ་རོ་ཧི་དམར་མོ། གཉིས་པ་ལ་གཟུགས་ཅན་མ་སེར་མོ། གཡས་ཀྱི་གསུམ་པར་ཁྭ་གདོང་མ་སྔོན་མོ། བཞི་པ་ན་འུག་གདོང་མ་ལྗང་ཁུ། ལྔ་པ་ན་ཁྱི་གདོང་མ་དམར་མོ། དྲུག་པ་ན་ཕག་གདོང་མ་སེར་མོ། གཡོན་གྱི་གསུམ་པ་ན་གཤིན་རྗེ་བརྟན་མ་གཡས་སྔོ། གཡོན་སེར་བ།
བཞི་པ་ན་གཤིན་རྗེ་ཕོ་ཉ་མ་གཡས་སེར། གཡོན་དམར་བ། ལྔ་པ་ན་གཤིན་རྗེ་མཆེ་བ་མ་གཡས་དམར་བ། གཡོན་ལྗང་བ། དྲུག་པ་ན་གཤིན་རྗེ་འཇོམས་མ་གཡས་ལྗང་། གཡོན་སྔོ་བ་ཏེ་ཐམས་ཅད་ཀྱང་ཞལ་ཕྱག་སྔར་བཞིན་གསལ་གདབ། དེ་ནས་སྤྱི་བོ་ལ་སོགས་པའི་གནས་རྣམས་པུ་ཛ་ཨུ་ཨ་གོ་ར་དེ་མཱ། ཀ་ཨོ་ཏྲི་ཀོ་ཀ་ལ་ཀ་ཧི་པྲེ་གྲི་སཽ་སཱུ་ན་སི་མ་ཀུའི་དབྱིབས་སུ་གནས་པའི་ཁམས་དང་རྩ་རྣམས་དཔའ་བོ་དང་རྣལ་འབྱོར་མ་རྣམས་སུ་གྱུར་པ་ནི། སྤྱི་བོ་པུ་ལི་ར་མ་ལ་ཡར་ཁཎྜ་ཀ་པ་ལི་དང་རབ་ཏུ་གཏུམ་མོ། སྤྱི་གཙུག་ཛ་ལནྡྷ་རར་མཧཱ་ཀངྐ་ལ་དང་གཏུམ་པའི་མིག་ཅན་མ།
རྣ་བ་གཡས་པ་ཨུ་རྒྱན་དུ་ཀངྐ་ལ་དང་འོད་ལྡན་མ། ལྟག་པ་ཨརྦུར་དར་མཆེ་བ་རྣམ་པར་གཙིགས་མ་དང་སྣ་ཆེན་མ་སྟེ་གནས། རྣ་བ་གཡོན་པ་གོ་དཱ་བཱ་རིར་སུ་ར་ཝཱི་རི་དང་བརྟན་པའི་བློ་ཅན་མ། སྨིན་མའི་དབུས་ར་མེ་ཤྭ་རར་འོད་དཔག་མེད་དང་མིའུ་ཐུང་མ། མིག་གཉིས་དེ་ཝི་ཀོ་ཊར་རྡོ་རྗེའི་འོད་དང་ལང་ཀའི་དབང་ཕྱུག་མ། ཕྲག་པ་གཉིས་མ་ལ་ཝར་རྡོ་རྗེའི་སྐུ་དང་ཤིང་གྲིབ་མ་སྟེ་ཉེ་བའི་གནས་རྣམས་ཐུགས་ཀྱི་འཁོར་ལོ་ཁ་དོག་སྔོན་པོ་ནམ་མཁའ་ལ་སྤྱོད་པའོ། ། མཆན་ཁུང་གཉིས་ཀ་མ་རཱུ་པར་ཨྃ་ཀུ་རི་དང་ཨེ་རེ་ཝ་ཏི། ནུ་མ་གཉིས་ཨོ་ཊེར་རྡོ་རྗེ་རལ་པ་ཅན་དང་འཇིགས་བྱེད་ཆེན་མོ་སྟེ་ཞིང་། ལྟེ་བ་ཏྲི་ཤ་ཀུ་ནེར་དཔའ་བོ་ཆེན་པོ་དང་རླུང་གི་ཤུགས་ཅན་མ། སྣ་རྩེ་ཀོ་ས་ལར་རྡོ་རྗེ་ཧཱུྃ་མཛད་དང་ཆང་འཐུང་མ་སྟེ་ཉེ་བའི་ཞིང་།
ཁ་ཀ་ལིང་ཀར་རབ་ཏུ་བཟང་པོ་དང་ཤྱ་མ་དེ་ཝི། མགྲིན་པ་ལམ་པཱ་ཀར་རྡོ་རྗེ་བཟང་པོ་དང་ཤིན་ཏུ་བཟང་མོ་སྟེ་ཚནྡྷོ། སྙིང་ཁ་ཀུན་ཙིར་འཇིགས་བྱེད་ཆེན་པོ་དང་རྟ་སྣ་མ། འདོམ་བར་ཧི་མ་ལ་ཡར་མིག་མི་བཟང་དང་ཁ་གདན་ཏེ་ཉེ་བའི་ཚནྡྷོ་རྣམས་གསུང་གི་འཁོར་ལོ་ཁ་དོག་དམར་པོ་ས་ལ་སྤྱོད་པའོ། ། མཚན་མ་པྲེ་ཏ་པུ་རིར་སྟོབས་པོ་ཆེ་དང་འཁོར་ལོའི་ཤུགས་ཅན་མ། གཤང་ལམ་གྲྀ་ཧ་དེ་ཝར་རིན་ཆེན་རྡོ་རྗེ་དང་ཁཎྜ་རོ་ཧ་སྟེ་འདུ་བ། བརླ་གཉིས་སོ་སོ་སཱུ་རཥྚ་རྟ་མགྲིན་དང་ཤོན་ཌི་ནི། བྱིན་པ་གཉིས་སུ་ཝརྞ་དེ་བར་ནམ་མཁའི་སྙིང་པོ་དང་འཁོར་ལོའི་གོ་ཆ་མ་སྟེ་ཉེ་བའི་འདུ་བ། སོར་མོ་བཅུ་དྲུག་ན་ག་རར་དཔལ་ཧེ་རུ་ཀ་དང་ཤིན་ཏུ་དཔའ་མོ། བོལ་གོང་སིནྡྷུ་རར་པདྨ་གར་གྱི་དབང་ཕྱུག་དང་སྟོབས་ཆེན་མ་སྟེ་དུར་ཁྲོད།
མཐེ་བོང་བཞི་མ་རུར་རྣམ་པར་སྣང་མཛད་དང་འཁོར་ལོས་བསྒྱུར་མ། པུས་མོ་གཉིས་སུ་ཀུ་ལུ་ཏར་རྡོ་རྗེ་སེམས་དཔའ་དང་བརྩོན་འགྲུས་ཆེན་མོ་སྟེ་ཉེ་བའི་དུར་ཁྲོད་རྣམས་སྐུའི་འཁོར་ལོ་ཁ་དོག་དཀར་པོ་ས་འོག་ན་སྤྱོད་པའོ། ། ཁུཎྜ་ཀ་པཱ་ལི་ལ་སོགས་པ་དཔའ་བོ་ཐམས་ཅད་ཞེས་སོགས་ཞལ་ཕྱག་སྔར་བཞིན་གསལ་གདབ། དེ་ནས་སྔགས་ཀྱི་བྱིན་གྱིས་བརླབས་པ་ནི། ཨོཾ་ཨཱཿཧཱུྃ། སརྦ་ཝི་ར་ཡོ་གི་ནི་ཀཱ་ཡ་ཝཀ་ཙིཏྟ་བཛྲ་སྭ་བྷཱ་ཝ་ཨཏྨ་ཀོ྅ཧཾ། ལན་གསུམ་གྱིས་སྔགས་སྐྱེས་ཞིང་སྐྱེས་ལྷན་སྐྱེས་ཀྱི་དཀྱིལ་འཁོར་རྣམས་སྐུ་གསུང་ཐུགས་རྡོ་རྗེའི་རང་བཞིན་བདག་ཡིན་ནོ་སྙམ་དུ་བསམ། ཨོཾ་བཛྲ་ཤུདྡྷ་སརྦ་དྷརྨཱ་བཛྲ་ཤུདྡྷོ྅ཧཾ། ཞེས་བརྗོད་པས། སྔགས་དང་ཞིང་དང་ལྷན་སྐྱེས་རྣམས་དབྱེར་མི་ཕྱེད་པ་རྡོ་རྗེ་གསུམ་གྱི་རང་བཞིན་དུ་རྣམ་པར་དག་པ་དྲན་པར་བྱའོ། །
དེ་ནས་གོ་ཆ་བཅིང་བ་ནི། ཕྱི་ནང་གི་ལྷ་དེ་རྣམས་ཀྱི་གནས་རྣམས་སུ་ཟླ་བའི་དཀྱིལ་འཁོར་རེ་རེའི་སྟེང་དུ་ཡབ་རྣམས་ཀྱི་སྙིང་ཁར་ཨོཾ་ཨོཾ་ཧ་དཀར་པོ་རྡོ་རྗེ་སེམས་དཔའ། མགོ་བོར་ཨོཾ་ན་མ་ཧི་སེར་པོ་རྣམ་པར་སྣང་མཛད། སྤྱི་གཙུག་ཏུ་ཨོཾ་སྭཱཧཱ་ཧཱུ་དམར་པོ་པདྨ་གར་གྱི་དབང་ཕྱུག ཕྲག་པ་གཉིས་སུ་ཨོཾ་བོ་ཥོཊ་ཧེ་ནག་པོ་ཧེ་རུ་ཀ མིག་གཉིས་སུ་ཨོཾ་ཧཱུྃ་ཧཱུྃ་ཧོ་དམར་སེར་རྡོ་རྗེ་ཉི་མ། ཚིགས་ཆེན་བརྒྱད་ལ་ཨོཾ་ཕཊ྄་ཧྃ་ལྗང་ཁུ་རྟ་མཆོག་དང་། ཡུམ་གྱི་ལྟེ་བར་ཨོཾ་ཨོཾ་བྃ་དམར་མོ་རྡོ་རྗེ་ཕག་མོ། སྙིང་ཁར་ཨོཾ་ཧྃ་ཡོཾ་སྔོན་མོ་གཤིན་རྗེ་མ། ཁར་ཨོཾ་ཧྲིཾ་མོཾ་དཀར་མོ་རྨོངས་བྱེད་མ།
དཔྲལ་བར་ཨོཾ་ཧྲིཾ་ཧྲིཾ་སེར་མོ་བསྐྱོད་བྱེད་མ། སྤྱི་གཙུག་ཏུ་ཨོཾ་ཧཱུྃ་ཧཱུྃ་ལྗང་ཁུ་སྐྲག་བྱེད་མ། ཚིགས་ཆེན་བརྒྱད་ལ་ཨོཾ་ཕཊ྄་ཕཊ྄་དུད་ཁ་ཙཎྜི་ཀའི་ངོ་བོ་སྟེ་ཡབ་ཀྱི་གནས་སུ་ཡུམ་དང་ཡུམ་གྱི་གནས་སུ་ཡབ་གཉིས་སུ་མེད་པར་གྱུར། ཞེས་བརྗོད། དེ་ནས་ཡེ་ཤེས་ཀྱི་དཀྱིལ་འཁོར་དགུག་གཞུག་བྱ་བ་ནི། ལུས་ཀྱི་འབར་བའི་ཕྱག་རྒྱ་དཔྲལ་བར་བསྐོར་ཞིང་། རང་གི་སྙིང་ཁ་ནས་འོད་འཕྲོས་པས་རང་བཞིན་གྱི་གནས་ནས་སྔགས་སྐྱེས། ཞིང་སྐྱེས། ལྷན་སྐྱེས་ཀྱི་འཁོར་ལོ་སྡོམ་པའི་རྟེན་དང་བརྟེན་པར་བཅས་པའི་དཀྱིལ་འཁོར་ཐམས་ཅད་ཕཻ་ཾབཛྲ་ས་མཱ་ཛཿ གོང་ཚོགས་ཞིང་ལྟར་དང་ཡིད་བྱུང་གི་མཆོད།
ཛཿཧཱུྃ་བཾ་ཧོཿགཉིས་སུ་མེད་པར་ཐིམ། ཨོཾ་ཡོ་ག་ཤུདྡྷ་སརྦ་དྷརྨཱ་ཡོ་ག་ཤུདྡྷོ྅་ཧྃ། ཡེ་ཤེས་ཀྱི་རྣལ་འབྱོར་གྱི་ངོ་བོར་ཆོས་ཐམས་ཅད་རྣམ་པར་དག་ལ། བདག་ཀྱང་དེའི་ངོ་བོར་རྣམ་པར་དག་གོ ། སྔགས་དང་བཅས་པ་ལན་གསུམ་བརྗོད་ཅིང་ལག་པས་པད་བསྐོར་འཁྱུད་རྒྱ་གསུམ་བྱའོ། ། དེ་ནས་དབང་བསྐུར་ཞིང་རིགས་བདག་གི་རྒྱས་གདབ་པ་ནི། སླར་ཡང་རང་གི་སྙིང་ཁ་ནས་འོད་འཕྲོས་པས་དབང་གི་ལྷ་འཁོར་ལོ་བདེ་མཆོག་གི་དཀྱིལ་འཁོར་ལ་དཔའ་བོ་དང་རྣལ་འབྱོར་མའི་ཚོགས་ཀྱིས་བསྐོར་བ་ཕཻ་ཾབཛྲ་ས་མཱ་ཛཿ སྔར་བཞིན་ཕྱི་དང་ཡིད་བྱུང་གིས་མཆོད། དེ་བཞིན་གཤེགས་པ་སོགས་ཀྱིས་གསོལ་བ་བཏབ་པས། དབང་གི་ལྷ་རྣམས་ཀྱིས་རིན་པོ་ཆེའི་བུམ་པ་བདུད་རྩིའི་གང་བ་ཐོགས་ནས།
ཇི་ལྟར་བལྟམས་པ་སོགས་དང་། ཨོཾ་ཤྲཱི་ཙཀྲ་བཱི་ར་སཏྭྃ། ཀཱ་ཀཱ་སྱ། ཨཱུ་ལཱུ་ཀ་སྱ། ཤྭ་ན་སྱ། སཱུ་ཀ་ར་སྱ། ཡ་མ་དཱ་དྷྲི་ཡེ། ཡ་མ་དུ་ཏྲི་ཡེ། ཡ་མ་དཾཥྚི་ཎྱེ། ཡ་མ་མ་ཐ་ནཱི་ཡེ།
བཛྲི་བྷ་ཝ་ཨ་བྷི་ཥིཉྩ་ཧཱུྃ། ཞེས་གསུངས་ཤིང་ཕྱི་ནང་གི་ལྷ་རྣམས་ལ་དབང་བསྐུར། སྐུ་གང་། དྲི་མ་དག ཆུ་ལྷག་མ་ཡར་ལུད་པ་ལས་བདེ་བ་ཆེན་པོའི་ལྷ་རྣམས་དང་། དམ་ཚིག་གི་འཁོར་ལོའི་ལྷ་རྣམས་ལ་གཙོ་བོ་ཉིད་ཀྱིས་དབུར་བརྒྱན། ཐུགས་ཀྱི་འཁོར་ལོའི་ལྷ་རྣམས་ལ་མི་བསྐྱོད་པ་དང་། གསུང་གི་འཁོར་ལོའི་ལྷ་རྣམས་ལ་འོད་དཔག་མེད། སྐུའི་འཁོར་ལོའི་ལྷ་རྣམས་ལ་རྣམ་པར་སྣང་མཛད་ཀྱིས་དབུར་བརྒྱན། དེ་ནས་ཕྱི་ནང་གི་མཆོད་བསྟོད་བྱ་བ་ལ་དྲུག
སྔགས་མཆོད། ཕྱི་ནང་གསང་བ། ཡིད་བྱུང་། བསྟོད་པའི་མཆོད་པའོ། དང་པོ་ནི། ཡབ་ཡུམ་གྱི་རྩ་སྔགས་གཉིས། སྙིང་པོ་གཉིས། ཉེ་སྙིང་གཉིས། སྙིང་པོའི་རྣལ་འབྱོར་མ་བཞི། ཐུགས་གསུང་སྐུའི་ལྷ་ཚོགས།
སྒོ་མཚམས་མ་བརྒྱད། གོ་ཆ་གཉིས་རྣམས་འོག་བཟླས་པའི་སྐབས་ལྟར་ལ། མ་མོ་བཅུ་གཉིས་ལ་སྤེལ་མེད་པར་ཚར་རེ་རེ་བཟླས་སོ། ། གཉིས་པ་ཕྱིའི་མཆོད་པ་ནི། མཆོད་རྫས་དངོས་སུ་བཤམ་པའམ་ཡིད་ཀྱི་བསམ་ནས་ཨོཾ་སུམྦྷ་ནི་སོགས་ཀྱིས་བསངས། སྭ་བྷཱ་ཝས་སྟོང་པར་སྦྱངས། སྟོང་པའི་ངང་ལས་ཨཱ་ལས་ཡེ་ཤེས་ཀྱི་ཀ་པཱ་ལ་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཧཱུྃ་ཞུ་བ་ལས་བྱུང་བའི་མཆོད་ཡོན། ཞབས་བསིལ། མེ་ཏོག བདུག་སྤོས།
མར་མེ། དྲི། ཞལ་ཟས། རོལ་མོ་ལ་སོགས་པ་དངས་ཤིང་ཐོགས་པ་མེད་པ་ནམ་མཁའི་ཁམས་ཐམས་ཅད་གང་བར་གྱུར། ཨོཾ་ཨརྒྷཾ། པཱ་དྱཾ། པུཥྤཾ། དྷཱུ་པཾ། ཨཱ་ལོ་ཀ གནྡྷཾ།
ནཻ་ཝི་དྱཾ། ཤཔྡ་ཨཱཿཧཱུྃ་གིས་བྱིན་གྱིས་རླབས་ཏེ། རང་གི་སྙིང་ཁ་ནས་མཆོད་པའི་ལྷ་མོ་མཆོད་རྫས་སོ་སོ་ཐོགས་པ་མང་པོ་སྤྲུལ་ནས་ལྷ་ཐམས་ཅད་ལ་མཆོད་པ་ཕུལ་བར་བསམ་ལ། ཨོཾ་སརྦ་ཏ་ཐཱ་ག་ཏ་ཤྲཱི་ཙཀྲ་སམྦཱ་ར་མཎྜ་ལ་སརྦ་ཝི་ར་ཡོ་གི་ནི་ས་པ་རི་ཝཱ་ར་ཨརྒྷཾ་པྲ་ཏིཙྪ་སྭཱཧཱ། དེ་བཞིན་གཞན་རྣམས་ལ་ཡང་སྦྱར་ནས་འབུལ་ལོ། ། གསུམ་པ་ནང་བདུད་རྩིའི་མཆོད་པ་ནི། བདུད་རྩི་དངོས་སུ་ཡོད་དམ། མེད་ན་བསམ་སྟེ་འོག་གཏོར་མའི་སྐབས་བཞིན་བྱིན་གྱི་རླབས་ལ། ལག་གཡོན་མཐེབ་སྲིན་གྱི་གཡོན་བསྐོར་དུ་ཆོས་འབྱུང་བྲི་ཞིང་། ངག་ཏུ།
ཨོཾ་ཨཱཿཧཱུྃ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོ། མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་འཕྲིན་ལས་བསམ་གྱིས་མི་ཁྱབ་པ་མངའ་བ་དྲིན་ཅན་རྩ་བའི་བླ་མའི་ཞལ་དུ་ཨོཾ་ཨཱཿཧཱུྃ། རྒྱས་པར་ན་ཡབ་ཡུམ་གྱི་སྙིང་པོ། ཉེ་སྙིང་། འཁོར་རྣམས་ཀྱི་སྔགས་ཕྲེང་ལྟར་རམ། བསྡུ་ན། ཧཱུྃ་བྃ་ལྃ་མྃ་པྃ་ཏྃ་པུ་ཛ་སོགས་དང་།
ཧཱུྃ་བརྒྱད། གོ་ཆ་གཉིས། བཅོམ་ལྡན་འདས་འཁོར་ལོ་སྡོམ་བའི་ལྷ་ཚོགས་རྣམས་ཀྱི་ཞལ་དུ་ཨོཾ་ཨཱཿཧཱུྃ། རང་གི་ལྕེ་ཐོག་ཏུ་བཞག་ལ་ཨོཾ་ཨཱཿཧཱུྃ། ཨོཾ་ཧྲི་ཧ་ཧ་ཧཱུྃ་ཧཱུྃ་ཕཊ྄་ལྔ་དང་། ལག་པས་རྣམ་ལྔ་འདོད་སྐོར་དང་འཁྱུད་རྒྱ་བྱའོ། ། བཞི་པ་གསང་བའི་མཆོད་པ་ནི། ལྷ་ཐམས་ཅད་སྙོམས་པར་ཞུགས་པས་ཟག་པ་མེད་པའི་བདེ་བས་རྒྱུད་གང་། ཨོཾ་སརྦ་ཏ་ཐཱ་ག་ཏ་ཨ་ནུ་ར་ག་ཏ་བཛྲ་སྭ་བྷ་ཝ་ཨཏྨ་ཀོ྅ཧྃ། ལྔ་པ་ཡིད་མཆོད་ནི་གོང་ལྟར་བྱའོ། །
དྲུག་པ་བསྟོད་པའི་མཆོད་པ་ནི། གཏོར་མའི་སྐབས་བཞིན་བྱ་སྟེ། མཆོད་པའི་ཚུལ་ལོ། ། དེ་ནས་བཟླས་པའི་རྣལ་འབྱོར་ནི། རང་ཉིད་འཁོར་ལོ་བདེ་མཆོག་ཏུ་གསལ་བའི་ཐུགས་ཁའི་ཧཱུྃ་ལས་སྔགས་ཕྲེང་བྱུང་ཞལ་ནས་འཐོན། ཡུམ་གྱི་ཞལ་དུ་ཞུགས། སྐུའི་དབྱིབས་རྒྱུད་པདྨ་ནས་རང་གི་གསང་གནས་ནས་བྱུང་སྟེ་སྙིང་ཁའི་ཧཱུྃ་ལ་ཐིམ་ཞིང་། ཡང་སྔར་བཞིན་འཁོར། སྔགས་ཕྲེང་ནི། རྒྱུན་མ་ལ་ཁ་དོག་སྔོན་པོ་འོད་དཀར་པོ་འཕྲོ་བ་སྔགས་གཅིག་གི་མཇུག་ལ་གཅིག་གི་མགོ་བོ་གཏད་ནས་མདའི་ཤུགས་ཀྱི་འཇུག་པ་ཞེས་བྱ།
བསྙེན་པའི་ཚེ་སྔགས་སྔོན་པོ་འོད་དམར་པོ་འཕྲོ་བས་ལྷ་དབང་དུ་བསྡུས་པ། སྔགས་སྔ་མའི་མཇུག་ལྕགས་ཀྱུ་ལྟར་གུག་པ་ལ་ཕྱི་མའི་མགོ་ཡང་དེ་ལྟ་བུའི་སྦྲེལ་བ་ལྕགས་སྒྲོག་འགྲོས་ཞེས་བྱ། གཉིས་ཀ་ལ་སྔགས་ཕྲེང་ཕྱིར་འགྲོ་བའི་ཚེ་འོད་འཕྲོས་ནས་བརྟན་གཡོ་སྣོད་བཅུད་ཐམས་ཅད་ལྷ་དང་གཞལ་ཡས་ཁང་དུ་གསལ་བཏབ། ནང་དུ་འཇུག་པའི་དུས་བླ་མ་ཡིད་དམ་དཔའ་བོ་མཁའ་འགྲོ་ཐམས་ཅད་ཀྱི་བྱིན་བརླབས་ནུས་མཐུ་བསྡུས་ནས་རང་ལ་ཐིམ་པས་གཟི་བརྗིད་རྒྱས་པར་བསམ། བཟླས་ཕྲེང་ནི། ཨ་བྷི་དྷ་ན་ལས། ལག་གཡོན་མཐེ་བོང་སྲིན་མཛུབ་ཀྱིས། དུང་ཆེན་ཕྲེང་བ་རབ་བླངས་ནས། ། ཞེས་གསུངས་པ་ལྟར། ཕྲེང་བ་རབ་མིའི་ཐོད་པའི་ཕྲེང་བའམ།
ཡང་ན་ནཱ་རི་ཀེ་ལ་ཞེས་པ་མི་མོའི་ཐོད་པ་སྟེ་བེ་ཏའི་ཕྲེང་བ་ལག་པ་གཡོན་པའི་སྲིན་མཛུབ་ཀྱི་སྟེང་དུ་དེ་ཉིད་ཀྱི་མཐེ་བོང་ཆེས་འགུག་པའི་ཚུལ་དུ་བཟླས་ལ། སྔགས་བཟླ་རྒྱུ་ནི། གཙོ་བོ་ཡབ་ཡུམ་གྱི་རྩ་སྔགས་གཉིས། སྙིང་པོ་གཉིས། ཉེ་སྙིང་གཉིས། སྙིང་པོའི་རྣལ་འབྱོར་མ་ལ་ཞལ་བཞི་པའི་སྔགས་དང་། རང་རང་གི་མཚན་སྔགས་གཉིས་མེད་དུ་སྤེལ་བ། འཁོར་ལོ་གསུམ་ལ་ཡབ་ཡུམ་གཉིས་མེད། སྒོ་མཚམས་མ་བརྒྱད་ལ་ཡབ་ཀྱི་རྐང་བརྒྱད་དང་མཚན་སྔགས་གཉིས་མེད། གོ་ཆ་གཉིས་རྣམས་སོ། །
དེ་ཡང་རྒྱུན་དུ་གཙོ་བོའི་སྙིང་པོ་ཉེ་སྙིང་གང་མོས་གཙོ་བོར་མང་བ། གཞན་རྣམས་ཀྱང་ཆ་ཚང་རེ་བཟླས། བསྙེན་པའི་ཚེ་གཙོ་བོ་ཡབ་ཡུམ་གྱི་སྙིང་པོ་ཉེ་སྙིང་ལ་འབུམ་ཕྲག་བཞི་རེ། འཁོར་རྣམས་ལ་དེའི་བཅུ་ཆ་ཁྲི་ཕྲག་བཞི་རེ། གོ་ཆ་གཉིས་རབ་གཙོ་བོ་དང་གྲངས་མཉམ། ཐ་ནའང་འཁོར་རྣམས་དང་མཉམ་པར་བཟླས། སྔགས་དངོས་ནི་ལོགས་སུ་བྲིས་པ་ལྟར་དག་པར་འདོན་ནོ། ། བཟླས་པ་བསྡུ་བ་ན་ཕྲེང་བ་ཐལ་མོའི་བར་དུ་བཅུག་ལ། བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱིས་བྱིན་གྱིས་བརླབ་ཏུ་གསོལ། མྱུར་དུ་ཕྱག་རྒྱ་ཆེན་པོ་མཆོག་གི་དངོས་གྲུབ་བཅོམ་ལྡན་འདས་འཁོར་ལོ་བདེ་མཆོག་གི་གོ་འཕང་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ།
ཞེས་བརྗོད། དེ་ནས་རྫོགས་རིམ་བསྒོམ་པ་ནི། རྡོ་རྗེ་སེམས་དཔའ་བསྡུ་བ། ཡི་གེ་བསྡུ་བ། ཐིག་ལེ་བསྡུ་བ་གསུམ་ལས། དང་པོ་ནི། དེ་ཡང་ངག་ཏུ། རང་གི་ལྟེ་བར་པདྨ་འདབ་མ་བརྒྱད་པའི་ལྟེ་བར་ཟླ་བའི་སྟེང་དུ་ཧཱུྃ་ལས་རྡོ་རྗེ་སེམས་དཔའ་དཀར་པོ་རྡོ་རྗེ་དང་དྲིལ་བུ་འཛིན་པས་ཡུམ་རྡོ་རྗེ་སྙེམས་མ་གྲི་གུག་དང་ཐོད་པ་འཛིན་པ་ལ་འཁྱུད་པ། གཉིས་ཀའང་རུས་པའི་རྒྱན་གྱིས་བརྒྱན་པའི་ཡབ་ཀྱི་སྙིང་ཁར་ཟླ་བའི་སྟེང་དུ་ཧཱུྃ། དེ་ལས་འོད་འཕྲོས་ཕྱི་ནང་གི་ཧེ་རུ་ཀ་དང་།
འཁོར་ལོ་ནང་མ་ནས་ཇེ་གསལ་ཇེ་གསལ་ལ་ཁམས་གསུམ་སྣོད་བཅུད་ཐམས་ཅད་ཤིན་ཏུ་གསལ་བར་བྱས་པས། དེའི་སྟོབས་ཀྱིས་ཁྲིག་ཁྲིག་་་་་་དཔེ་དང་པོ་རྡོ་ཁབ་ལེན་གྱི་ལྕགས་གཡོ་བ་ཞེས་བྱ་བ་ཡིན་ནོ། གཡོ་བ་དང་བཅས་པ་དེ་རྣམས་འོད་ཟེར་གྱི་རྣམ་པས་ཚུར་འདུས་སྲུང་བའི་འཁོར་ལོ་ལ་ཐིམ། དེ་དུར་ཁྲོད། དེ་གཞལ་ཡས་ཁང་། དེ་དམ་ཚིག་གི་འཁོར་ལོ། དེ་སྐུ་འཁོར། དེ་གསུང་འཁོར། དེ་ཐུགས་འཁོར། དེ་སྙིང་པོའི་རྣལ་འབྱོར་མ་བཞི་ལ།
དེ་ཞལ་བཞི་ལ།་་་་་ དཔེ་གཉིས་པ་གཅི་བས་དངུལ་ཆུ་བསྡུས་པ་ཞེས་བྱ་བ་ཡིན་ནོ། ཞལ་ལྷག་མ་རྣམས་རྩ་ཞལ་ལ། ཕྱག་ལྷག་མ་རྣམས་ཕྱག་་་་་་དཔེ་གསུམ་པ་རུས་སྦལ་ཡན་ལག་འཁུམ་པ་ཞེས་བྱ་བ་ཡིན་ནོ། གཉིས་ལ། ཡུམ་ཡབ་ལ། ཡབ་ཀྱང་ལྟེ་བའི་རྡོ་རྗེ་སེམས་དཔའ་ལ། དེའི་ཡུམ་ཡབ་ལ། ཡབ་ཀྱང་ཐུགས་ཁའི་ཧཱུྃ་ལ། དེའི་གདན་ཟླ་བ་ཞབས་ཀྱུ་ལ་ནས་་་་་་ཟླ་ཚེས་ཐིག་ལེ་ལ་ཐིམ་པ་ནི་དཔེ་བཞི་པ་སྐར་མདའ་གཅིག་ལ་གཅིག་ཐིམ་པ་ཞེས་བྱ་བ་ཡིན་ནོ།
ནཱ་ད་ལ་ཐིམ། དེའང་ཇེ་ཕྲ་ཇེ་ཕྲར་གྱུར་ཏེ་མཐར་མི་དམིགས་པའི་ངང་དུ་གྱུར་་་་་་དཔེ་ལྔ་པ་ལཉྩཱ་ཆུ་ལ་ཐིམ་པ་ཞེས་བྱ་བ་ཡིན་ནོ། པ་ལ་བློ་བཞག སྟོང་པའི་ངང་ལས་རང་ཉིད་འཁོར་ལོ་བདེ་མཆོག་ཞལ་བཞི་ཕྱག་བཅུ་གཉིས་པ་ཡུམ་དང་བཅས་པའི་སྐུར་གྱུར། ཞེས་བརྗོད་ཅིང་བསམ། དེ་ནས་དག་པ་དྲན་པ་ནི། རང་གི་ལུས་ཀྱི་ཁམས་དང་། རྒྱན་ཆ་ལ་སོགས་པ་དེ་དང་དེ་ལྷ་དང་སྔགས་དེ་དང་དེའི་ངོ་བོ་ཡིན་ནོ་སྙམ་དུ་བསམ་ལ། ངག་ཏུ། སོ་དང་སེན་མོ་དག་ལ་ནི་ཁཎྜ་ཀ་པཱ་ལའོ། །
སྐུ་དང་བ་སྤུ་དག་ལ་ནི་མཧཱ་ཀྃ་ཀ་ལའོ། ། ལྤགས་པ་དང་དྲི་མ་དག་ལ་ནི་ཀྃ་ཀཱ་ལའོ། ། ཤ་ལ་ནི་མཆེ་བ་རྣམ་པར་གཙིགས་པའོ། ། རྩ་རྒྱུས་ལ་ནི་སུ་ར་ཝཻ་རིའོ། ། རུས་པ་ལ་ནི་འོད་དཔག་ཏུ་མེད་པའོ། ། མཁལ་མ་ལ་ནི་རྡོ་རྗེའི་འོད་དོ། ། སྙིང་ལ་ནི་རྡོ་རྗེའི་སྐུའོ། ། མིག་དག་ལ་ནི་ཨྃ་ཀུ་རིའོ། ། འཁྲིས་པ་ལ་ནི་རྡོ་རྗེ་རལ་པ་ཅན་ནོ། ། གློ་བ་ལ་ནི་དཔའ་བོ་ཆེན་པའོ། །
རྒྱུ་མ་ལ་ནི་རྡོ་རྗེ་ཧཱུྃ་མཛད་དོ། ། སྙེ་མ་ལ་ནི་རབ་ཏུ་བཟང་པོའོ། ། ལྒང་པ་ལ་ནི་འཇིགས་བྱེད་ཆེན་པོའོ། ། འདོམ་བར་ལ་ནི་མིག་མི་བཟང་ངོ་། བད་ཀན་ལ་ནི་སྟོབས་པོ་ཆེའོ། ། རྣག་ལ་ནི་རིན་ཆེན་རྡོ་རྗེའོ། ། ཁྲག་ལ་ནི་རྟ་མགྲིན་ནོ། ། རྔུལ་ལ་ནི་ནམ་མཁའ་སྙིང་པོའོ། ། ཚིགས་ལ་ནི་དཔལ་རྡོ་རྗེ་ཧེ་རུ་ཀའོ། ། མཆི་མ་ལ་ནི་པདྨ་གར་གྱི་དབང་ཕྱུག་གོ །
མཆིལ་མ་ལ་ནི་རྣམ་པར་སྣང་མཛད་དོ། ། སྣབ་ལ་ནི་རྡོ་རྗེ་སེམས་དཔའ་འོ་ཞེས་བརྗོད་དོ། ། དེ་དག་ནི་ཁམས་རྣམས་ལྷའི་ངོ་བོར་དག་པའོ། ། ཁམས་རྣམས་སྔགས་སུ་དག་པ་ནི། ། འདི་སྐད་བརྗོད་པར་བྱ་སྟེ། སོ་དང་སེན་མོ་དག་ལ་ནི། ཨོཾ་ཀ་ར་ཀ་ར་ཧཱུྃ་ཧཱུྃ་ཕཊ྄། སྐྲ་དང་བ་སྤུ་དག་ལ་ནི། ། ཨོཾ་ཀུ་རུ་ཀུ་རུ་ཧཱུྃ་ཧཱུྃ་ཕཊ྄། ལྤགས་པ་དང་དྲི་མ་དག་ལ་ནི།
ཨོཾ་བནྡྷ་བནྡྷ་ཧཱུྃ་ཧཱུྃ་ཕཊ྄། ཤ་ལ་ནི། ཨོཾ་ཏྲཱ་ས་ཡ་ཏྲཱ་ས་ཡ་ཧཱུྃ་ཧཱུྃ་ཕཊ྄། རྩ་རྒྱུས་ལ་ནི། ཨོཾ་ཀྵོ་བྷ་ཡ་ཀྵོ་བྷ་ཡ་ཧཱུྃ་ཧཱུྃ་ཕཊ྄། རུས་པ་ལ་ནི། ཨོཾ་ཧྲིཾ་ཧྲིཾ་ཧཱུྃ་ཧཱུྃ་ཕཊ྄། མཁལ་མ་ལ་ནི། ཨོཾ་ཧྲཿཧྲཿཧཱུྃ་ཧཱུྃ་ཕཊ྄། སྙིང་ལ་ནི།
ཨོཾ་ཕཻཾ་ཕཻཾ་ཧཱུྃ་ཧཱུྃ་ཕཊ྄། མིག་དག་ལ་ནི། ཨོཾ་ཕཊ྄་ཕཊ྄་ཧཱུྃ་ཧཱུྃ་ཕཊ྄། འཁྲིས་པ་ལ་ནི། ཨོཾ་ད་ཧ་ད་ཧ་ཧཱུྃ་ཧཱུྃ་ཕཊ྄། གློ་བ་ལ་ནི། ཨོཾ་པ་ཙ་པ་ཙ་ཧཱུྃ་ཧཱུྃ་ཕཊ྄། རྒྱུ་མ་ལ་ནི། ཨོཾ་བྷཀྵ་བྷཀྵ་བ་སུ་རུ་དྷི་ར་ཨནྟྲ་མཱ་ལ་ཨ་བ་ལྃ་བྷི་ནཻ་ཧཱུྃ་ཧཱུྃ་ཕཊ྄། སྙེ་མ་ལ་ནི།
ཨོཾ་གྲྀཧྞ་གྲྀཧྞ་སཔྟ་པཱ་ཏ་ལ་ག་ཏ་བྷུ་ཛི་ག་སརྦ་པྃ་པཱ་ཏརྫ་ཡ་ཏརྫ་ཡ་ཧཱུྃ་ཧཱུྃ་ཕཊ྄། ལྟེ་བ་ལ་ནི། ཨོཾ་ཨ་ཀཊ་དྷ་ཨ་ཀཊ་དྷ་ཧཱུྃ་ཧཱུྃ་ཕཊ྄། ལྒང་པ་ལ་ནི། ཨོཾ་ཧྲིཾ་ཧྲིཾ་ཧཱུྃ་ཧཱུྃ་ཧཱུྃ་ཕཊ྄། འདོམ་བར་ལ་ནི། ཨ་ཛོཾ་ཎ་ཛོཾ་ཎ་ཧཱུྃ་ཧཱུྃ་ཕཊ྄། བད་ཀན་ལ་ནི། ཨོཾ་ཀྵྨཾ་ཀྵྨཾ་ཧཱུྃ་ཧཱུྃ་ཕཊ྄། རྣག་ལ་ནི།
ཨོཾ་ཧཱྃ་ཧཱྃ་ཧཱུྃ་ཧཱུྃ་ཕཊ྄། ཁྲག་ལ་ནི། ཨོཾ་ཧྲིཾ་ཧྲིཾ་ཧཱུྃ་ཧཱུྃ་ཕཊ྄། རྔུལ་ལ་ནི། ཨོཾ་ཧཱུྃ་ཧཱུྃ་ཧཱུྃ་ཧཱུྃ་ཕཊ྄། ཚིལ་ལ་ནི། ཨོཾ་ཀི་ལི་ཀི་ལི་ཧཱུྃ་ཧཱུྃ་ཕཊ྄། མཆི་མ་ལ་ནི། ཨོཾ་པི་ལི་པི་ལི་ཧཱུྃ་ཧཱུྃ་ཕཊ྄། མཆིལ་མ་ལ་ནི།
ཨོཾ་ཧི་ལི་ཧི་ཧཱུྃ་ཧཱུྃ་ཕཊ྄། སྣབ་ལ་ནི། ཨོཾ་དྷི་ལི་དྷི་ལི་ཧཱུྃ་ཧཱུྃ་ཕཊ྄། ཅེས་བརྗོད་པར་བྱའོ། ། རྒྱན་ཆའི་དག་པ་ནི། རྒྱན་དྲུག་སོ་སོ་ལ་དམིགས་ནས་རྩ་སྔགས་རེ་རེ་ཟློས་པའམ། དེ་ཙམ་མི་ནུས་ན། རུས་པའི་རྒྱན་དྲུག་ནི། ཨོཾ་ན་མོ་བྷ་ག་ཝཱ་ཏེ་ཞེས་སོགས་རྩ་སྔགས་ཚར་གཅིག་བརྗོད་དོ། ། ཡང་རྒྱན་དྲུག་རེ་རེའི་སྟེང་དུ་གོ་ཆའི་སྔགས་དྲུག་བཟླས་པའམ།
དེ་ཙམ་མི་ནུས་ན། འཁོར་ལོ་ལ་ཨོཾ་ཧ། རྣ་རྒྱན་ལ་ན་མ་ཧི། མགུལ་རྒྱན་ལ་སྭཱཧཱ་ཧཱུྃ། གདུབ་བུ་དྲུག་ལ་བཽ་ཥཊ་ཧེ། སྐ་རགས་ལ་ཧཱུྃ་ཧཱུྃ་ཧོཿ ཐལ་བ་དང་མཆོད་ཕྱིར་ཐོགས་ལ་ཕཊ྄་ཧྃ། ཞེས་བརྗོད་དོ། ། མགྲིན་པའི་མགུལ་རྒྱན་ལ་ནི། ཨོཾ་ན་མོ་བྷ་ག་ཝ་ཏེ་བཛྲ་ཝཱ་ར་ཧི་ཞེས་སོགས་ཡུམ་གྱི་རྩ་སྔགས་ཚར་གཅིག་བརྗོད་དོ། །
མི་མགོ་ལྔ་བཅུ་ཐམ་པའི་དོ་ཤལ་ལ་ནི། ཨོཾ་ཤྲཱི་བཛྲ་ཧེ་ཧེ་རུ་རུ་ཀྃ་ཧཱུྃ་ཧཱུྃ་ཕཊ྄་ཌཱ་ཀི་ནི་ཛྭ་ལ་སམྦྷ་རྃ་སྭཱཧཱ། རྣ་རྒྱན་ལ་ཨོཾ་ཧྲིཿཧ་ཧ་ཧཱུྃ་ཧཱུྃ་ཕཊ྄། གླང་པོ་ཆེའི་པགས་པ་དང་སྟག་གི་པགས་པ་ནི། ཨོཾ་སརྦ་བུདྡྷ་ཌཱ་ཀི་ནི་ཡེ་བཛྲ་ཝརྞ་ཎི་ཡེ་ཧཱུྃ་ཧཱུྃ་ཕཊ྄། སྐ་རགས་ནི། ཨོཾ་བྃ་ཧྃ་ཡོཾ་ཧྲིཾ་ཡོཾ་ཧྲིཾ་ཧྲིཾ་ཧཱུྃ་ཧཱུྃ་ཕཊ྄་ཕཊ྄། བཅོམ་ལྡན་འདས་ནི་ཕྱག་གི་ཐོད་པ་ནི། ཨོཾ་སརྦ་བུདྡྷ་ཌཱ་ཀི་ནི་ཡེ་བཛྲ་ཝརྞ་ཎི་ཡེ་ཧཱུྃ་ཧཱུྃ་ཕཊ྄། ཞེས་བྱ་བ་ནས་བཙམས་ཏེ།
ཨོཾ་ཡ་མ་མ་ཐ་ནཱི་ཡེ་ཧཱུྃ་ཧཱུྃ་ཕཊ྄། ཅེས་བྱ་བའི་བར་དཔའ་བོ་ཉེར་བཞིའི་སྔགས་མ་ཡིན་པ་རྣལ་འབྱོར་མ་སུམ་ཅུ་སོ་བདུན་འབའ་ཞིག་གི་སྔགས་རྫོགས་པར་འདོན་ནོ། ། ཐོད་པ་སྐམ་པོ་ལྔའི་དབུ་བརྒྱན་ནི། ཨོཾ་བཛྲ་བེ་རོ་ཙ་ནཱི་ཡེ་ཧཱུྃ་ཧཱུྃ་ཕཊ྄། ཅེས་བརྗོད་ཅིང་དེའི་ངོ་བོར་དྲན་པ་བྱ་སྟེ། བཅོམ་ལྡན་འདས་ཀྱི་དག་པ་རེ་ཟིན་པའི་རྗེས་ཁོ་ན་ལ། ཡུམ་རྡོ་རྗེ་ཕག་མོ་ལ་སོགས་ལྷ་ཐམས་ཅད་ཀྱི་དག་པའང་དེ་བཞིན་ཡིན་ནོ་སྙམ་དུ་དྲན་པར་བྱ་ཞིང་། གཞན་ཡང་། ཁ་ཊྭྃ་ཀ་ནི་ལྷ་ཡི་སྐུ། ། ཤེས་རབ་ཌཱ་མ་རུ་ཡི་སྒྲ། །
ཉིན་མོ་བཅོམ་ལྡན་རྡོ་རྗེ་ཅན། ། མཚན་མོ་ཤེས་རབ་བརྟག་པར་བྱ། ། ཞེས་བརྗོད་ཅིང་དྲན་པར་བྱའོ། ། དེ་ནས་སྤྱོད་ལམ་གྱི་རྣལ་འབྱོར་ནི། རང་གི་གནས་རྣམས་སུ་ཟླ་བའི་སྟེང་དུ་སྙིང་ཁར་ཨོཾ་ཨོཾ་ཧེ་དཀར་པོ་སོགས་དཔའ་བོའི་གོ་ཆ་དང་། དཔའ་མོའི་གོ་ཆ་གོང་བཞིན་དང་། གོ་ཆ་ཆེན་པོ་ནི་པུ་ཛ་སོགས་ནས། མ་ཀུའི་བར་ངག་ཏུ་བརྗོད། སེམས་ཀྱི་ལུས་དཀྱིལ་གྱི་གཙོ་བོ་ཡབ་ཡུམ་ནས་སྒོ་མཚམས་མའི་བར་ཡིག་འབྲུར་གྱུར་པར་བསམ་མོ། ། ཚམ་ངམ་སྔགས་ཀྱི་སྲུང་བ་ནི།
གོང་སྲུང་འཁོར་སྐབས་བཞིན་ལག་གཡོན་སྡིགས་མཛུབ་ཕྱོགས་བཅུར་སྟོན་ཞིང་། ངག་ཏུ། ཨོཾ་སུམྦྷ་སོགས་ཚར་གཉིས་བརྗོད་དུས་སེམས་ཀྱི་ཕྱོགས་གཡོན་བསྐོར་དང་། མཚམས་གཡས་བསྐོར་དུ་ཞལ་བཞི་པའི་སྔགས་ཁ་དོག་སྔོན་པོ་སེར་དམར་བའོ། ། སྟེང་འོག་གཡོན་གཡས་བསྣོལ་མར་བྱ། དགའ་བ་གསུམ་དྲན་པ་ནི། ཧཱུྃ་བདག་དང་སྣང་བའི་དངོས་པོ་ཐམས་ཅད་འཁོར་ལོ་བདེ་མཆོག་གི་སྐུའི་རྣམ་པ། ཡབ་ཀྱི་རྐང་བརྒྱད་བརྗོད་ལ། བརྗོད་པ་དང་གྲག་པའི་སྒྲ་ཐམས་ཅད་འཁོར་ལོ་བདེ་མཆོག་གི་གསུང་གི་རང་བཞིན། ཧཱུྃ་སེམས་ཀྱི་རྣམ་པར་རྟོག་པའི་ཆོ་འཕྲུལ་ཐམས་ཅད་འཁོར་ལོ་བདེ་མཆོག་གི་ཐུགས་རྣམ་པར་མི་རྟོག་པའི་ཡེ་ཤེས་ཀྱི་རང་བཞིན་དུ་རྣམ་པར་དག་གོ །
དགེ་རྩ་བསྔོ་བ་ནི། དགེ་བ་འདི་ཡིས་མྱུར་དུ་བདག ། འཁོར་ལོ་སྡོམ་པ་འགྲུབ་གྱུར་ནས། སོགས་དང་། བཀྲ་ཤིས་གང་ཞིག་ཆོས་ཀྱི་དབྱིངས་ལས་ལེགས་བྱུང་བའི། ། ཞེས་སོགས་ཀྱི་བཀྲ་ཤིས་བརྗོད་ལ། སྣང་གྲག་རིག་གསུམ་དགའ་བ་གསུམ་ལྡན་གྱི་རྣལ་འབྱོར་དང་མ་བྲལ་བའི་ངང་ནས་ཆོས་བཤད་པ་དང་ཉན་པ་ལ་སོགས་པ་ཆོས་དང་མཐུན་པའི་སྤྱོད་པ་ལ་འཇུག་པར་བྱའོ། ། གཏོར་མའི་རྣལ་འབྱོར་ནི། ལེགས་པར་བཤམས་པའི་གཏོར་མ། ཨོཾ་སུམྦྷ་སོགས་ཀྱིས་བསང་།
སྭ་བྷ་ཝས་སྦྱངས། སྟོང་པའི་ངང་ལས་ཡྃ་ལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་བ་དན་གྱིས་མཚན་པ། དེའི་སྟེང་དུ་རྃ་ལས་མེའི་དཀྱིལ་འཁོར་གྲུ་གསུམ་དམར་པོ་འབར་བས་མཚན་པའི་སྟེང་དུ་ཨ་ལས་ཐོད་པ་དཀར་པོ་ཡངས་ཤིང་རྒྱ་ཆེ་བ། དཔྲལ་བ་རང་ལ་བསྟན་པའི་ནང་དུ་ཟླ་བའི་དཀྱིལ་འཁོར་གྱི་དབུས་སུ་གོ་ལས་བ་གླང་གི་ཤ། ཤར་དུ་ཀུ་ལས་ཁྱིའི་ཤ། བྱང་དུ་ད་ལས་གླང་པོ་ཆེའི་ཤ། ནུབ་ཏུ་ཧ་ལས་རྟའི་ཤ། ལྷོར་ན་ལས་མིའི་ཤ། དེ་རྣམས་རེ་རེའི་སྟེང་དུ་བདུད་རྩི་ལྔ་ལྔ་ཡོད་པ་ནི། དབུས་སུ་བི་ལས་དྲི་ཆེན།
ཤར་དུ་མུ་ལས་དྲི་ཆུ། བྱང་དུ་ཤུ་ལས་བྱང་སེམས། ནུབ་ཏུ་མ་ལས་ཀླད་པ། ལྷོར་ར་ལས་རཀྟ། དེ་རྣམས་ཀྱི་སྟེང་དུ་དབུས་སུ་ཧཱུྃ་ཆོས་ཀྱི་དབྱིངས་ཀྱི་ཡེ་ཤེས། ཤར་དུ་བྷཱུྃ་མེ་ལོང་ལྟ་བུའི་ཡེ་ཤེས། བྱང་དུ་ཁྃ་བྱ་བ་གྲུབ་པའི༞ ནུབ་ཏུ་ཛྲིཾ་སོ་སོ་རྟོག་པའི༞ ལྷོར་ཨྃ་མཉམ་པ་ཉིད་ཀྱི༞ དེ་རྣམས་ཀྱི་སྟེང་གི་ནམ་མཁའ་ལ་ཨོཾ་དཀར་པོ་མགོ་བོ་ཐུར་དུ་བསྟན་པ། དེའི་སྟེང་དུ་ཨ་ལས་ཟླ་བའི་དཀྱིལ་འཁོར། དེའི་སྟེང་དུ་ཧཱུྃ་ལས་སྣ་ཚོགས་རྡོ་རྗེའི་ལྟེ་བ་ལ་ཧཱུྃ་གིས་མཚན་པ། ཧཱུྃ་ལས་འོད་ཟེར་འོག་ཏུ་འཕྲོས་པས་རླུང་གཡོས་མེ་སྦར་ཞིང་།
རྫས་རྣམས་ཞུ་ཞིང་སྐོལ་བའི་རླངས་པ་གྱེན་དུ་སོང་བས། སྟེང་གི་ཨོཾ་དང་ཟླ་བ་སྣ་ཚོགས་རྡོ་རྗེ་རྣམས་ལས་བདུད་རྩིའི་རྒྱུན་བབས། ཡང་ཧཱུྃ་ལས་འོད་ཟེར་ཕྱོགས་བཅུར་འཕྲོས་པས་དེ་བཞིན་གཤེགས་པ་ཐམས་ཅད་ཀྱི་ཐུགས་གཉིས་སུ་མེད་པའི་ཡེ་ཤེས་ཀྱི་རང་བཞིན་ཐོད་པ་བདུད་རྩིས་གང་བའི་རྣམ་པར་བྱུང་ནས་འོག་གི་བདུད་རྩི་ལ་ཐིམ་པས། སྟེང་གི་ཨོཾ་དང་ཟླ་བ་སྣ་ཚོགས་རྡོ་རྗེ་རྣམས་ཀྱང་འོད་དུ་ཞུ་བ་བདུད་རྩི་ལ་ཐིམ་པས། ཁ་དོག་དྲི་རོ་ནུས་པ་ཕུན་གསུམ་ཚོགས་པ་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ་ཧ་ཧོཿཧྲིཿ ཞེས་ཕྱག་རྒྱ་དང་བཅས་པ་ལན་གསུམ་བརྗོད་པས་བྱིན་གྱིས་བརླབས། གཏོར་མགྲོན་ནི་བདག་བསྐྱེད་དང་འབྲེལ་ན། བདག་བསྐྱེད་ཀྱི་དུར་ཁྲོད་བརྒྱད་དང་། མདུན་བསྐྱེད་དང་འབྲེལ་ན།
དེའི་དུར་ཁྲོད་བརྒྱད་དང་། གཉིས་ཀ་དང་མ་འབྲེལ་པར་ཟུར་དུ་འབུལ་ན། སྐད་ཅིག་གིས་མདུན་གྱི་ནམ་མཁར་སྲུང་འཁོར་དུར་ཁྲོད་གཞལ་ཡས་ཁང་དང་བཅས་པའི་དབུས་སུ་གཙོ་བོ་ཡབ་ཡུམ། སྙིང་པོའི་རྣལ་འབྱོར་མ། ཐུགས་གསུང་སྐུའི་ལྷ་ཚོགས། སྒོ་མཚམས་མ་བརྒྱད་རྣམས་ཡོངས་སུ་རྫོགས་པ། རང་གི་སྙིང་ཁ་ནས་འོད་འཕྲོས་དུར་ཁྲོད་བརྒྱད་ལ་ཕོག་པས་དཀྱིལ་འཁོར་གྱི་འཁོར་ལོ་ཆ་བརྒྱད་དུ་གྱུར། རང་གི་སྙིང་ཁ་ནས་འོད་འཕྲོས་པས་སྔགས་སྐྱེས། ཞིང་སྐྱེས། ལྷན་སྐྱེས་ཀྱི་འཁོར་ལོ་བདེ་མཆོག་གི་དཀྱིལ་འཁོར་ཐམས་ཅད་ཕཻ་ཾབཛྲ་ས་མཱ་ཛཿ
ཛཿཧཱུྃ་བཾ་ཧོཿ ཡེ་ཤེས་པ་དང་དབྱེར་མེད་པའི་དཀྱིལ་འཁོར་ཆ་གུར་གྱུར། དེ་ཐམས་ཅད་ཀྱི་ཞལ་ནས་འོད་ཀྱི་སྦུ་གུ་བྱུང་ནས་གཏོར་མ་གསོལ་བར་བསམ་ལ། པད་སྐོར་སྔོན་འགྲོའི་རྡོ་རྗེ་ཐོལ་མོ་ཁ་གྱེན་དུ་ཕྱེ་ནས། ཨོཾ་བཛྲ་ཨ་ར་ལི་ཧོཿཛཿཧཱུྃ་བཾ་ཧོཿ ཌཱ་ཀི་ནི། ས་མ་ཡ་སཏྭྃ། ཏྲྀ་ཤྱ་ཧོ། ཨོཾ་བཛྲ་ཌཱ་ཀི་ནི་ཁ་ཁ། ཁཱ་ཧི་ཁཱ་ཧི།
ཨི་མཾ། བ་ལིཾ། བྷཱུཉྫ་ཐ། པི་པ་ཐ། མ་མ་ཀརྨ། སཱ་དྷ་ཡ། ཨོཾ་ཨཱཿཧཱུྃ། ཕཻཾ་ཕཻཾ་ཕྃ། སྭཱཧཱ། ལྔའམ་བདུན་གྱིས་ཕུལ།
རྒྱས་པར་ན་ལྷ་སྔགས་ཡོངས་རྫོགས་ཚར་གཅིག་བརྗོད་པས་ཀྱང་འབུལ་བར་བཤད་དོ། ། བསྡུ་ན། ཀ་ར་ཀ་ར་སོགས་དཔའ་བོ་ཉེར་བཞིའི་སྔགས་ཚར་གཅིག་བརྗོད། དེ་ནས་མཚན་སྔགས་སྔོན་འགྲོའི་ཆུ་གཉིས་ཉེར་སྤྱོད་རོལ་མོ་སྟེ་ཕྱི་ས་བོན་སོ་སོའི་མཐར་འབྲུ་གསུམ་གྱི་ནང་མཆོད། ན་མོ་སོགས་ཡིད་མཆོད། ཨོཾ་ན་མོ་བྷ་ག་ཝ་ཏེ་བཱི་ར་ཤ་ཡ་ཧཱུྃ་ཧཱུྃ་ཕཊ྄། ཨོཾ་མཧཱ་ཀལྤགྣི་སིནྣི་བྷཱ་ཡ་ཧཱུྃ་ཧཱུྃ་ཕཊ྄། ཨོཾ་ཛ་ཊ་མ་ཀུ་ཊོཊྐ་ཊཱ་ཡ་ཧཱུྃ་ཧཱུྃ་ཕཊ྄། ཨོཾ་དཾཥྚ་ཀཱ་ར་ལོ་གྲ་བྷཱི་ཥ་ཎ་མུ་ཁཱ་ཡ་ཧཱུྃ་ཧཱུྃ་ཕཊ྄། ཨོཾ་ས་ཧ་པྲ་བྷཱུ་ཛ་བྷཱ་སུ་རཱ་ཡ་ཧཱུྃ་ཧཱུྃ་ཕཊ྄།
ཨོཾ་པཱ་ར་ཤུ་པ་ཤོ་དྱ་ཏ་ཤུ་ལ་ཁ་ཊྭངྒ་དྷ་རི་ཎེ་ཧཱུྃ་ཧཱུྃ་ཕཊ྄། ཨོཾ་བྱ་གྷྲ་ཛ་ནམྦ་ར་དྷ་ར་ཡ་ཧཱུྃ་ཧཱུྃ་ཕཊ྄། ཨོཾ་མཧཱ་དྷུམ་བྲིནྡྷ་ཀཱ་ར་བ་སུ་ཥཱ་ཡ་ཧཱུྃ་ཧཱུྃ་ཕཊ྄། ཡབ་ཀྱིའོ། ཨོཾ་ན་མོ་བྷ་ག་ཝ་ཏེ་བཛྲ་བཱ་ར་ཧི་ཧཱུྃ་ཧཱུྃ་ཕཊ྄། ཨོཾ་ན་མ་ཨརྻ་ཨ་པ་ར་ཛི་ཏེ་ཏྲཻ་ལོཀྱ་མཱ་ཏི་མཧཱ་བི་དྱ་ཤྭ་རི་ཧཱུྃ་ཧཱུྃ་ཕཊ྄། ཨོཾ་ན་མསྶརྦྦ་བྷུ་ཏ་བྷ་ཡ་བཱ་ཧྱ་མཧཱ་བཛྲ་ཧཱུྃ་ཧཱུྃ་ཕཊ྄། ཨོཾ་ན་མོ་བཛྲ་ཨ་ས་ནེ་ཨ་པ་ར་ཛི་ཏེ་བ་ཤྱངྐ་རི་ནེ་ཏྲ་བྷྲ་མ་ཎི་ཧཱུྃ་ཧཱུྃ་ཕཊ྄། ཨོཾ་ན་མོ་བི་ཥ་ཤོ་ཥ་ཎི། རོ་ཥ་ཎི།
ཀྲོ་དྷ་ནི། ཀཱ་ར་ལི་ནེ་ཧཱུྃ་ཧཱུྃ་ཕཊ྄། ཨོཾ་ན་མསྶྃ་ཏྲ་ས་ནི། མཱ་ར་ཎི། སུ་པྲ་བྷེ་ད་ནི་ཧཱུྃ་ཧཱུྃ་ཕཊ྄། ཨོཾ་ན་མཿཔ་རཱ་ཛ་ཡེ། བི་ཛ་ཡེ། ཛམྦྷ་ནི། སྟམྦྷ་ནི། མོ་ཧ་ནི་ཧཱུྃ་ཧཱུྃ་ཕཊ྄།
ཨོཾ་ན་མོ་བཛྲ་བཱ་རཱ་ཧི། མཧཱ་ཡོ་གི་ནི། ཀཱ་མེ་ཤྭ་རི། ཁ་གེ་ཧཱུྃ་ཧཱུྃ་ཕཊ྄། ཡུམ་གྱི་རྐང་པ་བརྒྱད་པའོ། ། སྲིད་དང་ཞི་བ་མཉམ་པར་ཆགས་པ་བཅོམ་ཞིང་ཡང་དག་རྟོགས་པ་འཇོམས། ཁྱེད་ཀྱི་དངོས་པོ་ཐམས་ཅད་མཁའ་དང་མཉམ་པའི་བདག་ཉིད་གཟིགས་པར་ལྡན། མགོན་པོ་ཐུགས་རྗེའི་ཆར་གྱིས་ཡང་དག་བརླན་པའི་ཐུགས་ཀྱི་ཆུས། ལྷ་མོ་རྣམས་ཀྱིས་བདག་ལ་ཤིན་ཏུ་རྗེས་བརྩེར་མཛད་དུ་གསོལ། ཞེས་གསོལ་བ་བཏབ་ལ།
དེ་ནས་གུར་ཞལ། ལས་མགོན། མཁའ་འགྲོ་སྤྱི་གཏོར་སོགས་གང་དགོས་གཞན་ནས་འབྱུང་བ་བཞིན་བཏང་ངོ་། ཡི་གེ་བརྒྱ་པ་ཚར་གསུམ་དང་། མ་འབྱོར་བ་དང་ཉམས་པ་དང་། སོགས་ཀྱིས་ལྷག་ཆད་ཁ་བསྐང་། བདག་བསྐྱེད་དང་འབྲེལ་བར་གཏོར་མ་ཕུལ་བ་ཡིན་ན། བཟླས་པའི་མགྲོན་ནི་བདག་བསྐྱེད་ཀྱི་དཀྱིལ་འཁོར་བསྡུས་པ་ཉིད་ཀྱི་ཆོག་པས་གོང་ལྟར་བསྡུ། མདུན་བསྐྱེད་དང་འབྲེལ་བའམ་གཞན་དུ་བྲིས་སྐུ་སོགས་རྟེན་ཡོད་ན་བརྟན་བཞུགས་བྱེད། མེད་ན་རང་ལ་བསྡུ།
འཇིག་རྟེན་པའི་མགྲོན་རྣམས་ཀྱང་ཕལ་ཆེར་དེ་དང་མཚུངས། དེ་རྗེས་དགེ་རྩ་བསྔོ་བ་བཀྲ་ཤིས་སོགས་གོང་དུ་བཤད་པ་བཞིན་རྒྱས་བསྡུས་སྐབས་དང་སྦྱར་རོ། ། བདག་བསྐྱེད་རྐྱང་པ་བསྒོམ་པའི་ཚེ། ། ཐུན་ཐམས་ཅད་ལ་གཏོར་མ་བཏང་ན། སྲོད་ཐུན་མ་ཡིན་པའི་ཐུན་གཞན་རྣམས་ལ་རྫོགས་རིམ་གྱི་རྗེས་སུ་གཏོར་མ་བཏང་ནས། དེ་ནས་དག་པ་དྲན་པ་སོགས་བྱ་ཞིང་། སྲོད་ཐུན་གྱི་དུས་སུ་བཟླས་པའི་རྗེས་ལ་གཏོར་མ་བཏང་ལ། དེ་ནས་དག་པ་དྲན་པ་སོགས་བྱས་ནས། རྫོགས་རིམ་གྱི་ཉལ་བའི་རྣལ་འབྱོར་ལ་འཇུག་གོ ། ཉལ་བའི་རྣལ་འབྱོར་ནི།
རྡོ་རྗེ་སེམས་དཔའམ་བསྡུ་བའི་རྫོགས་རིམ་གྱི་ངང་ལ་ཉལ་ཏེ། ནང་པར་ལྡང་བའི་ཚེ་ནམ་མཁའི་དཔའ་བོ་དང་དཔའ་མོ་རྣམས་ཀྱི་ཌཱ་མ་རུའི་སྒྲ་ཀ་ར་ཀ་ར་ལ་སོགས་པའི་སྒྲར་གྲག་པས་བསླངས་ཏེ། སྐད་ཅིག་གི་ཧེ་རུ་ཀ་ཡབ་ཡུམ་ཞལ་ཕྱག་རྫོགས་པར་ལང་པ་ནི་ཉལ་ལྡང་གི་རྣལ་འབྱོར་རོ། ། ཁྲུས་ཀྱི་རྣལ་འབྱོར་ནི། ནམ་མཁར་དབང་ལྷ་སྔར་བཞིན་གྱི་བདུད་རྩིའི་ཆུས་རང་གི་ལུས་ལ་བླུག་པས་སྡིག་སྒྲིབ་དམ་ཚིག་ཉམས་ཆགས་དག་པར་བསམ་ཞིང་ཡི་གེ་བརྒྱ་པ་བརྗོད་པས་བཀྲུས་སོ། ། ཁ་ཟས་ཀྱི་རྣལ་འབྱོར་ནི། ཁ་ཟས་གཏོར་མ་ལྟར་བྱིན་གྱིས་བརླབས་པའམ། ལག་པ་གཡོན་པའི་མཐེབ་སྲིན་རེག་ལ། ཨོཾ་ཨཱཿཧཱུྃ་ཞེས་བརྗོད་དེ་བདུད་རྩིའི་རང་བཞིན་དུ་བྱིན་གྱིས་བརླབས། སྐབས་འདིར་ལག་པའི་མཆོད་པ་བྱེད་པར་འདོད་ན།
ལག་པའི་མཆོད་པ་ཇི་ལྟ་བ་བཞིན་བྱ་སྟེ། གོ་ཆ་ནི་གཞན་དུ་ཤེས་པར་བྱ་སྟེ། དཀོན་མཆོག་དང་འབྱུང་པོའི་ཕུད་ཀྱི་བྱ་བ་གཞན་ནས་འབྱུང་བ་བཞིན་བྱས་ལ། དེ་ནས་བདག་གི་ལུས་ཕྱིའི་ཧེ་རུ་ཀ་ལ་ལུས་ཀྱི་དཀྱིལ་འཁོར་ལྷ་དྲུག་ཅུ་རྩ་གཉིས་ཀྱི་རང་བཞིན་ཡིན་པར་མོས་པ་དང་། ཁྱད་པར་དུ་ལྟེ་བ་ནས་མེ་སྙིང་ཁ་ནས་ཡར་འབར་ཏེ། སྙིང་ཁའི་མེའི་དབུས་ན་བཅོམ་ལྡན་འདས་ཧེ་རུ་ཀ་ཡབ་ཡུམ་ཙམ་མམ། དཀྱིལ་འཁོར་གྱི་འཁོར་ལོ་ཐམས་ཅད་རྫོགས་པ་གང་རུང་དམིགས་ལ། ཁ་ནི་སྦྱིན་བསྲེག་གི་ཐབ་ཁུང་། ལུས་ནི་ལྷའི་དཀྱིལ་འཁོར། ལག་པ་ནི་གཟར་བུ།
ཁ་ཟས་ནི་བསྲེག་རྫས་སུ་བསམ་ལ། ལྷ་མཆོད་པའི་བསམ་པས་ཐོག་མར་ལག་པ་གཡོན་པས་ལོངས་སྤྱད་པར་བྱའོ། ། ལག་པ་གཡོན་པས་རྟག་ཏུ་མི་བྱེད་ན་ཡང་། གཡོན་གྱི་ཀུན་ཏུ་སྤྱོད་པའི་ཕྱིར་ཁམ་དང་པོ་ལག་པ་གཡོན་པས་ལོངས་སྤྱད་ལ། དེ་ནས་ཅི་བདེ་བས་སྤྱོད། ལྷག་མ་ཨོཾ་ཨུ་ཙིཥྚ་བ་ལིཾ་ཏ་བྷཀྵ་སི་སྭཱཧཱ། ཞེས་ལྷག་མ་ལ་དབང་བའི་འབྱུང་པོ་རྣམས་ལ་སྦྱིན། ཐུན་མཚམས་ཐམས་ཅད་དུ་ཚམ་ངམ་སྔགས་ཀྱིས་སྲུང་བའི་ནང་དུ་བདག་དང་སྣང་བ་ཐམས་ཅད་ལྷའི་དཀྱིལ་འཁོར་དང་དེ་ཡང་རང་བཞིན་སྟོང་པ། ངོ་བོ་ཟུང་འཇུག་ཏུ་ཤེས་པའི་ངང་ནས་ཆོས་ཀྱི་བཤད་ཉན་གཏོར་མ་ཆོས་སྤྱོད་ཁ་ཏོན་ལ་སོགས་པ་དགེ་བའི་བྱ་བ་ཁོ་ན་ལ་རྟག་འགྲུས་སུ་བྱས་ན་མྱུར་དུ་ཤྲཱི་ཧེ་རུ་ཀའི་གོ་འཕངས་འགྲུབ་པར་འགྱུར་རོ། ། འདི་དག་གི་མཐའ་དཔྱོད་པ་དང་།
རྣམ་པར་གཞག་པ་རྒྱས་པ་ནི་རྗེ་བཙུན་ས་སྐྱ་པའི་གསུང་རབ་ཚད་མར་གྱུར་པ་རྣམས་དང་། མན་ངག་ཤེས་པའི་བླ་མ་ལས་མཉན་ནས་ཁོང་དུ་ཆུད་པར་བྱོས་ཤིག ཅེས་དཔལ་འཁོར་ལོ་བདེ་མཆོག་གི་སྒྲུབ་ཐབས་གྲུབ་ཆེན་ལཱུ་ཧི་པ་ལུགས་ཀྱི་ངག་འདོན་གསལ་བར་བཤད་པ་བསམ་འཕེལ་ནོར་བུ་ཞེས་བྱ་བ་འདི་ཡང་། འཇམ་མགོན་གྲུབ་པའི་དཔའ་བོ་པདྨའི་རྣམ་སྤྲུལ་བསོད་ནམས་དབང་པོ་དང་། འགྲོ་བའི་བླ་མ་བསོད་ནམས་རྒྱལ་མཚན་སླར་ཡང་ཟླས་ཏེ་བྱོན་པ་ཡབ་རྗེ་སྦས་པའི་སངས་རྒྱས་སྔགས་འཆང་གྲགས་པ་བློ་གྲོས། རིགས་དང་དཀྱིལ་འཁོར་ཀུན་གྱི་ཁྱབ་བདག་དཔལ་ལྡན་འཁོར་ལོ་བདེ་མཆོག་དང་གཉིས་སུ་མ་མཆིས་པ་རྗེ་བཙུན་མུས་པ་ཆེན་པོ་རྡོ་རྗེ་འཆང་སངས་རྒྱས་རྒྱལ་མཚན་རྣམས་གཙོ་བོར་སྨོས་པའི་ཡོངས་འཛིན་ཆོས་བཞིན་དུ་སྤྱོད་པ་དུ་མའི་ཞབས་རྡུལ་སྤྱི་བོས་ལེན་པ་ས་སྐྱ་པ་ཤཱཀྱའི་དགེ་བསྙེན་ཐེག་པ་མཆོག་གི་རྣལ་འབྱོར་པ་སྔགས་འཆང་ངག་དབང་ཀུན་དགའ་བསོད་ནམས་ཀྱིས་རིགས་ཀྱི་བུ་དང་ཆོས་བརྒྱུད་འཛིན་པའི་སློབ་མ་རྣམས་ལ་ཕན་པར་བསམ་ཞིང་། གཙོ་བོར་རང་གི་ཁ་ཏོན་དུ་ན་ཚོད་ལྡན་གྱི་ལོ་དབོ་ཟླ་བའི་དཀར་ཕྱོགས་དགའ་བ་དང་པོའི་ཚེས་ལ། བོད་ཀྱི་རྡོ་རྗེ་གདན་དཔལ་ས་སྐྱའི་བཞི་ཐོག་བླ་བྲང་གི་འོད་གསལ་སྣང་བར་སྦྱར་བའི་ཡི་གེ་པ་ནི་ཉང་སྟོད་བཀྲས་སྒང་པ་ནམ་མཁའ་དགེ་བསྙེན་གྱིས་བགྱིས་སོ། ། འདི་སྦྱར་དགེ་བས་བདག་ཅག་དཔོན་སློབ་རྣམས། ། ཚེ་མཐར་ཕྱིན་ཅིང་བསྟན་པ་རབ་རྒྱས་ཏེ། །
ཕྱི་མ་ལྷན་ཅིག་བདེ་བ་ཅན་སྐྱེས་ནས། ། སྤྲུལ་པས་སྲིད་མཐར་བསྟན་པ་འཛིན་གྱུར་ཅིག ། འདི་ལ་ནོངས་གང་བདག་གཞན་ཐམས་ཅད་ཀྱི། ། དུས་གསུམ་སྡིག་དང་ལྷན་ཅིག་སོ་སོར་བཤགས། ། བསླུ་མེད་རྩ་བརྒྱུད་བླ་མའི་ཐུགས་རྗེ་ཡིས། ། ཅི་བྱས་བསྟན་འགྲོའི་དོན་དུ་འགྱུར་བར་ཤོག ། འཁོར་འདས་སྣང་བ་ཐམས་ཅད་རང་གི་སེམས། ། དེ་ཡང་སྒྱུ་མའི་རང་བཞིན་སྐྱེ་འགག་དང་། ། བྲལ་བའི་རྟེན་འབྲེལ་རོལ་པ་བརྗོད་བྲལ་གྱི། ། གནས་ལུགས་རྟོགས་ཤིང་དོན་ཀུན་ལྷུན་གྲུབ་ཤོག །
སརྦ་མངྒ་ལཾ།། །། ༈ མཁན་ཆེན་ཨ་པད་རིན་པོ་ཆེའི་དགོངས་བཞེད་ལྟར་གུ་རུས་ཞབས་ཞུ་བགྱིས་པའོ།། PAGE * MERGEFORMAT 2 ཨ་མྱེས་ཞབས། འཁོར་ལོ་བདེ་མཆོག་གི་སྒྲུབ་ཐབས་གྲུབ་ཆེན་ལཱུ་ཧི་པའི་ལུགས་ཀྱི་ངག་འདོན་གསལ་བར་བཤད་པ། PAGE * MERGEFORMAT 1
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
