གསུང་འབུམ། ངག་དབང་ཀུན་དགའ་བསོད་ནམས།
པོད ༢༡༠
Aརྣམ་ཐོས་སྲས་འཁོར་དང་བཅས་པ་མཆོད་པའི་ཆོ་ག་དགོས་འདོད་མ་ལུས་པ་འབྱུང་བའི་རིན་པོ་ཆེའི་གཏེར་མཛོད།
༄། །རྒྱལ་ཆེན་རྣམ་ཐོས་སྲས་འཁོར་དང་བཅས་པ་མཆོད་པའི་ཆོ་ག་དགོས་འདོད་མ་ལུས་པ་འབྱུང་བའི་རིན་པོ་ཆེའི་གཏེར་མཛོད་ཅེས་བྱ་བ་བཞུགས་སོ།། ན་མོ་གུ་རུ་བུདྡྷ་བོ་དྷི་ས་ཏྭ་ཡེ། ། དགོས་འདོད་ཀུན་འབྱུང་རྩ་བརྒྱུད་བླ་མ་དང་། ། བསྟན་སྲུང་རྣམ་མང་ཐོས་སྲས་ལ་བཏུད་ནས། ། དེ་ཉིད་མཉེས་བྱེད་མཆོད་པའི་ཆོ་ག་འདི། ། བསྟན་དང་འགྲོ་ལ་ཕན་ཕྱིར་འདིར་སྤེལ་ལོ། ། འདིར་རྒྱལ་ཆེན་རྣམ་ཐོས་སྲས་འཁོར་དང་བཅས་པ་མཆོད་པའི་ཆོ་ག་དགོས་འདོད་མ་ལུས་པ་འབྱུང་བའི་རིན་པོ་ཆེའི་གཏེར་མཛོད་ཅེས་བྱ་བ་ཉམས་སུ་ལེན་པ་ལ། རྟེན་གྱི་གང་ཟག་དབང་བསྐུར་བ་ཐོབ་ཅིང་དམ་ཚིག་དང་ལྡན་པ། ཕྱག་ན་རྡོ་རྗེ་དང་ཆོས་སྐྱོང་ཆེན་པོའི་རྗེས་གནང་ཐོབ་པ། ཁྱད་པར་གྱི་དམ་ཚིག་སྟོད་གཡོག་སྔོན་པོ་བགོ་བ།
ལུང་ཐང་གི་ཕྲེང་བ་བགྲང་བ། རྟའི་ཤ་མི་བཟའ་བ། ཡུགས་ས་མོས་ཆག་ཚང་བྱས་པའི་ཟས་མི་བཟའ་བ། རེ་བ་ནག་པོའི་སྟན་ལ་མི་འདུག་པ། སྣོད་ཁ་ཆག་ཏུ་ཟས་མི་བཟའ་བ། མི་རོ་རྟ་རོ་ལ་མི་འཇུ་བ་སྟེ་དམ་ཚིག་བདུན་དང་ལྡན་པ། ཕྱི་རྟེན་རྟ་སྔོན་པོ་དངོས་སམ་གཟུགས། ནང་རྟེན་ཆོ་ག་དང་མཐུན་པར་བྱས་པའི་བྲིས་སྐུ། གསང་རྟེན་བཤད་པ་ལྟར་བྱས་པའི་བཻ་ཡིག་སྔགས་དང་བཅས་པའི་གའུ་སྟེ་རྟེན་གསུམ་ཚང་བར་བཙུགས་ཤིང་འདི་བསྒྲུབ་པར་འདོད་པའི་རྣལ་འབྱོར་པས་ཡར་ངོའི་གཟའ་སྐར་བཟང་པོ་ལ་གཙང་ཞིང་དབེན་པའི་གནས་སུ་ཡི་དམ་ཆོས་སྐྱོང་གི་བྲིས་སྐུ་དགྲམ། གྲུབ་ན་མཎྜལ་དྲི་བཟང་གིས་བྱུགས་པ་ལ་གཙོ་འཁོར་དགུའི་ཚོམ་བུ་དགོད།
ཡི་དམ་ཆོས་སྐྱོང་། རྟ་བདག་བརྒྱད། འཁོར་སྤྱི་རྣམས་ལ་ཆེ་ཞིང་བཟང་བའི་གཏོར་མ་རེ་རེའམ། མ་འབྱོར་ན་ཡི་དམ་ཆོས་སྐྱོང་སྤྱི་ལ་རེ་རེ། བསྐང་བཤག་ལ་དགོས་པའི་ཁང་བཟང་གི་དབྱིབས་སུ་བྱས་པའི་བསྐང་གཏོར་ཆེ་བ་ཕྱག་ལེན་བཞིན་དང་། ཆུ་བཞི་སྔོན་དུ་འགྲོ་བའི་མཆོད་པ་དང་། དུང་ཆོས་སུ་དྲི་བཟང་སྦྱར་བའི་ཆུ་འཐོར་གཡབ་དང་བཅས་པ། སྤྱན་གཟིགས་དང་། རྡོ་རྗེ་དྲིལ་བུ། རོལ་མོའི་བྱེ་བྲག་ལ་སོགས་པ་ཅི་འབྱོར་པ་དང་།
རྨིག་ཟླུམ་དང་མཛོ་རྟོལ་གྱི་ཤ་དང་། ཆང་མ་གཏོགས་པའི་ཚོགས་རྫས་ཅི་འབྱོར་པ་བཤམས་ལ། ཡོ་བྱད་རྣམས་ལ་དྲི་བཟང་གི་ཆུ་གཏོར་ཏེ། ཨ་མྲྀ་ཏས་བསང་། སྭ་བྷ་ཝས་སྦྱང་། སྟོང་པའི་ངང་ལས་བྷྲུྃ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཧཱུྃ་ལས་བྱུང་བའི་བསང་གཏོར། མཆོད་ཡོན། ཞབས་བསིལ། མེ་ཏོག བདུག་སྤོས།
མར་མེ། དྲི་མཆོག ཞལ་ཟས། རོལ་མོ་རྣམས་དྭངས་ཤིང་ཐོགས་པ་མེད་པ་ནམ་མཁའི་མཐའ་ཀླས་པར་གྱུར། ཅེས་དང་སོ་སོའི་ཕྱག་རྒྱ་དང་བཅས་ཏེ། ཨོཾ་བཛྲ་པྲོཀྵ་ཎྃ་སྭཱཧཱ། དེ་བཞིན་དུ་སྦྱར་ཏེ། ཨརྒྷྃ། པཱདྱཾ། ཨཱཾ་ཙ་མ་ནྃ།
ཨོཾ་བཛྲ་པུཥྤེ་ཨཱཿཧཱུྃ་ནས། ཤཔྡའི་མཐར་རོལ་མོ་དང་བཅས་པས་བྱིན་གྱིས་བརླབ། སྐྱབས་འགྲོ་སེམས་བསྐྱེད་སྔོན་དུ་འགྲོ་བས། རང་སྐད་ཅིག་གིས་ཕྱག་ན་རྡོ་རྗེར་གསལ་བའི་ཐུགས་ཀར་ཧཱུྃ་ཡིག་སྔོན་པོ། དེ་ལས་འོད་ཟེར་འཕྲོས་པས་བླ་མ་དང་ཕྱག་ན་རྡོ་རྗེ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་ཨོཾ་བཛྲ་ས་མཱ་ཛཿཞེས་པས་སྤྱན་དྲངས་ལ། ན་མོ་གུ་རུ་བྷྱཿ ན་མོ་བཛྲ་པཱ་ཎི་ས་པ་རི་ཝ་རེ་བྷྱཿཞེས་པས་ཕྱག་བྱ། པུཥྤེ། སོགས་ཀྱིས་མཆོད། དཀོན་མཆོག་གསུམ་ལ་བདག་སྐྱབས་མཆི། །
ཞེས་སོགས་ལན་གསུམ་གྱི་རྒྱུན་བཤག་བྱ། ཚད་མེད་བཞི་བསྒོམ། ཤུ་ནྱ་ཏས་སྦྱང་། སྟོང་པའི་ངང་ལས་པྃ་ལས་པདྨ་དང་། ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧཱུྃ་ཡིག་སྔོན་པོ་ལས་རྡོ་རྗེ་རྩེ་ལྔ་པ་ལྟེ་བར་ཧཱུྃ་གིས་མཚན་པ་དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས། རང་ཉིད་ཕྱག་ན་རྡོ་རྗེ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ། ཕྱག་གཡས་པ་རྡོ་རྗེ་རྩེ་ལྔ་པ་ནམ་མཁའ་ལ་འཕྱར་བ།
གཡོན་པ་ཐུགས་ཀར་སྡིགས་མཛུབ་མཛད་པ། ཞབས་གཡས་བསྐུམས་ཤིང་གཡོན་བརྐྱངས་པ། དབུ་སྐྲ་སེར་པོ་གྱེན་དུ་བརྫེས་ཤིང་། དམར་ལ་ཟླུམ་པའི་སྤྱན་གསུམ་དང་ལྡན་པ། ཞལ་མཆེ་བ་གཙིགས་ཤིང་ལྗགས་འདྲིལ་བ། དར་སྔོན་པོའི་སྟོད་གཡོག་དང་། སྟག་གི་པགས་པའི་ཤམ་ཐབས་གསོལ་བ། ཀླུ་ཆེན་པོ་བརྒྱད་ཀྱིས་བརྒྱན་པ། ཡེ་ཤེས་ཀྱི་མེ་འབར་བའི་དབུས་ན་བཞུགས་པའོ། ། དེའི་དཔྲལ་བར་ཨོཾ་དཀར་པོ།
མགྲིན་པར་ཨཱཿདམར་པོ། ཐུགས་ཀར་ཧཱུྃ་སྔོན་པོ། དེ་ལས་འོད་ཟེར་འཕྲོས་པས་བྱང་ཕྱོགས་ལྕང་ལོ་ཅན་ནས་དཔལ་ཕྱག་ན་རྡོ་རྗེ་ལ་སངས་རྒྱས་དང་བྱང་ཆུབ་སེམས་དཔའི་ཚོགས་ཀྱིས་བསྐོར་བ་སྤྱན་དྲངས། གོང་ལྟར་མཆོད། ཛཿཧཱུྃ་བཾ་ཧོཿརང་ལ་ཐིམ་པར་བསམ། སླར་ཡང་ཧཱུྃ་ལས་འོད་ཟེར་འཕྲོས་པས་དབང་གི་ལྷ་དེ་བཞིན་གཤེགས་པ་ཐམས་ཅད་སྤྱན་དྲངས། གོང་ལྟར་མཆོད། དེ་རྣམས་ཀྱིས། ཨོཾ་བཛྲ་པཱ་ཎི་ཨ་བྷི་ཥིཉྩ་མི། ཞེས་གསུངས་ཤིང་དབང་བསྐུར་ལུས་ངག་ཡིད་གསུམ་གྱི་སྡིག་སྒྲིབ་དག
ཆུ་ལྷག་མ་ཡར་ལུད་པ་ལས་མི་བསྐྱོད་པས་དབུར་བརྒྱན། རང་གི་ཐུགས་ཀར་ཟླ་བའི་སྟེང་དུ་ཧཱུྃ་ཡིག་གི་མཐར་སྔགས་ཀྱི་ཕྲེང་བས་བསྐོར་བ་ལས་འོད་ཟེར་འཕྲོས་པས་འཕགས་པ་མཆོད། གདུག་པ་ཅན་ཐམས་ཅད་ཚར་བཅད། སངས་རྒྱས་དང་བྱང་ཆུབ་སེམས་དཔའི་ཐུགས་རྗེའི་བྱིན་རླབས་ཐམས་ཅད་འོད་ཀྱི་རྣམ་པར་སྤྱན་དྲངས་ཏེ་རང་ལ་ཐིམ་པར་བསམ་ཞིང་། ཨོཾ་ནཱི་ལཱཾ་བ་ར་དྷ་ར་བཛྲ་པཱ་ཎི་ཧཱུྃ་ཧཱུྃ་ཕཊ྄། ཅེས་ལུང་ཐང་གི་ཕྲེང་བ་ལ་ཅི་ནུས་བགྲངས། མཐར་ཨོཾ་བཛྲ་པཱ་ཎི་སྔོན་དུ་འགྲོ་བའི། ཨོཾ་བཛྲ་པུཥྤེ་ཨཱཿཧཱུྃ་ནས་རོལ་མོའི་བར་གྱིས་མཆོད། བཅོམ་ལྡན་ཕྱག་ན་རྡོ་རྗེ་ནི། ། ལྕང་ལོ་ཅན་གྱི་ཕོ་བྲང་ན། །
གདུག་པ་ཅན་རྣམས་འདུལ་མཛད་པ། ། གོས་སྔོན་ཅན་ལ་ཕྱག་འཚལ་ལོ། ། ཞེས་པས་བསྟོད། བཅོམ་ལྡན་འདས་ཕྱག་ན་རྡོ་རྗེས་བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་གི་དངོས་གྲུབ་མ་ལུས་པ་སྩལ་དུ་གསོལ། ཞེས་པས་འདོད་པའི་དོན་ལ་གསོལ་བ་བཏབ། དེ་ནས་རང་ཕྱག་ན་རྡོ་རྗེའི་ང་རྒྱལ་གྱིས་འཁྱིལ་བའི་སྔགས་དང་དྲི་བཟང་གི་ཆུས་ཕྱོགས་ཀུན་ཏུ་བསང་གཏོར་བྱས་ལ། ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་མདུན་དུ་བྷྲུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་གཞལ་ཡས་ཁང་གྲུ་བཞི་པ། སྒོ་བཞི་པ་རྟ་བབས་དང་བཅས་པ།
འཁོར་ས་རིམ་པ་གསུམ་དང་ལྡན་པའི་དབུས་སུ་ཁང་པ་བརྩེགས་མ་དགུ་ཡོད་པ། དབུས་མའི་ཕོ་བྲང་གསུམ་བརྩེགས་སུ་གནས་པའི་རྩེ་མོར་ནོར་བུ་རིན་པོ་ཆེའི་ཏོག་གིས་སྤྲས་པ། ལོགས་རྣམས་སུ་དྲྭ་བ་དང་དྲྭ་བ་ཕྱེད་པ་འཕྱང་ཞིང་། མདའ་ཡབ་དང་པུ་ཤུས་བརྒྱན་པ། ཤར་ཤེལ། ལྷོ་བཻཌཱུརྻ། ནུབ་པདྨ་རཱ་ག བྱང་གསེར་ལས་གྲུབ་པའི་ཀ་བ་གཉིས་སྟོང་ལྔ་བརྒྱ་ལྔ་བརྒྱས་ཕྱོགས་རེ་རེར་བརྒྱན་པ། གཏེར་གྱི་ཁང་པ་བཅོ་ལྔ་བཅོ་ལྔས་སྤྲས་པ། ཕྱི་རོལ་གྱི་ཕྱོགས་མཚམས་བརྒྱད་དུ་བུམ་པ་བཟང་པོ་བརྒྱད།
དཔག་བསམ་གྱི་ཤིང་བརྒྱད། རིན་པོ་ཆེའི་ལྗོན་ཤིང་བརྒྱད། རྫིང་བུ་བཟང་པོ་ལྗོན་ཤིང་དང་མེ་ཏོག་གིས་བརྒྱན་པ་བརྒྱད། འདོད་འཇོའི་བ་བརྒྱད་རྣམས་སྤེལ་མར་གནས་པ། ཕྱི་ནས་རིན་པོ་ཆེའི་རྭ་བ་གྲུ་བཞི་པས་བསྐོར་བ། ཕོ་བྲང་དབུས་མའི་ནང་དུ་ཧྲཱིཿལས་སྣ་ཚོགས་པདྨ་འདབ་མ་བརྒྱད་པའི་ལྟེ་བར་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་བཻ་ཡིག་གསེར་གྱི་མདོག་ཅན། དེ་ལས་འོད་ཟེར་འཕྲོས། འཕགས་པ་མཆོད། སེམས་ཅན་ཐམས་ཅད་ཀྱི་དབུལ་ཕོངས་ཀྱི་སྡུག་བསྔལ་ཞི་བར་བྱས། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་རྗེ་བྱིན་རླབས་ནུས་མཐུ་ཐམས་ཅད་འོད་ཟེར་གྱི་རྣམ་པར་བསྡུས་ཏེ་བཻ་ཡིག་ལ་ཐིམ།
དེ་ཡོངས་སུ་གྱུར་པ་ལས་རྒྱལ་པོ་ཆེན་པོ་ངལ་བསོས་པོ་སྐུ་མདོག་གསེར་བཙོ་མ་ལྟ་བུ་ཞལ་གཅིག་ཕྱག་གཉིས་པ། གཡས་པ་དགོས་འདོད་ཐམས་ཅད་སྩོལ་བའི་ཡིད་བཞིན་གྱི་ནོར་བུའི་རྒྱལ་མཚན་འཛིན་ཞིང་། གཡོན་པས་རིན་པོ་ཆེ་སྣ་ཚོགས་སྐྱུག་པའི་ནེའུ་ལེ་འཛིན་པ། ཞལ་ལས་རིན་པོ་ཆེའི་ཆར་འབེབས་ཤིང་། སྐྱེ་དགུ་ཐམས་ཅད་དབུལ་ཕོངས་ཀྱི་སྡུག་བསྔལ་ལས་སྒྲོལ་བ། དབུ་ལ་རིན་པོ་ཆེའི་དབུ་རྒྱན་གསོལ་ཞིང་། སྐུ་ལ་རིན་པོ་ཆེའི་རྒྱན་དུ་མས་སྤྲས་པ། ཕྲག་གོང་གཡས་གཡོན་གཉིས་ལ་ཉི་མ་དང་ཟླ་བས་བརྒྱན་པ། སེང་གེ་དཀར་པོ་ཉལ་སྟབས་སུ་གནས་ཏེ་དེ་ཉིད་ལ་གདོང་བལྟ་བའི་སྟེང་ན་སེམས་དཔའི་སྐྱིལ་ཀྲུང་གིས་བཞུགས་པ། མི་ཟད་ནམ་མཁའི་མཛོད་ལ་མངའ་བརྙེས་ཤིང་ཉི་མ་འབུམ་གྱི་གཟི་བརྗིད་དང་ལྡན་པའོ། །
ཕྱོགས་མཚམས་ཀྱི་ཁང་བརྩེགས་རྣམས་སུ་པདྨའི་གདན་རེ་རེའི་སྟེང་དུ། ཤར་དུ་རྨུགས་འཛིན་སེར་པོ་གཡས་རིན་པོ་ཆེ། ལྷོར་གང་བ་བཟང་པོ་སེར་པོ་རིན་པོ་ཆེའི་བུམ་པ། ནུབ་ཏུ་ནོར་བུ་བཟང་པོ་དཀར་པོ་ནོར་བུ། བྱང་དུ་ཀུ་བྷེ་ར་ནག་པོ་རལ་གྲི། ཤར་ལྷོར་ཡང་དག་ཤེས་སེར་པོ་གསེར་གྲི། ལྷོ་ནུབ་ཏུ་འབྲོག་གནས་ནག་པོ་རིན་པོ་ཆེའི་མདུང་། ནུབ་བྱང་དུ་ལྔ་བརྩེན་སེར་སྐྱ་ཁང་བརྩེགས། བྱང་ཤར་དུ་འཇམ་པོ་འཁྱིལ་བ་དཀར་པོ་གྲི་ཕུབ་འཛིན་པ། ཐམས་ཅད་ཀྱང་གཡས་པས་རང་རང་གི་ཕྱག་མཚན་དང་།
གཡོན་པས་གཏེར་གྱི་ནེའུ་ལེ་འཛིན་པ། རང་རང་གི་མདོག་དང་མཚུངས་པའི་རྫུ་འཕྲུལ་གྱི་རྟ་ལ་ཆིབས་པ། རྒྱན་སྣ་ཚོགས་ཀྱིས་སྤྲས་པ། དཔའ་ཞིང་བརྗིད་ལ་མི་སྡུག་པའི་ཆ་བྱད་ཅན་ནོ། ། འཁོར་ས་བར་པ་ལ་གནོད་སྦྱིན་བྱེ་བའི་ཚོགས་རྣམས་དང་། འཁོར་ས་ཐ་མ་ལ་སྡེ་དཔོན་ཉི་ཤུ་རྩ་བརྒྱད་དང་། སྟོབས་ཆེན་སུམ་ཅུ་རྩ་གཉིས་ལ་སོགས་པ་ལྷ་མ་སྲིན་སྡེ་བརྒྱད་དང་། གནོད་སྦྱིན་དང་སྲིན་པོའི་ཚོགས་མི་སྡུག་ཅིང་བརྗིད་ལ་རྔམ་པ། ཕྱག་གཡས་ན་མཚོན་ཆ་སྣ་ཚོགས་འཛིན་ཞིང་། གཡོན་ན་གཏེར་གྱི་ནེའུ་ལེ་འཛིན་པ།
སྐུ་མདོག་མཐའ་གཅིག་ཏུ་མ་ངེས་པ་སྤྲིན་ཕུང་འཐིབ་པ་བཞིན་དུ་བཞུགས་པར་གྱུར། གཞན་ཡང་རྣམ་སྲས་དཀར་པོ་ཚེ་འཕེལ། རྣམ་སྲས་མཐིང་ཁ་ཡབ་ཡུམ་གཙོ་འཁོར། མགོན་པོ་གར་མཁན་མཆོག་ཞལ་གསུམ་ཕྱག་བཅོ་བརྒྱད་པ་ལྷ་བརྒྱད། གར་མཁན་མཆོག་དམར་སྨུག་ཡབ་ཡུམ། རྣམ་སྲས་དྲེགས་བྱེད་སེང་བཞོན་ཀླུ་བརྒྱད་ཀྱིས་བསྐོར་བ། བཞོན་པ་སྤངས་པའི་དྲེགས་བྱེད་འཁོར་ཀླུ་བརྒྱད་དང་བཅས་པ། རྣམ་སྲས་དྲག་པོ་ཡང་གསང་སྲིན་པོ་བཞིས་བསྐོར། རྣམ་སྲས་མཐིང་ནག་བདུད་མོ་བཞིས་བསྐོར། མ་མོ་ལྟར་བསྒྲུབ་པ་ལྷ་དགུ།
རྣམ་སྲས་མདུང་དམར་ཅན་ཕྱག་མཚན་བཞི་པ། རྣམ་སྲས་དམར་པོ་ལས་མཁན་མདུང་དམར་ཅན་དང་བཅས་པ། གསང་བ་གཤིན་རྗེ་ལྟར་བསྒྲུབ་པ་ལྷ་བཅུ་གསུམ། རྣམ་སྲས་ལྗང་ཡུལ་མར་གྲགས་པ་གསེར་ཆེན་ལྷ་དགུ། རྣམ་སྲས་ལྗང་སེར་བེ་ཅོན་ཅན་ཏེ་རྣམ་སྲས་ཀྱི་རིགས་མི་འདྲ་བ་གཙོ་འཁོར་དེ་ཐམས་ཅད་ཀྱང་སྐུ་མདོག་ཕྱག་མཚན་རྒྱན་ཆ་ལུགས་ཡོངས་སུ་རྫོགས་པ་དབྱར་གྱི་ན་བུན་ཆེན་པོ་འཐིབ་པ་ལྟ་བུར་གསལ་བར་གྱུར། ཅེས་བརྗོད་ཅིང་བསམ། མན་ངག་ལས་བྱུང་བའི་སྤོས་སམ། མེད་ན་འབྲས་ཕྱེ་དང་སྤོས་དཀར་བསྲེས་པ་བསྲེག་ཅིང་རོལ་མོ་དང་བཅས་ཏེ། རང་ཕྱག་ན་རྡོ་རྗེར་གསལ་བའི་ཐུགས་ཁའི་ཧཱུྃ་ལས་འོད་ཟེར་གྱི་སྣ་ལ་འདོད་རྒྱལ་དམར་པོ་ལྕགས་ཀྱུ་དང་ཞགས་པ་འཛིན་པ་སྤྲོས་པས། དེས་བྱང་ཕྱོགས་ལྕང་ལོ་ཅན་གྱི་ཕོ་བྲང་ནས་རྒྱལ་པོ་ཆེན་པོ་འཁོར་དང་བཅས་པ་སྤྱན་དྲངས་ཏེ་མདུན་དུ་བསྐྱེད་པའི་རྒྱལ་པོ་ཆེན་པོ་འཁོར་དང་བཅས་པ་ལ་གཉིས་སུ་མེད་པར་ཐིམ་པར་གྱུར།
ཅེས་བརྗོད་ཅིང་བསམ། རྒྱལ་པོ་འགུགས་པའི་ཕྱག་རྒྱའམ། ལྕགས་ཀྱུའི་ཕྱག་རྒྱ་བཅས་ཤིང་། སྤྲོ་ན་རྔ་བརྡུངས་དབྱངས་དང་བཅས་པའམ། རྡོ་རྗེ་དྲིལ་བུ་འཛིན་པས། མགོན་པོ་་་་་འདིར་རོལ་མོ་་་་་དཀར་དུང་འདྲ། རྐང་གླིང་སོགས་དང་བཅས། རྡོ་རྗེ་ཕུར་པའི་གསེར་སྐྱེམས་ཀྱི་མགོ་ལྟར་རོལ་མོ་བཅམས་ལ་་་་་་ཉིས་བརྡེག་ལན་ཅན་བརྡེག་ལ་སྲིན་ཐུང་མའི། གདངས་དང་བཅས་ལ་མཛད། ཀུན་གཤེགས་ཐུགས་དམ་ཅན། །
ད་ལྟ་སྙིགས་མ་ལྔ་ཡི་དུས། ། ཐམས་ཅད་ཉོན་མོངས་འདམ་བྱིང་བས། ། མཚམས་མེད་ལྔ་ནི་ཀུན་་་་་་ཚིག་སྔ་མ་ལ་གདངས་སྲིན་ཐུང་མ་རིང་ཙམ་དང་། ཕྱི་མ་གཉིས་ལ་ཐུང་བ་རོལ་མོ་ཉིས་བརྡེག་ལན་ཅན་རེ་དང་བཅས་པ་མཛད། སྤྱོད་ཅིང་། ། གཟིགས་ཤིང་གཤེགས་པའི་གནས་ངན་ཡང་། ། ཤཱཀྱ་སེང་གེའི་སྤྱན་སྔར་ཁྱོད། ། ཐུགས་དམ་ཞལ་བཞེས་དེ་དགོངས་ལ། ། འདྲེན་པའི་བསྟན་པ་བསྲུང་བ་དང་། ། སེམས་ཅན་ཀུན་ལ་ཕན་སླད་དུ། །
ངལ་གསོས་རྒྱལ་པོ་འཁོར་དང་བཅས། ། བྱང་ཕྱོགས་གནས་ན་བཞུགས་པ་རྣམས། ། སེམས་ཅན་དོན་ཕྱིར་གཤེགས་སུ་གསོལ། །་་་་་ འདིར་རོལ་མོ་ཉིས་བརྡེག་དང་ཆེམས་བརྡུངས། དེ་ནས་ཆེ་བ་གཉིས་བརྡེག་ལ་བཞག ཨོཾ་བཻ་ཤྲ་མ་ཎ་ས་པ་རི་ཝ་ར་ས་མཱ་ཛཿ ཛཿཧཱུྃ་བཾ་ཧོཿ ཨོཾ་བཻ་སྭཱཧཱ། ཨོཾ་བཻ་ཤྲ་མ་ཎ་ཡ་ཨཱ་ཀརྵ་ཡ་ཛཿ ཞེས་བརྗོད།
བཻ་རིང་པོ་བརྗིད་དང་ལྡན་པ་མིག་བཙུམ་སུམ་ཅུ་རྩ་གཉིས་ཀྱི་ཡུན་ཙམ་བརྗོད་པས་རྒྱལ་པོའི་ཐུགས་ཀར་པདྨ་འདབ་བརྒྱད་ཀྱི་འདབ་མ་རེ་རེ་ལ་བཻ་བཞི་བཞི་བསམ་ཞིང་། དམ་ཚིག་པ་དང་ཡེ་ཤེས་པའི་ཐུགས་ཀར་འོད་ཟེར་གྱི་ལྕགས་ཀྱུས་དབྱེར་མེད་དུ་བྱས་པར་གྱུར། ཅེས་བརྗོད་ཅིང་བསམ་ལ་དཔོན་སློབ་མང་པོ་ཡོད་ན་སྐབས་འདིར་བཻ་བསྒྲིགས་འདོན་སུམ་ཅུ་རྩ་གྲངས་སམ་ལྔ་བཅུ་རྩ་གྲངས་སོགས་མཛད། ཨོཾ་རཏྣ་མུ་ཀུ་ཊ་ཨ་བྷི་ཥིཉྩ་མི། ཞེས་པས་རིན་པོ་ཆེའི་ཅོད་པན་གྱི་དབང་བསྐུར། གཙོ་འཁོར་ཐམས་ཅད་ཀྱི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུྃ་སྔོན་པོ་རྣམས་གསལ་བར་གྱུར། ཅེས་བརྗོད་ཅིང་བསམ། དེ་ནས་མཆོད་པ་རྣམས་རྒྱས་པར་འབུལ་བ་ནི།
མཆོད་པ་རྣམས། ཨ་མྲྀ་ཏས་བསང་། སྭ་བྷཱ་ཝས་སྦྱང་། སྟོང་པའི་ངང་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་ཨོཾ་ཨཱཿཧཱུྃ་ཞུ་བ་ལས་བྱུང་བའི་བསང་གཏོར། མཆོད་ཡོན། ཞབས་བསིལ། ཞལ་བསིལ། ཉེར་སྤྱོད། རོལ་མོ། འདོད་ཡོན་ལྔ།
རིན་ཆེན་བདུན། བཀྲ་ཤིས་བརྒྱད་ལ་སོགས་པ་ཐུན་མོང་དང་ཐུན་མོང་མ་ཡིན་པའི་མཆོད་སྤྲིན་དྭངས་ཤིང་ཐོགས་པ་མེད་པ། རང་བཞིན་སྟོང་ཉིད། རྣམ་པ་མཆོད་རྫས། རྒྱ་ཁྱོན་ནམ་མཁའ་གང་བ། བྱེད་ལས་རྒྱལ་ཆེན་ལྷག་པར་མཉེས་ནས་དངོས་གྲུབ་ཀྱི་ཆར་ཆེན་པོ་འབེབས་པར་གྱུར་ཅིག ཨོཾ་སརྦ་བིད་པུ་ར་པུ་ར། སུ་ར་སུ་ར། ཨ་ཝརྟ་ཡ་ཨ་ཝརྟ་ཡ་ཧོ། བཛྲ་སྥ་ར་ཎ་ཁྃ།
ཨོཾ་ཨཱཿཧཱུྃ། གསུམ་གྱི་བྱིན་གྱིས་བརླབས། དེ་ནས་རྔ་བརྡུངས་གདངས་དང་བཅས་པས། མཆོད་པ་བསང་གཏོར་ནས་རོལ་མོའི་བར་གྱི་ཚིགས་བཅད་འདི་རྣམས་ལ་རྡོ་རྗེ་ཕུར་པའི་སྒེག་ཅིང་མའི་དབྱངས་ཐུང་བཅུག་ལ། སྔགས་རྣམས་ལ་ཡང་རྔ་བརྡུངས་དང་བཅས་བསྒྲིགས་འདོན་དང་། མཚམས་རྣམས་སུ་རོལ་མོ་གསུམ་བརྡེག་ལན་ཅན་རེ་མཛད། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་བསང་གཏོར་མཆོད་སྤྲིན་འདི། ། བསྟན་སྲུང་རིན་ཆེན་མང་ལ་བདག་འབུལ་ན། ། དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། །
ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་པྲོཀྵ་ཎྃ་པྲ་ཏིཙྪ་སྭཱཧཱ། དེ་བཞིན་དུ། དགེ་ལེགས་རིན་ཆེན་འབྱུང་གནས་ལེགས་འོངས་པའི། ། མཁའ་ཁྱབ་རིན་ཆེན་ཡོན་ཆབ་མཆོད་སྤྲིན་འདི། ། བསྟན་སྲུང་རིན་ཆེན་མང་ལ་བདག་འབུལ་ན། ། དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་ཨརྒྷྃ་པྲ་ཏིཙྪ་ཡེ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་རང་བཞིན་ཞབས་བསིལ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། །
དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝཱ་ར་པཱ་དྱཾ་པྲ་ཏིཙྪ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་རང་བཞིན་ཞལ་བསིལ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། ། དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝཱ་ར་ཨཱཉྩ་མ་ནྃ་པྲ་ཏིཙྪ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་མེ་ཏོག་དམ་པ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། །
དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་པུཥྤེ་པྲ་ཏིཙྪ་ཡེ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་བདུག་སྤོས་དམ་པ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། ། དངོས་གྲུབ་རིན་ཆེན་ཆར་རྒྱུན་མྱུར་དུ་རྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་དྷུཥྤེ་པྲ་ཏིཙྪ་ཡེ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་སྣང་གསལ་དམ་པ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། །
དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་ཨ་ལོ་ཀེ་པྲ་ཏིཙྪ་ཡེ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་དྲི་མཆོག་དམ་པ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། ། དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་གནྡྷེ་པྲ་ཏིཙྪ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་ཞལ་ཟས་དམ་པ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། །
དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་ནཻ་ཝི་ཏེ་པྲ་ཏིཙྪ་ཡེ་སྭཱཧཱ། དགེ་ལེགས་རིན་ཆེན་འབྱུང་གནས་ལས་འོངས་པའི། ། མཁའ་ཁྱབ་རིན་ཆེན་སིལ་སྙན་དམ་པ་འདི། ། བསྟན་སྲུང་རིན་ཆེན་མང་ལ་བདག་འབུལ་ན། ། དངོས་གྲུབ་རིན་ཆེན་ཆར་རྒྱུན་མྱུར་དུ་སྩོལ། ། ཨོཾ་བཛྲ་དྷ་ར་བཻ་ཤྲ་མ་ཎ་ས་པ་རི་ཝ་ར་ཤཔྡ་པྲ་ཏིཙྪ་ཡེ་སྭཱཧཱ། སྤྲོ་ན་ཡན་ལག་བདུན་པ་བྱ་བ་ནི། ཐལ་མོ་སྦྱར་ཏེ། འདི་ལ་མ་ལུས་སེམས་ཅན་མའི་གདངས་ཐུང་ཏལ་མར་མཛད།
རྒྱལ་ཆེན་རྣམ་མང་ཐོས་སྲས་ནོར་མང་ལྡན། ། གསེར་རིའི་ལྷུན་པོ་ལྟ་བུར་བརྗིད་ཆགས་ཤིང་། ། སྤྲིན་བྲལ་ཉི་འོད་སྟོང་གི་གཟི་ལྡན་པ། ། འདོད་དགུའི་ཆར་འབེབས་ཁྱོད་ལ་ཕྱག་འཚལ་ལོ། ། མཁའ་ཁྱབ་ཡིད་འོང་ལྷ་རྫས་དངོས་ཀུན་དང་། ། བཀའ་འབངས་བྲན་སླད་རང་ལུས་ཉེར་གཏོགས་བཅས། ། མ་ཆགས་མི་ཞུམ་ཟབ་ཅིང་རྒྱ་ཆེའི་ཕྱིར། ། དགོངས་ཆེན་བསྒྲུབ་ཕྱིར་དགེ་ཚོགས་རྒྱ་མཚོས་མཆོད། ། རང་གིས་རྒྱུ་སྔོན་མ་བསགས་འབྲས་འདོད་དང་། ། དོན་མེད་དོན་ལོག་ཅུང་ཟད་དོན་ཕྱིར་ནི། །
ཧ་ཅང་འདོད་ཆེས་བསྐྱེད་དང་ཆོག་མ་ཤེས། ། བསམ་སྦྱོར་ནོངས་པ་གང་མཆིས་མཐོལ་ལོ་བཤག ། ལྷ་ཀླུ་མི་རྣམས་འཇིགས་དང་ཕོངས་པ་ལས། ། མྱུར་སྐྱོབས་འཇིག་རྟེན་སྐྱོང་རྒྱལ་འཇིག་རྟེན་ལས། ། ཀུན་སྒྲོལ་ཀུན་ནས་ཕན་དང་བདེ་སྟེར་བ། ། འཕྲིན་ལས་རྒྱུན་མི་ཆད་ལ་རྗེས་ཡི་རང་། ། སྣ་ཚོགས་ཡ་ང་འཇིགས་དང་མགོན་མེད་དང་། ། སྡིག་སྡུག་བྲེལ་འཕོངས་བརྒྱས་གཟིར་སྐལ་ངན་རྣམས། ། དབུགས་དབྱུང་སླད་དུ་ཐུགས་གསུང་སྐུ་དང་འོད། ། ཉི་ཟླ་རྒྱལ་མཚན་ནེའུ་ལེ་རྣམ་རོལ་བསྐུལ། །
ཁྱོད་སྐུ་ཁྲོ་དང་འཛུམ་དང་བརྗིད་མཛེས་འགྱིང་། ། སྒེག་དུལ་བརྟན་འཇིགས་དཔའ་བོའི་གར་དགུ་ཡིས། ། མི་བསྲུན་ཚར་གཅོད་སྐལ་ལྡན་རྗེས་གཟུང་ཕྱིར། ། བསྐལ་བརྒྱར་མྱ་ངན་མི་འདའ་བདག་གསོལ་འདེབས། ། དེ་ལྟར་འགྲོ་སྐྱོབ་ཁྱེད་ལ་འགྲོ་བདེའི་སླད། ། ལྷ་མཆོག་ལྷག་པའི་ལྷར་བཟུང་བསྙེན་བཀུར་བས། ། བདག་སོགས་མགོན་མེད་མགོན་མཛོད་རྟག་ཏུ་ཡང་། ། ཤེས་རབ་ཐུགས་རྗེས་མི་བསྙེལ་མི་གཏོང་ཤོག ། ཅེས་ལན་གསུམ་བརྗོད། དེ་ནས་རྡོ་རྗེ་དྲིལ་བུ་འཛིན་པའི་རྔ་བརྡུངས་་་་་་སྐབས་འདིར་རོལ་མོ་ཉིས་བརྡེག་ལན་ཅན་དང་།
ཚིགས་བཅད་ཕྱི་མ་རྣམས་ལ་མགོན་པོའི་བདུད་རྩི་ལྔ་མཆོད་གྱི་གཡང་གཞི་བླ་བྲེའི་འདུར་གདངས་རོལ་མོ་གསུམ་བརྡེག་ལན་ཅན་མཛད། གདངས་དང་བཅས་པས། ཤླཽ་ཀ་གཅིག་ལ་་་་་་མགོན་པོའི་སྲིན་གཟུགས་མ། གདངས་རིང་དང་རོལ་མོ་ཉིས་བརྡེག་ལན་ཅན་བྱེད། ཧཱུྃ་མི་འཇིགས་སེང་གེའི་གདན་སྟེང་ན། ། བཻ་ལས་བྱུང་བའི་མགོན་པོ་ནི། ། ངལ་བསོས་དགེ་བ་སྟོབས་པོ་ཆེ། ། ས་བཅུའི་དབང་ཕྱུག་ཁྱེད་ལ་བསྟོད། ། བཙུན་མོ་བཞི་དང་སྲས་བཞི་དང་། ། ཁྱད་པར་ལས་བསྒྲུབ་གནོད་སྦྱིན་བརྒྱད། །
ནོར་སྟེར་བ་ཡི་ཀླུ་ཆེན་བརྒྱད། ། ལྷ་སྲིན་སྡེ་བརྒྱད་འཁོར་དང་བཅས། ། མཆོད་ཅིང་བསྟོད་དེ་ཕྱག་ཀྱང་འཚལ། ། དགྲ་བགེགས་མ་ལུས་གཞོམ་པ་དང་། ། འབྱོར་བའི་ལོངས་སྤྱོད་ཕུན་ཚོགས་ཤིང་། ། འདོད་དགུ་ཡིད་བཞིན་འགྲུབ་པ་དང་། ། གཞན་དོན་ལྷུན་གྱིས་གྲུབ་པར་མཛོད། ། ཅེས་བསྟོད། རྒྱལ་པོའི་ཐུགས་ཁའི་པདྨའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་སེར་པོའི་ལྟེ་བར་བཻ་ཡིག་གསེར་གྱི་མདོག་ཅན་སྙིང་པོ་དང་གཟུངས་ཀྱི་ཕྲེང་བས་བསྐོར་བ་དང་། འཁོར་རྣམས་ཀྱི་ཐུགས་ཁར་ཡང་ཟླ་བའི་སྟེང་དུ་རང་རང་གི་མིང་ཡིག་དང་པོ་ཐིག་ལེས་བརྒྱན་པའི་མཐར་སོ་སོའི་སྔགས་ཀྱིས་བསྐོར་བ་བསམ།
རང་གི་ལྕེ་རྡོ་རྗེའི་སྦུ་གུར་བསམ་ལ། སྔགས་བཟླ་བའི་ཚེ་ཐུགས་ཀའི་ས་བོན་དང་སྔགས་ཕྲེང་ལས་འོད་ཟེར་འཕྲོས་པའི་རྩེ་ལ་མཆོད་པ་སྣ་ཚོགས་སྤྲོས་ཏེ་རྒྱལ་པོ་འཁོར་བཅས་མཆོད་པས། དེ་རྣམས་ཀྱི་ཐུགས་ཀ་ནས་འོད་ཟེར་དམར་པོ་སྤྲོས་ཏེ་འཇིག་རྟེན་གྱི་ཁམས་ཀྱི་མཐུ་སྟོབས་དབང་ཕྱུག དཔལ་འབྱོར། གཟི་བརྗིད། ལོངས་སྤྱོད་ལ་སོགས་པ་ཕུན་སུམ་ཚོགས་པ་ཐམས་ཅད་བསྡུས་ནས་བདག་གི་སྙིང་ཁར་ཐིམ་པར་གྱུར། ཅེས་བརྗོད་ཅིང་བསམ་ལ། ཨོཾ་ནཱི་ལཱཾ་བ་ར་དྷ་ར་བཛྲ་པཱ་ཎི་ཧཱུྃ་ཧཱུྃ་ཕཊ྄། ཅེས་ཕྱག་ན་རྡོ་རྗེའི་སྔགས་ཅི་རིགས་ཤིག་སྔོན་དུ་བཟླས་ལ། དེ་ནས་རྒྱལ་པོའི་སྔགས་བཟླའོ། །
གཟུངས་འདི་རྣམས་བསྒྲིགས་འདོན་ཚར་གསུམ་གསུམ་མཛད། ཏདྱ་ཐཱ། ཧི་ལི་མ་ཎི་བྷ་དྲ། ཧི་ལི་ཧི་ལི་མ་ཎི་བྷ་དྲ། ཀི་ལི་མ་ཎི་བྷ་དྲ། ཀི་ལི་ཀི་ལི་མ་ཎི་བྷ་དྲ། ཀུ་རུ་མ་ཎི་བྷ་དྲ། ཀུ་རུ་ཀུ་རུ་མ་ཎི་བྷ་དྲ། ཏུ་རུ་མ་ཎི་བྷ་དྲ། ཏུ་རུ་ཏུ་རུ་མ་ཎི་བྷ་དྲ།
ཙི་ལི་མ་ཎི་བྷ་དྲ། ཙི་ལི་ཙི་ལི་མ་ཎི་བྷ་དྲ། སུ་རུ་མ་ཎི་བྷ་དྲ། སུ་རུ་སུ་རུ་མ་ཎི་བྷ་དྲ། ཙུ་རུ་མ་ཎི་བྷ་དྲ། ཙུ་རུ་ཙུ་རུ་མ་ཎི་བྷ་དྲ། ཨོཾ་ཨེ་ཧྱེ་ཧི། ཏིཥྛ་ཏིཥྛ། སརྦ་ཨརྠ་མེ་སཱ་དྷཱ་ཡ། ཏདྱ་ཐཱ།
སུ་དྷ་ནེ། སུ་ར་ཎི། སུ་མ་ཏི། སུ་པུ་ཥེ། ཧི་ལི་མི་ལི་སྭཱཧཱ། སྙིང་པོ་ནི། ཨོཾ་བཻ་ཤྲཱ་ཝ་ཎ་ཡ་སྭཱཧཱ། ཞེས་པ་སྟེ་བསྙེན་པའི་ཚད་ནི་་་་་རྣམ་སྲས་བསྐང་གསོའི་ཚེ་བརྒྱ་རྩ་གཅིག་མཛད། བཞི་འབུམ་མོ། ། འཁོར་གྱི་སྔགས་ནི།
ཨོཾ་ཛམྦྷ་ལཱ་ཡ་སྭཱཧཱ།་་་་་ འདི་མན་དཔོན་སློབ་མང་པོ་ཡོད་ན་བསྒྲིགས་འདོན་ཚར་གསུམ་རེ་ཐམས་ཅད་ལ་མཛད། ཨོཾ་པཱུརྞ་བྷ་དྲ་ཡ་སྭཱཧཱ། ཨོཾ་མ་ཎི་བྷ་དྲ་ཡ་སྭཱཧཱ། ཨོཾ་ཀུ་བེ་རཱ་ཡ་སྭཱཧཱ། ཨོཾ་སྃ་པྲ་ཛྙཱ་ན་ཡ་སྭཱཧཱ། ཨོཾ་གུ་ཧསྡྱཱ་ནཱ་ཡ་སྭཱཧཱ། ཨོཾ་པཉྩི་ཀཱ་ཡ་སྭཱཧཱ། ཨོཾ་པི་ཙི་ཀུཎྜ་ལ་ཡེ་སྭཱཧཱ། ཞེས་པ་རྣམ་སྲས་གསེར་ཅན་གཙོ་འཁོར་རྣམས་ཀྱི་སྔགས་དང་།
ཨོཾ་བྷྲུྃ་ཎི་ཨ་ཡུ་ཥེ་ཧཱུྃ། ཞེས་པ་དཀར་པོ་ཚེ་འཕེལ་གྱི་སྔགས་དང་། ཨོཾ་བཻ་ཕུ་ཏ་ས་རོ་བི་ཤྭ་ར་བི་ཛ་ཡེ་སྭཱཧཱ། ཞེས་སྙིང་པོ། ཨོཾ་བཻ་ཤྲ་ཝ་ཎ་ཡེ་སྭཱཧཱ། ཞེས་ཉེ་སྙིང་། ཨོཾ་མཧཱ་པདྨ་ཀུ་ལ་དྷ་རི་ཤངྐ་བ་སུ་རཏྣ་ཀྵ་ཏེ་ན་ག་སརྦ་མ་ནི་མ་ནུ་སྨ་ར་སྭཱཧཱ། ཞེས་ཡུམ་གྱི་སྙིང་པོ་དང་། ཨོཾ་བ་སུ་ཀོ་ཥ་བ་ར་མ་ནི་དྷྲིག་ཡ་བ་སུ་དྷ་རི་ནི་སྭཱཧཱ། ཨོཾ་བ་སུ་བྷ་དྲ་པུརྞ་བྷ་དྲ་སྃ་བྷུ་ཏ་ཛྷ་བྷ་ཝ྅ ཀནྟ་རཥཝེ་ཏེ།
བྷ་ཝ་ཤྭ་ན་དྷ་ར་སྭཱཧཱ། ཨོཾ་ཨརྻ་ཨ་གུ་ལི་ཨ་དེ་ཝ་ལི། ཕུ་ན་ག་མི། ཡ་ཡཀྵ་ལི། ར་རཀྵ་ལི། ཡ་ཡ་མ་ལི། ན་མ་སརྦ་སིདྡྷི་ཀུ་རུ་སྭཱཧཱ། རྣམ་སྲས་མཐིང་ཁ་ཡབ་ཡུམ་གཙོ་འཁོར་གྱི་སྔགས་དང་། ཨོཾ་བཛྲ་པཱ་ཎི་ཧཱུྃ་ཕཊ྄། ཨོཾ་བཻ་ཤྲ་མ་ཎ་ཡེ་སྭཱཧཱ།
མགོན་པོ་གར་མཁན་མཆོག་གི་སྔགས་དང་། ན་མོ་བཻ་ཤྲ་མ་ཎ་ཡེ་ན་ཐཱ་ཀུ་བྷེ་ར་མཧཱ་བྷ་ག་བྷྱ་ཀྲི་ཏ། བྷི་ན་བྷ་ན། དྷྱི་མ་ན་བ་སི་ཏི་སྭཱཧཱ། ཨོཾ་མཧཱ་པདྨ་ཀུ་ལ་དྷ་རི་ཤུངྐ། བྷ་སུ་རཏྣ་ཀྵ་ཏེ་ན་ག་སརྦ་མ་ཎི། མ་ནུ་སྨ་ར་སྭཱཧཱ། གར་མཁན་མཆོག་དམར་སྨུག་ཡབ་ཡུམ་གྱི་སྔགས་དང་། ཨོཾ་ནི་ལྃ་བྷ་ར་དྷ་ར་བཛྲ་པ་ཎི་མཧཱ་ཡཀྵ་ར་ཛ་ཀུ་བེ་ར་བི་རུ་ར་ག་སིདྡྷི་མེ་པྲ་ཡཉྩ་ཧཱུྃ་ཧཱུྃ་ཕཊ྄། རྣམ་སྲས་དྲེགས་བྱེད་སེང་བཞོན་ཀླུ་བརྒྱད་ཀྱི་སྔགས་དང་།
ཨོཾ་ནི་ལྃ་བྷ་ར་དྷ་ར་བཛྲ་པ་ཎི་མཧཱ་ཡཀྵ་ར་ཛ་ཀུ་བེ་ར། བི་རུ་ཊ་ཀ་སིདྡྷི་མེ་པྲ་ཡཙྪ་ཧཱུྃ་ཧཱུྃ་ཕཊ྄། རྣམ་སྲས་དྲེགས་བྱེད་བཞོན་པ་སྤངས་པའི་སྔགས་དང་། ཨོཾ་བཻ་ཤྲ་མ་ཎ་ཏྲི་པྲ་ར་པྲ་ཡ་ཧཱུྃ། འབར་བ་འབར་བ་ཧཱུྃ་ཧཱུྃ་ཕཊ྄། རྣམ་སྲས་དྲག་པོ་ཡང་གསང་སྲིན་པོ་བཞིས་བསྐོར་བའི་སྔགས་དང་། ཧཱུྃ་བཻ་ཏྲཀ་རཀྵ་བྷྱོཿ རྣམ་སྲས་མཐིང་ནག་བདུད་མོ་བཞི་བསྐོར་གྱི་སྔགས་དང་། ཧཱུྃ་བཻ་ཏྲཀ་རཀྵ་བྷྱོཿ རྣམ་སྲས་ནང་མ་མོ་ལྟར་བསྒྲུབ་པ་ལྷ་དགུའི་སྔགས།
ཨོཾ་མཧཱ་རཱ་ཛ་ས་མ་ཡ་བཻ་ཤྲ་མ་ཎ་ཡེ་སརྦ་རཏྣ་ཙིཏྟ་རཏྣ་ཧྲིཾ་ཛ་ཛཿ རྣམ་སྲས་མདུང་དམར་ཅན་ཕྱག་མཚན་བཞི་པའི་སྔགས་དང་། ན་མོ་བཻ་ཤྲ་མ་ཎ་ཡེ་སྭཱཧཱ། དྷ་ན་ད་ཡ་སྭཱཧཱ། ན་མོ་ར་ཐ་པ་རི་པཱུ་ར་ཡ་སྭཱཧཱ། རྣམ་སྲས་དམར་པོ་ལས་མཁན་མདུང་དམར་བཅས་པའི་སྔགས་དང་། ཨོཾ་བཻ་ཤྲ་མ་ཎ་ཡེ་ཧཱུྃ་ཕཊ྄་སྭཱཧཱ། ཏྲཀ་རཀྵ་བྷྱོཿ རྣམ་སྲས་གསང་བ་གཤིན་རྗེ་ལྟར་བསྒྲུབ་པ་ལྷ་བཅུ་གསུམ་མའི་སྔགས་དང་། ཨོཾ་བཻ་སྭཱཧཱ།
བཻ་ཤྲ་མ་ཎ་ཡེ་སྭཱཧཱ། ཨོཾ་ཛམྦྷ་ལ་ཡེ་སྭཱཧཱ། ཨོཾ་པུརྞ་བྷ་དྲ་ཡེ་སྭཱཧཱ། ཨོཾ་མ་ཎི་བྷ་དྲ་ཡེ་སྭཧཱ། ཨོཾ་ཀུ་བྷེ་ར་ཡེ་སྭཱཧཱ། ཨོཾ་སྃ་པྲ་ཛྙཱ་ན་ཡེ་སྭཱཧཱ། ཨོཾ་གུ་ཧྱེ་ན་ཐ་ཡེ་སྭཱཧཱ། ཨོཾ་པིཉྩ་ཀ་ཡེ་སྭཱཧཱ། ཨོཾ་པི་ཙི་ཀུཎྜ་ལི་ཡེ་སྭཱཧཱ། རྣམ་སྲས་ལྗང་ཡུལ་མ་གསེར་ཆེན་ལྷ་དགུའི་སྔགས་དང་།
ཨོཾ་བཻ་ཤྲ་མ་ཎ་ཡེ་སྭཱཧཱ། རྣམ་སྲས་ལྗང་སེར་བེ་ཅོན་ཅན་གྱི་སྔགས་ཏེ་གཙོ་འཁོར་དེ་རྣམས་ཀྱི་སྔགས་ཇི་ལྟར་རིགས་པ་བཟླས། དེ་ནས་སོ་སོའི་ཕྱག་རྒྱ་དང་བཅས་པས། ཨོཾ་བཻ་ཤྲ་མ་ཎ་ས་པ་རི་ཝ་ར་སྔོན་དུ་འགྲོ་བས། པྲོཀྵ་ཎྃ་པྲ་ཏིཙྩ་སྭཱཧཱ། དེ་བཞིན་དུ། ཨརྒྷྃ། པཱ་དྱྃ། ཨཉྩ་མོ་ནྃ། པུཥྤེ་ནས།
ཤཔྡའི་བར་རིགས་འགྲེ་སྦྱར་ཏེ་མཆོད་ལ་རོལ་ཆེན་བྱ། དྲིལ་སིལ་གདངས་དང་བཅས་པས།་་་་་ མ་ལུས་སེམས་ཅན་ལ་འདུར་གདངས་ཏལ་མ་མཛད། བུ་སྟོན་ཐམས་ཅད་མཁྱེན་པས་མཛད་པའི་རྒྱལ་པོ་ཆེན་པོ་རྣམ་ཐོས་སྲས་ཀྱི་བསྟོད་པ་རྒྱལ་པོའི་ཐུགས་རབ་ཏུ་མཉེས་པར་བྱེད་པ་ཞེས་བྱ་བ་རྣམ་སྲས་བསྟོད་ཆེན་དུ་གྲགས་པའི་ནང་ནས་འབྱུང་བའི་སངས་རྒྱས་བྱང་སེམས་ཀྱི་རྣམ་སྤྲུལ་དུ་བསྟན་པའི་སྒོ་ནས་བསྟོད་པ་འདི་བཞིན་བྱ་སྟེ། ཁྱོད་ནི་བྱང་ཆུབ་སེམས་དཔའ་རིན་ཆེན་མང་། ། ལྷ་མིའི་རྒུད་པ་མ་ལུས་བསལ་བའི་ཕྱིར། ། འཇིག་རྟེན་སྐྱོང་མཛད་གནོད་སྦྱིན་ཆེན་པོར་སྤྲུལ། ། ས་བཅུའི་དབང་ཕྱུག་ཁྱོད་ལ་ཕྱག་འཚལ་ལོ། ། ལྷ་ཡི་རྒྱལ་པོ་ཁྱོད་ནི་རྣམ་སྣང་མཛད། ། དེ་བཞིན་གཤེགས་པའི་ཐུགས་ལས་སྤྲུལ་པ་སྟེ། །
སངས་རྒྱས་མཛད་པ་ཇི་བཞིན་མཛད་དོ་ཞེས། ། ཕྱག་ན་རྡོ་རྗེས་ཡང་དག་ཤེས་ལ་བཤད། ། དེ་ཕྱིར་བསམ་གྱིས་མི་ཁྱབ་ཡོན་ཏན་ལྡན། ། མཐུ་སྟོབས་ཐོགས་པ་མེད་པས་བསྟན་པ་སྲུང་། ། ཐུགས་རྗེ་ཆེན་པོས་བསྟན་འཛིན་བུ་བཞིན་སྐྱོང་། ། སངས་རྒྱས་རྣམ་སྤྲུལ་ཁྱོད་ལ་ཕྱག་འཚལ་ལོ། ། ཞེས་པས་བསྟོད། དེ་ནས་གཏོར་མ་འབུལ་བའི་ཚུལ་ནི་གོང་དུ་བཤམས་པའི་གཏོར་མ་རྣམས་ཆུ་གཙང་མས་བྲན་འཁྱིལ་པས་བསང་། སྭ་བྷཱ་ཝ་སྦྱང་། སྟོང་པའི་ངང་ལས་བྷྲུྃ་ལས་བྱུང་བའི་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བའི་ནང་དུ་ཁྃ་ལས་བྱུང་བའི་ལྷའི་ཞལ་ཟས་དྲི་རོ་ནུས་པ་ཕུན་སུམ་ཚོགས་པ།
དེའི་སྟེང་དུ་ཨོཾ་དཀར་པོ། ཨཱཿདམར་པོ། ཧཱུྃ་སྔོན་པོ་རྣམས་རིམ་པ་བཞིན་དུ་བརྩེགས་པ། དེ་ལ་དམིགས་ཏེ། ཨོཾ་ཨཱཿཧཱུྃ། ལན་གསུམ་བརྗོད་པས། ཡི་གེ་གསུམ་ཞུ་ནས་ཉེས་སྐྱོན་ཐམས་ཅད་དག་པར་གྱུར། ཨ་ཀ་རོས་བདུད་རྩིར་བསྒྱུར། ཨོཾ་རུ་རུ་ཕུ་རུ་ཛྭ་ལ་ཏིཥྛ་སིདྡྷི་ལོ་ཙ་་་་་་གཏོར་སྔགས་འདི་ཐམས་ཅད་ལན་གསུམ་རེ། དཔོན་སློབ་མང་པོ་ཡོད་ན་བསྒྲིགས་འདོན་མཛད།
སརྦ་ཨརྠ་ས་དྷ་ན་ཡེ་སྭཱཧཱ་དང་། ནམ་མཁའ་མཛོད་ཀྱི་ཕྱག་རྒྱས་ཆེན་པོར་སྤེལ། དེ་ནས་རྡོ་རྗེ་ཐལ་མོ་ཁ་ཕྱེ་སྟེ། འཁྱིལ་པའི་སྔགས་ཀྱི་མཐར། ཨོཾ་བཻ་ཤྲ་ཝ་ར་ས་པ་རི་ཝ་ར་ཨི་དཾ་བ་ལིཾ་གྲྀཧྣ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཞེས་ལྔའམ་བདུན། ཨོཾ་ཛམྦྷ་ལ་ཡ། ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ།
ཨོཾ་པུརྞ་བྷ་དྲ་ཡ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཨོཾ་མ་ཎི་བྷ་དྲ་ཡ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཨོཾ་ཀུ་བྷེ་ར་ཡ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ། མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཨོཾ་སྃ་པྲ་ཛྙཱ་ན་ཡེ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཨོཾ་གུ་ཧྱཻ་ཐཱ་ན་ཡ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ།
མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཨོཾ་པིཉྩ་ཀ་ཡེ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཨོཾ་པི་ཙི་ཀུཎྜ་ལི་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཞེས་པ་རྟ་བདག་བརྒྱད། ཨོཾ་ཨཥྚ་མཧཱ་ནཱ་ག་ཡ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཞེས་པས་ཀླུ་ཆེན་བརྒྱད། ཨོཾ་མཧཱ་ས་ན་པ་ཏི་ཨཥྚ་བིཾ་ཤ་ཏ་ཡེ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ།
མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཞེས་པས་སྡེ་དཔོན་ཉི་ཤུ་རྩ་བརྒྱད། ཨོཾ་མཧཱ་བ་ལ་ཏྭ་ཏིཾ་ཥཊ་ཨི་དཾ་བ་ལིཾ་གྲྀཧྞ་ཏུ་ས་མ་ཡ་རཀྵནྟུ་མ་མ་སརྦ་སིདྡྷི་མེ་པྲ་ཡཙྪནྟུ། མ་མ་སརྦ་ཀརྻ་སཱ་དྷ་ཨ་མོ་གྷ་སྭཱཧཱ། ཞེས་པས་སྟོབས་ཆེན་སུམ་ཅུ་རྩ་གཉིས་རྣམས་ལ་འབུལ། བསྡུ་ན་ཐམས་ཅད་ལ། ཨ་ཀ་རོས་ཕུལ་ཀྱང་ཆོག་པར་བཤད་པས་རྣམ་ཐོས་ཀྱི་རིགས་གཙོ་འཁོར་ཇི་སྙེད་པ་ཐམས་ཅད་ལ་ཕུལ་བར་བསམ་སྟི། ཨ་ཀ་རོས་གཏོར་སྔགས་བསྒྲིགས་འདོན་རྣམས་གྲུབ་པ་དང་བསྒྲིགས་འདོན་མེད་པར་ཨ་ཀ་རོ་ཉེར་གཅིག་ཙམ་གྱིས་རྣམ་སྲས་ཀྱི་རིགས་ཐམས་ཅད་ལ་འབུལ་བ་མཛད། སྔགས་ལན་ཉེར་གཅིག་ཙམ་བརྗོད་ལ། དེ་ནས་དཀར་དུང་ནས་འདྲ་གསུམ་དང་རོལ་མོ་ཆེམས་བརྡུངས་ཀྱི་གཅམ་ལ།
གསུམ་བརྡེག་ལན་ཅན་བྱས་ལ། རྔ་བརྡུངས་དབྱངས་དང་བཅས་པས། ཧཱུྃ་རིན་ཆེན་་་་་འདི་ལ་ཚིགས་བཅད་གཅིག་ལ་སྒེག་ཅིང་མའི་དབྱངས་ཐུང་དང་། གཞན་རྣམས་ལ་འདུར་གདངས་མཛད། ཕོ་བྲང་དམ་པ་ནས། ། མི་འཇིགས་སེང་གེའི་གདན་སྟེང་ན། ། བཻ་ལས་བྱུང་བའི་མགོན་པོ་ནི། ། ངལ་གསོས་དགེ་བ་སྟོབས་པོ་ཆེ། ། སེམས་དཔའི་སྐྱིལ་ཀྲུང་དག་གིས་བཞུགས། ། གཡས་ན་རིན་ཆེན་རྒྱལ་མཚན་འཛིན། །
གཡོན་ན་གཏེར་གྱི་ནེའུ་ལེ་བསྣམས། ། སྐུ་ནི་གསེར་གྱི་འོད་བས་མཛེས། ། ཞལ་ནས་རིན་ཆེན་ཆར་པ་འབེབས། ། ཐུགས་རྗེས་འཕོངས་པ་ལས་སྒྲོལ་མཛད། ། སྐུ་ལ་རིན་ཆེན་རྒྱན་གྱིས་བརྒྱན། ། བྱང་ཕྱོགས་རྒྱལ་པོར་སྐུ་ཡང་སྤྲུལ། ། རྣམ་ཐོས་སྲས་ཞེས་མཚན་ཡང་གྲགས། ། གཏེར་བདག་ཁྱེད་ལ་ཕྱག་འཚལ་ལོ། ། དབུ་ལ་རིན་ཆེན་ཅོད་པན་གསོལ། ། ཡོན་ཏན་རྫོགས་ལ༞ གནོད་སྦྱིན་བྱེ་བའི་ཚོགས་ཀྱིས་བསྐོར། །
སྡེ་བོ་ཆེ་ལ༞ གཞན་གྱི་དཔུང་རྣམས་འཇོམས་པར་བྱེད། ། སྟོབས་པོ་ཆེ་ལ༞ བུམ་པ་བཟང་པོས་རྣམ་པར་བརྒྱན། ། དཔག་བསམ་ཤིང་དང་རིན་ཆེན་ཤིང་། ། རྫིང་བུ་བཟང་པོ་འདོད་འཇོའི་བ། ། གཏེར་བདག་ཁྱོད་ལ་ཕྱག་འཚལ་ལོ། ། ཛམྦྷ་ལ་ནི་གསེར་གྱི་མདོག ། རྫུ་འཕྲུལ་རྟ་ཡི་སྟེང་ན་བཞུགས། ། གཡོན་ན་ནེའུ་ལེ་གཡས་པ་ན། ། རིན་ཆེན་བསྣམས་ལ་ཕྱག་འཚལ་ལོ། ། གང་བ་བཟང་པོ་སྐུ་མདོག་སེར། །
རྫུ་འཕྲུལ༞ གཡོན་ན༞ བུམ་པ༞ ནོར་བུ་བཟང་པོ་སྐུ་མདོག་དཀར། ། རྫུ་འཕྲུལ༞ གཡོན་ན༞ ནོར་བུ༞ ཀུ་བྷེ་ར་ནི་སྐུ་མདོག་ནག ། རྫུ་འཕྲུལ༞ གཡོན་ན༞ རལ་གྲི༞ ཡང་དག་ཤེས་ནི་སྐུ་མདོག་སེར། ། རྫུ་འཕྲུལ༞ གཡོན་ན༞ གསེར་གྲི༞ འབྲོག་གནས་སྐུ་མདོག་ནག་པོ་ལ། ། རྫུ་འཕྲུལ༞ གཡོན་ན༞ མདུང་དམར༞ ལྔ་རྩེན་སྐུ་མདོག་སེར་སྐྱ་ལ། ། རྫུ་འཕྲུལ༞ གཡོན་ན༞ ཁང་བརྩེགས༞ པི་ཙི་ཀུཎྜ་ལི་ནི་དཀར། ། རྫུ་འཕྲུལ༞ གཡོན་ན༞ གྲི་ཕུབ༞ གནོད་སྦྱིན་བྱེ་བའི་ཚོགས་ཀྱི་འཁོར། ། མདོག་མི་སྡུག་པ་སྣ་ཚོགས་ཏེ། ། གཡོན་པ་ཐམས་ཅད་ནེའུ་ལེ་བསྣམས། ། གཡས་ན་མཚོན་ཆ་སྣ་ཚོགས་འཛིན། །
གཞན་གྱི་དཔུང་རྣམས་འཇོམས་པར་བྱེད། ། གཏེར་བདག་ཁྱོད་ལ་ཕྱག་འཚལ་ལོ། ། མགོན་པོ་འཁོར་བཅས་ཁྱེད་རྣམས་ཀྱིས། ། ཁམས་གསུམ་ཐམས་ཅད་དབང་དུ་སྡུད། ། ཁྱོད་ནི་གཏེར་བདག་ཆེན་པོ་སྟེ། ། ནོར་བདག་ཁྱོད་ལ་ཕྱག་འཚལ་ལོ། ། འདི་ལ་གསུམ་བརྡེག་ལན་ཅན་མཛད། ཅེས་པས་བསྟོད། འདི་ལ་འདུར་གདངས་དང་། མཇུག་ཏུ་གསུམ་བརྡེག་ལན་ཅན་མཛད།
ཧཱུྃ་བྱང་ཕྱོགས་སྐྱོང་བའི་རྒྱལ་པོ་རྣམ་ཐོས་སྲས། ། གཏོར་མ་ཕུལ་བ་འདི་དག་བཞེས་ནས་ཀྱང་། ། བདག་ཅག་འཁོར་དང་བཅས་པ་ཐམས་ཅད་ལ། ། བུ་སྡུག་བཞིན་དུ་སྐྱོང་བར་མཛད་དུ་གསོལ། ། སྐབས་འདིར་རོལ་མོ་གསུམ་བརྡེགས་ལན་ཅན་མཛད། བདག་ལ་་་་་་འདི་ཡང་འདུར་གདངས་མཛད། གནོད་པར་སེམས་པ་ཡི། ། ལོག་པར་ཞུགས་པའི་སེམས་ཅན་རྣམས། ། དེ་ཡི་རུ་མ་གཞོམ་པ་དང་། ། གཏན་ནས་བརླགས་པའི་འཕྲིན་ལས་མཛོད། །
ཞི་རྒྱས་དབང་དང་མངོན་སྤྱོད་ཀྱི། ། ལས་ཀྱི་དངོས་གྲུབ་བདག་ལ་སྩོལ། ། མཐུ་དང་རྫུ་འཕྲུལ་ཆེ་མངའ་བའི། ། གནོད་སྦྱིན་བདག་པོ་ཁྱེད་རྣམས་ཀྱིས། ། བདག་གི་བསམ་པ་མ་ལུས་པ། ། མྱུར་དུ་འགྲུབ་པར་མཛད་དུ་གསོལ། ། ཞེས་པས་འཕྲིན་ལས་བཅོལ། དེ་ནས་སྐབས་འདིར་བུ་སྟོན་གྱིས་མཛད་པའི་བསྟོད་ཆེན་གྱི་བཤགས་པའི་ལེའུ་ནས་འབྱུང་བའི་ཚིག་ལྷུག་པའི་བཤགས་པ་འདི་བཞིན་དཔོན་སློབ་རྣམས་ཀྱིས་བསྒྲིགས་འདོན་དང་བཅས་རྟེན་རྣམས་ལ་མེ་ཏོག་འཐོར་བཞིན་པའི་ངང་ནས་བྱ་སྟེ། ཆོས་སྐྱོང་བའི་རྒྱལ་པོ་ཆེན་པོ་རྣམ་ཐོས་སྲས་དང་། དེའི་སྲས་དང་བཙུན་མོར་བཅས་པ་དང་།
བློན་པོ་ཆེན་པོ་རྟ་བདག་བརྒྱད་དང་། སྡེ་དཔོན་ཆེན་པོ་ཉི་ཤུ་རྩ་བརྒྱད་དང་། སྟོབས་ཆེན་སུམ་ཅུ་རྩ་གཉིས་དང་། ལྗོངས་ཆེན་གནས་པ་བཅུ་དྲུག་དང་། ཡུལ་འཁོར་སྐྱོང་བའི་གནོད་སྦྱིན་འཁོར་དང་གཡོག་ཏུ་བཅས་པ་ཐམས་ཅད་བདག་ལ་དགོངས་སུ་གསོལ། བདག་ཅག་གིས་ཉན་ཐོས་ཀྱི་ཐེག་པའི་སྒོར་ཞུགས་ཏེ། ཉན་ཐོས་ཀྱི་ཐེག་པའི་བསླབ་པ་དང་འགལ་བ་ཅི་བགྱིས་པ་ཐམས་ཅད་ཉན་ཐོས་ཆེན་པོ་ཁྱེད་ཀྱི་སྤྱན་སྔར་མཐོལ་ལོ་བཤགས་སོ། ། བྱང་ཆུབ་སེམས་དཔའི་སྒོར་ཞུགས་ནས། བྱང་ཆུབ་སེམས་དཔའི་ཐེག་པའི་བསླབ་པ་དང་འགལ་བ་ཐམས་ཅད་བྱང་ཆུབ་སེམས་དཔའ་ཆེན་པོ་ཁྱེད་ཀྱི་སྤྱན་སྔར་མཐོལ་ལོ་བཤགས་སོ། ། གསང་སྔགས་ཀྱི་ཐེག་པའི་སྒོར་ཞུགས་ནས་གསང་སྔགས་ཀྱི་རྩ་བ་དང་ཡན་ལག་གི་དམ་ཚིག་ཉམས་ཆག་ཐམས་ཅད་རྡོ་རྗེ་འཛིན་པ་ཆེན་པོ་ཁྱེད་ཀྱི་སྤྱན་སྔར་མཐོལ་ལོ་བཤགས་སོ། །
ཁྱད་པར་དུ་རྒྱལ་པོ་ཆེན་པོ་ཁྱེད་ལ་བཀའ་སྡོད་དུ་གསོལ་ཅིང་སྐྱབས་སུ་སོང་ནས། ཁྱེད་ཀྱི་བཀའ་དང་དམ་ཚིག་ལས་འདས་ཏེ། སྤྱིའི་དམ་ཚིག་གསུམ་མ་བསྲུངས་པ་དང་། ཁྱད་པར་གྱི་དམ་ཚིག་བཞི་དང་འགལ་བ་བགྱིས་པ་དང་། འཇིག་རྟེན་ངོ་སྲུང་གི་དབང་གིས་སྣོད་མ་ཡིན་པ་ལ་ཆོས་བསྟན་པ་དང་། ཁྱད་པར་རྒྱལ་པོའི་བཀའ་ལུང་སྦྱིན་མི་འོས་པ་ལ་བྱིན་པ་དང་། རང་འདོད་ཀྱི་དབང་གིས་འཕྲིན་ལས་ཞུ་བར་མི་འོས་པ་ཞུས་པ་དང་། ལེ་ལོའི་དབང་གིས་བཟླས་བསྒོམ་ཆག་པ་དང་། སེར་སྣའི་དབང་གིས་མཆོད་པ་དང་གཏོར་མ་ཆག་ཅིང་ངན་པ་དང་། དམ་ཚིག་ཉམས་པའི་མི་དང་འགྲོགས་པ་ལ་སོགས་རྒྱལ་པོ་ཆེན་པོའི་ཐུགས་དང་འགལ་བ་ཐམས་ཅད་མཐོལ་ལོ་བཤགས་སོ། །
དམིགས་མེད་ཆོས་སྐུའི་ངང་དུ་བཟོད་པར་བཞེས་ནས་བདག་ཅག་གི་ལམ་དང་དངོས་གྲུབ་ཀྱི་བར་ཆད་དུ་མི་འགྱུར་བར་བྱིན་གྱིས་བརླབ་ཏུ་གསོལ། སྤྲོས་པ་མི་མངའ་ཆོས་སྐུའི་ངང་ཉིད་ལས། ། སྙན་བསྲིངས་མི་མངའ་ཀུན་ཏུ་གསན་པའི་སྙན། ། སྒྲིབ་པ་མི་མངའ་ཐམས་ཅད་མཁྱེན་པའི་ཐུགས། ། བསྙེལ་བ་མི་མངའ་གསན་ཅིང་དགོངས་སུ་གསོལ། ། ཐོག་མེད་དུས་ནས་ཉོན་མོངས་ལས་དབང་གིས། ། བག་མེད་སྟོབས་ཀྱིས་ཉེས་པ་གང་བགྱིས་པ། ། སྐྱེ་མེད་ཆོས་སྐུའི་ངང་དུ་སོ་སོར་བཤག ། སྤྲིན་མེད་ནམ་མཁའ་ལྟ་བུར་དག་གྱུར་ཅིག ། ཁྱད་པར་ཁྱོད་ཀྱི་དམ་ཚིག་ལས་འདས་ཏེ། །
བག་མེད་འཆོལ་པས་ཐུགས་དམ་མ་བསྐངས་པ། ། བདེ་ཆེན་ལོངས་སྐུའི་གནས་སུ་སོ་སོར་བཤག ། མཁའ་ལ་ན་བུན་ཡལ་བ་ལྟར་གྱུར་ཅིག ། དམ་ཉམས་ཚིག་འདྲེས་འཆོལ་པར་སྤྱོད་དང་འགྲོགས། ། དམ་ཉམས་གྲིབ་མས་ཕོག་པའི་ཉེས་པ་གང་། ། ཅིར་སྣང་སྤྲུལ་སྐུའི་ངང་དུ་སོ་སོར་བཤག ། བུད་ཤིང་ཟད་པའི་མེ་བཞིན་ཞི་གྱུར་ཅིག ། ཅེས་ལན་གཅིག་གམ་གསུམ་ལ་སོགས་པ་བྱ། དེ་ནས་དཀར་དུང་ནས་འདྲ་གསུམ་དང་བཅས་རོལ་མོ་གཅམ་ལ་གསུམ་བརྡེག་ལན་ཅན་བྱ་ཞིང་། རྔ་བརྡུངས་འདུར་གདངས་དང་བཅས།
བསྟོད་ཆེན་ནས་འབྱུང་བའི་མཆོད་པའི་ལེའུ་འདི་ཉིད་བྱ་སྟེ། མགོན་པོ་འདིའི་ཚིགས་བཅད་དང་པོ་གསུམ་དང་། དེ་ནས་ཚིགས་བཅད་བཞི། དེ་ནས་ཚིགས་བཅད་ལྔ་རྣམས་ལ་མགོན་པོའི་ཆོས་ཉིད་མའི་མཆོད་དབྱངས་བཅུག་ནས་མཚམས་རྣམས་སུ་རོལ་མོ་གསུམ་བརྡེག་ལན་ཅན་རེ་མཛད། གནས་སྲུང་འཁོར་བཅས་ལ། ། དངོས་སུ་འབྱོར་དང་ཡིད་ཀྱིས་སྤྲུལ། ། སྔགས་དང་ཏིང་འཛིན་ལས་བྱུང་བའི། ། ཀུན་བཟང་མཆོད་སྤྲིན་རྒྱ་མཚོས་མཆོད། ། མཆོད་ཡོན་ཞབས་བསིལ་མེ་ཏོག་སྤོས། ། མར་མེ་དྲི་བཟང་ཞལ་ཟས་མཆོག །
ཟག་མེད་བདེ་བསྐྱེད་ཉེར་སྤྱོད་རྣམས། ། འཇིག་རྟེན་མཐའ་དག་བཀང་ནས་འབུལ། ། པི་ཝཾ་གླིང་བུ་ཟངས་དུང་དང་། ། དུང་དང་རྫ་རྔ་རྔ་བོ་ཆེ། ། རོལ་མོའི་ཁྱད་པར་སྟོང་ཕྲག་བཅུ། ། སྙན་པའི་སྒྲ་ཡིས་རབ་ཏུ་མཆོད། ། དགེ་བའི་སྟོབས་ལས་འཁྲུངས་པ་ཡི། ། དཔག་བསམ་ཤིང་ལས་བྱུང་གྱུར་པ། ། ལྷ་རྫས་ཡོ་བྱད་མ་ལུས་རྣམས། ། བློ་ཡིས་བླངས་ནས་དབུལ་བར་བགྱི། །
མི་དབང་བསོད་ནམས་མཐུ་ལས་བྱུང་། ། འཁོར་ལོ་ལ་སོགས་རིན་ཆེན་བདུན། ། རྒྱལ་པོ་འགྲན་ཟླ་མེད་བྱེད་པའང་། ། རྒྱལ་ཆེན་འཁོར་དང་བཅས་ལ་འབུལ། ། ལྷ་མིའི་དཔལ་ནི་འཕེལ་བྱེད་ཅིང་། ། དོན་ཀུན་འགྲུབ་པར་བྱེད་པའི་རྫས། ། གདུགས་སོགས་བཀྲ་ཤིས་བརྒྱད་པོ་ཡང་། ། གནས་སྲུང་འཁོར་དང་བཅས་ལ་འབུལ། ། གཟུགས་སོགས་འདོད་པའི་ཡོན་ཏན་ལྔ། ། གྱ་ནོམ་ཕུལ་བྱུང་འཇིག་རྟེན་ཁམས། །
བཀང་ནས་གནས་སྲུང་འཁོར་བཅས་ཀྱི། ། དབང་པོ་ལྔ་རྣམས་ཚིམ་ཕྱིར་འབུལ། ། རལ་གྲི་ལ་སོགས་གྲུབ་པའི་རྫས། ། མཁའ་སྤྱོད་ལ་སོགས་དངོས་གྲུབ་གཏེར། ། གྲུབ་པ་ཉི་ཤུ་རྩ་བདུན་ཡང་། ། རྒྱལ་ཆེན་ཐུགས་དགོངས་རྫོགས་ཕྱིར་འབུལ། ། དཀོན་མཆོག་གསུམ་གྱི་བདེན་པ་དང་། ། གསང་སྔགས་རིགས་སྔགས་མཐུ་སྟོབས་དང་། ། ཆོས་དབྱིངས་རྣམ་དག་བྱིན་རླབས་ཀྱིས། ། གཏོར་མ་འདི་ནི་ལྷ་རྫས་ཀྱི། །
བདུད་རྩི་ལ་སོགས་ལོངས་སྤྱོད་ཚོགས། ། ཟག་མེད་བདེ་བ་བསྐྱེད་ནུས་པ། ། ངལ་གསོས་འཁོར་བཅས་སྤྱན་ལམ་དུ། ། ནམ་མཁའ་གང་བ་འབྱུང་གྱུར་ཅིག ། ཁྱེད་ལ་བཀྲེས་སྐོམ་མི་མངའ་ཡང་། ། ཟག་མེད་བདེ་བ་རྒྱས་པའི་རྒྱུར། ། རྣལ་འབྱོར་བདག་ཅག་དོན་སླད་དུ། ། དམིགས་མེད་ཚུལ་གྱིས་བཞེས་སུ་གསོལ། ། ལྷ་མིན་གཡུལ་ལས་རྒྱལ་བྱེད་པའི། ། ནོར་བུའི་ཏོག་འབར་བ་དན་གཡོ། །
རྒྱལ་མཚན་འདི་འབུལ་བདུད་དཔུང་གི ། དགྲ་ལས་རྒྱལ་བར་མཛད་དུ་གསོལ། ། སྐབས་འདིར་རོལ་མོ་གསུམ་བརྡེག་ལན་ཅན་བྱ། རིན་ཆེན་བདུན་་་་་འདིའི་ཚིགས་བཅད་གཅིག་ལ་ཕུར་པའི་སྒེག་ཅིང་མའི་དབྱངས་རིང་རོལ་མོ་དང་བཅས་པ་མཛད། ལས་གྲུབ་པའི་གཞལ་ཡས་ཁང་། ། བཀོད་ལེགས་དབྱིབས་མཛེས་སྣ་ཚོགས་རྒྱན་གྱིས་སྤྲས། ། ལྕང་ལོ་ཅན་མཚུངས་སྤྲུལ་པའི་ཁང་བརྩེགས་འདི། ། རྒྱལ་ཆེན་འཁོར་བཅས་བཞུགས་པའི་གནས་སུ་འབུལ། ། འདི་མན་ལ་སྒེག་ཅིང་མའི་དབྱངས་ཐུང་།་་་་་ ཕྱི་ནང་དར་ཟབ་བར་དུ་སྤྲིན་བལ་ཅན། །
གོང་ཐོང་སྟོད་ཆོད་རབ་མཛེས་རིན་ཆེན་གྱི། ། སྲད་བུས་ཟུང་བཏབ་སྣམ་དཀྲིས་སུབ་མས་བསྐོར། ། བེར་ཆེན་བཟང་འདི་རྒྱལ་པོའི་ན་བཟར་འབུལ།་་་་་ རོལ་མོ་གསུམ་བརྡེག་ལན་ཅན། ། རྨ་བྱའི་མགྲིན་པའི་སྤུ་ལྟར་སྔོ་ཞིང་མཛེས། ། ཉི་ཟླ་ལྟ་བུའི་མིག་འབུར་མཐོ་ལ་རྒྱས། ། ཕུམ་ཕུམ་ཡིད་འོང་ཆར་སྤྲིན་ལྟ་བུས་གཏིམས། ། ན་བུན་ལྟ་བུའི་ཟེ་རྔོག་རབ་གཞོལ་ཞིང་། ། ཆར་ཆུའི་རྒྱུན་ལྟར་རྔ་མའི་རྒྱུན་རིང་ལ། ། བར་སྣང་ལྟ་བུར་རྐང་ལག་ཁོར་ཡངས་ཤིང་། །
གློག་ཕྲེང་ལྟ་བུའི་རྨིག་བཞི་རབ་འཁྱུག་པ། ། ཅང་ཤེས་སྤྲིན་གྱི་ཤུགས་འཆང་ལྟ་བུའི་རྟ། ། གླང་པོའི་དབང་པོ་ལྟ་བུར་ཉམས་སྟོབས་ལྡན། ། མཁའ་ལྡིང་ལྟ་བུར་རྩོལ་མེད་གོམས་པའི་ཤུགས། ། རྩོལ་བས་ཆུང་འབྲིང་རབ་ཏུ་ཆེར་བགྲོད་པའི། ། འགྲོངས་སར་འགམ་དང་བང་གིས་མྱུར་བར་བགྲོད། ། མགྱོགས་ཚད་འགྲོ་བ་མི་མངོན་ལྟ་བུར་ལྡན། ། རྟ་མཆོག་རིན་ཆེན་ལྟ་བུ་འདི་དང་ནི། ། དཀར་སེར་དམར་དང་མཚལ་ལུ་ཞུར་པོ་དང་། ། ངང་པ་འོལ་བ་ལ་སོགས་སྣ་ཚོགས་པའི། །
རྟ་མཆོག་གསེར་གྱི་ཨེར་ཁས་མགྲིན་པར་སྤྲས། ། སྲབ་འཇམ་ཡང་ལ་མཛེས་པའི་ཤ་སྟན་དང་། ། ཨར་མོ་ལི་གའི་ཐགས་ལེ་སྟན་དུ་བསྟད། ། རིན་ཆེན་ཤེལ་ལ་གསེར་གྱིས་སྤྲས་པའི་སྒ། ། གསེར་ལ་དངུལ་གྱིས་སྤྲས་པའི་སྒ་ལག་ཅན། ། རིན་ཆེན་ཀརྐེ་ཏ་ནའི་ཡོབ་སྟན་ལ། ། ཨིནྡྲ་ནི་ལའི་ཡོབ་ཆེན་མཛེས་པ་ཅན། ། པདྨ་རཱ་གའི་འབྲེང་དམར་མཛེས་པ་ལ། ། རིན་ཆེན་མརྒད་རྒྱུན་གྱིས་ཤར་བུ་བཏབ། ། གོང་ཐག་སྨད་ཆེན་སྨད་ཆུང་རབ་སྒེག་ཅིང་། །
བཻཌཱུརྻ་ཡི་གློ་ཐག་མཛེས་པ་འདི། ། རྡོ་རྗེ་ཕ་ལམ་ཕོ་ལོང་དམ་པོས་བསྡམས། ། རིན་ཆེན་བདུན་གྱིས་ཀུན་ནས་སྤུད་པ་ཡི། ། སྲབ་མགོ་ཁ་ལོ་བསྒྱུར་བའི་སྲབ་སྐྱོགས་དང་། ། མུ་ཏིག་འབུར་གྱིས་བསྡམས་པའི་ཐུར་མགོ་བཅིངས། ། ལྷ་རྫས་དར་གྱིས་བྱས་པའི་ཐུར་མདའ་དང་། ། མྱུར་དུ་སྐུལ་བྱེད་ཤེལ་གྱི་ལྕག་འབྲས་ཅན། ། རྟ་མཆོག་རྒྱན་དང་ཆས་ཀྱིས་སྤྲས་འདི་རྣམས། ། རྒྱལ་ཆེན་འཁོར་དང་བཅས་ལ་དབུལ་བར་བགྱི། ། མགོན་པོ་བཞོན་པས་འཕོངས་པ་མི་མངའ་ཡང་། །
བདག་སོགས་བསྟན་འཛིན་རྣམས་ཀྱི་དོན་སླད་བཞེས། ། ཕྱོགས་བཅུར་འཕྲིན་ལས་སྣ་ཚོགས་བསྒྲུབ་ཏུ་གསོལ། ། བསོད་ནམས་སྟོབས་ལས་གྲུབ་པའི་འདོད་འཇོ་བ། ། ཡིད་ལ་ཅི་བསམ་ནུ་མ་ལས་འབྱུང་བ། ། མཛེས་ཤིང་ཡིད་འོངས་དོན་ཀུན་འགྲུབ་པ་འདི། ། རྒྱལ་ཆེན་འཁོར་དང་བཅས་ལ་དབུལ་བར་བགྱི། །་་་་་ འདིར་རོལ་མོ་གསུམ་བརྡེག་ལན་ཅན་དང་། ཡང་སྒེག་ཅིང་མའི་དབྱངས་ཐུང་དང་བཅས། དེ་བཞིན་ཡིད་བཞིན་ནོར་བུ་དཔག་བསམ་ཤིང་། ། བུམ་བཟང་མ་རྨོས་འཁྲུངས་པའི་ལོ་ཏོག་དང་། །
ཁྲུས་རྫིང་སྨན་ལྗོངས་སྐྱེད་མོས་ཚལ་ལ་སོགས། ། མཆོད་རྫས་ཡིད་འོངས་ཐམས་ཅད་དབུལ་བར་བགྱི། ། རྨིག་བཞི་རབ་བརྟན་རྭ་ནི་རྣོ་ལ་རིང་། ། རྩིད་པའི་གཞོན་རིང་རྔ་མ་ཀུན་ཏུ་གཡོ། ། དར་གྱི་ཕུད་བུས་མཛེས་པར་བརྒྱན་པ་ཡི། ། གཞོལ་ཆེན་གཡག་འདི་ཁྱེད་ལ་དབུལ་བར་བགྱི། ། དཀར་ལ་འཇམ་པའི་སྤུ་ཡི་གོས་གྱོན་ཞིང་། ། འཁྱིལ་པའི་རྭ་ལ་ཆུ་རིས་མཛེས་པར་བརྒྱན། ། གནས་ཅན་རྣམས་ཀྱི་འདོད་པའི་དོན་བསྒྲུབ་པའི། ། ལུག་གི་ཁྱུ་འདི་ཁྱེད་ཀྱི་འབྲོག་ཏུ་འབུལ། །་་་་་
ཡང་རོལ་མོ་སྔར་བཞིན་གདངས་དང་བཅས་པ། གངས་རི་ལྟར་དཀར་བཅུ་དྲུག་གླིང་ཅན་རྨོག ། སྲབ་མཛེས་བྱང་བུ་རིན་ཆེན་རྒྱུན་གྱིས་སྦྲེལ། ། སྲ་བརྟན་ཡབ་དང་བཅས་པའི་ཁྲབ་འདི་དང་། ། ཕུབ་གཞོལ་སྤངས་ལེབ་བཅས་པའི་གོ་འདི་འབུལ། ། རིན་ཆེན་རྒྱུ་ལ་མཁས་པས་རབ་སྦྱངས་ཤིང་། ། རྣོ་ངར་རྩལ་དང་ལྡན་པའི་རལ་གྲི་འདི། ། རྒྱལ་ཆེན་འཁོར་དང་བཅས་ལ་དབུལ་བར་བགྱི། ། བསྟན་པའི་དགྲ་རྣམས་གཞོམ་ཕྱིར་བཞེས་སུ་གསོལ། ། གསེར་དངུལ་གོས་དར་ཇ་རས་སྟག་གཟིག་དང་། །
སྣམ་བུ་ཤ་མར་ཀ་ར་བུ་རམ་སོགས། ། སྤྱན་གཟིགས་ཡོ་བྱད་རྣམ་པ་སྣ་ཚོགས་ཀྱང་། ། མགོན་པོ་འཁོར་དང་བཅས་ལ་དབུལ་བར་བགྱི། ། མགོན་པོ་ཁྱེད་ལ་འཕོངས་པ་མི་མངའ་ཡང་། ། བདག་སོགས་སེམས་ཅན་རྣམས་ཀྱི་དོན་སླད་དུ། ། བཞེས་ནས་འགྲོ་བའི་འདོད་དོན་བསྒྲུབ་པ་དང་། ། སངས་རྒྱས་བསྟན་པ་བསྲུང་བར་མཛད་དུ་གསོལ། ། ཞེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱ། དེ་ནས་ཞྭ་གྱོན་ཅིང་བསྟོད་ཆེན་ནས་འབྱུང་བའི་འཕྲིན་ལས་འཆོལ་བའི་ཚིག་འདི་རྣམས་བརྗོད་དོ། ། གང་ཐུགས་སྒྲིབ་་་་་་འདུར་གདངས་དང་བཅས།
གཉིས་ལས་གྲོལ་ཅིང་། ། ཇི་ལྟ་ཇི་སྙེད་ཀུན་མཁྱེན་ནས། ། ཐུགས་རྗེ་ཆེན་པོས་གནོད་སྦྱིན་གྱི། ། སྐུར་སྤྲུལ་རྒྱལ་ཆེན་རྣམ་ཐོས་སྲས། ། བཙུན་མོ་སྲས་ཀྱི་ཚོགས་དང་བཅས། ། ཁྱད་པར་གནོད་སྦྱིན་རྟ་བདག་བརྒྱད། ། སྡེ་དཔོན་ཉི་ཤུ་རྩ་བརྒྱད་དང་། ། སྟོབས་པོ་ཆེ་ནི་སུམ་ཅུ་གཉིས། ། ལྗོངས་ཆེན་གནས་པ་བཅུ་དྲུག་དང་། ། ཡུལ་འཁོར་སྐྱོང་བ་ལྔ་བརྒྱ་དང་། །
འཕྲོག་མ་བུ་བཅས་སྲིན་མོ་བདུན། ། མ་མོ་བརྒྱད་དང་ཀླུ་བརྒྱད་དང་། ། སྣ་ཚོགས་གཟུགས་ཅན་གནོད་སྦྱིན་དང་། ། སྲིན་པོ་ཤ་ཟ་ཕོ་ཉ་དང་། ། བྲན་དང་གཡོག་ཏུ་བཅས་པ་ཀུན། ། ཐམས་ཅད་བདག་ལ་དགོངས་སུ་གསོལ། ། ཁྱེད་སྔོན་སྟོན་པའི་སྤྱན་སྔ་རུ། ། དམ་པའི་ཆོས་དང་འཁོར་རྣམ་བཞི། ། བསྲུང་ཞིང་སྐྱོབས་པར་ཞལ་བཞེས་ཤིང་། ། དམ་བཅའ་བརྟན་པོ་གང་མཛད་པ། །
བསྙེལ་བ་མི་མངའ་དགོངས་མཛད་ནས། ། རྒྱལ་བའི་བསྟན་དང་བསྟན་འཛིན་གྱི། ། དགེ་འདུན་སྡེ་དང་བཅས་པ་དང་། ། བསྟན་པ་མཆོད་པའི་སྦྱིན་བདག་རྣམས། ། འཇིགས་དང་སྡུག་བསྔལ་འབྱུང་བའི་རྒྱུ། ། ལས་དང་ཉོན་མོངས་སྡིག་པ་ཀུན། ། ཉེ་བར་ཞི་བར་མཛད་དུ་གསོལ། ། སྔོན་གྱི་ལས་སམ་འཕྲལ་རྐྱེན་ལས། ། གྱུར་པའི་འཇིགས་དང་སྡུག་བསྔལ་རྒྱུ། ། སྡང་བྱེད་དགྲ་ཡི་དམག་ཚོགས་དང་། །
ཆོམ་རྐུན་གདོལ་པས་གཙེས་པ་དང་། ། ལུས་སྲོག་ནོར་ལ་གནོད་བྱེད་པའི། ། སྡང་བའི་དགྲ་དང་གནོད་པའི་བགེགས། ། བཞི་བརྒྱ་རྩ་བཞིའི་ནད་དང་རིམས། ། བགེགས་རིགས་བརྒྱད་ཁྲི་གདོན་ཆེན་རྣམས། ། ཐམས་ཅད་ཞི་བར་མཛད་དུ་གསོལ། ། གློ་བུར་ཡེ་འབྲོག་གནོད་པ་དང་། ། བྱད་སྟེམས་མཐུ་དང་འབྱུང་བ་འཁྲུགས། ། མི་དང་མི་མིན་གནོད་པ་རྣམས། ། ཐམས་ཅད་ཞི་བར་མཛད་དུ་གསོལ། །
ཕྱི་ནང་ལུས་སེམས་སྡུག་བསྔལ་ཀུན། ། རང་གི་ལས་ལས་འབྱུང་མོད་ཀྱང་། ། དབང་བཅུ་བརྙེས་པ་ཁྱོད་ཀྱི་མཐུས། ། བདེ་བའི་ལས་འབྲས་གསོས་བཏབ་ཅིང་། ། སྡུག་བསྔལ་ལས་འབྲས་ཟིལ་མནན་ཏེ། ། བདེ་བ་ཆེན་པོའི་ཏིང་འཛིན་གྱིས། ། ལུས་སེམས་སྡུག་བསྔལ་ཀུན་སྐྱོབས་ཤིག ། ལས་ཉོན་ཞི་བར་མཛད་དུ་གསོལ། ། ཁྱོད་སྔོན་སྟོན་པའི་སྤྱན་སྔ་རུ། ། སེམས་ཅན་དབུལ་འཕོངས་བསལ་བ་དང་། །
ཚེ་སྲོག་རྒུད་པ་ལས་བསྐྱབ་ཕྱིར། ། བུ་སྡུག་བཞིན་དུ་བསྐྱང་ངོ་ཞེས། ། དམ་བཅས་གང་ཡིན་དེ་དགོངས་ལ། ། བདག་ཅག་དཔོན་སློབ་གྲོགས་མཆེད་སོགས། ། བསྟན་པ་འཛིན་པ་ཐམས་ཅད་ཀྱི། ། བསམ་པ་ཆོས་བཞིན་འགྲུབ་པར་མཛོད། ། སྐབས་འདིར་རོལ་མོ་གསུམ་བརྡེག་ལན་ཅན་བྱེད། དུས་མིན་འཆི་བའི་དགྲ་ལས་རྣམ་རྒྱལ་ཏེ། ། ལུས་སྟོབས་ཁ་དོག་ཟོ་མདོག་རབ་རྒྱས་ཤིང་། ། དམ་ཆོས་སྤྱོད་པའི་ལུས་ནི་རིང་དུ་འཚོ། །
ཚེ་ལ་གནོད་མེད་རབ་ཏུ་རྒྱས་པར་མཛོད། ། ཁྱོད་ནི་ནམ་མཁའ་མཛོད་ལ་མངའ་བརྙེས་པས། ། བདག་སོགས་བསྟན་པ་འཛིན་པ་ཐམས་ཅད་ཀྱི། ། ལོག་འཚོ་མེད་ཅིང་ཆོས་དང་མཐུན་པ་ཡི། ། ལོངས་སྤྱོད་འབྱོར་བ་རྒྱས་པར་མཛད་དུ་གསོལ། ། འགྲོ་བ་ཀུན་གྱི་ཕན་བདེའི་རྒྱུར་གྱུར་པ། ། སངས་རྒྱས་བསྟན་པ་རིན་ཆེན་སྒྲོན་མ་འདི། ། ནག་ཕྱོགས་བདུད་ཀྱི་དབང་དུ་མི་འགྱུར་བ། ། རྒྱུན་དུ་དར་ཞིང་རྒྱས་པ་མཛད་དུ་གསོལ། ། བསྟན་པ་འཛིན་པའི་གང་ཟག་ཐམས་ཅད་ཀྱང་། །
ཆོས་མིན་སྤངས་ཤིང་དགེ་བའི་བློ་གྲོས་རྒྱས། ། ཆོས་མཐུན་འཁོར་དང་དཔལ་འབྱོར་རབ་རྒྱས་ཤིང་། ། བཤད་སྒྲུབ་ཆོས་ཀྱི་བྱ་བ་རྒྱས་པར་མཛོད། ། མཐའ་ཡས་སེམས་ཅན་ཚོགས་རྣམས་ཐམས་ཅད་ཀྱང་། ། མི་མཐུན་གནོད་པའི་རྐྱེན་རྣམས་ཀུན་བྲལ་ནས། ། དགེ་བའི་ལོངས་སྤྱོད་ཐམས་ཅད་ཕུན་ཚོགས་ཤིང་། ། བདེ་སྐྱིད་དཔལ་འབྱོར་ཀུན་ནས་རྒྱས་པར་མཛོད། ། ཁྱོད་སྔོན་རྡོ་རྗེ་འཆང་གི་སྤྱན་སྔ་རུ། ། གང་དུ་རྒྱལ་ཆེན་དཀྱིལ་འཁོར་བཞུགས་པ་དེ། ། རྒྱལ་པོ་མ་ཡིན་རྒྱལ་པོར་འགྱུར་བ་དང་། །
ཡིན་ན་ཆེན་པོར་འགྱུར་ཕྱིར་བརྩོན་བྱ་ཞེས། ། ཐུགས་དམ་དམ་བཅས་གང་ཡིན་དེ་དགོངས་ལ། ། བདག་སོགས་བསྟན་པ་འཛིན་པ་ཐམས་ཅད་ཀྱི། ། བསྟན་པའི་བྱ་བ་ཡུན་དུ་འགྲུབ་པའི་ཕྱིར། ། ཐམས་ཅད་ཆོས་ཀྱི་དབང་དུ་འདུ་བར་མཛོད། ། དད་བརྩོན་ཤེས་རབ་སྙིང་རྗེ་ལྡན་པ་ཡི། ། བསྟན་པ་འཛིན་ནུས་གང་ཟག་ཐམས་ཅད་ཀྱང་། ། ཟབ་རྒྱས་ཆོས་ཀྱི་སྣོད་དུ་རུང་བའི་ཕྱིར། ། ཆོས་བཞིན་དབང་དུ་འདུ་བའི་འཕྲིན་ལས་མཛོད། ། དད་པ་དམན་ཞིང་དགེ་བའི་བློ་གྲོས་དམན། །
ཆོས་ལ་འཇུག་པའི་སྐལ་བ་ཆུང་བ་རྣམས། ། རྒྱ་ཆེན་ཆོས་ཀྱི་ལམ་ལ་སྦྱོར་བའི་ཕྱིར། ། ཐམས་ཅད་བདག་གི་དབང་དུ་འདུ་བར་མཛོད། ། མ་དད་མི་སྲུན་གཏུམ་པའི་ལས་བྱེད་ཅིང་། ། རྣམ་པ་ཀུན་ཏུ་འགྲོ་ལ་གནོད་པ་བྱེད། ། སངས་རྒྱས་བསྟན་པ་འཇིག་བྱེད་དེ་རྣམས་ཀྱི། ། མ་རུངས་སྡིག་པའི་སེམས་ནི་རབ་བཅོམ་ནས། ། བསྟན་དང་བསྟན་པ་འཛིན་པའི་གང་ཟག་ལ། ། དད་ཅིང་གུས་པའི་དབང་གིས་འདུད་གྱུར་ཏེ། ། ཆོས་མིན་སྤངས་ཤིང་ཆོས་དང་མཐུན་པ་ཡི། །
བྱ་བ་ཀུན་ལ་སྦྱར་བར་མཛད་དུ་གསོལ། ། གནོད་སེམས་ཅན་གྱི་མི་མིན་འབྱུང་པོའི་ཚོགས། ། གནོད་སེམས་སྤངས་ཤིང་དགེ་བའི་སེམས་དང་ལྡན། ། བསྟན་པ་སྲུང་ཕྱིར་བདག་གིས་ཅི་བསྒོ་བ། ། ཉན་ཅིང་བསྒྲུབ་ཕྱིར་དབང་དུ་འདུ་བར་མཛོད། ། རྡོ་རྗེ་འཆང་ཆེན་ཕྱག་ན་རྡོ་རྗེ་དང་། ། སྤྱོད་མཛད་ཆོས་ཀྱི་རྡོ་རྗེ་ཀུན་ཏུ་བཟང་། ། འགྲོ་བཟང་སྙིང་པོ་རིན་ཆེན་རྡོ་རྗེ་དང་། ། ཁ་ཆེ་དགོན་པ་ཟངས་དཀར་ལོ་ཙཱ་བ། ། གཡོར་པོ་ཇོ་སྟོན་བསོད་ནམས་རིན་ཆེན་དང་། །
པདྨ་བཀྲ་ཤིས་བརྟག་པ་ཇོ་བཟང་དང་། ། བྱམས་པ་ལོ་ཙཱ་བསོད་ནམས་དབང་ཕྱུག་དང་། ། བསོད་ནམས་སེང་གེ་རིན་ཆེན་སེང་གེ་སྟེ། ། སངས་རྒྱས་ཀུན་དངོས་བླ་མ་དེ་རྣམས་ཀྱིས། ། བསྟེན་བསྟེན་བསྒྲུབས་བསྒྲུབས་གསོལ་གསོལ་མཆོད་མཆོད་པ། ། བཀའ་དང་དམ་ལ་བཏགས་པའི་དམ་ཚིག་ཅན། ། ཆོས་མཛད་བུ་བཞིན་སྐྱོང་བའི་ཐུགས་རྗེ་ཅན། ། ཆོས་སྐྱོང་ཆེན་པོ་འཁོར་བཅས་ཁྱེད་རྣམས་ཀྱིས། ། རྡོ་རྗེ་འཆང་དབང་བླ་མའི་བཀའ་བཞིན་དུ། ། སངས་རྒྱས་བསྟན་པ་གཅེས་པར་བསྲུང་བ་དང་། །
ནག་ཚོགས་རྩད་ནས་གཅོད་པའི་འཕྲིན་ལས་མཛོད། ། ཅེས་བརྗོད་ཅིང་རོལ་མོ་དགུ་བརྡུངས་གཉིས་སོགས་བྱ་ཞིང་། བཟློག་པའི་རྔ་སྟབས་དང་བཅས། བསྟོད་ཆེན་ནས་འབྱུང་བའི་དྲག་པོའི་འཕྲིན་ལས་བཅོལ་བ་འདི་ཡང་བྱ་སྟེ། སྔོན་ཚེ་་་་་་འདུར་གདངས་དང་བཅས་པའམ། ཡང་ན་མགོན་པོའི་བསྐང་གསོ་ཆོས་ཉིད་མའི་བཟློག་པའི་མགོའི་རོལ་མོ་བླངས་ལ་ཚིགས་བཅད་གཉིས་ལ་ཆོས་ཉིད་མའི་བཟློག་པའི་གདངས་འཇུག་པ་མཛད། སྟོན་པའི་ཞལ་སྔ་ནས། ། ལྔ་བརྒྱ་དུས་ཀྱི་ཐ་མ་ལ། ། བསྟན་པ་འཇིག་པའི་རྐྱེན་བྱུང་ཚེ། ། གཅིག་ཏུ་སྡོངས་ལ་སྲུངས་ཤིག་ཅེས། །
བཀའ་བསྒོ་ཁྱོད་ཀྱིས་ཁས་བླངས་ཤིང་། ། གཞན་ཡང་མདོ་རྒྱུད་འཛིན་པ་དང་། ། གནས་པའི་གང་ཟག་གནས་དང་བཅས། ། བསྲུང་བའི་དམ་བཅའ་དགོངས་པར་མཛོད། ། ད་ལྟ་སྙིགས་མའི་དུས་འདིར་ནི། ། མི་རྣམས་ཆོས་མིན་སྤྱོད་པའི་རྒྱུས། ། མུ་གེ་ཡམས་ནད་ལོ་ཉེས་དང་། ། ཆོམ་རྐུན་འཁྲུག་པ་དར་བར་འགྱུར། ། དཀོན་མཆོག་གསུམ་གྱི་རྟེན་འཇོམས་ཤིང་། ། དགེ་འདུན་འདུ་བའི་སྒོ་རྣམས་འཕྲོག །
དགེ་འདུན་སྡེ་དང་བཅས་པ་འཇོམས། ། སེམས་ཅན་མང་པོའི་སྲོག་འཕྲོག་ཅིང་། ། ཆོས་པ་རྣམས་ནི་ལྷག་པར་གཙེས། ། འགྲོ་བའི་སྡུག་བསྔལ་འདི་འདྲ་ལ། ། ཁྱེད་ཀྱིས་སྲུང་སྐྱོབ་མི་མཛད་ན། ། ཐུགས་རྗེ་ཆེན་པོ་མི་མངའ་ཡིས། ། མི་དང་མི་མིན་བདུད་དཔུང་གིས། ། འགྲོ་བ་ཉམ་ཐག་བྱས་པ་དང་། ། བསྟན་ལ་གནོད་བྱེད་འདི་འདྲ་བ། ། ཡེ་ཤེས་སྤྱན་གྱིས་མ་གཟིགས་སམ། །
འགྲོ་བའི་སྡུག་བསྔལ་སྨྲེ་སྔགས་དང་། ། བསྟན་འཛིན་ཉམ་ཐག་ང་རོ་ཡི། ། འོ་དོད་ཕྱོགས་བཅུར་འབོད་པ་འདི། ། སྒྲིབ་མེད་སྙན་གྱིས་མ་གསན་ནམ། ། ཐོགས་མེད་གཟིགས་པའི་མཁྱེན་པ་དང་། ། ཐུགས་རྗེས་སྐྱོབ་པའི་མཐུ་ཡོད་ན། ། སྡུག་ལ་གནོད་པ་འདི་འདྲ་བ། ། གཟིགས་སམ་ཡལ་བར་འདོར་རམ་ཅི། ། ཐམས་ཅད་ལས་ལ་རག་ལས་པས། ། སེམས་ཅན་ལས་དབང་བཅོས་དཀའ་ན། །
ལས་མིན་ཐོག་ཏུ་མི་འབབ་པས། ། ཐུགས་རྗེས་སྲུང་སྐྱོབ་ཅི་ཞིག་འཚལ། ། འདི་འདྲའི་དུས་ལ་བབ་པའི་ཚེ། ། སེམས་ཅན་སྡུག་བསྔལ་མི་སྐྱོབ་ཅིང་། ། བསྟན་པ་གཅེས་པར་མི་སྲུང་ན། ། སྔོན་གྱི་དམ་བཅས་བསྙེལ་ལམ་ཅི། ། དེ་བས་བསྟན་པ་བསྲུང་བའི་ཕྱིར། ། གནོད་བྱེད་འབྱུང་པོ་གདོན་གྱི་ཚོགས། ། ཞི་བས་མི་ཐུལ་མ་རུངས་པ། ། དྲག་པོས་ཚར་གཅད་དུས་ལ་བབ། །
བསྟན་པ་བཤིག་པའི་དགྲ་བོ་རྣམས། ། སྡིག་པའི་ལས་ལས་ལྡོག་པའི་ཕྱིར། ། ཐུགས་རྗེ་ཁྲོས་པའི་ཐབས་ཀྱིས་ནི། ། དྲག་པོས་ཚར་གཅད་དུས་ལ་བབ། ། དེ་བས་རྒྱལ་པོ་ཆེན་པོ་ཁྱོད། ། སྲས་དང་བཅས་ཤིང་བློན་པོར་བཅས། ། དམག་དཔོན་སྡེ་དང་བཅས་རྣམས་ཀྱིས། ། ནག་ཕྱོགས་བདུད་དཔུང་འདི་ཆོམས་ཤིག ། རྒྱལ་ཆེན་ཤིང་རྟ་བཅས་པ་ན། ། ལྷ་མིའི་ཡུལ་དུ་སྒྲ་ཆེན་གྲགས། །
རྒྱལ་ཆེན་ལམ་དུ་ཆས་པ་ན། ། དངོས་པོ་ཐམས་ཅད་འབར་བར་འགྱུར། ། ནམ་མཁའ་ལྷ་དང་དྲི་ཟ་དང་། ། ས་སྟེང་གནོད་སྦྱིན་སྲིན་པོ་དང་། ། ས་འོག་ཀླུ་དང་ལྷ་མིན་གྱི། ། དམག་ཚོགས་འཇིགས་པས་ཤིན་ཏུ་གང་། ། སྲིན་པོ་འདོད་དགུར་བསྒྱུར་བའི་གཟུགས། ། དེ་ཡི་མདུན་ན་རབ་ཏུ་རྒྱུག ། མི་མ་ཡིན་པའི་གཟུགས་རྣམས་ཀྱིས། ། འཇིགས་ཤིང་སྐྲག་པ་སྐྱེད་བྱེད་པ། །
སྣ་ཚོགས་གཟུགས་ཅན་མི་སྡུག་པ། ། རི་རབ་རྩེ་མོ་སྒུལ་བར་བྱེད། ། མེ་མདག་ཆར་པ་འབེབས་པར་བྱེད། ། ཟས་སུ་ཤ་དང་ཁྲག་བཟའ་ཞིང་། ། ལས་སུ་གདུག་པའི་སྲོག་འཕྲོག་བྱེད། ། ཁྱེད་ལ་མཐུ་དང་རྩལ་ཡོད་ཀྱང་། ། ནག་ཕྱོགས་བདུད་ཀྱི་དཔུང་འདི་རྣམས། ། རྩད་ནས་གཅོད་པའི་འཕྲིན་ལས་མཛོད། ། ཁྱོད་ནི་ཐུགས་རྗེས་ཁྲོས་པའི་ཚེ། ། སྐུ་སྟོད་བ་སྤུའི་བུ་ག་ནས། །
མཁའ་ལྡིང་བྱ་ཁྲ་འུག་པ་དང་། ། ཀཾ་ཀ་ལ་སོགས་བྱ་གཅན་སྤྲོས། ། མཁའ་ལ་རྒྱུ་བའི་གདུག་པ་ཅན། ། ཐམས་ཅད་བཀུག་ནས་ས་ལ་ཕོབས། ། རྒྱུ་ལྟོ་ཕྲོལ་ནས་དོན་སྙིང་ཕྱུངས། ། དོན་སྙིང་དབང་པོའི་ཚོགས་རྣམས་ཀུན། ། གནོད་སྦྱིན་དབང་པོའི་ཞལ་དུ་སྟོབས། ། ཤ་ཁྲག་ཀེང་རུས་མ་ལུས་པར། ། བྱ་གཅན་ཕོ་ཉས་རྔམ་པར་གསོལ། ། སྐུ་སྐེད་བ་སྤུའི་བུ་ག་ནས། །
གནོད་སྦྱིན་སྲིན་པོ་མི་སྡུག་གཟུགས། ། མགོ་བརྙན་སྣ་ཚོགས་ལག་པ་ན། ། མཚོན་ཆ་སྣ་ཚོགས་ཐོགས་པ་སྤྲོས། ། ས་སྟེང་རྒྱུ་བའི་དགྲ་དང་བགེགས། ། བསྟན་པ་འཇིག་པར་བྱེད་པ་རྣམས། ། ལྕགས་ཀྱུས་སྙིང་ནས་དྲངས་ནས་ནི། ། མགྲིན་པ་ཞགས་པས་ཆིངས་ལ་ཁུག ། ཡན་ལག་མཚོན་ཆས་དུམ་བུར་གཏུབས། ། རྒྱུ་མ་ནང་ཁྲོལ་ཐང་ལ་ཕོབ། ། དོན་སྙིང་འཇིགས་བྱེད་ཞལ་དུ་སྟོབས། །
ཤ་ཁྲག་གནོད་སྦྱིན་ཚོགས་རྣམས་རོལ། ། སྐུ་སྨད་བ་སྤུའི་བུ་ག་ནས། ། སེང་གེ་སྟག་དང་དོམ་དང་དྲེད། ། ཤ་ར་བྷ་སོགས་གཅན་གཟན་ཚོགས། ། འཇིགས་པའི་གཟུགས་ཅན་དཔག་མེད་སྤྲོས། ། ས་འོག་རྒྱུ་བའི་གདུག་པ་ཅན། ། ས་ཡི་གཏིང་ནས་སྟེང་དུ་དྲོངས། ། ཕོ་ཉ་གཅན་གཟན་ཚོགས་རྣམས་ཀྱི། ། ཤ་རུས་ལྷག་མ་མེད་པར་རོལ། ། ཁྱེད་ཀྱི་སྲས་པོ་སྟོབས་པོ་ཆེ། །
དབང་པོ་ཞེས་བྱ་དགུ་བཅུ་གཅིག ། སྟོབས་དང་རྫུ་འཕྲུལ་ཆེར་ལྡན་རྣམས། ། བསྟན་པ་བསྲུང་བའི་དུས་ལ་བབ། ། ཁྱེད་ཀྱི་ཁྱད་པར་སྲས་བཞི་པོ། ། གནོད་སྦྱིན་བྱེ་བ་དྲུག་ཅུ་ཡི། ། དམག་སྡེ་དང་བཅས་སྟོབས་ལྡན་རྣམས། ། བསྟན་པ་བསྲུང་བའི་དུས་ལ་བབ། ། ཁྱེད་ཀྱི་ཕུལ་དུ་བྱུང་བའི་སྲས། ། གནོད་སྦྱིན་བྱེ་བའི་འཁོར་གྱིས་བསྐོར། ། སྡེ་ཆེ་དཔུང་ཆེ་མཐུ་ཆེ་བ། །
བསྟན་པ་བསྲུང་བའི་དུས་ལ་བབ། ། གནོད་སྦྱིན་དབང་པོ་གར་མཁན་མཆོག ། ཚངས་སོགས་ལྷ་ཡི་ཚོགས་རྣམས་དང་། ། གནོད་སྦྱིན་ཚོགས་ལ་དབང་བསྒྱུར་བ། ། བསྟན་པ་བསྲུང་བའི་དུས་ལ་བབ། ། བློན་པོ་ཆེན་པོ་རྟ་བདག་བརྒྱད། ། སྡེ་དཔོན་ཉེར་བརྒྱད་སྟོབས་པོ་ཆེ། ། སོ་གཉིས་རེ་རེའང་བྱེ་བ་ཡི། ། སྡེ་དང་བཅས་ཤིང་གཡོག་དང་བཅས། ། ལྗོངས་ཆེན་གནས་པ་བཅུ་དྲུག་དང་། །
ཡུལ་འཁོར་སྐྱོང་བ་ལྔ་བརྒྱ་དང་། ། སྡེ་དང་བཅས་ཤིང་དཔུང་དང་བཅས། ། བསྟན་པ་བསྲུང་བའི་དུས་ལ་བབ། ། སྲིན་མོ་ཆེ་བདུན་བུ་དང་བཅས། ། མ་མོ་བརྒྱད་པོ་འཁོར་དང་བཅས། ། སྡེ་དང་བཅས་ཤིང་གཡོག་དང་བཅས། ། བསྟན་པ་བསྲུང་བའི་དུས་ལ་བབ། ། བསྟན་པའི་དགྲ་དཔུང་གཞོམ་པའི་ཕྱིར། ། ལུས་ལ་སྲ་བའི་གོ་ཆ་གོན། ། ཕྱག་ཏུ་རྣོ་བའི་མཚོན་ཆ་ཐོགས། །
དམག་དཔུང་སྐྱེད་ལ་རུ་མཚོན་ཕྱོར། ། འཇིགས་པའི་ཕོ་ཉ་ཕྱོགས་བཅུར་ཁྱེ། ། བསྟན་པ་བཤིག་པའི་དགྲ་བོ་རྣམས། ། དེ་ཡི་ཕྲུ་མ་གཞོམ་པ་དང་། ། གཏན་ནས་བརླག་པའི་འཕྲིན་ལས་མཛོད། ། སྡང་བའི་དགྲ་དང་གནོད་པའི་བགེགས། ། སྡེ་དང་བཅས་ཤིང་དཔུང་དང་བཅས། ། ཐབས་མཁས་ཐུགས་རྗེས་ཚར་བཅད་ནས། ། ཀུན་ནས་ཀུན་ཏུ་གཞོམ་པར་མཛོད། ། ངན་སེམས་མདུན་གྲོས་ནང་ནས་བཤིགས། །
སྲ་བའི་གོ་ཆ་ལུས་ལས་ཕྲོལ། ། འདེབས་པའི་མཚོན་ཆ་རྡུལ་དུ་བཤིགས། ། སྐྱོབ་པའི་ལྷ་དང་འབྲལ་བར་གྱིས། ། གྲོགས་བྱེད་མཛའ་བའི་བཤེས་དང་ཕྲོལ། ། ལས་ཉོན་ཡེ་ཤེས་མེ་ཡིས་སྲེགས། ། འཁོར་བའི་སྡུག་བསྔལ་སྟོང་བར་མཛོད། ། ཅེས་བརྗོད་ཅིང་རོལ་མོ་ཆེམས་བརྡུངས་དང་བཅས་དཀར་དུང་དྲག་ཏུ་འབུད་དྲག་པོའི་ལས་ཀྱི་དམིགས་པ་རྒྱས་པར་བསྒོམ་ཞིང་། དེ་ནས་རོལ་མོ་གསུམ་བརྡེག་ལན་ཅན་བྱས་ལ། རྔ་བརྡུངས་དབྱངས་དང་བཅས་པས་བསྟོད་ཆེན་ནས་འབྱུང་བའི་ཐོག་མར་རྒྱལ་པོའི་གནས་ལ་བསྟོད་པ་འདི་བཞིན་བྱ་སྟེ། གང་ཐུགས་་་་་འདི་ལ་མགོན་པོའི་བསྟོད་པ་གང་ཐུགས་མ་ཐུང་བ་ཚིགས་བཅད་གཅིག་ལ་འཇུག་པ་མཛད།
གཉིས་མེད་ཡེ་ཤེས་རྡོ་རྗེ་ཡིས། ། ཉོན་མོངས་གདུག་པ་སྣ་ཚོགས་ཐབས་ཀྱིས་འདུལ། ། ཐུགས་རྗེས་རབ་ཁྲོས་ཁྲོ་བོའི་སྐུར་སྟོན་པ། ། གསང་བདག་རྡོ་རྗེ་འཛིན་ལ་ཕྱག་འཚལ་བསྟོད། ། འདི་མན་ལ་འདུར་གདངས་མཛད།་་་་་ བསྟན་པ་བསྲུང་བར་ཞལ་བཞེས་དམ་བཅས་ཤིང་། ། འཇིག་རྟེན་སྐྱོང་མཛད་གྲགས་མཐུ་རྫུ་འཕྲུལ་ལྡན། ། གནས་སྲུང་ཁྱེད་ཀྱི་ཡོན་ཏན་ཆ་ཙམ་ཞིག ། བདག་གིས་རབ་ཏུ་དད་པས་བརྗོད་པར་བགྱི། ། གནོད་སྦྱིན་དབང་པོའི་ཕོ་བྲང་ལྕང་ལོ་ཅན། །
ལྷ་རྣམས་ཀུན་གྱི་ཡིད་ཀྱིས་བྲིས་པ་བཞིན། ། ཕྱི་ར་མཐོན་པོ་དཔག་ཚད་བཅུ་དྲུག་དཔངས། ། ངོས་རེར་དཔག་ཚད་ཉིས་བརྒྱ་ལྔ་བཅུ་སྟེ། ། གསེར་གྱི་རྒྱུ་ལ་རིན་ཆེན་ཀུན་གྱིས་སྤྲས། ། ཕྱོགས་བཞིའི་ལྕོག་ནི་རེ་རེ་དག་ལ་ཡང་། ། གནོད་སྦྱིན་རྡོ་རྗེ་འཆང་བ་རབ་ཏུ་གནས། ། ཕོ་བྲང་དེ་ལ་སྒོ་བཞི་བཏོད་པ་ནི། ། བྱང་ནི་གསེར་ལ་དངུལ་གྱིས་སྤྲས་པའི་སྒོ། ། ཤར་ནི་དངུལ་ལ་གསེར་གྱིས་སྤྲས་པའི་སྒོ། ། ལྷོ་ནི་གསེར་གྱིས་སྤྲས་པའི་བཻཌཱུརྻ། །
ནུབ་ནི་ཤེལ་ལ་བཻཌཱུརྻ་ཡིས་སྤྲས། ། གྲོང་ཁྱེར་ནང་ན་མེ་ཏོག་རབ་རྒྱས་པའི། ། སྐྱེད་ཚལ་རིན་ཆེན་སྣ་ཚོགས་ལྗོན་ཤིང་ཅན། ། བྱ་ཕྲན་སྣ་ཚོགས་སྙན་པའི་སྒྲ་འབྱིན་ལ། ། སྣ་ཚོགས་སྤོས་ཀྱིས་བྱུགས་ཤིང་མེ་ཏོག་བཀྲམ། ། ལམ་སྲང་གསེར་གྱི་རང་བཞིན་གཡས་གཡོན་དུ། ། སྦྲང་རྩིའི་ཆུས་གང་རྫིང་བུ་པདྨས་བརྒྱན། ། སྤུ་སྡུག་གོས་གྱོན་ཆུ་བྱ་སྐད་སྙན་སྒྲོག ། གནོད་སྦྱིན་མོ་རྣམས་རབ་ཏུ་འཇོ་སྒེག་པས། ། གླུ་དང་རོལ་མོ་སྣ་ཚོགས་བྱེད་པས་བརྒྱན། །
དེ་ཡི་ནང་ན་གཞལ་མེད་ཁང་མཛེས་པ། ། རིན་ཆེན་བདུན་རྒྱུ་སྣ་ཚོགས་རྒྱན་གྱིས་སྤྲས། ། སྒོ་དང་རྟ་བབས་རིན་ཆེན་ཐེམ་སྐས་དང་། ། རིན་ཆེན་སྣམ་བུ་དྲ་བ་དྲ་ཕྱེད་དང་། ། ཤར་བུ་མདའ་ཡབ་ལ་སོགས་རྒྱན་རྣམས་ཀུན། ། རིན་ཆེན་དུ་མས་གྲུབ་ཅིང་ཤིན་ཏུ་མཛེས། ། དེ་ཡི་དབུས་ན་ཆོས་ཀྱི་རྒྱལ་པོའི་གནས། ། བསིལ་བའི་རྫིང་བུ་སྦྲང་རྩི་ལྟ་བུའི་ཆུས། ། གང་ཞིང་བྱ་དང་མེ་ཏོག་མཛེས་པས་བརྒྱན། ། དྲི་བསུང་ལྡན་པའི་ཙནྡན་ནགས་ཀྱིས་བསྐོར། །
ཕོ་བྲང་ཀུན་ནས་དཔག་ཚད་དྲུག་ཅུ་པ། ། བརྩེགས་མ་དང་པོ་རིན་ཆེན་གསེར་ལས་གྲུབ། ། གཉིས་པ་དངུལ་དང་གསུམ་པ་བཻཌཱུརྻ། ། བཞི་པ་གཙང་དང་ཤེལ་གྱི་རྒྱུ་ལས་བྱུང་། ། ལྔ་པ་མུ་ཏིག་དམར་པོ་དྲུག་པ་ནི། ། རྡོ་རྗེའི་སྙིང་པོ་བདུན་པ་པུག་ལས་བགྱིས། ། བརྒྱད་པ་རིན་ཆེན་བདུན་ལས་གྲུབ་པ་ལ། ། རྩེ་མོ་ཉི་ཟླ་ནོར་བུའི་ཏོག་གིས་སྤྲས། ། རིན་ཆེན་བཞི་ལས་གྲུབ་པའི་ཀ་བ་ནི། ། བརྒྱད་ཁྲིའི་ཀ་གདན་ཀ་གཞུ་ཕྱི་གདུང་སོགས། །
སྣ་ཚོགས་རིན་ཆེན་སྤྲས་པས་རབ་མཛེས་པ། ། ལྷ་ཡི་བུད་མེད་སྟོང་ཕྲག་བརྒྱ་དག་ཀྱང་། ། ཁང་བརྩེགས་རེ་རེར་གནས་ཤིང་རྩེད་འཇོ་བྱེད། ། ལྷ་རྫས་ལྷབ་ལྷུབ་སྣ་ཚོགས་མཆོག་དག་ནི། ། བླ་བྲེ་ལ་སོགས་ཆ་བྱད་སྣ་ཚོགས་དང་། ། གླུ་དང་རོལ་མོ་ལྷ་རྫས་བདུད་རྩི་ཡི། ། བཟའ་བཏུང་འདོད་ཡོན་སྣ་ཚོགས་འབྱོར་བ་ཡི། ། ཡོན་ཏན་གཞལ་དུ་མེད་པའི་ཁང་བརྩེགས་མཆོག ། སྣ་ཚོགས་བཀོད་པ་དུ་མས་རབ་མཛེས་པ། ། ལྷ་གནས་བྱེ་བས་བསྒྲུན་པར་མི་ནུས་པའི། །
ཕོ་བྲང་མཆོག་ཏུ་བཞུགས་ལ་ཕྱག་འཚལ་ལོ། ། ཞེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱ། དེ་ནས་བསྟོད་ཆེན་ནས་འབྱུང་བའི་རྒྱལ་པོ་གཙོ་བོ་ལ་བསྟོད་པ་འདི་བཞིན་བྱ་སྟེ། སྤྲིན་མེད་་་་་་འདིའི་ཚིགས་བཅད་གཅིག་ལ་མགོན་པོའི་བསྟོད་པ་གང་ཐུགས་མ་དབྱངས་རིང་རོལ་མོ་རིང་བ་དང་བཅས་པ་མཛད། མཁའ་ལ་ནམ་མཁའི་ནོར་བུའི་གཟིས། ། ཟླ་སྐར་འོད་རྣམས་ཟིལ་གྱིས་མནན་པ་བཞིན། ། ཁྱེད་སྐུ་ཡོན་ཏན་རྒྱས་པ་གསེར་གྱི་མདོག ། གཟི་འོད་འབར་བས་ལྷ་མིན་ཟིལ་གྱིས་གནོན། ། འགྲོ་་་་་་འདི་མན་ལ་འདུར་གདངས་མཛད། བ་ཀུན་ལ་དགོས་འདོད་ཆར་འབེབས་པའི། །
ཡིད་བཞིན་ནོར་བུའི་ཏོག་གིས་རབ་མཛེས་པ། ། འཁོར་བའི་གཡུལ་ལས་རྒྱལ་བའི་རྒྱལ་མཚན་མཆོག ། གཡས་པའི་ཕྱག་གིས་འཛིན་ལ་ཕྱག་འཚལ་ལོ། ། ཐུགས་རྗེ་ཆེན་པོས་འཕོངས་པ་ཀུན་སྐྱོབ་ཕྱིར། ། དགོས་འདོད་སྒྲུབ་བྱེད་ནོར་བུ་སྣ་ཚོགས་པ། ། ཁ་ནས་འབྱིན་པའི་ནེའུ་ལེ་གཡོན་པས་འཛིན། ། སེར་སྣ་སྤངས་པ་ཁྱོད་ལ་ཕྱག་འཚལ་ལོ། ། མགོན་པོ་ནམ་མཁའི་མཛོད་ལ་མངའ་བརྙེས་པའི། ། འགྲོ་བ་ཀུན་གྱི་རེ་འདོད་བསྐང་བའི་ཕྱིར། ། ཞལ་ནས་སྣ་ཚོགས་ནོར་གྱི་ཆར་བ་འབེབས། །
སྦྱིན་པ་མཐར་ཕྱིན་ཁྱོད་ལ་ཕྱག་འཚལ་ལོ། ། ཟླ་བ་ཉ་ལྟར་ཚོགས་གཉིས་བཞིན་རས་རྒྱས། ། པད་དཀར་རྒྱས་འདྲའི་མཁྱེན་པའི་སྤྱན་ཡངས་པ། ། པདྨའི་ཚལ་དུ་ཉི་ཟེར་ལྷུང་བ་ལྟར། ། འཛུམ་ཞལ་དགྱེས་པ་ཁྱོད་ལ་ཕྱག་འཚལ་ལོ། ། མི་ཤེས་མུན་སེལ་ཉོན་མོངས་གདུང་སེལ་བའི། ། ཐབས་ཤེས་ཉི་ཟླའི་དཀྱིལ་འཁོར་རབ་རྒྱས་པ། ། ཁྱོད་ཀྱི་ཕྲག་གོང་གཡས་གཡོན་མཛེས་པར་བརྒྱན། ། སྒྲིབ་གཉིས་མུན་པ་སེལ་ལ་ཕྱག་འཚལ་ལོ། ། ཆོས་ཀྱི་རྒྱལ་པོ་ཆེན་པོར་དབང་བསྐུར་བའི། །
རིན་ཆེན་མཛེས་པའི་དབུ་རྒྱན་པྲོག་ཞུ་གསོལ། ། བདུད་ལས་རྣམ་རྒྱལ་དཔའ་བོའི་དར་དཔྱངས་མཛེས། ། ཆོས་ཀྱི་རྒྱལ་སྲིད་འཛིན་ལ་ཕྱག་འཚལ་ལོ། ། སྙན་གོང་ཨུཏྤལ་མཛེས་པའི་མེ་ཏོག་ཅན། ། སྙན་ཤལ་ལྷ་རྫས་ལས་གྲུབ་འཁྱིལ་པས་བརྒྱན། ། རིན་ཆེན་མགུལ་རྒྱན་མཛེས་པའི་སེ་མོ་དོ། ། ནོར་བུའི་དོ་ཤལ་འཛིན་ལ་ཕྱག་འཚལ་ལོ། ། མགོན་པོའི་ཕྱག་དང་ཞབས་ལ་ལྷ་རྫས་ཀྱི། ། གདུབ་བུ་རྒྱན་ཆ་སྣ་ཚོགས་ཕྲ་བཀོད་པ། ། སྐ་རགས་འོག་པས་ནོར་བུའི་ཚར་ཚར་ཅན། །
གཡེར་ཁའི་དྲ་བ་སྤྲས་ལ་ཕྱག་འཚལ་ལོ། ། མཚན་དཔེས་སྤྲས་པའི་གཟི་བརྗིད་མཚུངས་མེད་སྐུ། ། ཉི་ཟླ་བྱེ་བའི་གཟི་ཡང་ཟིལ་གནོན་ཅིང་། ། ཡོན་ཏན་རྒྱས་པའི་ན་བཟའ་སེར་ཁྲ་ཡིས། ། ལྷབ་ལྷུབ་བརྗིད་པའི་སྐུ་ལ་ཕྱག་འཚལ་ལོ། ། ཁྱོད་ནི་འཇིགས་མེད་གདོང་ལྔའི་གདན་སྟེང་ན། ། སེམས་དཔའི་སྐྱིལ་ཀྲུང་རབ་ཏུ་བརྗིད་པས་འགྱིང་། ། སྲིད་གསུམ་མངའ་མཛད་གཟི་བརྗིད་མཐའ་ཡས་སྐུ། ། ཡོན་ཏན་རབ་རྫོགས་ཁྱོད་ལ་ཕྱག་འཚལ་ལོ། ། ཁྱེད་གསུང་ཡན་ལག་དྲུག་ཅུ་རྩ་བཞིར་ལྡན། །
བརྒྱད་ཁྲི་བཞི་སྟོང་ཆོས་ལ་དབང་བསྒྱུར་ཞིང་། ། ཁྱོད་ཀྱིས་སྔགས་ཀྱི་ལས་ཉོན་སྒྲིབ་པ་འཇོམས། ། འདོད་དགུ་སྦྱིན་པ་ཁྱོད་ལ་ཕྱག་འཚལ་ལོ། ། ཁྱོད་ཐུགས་གཉིས་མེད་ཡེ་ཤེས་མེ་དཔུང་གིས། ། ལྟ་བ་ངན་པའི་ཚང་ཚིང་ཀུན་བསྲེག་ཅིང་། ། འཁོར་བའི་རྒྱ་མཚོ་གཏན་ནས་སྐེམ་མཛད་པའི། ། ཡེ་ཤེས་རྒྱས་པའི་ཐུགས་ལ་ཕྱག་འཚལ་ལོ།་་་་་ འདིར་རོལ་མོ་གསུམ་བརྡེག་ལན་ཅན། ཆོ་ག་བསྡུས་པའི་ཚེ་འདི་ཡན་ཆད་མཛད། ། ལྷ་་་་་་འདུར་གདངས་མཛད།
ཆེན་མང་དུ་ཐོས་པའི་དྲང་སྲོང་གི ། སྤྱོད་པའི་དཀའ་ཐུབ་མཛད་ཅིང་གནས་པའི་ཚེ། ། དེ་དང་ལྷ་མོ་དཔལ་ལས་ཁྱེད་འཁྲུངས་ཏེ། ། མཚན་ཡང་སྲིད་སྒྲུབ་བཏགས་ལ་ཕྱག་འཚལ་ལོ། ། དེ་ནས་རྒྱལ་ཆེན་བཞི་སོགས་ལྷ་རྣམས་ཀྱིས། ། སྲིད་གསུམ་རྒྱལ་པོར་དབང་བསྐུར་ལྕང་ལོ་ཅན། ། ཕུལ་ནས་རྣམ་མང་ཐོས་པའི་སྲས་ཞེས་བསྟོད། ། རྣམ་ཐོས་སྲས་སུ་གྲགས་ལ་ཕྱག་འཚལ་ལོ། ། ལྷ་མིན་དགྲ་ཅན་ལྷ་ལ་འཐབ་པའི་ཚེ། ། ཁྱོད་སྐུ་རི་རབ་སྐྱེད་པར་ངལ་གསོ་བའི། །
གཟི་བརྗིད་མ་བཟོད་ངལ་གསོ་ཕྱག་འཚལ་ཞེས། ། བསྟོད་པས་ངལ་གསོར་གྲགས་ལ་ཕྱག་འཚལ་ལོ། ། མགུལ་ཕྲེང་དམག་གིས་ལྷ་གནས་འཕྲོགས་པའི་ཚེ། ། ཁྱེད་སྐུ་གསེར་གྱི་གོ་བགོས་སེང་གེ་བཞོན། ། ལྷ་གནས་བསྲུང་པས་གནས་བསྲུང་ཕྱག་འཚལ་ཞེས། ། བསྟོད་པས་གནས་བསྲུང་གྲགས་ལ་ཕྱག་འཚལ་ལོ། ། རབ་རྒོད་དམག་གིས་ལྷ་གནས་འཕྲོགས་པའི་ཚེ། ། ཁྱོད་སྐུ་སྔོན་པོའི་གཟི་བརྗིད་མ་བཟོད་པར། ། ལུས་ངན་འདི་འདྲས་བདག་ཅག་བཏུལ་ལོ་ཞེས། ། བརྗོད་པས་ལུས་ངན་གྲགས་ལ་ཕྱག་འཚལ་ལོ། །
ཁྱོད་ནི་ཐུགས་རྗེ་ཆགས་པའི་སྐུ་མདོག་དམར། ། ཕྱག་གཡས་རིན་ཆེན་བེ་ཅོན་རབ་ཏུ་འཕྱར། ། གཡོན་པ་རིན་ཆེན་སྐྱུག་པའི་ནེའུ་ལེ་འཛིན། ། ཁམས་གསུམ་དབང་དུ་བསྡུད་ལ་ཕྱག་འཚལ་ལོ། ། མི་འཇིགས་སེང་གེ་པདྨ་ཟླ་གདན་ལ། ། བརྗིད་མཛེས་འགྱིངས་པས་བཞེངས་པའི་ཚུལ་དུ་མཛད། ། རིན་ཆེན་དབུ་རྒྱན་ལ་སོགས་རྒྱན་རྣམས་ཀྱིས། ། མཛེས་པར་བརྒྱན་པ་ཁྱོད་ལ་ཕྱག་འཚལ་ལོ། ། ཁྱོད་ཀྱི་གཡོན་དུ་ལས་མཁན་མདུང་དམར་ཅན། ། མདོག་དམར་བསེ་རྨོག་བསེ་ཁྲབ་སྐུ་ལ་གསོལ། །
ཕྱག་གཡས་མདུང་དམར་ཤེལ་གྱི་མཆོད་རྟེན་གཡོན། ། སྲིད་གསུམ་དབང་དུ་བསྡུད་ལ་ཕྱག་འཚལ་ལོ། ། ཁྱོད་ནི་དབུལ་ཕོངས་སྡུག་བསྔལ་ཞི་བའི་ཕྱིར། ། སྐུ་མདོག་ལྗང་སེར་ཞི་བའི་ཉམས་དང་ལྡན། ། ཟ་འོག་བེར་གསོལ་དར་ཚོན་འགྱིང་ཐོད་བཅིངས། ། རིན་ཆེན་རྒྱན་སྤྲས་རལ་གྲི་རྒྱལ་མཚན་གཡས། ། གཡོན་པས་པར་བུ་རིན་ཆེན་ནེའུ་ལེ་འཛིན། ། རྒྱན་ཆས་སྤྲས་པའི་ངང་པ་གསེར་ལྡན་ཆིབས། ། འགྲོ་བའི་དབུལ་ཕོངས་སྡུག་བསྔལ་མ་ལུས་པ། ། ཞི་བར་མཛད་པ་ཁྱོད་ལ་ཕྱག་འཚལ་ལོ། །
སྐབས་འདིར་རོལ་མོ་གསུམ་བརྡེག་ལན་ཅན་བྱ། ཁྱོད་་་་་་འདུར་གདངས་མཛད། ནི་གདུག་པ་ཚར་གཅོད་ཕྱིར། ། ཐུགས་རྗེ་ཆེན་པོས་རབ་ཁྲོས་པས། ། མཐིང་ནག་གཟི་འོད་འབར་བའི་སྐུ། ། རབ་གཏུམ་ཁྱོད་ཕྱག་ལ་འཚལ་ལོ། ། ཕྱག་གཡས་རྡོ་རྗེས་རབ་མཚན་པའི། ། དབྱུག་པ་བ་དན་བཅས་པ་འཕྱར། ། སྲིད་གསུམ་གདུག་པ་མ་ལུས་རྣམས། ། འདུལ་མཛད་ཁྱོད་ལ་ཕྱག་འཚལ་ལོ། །
གཡོན་པ་ཡོན་ཏན་རབ་རྫོགས་པའི། ། ཆོས་སྐུའི་མཆོད་རྟེན་ཐུགས་ཁར་འཛིན། ། བདེ་གཤེགས་བསྟན་པ་གཅེས་པ་རུ། ། བསྲུང་མཛད་ཁྱོད་ལ་ཕྱག་འཚལ་ལོ། ། ཁྲོས་པས་ཞབས་བརྡབས་ས་གཞི་གཡོ། ། རྒྱ་མཚོ་འཁྲུག་ཅིང་ལྷ་མིན་སྐྲག ། ཧ་ཧ་ཧཱུྃ་ཧཱུྃ་སྒྲ་བརྗོད་པས། ། གནམ་ལྕགས་འབེབས་ལ་ཕྱག་འཚལ་ལོ། ། མཆེ་བ་གཙིགས་པས་གདུག་པ་འདུལ། ། སྤྱན་འགྱུར་སྐར་མདའ་སྟོང་ཕྲག་ལྟུང་། །
སྨིན་མ་བསྐྱོད་པས་གློག་ཕྲེང་འཁྱུག ། ཁྲོ་གཉེར་བསྡུས་ལ་ཕྱག་འཚལ་ལོ། ། ཕྲག་གོང་གཡས་གཡོན་ཉི་ཟླའི་གཟིས། ། སྲིད་གསུམ་འོད་ཀྱིས་སྣང་བྱེད་ཅིང་། ། ནག་ཕྱོགས་བདུད་ཀྱི་མུན་པ་ཀུན། ། འཇོམས་མཛད་ཁྱོད་ལ་ཕྱག་འཚལ་ལོ། ། གདུག་པའི་ཀླུ་བརྒྱད་ལུས་ལ་བརྒྱན། ། གདུག་པའི་ཁ་རླངས་རབ་འཕྲོས་པས། ། གདུག་པ་ཅན་གྱི་སྲོག་འཕྲོག་བྱེད། ། གདུག་པ་འདུལ་ལ་ཕྱག་འཚལ་ལོ། །
སྐུ་སྟོད་བ་སྤུའི་བུ་ག་ནས། ། མཁའ་ལྡིང་བྱ་ཅན་ཕོ་ཉ་འགྱེད། ། ས་བླའི་གདུག་པ་མ་ལུས་པ། ། འདུལ་མཛད་ཁྱོད་ལ་ཕྱག་འཚལ་ལོ། ། སྐུ་སྐེད་བ་སྤུའི་བུ་ག་ནས། ། གནོད་སྦྱིན་སྲིན་པོ་ཕོ་ཉ་འགྱེད། ། ས་སྟེང་གདུག་པ་མ་ལུས་པ། ། འཇོམས་མཛད་ཁྱོད་ལ་ཕྱག་འཚལ་ལོ། ། སྐུ་སྨད་བ་སྤུའི་བུ་ག་ནས། ། སྟག་སོགས་གཅན་གཟན་ཕོ་ཉ་འགྱེད། །
ས་འོག་གདུག་པ་མ་ལུས་པ། ། འཇོམས་མཛད་ཁྱོད་ལ་ཕྱག་འཚལ་ལོ། ། ཞེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱ། དེ་ནས་བསྟོད་ཆེན་ནས་འབྱུང་བའི་སྲས་ལ་བསྟོད་པའི་ལེའུའི་དབུ་ནས་ཤླཽ་ཀ་གཉིས་ཀྱི་བསྟོད་པ་འདི་བཞིན་བྱ་སྟེ། གནོད་སྦྱིན་་་་་་འདིར་སྐབས་ཚིགས་བཅད་གཉིས་ལ་སྐབས་སུ་གུར་དྲག་གི ང་ནི་ཡེ་ནས་སོགས་མཚམས་གཅོད་ཀྱི་དབྱངས་འཁོར་གཉིས་རོལ་མོ་དང་བཅས་པ་བཅུག་པའི་མགོ་མཇུག་གི་རོལ་མོ་ཆེམས་བརྡུངས་གཉིས་དོར་བ་མཛད། རྒྱུན་པར་ཕལ་ཆེར་འདུར་གདངས་མཛད། དབང་པོ་ཁྱོད་ཀྱི་སྲས། ། ཐུན་མོང་སྟོབས་ལྡན་དགུ་བཅུ་གཅིག ། ཁྱད་པར་བདེ་ཆེན་ལྡན་པ་བཞི། །
ཕུལ་བྱུང་འཕྲིན་ལས་བསྒྲུབ་པ་གསུམ། ། བླ་མེད་མཆོག་ཏུ་གྱུར་པ་གཅིག ། མཐུ་ཆེན་དཔུང་ཆེ་རྫུ་འཕྲུལ་ཆེ། ། ཡོན་ཏན་དཔག་མེད་ལྡན་པ་ཡི། ། སྲས་ཀྱི་ཚོགས་ལ་ཕྱག་འཚལ་ལོ། ། ཞེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱ། དེ་ནས་བསྟོད་ཆེན་ནས་འབྱུང་བའི་འཁོར་ལ་བསྟོད་པའི་ལེའུའི་ནང་ནས་ཀླུ་ཆེན་ཡན་གྱི་བསྟོད་པ་འདི་བཞིན་བྱ་སྟེ། གསང་བའི་་་་་་འདུར་གདང་མཛད། དབང་པོ་ཁྱོད་ཀྱི་འཁོར། ། ཁྱད་པར་བློན་ཆེན་རྟ་བདག་བརྒྱད། །
ཕྱོགས་སྐྱོང་སྡེ་དཔོན་ཉི་ཤུ་བརྒྱད། ། ཆོས་སྤུན་སྟོབས་ཆེན་སུམ་ཅུ་གཉིས། ། ནོར་སྟེར་བ་ཡི་ཀླུ་ཆེན་བརྒྱད། ། ལྗོངས་ཆེན་གནས་པ་བཅུ་དྲུག་དང་། ། ཡུལ་འཁོར་སྐྱོང་བ་ལྔ་བརྒྱ་དང་། ། འཕྲོག་མ་བུ་དང་བཅས་པ་དང་། ། སྲིན་མོ་ཆེ་བདུན་བུ་འཁོར་བཅས། ། མ་མོ་ཆེན་མོ་བརྒྱད་པོ་དང་། ། སྣ་ཚོགས་གཟུགས་ཅན་སྲིན་མོ་དང་། ། གནོད་སྦྱིན་ཚོགས་ལ་ཕྱག་འཚལ་ལོ། །
གནོད་སྦྱིན་དབང་པོ་རྨུགས་འཛིན་ནི། ། གསེར་མདོག་ཕྱག་གཡས་རིན་ཆེན་འཛིན། ། དབུལ་བའི་སྡུག་བསྔལ་སེལ་མཛད་པ། ། ཤར་ཕྱོགས་གནས་ལ་ཕྱག་འཚལ་ལོ། ། གང་བ་བཟང་པོ་སྐུ་མདོག་སེར། ། ཅི་དགོས་ནང་ནས་འབྱུང་བ་ཡི། ། བུམ་པ་བཟང་པོ་གཡས་པས་འཛིན། ། ལྷོ་ཕྱོགས་གནས་ལ་ཕྱག་འཚལ་ལོ། ། ནོར་བུ་བཟང་པོ་ཟླ་རྒྱས་མདོག ། ཕྱག་གཡས་ཡིད་བཞིན་ནོར་བུ་ཡིས། །
འགྲོ་བའི་རེ་བ་རྫོགས་མཛད་པ། ། ནུབ་ཕྱོགས་གནས་ལ་ཕྱག་འཚལ་ལོ། ། རྟ་བདག་ཆེན་པོ་ཀུ་བྷེ་ར། ། མཐིང་ནག་ཁྲོས་པ་རལ་གྲི་འཛིན། ། དགྲ་བགེགས་རྩད་ནས་གཅོད་མཛད་པ། ། བྱང་ཕྱོགས་གནས་ལ་ཕྱག་འཚལ་ལོ། ། དེ་ཉིད་ཤེས་པའི་ཡང་དག་ཤེས། ། ཤེས་རབ་གསེར་གྱི་རལ་གྲི་འཛིན། ། མི་ཤེས་གཅོད་མཛད་སྐུ་མདོག་སེར། ། མེ་མཚམས་གནས་ལ་ཕྱག་འཚལ་ལོ། །
འབྲོག་གནས་རབ་ཏུ་ཁྲོས་ཤིང་གནག ། ལྷ་མིན་བདུད་ཀྱི་དཔུང་འཇོམས་པའི། ། མདུང་རྣོན་མཚོན་ཆ་གཡས་པས་འཛིན། ། བདེན་བྲལ་གནས་ལ་ཕྱག་འཚལ་ལོ། ། ཉིན་མཚན་ཆོ་ལོ་ལྔ་རྩེ་བའི། ། ལྔ་རྩེན་སེར་སྐྱ་རྒྱས་པ་ཡི། ། རིགས་བདག་གཡས་ན་ཁང་བརྩེགས་བསྣམས། ། རླུང་མཚམས་གནས་ལ་ཕྱག་འཚལ་ལོ། ། འཇམ་པོ་འཁྱིལ་པ་དུང་གི་མདོག ། ཤེས་རབ་གོ་ཆས་གཞན་འཇོམས་ཤིང་། །
རང་བསྲུང་གྲི་ཕུབ་གཡས་པས་འཛིན། ། དབང་ལྡན་གནས་ལ་ཕྱག་འཚལ་ལོ། ། ཐམས་ཅད་མི་སྡུག་བརྗིད་ལ་རྔམ། ། སྣ་ཚོགས་རྒྱན་ཅན་གོ་ཆ་བགོས། ། རྫུ་འཕྲུལ་རྟ་ཆིབས་གཡོན་པ་ན། ། ནེའུ་ལེ་བསྣམས་ལ་ཕྱག་འཚལ་ལོ། ། སྡེ་དཔོན་ཉི་ཤུ་རྩ་བརྒྱད་ནི། ། རིང་པོ་མིག་བཟང་གང་པོ་དང་། ། སེར་སྐྱ་རྣམས་ནི་ཤར་ཕྱོགས་སྲུང་། ། སེང་གེ་ཉེ་བའི་སེང་གེ་དང་། །

དུང་ཅན་དགའ་བོ་ལྷོ་ཕྱོགས་སྲུང་། ། སེང་གེ་སེང་གེའི་རལ་པ་དང་། ། བླ་མ་སེར་སྐྱ་ནུབ་ཕྱོགས་སྲུང་། ། འཛིན་པ་འཛིན་དགའ་བརྩོན་སྐྱོང་དང་། ། ཁྱབ་འཇུག་རྣམས་ནི་བྱང་ཕྱོགས་སྲུང་། ། ལྔ་སྤྱོད་ཚིག་ལྔ་གསེར་རི་མཉམ། ། སེར་ཅན་མཚམས་སྲུང་ནོར་བུའི་རིགས། ། ས་པ་ཤིན་ཏུ་ས་པ་དང་། ། ནག་དང་ཉི་ནག་གླང་པོའི་རིགས། ། ཕྱོགས་བཞིར་གནས་ཤིང་ས་སྟེང་སྲུང་། ། ཉི་ཟླ་མེ་རླུང་བ་གླང་རིགས། །
མཚམས་བཞིར་གནས་ཤིང་བར་སྣང་སྲུང་། ། ཐམས་ཅད་སྐུ་མདོག་དམར་ནག་སྟེ། ། ཅུང་ཟད་ཁྲོ་ཞིང་འཛུམ་པའི་ཞལ། ། གོ་ཆ་རབ་བགོས་གྲི་ཕུབ་འཛིན། ། སྡེ་དཔོན་རྣམས་ལ་ཕྱག་འཚལ་ལོ། ། རྒྱལ་པོའི་ཆོས་ཀྱི་སྤུན་གྱུར་པ། ། དབང་པོ་ཟླ་བ་ཆུ་ལྷ་དང་། ། བ་ར་དྷྭ་ཛ་སྐྱེ་དགུའི་བདག ། དབང་ལྡན་ཙནྡན་འདོད་པའི་གཙོ། ། མགྲིན་ངན་མགུལ་ངན་བ་ཌི་དང་། །
ནོར་བུ་ནོར་བུ་སྤྱོད་གྷ་རབ། ། ཉེ་ལྔ་པོ་དང་རི་ཉམས་དང་། གསེར་ཅན་གངས་པོ་སེང་ལྡང་བ། ། གཡོན་ཕྱོགས་ལྷ་དང་བ་གླང་སྐྱོང་། ། འབྲོག་གནས་མི་ཡི་རྒྱལ་པོ་དང་། ། རྒྱལ་བའི་ཁྱུ་མཆོག་ཚིག་ལྔ་སེར། ། བཞིན་བཟང་རིང་པོ་སྣ་ཚོགས་སྡེ། ། འབྲས་བུ་གསུམ་པ་མགུལ་གསུམ་པ། ། ལྕགས་མདུང་རིང་པོ་དག་དང་ནི། ། ལྷ་ལས་བྱུང་བའི་མ་ལྡན་ཏེ། །
ས་གའི་རིགས་ཏེ་རྫུ་འཕྲུལ་ཅན། ། ལྗང་ནག་གོ་ཆ་ལ་སོགས་བགོས། ། ཁ་དོག་ལྡན་ཞིང་གྲགས་ལྡན་པའི། ། དམག་དཔོན་མདུང་དང་རལ་གྲི་འཛིན། ། ཕྱོགས་བཞིར་གནས་ལ་ཕྱག་འཚལ་ལོ། ། གདོང་ཅན་དབང་པོ་མཐའ་ཡས་དང་། ། ནོར་རྒྱས་བུ་དང་འཇོག་པོ་དང་། ། དུང་སྐྱོང་དང་ནི་རིགས་ལྡན་དང་། ། པདྨ་པདྨ་ཆེན་པོ་དང་། ། སྟོབས་ཀྱི་རྒྱུ་རྣམས་གདེངས་ཀས་བརྗིད། །
སྤྱི་གཙུག་རིན་ཆེན་འབར་བས་སྤྲས། ། ནོར་གྱི་ཆར་འབེབས་དྲག་པོ་ཡི། ། ལྟ་ཟེར་ལྡན་ལ་ཕྱག་འཚལ་ལོ། ། ཞེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱ། དེ་ནས་སྤྲོ་ན་བསྟོད་ཆེན་ནས་འབྱུང་བའི་ཐོག་མར་ཉན་ཐོས་ལུགས་དང་མཐུན་པར་བསྟོད་པ་འདི་བཞིན་བྱ་སྟེ། ཁྱོད་་་་་་འདུར་གདང་མཛད། ནི་ཐེག་པ་དམན་པ་ལ། ། མོས་པའི་སེམས་ཅན་དོན་གྱི་ཕྱིར། ། ཉན་ཐོས་ཐེག་པའི་སྒོར་ཞུགས་ཏེ། ། འདིར་ཡང་རོལ་མོ་གསུམ་བརྡེག་ལན་ཅན།་་་་་
བསྟན་སྐྱོང་ཁྱོད་ལ་ཕྱག་འཚལ་ལོ། ། ཆོ་ག་བསྡུས་པའི་ཚེ་འདི་ཡན་མཛད། ཁྱོད་་་་་་འདུར་གདངས་མཛད། སྔོན་མཁའ་ལྡིང་རྒྱལ་པོ་ནི། ། སྒྲ་སྙན་སྒྲ་ཆུང་སྤུན་གཉིས་ཀྱིས། ། ཀླུ་རྒྱལ་དབུགས་དང་དབུགས་ཆེན་གཉིས། ། གཙེས་ཤིང་རབ་ཏུ་སྐྲག་གྱུར་ནས། ། གསེར་གྱི་ས་གཞིའི་སྟེང་དུ་བྲོས། ། དེ་ནས་སངས་རྒྱས་འོད་སྲུང་ལ། ། སྐྱབས་སོང་བསླབ་པའི་གཞི་མནོས་པས། །
མཁའ་ལྡིང་འཇིགས་བྲལ་བག་ཡངས་འཁོད། ། དེ་ནས་མཁའ་ལྡིང་གཉིས་ཀྱིས་ཀྱང་། ། རྒྱུ་རྐྱེན་དྲིས་པས་དད་པ་རྙེད། ། སངས་རྒྱས་འོད་སྲུང་ཞབས་སོང་ཞིང་། ། བསླབ་པའི་གཞི་རྣམས་ཡང་དག་མནོས། ། འཆི་ཁར་ཤཱཀྱ་ཐུབ་པ་དེ། ། མཉེས་པར་བྱེད་ཅིང་སྐྱེ་ཀུན་ཏུ། ། གཙོ་བོར་འགྱུར་བར་སྨོན་ལམ་བཏབ། ། དེའི་མཐུས་ཐུབ་པའི་བསྟན་པ་ལ། ། དབུགས་དང་དབུགས་ཆེན་ཡུལ་འཁོར་སྲུང་། །
འཕགས་སྐྱེས་པོར་གྱུར་སྒྲ་སྙན་ནི། ། མིག་མི་བཟང་གྱུར་སྒྲ་ཆུང་ནི། ། རྣམ་ཐོས་སྲས་ཞེས་བྱ་བར་འགྱུར། ། ཐུབ་དབང་ལྷུམས་སུ་ཞུགས་པ་ནས། ། བལྟམས་དང་རོལ་རྩེད་མཛད་པ་དང་། ། ཁབ་ཏུ་བཞུགས་པའི་དུས་དག་ཏུའང་། ། རྟག་ཏུ་བསྲུང་ཞིང་སྐྱོབས་པར་མཛད། ། མངོན་པར་འབྱུང་བའི་དུས་དག་ནའང་། ། ཆིབས་ནས་བཏེགས་ཏེ་གདན་དྲངས་ཤིང་། ། རབ་བྱུང་དཀའ་བ་སྤྱོད་དུས་སུ། །
ཉིན་དང་མཚན་དུ་མེལ་ཚེ་བྱེད། ། ཐུབ་ཆེན་མངོན་པར་སངས་རྒྱས་ནས། ། བསོད་སྙོམས་ལེན་པར་བཞེད་པའི་ཚེ། ། ཁྱོད་ཀྱིས་རྡོ་ཡི་ལྷུང་བཟེད་བཞི། ། གྲོགས་ལ་བགོས་ཏེ་གཅིག་ཅར་ཕུལ། ། སྟོན་པས་གཅིག་ཏུ་བྱིན་བརླབས་ནས། ། ང་ལ་ལྷུང་བཟེད་ཕུལ་བ་ཡིས། ། རྒྱལ་ཆེན་ཆོས་ཀྱི་སྣོད་འགྱུར་ཞེས། ། ལུང་བསྟན་ཐོབ་ལ་ཕྱག་འཚལ་ལོ། ། དེ་ནས་བཟུང་སྟེ་སྟོན་པ་དང་། །
དམ་པའི་ཆོས་དང་འཁོར་རྣམ་བཞི། ། མཆོད་དང་བསྲུང་བར་བྱ་བའི་ཕྱིར། ། རྟག་ཏུ་རྗེས་སུ་འབྲང་བར་བྱེད། ། ནམ་ཞིག་ཐུབ་པའི་དབང་པོ་ནི། ། དལ་གྱིས་འབབ་ཀྱི་མཚོ་འགྲམ་དུ། ། འཕགས་པའི་ཚོགས་ཀྱིས་བསྐོར་བའི་དབུས། ། གདན་གྱི་གུང་ལ་བཞུགས་པའི་ཚེ། ། ཁྱེད་སོགས་རྒྱལ་ཆེན་སྡེ་བཞི་པོ། ། སྟོང་ཕྲག་དུ་མའི་འཁོར་དང་བཅས། ། སོ་སོའི་ཕྱོགས་ནས་ལྷགས་ནས་ནི། །
མཆོད་པས་མཆོད་དེ་འཁོད་པའི་ཚེ། ། བཅོམ་ལྡན་འདས་ཀྱི་གསུང་གཅིག་གིས། ། སོ་སོའི་སྐད་དུ་ཆོས་བསྟན་པས། ། བཞི་ཀས་ཆོས་ལ་ཆོས་ཀྱི་མིག ། རྡུལ་དང་བྲལ་བ་སྐྱེས་གྱུར་ནས། ། བདག་ཅག་ཞུགས་ཞེས་ཆེད་དུ་བརྗོད། ། སྐྱབས་འགྲོ་བསླབ་པའི་གཞི་བཟུང་ནས། ། དེ་ལྟར་ཐོགས་ཀྱང་ལན་བདུན་གྱི། ། སྲིད་མཐར་ཕྱིན་ལ་ཕྱག་འཚལ་ལོ། ། དེ་ནས་བཟུང་སྟེ་དམ་པའི་ཆོས། །
བཟུང་ཞིང་བསྲུང་བར་ཁས་བླངས་ཤིང་། ། འཁོར་བཞི་སྐྱོབས་པར་ཞལ་བཞེས་པའི། ། བསྟན་སྲུང་ཁྱོད་ལ་ཕྱག་འཚལ་ལོ། ། སྟོན་པ་མྱ་ངན་འདས་པའི་ཚེ། ། ཀ་ཡེ་ལྷ་ཡི་དབང་པོ་དག ། ང་ནི་མྱུར་དུ་མྱ་ངན་འདའ། ། དེ་འོག་ཁྱོད་ཀྱིས་བསྟན་པ་སྲུངས། ། བསྟན་པ་ནུབ་ཏུ་ཉེ་བའི་ཚེ། ། འཇིག་རྟེན་ཆོས་མིན་ཤས་ཆེར་སྤྱོད། ། མུ་གེ་རིམས་ནད་འཁྲུག་པ་དར། །
དགེ་སློང་རྣམས་ཀྱང་བསླབ་པ་གཡེལ། ། དེ་ཚེ་མ་རུངས་མི་རྣམས་ཀྱིས། ། གཙུག་ལག་ཁང་དང་མཆོད་རྟེན་འཇིག ། དགེ་འདུན་དག་ཀྱང་གསོད་པར་བྱེད། ། བསྟན་ལ་གནོད་ཆེན་འབྱུང་བའི་ཚེ། ། ཁྱེད་བཞི་གཅིག་ཏུ་བསྡེབས་ནས་ནི། ། བསྟན་པ་གཅེས་པར་སྲུངས་ཤིགས་ཞེས། ། སྟོན་པས་ཞལ་ཆེམས་བཞག་ནས་ནི། ། བསྟན་པ་བསྲུང་བར་བསྐོས་པ་བཞིན། ། ཁྱེད་ཀྱང་ལྷ་ཡི་ཚིག་བདེན་པས། །
ལྔ་བརྒྱ་ཐ་མའི་དུས་ཀྱི་ཚེ། ། བསྟན་པ་གཅེས་པར་བསྲུང་ངོ་ཞེས། ། ཞལ་གྱིས་བཞེས་ལ་ཕྱག་འཚལ་ལོ། ། ཞེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱ། དེ་ནས་བསྟོད་ཆེན་ནས་འབྱུང་བའི་ཕ་རོལ་ཏུ་ཕྱིན་པའི་ཐེག་པའི་ཚུལ་དུ་བསྟོད་པ་འདི་ཉིད་བྱ་སྟེ། ཁྱོད་ནི་བྱང་ཆུབ་སེམས་དཔའ་ཆེ། ། དམན་མོས་སེམས་ཅན་དོན་གྱི་ཕྱིར། ། ཉན་ཐོས་འཕགས་པར་ཚུལ་སྟོན་པའི། ། སེམས་དཔའ་ཆེ་ལ་ཕྱག་འཚལ་ལོ། ། ཆོ་ག་བསྡུས་པའི་ཚེ་འདི་མན་མཛད།
ཁྱོད་སྔོན་བསྐལ་བ་གྲངས་མེད་ནས། ། བྱང་ཆུབ་མཆོག་ཏུ་ཐུགས་བསྐྱེད་ཅིང་། ། བྱང་ཆུབ་སེམས་དཔའི་སྤྱོད་པ་སྤྱད། ། འཕགས་མཆོག་བརྙེས་ལ་ཕྱག་འཚལ་ལོ། ། བསྐལ་པ་བཟང་པོ་འདི་ཉིད་ལ། ། རྣམ་སྲས་བདེན་པའི་ཟླ་བར་གྱུར། ། རིན་ཆེན་བདུན་ལས་བྱས་པའི་གདུགས། ། ཐུབ་དབང་ལ་ཕུལ་འདི་སྐད་གསོལ། ། དེ་བཞིན་གཤེགས་ལས་བདག་ཉིད་ཀྱིས། ། ཆོས་ཀྱི་རྣམ་གྲངས་གཟུང་བར་བགྱི། །
ཕ་རོལ་ལ་ཡང་བསྟན་པར་བགྱི། ། བདག་གི་བསམ་པ་དེ་འདྲའོ། ། སངས་རྒྱས་དཔག་མེད་སྐྱོབས་པ་ལ། ། བདག་གིས་གདུགས་འདི་ཕུལ་བ་ཡིས། ། བདག་ནི་ཐུབ་པ་ཁྱོད་འདྲ་བར། ། སྤྱི་གཙུག་བལྟར་ཡང་མི་གདར་འགྱུར། ། ཞེས་པ་ལ་སོགས་སྨོན་ལམ་བཏབ། ། ལྷག་བསམ་དག་པའི་ནུས་མཐུ་ཡིས། ། རྫོགས་སངས་རྒྱས་ཀྱིས་མངོན་སུམ་དུ། ། ཁྱོད་ལ་འདི་སྐད་ལུང་བསྟན་མཛད། །
ཁྱོད་ནི་འདི་ནས་ཤི་འཕོས་ནས། ། དགའ་ལྡན་དུ་ཡང་སྐྱེ་བར་འགྱུར། ། དགའ་ལྡན་གནས་ནས་ཤི་འཕོས་ནས། ། སངས་རྒྱས་བྱམས་པ་ལ་སོགས་པ། ། བསྐལ་བཟང་སངས་རྒྱས་ཐམས་ཅད་ཀྱང་། ། མཐོང་ཞིང་ཀུན་ལ་མཆོད་བྱས་ནས། ། བསྐལ་པ་སྟོང་ཕྲག་ཉི་ཤུར་ནི། ། མཆོད་པ་བྱས་ནས་རབ་བྱུང་སྟེ། ། ཚངས་པར་སྤྱོད་པ་རབ་སྤྱད་ནས། ། བསྐལ་པ་བྱེ་བ་དྲུག་ཅུ་ན། །
ཁྱོད་ནི་རྫོགས་པའི་སངས་རྒྱས་འགྱུར། ། སངས་རྒྱས་ཞིང་གིས་ལེགས་བརྒྱན་པ། ། དེ་བཞིན་གཤེགས་པ་རིན་ཆེན་གདུགས། ། ཞེས་བྱ་བར་ནི་སངས་རྒྱ་སྟེ། ། འཁོར་ནི་བྱང་སེམས་ཤ་སྟག་ལ། ། ཁྱོད་ནི་ཆོས་རྣམས་སྟོན་པར་འགྱུར། ། ཚེ་ཡི་ཚད་ནི་བསྐལ་པ་གཅིག ། དམ་ཆོས་བསྐལ་པ་ཕྱེད་དུ་གནས། ། ཞེས་གསུངས་མངོན་སུམ་ལུང་བསྟན་པའི། ། ས་བརྒྱད་བརྙེས་ལ་ཕྱག་འཚལ་ལོ། །
ཁྱོད་ནི་བསྟན་པ་གཟུང་བའི་ཕྱིར། ། རྫོགས་སངས་རྒྱས་ཀྱིས་དམ་པའི་ཆོས། ། ཟབ་མོ་གང་དང་གང་གསུངས་པ། ། དེར་ནི་ཁྱེད་འཁོར་སྡེ་དང་བཅས། ། ལྷགས་ནས་གུས་པས་ཉན་བྱེད་ཅིང་། ། མདོ་སྡེ་འདི་དང་འདི་འཛིན་པའི། ། གང་ཟག་བསྲུང་ཞིང་བསྐྱབ་པ་དང་། ། མདོ་སྡེ་གནས་པའི་ས་ཕྱོགས་ཀྱང་། ། ཡོངས་སུ་བསྐྱང་ཞེས་ཞལ་གྱིས་བཞེས། ། གང་དུ་མདོ་སྡེ་འཆད་པ་དེར། །
བདག་ཅག་འཁོར་བཅས་དཔུང་དང་བཅས། ། འོངས་ནས་མཆོད་ཅིང་བསྲུང་ངོ་ཞེས། ། མདོ་སྡེ་ཕལ་ཆེར་གསུངས་པའི་ཚེ། ། སྟོན་པའི་སྤྱན་སྔར་མངོན་སུམ་དུ། ། བཏགས་པའི་ངག་གིས་དམ་བཅས་པའི། ། ཆོས་སྐྱོང་ཆེན་པོ་ལ་ཕྱག་འཚལ། ། ཞེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱ། དེ་ནས་བསྟོད་ཆེན་ནས་འབྱུང་བའི་གསང་སྔགས་ཀྱི་རྒྱུད་སྡེ་འཛིན་པའི་སྒོ་ནས་བསྟོད་པ་འདི་ཡང་བྱ་སྟེ། འདུར་གདངས་མཛད།་་་་་ ཁྱོད་ནི་རྡོ་རྗེ་ཐེག་པ་མ་ལུས་ཀྱི། །
སྒོར་ཞུགས་བཅོམ་ལྡན་འདས་ཀྱིས་དབང་བསྐུར་ཏེ། ། རྒྱུད་སྡེ་མ་ལུས་བསྲུང་བར་བཀའ་བསྒོས་པའི། ། བསྟན་སྲུང་ཆེན་པོ་ཁྱེད་ལ་ཕྱག་འཚལ་ལོ། །་་་་་ རོལ་མོ་གསུམ་བརྡེག་ལན་ཅན་མཛད། ཆོ་ག་བསྡུས་པའི་ཚེ་འདི་ཡན་ཆད་མཛད། ཁྱེད་ནི་་་་་འདུར་གདང་མཛད། གཙང་མའི་གནས་ཀྱི་འོག་མིན་དུ། ། འཇམ་དཔལ་རྣམ་འཕྲུལ་རྩ་བའི་དཀྱིལ་འཁོར་དུ། ། དབང་བསྐུར་རྒྱུད་བཤད་བསྟན་པ་བསྲུང་བ་རུ། ། བཀའ་བསྒོས་ཞལ་གྱིས་བཞེས་ལ་ཕྱག་འཚལ་ལོ། །
དེ་བཞིན་བདེ་གཤེགས་རིགས་ཀྱི་དཀྱིལ་འཁོར་རྣམས། ། ཕལ་ཆེར་ཁྱོད་བཅུག་དབང་བསྐུར་རྒྱུད་གཏད་ནས། ། བཀའ་བསྒོས་དམ་བཅས་དེ་བཞིན་གཤེགས་པ་ཡི། ། རིགས་ཀྱི་རྒྱུད་སྡེ་འཛིན་ལ་ཕྱག་འཚལ་ལོ། ། ཁྱོད་ནི་དོན་ཞགས་རྣམ་གྲོལ་དཀྱིལ་འཁོར་ལ། ། སོགས་པར་དབང་བསྐུར་རྒྱུད་གཏད་བཀའ་བསྒོས་ཏེ། ། པདྨའི་རིགས་ཀྱི་རྒྱུད་སྡེ་མ་ལུས་པ། ། སྐྱོང་བར་བྱེད་པ་ཁྱོད་ལ་ཕྱག་འཚལ་ལོ། ། ཁྱོད་ནི་ཕྱག་རྡོར་རིགས་མཆོག་དཀྱིལ་འཁོར་དུ། ། དབང་བསྐུར་བསྟན་པ་བསྲུང་བར་བཀའ་བསྒོས་ཏེ། །
རྡོ་རྗེ་རིགས་ཀྱི་རྒྱུད་སྡེ་མ་ལུས་པ། ། སྐྱོང་བར་བྱེད་པ་ཁྱོད་ལ་ཕྱག་འཚལ་ལོ། ། ཁྱོད་ནི་ནོར་བུའི་རིགས་ཀྱི་བདག་པོ་སྟེ། ། སྟོང་ཕྲག་སུམ་ཅུ་ནོར་གྱི་བདག་པོས་བཤད། ། ཁྱོད་ཀྱི་ཕ་ཡིས་ཀྱང་ནི་འབུམ་ཕྲག་བཤད། ། དེ་ལྟར་ནོར་བུ་བཟང་སོགས་ནོར་རིགས་ཀྱི། ། དཀྱིལ་འཁོར་ཕལ་ཆེར་དབང་བསྐུར་ནོར་བུ་ཡི། ། རིགས་ཀྱི་བདག་པོར་བཀའ་བསྒོས་དབང་བསྐུར་བ། ། འགྲོ་བ་ཀུན་གྱི་དབུལ་བ་སེལ་བ་ཡི། ། ནོར་རིགས་རྒྱུད་སྡེ་འཛིན་ལ་ཕྱག་འཚལ་ལོ། །
ཁྱོད་ནི་རིགས་མཆོག་ལྔ་རྩེན་དཀྱིལ་འཁོར་དུ། ། དབང་བསྐུར་བསྟན་པ་བསྲུང་བར་དམ་བཅས་པ། ། རྒྱས་པའི་རིགས་ཀྱི་རྒྱུད་སྡེ་ཐམས་ཅད་ཀྱང་། ། སྐྱོང་བར་བྱེད་པ་ཁྱོད་ལ་ཕྱག་འཚལ་ལོ། ། དེ་ལྟར་དེ་བཞིན་གཤེགས་ལ་བརྟེན་པ་ཡིས། ། འཁྱམ་པོའི་རིགས་ཀྱང་བསྲུང་བར་ཞལ་བཞེས་པའི། ། བྱ་བའི་རིགས་ཀྱི་རྒྱུད་སྡེ་སྒོ་དྲུག་པོ། ། བསྲུང་ཞིང་སྐྱོང་བ་ཁྱོད་ལ་ཕྱག་འཚལ་ལོ། ། ཁྱོད་ནི་དཔལ་ཡོན་ཅན་གྱི་གྲོང་ཁྱེར་དུ། ། ཕྱག་རྡོར་དབང་བསྐུར་རྡོ་རྗེའི་དཀྱིལ་འཁོར་ཆེར། །
བཅུག་སྟེ་དབང་བསྐུར་དབྱུག་ཐོ་རྡོ་རྗེ་ཅན། ། ལག་ཏུ་གཏད་ནས་ཁྲི་ཕྲག་འཁོར་དང་བཅས། ། བསྟན་པ་བསྲུང་བར་བཀའ་བསྒོས་གཉེར་གཏད་ནས། ། རྡོ་རྗེ་རིགས་ཀྱི་རྒྱུད་སྡེ་སྐྱོང་མཛད་པ། ། དེ་འཛིན་བྱེད་པའི་གང་ཟག་བུ་བཞིན་བསྲུང་། ། སྤྱོད་རྒྱུད་བསྟན་པ་འཛིན་ལ་ཕྱག་འཚལ་ལོ། ། ཁྱོད་ནི་མི་གཡོ་ཁྲོ་བོའི་དཀྱིལ་འཁོར་དུ། ། དབང་བསྐུར་རྒྱུད་སྡེ་བསྲུང་བར་བཀའ་བསྒོས་པའི། ། དེ་བཞིན་གཤེགས་པའི་རིགས་ཀྱི་རྒྱུད་སྡེ་རྣམས། ། བསྲུང་ཞིང་སྐྱོང་བ་ཁྱོད་ལ་ཕྱག་འཚལ་ལོ། །
ཁྱོད་ནི་རྣལ་འབྱོར་རྒྱུད་ཀྱི་བསྟན་སྲུང་སྟེ། ། དེ་བཞིན་གཤེགས་དང་རྡོ་རྗེ་པདྨ་དང་། ། ནོར་བུའི་རིགས་དང་རྡོ་རྗེ་འཆང་གི་རིགས། ། གཅེས་པར་བསྲུང་བ་ཁྱོད་ལ་ཕྱག་འཚལ་ལོ། ། རི་རབ་རྩེ་མོར་དེ་བཞིན་གཤེགས་རིགས་ཀྱི། ། དཀྱིལ་འཁོར་ཆེན་པོར་བཅུག་སྟེ་དབང་བསྐུར་ཅིང་། ། རལ་གྲི་གཏད་ནས་རྡོ་རྗེ་འཇིགས་བྱེད་ཅེས། ། མཚན་བཏགས་ཏེ་བཞིན་གཤེགས་རིགས་བསྲུང་བར་བསྒོས། ། ཁྱོད་ནི་ཆོས་དབྱིངས་གསུང་དབང་དཀྱིལ་འཁོར་དུ། ། དཀྱིལ་འཁོར་བཞི་པར་བཅུག་སྟེ་དབང་བསྐུར་ནས། །
དེ་བཞིན་གཤེགས་པའི་རིགས་ཀྱི་རྒྱུད་སྡེ་ཀུན། ། སྐྱོང་བར་བྱེད་པ་ཁྱོད་ལ་ཕྱག་འཚལ་ལོ། ། ཁྱོད་སྔོན་ཁམས་གསུམ་རྣམ་རྒྱལ་དཀྱིལ་འཁོར་དུ། ། བཅུག་སྟེ་དབང་བསྐུར་རིན་ཆེན་ཅོད་པན་དང་། ། དར་དཔྱངས་བྱིན་ནས་ལག་ཏུ་རྡོ་རྗེ་དང་། ། དབྱུག་པ་གཏད་ནས་རྡོ་རྗེ་འཇིགས་བྱེད་ཅེས། ། གསང་བའི་མཚན་བཏགས་མདོག་སྔོ་རོ་ལངས་ཞོན། ། ལུས་ངན་མོ་ཡང་རྡོ་རྗེ་ཞགས་པ་གཏད། ། རྡོ་རྗེ་འཁྱོར་མར་མཚན་གསོལ་རྡོ་རྗེ་ཡི། ། རིགས་ཀྱི་རྒྱུད་སྡེ་སྐྱོང་ལ་ཕྱག་འཚལ་ལོ། །
ཁྱོད་སྔོན་གཞན་འཕྲུལ་དབང་བྱེད་ཕོ་བྲང་དུ། ། དཔལ་མཆོག་དང་པོའི་ཆོས་དང་ལས་རིགས་ཀྱི། ། དཀྱིལ་འཁོར་ཆེན་པོར་སྔར་བཞིན་དབང་བསྐུར་ཏེ། ། ཆོས་དང་ལས་རིགས་སྐྱོང་ལ་ཕྱག་འཚལ་ལོ། ། དཔལ་མཆོག་རྡོ་རྗེ་སེམས་དཔའི་དཀྱིལ་འཁོར་དུ། ། བཅུག་སྟེ་སྔར་བཞིན་དབང་བསྐུར་མཚན་བཏགས་ཏེ། ། རྡོ་རྗེ་འཆང་རིགས་རྒྱུད་སྡེ་ཐམས་ཅད་ཀྱང་། ། བསྲུང་ཞིང་སྐྱོང་བ་ཁྱོད་ལ་ཕྱག་འཚལ་ལོ། ། ཁྱོད་སྔོན་གཞན་འཕྲུལ་དབང་བྱེད་ཕོ་བྲང་དུ། ། ནོར་སྟེར་གནོད་སྦྱིན་མོ་ཡི་དཀྱིལ་འཁོར་དུ། །
བཅུག་སྟེ་དངོས་གྲུབ་སྟེར་བར་བཀའ་བསྒོས་ཤིང་། ། ནོར་གྱི་ཆར་བ་འབེབས་ལ་ཕྱག་འཚལ་ལོ། ། དེ་བཞིན་གཤིན་རྗེ་གཤེད་སོགས་དཀྱིལ་འཁོར་དུ། ། ཕྱོགས་སྐྱོང་བསྟན་པ་བསྲུང་བར་བཀའ་བསྒོས་ཤིང་། ། སྒྲུབ་པོ་སྐྱོང་ཞིང་བར་ཆད་ཀུན་སེལ་བའི། ། ཕ་རྒྱུད་བསྟན་པ་སྐྱོང་ལ་ཕྱག་འཚལ་ལོ། ། ཁྱོད་ནི་རྣལ་འབྱོར་ནམ་མཁའི་དཀྱིལ་འཁོར་དུ། ། རྡོ་རྗེ་འཆང་གིས་དབང་བསྐུར་བྱིན་བརླབས་ནས། ། གསང་མཚན་དྲག་པོ་ཆེན་པོར་མཚན་གསོལ་ཏེ། ། མ་རྒྱུད་བསྟན་པ་འཛིན་ལ་ཕྱག་འཚལ་ལོ། །
དེ་བཞིན་མཁའ་འགྲོ་རྒྱ་མཚོའི་དཀྱིལ་འཁོར་སོགས། ། མ་རྒྱུད་དཀྱིལ་འཁོར་ཕལ་ཆེར་དབང་བསྐུར་ཞིང་། ། ཚང་ཚིང་འཁྲིགས་པའི་དུར་ཁྲོད་སྐྱོང་བར་བསྐོས། ། རྣལ་འབྱོར་མ་རྒྱུད་སྐྱོང་ལ་ཕྱག་འཚལ་ལོ། ། ཁྱོད་ནི་དཔལ་ལྡན་འབྲས་སྤུངས་མཆོད་རྟེན་དུ། ། དཔལ་ལྡན་དུས་ཀྱི་འཁོར་ལོའི་དཀྱིལ་འཁོར་ཆེར། ། དབང་བསྐུར་ཕྱོགས་སྐྱོང་བསྟན་པ་བསྲུང་བར་བསྐོས། ། གཉིས་མེད་རྒྱུད་སྡེ་སྐྱོང་ལ་ཕྱག་འཚལ་ལོ། ། ཞེས་བརྗོད་ཅིང་རོལ་མོ་གསུམ་བརྡེག་གི་རྗེས་སུ་ཆེམས་བརྡུངས་དང་བཅས་རང་གི་འདོད་པའི་འཕྲིན་ལས་བཅོལ། དེ་ནས་རོལ་མོ་ཆེ་བ་གཉིས་བརྡེག་ལ།
སྲིད་ཞིའི་་་་་་འདི་ལ་སྤྲོ་ན་མགོན་པོའི་གཏོར་འབུལ་སྐབས་བཞིན་གྱི་དབྱངས་བྱེད་ན་མགོར་རོལ་མོ་ཆེམས་བརྡུང་གི་མཇུག་ཆེ་བ་གཉིས་གྱི་རྗེས་སུ་གསུམ་བརྡེག་རིང་བ་བླངས་ལ་དེ་ནས་དབྱངས་རིང་ཐུང་རོལ་མོ་དང་བཅས་པ་མཛད། རྒྱུན་པར་ཕལ་ཆེར་ཤར་མ་མཛད་དོ། དཔལ་འབྱོར་མ་ཡོངས་གྲགས་བཞིན་དང་། འགྲོ་་་་་་འདིའི་ཚིགས་བཅད་གཉིས་ལ་སྲིད་ཞི་དཔལ་འབྱོར་མའི། ཁྱད་པར་རྣལ་འབྱོར་བདག་ཅག་སོགས་ཀྱི་གདངས་ཐུང་རོལ་མོ་དང་བཅས་པ་མཛད། ལ་ཕན་བདེ་མ་ལུས་བསྐྱེད་པའི་རྒྱུ། ། ཐུབ་བསྟན་སྐྱོན་མེད་ཡུན་རིང་གནས་པ་དང་། ། དེ་འཛིན་གང་ཟག་མཆོག་རྣམས་ཆོས་འཕེལ་ཞིང་། ། ཆོས་ཀྱི་བར་ཆད་མ་ལུས་ཞི་བར་ཤོག ། སྐྱབས་མཆོག་རིན་ཆེན་གསུམ་གྱི་བདེན་པ་དང་། །
རྒྱལ་ཆེན་འཁོར་དང་བཅས་པའི་མཐུ་སྟོབས་དང་། ། ཆོས་ཉིད་རྣམ་དག་བདེན་པའི་བྱིན་རླབས་ཀྱིས། ། བདག་གིས་བཅོལ་བའི་འཕྲིན་ལས་འགྲུབ་པར་ཤོག ། ཅེས་བརྗོད་ཅིང་རོལ་མོ་གསུམ་བརྡེག་ལན་ཅན་བྱས་ལ་བཞག དེ་ནས་ཚོགས་འཁོར་ཡོད་ན། ཅི་འབྱོར་ཚོགས་འཁོར་གྱི་ཡོ་བྱད་རྣམས་བཤམས་ལ་ཆུ་གཙང་གིས་བྲན་ཏེ། ཨ་མྲྀ་ཏས་བསང་། སྭ་བྷ་ཝས་སྦྱང་། སྟོང་པའི་ངང་ལས་རིན་པོ་ཆེ་ལས་གྲུབ་པའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ། ཚོགས་ཀྱི་ཡོ་བྱད་རྣམས་ཁ་དོག་དྲི་རོ་ནུས་པ་ཕུན་སུམ་ཚོགས་པ་ནམ་མཁའི་ཁྱོན་ཐམས་ཅད་གང་བར་གྱུར།
ཅེས་དང་། ཨོཾ་ཨཱཿཧཱུྃ། ལན་གསུམ་བརྗོད་པས་བྱིན་གྱིས་བརླབས་ལ། གདངས་དང་བཅས་པས། ཚོགས་མཆོད་རོ་བརྒྱ་ལྡན་པའི་ཡིད་འཕྲོག་པ། ། ལེགས་སྦྱར་འདི་ནི་རྒྱལ་ཆེན་འཁོར་བཅས་ལ། ། དད་པས་ཕུལ་བས་བདག་གཞན་འགྲོ་བ་ཀུན། ། དཔལ་འབྱོར་ནམ་མཁའི་མཛོད་ལ་དབང་བསྒྱུར་ཤོག ། ཅེས་བརྗོད་ཅིང་། ཕུད་བླ་མ་ཡི་དམ་ཆོས་སྐྱོང་ལ་ཕུལ།
བར་ནས་དངོས་གྲུབ་ཀྱི་བསམ་པས་ལོངས་སྤྱོད། ལྷག་མ་བསྡུས་ཏེ། ཨོཾ་་་་་་སྐབས་འདིར་ལྷག་མ་བསྡུས་པ་ལ་ཆང་གིས་བྲན་ལ་ཕྱིར་དོར་བ་དང་མཉམ་དུ་རོལ་མོ་ཆེམས་བརྡུངས་དཀར་དུང་སོགས་མེད་པ་ཡུན་ཇི་ལྟར་རིང་བ་བྱས་ལ། དེ་ནས་རོལ་མོ་ཆེ་བ་གཉིས་བརྡེག་ལ་བཞག་གོ ། ལྷག་མ་འདི་བཞིན་བྱ་བར་ཡི་གེ་རྙིང་མ་འགའ་ཞིག་ལས་འབྱུང་བ་བཞིན་འདིར་ཡང་བཀོད་པ་ཡིན་མོད་ཀྱི་རང་ལུགས་ཀྱི་ལག་ལེན་ལ་རྣམ་སྲས་ཀྱི་སྐབས་འདིར་ལྷག་མའི་ཆོ་ག་འདི་བཞིན་མི་བྱ་སྟེ། བདག་གི་བླ་མ་མཁན་ཆེན་ཐམས་ཅད་མཁྱེན་པའི་གསུང་ལས། ནོར་ལྷ་སྒོ་བསྡམ་བྱ་བ་ཡིན་པས་གཏོར་མའི་ལྷ་ལ་གཤེགས་གསོལ་མི་བྱེད། གནོད་སྦྱིན་ཞལ་དྲོའི་ཚོགས་འཁོར་ལ་ཚོགས་ལྷག་མི་བསྡུད་པ་ཕྱག་ལེན་ཡིན་ནོ། ། ཞེས་གསུངས་པའི་དགོངས་པའོ། ། ཨུ་ཙི་ཊ་བ་ལིཾ་ཏ་བྷཀྵ་ཡེ་སྭཱཧཱ།
ལྷག་མ་ལ་དབང་བའི་འབྱུང་པོ་ཐམས་ཅད་ཚིམ་པར་གྱུར་ཅིག ཅེས་བརྗོད་པས་ལྷག་མ་བསྔོས་ལ་རོལ་མོ་དང་བཅས་པ་ཕྱིར་གཏོང་ངོ་། ། གང་ལྟར་ཡང་ཆོ་ག་རྫོགས་ནས་རྡོ་རྗེ་སེམས་དཔའི་ཡི་གེ་བརྒྱ་པ་ལན་གསུམ་གྱིས་ལྷག་ཆད་ཁ་བསྐངས། མ་འབྱོར་བ་དང་སོགས་ཏེ་ཞེས་སོགས་ཀྱིས་ནོངས་པ་བཟོད་པར་གསོལ། རྟེན་ཡོད་པ་རྣམས་ལ་བརྟན་བཞུགས་བྱས་ལ། རང་ཕྱག་ན་རྡོ་རྗེར་གསལ་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཁར་ཧཱུྃ། དགེ་བ་འདི་ཡི་མྱུར་དུ་བདག ། གནས་སྲུང་ཆེན་པོ་འགྲུབ་གྱུར་ནས། །
འགྲོ་བ་གཅིག་ཀྱང་མ་ལུས་པ། ། དེ་ཡི་ས་ལ་འགོད་པར་ཤོག ། ཅེས་དང་། དགེ་བ་འདི་ཡིས་ནམ་མཁའི་མཐའ་ཀླས་པའི། ། ཞེས་སོགས་ཡོངས་གྲགས་བཞིན་བརྗོད་པས་དགེ་བ་བསྔོ་ཞིང་། བླ་མ་ཡི་དམ་ཆོས་སྐྱོང་ནོར་ལྷའི་བཀྲ་ཤིས་གང་འོས་ཀྱི་མཐར་རོལ་མོའི་སྒྲ་རྒྱ་ཆེར་བྱ་ཞིང་། དགའ་སྟོན་རྒྱ་ཆེན་པོ་ལ་རོལ་ལོ། ། དེ་དག་ནི་ཆོ་ག་རྒྱས་པའི་ཕྱོགས་ཏེ། དེ་ལས་ཅུང་ཟད་བསྡུ་ན། མཆོད་པ་བྱིན་རླབས།
བདག་བསྐྱེད་ཕྱག་རྡོར་བསྒོམ་པ། མདུན་བསྐྱེད་བསྐྱེད་བསྟིམ། མཆོད་འབུལ། ཡན་ལག་བདུན་པ་བྱ་བ། བཟླས་པ། གཏོར་འབུལ། བསྟོད་ཅིང་འཕྲིན་ལས་བཅོལ་བ། བསྟོད་ཆེན་ནས་འབྱུང་བའི་བཤགས་པ་མཆོད་འབུལ། ཞི་དྲག་གི་འཕྲིན་ལས་བསྐུལ་བ་རྣམས་སྔར་བཞིན་བྱས་ལ། བསྟོད་ཆེན་གྱི་གནས་བསྟོད་དང་།
གཙོ་བོའི་ཐུགས་ལ་བསྟོད་པ་ཡན་ཆད། སྲས་དང་འཁོར་ལ་བསྟོད་པ་སྔར་བཞིན་དང་། ཉན་ཐོས་དང་བྱང་ཆུབ་སེམས་དཔའི་ཚུལ་དང་། རྒྱུད་སྡེ་འཛིན་པའི་སྒོ་ནས་བསྟོད་པ་རྣམས་ཀྱི་དབུ་ནས་ཤླཽ་ཀ་རེ་རེ་རྣམས་བྱ་ཞིང་། དེ་ནས་སྲིད་ཞིའི་དཔལ་འབྱོར་མ་ནས་རྗེས་ཆོག་བཀྲ་ཤིས་ཀྱི་བར་སྔར་བཤད་པ་བཞིན་བྱའོ། ། དེ་ལས་ཀྱང་བསྡུ་ན། བདག་བསྐྱེད་ནས་གཏོར་འབུལ་མན་སྔར་བཞིན་བྱས་ལ། རིན་ཆེན་ཕོ་བྲང་དམ་པ་ནས། ། ཞེས་སོགས་ཀྱི་བསྟོད་པ་དང་། ཧཱུྃ་བྱང་ཕྱོགས་སྐྱོང་བའི་རྒྱལ་པོ་རྣམ་ཐོས་སྲས། །
ཞེས་སོགས་ཀྱི་འཕྲིན་ལས་བཅོལ་བ་གཉིས་བཞག་ལ། བསྟོད་ཆེན་གྱི་བཤགས་ལེ། མཆོད་ལེ། ཞི་དྲག་གི་འཕྲིན་ལས་བསྐུལ་བ་རྣམས་སྔར་བཞིན་བྱས་ལ། དེ་ནས་གོང་དུ་བཞག་པའི་བསྟོད་པ་དང་འཕྲིན་ལས་བཅོལ་བ་གཉིས་སྐབས་འདིར་བྱས་ལ། དེ་ནས་སྲིད་ཞིའི་དཔལ་འབྱོར་མ་མན་ཆད་སྔར་བཞིན་བྱས་པས་དོན་ཚང་བ་ཉིད་དོ། ། དེ་ལྟར་ངལ་གསོས་དགེ་བ་སྟོབས་པོ་ཆེ། ། མཉེས་པར་བྱེད་པའི་མཆོད་པའི་ཆོ་ག་འདི། ། ཤཱཀྱའི་དགེ་བསྙེན་སྔགས་འཆང་ས་སྐྱ་པ། ། ངག་དབང་ཀུན་དགའ་བསོད་ནམས་ཞེས་བྱས་སྦྱར། །
ལེགས་བྱས་འདི་ཡིས་བདག་གཞན་འགྲོ་ཀུན་གྱིས། ། སྒྲིབ་ཀུན་བྱང་ནས་འདི་དང་ཕྱི་མའི་དོན། ། ཡིད་ལ་རེ་བ་ཇི་བཞིན་ཀུན་འགྲུབ་སྟེ། ། སྲིད་མཐར་བསྟན་འགྲོའི་དོན་མང་འགྲུབ་པར་ཤོག ། བདག་ཅག་སོ་སྐྱེ་རང་སྟོབས་མཐུ་བྲལ་ཡང་། ། རྒྱལ་ཆེན་འཁོར་བཅས་མཐུ་སྟོབས་རྫུ་འཕྲུལ་གྱིས། ། རྣལ་འབྱོར་དཔོན་སློབ་ཚེ་རིང་དབང་པོ་གསལ། ། ཕྱི་མ་ལྷན་ཅིག་བདེ་བ་ཅན་བགྲོད་མཛོད། ། ཅེས་རྒྱལ་ཆེན་རྣམ་ཐོས་སྲས་ཀྱི་མཆོད་པའི་ཆོ་ག་འདི་ཡང་། སྔགས་འཆང་ཆོས་ཀྱི་རྒྱལ་པོའི་ཐུགས་སྲས་རྒྱལ་ཚབ་དམ་པ་རིགས་ལྡན་འཇམ་པའི་དབྱངས་དབང་པོའི་མཚན་ཅན་སྐུ་མཆེད་དང་།
རྒྱལ་བ་མུས་པ་ཆེན་པོ་སངས་རྒྱས་རྒྱལ་མཚན་རྣམས་ཀྱི་ཞབས་ལ་ཡན་ལག་མཆོག་གིས་རེག་པ་ས་སྐྱ་པ་ཆོས་མེད་སྙོམས་ལས་མཁན་སྔགས་འཆང་ངག་དབང་ཀུན་དགའ་བསོད་ནམས་ཀྱིས། མཁན་ཆེན་ཐམས་ཅད་མཁྱེན་པ་ངག་དབང་ཆོས་ཀྱི་གྲགས་པའི་དྲུང་དུ་རྒྱལ་པོ་ཆེན་པོ་རྣམ་ཐོས་སྲས་རིགས་མི་འདྲ་བ་ལྔ་ཕྲག་གསུམ་གྱི་རྗེས་གནང་དང་། དེའི་རྒྱུད་དང་། མན་ངག་གི་ཚོགས་རྒྱ་བོད་ཀྱི་ཡི་གེ་ཚད་ལྡན་པོ་ཏི་གཅིག་ཙམ་དུ་ལོངས་པའི་ལུང་དང་ཞལ་ཤེས་དུ་མ་ཕྱག་ཁྲིད་དང་བཅས་བཀའ་དྲིན་ནོས་པ་ལ་བརྟེན། དཔལ་ས་སྐྱའི་བཞི་ཐོག་བླ་བྲང་གི་ཕུན་ཚོགས་ཡོངས་འདུའི་གཉེར་ཁང་ཆེན་མོའི་བྱ་འདབས་སུ་རྣམ་ཐོས་སྲས་ཀྱི་ལྷ་ཁང་ལྕང་ལོ་ཅན་ཞེས་བྱ་བ་གསར་དུ་བཅས་པ་དེར་ལོ་སྟར་གྱི་གཏོར་གཞི་འཛུགས་པའི་སླད་དུ། རིགས་ཀྱི་བུ་ངག་དབང་བསོད་ནམས་དབང་ཕྱུག་ལ་སོགས་པ་རང་དང་སྐལ་བ་མཉམ་པའི་སློབ་མའི་ཚོགས་རྣམས་ལ་ཕན་པར་བསམས་ནས། འདི་སྐོར་གྱི་ཡིག་ཆ་བླ་མ་གོང་མ་རྣམས་ཀྱིས་མཛད་པའི་གསུང་རབ་ཚད་ལྡན་དུ་མ་ནས་བཏུས་ཏེ། ཉི་མ་ཞེས་པ་ཆུ་མོ་ལུག་གི་ལོ་ཆོ་འཕྲུལ་གྱི་ཟླ་བ་ཕྱི་མའི་དམར་ཆ་རྒྱལ་བ་གཉིས་པའི་ཚེས་ལ་བཞི་ཐོག་བླ་བྲང་གི་བཀྲ་ཤིས་བརྩེགས་པར་སྦྱར་བའི་ཡི་གེ་པ་ནི་གསོ་བ་རིག་པ་དང་། ཡི་གེའི་འདུ་བྱེད་ལ་མཁས་པའི་ཕུལ་དུ་ཕྱིན་པ་གདོང་དགའ་བ་བསམ་པ་དོན་ཆེན་གྱིས་བགྱིས་སོ། ། འདི་བགྱིས་དགེ་བས་རྒྱལ་ཆེན་འཁོར་བཅས་ཀྱིས།
བདག་ཅག་དཔོན་སློབ་དུས་འདིར་ཚེ་རིང་ནད་མེད་དབང་པོ་རབ་ཏུ་གསལ་བ་སོགས་ཀྱི་དངོས་གྲུབ་སྩོལ་བ་དང་། ཕྱི་མ་འབྲལ་མེད་ལྷན་ཅིག་བདེ་བ་ཅན་དུ་ཐོགས་མེད་སྐྱེ་བར་གྱུར་ཅིག ། ཀ་ལྱཱ་ན་ཝརྡྷནྟུ། སརྦ་མངྒ་ལཾ།། །། ༈ མཁན་ཆེན་ཨ་པད་རིན་པོ་ཆེའི་དགོངས་བཞེད་ལྟར་གུ་རུས་ཞབས་ཞུ་བགྱིས་པའོ།། PAGE * MERGEFORMAT 36 ཨ་མྱེས་ཞབས། རྒྱལ་ཆེན་རྣམ་ཐོས་སྲས་འཁོར་དང་བཅས་པ་མཆོད་པའི་ཆོ་ག། PAGE * MERGEFORMAT 35
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
