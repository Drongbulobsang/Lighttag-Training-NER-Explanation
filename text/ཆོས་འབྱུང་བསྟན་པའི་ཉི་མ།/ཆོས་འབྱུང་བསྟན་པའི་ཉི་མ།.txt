ཆོས་འབྱུང་བསྟན་པའི་ཉི་མ།
ཆོས་འབྱུང་བསྟན་པའི་ཉི་མ།
༡༽ ༄། ཆོས་འབྱུང་བསྟན་པའི་ཉི་མ་ཞེས་བྱ་བ་བཞུགས་སོ།། ༢༽ ༄༅། ཨོཾ་སྭ་སྟི། ཆོས་འབྱུང་བསྟན་པའི་ཉི་མ་ཞེས་བྱ་བ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། གདོད་མའི་དབྱིངས་སུ་ཞི་བ་ཆོས་ཀྱི་སྐུ། མི་མཇེད་ཁམས་འདིར་རྨ་འདྲེན་སྟོང་རྩ་གཉིས། བསྟན་དང་འགྲོ་བའི་གཉེན་གྱུར་ལྷ་ཡི་ལྷ། ཐུབ་དབང་ཞབས་ཀྱི་པདྨོར་གུས་པས་འདུད།
རྒྱལ་ཀུན་ཐུགས་རྗེའི་ཆུ་མཚོ་བསྲུབས་པ་ལས། ལེགས་འཐོན་པདྨ་འབྱུང་གནས་འོད་སྣང་གིས། སྐྱེ་དགུའི་ ༣༽པདྨ་ཚལ་མ་ལུས་རྒྱས་མཛད་པ། ་་་་ བདེའི་ཉི་མ་མཚོ་སྐྱེས་རྡོ་རྗེ་འདུད། སྙིགས་དུས་རྒྱལ་བ་གཞན་གྱིས་མི་ཐུལ་བའི། རྨད་བྱུང་མཛད་པས་ཞིང་འདིའི་མགོན་པོ་གང༌། བཀའ་གཏེར་བསྟན་པའི་བདག་པོ་གཏེར་བདག་གླིང༌། ཐ་མར་བསྐལ་བཟང་མོས་པར་སྟོན་དེར་འདུད། སངས་རྒྱས་གཉིས་པ་པདྨ་འབྱུང་གནས་ཀྱིས། མི་འགྱུར་རྡོ་རྗེའི་ལུང་གི་གསལ་བསྟན་པ།
འཇིགས་མེད་ཆོས་སྒྲ་རྒྱལ་མཆོའི་གོས་ཅན་ ༤༽གཞིར། སྒྲོགས་མཛད་བཤེས་གཉེན་མགོན་དེར་གུས་པས་འདུད། ཕྱི་ནང་ཆོས་ཀྱི་དེ་ཉིད་ཡོངས་གཟིགས་ནས། ཐེག་པ་རྒྱ་མཚོའི་ཆུ་ཀླུང་འབུམ་ཕྲག་གིས། འགྲོ་བློའི་དྲི་མ་འཁྲུད་མཁས་ལོ་ཙཱ་བ། ཆོས་དཔལ་རྒྱ་མཚོའི་ཞབས་ལ་གུས་པས་འདུད། ཟབ་གསང་ཆོས་ཚུལ་རྒྱ་མཚོའི་བུམ་བཟང་གིས། བསྐལ་བཟང་འགྲོ་བའི་རེ་བསྐོང་རིན་ཆེན་དབང༌། ཐུབ་བསྟན་ཕྱོགས་ལས་རྣམ་པར་རྒྱལ་བ་ཡིས། རྣམ་གྲོལ་ཐར་ལམ་སྟོན་དེར་གུས་ཕྱག་འཚལ་ ༥༽བགྲངས་ཡས་ཆོས་སྒོའི་རྣམ་གྲངས་ཐ་དད་ཀྱང༌།
རྣམ་གྲོལ་ལམ་མཚོན་རྒྱལ་བསྟན་ངོ་བོར་གཅིག དེ་ཕྱིར་རིས་མེད་བསྟན་དང་བསྟན་འཛིན་ལ། དད་པའི་ལྷག་བསམ་བཟང་པོས་ཕྱག་བྱས་ནས། ཞིང་འདིའི་འདྲེན་བཞི་བ་ཤཱཀྱའི་ཏོག གང་གི་མཛད་ཚུལ་བསྟན་དང་དེ་འཛིན་སོགས། རྒྱ་བོད་ཡོངས་ཀྱི་བཤེས་གཉེན་མ་ལུས་པའི། ཆོས་འབྱུང་བསྟན་པའི་ཉི་མ་འདིར་གསལ་བྱ། དེ་ཡང་སེམས་ཅན་ཡེ་ནས་བདེ་བར་གཤེགས་པའི་སྙིང་པོ་ ༦༽ཅན་ཡིན་པར་མདོ་རྒྱུད་ཐམས་ཅད་ནས་གསུངས་པ་བཞིན། སེམས་ཉིད་ཡེ་ནས་རང་བཞིན་གྱིས་རྣམ་པར་དག་པ་ཡིན་ཡང༌། རིག་པའི་རང་བཞིན་འོད་གསལ་སྙིང་པོ་དེ་བཞིན་ཉིད་དེ་མ་རིག་ཀུན་བཏགས་ཀྱིས་སྒྲིབ་པའི་སྤྲིན་བཟུང་འཛིན་འཁྲུལ་པའི་བག་ལ་ཉལ་ལངས་པས།
ཡུལ་དང་དོན་ཛག་ལུས་སུ་ཆགས་ཏེ་ཡོན་ཏན་མི་མངོན་པར་འཁྲུལ་སྣང་བདེ་སྡུག་གི་སྣང་བ། དཔེར་ན་སྤྲིན་ལས་ཆར་འབེབས་པ་ལྟར། མ་རིག་གཟུང་འཛིན་གྱི་སེམས་སྤྲིན་ལས་དགེ་སྡིག་ལས་ཀྱི་ཆར་བབས་ཏེ། དེས་བསྐྱིད་པའི་འབྲས་བུ་ཁམས་གསུམ་པའི་གནས་གྲུབ་བོ། དེ་ལ་ཐོགས་མར་སྣོད་ཀྱི་འཇིག་རྟེན་ཆགས་ཚུལ་ནི། ཡོན་ཏན་རིན་ཆེན་བསྡུད་པ་ལས། མཁའ་ལ་རླུང་བརྟེན་དེ་ལ་ཆུ་ཡི་ཕུང་པོ་བརྟེན། དེ་ལ་ཆེན་འདི་བཏེན་དེ་ལ་འགྲོ་བ་བརྟེན། ཞེས་གསུངས་པ་ལྟར། བཅུད་ཀྱི་སེམས་ཅན་ཡས་དང་སྣོད་ཀྱི་འཇིག
རྟེན་མས་ནས་ཆགས་ ༧༽ཏེ་འཇིག་རྟེན་གྱི་ཁམས་གྲུབ་བོ། དེ་ལ་རང་ཅག་རྣམས་གནས་པའི་འཇམ་གླིང་ཆུ་ངུ་ལས་ཀྱི་ས་ཞེས་པ་འདི་ཆོས་མངོན་པ་མཛོད་ནས་ཤིང་རྟའི་དབྱིབས་དང༌། དུས་འཁོར་ལ་སོགས་ནས་གྲུ་གསུམ་སོགས་ཀའི་རྣམ་ཡོད་པར་བཤད་པ་སྟེ། དེ་ཡང་ནང་བསྲེས་སུ། འཕགས་ཡུལ་དང༌། བོད་དང༌། ལི་དང༌། རྒྱ་ནག་དང༌། ཀཻ་ལཱ་ཤ་དང༌། གངས་ལྡན་སྟེ་ཡུལ་དྲུག་ཏུ་ཡོད་པའོ།
དེ་ཡང་རཏྣའི་ཕུར་པ་ཡང་གསང་བླ་མེད་ཀྱི་ཆོས་སྐོར་ལས། བོད་རྣམས་སོགས་པའི་ཐེར་ལ་ཡོད་པས་དྲང་ཞིང་དབུལ་འཕོངས་དྲན་པ་གསལ་བའོ། རྒྱ་གར་ཁ་ཆེ་སྟག་གཟིགས་གསུམ་སོགས་པའི་ཕུ་བ་ལ་ཡོད་པས་སེམས་ཆུང༌། བློ་སྲབ། འབྱོར་པ་ལྡན་པའོ། རྒྱ་ནག་ཧོར་འཇངས་གསུམ་སོགས་པའི་ཁ་གདངས་ལ་ཡོད་པས་རྒྱ་ཆེ་ཁོག་ཡངས་རིག་པ་བཟོ། ལོངས་སྤྱོད་ཕུན་སུམ་ཚོགས་པའོ། གཞན་ ༨༽ཡང་སོགས་པའི་ཁ་སྒོར་ལ་མཐའ་འཁོབས་སུམ་ཅུ་སོ་དྲུག་ཅེས་བྱ་བ་ལ་སོགས་པ་གསུངས་སོ། འཛམ་གླིང་འདིའི་སྟེང་རྡོ་རྗེ་གདན་ཏེ། རྡོ་རྗེ་རྩེ་ལྔ་པ་གྱེན་དུ་ལངས་པའི་ཁོང་གསེང་ནས་བྱང་ཆུབ་ཀྱི་ཤིང་བྱུང་བ་རྭ་བཞི་ལ་རྡོ་རྗེ་ཕུར་པའི་མཆོད་རྟེན་བཞི་གནས་པ།
མཆོད་རྟེན་བཞིའི་བར་གྱི་ཐང་ལ་མདའ་རྒྱང་འབྲིང་པོ་རེ་ཡོད་པའི་དབུས་ན་རྡོ་རྗེ་ཕ་ལམ་ལས་གྲུབ་པའི་གདན་ཁྲི་རྒྱར་ཕྱོགས་རེར་ལ་འདོམ་གསུམ་གསུམ་དཔངས་སུ་ཁྲུ་གསུམ་གསུམ་གྱི་དབུས་ནས་བྱང་ཆུབ་ཀྱི་ཤིང་སྐྱེས་པ། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་ལས་གྲུབ་པ། དེའི་ཕྱོགས་མི་འགྱུར་བའི་གཟེར་ཆེན་ཤར་ཕྱོགས་རྒྱ་ནག་གི་རྒྱལ་ཁམས་ན་འཕགས་པ་འཇམ་དཔལ་གྱིས་རྩིས་ཀྱི་སྒོ་མོ་བརྒྱད་ཁྲི་བཞི་སྟོང་གསུང་བའི་གནས་རི་བོ་རྩེ་ལྔ། ལྷོ་ཕྱོགས་ན་གཉིས་མེད་དུས་འཁོར་གསུང་བའི་གནས་དཔལ་ལྡན་འབྲས་སྤུངས་ཀྱི་མཆོད་རྟེན་ན་ཡེ་ཤེས་སེམས་དཔའམ་མ་བསྡུས་པར་ ༩༽བཞུགས་པའི་སྐུ་གསུང་ཐུགས་ཀྱི་དཀྱིལ་འཁོར་ཡོངས་རྫོགས་དང༌། རྒྱ་མཚོའི་གླིང་ན་རྩེ་མོར་སྤྱན་རས་གཟིགས་ཀྱི་ཕོ་བྲང་པོ་ཏ་ལ། རྩ་བར་འཕགས་མ་སྒྲོལ་མའི་བཞུགས་གནས་ཡོད་པ། ནུབ་ཕྱོགས་ན་རྒྱུད་ཐམས་ཅད་ཀྱི་གསང་མཛོད་མཁའ་འགྲོ་སྤྲིན་ལྟར་འདུ་བའི་གནས་ཨོ་རྒྱན་རྡོ་རྗེ་འཆང་གི་ཕོ་བྲང་ཧེ་རུ་ཀ་རང་བྱུང་གི་གཙུག་ལག་ཁང༌། བྱང་ཕྱོགས་ན་ཆོས་རྒྱལ་རིགས་ལྡན་རྣམས་རིམ་པར་བྱོར་ཏེ་ཆོས་ཀྱི་འཁོར་ལོ་བསྐོར་བའི་གནས་ཀ་ལཱ་པའི་གྲོང་ཁྱེར། གཞན་ཡང་མཛོད་ལས། འདི་ནས་བྱང་དུ་རི་ནག་པོ།
དགུ་འདས་གངས་རི་འོ། ཞེས་སོགས་ཀྱི་རྡོ་རྗེ་གདན་ནས་རི་བརྒྱུད་དགུ་འདས་པ་ན་གངས་རི་དཔལ་དང་ལྡན་པ་ན། ཡན་ལག་བརྒྱད་ལྡན་གྱིས་ཆུས་གང་བའི་མཚོ་མ་དྲོས་པ། དེའི་ཤར་བྲག་གླང་པོའི་ཁ་འདྲ་བ་ནས་གངྒཱས་དངུལ་གྱི་བྱེ་མ། དེ་བཞིན་དུ་ལྷོར་བྲག་ཁྱུ་མཆོག་གི་ཁ་འདྲ་བ་ནས་སིནྡུས་ ༡༠༽བཻདྱཱུརྻའི་བྱེ་མ། ནུབ་ཕྱོགས་བྲག་ཏའི་ཁ་འདྲ་བ་ནས་པཀཱུས་ཤེལ་གྱི་བྱེ་མ། བྱང་ཕྱོགས་བྲག་སེང་གེའི་ཁ་འདྲ་བ་ནས་པཱི་ཏཱས་གསེར་གྱི་བྱེ་མ་དྲངས་ཏེ་བཞི་ཀ་ཆུ་བྲན་ལྔ་བརྒྱ་དང་བཅས་མ་དྲོས་པ་ལ་གཡས་སྐོར་ལན་བདུན་བྱས་ནས་ཕྱོགས་བཞིའི་རྒྱ་མཚོར་འབབ། དེར་ཤིང་འཛམ་བུ་ཏྲི་ཤའི་འབྲས་བུ་དམར་པོ་རྫ་མ་ཙམ་པ་ཆུར་ལྷུང་བའི་སྒྲར་ཇམ་ཞེས་པའི་སྒྲས་གླིང་གི་མིང་ཡང་དེར་ཐོགས་ཤིང་ཀླུའི་རྒྱལ་པོ་རྣམས་ཉར་སྤྲུལ་ནས་འབྲས་བུ་དེ་མྱོང་བའི་ལྷག་རྣམས་མ་དྲོས་པའི་ཆུའི་ནུས་པས་གསེར་དུ་འགྱུར་བར་ཇམ་བུ་ཆུ་བོའི་གསེར་དུ་གྲགས་སོ། དེ་ལྟར་འཇམ་བུའི་གླིང་འདིར་བསྟན་པ་དམ་པའི་ཆོས་ཀྱི་འབྱུང་ཚུལ་ལ་གཉིས་ལས། དང་པོ་རྒྱ་གར་འཕགས་པའི་ཡུལ་དུ་ཇི་ལྟར་བྱུང་བའི་ཚུལ་ནི།
དེ་ཡང་སྤྱིར་བསྐལ་པ་ལ། སྒྲོན་བསྐལ་དང་མུན་བསྐལ་གཉིས་ལས། སངས་རྒྱས་འབྱུང་བ་ལ་སྒྲོན་བསྐལ་དང༌། མི་འབྱུང་ ༡༡༽བ་ལ་མུན་བསྐལ་ཞེས་བྱ་སྟེ། སྒྲོན་བསྐལ་བསྐལ་པ་བཟང་པོ་ལ་སངས་རྒྱས་སྟོང་ངམ་སྟོང་རྩ་ལྔ་དེ་ནས་མུན་བསྐལ་བསྐལ་ཆེན་དྲུག་བཅུ། དེ་ནས་སྒྲོན་བསྐལ་སྙན་པ་ཆེན་པོ་ལ་སངས་རྒྱས་ཁྲི། དེ་ནས་མུན་བསྐལ་ཁྲི་འདས་པ་དང༌། བསྐལ་པ་སྐར་མ་ལྟ་བུ་ཞེས་བྱ་བའི་སྒྲོན་བསྐལ་ལ་སངས་རྒྱས་ཁྲི། དེ་ནས་མིན་བསྐལ་སུམ་བརྒྱ། དེ་ནས་སྒྲོན་བསྐལ་ཡོན་ཏན་བཀོད་པ་ལ་སངས་རྒྱས་བརྒྱད་ཁྲི་བཞི་སྟོང་འབྱུང་བར་བསྐལ་བཟང་ནས་བཤད།
བསྐལ་པ་བཟང་པོ་འདི་ལ་སྙིང་རྗེ་པདྨ་དཀར་པོ་ནས་སངས་རྒྱས་སྟོང་དང་རྩ་ལྔའམ་དྲུག གསང་བ་བསམ་གྱིས་མི་ཁྱབ་པའི་མདོ་སོགས་ནས་སངས་རྒྱས་སྟོང་འབྱོན་པར་བཤད། བསྐལ་བཟང་སངས་རྒྱས་སྟོང་རྩ་གཉིས་ཞེས་པ། དཀོན་བརྩེགས་ལས་བསྐལ་པ་མཛེས་པར་སྣང་བར་འཇིག་རྟེན་གྱི་ཁམས་རྣམ་པར་རྒྱན་ཞེས་བྱ་བར། བླ་ན་མེད་པ་ལྷ་དང་ལམའི་སྟོན་པ་སངས་རྒྱས་བཅོམ་ལྡན་འདས་ཡོན་ཏན་ ༡༢༽མཐའ་ཡས་རིན་ཆེན་སྣ་ཚོགས་བཀོད་པའི་རྒྱལ་པོ་ཞེས་བྱ་བ་འཇིག་རྟེན་དུ་འབྱུང་བའི་དུས། འཁོར་ལོ་བསྒྱུར་བའི་རྒྱལ་པོ་ཡུལ་འཁོར་སྲུང་ཞེས་བྱ་བ་རིན་ཆེན་སྣ་བདུན་དང་ལྡན་པ་གླིང་བཞི་ལ་དབང་བ། སྔོན་གྱི་རྒྱལ་བ་ལ་ལྷག་པར་བྱ་བྱས་པ། དགེ་བའི་རྩ་བ་བསྐྱེད་པ་བསོད་ནམས་དང་གཟི་བརྗིད་དང་ལྡན་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཞིག་བྱུང༌། དེ་མ་བཙུན་མོའི་འཁོར་ཀུན་འབུམ་ཡོད་དེ། ཐམས་ཅད་ཀྱང་མཚན་དང་ལྡན་པའི་ན་ཆུང་བུད་མེད་རིན་པོ་ཆེའི་ལོངས་སྤྱོད་དང་ལྡན་པ་ཤ་སྟག་གོ།
ཐམས་ཅད་ཀྱང་བླ་ན་མེད་པའི་བྱང་ཆུབ་ཏུ་ཞུགས་པར་གྱུར་པ་དག་གོ། དེ་ལ་བུ་སྟོང་དུ། སྐྱེས་བུ་ཆེན་པོའི་མཚན་ཉི་ཤུ་རྩ་བརྒྱད་ཀྱིས་བརྒྱན་པ། ལྷག་པའི་བསམ་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཞུགས་པ་ཤ་སྟག་གོ། བཙུན་མོའི་ནང་ནས་མ་སྨད་ཞེས་བྱ་བ་དང༌། དཔེ་མེད་མ་ཞེས་ ༡༣༽བྱ་བ་དེ་གཉིས་རྫིང་དགའ་བ་ཞེས་བྱ་བར་ཁྲུས་བྱས་ཏེ་སྤོས་ཆུབ་གོས་བརླན་པས་སེང་གེའི་ཁྲི་པདྨའི་འབྱུང་གནས་བཟང་པོ་ལ་འདུག་གོ། དེ་གཉིས་དེར་འདུག་པའི་སང་ན་རྒྱལ་པོ་གཞོན་ནུབ་གཟུགས་བཟང་བ་མཛེས་པ་ལྟ་ན་སྡུག་པ་ཁ་དོག་བཟང་པོ་རྒྱལ་པ་མཆོག་དང་ལྡན་པ་གཉིས་སྐྱིལ་མོ་ཀྲུང་བཅས་པར་རྫུས་ཏེ་བྱུང་ངོ༌། དེ་ནས་སྐད་ཅིག་དེ་ཉིད་ལ་སྟེང་གི་བར་སྣང་ལས་ལྷ་རྣམས་ཀྱིས། ཀྱེ་མ་ཁྱིའུ་འདི་ནི་ཆོས་ཀྱི་སེམས་དཔའོ། ཀྱེ་མ་ཁྱིའུ་འདི་ནི་ཆོས་བློ་གྲོས་སོ།
ཞེས་པའི་སྒྲ་བྱུང་བའི་མ་སྨད་པའི་སང་ལ་ཆོས་སེམས་དང༌། དཔེ་མེད་པའི་པང་ལ་ཆོས་ཀྱི་བློ་གྲོས་སུ་བཏགས་སོ། ཞེས་སོགས་ནས། བཅོམ་ལྡན་འདས་མཛད་དེ་དེའི་ཚེ་དེའི་དུས་ན་འཁོར་ལོ་བསྒྱུར་བའི་རྒྱལ་བོ་ཡུལ་འཁོར་སྲུང་ཞེས་བྱ་བར་གྱུར་ཏོ། དེའི་བུ་སྟོང་ཡོད་པ་དག་ནི་བསྐལ་པ་བཟང་པོའི་བྱང་ཆུབ་སེམས་དཔའམ་ཤ་སྟག་ ༡༤༽སྟེ། དེ་བཞིན་གཤེགས་པ་འཁོར་བ་འཇིག་ནས་བཟུང་སྟེ། དེ་བཞིན་གཤེགས་པ་མོས་པ་ཞེས་བྱ་བའི་བར་དེའི་ཚེ་དེའི་དུས་ན་རྒྱལ་པོ་གཞོན་ནུར་གྱུར་ཏོ། ཞེས་གསུངས་པ་ལྟར། རྒྱལ་པོ་ཡུལ་འཁོར་སྲུང་གི་རིན་པོ་ཆེ་སྣ་བདུན་གྱི་བུམ་པར་གཞོན་ནུ་དེ་རྣམས་ཀྱི་མིང་བྲིས་ནས་བཅུག་ཞག་བདུན་དུ་མཆོད་པ་བྱས་པས། ཐོག་མར་གཞོན་ནུ་རྣམ་པར་དག་པའི་བློ་གྲོས་ཀྱི་མིང་བྱུང་སྟེ་དེ་ནི་དེ་བཞིན་གཤེགས་པ་འཁོར་བ་འཇིག་གོ།
དེའི་འོག་ཏུ་རྒྱལ་པོ་རྣམ་པར་རྒྱལ་བའི་སྡོ་བྱུང་སྟེ། དེ་ནི་གསེར་ཐུབ་བོ། དེའི་འོག་ཏུ་གཞོན་ནུ་དབང་པོ་ཞི་བ་ཞེས་བྱ་བ་བྱུང་སྟེ། དེ་ནི་འོད་སྲུང་ངོ༌། དེའི་འོག་ཏུ་གཞོན་ནུ་དོན་གྲུབ་གྱི་མིང་བྱུང་སྟེ། དེ་ནི་ཤཱཀྱ་ཐུབ་པའོ། དེའི་འོག་ཏུ་གཞོན་ནུ་སྐ་རགས་ཅན་ཞེས་བྱ་བའི་མི་བྱུང་སྟེ། དེ་ནི་བྱམས་པའོ། མཐར་གཞོན་ནུ་བློ་གྲོས་མཐས་ཡས་ཞེས་བྱ་བའི་མིང་བྱུང་སྟེ། དེ་ནི་དེ་བཞིན་གཤེགས་པ་མོས་པའོ།
༡༥༽ཆོས་ཀྱི་སེམས་པ་ནི་སངས་རྒྱས་སྟོང་གི་ཉན་པ་དང༌། མོས་པ་དང༌། རྟོགས་པར་བྱ་བའི་ཕྱིར་བཀའི་བསྡུ་བ་མཛད་པའི་གསང་བདག་ལག་ན་རྡོ་རྗེ་དང༌། ཆོས་ཀྱི་བློ་གྲོས་ནི་སངས་རྒྱས་དེ་རྣམས་ཆོས་འཁོར་བསྐོར་བར་བསྐུལ་ཞིང་གསོལ་བ་འདེབས་པར་བཤད་དོ། འདི་དང་བསྐལ་བཟང་གི་མདོ་མཐུན་པར་སྟོང་དང་རྩ་གཉིས་སུ་བཤད། ཡང་འཕགས་པ་ལ་ལི་ཙ་བཱི་དྲི་མ་མེད་པར་བསྟན་པ་ལས། ལྷའི་དབང་པོ་སྔོན་བྱུང་བ་འདས་པའི་དུས་ན་བསྐལ་པ་གྲངས་མེད་པའི་ཡང་ཆེས་གྲངས་མེད་བསམ་གྱིས་མི་ཁྱབ་པར་གྱུར་པ་དེའི་ཚེ་དེའི་དུས་ན། བསྐལ་པ་རྣམ་པར་སྦྱོང་བ་ལ་འཇིག་རྟེན་གྱི་ཁམས་ཆེར་བཀོད་པར། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་སྨན་གྱི་རྒྱལ་པོ་ཞེས་བྱ་བ་འཇིག་རྟེན་དུ་འབྱུང་སྟེ། ལྷའི་དབང་པོ།
དེའི་ཚེ་དེའི་དུས་ན་འཁོར་ལོ་བསྒྱུར་བའི་རྒྱལ་པོ་རིན་པོ་ཆེན་གདུགས་ཞེས་བྱ་བ་གླིང་བཞི་ལ། ༡༦༽དབང་བ་རིན་པོ་ཆེ་སྣ་བདུན་དང་ལྡན་པ་ཞིག་བྱུང་སྟེ། དེ་ལ་བུ་དཔའ་བ་བརྟུལ་ཕོད་པ་ཡན་ལག་མཆོག་གི་གཟུགས་པ་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་དུ་ཚང་བ་ཡོད་དེ། རྒྱལ་པོ་རིན་ཆེན་གདུགས་དེ་བཅོམ་ལྡན་འདས་དེ་བཞིན་གཤེགས་པ་སྨན་གྱི་རྒྱལ་པོ་འཁོར་དང་བཅས་པ་ལ་བར་གྱི་བསྐལ་པ་ལྔའི་བར་དུ་དགེ་བའི་ཡོ་བྱད་ཐམས་ཅད་ཀྱིས་རིམ་མོར་བྱས་པོ། ཞེས་དང༌། ངས་དེ་བཞིན་གཤེགས་པ་ལ་མཆོད་པ་བྱས་ཀྱི། ད་ཁྱོད་ཀྱིས་ཀྱང་དེ་བཞིན་གཤེགས་པ་ལ་མཆོད་པར་གྱི་ཤིག དེ་ནས་རྒྱལ་པོ་གཞོན་ནུ་དེ་དག་ཕ་རྒྱལ་པོ་རིན་ཆེན་གདུགས་ལ་ལེགས་པོ་ཞེས་སྨྲས་ནས། དེ་གཉན་ཏེ་དེ་དང་ལྷན་ཅིག་ཚོགས་ན་དེ་བཞིན་གཤེགས་པ་སྨན་གྱི་རྒྱལ་པོ་ལ་བསྐལ་པ་བར་མ་ལྔའི་བར་དུ་དགེ་བའི་ཡོ་བྱད་ཐམས་ཅད་ཀྱི་རིམ་གྲོར་བྱས་སོ།
དེའི་ནང་ནས་རྒྱལ་པོ་ཟླ་གདུགས་ཞེས་བྱ་བ་དེ་གཅིག་བུ་དབེན་པར་སོང་ནས་འདི་སྙམ་དུ་ ༡༧༽སེམས་ཏེ་མཆོད་པ་དེ་བས་གཞན་ཆེས་འཕགས་ཤིང་རྒྱ་ཆེ་བ་ཡོད་དོ་སྙམ་པ་དང༌། སངས་རྒྱས་ཀྱིས་བྱིན་རླབས་ཀྱིས་བར་སྣང་དེ་ལས་ལྷ་དག་གིས་འདི་སྐད་ཟེར་རོ། སྐྱེ་བུ་དམ་པ་ཆོས་ཀྱི་མཆོད་པ་ཐམས་ཅད་ཀྱི་ནང་ནས་མཆོག་གོ། ཞེས་སོགས་ནས། དོན་ལ་བརྟོན་གྱི་ཚིག་འབྲུ་ལ་མི་བརྟོན་པ། ཡེ་ཤེས་ལ་བརྟོན་གྱི་རྣམ་ཤེས་ལ་མི་བསྟོན་པ། ངེས་པའི་དོན་གྱི་མདོ་སྡེ་ལ་བརྟོན་གྱི་དྲང་བའི་དོན་གྱི་ཀུན་རྫོབས་ལ་མངོན་པར་མ་ཞེན་པ། ཆོས་ཉིད་ལ་བརྟོན་གྱི་གང་ཟག་ལ་བལྟ་བ་དམིགས་པར་འཛིན་པ་ལ་མངོན་པར་མ་ཞེན་པ། སངས་རྒྱས་ཀྱི་ཆོས་ཉིད་ཇི་ལྟ་བ་བཞིན་དུ་ཁོང་དུ་ཆུད་པ་འདི་ནི་རིགས་ཀྱི་བུ་བླ་ན་མེད་པའི་ཆོས་ཀྱི་མཆོད་པ་ཞེས་བྱའོ། ཞེས་དང༌། ་་་
དབང་པོ་དེའི་ཚེ་དེའི་དུས་ན་རིན་ཆེན་གདུགས་ཞེས་བྱ་བའི་འཁོར་ལོ་བསྒྱུར་བ་དེ་གཞན་ཡིན་པ་སྙམ་དུ་འཛིན་ན། ལྷའི་ ༡༨༽དབང་པོ་ཁྱོད་ཀྱིས་དེ་ལྟར་མི་བལྟའོ། དེ་ཅིའི་ཕྱིར་ཞེ་ན། རིན་ཆེན་འོད་འཕྲོ་དེ་དེ་བཞིན་གཤེགས་པ་དེའི་ཚེ་དའི་དུས་ན་རིན་ཆེན་གདུགས་ཞེས་བྱ་བ་འཁོར་ལོ་བསྒྱུར་བའི་རྒྱལ་པོར་གྱུར་རོ། རིན་ཆེན་ཟླ་གདུགས་དེའི་བུ་སྟོང་ཡོད་པ་དེ་དག་ནི་ད་ལྟ་གྱི་བསྐལ་པ་བཟང་པོའི་བྱང་ཆུབ་སེམས་དཔའམ་འདི་དག་ཡིན་ཏེ། གང་བསྐལ་པ་བཟང་པོ་འདི་ལ། སངས་རྒྱས་སྟོང་ཚང་བར་འབྱུར་བའོ། དེ་ལས་བཞི་ནི་སངས་རྒྱས་ལོག་པར་དད་སེལ་ལ་སོགས་པས་སྔོན་དུ་བྱུང་སྟེ་ལྷག་མ་རྣམས་ཀྱང་འབྱུང་བར་འགྱུར་རོ། འཁོར་བ་འཇིག་ལ་སོགས་པ་སྣང་མཛད་ལ་ཐུབ་པའི་བར་དུ་སྟེ་ཐ་མར་དེ་བཞིན་གཤེགས་པ་སྣང་མཛད་ཅེས་བྱ་བ་འབྱུང་ངོ༌། ལྷའི་དབང་པོ་དེའི་ཚེ་དེའི་དུས་ན་བཅོམ་ལྡན་འདས་དེ་བཞིན་གཤེགས་པ་སྨན་གྱི་རྒྱལ་པོ་དེའི་དམ་པའི་ཆོས་ཡོངས་སུ་བཟུང་བ་རྒྱལ་པོ་ཟླ་གདུགས་ཞེས་བྱ་བ་དེ་གཞན་ཡིན་པ་སྙམ་དུ་འཛིན་ན།
ཁྱོད་ཀྱིས་དེ་ལྟར་མི་ལྟའོ། དེ་ཅིའི་ཕྱིར་ཞེ་ན། ལྷའི་དབང་པོ་ང་ཉིད་དེའི་ཚེ་ ༡༩༽དེའི་དུས་ན་རྒྱལ་པོ་ཟླ་གདུགས་ཞེས་བྱ་བར་གྱུར་རོ། ཞེས་གསུངས་པ་ལྟར་དང༌། ཡང་སྙིང་་་་་་་་་དཀར་པོའི་ལེའུ་གསུམ་པ་ལས། སྔོན་སངས་རྒྱས་ཀྱི་ཞིང་འདིར་བསྐལ་པ་འཛིན་པ་ཞེས་བྱ་བ་ལ་འཁོར་ལོས་བསྒྱུར་བའི་རྒྱལ་པོ་རྩིབས་ཀྱི་མྱུད་ཅེས་པ་དང༌། དེའི་བུ་མིག་མི་འཛུམ་སོགས་སྟོང༌། ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང༌། རྒྱལ་པོའི་མདུན་ན་འདོན་བྲམ་ཟེ་རྒྱ་མཚོའི་རྡུལ་ཞེས་བྱ་བར། སྲས་གཅེན་ཁྱིའུ་རྒྱ་མཚོའི་སྙིང་པོ་དང༌།
གཅུང་མཐུ་བོ་རྒྱ་མཚོའི་དབང་ཕྱུག་ཁྱབ་བདག་ཅེས་བྱ་བ་སོགས་བརྒྱད་བཅུ། བྲམ་ཟེའི་སློབ་མ་བྱེ་བ་ཕྲག་གསུམ་གང་གང་དག་རིག་བྱེད་སློབ་པའི་བྲམ་ཟེའི་བུ་བ་ཐུ་བོ་མང་པོས་བཀུར་བ་ཁྱབ་འཇུག་སོགས་སྟོང༌། བསྙེན་བཀུར་བའི་བྲམ་ཟེའི་ཁྱིའུ་ལྔ་བྲམ་ཟེའི་ཁྱིའུ་སྟོབས་ཆེན་ཤུགས་འཆང་རྣམས་ཡོད་པ་ལས། སྲས་རྒྱ་མཚོའི་སྙིང་པོ་རབ་ཏུ་བྱུང་ནས་དེ་བཞིན་གཤེགས་པ་རིན་ཆེན་སྙིང་པོ་ཞེས་ ༢༠༽བྱ་བར་སངས་རྒྱས་པའི་ཚེ། རིན་ཆེན་སྙིང་པོས། རྒྱལ་པོ་རྩིབས་ཀྱི་མྱུད་སངས་རྒྱས་ཚེ་དཔག་མེད་དང༌། སྲས་མིག་མི་འཇུམ་སྤྱན་རས་གཟིགས་སོགས་དང༌། མཐུ་ཆེན་ཐོབ་པ་ལ་སོགས་པར་ལུང་བསྟན། ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་པོ་དུས་གཅིག་ཏུ་འཇིག་རྟེན་གྱི་ཁམས་གཞན་དག་བྱང་ཆུབ་འཐོབ་པར་ལུང་བསྟན། གཅུང་རྒྱ་མཚོའི་དབང་ཕྱུག་ཁྱབ་བདག་སོགས་བདུན་ཅུ་རྩ་དགུ་པོ་བསྐལ་པ་ཨུཏྤལ་ཡང་དག་ཏོག་ཅེས་བྱ་བ་ལ་སྐྱེ་དགུའི་ཚེ་ལོ་བརྒྱད་ཁྲི་ཐུབ་པ་ན་སངས་རྒྱས་རིན་ཆེན་བརྩེགས་པ་ཞེས་བྱ་བ་དང༌།
དེའི་རྗེས་སུ་གཅུང་གཞན་རྣམས་ཀྱང་སངས་རྒྱས་བདུན་ཅུ་རྩ་དགུར་ལུང་བསྟན་ཞིང༌། བྲམ་ཟེའི་ཁྱིའུ་སྐར་མིག་ཁྱུ་མཆོག་སོགས་སློབ་མ་བྱེ་བ་ཕྲག་གསུམ་པོ་སངས་རྒྱས་ཀྱི་ཞིང་འདིར་བླ་ན་མེད་པའི་སངས་རྒྱས་ཀྱི་གྲངས་སུ་མི་གཏོགས་ཤིང༌། ཞེས་དང༌། མི་འཇེད་འཇིག་རྟེན་གྱི་ཁམས་ཞེས་གྲགས་པ་འདིར། བྲམ་ཟེའི་ཁྱིའུ་སྐར་མ་སྐྱོང་སྐྱེ་དགུའི་ཚེ་ལོ་ ༢༡༽བཞི་ཁྲི་ཐུབ་པ་ན་སངས་རྒྱས་ཐོག་མར་འཁོར་བ་འཇིག གཉིས་པར་གཏམ་བུ་རུ་ཞེས་ཚེ་ལོ་སུམ་ཁྲི་པའི་དུས་སུ་གསེར་ཐུབ། ཁྱིའུ་ཀུན་གྱིས་སྲུང་ཞེས་པ་རྩོད་དུས་ཀྱི་མཚན་མ་བྱུང་བ་ན་འོད་སྲུང༌། ཁྱིའུ་བཞི་པ་བགྲོད་བྱའི་བུ་དྲི་མ་མེད་པ་ཚེ་ལོ་བརྒྱད་ཁྲི་པའི་དུས་སུ་བྱམས་པ། དེ་བཞིན་རིག་བྱེད་སློབ་མ་སེངྒེ་མཆོག་དགའ་སོགས་བསྐལ་བཟང་གི་སངས་རྒྱས་གོ་བཅུ་རྩ་དགུའི་བར་ལུང་བསྟན། སངས་རྒྱས་ལ་སོགས་དགེ་སློང་གི་དགེ་འདུན་ལ་དབུལ་བ་ཁ་མཆིས་པའི་ལོ་ཐང་སྤྱོད་པ་ལ་རིན་པོ་ཆེའི་སྣ་བརྒྱན།
གཉིས་པ་ཐང་ལ་སྤྱོད་པ་རིན་པོ་ཆེ་སྣ་བདུན་གྱི་སྣ་ཆ། གསུམ་པ་ས་ལ་སྤྱོད་པ་ལ་རིན་ཆེན་བདུན་གྱི་ཁྲི། བཞི་པ་ཤུགས་ཀྱིས་སྤྱོད་པ་ལ་རིན་ཆེན་བདུན་གྱི་མཁར་བ། ལྔ་པ་སྙིང་པོ་སྤྱོད་པ་ལ་གསེར་གྱི་རིཀལ་བ་སྒྲིང་ག་ར་བྱིན་ནས་སེམས་བསྐྱེད་དུ་བཅུག་པའི་བསྙེན་བཀུར་བ་ལྔ་པོ་དེ་བཞིན་གཤེགས་པ་རྟ་དབྱངས། བདེ་དབང་ ༢༢༽བླ་གྲོས། དོན་བཅས་གསུང་དགའ། སེངྒེའི་བཤེས་གཉེན་ཞེས་བྱ་བ་རྣམས་སུ་ལུང་བསྟན་པ་བཅས་བསྐལ་བཟང་གི་སངས་རྒྱས་སྟོང་རྩ་བཞི་དང༌། བྱང་ཆུབ་སེམས་དཔའམ་གཞན་རྣམས་ཀྱིས་རྩོད་དུས་ཀྱི་གདུལ་བྱ་ཡོངས་སུ་སྤངས་པ། བྲམ་ཟེ་རྒྱ་མཚོའི་རྡུལ་གྱི་སྙིང་པོས་མཆོག་ཏུ་སེམས་བསྐྱེད་སྟེ་ཤཱཀྱ་ཐུབ་པར་ལུང་བསྟན་པ་དང༌། བཅས་ཉེར་ལྔ་བྱུང་བ་འདི་རྣམས་ཀྱིས་བསྟན་པས་བཟང་པོའི་བསྐལ་པ་ཕྱེད་སྐྱོང་ཞིང༌།
དེ་ནས་བྲམ་ཟེའི་ཁྱིའུ་སྟོབས་ཆེན་ཤུག་འཆང་ཞེས་པས་སངས་རྒྱས་རིན་ཆེན་སྙིང་པོའི་དྲུང་དུ་སེམས་བསྐྱེད་པ་ནི། བཙུན་པ་བཅོམ་ལྡན་འདས་བསྐལ་པ་བཟང་པོའི་དེ་ལ་རྒྱལ་བ་ཉི་མ་དག་ཡོངས་སུ་མྱ་ངན་ལས་འདས་པ་དེ་དག་གི་མཐར་བྲམ་ཟེའི་ཁྱིའུ་ཞེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་ཞིང་དེ་བཞིན་གཤེགས་པ་སེངྒེའི་བཤེས་གཉེན་གཙུག་ཕུད་ཅེས་བགྱི་བ་དེ་སྲིད་དུ་ཡུན་རིང་པོར་བདག་གིས་བརྡུལ་ཞུགས་དང༌། དཀའ་ཐུབ་སྤྱོད་པ་དང༌། ཞེས་ ༢༣༽སོགས་དང༌། དེ་བཞིན་གཤེགསཔ་སེངྒེའི་བཤེས་གཉེན་གཙུག་ཕུད་བཟག་པོ་ཡོངས་སུ་མྱ་ངན་ལས་འདས་པའི་ཆོས་ནུབ་པ་ན་བླ་ན་མེད་པར་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་ཏེ། དེ་བཞིན་གཤེགས་པ་གསལ་མཛད་ཅེས་བྱ་བར་འགྱུར་རོ། ཁྱོད་ཀྱི་ཚེའི་ཚད་ནི་བསྐལ་པ་ཕྱེད་དུ་འགྱུར་རོ། ཡོངས་སུ་མྱ་ངན་འདས་ནས་ཀྱང་ཇི་སྲིད་དུ་བསྐལ་པ་ཆེན་པོ་བཟང་པོའི་བསྐལ་བ་ཟད་པར་མ་གྱུར་པ་དེ་སྲིད་དུ་དམ་པའི་ཆོས་ནུབ་པར་མི་འགྱུར་པ། ཞེས་སོགས་ལུང་བསྟན་བས་བསྐལ་པ་འདིར་ནི་མདོ་འདིའི་ལུགས་ལྟར་ན་སྔོན་ཆད་སངས་རྒྱས་སྟོང་རྩ་བཞི་ལས་བགྲངས་པ་མི་འདུག་ཀྱང་སྟོང་རྩ་དྲུག་ཏུ་འབྱུང་བར་གྱུར་མོད། གང་ལྟར་ཀྱང་བདག་པའི་སྟོན་པ་མཉམ་མེད་ཤཱཀྱའི་རྒྱལ་པོ་འདི་ཉིད་བསྐལ་བཟང་གི་སངས་རྒྱས་བཞི་པར་བྱོན་པར་མི་མཐུན་པ་མེད་ཅིང༌།
འདིས་དང་པོར་བྱང་ཆུབ་མཆོག་ ༢༤༽ཏུ་ཐུགས་བསྐྱེད་ཚུལ་ནི། དེ་བཞིན་གཤེགས་པ་ཤཱཀྱ་ཐུབ་པ་ཆེན་པོ་ལ་གདུགས་གཅིག མཆིལ་ལྷམ་ཟུང་གཅིག རྫའི་བུམ་པ་བྱི་དོར་བྱས་པ་རྣམས་ཕུལ། མགྲོན་བུ་ལྔ་མེ་ཏོག་གི་ཚུལ་དུ་གཏོར་ནས། དེ་བཞིན་གཤེགས་པ་ཁྱེད་སྐུ་ཅི་འདྲ་དང༌། ཞེས་སོགས་ཀྱིས་ཐུགས་བསྐྱེད། བར་དུ་བསྐལ་པ་གྲངས་མེད་གསུམ་དུ་ཚོགས་བསགས་པ་ནི། དེ་བཞིན་གཤེགས་པ་ཕུང་པོ་ཆེན་པོ་ནས། སངས་རྒྱས་རིན་ཆེན་གཙུག་གཏོར་ཅན་གྱི་བར་སངས་རྒྱས་བདུན་ཁྲི་ལྔ་སྟོང་ལ་མཆོད་ཅིང་བསྙེན་བཀུར་ནས་གྲངས་མེད་དང་པོའི་ཚོགས་བསགས།
སངས་རྒྱས་དཀོན་མཆོག་ཡན་ལག་འཇིག་རྟེན་དུ་བྱོན་པ་ནས། མར་མེ་མཛད་ཀྱི་བར་སངས་རྒྱས་བདུན་ཁྲི་དྲུག་སྟོང་ལ་མཆོད་ཅིང་བསྙེན་བཀུར་ནས་གྲངས་མེད་གཉིས་པའི་ཚོགས་བསགས། སངས་རྒྱས་མར་མེ་མཛད་ནས་རྣམ་གཟིགས་ལ་ཐུག་གི་བར་སངས་རྒྱས་བདུན་ཁྲི་བདུན་སྟོང་ལ་གྲངས་མེད་གསུམ་པའི་ཚོགས་བསགས་ནས་ ༢༥༽སངས་རྒྱས་དབང་པོའི་ཏོག་ཏུ་སངས་རྒྱས་པ་ཡིན་ཏེ། མཛོད་ལས། རྣམ་གཟིགས་མར་མེ་རིན་ཆེན་གཙུག གྲངས་མེད་གསུམ་གྱི་ཐ་མར་འབྱུང༌། དང་པོ་ཤཱཀྱ་ཐུབ་པ་ཡིན། ཞེས་གསུངས་སོ སྔར་ཡང་འཇམ་བུའི་གླིང་འདིར་མཛད་པ་བཅུ་གཉིས་ཀྱི་སྒོ་ནས་འགྲོ་དོན་ལ་གཤེགས་པ་ནི། རྒྱུད་བླ་ལས། ཐུགས་རྗེ་ཆེན་པོས་འཇིག་རྟེན་མཁྱེན།
འཇིག་རྟེན་ཀུན་ལ་གཟིགས་ནས་ནི། ཆོས་ཀྱི་སྐུ་ལས་མ་གཡོས་པར། སྤྲུལ་པའི་རང་བཞིན་སྣ་ཚོགས་ཀྱིས། སྐྱེ་བ་མངོན་པར་སྐྱེ་བ་དང༌། དགའ་ལྡན་གནས་ནས་འཕོ་བ་དང༌། ལྷུམས་སུ་ཞུགས་དང་བལྟམས་པ་དང༌། བཟོ་ཡི་གནས་ལ་མཁས་པ་དང༌། བཙུན་མོའི་འཁོར་གྱིས་རོལ་བ་དང༌། ངེས་འབྱུང་དཀའ་བ་སྤྱད་པ་དང༌། བྱང་ཆུབ་སྙིང་པོར་གཤེགས་པ་དང༌།
བདུད་སྡེ་བཅོམ་དང་རྫོགས་པ་དང༌། བྱང་ཆུབ་ཆོས་ཀྱི་འཁོར་ལོ་དང༌། མྱ་ངན་འདའ་བར་སྟོན་མཛད་རྣམས། ཡོངས་སུ་མ་དག་ ༢༦༽ཞིང་རྣམས་སུ། སྲིད་པ་ཇི་སྲིད་གནས་པར་སྟོན། ཞེས་གསུངས་པ་ལྟར། དང་པོ་དགའ་ལྡན་གྱི་གནས་ནས་འཕོ་བའི་མཛད་པ་ནི། འཛམ་བུ་གླིང་པ་རྣམས་ཆོས་ཉན་ཕྱིར་དགའ་ལྡན་དུ་བགྲོད་མི་ནུས་ལ། ལྷ་རྣམས་འཛམ་གླིང་དུ་འབབ་ནུས་སོ་སྙམ་སྟེ། གཟིགས་པ་ལྔས་གཟིགས་ཏེ།
ཡུལ་གྲོང་ཁྱེར་སེར་སྐྱ། རིགས་རྒྱལ་པོ། རུས་བརྒྱུད་བུ་རམ་ཤིང་པ། ཆོ་འབྲང་སྐྱོན་བྲལ་ཡུམ་སྒྱུ་མ་ལྷ་མཛེས། དུས་ཚེ་ལོ་བརྒྱ་པ་སྟེ་དགེ་མཚན་ལྔ་གཟིགས་ནས་ལྷ་རྣམས་ལ། གྲོགས་པོ་དག་ངའི་ལུས་བསོད་ནམས་བརྒྱའི་མཚན་དང་ལྡན་པ་ལ་ལྟོས། ཕྱོགས་བཅུ་ན་བྱང་ཆུབ་སེམས་དཔའམ་དང་འདྲ་བ་གྲངས་མེད་པ་ལའང་ལྟོས། བྱང་ཆུབ་སེམས་དཔའི་བྱམས་པ་འདིས་ཁྱོད་རྣམས་ལ་ཆོས་སྟོན་པར་འགྱུར་རོ། ཞེས་གསུངས་ཏེ། རང་གི་ཐོད་དང་ཅོད་པན་མ་ཕའི་དབུ་ལ་བཅིངས་ནས།
ཁྱོད་ངའི་འོག་ཏུ་འཚང་རྒྱ་བས་དགའ་ལྡན་གྱི་གནས་འདིར་དབང་བསྐུར་རོ། ཞེས་ ༢༧༽རྒྱལ་ཚབ་ཏུ་བཞག ལྷ་རྣམས་ལ། ཁྱེད་ཅག་ལས་གང་དག་བདུད་རྩི་དོན་དུ་གཉེར་བ་དེ་དག་ཡོད་ན་ཕལ་ཆེར་ཡུལ་དབུས་ཀྱི་གྲོང་ཁྱེར་དྲུག་པོ་མཉན་ཡོད་དང༌། གནས་བཅས་དང༌། ཡངས་པ་ཅན་དང༌། ཙམ་པ་ཀ་དང༌། རྒྱལ་པོའི་ཁབ་དང༌། ཝ་ར་ཎཱ་སེར་ཉིང་མཚམས་སྦྱོར་ལོངས་ཤིག ཁོ་བོ་མངོན་པར་རྫོགས་པ་འཚང་རྒྱ་བའི་ཕྱིར་འཛམ་བུའི་གླིང་དུ་འགྲོའོ་ཞེས་གསུངས་པས།
དེའི་ཚེ་འདོད་གཟུགས་ཀྱི་ལྷ་མཐུ་བོ་ཆེ་རྣམས་ཀྱང་ཞབས་འབྲིང་དུ་འགྲོ་བར་ཆས་ཏེ་གླུ་དབྱངས་ཀྱིས་བསྟོད་ཅིང༌། བརྒྱ་བྱིན་ཡུམ་གྱི་གཟི་བྱིན་བསྒྲུབ་པ་དང་ལྷུམས་གཙང་བར་བྱེད་པ་ལ་ཆས་པ་དང་བཅས་དགའ་ལྡན་གྱི་གནས་ནས་འཕོ་བར་མཛད་དོ། གཉིས་པ་ལྷུམས་སུ་ཞུགས་པའི་མཛད་པ་ནི། དེ་ནས་བདེ་བའི་རྒྱན་ཅེས་པའི་འོད་ཟེར་གྲངས་མེད་པ་སྤྲོས་པས་སྟོང་གསུམ་གྱི་མུན་ནག་ཀུན་སྣང་བས་ཁྱབ་ལཔར་བྱས་ནས་ཉི་ཟླ་ཡང་ ༢༨༽ཟིལ་གྱིས་མནན། ངན་སོང་གི་སྡུག་བསྔལ་ཞི། ཡོན་ཏན་གྱི་དཀྱིལ་འཁོར་ལས་བྱུང་བའི་སྣང་བ་ཞེས་བྱ་བའི་འོད་བ་སྤྲུའི་སྒོ་ཐམས་ཅད་ནས་བཀྱེ་བ་ཡུམ་གསོ་སྦྱོང་བླངས་པའི་ལུས་ལ་ཐིམ་མ་ཐག་ལུས་བདེ་ཞིང་ཏུམ་ནམ་མཁའ་ལྟར་ཡངས་པར་གྱུར་ཏེ། མཛད་པ་བཅུ་གཉིས་སྟོན་པའི་སྤྲུལ་སྐུ་དང༌། སྔོན་གྱི་སྤྱོད་པ་དཔག་མེད་ཀྱང་མཐོང་ཞིང༌། བྱང་ཆུབ་སེམས་དཔའི་ཁང་བརྩེགས་གནས་ཀྱིས་བརྒྱན། ཞེས་པའི་འོད་བྱུང་སྟེ།
ཡུམ་གྱིས་སྐུ་གཡས་པར་ཞུགས་མ་ཐག་ཙན་དན་སྦྲུལ་སྙིང་ཁང་བརྩེགས་གྲུ་བཞི་སྒོ་བཞི་བརྒྱན་དང་ལྡན་པར་གྱུར་པ་དེར་གླང་པོ་ཆེའི་རྣམས་ཡས་ཡུམ་གྱི་བློ་གཡས་པར་ཞུགས་ཤིང་ཁང་བརྩེགས་ཀྱི་ཁྲི་སྟན་ལ་སྐྱིལ་མོ་ཀྲུང་བཅས་ནམ་བཟའ་དང་ལྡན་པར་བཞུགས་སོ། གསུམ་པ་སྐུ་བལྟམས་པའི་མཛད་པ་ནི། དེ་ལྟར་ཟླ་བ་བཅུ་ཚང་བར་བཞུགས་ནས་བལྟམས་ཚུལ་ནི་ལྕགས་སྤྲེ་པ་གའི་ཚེས་བདུན་རྒྱུ་སྐར་རྒྱལ་ལ་འབབས་པའི་ ༢༩༽ཉིན་ལུམྦའི་ཚལ་དུ་ལྷ་རྣམས་ཀྱིས་ཡུམ་སྤྱན་དྲངས་ཏེ་འཁོར་ཚོགས་རྣམས་ཀྱིས་རོལ་མོའི་སྒྲ་ཁྲོལ་ཞིང༌། ལྷ་རྣམས་ཀྱིས་མེ་ཏོག་འཐོར། འཇིག་རྟེན་སྐྱོང་བ་བཞིས་ཤིང་རྟ་འདྲེན། བརྒྱ་བྱིན་གྱིས་ལམ་གྱི་བྱི་དོར་བྱེད། ཚངས་པས་ལམ་སེལ། ལྷ་བརྒྱ་སྟོང་དག་ཕྱག་འཚལ་བ་དང་བཅས་ཡོན་ཏན་དུ་མས་བརྒྱན་པའི་ལུམྦིའི་ཚལ་དུ་ལྷས་བཤམས་པའི་ཁྲི་ལ་ཡུམ་ཁོད་མ་ཐག་ཡུམ་གྱི་བ་སྤྲུའི་སྒོ་ནས་བྱུང་བའི་འོད་ཀྱིས་སྣང་བས་སྟོང་གསུམ་གྱི་འོད་ཇི་སྙེད་ཡོད་པ་ཟིལ་གྱིས་མནན། ངན་སོང་གི་དུཿཁ་ཞི། ཚལ་དེའི་ལྗོན་ཤིང་ཡལ་ག་གཡུར་ཟ་བ་དག་གིས་མངོན་པར་བཏུད་དེ་ཕྱག་བྱས་སོ།
དེ་ནས་བདེ་བར་བཙལ་བའི་ཕྱིར་ཡུམ་ཕྱག་གཡས་པ་བརྐྱངས་ཏེ་ཤིང་པ་ལཀྵའི་ཡལ་ག་བཟུང་ནས་ནམ་མཁའི་དཀྱིལ་དུ་བལྟ་ཞིང༌། བརྒྱ་བྱིན་མ་མ་རྒན་མོའི་ཚུལ་གྱིས་ཆ་ ༣༠༽བྱད་ཀྱིས་མདུན་དུ་འདུག་གོ། དེའི་ཚེ་ཡུམ་གྱི་རྩེབས་ལོགས་གཡས་པ་ནས་བདུད་དཔའ་སྐོང་བ་དང་རེག་ན་བདེ་བའི་འོད་གསེར་མདོག་སྟོང་གསུམ་དུ་སྣང་བ་འགྱེད་བཞིན་པར་ནམ་གྱི་གུང་ཐུན་དེར་ནམ་བཟའ་དང་བཅའ་བལྟམས་སོ། དེའི་ཚེ་ས་གཡོས། མེ་ཏོག་གི་ཆར་བབས། ཤིང་ཐམས་ཅད་ཀྱི་མེ་ཏོག་རྒྱས་ཤིང་འབྲས་བུ་ཆགས། ངན་སོང་གསུམ་རྒྱུན་ཆད། གྲོང་ཁྱེར་བཞིའི་རྒྱལ་པོར་བུ་རེ་བཙས་ཏེ། མཉན་ཡོད་དུ་རྒྱལ་པོ་རྩིབས་ཀྱི་རིང་འཕུར་ཚངས་བྱིན་གྱི་བུ་བཙས་པ་ན། ཡུལ་པྲ་ཕབ་པ་བཞིན་གསལ་བས་མིང་གསལ་རྒྱལ་དང༌།
རྒྱལ་པོའི་ཁབ་ཏུ་པདྨ་ཆེན་པོའི་བུ་བཙས་པས་ན་ཉི་མའི་གཟུགས་ཤར་བ་ལྟར་སྣང་ཞིང་གཟུགས་ཅན་མའི་བུ་ཡིན་པས་གཟུགས་ཅན་སྙིང་པོ་དང༌། ཀེ་ཀོ་ཤམྦྷིར་དམག་བརྒྱ་པའི་བུ་བཙས་པ་ན་འཇིག་རྟེན་་་་་་ཤར་བ་ལྟར་གྱུར་པས་ཤར་པ་ཞེས་པའི་མིང་བཏགས། འཕགས་ ༣༡༽རྒྱལ་དུ་མུ་འཁྱུད་མཐའ་ཡས་ཀྱི་བུ་བཙས་པ་ན། འཇིག་རྟེན་སྒྲོན་མེས་སྣང་བ་ལྟར་གྱུར་པས་རབ་སྣང་ཞེས་མིང་བཏགས་ཤིང་རང་རང་གི་བུའི་ཡོན་ཏན་དུ་རློམ་མོ། གཞན་ཡང་བཟང་ལྡན་དགའ་བོ་སོགས་ལྔ་བརྒྱ་དང༌། ཤཱཀྱ་གཞན་འབུམ་ཕྲག་དང༌། འདུན་པ་སོགས་འབངས་བརྒྱད་བརྒྱ། གྲགས་འཛིན་མ་སོགས་ཤཱཀྱའི་བུ་མོ་ཁྲི། མདུན་མ་སོགས་བྲན་མོ་བརྒྱད་བརྒྱ། རྒྱལ་རིགས་དང་བྲམ་ཟེ་ཁྱིམ་བདག་གི་བུ་མོ་ཉིས་ཁྲི།
ཆིབས་བསྔགས་ལྡན་སོགས་རྟེའུ་ཕོ་མོ་ཉིས་ཁྲི། གླང་པོ་ཆེ་མཆོག་ཁྲི། བ་གླང་དྲུག་སྟོང་རྣམས་བཙས་ཤིང༌། ཟས་གཙང་གི་མདུན་ན་འདོན་འཆར་པོའི་་་་་་་་་་འཆར་ཀ་ཡང་བཙས་སོ། འཛམ་གླིང་དབུས་སུ་ཨ་ཤྭཏྠའི་སྡོང་པོ་དང༌། མ་དྲོས་འགྲམ་དུ་ཨུ་དུམ་ཝཱ་རའི་མེ་ཏོག་ཁ་འབུས། གླིང་ཕྲན་རྣམས་སུ་ཙནྡན་གྱི་ཚལ་དང༌། རིའི་རྩེ་མོ་རྣམས་སུ་བྱུ་རྒྱུའི་མྱུ་གུ་འཐོན་ ༣༢༽ཞིང༌། འབབ་ཆུ་རོ་ཧེ་རའི་འགྲམ་དུ་ཤིང་དགེ་བའི་སྙིང་པོ་ཞེས་ཉིན་རེ་བཞིན་ཁྲུ་བརྒྱ་རེ་སྐྱེ་ཞིང་ཉི་མ་མེད་ཚེ་སོན་མོས་བཅད་རུང་བ་ཉི་མ་ཤར་ནས་མེས་ཀྱང་མི་འཇིག་པ་སྐྱེས་པ་སོགས་དགེ་མཚན་དུ་མ་དང་ལྡན་པར་བྱས། དེ་ནས་བྱང་ཆུབ་ཀྱི་ཕྱོགས་དང་འཕགས་ནོར་བདུན་དང་མཐུན་པའི་ཕྱོགས་བཞིར་གོམ་པ་བདུན་བདུན་བོར་ནས་པདྨ་བདུན་བདུན་བྱུང་སྟེ།
ཤར་ཕྱོགས་སུ་བོར་བའི་ཚེ། དགེ་བའི་ཆོས་ཐམས་ཅད་མྱང་འདས་ཀྱི་སྔོན་དུ་འགྲོ་བར་བྱའོ། ཞེས་དང༌། དེ་བཞིན་དུ་ལྷོ་ཕྱོགས་སུ། འགྲོ་བ་ཐམས་ཅད་ཀྱི་ཡོན་གནས་སུ་འགྲོ་བར་བྱའོ། ནུབ་ཕྱོགས་སུ། སྐྱེ་རྒ་ན་འཆི་མཐར་བྱུང་བར་བྱའོ། བྱང་ཕྱོགས་སུ། སེམས་ཅན་ཐམས་ཅད་ཀྱི་ནང་ན་བླ་ན་མེད་པར་བྱའོ། ཞེས་པའི་སྒྲ་དེ་སྟོང་ཆེན་པོའི་འཇིག་རྟེན་གྱི་སེམས་ཅན་གྱིས་གོ་བར་བྱས་ཚེ།
རྒྱལ་པོ་ཟས་གཙང་མས་བུ་འདི་བཙས་པས་བདག་གི་དོན་ཐམས་ཅད་འགྲུབ་བོ། ཞེས་གསུངས་པས་མཚན་གཞོན་ནུ་དོན་གྲུབ་ ༣༣༽ཏུ་གསོལ་ལོ། དེ་ནས་ཞག་བདུན་སོང་བ་ན་ཡུམ་མྱ་ངན་ལས་འདས་ཏེ་སུ་ཅུ་རྩ་གསུམ་གྱི་ལྷར་སྐྱེས་སོ། བཞི་པ་བཟོའི་གནས་ལ་མཁས་པའི་མཛད་པ་ནི། ཡབ་ཀྱིས་བསྐུལ་བའི་ཕྱིར་བཟོ་གནས་དང༌། རོལ་རྩེད་ཀྱི་རིགས་དང༌། ཀུན་གྱི་བཤེས་གཉེན་སོགས་སློབ་དཔོན་རྣམས་ལས་ཡི་གེ་སོགས་བསླབ་པ་ལྟར་མཛད་ཚེ། ཡི་གེ་གཅིག་ནས་ལྔ་བརྒྱའི་བར་ཕུལ་བས། དེ་དག་ཤེས་ཀྱི་ཞེས་པདྨའི་སྙིང་པོ་སོགས་ཡིག་རིགས་དྲུག་ཅུ་རྩ་བཞི་པོ་ལས་གང་སློབ་ཅེས་གསུངས་པས། སློབ་དཔོན་རྣམས་ཀྱིས་མིང་ཙམ་ཡང་མ་ཤེས་པར་ངོ་མཚར་དུ་གྱུར།
དམ་པས་ཡི་གེ་བྲིས་ནས་བྱིན་ཏེ་འདི་ནི་འདིའི་གསུང་པས་དམ་པའི་མཐུས་ཡིག་འབྲུ་རེ་བརྗོད་ཚེས། ངེས་འབྱུང་དང་ལྡན་པའི་ཆོས་སྒོ་བརྒྱ་སྟོག་གྲངས་མེད་བྱུང་སྟེ་སློབ་དཔོན་དང་བྱིས་པ་ཁྲི་དང་གཞན་ཉི་ཁྲི་ཉི་སྟོང་བྱང་ཆུབ་ཏུ་སྨིན་པར་མཛད། དེ་ནས་ཟས་གཙང་མ་གཞོན་ནུ་འདི་ ༣༤༽ལ་བཙུན་མོ་ཞིག་བླང་བར་རིགས་སོ་སྙམ་ནས། ཤཱཀྱ་ལག་ན་བེ་ཅོན་གྱི་བུ་མོ་དེ་བྱང་ཆུབ་སེམས་དཔའ་ལ་ཕུལ་ཅིག་ཅེས་སྤྲིངས་བ་པས། བདག་གི་རིགས་ནི་སྒྱུ་རྩལ་ཤེས་པ་དང་རལ་གྲིའི་ཐབས། འཕོངས་སྟབས། གྱད་ཀྱི་འཛིན་སྟངས་ཤེས་པ་ལ་གཏོང་གིས་གཞན་ལ་ནི་མ་ཡིན་ནོ། ཞེས་བྱས་པས་གཞོན་ནུ་བྱང་ཆུབ་སེམས་དཔའ་མཁྱེན་ཏེ། གྲོང་ཁྱེར་འདི་ན་བདག་དང་སྒྱུ་རྩལ་འགྲན་ནུས་སུ་མཆིས་ཅེས་བསྒོས་པས། སྐྱེ་དགུའི་བདག་མོའི་བུ་གཅུང་མཛེས་དགའ་དང༌།
བདུད་རྩི་ཟས་ཀྱི་བུ་ལྷས་སྦྱིན། ལག་ན་བེ་ཅོན་གྱི་བུ་མདའ་ཐོགས་སོགས་ཤཱཀྱའི་བུ་ང་རྒྱལ་དྲེགས་པ་ཅན་རྣམས་དང༌། མདུན་ན་འདོན་གྱི་འཆར་ཀ་སོགས་ཚན་པོ་ཆའི་སྟོབས་ལྡན་རྣམས་སྒྱུ་རྩལ་གྱི་ཕྱིར་ཚོགས་སོ། དེ་ནས་ཡི་གེ་རྩིས། མཆོངས། རྐྱལ། བང་གཅོད། བསྒྱེལ་རྣམས་འགྲན་པས་བྱང་ཆུབ་སེམས་དཔར་སུས་ཀྱང་འགྲན་མེད་དུ་གྱུར། དེ་ནས་འཕོངས། མདའ་ ༣༥༽འབེན་ལ་འཕེན་པ་སོགས་འགྲན་པས་དམངས་རྣམས་ཀྱིས་བདུན་ནས་གཅིག་པ་དང་གཉིས་པ།
ལྷས་བྱིན་གྱིས་གསུམ། གླང་པོ་སྟོང་ཐུབ་ཀྱིས་བདུན་རྣམས་ཕུག་པ་ལས་ཐལ་ཏེ་སྒྱུ་རྩལ་གང་ཡང་འགྲན་པའི་ཟླ་བྲལ་དུ་གྱུར་པའོ། ལྔ་པ་བཙུན་མོའི་འཁོར་དགྱེས་རོལ་བའི་མཛད་ནི། དེ་ནས་ཤཱཀྱ་ལག་ན་བེ་ཅོན་གྱི་བུ་མོ་ས་འཚོ་མ་འཁོར་ཉི་ཁྲི། ཤཱཀྱ་ལག་ན་དྲིལ་བུ་སྒྲའི་བུ་མོ་གྲགས་འཛིན་མ་འཁོར་ཉི་ཁྲི། ཤཱཀྱ་ཟས་དཀར་གྱི་བུ་མོ་རི་དྭགས་སྐྱེ་མ་འཁོར་ཉི་ཁྲི་སྟེ། བཙུན་མོ་དྲུག་ཁྲི་ཁབ་ཏུ་བཞེས་ནས་འདོད་པའི་ཡོན་ཏན་ལྔ་ལ་སྤྱོད་ཅིང་ཕོ་བྲང་ན་བཞུགས་སོ། དེའི་ཚེ་ལྷས་བྱིན་གྱིས་སྐྱེད་ཚལ་སྟེང་ངང་པ་འཕུར་བར་མདའ་བསྣུན་པས་ལྷུངས་པ་ན་བྱང་ཆུབ་སེམས་དཔས་བཟུང་སྟེ་མདའ་ཕྱུངས་ནས་སྨན་གྱིས་གསོས་པས། ལྷས་བྱིན་གྱིས་ངང་པ་འདི་ངས་བཟུང་བ་ཡིན་པས་བསྐུར་ཞིག་ཅེས་སྤྲིངས་པ་དང༌། ༣༦༽དེ་ལན་ངས་སེམས་བསྐྱེད་པའི་ཚེ་སེམས་ཅན་ཐམས་ཅད་བཟུང་བ་ཡིན་ནོ་ཞེས་གསུངས་པས་ལྷས་བྱིན་དང་འཁོན་གྱི་ཐོག་མ་བྱུང་ཞིང་ཇི་ཙམ་ན་ཁུང་བུ་ནས་སྦྲུལ་ཞིག་བྱང་ཆུབ་སེམས་དཔའ་མདུན་དུ་བྱུང་བ་གནོད་པར་གྱུར་དགོས་འཆར་ཀས་མཚོན་གྱིས་སྐད་ཅིག་པ་བཅད་པས་སྦྲུལ་གྱི་དབུགས་འཕོག་པའི་ནག་པོར་གྱུར་པས་འཆར་ཀ་ནག་པོར་མིང་ཐོགས་སོ།
དེ་ནས་བྱང་ཆུབ་སེམས་དཔས་ཕོ་བྲང་གི་སྟེང་ནས་གཟིགས་པས། ཕྱོགས་བཞི་ན་སྐྱེ་རྒ་ན་འཆི་དང་དགེ་བློང་རབ་ཏུ་བྱུང་བ་རྣམས་གཟིགས་པས་ཁྱིམ་སྤངས་ནས་རབ་ཏུ་བྱུང་བར་དགོངས་པ། རྒྱལ་པོ་ཟས་གཙང་མས་མཁྱེན་ཏེ། གཞོན་ནུ་ཞིང་པའི་དྲུང་དུ་བཏང་ནས་སེམས་གཡེང་བར་བྱ་དགོངས། ཞིང་པའི་དྲུང་དུ་སོང་ལ་ལས་ཀྱི་མཐར་ལྟོས་ཤིག་གསུངས་པ་ལྟར་མཛད་པས་དེ་དག་གི་རྐང་ལག་གི་སེར་ཁ་དང་གླང་གི་ངལ་བ་རྣམས་གཟིགས་པས་སྙིང་རྗེ་བར་གྱུར་དེ་ཁྱེད་རྣམས་བདེ་བར་མནོས་ཞེས་བཏང༌། རྨོན་དོར་ཀྱང་དཀྲོལ་ཏེ་ ༣༧༽སྡུག་བསྔལ་གྱིས་ཐུགས་ལྷག་པར་ཕྱུངས་ཏེ། ཤིང་འཛམ་བུའི་གྲིབ་མར་བསམ་གཏན་དང་པོའི་ཏིང་ངེ་འཛིན་ལ་སྙོམས་པར་ཞུགས་པས་ཉིན་དགུང་ཡོལ་བ་དང་ཤིང་གཞན་གྱི་གྲིབ་མ་ཤར་དུ་གཞོལ་ཡང་འཛམ་བུའི་གྲིབ་མས་སྐུ་ལུས་མ་བཏང་བ་ཡབ་ཀྱིས་གཟིགས་ཏེ་ཞབས་ལ་བཏུད་ནས། ཇི་ལྟར་བལྟམས་ཚེ་ས་རྣམས་གཡོས་པ་དང༌། འཛམ་བུའི་གྲིབ་མས་ཁྱོད་སྐུ་མི་བཏོང་བ། བློ་ཆེན་ཁྱོད་ཀྱིས་ཡ་མཚན་གཉིས་འདི་སྟེ།
ཀུན་གཟིགས་ཁྱོད་ཀྱི་ཞབས་ལ་ཕྱག་འཚལ་ལོ། ཞེས་བསྟོད་དེ་ཏིང་ངེ་འཛིན་ལས་བསླང་སྟེ་ཕོ་བྲང་དུ་སྤྱན་དྲངས་སོ། དེ་ནས་ས་ག་ཟླ་བའི་ཚེས་བརྒྱད་ཀྱི་ཉིན་མངོན་པར་འབྱུང་བའི་ཐུགས་བསྐྱེད་པ་དང༌། ཕོ་བྲང་དུ་ལྗོན་ཤིང་སྐམ་པ། པདྨ་རྙིངས་པ། ས་འཚོ་མ་སོགས་བཙུན་མོ་རྣམས་ཀྱི་རྨིས་ལྟས་ལོག་པ་ན། བཙུན་མོའི་འཁོར་སྨིན་པར་བྱེད་པའི་ཆོས་ཀྱི་སྒོ་བཞི། ༣༨༽མངོན་དུ་མཛད་ནས་རྫུ་འཕྲུལ་མངོན་པར་འདུ་མཛད་པའི་མཐུས་ཆོས་ཀྱི་སྒོ་བརྒྱ་སྟོང་བཙུན་མོ་རྣམས་ཀྱི་ཐོས་པའི་རྒྱུད་སྨིན་པར་མཛད་དོ། མུ་སྟེགས་བྱེད་སོགས་ཀྱི་བུད་མེད་ཀྱི་མཆོག་དྲུག་ཁྲི་སྤངས་ཏེ་རབ་ཏུ་འབྱུང་བ་སྐྱེས་པ་མ་ཡིན་ནོ་སྙམ་པའི་ཁ་ན་མ་ཐོ་བ་སྤང་ཕྱིར་གྲགས་འཛིན་མར་འདོད་པས་མ་གོས་བཞིན་པར་དཔའ་བར་འགྲོ་བའི་ཏིང་ངེ་འཛིན་གྱིས་དགའ་མགུར་རོལ་ཏེ་མངལ་དུ་རྡོ་རྗེ་སེམས་དཔའི་སྤྲུལ་པ་ཞིག་སྲས་ཀྱི་ཚུལ་དུ་བྱིན་གྱིས་རློབས། བུ་མེད་དད་བདག་ཁྱིམ་དུ་ཉལ་བའི་ཐ་མ་དེ་ནི་འདི་ཡིན་ནོ་གསུངས་སོ།
དྲུག་པ་ངེས་པར་འབྱུང་བའི་མཛད་པ་ནི། དེ་ལྟར་མངོན་པར་འབྱུང་བ་དེ་རྒྱལ་པོ་ཟས་གཙང་འཁོར་བཅས་ཀྱི་མཁྱེན་ནས། གྲོང་ཁྱེར་གྱི་ཁོར་ཡུག་དམག་གིས་བསྲུངས་ནས་གཤེགས་སུ་མ་སྟེར་བར་ཞག་དྲུག་འདས་པ་བདུན་གྱི་ནུབ་མོ་ཕ་མས་མ་གན་བ་མི་རིགས་སོ་དགོངས་ནས་ཡབ་ཀྱི་དྲུང་དུ་གཤེགས་ཏེ་ ༣༩༽གུས་པ་དང་ཞེས་པའི་ཚུལ་གྱིས་འདུག་སྟེ། ལྷ་བདག་མངོན་པར་འབྱུང་བའི་དུས་ལ་བབས་ཀྱི། མི་དགྱེས་པ་དང་གེགས་མ་མཛད་ཅིག ཅེས་གསོལ་བས་རྒྱལ་པོ་མིག་མཆི་མས་མས་གང་བཞིན་དུ་ལན་གསུམ་གྱི་བར་འདི་ལྟ་སྟེ། བུ་འདིར་འདུག་ན་བདག་ལ་ཕན་ཐོགས་པར་འགྱུར་ན་གསུངས། འོ་ན་སྐྱེ་རྒ་ན་འཆི་ལས་ཐར་པའི་གདམས་པ་གནང་བར་མཛོད་ཅིག་དང༌། ཅེས་གསོལ་པས། དེ་ལྟ་ན་ཁྱོད་ཀྱི་བསམ་པ་རྫོགས་པར་གྱུར་ཅིག
རྗེས་སུ་ཡི་རང་ངང་ངོ་གསུངས་པ་དང༌། ཡབ་ལ་ཕྱག་བྱས་ཏེ་ཆིབས། བསྔགས་ལྡན་ལ་བསྐྱོད་རྟ་སྨིག་བཞི་ནས་རྒྱལ་པོ་བཞིས་བཏེག་ནས་ཤར་ཕྱོགས་ཀྱི་ནམ་མཁར་དཔག་ཚད་བཅུ་གཉིས་འདས་པ་ཡངས་པ་ཅན་གྱི་མཆོད་རྟེན་རྣམ་དག་གི་དྲུང་དུ་ཆིབས་ལས་བབས་ཏེ་རྒྱན་རྣམས་དཀྲོལ། དབུ་སྐྲ་གཙུག་ཕུད་རང་ ༤༠༽ཉིད་ཀྱིས་བཅད་དེ་རབ་ཏུ་བྱུང༌། གཙུག་ཕུད་ནམ་མཁར་བོར་བ་བརྒྱ་བྱིན་གྱིས་ལྷ་གནས་སུ་ཁྱེར་ཞིང་སུམ་ཅུ་རྩ་གསུམ་དུ་དུས་སྟོན་ཡང་བྱེད། དེར་དད་ཅན་གྱི་མཆོད་རྟེན་བརྩེགས་ཏེ་གཙུག་ཕུད་བླངས་པའི་མཆོད་རྟེན་དུ་གྲགས། གོས་ཀ་ཤི་གྱོན་མི་རུང་བ་ཚུལ་མཐུན་གྱི་གོས་ཤིག་བྱུང་ན་ཅིང་མ་རུང་དགོངས་པ་དང༌། སྔོན་གྲོང་ཁྱེར་དཔེ་མེད་དུ་རང་སངས་རྒྱས་ལ་མོས་པའི་རྒན་མོ་ཞིག་གི་ཤ་ནའི་གོས་ངུར་སྨྲིག་ཕུལ་བ་བདག་ནི་མྱ་ངན་ལས་འདའ། ཤཱཀྱ་ཐུབ་པ་འཚང་རྒྱ་ཡི་དེ་ལ་ཕུལ་ཞིག་ཅེས་པ་མ་འཆི་ཁར་བུ་མོར་མངགས། བུ་མོ་འཆི་ཁར་ཤིང་གི་ལྷ་མོར་མངགས་པ་དེ་བརྒྱ་བྱིན་གྱིས་ཤེས་ནས་ཤིང་གི་ལྷ་མོར་བླངས་ནས་རྔོན་པའི་ཆ་བྱད་དུ་སྤྲུལ་ཏེ་བསྡད་པ་གཟིགས་ནས་འདི་རབ་ཏུ་བྱུང་བར་ཚལ་གྱི།
ཀ་ཤི་ཀའི་གོས་ཁྱེར་ཞིག་ཅེས་ངུར་སྨྲིག་གི་གསོ་བཞེས་སོ། དེ་ནས་ཡང་པ་ཅན་དུ་སྒྱུ་རྩལ་ཤེས་ཀྱི་བུ་ ༤༡༽རིང་ཕུར་ལས་ཅི་ཡང་མེད་པ་མན་ཆད་ཀྱི་ཏིང་འཛིན་བསླབས་ཤིང་བསྒོམས་པའི་ཚུལ་བསྟན། རྒྱལ་པོའི་ཁབ་ཏུ་རེངས་བྱེད་ཀྱི་བུ་ལྷག་སྤྱོད་ལས་སྲིད་རྩེ་མན་ཆད་ཀྱི་ཏིང་ངེ་འཛིན་བསླབས་ཤིང་དེ་དག་གི་འཁོར་སྟོང་དང་བཅས་པ་ལ་སླར་ལུང་འབོགས་ཤིང་སློབ་དཔོན་གྱི་དགོངས་འཕངས་བརྙེས་པའི་ཚུལ་བསྟན་ནོ། དེའི་ཚེ་ཡབ་ཀྱི་སྙན་དུ་རྒྱལ་པོའི་བུ་རིམ་གྲོངས་མེད་པར་འཁྱམ་མོ། ཞེས་ཐོས་ཏེ། སེར་སྐྱ་ནས་རིམ་གྲོ་བྱེད་མི་སུམ་བརྒྱ། ལྷས་བརྟན་ནས་ཉིས་བརྒྱ་བཏང་བར། སུམ་བརྒྱ་པོ་ལས་ཀཽ་ཎྜི་ཧྱ་དང༌། རྟ་ཐུལ། རླངས་པ་གསུམ།
རིང་འཕུར་གྱི་སློབ་མ་དང༌། ཉིས་བརྒྱ་ནས། མིང་ཆེན་དང་བཟང་ལྡན་གཉིས་རིངས་བྱེད་ཀྱི་བུ་ལྷག་སྤྱོད་ཀྱི་སློབ་མར་ཁས་ཆེ། དེ་ལྔ་ལྡན་གཅིག་ཏུ་གནས་པས་སློབ་མ་དེ་ལྔ་ལ་དྲང་སྲོང་ལྔ་སྡེར་གྲགས་སོ། བདུན་པ་དཀའ་བ་སྤྱད་པའི་མཛད་པ་ནི། ཏིང་ངེ་འཛིན་དང་ ༤༢༽ཀུན་ཏུ་སྤྱོད་པ་དེ་དག་གིས་ཀྱང་འཁོར་བའི་སྡུག་བསྔལ་མཐའ་དག་ལས་མི་གྲོལ་བར་མཁྱེན་ཏེ། ལྔ་སྡེ་བཟང་པོ་དང་བཅས་ནས་ཆུ་ཀླུང་ནཻ་རཉྫ་ནའི་འགྲམས་དུ་མཁའ་ཁྱབ་ཀྱི་ཏིང་ངེ་འཛིན་ལ་མཉམ་པར་བཞག་ནས་ལོ་དྲུག་ཏུ་དཀའ་བ་སྤྱོད་པའི་ཚུལ་བསྟན། དེ་ཡང་ལོ་དང་པོ་གཉིས་ལ་འབྲས་ཉམ་མ་རེ། བར་པ་གཉིས་ལ་ཆུ་ཐིག་པ་རེ། ཐ་མ་གཉིས་ལ་ཅི་ཡང་མ་གསོལ་བར་བཞུགས་སོ།
དེའི་ཚེ་ཕྱོགས་བཅུའི་སངས་རྒྱས་ཏིལ་གྱི་གང་བུ་བཞིན་ནམ་མཁའ་གང་བར་འདུས་ནས་སེ་གོལ་གཏོགས་ཏེ། བསམ་གཏན་འདི་ནི་རྣམ་དག་མིན། མཐར་ཐུག་ཐོབ་བྱེད་ཀྱི་འདི་མིན། ཁྱོད་ཀྱི་འོད་གསལ་དམིགས་བྱ་སྟེ། ནམ་མཁའི་ངོས་བལྟ་མཆོག་ཡིན་ནོ། ཞེས་དབྱངས་གཅིག་གིས་གསུངས་པས་ཏིང་ངེ་འཛིན་དེ་བཏང་ནས་བཞེངས་ཏེ་རྣམ་སྨིན་གྱི་ལུས་དེར་བཞག་ནས་ཡེ་ཤེས་ཀྱི་ལུས་ཀྱིས་འོག་མིན་དུ་མངོན་བྱང་ལྔས་སངས་རྒྱས་ཏེ་རི་རབ་རིའི་རྩེ་མོར་རྣལ་འབྱོར་གྱི་ ༤༣༽རྒྱུད་གསུངས། སླར་རྣམས་སྨིན་གྱི་ལུས་ལ་ཞུགས་ཏེ་སྐུ་རི་ཅིང་ངལ་བའི་ཚུལ་ལ་གྲོང་པའི་བུ་མོ་ལེགས་སྐྱེས་མ་དང་དགའ་སྟོབས་མ་གཉིས་ཀྱིས་བ་སྟོང་གི་འོ་མ་ཉིང་ཁུར་བྱས་པ་ཕུལ་བ་གསོལ་བའི་མདོ་ལ་སྐུ་གསེར་གྱི་བསྟན་པ་འཕྱིས་པ་ལྟར་གྱུར་ནས་མཚན་དཔེ་གསལ་ཞིང་འོད་འདོམ་གང་པས་བརྒྱན་པར་གྱུར་རོ། བརྒྱད་པ་བྱང་ཆུབ་ཀྱི་སྙིང་པོར་གཤེགས་པའི་མཛད་པ་ནི། དེ་ནས་རི་གྷ་མའི་རྩེར་གཤེགས་ཏེ་རིང་ངོ་འཛིན་བསྒོམས་པས་བྲག་རལ་ཞིང་ས་གཡོས་པ་ན། ས་ཕལ་གྱི་མི་བརྟེན་པར་དགོངས་ནས་མ་གྷ་དྷཿརྡོ་རྗེའི་གདན་དུ་གཤེགས་སོ།
རྡོ་རྗེའི་གདན་དེ་ཡང་ཉན་ཐོས་པ་ལྟར་ན། དབང་ཆེན་གསེར་གྱི་ས་གཞི་ལ་ཐུག་གི་བར་དུ་རྒྱུ་རིན་པོ་ཆེ་སྣ་ཚོག་ལས་གྲུབ་ཅིང༌། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་ལས་རང་བྱུང་བ། འོག་རྡོ་རྗེ་རྒྱ་གྲམ་དུ་གནས་པའི་ལྟེ་བ་ལས་བྱང་ཆུབ་ཀྱི་ཤིང་སྐྱེས་པ། རྡོ་ ༤༤༽རྗེའི་རྩ་མོ་བཞིའི་སྟེང་ན་རྡོ་རྗེ་ཕུར་པའི་མཆོད་རྟེན་བཞི་གནས་པ། མཆོད་རྟེན་བཞིའི་བར་གྱི་ཐང་ལ་མདའ་རྒྱང་འབྲིང་པོ་རེ་ཡོད་པའི་དབུས་ན་རྡོ་རྗེ་ཕ་ལམ་ལས་གྲུབ་པའི་གདན་ཁྲི་རྒྱར་ཕྱོགས་རེ་ལ་འདོམ་གསུམ་གསུམ་དཔངས་སུ་ཁྲུ་གསུམ་གྱི་དབུས་ནས་བྱང་ཆུབ་ཀྱི་ཤིང་སྐྱེས་པ། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་ལས་གྲུབ་པ་འཇིག་པའི་བསྐལ་པ་བྱུང་ཡང་མི་བདུན་ཆུ་གཅིག་གིས་མི་འཇིག་པར་ནམ་མཁའ་ལ་ཟོ་བ་དཔྱངས་པ་བཞིན་དུ་གནས་པར་འདོད་དོ། དེར་སྔོན་རྒྱལ་བ་རྣམས་རྩྭའི་གདན་ལ་བཞུགས་པར་དགོངས་པ་དང༌། བརྒྱ་བྱིན་གྱིས་ཤེས་ཏེ་རི་སྤོས་དད་ནས་ཤིང་བལ་ལྟར་རེག་ན་བདེ་བའི་རྩྭ་ཁུར་གཅིག་བླངས་རྩྭ་འཚོང་བཀྲ་ཤིགས་སུ་སྤྲུལ་ནས་ཕུལ་བ་བཞེས་ནས་རྩེའི་རྩེ་མོ་ནང་དུ་བསྟན་པའི་སྟེང་དུ། ཞལ་ཤར་དུ་ཕྱོགས་རྡོ་རྗེའི་སྐྱིལ་མོ་ཀྲུང་བཅས་ཏེ་སྐུ་དྲངས་པོར་བསྲངས་ཕྱག་མཉམ་བཞག་མཛད་ནས་བཞུགས་སྟེ།
བསྟན་འདིར་ ༤༥༽བདག་གི་ལུས་འདི་སྐམ་ཡང་རུང༌། ལྤགས་པ་རུས་པའི་ཤ་རྣམས་ཞིག་ཀྱང་རུང༌། དེ་སྲིད་དུ་ནི་སྲོག་གི་མཐར་ཐུག་ཀྱང༌། བསྐལ་མང་རྙེད་དཀའི་བྱང་ཆུབ་མ་འཐོབ་པར། བསྟན་འདི་ལས་ནི་ལུས་བསྐྱོད་མི་བྱའོ། ཞེས་གསུངས་ཏེ་བཞུགས་སོ། དགུ་པ་བདུད་ཀྱི་སྡེ་བཅོམ་པའི་མཛད་པ་ནི། དེ་ནས་སྲོད་ཀྱི་ཆ་ལ་བདུད་འདུལ་བའི་ཏིང་ངེ་འཛིན་ལ་མཉམ་པར་བཞག་ནས་འོད་ཟེར་ཀུན་ཏུ་འགྱེད་པར་མཛད་པ་ལས། བདུད་ཀྱི་གནས་ཐབས་ཅད་དཀྲོགས་ཤིང་དཔའ་བཀོང་བར་གྱུར་ཏེ། མ་བཟོད་ནས་བདུད་ཀྱི་རྒྱལ་པོ་དགའ་རབ་དབྱུག་རྔོན་པའི་ཆ་བྱད་དུ་བརྫུས་ནས་བྱང་ཆུབ་སེམས་དཔའི་དྲུང་དུ་འོངས་ནས་སྨྲས་པ།
ཁྱོད་ཀྱི་བསོད་ནམས་འདི་ཙམ་གྱི་ཐར་པ་ཐིབ་པར་ག་ལ་འགྱུར་སྨྲས་པའི་ལན་དུ། ཁྱོད་ཀྱིས་གཏན་པ་མེད་པའི་མཆོད་སྦྱིན་གཅིག་གིས་འདོད་པའི་དབང་ཕྱུག་ཏུ་གྱུར་པ་ཁོ་བོས་དེ་འདྲ་གྲངས་མེད་པ་བྱས་པས་ ༤༦༽ཅིའི་ཕྱིར་མི་འགྱུར་གསུངས་པར། བདུད་ཀྱི་མཛུབ་མོ་གཉིས་གྱེན་དུ་བསྒྲེང་ཏེ་སྨྲས་པ། ཁོ་བོའི་མཆོད་སྦྱིན་གྱི་དཔང་པོར་ཁྱོད་ཡོད་མོད། ཁྱོད་ཀྱི་དེ་ལ་སུ་ཡང་ཡོད་པ་མ་ཡིན་ནོ། ཞེས་སྨྲས་པས། བྱང་ཆུབ་སེམས་དཔས་ཕྱག་ས་ལ་བསྣུན་ཏེ། ས་འདི་འགྲོ་བ་ཀུན་གྱིས་གནས་ཡིན་ཏེ། རྒྱུ་དང་མི་རྒྱུ་སྙོམས་ཤིང་ཉེ་འཁོན་མེད། འདི་ལ་ཁྱོད་ཀྱི་བདག་གི་དཔང་བྱོས་ཤིག
ཅེས་གསུངས་པས། ས་རྣམ་པ་དྲུག་ཏུ་གཡོས་པའི་བསྲེགས་ནས་སའི་ལྷ་མོ་བསྙན་མ་གསེར་གྱི་མདོག་ཅན་ལུས་ཕྱེར་ཕྱུངས་ནས་ཐལ་མོ་སྦྱར་ཏེ་སྐྱེས་བུ་ཆེན་པོ་དེ་དེ་བཞིན་ནོ། ཁྱོད་ཀྱིས་ཇི་སྐད་གསུངས་པ་བཞིན་རེ་འདི་ནི་བདག་ལ་མངོན་སུམ་མོ། འོན་ཀྱང་བཅོམ་ལྡན་འདས་ཉིད་ལྷ་དང་བཅས་པའི་འཇིག་རྟེན་ཐམས་ཅད་ཀྱི་དཔང་དུ་གྱུར་པ་ལགས་སོ། ཞེས་བརྗོད་པས། བདུད་སྐྱེངས་ཤིང་ཡུ་ཡུ་པོར་གྱུར་ནས་རང་གི་གནས་སུ་སོང་སྟེ། བདུད་དམག་བྱེ་བ་དུང་ཕྱུར་དྲངས་ནས་ ༤༧༽སྒྱུ་མ་ལྟ་བུའི་བློ་དང་མི་ལྡན་པ་རྣམས་འཇིགས་ཤིང་སྐྱེ་བུང་བར་བྱས་སོ། དེ་ནས་བྱང་ཆུབ་སེམས་དཔས་བྱམས་པའི་ཏིང་ངེ་འཛིན་ལ་མཉམས་པར་བཞག་པས་མཚོན་ཆ་འཕངས་པ་ཐམས་ཅད་ནི་མེ་ཏོག་གི་ཆར་དུ་བབས། མི་སྙན་པའི་སྒྲ་སྐད་ཐམས་ཅད་ནི་བསྟོད་དབྱངས་སྙན་པའི་རང་བཞིན་དུ་གྱུར་ནས་བདུད་ཀྱི་སྒྱུ་ཐབས་ཐམས་ཅད་བཏུལ་བའི་ཚེ་ལྷས་བསྟོད་པ། ཤཱཀྱའི་རྒྱལ་པོའི་རྟེན་ཞིང་འབྲེལ་འབྱུང་ཆོས།
རང་གི་ངོ་བོ་མེད་པར་མཐོང་ནས་ནི། ནམ་མཁའ་ལྟ་བུའི་སེམས་དང་རབ་ལྡན་པས། གཡོན་ཅན་དཔུངས་བཅས་ཚོགས་ཀྱིས་བརྫི་མ་ཡིན། བྱམས་པའི་ཟེར་གྱིས་བདུད་ཀྱི་སྒྱུ་ཐབས་བཇུལ། མཚོན་ཚ་འཕངས་པ་མེ་ཏོག་ཉིད་དུ་གྱུར། ཞེས་སོ། དེའི་ཚེ་རིག་པའི་རྒྱལ་མོ་སོ་སོར་འབྲང་མ་གསུངས་ཤིག ཡུམ་རོ་ལོངས་མ་དང་ཕྱག་རྡོར་ཡང་འདུས་ཏེ། འདི་རྣམས་ཇི་ལྟར་འདུལ་ཞེས་ཞུས་པས། གཤིན་རྗེ་ ༤༨༽གཤེད་ཀྱི་སྐུར་བསྟན་ནས་སྡིག་ཅན་མ་ཧེ་ཞོན་པས་བརྫིས་ཏེ་བདུད་རྣམས་བསྐྲག་ཅིང་འདར་བར་གྱུར།
ལག་ན་རྡོ་རྗེ་ཁྱོད་ཀྱི་ཀྱང་འདི་ལྟ་བུའི་ཁྲོ་བོའི་གཟུགས་ཀྱིས་འབྱུང་པོ་རྣམས་ཐུལ་ཞིག་ཅེས་བསྒོས་ཤིང་གཤིན་རྗེ་གཤེད་ལྷ་བཅུམ་གྱི་དཀྱིལ་འཁོར་དུ་གྱུར་སྟེ་ཕྱག་རྡོར་དང་རོ་ལངས་མས་ཞུས་ཏེ་གཤེན་རྗེ་གཤེད་དམར་ཁ་ཐུན་ཟིལ་གནོན་ཁྲོ་འདུས་དགྲ་ནག་སོགས་གསར་རྙིང་གི་གཤེན་རྗེའི་སྐོར་གྱི་རྒྱུད་མཐའ་ཡས་པ་གསུངས་སོ། དེ་ནས་བདུད་ཀྱི་དམག་རྣམས་སླར་ལོགས་པ་དང༌། བདུད་ཀྱི་བུ་མོ་བདུན་གྱིས་ཆགས་པའི་ཟོལ་གྱིས་བསླུ་བར་ཆས་པ་ལས་རྒན་མོ་བདུན་དུ་གྱུར་སླར་འགྱོད་ཏེ་བཟོད་པར་གསོལ་ནས། རྣམས་དག་སྐུ་ལྔ་མཆོག་ཏུ་གཟུགས་བཟང་བ། ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། གྲགས་པ་འཇིག་རྟེན་གསུམ་ན་ལྷམ་མེ་བ། མགོན་པོ་མཆོག་གྱུར་ཁྱོད་ལ་ཕྱག་འཚལ་ལོ། ཞེས་ ༤༩༽བསྟོད་ནས་རང་གི་གནས་སུ་སོང་ངོ༌། བཅུ་པ་མངོན་པར་བྱང་ཆུབ་པའི་མཛད་པ་ནི། དེ་ནས་དགུང་གི་ཆ་ལ་བསམ་གཏན་བཞི་ཏིང་ངེ་འཛིན་ལ་མཉམ་པར་བཞག
ཐོ་རང་རྔ་བརྡུང་དུ་ཉེ་བ་ན་ཟད་པ་ཤེས་པ་དང་མི་སྐྱེ་བ་ཤེས་པའི་ཡེ་ཤེས་མངོན་དུ་མཛད་དེ་མངོན་པར་རྫོགས་སངས་རྒྱས་པའི་མངོན་པར་བྱང་ཆུབ་བརྙེས་སོ། དེའི་ཚེ་གྲགས་འཛིན་མ་ལ་རབ་ཏུ་འབྱུང་ཁར་བྱིན་གྱིས་བརླབས་པའི་སྲས་ཡུམ་གྱི་སྐུ་ཚེ་སྔོན་མར་དར་བའི་བུམ་པ་བསྐུར་བའི་རྣམ་སྨིན་དང༌། སྲས་རང་སྐྱེ་བ་སྔོན་མ་རྒྱལ་པོ་ཞིག་ཏུ་གྱུར་དུས་དྲང་སྲོང་ཞིག་ཞག་དྲུག་གི་བར་ལྟོགས་སུ་བཅུག་པའི་རྣམས་སྨིན་གྱིས་མངལ་དུ་ལོ་དྲུག་བཞུགས་པའི་སྟོན་པ་སངས་རྒྱས་རྒྱལ་པ་དང་དུས་མཉམ་དུ་ཟླ་བ་ལ་དུས་མེད་ཞུགས་པའི་སྐབས་སུ་བལྟམས་པ་མཚན་སྒྲ་གཅན་འཛིན་དུ་བཏགས། ཕྱག་རྡོར་གྱི་སྤྲུལ་པ་ཀུན་དགའ་བོ་བདུད་རྩི་ཟས་ཀྱི་བུར་སྐྱེས་ ༥༠༽པ་གཡོས་སྣང་བ་ཆེན་པོས་འཇག་རྟེན་ཀུན་ཁྱབ་པའི་འོད་བཀྱེ་ཚངས་པ་དང་བརྒྱ་བྱིན་སོགས་འགོ་མིན་གྱི་བར་གྱི་ལྷ་རྣམས་ཀྱིས་མཆོད་ཅིང༌། མེ་ཏོག་གཏོར་གདུགས་དང་རོལ་མོ་བ་དན་ལ་སོགས་པའོ་མཆོད་པའི་སྤྲིན་གཏིབས། བཅོམ་ལྡན་འདས་སྐྱིལ་ཀྲུང་དང་བཅས་ཤིང་ཏཱ་ལ་བདུན་ཙམ་དུ་ནམ་མཁའ་ལ་འཕགས་སོ། དེ་ནས་བདུན་ཕྲག་བདུན་དུ་ཆོས་མི་གསུངས་བར་བཞུགས་པ་ལས། བདུན་ཕྲག་དང་པོ་ལ་སྐྱིལ་ཀྲུང་མ་བཤིག་པར་བཞུགས། གཉིས་པ་ལ་འཛམ་གླིང་ལྟེ་བར་བཅགས། གསུམ་པ་ལ་སྟོང་གསུམ་རིང་དུ་བཅགས།
བཞི་པ་ལ་བྱང་ཆུབ་གི་ཤིང་ལ་གཟིགས། ལྔ་པ་ཀླུ་བཏང་བཟུང་གི་གནས་སུ་བཞུགས། དྲུག་པ་ལ་ཀུན་ཏུ་རྒྱུ་རྣམས་བཏུལ། བདུན་པ་ལ་ཤིང་སྒྲོལ་རྒྱུའི་ཚལ་ན་བཞུགས་པ་ལ ཚོང་པ་ག་གོན་དང་བཟང་སྐྱོད་གཉིས་ཀྱིས་སྦྲང་རྩི་ཕུལ་བ། རྒྱལ་པོ་གཞིས་རྡོའི་ལྷུང་བཟེད་ཕུལ་ ༥༡༽བར་བཞེས་ཏེ་གསོལ་ནས་ཤེས་པ་བརྗོད་དེ་ཚོང་པ་གཉིས་སྦྲང་རྩི་འབྱུང་བ་ཞེས་བྱ་བའི་སངས་རྒྱས་སུ་ལུང་བསྟན་བཅོམ་ལྡན་འདས་སྦྲང་རྩི་དང་འདག་གུས་རླུང་བསླུང་ནས་སྙུན་ཚུལ་བསྟན་པར། བདུད་སྡིག་ཅན་གྱིས། མྱ་ངན་ལས་འདའ་བར་གསོལ་བས། མཆོག་གསུམ་ཚང་བ་དང༌། བྱང་ཆུབ་ཏུ་ལུང་སྟོན་པ་དང༌། འཁོར་རྣམ་བཞིས་ཆོས་སྟོན་པར་མ་གྱུར་བར་མི་འདའ་དེ་ནས་འདའོ་གསུངས།
དེ་ནས་ལྷ་དབང་གིས་ཨ་རུ་ཕུལ་བ་སྙུན་ལས་ཐར་ནས་ཆོས་ཟབ་མོ་འདི་རྟོག་གེའི་སྤྱོད་ཡུལ་མ་ཡིན། བདེ་བར་གཤེགས་པའི་རྣལ་འབྱོར་ལ་བརྩོན་པར་བྱ་དགོངས་ནས། ཟབ་ཞིང་སྤྲོས་བྲལ་འོད་གསལ་འདུ་མ་བྱས། བདུད་རྩི་ལྟ་བུའི་ཆོས་ཞིག་ཁོ་བོས་རྙེད། བུ་ལ་བསྟན་ཀྱང་གོ་བར་མི་ནུས་པས། མི་སྒྲ་ནགས་འདབ་ཉིད་དུ་གནས་པར་བྱ། གསུངས་ཤིང་ཐུགས་ལས་ཆོས་ངུས་བཞུགས་སོ། བཅུ་གཅིག་པ་ཆོས་འཁོར་བསྐོར་ ༥༢༽བའི་མཛད་པ་ནི། དེ་ནས་ཚངས་པས་སྔོན་གྱི་སྨོན་ལམ་རྗེས་སུ་དྲན་ནས། དེ་བཞིན་གཤེགས་པའི་དྲུང་དུ་འོངས་ཏེ་གསོལ་པ།
ཡེ་ཤེས་ཆེན་པོ་མཆོག་གི་དཀྱིལ་འཁོར་བསྒྲུབས་ནས་ནི། ཕྱོགས་བཅུ་དག་ཏུ་འོད་ཟེར་རྣམ་པར་བཀྱེ་མཛད་རྙེ། ཡེ་ཤེས་ཟེར་གྱིས་བློ་ཡི་པདྨོ་ཁ་འབྱེད་པ། སྨྲ་བའི་ཉི་མ་ཅི་སླད་དེ་རིང་བཏང་སྙོམས་བཞུགས། ཞེས་བརྗོད་ནས་ཙནྡན་གྱི་ཕྱེ་མས་གཏེར་ཏེ་རང་གི་གནས་སུ་སོང༌། དེ་ནས་བརྒྱ་བྱིན་སྦྲན་ཏེ་འོངས་ནས། བརྒྱ་བྱིན་གྱིས་ནོར་བུ་རིན་ཆེན་ཕུལ་ཏེ་གསོལ་པ། ཟླ་བ་ཉ་བ་གཟའ་ལས་ཐར་བ་ལྟར། ཐུབ་པ་ཁྱོད་ཀྱི་ཐུགས་ནི་རྣམ་པར་གྲོལ། གཡུལ་ལས་རྣམ་པར་བརྒྱལ་བ་བཞེངས་སུ་གསོལ།
འཇིག་རྟེན་མུན་པར་ཤེས་རབ་འོད་བྱུང་གསོལ། ཞེས་ཞུས་པས་མ་གནང༌། དེ་ནས་ཚངས་པས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཕུལ་ཏེ་ཞུས་པ། གཡུལ་ལས་རྣམ་པར་རྒྱལ་བ་བཞེངས་སུ་གསོལ། ༥༣༽འཇིག་རྟེན་པར་ཤེས་རབ་འོད་བྱུང་གསོལ། ཀུན་ནས་འཆལ་པར་གྱུར་བ་མཆིས་ལགས་ཀྱི། ཐུབ་བ་ཁྱོད་ཀྱིས་ཆོས་ནི་བསྟན་དུ་གསོལ། ཞེས་གསོལ་པས། འཁོར་ལོ་བཞེས་ཏེ་བཀའ་སྩལ་པ། ཚངས་པ་མ་གྷ་དྷཿཡེ་སེམས་ཅན་གང༌།
རྣ་བར་ལྡན་ཅིང་དད་དང་ཤེས་རབ་ལྡན། མི་འཚོ་འདུ་ཤེས་རྟག་ཏུ་ཆོས་ཉན་པ། དེ་དག་ལ་ནི་བདུད་རྩིའི་སྒོ་དབྱེའོ། ཞེས་གསུངས་པའི་སྐད་གཅིག་ལ། དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་བར་སྣང་ངོ༌། ཞེས་པའི་སྒྲ་དེ་འོག་མིན་གྱི་བར་དུ་ཐོས་ཏེ་སོ་སོ་ནས་མཆོད་པའི་ཚོགས་དང་བཅས་པ་ཐོགས་ཏེ་ལྷགས་སོ། དེ་ཡང་ཐོག་མའི་སྟོན་ཡུལ་ལྷག་སྤྱོད་དང་རིང་འཕུར་ལ་བཤད་པར་དགོངས་ཀྱང་སྔོན་དུ་ཚེའི་དུས་བྱས་པས། ལྔ་སྡེ་ཆོས་ཀྱི་སྣོད་དུ་གཟིགས་ནས། གྲོང་ཁྱེར་གསལ་ལྡན་སོང་ནས་ནི། ལོང་བ་ལྟ་བུའི་འཇིག་རྟེན་ལ།
མཚུངས་པ་མེད་པའི་འོད་བྱའོ། ཞེས་གསུངས་ ༥༤༽ཏེ་ཝ་ར་ཎཱ་སིར་བྱོན་པས། ལྔ་སྡེས་གོང་དུ་མི་འཁུར་བའི་ཁྲིམས་བཅས་པ་སྟོན་པའི་གཟི་བྱིན་མ་བཟོད་པར་རང་ཞིག ས་ཕྱོགས་དེར་རིན་ཆེའི་ཁྲི་སྟོང་ཡོད་ལས་དང་པོ་གསུམ་ལ་འདས་པའི་སངས་རྒྱས་རྣམས་ལ་གུས་པ་བསྐྱེད་པའི་ཕྱིར་ཕྱག་དང་བསྐོར་བ་མཛད་དེ་བཞི་པའི་སྟེང་དུ་བཞུགས་ནས་གཞན་རྣམས་མི་སྣང་བར་གྱུར་པ་དང་ལྔ་སྡེ་བཟང་པོ་ལྷ་བརྒྱད་ཁྲི་དང་བཅས་པ་ལ་བདེན་བཞིའི་ཆོས་ཀྱི་འཁོར་ལོ་ལན་གསུམ་དུ་བལྟབས་ཏེ་རྣམ་པ་བཅུ་གཉིས་སུ་བསྐོར་བ་དང༌། ལྷ་བརྒྱད་ཁྲིས་བདེན་པ་མཐོང༌། ལྔ་སྡེ་བཟང་པོས་ཡེ་ཤེས་ཁོང་ཆུད་ཀྱིས་བསྙེན་པར་རྫོགས་ཏེ་འཇིག་རྟེན་ན་གདུགས་ཟླ་མེད་པའི་དགེ་སློང་གི་དགེ་འདུན་ཆེན་པོར་གྱུར་ཏེ། དེ་ནས་འོད་མའི་ཚལ་དང་ཉེ་བའི་རི་བྱ་རྒོད་ཀྱི་མགོ་པོ་འདྲ་བར་བདུད་ཀྱི་བྱ་རྒོད་དུ་སྤྲུལ་ནས་སྟོན་པའི་ཆོས་གོས་ཁྱེར་ཏེ་བོར་བ་རྡོར་གྱུར་ནས་བཞི་རིམ་དུ་བྱས་པར་བྱ་རྒོད་ཕུང་པོ་ཞེས་གྲགས་པ་དེ་ཡང་མཐོང་བ་ཟླུམ་པ་ཙནྡན་ལ་སོགས་ ༥༥༽པའི་ཤིང་ཇི་སྙེད་སྐྱེས་པ་སངས་རྒྱས་སྟོང་གི་བརྟེན་གནས་རྩ་དང་མེ་ཏོག་སྣ་ཚོགས་པས་ཁྱབ་པ། སེངྒེ་དང་ཤང་ཤང་རི་དྭགས་ཀྱི་རིགས་དུ་མ་རྒྱུ་བ་འབབ་ཆུ་སྣ་ཚོགས་པ་འབབ་པའི་གནས་བྱ་རྒོད་ཕུང་པོའི་རི་ལ་སོགས་པར་བཀའ་རྒྱས་འབྲིང་བསྡུས་གསུམ་ལ་སོགས་པ་བར་པ་མཚན་ཉིད་མེད་པའི་ཆོས་ཀྱི་འཁོར་ལོ་དང༌། ཡངས་པ་ཅན་དང་ལྷ་ཀླུའི་གནས་སུ་ལ་སོགས་པ་ངེས་མེད་སྣ་ཚོགས་སུ་བཀའ་ཐ་མ་ངེས་དོན་གྱི་ཆོས་ཀྱི་འཁོར་ལོ་བསྐོར་རོ། ལྔ་སྡེར་ཆོས་འཁོར་བསྐོར་བའི་རྗེས་སུ།
རིགས་ཀྱི་གཙོ་བོའམ་ཁྱིམ་བདག་ཞིག་ལ་བུ་གྲགས་པ། དྲི་མེད། གང་པོ། བ་ལང་བདག ལག་བཟང་སྟེ་སྤུན་ལྔ་ཡོད་པར། བུ་གྲགས་པས་སྟོན་པའི་དྲུང་དུ་ཕྱིན་པར་བདེན་བཞི་བསྟན་པས་ཤིན་ཏུ་དད་དེ། ཆོས་ཀྱི་མིག་ཐོབ། གྲགས་པ་རྒྱན་དང་མ་བྲལ་བར་རབ་མ་བྱུང་གོང་དགྲ་བཅོམ་པའི་འབྲས་བུ་ཐོབ། དེའི་གྲགས་པ་ ༥༦༽གཅུང་ཕྱི་མ་གཞིས་ཐོས་ཏེ་སྟོན་པའི་སྤྱན་སྔར་ལྷགས་པས་དགེ་སློང་གི་དངོས་པོ་ཐོབ་ཅིང་དགྲ་བཅོམ། དེ་ལྔ་ལ་ཉེ་བའི་ལྔ་སྡེར་གྲགས།
ལྟེང་རྒྱས་འོད་སྲུང་སྤྱན་སྔར་ལུས་བཏུད་དེ། ཁྱོད་ནི་བདག་གི་སྟོན་པ་ལགས་སོ། བདག་ནི་ཁྱོད་ཀྱི་ཉན་ཐོས་ལགས་སོ་ཞེས་གསོལ་བས་ཚུར་ཤོག་གི་བསྙེན་པར་རྫོགས་ཤིང་རལ་པ་ཅན་སྟོང་པོ་ཐམས་ཅད་ཀྱང་ཟག་པ་ཟད་དེ་དགྲ་བཅོམ་པའི་འབྲས་བུ་ཐོབ་བོ། དུས་དེར་རྒྱལ་པོ་གཟུགས་ཅན་སྙིང་པོ་ལྷ་བརྒྱད་ཁྲི་སྐྱེ་བོ་འབུམ་ཕྲག་དུ་མ་དང་བཅས་པས་ཀྱང་བདེན་པ་མཐོང་སྟེ་རག་གི་ཁྱིམ་འོད་མའི་ཚལ་སྟོན་པ་འཁོར་བཅས་ཀྱི་ཀུན་དགའ་ར་བར་ཕུལ་ལོ། བྲམ་ཟེ་གནས་ལེན་གྱི་བུ་མོ་ཤ་རི་ཀ་དང༌། བྲམ་ཟེ་དཀར་རྒྱལ་འདུས་པ་ལས་སྒྲིབ་སེལ་གྱི་སྤྲུལ་པའི་ཁྱིའུ་ཞིག་བྱུང་བར་མིང་ཤཱ་རིའི་བུར་བཏགས། རྒྱལ་པོའི་ཁབ་ཀྱི་མདུན་ན་འདོན་ཀཽ་ཎྜི་ཎྱ་གྲུ་འཛིན་ཕྱུག་པོ་ཞེས་པར་ཆུང་མ་མཽ་གལ་དང་འདུས་པ་ལ་བུ་ ༥༧༽བཅས་པ་མཽ་གལ་གྱི་མིང་དུ་བཏགས། དེ་གཉིས་རྒྱལ་པོའི་ཁབ་ཏུ་ཕྱིན་པ་ན་སྟོན་པས་གཟིགས་ཏེ། ཉན་ཐོས་ཀྱི་སྤྱོད་ལམ་གྱིས་འདུལ་བར་དགོངས་ཏེ་རྟ་ཐུལ་དང་ཀུན་ཏུ་རྒྱུ་གཉིས་འདུལ་བར་མངགས་པ། དེ་གཉིས་ཀྱིས་མཐོང་སྟེ།
ཁྱོད་ཀྱི་སྟོན་པ་གང་ཡིན་ཞེས་དྲིས་པས་གོ་བོ་ཏ་མ་ཡིན་ཞེས་སྨྲས་པས། དེའི་ཆོས་སྟོན་བྱས་པས་བདེན་བཞིའི་ཚིགས་བཅད་བཤད་ཐག་བདེན་པ་མཐོང་ངོ༌། དེ་ནས་སྟོན་པའི་སྤྱན་སྔར་སློབ་ཉིས་བརྒྱ་ལྔ་བཅུ་དང་བཅས་ཚུར་ཤོག་གིས་བསྙེན་པར་རྫོགས་ཏེ་ཤེས་རབ་ཅན་གྱི་མཆོག་ཤཱ་རིའི་བུ་དང༌། རྫུ་འཕྲུལ་ཅན་གྱི་མཆོག་མཽ་གལ་བུ་ཞེས་མཆོག་གཉིས་སུ་གྲགས། དེ་དང་འོད་སྲུངས་འཁོར་དང་བཅས་པ་ལ་དགེ་སློང་སྟོང་ཉིས་་་་་་བཅུར་གྲགས། བྲམ་ཟེ་བྱེ་གྲོ་དྷ་སྐྱེ་ཞེས་བྱ་བ་འཛམ་བུ་ཆུ་བོའི་གསེར་མདོག་དང་མཚུངས་པའི་བུད་མེད་བག་མར་གླངས་ཀྱང་དེ་གཉིས་མིང་སྲིང་གྱི་འདུ་ཤེས་ཀྱིས་ཁྱིམ་དུ་ ༥༨༽ལོ་བཅུ་གཉིས་གནས། ཕ་མ་འདས་པ་དང་ཁྱིམ་གྱི་འབྱོར་པ་སྦྱིན་པར་བཏང༌། རྒྱལ་པོའི་ཁབ་ཏུ་ཕྱིན་པ་ན་སྟོན་པ་དང་མཇལ། བཙུན་པ་བཅོམ་ལྡན་འདས་བདག་གི་སྟོན་པ་ལགས་ཀྱི་བདག་ནི་ཁྱོད་ཀྱི་ཉན་ཐོས་ལགས་སོ། ཞེས་མཁའ་བླངས་པ་ཙམ་གྱི་བསྙེན་པར་རྫོགས་ཕུང་པོ་ལྔའི་གདམས་ངག་བསྒོམ་ཏེ་ཞག་དགུ་ན་དགྲ་བཅོམ་པ་ཐོབ་ཏེ་ཉན་ཐོས་འོད་སྲུག་ཆེན་པོར་གྲངས་ཤིང་ཆོག་ཤེས་རྣམས་ཀྱིས་མཆོག་ཏུ་བསྔགས།
དེ་ནས་མི་བྱིན་ཡང་ཚུར་ཤོག་གི་བསྙེན་པར་རྫོགས། དེ་ནི་འཕགས་པ་ཀཱ་ཏྱ་ཡ་ན་ཡིན་ནོ། དེ་ལ་ཡོད་མེད་མཐའ་གཉིས་ལ་མི་བརྟེན་པའི་ཆོས་བསྟན་པས་དགྲ་བཅོམ་པ་ཐོབ། རྒྱལ་པོའི་ཁབ་ཏུ་ཁྱིམ་བདག་མུ་སྟེགས་ལ་དད་པ་ཞིག་ཡོད་པ་དེའི་སར་སྟོན་པས་བསོད་སྙོམས་ལ་གཤིགས། དེའི་ཆུང་མ་བདེ་ལྡན་མ་སྦྲུམ་མ་སྟོན་པས་བུ་བཅས་ཤིང་རབ་ཏུ་བྱུང་ནས་དགྲ་བཅོམ་ཐོབ་ ༥༩༽བོ། ཅེས་ལུང་བསྟན་པ་ཕ་དེ་ལ་བཟོད་ནས་མ་ལ་འཇིག་པའི་སྨན་སྦྱིན་པས་ཀྱང་མ་གནོད། ཁུ་ཚུར་གྱིས་ལྟོ་བ་མཉེས་པར་མས་ཆོ་ངོ་བཏབ་པ་ཁྱིམ་འཚིས་ཀྱིས་མི་ཚོར་བའི་ཕྱིར་ནགས་གསེག་ཏུ་སྐུ་སྙེད་པ་ཐལ་ཆེས་པས་མ་ཤི་བའི་རོ་ཁྲོད་བསིལ་ཚལ་དུ་ཁྱེར་བ་ན། གོ་བོ་ཏ་མས་ལུངཔའི་ཐོག་ཏུ་མ་བབ། ཅེས་དྲིལ་བསྒྲགས་སོ། དེའི་ཚེ་སྟོན་པ་འཁོར་བཅས་དག་གཟུགས་ཅན་སྙིང་པོ་བཅས་དུད་ཁྲོད་དུ་གཤེགས།
དེར་ཁྱིམ་བདག་གི་ཆུ་མའི་རོ་བསྲེག་པ་ལུས་བྱིངས་ཆིག་ནས་མེ་ཏོག་པདྨ་ཆེན་པོ་ཞིག་བྱུང་པདྨའི་ནང་དུ་ཁྱིའུ་མཚར་བ་ཞིག་བྱུང་བ་གཟུགས་ཅན་སྙིང་པོས་བླངས་པས་བཅོམ་ལྡན་འདས་ཀྱིས་མིང་མེ་སྐྱེས་སུ་བཏགས་སོ། དེ་ནས་མགོན་མེད་ཟས་སྦྱིན་ལ་ཆོས་བསྟན་པས་རྒྱུན་ཞུགས་ཀྱི་འབྲས་བུ་ཐོབ། ཀོ་པ་ལའི་རྒྱལ་པོ་གསལ་རྒྱལ་མ་དད་དེ་སངས་རྒྱས་ལ་བསྐུར་པ་ ༦༠༽འདེབས་པར། དེ་ལ། རྒྱལ་རིགས་དཔེ་བྱད་ལྡན་པ་དང༌། དེ་བཞིན་ཀྲང་བྲོ་མེ་དང་ནི། དགེ་སློང་ཚུལ་ཁྲིམས་ལྡན་དེ་ལ། བློ་དང་ལྡན་པས་བརྙས་མི་བྱས། ཞེས་སོགས་གཞོན་ནུའི་དེའི་མདོ་གསུངས་ནས་དད་པ་ལ་བཀོད། དེ་ནས་ཡབ་སྲས་མཇལ་དེ་གླེང་མོ་མཛད་པས།
ཟས་དཀར་སོགས་ཤཱཀྱ་བདུན་ཁྲི་བདུན་སྟོང་དང༌། བྲེ་བོ་ཟས་སོགས་ཤཱཀཡ་བདུན་ཁྲི་དྲུག་སྟོང་གིས་བདེན་པ་མཐོང་ངོ༌། གྲགས་འཛིན་མར་འཁོར་བ་ལས་བསྒྲོལ་བའི་ཆོས་གསུངས་ནས་བདེན་པ་མཐོང༌། སྒྲ་གཅན་འཛིན་ཡང་རབ་ཏུ་བྱུང༌། ཡབ་རྒྱལ་པོ་སྲས་ལ་ཆགས་པས་དེ་འདུལ་ཕྱིར་ཡབ་སྲས་མཇལ་བའི་མདོ་གསུངས་པས་རྒྱུན་ཞུགས་ཀྱི་འབྲས་བུ་ཐོབ། དེ་ནས་ལྷས་བྱིན་རབ་ཏུ་མ་བྱུང་ན་རྒྱལ་པོ་སོགས་སུ་གྱུར་ནས་བསྟན་པ་ལ་གནོད་ཚབས་ཆེན་པོར་གྱུར་དགོས་རབ་ཏུ་བྱུང་བར་མཛད། ཉེ་འཁོར་དྲུག་སྡེ་སོགས་ཀྱང་རབ་ཏུ་བྱུང་སྟེ། ཉེ་བར་འཁོར་འདུལ་བ་འཛིན་པའི་མཆོག་ཏུ་སྔགས་ ༦༡༽སྐྱེ་དགུའི་བདག་མོས་རབ་ཏུ་འབྱུང་བར་གསོལ་བས་སྟོན་པས་བུད་མེད་ཀྱི་ལུས་ཤེས་པ་ཆུང་ཞིག་ཆགས་པ་ཆེ་བས་བྱང་ཆུབ་མི་འཐོབ་ཅེས་ལན་གུསམ་གྱི་བར་དུ་མ་གནང་ཀྱང༌། ཀུན་དགའ་བོས་གསོལ་པས་བུད་མེད་རབ་ཏུ་འབྱུང་བ་མ་གསོལ་ཅིག འདུལ་བ་ཡུན་རིང་དུ་མི་གནས་ཤིང་ལོ་ལྔ་བརྒྱས་ལྔ་བར་ཆོས་ནུས་པར་འགྱུར་གསུངས་པས།
ཡུམ་འདི་དྲིན་ཆེ་སྟེ་སངས་རྒྱས་རྣམས་ཀྱང་འཁོར་བཞི་དང་ལྡན་པར་ལགས་པོ་ཞེས་ནན་གྱིས་ཞུས་པས་མཐར་གནང་སྟེ། སྐྱེ་དགུའི་བདག་མོ་སོགས་ཤཱཀྱ་མོ་ལྔ་བརྒྱ་དགེ་སློང་མའི་དངོས་པོར་བསྒྲུབ་ཏེ་དགྲ་བཅོམ་མ་ཐོབ། དཀོན་བརྩེགས་ལེའུ་དང་པོ་སྡོམ་པ་གསུམ་བསྟན་པ་ལས། འོད་སྲུངས། དགེ་སློང་ཀོ་ཀ་ལི་དང༌། དགེ་སློང་ལྷས་བྱིན་དང༌། དགེ་སློང་ཁཎྜ་དྲ་བྱ་དང༌། དགེ་སློང་ཀཏྟ་ཏི་བྱ་དང༌། དགེ་སློང་རྒྱ་མཚོས་བྱིན་ལ་ལྟོས། ཞེས་སོགས་དང༌།
ངས་སྔོན་ལེགས་པའི་སྐར་མ་དང་ལྷན་ ༦༢༽ཅིག་ལོ་ཉི་ཤུ་ཚང་བར་གནས་ཏེ་ཐུན་མོང་དུ་སྤྱད་པ་སྤྱད་ཀྱངལོག་སྲིད་ཅན་ནི་དགེ་བའི་རྩ་བ་ཡོངས་སུ་བཅད་པའི་ཕྱིར་རོ། དོན་ནི་ལྟ་ན། ཐ་ན་གྲོ་བུར་ཙམ་བསད་ན་ཡང་ཁ་ན་མ་ཐོ་བར་འགྱུར་གྱི། ལོག་སྲེད་ཅན་བསད་ན་ཁ་ན་མ་ཐོ་བའི་སྡིག་པ་མེད་དོ། ཞེས་དང༌། ལེགས་པའི་སྐར་མ་ནི་བག་མེད་པའི་སེམས་ཅན་ཏེ་དམྱལ་བར་ལྷུང་ངོ༌། ཞེས་ལུང་བསྟན། དེ་ནས་གྲོང་ཀ་ལནྟ་ཀའི་གཙོ་བོའམ་བུ་བཟང་བྱིན་རབ་ཏུ་བྱུང༌། དེ་ཕན་ཉན་ཐོས་ཀྱི་དགེ་འདུན་ལ་སྐྱོན་མེད། བཟང་བྱིན་གྱིས་རང་གི་ཆུང་མ་ལ་འཁྲིག་པ་སྤྱད་པས་བུ་ས་བོན་བྱ་བ་བྱུང་བ་ཕྱིས་རབ་བྱུང་བས་དགྲ་བཅོམ་པ་ཐོབ།
སྐབས་དེ་སྟོན་པར་གསོལ་བས་ཕན་ཡོན་རྣམ་པ་བཅུ་གཟིགས་ནས་འདུལ་ལ་བསླབ་པ་འཆའ་བར་མཛད་དོ། དེ་ལྟར་པ་ག་ལྷས། སྟོན་ཀའི་ཆུ་བཞིན་དྲི་མེད་པར། སྟོན་པའི་བསྟན་པ་བཅུ་གཉིས་ལོར། ལྷུང་བ་མེད་པར་ལེགས་གནས་ཏེ། དེ་ནས་བཟང་ ༦༣༽བྱིན་བུ་ཡིས་ནི། ཆུང་མ་ལ་ནི་འཁྲིག་པ་སྤྱད། ཅེས་གསུངས་སོ། དེ་ནས་སྒྱུ་མཁན་གི་རིག་པ་དགེ་སློང་ནོར་ཅན་གྱི་རྒྱལ་པོའི་ཤིང་བརྐུས་པ་ལ་མ་བྱིནེ་ལན་གྱི་ཕམ་པ་གཉིས་པ་བཅའ་བར་མཛད། དགེ་སློང་སྣེད་མ་སོགས་ཀྱིས་མི་སྡུག་པ་བསྒོལ་པས་བདག་འགུམ་ན་ལེགས་ཀྱས་བསམ་ཏེ་སྲོག་དག་ཕྲོལ་ཞིག་པར་རམ་གྲིས་དགེ་སློང་ཁ་ཤས་སྲོག་དང་འཕྲལ་བས་ཕམ་པ་གསུམ་པ་སྲོག་བཅོད་ཀྱི་ཕམ་པ་བཅས།
འོད་མའི་གྲོང་ཤིང་ཤ་བའི་ཚལ་དུ་བཞུགས་པའི་ཚེ། ཉ་ལ་ལྔ་བརྒྱ་ཚུར་ཤོག་གིས་བསྙེན་པར་རྫོགས། དུས་དེར་མུ་གེ་བྱུང་བས་ཉ་པ་ལྔ་བརྒྱས། དགྲ་བཅོམ་པ་མ་ཡིན་བཞིན་དུ་ཟས་ཀྱི་ཕྱིར་དགྲ་བཅོམ་མོ་ཞེས་སྨྲས་པས་ཟས་མང་དུ་ཐོག་པར་བརྟེན། ཕམ་པ་བཞི་པ་མི་ཆོས་བླ་མའི་རྫུན་གྱི་ཕམ་པ་བཅས་སོ། བ་གླང་དག་ཤཱ་རིའི་བུས་རབ་ཏུ་བྱུང་ཞིང་དགྲ་ ༦༤༽བཅོམ་པ་ཐོབ་པ། སྟོན་པས་བས་མཐའི་གནས་མལ་ལ་དད་པའི་མཆོག་ཏུ་བསྔགས། ནམ་གྲུ་ཏབ་ཏུ་བྱུང་བས་ཆོས་གང་ལ་ཡང་ཁུ་ཁྲི་ཟ་བས་སོམ་ཉི་ནམ་གྲུར་བཏགས། མ་གྷ་དྷཿའི་ཞིང་རྣང་ལས་མཚོན་པའི་ཆོས་གོས་དྲས་བསྒྲུབས་མཛད་པར་མཐའ་བསྐོར་གྱིས་མཛེས་པར་ཀུན་དགའ་བོས་ཕུལ་བ་བཞེས་ནས་ལེགས་སོ་རྩལ། དེའི་ཚེ་མུ་སྟེགས་སྟོན་པ་དག་ལ་བསྙེན་བཀུར་པ།
བྱུང་བས་རྒྱལ་པོ་གཟུགས་ཅན་སྙིང་པོར་གོ་བོ་ཏ་མ་དག་རྫུ་འཕྲུལ་འགྲན་དུ་ཆུག་གཅིག་ཅེས་བྱས་པར་ཆུ་འཕྲུལ་འགྲན་དུ་མ་བཅུག་པས་རྒྱལ་པོ་འདི་གོ་བོ་ཏ་མའི་ཕྱོགས་ན་འདུག རྒྱལ་པོ་གསལ་རྒྱལ་དེ་གཟུ་བོར་གནས་པ་ཞིག་ཡོད་འདུག་པ་དེའི་མདུན་དུ་འགྲོའོ་ཞེས་མཉན་ཡོད་དུ་ཕྱིན། གསལ་རྒྱལ་ལ་དེ་ལྟར་བྱས་པས། རྒྱལ་པོས་ཁྱེད་རྣམས་ཕམ་གྱིས་དགོས་གསུངས་པས། ཁྱོད་ཀྱང་གོ་བོ་ཏ་མས་བསླུས་ཟིན་ནམ་ཟེར་བ། དེས་ན་བདག་གིས་སངས་རྒྱས་ ༦༥༽ལ་གསོལ་ལོ་ཞེས་བཅོམ་ལྡན་འདས་ལ་གསོལ་པས། ཞག་བདུན་ན་དེ་བཞིན་བྱའོ་གསུངས། དོན་དེ་སྟོན་པ་དྲུག་ལ་སྨྲས་པས་གོ་བོ་ཏ་མ་འབྲོས་སམ་གྲོགས་འཚོལ་བ་ལས་མ་འདས་བདག་ཀྱང་གྲོགས་བཙལ་ལོ་ཟེར། དེའི་ཚེ་གསལ་རྒྱལ་གྱིས་མས་དབྱེན་གྱིས་གཅུང་ནག་པོ་དབྱེན་གྱིས་ཡན་ལག་བཅད་ནད་སྲང་མདོར་བོར་བར་སྟོན་པ་དྲུག་ལ་འདི་གསོས་པའི་བདེན་ཚིག་བརྗོད་ཅིག་སྨྲས་པས་སྤོབས་པ་མེད་ནས་ཅང་མི་སྨྲ་བར་གྱུར། ཀུན་དགའ་བོས་མཆོག་གསུམ་གྱི་བདེན་པས་འདིའི་ཡན་ལག་གསོས་པར་གྱུར་ཅིག་བརྗོད་པས་ཐག་སྔར་ལྟར་གྱུར་པས་ཀུན་དགའ་བོས་མུ་སྟེགས་ཕམ་པར་བྱས་ཞེས་པའི་སྒྲ་ཚེར་གྲགས།
དེ་ནས་གསལ་རྒྱལ་གྱིས་མཉན་ཡོད་ནས་རྒྱལ་བྱེད་ཀྱི་བར་འདུན་ཁག་གི་བཀོད་པ་ཕུན་སུམ་ཚོགས་པ་ལྷའི་དགའ་ཚལ་ལྟར་བྱས་རིན་པོ་ཆེའི་ཁྲི་ཡང་གཤམས་སོ། མུ་སྟེགས་ ༦༦༽ཀྱི་དགེ་བསྙེན་རྣམས་ཀྱིས་ཀྱང་འདུན་ཁང་དྲུག་ཁྲི་དང་བཅས་བཤམས་པར། སྟོན་པ་དྲུག་སྔོན་ལ་འཁོད་ནས། ལྷ་དག་བདག་ཅག་གི་མཆིས་ལགས་ན་ཟེར། གོ་བོ་ཏ་མ་སྒུག་ཏུ་གསོལ་ནས་བྲམ་ཟེའི་ཁྱིའུ་སྤྱན་འདྲེན་དུ་བཏང་བས། ངང་པའི་རྒྱལ་པོ་ལྟར་ནམ་མཁའ་ལས་ཆོ་འཕྲུལ་ཆེན་པོའི་མདུན་ཁང་དུ་བྱོན་པས། རྒྱལ་པོས་བཅོམ་ལྡན་འདས་ཀྱི་ཆོ་འཕྲུལ་ཟིན་ན། ཁྱེད་ཀྱི་རེས་ལ་བབས་པས་སྟོན་ཅིག་སྨྲས་པས་ལྷ་དག་ཆོ་འཕྲུལ་འདི་སུའི་ཡིན་སུས་འཚལ་ཟེར། དེ་ནས་བཅོམ་ལྡན་འདས་ཀྱིས་འོད་ཟེར་སྤྲོད་ནས་ཆོ་འཕྲུལ་གྱི་མདུན་ཁང་ཐམས་ཅད་མེས་བསྲེགས་པས། སྟོན་པ་དྲུག་གིས་ད་ནི་གོ་བོ་ཏ་མའི་མདུན་ཁག་མེས་ཚིག་བྱས་པས།
རྒྱལ་པོ་འཁོར་བཅས་སེམས་ཁོང་དུ་ཆུད་པ་ན། སངས་རྒྱས་ཀྱི་མཐུའི་མེས་མདུན་ཁང་གི་དྲི་ཀུན་བསྲེགས། རང་ཉིད་ཞིང་བདེའི་མདུན་ཁང་མཛེས་པར་གྱུར་པ་དང༌། རྒྱལ་པོ་དགའ་སྟེ་མུ་སྟེགས་ལ་ ༦༧༽བཅོམ་ལྡན་འདས་ཀྱི་ཆོ་འཕྲུལ་བསྟན་ཟིན་གྱིས་ད་ནི་ཁྱེད་རྣམས་ཀྱིས་སྟོན་ཅིག་བྱས་པས་སྤོབས་པ་མེད་པར་གྱུར་ནས་ཅང་མི་སྨྲའོ། དེ་ནས་བཅོམ་ལྡན་འདས་ཆོ་འཕྲུལ་གྱི་མདུན་ཁང་སྟོན་པ་དྲུག་དང་ཆོ་འཕྲུལ་འགྲན་པར་དུས་བཏབ་བལྟ་བར་འདོད་པའི་སྐྱེ་དགུ་མཐའ་དག་འདུས་པ་ལས། དགུན་ཟླ་ཐ་ཐ་ཆུང་རྟ་པ་ཟླ་བའི་ཚེས་གཅིག་ལ་རྒྱལ་པོ་གསལ་རྒྱལ་གྱིས་མཆོད་པའི་ཚེ། ཚེམ་ཤིང་པ་ལ་གཙུག་མ་ཐག་ལྗོན་པ་དཔག་ཚད་ལྔ་བརྒྱའི་སྤངས་དང་མེ་ཏོག་ཤིང་རྟའི་འཕང་ལོ་དང་མཉམ་པ་འབྲས་སུ་བྲེ་ལྔའི་བཅུད་ཤོང་བ་ཡལ་འདབ་ཀྱི་རྩ་བ་རིན་ཆེན་བདུན་བཀྲག་མདངས་སྣང་བས་གླིང་བཞིའི་མུན་པ་སེལ་བ་དྲི་མངར་བ་འཐུལ་ཞིང་རོ་ཞིམ་པ་སོགས་ཉམས་སུ་མྱོང་བས་སྐྱེ་འགྲོ་ཀུན་མི་ཕྱེད་པའི་དད་པ་ཐོབ་སྟེ་ལྷའི་ལུས་ཐོབ་བོ། ཆེས་གཉིས་པ་རྒྱལ་པོ་ཨུ་ཏྲ་ཡ་ནས་མཆོད་པའི་ཚེ། སྐུའི་ ༦༨༽གཡས་གཡོན་དུ་སྔོན་མེད་ཀྱི་རིན་པོ་ཆེའི་རི་བོ་མཐོག་ཞིང་བརྗིད་ཆགས་པ་ལྷའི་ནོར་བུ་བཅལ་དུ་བཀྲམ་པ་ལྟར། ལྗོན་ཤིང་མེ་ཏོག་དང་འདབ་མ་འཛུམ་པ་འབྲས་བུ་དུད་ཅིང་སྒྲ་སྙན་པར་འཁྲོལ་ཞིང་རི་བོ་གཡས་པར་རོ།
བདའ་བའི་འབྲས་ཀྱི་སྙེ་མར་མི་རྣམས་དགའ་མགུར་སྤྱོད་པ། གཡོན་རིར་རྩྭ་སྔོ་ལྗང་བཅུད་དང་ལྡན་པས་དུད་འགྲོའི་ཚོགས་ཚིམ་པར་མཛད་པ་མཐའ་ཡས་པར་བསྟན་ནོ། ཚེས་གསུམ་རྒྱལ་པོ་ཤུཉྩིནྡན་ལས་མཆོད་ཡོན་སྦྱར་དུས་ཞལ་བསིལ་པ་ལ་དོར་བས་ཆུ་རྫིང་བཻཧྱར་ཞུན་མ་འཁྱིམ་བ་འདྲ་བ་དཔག་ཚད་ཉི་བརྒྱའི་ཁོར་ཡུག་ཅན་རིན་པོ་ཆེའི་ཕྱེ་མ་པདྨ་ཤིག་རྟའི་འཁོར་ལོ་ཙམ་མདོག་སྣ་ཚོགས་པ་གཞན་རིས་ལྟ་བུ་འོད་བཀྲག་དང་ལྡན་པ་དེར་འཁོར་པའི་འཁོར་རྣམས་རྫིག་དེར་བལྟ་ཞིང་བསྟོད། ཆོས་ཀྱི་སྒྲས་མཐོ་རིས་ཀྱི་ས་བོན་རྙེད་དོ། ཆོས་བཞི་ལ་རྒྱལ་པོ་ཨེནྡྲ་བརྨིས་བཀུར་བའི་ཚེ། དེའི་སྔ་ཉིན་ནས་སྤྲུལ་པའི་རྫིང་བུའི་ངོས་བཞི་ ༦༩༽ན་ཆུ་ཀླུང་སྙན་པའི་སྒྲ་དང་བཅས་ཡུར་བ་བརྒྱད་བརྒྱད་ལ་འབབ་པ་སྐོར་བ་གཞན་དུ་འགྲོ་བར་རྫིང་བུར་སླར་ཞུགས་པ་དེའི་སྒྲ་ལས་བྱང་ཆུབ་ཡན་ལག་བདུན་དང་འཕགས་ལམ་ཡན་ལག་བརྒྱད་དང་རྣམ་ཐར་གསུམ་ཚད་མེད་བཞི་སོགས་ཆོས་ཀྱི་སྒྲས་འགྲོ་རྣམས་སངས་རྒྱས་དང་མཐོ་རིགས་སུ་བཀོད་དོ། ཚེས་ལྔ་ལ་རྒྱལ་པོ་ཚངས་བྱིན་གྱིས་གཡོས་སྦྱར་བའི་ཚོ། ཞལ་གྱི་འཛུམ་ལས་འོད་ཟེར་སྟོང་གསུམ་ཀུན་གསལ་ཞིང་འོད་དེས་ལུས་ལས་རིག་པའི་སྐྱེ་དགུ་རྣམས་སྒྲིབ་པ་ལྒ་དག་སྟེ་ལྷ་མིའི་ཚོགས་དད་པར་བཀོད་དོ། ཚེས་དྲུག་ལེ་ཙ་ཡི་དྲྭ་མའི་ཚོགས་ཀྱིས་མཆོད་ཚེ་མངོན་ཤེས་མི་ལྡན་པ་ཀུན་བྱིན་གྱིས་བརླབས་པས་གཅིག་རྒྱུད་གཅིག་གིས་ཤེས་ཏེ་དཀར་ནག་གི་ལས་འབྲས་རྟོགས་ནས་ཆོས་རབ་ཏུ་འཕེལ་ལོ། ཚེས་བདུན་ཤཱཀྱའི་རིགས་ཀྱིས་མཆོད་པས་ཡེ་ཤེས་མཆོག་གི་དྲ་བས་ཉེར་བར་འཁོད་པའི་ཞི་རིང་གི་ཚོགས་ཀུན་གནས་འགྱུར་བའི་ ༧༠༽འཁོར་ལོ་བསྒྱུར་བའི་རྒྱལ་པོ་སྲས་སྟོང་རྒྱལ་ཕྲན་བློན་འབངས་རྣམས་སུ་གྱུར་པ་སྟོན་པའི་བྱིན་རླབས་སུ་ངེས་པའི་སྐྱེ་དགུ་རྣམས་དང་དད་པ་ཆེར་འཕེལ་ཏེ་མཐོ་རིས་ཀྱི་ས་བོན་བསྐྲུན་ནོ།
ཚེས་བརྒྱད་ལ་ལྷའི་དབང་པོས་སྲི་ཞུ་བསྐྲུན་པའི་ཚེ་བརྒྱ་བྱིན་གྱིས་བཤམས་པའི་ཁྲི་ལ་བཞུགས་ཚེ། བཟང་བྱིན་ལ་སོགས་པས་བདག་རྣམས་ཀྱིས་ཕམ་པར་བྱའོ་གསོལ་ཡང་མ་གནང་སྟེ། མུ་སྟེགས་ཅན་དང་ཆོ་འཕྲུལ་སྟོན་པར་གསོལ་འདེབས་སུ་ཡིན་ཞེས་པས། གསལ་རྒྱལ་གྱིས་བསྟན་པར་གསོལ་མ་ཐག བཅོམ་ལྡན་འདས་ཀྱི་གདན་ལས་མི་སྣང་བར་གྱུར་ནས། ཕྱོགས་བཞིར་གཤེགས་བཞུགས་བཞེངས་གཟིམས་ཀྱི་སྤྱོད་ལམ་བཞི་མཛདི་ང་འོད་སྣ་ཚོགས་འབྱིན། སྐུ་སྨད་ནས་མི་འབར་སྟོད་ནས་ཆུ་འབེབས་པ་དང་བཟློག་པ་མཛད་ཅིང༌། འདི་ནི་ཉན་ཐོས་དང་ཐུན་མོངས་པའི་ཆོ་འཕྲུལ་ཡིན་ནོ་གསུངས་ནས་ཁྲིར་བཞུགས་པར་ཚང་ ༧༡༽པ་དང་བརྒྱ་བྱིན་གྱིས་གཡས་གཡོན་ནས་མཆོད། ཆོ་འཕྲུལ་སྟོན་པར་གསོལ་འདེབས་སུ་ཡིན་ཞེས་པར། གསལ་རྒྱལ་གྱིས་བདག་ལགས་སོ་བྱས་པས།
ཕྱག་པ་ལ་རིག་པས། ཀླུ་རྣམས་ཀྱི་པདྨ་ཤིང་རྟའི་འཕང་ལོ་ཙམ་གསེར་གྱི་འདབ་མ་སྟོང་ལྡན་རྡོ་རྗེའི་ཟེ་བ་ཅན་ཕུལ་བ་དེའི་སྙིང་པོར་བཞུགས། དེ་འདྲ་བ་མང་པོ་བྱུང་བ་རེར་སྤྲུལ་པའི་སངས་རྒྱས་རེ་བཞུགས་པས་འོག་མིན་གྱི་བར་གང་བ་རྣམས་ལ་ལ་འབར། ལ་ལ་གསལ། ལ་ལ་ཆར་འབེབས་པ་སོགས་སྣང་ཚུལ་སྣ་ཚོགས་ཀྱིས་ས་རྣམས་ཀྱིས་ཀྱང་སྒྲིབ་མེད་དུ་མཐོང་བས་ཀུན་མིག་མི་འཛུམ་པར་བལྟ་མ་ཕྱག་འཚལ་ཞིང་མཆོད། མཐར་སྤྲུལ་པའི་སངས་རྒྱས་རྣམས་ཀྱིས། བརྩམས་པར་བྱ་ཞིང་དབྱུང་བར་བྱ། སོགས་ཀྱི་ཚིགས་བཙད་གསུངས་ནས་མི་སྣང་བར་གྱུར་ནས། རྒྱལ་པོས་སྟོན་པ་དྲུག་པོར་རེས་ལ་བབས་པར་བསྐུལ་བས་ཁོ་ ༧༢༽རང་དྲུག་པོ་གཅིག་གིས་གཅིག་བསྐུལ་ཟིང་ལན་མེད་སེམས་ཁོང་དུ་ཆུད་ནས་འདར་ཞིང་གནས་ཚེ། སྟོན་པས་སེང་ཁྲིར་ཕྱག་སོར་རིག་ཙམ་མཛད་པས་སེང་ཁྲི་ནས་སྒྲ་འབྱིན་པ་དང་མཉམ་དུ་སྲིན་པོ་ལྔ་ཏོན་ཏེ་སྟོན་པ་དྲུག་གི་ཁྲི་བཤིག་སྟོན་པ་དྲུག་ཕྱེ་མར་འཐག་པའི་དྲག་ཤུལ་གྱིས་བདུད་ཀྱི་དཔུང་རྣམས་བཅོམ།
ལོག་ལམ་དུ་འཁྱམས་པའི་འཁོར་འབངས་དགུ་ཁྲི་རབ་ཏུ་བྱུང་ཞིང་དགྲ་བཅོམ་པར་གྱུར་སྐུའི་བ་སྤྲུའི་བུ་ག་བརྒྱད་ཁྲི་དེ་སྙེད་ནས་འོད་འཕྲོས་པའི་རྩེར་པདྨའི་གདན་ལ་བདེ་གཤེགས་རྣམས་རང་རང་གི་འཁོར་ལ་ཆོས་སྟོན་པ་མཐོང་ཞིང་རྣ་བ་ཐོབ་པ་མཆོག་རྣམས་སངས་རྒྱས་དམན་པ་རྣམས་ལྷ་མིའི་རྟེན་ཐོབ་བོ། འདི་ཡན་འགྲན་ཟླ་ཅན་གྱི་ཆོ་འཕྲུལ་ཅེས་གྲགས ཚེས་དགུར་ཚངས་པས་མཆོད་པས་དབུ་གཙུག་ཆང་པའི་གཡུལ་སར་སྙིག་པ་སྐུ་མཉན་ཡོད་ཀྱི་ཁྲིར་བཞུགས་པ། གནམ་པའི་ཁྱོན་ཀུན་མི་ ༧༣༽སྒྲིབ་པར་ཀུན་གྱིས་མངོན་སུམ་དུ་གསལ་བ་མཐོང་བར་བཞུགས་ནས་ཆོས་བསྟན་པས་མཐོ་རིས་ཐོབ་བོ། ཚེས་བཅུར་རྒྱལ་ཆེན་བཞིས་མཆོད་པས། སྟོན་པའི་སྐུ་སྲིར་རྩེར་ཁྱབ་པ་ལས་འཕྲོས་པའི་འོད་འཇིག་རྟེན་གསུམ་གྱི་སྒྲོན་མེས་ཁམས་གསུམ་དུ་གནས་པ་རྣམས་ཆེས་དད་པར་བསྐུལ་ཞིང་མཐོ་རིས་ཀྱི་ས་སོན་རྙེད་དོ། བཅུ་གཅིག་ལ་མགོན་མེད་ཟས་སྦྱིན་གྱིས་མཆོད་པའི་དུས་སྐུ་འོད་ཟེར་དྲ་བའི་ཁོར་ཡུག་གཅིག་གིས་ཕུང་པོར་གནས་ཤིང་དམ་པའི་ཆོས་ཀྱི་གསུང་རང་རང་གི་དབང་པོ་དང་མཚམས་པར་བསྟན་པས་དེར་འདུས་རྣམས་དགྲ་བཅོམ་པ་དང་མཐོ་རིས་རྟེན་བཟང་སྒྲུབ་པའི་བསོད་ནམས་གོང་དུ་འཕེལ་ལོ། ་་་་་་ པ་ཙིཏྣས་གཡོས་སྦྱར་བའི་ཚེ། ཏིང་ངེ་འཛིན་གྱི་མཐུ་སྐུ་ལས་གསེར་གྱི་འདོ་བཀྱེ་བས་སྟོང་གསུམ་ཁྱབ། འཁོར་རྣམས་ལ་རིག་པས་དུག་གསུམ་ཞི་ཀུན་ཕ་མ་དང་ཕོ་ནུ་བཞིན་མ་ ༧༤༽འདྲེས་པའི་མཛའ་བཤེས་སུ་གྱུར་ནས་ཀུན་ལ་བྱམས་སྙིང་རྗེ་སྐྱེས་པའི་སྒྱུ་ཐབས་སངས་རྒྱས་ཀྱི་ཐུགས་རྗེར་ཤེས་པའི་དད་པ། ཆོས་རྣ་བར་ལྷུང་པས་ལྷ་མི་རྣམས་ཕྱི་མའི་བདེ་སྐྱིད་ལ་སྤྱོད་དོ།
བཅུ་གསུམ་པ་ཤུཉྩིའི་མཆོད་སྦྱིན་གྱིས་ཚེ། སྐུའི་ལྟེ་བ་ལས་འོད་ཟེར་གཉིས་འདོམ་བདུན་ཙམ་གྱིས་ཡར་འཕྲོས་པའི་རྩེ་མོར་པད་སྟེང་ལ་སྤྲུལ་པའི་སངས་རྒྱས་གཉིས་བཞུགས་པ་གང་གི་ལྟེ་བ་ལས་ཀྱང་འོད་ཟེར་ཟུང་སྟེ་འཕྲོས་པས་སངས་རྒྱས་སྔར་བཞིན་གྲངས་མེད་པས་སྟོང་གསུམ་གྱི་འཇིག་རྟེན་བཀང་སྤྲུལ་པ་ཆོ་འཕྲུལ་ལྟར་འོངས་པ་ལུས་ཅན་ཀུན་གྱིས་གསལ་བར་མཐོང་བ་དང་གསུམ་ཆོས་ཀྱི་སྒྲ་ཐོས་པའི་དོན་གྱིས་བྱང་ཆུབ་ཀྱི་ས་བོན་རྒྱ་ཆེར་སྤེལ་ལོ། བཅུ་བཞིར་ཨུ་ཏྲ་ཡཱ་ནས་མཆོད་པའི་མེ་ཏོག་སྐུར་གཏོར་བས་སྐད་ཅིག་གིས་མེ་ཏོག་རྣམས་རིན་པོ་ཆེའི་ཁམས་ལས་གྲུབ་པའི་ཤིང་རྟའི་དབྱིབས་ཚངས་པའི་འཇིག་རྟེན་ལ་ཐུགས་པ་གསེར་ལྟར་འབར་ཞིང་ནོར་བུ་སྤྲད་པ་དེའི་ ༧༥༽གྲངས་སྟོང་དག་ཉིས་བརྒྱ་ལྔ་བཅུ་རེའི་སྟེང་སྤྲུལ་པའི་སངས་རྒྱས་རེ་བཞུགས་པའི་འོད་ཀྱིས་སྟོང་གསུམ་གྱིས་འཇིག་རྟེན་ཁྱབ་པར་མིག་གིས་མཐོང་བར་བྱིན་གྱིས་བརླབས། བཅོ་ལྔ་པ་གཟུགས་ཅན་སྙིང་པོས་མཆོད་པའི་ཚེ་སྣོད་ཀུན་ཟས་ཀྱིས་གང་ཞིང་ཟས་རྣམས་རོ་བརྒྱའི་དཔལ་དང་ལྡན་ཅིང་ཟོས་པ་ཀུན་བདེ་བ་ཆོ་འཕྲུལ་བལྟ་བར་འདུས་པ་རྣམས་ཀྱིས་མྱོང་བར་བྱིན་གྱིས་བརླབས། དེར་འཁོད་ཀྱི་མདུན་དུ་ས་ལ་ཕྱག་རིག་པས་དམྱལ་བའི་གནས་མཐོང་སྟེ་སྙིང་རྗེའི་སེམས་དང་འཇིག་བསྐྲག་གི་ངང་དུ་གྱུར་དམྱལ་བའི་འགྲོ་བས་ཐུབ་དབང་ཞལ་མཐོང་ཞིང་དད་པས་ཚོ་འཕོས་ལྷ་མིའི་གནས་སུ་སོང་ངོ༌། དེ་ནས་བྲམ་ཟེ་འབྱོར་པའི་བུ་རབ་འབྱོར་སྐྱེ་བ་ལྔ་བ་ལྔ་བརྒྱར་ཀླུ་འབའ་ཞིག་ཏུ་སྐྱེས་ཏེ་ཉན་ཐོས་རྣམས་ལ་དགའ་བར་བྱས་ཤི་བ་མིར་སྐྱེས་པའི་སྤྲོ་ཐུང་བར་གྱུར་པ་ལ། ལྷས་སངས་རྒྱས་སུ་བསྔགས་པ་བརྗོད་པས་ ༧༦༽དད་ནས་སྟོན་པའི་སྤྱན་སྔར་སོང་བདེན་པ་མཐོང་སྟེ་རབ་ཏུ་བྱུང་བ་དགྲ་བཅོམ་པ་ཐོབ། སྔར་གྱི་སྐྱེ་བ་སོགས་དྲན་ཏེ་ཞེ་སྡང་སྐྱེ་བས་མི་འགྱུར་རོ་སྙམ་ཉོན་མོངས་པ་གསལ་པས་སྟོན་པས་ཉོན་མོངས་པ་མེད་པ་རྣམས་ཀྱི་མཆོག་ཏུ་བསྔགས། གྱད་བུ་ནོར་ཏབ་ཏུ་བྱུང་བས་དགྲ་བཅོམ་པ་གནས་མལ་འབོགས་པ་རྣམས་ཀྱི་མཆོག་ཏུ་བསྔགས། ཨུ་ཏྲ་ཡཱ་ནའི་བཅུན་མོ་ཟླ་འོད་མ་བཞག་བདུན་ན་འཆི་བར་ཤེས་ཏ་བསྙེན་པར་རྫོགས།
དེ་ལྟར་སྐྱེས་ཏེ་སླར་རྒྱལ་པོའི་དྲུང་དུ་འོང་ནས་བདག་ཀྱང་དེ་བཞིན་གྱིས་ལྷར་སྐྱེས། རྒྱལ་པོ་ཡང་ཏབ་ཏུ་བྱུང་བ་འཚལ་ཞེས་ཟེར་བ་ལྟར་རྒྱལ་སྲིད་བུར་སྤྲད་དེ་རྒྱལ་པོའི་ཁབ་ཏུ་སོང་གཟུགས་ཅན་སྙིང་པོ་དང་མཉམ་དུ་སྟོན་པའི་དྲུང་དུ་བསྙེན་པར་རྫོགས་ཤིང་སླར་ཕྱིར་མི་འོང་བའི་འབྲས་བུ་ཐོབ། རྒྱལ་པོའི་ཁབ་ཏུ་ཨུ་ཏྲ་ཡཱ་ན་ཚུར་ཤོག་གི་རབ་ཏུ་བྱུང༌། རྒྱལ་པོའི་ཁབ་ཀྱི་མདུན་ན་འདོན་བྷ་ར་ཧཱ་ཛ་རབ་ཏུ་ ༧༧༽བྱུང་ཞིང་དགྲ་བཅོམ་ནས། བསོད་སྙོམས་འབའ་ཞིག་ལ་སྤྱོད་པས་བསོད་སྙོམས་ལེན་ཞེས་གྲགས། སྟོན་པས་སེངྒེའི་སྒྲ་སྒྲོག་པ་རྣམས་ཀྱི་མཆོག་ཏུ་བསྔགས། ལྷས་བྱིན་རྫུ་འཕྲུལ་འདོད་དེ་སྟོན་པའི་དྲུང་དུ་ཞུ་བར་ཕྱིན་པས། སྟོན་པས་བསླབ་པ་གསུམ་ལ་བརྩོན་པར་གྱིས་ཤིག་ཅེས་རྩལ་བར་སྟོན་པས་རྫུ་འཕྲུལ་མི་འབོགས་པར་བསམ་ནས་ཀུན་ཤེས་སོགས་དགྲ་བཅོམ་པ་ལྔ་བརྒྱའི་བར་ལ་ཞུ་བར་ཕྱིན་ཡང་བརྟགས་པས་སྡིག་སེམས་ཅན་དུ་དགོངས་ཏེ་མ་བསྟན། འོད་སྲུངས་སྟོབས་བཅུ་པར་ཞུས་པས་རྫུ་འཕྲུལ་གྱི་གདམས་ངག་གནས་བ་དབེན་པར་སྒྲུབ་པས་བསམ་གཏན་དང་པོ་གྲུབ་ཅིང་མ་སྐྱེས་དགྲ་དབང་དུ་བྱ་ཕྱིར་རྟ་དང་གླང་པོ་ཆེ་བུ་མོ་འདབ་ཆགས་དགེ་སློང་ཁྱིའུ་སོགས་ཇི་སྙེད་དུ་སྤྲུལ་ཏེ་མ་སྐྱེས་དགྲ་དད་པར་བྱས་ནས་རྟ་པ་ལྔ་བརྒྱ་ཙམ་གྱིས་བསུ་སྐྱེལ་དང་ཁ་ཟས་ཀྱིས་གཟབས་བར་བྱས།

སྟོན་པའི་འཁོར་རྣམས་དེ་ ༧༨༽ཡིས་བསླུའོ་སྙམ་པ་དང༌། དགེ་སློང་རྣམས་ཀྱི་ཕུན་སུམ་ཚོགས་པ་ཐམས་ཅད་འོད་སྲུངས་སྟོབ་བཅུ་པ་ལས་ན་བྱས་པས། དེ་ནི་ཁོ་བོའི་བརྩོན་འགྲུས་ཀྱིས་འགྲུབ་བོ་བྱུས་མ་ཐག་ཏུ་རྫུ་འཕྲུལ་ཉམས། དེ་ནས་འོད་མའི་ཚལ་དུ་དབྱར་གནས་པའི་ཚེ་ལྷས་བྱིན་གྱིས་འཁོར་རྣམས་བདག་ལ་གཏད་ནས་ཐུགས་ལས་ཆུ་བར་འགྱུར་ཞུས་པས། སྟོན་པས་ཁྱོད་ལས་ཏེ་ཞིག་སུ་ལ་ཡང་མི་གཏོད་གསུངས་པས། རབ་ཏུ་ཁྲོས་ཏེ་དགེ་སློང་བཞི་ལ་དགེ་འདུན་དབྱེ་བར་ནུས་ན་བདག་ཅག་ཚེ་འདིར་ཕུན་སུམ་ཚོགས་ཤིང་ཤི་བའི་རྗེས་སུ་ཀྱང་གཏམ་ལེགས་ཤིང་གྲགས་པ་ཐོབ་བོ་ཞེས་བརྗོད་པས། ཁ་གཅིག་གིས་དབྱེ་བར་མི་ནུས་སོ། ཞེས་དང༌། ཁ་གཅིག་གིས་རྒན་པར་ཡོ་བྱད་དང་གཞོན་པར་ཁ་ཟས་ཀྱིས་ཐུབ་ཟེར་རོ། དུས་དེར་མུ་གེར་མཆོག་ཟུང་ལྷོ་ཕྱོགས་ཀྱི་རིར་གཤེགས་སོ། སོ་སྐྱེའི་དགེ་སློག་ལྔ་བརྒྱ་ཡོད་པ་ལྷས་བྱིན་གྱིས་ཁྲི་དེ་སོང་མ་སྐྱེས་དགྲས་རྙེད་ ༧༩༽པ་བཏབ།
ལྷས་བྱིན་གྱིས་ཚུལ་ཞིང་གཏད་པ་བླངས་པ་མཆོག་ཟུང་གིས་ཤེས་ཏེ་སྟོན་པར་བསྡུམས་བྱ་བར་གསོལ་བས་གནང་སྟེ། ལྷས་བྱིན་ལྷ་ཕྱོགས་ཀྱི་བྱ་དག་གི་ཀུན་དགའ་ར་བ་ན་རང་གི་འཁོར་བཞི་དང་ལེགས་སྐར་སོགས་དགེ་སློང་ལྔ་བརྒྱ་པོ་དང་ལྷན་དུ་གནས་པ་མཆོག་ཟུང་ཡང་བྱུང་བས་དེ་ཡང་འདུས་སོ་སྙམ་ཤིན་ཏུ་དགའ་ནས་མཆོག་ཟུང་གཡས་གཡོན་དུ་བཞག སྟོན་པའི་ལད་མོ་བགྱིས་ཏེ། དེ་ནས་ང་རྒྱབས་ཅུང་ཟད་མི་བདེ་བས་ཤཱ་རིའི་བུ་ལ་ཁྱོད་ཀྱིས་འཁོར་རྣམས་ལ་ཆོས་སྟོན་ཅིག་ཟེར་གཡས་ཕབ་གཉིད་ལོགས་པན་ཤཱ་རིའི་བུས་ཁྱོད་རྣམས་ཀྱིས་སྟོན་པ་འདི་ལྟ་བུ་ལ་ལྟོས། ཅེས་དང༌། མཽ་གལ་གྱིས་བུས་འཁོར་རྣམས་སྐྱོ་བར་བྱས་ཤཱ་རིའི་བུས་སྟོན་པར་དད་པ་དང་ལྷས་བྱིན་སྤོང་བའི་ཆོས་བཤད་པས་དགེ་སློང་རྣམས་འདོད་ཡོན་ལ་རང་འཁྲུལ་བར་ཡིད་དབྱུང་སྟེ་མཆོག་ཟུང་གིས་ལྔ་བརྒྱ་པོ་ཁྲིད་ ༨༠༽ནས་བྲོས་སླར་ཀོ་ཀ་ལི་ཀས་གཉིད་སད་དེ་རྗེས་གཉགས་ཀྱང་རྫུ་འཕྲུལ་གྱིས་ལམ་འགགས་ཏེ་མ་ཟིན། དགེ་སློང་རྣམས་ལ་སྟོན་པས་རྟེན་འབྲེལ་ལུགས་ལྡོག་གི་ཆོས་གསུངས་པས་རྒྱུན་ཞུགས་ནས་དགྲ་བཅོམ་པའི་བར་ལ་བཀོད་དེ། དེ་ནས་མཉན་ཡོད་དུ་འོད་སྲུངས་ཆེན་པོ་སྟན་ཕྱེད་ལ་བཞག་ནས་བདག་ཉིད་དང་འདྲ་བར་རྒྱ་ཆེར་བསྔགས་པས་ལྷ་དང་བཅས་པའི་འཇིག་རྟེན་གྱིས་བླ་མར་བཀུར། དེའི་ཚེ་མི་ཉི་ཤུས་ཉི་ཤུ་གསོད་པར་འཛའ་བོ་ལྟར་བཅོས་པ་གཟིགས་ནས་ཞབས་ལ་སེང་སྡེང་ཚལ་པ་ཟུག་གོ་གསུང་མ་ཐག་ཚལ་པ་སྣོན་པོ་མཐོ་གང་པ་ཞིག་བྱུང་བ་མཽ་གལ་གྱི་བུས་འདོན་པར་བརྩམས་ཀྱང་བརྒུལ་མ་ནུས་ནས་ཀུན་དགའ་བོར་སྔོན་ཚོང་པ་གཡོན་ཅན་མདུང་གིས་བསད་པའི་ལས་ལྷག་མའོ་གསུངས་པས། མི་ཉི་ཤུ་པོས་ཉེས་པ་བཤགས་ཏེ་གསོད་བྱ་བཅས་མི་བཞི་བཅུ་བདེན་པ་ལ་བཀོད་དོ།
གཟུགས་ཅན་ ༨༡༽སྙིང་པོའི་བཙུན་མོ་ལུས་འཕགས་མར་རྒྱལ་པོས་དྲང་སྲོང་ཞིག་ཁྲོས་པར་བྱས་པས་སྨོན་ལམ་ལོག་པར་བཏབ་པས་ཕ་བསོད་པའི་ལས་ཀྱི་མཐུ་ཡང་བདེ་བའི་ཁྱིའུ་ཞིག་མངལ་དུ་ཆགས། མཚན་མཁན་རྣམས་ཀྱིས་འདིས་བཙས་ན་ཕ་དཀྲོང་བར་འགྱུར་ཞེས་ལུང་བསྟན་པ་མ་སྐྱེས་དགྲར་བཏགས་པ་དེའི་མདུན་དུ་ལྷས་བྱིན་གྱིས་ཕྱིན་ཏེ། བདག་ཁྱོད་དང་མཛའ་ན་ཡུལ་མི་ཐམས་ཅད་ཁྱོད་ལ་མི་སྙན་པ་འདི་དག་ཟེར་གྱི། རྒྱལ་པོ་ཐམས་ཅད་སྐྲ་ཁྲ་བོར་སྐྱེས་ཚེ་བུར་རྒྱལ་སྲིད་ལ་འཇོགས་ན་ཁྱོད་ཀྱི་ཡབ་ནི་ད་དུང་རྒྱལ་སྲིད་ལ་ཞེན་ཏེ་འདུག ད་ཡབ་གསོད། ངས་ཀྱང་གོ་བོ་ཏ་མ་བསད་རྒྱལ་པོ་དང་སངས་རྒྱས་གསར་པ་བྱས་ན་མི་སྐྱིད་དམ་ཟེར་བ་ཉན་ཏེ། མ་སྐྱེས་དགྲས་ཡབ་ལ་རྡོ་རྗེ་རྩེ་གཅིག་པ་འཕངས་པས་རྫིའུ་ཆག་ནས་སླར་ལོག སྟོན་པས་མཁྱེན་ཏེ་མཽ་གལ་གྱི་བུར་གྲོ་བཞིན་སྐྱེས་ལ་བསོད་སྙོམས་ ༨༢༽སློངས་ཤིག་གསུང༌། གྲོ་བཞིན་སྐྱེས་ཀྱི་སྣོད་དུ་བཅོས་པ་ལྔ་བརྒྱ་པོ་བྱིན་པས་དེ་སྟོན་པར་ཕུལ་ལོ། སྟོན་པས་དགྲ་བཞིན་སྐས་བཀག་སྟེ་རྐང་རྗེན་དུ་འགྲོ་བར་བཅམ་པ་ན།
རྐང་པ་ས་ལ་བཞག་པས་ས་གཡོས་ཞིང་བདེན་པ་མཐོང་སྟེ་དགྲ་བཅོམ་པ་བཙན་གྱི་མཆོག་ཏུ་བསྔགས། གཟུགས་ཅན་སྙིང་པོས་མ་སྐྱེས་དགྲ་ལ་བུ་ང་ལ་ཅིའི་ཕྱིར་རྡོ་རྗེ་འཕངས་གསུངས་པ། ཡབ་ནི་ལོངས་སྤྱོད་མཆིས་ལགས། བདག་ནི་མི་འཚལ་མོད་ཅེས་གླེང་བར། གཟུགས་ཅན་སྙིང་པོས་རྒྱལ་སྲིད་ཀྱི་མངའ་ཐང་ཐམས་ཅད་གཏད་ནས་སྟོན་པ་དགེ་འདུན་དང་བཅས་པར་གུས་པ་དགོས་སོ་བྱས་པས་མ་སྐྱེས་དགྲ་ཁྲོས་ཏེ་ཡབ་བཙུན་མོ་དུ་བཅུག ཡུལ་མི་སོགས་ཀྱིས་ཟས་སྐྱེལ་བ་ཡང་བཀག བཙུན་མོ་ལུས་འཕགས་མོས་ཟས་སྐོམ་གྱིས་འཚོ་བ་ཡང་ཤེས་ཏེ་དེ་ཡང་བཀག དེ་ནས་བཟའ་བཏུང་མེད་ཀྱང་སྟོན་པ་བྱ་རྒོད་ཕུང་རིར་བཞུགས་འོད་ཟེར་སྐར་ཁུང་དུ་འཇུག་ ༨༣༽ཅིང༌། སྐར་ཁུག་ནས་སྐུ་མཐོང་ཞིང་དགའབར་བྱེད་པ་ཡང་བཀག་པས་རྒྱལ་པོ་ཤིན་ཏུ་སྡུག་བསྔལ་གྱི་གསུངས་པར་སྟོན་པས་མཽ་གལ་གྱི་བུ་རྫུ་འཕྲུལ་གྱིས་བཙོན་ཁང་དུ་བཏང་དེ་སྟོན་པའི་བཀས། ངས་དགེ་བའི་བཤེས་གཉེན་བྱས་ཟིན་པས་ངན་སོང་ལས་ཐར་བར་བྱས་ཡོད།
འདི་ནི་རང་གི་ལས་ཀྱི་འབྲས་བུ་མྱོང་བ་ཡིན་སོགས་སྩལ། རྒྱལ་པོ་ཅུང་ཟད་བཙོན་ཁང་དུ་ཟས་ཀྱིས་དབུལ་བར་རྫུ་འཕྲུལ་གྱིས་རྒྱལ་མིག་གིས་ན་བ། མ་སྐྱེས་དགྲས་པོར་མོ་ཁ་ན་དུ་བཅུག་པས་བརྡོལ་བའི་རྣམ་ཁྲག་བུས་མཐོང་ནས་ཆེར་ངུས་པ་ན། དེར་མ་ལུས་འཕགས་མོས་འདི་ནི་རིགས་རྒྱུད་ལ་ཡོད། ཁྱོད་ལ་འདི་འདྲ་བྱུང་བ་ཡབ་ཀྱིས་ཁྱོད་བསྐྲག་དྭོགས་རྣག་ཁྲག་ལྟོར་མེད་པ་ཡིན་བྱས་པས་ ༨༤༽མ་སྐྱེས་དགྲ་ཞེ་སྡང་དང་བྲལ་ཞིང་ཡབ་ལ་མཚམས་མེད་ཀྱི་ལོག་སྤྱོད་བྱས་པར་འགྱོད་དེ་ད་ཆ་གསོན་ན་རྒྱལ་སྲིད་ཀྱི་ཕྱེད་སྟེར་བྱས་པས་སྐྱེ་བོ་རྣམས་དགའ་སྟེ་ཡབ་བཞུགས་པའི་བཙོན་ཁག་དུ་བརྒྱུགས་པའི་ཅ་ཅོའི་སྒྲས་དངངས་ཏེ་དུས་ལས་འདས། རྣམ་ཐོས་ཀྱི་པང་དུ་སྐྱེས་ཏེ་བདུ་རྩེ་ལ་ལོངས་སྤྱོད་ཅིང་ང་ནི་རྒྱལ་བ་ཁྱུ་མཆོག་གོ་ཞེས་པས་མཚན་ཡང་དེ་ལྟར་དུ་གྲགས། དེ་ནས་ལྷས་བྱིན་གྱིས་མ་སྐྱེས་དགྲར་ངས་ཁྱོད་རྒྱལ་སྲིད་ལ་བཀོད་ཟིན་གྱིས། ཁྱོད་ཀྱི་ང་སངས་རྒྱས་ལ་བསྐོས་ཤིག་བྱས་པས། རྒྱལ་པོས་བསྟོན་པར་གསེར་མདོག་དང་འཁོར་ལོ་འདུག་པར་ཁྱོད་ལ་མི་སྣང་བྱས་པས། གསེར་འགར་བཀུག་ནས་འབྲུ་མར་གྱིས་ལུས་བྱུགས།
གསེར་གཞུ་སྟེ་ལུས་ལ་བྱུགས་པས་སྡུག་བསྔལ་བ་དང༌། ལྕགས་མགར་གྱིས་འཁོར་ལོ་བསྲེགས་ཏེ་ལྷས་བྱིན་གྱི་རྐང་པར་བརྒྱབ་པས་ཀྱང་ཚང་བའི་སྡུག་བསྔལ་ལ་བཟོད་སྲན་བསྐྱེད། དེ་ནས་ལྷས་ ༨༥༽བྱིན་དང་མ་སྐྱེས་དགྲ་གཉིས་ཀྱི་གོ་བོ་ཏ་མ་གསོད་པར་བཙམས་ནས་སྒྱོགས་ཀྱི་འཕྲུལ་འཁོར་མཁན་ལ་མུ་ཏིག་དོ་ཤལ་སྲངསྟོང་རི་བ་བྱིན་ཞིང་མི་སྟོང་ཕྲག་གཅིག་ལ་གླ་བྱིན་ནས་བྱ་རྒོད་ཕུང་རིར་སྟོན་པ་བཞུགས་པའི་ཐད་དྲངས་ཕར་ངོས་སྒྱོགས་བཅས་ཤིང་གཡས་གཡོན་གྱི་ལམ་སོར་མི་ཉིས་བརྒྱ་ལྔ་བཅུ་རེ་བཞག་པས། མི་ལྔ་བརྒྱ་པོས་འདི་སུར་འཕང་བྱས་པས་གོ་བོ་ཏ་མར་འཕང་ཟེར་ཐོས་པ་མི་ལྔ་བརྒྱ་འཕྲུལ་འཁོར་མཁན་དང་བཅས་པ་དེ་བས་ཤི་བ་དགའ་སྙམས་བྲོས་པ་སྟོན་པའི་སྤྱན་སྔར་སླེབས་ཆོས་བསྟན་པས་བདེན་པ་མཐོང་སྟེ། དེ་ནས་ལྷས་བྱིན་རང་ཉིད་ཀྱིས་སྒྱོགས་དྲངས་ཏེ་རྡོ་ཆེན་མེ་བཟད་པ་འཕངས་པས་ལག་ན་རྡོ་རྗེས་སྒྱོགས་རྡོར་རྡོར་ཇེ་བརྫུན་པས་ཕྱི་མར་ཞིག དེའི་དུམ་བུ་ཆེ་བ་ཞིག་ལྷུང་དུ་འཆའ་བ་གནོད་སྦྱིན་ཀུམྦྷི་རབ་འཛིན་རྒྱུ་ཡིན་ཡང་རྡོ་ཕྱེ་དེ་ཕོག་པས་དུས་ལས་འདས་ཏེ་ལྷར་སྐྱེས་སྟོན་པའི་ ༨༦༽དྲུང་དུ་འོང་ཆོས་ཉན་པས་བདེན་པ་མཐོང་ངོ༌། རྡོ་དེའི་དུམ་བུ་ཕྲ་མོ་ཞིག་སྟོན་པའི་ཞབས་ལ་འཕོག་སྟེ་སྐུ་ཚལ་བྱུང་བ་འཚོ་བྱེད་གཞོན་ནུ་སོགས་སུས་ཐབས་བྱས་ཀྱང་མ་ཆད། འོད་སྲུངས་སྟོབས་བཅུ་པས་བདེན་པ་གསོལ་བ་སྟོན་པས་གནང་སྟེ་ཚིག་བཅད་གསུང་མ་ཐག་ཆད་དོ། དེ་ནས་ལྷས་བྱིན་གྱིས་མ་སྐྱེས་དགྲ་བསྐྱོད་དེ་སངས་རྒྱས་འཁོར་བཅས་མི་མཆོད་པའི་ཁྲིམས་བྱས། གཞོན་ནུ་མི་སྐྱེས་ཀྱི་ཁྱིམ་ཉིན་མཚན་གྱི་དབྱེ་བ་མེད་པ་ཞིག་ཡོད་པ།
མ་སྐྱེས་དགྲས་རྒྱལ་པོའི་ཕོ་བྲང་དང་ལན་བདུན་བརྗེས་ཀྱང་ཁོ་རང་གི་རྗེས་སུ་འབྲངས་པས། དེར་དམགས་བཏང་བར་བསམ་པ་ན། མེ་སྐྱེས་ཀྱིས་ལོངས་སྤྱོད་ཐམས་ཅད་སྦྱིན་པར་བཏང་སྟེ་སྟོན་པའི་སྤྱན་སྔར་ཚུར་ཤོག་གི་བསྙེན་པར་རྫོགས་ཏེ་དགྲ་བཅོམ་པ་ཐོབ་བོ། འཕྲོག་མ་འདི་སྔོན་དགྲ་བཅོམ་པ་ཞིག་ལ་ཤིང་ཏོག་ཕུལ་ནས་མ་གྷ་ཏྟཿའི་ཁྱིའུ་བཙས་པ་ཐམས་ཅད་ཟ་བའི་སྨོན་ལམ་བཏབ་པ་སྨིན་པའི་ལོག་སྨོན་གྱིས་ ༨༧༽མཐུས་རང་ལ་བུ་གཅིག་ནས་ལྔ་བརྒྱའི་བར་བཙས་པ་དང་བཅས་པ་རྣམས་ཀྱིས་རྒྱལ་པོའི་ཁབ་ཀྱི་བུ་བཙས་པ་རྣམས་འཕྲོགས་ནས་བཟས་པ་སྟོན་པར་འདུལ་བར་གསོལ་བ་བཏབ་པས། སྟོན་པས་འཕྲོག་མ་རང་བུ་བྱིངས་དང་བཅས་ཁྱིའུ་བར་སོང་སྐབས། བུ་ཐ་ཆུང་དགའ་བྱེད་གཅིག་པོ་འདུག་པ་དེ་ལ་ལྷུངས་བཟེད་བཀབ་མིང་མཐོང་བར་བྱིའུ་གྱིས་བརླབས་ཏེ་བཞག་པ། འཕྲོག་མ་འོང་ནས་བཙལ་བས་མ་རྙེད། ལྕང་ལོ་ཅན་དུ་སོང་ནས་གནོད་སྦྱིན་རྣམ་ཐོས་ཀྱི་བུར་གསོལ་བ་བཏབ་པས། སྟོན་པར་གསོལ་བ་བཏབ་ན་བུ་རྙེད་པར་ལུང་བསྟན། དེ་བཞིན་བྱས་པས།
སྟོན་པས་ཁྱོད་ལ་བུ་ཙམ་ཡོད་གསུངས་པར་ལྔ་བརྒྱ་ཡོད་ཞུས་པས། གཅིག་པོ་མེད་པར་སྐྱོན་ཅི་ཡོད་གསུངས་པས། བུ་དགའ་བྱེད་མ་མཐོང་ན་ཁྲག་སྙུགས་ནས་འཆི་ཞུས་པས། ཁྱོད་བུ་དག་བྲལ་བས་སྡུག་བསྔལ་ཤེས་ན་ ༨༨༽གཞན་གྱི་བུ་ཅིའི་ཕྱིར་ཟ། བཀའ་རྩལ་པས། བདག་ནི་གང་ཟ་བ་ལགས་ཞུས་པས། དེ་ལྟ་ན་ང་ལ་སྟོན་པར་ཁས་འཆེ་བ་རྣམས་ཀྱིས་དེ་ཚབ་ཏུ་ཟས་ནམ་ཟ་བའི་སྔོན་དུ་ཆངས་བྱ་རེ་སྟེར་བར་བྱའོ་གསུངས་པས། ཡིད་ཆེས་ཏེ་བཀའ་བཞིན་བགྱི་བར་དམ་བཅས་བསླབ་པའི་གནས་ལ་བཀོད་དོ། དེ་ནས་བརྒྱ་བྱིན་གྱིས་མ་སྐྱེས་དགྲ་དང་ལྷས་བྱིན་གཉིས་ཀྱི་དྲེགས་པ་ཅུང་ཟད་བཅོམས། འཆར་ཀས་ཕྲེང་ལྡན་མར་འོ་བྱས་པའི་ཉེས་པ་ཤཱ་རིའི་བུར་བཤགས་ཤིང་གདམ་ངག་ནོས་པས་དགྲ་བཅོམ་པ་ཐོབ་བོ།
ཁྱིམ་དད་པར་བྱེད་པའི་མཆོག་འཆར་ཀ་ནག་པོར་བསྔགས། དེ་ནས་ཡུལ་ཨུ་དུམ་པའི་ནགས་སུ་རྫིང་བུ་དལ་འབབ་ཅེས་པའི་འགྲམ་དུ་བཞུགས་དུས། རྒྱལ་ཆེ་བཞི་ཡིད་བཞིན་གྱི་ནོར་བུ་རིགས་ཕུལ། སོ་སོའི་སྐད་ཀྱི་ཆོས་བསྟན་པས་བདེན་པ་མཐོང༌། དེ་རྣམས་ལ་མྱ་ངན་ལས་འདས་ནས་བསྟན་པ་ཁྱེད་རྣམས་ཀྱིས་བསྲུངས་ཤིག ༨༩༽ཅེས་བརྒོས་པས་དགའ་སྟེ། ཡུལ་འཁོར་སྲུང་གི་ཤར། འཕགས་སྐྱེས་པོས་ལྷོ། མིག་མི་བཟང་གི་ནུབ། རྣམས་ཐོས་སྲས་ཀྱིས་བྱང་བསྲུང་བར་ཁས་བླངས།
མཉན་ཡོད་དུ་བྲམ་ཟེའི་ཁྱིའུ་མི་གདུང་པ་ཞེས་བྱ་བ་ནམ་མཁའི་བྱ་ཡང་མཆོང་པ་ཟིན་པ་སྟོབས་གྱད་དང་མཚུངས་ཤིང་རིག་བྱེད་ལ་མཁས་པ་ཞིག་ཡོད་པ་བྲམ་ཟེའི་སློབ་དཔོན་གྱིས་ཆུང་མས་འདོད་པའི་དུས་བཏབ་པ་ཁྱིའུས་མ་སྤྱད་པར་རྟེན། སློབ་དཔོན་ལ་ཕྲ་མ་བཅུག་སྟེ་སློབ་དཔོན་གྱི་ལོག་ལམ་བསྟན་ཏེ་ཞག་བདུན་མི་སྟོང་གི་མགོ་བོ་ཆོད་ལ་སོར་མོའི་ཕྲེང་བ་བྱས་ནས་ཚངས་པའི་ལྷར་སྐྱེ་བྱས་པས། རལ་གྲི་ཐོགས་ནས་ཕྱིར་རྒྱུགས་ཏེ་མི་ཕྲད་ཆད་བསད་པ་དགུ་བརྒྱ་གོ་དགུ་བྱུང་བ་སོར་མོའི་ཕྲེང་བ་ཡང་བྱས་པ་ན། དེ་ལྟར་མས་ཐོས་ནས་ཟས་ཐོགས་ཏེ་ཕྱིན་པ་མ་ཡང་གསོད་པར་རལ་གྲི་ཐོགས་ནས་རྒྱུགས་པ་ན། དེའི་ཚེ་སྟོན་པས་དགེ་སློང་ཕལ་པའི་གཟུགས་ ༩༠༽ཀྱིས་དེའི་དྲུང་དུ་ཕྱིན་པས་ཆ་མ་བཞག སྟོན་པས་ཁྱོད་ཀྱི་སེམས་བསླུས་པོ་སོགས་བརྩལ་བས་སྡིག་ལས་ལ་འགྱོད་རལ་གྲི་ས་བོར་རྒྱང་རིང་པོ་ནས་ཕྱག་བཙལ་ཞིང་སྐྱབས་སུས་མཆི་ཞེས་འབོད་པ་ན། སྐུ་དངོས་བསྟན་པས་ལུས་ས་ལ་བརྟབས་ཉེས་པ་མཐོལ་ཞིང་བཤགས་ཏེ་བདེན་པ་མཐོང་རབ་ཏུ་བྱུང་སྟེ་མི་རིང་བར་དགྲ་བཅོམ་པར་གྱུར་རོ། དེ་ནས་བྱང་ཕྱོགས་ཀྱི་རྒྱུད་འདུལ་བར་དགོངས་ཏེ་ལག་ན་རྡོ་རྗེ་དང་མཉམ་དུ་ནམ་མཁའ་ལ་གཤེགས་ཏེ་ནགས་ཚལ་སྔོན་པོ་ཞིག་གཟིགས་པ་འདི་ཨུ་ཤེང་རའི་རི་ཡིན་ཏེ་ང་མྱ་ངན་ལས་འདས་ནས་ལོ་བརྒྱན་ལོན་པ་ན། ཞི་གནས་དང་མཐུན་པའི་གནས་ར་མ་སཱ་ལའི་ཚལ་ཞེས་འབྱུང་བར་ལུང་བསྟན། ཡང་མཁའ་ལ་གཤེགས་པ་ན་ནགས་ཚལ་སྔོན་པོ་མཚོ་དང་བཅས་པ་ཞིག་གཟིགས་པ་ཁ་ཆེའི་ཡུལ་ཡིན།
ང་མྱ་ངན་ལས་འདས་ནས་ལོ་བརྒྱ་ལོན་པ་ན་དགྲ་བཅོམ་པ་སྟི་མ་གུང་པར་འབྱུང་བར་ལུང་བསྟན། དེ་ནས་བཅོམ་ ༩༡༽རླག་གི་ལྗོངས་སུ་རྒྱུ་བ་ན་རི་ནགས་སྔོན་པོས་བརྒྱན་པ་ཞིག་གཟིགས་པར་ང་མྱ་ངན་ལས་འདས་ནས་ལོ་བརྒྱ་ལོན་པ་ན། གར་མཁན་དང་དཔའ་བོ་ཞེས་བྱ་བས་གཙུག་ལག་ཁང་བརྩེགས་ཏེ། ཞི་ལྷག་དང་མཐུན་པའི་གནས་མལ་གྱིས་མཆོག་ཏུ་ལུང་བསྟན། ཉེར་སྦས་ཞེས་བྱ་བ་འབྱུང་བ་མཚན་མེད་པའི་སངས་རྒྱས་སུ་ལུང་བསྟན། དེ་ནས་དྲུག་སྡེའི་ནང་མཚན་ནམ་སོ་དང་འགྲོ་འགྱོགས་ཀླུར་སྐྱེས་པ་བཏུལ། དེ་ནས་ཡེ་ཤེས་ནད་དྲག་པོ་ཞིག་བྱུང་སྟེ་མི་མང་པོ་ཤི་བ་དང་མ་སྐྱེས་དགྲ་ཡང་ནད་ཚབས་ཆེན་གྱིས་བཏབ་ཏེ་ཤིན་ཏུ་བརྟུལ་ཞིང་ཡིད་ཁོང་དུ་ཆུད་པ་ལ། མ་ལུས་འཕགས་མོས་སྔར་གྱི་ཚུལ་རྣམས་རྒྱས་པར་བརྗོད་དེ། འདི་ནི་སྟོན་པ་ལ་བཀུར་བསྟི་མ་ཡིན་པ་བྱས་པའི་མཐུ་ལས་ཡིན་པས་བཟོད་པར་གསོལ་རིགས་བྱས་པས། ཕོ་ཉ་མ་གས་ཏེ་དེས་སྟོན་པར་རྒྱལ་པོའི་ཁབ་ཏུ་གཤེགས་སུ་གསོལ་ཞུས་ ༩༢༽པས་འདུལ་བའི་དུས་སུ་གཟིགས་ནས་མཉན་ཡོད་ནས་མ་གྷ་དྷར་གཤེགས་ཏེ།
དེར་ཡེ་ཤེས་ནད་ཐམས་ཅད་ཞི་བར་བྱས་པས་རྒྱལ་པོ་ཡང་ནད་ལས་གྲོལ་ནས་མ་སྐྱེས་དགྲ་བློན་པོའི་ཚོགས་ཀྱིས་བསྐོར་ནས་ཁང་བཟང་གི་རྩེར་སོང་སྟེ། དུས་བཟང་པོ་འདིར་ཅི་བྱས་ནས་དགའ་ཞེས་འཁོར་རྣམས་ལ་དྲིས་པར། རང་རང་འདོད་གཏམ་སྣ་ཚོགས་ཟེར། འཆོ་བྱེད་གཞོན་ནུ་ཅི་ཡང་མི་སྨྲ་བར་གནས་པ། རྒྱལ་པོ་ཁྱོད་ཅིའི་ཕྱིར་མི་སྨྲ་བྱས་པས། བདག་ནི་དེ་དག་ལྷའི་མཛད་པ་མ་ལགས་སྙམ། ཨ་སྒྲའི་ཚལ་ན་སྟོན་པ་བཞུགས་པར་བསྙེན་བཀུར་ན་སྙམ་ཞུས་པས། རྒྱལ་པོའི་ཐུགས་ལ་བབས་ཏེ། དེ་ནས་རྒྱལ་པོ་འཁོར་བཅས་སྟོན་པའི་དྲུང་དུ་སོང་སྟེ་ཕྱག་བྱས་ནས་བསྟན་པ་འཁོད་དེ། ཐེ་ཚོམས་དག་ཞུས་ཤིང་སྟོན་པས་ཀྱང་ཆོས་ཀྱི་བཀའ་མཆེད་རྒྱས་པར་གསུངས་ཤིང་དད་པ་ལ་བཀོད།
མ་སྐྱེས་དགྲ་སྔོན་གྱི་ཉེས་པར་སྤྱད་པ་དྲན་པས་མཆི་མ་ ༩༣༽བྱུང་སྟེ་ཕ་དཀྲོང་པ་སོགས་ནོངས་པར་བཟུང་དུ་གསོལ་ཞེས་ཞུས་པས། ཉེས་པ་ཤེས་ཤེད་བཤགས་ཕྱིན་ཆད་སྡོམ་ན་མི་ཉམ་ཞིང་པོར་ཆུད་དོ་གསུངས་ཏེ་གཞི་མེད་པའི་དད་པ་ལ་བཀོད་དོ། དེ་ནས་ལྷས་བྱིན་སྔར་དགེ་སློང་ཨུཏྤ་ལའི་བསོག་ཅན་གྱི་དགྲ་བཅོམ་མ་ཡང་དཀྲོང༌། དགེ་འདུན་གྱི་དབེན་དག་དེ་བཞིན་གཤེགས་པ་ལ་ངན་སེམས་ཀྱི་ཁྲག་འབྱིན་པ་སོགས་མཚམས་མེད་གསུམ་བྱས་པས་དམྱལ་བར་སྐྱེའམ་སྐམ་ཡིད་ཁོང་དུ་ཆུད་ཀྱང༌། སྟོན་པ་འོད་སྲུང་རྫོགས་བྱེད་ཕྱི་མ་དེས་འཇིག་རྟེན་ཕ་རོལ་ག་ལ་ཡོད་ཅེས་སོགས་སྨྲས་པས་སླར་ལོག་ལྟ་སྐྱེས་ཏེ། སྔར་གྱི་ཉེས་པ་རྣམས་གོ་བོ་ཏ་མས་བཟོད་པར་བྱས་ན་ལེགས། མ་བྱས་ན་ཞབས་ལ་དུག་བསྐུའ་སྙམ་རིག་དུག་གིས་སེན་མོ་བཀང་སྟེ་དྲུང་དུ་སོང་བར་སྟོན་པས་མཁྱེན་ཏེ། ཞབས་ཀྱི་སྡུས་མོའི་ལྷ་ང་མན་ཤེལ་དུ་སྤྲུལ་ཁོ་ ༩༤༽དེར་ཞབས་ལ་འདུད་པ་ལྟར་སེན་མོ་བཏབ་པ་ཆག་སྟེ་དུག་ཀྱང་སར་ལྷུངས་པས་སྐྱེངས་ཏེ། གང་དག་སངས་རྒྱས་ལ་སྐྱབས་སུ་སོང་ན་ངན་འགྲོར་མི་འགྲོའོ་ཞེ་ན། བདག་ཁྱེད་ལ་སྐྱབས་སུ་སོང་བས་ངན་འགྲོའི་སོང་ན་རྫུན་ནོ་ཟེར།
དེ་ནས་གོམ་པ་བོར་ཕྱིན་སོང་བ་ན་སའི་གསེབ་ནས་དམྱལ་བའི་མེ་ཅུག་ཟད་ཐོན་པ་རྙང་པ་ལ་རེག་པས་ཚའོ་ཚའོ་ཞེས་རྒྱུགས་པས་པའི་མཐོང་བྱེ་ནས་ལུས་དེར་ཆུག་སྟེ་མནར་མེད་ཀྱི་མེས་ལུས་ཤིན་ཏུ་ཚིག་ཏེ་ངུ་བཞིན་དུ་ཀུན་དགའ་བོ་ལ་བསོ་ནས་བདག་རུས་པའི་སྐྱབས་སུ་མཆིའོ་ཞེས་བརྗོད་པས་མ་འོང་པ་ན་རང་སངས་རྒྱས་རུས་པ་ཅན་དུ་འགྱུར་བར་ལུང་བསྟན། དེ་ནས་ཤཱ་རིའི་བུ་དང་མཽ་གལ་གྱི་བུས་དམྱལ་བའི་གནས་སུ་རྫུ་འཕྲུལ་གྱིས་བྱོན་ཏེ་ནམ་མཁའ་ ༩༥༽ལས་ཆར་ཕབ་ཀྱང་དམྱལ་བའི་ཚ་དབལ་གྱིས་ནམ་མཁའ་ལས་སྐམ་ཤིང་ཤཱ་རིའི་བུས་ཏིང་ངེ་འཛིན་གྱིས་དམྱལ་བའི་གནས་ཆུས་གང་བར་མཛད། མཽ་གལ་གྱི་བུས་ལྷས་བྱིན་ཚུར་ཤོག་བྱས་པས་འོང་སྟ་ཞབས་ལ་གཏུགས་པ་ན། སྡུག་བསྔལ་དྲིས་པས་མནར་མེད་པ་སྤྱིའི་སྟེང་དུ་ལྕགས་ཀྱི་རི་འབར་བས་འཐག་པ་དང་སོག་ལེ་སོ་གཉིས་པས་གཏུབས་པ་དང༌། ཐོ་བས་མགོ་ཕྱེ་མར་འཐག་པ་དང༌། ཕྱོགས་བཞི་ནས་གླང་པོ་ཆེ་འོང་ནས་འབྲས་ཕྱེ་བཞིན་དུ་འཐག་པ་བཞི་བྱུང་ཚུལ་སྨྲས་པས། དེ་དག་ཀྱང་སྟོན་པར་སྒྱོགས་འཕངས་པ། དགེ་འདུན་དབྱེན་བྱས་པ། ཨུཏྤ་ལའི་མདོག་ཅན་དཀྲོངས་པ། ནོར་སྐྱོང་རྦད་པ་བཞི་ཡིན་ཞིང༌།
པྱིས་རང་སངས་རྒྱས་སུ་ལུང་བསྟན་པ་བཤད་པས་འོ་ན་དེ་བར་མནར་མེད་ཀྱི་སྡུག་བསྔལ་བཟོད་པར་བྱའོ་ཟེར། དེར་ཀོ་ཀ་ལི་ཀ་དང༌། འོད་སྲུངས་རྫོགས་བྱེད་ཀྱི་ ༩༦༽ལྕེ་ལ་མཐོང་གཤོལ་སྟོང་གིས་རྨོ་བ་ཡང་གཟིགས་སོ། དེ་ནས་འཆར་ཀ་མྱ་ངན་ལས་འདས་ཏེ་དགེ་སློང་རྣམས་ཀྱིས་མཆོད་རྟེན་བརྩེགས། དེ་ནས་སྟོན་པ་བྱང་ཕྱོགས་ཀྱི་ཤིང་ཤ་པའི་ཚལ་དུ་བཞུགས་ནས་སྙུན་ཚབས་ཆེན་པོའི་ཚུལ་བསྟན་པར། ཀུན་དགའ་བོས་ཐབས་གསོལ་བས། དེ་ལྟ་ན་ཚོད་ཀྱང་བརྒྱད་བཅུར་ལོན་པས་རྒས་སོ། འདུས་བྷས་ལ་མི་འཇིག་པ་ག་ལ་ཡོད་དེ་གནས་མེད་དོ་གསུངས། ཁྱོད་མྱ་ངན་མ་བྱེད་གསུངས་ཏེ་ནད་ཚབས་བརྩོན་འགྲུས་ཀྱིས་བཅིལ་ཏེ་བསྙུན་ལས་དངས་པར་མཛད། ཀུ་ཤའི་གྲོང་དུ་ཕེབས་ཤཱ་རིའི་བུ་བསྙུན་ལས་གྲོལ་བར་མཛད།
སཱ་ལའི་གྲོང་གི་ཚལ་དུ་རིང་པོར་མི་ཐོགས་པར་ཡོངས་སུ་མྱ་ངན་ལས་འདའོ་ཞེས་ཀུན་དགའ་བོར་རྩལ་ནས་བྱ་རྒོད་ཕུང་རིར་སྤྲིན་ཆེན་མོའི་མདོའི་འཇུག་བསྡུས། སྒྲིབ་སེལ་གྱི་དགའ་སྟོན་བརྩེ་བའི་ལེའུར་བསྟན། སྔོན་ཡང་་་་་ དེ་ཡུལ་གྱི་་་་་་སྔགས་པ་ཆེན་ ༩༧༽པོ་མཛད་ཀྱང་སྐབས་འདིར་ལི་ཡུལ་གྱི་གླང་རུ་ལུང་བསྟན་ནས་རྣམས་སྲས་དང་ཀུན་ཏུ་རྒྱལ་ལ་ཡུལ་དེ་གཏད་མ་སྐྱེས་དགྲའི་བཙུན་མོའི་བུ་མོ་སེམས་དཔའ་དྲི་མ་མེད་པའི་འོད་སྤྲུན་རྣམས་དེར་སྐྱེས་ནས་བསྟན་པ་འཛིན་སྐྱོང་བྱེད་པར་སྨོན་མ་བཏབ། སྟོན་པས་ལྷ་མོ་དྲི་མ་མེད་པས་ཞུས་པའི་མདོ་གསུངས་ནས་གླང་རུ་དང་ཉེ་བར་སངས་རྒྱས་བཞིའི་མཆོད་རྟེན་གོ་མ་པཱ་ལ་གནྡྷ་ཡོད་པའི་གཙུག་ལག་ཁང་ལོ་བརྒྱ་ན་འབྱུང་སྟེ་ཆོས་དར་བར་ལུང་བསྟན། ཙངས་ལའི་མཆོད་མཆོད་་་་་གྱི་དྲུང་དུ་ཀུན་དགའ་བོར། ང་རྫུ་འཕྲུལ་གྱི་རྐང་བ་བཞི་ཐོབ་སྟེ་བསྐལ་པར་ཡང་འདུན་ན་ཞེས་ལན་གསུངས་བཟླས་ཏེ་གསུངས་ཀྱང་ཀུན་དགའ་བོ་བདུད་ཀྱིས་ཁེབས་པས་ཅང་མི་ཞུ་ཞིང་ཤིང་དྲུང་གཞན་དུ་སོང་གཉིད་ལོག་པན་ལྗོན་པ་ཕུན་སུམ་ཚོགས་པ་རླུང་གིས་ཁྱེར་མྱ་ངན་བྱེད་པ་རྨིས་པས་བཀྲག དེའི་ཚེ་བདུད་སྡིག་ཅན་སྟོན་པའི་དྲུང་དུ་འོང་ནས། བཙུན་ ༩༨༽པ་ཁྱོད་སྔ་སོར་སངས་རྒྱས་པའི་ཚེ་མྱ་ངན་ལས་འདའ་བར་གསོལ་བར། ང་འཁོར་རྣམ་བཞིར་ཚངས་སྤྱོད་དང་ལྷ་མི་མང་པོ་སངས་མ་རྒྱས་བར་མྱ་ངན་ལས་མི་འདའ་གསུངས་པ། ད་དེ་ལྟར་གྲུབ་པར་མྱ་ངན་ལས་འདའ་བའི་དུས་ལ་བབས་སོ་ཞུས་པས།
དེ་བཞིན་ནོ་གསུངས་པས་དགའ་བར་གྱུར་ཅིང༌། ལི་ཙ་བྱི་འགར་བའི་བུ་བཙུན་ནས་མྱ་ངན་ལས་མི་འདའ་བར་གསོལ་བ་བཏབས་པས་གཉིས་ཀ་དགའ་བའི་ཕྱིར་སྐུ་ཚེའི་འདུ་བྱེད་སྤངས། འཚོ་བའི་འདུ་བྱེད་བྱིན་གྱིས་བརླབས་ཏེ་ཟླ་བ་གསུམ་ན་མྱ་ངན་ལས་འདའ་བར་ལུང་བསྟན་པས་ས་གཡོས། ལྷ་རྣམས་བར་སྣང་བས་རྔ་བརྡུང་ཞིང་ལྷས་སྐུ་ཚེའི་འདུ་བྱེད་བྱིན་གྱིས་བརླབས་པའི་རྣམ་རྒྱལ་མཆོད་རྟེན་བརྩེགས་སོ། དེ་ནས་རིང་ཞིག་འདས་པ་ན་རྒྱལ་པོའི་ཁབ་ནས་ཤིང་སཱ་ལའི་ཕྱོགས་སུ་གཤེགས་ཏེ་མྱ་ངན་ལས་འདའ་ཡི་སོགས་གསུངས་ཤིང་སྐུ་ལས་འོད་བསྐྱེ་སྟེ་ངན་སོང་གི་སྡུག་བསྔལ་ཞི་ ༩༩༽བར་མཛད་ནས་ནམ་མཁའི་སྙིང་པོར་ཐར་པ་ཕྱོགས་སུ་རྒྱས་པའི་མདོ་གསུངས་ནས་སེམས་དཔའ་གཟུངས་འཛིན་ལ་གཏད། དེའི་ཚེ་རིང་པོར་མི་ཐོགས་པར་མྱ་ངན་ལས་འདའོ་གསུངས་པས་ཤཱ་རིའི་བུ་ས་ལ་འགྱེལ་ཏེ་མཐར་རྫུ་འཕྲུལ་སྣ་ཚོགས་བསྟན་རྗེས། མ་སྐྱེས་དགྲ་ཁྱིམ་བདག་རྣམས་དང་བཅས་པས་གསོལ་བ་བཏབ་ཀྱང་འདུས་བྱས་ཐམས་ཅད་མི་རྟག་ཞེས་གནང་ནས་ནམ་མཁའ་ལ་འཕགས་ཏེ་རང་ལུས་ལས་མེ་ཕྱུངས་པས་བསྲེགས་ཏེ་ཤཱ་རིའི་བུ་མྱ་ངན་ལས་འདས་ཤིང་དགྲ་བཅོམ་པ་བརྒྱད་ཁྲི་ཡང་འདས་པས་ཀུན་དགའ་བོ་མྱོས་ཤིང་འཐོམ་པར་གྱུར། སྟོན་པས་ཤཱ་རིའི་བུ་འདྲ་བར་སྤྲུལ་ནས་དྲན་པ་རྙེད་པར་མཛད། དེའི་ཕྱི་དྲོ་མཽ་གལ་གྱི་བུ་གྲོང་ཤང་འཐག་ཅན་དུ་དགྲ་བཅོམ་པ་བདུན་བརྒྱ་དང་བཅས་མྱ་ངན་ལས་འདས། རྒྱལ་བྱེད་ཚལ་དུ་གཤེགས་ཏེ་ཁྱིམ་བདག་མགོན་མེད་ཟས་བྱིན་ལ་ཤཱ་རིའི་བུའི་རིང་བསྲེལ་གྱི་ ༡༠༠༽མཆོད་རྟེན་བརྩིག་ཏུ་གནང་བ་ལྟར་བརྩིགས།
བཙུན་མོ་ཕོ་བྲང་ལྡན་མས་དུས་མཆོད་གཙུགས། དེ་ནས་སངས་རྒྱས་གསེར་ཐུབ་ཀྱི་བསྟན་པ་ལ་དྲང་སྲོང་གྲུབ་པ་ཐོབ་པའི་རྣལ་འབྱོར་པ་ཞིག་གི་ཉི་ལམ་བཅུ་གཉིས་ཀྱི་སར་འབྲས་སོ་བའི་ཆར་བང་རིམ་གསུམ་ཙམ་ཕབ་པར་དེའི་ཕུད་ལྟ་བུར་སྨད་ལྷ་དང་སྟོད་མི་རྫུ་འཕྲུལ་ཐོབ་པ་རྣམས་ཀྱིས་བཞེངས་པའི་མཆོད་རྟེན་བུམ་པའི་ནང་དུ་དུས་ཀྱི་འཁོར་ལོའི་དཀྱིལ་འཁོར་ཡོངས་སུ་རྫོགས་པའི་རྨང་རིམ་པ་གཉིས་ཡོད་པའི་གོང་མ་ཆོས་དབྱིངས་གསུང་གི་དབང་ཕྱུག གོང་མ་རྡོ་རྗེ་དབྱིངས་ཀྱི་དཀྱིལ་འཁོར་བཞུགས་པ། བུམ་པའི་ལྟོའི་ཕྱོགས་བཞིའི་ལོགས་ལ་ཁྱབ་འཇུག་གིས་ཕུལ་བའི་བཻཧྱརྻའི་བུམ་པ་སྟོང་དང་བརྒྱད་བརྒྱ། རྡོ་དེ་ལ་རྒྱུ་སྐར་ཉེར་བརྒྱད་ཀྱི་བཟོས་ཤིང་བཙུགས་པའི་བར་གྱི་ཀ་ ༡༠༡༽བ་ཉི་ཤུ་རྩ་བརྒྱད། རྨང་གི་འོག་ལ་རྒྱལ་ཆེན་བཞི་པའི་ལྷས་ཕུལ་བའི་རིན་པོ་ཆེའི་ཕྲ་སོ་བདུན་དང་ལྡན་པའི་རྒྱ་ཚད་འདོམ་ལྔ་བཅུ་ཡོད་པ། དེའི་ཕྱི་རོལ་དུ་མན་ཤེལ་ལས་གྲུབ་པའི་མཎྜལ་རྒྱར་འདོམ་ལྔ་བཅུ་རེ་ཡོད་པ་པདྨ་འདབ་མ་བརྒྱད་ཀྱི་རྣམ་པ་སུམ་ཅུ་རྩ་བདུན་རྒྱ་མཚོར་གནས་པའི་ཀླུས་ཕུལ་བ། མཆོད་རྟེན་དང་གི་ཁོར་ཡུག་གི་ཕྱིར་རྒྱང་གྲགས་བཞི་དང༌། ལྕགས་རིའི་རྒྱ་ལ་དཔག་ཚད་བརྒྱད་ཡོད་པའི་ཕྱིར་གཙུག་ལག་ཁང་དང་ཛོ་ཀིའི་ཁྱིམ་སྐྱེད་ཚལ་གྲོང་བར་དུ་ཚོང་འདུས་ལ་སོགས་པ་ངོ་མཚར་བའི་བཀོད་པ་དང༌། དེའི་ཕྱིར་བསྟན་འདིར་རྒྱལ་པོ་པཱ་ལ་མི་ཏྲིས་བཞེངས་པའི་ལྕགས་རི་རྒྱར་ཉི་ལམ་བཅུ་གཉིས་ཡོད་པའི་སྟེང་མཆོད་རྟེན་དཀར་པོ་མི་ཚད་གཉིས་ཙམ་གྱི་བསྐོར་བ།
དེའི་ཡང་ཕྱི་རོལ་མཆོད་རྟེན་བརྒྱ་རྩས་བསྐོར་བ་སོགས་དང༌། དེ་རྣམས་ཀྱི་ཕྱི་རོལ་དུ་ ༡༠༢༽ཆུ་བོ་གྒཱ་བྱང་ངོས་ནས་གཡས་བསྐོར་གྱིས་འབབ། སིནྡྷུ་ལྷོ་ནུབ་ནས་གཡོན་སྐོར་གྱིས་འབབ་པའི་རྒྱང་བལྟས་ན་ཆུ་ནང་དུ་ཕྱེད་ནུབ་ཕྱེད་འཕགས་པ་ལྟ་བུའི་ཡ་མཚན་གྱི་མཆོད་རྟེན་ཤྲཱི་དྷ་བྱ་ཀ་ཊ་ཀ་ཞེས་དཔལ་ལྡན་འབྲས་སྤུངས་སུ་གྲགས་པ་དེར་བཅོམ་ལྡན་འདས་ཀྱིས་མཐུས་གཤེགས་ཏེ། ཤམྦྷ་ལ་ཞེས་དཔག་ཚད་སུམ་སྟོང་གངས་རིས་བསྐོར་བ་ས་པདྨ་འདབ་བརྒྱད་ཀྱི་དབྱིབས་ཅན་འདབ་རིར་སྤྲེའུ་དག་ཙམ་པ་ཀ་དང༌། གསེར་དང༌། རུབ་མ་དང༌། སུ་རམ་མ་སོགས་གྲོང་ཁྱེར་བྱེ་བ་ཕྲག་རེ་ཡོད་པའི་ཡུལ་བཅུ་གཉིས་བཅུ་གཉིས་དང་ལྡན་པ་དེ་རེར་དབང་བསྒྱུར་བའི་ལྷ་དང་གནོད་སྦྱིན་རིགས་འཛིན་གྱི་སྤྲུལ་པའི་རྒྱལ་བློན་རེ་གནས་པ་སའི་དབུས་ཀྱི་ལྟེ་བར་ཀཻ་ལ་ཤར་གྲགས་པ་ན་ལྷས་བཀོད་པའི་གྲོང་ཁྱེར་ཀ་ལཱ་པ་ཞེས་པའི་ཕོ་བྲང་དཔག་ཚད་བཅུ་གཉིས་པ་ན་རྒྱལ་པོ་བགེགས་མཐར་བྱེད་ཀྱི་སྤྲུལ་པ་ཉི་མའི་འོད་ཀྱི་བཙུན་མོའི་སྲས་ ༡༠༣༽ཕྱག་རྡོར་གྱི་སྤྲུལ་པ་རྡོ་རྗེ་ཟླ་བ་དྲི་མ་མེད་པའི་འོད་དང་ལྡན་པས་ཟླ་བ་བཟང་པོ་ཞེས་པ་སེང་གེར་ཁྲིར་བཞུགས་ཏེ་རྒྱལ་ཕྲན་དགུ་བཅུ་རྩ་དྲུག་གིས་བཀའ་བཞིན་སྒྲུབ་ཅིང་གནས་པའི་འཁོར་ལོ་བསྒྱུར་བའི་རྒྱལ་པོ་དེ། ལྷ་དང་ལྷ་མ་ཡིན་དང༌། མཁའ་འགྲོ་དང་མཁའ་འགྲོ་མ་ལ་སོགས་པའི་འཁོར་དཔག་ཏུ་མེད་པ་དང་བཅས་པའི་སྟོན་པའི་སྤྱན་སྔར་རྫུ་འཕྲུལ་གྱིས་འོང་སྟེ། ཕྱག་དང་བསྐོར་བ་སྔོན་དུ་འགོ་བས་ཞབས་ཀྱི་པདྨོ་ཟུང་ལ་མེ་ཏོག་གིས་མཆོད་དེ་ཐལ་མོ་སྦྱར་ནས་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་སྒྲུབ་པའི་དོན་དུ་རྡོ་རྗེའི་ཐེག་པ་བསྟན་དུ་གསོལ་ཞེས་གསོལ་བ་བཏབ་པས།
སྲིད་གསུམ་རྣམ་རྒྱལ་གྱི་དུས་སུ་འོག་ཆོས་དབྱིངས་གསུང་གི་དབང་ཕྱུག་གི་དཀྱིལ་འཁོར་བདེན་དོན་རྣམ་པ་བཅུ་གཉིས་དང༌། དེའི་སྟེང་དུ་དཔལ་ལྡན་རྒྱུ་སྐར་གྱི་དཀྱིལ་འཁོར་དེ་ཉིད་རྣམ་པ་བཅུ་དྲུག་གི་བདག་ཉིད་སྤྲོས་ཏེ། བདེ་བ་ཆེན་པོའི་ ༡༠༤༽གནས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོར། སངས་རྒྱས་དང་བྱང་ཆུབ་སེམས་དཔའ་དང༌། ཁྲོ་བོ་དང༌། མཁའ་འགྲོ་དང་མཁའ་འགྲོ་མ་ཞིང་གི་རྡུལ་རྙེད་དང་གཉམ་པའི་འཁོར་གྱིས་བསྐོར་ཏེ་དབང་བསྐུར་ནས་སངས་རྒྱས་ཉིད་དུ་མུང་བསྟན་པ་ན། སླར་ཡང་ཟླ་བ་བཟང་པོས་ཕྱག་བྱས་ཏེ་ཤུས་མོ་གཡས་པའི་ལྷ་ང་ས་ལ་གཙུག་སྟེ་སྤྲལ་བར་ཐལ་མོ་སྦྱར་ནས། རྒྱུད་ཐམས་ཅད་ཀྱི་རྡོ་རྗེའི་ཚིག་མ་ལུས་པ་སངས་རྒྱས་རིན་ཆེན་ཟ་མ་ཏོག་ཁ་འབྱེད་པ་བསྟན་དུ་གསོལ་ཞེས་གསོལ་བ་བཏབ་པས། དེར་གནས་པའི་སེམས་ཅན་རྣམས་སྐལ་བ་དང་ལྡན་པར་གཟིགས་ནས་རྩ་བའི་རྒྱུད་མཆོག་གི་དང་པོའི་སངས་རྒྱས་སྟོང་ཕྲག་བཅུ་གཉིས་པ་ཡང་དག་པར་བསྟན་པར་མཛད་དོ། དེ་ནས་ཡངས་པ་ཅན་དུ་ཁམས་གསུམ་ལས་འདས་པའི་གཞལ་མེད་ཁང་ཆེན་པོར་མདོ་སྡེ་དགོངས་པ་ངེས་འབྲེལ་གསུངས་ལངྐའི་བདག་པོ་མགྲིན་བཅུ་སྒྲ་སྒྲོག་གི་བུས་སྤྱན་དྲངས་ནས་རི་མ་ལ་ཡའི་རྩེར་བྱོན་བློ་གྲོས་ཆེན་པསོ་ཞུས་པས་ལངྐར་གཤེགས་པའི་མདོ་གསུངས་ ༡༠༥༽སླར་ཡང་ཡངས་པ་ཅན་དུ་བྱོན་ཏེ་ཡངས་པ་ཅན་ལ་གཟིགས་པའི་ཐ་མ་འདི་ཡིན་ནོ་ཞེས་གསུངས་ནས་གྱད་ཡུལ་དུ་ཤིང་ཤ་པའི་དྲུང་དུ་བཞུགས་དུས་ས་གཡོ་བ་སོགས་ལྟས་ངན་པ་བྱུང་བས།
དེ་དག་མྱ་ངན་ལས་འདའ་བའི་ལྟས་ཡིན་གྱི་དེང་ཕན་ཆད་མདོ་སྡེ་མཐའ་ལ་འཇུག་པར་བྱ་ཡི་གང་ཟག་ལ་འཇུག་པ་མ་ཡིན་ནོ། མདོ་དང་མཐུན་འདུལ་བ་ལ་གནང་ཞིང་ཆོས་ཉིད་དང་མི་འགལ་ན་དེ་ལ་གུས་པར་བཟུང་ཞིག དེ་ལས་ལྡོག་ན་དེ་ནི་ཆོས་མ་ཡིན་པར་བཟུང་ཞིག་ཅེས་ཞལ་གདམས་རྩལ་ནས། ཡུལ་རྩ་ཅན་དུ་གཤེགས་པའི་ལམ་ཁར་སྐུ་རྒྱབ་སྙུན་ཚུལ་བསྟན་ཞིང་རྣམ་སྦྱར་དབུ་སྲས་སུ་བཅུག་ནས་མནལ་ཞིང༌། ཀུན་དགའ་བོར་བྱང་ཆུབ་ཡན་ལག་སྨོས་ཤིག་གསུངས་པར་བརྩོན་འགྲུས་ཀྱི་ཆེ་བརྗོད་མཛད་དེ་སྐྱིལ་ཀྲུང་བཅས་ནས་བཞུགས་སོ། དེ་ནས་རྩྭ་ཅན་དུ་ཕེབས་ཤར་ཆུ་བོ་དབྱིག་ལྡན་བྱང་ཞིང་སཱ་ལ་ ༡༠༦༽ལྷོ་གྱད་ཀྱི་ཡུལ་ནུབ་ཨོ་རྒྱན་བཏགས་པའི་མཆོད་རྟེན་བར་ཁོར་ཡུག་དཔག་ཚད་བཅུ་གཉིས་ཡོད་པ་དེར་བྱོན་ཏེ་ཚལ་དདེའི་ཕྱོགས་བཞི་ན་མེ་ཏོག་འབྲས་བུ་དང་ལྡན་སཱ་ལ་རེ་རྒྱས་པ་རྒྱལ་ཆེན་བཞི་དང་གྱད་རྣམས་ཀྱིས་བསྲུང་བའི་དབུས་སུ་ཀུན་དགའ་བོར་སེངྒེའི་ཁྲི་སྔས་བྱང་དུ་བསྟན་པ་ཆོས་ཤིག་ཅེས་སྩལ། དེ་ནས་བཀའ་བཞིན་སེང་ཁྲི་སྔས་བྱང་བསྟན་བཅས་པའི་སྟེང་མནལ་མ་ཐག་མི་ཤེས་པ་སྣ་ཚོགས་བྱུང་བར་གྱུར་པས་ཀུན་དགའ་བོ་སོགས་སྨྲེ་བསྔགས་འདོན་ཞིང༌། བཅོ་ལྔའི་ཉི་མ་འཆར་ཁར་སོ་སོའི་སྐད་དང་མཐུན་པར་གསུང་གཅིག་གིས་མྱ་ངན་ལས་འདའ་ཡི་ཐེ་ཚམ་སེམས་ཉིད་ཡོད་ན་ནང་གི་ཐ་མ་འདིར་ཞུས་ཤིག་ཅེས་སྒྲ་ཆེན་པོས་སྲིད་རྩེའི་བར་ཁྱབ་པར་མཛད་ཅིང༌། ཞལ་སྒོ་ལས་འོད་ཟེར་གྱི་ཕྱོགས་བཅུའི་སེམས་ཅན་ཀུན་ལ་རིགས་པས་ཉོན་མོངས་ཞི་བ་སོགས་མཛད་ཚེ་འོད་སྲུངས་མ་ཏོག་ལྷ་མི་ཀླུ་སོགས་ཇི་སྙེད་འདུས་ཏེ་མཆོད་པའི་ཡོ་བྱད་ཕུལ་བས་ ༡༠༧༽སྡིག་ཅན་སོགས་ཀྱི་མ་གཏོགས་བཞེས་ཤིང༌། ཀུན་དགའ་བོ་སོགས་ཀྱི་ཞུས་པར་སངས་རྒྱས་ཀྱི་རང་བཞིན་ལམ་དབུ་མ་སྟོན་པ་མདོ་སྡེ་མྱང་འདས་གསུངས་སོ།
དགེ་སློང་རྣམས་ཀྱིས་བདག་ཅག་མྱ་ངན་ལས་འདབ་བོ་གསོལ་བར། ཁྱེད་རྣམས་འོད་སྲུངས་ལ་གཏད་དེ་གནས་རྟེན་ཡིན་ནོ་ཞེས་མ་གནང༌། ཀུན་དགའ་བོ་གཟིམས་ཁྲི་ལ་བརྙེས་ནས་མཆི་མ་འབྱིན་ཞིང་སར་འགྱེལ་ཐུགས་རྗེ་ཅན་གྱི་མར་མེ་མེད་པས་འཇིག་རྟེན་ལོང་བར་གྱུར་སང་ནང་སར་མཚན་ཙམ་ལུས་ཏེ་མི་མཐོང་ངོ༌། ཞེས་ལག་པ་ས་ལ་གཙུག་སྟོན་པའི་ཞལ་བལྟ་ཞིང་ཚིག་གསོལ་བས། ཀུན་དགའ་བོ་ཁྱོད་འོད་སྲུངས་ལ་གཏད་ཀྱི་མྱ་ངན་མ་བྱེད་ཅེས་སྤྲོ་བ་བསྲེང་ཤིང་སེངྒེའི་གཟིམས་ཁྲི་སྔ་མ་ལས་བསྒྱུར་བར་གློ་གཡས་ཕབ་སྟེ་གཟིམས་ཤིང་གཟིམས་མལ་དུ་སྤྲུལ་པའི་སྐུ་བཞག་ནས་དམྱལ་བར་གཤེགས་འགྲོ་བ་མང་པོའི་དོན་མཛད། སྐུ་གདུང་ ༡༠༨༽གི་བཀོད་པ་ཞུས་པ་འཁོར་ལོ་བསྒྱུར་བ་ལ་བྱ་བ་བཞིན་གྱིས་རྩལ། ད་ནི་གདུལ་བྱ་རབ་དགའ་དང་རབ་བཟང་གཉིས་ལུས་པས་དེ་གཉིས་འདུལ་བར་དགོང་སྟོན་པས་སྐུ་ལུས་ཕལ་པ་གཟིམས་མལ་དུ་བཞག རབ་དགའ་ཇི་ལྟ་བའི་གཟུགས་ཀྱིས་དྲི་ཟ་རབ་དགའི་ཕོ་བྲང་གི་སྒོར་བྱོན་པི་ཝམ་བརྡུངས་པས་རབ་དགའ་ང་ལས་གླུ་དབྱངས་མཁས་པའི་དྲི་ཟ་མེད་དོ་སྙམ་ཕྱིར་འོང་པོ་ཝམ་བརྡུངས་ཤིང་འགྲན་པས་སྒྲ་ཁྱད་མེད་བྱུང་རྒྱུད་རིང་པར་བཅད་དེ་རྒྱུད་གཅིག་གི་བར་འདྲ་བ་ཙམ་བྱུང་ཡང་རྒྱུད་རྩ་བ་ནས་མེད་པ་དང་རབ་དགའ་ལ་སྒྲ་མ་བྱུང༌། སྟོན་པའི་དེར་རྒྱུད་ཚང་བ་ལྟ་བུར་བྱུང་བས་ང་ལས་ཁྱད་པར་དུ་འཕགས་པའི་དྲི་ཟད་ཡོད་སྙམ་ང་རྒྱལ་ཞི་མ་ཐག་སྐུ་ངོས་བསྟན་ཆོས་བཤད་པས་རྒྱུན་ཞུགས་ཐོབ་སྟེ་སྐྱབས་འགྲོ་དང་བསླབ་པའི་གཞི་བསླངས་སོ། དེ་ནས་རྩྭ་ཅན་གྱི་མལ་དུ་གཤེགས།
མུ་སྟེགས་ཀུན་ཏུ་རྒྱུ་རབ་བཟང་བྱ་བ་ལོ་བརྒྱ་ཉི་ཤུ་ལོན་པ་ཕྱོགས་དེའི་སྐྱེ་བོ་ ༡༠༩༽རྣམས་ཀྱིས་དགྲ་བཅོམ་པར་བསྐུར་བ་ཞིག་ཡོད་པ་ལས། རྫིང་བུ་དལ་འབབ་ཀྱི་འགྲམ་ན་ཨུ་དུམ་ཝཱ་རའི་མེ་ཏོག་སྐུ་བལྟམ་ཚེ་སྦལ་མིག་ཁ་བྱེ་རོལ་རྩེད་མཛད་ཚེ་ཁ་འབུས། དཀའ་བ་སྤྱད་པའི་ཚེ་ཙུང་ཟད་རིང༌། སངས་རྒྱས་པ་དང་ཁ་བྱེ། ཆོས་ཀྱི་འཁོར་ལོ་བསྐོར་ཚེ་ལྷ་མི་ལྷན་ནོར་རྒྱས། གཟིམས་མལ་དུ་བཞུགས་དུས་ཤིན་ཏུ་བརྙིངས་པར་འགྱུར་བ་དག་ཡོད་དེ། དེ་དག་རྙིངས་པ་མཐོང་སྟེ་རབ་དགའ་རང་ཉིད་འཆི་བར་འགྱུར་གྱི། ཚལ་འདི་ཡང་སྙིངས་པོ་སྙམ་པ་ན། ལྷ་ཞིག་གིས་འདི་ནི་ཁྱོད་ལ་མ་ཡིན་སྟོན་པ་མྱ་ངན་ལས་འདའ་བའི་དུས་སོ་ཟེར་བས་བདག་ལ་དྲི་བའི་དུས་ལ་བབས་སམ་སྙམ་སཱ་ལའི་དྲུང་དུ་སོང་བ་ཀུན་དགའ་བོས་བཟློག་ཀྱང་ང་དང་མུ་སྟེགས་ལྷན་གཅིག་གཏམ་བྱེད་པའི་ཐ་མ་ཡིན་པས་ཐོང་ཞིག་ཅེས་རབ་བཟང་ནང་དུ་བཏང༌། སྟོན་པས་ཆོས་གསུངས་པས་བདེན་པ་མཐོང་བསྙེན་པར་རྫོགས་ཏེ་དགྲ་ ༡༡༠༽བཅོམ་པ་ཐོབ་བོ།
དེ་ནས་སྐུ་གཙོ་མའི་མདོག་གི་མཐོང་ཀ་དཔལ་བེ་བྱུང་སྟེ། ཁྱེད་རྣམས་ངའི་སྐུ་གཙོ་མ་ལྟ་བུར་ལྟོས་ཤིག སངས་རྒྱས་ལ་བལྟ་བ་ནི་ཉི་སྐར་ཙམ་ཡིན་སོགས་དང༌། ང་མྱ་ངན་ལས་འདའོ་ཞེས་ལན་ཉི་ཤུ་རྩ་ལྔའི་བར་གསུངས་རྗེས་དགེ་སློང་རྣམས་ལ་འདུ་ཤེས་བཅུ་པའི་མདོ་གསུངས་པ་གསུངས་ཐ་མར་བསྟན་ནས། ང་ནི་རྟག་ཏུ་ཞི་བའི་རྣམ་པར་གནས་པས་མྱ་ངན་ལས་འདས་པ་ཆེནའོ་ཞེས་ལན་ཉི་ཤུ་རྩ་བདུན་དུ་བཟླ་བར་མཛད་དོ། དེ་དག་ནི་ཆོས་འཁོར་བསྐོར་བའི་མཛད་པའོ། བཅུ་གཉིས་པ་མྱ་ངན་ལས་འདས་པའི་མཛད་པ་ནི། དེ་བཞིན་གཤེགས་པ་སྐུ་རྟག་ཏུ་ཡོད་ཀྱང་ཐབས་ཀྱི་སྒྲོལ་བའི་སྐུ་མྱ་ངན་ལས་འདས་པའི་མཛད་པ་ནི། དེ་བཞིན་གཤེགས་པ་སྐུ་རྟག་ཏུ་ཡོད་ཀྱང་ཐབས་ཀྱི་སྒྲོལ་བའི་སྐྱ་མྱ་ངན་ལས་འདའ་ཚུལ་ནི། གདུལ་བྱ་མ་ཐུལ་བ་རྣམས་འདིས་ཐུལ་བ་དང༌།
མི་རྟག་པ་སྟོན་པ་དང༌། སྐྱེ་བ་བསྐུལ་བ་དང༌། ཆོས་སྐུར་སྦྱར་བ་སོགས་དོན་བཅུར་དགོངས་ཏེ། ལྕགས་འབྲུག་པ་གའི་ཚེས་ ༡༡༡༽བཅོ་ལྔའི་གུང་ཐུན་ལ་མྱ་ངན་ལས་འདའ་བའི་ཚུལ་བསྟན་ཚེ། དགྲ་བཅོམ་པ་བརྒྱད་ཁྲི་ཡང་མྱ་ངན་ལས་འདས་ཤིང༌། ཀུན་དགའ་བོ་སོགས་འཁོར་ཚོགས་ལྷ་མིར་བཅས་པ་མྱ་ངན་གྱིས་དུབ་པར་གྱུར་ཞིང་སངས་རྒྱས་ཀྱི་བཀའ་དྲིན་བསབ་ཕྱིར་དང་རིང་བསྲེལ་དང་ཆོས་དཀོན་མཆོག་མཆོད་ཕྱིར་མྱ་ངན་གསལ་ནས་ལྷ་རྫས་སྣ་ཚོགས་པས་མཆོད་ཅིང༌། དེར་མྱང་འདས་མཆོད་རྟེན་རྩ་ཅན་གྱི་གྱད་རྣམས་ཀྱིས་བརྩེགས་ཤིང༌། ཀུན་དགའ་བོས་གྱད་རྣམས་ལ་འཁོར་ལོས་བསྒྱུར་བའི་རྒྱལ་པོ་བཞིན་སྐུ་གདུང་ལ་འདི་དང་འདི་ཞེས་སྨྲས་པ་དང༌། ཞག་བདུན་མཆོད་ནས་བཀོད་པས་འཕགས་པར་སྐུ་གདུང་ལྕགས་སྒྲོམ་དུ་བཅུག་ནས་མཆོད་པ་དང་བཅས་གྱད་རྣམས་བདག་ཅག་འབའ་ཞིག་གི་ཞུགས་ལ་ཞེན་པར་བྱའོ་ཞེས་གཏེག་ཀྱང་མ་ཐེག་པར་ལྷ་རྣམས་མཆོད་པ་བྱིན་དུ་བཅུག་པས་བརྒྱད་ཀྱིས་གཏེག་བཞིན་པར་ཏཱ་ལ་གཅིག་གི་ནམ་ ༡༡༢༽མཁའར་འཕགས་ནས་རྩྭ་མཆོག་གྲོང་གི་ཁོར་ཡུག་དཔག་ཚད་ཞི་བརྒྱད་གྱི་ནུབ་སྒོར་ཞུགས་ནས་ཤར་སྒོར་ཐོན་ལྷོ་སྒོར་ཞུགས་ནས་བྱང་སྒོར་ཐོན་སོགས་གཡས་སྐོར་ལན་གསུམ་ནས་ཤར་སྒོར་ཞུགས་ནས་ནུབ་སྒོར་ཐོན་བྱང་སྒོར་ཞུགས་ནས་ལྷོ་སྒོར་ཐོན་པ་སོགས་གཡོན་སྐོར་བཞི་སྟེ་རྩ་མཆོག་གྲོང་ལན་བདུན་སྐོར། ཞག་བདུན་པུར་སྒྲོམ་གྱིས་རྗེས་འབྲངས་བཞིན་མཆོད་ཅིང༌།
གནམ་གང་གི་ཉིན་ལྷ་རྣམས་ཀྱི་མནྡྷ་ར་བའི་པུས་ནུབ་ཙམ་ཕབ་ཅིང༌། སངས་རྒྱས་རྣམས་ཀྱི་་་་་གནས་སྔོན་གྱི་མཆོད་རྟེན་གྲངས་མེད་ཡོད་པ་མི་ཤིགས་པའི་གཞི་ཆུ་བོ་དབྱིག་ལྡན་གྱི་ནུབ་གྱད་ཀྱི་དབུ་རྒྱན་བཏགས་པའི་མཆོད་རྟེན་གྱི་དྲུང་དུ་སྤོས་ཤིང་སྣ་ཚོགས་ཀྱིས་བརྩིགས་རིན་ཆེན་དར་ཟབ་ཀྱིས་བརྒྱན་པར་པུར་སྒྲོམ་ཡང་མཁའ་ལས་དལ་གྱིས་བབས་པ་ཁ་ཕྱེ་ནས་སྤོས་ཤིང་སྟེང་པུར་སྒྲོམ་བཞག་སྟེ་མེ་སྒྲོན་གྱིས་སྲེགས་ཀྱང་ ༡༡༣༽རང་ཤིར་གྱུར་ཚེ། མ་འགགས་པས་འོད་སྲུངས་ལ་དགོངས་ཀྱི་ཞུགས་མ་སྤར་ཞིག་ཅེས་བརྗོད་ཚེ་འོད་སྲུངས་ཀྱིས་སྟོན་པ་མྱ་ངན་ལས་འདས་པར་ཤེས་ཏེ། དེར་ལྷགས་པའི་འཁོར་རྣམས་ཀྱིས་བསུས། ཀུན་དགའ་བོས་མ་འགགས་པར་སྟོན་པ་མྱ་ངན་ལས་སྟོན་པ་མྱ་ངན་ལས་འདས་ཀྱི་ཁྱེད་ཀྱིས་མགོན་མཛོད་ཅིག་སྨྲས་པས་དེས་མྱ་ངན་མ་བྱེད་འོད་སྲུངས་ཀྱིས་སྟོན་པའི་བྱ་བ་བྱེད་པས་བདག་གཉིས་འགྲོ་ཞེས་སྤྲོ་བ་བསྲིངས། འོད་སྲུངས་སྨྲེ་བསྔགས་འདོན་ཞིང་གདུང་སྦྱོང་བའི་ཤིང་སྨད་ལ་ཕྱག་སྐོར་བྱས་པུར་སྒྲོམ་དབྱེ་བར་བརྩམས་ཚེ་ཁ་རང་བྱེར་གྱུར་ནས་སྐུ་མ་ཉམས་པར་བསྟན་པས། ཕྱག་མཛད་ཅིག་བརྒྱལ་བ་སངས་ནས་རང་གི་རས་དང་སྔར་གྱི་རས་རྣམས་རིམ་པར་དཀྲིགས་ནས་སྔར་ལྟར་བཞག་སྐོར་བ་དང་ཕྱག་མཆོད་ཕུལ་ཞིང་ཀྱེ་ཧུད་སྟོན་པ་མྱ་ངན་ལས་འདའ་བ་མ་མཐོང་བས་བདག་ལ་ཕྱག་འཚལ་བའི་གནས་ ༡༡༤༽བསྟན་དུ་གསོལ། ཞེས་གདུང་བ་དྲག་པོ་བཏོན་པར་བརྟེན། ཞབས་ཟུང་འཁོར་ལོ་ལས་འོད་བཀྱེ་བཞིན་པར་སྒྲོམ་གྱི་ཕྱིར་བྱུང་ཚེ་ཀུན་མྱ་ངན་གྱིས་གདུང་ཞིང༌། དེ་ནས་གྱས་སྟོབ་ཆེན་པོ་དྲུག་གིས་མེ་ཤིང་རྟའི་འཕངས་ལོ་ཙམ་སྤར་ཡང་མེ་རང་ཤིར་གྱུར་ཚེ།
འོད་སྲུངས་ཀྱིས་ཁམས་གསུམ་གྱི་མེས་སྐུ་གདུང་ཚིག་པར་མི་ནུས་པས་སྡོད་ཅིག་སྨྲས་མ་ཐག་ཐུགས་ཀ་ནས་མེ་རང་འབར་གྱི་སྤྲོས་ཤིང་བསྲེགས་ཏེ་ཞག་བདུན་དུ་འབར་ཞིང༌། དེ་ཚེ་རྒྱལ་ཆེན་བཞི་དང་ཀླུ་རྣམས་ཀྱིས་སྤོས་ཆུ་དང་ཤིང་རྣམས་ལས་བདུད་རྩིའི་འོ་མ་མ་འཛགས་ཀྱང་མེ་མ་ཤི་ཞིང་བརྒྱ་བྱིན་གྱིས་སྤོས་ཆུ་དང་གྱད་རྣམས་ཀྱི་འོ་མ་བླུགས་པས་ཤིང་གསོར་ཅན་དང་ཨུ་དུམ་ཝཱ་ར་དང་སེར་སྐྱ་དང་རྟ་དོན་ཞེས་པ་བཞི་སྐྱེས་ཏེ་མེ་རང་ཤིར་གྱུར་མ་ཐག་བརྒྱ་བྱིན་གྱིས་པུར་སྒྲོམ་དབྱེ་ཞིང་མ་འགགས་པར་དྲིས་ནས། མཆེ་བ་གཡས་ཀྱི་གོང་མ་ལྷ་དང༌། སྲིན་པོ་ལངྐའི་ ༡༡༥༽བདག་པོས་གཡོན་གྱི་མཆེ་བ་གོང་མ་སྤྱན་དྲངས་ཤིང༌། འོད་སྲུངས་དང་གྲོང་ཁྱེར་བས་ཕུལ་བའི་རས་ཡུག་ཕྱི་མ་དང༌། ཤིང་བལ་མ་ཚིག་པ་རྣམས་ཐམས་ཅད་ལ་ཁྱབ་པར་བགོས་ཞེས་རིན་ཆེའི་མཆོད་རྟེན་དུ་བཅུག ཚེམས་དང་མཆེ་བ་ལྷག་མ་མ་གཏོགས་བསིལ་བུར་སོང་སྟེ་རིང་བསྲིལ་དུ་གྱུར་པ་ཐམས་ཅད་ཀྱིས་ལེན་པར་འཆའ་བ་མ་འགགས་པས་བསྲུངས། གྱད་རྣམས་ཀྱིས་བཟོས་པའི་གསེར་གྱི་སྒྲོམ་རིན་ཆེའི་ཕྲ་ཅན་ཁལ་ཕྱེད་ཕྱེད་ཤོང་བ་བརྒྱད་བཟོད་པར་ཁྲི་དང་མཆོད་པ་སྲུང་བྱེད་བྱས་ཏེ་པུར་སྒྲོམ་གན་དུ་འཁོད་པར་མ་འགགས་པས་བླུགས་ཚེ་ལྷ་མི་རྣམས་ཆོ་རེ་འདེབས་ཤིང་མཆོད་ལ། རྩྭ་མཆོག་གྲོང་གི་དབུས་ཀྱི་གཞི་མདོར་གྱད་རྣམས་ཀྱིས་དྲངས་ཤིང་མཆོད་ཚེ། སེར་སྐྱའི་ཤཱཀྱ་རྣམས་དང༌།
ཁྱབ་འཇུག་གླིང་གི་བྲམ་ཟེ་མི་འཇིགས་པ། ཡུལ་རྟོག་པ་ ༡༡༦༽གཡོ་བའི་རྒྱལ་པོ་དེ་བཞིན་ཀ་ལིངྐ། ལྔ་ལེན། ལངྐ་རྣམས་ཀྱི་རྒྱལ་པོ། ལི་ཙ་བྱི། སྡིག་ཅན་གྱི་གྱད་སོགས་ཀྱིས། སངས་རྒྱས་ཀྱི་མཐུས་མྱ་ངན་ལས་འདས་ནས་ཞག་ཉི་ཤུ་ཙམ་མ་ཤེས་པར། དཔུང་ཚོགས་ཡན་ལག་བཞི་དང་བཅས་འོངས་ཤིང༌། མ་སྐྱེས་དགྲས་ཀྱང་ཚོར་ནས་འོངས་པ་དང༌། རིང་བསྲེལ་སྤྱན་དྲངས་ནས་ཞག་བདུ་སོང་དུས་སླེབ་ནས་མཆོད་ཅིང་རྐད་་་་་་པར་ངུ་བ་དང་བཅས་ངེད་བཅག་ལ་གདུང་ཤ་རི་རམ་དང་རིང་བསྲེལ་གྱི་སྐལ་བ་བྱིན་ཅིག་བྱས་པས།
གྱད་རྣམས་ཀྱིས་རིང་བསྲེལ་རྣམས་ལ་བདག་ཡོད་པས་ཕྱིར་དེངས་ཤིག་བརྗོད་པས་ལྷ་མི་རྣམས་ཆེར་འཁྲུགས་སྐལ་བ་བྱིན་ན་ལེགས་མེ་སྟེར་ན་འཕྲོག་པར་བྱའོ་ཞེས་དམ་གིས་བརྒོལ་བར་བརྩམ་པ་དང༌། གྱད་སྟོབས་ཆེན་རྣམས་ཀྱིས་དཔུང་ཚོགས་ཡན་ལག་བཞི་པའི་གོ་བགོས་ནས་ལྷ་མིར་བཅས་འཐབ་པར་བརྩམས་ཏེ་ཕྱིར་འོངས་ཚེ་གདུང་ ༡༡༧༽ནམ་མཁར་འཕགས་ཏེ་གྱད་ཀྱི་དབུ་རྒྱན་བཏགས་པའི་མཆོད་རྟེན་དྲུང་དུ་བཞུགས་པ་འོད་སྲུངས་ཉིད་ཀྱིས་བླངས་ཤིང་འཇམ་དཔལ་སྤྲུལ་པ་བྲམ་ཟེ་བྲེ་བོ་དང་མཉམ་པའི་རིགས་ཅན་གྱིས་གཡང་བཞི་བསྐོར་ཏེ། གྱད་སོགས་ཀྱི་དཔུང་ལ་ཤེས་ལྡན་དག་བཙོམ་ལྡན་འདས་ནི་བཟོད་པའི་སྔགས་པ་བརྫོད་པ་ཡིན་པས་ཁྱེད་རྣམས་སྐུ་གདུང་གི་ཕྱིར་མ་འཐབ་གཅིག ཁོ་བོས་སྐུ་གདུང་སོ་སོར་པོ་སྦྱིན་ནོ། ཞེས་གསུངས་པ་དང་དཔུང་རྣམས་ཀྱིས་གདུང་ནམ་མཁར་གཤེགས་པ་མཐོང་སྟེ། དེ་ལྟར་བགྱིའོ་ཞེས་འཁོན་མེད་དུ་འོད་སྲུངས་དང་བྲམ་ཟེས་ཆ་བརྒྱད་དུ་བགོས་ཏེ། དང་པོ་རྩྭ་ཅན་གྱི་གྱད། གཉིས་པ་སྡིག་པ་ཅན་གྱི་གྱད་གསུམ་པ་རྒྱལ་གྱི་བུ་ལུ་ཀ བཞི་པ་སྒྲ་སྒྲོག་གི་རྒྱལ་པོ། ལྔ་པ་ཁྱབ་འཇུག་གླིང་གི་བྲམ་ཟེ།
དྲུག་པ་ཤཱཀྱ་རྣམས། བདུན་པ་ལི་ཙ་བྱི། བརྒྱད་པ་མ་སྐྱེས་དགྲ། མཆི་བ་འོག་མའི་གཡས་པ་ཚིག་འཛིན་ ༡༡༨༽རྒྱལ་པོ། གཡོན་པ་ཀ་ལིངྐའི་རྒྱལ་པོ་རྣམས་ལ་སོ་སོར་བྱིན་པས་གྱད་རྣམས་ཀྱི་རྩྭ་ཅན། སྡིག་པ་ཅན་དང་བུ་ལུ་ཀས་ཡུལ་རྟོག་པ་གཡོ་བ། ཀྲོ་རྻ་དང་སྲིན་པོ་ཀླུ་རྣམས་ཀྱི་སེངྒེའི་གླིང་བྲམ་ཟེ་མི་འཇིག་པས་ཁྱབ་འཇུག་གི་གླིང༌། ཤཱཀྱ་རྣམས་ཀྱི་སེར་སྐྱ། ལི་ཙ་བྱི་རྣམས་ཀྱིས་ཡངས་པ་ཅན། མ་སྐྱེས་དགྲས་འོད་མའི་ཚལ་རྣམས་སུ་མཆོད་རྟེན་བརྩིགས་ཏེ་མཆོད་ཅིང་དུས་སྟོན་གཙུགས་པས་སྐུ་གདུང་གི་མཆོད་རྟེན་བརྒྱད་དུ་གྲགས་ཤིང༌།
རྩྭ་ཅན་གྱི་གྱད་རྣམས་ཀྱིས་སྐུ་གདུང་ཞུགས་ལ་ཞེན་པའི་སོལ་བ་བྲམ་ཟེ་བྱ་གྲོ་དྷ་མ་བྱིན་པས་ཡུལ་ནྱ་གྲོ་དྷར་གདུང་སོལ་གྱི་མཆོད་རྟེན་བཅས་རིང་བསྲེལ་བཅུག་པའི་སྒྲོམ་བརྒྱད་པོ་བྲམ་ཟེ་བྲེ་བོ་དང་མཉམ་པའི་རིགས་ཅན་ལ་བྱིན་པས། དེས་གྲོ་ཎའི་རི་ལ་མཆོད་རྟེན་བརྩིགས་རི་དེ་ནི་ལོངས་སྤྱོད་ཀྱི་སའི་རི་དྲུག་གི་ཡ་གྱལ་ཡིན་པར་གྲགས་སོ། འདི་རྣམས་ནི་མདོ་ལུང་ཕྲན་ཚེགས་ ༡༡༩༽སོགས་དང་མདོ་མྱང་འདས་སོགས་ལས་བཏུས་ཏེ་བཀོད་དོ། དེ་ནས་སྟོན་པ་མྱ་ངན་ལས་འདས་པའི་འོག་ཏུ་བཀའི་བསྡུ་བ་མཛད་པ་ནི། ཤཱ་རིའི་བུ་དང་ལྷན་ཅིག་དགྲ་བཅོམ་པ་བརྒྱད་ཁྲི་མཽ་གལ་གྱི་བུ་དང་ལྷ་ཅིག་དགྲ་བཅོམ་པ་བདུན་ཁྲི། བཅོམ་ལྡན་འདས་དང་ལྷན་ཅིག་དགྲ་བཅོམ་པ་ཁྲི་བརྒྱད་སྟོང་མྱ་ངན་ལས་འདས་པས། དེའི་ཚེ་བར་སྣང་གི་ལྷ་རྣམས་ཀྱིས། དགེ་སློང་དབང་ཡོད་པ་དག་ཀྱང་མྱ་ངན་ལས་འདས་ཏེ། དམ་པའི་ཆོས་ནི་དུད་པ་ཙམ་དུ་གྱུར། དགེ་སློང་རྣམས་སྡེ་སྣོད་གསུམ་གྱི་སྒྲ་ཡང་མི་སྒྲག་གོ།
ཞེས་པའི་སྒྲ་དང༌། མི་རྣམས་ཀྱིས་ཀྱང་འཇིག་རྟེན་ན་སྔོན་ནི་ཞིང་གི་དམ་པ་སྟོན་པ་སངས་རྒྱས་ཀྱང་བྱོན་ན། ད་ལྟ་ནི་དའི་སློབ་མ་དང་ཡང་སློབ་ཙམ་ཞིག་མཐོང་བར་ཟད་དོ། ཞེས་ཆོས་དཀོན་མཆོག་ལ་དཀོན་པའི་འདུ་ཤེས་འཇོག་གོ། དེའི་ཚེ་དགེ་སློང་འོད་སྲུངས་ཀྱིས་དགེ་སྐོས་བྱས། གང་པོར་གཎྜི་བརྡུངས་ཤིག་ཅེས་དགེ་ ༡༢༠༽འདུན་བསྡུས་པས་དགྲ་བཅོམ་པ་ལྔ་བརྒྱར་གཅིག་མ་ཚང་བ་འཕགས་པ་བ་ལང་ཡིན་དགོས་འབོད་དུ་གང་པོས་ཕྱིན་ཏེ། འོད་སྲུངས་ཀྱིས་བསྔགས་ཚུལ་བྱས་པས། སྟོན་པ་གཤེགས་པ་ཤེས་ཏེ། འགྲོ་བའི་སྒྲོན་མེ་གཤེགས་པས་བདག་ཀྱང་འགྲོ། དགེ་འདུན་རྣམས་ལ་འདི་ཕུལ་བཟོད་པར་གསོལ།
ཞེས་ཆོས་གསོ་དང་ལྷུང་བཟེད་ཕུལ་ཏེ་རྫུ་འཕྲུལ་བསྟན་ནས་མྱ་ངན་ལས་འདས་སོ། དེའི་ཚུལ་འོད་སྲུངས་ལ་སྨྲས་པས། དགྲ་བཅོམ་པ་རྣམས་མྱ་ངན་ལས་མི་འདའ་བའི་ཁྲིམས་བཅས། བདག་ཅག་རྣམས་མ་གྷ་དྷརཿའགྲོའོ་གསུངས། མ་སྐྱེས་དགྲས་ཡོ་བྱད་དབུལ་ཏེ་བྱ་གྲོ་དྷའི་བྲག་ཕུག་ཏུ་དབྱར་གནས་པར་ཁས་བླངས་སོ། དེ་ནས་ཀུན་དགའ་བོ་འདུལ་བའི་དུས་ལ་བབས་པར་གཟིགས་ཏེ། འོད་སྲུངས་ཀྱིས་ངེད་རྣམས་འདུས་པའི་མཆོག་ཁྱེད་རང་མཉམ་དུ་མི་ཡོང་བས་ཁྱོད་རང་སོང་ཤིགས་སོགས་གསུངས་པས། ཀུན་དགའ་བོས། ཚུལ་ཁྲིམས་དང་ལྟ་སྤྱོད་ཉམས་ ༡༢༡༽པ། དགེ་འདུན་ལ་བརྙས་པ་སོགས་མ་བྱས་མོད་བཟོད་པར་མཛོད་ཅིག་གསོལ་བས།
ཚུལ་ཁྲིམས་མ་ཉམས་པ་དང་ཞམ་རིང་དུ་འདུག་པ་ངོ་མཚར་ཅི་ཆེ། དགེ་འདུན་ཉེས་པ་བྱས་པས་ཚུལ་ཞིང་བཟུང་ཞིག་ཅེས་ཀུན་དགའ་བོ་ལངས་པ་དང་ས་གཡོས། ལྷས་ཀྱང་འོད་སྲུངས་བདེན་ནོ་ཞེས་བརྗོད། དེ་ནས་འོད་སྲུངས་ཀྱིས་ཀུན་དགའ་བོར། ཁྱོད་ཀྱིས་དགེ་འདུན་ཉེས་པ། བུད་མེད་བསྟན་པ་ལ་རབ་བྱུང་སྟོན་པ་མི་བཞེད་པར་ཁྱོད་ཀྱིས་གསོལ་བ་བཏབ་པ། མྱ་ངན་ལས་འདའ་ཚུལ་གསུངས་པ་ལ་མི་འདའ་བར་གསོལ་བ་བཏབ་ན་ཐེབས་ཀྱང་མ་བཏབ་པ་སྟོན་པས་འདི་ལྟ་བུ་ཞེས་བཀའ་སྩལ་བར་ལན་གཞན་དུ་འདེབས་པ། ན་བཟའ་རྐང་པས་བརྫིས་པ། ཆུ་སྙོགས་མ་ཞུས་པ། སོ་ཐར་མདོའི་དུས་ཕྲན་ཚེགས་གློད་པ་དེ་ལ་རེད་པར་ནོས་ཤིག་གསུངས་པར་ཕྲན་ཚེགས་མ་ཞུས་པ།
ཁྱིམ་པ་ཁྱོ་ཤུགས་ལ་སྐུ་གདུང་གི་སྦ་བ་བསྟན་པ། སྐུ་ ༡༢༢༽གདུང་གི་གསེར་བུད་མེད་ལ་བསྟན་པས་དྲི་མ་ཅན་དུ་གྱུར་པའི་ཉེས་པ་བརྒྱད་བསྒྲགས་ཏེ་གནས་ནས་དབྱུང༌། དེ་ནས་ཀུན་དགའ་བོ་མིག་མཆིལ་མས་གང་བཞིན་དུ་འགྲོ་བའི་སྒྲོན་མེ་སྟོན་པ་ཡང་དག་པ་ནི་འདས། འོད་སྲུངས་ཆེན་པོས་ནི་བསྐྲ་དོ་སྙམས་སེམས་ཁོང་དུ་ཆུད་ནས། རང་གི་སློབ་མ་བྲྀ་ཛིའི་དྲུང་དུ་སོང་བ་ལས་གོ་ཏམ་ཁྱོད་ནི་བག་མེད་མ་མཛད་པར། ཤིང་དྲུང་འཐིབས་པོར་བརྟེན་ནས་མྱ་ངན་འདའ། ཐུགས་ལ་འཇོག་ལ་བསམ་གཏན་མཛོད་ཅིག་དང༌། རིང་པོར་མི་ཐོགས་ཞི་བའི་གནས་ཐོབ་འགྱུར། ཞེས་བསྐུལ་བ་ལྟར་ཉིན་མཚན་གྱི་ཐུན་དང་པོར་སྒྲིབ་པ་སྦྱངས། གུང་ཐུན་ལ་རྐང་པ་བཀྲུས་ཏེ་གློ་གཡས་ཕབ།
སྔས་ལ་མགོ་བཞག་པའི་བར་དེར་དགྲ་བཅོམ་པ་ཐོབ་བོ། དེ་ནས་ནྱ་གྲོ་དྷའི་བྲག་ཕུག་ཏུ་ཕྱིན་པས། དགྲ་བཅོམ་པ་རྣམས་ཀྱིས་བཀའ་བསྡུ་བར་གསོལ་བ་བཏབ་པ་དང༌། ཆོས་སྨྲ་བའི་ཁྲི་ལ་དགྲ་བཅོམ་པ་སྔ་བརྒྱའི་སྣམ་བྱར་གཏིང་བའི་ ༡༢༣༽སྟེང་ཀུན་དགའ་བོ་བཞུགས་སུ་གསོལ་ནས། སྟོན་པ་འཇིག་རྟེན་ཕན་བཞེད་པ། རྒྱལ་བས་གསུངས་པའི་ཆོས་རྣམས་ཀྱི། རྣམ་པ་ལཆོག་གི་གང་ཤར་བ། ཚེ་དང་ལྡན་པས་མདོ་སྡེ་གསུངས། ཞེས་མདོ་སྡེ་བསྡུ་བར་བསྐོས་སོ། དེ་ནས་ལྷ་རྣམས་ཀྱང་ཆོས་ཉན་པར་འོངས་པ་དང༌།
ཀུན་དགའ་བོས་བྱང་ཆུབ་ཀྱི་སྙིང་པོའི་ཕྱོགས་སུ་ཐལ་མོ་སྦྱར་ནས། འདི་སྐད་བདག་གི་ཐོས་པའི་དུས་གཅིག་ན། ཞེས་སོགས་སྨྲས་པ་དང༌། ཀུན་སྟོན་པ་དྲན་ཏེ་སྐྱོ་བར་གྱུར། དེ་བཞིན་དུ་ཉེ་བར་འཁོར་འདུལ་བ་བསྡུ་བར་བསྐོས། དེ་ནས་འོད་སྲུངས་ཆེན་པོ་སྔོན་སངས་རྒྱས་བློ་རིགས་སྒྲོན་མེའི་ཉན་ཐོས་སུ་གྱུར་ཚེ་ཤཱཀྱ་ཐུབ་པའི་བསྟན་པ་ལ་ཉན་ཐོས་ཀྱི་མཆོག་ཏུ་གྱུར་ནས་བསྟན་པའི་ཁུར་ལྕི་བར་གྱུར་ཅིག་ཅེས་སྨོན་ལམ་བཏབ་པ་མཐར་ཕྱིན་ཏེ་བཀའི་མ་མོ་མངོན་པ་བསྡུས་ནས། བདག་གི་ཐུབ་པའི་མདོ་འདི་ནི། ཡང་དག་བསྡུས་ནས་ཆོས་ལམ་བཞག ༡༢༤༽གཅིག་ནས་གཅིག་ཏུ་ཡུན་རིང་བར། སྟོན་པའི་གསུང་རབ་འདི་གནས་གྱུར།
བདག་གི་མྱ་ངན་འདའ་དུས་བབས། ཀུན་དགའ་བོ། ཤེས་པར་གྱིས་སྟོན་པས་ང་ལ་བསྟན་པ་གཏད་ནས་འདས་སོ། ང་ཡང་ཁྱོད་ལ་གཏོད་པས་བསྟན་པ་ཁྱོད་ཀྱིས་སྐྱོངས་ཤིག ཁྱོད་ཀྱིས་ཀྱང་ཤ་ནའི་གོས་ཅན་ལ་གཏོད་ཅིག ཅེས་གསུངས་ནས་དེ་ནས་མ་སྐྱེས་དགྲ་སྦྲན་ཏེ། ལྷོ་རི་བྱ་རྐང་གི་རི་ལ་འཛེགས་ཏེ། རི་གསུམ་གྱི་དབུས་སུ་རྩྭ་གཏིང་སྟེ། བཅོམ་ལྡན་འདས་ཕྱག་དར་ཁྲོད་ཀྱི་སྣམ་སྦྱར་གྱོན་ཏེ། བྱམས་པའི་གསུངས་རབ་རྒྱས་ཀྱི་བར་དུ་མི་ཉམ་པར་བྱིན་གྱིས་བརླབས་ཏེ།
ཆོ་འཕྲུལ་དུ་མ་བསྟན་ནས་མྱ་ངན་ལས་འདས་སོ། དེའི་གདུང་བྱམས་པའི་བསྟན་པ་དགོངས་ནས་ཀུན་དགའ་བོས་མཆོད་རྟེན་བརྩིགས་པར་བགོས་ཏེ་མ་སྐྱེས་དགྲས་མཆོད་རྟེན་བརྩིགས་ཏེ་བཞུགས་སུ་གསོལ་ལོ། དེ་ནས་སྟོན་པ་མྱ་ངན་ལས་འདས་ནས་ལོ་བརྒྱ་དང་བཅུ་སོང་བ་ན་ཡངས་པ་ཅན་ ༡༢༥༽དུ་དགྲ་བཅོམ་པ་གྲགས་པ་ལ་སོགས་པ་བདུན་བརྒྱ་འདུས་ནས་དགེ་སློང་ལྷ་ཆེན་པོ་ཅན་གྱིས་རུང་བ་མ་ཡིན་པའི་གཞི་བཅུ་སོགས་འདུལ་བའི་ལག་ལེན་དྲི་མ་ཅན་རྣམས་སུན་ཕྱུངས་པའི་ཆེད་དུ་དགེ་འདུན་རྣམས་ཀྱིས་སྡེ་སྣོད་གསུམ་ཚར་གཅིག་ཞལ་འདོན་མཛད་ནས་བཀྲ་ཤིས་པའི་གསོ་སྦྱོང་མཛད་དེ་བཀའི་བསྡུ་བ་གཉིས་པ་མཛད་དོ། དེ་ནས་སྟོན་པ་མྱ་ངན་ལས་འདས་ནས་ལོ་བཞི་བརྒྱ་འདས་པ་ན། མཉན་ཡོད་དུ་བྱང་ཆུབ་སེམས་དཔའ་ལྔ་བརྒྱ། སོ་སོ་སྐྱེ་བོའི་པཎྜི་ཏ་དྲུག་ཁྲི་བདུན་སྟོང་འདུས་ནས་བདུད་སྡིག་ཅན་གྱི་སྤྲུལ་པ་དགེ་སློང་བཟང་པོ་སློབ་མར་བཅས་པས་ཆོས་ལོག་བསྟན་པ་དང༌། སྡེ་པ་བཅོ་བརྒྱད་ཕན་ཚུན་རྩོད་པར་གྱུར་པའི་ཚེ། ཆོས་ལོག་རྣམས་སུན་ཕྱུངས། སྡེ་པ་བཅོ་བརྒྱད་བསྟན་པ་རྣམ་དག་ཏུ་བསྒྲུབ་ནས་སྡེ་སྣོད་གསུམ་ཡི་གེར་བཀོད་པ་ནི་བཀའ་བསྡུ་གསུམ་པའོ། དེའི་རྗེས་སུ་རྒྱལ་པོའི་ཁབ་ཀྱི་ལྷོའི་ཕྱོགས་ ༡༢༦༽བི་མ་སྭ་བྷ་ཝ་ཞེས་པའི་རི་ལ།
རྒྱལ་སྲས་འབུམ་ཕྲག་བཅུ་འདུས་ཏེ། འཇམ་དཔལ་གྱི་མངོན་པ། བྱམས་པས་འདུལ་བ། ཀུན་ཏུ་བཟང་པོས་མདོ་སྡེ་སྟེ་ཐེག་ཆེན་གྱི་སྡེ་སྣོད་རྣམས་བསྡུས་པར་བཤད་ཅིང༌། ཕྱག་ན་རྡོ་རྗེ་སངས་རྒྱས་སྟོང་གི་བཀའི་བསྡུ་བ་པོར་གསང་བ་བསམ་གྱིས་མི་ཁྱབ་པའི་མདོ་དང༌། ཕྱག་ན་རྡོ་རྗེ་དབང་བསྐུར་བའི་རྒྱུད་ལས་བཤད་པས་ཕལ་ཆེར་ཕྱག་ན་རྡོར་གྱིས་བསྡུས་པར་བཞེད་དོ། དེ་ལྟར་ཐེག་པ་ཆེ་ཆུང་གི་བཀའ་རྒྱལ་སྲོས་ཉན་ཐོས་རྣམས་ཀྱིས་ལེགས་པར་བསྡུས་པ་དག་དར་རྒྱས་སུ་མཛད་པའི་ཚུལ་ནི། དེ་ནས་རབ་ཏུ་བྱུང་བ་རྣམས་ཀྱང་སྟོན་པ་བཞུགས་པའི་དུས་སུ་བདག་ཅག་ཡེངས་ཏེ་བག་མེད་དུ་གྱུར་པས་ཁྱད་པར་གྱི་གནས་མ་འཐོབ། དེ་ནི་དུས་སུ་འཕགས་པ་ཀུན་དགའ་བོ་ལ་གདམས་ངག་ཡང་ནོད་པར་བྱེད་ཅིང་བག་ཡོད་པས་བསྟན་པ་ལ་བརྩོན་པར་མ་བྱས་ན་རབ་ཏུ་འཁྱམས་པར་འགྱུར་རོ་སྙམས་ནས་དགེ་བའི་ཕྱོགས་ལ་བརྩོན་པར་ ༡༢༧༽བྱས་པས། ཉིན་རེ་བཞིན་ཡང་འབྲས་བུ་བཞི་ཐོབ་པ་མང་དུ་བྱུང་བར་གྱུར།
ཚུལ་དེ་ལྟ་བུས་ལོ་བཞི་བཅུ་ཙམ་དུ་འཇིག་རྟེན་དགེ་བ་ལ་གནས་པར་འགྱུར་ཞེས་གྲགས། དེའི་ཚེ་མ་སྐྱེས་དགྲས་འཕགས་པ་ཀུན་དགའ་བོ་ནི་སངས་རྒྱས་དང་འདྲ་བའི་ཉན་ཐོས་སོ། ཞེས་བསྔགས་ནས། འཁོར་དགྲ་བཅོམ་པ་ལྔ་སྟོང་དང་བཅས་པ་ལོ་ལྔའི་བར་ཡོ་བྱད་ཀྱིས་བསྟབས་པའི་མཆོད་པ་བྱས་སྐབས། སྒྱུ་མའི་རིགས་སྔགས་ལ་ཤིན་ཏུ་མཁས་པའི་བྲམ་ཟེ་བྷ་ར་དྷཱ་ཛ་འཁོར་བྲམ་ཟེ་ལྔ་བརྒྱ་སྐྱེ་བོའི་ཚོགས་ཁྲི་ཕྲག་དང་བཅས་པ་བདེན་པ་ལ་བཀོད། དེ་ནས་དུས་གཞན་ཞིག་ན་ཀུན་དགའ་བོ་དགེ་འདུན་དང་བཅས་པ་ལ་ཁྱིམ་བདག་ཤ་ནའི་གོས་ཅན་གྱིས་ལོ་ལྔར་དུས་སྟོན་ཆེན་པོ་བྱས། ཁྱིམ་བདག་དད་དེ་འཕགས་པའི་ ༡༢༨༽དྲུང་དུ་རབ་ཏུ་བྱུང་སྟེ། སྡེ་སྣོད་འཛིན་པ་དང་དགྲ་བཅོམ་པ་གཉིས་ཀའི་ཆ་ལས་རྣམ་པར་གྲོལ་བ་ཐོབ། མཐར་ཀུན་དགའ་བོས་དགེ་སློང་ཁྲི་ཙམ་དགྲ་བཅོམ་པའི་གནས་ལ་བཀོད་ནས་བསྟན་པ་ཤ་ནའི་གོས་ཅན་ལ་གཏད་དེ་ཡངས་པ་ཅན་གྱི་ལི་ཙ་བྱི་རྣམས་དང༌། མ་སྐྱེས་དགྲ་གཉིས་ཀས་གདུང་སྐལ་ཐོབ་པའི་དོན་དུ།
ཡུལ་དེ་གཉིས་ཀྱི་བར་ཆུ་བོ་གངྒའི་དབུས་སུ་བཞུགས་པ་ལ། སླར་ཡང་འདུལ་བབས་ཀྱི་འདུལ་བྱའི་དོན་དུ་ཆུ་དབུས་སུ་གླིང་སྤྲུལ་ཏེ་ཆུ་ཚོད་གཅིག་ཁོ་ན་ལ་དྲང་སྲོང་ལྔ་བརྒྱ་དང༌། ཉི་མ་གུང་པ་ལྔ་བརྒྱ་བསྙེན་པར་རྫོགས་ནས་དགྲ་བཅོམ་པའི་གནས་ལ་བཀོད་དེ་མྱ་ངན་ལས་འདས། སྐུ་གདུང་རང་བྱུང་གི་མེས་ཞུགས་ལ་བཞེས་ཏེ། རིན་པོ་ཆེའི་གར་བུ་ལྟ་བུ་ཆ་གཉིས་སུ་གྱུར་པ་ཆུའི་རླབས་ཀྱིས་བདས་ཏེ་འགྲམ་གཉིས་སུ་ཕྱིན་པ་ན། བྱང་གི་ནི་སྤོང་བྱེད་པས་ཁྱེར། ལྷོའི་ནི་མ་སྐྱེས་དགྲས་ཁྱེར་ཏེ་སོ་སོའི་ཡུལ་དུ་མཆོད་རྟེན་བྱས་སོ། དེ་ལྟར་ཀུན་ ༡༢༩༽དགའ་བོས་ལོ་བཞི་བཅུར་བསྟན་པ་བསྐྱངས། དེའི་ཕྱི་ལོ་མ་སྐྱེས་དགྲ་ཡག་འདས་ཏེ་ཡུད་ཙམ་དམྱལ་བར་སྐྱེས། དེ་ནས་ཤི་འཕོས་ནས་ལྷར་སྐྱེས་ཏེ་འཕགས་པ་ཤ་ནའི་གོས་ཅན་ལ་ཆོས་ཉན་ནས་རྒྱུན་ཞུགས་ཀྱི་འབྲས་བུ་ཐོབ་པར་གྲགས་སོ།
མ་སྐྱེས་དགྲའི་བུ་ལག་བཟང་གིས་རྒྱལ་སྲིད་ལོ་བཅུ་གསུམ་བྱས་སྐབས། འཕགས་པ་ཤ་ནའི་གོས་ཅན་བསྟན་པ་ཅུང་ཟད་སྐྱོང་ཞིང༌། གཙོ་བོར་ནི་ཉི་མ་གུང་པ་ཝ་ར་ཎཱ་སིར་འཁོར་རྣམ་པ་བཞི་ལ་ལུང་འབོགས་པར་ཡང་བྱེད་དོ། ནམ་ཞིག་ན་ཝ་ར་ཎཱ་སི་རྣམས་དགེ་སློང་སློང་བ་མང་པོས་ཡིད་སུན་པར་གྱུར་པ་ན། ཉི་མ་གུང་པ་དགྲ་བཅོམ་པ་ཁྲི་ཕྲག་དང་བཅས། ནམ་མཁའི་ལམ་ལས་འཕུར་ཞིང་གཤེགས་ནས་བྱང་ཕྱོགས་ཨུ་ཤི་རེར་བྱོན། ཁྱིམ་བདག་ལ་ཛ་ཞེས་བྱས་བས་ཕྱོགས་བཞིའི་དགེ་འདུན་ཐམས་ཅད་བསྡུས་ནས་དུས་སྟོན་གྱི་མཆོད་པ་ལོ་གཅིག་ཏུ་བྱས། དགྲ་ ༡༣༠༽བཅོམ་པ་བཞི་ཁྲི་བཞི་སྟོང་འདུས། རྐྱེན་ཏེ་ལ་ལྟོས་ནས་བྱང་ཕྱོགས་སུ་རྒྱལ་བའི་བསྟན་པ་ལྷག་པར་དར་བར་གྱུར་རོ། དུས་དེའི་ཚེ་འཕགས་པ་ཤ་ནའི་གོས་ཅན་གྱིས་མཉན་ཡོད་དུ་འཁོར་རྣམས་པ་བཞི་ལ་ཆོས་བསྟན་པས་དགྲ་བཅོམ་པ་སྟེང་དུ་ཉེ་བ་ཙམ་བྱུང་བར་གྲགས།
དེའི་རྗེས་སུ་ལག་བཟང་གི་བུ་གཞུ་བཟང་གིས་རྒྱལ་སྲིད་ལོ་ཉི་ཤུ་རྩ་གསུམ་དུ་བསྐྱངས། ཉི་མ་གུང་པས་ཁ་ཆེའི་ཡུལ་བཏུལ་བ་དང་དུས་མཉམ་སྟེ་རྫུ་འཕྲུལ་གྱི་བཀོད་པས་ཁ་ཆེའི་ཡུལ་ཐམས་ཅད་བསྟན་པ་ལ་བཙུད་ཡུལ་དེའི་ཀླུ་བཏུལ་ཏེ་ཀླུས་གཟུགས་དངོས་སུ་བསྟན་ནས་ཆོས་གོས་ཙམ་གྱིས་གྲིབ་མས་ནོན་པའི་གུརྒུམ་འབུལ་བར་བྱས་པས་དགྲ་བཅོམ་པས་ཆོས་གོས་ཆེན་པོར་སྤྲུལ་ཏེ། ཁ་ཆེའི་ཡུལ་གུརྒུམ་གྱི་སྐྱེ་གནས་ཀྱིས་ཁྱབ་པར་བྱས་ཏེ་ཉིད་དུ་མྱ་ངན་ལས་འདས་སོ། དེའི་ཚེ་འཕགས་པ་ཤ་ནའི་གོས་ཅན་གྱི་སྤོས་ཚོང་སྦས་པའི་བུ་ཉེར་སྦས། ༡༣༡༽བསྙེན་པར་རྫོགས་པས་བདེན་པ་མཐོང་སྟེ། ཞག་བདུན་པ་ལ་དགྲ་བཅོམ་པ་གཉིས་ཀའི་ཆ་ལས་རྣམ་པར་གྲོལ་བའི་གནས་ཐོབ་སྟེ། ཤ་ནའི་གོས་ཅན་གྱིས་བསྟན་པ་ཉེར་སྦས་ལ་གཏད་དེ་ཡོངས་སུ་མྱ་ངན་ལས་འདས་སོ། ཤ་ནའི་གོས་ཅན་འདིས་སྔ་ཕྱིར་གདམས་ངག་བསྟན་པས་བདེན་པ་མཐོང་བ་འབུམ་ཙམ་དང༌། དགྲ་བཅོམ་པ་ཁྲི་ཕག་ཙམ་བྱུང་བར་གྲགས། དེ་ནས་ཉེ་སྦས་ཀྱི་གངྒ་བརྒལ་ཏེ་བྱང་ཕྱོགས་སུ་གཤེགས་པ་ན།
ཁྱིམ་བདག་བ་སུ་ཏ་ཞེས་བྱ་བས་གཙུག་ལག་ཁང་བཞེངས་དེར་བཞུགས་སུ་གསོལ་ལོ། ཕྱོགས་བཞིའི་དགེ་འདུན་ཡང་མཆོད་པས། དེར་དབྱར་གནས་མཛད་ནས་གདམས་ངག་བསྟན་པས་དགྲ་བཅོམ་པ་སྟོང་ཕྲག་གཅིག་བྱུང་བར་གྲགས། ནམ་ཞིག་ན་ཚོང་པའི་ལས་བྱེད་པ་ཎ་ཊ་དང༌། གྷ་་་གཉིས་ཀྱིས་མགོ་བོ་ཞེས་པའི་རི་ལ་གར་མཁན་དཔའ་བོའི་གཙུག་ལག་ཁང་ཞེས་བྱ་བ་ཞིག་ ༡༣༢༽ཡོད་པ་དེ་ནི་སྦས་ལ་ཕུལ་ཏེ་ཡོ་བྱས་ཐམས་ཅད་ཀྱིས་བསྙེན་བཀུར་ནས་ཆོས་བསྟན་པས་ཁྱིམ་པ་དང་རབ་ཏུ་བྱུང་བ་མང་པོ་ཞིག་གིས་བདེན་པ་མཐོང༌། དེ་ནས་དུས་གཞན་ཞིག་ན་སྐྱེ་བོ་ཁྲི་ཕྲག་མང་པོ་ལ་ཆོས་སྟོན་ཅིང་བཞུགས་པ་ན། བདུད་སྡིག་ཅན་གྱིས་གྲོང་ཁྱེར་གྱི་དབུས་སུ་ཉིན་དང་པོར་འབྲས། གཉིས་པར་གོས། གསུམ་པར་དངུལ། བཞི་པར་གསེར།
ལྔ་པར་རིན་ཆེན་བདུན་ཆར་ཕབ་ནས། ཉིན་དྲུག་པར་སྡིག་ཅན་རང་ཉིད་ལྷའི་གར་མཁན་གྱི་ཆས་སུ་བྱས། བུ་དང་བུ་མོ་རྣམས་ལྷའི་གླུ་གར་གྱི་གཟུགས་སུ་སྤྲུལ་ཕོ་མོ་སུམ་ཅུ་རྩ་དྲུག་ཙམ་བྱུང་ནས་གར་གྱི་བཀོད་པ་དང་སྒྱུ་འཕྲུལ་ལྟད་མོ་སྣ་ཚོགས་པ་དང༌། གླུ་དང་རོལ་མོའི་སྒྲ་དབྱངས་སྣ་ཚོགས་པ་སྙན་པོས་སྐྱེ་བོ་ཐམས་ཅད་ཀྱི་ཡིད་བསྒྱུར་ནས་ཆོས་ཉན་པ་གཅིག་ཀྱང་མེད་པར་བྱས་སོ། དེ་མ་ཐག་འཕགས་པའི་རྫུ་འཕྲུལ་གྱིས་སྡིག་ཅན་འཁོར་བཅས་རྒས་ཤིང་འཁོགས་པ་མི་སྡུག་པ་གསོ་ཁྲུལ་བ་མགོ་མོར་མི་ ༡༣༣༽རོ་ཏུལ་པ་བཅིངས་པ། མགྲིན་པར་ཁྱི་རོ་བམ་པ་བཏགས་པ་དྲི་དང་བ་ལྷང་ཞིང་མཐོང་བ་ཙམ་གྱིས་སྙུགས་པ་འདྲེན་པ་གཅིག་ཏུ་བྱིན་གྱིས་རླབས་པས། ཚུལ་དེས་སྐྱེ་བོ་ཐམས་ཅད་ཡིད་འབྱུང་ཞིང་དད་པ་ལྷག་པར་སྐྱེས། སྔོན་དགེ་བསྐུལ་བའི་སྐྱེ་བོ་ཕྱོགས་བཞི་ནས་འདུས་པ་མང་དུ་བྱུང་བ་སོགས་དེར་ཡོད་ཞག་དྲུག་པ་དེ་ཉིད་ཀྱི་མཚན་ཐོག་ཏུ་ཆོས་བསྟན་པས། ཉི་མ་བདུན་པ་ལ་སྐྱེ་བོ་འབུམ་ཕྲག་བཅོ་བརྒྱད་ཀྱིས་བདེན་པ་མཐོང་བར་གྱུར་རོ། དེ་ནས་གར་མཁན་དཔའ་བོའི་གཙུག་ལག་ཁང་དུ་ཇི་སྲིད་འཚོ་བར་དུ་བཞུགས་ཏེ།
དེར་ཕུག་པ་སྲིད་དུ་ཁྲུ་བཅོ་བརྒྱད་པ། རྒྱར་ཁྲུ་བཅུ་གཉིས། དཔང་པུ་ཁྲུ་དྲུག་པ་ཞིག་ཡོད་པར། ཉེ་སྦས་ཀྱི་གདམས་པས་དགེ་སློང་རབ་ཏུ་བྱུང་བ་གཅིག་གིས་དགྲ་བཅོམ་པ་ཐོབ་པ་ན། ཤིང་བུ་པོར་བཞི་པ་ཞིག་ཕུག་པ་དེར་འཕངས་ནས་བསགས་སོ། ཚུལ་དེ་ཁོ་ནས་ཕུག་པ་ཤིང་བུས་གོ་མཚམས་ ༡༣༤༽མེད་པར་གང་བར་གྱུར་པ་དང༌། ཉེ་སྦས་ཀྱང་ཡོངས་སུ་མྱ་ངན་ལས་འདས་པར་གྱུར། གདུང་ཡང་ཤི་བུ་དེ་རྣམས་ཀྱིས་ཞུགས་ལ་ཕུལ་བས། རིང་བསྲེལ་དུ་གྱུར་པ་ལྷ་རྣམས་ཀྱིས་ཁྱེར་རོ་ཞེས་གྲགས་སོ། འདི་ནི་སྟོན་པ་ཉིད་ཀྱིས་མཚན་མེད་པའི་སངས་རྒྱས་སུ་ལུང་བསྟན་པ་སྟེ་སྐུ་ལ་མཚན་དཔེ་མེད་པ་མ་གཏོགས་འགྲོ་ཕན་སངས་རྒྱས་དང་མཚུངས་པའི་དོན་དུ་བཞག
སྟོན་པ་མྱ་ངན་ལས་འདས་པའི་འོག་ཏུ་འདི་ལས་འགྲོ་དོན་ཨེ་བ་མ་བྱུང་བར་གྲགས་ཉི་སྦས་ཀྱི་བསྟན་པ་བསྐྱངས་པའི་དུས། རྒྱལ་པོ་གཞུ་བཟང་གི་བུ་དབང་ཆེན་གྱིས་རྒྱལ་སྲིད་ལོ་བདུན། དེའི་བུ་ཙ་མ་ཤས་ལོ་ཉེར་གཉིས། ཙ་མ་ཤས་ཁྱོན་རྒྱལ་སྲིད་ལོ་བརྒྱ་དང་ཉི་ཤུ་བསྐྱངས་ཤིང༌། དེ་ལ་བུ་གསུམ་བྱུང་བ། རྒྱལ་བ། ལེགས་རྒྱལ། དགེ་བ་དང་གསུམ། དང་པོ་ནི་དབང་ཕྱུག་ལ་མོས། གཉིས་པ་ཐུབ་པ་དྲང་སྲོང་སེར་སྐྱ་ལ་མོས།
གསུམ་པ་སངས་རྒྱས་ལ་མོས་པས། ཉིན་རེ་བཞིན་རྩོད་པར་བྱེད་དོ། དེ་རྣམས་ཀྱི་མ་ ༡༣༥༽ན་རེ། ཁྱོད་རྣམས་ལ་ཟས་གོས་སོགས་དེ་ཀྱིས་མི་འཕོངས་པར་བྱེད་པ་ལ་ཅིའི་ཕྱིར་རྩོད་ཟེར་བས། ཁ་ཟས་ཀྱི་ཕྱིར་མ་ཡིན། སྟོན་པ་དང་ཆོས་ཀྱི་ཕྱིར་རྩོད་དོ་བྱས་པས། མ་ན་རེ། འོ་ན་སྐྱེ་བོ་མཁས་པ་དག་ལ་དྲིས་ཤིག་དང་ཟེར་བས། དགྲ་བཅོམ་པ་བླ་མའི་དྲུང་དུ་སོང་སྟེ། སོ་སོའི་གཏམ་རྒྱས་པར་བརྗོད་པ་ན།
དགྲ་བཅོམ་པ་བླ་མས་དེ་རྣམས་ལ། སངས་རྒྱས་འཇིག་རྟེན་ཕན་བརྩོན་པའི། ཆོས་ནི་འཆི་བ་མེད་པ་ཡིན། དཔའ་བ་ཡོན་ཏན་ཉིད་ཡིན་ན། སེངྒེ་སྟག་ལ་སོགས་པ་ཡང༌། མཆོད་བྱ་ཉིད་དུ་འགྱུར་མིན་ནམ། ཞི་བར་སེམས་དཔའ་ཡོན་ཏན་ཉིད། ཅེས་གསུངས་པས། གསུམ་ཀ་སངས་རྒྱས་ལ་ཡིད་ཆེས་ཀྱི་དད་པ་སྐྱེས་ནས། བུ་རྒྱལ་བས་ཝ་ར་ཎཱ་སིར་སྐུ་གཟུགས་ཀྱི་ལྷ་ཁང་བཞེངས༌།
བུ་ལེགས་རྒྱལ་གྱིས་རྒྱལ་པོའི་ཁབ་ཀྱི་འོད་མའི་ཚལ་དུ་སྐུ་གཟུགས་དང་ལྷ་ཁང་བཞེངས། བུ་ཆུང་བ་དགེ་བས་ནི་ ༡༣༦༽རྡོ་རྗེ་གདན་གྱི་གནྡྷོ་ལ་ཏེ་དྲེའི་གཙངཁང་བྱང་ཆུབ་ཆེན་པོ་དང་བཅས་བཞེངས་ཏེ། བཟོ་བོ་ལྷའི་སྤྲུལ་པ་མིའི་རྣམ་མར་བསྟན་པས་བྱ། ཇི་ལྟར་བཟོ་བའི་ཚུལ་ནི། བྱང་ཆུབ་ཆེན་པོ་བཞེངས་པའི་རྒྱུ་ཚོགས་དང༌། ལྷ་བཟོ་བ་བུ་དགེ་་་རྣམས་ནང་དུ་འདུག་ནས། ཞག་བདུན་གྱིས་བར་དུ་ནང་དུ་སུ་ཡང་མི་འོང་བར་བྱས་པ་ལས། ཞག་དྲུག་སོང་བ་ན། བུ་སྤྲུན་གསུམ་གྱི་མ་འོངས་ཏེ་སྒོ་བརྡུངས་སོ། དེང་ཞག་དྲུག་ལས་མ་ལོན་པས་ནང་བར་སྒོ་དབྱེའོ་བྱས་པས།
མ་ན་རེ། ང་དོན་ནུབ་འཆི་བ་ཡིན་ན། ད་ནི་སའི་སྟེང་ན་སངས་རྒྱས་ཀྱི་ཞལ་མཐོང་བ་ཁོ་མོ་ཁོ་ནར་ཟད་པས། གཞན་གྱིས་གཟུགས་སྐུ་དེ་བཞིན་གཤེགས་པ་འདྲ་མི་འདྲ་མི་ཤེས་པས། དེ་བས་ན་ངེས་པར་སྒོ་ཕྱེ་ཤིག་ཟེར་བས། སྒོ་ཕྱེ་བས་བཟོ་བོ་རྣམས་མི་སྣང་བར་གྱུར་རོ། དེར་ལེགས་པར་བརྟགས་པ་ན། འདི་ནི་ཐམས་ཅད་ཀྱིས་ཐམས་ཅད་དུ་སྟོན་པ་དང་འདྲ་ན། འོན་ཀྱང་མི་འདྲ་བའི་ཁྱད་པར་གསུམ་ཞིག་འདུག་ ༡༣༧༽སྟེ། འོད་ཟེར་སྤྲོ་བ་ཡང་མེད།
ཆོས་ཀྱང་མི་སྟོན། བཞུགས་པ་ཁོ་ན་ལོངས་སྤྱོད་ལམ་གཞན་གསུམ་ཡང་མི་མཛད་པས་སོ་ཟེར། དེ་ལྟར་ན་ཞག་བདུན་མ་ལོན་པས་བཟོའི་ཀྱད་པར་ཅུང་ཟད་མ་གྲུབ་པར་བཤད་པ་ནི། ཁ་གཅིག ཞབས་གཡས་ཀྱི་མཐེ་བོང་དང་དབུ་སྐྲ་གཡས་འཁྱིལ་གཉིས་ཕྱིས་བཞི་གསར་བཞེད་པ་དང༌། པཎྜི་ཏ་རྣམས་བ་སྤུ་དང་ནལ་བཟའ་གཉིས་སྐུ་ལ་མ་རིག་པར་མ་གྲུབ་པ་ཡིན་ཟེར་བར་བཞེད་དོ། དེའི་འོག་ཏུ་བུ་སྤུན་གསུམ་པ་རྣམས་ཀྱིས་ལྷ་ཁང་དེ་རྣམས་སུ་དགེ་སློང་ལྔ་བརྒྱ་ལྔ་བརྒྱ་བཞུགས་སུ་གསོལ་ནས་འཚོ་བའང་རྟག་ཏུ་སྦྱོར་བར་བྱས། ཕྱོགས་བཞིའི་དགེ་འདུན་ལ་ཡང་ཡོ་བྱད་ཀྱིས་མཆོད་པར་བྱས་སོ། དེ་ནས་ཉེ་སྦས་ཀྱི་འཕགས་པ་དྷི་ཏི་ཀ་ལ་བསྟན་པ་གཏད་པ་ནི། ཡུལ་འཕགས་རྒྱལ་དུ་བྲམ་ཟེ་ཕྱུག་པ་ནོར་མང་བ་ཞིག་ཡོད་ལ།
དེ་ལ་བུ་དྷི་ཏི་ཀ་བྱ་བ་ཞིག་ཡོད་པ་དེས་ཆུང་དུ་ནས་ཕ་ ༡༣༨༽ལ་རབ་ཏུ་བྱུང་བ་ཞུས་པས། ང་མ་ཤིའི་བར་དུ་རབ་ཏུ་མ་བྱུང་ལ་འཁོར་བྲམ་ཟེ་འདི་རྣམས་ཀྱང་ཁྱོད་ཀྱི་སྐྱོངས་ཤིག ཅེས་མ་གནང་བས། དེས་ཀྱང་ཕའི་ངག་ཉན་ཏེ། རང་གི་ཁྱིམ་དུ་ཚངས་སྤྱོད་ལ་གནས་པས་བྲམ་ཟེ་ལྔ་བརྒྱ་ལ་རིག་པ་དག་སྟོན་ཅིང་གནས། ནམ་ཞིག་ཕ་འདས་ཏེ་ཁྱིམ་གྱི་འབྱོར་པ་ཐམས་ཅད་བྲམ་ཟེ་དང་དགེ་སྦྱོངས་དག་ལ་བཏང་སྟེ། ཉེ་སྦོས་ཀྱི་དྲུང་དུ་རབ་ཏུ་བྱུང་ཞིང་བསྙེན་པར་རྫོགས་པས། ཉེ་སྦས་ཀྱིས་གདམས་པ་རྣམ་པ་བདུན་བསྟན་པས་ཞག་བདུན་ན་དྷི་ཏི་ཀ་དང་བྲམ་ཟེ་ལྔ་བརྒྱས་དགྲ་བཅོམ་པ་ཐོབ། དེ་ནས་གྲོང་ཁྱེར་དྲུག་ཏུ་འཁོར་རྣམ་བ་བཞི་ལ་གདམས་ངག་བསྟན་ནས་བདེ་བ་ལ་བཀོད་དོ། བདེན་པ་མཐོང་བ་ཆང་དུ་བྱུང༌།
དགྲ་བཅོམ་པ་ཐོབ་པའང་སྟོང་ཙམ་བྱུང་ཞིང༌། བྲམ་ཟེ་རྣམས་བ་གླང་ཁྲི་ཕྲག་ཙམ་བསགས་ནས་སྦྱིན་བསྲེག་གི་མཆོད་སྦྱིན་བྱ་བ་རྣམས་ལ་སྡིག་པ་ཉེས་དམིགས་བརྗོད་ནས་ལོག་ལམ་དང་འཕྲལ་ཏེ་ཡང་དག་པའི་ ༡༣༩༽ལམ་ལ་བཀོད་དོ། ཡུན་རིང་པོར་སངས་རྒྱས་ཀྱི་བསྟན་པ་བསྐྱངས་ནས་མཐར་འཕགས་པ་ནག་པོ་བསལ་བསྟན་པ་གཏད་ནས་འཕགས་རྒྱལ་དུ་ཡོངས་སུ་མྱ་ངན་ལས་འདས་སོ། འཕགས་པ་ནག་པོ་པ་ནི་ཤར་ཕྱོགས་མཱངའི་ཡུལ་ན་ཁྱིམ་བདག་ཕྱུག་པ་ལོངས་སྤྱོད་ཆེ་བར་རང་གི་བསོད་ནམས་ཀྱི་མཐུ་ལས་ཁྱིམ་དུ་ལྗོན་ཤིང་འཁྲུངས་པའི་འབྲས་བུ་རིན་པོ་ཆེའི་རང་བཞིན་ཅན་དུ་འབྱུང་བ་ཡོད་པ་ཞིགལ་བུ་མེད་པས་ཁྱབ་འཇུག་ནག་པོའི་གཟུགས་ཅན་ལ་ཡང་ཡང་མཆོད་པས། ནམ་ཞིག་ཁྱིའུ་ཞིག་བཙས་པའི་མིང་ནག་པོར་བཏགས་སོ། དེ་ཆེར་སྐྱེས་ནས་ཚོང་པ་ལྔ་བརྒྱ་དང་བཅས་གྲུ་གཟིངས་བསྐྱོད་ནས་རྒྱ་མཚོར་ནོར་བུ་ལེན་དུ་ཕྱིན་པས་སྲིན་མོའི་གླིང་དུ་ལམ་གོལ་བར་འཕགས་པ་དྷི་ཏི་ཀ་སྐྱབས་སུ་བོས་པས། འཕགས་པའི་རྫུ་འཕྲུལ་གྱིས་སྲིན་མོ་རྣམས་བསྐྲད་དེ་བདེ་བར་རང་གནས་སུ་བསྒྲོད་ནས། ཚོང་པ་དེ་རྣམས་ཀྱིས་ལོ་གསུམ་དུ་ཕྱོགས་ ༡༤༠༽བཞིའི་དགེ་འདུན་ལ་དུས་སྟོན་ཆེན་པོ་བྱས། མཐར་འཕགས་པ་དྷི་ཏི་ཀའི་དྲུང་དུ་རབ་ཏུ་བྱུང་ཞིང་བསྙེན་པར་རྫོགས་ནས་མི་རིང་བར་ཐམས་ཅད་ཀྱི་དགྲ་བཅོམ་པའི་འབྲས་བུ་ཐོབ་བོ། དེ་ནས་ཚོང་དཔོན་གྱི་རིགས་ལས་ཏུབ་ཏུ་བྱུང་བ་འཕགས་པ་ནག་པོ་པས་བསྟན་པ་བསྐྱངས་ཏེ་འཁོར་རྣམ་པ་བཞི་ལ་གདམས་པ་བསྟན་པ།
འབྲས་བུ་རྣམ་པ་བཞི་ཐོབ་པ་རྒྱུན་ཆད་མེད་པར་བྱུང་བར་གྲགས། མཐར་རྒྱལ་རིགས་ལས་རབ་ཏུ་བྱུང་བ་འཕགས་པ་ལེགས་མཐོང་ལ་བསྟན་པ་གཏད་དེ་བྱང་ཕྱོགས་ཀྱི་ཡུལ་ཀུན་ཤ་བ་ན་ཞེས་བྱ་བར་ཡོངས་སུ་མྱ་ངན་ལས་འདས་སོ། ་་་་་ མཐོང་ནི་ནུབ་ཕྱོགས་ཀྱི་ཡུལ་དུ་སྐྱ་སེང་གི་རིགས་ལས་རྒྱལ་རིགས་མཐོང་བ་ཞེས་བྱ་བར་བུ་ཞིག་ཡོད་པའི་ལེགས་མཐོང་དུ་བཏགས་སོ། དེ་ཆེར་སྐྱེས་ནས་སྐྱིད་མོས་ཚལ་དུ་འགྲོ་བའི་ལམ་ཁར་དགྲ་བཅོམ་པ་སུ་ཀ་ཡ་ན་ཞེས་བྱུ་བ་འཁོར་མང་པོ་དང་བཅས་པ་མཐོང་བས་ ༡༤༡༽ལྷག་པར་དད་དེ། ཞབས་ལ་ཕྱག་བྱས་ཏེ་ཕྱོགས་གཅིག་ཏུ་འཁོད་དོ། དེར་དགྲ་བཅོམ་པ་དེས་ཆོས་བསྟན་པ་ན། སྟན་དེ་ལ་འཁོད་བཞིན་དུ་དགྲ་བཅོམ་པ་ཐོབ། དེར་རབ་ཏུ་བྱུང་བར་ཞུས་པས་ཕ་ཁྲོས་ཏེ་ལྕགས་སྒྲོག་གིས་འཆིང་བར་བརྩམས་བ་ན། ནམ་མཁའ་ལ་འཕགས་ཏེ་འོད་ཟེར་སྤྲོ་བ་རྫུ་འཕྲུལ་བསྟན་པས། ཕ་དད་དེ་རབ་ཏུ་བྱུང་ལ་བདག་ལ་ཡང་བརྩེ་བར་གྱིས་ཤིག
ཅེས་སྨྲས་པ་དང༌། དེར་རབ་ཏུ་བྱུང་ནས་ཕ་ལ་ཆོས་བསྟན་ནས་བདེན་པ་ལ་བཀོད་དོ། དེ་ནས་འཕགས་པ་ནག་པོ་པ་སློབ་དཔོན་དུ་བརྟེན་ནས་ལྷན་གཅིག་གནས་པའི་ཚུལ་གྱིས་ཡུན་རིང་དུ་གནས་པ་ལས་འཕགས་པ་ནག་པོ་པ་མྱ་ངན་ལས་འདས་ནས་འཁོར་རྣམ་བཞི་ལེགས་མཐོང་ཆེན་པོས་འདུལ་བར་མཛད་དོ། ལེགས་མཐོང་ཆེན་པོ་དེས་ནི། བསྟན་པ་ལ་མི་དད་པའི་ཀླུ་དང་གནོད་སྦྱིན་ལྔ་བརྒྱ་ཙམ་བཏུལ། ལྷོ་ཕྱོགས་ཀྱི་རྒྱུད་ཀུན་ཏུ་བྱོན་ཏེ། གཙུག་ ༡༤༢༽ལག་ཁང་དང་དགེ་འདུན་གྱིས་ཁྱབ་པར་བྱས། གླིང་ཕྲན་མང་པོར་ཡང་སངས་རྒྱས་ཀྱི་བསྟན་པ་བཞག རྒྱ་ཡུལ་ཆེན་པོ་སོགས་སུ་ཡང་ཆོས་ཅུང་ཟད་དར་བར་མཛད་ནས་སེམས་ཅན་དཔག་ཏུ་མེད་པ་བདེ་བ་ལ་ཡོངས་སུ་བཀོད་དེ་ཕུང་པོ་ལྷག་མ་མེད་འི་དབྱིངས་སུ་མྱ་ངན་ལས་འདས་སོ། དེ་ཡང་དྷི་རི་ཀ
ནག་པོ་པ། ལེགས་མཐོང་བཅས་པའི་སྐབས་ཀྱི་རྒྱལ་པོ་ནི་མྱ་ངན་མེད་པ་ཡིན་ཏེ། ཆུང་ངུའི་དུས་དྷི་ཏི་ཀ སྡིག་སྤྱོད་ལ་གནས་པའི་དུས་ནག་པོ་པ། ཕྱིས་ཆོས་ཀྱི་རྒྱལ་པོར་གྱུར་པའི་སྐབས་ལེགས་མཐོང་གིས་བསྟན་པ་སྐྱོང་བའི་དུས་ཡིན་པར་གྲགས་སོ། ལེགས་མཐོང་མྱ་ངན་ལས་འདས་རྗེས་རྒྱལ་པོ་ཡང་མྱ་ངན་ལས་འདས་པར་གྲགས། དེ་ལྟར་འཕགས་པ་ཀུན་དགའ་བོ་ནས་ལེགས་མཐོང་གི་བར་གྱི་གཏད་རབ་དེ་དག་བསྟན་པ་རྫོགས་པར་བསྐྱངས་པས་སྟོན་པ་ཉིད་དང་མཛད་པའི་ཚུལ་ཕྱོགས་མཚུངས་པ་ཡིན་ལ། དེའི་རྗེས་སུ་དགྲ་བཅོམ་པ་མང་དུ་བྱོན་མོད་ཀྱང་ ༡༤༣༽སྟོན་པ་དང་ཕྱོགས་མཚུངས་འདི་ལྟ་བུ་དག་དང་མཉམ་པ་མ་བྱུང་བར་གྲགས་སོ། རྒྱལ་པོ་མྱ་ངན་མེད་ལ་བུ་བཅུ་གཅིག་བྱུང་བར། དེའི་རྗེས་ཀྱི་རྒྱལ་སྲིད་མྱ་ངན་བྲལ་གྱིས་བྱས་པར།
དེ་ཉིད་གཉིད་ལོག་པའི་རྨི་ལམ་དུ་ནང་པར་ཁྱོད་ཀྱི་ཁྱིམ་དུ་གི་སློང་ཞིག་བསོད་སྙོམས་མིན་པར་འབྱུང་སྟེ། དེ་ནི་མཐུ་ཆེ་བས་ཕྱོགས་ཀུན་གྱིས་འཕགས་པ་བསྡུ་བས། དེ་ལ་གསོལ་བ་ཐོབ་ཅིག་ཅིས་ལྷས་ལུང་བསྟན་པ་རྨིས་པས་ནང་བར་དགྲ་བཅོམ་པ་བསུས་འབྱིན་ཁྱིམ་དུ་བྱུང་བར་གསོལ་བ་བཏབ་པས་འཕགས་པ་བརྒྱད་ཁྲི་ཙམ་སྐད་གཅིག་ལ་འདུས་བྱུང་བར། ལོ་གསུམ་དུ་དུས་སྟོན་ཆེན་པོ་བྱས་ཏེ་མཆོད་པས། བསྟན་པ་ལ་དགའ་བའི་ལྷ་རྣམས་ཀྱི་དེའི་ཁྱིམ་དུ་རིན་པོ་ཆེའི་ཆར་ཕབ་བོ། དེས་ཀྱང་ཇི་སྲིད་འཚོའི་བར་དུ་སློང་བ་པོ་འབུམ་ཕྲག་ཏེ་ཉིན་རེ་བཞིན་ཚིམ་པར་བྱས་སོ། མྱ་ངན་བྲལ་འདས་པའི་འགོ་ཏུ་དེའི་བུ་དཔའ་བོའི་སྡེས་རྒྱལ་སྲིད་བསྐྱངས་སྐབས་ ༡༤༤༽དགྲ་བཅོམ་པ་འོད་སྲུངས་ཀྱིས་བསྟན་པ་སྤེལ་ཞིང་ཆོས་བསྟན་པའི་སྐབས། ཚོང་དཔོན་གྱི་རིགས་ལས་ལྷ་ཆེན་པོ་ཞེས་བྱ་བ། ཕ་མ་དགྲ་བཅོམ་གསུམ་བསད་པའི་མཚམས་མེད་ཀྱི་ལས་བྱས་ཀྱང་རང་གི་སྤྱོད་ཚུལ་གསངས་ནས་དགེ་སློང་བྱས་པ་བློ་རྣོ་ཞིང་སྡེ་སྣོད་ལ་མཁས་པ་བྱུང་ཀྱང༌། རྒྱུད་བདུད་ཀྱིས་བྱིན་གྱིས་བརླབས་པའི་འཁོར་དང་བསྙེན་བཀུར་གྱིས་བརྒྱན་པ་བྱུང༌།
དེར་དགེ་སློང་རྣམས་སོ་ཐར་གྱི་མདོ་རྗེས་མོས་སུ་སྟོན་པའི་ཚེ། ལྷ་ཆེན་པོ་ལ་རེ་བབས་པ་ན་མདོ་སྟོན་པའི་མཇུག་ཏུ། ལྷ་རྣམས་མ་རིགས་པ་ཡིས་བསླུས། ལམ་ནི་སྒྲ་ཡི་རྒྱུན་ལས་བྱུང༌། ཐེ་ཚོམས་ཅན་རྣམས་གཞན་གྱིས་འཇུག འདི་ནི་སངས་རྒྱས་བསྟན་པ་ཡིན། ཞེས་སྟོན་པས། འཕགས་པ་རྣམས་དང་དགེ་སློང་རྒན་པོ་རྣམས་ཀྱིས་མདོའི་ཚིག་མ་ཡིན་ཞེས་བརྗོད་པས། དགེ་སློང་གཞོན་པ་རྣམས་ལྷ་ཆེན་པོའི་རྗེས་སུ་ཞུགས་ཏེ་ཕན་ཚུན་རྩོད་པའི་གནས་སུ་གྱུར་རོ། དེ་ཤི་བའི་ ༡༤༥༽རྗེས་སུ་དགེ་སློང་བཟང་པོ་བྱུང་སྟེ།
དེས་ཀྱང༌། གཞན་ལན་གདབ་དང་མི་ཤིག་དང༌། སོགས་གཞི་ལྔ། བསྒྲགས་པས། རྒྱལ་པའི་བཀའ་ལ་གོ་བ་ལེན་ལུགས་སྣ་ཚོགས་པ་བྱུང་སྟེ་ཐེ་ཚོམས་དང་ཡིད་གཉིས་སྐྱེས་པ་མང་བས་རྩོད་པ་ལང་ལོང་དུ་གྱུར་པར་གྲགས། དེར་དགྲ་བཅོམ་པ་རྣམས་ཀྱི་རྩོད་པ་ཞི་བར་བྱས་ཀྱང་བདུད་ཀྱི་མཐུས་ཞི་མ་ནུས་སོ། དེ་ནས་དགྲ་བཅོམ་པ་འོད་སྲུངས་མྱ་ངན་ལས་འདས་ནས། འཕགས་པ་སྤུ་ཆེན་པོ་དང༌། འཕགས་པ་དགའ་བ་ཅན་གཉིས་ཀྱིས་བསྟན་པ་སྤེལ་བའི་སྐབས། རྒྱལ་པོ་དཔའ་བོའི་སྡེ་འདས་ནས་དེའི་བུ་རྒྱལ་པོ་དགའ་བོས་རྒྱལ་སྲིད་ལོ་ཉེར་དགུའི་བར་དུ་བྱས་སྐབས།
དགེ་སློང་ཀླུ་ཆེན་པོ་ཞེས་བྱ་བ་བྱུང་སྟེ། གཞི་ལྔ་ལ་ཡང་ཡང་བསྔགས་པ་བརྗོད་ནས་རྩོད་པ་ཆེར་འཕེལ་བར་བྱས་ཏེ་སྡེ་པ་བཞིར་གྱིས་སོ། དུས་དེར་དགྲ་བཅོམ་པ་ཆོས་ཀྱི་ཚོང་དཔོན་གྱིས་རྩོད་པ་ཅན་གྱི་དགེ་ ༡༤༦༽འདུན་གྱི་ཚོགས་བོར་ནས་བྱང་ཕྱོགས་ཀྱི་རྒྱུད་དུ་སོང་སྟེ། སྒྲ་རིག་པའི་སློབ་དཔོན་མཐའ་དག་བརྟེན་ནས་རིག་པ་བསླབས་ཤིང་ཤེས་ཀྱང་དཔུང་མ་ཚིམ་ཏེ། ཡི་དམ་གྱི་ལྷ་སྒྲུབས་པས་ཞལ་བརྟན་ནས་ཨ་ཨི་ཨུ་ཞེས་གསུངས་པ་ཙམ་གྱིས་སྒྲའི་གནས་ཐམས་ཅད་ཤེས་སོ། འདི་ནི་ཕྱི་པ་རྣམས་དབང་ཕྱུག་ཡིན་ཟེར་ཀྱང༌། སྤྱན་རས་གཟིགས་ཀྱི་སྤྲུལ་པར་འཇམ་དཔལ་རྩ་རྒྱུད་ལས་ལུང་བསྟན་ཏེ། བྲམ་ཟེའི་ཁྱིའུ་པཱ་ཎི་ནི། ངེས་པར་ཉན་ཐོས་བྱང་ཆུབ་ཏུ། ང་ཡི་ལུང་བསྟན་བྱས་པ་ཡིན།
འཇིག་རྟེན་དབང་ཕྱུག་བདག་ཉིད་ཆེ། དེ་ཡང་ཡི་སྔགས་ཀྱི་འགྲུབ། ཅེས་གསུངས་སོ། དེས་ནི་པཱ་ཎི་བྱ་ཀ་ར་ཎ་ཞེས་བྱ་བའི་སྒྲ་སྦྱོར་བའི་མདོ་ཤོ་ལོ་ཀ་སྟེང་པཱ། བྱེ་བྲག་ཕྱེད་པའི་མདོ་ཤོ་ལོ་ཀ་སྟོང་སྟེ་ཉིས་སྟོང་ཡོད་པ་ཞིག་མཛད་དོ། འདི་ནི་སྒྲའི་སྦྱོར་བ་མཐའ་དག་གི་རྩ་བ་ལྟ་བུ་ཡིན་ཏེ། དེ་ཡན་ཆད་དུ་སྒྲའི་སྦྱོར་བ་རྣམས་ཡི་གེར་འཁོད་པའི་བསྟན་བཅོས་ཀྱང་མེད་ཅིང་ཕྱོགས་གཅིག་ཏུ་བསྒྲིགས་པའི་ ༡༤༧༽པའི་རིམ་པའང་མེད་པས་སྔོན་གྱི་སྒྲ་མཁན་རྣམས་ནི་སྒྲ་སྦྱོར་རེ་རེ་གཉིས་གཉིས་ནས་བརྩམས་ཏེ་འཐོར་བུ་མཐའ་དག་བསགས་པས་མང་པོ་ཁོ་ན་ཤིས་པར་འགྱུར་བ་ཡིན་པར་གྲགས་སོ། ཨིནྡྲ་བྱཱ་ཀ་ར་ཎ་བོད་ལ་སྔ་བ་ཡིན་པར་གྲགས་ཀྱང་ལྷ་ཡུལ་དུ་བྱུང་བ་སྔ་བ་ཡིན་པས་སྲིད་ཀྱང་འཕགས་ཡུལ་དུ་བྱུང་བ་སྔ་བ་མ་ཡིན་ནོ། བོད་དུ་འགྱུར་བའི་ཙནྡྲ་ཀ་ཎ་ནི་ལྷག་པར་དོན་རྒྱས་པའི་ཕྱིར། དེ་ཆ་ལག་དང་བཅས་པ་རྫོགས་པར་ཤེས་པ་ནི་ཤིན་ཏུ་དཀོན་པར་གྲགས་སོ།
དེ་ནས་བྱང་ཕྱོགས་མཐའ་ཁོག་ཀྱི་ཡུལ་དུ་རྒྱལ་པོ་མིས་བྱིན་ཞེས་བྱ་བ་བྱུང༌། དེས་དགྲ་བཅོམ་པ་ཆོས་ཀྱི་ཚོང་དཔོན་ལ་སོགས་པ་འཕགས་པ་སུམ་སྟོང་ཙམ་ལོ་སུམ་ཅུ་ལྷག་ཙམ་དུ་མཆོད། ཡུལ་དབུས་ ༡༤༨༽སུ་འཕགས་པ་གཏོང་བ་ཆེན་པོས་བསྟན་པ་སྤེལ། གྲོང་ཁྱེར་མེ་ཏོག་ཏུ་རྒྱལ་པོ་དགའ་བོའི་བུ་པདྨ་ཆེན་པོ་ཞེས་བྱ་བས་དགེ་འདུན་མཆོད། དུས་དེར་གནས་བརྟན་ཀླུའི་རྗེས་སུ་ཞུགས་པ་དགེ་སློང་ཡིད་བརྟན་བྱུང་ནས་གཞི་ལྔ་ཡོངས་སུ་བསྒྲགས་པས་རྩོད་པ་རྒྱ་ཆེར་འཕེལ་ནས། སྡེ་པ་བཞི་ཡང་རིམ་གྱིས་བཅོ་བརྒྱད་དུ་གྱེས་པའི་མགོ་བརྩམ། རྒྱལ་པོ་པདྨ་ཆེན་པོ་ལས་དུས་མཉམས་ལས་ཅུང་ཟད་ཕྱི་བ་ཙམ་ན། ཡུལ་ཨོ་ཌི་བི་ཤར་རྒྱལ་པོ་ཟླ་བ་བསྲུ་བ་ཞེས་བྱ་བ་བྱུང་དེའི་ཁྱིམ་དུ་འཕགས་པ་་་་་་་་་་་དབེང་སློང་འདི་གཟུགས་ཀྱི་བྱོན་ཏེ། ཐེག་པ་ཆེན་པོའི་ཆོས་ཅི་རིགས་པ་བསྟན་ཅིང་གླེགས་བམ་ཞིག་ཀྱང་བཞག་གོ་ཞེས་འབྱུང་མ། དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་པ་ཡིན་པར་གྲགས།
འདི་ནི་སྟོན་པ་མྱ་ངན་ལས་འདས་པའི་འོག་ཏུ་ཐེག་ཆེན་མི་ཡུལ་དུ་བྱུང་བའི་ཐོག་མ་ཡིན་ནོ། དེའི་རྗེས་སུ་ཁ་ཆེའི་ཡུལ་དུ་རྒྱལ་པོ་སེངྒེ་ཞེས་བྱ་བ་ ༡༤༩༽གཅིག་བྱུང་མོད་རབ་ཏུ་བྱུང་ནས་དགྲ་བཅོམ་པ་ཐོབ། དེ་ཛ་ལན་རྟན་རིའི་ཡུལ་གྱི་རྒྱལ་པོ་ཀ་ཎི་ཀས་ཐོས་ཏེ་ལྷག་པར་དད་ནས་འཕགས་པ་སེངྒེ་ལེགས་མཐོང་ལ་ཆོས་ཉན། ཕྱོགས་བཞིའི་དགེ་འདུན་ལ་ཡང་དུས་སྟོན་གྱི་མཆོད་པ་མང་དུ་གཙུག དེའི་དགེ་སློང་ཡང་དག་རྒྱལ་བ་ཅན་གྱིས་ཀྱང་ཆོས་མང་དུ་བསྟན། དེ་ཙམ་ན་སྡེ་པ་བཅོ་བརྒྱད་དུ་གྱེས་ཟིན་ནས་སོ་སོ་ཐ་དད་པར་རྩོད་པ་མེད་པར་གནས་སོ། དེའི་ཚེ་ཤར་ཕྱོགས་ནས་འཕགས་པ་རྩིབས་ལོགས་ཅིས་བྱ་བ་དགྲ་བཙོམ་པ་མང་དུ་ཐོས་པའི་མཐར་ཕྱིན་པ་གཅིག་བྱུང༌། དེས་གསེར་ཕྲེང་ཅེན་གྱི་རྟོགས་བརྗོད་ཅེས་བྱ་བ་རྒྱལ་པོ་ཀྲ་ཀིའི་རྨི་ལམ་ལུང་བསྟན་པའི་མདོ་ལ་སོགས་པ་མདོ་ཤིན་ཏུ་དཀོན་པ་དག་འདོན་པར་བྱེད་དོ། དེ་རྒྱལ་པོ་ཀ་ཎི་ཀས་ཐོས་ཏེ་་་་་་ཡུལ་རྣ་རྒྱན་ནགས་ཀྱི་གཙུག་ལག་ཁང་ཞེས་བྱ་བར། དགེ་སློང་མཐའ་དག་བསྡུས་ནས་བཀའ་བསྡུ་གསུམ་པ་བྱས་ཞེས་ཁ་ཆེ་རྣམས་ ༡༥༠༽འདོད།
གཞན་དག་ནི་ཛ་ལན་དྷན་རའི་དགོན་པ་ཀུ་བ་ནའི་གཙུག་ལག་ཁང་དུ་བསྡུས་པར་འདོད་པ་ལས་མཁས་པ་ཕལ་ཆེར་ཕྱི་མ་འཐད་པར་མཛད་གང་ལྟར་ཡང་དགྲ་བཅོམ་པ་ལྔ་བརྒྱ་དང༌། སྡེ་སྣོད་འཛིན་པ་བཙུན་པ་ཆེན་པོ་ལྔ་སྟོང་ཞིག་གིས་བསྡུས་སོ་ཞེས་གྲགས་ལ། དེ་འང་དོན་དུ་བསྟན་པའི་ཆེ་བ་དབྱུང་བའི་ཕྱིར་དགྲ་བཅོམ་པ་ལྔ་བརྒྱ་ཞེས་སྨོས་པར་ཟད་ཀྱི། ཡང་དག་པ་ན་དགྲ་བཅོམ་པ་ཉུང་ངུ་ཞིག་དང༌། འབྲས་བཡུ་ཐོབ་པ་རྒྱུན་ཞུགས་ཡན་ཆད་བསྡུས་པས་ལྔ་བརྒྱར་ལོངས་པ་ཙམ་མོ། དེའི་ཕྱིར་བསྡུ་བ་གསུམ་པའི་དུས་འདི་ཙམ་ན་དགྲ་བཅོམ་པ་ཉུང་ངོ༌། དེ་ལ་རྒྱལ་པོ་དག་བོའི་ཚེའི་སྨད་དང༌། རྒྱལ་པོ་པདྨ་ཆེན་པོའི་ཚེ་རིལ་པོ་དང༌། རྒྱལ་པོ་ཀ་ཎི་ཀའི་ཚེའི་སྟོད་ཡན་ཏེ། རྒྱལ་པོ་བཞིའི་རིང་ལ་དགེ་འདུན་རྣམས་རྩོད་པར་གྱུར་ཅིང༌།
རྩོད་པ་དྲག་པོ་ལོ་དྲུག་ཅུ་རྩ་གསུམ་ཙམ་བྱུང༌། སྔ་ཕྱིར་རྩོད་པ་ཅི་རིགས་ཡོད་པ་དང་བཅས་ན་ལོ་བརྒྱར་ཉེ་བ་ཙམ་བྱུང་ ༡༥༡༽བར་གྲགས། བསྡུ་བ་གསུམ་པའི་དོན་ནི་སྡེ་བ་བཅོ་བརྒྱད་པོ་ཐམས་ཅད་བསྟན་པ་རྣམས་དག་ཏུ་བསྒྲུབས་ཤིང་འདུལ་བ་ཡི་གེར་བཀོད་ལ། མདོ་སྡེ་དང་མངོན་པ་ཡི་གེར་མ་འཁོད་པ་རྣམས་ཀྱང་ཡི་གེར་བཀོད་ཅིང༌། སྔར་འཁོད་པ་རྣམས་ལའང་དག་སྟེར་བྱས་སོ། བསྡུ་བ་གསུམ་པ་བྱས་པའི་འོག་ཏུ་རྒྱལ་པོ་ཀ་ཎི་ཀ་ཡང་མྱ་ངན་ལས་འདས་སོ། དེའི་བུས་ཕོ་བྲང་རྒྱལ་ལྡན་དུ་དགྲ་བཅོམ་པ་སོགས་དགེ་སློང་བརྒྱ་ཕྲག་གཅིག་ལ་ལོ་ལྔར་དུས་སྟོན་བྱས། ཆོས་སྨྲ་བའི་བཙུན་པ་དབྱིག་ཤེས་དང་དབྱངས་སྒྲོགས་སོགས་བྱུང༌། གྲོང་ཁྱེར་མེ་ཏོག་ཏུ་བྲམ་ཟེ་དུཿཙས་བྱ་བ་བྱུང༌། སྡེ་སྣོད་གསུམ་སོ་སོར་ཤོ་ལོ་ཀ་འབུམ་འབུམ་ཡོད་ཅིང༌།
དེ་གསུམ་གྱི་གླེགས་བམ་སྟོང་ཚར་བཞེངས་ནས་མཆོད་པའི་ཡོ་བྱད་སྤེལ་བ་བྱས། ལྷོ་ནུབ་ཀྱི་ཡུལ་དུ་བྲམ་ཟེ་རིགས་ལྡན་ཞེས་བྱ་བ་བྱུང༌། ཐེག་པ་ཆེན་པོ་སྟོན་པའི་གནས་བརྟན་དགྲ་བཅོམ་པ་ནནྡཱ་ཞེས་བྱ་བ་ཐེག་པ་ ༡༥༢༽ཆེན་པོ་ཉན་པའི་དོན་དུ་སྤྱན་དྲངས། དུས་དེ་ཙམ་ན་ཡུལ་ཐ་དད་པ་ནས་ཐེག་ཆེན་སྟོན་པའི་དགེ་བའི་བཤེས་གཉེན་དཔག་ཏུ་མེད་པ་གཅིག་བྱུང་ལ། དེ་ཐམས་ཅད་ཀྱང་སྤྱན་རས་གཟིགས་དང༌། གསང་བའི་བདག་པོ་དང༌། འཇམ་དཔལ་དང༌། བྱམས་པ་ལ་སོགས་པ་སོ་སོ་ལ་ཆོས་གསན་པ་ཆོས་རྒྱུན་གྱི་ཏིང་ངེ་འཛིན་ཐོབ་པ་ཤ་སྟག་སྟེ་ཆོས་སྟོན་པ་ལྔ་བརྒྱ་ཙམ་བྱུང་ནས། དཀོན་མཆོག་བརྩེགས་པ་ཆོས་ཀྱི་རྣམ་གྲངས་འབུམ་འདུས་པ་སྟོང་ཡོད་པ་དང༌། ཕལ་ཆེན་ཆོས་ཀྱི་རྣམས་གྲངས་འབུམ་ཡོད་པ་ལེའུ་སྟོང་དང༌།
ལངྐར་གཤེགས་པ་ཉིས་ཁྲི་ལྔ་སྟོང་པ་དང༌། རྒྱན་སྡུག་པོ་བཀོད་པ་སྟོང་ཕྲག་བཅུ་གཉིས། ཆོས་ཡང་དག་པར་སྡུད་པ་སྟོང་ཕྲག་བཅུ་གཉིས་ལ་སོགས་པ་མདོ་སྡེ་ཁ་ཤས་ཤིག་གི་གླེགས་བམ་ཡང་ལྷ་དང་ཀླུ་དང་དྲི་ཟ་དང་སྲིན་པོ་ལ་སོགས་པ་གནས་ཐ་དད་པ་རྣམས་ལས་ཀླུའི་ཡུལ་ནས་བྱུང་བ་ཤས་ཆེ་བའི་ཚུལ་གྱི་བྱུང་བར་བྱས།

དེ་ལྟ་བུའི་སློབ་དཔོན་དེ་དག་ཕལ་ཆེར་བ་ཡང་བྲམ་ཟེ་དེས་ ༡༥༣༽སྤྱན་དྲངས། གཏམ་དེ་རྒྱལ་པོ་ལཀྵ་ཨ་ཤྭ་ཐོས་ནས་དད་པ་ཆེར་སྐྱེས་སྟེ་ཨ་བྱ་ཞེས་བྱ་བའི་རི་ལ་རྩེ་མོར་གཙུག་ལག་ཁང་ལྔ་བརྒྱ་བཞེངས་ཏེ། དེ་རྣམས་ལ་ཕུལ། རྒྱལ་པོ་ཉིད་ཀྱིས་འཁོར་དད་པ་ཆེ་ཞིང་བློ་རྣོ་བ་ལྔ་བརྒྱ་རབ་ཏུ་བྱུང་སྟེ། ཐེག་པ་ཆེན་པོ་ཉན་དུ་བཅུག་གོ། དེ་ནས་རྒྱལ་པོས་གླེགས་བམ་བྲི་བར་འདོད་དེ། ཐེག་པ་ཆེན་པོའི་སྡེ་སྣོད་ཇི་ཙམ་ཞེས་བྲིས་སོ། སྤྱིར་ཚད་བཟུང་བར་མི་ནུས་མོད་ཀྱི་ད་ལྟར་ཡོད་པ་ནི་འབུམ་ཕྲག་བརྒྱའོ། རྒྱལ་པོས་སྨྲས་པ་མང་མོད་ཀྱི་བྲི་བར་བྱའོ་ཞེས་ཐམས་ཅད་བྲིས་ཏེ་དགེ་སློང་རྣམས་ཕུལ་ལོ། མཐར་གླེགས་བམ་རྣམས་དཔལ་ན་ལེནྡྲར་སྤྱན་དྲངས་སོ། དུས་དེ་ཙམ་ན་ཐེག་པ་ཆེན་པོའི་སྙན་པའི་གྲགས་པས་ཕྱོགས་ཐམས་ཅད་དུ་ཁྱབ་པ་ན།
ཉན་ཐོས་རྣམས་ཀྱི་བློར་མ་ཤོང་ནས། ཐེག་པ་ཆེན་ལ་བཀུར་བཏབ་བོ། དེའི་ཚེ་མ་གྷ་དྷར་བྲམ་ཟེ་ཐོ་བཙུན་གྲུབ་རྗེ་དང༌། བདེ་བྱེད་ ༡༥༤༽བདག་པོ་ཞེས་བྱ་བ་སྤུན་གཉིས་བྱུང་སྟེ། ཐེག་པ་མཐའ་དག་གི་ཆོས་ལ་མཁས་པར་སྦྱངས། སངས་རྒྱས་དང་མུ་སྟེགས་པའི་བཟང་ངན་གྱི་ཁྱད་ཤན་འབྱེད་པའི་ཕྱིར། ཐོ་བཙུན་གྱིས་ཁྱད་པར་འཕགས་པ་བསྟོད་དང༌། བདེ་བྱེད་ཀྱིས་ལྷ་ལས་ཕུལ་བྱུང་གི་བསྟོད་པ་བརྩམས། ཚོང་འདུས་དང་རྒྱལ་པོའི་ཕོ་བྲང་སོགས་ཡུལ་ཀུན་ཏུ་དབྱངས་སུ་ལེན་པ་བྱུང་ངོ༌། དེ་ལ་ལེནྡྲན་ནི།
སྔོན་འཕགས་པ་ཤཱ་རིའི་བུ་འཁྲུངས་པའི་ཡུལ་དང་མཐར་ཤཱ་རིའི་བུ་མྱ་ངན་ལས་འདས་པའི་ས་སྟེ། བར་སྐབས་སུ་བྲམ་ཟེ་གྲོང་གི་སྟོངས། ཤཱ་རིའི་བུའི་མཆོད་རྟེན་གཅིག་ཡོད་པ་ལ་གཞི་གསོ་དང་གཙུག་ལག་ཁང་ཐོག་མར་མྱ་ངན་མེད་ཀྱིས་བྱས། ཆོས་གཞི་དར་བར་མཛད་པ་སློབ་དཔོན་ལྔ་བརྒྱ་དང༌། ཐོ་བཙུན་སྐུ་མཆེད། རྒྱས་པར་མཛད་པ་སྒྲ་གཅན་འཛིན་བཟང་པོ། ཤིན་ཏུ་རྒྱས་པར་བྱེད་པ་ཀླུ་སྒྲུབ་བོ། དེའི་འོག་ཏུ་རྒྱལ་པོ་ཙནྡན་སྐྱོང་ཞེས་བྱ་བས་ཉི་འོག་གི་རྒྱལ་ཁམས་སྐྱོང་བ་བྱུང་སྟེ། རྒྱལ་ ༡༥༥༽སྲིད་ལོ་བརྒྱ་ཉི་ཤུ་ཙམ་བསྐྱངས་ལོ་ཕྱེད་དང་ཉིས་བརྒྱ་ཐུབ་པར་གྲགས། ལྷ་ཁང་དང་དགེ་འདུན་མཆོད་པ་ཙམ་ལས་གཏམ་གཞན་མི་སྣང༌།
དེ་སྐབས་བྲམ་ཟེ་ཨིནྡྲ་བྱུ་བ་ཞེས་བྱ་བས་ལྷའི་དབང་པོ་བསྒྲུབས་ནས་འགྲུབ་པ་ན། སྒྲའི་ངེས་གནས་ཞུས་ཏེ་དེས་བཤད་པ་དག་བྲིས་པ་ཨིནྡྲ་བྱཱ་ཀ་ར་ཎ་ཞེས་གྲགས། དེ་ལ་ཤོ་ལོ་ཀ་ཉིས་ཁྲི་ལྔ་སྟོང་ཡོད་དེ། འདི་ལ་ལྷས་བསྟན་པའི་བརྡའ་སྤྲོད་པ་ཅིས་ཟེར་རོ། རྒྱལ་པོ་དེའི་དུས་བྲམ་ཟེ་སྒྲ་གཅན་འཛིན་བཟང་པོ་ན་ལེནྡྲར་བྱོན་ཏེ། བཙུན་པ་ནག་པོ་ཞེས་བྱ་བ་ཞིག་ལས་བསྙེན་པར་རྫོགས་ནས་གསང་བའི་བདག་པོ་ལ་སོགས་པ་ལྷག་པའི་ལྷ་རྣམས་ལས་མདོ་རྒྱུད་རྣམས་གསན་ཏེ་དབུ་མའི་ཚུལ་ལུགས་དར་བ་མཛད་དོ། དུས་དེར་བཙུན་པ་པྲ་ཀཱ་པ་དྷརམ་ཎིར་སྒྲིབ་སེལ་གྱིས་ཞལ་བསྟན་ནས་མི་སྐྱེ་བའི་ཆོས་ལ་བཟོད་པ་ཐོབ། ས་འོག་གི་འཇིག་རྟེན་ནས་འདུས་པ་ཆེན་ ༡༥༦༽པོ་ཆོས་ཀྱིས་རྣམས་གྲངས་འབུམ་ལེའུ་སྟོང་ཡོད་པ་སྤྱན་དྲངས། འདི་ཡན་ཆོད་དུ་ཕྱི་རྒྱུད་སྡེ་གསུམ་དང་གསང་འདུས་མཉམ་སྦྱོར་སྒྱུ་དྲ་སོགས་བླ་མེད་ཀྱང་ཅི་རིག་པ་སར་ཡོད་པར་གྲགས། དུས་དེ་ཙམ་ན་དགེ་སློང་བརྩོན་འགྲུས་ཆེན་པོ་དང༌།
བཙུན་པ་ཆེན་པོ་སངས་རྒས་ལྷ་དང༌། བཙུན་པ་དཔལ་ལེན་རྣམས་བྱུང་སྟེ། ཉན་ཐོས་ཀྱི་ཐེག་པ་དར་བར་བྱས། དེ་ལ་བཙུན་པ་ཆོས་སྐྱོབ་དང་དབྱངས་སྒྲོགས་དང་དབྱིག་ཤེས་དང་སངས་རྒྱས་ལྷ་སྟེ་བཞི་པོ་དེ་ལ་བྱེ་བྲག་ཏུ་སྨྲ་བའི་སློབ་དཔོན་ཆེན་པོ་བཞི་ཞེས་བྱ་སྟེ། རེ་རེ་ལའང་སློབ་མ་འབུམ་ཕྲག་ཡོད་པར་བཤད། འདིའི་ཆོས་སྐྱོབ་ནི་ཆེད་དུ་བརྗོད་པའི་ཚོམ་བསྡུ་བ་པོ་དང༌། འདིའི་དབྱིག་ཤེས་ཀྱང་བསྟན་བཅོས་རབ་ཏུ་བྱེད་མཁན་དེའོ། དེ་ནས་ཤར་ཕྱོགས་་་་་་ རྒྱལ་པོ་་་་རི་ཙནྡྲན་ཞེས་བྱ་བ་ཙནྡྲནའི་ཐོག་མ་དེ་བྱུང་སྟེ། སྔགས་ལམ་མ་བརྟེན་ནས་དངོས་གྲུབ་ཐོབ་པ། ཕོ་བྲང་རིན་ཆེན་སྣ་ལྔ་ལས་གྲུབ་པ།
༡༥༧༽ལྕགས་རིའི་ངོས་ལ་སྲིད་པ་གསུམ་གྱི་གཟུགས་བརྙན་འཆར་བ། ལོངས་སྤྱོད་ལྷའི་དཔལ་འབྱོར་དང་མཉམས་པ། འཁོར་སྟོང་དང་བཅས་ཏེ་རིག་པ་འཇིན་པའི་གནས་བསྒྲོད་པར་བཤད། དཔལ་ས་ར་ཧའམ་མིང་གཞན་བྲམ་ཟེ་སྒྲ་གཅན་འཛིན་ཞེས་བྱ་བ་དེ་ཉིད་ཀྱི་དུས་རྣལ་འབྱོར་སྤྱོད་པ་སློབ་དཔོན་ལྔ་བརྒྱ་པོ་ཡང་བྱུང༌། ཤེར་ཕྱིན་འབུམ་མ་གཏོགས་ཐེག་ཆེན་གྱི་མདོ་སྡེ་ཡང་ཕལ་ཆེར་བྱུང་བར་གྲགས་སོ། དེའི་འོག་ཏུ་སློབ་དཔོན་ཀླུ་སྒྲུབ་ཀྱིས་བསྟན་པ་བསྐྱངས་ཏེ་དབུ་མའི་ཚུལ་ལུགས་ལྷག་པར་ཡང་དར་བར་མཛད། དགེ་སློང་དང༌། དགེ་ཚུལ་བསླབ་པ་འཆལ་བ་དགེ་འདུན་གྱི་ནང་ན་དབང་ཆེན་པོར་ཡོད་པ་ཐམས་ཅད་གནས་ནས་བསྐྲད་པ་སྟོང་ཕྲག་བརྒྱད་ཙམ་བྱུང་བར་གྲགས་ཏེ། སྡེ་པ་ཀུན་གྱི་བདག་པོ་མཛད། སློབ་དཔོན་དེ་ཉིད་ཀྱིས་དཔལ་ན་ལེནྡྲར་ཐེག་པ་ཆེན་པའི་ཆོས་སྨྲ་བ་ལྔ་བརྒྱ་ལ་ལོ་མང་པོའི་བར་དུ་གསེར་འགྱུར་རྩིའི་སྦྱོར་བ་ལ་བརྟེན་ཏེ་འཚོ་ ༡༥༨༽བ་སྦྱར།
ལྷ་མོ་ཙནྡྲན་ལི་འགྲུབ་པས་ལྷའི་གནས་སུ་ཁྲིད་པར་བཙམས་པ་ན་རེ་ཞིག་མི་འདོད་བསྟན་པ་ནམ་གནས་ཀྱི་བར་དུ་ཐེག་པ་ཆེན་པོའི་དགེ་འདུན་ལ་འཚོ་བ་སྦྱོར་ཆེད་དུ་ཁྱོད་བསྒྲུབ་བོ་ཞེས་གསུངས་ནས་ལོ་བཅུ་གཉིས་ཀྱི་བར་དུ་འཚོ་བ་སྦྱོར་བར་བྱས་སོ། རྡོ་རྗེ་གདན་གྱི་བྱང་ཆུབ་ཀྱི་ཤིང་ལ་གླང་པོ་ཆེའི་གནོད་པ་བྱུང་བའི་སྐབས་ཤིག བྱང་ཆུབ་ཤིང་གི་རྒྱབ་ཏུ་རྡོ་རིང་གཉིས་བྱས་པས་ལོ་མང་པོར་མ་བྱུང༌། རྡོ་རིང་གི་སྟེང་དུ་ནག་པོ་ཆེན་པོ་སེངྒེ་ལ་ཆིབས་པ་བེ་ཅོན་ཐོགས་པ་རེ་བཞེངས་ནས་བསྟན་པ་བསྲུང་བའི་གཉེར་གཏད། མཐའ་རྡོའི་དྲ་མིག་གིས་བསྐོར། ཕྱི་རོལ་དུ་མཆོད་རྟེན་ལྷ་ཅན་བརྒྱ་དང་རྩ་བརྒྱད་བཞེངས། དཔལ་ལྡན་འབྲས་སྤུངས་ཀྱི་མཆོད་རྟེན་ལ་ལྕགས་རི་བཏབ། ལྕགས་རིའི་ནང་དུ་ལྷ་ཁང་བརྒྱ་རྩ་བརྒྱད་བྱས། རྡོ་རྗེ་གདན་གྱི་ཤར་ངོས་སུ་ཆུའི་གནོད་པ་ཕ་བོང་བདུན་ལ་ཐུབ་པའི་སྐུ་བརྙན་བརྐོས་པ་ཞལ་ཕྱིར་བསྟན་ཏེ་ཆུ་ ༡༥༩༽རགས་ཀྱི་ཚུལ་དུ་བྱས་པས་ཆུའི་གནོད་པ་བཟློག ཆུ་ལོན་གྱི་ཐུབ་པ་བདུན་ཞེས་གྲགས།
ཆུ་ལོན་ནི་ཆུ་རགས་ཀྱི་མིང་ཡིན་ས་ཆུ་ནང་དུ་གཟུགས་བརྙན་ཤར་བ་ལ་འདྲ་ལེན་བྱས་པ་ཡིན་ཟེར་བ་རྣམས་བདུན་སྤྲུལ་ལོ། ཀླུ་སྒྲུབ་ཀྱིས་སྐུ་ཚེའི་སྨད་ལ་ལྷོ་ཕྱོགས་ཀྱི་རྒྱུད་དུ་བྱོན་ནས་རྒྱལ་པོ་བདེ་བྱེད་བཏུལ་ལོ་མང་དུ་བསྟན་པ་བསྐྱངས། སློབ་དཔོན་འདིས་ཉན་བཤད་དང་སྒོམ་པ་དང་ལྷ་ཁང་བཞེངས་པ་དང་དགེ་འདུན་ལ་འཚོ་བ་སྦྱར་བ་དང༌། མི་མ་ཡིན་གྱི་དོན་མཛད་པ། མུ་སྟེགས་ཀྱི་རྒོལ་བ་བཟློག་པ་སོགས་སྒོ་ཐམས་ཅད་ནས་དམ་པའི་ཆོས་བསྐྱངས་པས་སྐུ་དྲིན་ཟླ་མེད་པ་ཡིན། གུང་མོ་འང་དྲུག་བརྒྱ་ལ་དོན་གཅིག་གི་ཚང་བ་དང༌། ཉེར་དགུ་མ་ཚང་བའི་འདོད་ལུགས་གཉིས་སྣང༌། གང་ལྟར་ཡང་ཉིས་བརྒྱ་ཡུལ་དབུས་དང་ཉིས་བརྒྱ་ལྷོ་ཕྱོགས་དང༌། བརྒྱ་དང་ཉེར་དགུ་དཔལ་གྱི་ ༡༦༠༽རི་ལ་བཞུགས་པར་གྲགས། ལོ་ཕྱེད་ལོར་རྩིས་པ་ཡིན་ཞེས་པཎྜི་ཏ་རྣམས་བཞེད།
བཅུད་ལེན་གྲུབ་པས་ལྤགས་པའི་ཁ་དོག་ནོར་བུའི་མདོག་ལྟར་གྱུར་ཅིང་སྐུ་ལ་མཚན་པོ་གཉིས་ཀྱིས་རྒྱན། སློབ་དཔོན་དེ་ཉིད་ཀྱི་གྲོགས་པོ་བྲམ་ཟེ་མཆོག་བསྲེག་བྱ་བ་རྒྱལ་པོ་བདེ་བྱེད་ཀྱི་མདུན་ནར་འདོན་དུ་གནས་པ་ཞིག་ཡོད་པ་དེས། ལོང་བཅུ་གཉིས་སུ་སྤྱན་རས་གཟིགས་བསྒྲུབས་ནས་གསེར་འབུམ་ཕྲག་བཞིའི་སྦྱིན་བསྲེག་ཕུལ་བས་དེས་ཞལ་བསྟན་ནས་དངོས་གྲུབ་ཏུ་ནག་པོ་ཆེན་པོ་མངགས་ཞུགས་སུ་ཚལ་ཞུས་པར་གནང་ནས། རིགས་སྔགས་འགྲུབ་ཨ་ཇི་ལྟར་འདོད་པའི་དོན་ཐོགས་མེད་དུ་ནུས། རྒྱལཔོ་བདེ་བྱེད་སྒྲ་སློག་པར་འདོད་པ་ལ་པཱ་ཎི་པ་ཡོངས་སུ་རྫོགས་པར་ཤེས་པའི་སློབ་དཔོན་མ་སྙེད་ནས། ཀླུའི་ཡུལ་ན་པཱ་ཎི་པ་ཡོངས་སུ་རྫོགས་ཤེས་པའི་ཀླུའི་རྒྱལ་པོ་ཤེ་ན་ཞེས་བྱ་བ་ཡོད་པ་རིགས་སྔགས་ཀྱི་བཀུག་ནས་དེ་ལ་ཤོ་ལོ་ ༡༦༡༽ཀ་འབུམ་གྱི་པཱ་ཎི་པའི་དོན་ཐམས་ཅད་རྒྱ་ཆེར་འགྲེལ་ནུས་པ་ཡོད་པ་དེ་སློབ་དཔོན་གྱི་ཡི་གེར་འབྲི་བར་བརྩམས་བ་ན། དེ་གཉིས་ཀྱི་བར་དུ་ཡོལ་བས་མཆོད་པར་བྱས་ནས་ཡི་གེར་བྲིས་པ་ན། ཤོ་ལོ་ཀ་སྟོང་ཕྲག་ཉི་ཤུ་རྩ་ལྔ་སོང་བ་ན་འདིའི་ལུས་ཅི་འདྲ་ཡོད་སྙམ་སློབ་དཔོན་གྱིས་ཡོལ་བ་གཏིག་ནས་བལྟས་པས་སྦྲུལ་ཆེན་པོ་བསྒྱི་པ་ས་མཐོང༌། ཀླུ་ངོ་ཚ་ནས་བྲོས་པས། དེ་མན་ཆད་སློབ་དཔོན་ཉིད་ཀྱིས་འགྲེལ་པ་བྱས་ཏེ།
དེ་གཉིས་སྡོམས་པ་ལ་ཀླུས་བསྟན་པའི་བརྡ་སྤྲོད་པ་ཅིས་གྲགས། དེར་སྒྲ་ལ་སོགས་པ་རིག་པའི་གནས་མང་དུ་བསྟན་ནས་མཐར་ནག་པོ་ཆེན་པོས་ཕྲག་པར་ཐོགས་ཏེ་རི་རབ་ཀྱི་རྩེ་མོ་ཡོངས་འདུ་པ་བརྟལ་ལོ་གྱི་གནས་སུ་གཤེགས་སོ། རྒྱལ་པོ་བདེ་བྱེད་བྲམ་ཟེ་མཆོག་བསྲེག་གི་བྱས་པའི་འགྲེལ་པ་ལ་ཡིད་མ་ཆེས་ནས། བྲམ་ཟེ་སཔཱ་ཝརྨ་གཞོན་ནུ་གདོང་དྲུག་བསྒྲུབ་ཏུ་བཅུག་གོ། གྲུབ་ནས་ཅི་འདོད་ཅེས་ཟེར་ ༡༦༢༽བ་ན། ཨིནྡྲན་བྱཱ་ཀ་ར་ཎ་ཤེས་པར་འཚལ་ལོ་བྱས་པས། སིདྡྷ་ཝ་རྨ་ས་མ་སྣཱ་ཡ། ཞེས་བརྗོད་པ་ཙམ་གྱིས་སྒྲའི་དོན་མཐའ་དག་ཤེས་སོ། བོད་དུ་གྲགས་པའི་ལོ་རྒྱུས་ལྟར་ན་ཀ་ལཱ་པའི་ཀུན་བཤད་བཞི་པ་ཡན་ཆད། གཞོན་ནུ་གདོང་དྲུག་གིས་བཤད་ཅིང༌།
ཀ་ལཱ་པ་ཞེས་ས་ཆ་བསགས་ཀྱི་དོན་རྨ་བྱའི་མཇུག་སྒྲོ་ཁ་དོག་སྣ་ཚོགས་པའི་དོན་ལྟར་ཆ་བསགས་པའོ་ཟེར། འདིར་ནི་དེ་ལྟར་མ་གྲགས་ཏེ། ཀ་ལཱ་པ་ནི་སཔཱ་ཝརྨ་ཉིད་ཀྱི་བརྩམས་ལ། ཆ་བསགས་ཀྱི་དོན་ཉེ་བར་མཁོ་བའི་ཆ་ཤས་དག་བསགས་པའོ། དུས་དེ་ཙམ་ན་རྒྱལ་པོ་་་་རི་ཙནྡྲ་འཁོར་བཅས་འཇའ་ལུས་སུ་གྱུར་པས་བརྒྱུད་པ་མེད། དེ་ཉིད་ཀྱི་ཚ་བོར་གྱུར་པ་ཨཀྵ་ཅནྡྲ་དང༌། དེའི་བུ་ཛ་ཡ་ཙནྡྲ་རྣམས་ཀྱིས་རྒྱལ་སྲིད་སྐྱོང་བའི་དུས་ཡིན། དེ་གཉིས་དམ་པའི་ཆོས་མཆོད་པར་བྱེད་པ་ཙམ་བྱུང༌། བསྟན་པ་ལ་བྱ་བ་ཆེར་བྱས་པའི་གཏམ་བརྒྱུས་མི་སྣང༌། དེ་ནས་ལྷོ་ཕྱོགས་ ༡༦༣༽ཀྱི་རྒྱུད་དུ་རྒྱལ་པོ་ཧ་རི་་་ཙནྡྲ་འཁོར་སྟོང་དང་བྱུང་བ་རི་ལུའི་དངོས་གྲུབ་ཐོབ།
དུས་དེ་ཙམ་ན་ཀླ་ཀློའི་ཆོས་དང་པོར་བྱུང་བའང་ཡིན་ཏེ། སྡེ་སྣོད་འཛིན་པ་མང་དུ་ཐོས་པ་ཡིན་ཀྱང་དད་པ་མེད་པའི་གཞོན་ནུ་སྡེ་ཞེས་བྱ་བ་ཞིག་བྱུང༌། དེ་བསླབ་པ་འཆལ་ནས་དགེ་འདུན་གྱི་གནས་དབྱུང་བྱས་པས་ཆེར་འཁྲུགས་ཏེ། སངས་རྒྱས་ཀྱི་བསྟན་པ་ལ་འགྲན་པར་ནུས་པའི་ཆོས་རྩོམ་མོ་སྙམ་ནས་ཡུལ་གཞན་དུ་སོང་རང་གི་མིང་མཱ་མ་ཐར་ཞེས་པར་སྤོས་ཆ་ལུགས་བསྒྱུར་ནས་འཚེ་བ་ཆོས་སུ་སྨྲ་བའི་ཀླ་ཀློའི་ཆོས་བརྩམས་ཏེ། ལྷ་མིན་ཕྱི་རིགས་ཀྱིས་གདོན་ཆེན་བི་་་་མླའི་གནས་སུ་སྦས་ཤིང་གཏད་དོ། དུས་དེར་བྲམ་ཟེ་རིགས་ཀྱི་བུ་མོ་ཞིག་མེ་ཏོག་མང་པོ་འཐུས་ཏེ་ཕུང་པོར་བྱས་ནས་ལྷ་ལ་ཡང་མཆོད་གཞན་ལ་ཡང་ཚོང་བ་ལས། ལན་གཅིག་མེ་ཏོག་ཕུང་པོའི་དབུས་ནས་བྱི་ལ་ཞིག་བྱུང་བ་ ༡༦༤༽ལུས་ལ་ཐིམ་པ་དང་སྦྲུམ་མར་གྱུར། ལོ་དུས་སུ་ཁྱིའུ་སྟོབས་དང་ལྡན་པ་ཞིག་བཙས་ཏེ་ཆེར་སྐྱེས་པ་ན་ཐམས་ཅད་ལ་ཐོ་མཚམས་བྱེད་པ་ཞིག་ཏུ་གྱུར། ནམ་ཞིག་དེའི་རྨི་ལམ་དུ་བདུད་ཀྱིས་ལུང་བསྟན་ཏེ། སྔར་སྦས་པའི་གླེགས་བམ་རྙེད་ནས་དེ་ལ་མོས་པས།
འདི་སུ་ལྟ་བུ་ཞིག་གིས་སྟོན་པར་གྱུར་སྙམ་པ་ན་བདུད་ཀྱིས་ལུང་བསྟན་ཏེ་མཱ་མ་ཐར་ཉིད་དང་འཕྲད་དེ་ལུང་ནོས་རིགས་སྔགས་ཀྱང་གྲུབ་མཐར་འཁོར་སྟོང་དང་བཅས་པས་བྲམ་ཟེ་དང་རྒྱལ་རིགས་རྣམས་ལ་ཆོས་བསྟན་པས་དང་པོར་ཀླ་ཀློའི་ཆོས་ལུགས་འཛིན་པར་བྱུང་བར་གྲགས། རྒྱལ་པོ་ཨཀྵ་ཙནྡྲ་དང་ཛ་ཡ་ཙནྡྲ་གཉིས་ཙནྡྲ་བདུན་གྱི་གྲས་དང༌། ཛ་ཡ་ཙནྡྲའི་བུ་ནེམ་ཙནྡྲ། དེའི་བུ་ཕ་ཎ་ཙནྡྲ། དེའི་བུ་བྷཾ་ས་ཙནྡྲ། དེའི་བུ་ས་ལ་ཙནྡྲ་རྣམས་བདུན་གྲས་དང་བཅུ་གྲས་གངལ་ལ་ཡང་མི་བགྲང་ངོ༌། དེ་ལ་རྒྱལ་པོ་ནེམ་ཙནྡྲས་རྒྱལ་སྲིད་སྐྱོང་སྐབས། དེའི་མདུན་ན་འདོན་བྲམ་ཙེ་རྒྱལ་བཤེས་བྱ་བ་གཅིག་གིས་ངོ་ ༡༦༥༽ལོག་བརྩམས་ཏེ་དེས་རྒྱལ་སྲིད་སྐྱོང་བའི་ཚེ། བྲམ་ཟེ་དེའི་ཉི་དུ་ཞིག་གིས་ནང་ལེནྡྲར་ཕྱིན་སྐབས། གྷེན་བརྡུངས་པའི་སྒྲ་ལ་ཕཊ་ཕཊ་ཡ་ཞེས་པའི་སྒྲར་བྱུང་བས།
དེ་བྲམ་ཟེ་སྒྲ་མཁན་རྣམས་ཀྱིས་བཏགས་པས། མུ་སྟེགས་ངན་པ་རྣམས་ཀྱི་ཀླད་པ་འགེམས་ཞེས་པའི་སྒྲར་འདུག་གོ་བྱས་པས་འདི་ལ་སྔར་བོད་དུ་བྱུང་བའི་ལོ་རྒྱུས་ལྟར་ན། ལྷ་དང་ཀླུ་དང་དྲང་སྲོང་གིས་མཆོད་པའི་དཀོན་མཆོག་གསུམ་གྱི་རྟོག་ཏེ་འདི་བརྡུངས་པས། མུ་སྟེགས་འཆལ་པ་རྣམས་ཀྱི་ཀླད་པ་འགེམས། ཅེས་བྱུང་བར་གྲགས་ལ། གྷེནའི་སྒྲ་ལ་འགིམས་ཅེས་འབྱུང་ཟེར་བ་ནི་འགེམས་པ་སྟེ། ཚལ་པ་མང་པོར་ཐེག་པའི་སྐད་དོད་རྒྱ་སྐད་དབྱུང་བར་འདོད་ཀྱི། བོད་སྐད་འགེམས་ཅེས་བྱ་བར་འདོད། དེར་བྲམ་ཟེའི་རྒྱལ་པོ་རྒྱལ་བཤེས་ལ་སོགས་པ་མུ་སྟེགས་རྣམས་ཀྱིས་དམག་བྱས་ཏེ། ཡུལ་དབུས་ན་ཛ་་་་རའི་བར་གྱི་གཙུག་ལག་ཁང་མང་ ༡༦༦༽པོ་མེ་ལ་བསྲེགས།
དགེ་སློང་མང་དུ་ཐོས་པ་འགའ་ཡང་བསད་པར་གྲགས་སོ། དེ་ནས་ལོ་ལྔ་ན་དེ་ཉིད་ནི་ཤི་བར་གྱུར་རོ། དེ་ལ་སྟོན་པའི་བསྟན་པ་ལོ་བརྒྱ་དང་པོ་ཡར་འཕེལ་དང་ལྔ་བརྒྱ་གཅིག་འགྲིག་པའི་དུས་ཅེས་ལུང་བསྟན་པ་ལྟར། ཀླུ་སྒྲུབ་ཀྱིས་ཡུལ་དབུས་སུ་བསྟན་པ་སྐྱོང་ཙམ་ཡན་ཆད་དང༌། ལྷ་ཁང་བཞེངས་བ་ལ་སོགས་པ་ཇི་མང་དུ་སོང་བར་ཡར་འཕེལ་ཡིན་ལ། ཀླུ་སྒྲུབ་ལྷོ་ཕྱོགས་ཀྱི་རྒྱུད་ན་འགྲོ་དོན་མཛད་པ་ཙམ་གྱི་དུས་ན་ཀླ་ཀློའི་ཆོས་ལུགས་མགོ་བརྩམས་པ་དང༌། དབལ་གྱི་རི་ལ་བཞུགས་པའི་དུས་བྲམ་ཟེ་རྒྱལ་བཤེས་ཀྱིས་གནོད་པ་བྱས་པ་འདི་ཀུན་བྱུང་བ་རྣམས། འགྲིབ་པའི་ཐོག་མ་བརྩམས་པར་སྣང་ངོ༌། དེ་རྗེས་རྒྱལ་པོ་མ་ཎི་ཙནྡྲ་མ་གྷཾ་དྷར་རྒྱལ་སྲིད་བྱེད་དོ། དེའིེ་་ཤར་ཕྱོགས་བྷ་་་་་་ བྱེ་བྲག་གོ་སྔ་ཞེས་བྱ་བར་རྒྱལ་པོ་གོ་སྔ་འཕེལ་བྱེད་ཞེས་བྱ་བ་ལོངས་སྤྱོད་དང་དབང་ཐང་ཤིན་ཏུ་ཆེ་བ་བྱུང་སྟེ།
དེས་སྔར་གྱི་གཙུག་ ༡༦༧༽ལག་ཁང་ཉམས་པ་ཐམས་ཅད་གསོས་ཆོས་གཞི་རྒྱས་པར་བྱས་སོ། གནས་བསྟན་བསམ་རྫོགས་ཞེས་བྱ་བས་ཀྱང་བསྟན་པ་ལ་ཕན་ཆེར་བཏགས། ཉན་ཐོས་ཀྱི་སྡེ་སྣོད་རྒྱས་པར་བྱས། མ་ག་དྷར་ཆོས་གཞི་དྲུག་བཅུ་གཙུག་པ་ལ་སོགས་ཏེ་དར་བར་བྱས་སོ། དེ་དག་ནི་ཀླུ་སྒྲུབ་དཔལ་གྱི་རིར་བཞུགས་པའི་སྐབས་དང་དེ་རྗེས་ཡུན་རིང་པོར་མ་ལོན་པའི་སྐབས་བྱུང་བའོ། དེ་ནས་རྒྱལ་པོ་པཱ་ལ་ཙནྡྲའི་བུ་རྒྱལ་པོ་ཙན་གུསྟ་ཉི་ཟླ་བ་སྦས་པ་ཅེས་བྱ་བ་བྱུང༌། དེ་མངའ་ཐང་ཤིན་ཏུ་ཆེ་ཀྱང་དགེ་སྡིག་འདྲེས་མར་སྤྱོད་ཅིང་སངས་རྒྱས་ལ་སྐྱབས་སུ་མ་སོང་བས་ཙནྡྲ་བདུན་ལ་མི་འདྲེན། འདིའི་དུས་དཔལ་ན་ལེནྡྲར་སློབ་དཔོན་ཨཱརྻ་དེ་བ་བྱུང༌། བོད་རྣམས་སེངྒ་ལའི་གླིང་གི་སྐྱེད་མོས་ཚལ་དུ་པདྨ་ལས་བརྫུས་ཏེ་སྐྱེས་ཤིང་རྒྱལ་པོའི་སྲས་ཀྱི་དོད་དུ་བསྐྱང་ཞེས་ཟེར་ཡང༌། བཞི་བརྒྱ་པའི་འགྲེལ་བར་སློབ་དཔོན་ཟླ་གྲགས་ཀྱི་སེངྒེ་ལའི་རྒྱལ་པོའི་སྲས་ཡིན་ ༡༦༨༽པར་བཤད་ཅིང་ འཕགས་ཡུལ་གྱི་གཏམས་ཁུང་མ་ལ་ལར་ཡང་དེ་ལྟར་དུ་གྲགས་པས་དེ་ལྟར་བཤད་ན་སེངྒ་ལའི་རྒྱལ་པོ་པཉྩ་ཤྲི་གམ་ཞེས་བྱ་བ་ཞིག་ལ་སྲས་མཚན་དང་ལྡན་པ་ཞིག་བྱུང༌།
ཆེར་གྱུར་ནས་རྒྱལ་ཚབ་ཀྱིས་ས་ལ་བཞག་ཀྱང་རབ་ཏུ་བྱུང་བ་ལ་ལྷག་པར་མོས་པས་མཁན་པོ་ཧི་མ་དེ་ཝཱ་ཞེས་བྱ་བ་ཞིག་ལ་རབ་ཏུ་བྱུང་ཞིང་བསྙེན་པར་རྫོགས། སྡེ་སྣོད་གསུམ་ཀུན་ཆུབ་པར་བྱས་ཡུལ་སྣ་ཚོགས་ཀྱི་ལྷ་ཁང་དང་མཆོད་བརྟེན་བལྟ་བའི་ཕྱིར་འཛམ་ནུའི་གླིང་དུ་བྱོན། ཀླུ་སྒྲུབ་དཔལ་གྱི་རིར་བཞུགས་པའི་ཞབས་པད་བརྟེན་ཅིང་བཅུད་ལེན་ལ་སོགས་པའི་དངོས་གྲུབ་མང་པོ་ཐོབ་པར་མཛད་ནས་མཐར་སྙིང་པོའི་དོན་གྱིས་བསྟན་པའང་གཏད་དོ། ཀླུ་སྒྲུབ་འདས་པའི་འོག་ཏུ་སེམས་ཅན་གྱི་དོན་མཛད་ཅིང༌། རིའི་ལྷ་དང་ཤིང་གི་ལྷ་ལ་སོགས་པ་ལས་ཡོ་བྱད་བླངས་ནས་གཙུག་ལག་ཁང་ཉི་ཤུ་རྩ་བཞི་བཞེངས། དུས་དེའི་ཚེ་ཤར་ཕྱོགས་ ༡༦༩༽ན་ལི་ནའི་གྲོང་ཁྱེར་དུ་བྲམ་ཟེ་ཐུབ་དཀའ་ནག་པོ་བྱུང་ཚུལ་ནི། གྲོང་ཁྱེར་ཁོར་ཏ་ན་ན་ཚོང་དཔོན་ཞིག་ལ་བུ་མོ་བཅུ་བྱུང་བ་ཐམས་ཅད་དཀོན་མཆོག་མཆོད་པ་ཡིན་ཞིང༌། ཐ་ཆུང་བྲམ་ཟེ་ལོངས་སྤྱོད་ཆེན་པོ་སངྒ་གུ་ཧེ་ཞེས་བྱ་བའི་བག་མར་བྱིན་པས། ནམ་ཞིག་ན་བུ་ཞིག་བཙས་པའི་མིང་ནག་པོར་བཏགས་སོ། ཕ་མ་ལ་ཤིན་ཏུ་གུས་པས་ཕ་ཁོལ་དང་མ་ཁོལ་ཞེས་གྲགས།
དཔའ་བོ་དང༌། རྟ་དབྱངས་དང༌། ཕ་ཁོལ་དང༌། མ་ཁོལ་དང༌། ཐུབ་དཀའ་དང༌། ཆོས་ལྡན་རབ་འབྱོར་དང༌། མ་ཏི་ཙིཏྟ་རྣམས་མཚན་གྱི་རྣམས་གྲངས་སུ་གྲགས་པར་བཤད། དེ་ནི་སྔོན་བཅོམ་ལྡན་འདས་འཁོར་འདུས་པའི་དབུས་སུ་ཆོས་གསུང་བའི་དུས་བྱ་རོག་ཞིག་གིས་དབུ་ལ་བྱ་ཐལ་བཏང་སྟེ་སོང༌། འཁོར་རྣམས་ཚམས་ཏེ་ཇི་ལྟར་ལགས་ཞུས་པས། སྟོན་པས་འདི་མ་འོངས་པའི་དུས་སུ་མུ་སྟེགས་ཀྱི་པཎྜི་ཏ་རྟ་དབྱངས་ཞེས་བྱ་བར་་་་་ ཞེས་ ༡༧༠༽ལུང་བསྟན།
དེའི་ཚེ་འཁོར་གྱི་ནང་དུ་བྱང་ཆུབ་སེམས་དཔའམ་ལག་ན་པདྨོ་ཞེས་བྱ་བས་མུ་སྟེགས་དེ་བདག་གིས་བཏུལ་ནས་སངས་རྒྱས་ཀྱི་གདན་པ་ལ་འཇུག་པར་གྱུར་ཅིག་ཅེས་སྨོན་ལམ་བཏབ་པར་གྲགས། ཁ་གཅིག་དབང་ཕྱུག་སྒྲུབ་པས་འགྲུབ་ཏེ་ཞལ་བསྟན་པའི་ཚེ་ཅི་འདོད་གསུངས་པར་ཕྱོགས་ལས་རྣམ་པར་རྒྱལ་བ་འདོད་ཞུས་པར། མངལ་སྐྱེས་ཐམས་ཅད་ཀྱིས་ཐུབ་པར་མ་གྱུར་ཅིག་ཅེས་པའི་མཐུ་ཡིན་ཡང་ཟེར་གང་ལྟར་ཡང་སངས་རྒྱས་ཀྱི་བསྟན་པ་རྩོད་པས་འཕམ་པར་བྱས་པ་ན། ན་ལན་དྲེའི་སངས་རྒྱས་པ་རྣམས་ཀྱིས་རྩོད་པར་མ་ནུས་ནས། ཨརྻ་དེ་བ་སྤྱེན་པའི་འཕྲིན་ཡིག་བྲིས་ཏེ་ནག་པོ་ཆེན་པོ་ལ་གཏོར་མ་ཕུལ་གསོལ་བ་བཏབ་པས། ནག་པོ་ཆེན་པོའི་རྡོ་སྐུ་རང་བྱོན་གྱི་ཐུགས་ཀ་ནས་བྱ་རོག་ཞིག་བྱུང་བ་དེའི་མགུལ་དུ་ཡི་གེ་བཏགས་ཏེ་འཕུར་སོང་བ་སློབ་དཔོན་གྱིས་ཀྱང་འདུལ་བའི་དུས་མཁྱེན་ནས་རྐང་འགྱོགས་ཀྱི་རྫས་ལ་བརྟེན་ནས་ ༡༧༡༽བྱོན། ལམ་དུ་མུ་སྟེགས་ཀྱི་བུད་མེད་གཅིག་དངོས་གྲུབ་ཀྱི་རྫས་ཀྱི་དོན་དུ་གླང་པོ་ཆེ་མཁས་པའི་མིག་དགོས་པ་བྱུང་བར་སྤྱན་་་་གཅིག་སློང་བ་ལ་བྱིན། ཐུན་ཚོད་གཅིག་ཙམ་ལ་ན་ལེནྡྲར་ཕེབས། དེར་མུ་སྟེགས་རྣམས་བཏུལ། ལན་གསུམ་རྩོད་ཀྱང་མ་ཐུབ།
རིགས་སྔགས་ཀྱི་མཐུས་ནམ་མཁའི་ལམ་ལས་འབྲོས་པར་བརྩམས་པ་ལས། སློབ་དཔོན་གྱིས་དེའི་རིགས་སྔགས་བཅིངས་ཏེ་བཟུང་ནས་གཙུག་ལག་ཁང་ཞིག་ཏུ་བཙོན་དུ་བཅུག་པ་ན་གླེགས་བམ་རྣམས་གླགས་པར་རང་ཉིད་ལུང་བསྟན་པའི་མདོ་སྡེ་མཐོང་ནས། སྔར་བསྟན་པ་ལ་བྱ་བ་མ་ཡིན་པ་བྱས་པ་ལ་འགྱོད་ནས་སངས་རྒྱས་ལ་དད་དེ་རབ་ཏུ་བྱུང་རིང་པོར་མི་ཐོགས་པར་སྡེ་སྣོད་འཛིན་པ་ཆེན་པོར་གྱུར་པ་ན་མནལ་ལམ་དུ་འཕགས་མ་སྒྲོལ་མས་ལུང་བསྟན་ཏེ། ཁྱོད་ཀྱིས་སངས་རྒྱས་ཀྱི་བསྟན་པ་མང་དུ་བགྱིས་ཤིག སྔོན་ཆོས་སྡིག་བསགས་ ༡༧༢༽པའི་ལས་སྒྲིབ་བྱང་བར་འགྱུར་རོ་ཞེས་པའི་ལུང་བསྟན་གྱིས་བསྐུལ་ཏེ། བསྔགས་འོས་ལ་བསྔགས་པའི་བསྟོད་པ་བརྒྱ་ཙ་བརྒྱད་དང༌། བསྟོད་པ་རྣམས་ཀྱི་ནང་ནས་བསྟོད་པ་བརྒྱ་ལྔ་བཅུ་པ་མཛད་དེ། སློབ་དཔོན་འདིས་མཛད་པའི་བསྟོད་པ་རྣམས་སངས་རྒྱས་ཀྱི་བཀའ་དང་མཉམ་པར་བྱིན་ཆེ་སྟེ་རྒྱལ་བ་ཉིད་ཀྱིས་བསྟོད་པ་བྱེད་པར་ལུང་བསྟན་པའི་ཕྱིར་རོ། སློབ་དཔོན་ཨཱརྻ་དེ་བ་ཡུན་རིང་ན་་་་་བཞུགས་ནས་མཐར་སྒྲ་གཅན་འཛིན་བཟང་པོ་ལ་སྙིང་པོའི་བསྟན་པ་གཏད་ནས་སྐུ་འདས་སོ། སློབ་དཔོན་དེ་དང་དུས་མཚུངས་ལྷོ་ཕྱོགས་ཀྱི་རྒྱུད་དུ་སློབ་དཔོན་ཀླུ་བོས་ཞེས་བྱ་བ་བྱུང༌།
ཀླུའི་ཡུལ་དུ་ལན་བདུན་བྱོན་པར་གྲགས། ཐེག་ཆེན་གྱིས་མདོ་རྣམས་ལ་བཤད་པ་མཛད་ཅིང༌། ད་ལྟ་བོད་ན་ཡོད་པའི་སྐུ་གསུམ་གྱི་བསྟོད་པ་ཡང་སློབ་དཔོན་གྱིས་མཛད་པ་ཡིན་པར་གྲགས། འདིས་དཔལ་ན་ལེནྡྲའི་མཁན་པོ་ཡང་ཡུན་རིང་བྱས་ཤིང་ཀླུ་སྒྲུབ་ཀྱི་སློམ་མའོ། ༡༧༣༽ཡང་ཀླུ་སྒྲུབ་ཀྱི་སློབ་མ་གྲུབ་ཐོབ་ཤིང་ཁཱི་པ་ཅེས་བྱ་བ་གཅིག་བྱུང་སྟེ། སློབ་དཔོན་འཁོར་བཅས་ཆོས་གསུངས་བ་ན། དེ་བློ་ཤིན་ཏུ་བརྡུལ་བས། ཚིག་བཅད་གཅིག་ཁོ་ན་ཡང་ཉིན་ཞག་མང་པོར་འཛིན་མི་ཐུབ་པ་ལ། ཀྱལ་ཀའི་ཚུལ་གྱིས་མགོ་ལ་ར་སྐྱེས་པར་སྒོམ་ཤིག་ཅེས་གསུངས་པས། དེས་ཀྱང་བསྒོམ་པ་ན་དམིགས་པ་ཤིན་ཏུ་རྣོ་བས།
དེ་མ་ཐག་ཏུ་རེག་མཐོང་གི་མཚན་མ་གྲུབ་ནས། རང་སྡོད་པའི་ཕུག་པ་ལ་རྭ་ཐོགས་སོ། སློབ་དཔོན་གྱིས་དབང་པོ་རྣོ་བར་མཁྱེན་ཏེ། ཡང་རྭ་དེ་མེད་པར་སྒོམ་དུ་བཅུག་པས་མེད་པར་སོང༌། དེ་ལ་རྫོགས་རིམ་གྱི་ཁྱད་པར་འགའ་ཞིག་བསྟན་ནས་སྒོམ་དུ་བཅུག་པས་མི་རིང་བར་ཕྱག་རྒྱ་ཆེན་པོའི་དངོས་གྲུབ་ཐོབ། སློབ་དཔོན་འཁོར་བཅས་ཀྱིས་ཟླ་བ་དྲུག་ཏུ་དངུལ་ཆུའི་བཅུད་ལེན་སྒྲུབས་སོ། གྲུབ་ནས་སློབ་མ་སོ་སོ་ལ་རིལ་བུ་རེ་འཁྱེད་པ་ན་དེ་མགོ་ལ་གཏུགས་ཏེ་ཅི་བདེ་ ༡༧༤༽བར་བོར་སོང་བས་སློབ་དཔོན་གྱིས་བཀའ་སྐྱོན་པར། བདག་ལ་ནི་འདིའི་དགོས་པ་མ་མཆིས། སློབ་དཔོན་ཉིད་འདི་ལྟ་བུ་བཞེད་ན། ཇི་ཙམ་དགོས་པ་སྣོད་ཆུས་གང་བའི་སྟ་གོན་མཛད་ཅིག་ཅེས་ཟེར་རོ།
དེར་སྣོད་ཆེན་པོ་སྟོང་ཕྲག་གཅིག་ཆུས་གང་བར་བྱས་པ་ལ། དེ་ཉིད་ཀྱིས་དྲི་ཆུས་ཐིགས་པ་རེ་སྣོད་དེ་དག་ཏུ་བླུག་པས་ཐམས་ཅད་གྲུབ་པའི་བཅུད་ལེན་གསེར་གྱི་རྩིར་གྱུར་རོ། སློབ་དཔོན་གྱིས་དེ་ཐམས་ཅད་བྲག་ཕུག་བསྒྲོད་དཀའ་བ་ཞིག་ཏུ་གཏེར་དུ་སྦས་ནས་མ་འོངས་པའི་སེམས་ཅན་གྱི་དོན་བྱེད་པར་སྨོན་ལམ་བཏབ་བོ། བློ་བརྟུལ་གྲུབ་པ་ཐོབ་པ་དེ་ལ་ཤིང་ཁཱི་པ་སྟེ་རྭཅན་ས་ཅིབ་བྱ་བའོ། དེ་ནས་རྒྱལ་པོ་ཟླ་བསྦས་པའི་བུ་སྙིང་པོ་ཐིག་ལེ་ཞེས་བྱ་བ་བྱུང༌། དེའི་བློན་པོ་བྲམ་ཟེ་ཙར་ཀ་ཞེས་བྱ་བས་གཤིན་རྗེ་གཤེད་ཀྱི་རིགས་སྔགས་གྲུབ་པས་མཐུ་ཤིན་ཏུ་ཆེ་བར་གྱུར། གྲོང་ཁྱེར་བཅུ་དྲུག་ཙམ་གྱི་རྒྱལ་བློན་མང་པོ་མངོན་སྤྱོད་ཀྱི་ལས་ཀྱིས་བསད་ཅིང༌། སྨྱོ་བ་དང་ ༡༧༥༽བསྐྲད་པ་དང༌། དབྱེ་བ་དང༌། རེངས་པ་དང༌།
ངག་ལྐུགས་པ་ལ་སོགས་བྱས་པའི་སྡིག་པས་ལུས་ཚལ་པར་གས་པའི་གནད་ཀྱི་དམྱལ་བར་སྐྱེས་རྒྱལ་པོ་དེའི་ཚེ་གྲོང་ཁྱེར་མི་ཏོག་ཅན་དུ་མེ་ཏོག་གིས་བརྒྱན་པ་ཅེས་བྱ་བའི་གཙུག་ལག་ཁང་སློབ་དཔོན་མ་ཁོལ་བཞུགས་ཏེ་ཐེག་པ་ཆེ་ཆུང་གིས་ཆོས་ཤིན་ཏུ་དར་བར་མཛད། སློབ་དཔོན་དེའི་སྐུ་ཚེའི་སྨད་ལ་སྙིང་པོ་ཐིག་ལེའི་ནུས་བོའི་བུ་རྒྱལ་པོ་ཤྲི་ཙནྡྲནས་རྒྱལ་སྲིད་བྱས། དེས་སྤྱན་རས་གཟིགས་ཀྱི་ལྷ་ཁང་བཞེངས་ནས་ཐེག་ཆེན་སྨྲ་བའི་དགེ་སློང་ཉིས་སྟོང་ལ་འཚོ་བ་སྦྱར། མཁན་པོ་སྒྲ་གཅན་འཛིན་གྱིས་མཛད་དེ། དེར་དྲིའི་གཙང་ཁང་བཅུ་བཞིས་བཞེངས་ནས་ཆོས་གཞི་མི་འདྲ་བ་ཡང་བཅུ་གཅིག་གཙུགས། རྒྱལ་པོ་ཤྲི་ཙནྡྲས་རྒྱལ་སྲིག་ལོ་མང་ཙམ་སོང་བ་ན། ནུབ་ཕྱོགས་མ་ལ་ཞིའི་ཡུལ་དུ་རྒྱལ་པོ་ཀ་ཎི་ཀ་ལོ་གཞོན་ནུ་ཞིག་ལ་རྒྱས་སར་སྐོས་ཏེ། རིན་པོ་ཆེའི་འབྱུང་ཁུང་ཉི་ཤུ་རྩ་བརྒྱད་ ༡༧༦༽གསར་དུ་བརྡོལ་བ་ལ་སོགས་པ་དཔལ་འབྱོར་ཆེན་པོ་གནས་པར་བྱེད། ཕྱོགས་བཞིར་གཙུག་ལག་ཁང་ཆེན་པོ་རེ་རེ་ཡང་བཞེངས། ཐེག་པ་ཆེ་ཆུང་གི་དགེ་སློང་སུམ་ཁྲི་རེ་རྟག་ཏུ་མཆོད་དོ།
དེ་ནི་རྒྱལ་པོ་ཀ་ཎི་ཀ་གོང་གི་དེ་དང་མི་གཅིག་པར་གྲགས། དེ་ནས་ཤར་ཕྱོགས་སུ་རྒྱལ་པོ་ཤྲི་ཙནྡྲའི་བུ་དྷརམ་ཙནྡྲ་བྱ་བ་བྱུང༌། འདིས་ཀྱང་སངས་རྒྱས་ཀྱི་བསྟན་པ་ལ་མཆོད་པ་རྒྱ་ཆེར་བྱས། དེའི་ཚེ་ཡུལ་མོ་མ་ཏཱ་ན་སྟག་གཟིག་གི་རྒྱལ་པོ་གཅིག་ཡོད་ལ། དེ་དང་རྒྱལ་པོ་དྷརྨ་ཙནྡྲ་གཉིས་རེས་འཁྲུག་རེས་བསྡུས་པ་མང་དུ་བྱས་ནས་ཕན་ཚུན་སྐྱེས་བསྐུར་རེས་བྱས་ཏེ་ལན་གཅིག་ཉི་འོག་རྒྱལ་པོ་དྷརྨ་སྟག་གཟིག་རྒྱལ་པོ་ལ་ཟབ་ཆེན་གྱི་གསོ་སྲུབས་མེད་པ་ཐག་རིས་ལ་སྙིང་གའི་ཐད་དུ་རྐང་རྗེས་འདྲ་བ་བྱུང་བ་ཞིག་བསྐུར་བ་ལ། ངན་སྔགས་བྱེད་དོ་སྙམ་དུ་ཐེ་ཚོམ་སྐྱེས། ཡང་ཀེ་ལེའི་འབྲས་བུ་ཁ་ཕྱེ་བའི་ནང་དུ་རིགས་བསྔགས་ཀྱི་འཁོར་ལོ་གྲོ་ག་ལ་བྲིས་པ་རླུང་གིས་བསྐྱོད་ ༡༧༧༽ནས་རང་ཤུགས་སུ་ཚུད་པ་ན། ནམ་ཞིག་ཤིང་ཏོག་གི་སྐྱེས་བསྐུར་བས་བྱི་ཐོག་གི་ནང་ནས་སྔགས་ཀྱི་འཁོར་ལོ་བྱུང་བས། ངེས་པར་ངན་སྔགས་བྱེད་དོ་སྙམས་ནས། དེར་དམག་དྲངས་ཏེ་མ་གྷ་རྡའི་ཡུལ་ཀུན་བཅོམ་ནས་གཙུག་ལག་ཁང་མང་པོ་ཞིག་ཀྱང་བཤིག་དཔལ་ལེནྡྲར་ཡང་གནོད་པ་ཆེར་བྱུང་ནས་སངས་རྒྱས་ཀྱི་བསྟན་པ་ལ་དགྲ་བར་བྱུང་ངོ༌།
དེའི་རྗེས་སུ་དྷརྨ་ཙནྡྲའི་ཞང་པོའི་བུ་ཝ་ར་ཎཱ་སིའི་རྒྱལ་པོ་སངས་རྒྱས་ཕྱོགས་ཅེས་བྱ་བ་ཞིག་བྱུང༌། དེ་རྒྱ་ནག་པོའི་ཡུལ་དུ་མདོ་སྡེ་སྨྲ་བའི་སློབ་དཔོན་འགའ་ཞིག་བརྫངས་པའི་དྲི་ལན་དུ་གསེར་མི་ཁུར་བརྒྱ་ལ་སོགས་པ་མི་སྟོང་ཕྲག་བཅུའི་ཁུར་གྱི་ཡོ་བྱད་བཟང་པོ་དག་གི་སྐྱེས་བྱིན་ནོ། ནོར་དེ་དགེ་དབུས་དང་ནུབ་ཕྱོགས་ཀྱི་རྒྱལ་ཕྲན་གཙོ་བོ་རྣམས་མགུ་བར་བྱས་ནས། ཐམས་ཅད་ཀྱིས་དམག་གི་དཔུང་རོགས་དང་བཅས་ཏེ་སྟག་གཟིག་གི་རྒྱལ་པོ་དཔའ་བོ་ཕལ་ཆེར་བསད། ཉི་འོག་དང་ནུབ་ཕྱོགས་ཀྱི་ ༡༧༨༽རྒྱལ་ཁམས་ཕལ་ཆེར་ལ་སངས་རྒྱས་ཕྱོགས་ཀྱིས་ལུང་བཏང་ནས་སྔར་གྱི་ལྷ་ཁང་ཉམས་པ་ཐམས་ཅད་གསོས། དཔལ་ན་ལེནྡྲར་ཆོས་བཞི་བརྒྱད་བཅུ་རྩ་བཞི་གཙུག་པ་ལས་རྒྱལ་པོ་ཉིད་ཀྱིས་བདུན་ཅུ་རྩ་གཅིག གཞན་རྣམས་བཙུན་མོ་དང་བློན་པོས་གཙུགས། དགེ་འདུན་རྣམས་རྒྱལ་པོའི་ཁང་བཟང་གི་རྩེ་མོར་མཆོད་ཅིང༌། མུ་སྟེགས་བྱེད་རྣམས་ལ་སྒོ་ཁང་གི་ཕྱི་རོལ་དུ་ཟད་དག་སྟེར་རོ། དེ་ནས་ལྷོ་ཕྱོགས་ཀྱི་ཡུལ་ཀྲྀཥྞ་ཏཱ་ཛར་སློབ་དཔོན་མཱ་ལི་ཀ་བུདྡྷི་ཞེས་བྱ་བ་བྱུང༌།
ཆོས་གཞི་ཉི་ཤུ་ཙམ་གཙུགས་ཐེག་ཆེན་དར་བར་བྱས། མཐར་རུཀྵའི་དམག་གིས་དཀྲོངས་ཁྲག་འོ་མར་ཟགས། ཁོང་ནང་ནས་མེ་ཏོག་མང་པོ་བྱུང་འཐོན་ནས་བར་སྣང་ཁེངས་པར་བྱས་སོ། སློབ་དཔོན་ཀུན་ཏུ་བཟང་པོ་ཞེས་བྱ་བ་གཅིག་ཀྱང་བྱུང་སྟེ་དེས་ཀྱང་བསྟན་པ་ལ་བྱ་བ་ཆེར་བྱས་འགྲོ་ཕན་རྒྱ་ཆེར་བྱུང་བར་གྲགས་སོ། དེ་ལྟར་ལོ་བཞི་བཅུ་ཙམ་དུ་ཆོས་ཤིག་ཏུ་དར་བར་ཡོད་པ་ལས། རྒྱལ་ ༡༧༩༽པོའི་བློན་པོ་ཀ་ཀུ་ཏ་སེངྷ་ཞེས་བྱ་བ་ཞིག་གིས་ན་ལེནྡྲར་ལྷ་ཁང་ཞིག་བཞེངས་པའི་ཞལ་བསྲོའི་དུས་མུ་སྟེགས་ཀྱི་གྲུབ་མཐའ་འཛིན་པའི་མུལ་རོ་བ་གཉིས་སློང་དུ་ཡོངས་པ་ལ། དགེ་ཚུལ་གཏུམ་པོ་རྣམས་ཀྱིས་ཁྲུས་ཁུ་གཏོར། སྒོ་གླེགས་ཀྱི་བར་དུ་བཙིར། ཁྱི་གཏུམ་པོ་དག་རྦད་པས། དེ་གཉིས་ཤིན་ཏུ་ཁྲོས་ཏེ།
གཅིག་གིས་འཚོ་བ་སྦྱོར་བ་བྱས། གཅིག་གིས་སའི་གཏིང་དོང་རིང་པོར་ཞུགས་ནས་ལོ་བཅུ་གཉིས་ཀྱི་བར་དུ་ཉི་མ་སྒྲུབ་པས་འགྲུབ་སྟེ། སྦྱིན་སྲེག་བྱས་པའི་ཐལ་བ་ལ་སྔགས་བཟླས་ཏེ་གཏོར་བ་ཙམ་གྱིས་མེ་རང་འབར་དུ་བྱུང་བས། སངས་རྒྱས་པའི་ལྷ་ཁང་མང་པོ་མེར་བསྲེགས། ཁྱད་པར་དཔལ་ན་ལེནྡྲའི་དྷརྨ་གཉྫ་སྟེ། གསུང་རབ་ཐམས་ཅད་བཞུགས་པའི་གཙུག་ལག་ཁང་རཏྣ་པཱ་གཱ་ར། རཏྣ་ད་དྷི། རཏྣ་རཥྞ་ཀ ཅེས་བྱ་བ་ལྷ་ཆེན་པོ་གསུམ་བསྲེགས། དེའི་ཚེ་རཏྣ་ད་དྷི་ཞེས་བྱ་བའི་གཙུག་ལག་ཁང་དགུ་ཐོག་ཏུ་ཐེག་ ༡༨༠༽ཆེན་གྱི་མདོ་སྡེ་བཞུགས་པའི་གླེགས་བམ་ལས་ཆུའི་རྒྱུན་ཆེན་པོ་བྱུང་ནས་མི་བསད་སྟེ་གླེགས་བམ་མང་ཞིག་མ་ཚིག་པར་ལུས་པ་གསང་འདུས་སོགས་སྔགས་ཀྱི་བསྐོར་ཡིན་པར་གྲགས་སོ།
མུ་སྟེགས་དེ་གཉིས་ཀྱང་རྒྱལ་པོའི་ཆད་པ་འཇིག་ཏེ་བྲོས་པར་བརྩམས་པ་ན་ལུས་ལ་མེ་རང་འབར་ནས་ཤིའམ་དེ་ནས་ཕྱོགས་དང་ཕྱོགས་ཀྱི་དགེ་སློང་མང་དག་འདུས། བློ་ལ་བཞུགས་པ་དང༌། གླེགས་བམ་ལ་བཞུགས་པ་ཐམས་ཅད་ཡི་གེར་སྤེལ། རྒྱལ་པོ་སངས་རྒྱས་ཕྱོགས་དང༌། བྲམ་ཟེ་ཤངྐུ་དང༌། བྲམ་ཟེར་ཕུར་བུ་དང༌། ཁྱིམ་བདག་དད་པ་ཅན་མང་པོས་ལྷ་ཁང་མེས་འཚིག་པ་རྣམས་བསོ་སོ། དེ་ལ་ཐེག་པ་ཆེན་པོའི་སྡེ་སྣོད་སྔོན་མི་ཡུལ་དུ་བྱོན་པ་རྣམས་ཆ་བཅོ་ལྔར་བཏང་བའི་ཆ་གཉིས་ཙམ་དམ་པའི་ཆོས་ཀྱི་དགྲ་སྔ་མ་གཉིས་ཀྱིས་ནུབ། ཆ་གཅིག་ཙམ་དགྲའི་གནོད་པ་ལ་མ་ལྟོབ་པར་ཡང་ནུབ། ལྷག་མ་ཆ་དགུ་ཙམ་མེའི་གནོད་པས་ནུབ་པས།
ད་ལྟ་ཆ་གཅིག་ཙམ་ཞིག་ལུས། ༡༨༡༽དེ་ལ་དཀོན་བརྩེགས་འདུས་པ་སྟོང་ཕྲག་གཅིག་ལ་བཞི་བཅུ་ཞེ་དགུ་ལུས། ཕལ་ཆེན་ལེའུ་སྟོང་ལས་སོ་བརྒྱད་ལུས། འདུས་པ་ཆེན་པོའི་དུམ་བུ་སྟོང་ལ་དུམ་བུ་དགུ་ལུས། ལང་གཤེགས་དེ་བཞིན་གཤེགས་པའི་སྙིང་པོའི་ལེའུ་ཉེ་ཚེ་ཙམ་པས་མཚོན་ནོ། དེ་ལ་བྲམ་ཟེ་ཤངྐུ་ནི་བྲམ་ཟེ་ས་ཏོ་ཞེས་པའི་བུ་སྟེ། དེས་དབང་ཕྱུག་ཆེན་པོའི་རིགས་སྔགས་གྲུབ་པས་ཡུལ་གྱི་ཀླུ་འདུལ་བར་བརྩམས་པ་ནས་མ་ཐུལ་ཏེ། ཀླུའི་གནོད་པས་ཤི་བ་ན། དེའི་ཆུང་མས་ཕུང་པོ་ཁྱེར་ཏེ་སོང་ནས། འདི་གསོ་བར་ནུས་པ་སུ་ཡོད་ཅེས་གྲགས་པས་ལན་གཅིག་བུད་མེད་གཅིག་བྱུང་ནས་ཆུ་ལ་སྔགས་བཟླས་ཏེ།
དེའི་ལུས་བཀྲུས་པས་སླར་གསོས་སོ། དེ་ནས་ཀླུ་འདུལ་བའི་མན་ངག་འཚོལ་དུ་ཕྱིན་པ་ན། བུད་མེད་མཁའ་འགྲོའི་རིགས་ཅན་ཞིག་དང་འཕྲད་ནས་ཞུས་པར། ཁྱོད་རིགས་སྔགས་ཀྱི་སྣོད་ཡང་མ་ཡིན། དམ་རྫས་ཀྱང་རྙེད་དཀའོ་ ༡༨༢༽ཟེར་ནས་མ་གནང་ཡང་ནན་གྱིས་ཞུ་པས། འོ་ན་དམ་རྫས་ཁྱི་མོ་ནག་རྐྱང་གི་འོ་མ་སྐོལ་བའི་འོ་ཐུག་སྙིམ་པ་བརྒྱད་དགོས་པར་བཙལ་ནས་རིགས་སྔགས་ཞུས་པས། དེས་སྔགས་བཏབ་ནས་འཐུངདུ་བཅུག་གོ། སྙིམ་པ་དྲུག་གིས་ལྟ་བ་གང་སྟེ། དེ་ལྷག་འཐུང་མ་ནུས་སོ། དེར་མཁའ་འགྲོ་མ་དེས་འདི་མ་མཐུང་ན་ཁྱོད་སྦྲུལ་གྱིས་གསོད་དོ་བྱས་པས།
སླར་ཡང་སྙིམ་པ་གཅིག་འཐུང༌། སྙིམ་པ་ལྷན་གཅིག་ཐབས་ཇི་ལྟར་བྱས་ཀྱང་འཐུང་མ་ནུས་སོ། དེར་མཁའ་འགྲོ་མ་དེས་ངས་དང་པོ་ནས་ཁྱོད་ཉིད་སྣོད་མ་ཡིན་ནོ་ཞེས་མ་སྨྲས་སོ། ད་ཁྱོད་ཀྱི་ཀླུ་རིགས་བདུན་འཐུལ་གྱིས་ནོར་རྒྱལ་གྱི་རིགས་ནི་མ་ཡིན་ཏེ་མཐར་ནོར་རྒྱས་ཀྱི་ཀླུའི་གནོད་པས་འཆི་བར་འགྱུར་རོ་ཞེས་གསུངས། དེ་ནས་དེ་མཐུ་དང་རྫུ་འཕྲུལ་ཤིན་ཏུ་ཆེ་བས་ཀླུ་རྣམས་མངགས་གཞུག་ཏུ་བསྐུལ་ནས་ཕན་གནོད་ཀྱི་ལས་གང་ཡང་ཐོགས་མེད་དུ་བྱེད་པ་བྱུང༌། དེ་ནས་ཤངྐུ་དེས་ལྷོ་ཕྱོགས་ཀྱི་ ༡༨༣༽ཡུལ་ནམ་མཁའ་ལྡིང་གི་མཆོད་སྡོང་རྡོ་རིངཞིག་གཙུགས་ཏེ། དེ་ལ་མཆོད་པ་ཙམ་གྱིས་དུག་ནད་ཞི་བ་དང་ཁྲུས་གསོལ་བའི་ཁུ་བས་ཁྲུས་བྱས་པ་ན་ཀླུ་ནད་སེལ་བ་དག་བྱུང་ངོ༌། བྲམ་ཟེ་ཕུར་བུ་ནི་ཀུ་རུ་ཀུལླེའི་རིགས་སྔགས་གྲུབ་པ་སྟེ། སངས་རྒྱས་ཀྱི་ལྷ་ཁང་མང་དུ་བཞེངས་པ་དང༌། དགེ་འདུན་མང་པོ་ལ་དུས་སྟོན་ཡང་གཙུགས་སོ།
དུས་དེར་རྒྱལ་པོ་སངས་རྒྱས་ཕྱོགས་དང༌། དེའི་རྗེས་སུ་དྷརྨ་ཙནྡྲའི་ཚ་བོ་ཀརྨ་ཙནྡྲ་ཞེས་བྱ་བ་བྱུང་སྟེ། དེ་དག་གི་རིང་ལ་སློབ་དཔོན་དགའ་བྱེད་སྙན་པ་དང༌། སློབ་དཔོན་རྟ་དབྱངས་ཆུང་བ་དང༌། སྒྲ་གཅན་འཛིན་བཟང་པོའི་སློབ་མ་སྒྲ་གཅན་འཛིན་བཤེས་གཉེན་ཡིན་ལ། དེའི་སློབ་མ་ཀླུའི་བཤེས་གཉེན་རྣམས་བྱུང༌། དེ་དག་གིས་ཐེགས་ཆེན་དར་པར་མཛད་དོ། རྒྱལ་པོ་ཀརྨ་ཙནྡྲས་རྒྱལ་སྲིད་སྐྱོང་བཞིན་པའི་དུས། རྒྱལ་པོ་སངས་རྒྱས་ཕྱོགས་ཀྱི་བུ་ཟབ་མོའི་ཕྱོགས་ཞེས་བྱ་བས་ལོ་བཞི་བཅུར་ཉེ་བ་རྒྱལ་སྲིད་བྱས་སོ། དེའི་དུས་འཕགས་པ་ཐོགས་ ༡༨༤༽མེད་དང༌།
སློབ་དཔོན་དབྱིག་གཉེརན་དང༌། སངས་རྒྱས་འབངས་དང༌། དགེ་འདུན་འབངས་རྣམས་ཀྱི་སྐུ་ཚེའི་སྟོད་ཀྱི་དུས་སོ། གསང་སྔགས་ནི་ས་ར་ཧ་དང་ཀླུ་སྒྲུབ་ཡབ་སྲས་དང་གྲུབ་ཐོབ་ཤ་ཝ་རི་པའི་བར་དུ། བརྒྱུད་པ་ནས་བརྒྱུད་པར་རྗེས་སུ་བཟུང་བ་ཡོངས་སུ་གྲགས་པ་ལྟར་ཡོད་པར་མངོན་ལ། གཞན་དུ་དེ་ཡན་ཆད་ཀྱི་སློབ་དཔོན་སྔགས་ལམ་ལ་སྤྱོད་པ་བསམ་གྱིས་མི་ཁྱབ་པ་བྱུང་བ་ཐམས་ཅད་འཇའ་ལུས་སུ་གྱུར་ནས་དེའི་རྗེས་སུ་གདམས་པ་གཞག་པའང་མེད་པར་མངོན། ཤིན་ཏུ་གསང་བའི་སྒོ་ནས་ཉམས་ལེན་མཛད་པས་དངོས་གྲུབ་ཀྱི་རྟགས་མཚན་མ་ཐོན་གྱི་བར་དུ་སྔགས་ལམ་པ་ཡིན་མིན་ཡང་ཤེས་དཀའོ། དེ་ལ་འཕགས་པ་ཐོགས་མེད་ཀྱི་ལོ་རྒྱུས་ནི། སྔོན་འཕགས་པ་སྤྱན་རས་གཟིགས་ལ་ཡི་དམ་དུ་བྱེད་པའི་དགེ་སློང་ཞིག་གིས་དགེ་སློང་གཞན་ཞིག་དང་བརྒལ་བརྟག་བྱེད་པའི་ཚེ་ང་རྒྱལ་གྱིས་དེ་ལ་བུད་མེད་ཀྱི་རིག་པ་ཅན་འདི་ཞེས་སྨད་པས། དེར་སྤྱན་རས་གཟིགས་ཀྱིས་ ༡༨༥༽ཁྱོད་ཀྱི་ལས་དེས་སྐྱེ་བ་མང་པོར་བུད་མེད་དུ་སྐྱེ་བར་འགྱུར་རོ།
འོན་ཀྱང་ཁྱོད་ཀྱིས་བྱང་ཆུབ་མ་ཐོབ་པར་དུ་ངས་ཁྱོད་ཀྱི་བཤེས་གཉེན་བྱའོ། ཞེས་གསུངས་པའི་བྲམ་ཟེ་མོ་གསལ་བའི་ངང་ཚུལ་མ་ཞེས་བྱ་བ་ཞིག་ཆུང་ངུ་ནས་རང་གི་སྐྱེ་བ་དྲན་པ་དང་འཕགས་པ་སྤྱན་རས་གཟིགས་མཆོད་པ་ཞིག་སངས་རྒྱས་ཀྱི་བསྟན་པའི་ཆེད་དུ་རྒྱལ་རིགས་དང་འདུས་པ་ལས་འཕགས་པ་ཐོགས་མེད་བྱུང་བ་ཁྱིའུ་མཚན་དང་ལྡན་པ་དེ་ཆེར་སྐྱེས་པ་ན། མས་དམ་པའི་ཆོས་དར་བའི་ཕྱིར་ཡིན་པས་རབ་ཏུ་བྱུང་ནས་མང་དུ་ཐོས་པ་དང་ཏིང་ངེ་འཛིན་འཐོབ་པར་གྱིས་ཤིག ཅེས་གསུངས་པ་ལྟར་བྱས་པས། སྡེ་སྣོད་གསུམ་དང་ཐེག་ཆེན་གྱི་མདོ་ཕལ་ཆེར་རྟོགས་པར་སླ་ཡང་ཤེར་ཕྱིན་གྱི་དོན་རྟོགས་དཀའ་བས། སློབ་དཔོན་ཨདྷ་རས་སྒྱུ་འཕྲུལ་དྲ་བའི་དཀྱིལ་འཁོར་དུ་དབང་བསྐུར་བས་མེ་ཏོག་རྒྱལ་བ་མ་ཕམ་པ་ལ་འཕོག་པ་ལྟར་རི་བོ་བྱ་རྐང་ཅན་དུ་བྱམས་པ་ལོ་གསུམ་ཚན་བཞི་སྟེ་བཅུ་གཉིས་ཀྱི་ ༡༨༦༽བར་བསྒྲུབས་སོ། དེར་བྱམས་པས་ཞལ་བསྟན་ནས་ཅི་འདོད་གསུང་བ་ན། ཐེག་ཆེན་དར་བར་ཞུས་པས། ངའི་གོས་ཀྱི་མཐའ་ལ་འཇུས་ཤིག་གསུངས་ནས་དགའ་ལྡན་དུ་ཁྲིད་པར་མཛད་དེ་ལོ་ཉེར་ལྔ་བཞུགས་ནས་ཐེག་ཆེན་གྱི་ཆོས་མཐའ་དག་གསན་པས་མདོ་སྡེ་ཐམས་ཅད་ཀྱི་དོན་ཐུགས་སུ་ཆུད། བྱམས་པའི་ཆོས་ལྔ་གསན་པ་ན་དོན་ཚན་རེ་རེ་གསན་པ་ཙམ་གྱིས་ཏིང་ངེ་འཛིན་གྱི་སྒོ་མི་འདྲ་བ་རེ་ཐོབ།
སླར་ཡང་མི་ཡུལ་དུ་བྱོན་ནས་མ་གྷ་དྷའི་ཡུལ་གྱི་ཕྱོགས་སི་ལུ་པ་ན་ཞེས་བྱ་བའི་གནས་སུ་གཙུག་ལག་ཁང་མཛད་དེ་བཞུགས་ནས་ཁྲིམས་ལྡན་མང་ཐོས་བརྒྱད་ལ་ཆོས་ཟབ་མོ་དག་དཀྲོལ་ཞིང་བསྟན། གནས་དེ་ལ་ཆོས་ཀྱི་མྱུ་གུའི་དགོན་པར་གྲགས། དེར་བྱམས་པའི་ཆོས་ལྔ་ཡང་ཡི་གེར་བཀོད། མངོན་པ་ཀུན་ལས་བཏུས་དང༌། ཐེག་བསྡུས་དང༌། ས་སྡེ་ལྔ་དང༌། མངོན་པར་རྟོགས་པའི་རྒྱན་གྱི་རྣམས་བཤད་ལ་སོགས་པ་བསྟན་བཅོས་ཕལ་ ༡༨༧༽ཆེར་མཛད། དེ་ལྟར་སློབ་དཔོན་དེ་ཉིད་དང་སློབ་མའི་མཆོག་བརྒྱད་དང་བཅས་པ་རྣམས་ཀྱིས་ཆོས་བསྟན་པས། ཐེག་པ་ཆེན་པོ་ལ་རིགས་སད་ཅིང་མདོ་སྡེའི་དོན་ལ་བློ་གྲོས་རྒྱས་པ་སྟོང་ཕྲག་བརྒལ་བ་ཅམ་བྱུང་སྟེ། བར་སྐབས་སུ་བསྟན་པ་ལ་དགྲ་བྱུང་ནས་ནུབ་པ་སླར་ཡང་དར་བར་གྱུར་རོ་ཞེས་ཕྱོགས་ཀུན་ཏུ་གྲགས་སོ།
དེ་ཡང་སྔོན་ཐེག་པ་ཆེན་པོ་ཤིན་ཏུ་དར་བའི་ཚེ་་་་ཡང་ཐེག་ཆེན་གྱི་དགེ་སློང་ཁྲི་ཕྲག་ཏུ་ལོང་པ་ནི་མེད། ཀླུ་སྒྲུབ་ཀྱི་ཚེ་ཡང་དགེ་འདུན་ཕལ་ཆེར་ཉན་ཐོས་ཡིན། རྒྱུ་མཙན་དེ་རྣམས་ཀྱི་སྒོ་ནས་ཐེག་པ་ཆེན་པོའི་བསྟན་པ་མཐའ་དག་གི་བདག་པོ་ཡིན་ནོ་ཞེས་གྲགས་སོ། གཅུང་དབྱེ་བསྟེན་ནི། བོད་ན་འཕགས་པའི་ཚེ་མའི་སྐུ་མཆེད་དུ་འདོད་པ་དང༌། འགའ་ཞིག་ཆོས་ཀྱི་སྐུ་མཆེད་དུ་འདོད་པར་སྣང་ཡང༌། འཕགས་ཡུལ་མཁས་པ་ལ་དེ་ལྟར་མ་གྲགས་ཏེ། ཡབ་མི་གཅིག་ ༡༨༨༽པའི་སྐུ་མཆེད་ཐོགས་མེད་རབ་ཏུ་བྱུང་བའི་ཕྱི་ལོ་འཁྲུངས་པར། ཡུམ་གྱིས་བསྟན་པ་སྤེལ་དགོས་ཚུལ་གཅེན་ཐོགས་མེད་དང་འདྲ། ན་ལེནྡྲར་རབ་ཏུ་བྱུང་ནས་ཉན་ཐོས་ཀྱི་སྡེ་སྣོད་མཐའ་དག་ལ་མཁས་པར་བྱས་ཀྱང་མངོན་པའི་མཐའ་མ་རྟོགས་པའི་ཕྱིར་ཁ་ཆེར་སློབ་དཔོན་སངྒ་བྷ་དྲ་གཙོ་བོར་བརྟེན་ནས།
བྱེ་བྲག་ཏུ་བཤད་པ་སོགས་རྟོག་གེའི་ཚུལ་མཐའ་དག་ལ་བྱང་ཞིང་མཁས་པར་བྱས་ནས་སླར་དབུས་སུ་བྱོན་པས་ཐོགས་མེད་ཀྱིས་མཛད་པའི་ས་སེའི་གླེགས་བམ་གཟིགས་པས་ཐེག་ཆེན་ཐུགས་སུ་ཆུད་ཅིང༌། ལྷག་པའི་ལྷ་ལ་གསན་པར་ཐུགས་ཡིད་མ་ཆེས་ནས། ཀྱེ་མ་ཐོགས་མེད་ནགས་སུ་ལོ། བཅུ་གཉིས་བར་དུ་ཏིང་འཛིན་བསྒྲུབས། ཏིང་འཛིན་མ་འགྲུབ་གླང་ཆེན་གྱི། རྒྱས་ཁམ་མོང་པའི་གྲུབ་མཐའ་བརྩམས། ཅེས་གསུངས་པར་གྲགས། གང་ལྟར་ཡང་ཅུང་ཟད་གཏིང་ཚིག་ཏུ་མཛད་པས། དེ་ ༡༨༩༽གཅེན་པོ་འཕགས་པས་གསན་ནས་འདུལ་བའི་དུས་ཡིན་པར་དགོངས་ནས། བློ་གྲོས་མི་ཟད་པའི་མདོ་དང་ས་བཅུ་པའི་མདོ་གཉིས་འཛིན་ཏུ་བཅུག་པའི་དགེ་སློང་གནིས་དབྱིག་གཉེན་གྱི་དྲུང་དུ་བརྫང་པས།
དེ་གཉིས་ཀྱིས་ཀྱང་སྲོད་ལ་བློ་གྲོས་མི་ཟད་པ་བཏོན་པས། ཐེག་ཆེན་འདི་རྒྱུ་བཟང་ལ་འབྲས་བུ་གཡེལ་ལམ་དགོངས། ཐོ་རེངས་ས་བཅུ་པ་བཏོན་པས། རྒྱུ་འབྲས་གཉིས་ཀ་བཟང་བ་ལ་བསྐུར་པ་བཏབ་པས་སྡིག་པ་ཆེན་པོ་བསགས་འདུག་སྙམ་རང་གི་ལྗགས་བཅད་པར་བྱའོ་གསུངས་པས། དེ་གཉིས་ན་རེ་ལྗགས་བཅད་པས་ཅིས་ཕན། དེ་བཤགས་པའི་ཐབས་གཅེན་ལ་མངའ་བས་དེར་གཤེགས་པར་ཞུ་བྱས་པས། འཕགས་པ་ཐོགས་མེད་ཀྱི་དྲུང་དུ་བྱོན་ནས་སྡིག་པ་བྱང་བའི་ཐབས་ཞུས་པས། འཕགས་པས་རྒྱལ་བ་མི་ཕམ་པ་ལ་ཞུའོ་གསུངས། ཡོད་ཙམ་ཅང་མི་གསུངས་བར་བཞུགས་ནས། ཐེག་པ་ཆེན་པོའི་ཆོས་ ༡༩༠༽མང་པོ་བཤོད།
མདོ་སྡེ་མང་པོ་ལ་འགྲེལ་པ་གྱིས། གཙུག་གཏོར་རྣམ་པར་རྒྱལ་བའི་རིགས་སྔགས་མང་དུ་བཟློས་ཤིག ཅེས་གསུངས་བར་དགའ། གསུངས་པས། གཅེན་ལ་ཐེག་ཆེན། གྱི་མདོ་སྡེ་མཐའ་དག་ཚར་གཅིག་གསན་པས་ཐུགས་སུ་ཆུད་ཅིང་ཏིང་འཛིན་ཁྱད་པར་ཅན་མངའ་བར་འགྱུར། དེའི་ཚེ་རྒྱལ་བའི་བཀའ་མི་ཡུལ་དུ་བཞུགས་པ་མཐའ་དག་ཐུགས་སུ་ཆུད་པས། སྟོན་པ་མྱ་ངན་ལས་འདས་པའི་འོག་ཏུ་དབྱིག་གཉེན་ལྟ་བུའི་མང་དུ་ཐོས་པ་ནི་མ་བྱུང་བར་གྲགས་ཏེ། ཉན་ཐོས་ཀྱི་སྡེ་སྣོད་གསུམ་ལ་མདོ་ལྔ་བརྒྱ་ཤོ་ལོ་ཀ་འབུམ་ཕྲག་གསུམ། དཀོན་བརྩེགས་འདུས་པ་ཞེ་དགུ་གཅིག་ཏུ་བསྡོམས།
ཕལ་ཆེན་དང༌། འདུས་པ་རིན་པོ་ཆེ་རེ་རེ་གྲངས། ལྷག་མ་ཤེར་ཕྱིན་འབུམ་སོགས་པ་ཐེག་ཅེན་གྱི་མདོ་ཆེ་ཆུང་ཀུན་བསྡོམས་པས་ལྔ་བརྒྱ་དང༌། གཟུངས་སྔགས་ལྔ་བརྒྱ་སྟེ། དེ་དག་ལོ་རེའི་ནང་དུ་ལན་ཏེ་ཞལ་འདོན་མཛད་དེ། ཏིལ་མར་གྱི་རྫིང་ ༡༩༡༽བུའི་ནང་དུ་ཞུགས་ནས་ཉིན་མཚན་སྦྲེལ་པ་བཅོ་ལྔས་ཚར་རེ་གྲུབ་ཅིང༌། བརྒྱད་སྟོང་པ་ཉིན་རེ་བཞིན་འདོན་པར་མཛད་པ་ཡང་ཆུ་ཚོད་ཅིག་ཙམ་ལ་གྲུབ། འཕགས་པ་ཐོགས་མེད་འདས་པའི་འོག་ཏུ་ལེནྡྲའི་མཁན་པོ་མཛད་ནས། ཉིན་རེ་བཞིན་རབ་བྱུང་བསྙེན་རྫོགས་མཛད་པ། སོསོའི་ལྟུང་བ་ཕྱིར་བཅོས་སུ་འཇུག་པ།
བདག་ཉིད་ཆོས་སྤྱོད་བཅུ་མ་ཆག་པ། གཞན་དེ་ལ་སྦྱོར་བ། ཐེག་ཆེན་གྱི་མདོ་མི་འདྲ་རེའི་ཆོས་ཐུན་རེ་གསུང་བ། སྲོད་དུས་ཆོས་རྣམས་ཀྱི་སྙིང་པོ་བསྡུས་ཏེ་གལ་བཟུང་བ་དང་གཞུང་གཟུག་པར་མཛད་ཅིང༌། གུང་ཐུན་ལ་མནལ་བའི་ངང་ལས་ལྷག་པའི་ལྷ་ལ་ཆོས་གསན་པ། ཐོ་རངས་ཏིང་ངེ་འཛིན་ལ་མཉམ་པར་འཇོག་པ། བར་བར་དུ་བསྟན་བཅོས་རྩོམ་པ་དང༌། མུ་སྟེགས་ཀྱིས་རྒོལ་བ་བཟློག་པ། ཉི་ཁྲི་ལྔ་སྟོང༌། བློ་གྲོས་མི་ཟད་པ།
ས་བཅུ་པ། དཀོན་མཆོག་རྗེས་དྲན། ཕྱག་རྒྱ་ལྔའི་མདོ། རྟེན་ ༡༩༢༽འབྲེལ་མདོ། མདོ་རྒྱན་དང་འབྱེད་གཉིས་སོགས་གཞན་འགྲེལ་དུ་མཛད་པ་ལྔ་བཅུ་ཙམ་དང༌། རང་རྐང་དུ་པྲ་ཀ་ར་ཎ་སྡེ་བརྒྱད་སོགས་མ་ཞིག་བརྩམས། དེ་ལྟར་ཆོས་ཀྱི་འཕྲིན་ལས་ལ་བསམ་ན་བློའི་ར་བ་ལས་འདས་ཀྱང་ཆེ་ལོང་ཙམ་དུ། སྔ་ཕྱིར་ཆོས་གཞི་གཙུག་བ་དྲུག་བརྒྱ་ལྔ་བཅུ་རྩ་བཞི་ཙམ་དང༌། ཐེག་ཆེན་གྱི་དགེ་འདུན་ཐོགས་མེད་ཀྱི་དུས་ལས་ཀྱང་ཆེ་མང་སྟེ། ཀུན་བསྡོམས་ན་ཐེག་པ་ཆེན་པོའི་དགེ་སློང་ཁྲི་ལོངས་པ་ཙམ་བྱུང་སྐད།
དབྱིག་གཉེན་གྱིས་དགུ་ལོ་བརྒྱར་ཉེ་བ་ཙམ་བཞུགས། མཐར་སློབ་མ་སྟོང་གིས་བསྐོར་ནས་བལ་ཡུལ་དུ་བྱོན་ཆོས་སྟོན་སྐབས། ཁྱིམ་བཙུན་ཆོས་གོས་གྱོན་ནས་ཞིང་རྨོས་པ་གཟིགས་པས། སྟོན་པའི་བསྟན་པ་ཉམས་སོ་གསུང་ནས་ཐུག་མུགས་ཏེ། དགེ་འདུན་གྱི་དབུས་སུ་ཆོས་བསྟན་ནས་གཙུག་གཏོར་རྣམ་རྒྱལ་གྱི་གཟུངས་མགོ་ཞབས་བཟློག་པ་ཚར་གསུམ་ཟློས་པས་དེ་ཉིད་དུ་སྐུ་འདས་ཏེ། དེ་ཞིག་ཆོས་ཀྱི་ཉི་ ༡༩༣༽མ་ནུབ་བོ་ཞེས་གྲགས་སོ། དེར་སློབ་མ་རྣམས་ཀྱིས་མཆོད་རྟེན་ཡང་བྱས་སོ། སློབ་དཔོན་དབྱིག་གཉེན་གྱི་སྐུ་ཚེའི་སྨད་ཀྱི་དུས་ན་རྒྱལ་པོ་ཟབ་མོའི་ཕྱོགས་འདས་པའི་རྗེས་སུ་ནུབ་ཕྱོགས་མ་རུའི་ཡུལ་དུ་རྒྱལ་པོ་ཤྲཱི་ཧརྴ་ཞེས་བྱ་བ་སྟོབས་དང་ལྡན་པ་བྱུང༌། རྒྱལ་པོ་དེས་ཀླ་ཀློའི་ཆོས་རྣམས་བསྣུབས་པར་འདོད་ནས། ཀླ་ཀློའི་དགོན་གནས་ཅེན་པོ་ཤིང་ཁང་འབའ་ཞིག་ལ་གྲུབ་པ་བྱས།
དེའི་སྟོང་པ་མཐའ་དག་བསྡུས། ཟླ་བ་མང་པོར་ཡོ་བྱད་ཐམས་ཅད་ཀྱིས་བསྟབས། དེའི་རིང་ལུགས་ཀྱི་གླེགས་བམ་ཐམས་ཅད་ཀྱང་བསྡུས། ཐམས་ཅད་མེ་ལ་བསྲེགས་པས་ཀླ་ཀློའི་གྲུབ་མཐའ་འཛིན་པ་སྟོང་ཚོ་བཅུ་གཉིས་ཙམ་ཚིག དེའི་གྲུབ་མཐའ་ཤེས་པའི་ཐགས་འཐག་མི་གཅིག་ལུས་པ་ལས་ཕྱིས་ཀྱི་ཀླ་ཀློ་རྣམས་ཡིན་པར་གྲགས། དེའི་དུས་སུ་འགྲོ་དོན་མཛད་པའི་སྐྱེས་བུ་ནི། རྒྱ་གར་ཤར་ཕྱོགས་སུ་སློབ་དཔོན་བློ་གྲོས་བསྟན་པ་དང་ཕྱོགས་ཀྱི་གླང་པོ། ༡༩༤༽ནུབ་ཕྱོགས་སུ་ཐོགས་མེད་ཀྱི་སློབ་མ་སངས་རྒྱས་འབངས་ཀྱི་སྐུ་ཚེའི་སྨད་དང༌། ཡོན་ཏན་འོད་ཀྱི་འགྲོ་དོན་དར་བའི་དུས་སོ། ཁ་ཆེར་བཙུན་པ་དགེ་འདུན་འབངས་རྣམས་ཀྱིས་མཛད་དོ།
སློབ་དཔོན་ཡོན་ཏན་འོད་ནི་ཡུལ་བཅོམ་བརླག་ཏུ་བྲ་མེའི་རིགས་ལས་འཁྲུངས། དབྱིག་གཉེན་གྱི་དྲུང་དུ་བྱོན་ནས་ཐེག་པ་ཆེ་ཆུང་གི་མདོ་སྡེ་མཐའ་དག་ལ་མཁས་པར་སྦྱངས། འདུལ་བ་འབུམ་སྟེ་རྟག་ཏུ་ཞལ་འདོན་མཛད། རྒྱལ་པོའི་བླ་མར་གྱུར་པས་ཡོ་བྱད་དཔག་ཏུ་མེད་པའི་འདུ་བ་རྒྱ་ཆེར་བྱུང་འཕྲལ་དགེ་བ་བསྒྱུར་ནས་རང་ཉིད་སྦྱངས་ཡོན་ལས་ཉམས་པ་མི་མངའོ། སློབ་དཔོན་བློ་གྲོས་བརྟན་པ་ནི། དབྱིག་གཉེན་འབུམ་སྡེ་དགུ་བཅུ་དགུར་གྲས་པ་ཞལ་འདོན་མཛད་དུས། གདུང་ཕྲག་ན་ཕུག་རོན་ཅང་ཤེས་གཅིག་གིས་ཤིན་ཏུ་གུས་པས་ཉན་ནོ། དེ་ཤི་ནས་ལྷོ་ཕྱོགས་སུ་ཚོང་དཔོན་གྱི་བུར་སྐྱེས་མ་ཐག་སློབ་དཔོན་དབྱིག་གཉེན་གང་ན་ཡོད་ཟེར་བ་ལོ་བདུན་ན་དབྱིག་གཉེན་གྱི་དྲུང་དུ་བསྐྱལ་ཏེ་རིག་པ་སློབ་ཅིང་ ༡༩༥༽ཡོད་པས་ཀྱང་དཀའ་བ་མེད་པར་ཤེས། དེའི་ཚེ་སྲན་མ་སྤར་གང་རྙེད་པ་ཟའམ་སྙམ་ནས་སྒྲོལ་མའི་ལྷ་ཁང་ཞིག་ན་ཡོད་པ་ལ། འཕགས་མ་ལ་མ་ཕུལ་བར་རང་གཟར་མི་རུང་སྙམ་ནས།
སྲན་མ་འགའ་ཞིག་ཕུལ་བས་འགྲིལ་ནས་བྱུང༌། ཟད་ཟད་ཕུལ་ཡང་འགྲེལ་ཏེ་བྱུང་བ་ན། བྱིས་པར་གྱུར་པས་ངུས་སོ། འཕགས་མས་ཞལ་མངོན་སུམ་དུ་བསྟན་ནས་ཁྱོད་མ་ངུ་ཞིག་ངས་བྱིན་གྱིས་བརློབ་བོ་གསུངས། སྐད་ཅིག་དེ་ལ་བློ་གྲོས་མཐའ་ཡས་པར་གྱུར་ཞིང༌། ཕྱིས་གནས་བརྟན་སྡེ་སྣོད་འཛིན་པ་བྱ་བ་ཐམས་ཅད་སྒྲོལ་མས་ལུང་སྟོན་པའི་ཐེག་པ་ཆེ་ཆུང་གི་མངོན་པ་མཐའ་དག་ལ་མཁས་ཤིང་དཀོན་བརྩེགས་ཞལ་འདོན་དུ་མཛད་པ། དེ་དང་དབུ་མ་རྩ་བ་ལས་འགྲེལ་པ་ཡང་མཛད། དབྱིག་གཉེན་སྐུ་འདས་ནས་མུ་སྟེགས་པའི་རྒོལ་བ་ངན་པ་ཚར་བཅད་དེ་སྨྲ་བའི་ཁྱུ་མཆོག་ཏུ་གྲགས་སོ། སློབ་དཔོན་ཕྱོགས་ ༡༩༦༽ཀྱི་གླང་པོ་ནི། ལྷོ་ཕྱོགས་གྲོང་ཁྱེར་སེངྒ་པཀྵ་ཅེས་བྱ་བར་བྲམ་ཟེའི་རིགས་སུ་འཁྲུངས་ཤིང༌།
མུ་སྟེགས་ཀྱི་གྲུབ་མཐའ་ལ་ཤིན་ཏུ་མཁས་པར་བྱས། ནམ་ཞིག་གནས་མ་བུའི་སྡེ་པའི་གྲུབ་མཐའ་འཛིན་པ་གླང་པོ་བྱིན་ཞེས་བྱ་བ་ལས་རབ་ཏུ་བྱུང་ཉན་ཐོས་ཀྱི་སྡེ་སྣོད་ལ་མཁས་པར་བྱས། མཁན་པོ་དེ་ཉིད་ལ་གདམས་པ་ཞུས་པས། བརྗོད་དུ་མེད་པའི་བདག་འཚོལ་བའི་གདམས་པ་བྱིན། དེར་རྣམ་པར་རྟགས་ཤིང་བཅད་ན་ཡོད་པར་མ་མཐོང་བར་གོ་ཡང༌། ཉིན་མོ་སྐར་ཁུང་ཐམས་ཅད་བསལ། མཚན་མོ་ཕྱོགས་བཞིར་མར་མེ་བཏང་སྟེ། རང་གི་ལུས་གཅེར་བུར་ཕྱུངས་ནས་ཕྱི་ནང་ཀུན་ཏུ་ཡང་ཡང་བལྟས་སོ། དེ་ལྟར་བྱེད་པ་གྲོགས་ཀྱི་མཐོང་སྟེ་མཁན་པོར་བཤད་པ་ན། མཁན་པོས་དེ་ལྟར་བྱས་པ་བདེན་ནམ་གསུངས་པས།
སྒྲིབ་བྱེད་ཀྱི་བསྒྲིབས་སོ་སྙམ་དེ་ལྟར་བྱས་ནས་བལྟས་པ་ཡིན་བྱས་པས། མཁན་པོ་ཁྲོས་ཏེ། ཁོ་བའི་གྲུབ་མཐའ་ལ་ ༡༩༧༽ཟུར་ཟ་བ་ཁྱོད་མ་འདུག་ཅིག་ཅེས་བསྐྲད་པ་ན། དེ་ཉིད་དུ་རིགས་པས་བསུན་ནང་བྱུང་བར་རིགས་མོད་ཀྱང༌། འོས་མ་ཡིན་ནོ་སྙམས་ནས་ཕྱག་བྱས་ཏེ་ཕྱིར་བྱོན་ནོ། དེ་ནས་དབྱིག་གཉེན་གྱི་དྲུང་དུ་བྱོན། ཐེག་པ་ཆེ་ཆུང་གི་སྡེ་སྣོད་མཐའ་དག་མཁས་པར་གསན། སྔགས་མཁན་གྱི་སློབ་དཔོན་ཞིག་ལ་རིགས་སྔགས་ནོས་ཏེ་བསྒྲུབ་པས་འཇམ་དཔལ་གྱི་ཞལ་བསྟན་ནས། ཨོ་ཌི་བི་ཤའི་ཡུལ་གྱི་ཤིན་ཏུ་དབེན་པའི་བྲག་ཕུག་ཅིག་ཏུ་བསམ་གཏན་ལ་ཡུན་རིང་དུ་བཞུགས། ནམ་ཞིག་ན་ལེནྡྲར་མུ་སྟེགས་དུར་ཛ་ཡ་ཞེས་བྱ་བ་རང་གི་ལྷ་མངོན་སུམ་དུ་མཐོང་བ་རྟོག་གི་ལ་ཤིན་ཏུ་བྱང་བ་ཐུབ་དཀའ་ཞེས་བྱས་བ་ཞིག་གི་རྩོད་པ་བྱུང་བ་ལ།
ཕྱོགས་གླང་སྤྱན་དྲངས་པས། མུ་སྟེགས་དེ་ལན་གསུམ་འཕམ་པར་མཛད་ནས་ནང་པའི་བསྟན་པ་ལ་བཀོད། དེར་རྣམ་རིག་དང་རྟོག་གེའི་བསྟན་བཅོས་ཐོར་བུ་མང་དུ་མཛད་པ་རྣམས་ཡོངས་ ༡༩༨༽སུ་བསྡོམས་ནས་བསྟན་བཅོས་བརྒྱ་རྩ་ཙམ་ཡོད་པར་གྲགས། སླར་ཡང་རང་གི་སྔར་གྱི་བྲག་ཕུག་ཏུ་བསམ་གཏན་ལ་གནས་པའི་སྐབས་ཤིག་ན། རང་གི་ཐུན་མོངས་མ་ཡིན་པའི་བློ་གྲོས་ཀྱི་མཐུ་ལས་བྱུང་བའི་རྟོག་གེའི་ཚུལ་ལུགས་འདི་ལ་སྔར་བརྩམས་པའི་བསྟན་བཅོས་རྣམས་འཐོར་བ་བཞིན་དུ་གྱུར་པས་གཅིག་ཏུ་བྱ་བར་དགོངས་ཏེ། ཚད་མ་ཀུན་ལས་བཏུས་ཀྱི་མཆོད་བརྗོད་དམ་བཅའ། ཚད་མར་གྱུར་པ་འགྲོ་ལ་ཕན་བཞེད་པ། སྟོན་པ་བདེ་བར་གཤེགས་ལ་ཕྱག་བཙལ་ནས། ཚད་མ་བསྒྲུབ་ཕྱིར་རང་གི་གཞུང་ཀུན་ལས། བཏུས་ཏེ་སྣ་ཚོགས་འཐོར་རྣམས་འདིར་གཅིག་བྱ།
ཞེས་རྡོ་ཐལ་གྱིས་བྲིས་པས། ས་གཡོ་བ་དང༌། ཕྱོགས་ཀུན་ཏུ་སྣང་བས་ཁྱབ་པ་དང༌། སྒྲ་ཆེན་པོ་གྲགས་པར་གྱུར་པས། དེར་བྲམ་ཟེ་ནག་པོ་ཞེས་བྱ་བས་དེ་ལྟ་བུའི་ལྟས་ཡིན་པར་ཤེས་ཏེ། སློབ་དཔོན་བསོད་སྙོམས་ལ་བཞུད་པའི་ཤུལ་དུ་དེས་འོངས་ཏེ་བསྲུབས། དེ་ལྟར་ལན་གཉིས་ ༡༩༩༽སུ་བསྲུབས་པས ལན་གསུམ་བྲིས་ནས། འདི་ཀུ་རི་དང་ཀྱལ་ཀའི་ཕྱིར་བསྲུབས་པ་ཡིན་ན་དགོས་པ་ཆེན་པོ་ཡོད་པས་མ་བསྲུབ་ཅིག གལ་ཏེ་དོན་ནོར་ཏེ་རྩོད་པར་འདོད་ན་ལུས་སྣང་བར་གྱིས་ཤིག ཅེས་པ་བྲིས་ཏེ།
ཡང་བསོད་སྙོམས་ལ་གཤེགས་པའི་ཤུལ་དུ་བསྲུན་དུ་འོངས་པས་ཡི་གེ་མཐོང་སྟེ་བསྡད་དོ། དེར་སློབ་དཔོན་གྱིས་བསྟན་པ་དཔང་དུ་གཙུགས་ཏེ་བརྩད་པས། ལན་མང་པོར་མུ་སྟེགས་འཕམ་པར་བྱས་ནས། ད་ཁྱོད་བསྟན་ལ་ཞུགས་ཤིག་བྱས་པ་ན། དེས་སྔགས་བཟླས་པའི་ཐལ་བ་གཏོར་བས་སློབ་དཔོན་གྱི་ཡོ་བྱད་ཐམས་ཅད་ འཚིག སློབ་དཔོན་རང་ཡང་ཚིག་ལ་ཁད་པ་བྱུང་སྟེ། དེར་མུ་སྟེགས་ཕྱིར་སོང་ངོ༌། བདག་གི་སེམས་ཅན་འདི་གཅིག་བུའི་དོན་ཡང་མི་ནུས་ན་གཞན་ལྟར་སྨོས་སྙམ་སེམས་བསྐྱེད་བཏང་བར་བརྩམས་པ་ན། འཕགས་པ་འཇམ་དཔལ་མངོན་སུམ་དུ་བྱོན་ནས། བུ་མ་བྱེད་མ་བྱེད་སྐྱེ་བོ་དམན་དང་འཕྲད་ན་བློ་གྲོས་ངན་སྐྱེ་ ༢༠༠༽སྟེ།
ཁྱོད་ཀྱི་བསྟན་བཅོས་འདི་ལ་མུ་སྟེགས་སོགས་ཀྱི་གནོད་མི་ནུས་པར་ཤེས། ཁྱོད་ཀྱི་སངས་རྒྱས་མ་ཐོབ་བར་དུ་དགེ་བའི་བཤེས་སུ་ང་འགྱུར་གྱིས་ཕྱི་མའི་དུས་སུ་བསྟན་བཅོས་ཀུན་གྱི་མིག་གཅིག་ཏུ་ནི་འདི་འགྱུར་རོ། ཞེས་གསུངས་པས། སློབ་དཔོན་གྱིས། བཟོད་ཀའི་སྡུག་བསྔལ་དུ་མ་དང་ལྡན་བརྣག་དཀའ་ལ། སེམས་ཀྱང་དམ་པ་མིན་པའི་སྤྱོད་པ་ལ་དགའ་ཞིང༌། སྐྱེ་བོ་དམ་པ་འཕྲད་དཀའ་གལ་ཏེ་ཁྱོད་ཀྱི་ཞལ་མཐོང་ཡང༌། བདག་ལ་བྱིན་གྱིས་མ་རློབས་དེ་ལ་ཅི་བགྱིད་མཆིས་ཞེས་ཞུས་པས། བུ་མ་དགའ་བར་མ་བྱེད་ཅིག ཉམ་ང་བ་ཐམས་ཅད་ལ་བདག་གིས་བསྲུང་ངོ༌།
ཞེས་གསུངས་ནས་མི་སྣང་བར་གྱུར་རོ། དེ་ནས་བསྟན་བཅོས་དེ་ཡང་ལེགས་པར་བརྩམས། ལན་གཅིག་མནལ་བའི་དུས་སངས་རྒྱས་མང་པོའི་ཞལ་མཐོང༌། ལྷོ་ཕྱོགས་ཀྱི་རྒྱུད་དུ་ཡུལ་ཐ་དད་ཀྱི་མུ་སྟེགས་ཀྱིས་རྒོལ་བ་རྣམས་ཚར་བཅད། སྔོན་གྱི་སློབ་དཔོན་རྣམས་ཀྱིས་གཙུགས་ ༢༠༡༽པའི་ཆོས་གཞི་ཉམས་པ་རྣམས་སོར་ཆུད་པར་མཛད། སླར་ཡང་ཨོ་ཌི་བི་ཤའི་རྒྱལ་པོའི་བློན་པོ་བྷ་དྲ་པ་ལི་ཏ་ཅེས་བྱ་བ་རྒྱལ་པོའི་མཛོད་ཀྱི་སྤྱན་པ་ཡིན་པ་དེ་སངས་ཀྱི་བསྟན་པ་ལ་བཅུག་སྟེ། དེས་གཙུག་ལག་ཀང་བཅུ་དྲུག་བཞེངས། དེ་རེར་དགེ་འདུན་གྱི་སྡེ་ཆེན་པོ་རེ་དང་ཆོས་གཞི་རེ་ཡང་ཡོད་པར་བྱས། དགེ་འདུན་དེ་རྣམས་ཁྲིམས་རྣམ་པར་དག་པའི་རྟགས་སུ་བྲམ་ཟེའི་བསྐྱེད་མོས་ཚལ་དུ་ནད་ཐམས་ཅད་གསོ་བར་ནུས་པའི་མུཥྞི་ཧ་རི་ར་ཀ་ཞེས་བྱ་བ་ཨ་རུ་རའི་སྡོང་པོ་ཁྱད་འཕགས་ཤིག་སྐྱེས་པ་སོགས་འགྲོ་ཕན་ནི་དཔག་པར་དཀའ། ཆོས་ཀྱི་འབྲེལ་བའི་སློབ་མས་ཕྱོགས་ཐམས་ཅད་ལ་ཁྱབ།
འདོད་ཆུང་ཆོག་ཤེས་པས་ཇི་སྲིད་འཚོའི་བར་དུ་སྦྱངས་ཡོན་བཅུ་གཉིས་ལ་གནས་ནས་མཐར་ཨོ་ཌི་བི་ཤའི་ནགས་ཚལ་དབེན་པ་ཞིག་ཏུ་སྐུ་འདས་སོ། བཙུན་པ་དགེ་འདུན་འབངས་ནི། སློབ་དཔོན་དབྱིག་གཉེརན་གྱི་སློབ་མ་ཞིག་སྟེ་ ༢༠༢༽ཡུལ་ལྷོ་ཕྱོགས་པ་བྲམ་ཟེའི་རིགས། སྡེ་པ་ཐམས་ཅད་ཡོད་སྨྲ་ཡིན། རྡོ་རྗེ་གདན་དུ་ཡུན་རིང་བཞུགས་ནས་དེར་འདུལ་བ་དང་མངོན་པའི་ཆོས་གཞི་ཉི་ཤུ་རྩ་བཞི་གཙུག ཁ་ཆེར་བྱོན་ནས་རིན་ཆེན་སྣས་པའི་གཙུག་ལག་ཁང་དང༌། ཀུམྦྷ་ཀུ་ཥྞི་ལིའི་གཙུག་ལག་ཁང་བཞེངས། ཐེག་ཆེན་མང་དུ་སྤེལ། ཁ་ཆེའི་ཡུལ་དེར་སྔོན་ཐོགས་མེད་སྐུ་མཆེད་ཀཧཡིས་ཐེགེ་ན་ཅུང་ཟད་དར། སློབ་དཔོན་འདིས་ཕྱིས་དར་རྒྱས་མཛད་ནས་མཐར་ཡུལ་དེ་ཉིད་དུ་སྐུ་འདས་སོ།
སློབ་དཔོན་ཆོས་འབངས་ནི། ཤར་ཕྱོགས་བྷངྒ་ལར་འཁྲུངས། སྐུ་མཆེད་གཉིས་ཀྱི་སློབ་མ་ཡིན། ཕྱོགས་བཞིར་འཇམ་དཔལ་གྱི་ལྷ་ཁང་རེ་བཞེངས། རྣལ་འབྱོར་སྤྱོད་པའི་ས་ཡོངས་རྫོགས་པ་འགྲེལ་པ་མཛད་དོ་ཅེས་གྲགས། སློབ་དཔོན་སངས་རྒྱས་བསྐྱངས་ནི་ལྷོ་ཕྱོགས་ཏམྦྷ་ལའི་ཡུལ་དུ་འཁྲུངས། སློབ་དཔོན་ཀླུའི་བཤེས་གཉེན་གྱི་སློབ་མ་སློབ་དཔོན་དགེ་འདུན་བསྲུང་བ་ལས་ཀླུ་སྒྲུབ་ཀྱི་གཞུང་ལུགས་རྣམས་ཐོས་པར་བྱས་ནས་ ༢༠༣༽བསྒོམས་པས་ཡེ་ཤེས་མཆོག་བརྙེད། འཇམ་དཔལ་གྱི་ཞལ་གཟིག འཕགས་པ་ཡབ་སྲས་དང་སློབ་དཔོན་དཔའ་བོ་སོགས་ཀྱི་གཞུང་ལུགས་མང་པོར་རྣམ་བཤད་མཛད། མཐར་རི་ལུའི་དངོས་གྲུབ་བསྒྲུབ་པས་འགྲུབ་བོ།
སློབ་དཔོན་ལེགས་ལྡན་ནི། ལྷོ་ཕྱོགས་མང་རྒྱ་རར་རྒྱལ་རིགས་སུ་སྐྱེ་བ་བརྙེས། ཡུལ་དེ་ཉིད་དུ་རབ་ཏ་བྱུང་སྡེ་སྣོད་གསུམ་ལ་མཁས་པར་སྦྱངས། དབུས་སུ་བྱོན་ནས་སློབ་དཔོན་དགེ་འདུན་བསྲུང་བ་ལས་ཐེག་ཆེན་གྱི་མདོ་སྡེ་དུ་མ་དང་ཀླུ་སྒྲུབ་ཀྱི་མན་ངག་ནོས་ཏེ། སླར་ཡང་ལྷོ་ཕྱོགས་སུ་བྱོན་ནས་ཕྱག་རྡོར་གྱི་ཞལ་གཟིགས་ཆོས་མང་དུ་བསྟན། སློབ་དཔོན་སངས་རྒྱས་བསྐྱངས་སྐུ་འདས་་་་་་ དེས་མཛད་པའི་བསྟན་བཅོས་རྣམས་གཟིགས། དབུ་མ་རྩ་བའི་གཞུང་ལས་སློབ་དཔོན་སྔ་མའི་བཞེད་པ་དེ་སུན་ཕྱུངས་ཏེ་འགྲེལ་པ་མཛད་ཅིང་ཀླུ་སྒྲུབ་ཀྱི་མན་ངག་ལ་བརྟེན་པར་ཞལ་གྱིས་བཞེས་ནས། མདོ་སྡེ་འགའ་ཞིག་ལ་འགྲིལ་པ་ ༢༠༤༽མཛད་དོ། དེ་ལ་སློབ་དཔོན་འདི་གཉིས་ཀྱི་དབུ་མ་ངོ་བོ་ཉིད་མེད་པར་སྨྲ་བའི་གཞུང་གཙུགས་ཤིང༌། སངས་རྒྱས་བསྐྱངས་སློབ་མ་ཧ་ཅང་མང་བ་མ་ཡིན་ཡང༌།
ལེགས་ལྡན་གྱི་སློབ་མ་ཤིན་ཏུ་མང་བས་དགེ་སློང་སྟོང་ཕྲག་དུ་མ་རྗེས་སུ་འབྲང་བ་ཡིན་པས་ལུགས་དེ་བྱིན་ཏུ་དར་བར་གྱུར་རོ། སློབ་དཔོན་འདི་གཉིས་ལ་བྱོན་གོང་དུ་ཐེག་ཆེན་མཐའ་དག་བསྟན་གཅིག་ཏུ་གནས། སློབ་དཔོན་འདི་གཉིས་ཀྱིས་ཀླུ་སྒྲུབ་དང་ཐོགས་མེད་གཉིས་ཤིན་ཏུ་ཐ་དད་དེ། ཐོགས་མེད་ཀྱི་གེ་དབུ་མའི་ལམ་མི་སྟོན་སེམས་ཙམ་ཁོ་ན་ཡིན་ལ། ཁོ་བོ་ཅག་གི་འདི་ལས་གཞན་དུ་མེད་དོ་ཞེས་མཐའ་གཞན་འགོག་པར་མཛད་པས་ལེགས་ལྡན་སྐུ་འདས་པའི་འོག་ཏུ་ཐེག་ཆེན་ལའང་ནང་དུ་སྡེ་གཉིས་སུ་གྱེས་རྩོད་པ་བྱུང་ངོ༌། བོད་རྣམས་སངས་རྒྱས་བསྐྱངས་ཀླུ་སྒྲུབ་ཀྱི་སྐུ་ཚེའི་སྟོད་ཀྱི་སློབ་མ་དང༌། ལེགས་ལྡན་སྐུ་ཚེའི་སྨད་ཀྱིས་སློབ་མ་ཡིན་པ་དང༌། རྩོད་པ་བྱས་པ་སྐད་དང༌། སངས་རྒྱས་བསྐྱངས་ཟླ་གྲགས་སུ་ ༢༠༥༽སྐྱེ་བ་བཞིས་ཟེར་བ་སོགས་རིག་པས་གྲས་པའི་བཅོལ་གཏམ་དུ་ཟད་དོ། འཕགས་པ་རྣམ་གྲོལ་སྟེ་ནི་ཡུལ་དབུས་དང་ལྷོ་ཕྱོགས་ཀྱི་མཚམས་འབར་བའི་ཕུག་དང་ཉེ་བར་འཁྲུངས།
སངས་རྒྱས་འབངས་ཀྱི་དབོན་པོ་ཡིན་ཞིང༌། ཐེག་ཆེན་ལ་མོས་ནས་དབྱིག་གཉེན་གྱི་དྲུང་དུ་བྱོན། ཤེར་ཕྱིན་ཉན་ནས་དེའི་མདོ་སྡེ་རྣམས་ཡོངས་རྫོགས་བཟུང༌། འོན་ཀྱང་མན་ངག་མ་གསན་ནོ། སླར་སློབ་དཔོན་དགེ་འདུན་བསྲུང་བ་ལ་གསན་པར་གྲགས། སློབ་དཔོན་འདི་བོད་ལ་གྲགས་པ་ལྟར་ན། དབྱིག་གཉེན་གྱི་སློབ་མ་ཕར་ཕྱིར་རང་ལ་མཁས་པ་དེ་ཡིན་ཟེར། རྒྱ་གར་བ་འགའ་ཞིག་ནི་ཕྱོགས་གླང་གི་སློབ་མ་དང༌། དབྱིག་གཉེན་གྱི་ཞབས་ཀྱང་མ་ཟིན། ཤེར་ཕྱིན་ཡང་སློབ་དཔོན་ཆོས་འབངས་ལ་གསན།
མན་ངག་ལེན་ནས་ལྡན་ལ་ཞུས་སོ་ཞེས་ཀྱང་ཟེར། གང་ལྟར་ཡང་སློབ་དཔོན་འདིས་ཤེར་ཕྱིན་ལ་བསམ་སྒོམ་མཛད་པའི་ ༢༠༦༽ཚེ་དོན་ལ་ཐེ་ཚོམ་མེད་ཀྱང་མདོ་དང་མངོན་རྟོགས་ཀྱི་ཚིག་འགའ་རེ་མི་འབྱོར་བ་བྱུང་སྟེ་ཐུགས་མ་བདེ་བའི་ཚེ། མནལ་ལམ་དུ་བྱམས་པས་ཝ་ར་ཎཱ་སེར་དོན་ཆེན་པོ་བརྙེད་པར་གྱུར་རོ། ཞེས་པའི་ལུང་བསྟན་བྱུང་བ་ལྟར་བྱོན་པས། དགེ་བསྙེན་ཞི་བའི་གོ་ཆ་ལྕགས་ཀྱི་བྱིན་པ་ཅན་དུ་གྲགས་པས། ལྷོ་ཕྱོག་པོ་ཏ་ལ་ནས་ཉི་ཁྲི་ལེ་བརྒྱད་མའི་དཔེ་སྤྱན་དྲངས་པ་དང་འཛོམ། མདོ་ཚིག་རྒྱན་དང་མཐུན་པར་བྱུང་བས་དབུགས་དབྱུང་ཐོབ་བོ། སློབ་དཔོན་དེས་མདོ་ལེའུ་བརྒྱད་མ་དང༌། མངོན་རྟོགས་རྒྱན་ངོ་བོ་ཉིད་མེད་པར་སྨྲ་བའི་དབུ་མའི་དོན་དུ་བཀྲལ་བ་དང༌། མདོ་རྒྱན་བསྲེས་པའི་བསྟན་བཅོས་མཛད་པ་པོ་ཡིན།
འདི་མ་བྱུང་བའི་སྔོན་རོལ་དུ་དེ་ལྟར་མེད། ཉི་ཁྲི་སྣང་བར་སྔོན་ཆད་གཞན་གྱིས་མ་མྱོང་གསུང་བའི་རྒྱུ་མཚན་དེ་ལྟར་ཡིན་ནོ་ཟེར། ཤེར་ཕྱིན་རྩལ་བཏོན་གྱི་འཆད་ཉན་དགེ་སློང་ཚོ་རེས་ཉུང་མཐའ་བྱས་པར་ལོ་ ༢༠༧༽གསུམ་ཙམ་མཛད་པར་གྲགས། རྒྱ་བོད་གཉིས་སུ་ས་དང་པོ་དང༌། སྦྱོར་ལམ་པ་དང༌། འཕགས་པ་དང་ཉེ་བས་དེའི་ཁོངས་སུ་གཏོགས་པ་ཡིན་ཟེར་ཡང༌། སྐྱེས་མཆོག་དམ་པ་ངོ་མཚར་ཅན་ཞིག་ཡིན་པར་རྩོད་པ་མི་སྣང་ངོ༌། སློབ་དཔོན་དཀོན་མཆོག་གསུམ་གྱི་འབངས་ནི། དབྱིག་གཉེན་ལས་མངོན་པའི་སྡེ་སྣོད་ཐོས་པ་ཕྱོགས་གླང་དང་མཛའ་བཤེས་སུ་གྱུར་པ་དེ་ལ་ཤེར་ཕྱིན་ཉན་པའི་སློབ་མ་ཞིག་སྟེ། བློ་གྲོས་ཕྱོགས་གླང་དང་མཉམ་པར་གྲགས་ཤིང༌།
འདིས་མཛད་པའི་ཡོན་ཏན་མཐའ་ཡས་པར་བསྟོད་པ་ལས། ཕྱོགས་གླང་གིས་བསྡུས་དོན་མཛད་དོ། སློབ་དཔོན་དཀོན་མཆོག་གསུམ་གྱི་འབངས་སློབ་དཔོན་དཔའ་བོའི་མཚན་དུ་འདོད་ཅིང༌། གང་དག་བསྟོད་པ་བརྒྱ་ལྔ་བཅུ་པ་ལ། ཕྱོགས་གླང་གིས་སྤེལ་མར་བསྟོད་པའི་ཁ་སྐོངས་མཛད་ཅེས་སྨྲ་བ་ནི་རང་བཟོའམ་ལོ་རྒྱུས་ལ་དག་པའི་རྗེས་སུ་ཕྱོགས་པར་ཟད་དེ། སྤེལ་མར་བསྟོད་པའི་ནང་གི་ཕྱོགས་གླང་གི་ ༢༠༨༽གསུང་རྣམས་བསྟོད་པ་བརྒྱ་ལྔ་བཅུ་པའི་ཚིགས་བཅད་དེ་དང་དེའི་མཚམས་སྦྱོར་རམ། དོན་གསལ་བྱེད་ཁོ་ན་ཡིན་པས། འགྲེལ་པར་སྦྱར་བ་ཡིན་གྱི་སློབ་དཔོན་དེ་གཉིས་ཀྱིས་རྩོམ་རེས་བྱས་པ་ག་ལ་ཡིན་ཞེས་གོ་དགོས་སོ། སླད་ཀྱིས་སློབ་དཔོན་དེས་ལྷོ་ཕྱོགས་སུ་བྱོན་ཏེ་གཙུག་ལག་ཁང་དུ་མའི་མངའ་བདག་མཛད་ནས་སྐྱེ་བོ་དུ་མ་ལ་ཆོས་བསྟན། དྲ་བ་ལེའི་ཡུལ་དུ་ཆོས་གཞི་ཆེན་པོ་ལྔ་བཅུ་ཙམ་གསར་དུ་གཙུག་ནས་བསྟན་པ་ཡུན་རིང་དུ་གསལ་བར་མཛད།
མཐར་གནོད་སྦྱིན་མོ་བསྒྲུབ་ནས་རིའི་རྒྱལ་པོ་མེ་ཏོག་བརྒྱ་པ་ཅེས་བྱ་བར་བཞུད་དོ། དགེ་བསྙེན་ཞི་བའི་གོ་ཆས་པོ་ཏ་ལར་ཕྱིན་པ་ཡང་འདི་དག་དང་དུས་མཚུངས་པ་སྟེ། དེའི་ལོ་རྒྱུས་ཅུང་ཟད་བརྗོད་ན། ཡུལ་པུཎྜ་ཝདྡྷ་ནའི་ནགས་ཚལ་ན། དགེ་བསྙེན་དེ་སྤྱན་རས་གཟིགས་བསྒྲུབས་ཤིང་གྲུབ་རྟགས་ཀྱང་བྱུང་བ་ན། རྒྱལ་པོ་ཤུ་བྷ་ས་ར་ཞེས་པའི་རྨིས་ལྟས་སུ་དགེ་བསྙེན་ ༢༠༩༽དེ་ཡུལ་འདིར་སྤྱན་འདྲེན་པར་རི་བོ་པོ་ཏ་ལར་རྫོངས་ཤིག ཅེས་པ་རྨིས་པས། དེ་ལ་མུ་ཏིག་གི་འཕྲེང་བ་དང་སྤྱེན་པའི་ཡི་གེ་གཏད། ལམ་རྒྱགས་པ་ཎ་དག་ཀྱང་སྦྱིན་པ་ན། དགེ་གཉེན་གྱིས་བསམ་པར།
ལམ་བསྒྲོད་དཀའ་ཞིང་རིང་བས་སྲོག་གི་བར་ཆད་ཀྱང་བྱེད་སྲིད་ན་འོན་ཀྱང་ཡི་དམ་གྱི་ལྷ་བཞུགས་པར་བསྐུལ་བའི་ངག་བཅོག་པར་ནི་ཆ་མ་ཡིན་ནོ་སྙམས་ནས་ལམ་ཡིག་ཐོགས་ནས་སོང༌། མཐར་དྷ་ན་ཤྲིའི་གླིང་དཔལ་ལྡན་འབྲས་སྤུངས་ཀྱི་མཆོད་རྟེན་དུ་སླེབ། དེ་ནས་པོ་ཏ་ལར་ས་འོག་ཅུང་ཟད་བརྒྱུད་ནས་ཕྱིན་པ་ན། སླར་ས་སྟེང་ནས་འགྲོ་ས་ཡོད་པ་དེང་སང་རྒྱ་མཚོ་ལུད་པས་ས་གཞི་ནོན་ཏེ་མིས་ཐར་ས་མེད་གསུང༌། སྔོན་གྱི་དུས་དེ་ཙམ་ན་ལམ་ཡོད་པས་དེ་ལས་བརྒྱུད་ནས་སོང༌། དེར་ཆུ་བོ་ཆེན་པོ་ཞིག་ལ་མ་ཐར་བར་ལམ་ཡིག་ལྟར་སྒྲོལ་མ་ལ་གསོལ་བ་བཏབ་པས་བསྒྲལ། དེ་ནས་མཚོར་མ་ཐར་ ༢༡༠༽བར། ཁྲོ་གཉེར་ཅན་གྱིས་བསྒྲལ། ནགས་ཀྱི་མེ་འབར་ནས་མ་ཐར་བར། རྟ་མགྲིན་གྱིས་ཆར་ཕབ་སྟེ་བསྒྲལ།
ངམ་གྲོག་འཇིགས་སུ་རུང་བར། རལ་གཅིག་མས་སྦྲུལ་ཟམ་བྱས་ཏེ་བསྒྲལ། དེ་ནས་སྤྲེའུ་གླང་པོ་ཆེའི་ལུས་ཙམ་མང་པོས་ལམ་བཀག་པར། དོན་ཞག་གིས་དེ་རྣམས་བསྐྲད་དེ་ལམ་ཕྱེ་ཞིང་བཟའ་བཅའ་བཟང་པོ་དག་ཀྱང་བྱིན། དེ་ནས་རི་བོ་ཏ་ལའི་རྩར་སླེབ་ཀྱང་བྲག་རི་ལ་མ་ཐར་སྤྱན་རས་གཟིགས་ལ་གསོལ་བ་བཏབ་པས། སྤ་ཐག་གི་སྐས་བྱུང་ནས་དེ་ལ་འཛེགས་ཏེ་ཕྱིན་པ་ན། ཕྱོགས་ཐམས་ཅད་རྨུགས་པས་ནོན་ཏེ་ལམ་མ་རྙེད་ཡུན་རིང་དུ་གསོལ་བ་བཏབ་པས་ན་བུན་སངས་སོང་བར། རི་དེའི་སུམ་ཆ་ལ་སྒྲོལ་མའི་སྐུ་བརྙན་དང་རེ་སྐེད་ན་ཁྲོ་གཉེར་ཅན་གྱི་སྐུ་བརྙན་སོགས་མཐོང༌། རིའི་རྩེ་མོར་ཕྱིན་པ་ན་གཞལ་མེད་ཁང་སྟོང་པ་མེ་ཏོག་ཐོ་རེ་བ་ལས་གཞན་སུ་ཡང་མི་འདུག་གོ། དེར་གསོལ་བ་འདེབས་ཀྱིན་ ༢༡༡༽ཟླ་བ་གཅིག་ཏུ་སྡད་པ་ན།
ནམ་ཞིག་བུད་མེད་གཅིག་འོངས་ནས་འཕགས་པ་བྱོན་པས་འདིར་ཤོག་གཅིག་ཟེར་ཏེ་ཁྲིད་ནས། ཕོ་བྲང་གི་སྒོ་རིམ་པ་སྟོང་ཕྱེ་བ་ལས་སྒོ་རེ་རེ་ཕྱེ་བས་ཏིང་ངེ་འཛིན་རེ་རེ་སྐྱེས། འཕགས་པ་ལྷ་ལྔ་དང་དངོས་སུ་འཇལ་མེ་ཏོག་སྐུ་ལ་གཏོར། རྒྱལ་པོའི་ཡི་གེ་དང་རྟེན་ཕུལ། འཛམ་བུའི་གླིང་དུ་འབྱོན་པར་གསོལ་བ་བཏབས་པས་ཞལ་གྱིས་བཞེས་ཏེ། དགེ་བསྙེན་ལ་ལམ་རྒྱགས་པ་ཎ་མང་པོ་གནང༌། འདི་ཙམ་གྱིས་འཚོ་བ་ལ་བརྟེན་ནས་ཁྱོད་ཡུལ་དུ་སླེབ་པར་འགྱུར་གྱིས། པ་ཎ་མ་ཟད་པ་ཎ་འོང་ངོ༌། ཞེས་གསུངས་ཤིང་ལམ་བསྟན། རི་སྐེད་དང་རི་རྩའི་སུམ་ཆ་ན་ཡོད་པའི་སྐུ་བརྙན་འཚོ་ཡང་དངོས་སུ་མཐོང༌།
ཚུར་འོངས་པ་ན་ཞག་བཅུ་གཉིས་སོང་བའི་ཉིན་མོ། པུཎྜ་ཝ་དྷ་ནའི་རི་མཐོང་ནས་རབ་ཏུ་དགའ་སྟེ། པ་ཎ་ལྷག་པོས་བཟའ་བཏུང་ལྷག་པོར་ཉོས་ཏེ་ཟོས། རྒྱལ་པོའི་གྲོང་ ༢༡༢༽ཁྱེར་དུ་མ་སླེབས་པར་རང་གི་སྒྲུབ་གནས་དང་ཉེ་བར་སླེབ་པའི་ཚེ་ནས་པ་ཎ་ཟད། ས་དེར་སྡད་ནས་ཉིན་རངས་པར་འཕགས་པ་འབྱོན་ནམ་སེམས་པ་ན་མ་བྱོན་ན་ཕྱེད་ན་གཉིད་ལ་སོང་བ་རོལ་མོའི་སྒྲས་སད་པ་ན་བལྟས་པས་རྒྱབ་བསྟེན་གྱི་ཤིང་གི་ངོས་ལ་ལྷ་ལྔ་དངོས་སུ་བྱོན་འདུག་པར། ཕྱག་བཙལ་གསོལ་བ་བཏབ། རྒྱལ་པོའི་ཡུལ་དུ་འབྱོན་པར་ཞུས་པས་དང་པོ་པ་ཎ་མ་ཟད་ན། དེ་ལྟར་ཡིན་ཡང་ད་ནི་འདི་ཁོ་ནར་གནས་སོ་གསུངས། དེ་ནས་ནགས་ཚལ་དེར་ལྷ་ཁང་བཞེངས་པ་ཁ་ས་པ་ཎིའི་ལྷ་ཁང་དུ་གྲགས་སོ། དེ་ལྟར་ནི་རྒྱ་གར་སྤྱི་ཁྱབ་ཏུ་གྲགས་པ་ལྟར་ཡིན།
ཉི་ཁྲི་ལེའུ་བརྒྱད་པའི་ལོ་རྒྱུད་ལྟར་ན། རྒྱལ་པོས་བསྐུལ་བའི་འཕྲོས་མེད་པར་པོ་ཏ་ལར་ལན་གསུམ་བྱོན་པའི་དང་པོ་རང་ཉིད་ཀྱིས་མཇལ་བའི་དོན་དང༌། གཉིས་པ་མོད་རྒྱན་གཉིས་ཚིག་མ་མཐུན་པའི་དོགས་གཅོད་ལ་ཝ་ར་ཎཱ་སིའི་དགེ་འདུན་གྱིས་བཏང་བར། དགོས་གཅོད་མ་ཞུས་པར་ཁ་ས་པ་ཎི་ ༢༡༣༽སྤྱན་དྲངས། ཁ་ས་པ་ཎི་ལ་ཞུས་པས། ང་སྤྲུལ་པ་ཡིན་པས་མི་ཤེས་གསུངས་པ་ལན་གསུམ་པ་དེའི་དགོས་གཅོག་ལ་བྱོན་ནས་ལེའུ་བརྒྱད་ལ་སྤྱན་དྲངས་ཟེར་རོ། གང་ལྟར་ཡང་དགེ་བསྙེན་དེ་ཡོ་བྱད་ལ་བལྟས་ནས་ཚོམ་རྐུན་པས་བཀྲོངས་པར་བརྩམ་པའི་ཚེ། མྱོང་བར་ངེས་པའི་ལས་ཀྱི་མཐུར་ཤེས་ནས། མགོ་བོ་འཕགས་པའི་ཕྱག་ཏུ་ཕུལ་ཞིག་བྱས་པས། ཚོམ་རྐུན་པས་ཀྱང་དེ་བཞིན་དུ་བྱས།
འཕགས་པས་སྤྱན་ཆབ་ཕྱུངས། ཀླད་ཁུ་ས་རུ་སོང་བས། དེ་ཐམས་ཅད་རིང་བསྲེན་དུ་གྱུར། དེ་ཕྱིན་ནས་མཆོད་པ་དངོས་སུ་མ་བཞེས་ཞེས་གྲགས་སོ། དེ་ནས་རྒྱལ་པོ་ཤྲི་ཧ་ར་ཤའི་བུ་རྒྱལ་པོ་ངང་ཚུལ་ཞེས་བྱ་བ་བྱུང་ནས། དཀོན་མཆོག་མཆོད་པའི་རྒྱལ་པོར་གྱུར་ནས་ལོ་བརྒྱ་དང་བཞི་བཅུ་ཐུབ་རྒྱལ་སྲིད་ཀྱང་ལོ་བརྒྱར་ཉེ་བ་བྱས། འདི་སྐབས་ཡོན་ཏན་འོད་ཀྱི་སྐུ་ཚེའི་གཞུག་ཙམ་ཡིན་པར་གྲགས། ༢༡༤༽ཤར་དུ་རྒྱལ་པོ་ལི་ཙ་ཝའི་རིགས་ལས་བྱུང་བ་སེངྒེ་ཞེས་བྱ་བ་མངའ་ཐང་ཆེན་པོ་ཞིག་ཀྱང་བྱུང༌། དེའི་དུས་སློབ་དཔོན་ཙནྡྲ་གོ་མི་འཁྲུངས། སེངྒེའི་བུ་རྒྱལ་པོ་བྷ་ར་བཞེས་བྱ་བས་ཀྱང་རྒྱལ་སྲིད་རིང་དུ་བྱས།
འདི་སྐབས་ལེགས་ལྡན་དང་འཕགས་པ་གྲོལ་སྡེའི་སྐུ་ཚེའི་སྨད་ཀྱི་དུས་ཡིན། སློབ་དཔོན་ཉི་མ་སྦས་པ་གྲོལ་སྡེའི་སློབ་མ་མཆོག་སྟེ་དང༌། སངས་རྒྱས་བརྐྱངས་ཀྱི་སློབ་མ་ཀ་མ་ལ་བུདྡྷིའི་སྐུ་ཚེ་སྨད་དང༌། ཡོན་ཏན་འོད་ཀྱི་སློབ་མ་ཟླ་བའི་ནོར་བུ་དང༌། ན་ལེནྡྲའི་མཁན་ཆེན་རྒྱལ་བའི་ལྷ་རྣམས་དུས་མཚུངས་སུ་བྱུང་ཞིང༌། ལྷོ་ཕྱོགས་སུ་སློ་དཔོན་ཟླ་བ་གྲགས་པའང་བྱོན། སློབ་དཔོན་ཆོས་སྐྱོང་དང༌། ཞི་བ་ལྷ་དང༌། གྲུབ་ཐོབ་བི་རུ་པའི་སྐུ་ཚེའི་སྟོད་ཀྱི་དུས་ཙམ་མོ། འཕགས་པ་ལྷ་ཡང་འདི་དུས་བྱུང་བར་མངོན་སྟེ།
མེ་ཏོག་ཕྲེང་རྒྱུད་ཤེས་རབ་གྲགས་ཀྱིས་བསྒྱུར་བ་ན། འཕགས་པ་དགེ་འདུན་འབངས་ཀྱི་སློབ་མ། འཕགས་པ་ས་ག་ ༢༡༥༽ལྷས་མཛད་པ་ཅེས་འབྱུང་བ་བོ། དཔལ་ལྡན་ཟླ་བ་གྲགས་པ་ནི། ལྷོ་ཕྱོགས་མནྟར་སྐུ་འཁྲུངས། ཆུང་ངུ་ཉིད་ནས་རིག་གནས་མཐའ་དག་ལ་སྦྱངས། རབ་ཏུ་བྱུང་ཞིང་སྡེ་སྣོད་མཐའ་དག་ལ་མཁས་པར་བྱས། ལེགས་ལྡན་གྱི་སློབ་མ་མང་པོ་དང༌། སངས་རྒྱས་བརྐྱངས་ཀྱི་སློབ་མ་ཀ་མ་ལ་བུདྷི་ལ། ཀླུ་སྒྲུབ་ཀྱི་གཞུང་ལུགས་དང་མན་ངག་ཐམས་ཅད་ནོས།
མཁས་པ་ཆེན་པོར་གྱུར་ནས་དཔལ་ན་ལེནྡྲའི་མཁན་པོ་མཛད། རྩ་འཇུག་གཞི་གསུམ་དང༌། རིགས་བསྲུག་བཅུ་པའི་འགྲེལ་པ་ལ་སོགས་པ་མཛད་དེ་སངས་རྒྱས་བརྐྱངས་ཀྱི་ལུགས་དེ་ཉིད་ཆེར་དར་བར་མཛད་པ་ཡིན་ནོ། རི་མོར་བྲིས་པའི་བ་ལ་འོ་མ་དང་རྩིག་པ་སོགས་ལ་ཐོགས་མེད་དུ་བཞུགད་པ་སོགས་ངོ་མཚར་བའི་ལྟས་དུ་མ་ཡོད་ཅིང༌། མུ་སྟེགས་ཀྱི་སྒོལ་བ་མང་པོ་ཚར་བཅད། བྲམ་ཟེ་དང་ཁྱིམ་བདག་ཕལ་ཆེར་ ༢༡༦༽བསྟན་པ་ལ་བཅུག་ནས་ཆོས་གཞི་ཆེན་པོ་མང་དུ་བཏབ། མཐར་སྔགས་ལམ་ལ་བརྟེན་ནས་མཆོག་ཐོབ་པར་བཞེད། བོད་ཀྱི་ལོ་རྒྱུས་ལྟར་ན་དགུང་ལོ་སུམ་བརྒྱ་བཞུགས་པར་གྲགས་སོ། སློབ་དཔོན་ཙནྡྲ་གོ་མི་ནི། སྤྱན་རས་གཟིགས་ཀྱི་ཞལ་མཐོང་བའི་པཎྜི་ཏ་མུ་སྟེགས་རྒྱང་འཕེན་པའི་སྟོན་པ་ཞིག་དང་རྩོད་པར་གྱུར་ཏེ།
དེའི་རིང་ལུགས་སུན་ཕྱུངས་ཡང་རིག་པ་ནི་བློས་སྣར་བརྟགས་པ་ཡིན་པས་གང་བློ་བསྒྲེན་པ་དེ་རྒྱལ་བ་ཡིན་གྱི། སྐྱེ་བ་སྔ་ཕྱི་ཡོད་པའི་རྟགས་མངོན་སུམ་དུ་མེད་པས་ཁོ་བོ་ཅག་མི་འདོད་ཟེར་བ་ན། དེར་རྒྱལ་པོ་ལ་སོགས་དཔང་པོར་བཞག་སྟེ། ང་ཉིད་སྐྱེ་བ་ལེན་པ་ཡིན་པས་དཔྲལ་བར་རྟགས་ཐོབ་ཅིག་བྱས་ནས། དེས་དཔྲལ་བར་ཚལ་གྱི་ཐིག་ལེ་ཤ་ལ་ཐིམ་པ་གཅིག་བྱས། ཁ་ནང་དུ་མུ་ཏིག་གཅིག་བཅུག་ནས་དེ་ཉིད་དུ་འདས་ཏེ། དེའི་ལུས་ཟངས་ཁ་སྦྱོར་གྱི་ནང་དུ་བཅུག་ ༢༡༧༽ནས་རྒྱལ་པོས་རྒྱ་བཏབ་བོ། དེ་རྒྱལ་རིགས་ཀྱི་པཎྜི་ཏ་བི་ཤི་ས་ག་ཞེས་པའི་བུར་སྐྱེ་བར་ཁས་བླངས་པ་བཞིན་དེ་ལ་ཁྱིའུ་མཚན་དང་ལྡན་པ་ཞིག་བཙས་མ་ཐག་ཏུ་ཚལ་གྱི་རི་མོ་དཔྲལ་བར་ཡོད་པ་ཁ་ནང་དུ་མུ་ཏིག་ཡོད་པ་དེ་བྱུང༌། རྒྱལ་པོ་སོགས་ཀྱིས་སྔར་གྱི་ཕུང་པོ་དེ་བལྟས་པས་དཔྲལ་བའི་མཚལ་གྱི་རི་མོ་ཡང་བྱེད། མུ་ཏིག་གི་ཤུལ་ཧར་རེ་འདུག
དེར་མུ་སྟེགས་དེ་ཡང་སྐྱེ་བ་སྔ་ཕྱི་ཡོད་པར་ཡིད་ཆེ་སྐད། ཁྱིའུ་བཙས་མ་ཐག་ཏུ་མ་ལ་ཕྱག་བྱས་ཏེ་ཟླ་བ་བཅུར་འོ་མ་རྒྱལ་ལམ་བྱས་པས། བཙས་མ་ཐག་སྨྲ་བ་ལྟས་ན་ནོ་སྙམ་ནས་ཁ་རོག་འདུག་བྱས་པས་ལོ་བདུན་བར་ཅང་མ་སྨྲས་པས་ལྐུག་པའོ་སྙམ་མོ། དེར་མུ་སྟེགས་ཀྱི་རྒོལ་བ་ཤིན་ཏུ་གོ་དཀའ་བ་སྙན་པར་གས་ཀྱི་ཚིགས་བཅད་སངས་རྒྱས་པ་རྣམས་ཀཧཡི་གྲུབ་མཐའ་འགོག་པར་བྱེད་པ་གཅིག་བརྩམས་ནས་རྒྱལ་པོ་དང་མཁས་པའི་ ༢༡༨༽ཚོགས་ཐམས་ཅད་ལ་གྲིམས་སོ། དེར་བི་ཤེ་ས་གའི་ཁྱིམ་དུ་བྱུང་བ་ན། དོན་དེ་ཡུན་རིང་བརྟགས་པས་མ་གོ་བས་ལན་གདབ་པར་ག་ལ་ནུས། ལན་གཅིག་བྱ་བ་ཞིག་གི་ཕྱིར་ཁྱིམ་གྱི་ཕྱི་རོལ་དུ་སོང་བ་ན། དེར་ཙནྡྲ་གོ་མི་ལོ་བདུན་འགྲོ་བ་དེས་བལྟས་པ་ན། དོན་དེ་ཤེས་པར་དཀའ་བ་མེད་དོ། དོན་འགྲོལ་གྱི་ཡིག་ཆུང་བཏབ།
ལན་གྱི་ཚིགས་བཅད་ཀྱང་བྲིས་སོ། ཕས་ནང་དུ་འོངས་པ་ན་དེ་ལྟར་བྲིས་པ་མཐོང་ནས། ཁྱིམ་དུ་སུ་བྱུང་ཞེས་ཙནྡྲ་གོ་མིའི་མ་ལ་བྲིས་སོ། གཞན་སུ་ཡང་མ་འོངས་བུ་ལྐུག་པས་བལྟ་ཞིང་བྲིས་སོ། དེར་ཕས་བུ་ལ་དྲིས་པ་ན་མའི་གདོང་ལ་བལྟ་ཞིང་འདུག་གོ། མས་སྨྲོས་ཤིག་བྱས་པས། འདི་ནི་བདག་གིས་བྲིས་ཏེ་རྒོལ་བ་འདི་བཟློག་པ་ནི་དཀའ་བ་མ་ཡིན་ཞེས་ཟེར། དེ་ནས་ནང་པར་ཙནྡྲ་གོ་མི་དང་མུ་སྟེགས་ཀྱི་སྟོན་པ་དེ་གཉིས་བརྩོད་པས་ཙནྡྲ་གོ་མི་རྒྱལ་ཏེ་བྱ་དགའ་ཆེན་པོ་ཐོབ་ཕྱོགས་ ༢༡༩༽ཐམས་ཅད་དུ་མཁས་པའི་གྲགས་པས་ཁྱབ་བོ། དེ་ནས་སློབ་དཔོན་བློ་གྲོས་བསྟན་པ་ལ་མདོ་སྡེ་དང་མངོན་པའི་སྡེ་སྣོད་ཕལ་ཆེར་ལན་གཅིག་གསན་པས་མཁྱེན། རིག་འཛིན་གྱི་སློབ་དཔོན་མྱ་ངན་མེད་པར་བཀའ་ལུང་ནོས་ཏེ་རིགས་སྔགས་བསྒྲུབ་པས་སྤྱན་རས་གཟིགས་དང་སྒྲོལ་མའི་ཞལ་གཟིགས།
དེ་ནས་ཤར་ཕྱོགས་རྒྱལ་པོ་བྷ་ར་ཤའི་ཡུལ་དུ་སྨན་དཔྱད་དང་སྡེབ་སྦྱོར་སོགས་གཟོའི་གནས་ཀྱི་བསྟན་བཅོས་མང་དུ་བྱས། ཁྱད་པར་སྒྲ་རིག་པ་མང་དུ་བཤད། དེའི་ཚེ་རྒྱལ་པོའི་བུ་མོ་ཏ་ར་ཞེས་བྱ་བ་བག་མར་བླངས་ཤིང་རྒྱལ་པོས་ཡུལ་འཁོར་ཞིག་ཀྱང་སྦྱིན་པར་བྱས། དུས་ལན་གཅིག་གཡོག་མོས་ཏཱ་ར་འབོད་ཀྱིན་འདུག་པས། ཡི་དམ་དང་མཚན་མཐུན་པ་ཁྱིམ་ཐགས་སུ་མི་རུང་ངོ་སྙམ་ནས། ཡུལ་གཞན་དུ་འགྲོ་བར་བརྩམས་པས་རྒྱལ་པོས་ཤེས་ཏེ། ངའི་བུ་མོ་དང་ལྷན་གཅིག་མི་འདུག་ན་ ༢༢༠༽གངྒཱ་ལ་བསྐུར་ཅིག་ཅེས་བསྒོས་ཏེ་དེ་བཞིན་བྱས་པ་ན། སློབ་དཔོན་གྱིས་སྒྲོལ་མར་གསོལ་བ་བཏབ་བས། གངྒཱ་དང་རྒྱ་མཚོ་འཕྲད་མཚམས་ཀྱི་རྒྱ་མཚོའི་གླིང་ཞིག་ལ་ཐོན། གླིང་དེ་འཕགས་མས་སྤྲུལ་བ་ཡིན་ཡང་ཟེར་ཏེ་ཙནྡྲ་དེ་པ་ཅེས་བྱ་བ་ད་ལྟ་ཡང་ཡོད་དེ་གྲོང་བདུན་སྟོང་ཙམ་ཤོང་བ་ཟིག་འདུག་ཟེར།
སྤྱན་རས་གཟིགས་ཀྱིས་ལུང་བསྟན་བ་ལ་གོང་མའི་དགེ་བསྙེན་མཛད། མཚན་ཙནྡྲ་ཡིན་ལ། དེ་ཕྱིན་ཆད་ནས་ཙནྡྲ་གོ་མེར་གྲགས་སོ། སླར་ཡང་འཛམ་གླིང་ལྷོ་ཕྱོགས་ཀྱི་རྒྱུད་དུ་བྱོན། བྲམ་ཟེ་མཆོག་སྲིད་ཀྱི་ལྷ་ཁང་ན་ཀླུ་ལ་སྒྲ་ཉན་པའི་བཀོད་པ་དང༌། ཀླུ་ཤེ་ཥས་བྱས་པའི་པཱ་ཎིའི་འགྲེལ་པ་འདུག་པ་ཡང་གཟིགས་པས། ཀླུ་ནི་རབ་ཏུ་རྨོངས་པས། ཚིག་མང་བ། དོན་ཉུང་བ་ཟློས་པ། མ་རྫོགས་པའོ།
ཞེས་སྨད་ནས། པཱ་ཎི་པའི་དོན་འགྲེལ་དུ་ཙནྡྲ་བྱཱ་ཀ་ར་ཎ་ཡན་ལག་དང་བཅས་པ་མཛད། གཞུང་དེར། ཉུང་ ༢༢༡༽ངུ་རྣམས་གསལ་ཡང་དག་རྫོགས། ཞེས་གསུངས་བ་ཡང་ཀླུ་ལ་ཟུར་ཟ་བའོ། དེ་ནས་དཔལ་ན་ལེནྡྲར་བྱོན། དེའི་ཙེ་མཁན་པོར་གྱུར་པ་ཟླ་བ་གྲགས་པ་ཡིན་པ་དང་མཇལ་ནས། ཁྱེད་གང་ནས་འོངས་བྱས་པས། ལྷོ་ཕྱོགས་ནས་འོངས། ཆོས་གང་ཤེས་དྲིས་པས།
སྒྲ་པཱ་ཎི་པ་དང༌། བསྟོད་པ་བརྒྱ་ལྔ་བཅུ་པ་དང༌། མཚན་ཡང་དག་པ་བརྗོད་པ་གསུམ་ཤེས་བྱས་པས། འདི་གཞུང་གསུམ་ལས་མི་ཤེས་ཅེས་ཚིག་ཁེངས་སྐྱུང་ཡང༌། དོན་ལ་ཐམས་ཅད་ཤེས་པར་ཁས་བླངས་པ་ཡིན་པས། ཙནྡྲ་གོ་མི་ཡིན་ནམ་སྙམ་དྲིས་པས། འཇིག་རྟེན་ན་དེ་ལྟར་གྲགས་གསུངས། འོ་ན་མཁས་པ་ཆེན་པོ་ཐོག་བབས་སུ་བྱོན་པ་མ་ལེགས་ཀྱིས། དགེ་འདུན་གྱིས་བསུ་བ་བྱེད་དགོས་པས་རེ་ཞིག་གྲོང་ཁྱེར་དུ་བཞུད་ཅིག་གསུངས་པས། བདག་དགེ་བསྙེན་མ་དགེ་འདུན་གྱིས་བསུ་བ་བྱར་ག་ལ་རུང༌།
འདི་ལ་ཐབས་ཡོད་དོ་གསུངས་ནས། ཤིང་རྟ་ ༢༢༢༽གསུམ་ལས། དབུས་མར་འཇམ་དཔལ་བཞུགས། གཞན་གཉིས་སུ་སློབ་དཔོན་གཉིས་ཀྱིས་རྔ་ཡབ་གཡབ་ཅིང་འདུན་ནས་དགེ་འདུན་གྱིས་བསུ་བ་དང་བཅས་བྱོན་ན་འཇམ་དཔལ་གྱི་སྐུ་ལ་བསུ་བ་བྱས་པར་འགྲོ་གསུངས་ནས། དེ་ལྟར་བྱས་པས་ཙནྡྲ་གོ་མིར་འཇམ་དཔལ་གྱི་སྐུ་བསྙན་གྱིས་ཞལ་བསྟན་པས་དེར་བསྟོད་པ་མཛད་པ་སྐུ་བསྙན་ཞལ་ཕྱིར་ལོག་གིས་གསན་པ་དུས་དེར་སྐྱེ་བོ་ཀུན་གྱིས་མཐོང་ནས་སྐུ་གཟུགས་ཕ་གི་ནི་དེ་ལྟར་བྱེད་དོ་བྱས་པ་དེ་ཁ་ལ་ལུས་ཏེ་འཇམ་དབྱངས་འཇིང་ཡོན་མར་གྲགས། དེ་ནས་ཙནྡྲ་གོ་་་་་ཐོགས་མེད་སྲོལ་ལ་བརྟེན་ཏེ་རྣམ་རིག་གི་ཕྱོགས་བཟུང༌། ཟླ་གྲགས་ནི་ཀླུ་སྒྲུབ་ཀྱི་གཞུང་སངས་རྒྱས་བསྐྱངས་སོགས་ཀྱིས་བཀྲལ་བ་ལ་བརྟེན་ཏེ་ངོ་བོ་ཉིད་མེད་པར་སྨྲ་བའི་ཕྱོགས་བཟུང༌། ལོ་བདུན་གྱི་བར་དུ་བགྲོ་གླེང་གི་བརྒལ་བརྟག་མཛད་དོ། རྩོད་པ་དེ་བལྟ་བའི་ཕྱིར་སྐྱེ་བོ་མང་པོ་རྟག་ཏུ་འདུས་པས། གྲོང་པའི་ཁྱིའུ་དང་བུ་ ༢༢༣༽མོ་ཚུན་ཆད་ཀྱིས་ཀྱང་ཕྱོགས་ཙམ་རིག་ནས།
ཀྱེ་མ་འཕགས་པ་ཀླུ་སྒྲུབ་གཞུང༌། ལ་ལའི་སྨན་ལ་ལ་ལའི་དུག མི་ཕམ་འཕགས་པ་ཐོགས་མེད་གཞུང༌། སྐྱེ་བོ་ཀུན་ལ་བདུད་རྩི་ཉིད། ཅེས་གླུར་ལེན་པ་བྱུང་ངོ༌། ཟླ་གྲགས་ཀྱི་དགོངས་པར། འདི་ལ་རྩོད་པ་སློབ་མི་ཞིག་ཡོད་དོ་བསམས་ནས། ཙནྡྲ་གོ་མིའི་ཕྱི་བཞིན་ཕྱིན་པ་སྤྱན་རས་གཟིགས་ཀྱི་ལྷ་ཁང་ཞིག་ཡོད་པར། སྒོའི་ཕྱི་ནས་ཉན་པས། སྤྱན་རས་གཟིགས་ཀྱི་རྡོ་སྐུ་དེས་སློབ་དཔོན་གྱིས་སློབ་མ་ལ་སྟོན་པ་བཞིན་ཆོས་གསུང་བ་གཟིགས་པས་འཕགས་པ་ལ་ཉེ་རིང་མི་མངའམ་ཞེས་སྒོ་ཕྱེ་བས་དེ་ཉིད་དུ་རྡོ་སྐུར་གྱུར་ཏེ།
ཆོས་སློབ་བཞིན་པའི་ཕྱག་སོར་ཀེར་རེ་བར་ལུས་པས་སྤྱན་རས་གཟིགས་འཛུབ་ཀེར་མར་གྲགས། དེ་སྐབས་ནས་རྩོད་པ་རང་ཞི་བའོ། དེ་ནས་ན་ལེནྡྲར་གནས་དེར་བཞུགས་ནས་ཆོས་མང་དུ་བསྟན་ ༢༢༤༽ཟླ་གྲགས་ཀྱིས་མཛད་པའི་སྒྲའི་བསྟན་བཅོས་ཀུན་ཏུ་བཟང་པོ་ཞེས་བྱ་བ་ཚིགས་བཅད་ལེགས་སོ་གཟིགས་པས་རང་གིས་མཛད་པའི་སྒྲ་མདོ་སྡེབས་མི་ལེགས་པར་མཁྱེན་ནས། འགྲོ་དོན་མི་འབྱུང་ངམ་སྙམ་ནས་དཔེ་ཁྲོམ་པར་བསྐྱུར་བས། རྗེ་བཙུན་སྒྲོན་མས། ཁྱོད་སྐྱིས་འདི་ནི་སེམས་ཅན་ལ་ཕན་པར་འགྱུར་གྱི། ཟླ་གྲགས་ཀྱིས་འདི་ནི་མཁས་པའི་ང་རྒྱལ་གྱིས་བྱས་པས་གཞན་ལ་ཕན་ཐོགས་ཆུང་ངུར་འགྱུར་རོ། དེའི་ཕྱིར་གླེགས་བམ་ནས་ཕྱུངས་ཤིག ཅེས་ལུང་བསྟན་པ་ལྟར་བླངས་ཏེ། ཁྲོན་པ་དེའི་ཆུ་འཐུང་པ་ཀྱང་ཤེས་རབ་ཆེན་པོར་བྱུང་སྐད།
ཙནྡྲ་པ་ནི་དེ་ནས་ད་ལྟའི་བར་དུ་དར་རྒྱས་ཤིན་ཏུ་ཆེ་ཞིང༌། ཕྱི་ནང་ཐམས་ཅད་སློབ་པར་བྱེད་ལ། ཀུན་ཏུ་བཟང་པོ་ནི་མི་རིང་བར་ནུབ་ཏེ་ད་ལྟ་དཔེ་ཙམ་ཡང་ཡོད་པར་མི་སྣང་ངོ༌། དེར་བཟོའི་གནས་བརྒྱ་རྩ་བརྒྱད་དང༌། སྒྲ་དང༌། རྟོག་གེ་དང༌། སྨན་དཔྱད་དང༌། སྡེབས་ ༢༢༥༽སྦྱོར་དང༌། ཟློས་གར་དང༌། མངོན་བརྗོད་དང༌།
སྙན་དངགས་དང༌། སྐར་རྩིས་ལ་སོགས་པའི་བསྟན་བཅོས་མང་དུ་བརྩམས་ཤིང་འཆད་སྤེལ་མཛད་པའི་ཚེ། འཕགས་མ་སྒྲོན་མས། ས་བཅུ་པ་དང་ཟླ་བ་སྒྲོན་མེ་དང༌། སྡོང་པོས་བརྒྱན་པ་དང་ནི་ལངྐར་འཇུག རྒྱལ་བ་རྣམས་ཀྱི་ཡུམ་གྱུར་ཀློགས་ཤིག་ཀྱཻ་ སྡེབ་སྦྱོར་ངན་གཡོའི་སྦྱོར་བས་ཁྱོད་ལ་ཅི། ཞེས་གསུངས་པས་ཕྱི་རོལ་གྱི་རིགས་གནས་ཉུང་ངུར་བཏང་ནས། རྨད་དུ་བྱུང་བའི་མདོ་ལྔ་པོ་དེ་ཉིན་རེ་ཞལ་འདོན་དང་གཞན་ལ་འཆད་སྤེལ། དེ་ལྔ་ལ་དོན་བསྡུའི་བསྟན་བཅོས་རེ་ཡང་མཛད། འདིས་སྔ་ཕྱིར་མཛད་པའི་བསྟན་བཅོས་ནི།
བསྟོད་པ་བརྒྱ་དང་བརྒྱད། ནང་རིག་པའི་བསྟན་བཅོས་བརྒྱ་དང་བརྒྱད། ཕྱི་རོལ་པའི་བསྟན་བཅོས་བརྒྱ་དང་བརྒྱད། བཟོ་གནས་བརྒྱ་དང་བརྒྱད། སྒྲོལ་མ་དང་སྤྱན་རས་གཟིགས་གཉིས་ཀྱི་སྒྲུབ་ཐབས་བརྒྱ་ ༢༢༦༽རྩ་རེ། ཕྲ་མོ་འཐོར་བུ་བ་བཞི་བརྒྱ་སུམ་རྩ་གཉིས་རྣམས་མཛད་པར་གྲགས། དེ་ལྟར་སེམས་ཅན་གྱི་དོན་ཡུན་རིང་མཛད་ནས་མཐར་པོ་ཏ་ལར་གཤེགས་པར་བཞེད་ནས། འཛམ་བུའི་གླིང་ནས་དྷ་ན་ཤྲིའི་གླིང་དུ་བྱོན་པ་ན། སྔོན་ཀླུ་ཤེ་ཥ་ལ་སྨད་པས་འཁོན་དུ་བཟུངས་ནས་རྒྱ་མཚོའི་རླབས་ཆེན་པོས་གྲུ་གཟིངས་ཞིག་པར་བརྩམས། རྒྱ་མཚོའི་དབུས་ནས་སྒྲ་བྱུང་ནས།
ཙནྡྲ་གོ་མི་ཕྱུངས་ཤིག་ཟེར། སྒྲོལ་མ་ལ་གསོལ་བ་བཏབ་པས། འཕགས་མ་གཙོ་འཁོར་ལྔ་མཁའ་ལྡིང་ལ་ཆིབས་ནས་མདུན་གྱི་ནམ་མཁར་བྱོན་པས།

ཀླུ་རྣམས་འཇིགས་ཤིང་བསྐྲག་ནས་བྲོས། གྲུ་རྟ་ན་ཤྲིར་བདེ་བར་སླེབས་སོ། དེར་དཔལ་ལྡན་འབྲས་སྤུངས་ཀྱི་མཆོད་རྟེན་ཡང་མཆོད་ཅིང་སྒྲོལ་མ་དང་སྤྱན་རས་གཟིགས་ཀྱི་ལྷ་ཁང་བརྒྱ་རྩ་རེ་བཞེངས། རི་བོ་ཏ་ལར་གཤེགས་ནས་ད་ལྟ་ཡང་སྐུ་ལུས་མ་སྤངས་པར་བཞུགས་སོ། ༢༢༧༽རྒྱལ་པོ་སེངྒེ་ལྔ་པའི་དུས་སུ་མཆོག་སྡེའི་སློབ་མ་དུལ་བའི་སྡེ་དང༌། མ་གྷ་དྷྲ་བཙུན་པ་གྲོལ་སྡེ་དང་ཡོན་ཏན་འོད་ཀྱི་སློབ་མ་མངོན་པ་ཡོན་ཏན་བློ་གྲོས་དང༌། སློབ་དཔོན་ཆོས་སྐྱོང་དང༌། དབྱུག་སྡེ་དང་བཅས་པ་རྣམས་བྱོན། དུལ་བའི་སྡེ་དང་བཙུན་པ་རྣམ་གྲོལ་སྡེའི་ལོ་རྒྱུས་རྒྱས་པ་མ་མཐོང་ངོ༌། མངོན་པ་ཡོན་ཏན་བློ་གྲོས་རིག་ནས་མཐའ་དག་ལ་མཁས་ཤིང་མངོན་པ་མཛོད་ཀྱི་འབྲེལ་བཤད་ཀྱང་བྱས། དབུ་མ་རྩ་བ་ལ་བློ་བརྟན་གྱི་རྗེས་སུ་འབྲངས་ཏེ་ལེགས་ལྡན་འགོག་པའི་འགྲེལ་བར་གྲགས་སོ།
སློབ་དཔོན་ཆོས་སྐྱོང་ནི། སློབ་དཔོན་ཆོས་འབངས་ལས་རབ་ཏུ་བྱུང་ཞིང་འདུལ་བ་ཉན། ཕྱོགས་གླང་ལས་སྡེ་སྣོད་ཡན་ལག་དང་བཅས་པ་ཉན་ཏེ་མཁས་པའི་དབྱུག་མདོ་སྡེ་ཆེན་པོ་བརྒྱ་རྩ་ཞལ་འདོན་མཛད་པ། འཕགས་པ་ནམ་མཁའི་སྙིང་པོ་ཞལ་གཟིགས་ནས་རྟག་ཏུ་ཆོས་ཉན་པ། ཟླ་གྲགས་ཀྱི་རྗེས་སུ་ན་ ༢༢༨༽ལེནྡྲའི་མཁན་པོ་ཡང་མཛད། མུ་སྟེགས་ཀྱི་རྒོལ་བ་རྣམས་ཁྲོ་བོ་དབྱུག་སྔོན་གྱིས་བསྡིགས་ནས་ངག་གནོན་པར་བྱེད་པ་ཞིག་སྟེ། འདིས་དབུ་མ་བཞི་བརྒྱ་པ་ལ་རྣམ་རིག་རྒྱུ་བཀྲ་བའི་འགྲེལ་པ་ཡང་མཛད་པ་སོགས་འགྲོ་ཕན་རྒྱ་ཆེ། མཐར་བཅུད་ལེན་གྱི་དངོས་གྲུབ་སྒྲུབས་ནས་ལྷའི་གནས་སུ་བཞུད་དོ། ཞེས་གྲགས་སོ། དེའི་འོག་ཏུ་ན་ལེནྡྲའི་མཁན་པོ་རྒྱལ་བའི་ལྷས་མཛད།
དེའི་སློབ་མ་ཞི་བ་ལྷ་དང་བི་རུ་པ་ཡིན་ནོ། བི་རུ་པ་ནི། ན་ལེནྡྲར་སློབ་གཉེར་བྱེད་སྐབས། ལན་གཅིག་དི་བི་ཀོ་ཊར་ཕྱིན་པས། བུད་མེད་གཅིག་གིས་མེ་ཏོག་ཨུཏྤལ་གཅིག་དང་མགྲོན་བུ་ཞིག་གཏད་པ་བླངས་ཕྱིན་པས། མི་རྣམས་མཁའ་འགྲོ་མས་རྒྱས་བཏབ་པ་སྙིང་རེ་རྗེ་ཟེར་རྒྱུ་མཚན་ཅི་བྱས་པས། དེ་བོར་དང་ཟེར་བོར་བས། ལག་པ་ལ་འབྱར་ཏེ་འབོར་མ་ཐུབ། དེ་ནས་ནང་པའི་མཁའ་འགྲོ་མ་གཅིག་དང་འཕྲད་ནས། སྐྱོབ་དགོས་བྱས་པས།
ངེད་ཕྱི་ ༢༢༩༽ནང་གཉིས་ཀྱི་མཁའ་འགྲོ་མ་རྣམས་མེ་ཏོག་སྤྲོད་པ་སུ་་་་་་དབང་བར་བྱས་ཟེར། ཐབས་གཞན་མེད་དམ་བྱས་པ་ན། དཔག་ཚད་ལྔའི་ཕ་རོལ་ཏུ་ཕྱིན་ན་ཐར་ཏེ་ཉི་མ་དགོང་ཁར་སོང་བས་མི་སླེབ་ཟེར། མགྲོན་ཁང་ཞིག་ཏུ་རྫ་མ་ཁ་སྤྲུབ་པའི་འོག་ཏུ་བསྡད་སྟོང་པ་ཉིད་བསྒོམས་སོ། དེ་ནུབ་དེ་ན་ཡོད་པའི་མི་རྣམས་རེ་རེ་ནས་ཕྲ་མེན་གྱི་འཁྲིད་ཀྱང་རྒྱས་བཏབ་པ་དེ་མ་ཡིན་པར་ཤེས་ཏེ་ཐམས་ཅད་རང་གནས་སོ་སོར་བསྐྱལ། བཱི་ར་པ་མ་མཐོང་བའི་ངང་ལ་ནམ་ལངས་ཏེ་རྣམས་གྱེས་སོ། དེ་ནས་བྲོས་ཏེ་སླར་ན་ལེནྡྲར་ཕྱིན་བཎྜི་ཏར་གྱུར་ནས། ཕྲ་མེན་མ་རྣམས་འདུལ་དགོས་དགོངས་སློབ་དཔོན་ཀླུའི་བྱང་ཆུབ་ལ་གཤིན་རྗེ་ཆེད་ཞུས་ནས་བསྒོམས་པས་ཞལ་མངོན་སུམ་དུ་མཐོང་སྟེ་བྱོན་པས་ཕྲ་མེན་རྣམས་སྔར་རྒྱས་བཏབ་པ་དེ་བྱུང་ངོ་ཟེར་འཇིགས་པའི་གཟུགས་ཀྱིས་ཟ་བར་བརྩམས་པ་ན། གཤིན་རྗེ་གཤེད་ ༢༣༠༽ཀྱི་དཀྱིལ་འཁོར་དུ་བཞེངས་པས། དེ་རྣམས་བརྒྱལ་ཞིང་ཤི་ལ་ཁད་པར་སོང་བ་དེ་རྣམས་དམ་ལ་བཞག་ནས་སྤྱོད་པ་ལ་བྱོན་པ་ཡིན་ནོ།
ཞི་བ་ལྷ་ནི་རྒྱལ་བའི་སྲས་སུ་འཁྲུངས། སྔོན་གྱི་ལས་འཕྲོའི་མཐུ་ཆུང་ངུ་ནས་མནལ་ལམ་དུ་འཇམ་དཔལ་ཞལ་གཟིགས། དེ་ནས་རྒྱས་སྲིད་དུ་བསྐོ་བའི་ནུབ་མོ་ཁྲི་ཐོག་ཏུ་འཇམ་དཔལ་བཞུགས་ནས། བུ་གཅིག་འདི་ནི་ང་ཡི་སྟན་ཡིན་ཏེ། ང་ནི་ཁྱོད་ཀྱི་དགེ་བའི་བཤེས་གཉེན་ཡིན། ཁྱོད་དང་ང་ཉིད་སྟནགཅིག་ལ་འདུག་པ། འདི་ནི་རྣམ་པ་ཀུན་ཏུ་རིགས་མ་ཡིན། ཞེས་གསུངས་པ་དང༌། སྒྲོལ་མས་ཀྱང་རང་གི་མའི་ཚུལ་གྱིས་ཆུ་ཚན་སྤྱི་བོར་བླུགས་ནས་རྒྱས་སྲིད་ནི་དམྱལ་བའི་ཆུ་ཚན་ནོ། ཞེས་གསོགས་བྱུང་བས་རྒྱལ་སྲིད་བཟུང་དུ་མི་རུང་བར་མཁྱེན་ནས་བྲོས་ནས་སོང་ངོ༌།
ནགས་ཚལ་ཞིག་ཏུ་སླེབ་པ་ན་བུད་མེད་གཅིག་གིས་ཁྲིད་དེ་ནགས་ཚལ་གྱི་བྲག་ཕུག་ན་རྣལ་འབྱོར་པ་འདུག་པའི་དྲུང་དུ་ ༢༣༡༽བསྐྱལ་བྱུང་བར་དེར་གདམ་པ་ཞུས་ནས་བསྒོམས་པས་ཏིང་ངེ་འཛིན་དང་ཡེ་ཤེས་བསམ་གྱིས་མི་ཁྱབ་པ་ཐོབ་བོ། རྣལ་འབྱོར་པ་དེ་འཇམ་དཔལ་དང་བུད་མེད་དེ་སྒྲོམ་མ་ཡིན་པར་གྲགས་ཏེ། དེ་ནས་རྟག་ཏུ་འཇམ་དཔལ་གྱི་ཞལ་གཟིགས་སོ། དེ་ནས་ཤར་ཕྱོགས་སུ་བྱོན་པས་རྒྱལ་པོ་སེངྒེ་ལྔ་པའི་འཁོར་བྱེད་དགོས་པ་བྱུང་སྟེ། དེར་བཟོའི་གནས་སྔོན་མེད་པ་རྣམས་ཀྱང་དར་བར་བྱས། རྒྱལ་སྲིད་ཀྱང་ཆོས་བཞིན་དུ་སྐྱོང་དུ་བཅུག་པས། བློན་པོ་གཞན་རྣམས་ཀྱི་ཕྲ་དོག་བྱས་ཏེ། རྒྱལ་པོ་ལ་འདི་ནི་གཡོ་ཅན་ཞིག་སྟེ་རལ་གྲི་ཡང་ཤིང་ལས་མེད་བྱས་པས། ཡི་དམ་ལྷའི་ཕྱག་མཚན་ཤིང་གི་རལ་གྲི་ཡོད་པ་རྒྱལ་པོས་སྟོན་ཟེར། སློབ་དཔོན་གྱིས་འདི་བསྟན་ན་ལྷ་ཉིད་ལ་གནོད་པར་འགྱུར་རོ་བྱས་པས།
ལྷག་པར་ཐེ་ཚོམ་སྐྱེས་ཏེ། གནོད་ཀྱང་སླ་ཡི་ངེས་པར་སྟོན་ཅིག་ཟེར། འོ་ན་སྤྱན་གཡས་པ་ ༢༣༢༽ཁོབ་ལ་གཡོན་པ་གཟིགས་ཤིག་གསུང༌། དེ་ལྟར་བསྟན་པས་རལ་གྲིའི་འོད་ཀྱི་རྒྱལ་པོའི་སྤྱན་གཡོན་པ་ལྷུངས་སོ། དེ་ནས་གྲུབ་ཐོབ་ཡིན་པར་ཤེས་ཏེ་བསྙེན་བཀུར་རོ། དེ་ནས་ཡུལ་དབུས་སུ་བྱོན་མཁན་པོ་རྒྱལ་བའི་ལྷ་ལས་རབ་ཏུ་བྱུང་ནས་མིང་ཞི་བ་ལྷར་བཏགས་སོ། དེར་པཎྜི་ཏ་རྣམས་དང་ལྷན་གཅིག་གནས་ནས་ཆོས་ཐམས་ཅད་ཐུགས་སུ་ཆུད་དེ་བསླབ་པ་ཀུན་ལས་བཏུས་དང་མདོ་ཀུན་ལས་བཏུས་ལེགས་པར་བརྩམས། འཕགས་པ་འཇམ་དཔལ་ལ་ཆོས་གསན་ཞིང༌། ཉིན་མཚན་དུ་མནལ་བ་ལྟར་ལས། ཕྱི་རོལ་གཞན་དོར་ཐོས་བསམ་བསྒོམ་གསུམ་གང་ཡང་མི་བྱེད་པར་བསྟན་པས།
དགེ་འདུན་རྣམས་ཀྱིས་དད་ཟས་ཆུད་འཛའ་བས་འདི་བསྐྲད་དགོས་པ་ལས། མདོ་འདོན་རེས་བྱས་ན་རང་བུད་ལ་འགྲོ་ཞེས་བགྲོས་ནས། མཐར་མོད་འདོན་རེས་བབས་པ་ལ། ཐོག་མར་ཞལ་གྱིས་ ༢༣༣༽མ་བཞེས། ནན་གྱིས་འཆུ་བ་ལ། འོ་ན་ཁྲི་བརྩེགས་ཤིག་འདོན་པར་བྱ་འོ་གསུངས་པས་འགའ་ཞིག་ཐེ་ཚོམ་དུ་གྱུར༌། ཕལ་ཆེར་དམའ་དབབ་པའི་དོན་དུ་ཡིན་པས། ཁྲི་མཐོ་བར་བརྩེགས་པ་ལ། དེར་འཛེགས་ནས། སྔར་བྱུང་ཞིག་འདོན་ནམ་མ་བྱུང་བ་ཞིག་འདོན་བྱས་པས།
ཐམས་ཅད་ཀྱིས་ཚོད་ལེན་པའི་ཕྱིར་མ་བྱུང་བ་ཐོན་ཅིག་ཟེར། བྱང་ཆུབ་སེམས་དཔའི་སྤྱོད་པ་ལ་འཇུག་པ་གསུངས་ཏེ། གང་ཚེ་དངོས་དང་དངོས་མེད་དག བློ་ཡི་མདུན་ན་མི་གནས་པ། ཅེས་པའི་ཚིག་མཚམས་ནས་ནམ་མཁར་འཕུར་ཞིང་གཤེགས་ནས། སྐུ་ལུས་མི་སྣང་ཡང་གསུང་གི་སྣང་བ་མ་ཆད་པ་བྱུང་སྟེ་སྤྱོད་འཇུག་རྫོགས་པར་གསུངས་སོ། དེར་པཎྜི་ཏ་གཟུངས་ཐོབ་པ་རྣམས་ཀྱིས་བློ་ལ་བཟུངས་བས། ཁ་ཆེ་བ་རྣམས་ཀྱིས་ཤོ་ལོ་ཀ་སྟོང་ལྷག་པ་ཅིག་བྱུང༌། ཤར་པ་རྣམས་ ༢༣༤༽ཀྱི་ཤོ་ལོ་ཀ་བདུན་བརྒྱ་ལས་མེད་པ། མཆོད་བརྗོད་དབུ་མ་རྩ་བའི་དེ་བཅུག
དེ་ཡང་བཤགས་ལེ་དང་ཤེར་ལེ་གཉིས་ཆད་པ་ཡིན། དབུས་པ་རྣམས་ཀྱིས་མཆོད་བརྗོད་དང་རྩོམ་པར་དམ་བཅའ་མེད་པ་རྗེས་སྔགས་ཀྱི་དབང་དུ་རྩེས་པའི་ཤོ་ལོ་ཀ་སྟོང་ཡོད་པ་གཅིག་བྱུང་བར། དེར་ཐེ་ཚོམ་དུ་གྱུར་པས། བོད་ལྟར་ན་གྲོང་ཁྱེར་དཔལ་ཡོན་ཅན་ན་བཞུགས་ཟེར་ནའང༌། གྲོང་ཁྱེར་ཀ་ལིངྐར་གཤེགས་ཏེ་བཞུགས་པ་ཐོས་པས་པཎྜི་ཏ་གསུམ་གྱིས་དེར་སོང་སྟེ། གསུམ་པོ་དེ་གང་དག་ཅེས་ཞུས་པས། ཡུལ་དབུས་པ་རྣམས་ཀྱི་བཟུངས་བ་ལྟར་ཡིན་གསུངས་སོ། དེ་ནས་ལྷོ་ཕྱོགས་ཀྱི་ནང་དུ་ཕྱི་ནང་གཉིས་རྩོད་པའི་ནུས་པ་འགྲན་པ་ན། ནང་པས་མ་ནུས་པའི་སར་བྱོན། དེར་མུ་སྟེགས་ཀྱི་རྡུལ་ཚོན་གྱི་དཀྱིལ་འཁོར་ནམ་མཁར་བྲིས་པ་སྐད་ཅིག་ལ་རླུང་ལ་བསྐུར་ཏེ་མུ་སྟེགས་པ་དང་དེར་དགའ་བའི་སྐྱེ་བོ་ཀུན་ཡང་རླུང་དྲག་པོས་ཁྱེར་ཏེ་ཆུ་བོ་ཞིག་ཡོད་པའི་ཕ་རོལ་ཏུ་འཕངས།
ནང་པ་རྣམས་ ༢༣༥༽ལ་ཅི་ཡང་མ་སྐྱོན། དེ་ནས་མུ་སྟེགས་ཀྱི་ཆོས་བསྣུབས་ནས་ནང་པའི་ཆོས་ལབ་ཙུད་དེ་དར་བ་བྱས་ཡུལ་དེར་མུ་སྟེགས་ཕམས་པའི་ཡུལ་ཞེས་གྲགས་སོ། གང་ལྟར་ཡང༌། ལྷག་པའི་ལྷ་བསྙེས་ན་ལེནྡྲའི། བཀོད་པ་ཕུན་ཚོགས་རྩོད་པ་བཟློག ཡང་མཚན་ཅན་དང་སྤྲང་པོ་དང༌། རྒྱལ་པོ་མུ་སྟེགས་བཏུལ་བ་དང༌། ཞེས་ངོ་མཚར་ཅན་གྱི་གཏམ་བདུན་ཡིན་པར་འདོད་དོ། ཐམས་ཅད་མཁྱེན་པའི་བཤེས་གཉེན་ནི། ཁ་ཆེའི་ཡུལ་གྱི་རྒྱལ་པོ་ཞིག་གི་ཟུར་བུ་བྱིས་པ་ཆུང་ངུའི་སྐབས་ཁང་སྟེ་དུ་གཉལ་ནས།
མས་མེ་ཏོག་མཐུར་སོང་བར་བྱ་རྒོད་ཀྱི་ཁྱེར་ཏེ་ན་ལེནྡྲའི་གནྡྷོ་ལ་ཞིག་གི་རྩེ་མོར་བཞག་གོ། པཎྜི་ཏ་རྣམས་ཀྱིས་དེ་བླངས་ཏེ་གསོས་ནས་ཆེར་སྐྱེས་བ་ན་བློ་རྣོ་བར་གྱུར་ཏེ་དགེ་སློང་སྡེ་སྣོད་འཛིན་པའི་བར་དུ་གྱུར། སྒྲོལ་མ་བསྒྲུབས་པས་ཞལ་གཟིགས་ཤིང་ལོངས་སྤྱོད་མི་ཟད་པ་བྱུང༌། ཐམས་ཅད་སྦྱིན་པར་བཏང་ ༢༣༦༽བས་ནམ་ཞིག་སྦྱིན་རྒྱུ་ཟད། སློང་བ་པོ་མངས་བས་ཐག་རིང་ཞིག་ཏུ་བྱོན་སྐབས། བྲམ་ཟེ་རྒན་མོ་མིག་ལོང་བ་བུས་ལོང་ཁྲིད་བྱས་པ་དང་འཕྲད། གང་འགྲོ་དྲིས་པས། ཐམས་ཅད་མཁྱེརན་པའི་བཤེས་གཉེན་གྱིས་སྦྱིན་པས་ཐམས་ཅད་མགུ་བར་བྱེད་པ་ཡོད་ཟེར་བས། དེར་སློང་ལ་འགྲོ་ཟེར། དེ་ཉིད་ང་ཡིན་ན་ཡོ་བྱད་ཐམས་ཅད་ཟད་པས་འདིར་འོངས་སོ་བྱས་པས།
དེ་ཤིན་ཏུ་སྡུག་བསྔལ་གྱིས་ཉམས་ཐག་གོ། དེ་ལ་སྙིང་རྗེ་ཚད་མེད་པ་སྐྱེས་ཏེ། ཁྱོད་བསྡུག་བསྔལ་བར་མ་བྱེད་ཅིག་ངས་ཡོ་བྱད་བླངས་ནས་འོང་ངོ་བྱས། དེའི་ཚེ་ལྟ་བ་ལོག་པའི་སློབ་དཔོན་ཞིག་ཡོད་པ་དེས། རྒྱལ་པོ་ས་ར་ཎ་ཞེས་བྱ་བ་ལ། མི་བརྒྱ་རྩ་བརྒྱད་ཉོས་ནས་སྦྱིན་སྲེག་བྱས་ན། དེ་རྣམས་ཀྱི་བསོད་ནམས་དང་དབང་ཐང་ཐམས་ཅད་བདག་ཉིད་ལ་འབྱུང་ཞིང་ཐར་པའི་རྒྱུ་ཡང་ཡིན་ནོ་བྱས་པར། བརྒྱ་དང་བདུན་ཉོས་ཏེ་རྙེད་གཅིག་མ་རྙེད་པའི་སྐབས་དེར་སློབ་དཔོན་གྱིས་དེར་ཕྱིན་ནས་མི་ཉོ་བ་སུ་ཡོད་ ༢༣༧༽བྱས་པ་རྒྱལ་པོས་ཉོ་ཟེར། རིན་དུ་སློབ་དཔོན་གྱི་ལུས་བརྗིད་དང་མཉམ་པའི་གསེར་གཞལ་བྱུང་བ་བྲམ་ཟེར་ལོང་བ་ལ་སྦྱིན་ནས་མགུ་བར་བྱས་ཏེ་བྱོན་པས། མི་དེ་རྣམས་ན་རེ།
གལ་ཏེ་ཁྱོད་ལ་འོངས་ན་ངེད་རྣམས་ཐར་བ་ཡང་སྲིད་པ་ལས། ད་ནི་ད་ལྟ་ཉིད་དུ་མེ་ལ་སྲེག་གོ་ཞེས་ཤིན་ཏུ་སྡུག་བསྔལ་བར་འདུག་ཅིང༌། དེའི་ནུབ་མོ་ཕྱོགས་ཡངས་པ་གཅིག་ཏུ་ཤིང་གི་ཚོགས་རི་ལྟར་སྤུངས་པའི་དབུས་སུ་མི་བརྒྱ་རྩ་བརྒྱད་པོ་བཅིངས་ཏེ་བཞག ལྟ་ལོག་གི་སློབ་དཔོན་དེ་ཆོ་ག་བྱས། ཤིང་ཐམས་ཅད་མེ་འུར་གྱིས་འབར་བའི་ཚེ། མི་བརྒྱ་རྩ་བདུན་པོ་དེ་རྣམས་ཆོ་ངེ་འདོན་ཅིང་ཉམས་ཐག་པར། སློབ་དཔོན་སྙིང་རྗེ་མི་ཟད་པ་སྐྱེས་ཏེ། འཕགས་མ་སྒྲོལ་མ་ལ་ཡུས་ཀྱིས་གསོལ་བ་བཏབ་པས་རྗེ་བཟུན་མ་མདུན་དུ་བྱོན་ཏེ་ཕྱག་ལས་བདུད་རྩིའི་རྒྱུན་བབས། སྐྱེ་བོ་རྣམས་ཀྱི་སྣང་ངོར་ཕྱོགས་གར་ན་ཡང་མེད་པར་མེ་འབར་བ་ཁོ་ ༢༣༨༽ནའི་ཐད་དུ་ཆར་གྱི་རྒྱུན་གཉའ་ཤིང་ཙམ་བྱུང་མེ་ཞི་ནས་མཚོ་རྫིང་དུ་གྱུར། རྒྱལ་པོ་ཡང་མཚན་སྐྱེས་ཏེ་སློབ་དཔོན་ལ་གུས་པར་མཆོད།
མི་རྣམས་ཀྱང་རང་གནས་སུ་བཏང་ངོ༌། དུས་འདི་ཙམ་ན། གྲུབ་ཆེན་ཌྃ་བི་ཧེ་རུ་ཀ་དང༌། གྲུབ་ཆེན་རྡོ་རྗེ་དྲིལ་བུ་པ་ཡང་བྱུང༌། བི་རུ་པས་གྲུབ་པ་ཐོབ་ནས་ལོ་བཅུ་ཙམ་ན། ཌྃ་བི་ཧེ་རུ་ཀས་དངོས་གྲུབ་བསྙེས། དེ་ནས་ལོ་བཅུ་ཙམ་ན་དྲིལ་བུ་པས་བསྙེས་སོ། དེ་ནས་ལོ་མང་ཙམ་སོང་བ་ན་སྤྱིར་སངས་རྒྱས་ཀྱི་བསྟན་པ་ཤིན་ཏུ་དར་ཡང༌། ཐོགས་མེད་སྐུ་ཆེད་དང༌། ཕྱོགས་ཀྱི་གླང་པོ་བཞུགས་པ་ཙམ་ལ་ལྟོས་ན།
ཤར་ཕྱོགས་དང་ལྷོ་ཕྱོགས་ཀྱི་རྒྱུད་ཀུན་ཏུ་མུ་སྟེགས་འཕེལ་ཞིང༌། སངས་རྒྱས་པ་འགྲིབ་པའི་ཚུལ། མུ་སྟེགས་ཀྱི་རྩོད་པའི་ཁྱུ་མཆོག་ཏུ་གྱུར་པ་གཞོན་ནུ་རོལ་པ་དང༌། གཟིག་མ་སྒྲ་སྒྲོག་ཅེས་པ་གཉིས་བྱུང་སྟེ། སངས་རྒྱས་བསྐྱངས་དང༌། ལེགས་ལྡན་དང༌། ཆོས་འབངས་དང༌། ཕྱོགས་གླང་གི་སློབ་མ་ ༢༣༩༽རྣམས་དང༌། ཉན་ཐོས་ཀྱི་དགེ་འདུན་མང་པོ་དག་གི་ལོངས་སྤྱོད་དང་མངའ་ཐང་འཕྲོགས་ནས་ཉམས་སྨད་པར་བྱས་དེ་དུས་སློབ་དཔོན་ཆོས་སྐྱོང་གི་སློབ་མ་དེ་ཝ་ཤྲ་མ་ཞེས་བྱ་བས་ཟླ་གྲགས་འགོག་པར་བརྩམས་ནས་དབུ་མའི་འགྲེལ་པ་དཀར་པོ་རྣམས་པར་འཆར་བ་བྱས། མུ་སྟེགས་འགའ་ཞིག་དང་རྩོད་པར་ཡང་རྒྱལ་ཏེ།
རྒྱལ་པོ་ས་ལ་ཝ་ཧན་ཞེས་པ་སངས་རྒྱས་ཀྱི་བསྟན་པར་བཅུག དེས་ལྷ་ཁང་དང་མཆོད་རྟེན་མང་དུ་བཞེངས། ཆོས་གཞི་ཡང་ཅི་རིགས་གཙུགས་པར་གྲགས་སློབ་དཔོན་དབྱིག་གཉེན་བཞུགས་པ་ཡན་ཆད་ན་སྡེ་པ་བཅོ་བརྒྱད་པོ་ཡང་ཆ་ཚང་ཙམ་ཡོད་ལ། དེ་ནས་བར་སྐབས་དེ་རྣམས་སུ་རྩོད་པའི་རྒྱུ་མཚན་དང༌། རྟེས་དབང་གིས་ནུས་པ་སྣ་ཚོགས་བྱུང་སྟེ། དགེ་འདུན་ཕལ་ཆེན་པ་ལས། ཤར་གྱི་རི་བོ་པ་དང༌། ནུབ་ཀྱི་རི་བོ་པ་དང༌། གངས་རིར་གནས་པ་གསུམ་སྟོངས། ཐམས་ཅད་ཡོད་སྨྲ་ནས།
འོད་སྲུངས་པ་དང་རྣམ་པར་ཕྱེ་སྟེ་སྨྲ་བ་གཉིས་སྟོངས་ ༢༤༠༽གནས་བརྟན་པ་ལས། གཙུག་ལག་ཁང་ཆེན་པ་དང༌། མང་བཀུར་བ་ལས་བསྲུང་བ་པའི་སྡེ་པ་སྟོངས་ཏེ། ལྷག་མ་རྣམས་དར་བར་ཡོད་དོ། དེ་ལ་ཉན་ཐོགས་རྣམས་ཀྱི་སྒྲུབ་པའི་བསྟན་པ་ནི་ལོ་ལྔ་བརྒྱ་ནས་ཉམས་པ་ལྟར་གྱུར་པ་ཡིན་མོད། དེའི་གྲུབ་མཐའི་ཕྱོགས་འཛིན་པ་ནི་ད་ལྟའི་བར་དུ་ཡོད་པས་སོ། དཔལ་ལྡན་ཆོས་ཀྱི་གྲགས་པ་ནི། ལྷོ་ཕྱོགས་རྒྱལ་དབང་གཙུག་གི་ནོར་བུ་ཞེས་བྱ་བར་འཁྲུངས་ཅེས་སྔོན་གྱི་མཁས་པ་རྣམས་གསུངས་ལ། ཏྲི་མ་ལའི་ཡུལ་ཡིན་པ་ཕྱི་ནང་ཀུན་ལ་གྲགས་པས་སྔོན་དུས་དེ་ལ་རྒྱལ་དབང་གཙུག་ནོར་དུ་གྲགས་སྐད། འཁྲུངས་པའི་དུས་ནི་རྒྱལ་པོ་སེངྒེ་ལྔ་པ་དང༌།
གསལ་བ་སོགས་ཀྱི་དུས་ཡིན་པར་སྔོན་ཡབ་བྲལ་ཟེའི་རིགས་ཀྱི་མུ་སྟེགས་ཀུན་ཏུ་རྒྱུ་ར྅ོ་ནནྡ་ཅེས་བྱ་བའི་བུར་སྐྱེས་ཏེ། ཆུང་ངུ་ནས་བློ་གྲོས་ཤིན་ཏུ་སྒྲིན་པས། བཟོ་གནས་དང༌། རིག་བྱེད་ཡན་ལག་དང་བཅས་པ་དང༌། སྨན་དཔྱད་དང༌། བརྡ་ ༢༤༡༽སྤྲོད་པ་དང༌། མུ་སྟེགས་ཅན་གྱི་གྲུབ་པའི་མཐའ་མ་ལུས་པ་ལ་ཤིན་ཏུ་སྦྱངས་པས་མུ་སྟེགས་ཀྱི་གྲུབ་མཐའ་ལ་མཁས་པར་གྱུར་ནས། བྲམ་ཟེ་རྣམས་ཀྱིས་མངགས་འོས་ལྷག་པར་བསྟོད་པའི་སྐབས་ཤིག་ན། སངས་རྒྱས་ཀྱི་གསུང་རབས་འགའ་རེ་གཟིགས་པས་རང་གི་སྟོན་པ་དང་གྲུབ་མཐའ་རྣམས་སྐྱོན་དུ་གཟིགས། སངས་རྒྱས་དང་དམ་པའི་ཆོས་ལ་མོས་པ་སྐྱེས་ཏེ།
ནང་པའི་དགེ་བསྙེན་གྱི་ཆ་ལུགས་སུ་བསྒྱུར་བས། བྲམ་ཟེ་རྣམས་ཀྱིས་རྒྱུ་མཚན་བྲིས་པ་ན། སངས་རྒྱས་ཀྱི་བསྔགས་པ་བརྗོད་པས་དེ་རྣམས་ཀྱི་གནས་ནས་བསྐྲད་དོ། དེ་ནས་ཡུལ་དབུས་སུ་བྱོན་སློབ་དཔོན་ཆོས་སྐྱོང་ལས་རབ་ཏུ་བྱུང་ནས་སྡེ་སྣོད་གསུམ་ལ་མཁས་པར་བྱས། མདོ་སྡེ་གཟུངས་སྔགས་བསྡོམས་པ་ལྔ་བརྒྱ་ཙམ་ཐུགས་ནས་འདོན། རྟོག་གེའི་བསྟན་བཅོས་གཞན་གྱིས་བློས་མ་ཁེངས་དབྱུག་སྡེ་ལ་ཚད་མ་ཀུན་ལས་བཏུས་པ་ཚར་ཅིག་ ༢༤༢༽ཉན་པས་དབྱུག་སྡེ་ཉིད་དང་མཉམ་པར་གྱུར། ལན་གཉིས་ཉན་པས་ཕྱོགས་གླང་དང་མཉམ་པར་གྱུར། གསུམ་ཉན་པ། དབྱུག་སྡེས་ཀྱང་ཕྱོགས་ཀྱི་གླང་པོའི་དགོངས་པ་འགའ་ཞིག་ནོར་བར་མཁྱེན་ཏེ། སློབ་དཔོན་ཉིད་ལ་བཟླས་པས་ཤིན་ཏུ་དགྱེས་ཏེ།
ཁྱོད་ནི་ཕྱོགས་ཀྱི་གླང་པོ་དང་མཉམ་སྟེ་གྲུབ་མཐའ་ནོར་བ་ཐམས་ཅད་སྲུན་ཕྱུངས་ལ། ཚད་མ་ཀུན་ལས་བཏུས་ལ་འགྲེལ་པ་ཡང་གྱིས་ཤིག་ཅེས་སློབ་དཔོན་ལས་གནང་བ་ཐོབ་བོ། སློབ་དཔོན་གྱི་དྲུང་དུ་གསང་སྔགས་ཞུས་ནས་བསྒོམས་པས་ཧེ་རུ་ཀས་ཞལ་མངོན་སུམ་དུ་བསྟན་ཏེ། ཅི་འདོད་གསུངས། ཕྱོགས་ལས་རྣམ་པར་རྒྱལ་བ་འཚལ་ལོ། ཞུས་པས་ཧ་ཧ་ཧཱུཾ་གསུངས་ནས་དེ་ཉིད་དུ་མི་སྣང་བར་གྱུར་རོ། དེ་ནས་མུ་སྟེགས་ཀྱི་གྲུབ་མཐའི་གསང་ཚིག་བསླབ་པར་བཞེད་ནས། ཁོལ་པོའི་ཆ་ལུགས་སུ་བརྫུས་ཏེ་ལྷོ་ཕྱོགས་ཀྱི་རྒྱུད་དུ་བྱོན། སུ་མཁས་དྲིས་པས། གཞོན་ནུ་རོལ་རྩེད་ལ་འགྲན་གྱི་ཟླ་མེད་ ༢༤༣༽ཟེར།
དེར་ཕྱིན་པ་ན་ཁོ་མངའ་ཐང་ཆེ་སྟེ། ཕྱི་ནང་གི་ལས་བྲན་ཕོ་ལྔ་བཅུ་དང་བྲན་མོ་ལྔ་བཅུས་བྱེད་པ་དེ་སློབ་དཔོན་གཅིག་བུས་གྲུབ་པར་བྱས་པ་ན། གཞོན་ནུ་རོལ་རྩིད་ཆུང་་མར་བཅས་པ་ཤིན་ཏུ་དགའོ། ཁྱོད་ཅིང་འདོད་ཟེར་བར། གྲུབ་མཐའ་ཉན་པར་འཚལ་ལོ་བྱས་པས། རིག་པ་མཐའ་དག་བསྟན། གསང་ཚིག་བུ་དང་ཆུང་མ་མ་གཏོགས་གཞན་ལ་མི་སྟོན་པ་དགའ་ཞིག་ཡོད་པ་རྣམས་ཀྱང་ལས་ཀྱི་བྱ་བས་བུ་དང་ཆུང་མ་མགུ་བར་བྱས་ཏེ། དེ་རྣམས་ལ་དྲིས་པས་ཤེས་སོ། དེར་གྲུབ་མཐའི་གནད་དོན་ཇི་ལྟར་འགོག་པའི་ཚུལ་རྣམས་ཀྱང་ལེགས་པར་ཤེས་པ་ན། བྲམ་ཟེ་ནོར་ལ་སྲིད་པས་ནོར་མ་སྦྱིན་ན་ཉེར་པར་འགྱུར་རོ་སྙམས་ནས།
དེ་ན་གནས་པའི་གནོད་སྦྱིན་ཞིག་ལ་གསེར་གྱི་དོང་རྩེ་བདུན་སྟོང་བླངས་ནས་གཞོན་ནུ་རོལ་པ་ལ་སྦྱིན། རང་གི་སླ་དངུལ་པ་ཎ་ལྔ་བརྒྱ་ཡོད་ ༢༤༤༽པ་བྲམ་ཟེ་རྣམས་ལ་སྟོན་མོ་ཆེར་བྱས་ཏེ། དེ་ནུབ་བྲོས་ནས་བྱོན་ནོ། ཀཱ་ཀ་ཀུ་ཧ་ཞེས་བྱ་བའི་ཚོང་འདུས་ཆེན་པོ་ཕོ་བྲང་དང་བཅས་ཡོད་པ་ལ། འདིར་རྩོད་པར་འདོད་པ་སུ་ཡོད་ཅེས་སྒྲོ་ཡིག་བཏབ་སྟེ་བསྡད་པས། གཟེག་ཟན་གྱི་གྲུབ་མཐའ་འཛིན་པ་བྲམ་ཟེ་ཀན་གུ་་་དང༌། གཞན་ཡག་ལྟ་བ་དྲུག་གི་གྲུབ་མཐའ་འཛིན་པ་ལྔ་བརྒྱ་ཙམ་འདུས་བྱུང་ནས། ཟླ་བ་གསུམ་དུ་རྩད་པས། ཐམས་ཅད་སྲུན་ཕྱུངས་ཏེ་སངས་རྒྱས་ཀྱི་བསྟན་པ་ལ་བཅུག རྒྱལ་པོས་ཀྱང་དེ་དགེ་ནང་ན་བྲམ་ཟེ་ལོངས་སྤྱོད་དང་ལྡན་པ་ལྔ་བཅུ་ཙམ་གྱིས་ནང་པའི་ཆོས་གཞི་སྟེ་འཛུགས་སུ་བཅུག
གཏམ་དེ་གཞོན་ནུ་རོལ་པས་ཐོས་ནས་ཤིན་ཏུ་ཁྲོས་ཏེ། རང་ཉིད་བྲམ་ཟེ་ལྔ་བརྒྱ་དང་བཅས་རྩོད་པར་འོངས། གལ་ཏེ་ཁོ་བོ་རྒྱལ་ན་ཆོས་ཀྱི་གྲགས་པ་གསོད་ཅིག ཆོས་ཀྱི་གྲགས་པ་རྒྱལ་ན་ང་གསོད་ཅིག་ཅེས་རྒྱལ་པོ་ལ་བསྒོ་བ་ལས། སློབ་དཔོཇན་གྱིས་གལ་ཏེ་གཞོན་ནུ་རོལ་པ་རྒྱལ་ན་རྒྱལ་པོས་ཤེས། གལ་ཏེ་བདག་རྒྱལ་ན་ ༢༤༥༽གཞོན་ནུ་རོལ་པ་གསད་དུ་མི་འཚལ་ཏེ། སངས་རྒྱས་ཀྱི་བསྟན་པ་ལ་གཞུགས་པར་བྱའོ་གསུངས། དེར་བསྟན་པ་དཔང་དུ་གཙུགས་ནས་རྩད་པས། གཞོན་ནུ་རོལ་པའི་ཐུན་མོངས་མ་ཡིན་པའི་དམ་བཅའ་ལྔ་བརྒྱ་ཡོད་པ་ཐམས་ཅད་རེ་རེ་ནས་རིག་པའི་རྣམ་གྲངས་བརྒྱ་བརྒྱས་སྲུན་ཕྱུངས། དེར་གཞོན་ནུ་རོལ་པས་ཀྱང་ནང་པ་མཆོད་པར་བྱས།
བྲམ་ཟེ་ལྔ་བརྒྱ་ཡང་སངས་རྒྱས་ཀྱི་བསྟན་པ་ལ་དད་དེ་རབ་ཏུ་བྱུང་བ་བྱས། གཞན་ཡང་མུ་སྟེགས་ཀྱི་རྩོད་ཟླ་ཡོད་དོ་ཅོག་ཆེར་བཅད་པར་མཛད་དོ། སླར་ཡང་དྲ་བ་མིའི་ཡུལ་དུ་བྱོན་ནས། ཡུལ་འདི་ན་རྩོད་པར་འདོད་པ་སུ་ཡོད་ཅེས་དྲིས་སྒྲགས་པས། མུ་སྟེགས་ཕལ་ཆེར་བྲོས། འགའ་ཞིག་གིས་རྩོད་པར་མི་ནུས་པར་མཁས་བསླངས་སོ། དེའི་ཚེ་དཔལ་ན་ལེནྡྲར་་་་་ག་ར་ཨཱ་ཙརྻས་རྩོད་པ་བྱེད་དོ་ཞེས་འཕྲིན་བརྫངས་སོ། དེ་རྣམས་ཀྱིས་ཀྱང་སང་ཕོད་བྱའོ་ཞེས་ཕྱི་དུས་བཏབ། ཆོས་ཀྱི་གྲགས་པ་ ༢༤༦༽ལྷོ་ཕྱོགས་ནས་སྤྱན་དྲངས་སོ། དེ་ནས་རྩོད་པའི་དུས་སུ་བབས་པ་ན།
སངས་རྒྱས་པ་རྣམས་དང༌། བྲམ་ཟེར་དང་མུ་སྟེགས་མཐའ་དག་རྒྱལ་པོ་རབ་གསལ་གྱི་ཀ་ར་ཎཱ་སིར་བསྡུས་ཏེ། རྒྱལ་པོ་དཔང་པོའི་ཚོགས་དང་བཅས་པའི་དབུས་སུ། སམ་ག་ར་ཨཱ་ཙརྻ་དང་ཆོས་ཀྱི་གྲགས་པ་རྩོད་པ་ཕྱོགས་པ་ན་སམ་ག་ར་ན་རེ། གལ་ཏེ་ངེད་རྒྱལ་བ་ན་ཁྱེད་གངྒཱ་ལ་འཆོང་ངོ༌། མུ་སྟེགས་ལ་འདམ་ཁ་གྱིས། ཅི་སྟེ་ཁྱེད་རྒྱལ་ན་དེ་གངྒ་ལ་འཆོངས་ཏེ་འཆི་བར་བྱེད་དོ་ཟེར་ནས་བརྩད་པས། ཆོས་ཀྱི་གྲགས་པ་སམ་ག་ར་ཡང་ནས་ཡང་དུ་ཕམ་པར་བྱས་ཏེ། མཐར་ཅང་མི་སྨྲ་བའི་གནས་ལ་བཀོད། དེ་ནས་སམ་ག་ར་གངྒཱ་ལ་འཆི་བར་ཙོམ་པ་སློབ་དཔོན་གྱིས་བཟློག་ཀྱང་མ་ཉན་པར།
ཁོ་རང་གི་སློབ་མ་བྷ་ཊ་ཨཱ་ཙརྻ་ལ་ཁྱོད་ཀྱིས་རྩོད་པ་གྱིས་ལ། མགོ་བྲེས་འདི་ལས་རྒྱལ་བར་གྱིས་ཤིག མ་རྒྱལ་ཡང་རུང༌། ང་ཁྱོད་ཀྱི་བུར་སྐྱེ་བ་བླངས་ནས་འདི་རྣམས་ཕྱེ་མར་འཐག་པར་བྱའོ་ཟེར་ནས་གངྒཱར་ ༢༤༧༽འཆོང་ནས་ཤིའོ། དེའི་སློབ་མ་མང་ཙམ་སངས་རྒྱས་ཀྱི་བསྟན་པ་ལ་ཙུད། ལྷག་མ་རྣམས་ཐག་རིང་བོར་བྲོས་སོ། དེའི་ཕྱི་ལོ་ཉིད་བྷ་དྲ་ཨཱ་ཙརྻའི་བུས་སྐྱེ་བ་བླངས། བྷ་དྲ་ཨཱ་ཙརྻས་ཀྱང་ལོ་གསུམ་དུ་ལྷ་མཉེས་པར་བྱས། ཡང་ལོ་གསུམ་དུ་ནང་པའི་གྲུབ་མཐའ་འགོག་བྱེད་ཀྱི་རིག་པ་བསམས། ལོ་བདུན་པ་ལ་སྔར་བཞིན་བརྟན་པ་དཔང་དུ་གཙུགས་ནས་བརྩད་པས།
སྔར་བཞིན་ཕམས་ནས་གངྒ་ལ་འཆོང་སྟེ་ཤིའོ། དེར་དེ་ཉིད་ཀྱི་བུ་ཐུ་བཔ་བྷ་དྲ་ཨཱ་ཙརྻ་གཉིས་པ་དང༌། སམ་ག་ར་ཨཱ་ཙརྻའི་སྐྱེ་བ་དང༌། རང་གི་གྲུབ་མཐའ་ལ་ཞེན་པ་རྣམས་ཤར་ཕྱོགས་ཐག་རིང་པོར་བྲོས་སོ། བྲམ་ཟེ་ལྔ་བརྒྱ་ཙམ་ནི་བསྟན་པ་ལ་རབ་ཏུ་བྱུང༌། ལྔ་བརྒྱ་ཙམ་དཀོན་མཆོག་ལ་སྐྱབས་སུ་སོང༌། དེ་ལས་གཞན་མ་བྷ་དྷའི་བྲམ་ཟེ་གང་བ་ཞེས་བྱ་བ་དང༌། བཙོམ་བརླག་ཏུ་བྲམ་ཟེ་གང་བ་བཟང་པོ་ཞེས་བྱ་བ་གཉིས་ཀྱང་བཏུལ་ཏེ། དེ་གཉིས་ ༢༤༨༽ཀྱི་སོ་སོའི་ཡུལ་དུ་ནང་པའི་ཆོས་གཞི་ལྔ་བཅུ་རེ་གཙུགས་སོ། དེར་སྙན་པའི་གྲགས་པས་ས་སྟེང་ཐམས་ཅད་ལ་ཁྱབ་བོ།
དེ་ནས་མ་གྷ་དྷ་དང་ཉེ་བ་དྲང་སྲོང་མ་ཏམ་གའི་གནས་སུ་ཡུན་རིང་དུ་བཞུགས་ཏེ་རིགས་སྔགས་མང་པོ་གྲུབ་པར་མཛད། དེ་ནས་འབེགས་བྱེད་ཀྱི་རི་བོའི་ཁོངས་ན། རྒྱལ་པོ་མེ་ཏོག་གི་བུ་མེ་ཏོག་ཀུན་རུ་རྒྱས་པ་ཞེས་བྱ་བ་ཡོད་དེ། གྲོང་འབུམ་ཕྲག་སུམ་ཅུ་ལ་དབང་བསྒྱུར་བ་ལོངས་སྤྱོད་ཀྱི་ཁྱད་པར་ནི་ལྷ་དང་མཚུངས་སོ་ཞེས་གྲགས་པ་ཅིག་ཡོད་པའི་སར་ལྗོངས་རྒྱུ་ཞིང་གཤེགས་པ་ལས། མཐར་གྱི་རྒྱལ་པོའི་ཕོ་བྲང་དུ་བྱོན་པ་ན། རྒྱལ་པོས་སུ་ཡིན་དྲིས་པས། ཤེས་རབ་ཅན་ནི་ཕྱོགས་ཀྱི་གླང་པོ་སྟེ། ཙནྡྲ་གོ་མི་བརྗོད་པ་རྣམ་པར་དག སྙན་དངགས་དཔའ་བོ་ལས་བྱུང་སྡེབས་སྦྱོར་མཁས། ཕྱོགས་ལས་རྣམ་པར་རྒྱལ་བ་ང་མིན་སུ།
ཞེས་གསུངས་པ་ན། ཆོས་ཀྱི་གྲགས་པ་ཡིན་ནམ་ཞེས་དྲིས་པས། འཇིག་རྟེན་ན་དེ་ལྟར་བདག་དགོས་གསུངས་ ༢༤༩༽རྒྱལ་པོ་དེས་ཀྱང་གཙུག་ལག་ཁང་མང་དུ་བཞེངས་ཤིང་དེར་ཆོས་ཀྱི་གྲགས་པ་བཞུགས་སུ་གསོལ། ཚད་མ་སྣེ་བདུན་གྱི་བསྟན་བཅོས་ཀྱང་བརྩམས་ནས། གལ་ཏེ་ཆོས་ཀྱི་གྲགས་པ་ཡི། སྨྲ་བའི་ཉི་མ་ནུབ་པ་ན། ཆོས་རྣམས་གཉིད་ལོག་ཡང་ན་ཤི་ཆོས་མ་ཡིན་རྣམས་ད་གདོད་ལོངས། ཞེས་ཆེད་དུ་བརྗོད་པ་རྒྱལ་པོའི་སྒོ་ཁང་དུ་ཡིག་གེར་བྲིས་སོ། ཡུལ་དེར་དགེ་སློང་ཁྲི་ཕྲག་སྙེད་བྱུང་ཞིང་ཆོས་གཞི་ཡང་ལྔ་བཅུ་ཙམ་གཙུགས། དེ་ནས་མཐའ་འཁོབ་ཀྱི་ཡུལ་གུ་ཛིར་ཐར་བྱོན་ནས་མུ་སྟེགས་མང་པོ་སངས་རྒྱས་ཀྱི་བསྟན་པ་ལ་ཙུད།
གོ་ཏ་པཱུ་ལི་ཞེས་བྱ་བའི་ལྷ་ཁང་བཞེངས། ཡུལ་དེར་མུ་སྟེགས་ཤིན་ཏུ་མང་བ་ལས། དེ་རྣམས་ཀྱི་སློབ་དཔོན་གྱི་བྲང་ཁང་ལ་མེ་བཏང་སྟེ་ཕྱོགས་ཐམས་ཅད་མེས་ཚིག་པར་གྱུར་པ་ན། ལྷག་པའི་ལྷ་དང་གསང་སྔགས་རྗེས་སུ་དྲན་པས་ནམ་མཁའི་ལམ་ལ་བགྲོད་ནས་ཕྱོགས་དེ་ནས་དཔག་ ༢༥༠༽ཚད་གཅིག་ཙམ་གྱི་ཡུལ་དེ་ཉིད་ཀྱི་རྒྱལ་པོའི་ཕོ་བྲང་དང་ཉེ་བར་བྱོན། ཐམས་ཅད་ངོ་མཚར་དུ་འཛིན་པར་གྱུར་རོ། གྲུབ་ཐོབ་བརྒྱ་བཅུའི་བསྟོད་པར་ཡང་རྒོལ་བ་ཚར་གཅོད་མཁའ་ལ་གཤེགས། ཅེས་པ་ཡང་གཏམ་རྒྱུད་འདི་ལ་བརྟེན་པར་མངོན་ནོ། དེའི་ཚེ་ས་ག་ར་ཨཱ་ཙརྻ་སླར་ཡང་སྐྱེ་བ་བླངས་པ་དེ་ཉིད་སྔ་མ་ལས་ཀྱང་ཆེས་ཤིན་ཏུ་བློ་རྣོ་ཞིང༌། རྩོད་པ་ལ་མཁས་པ། བུམ་པའི་སྟེང་དུ་ལྷས་ལུས་རྫོགས་པར་སྟོན་པ་གཅིག་བྱུང་དཔལ་ཆོས་ཀྱི་གྲོགས་པ་ལ་རྩོད་པར་འདོད་དེ།
ཝ་ར་ཎཱ་སིར་འོངས་ནས་རྒྱལ་པོ་མ་ཧཱ་པྱ་ནི་ལ་བསྒོས་ཤིང༌། ཕྱོགས་ཐམས་ཅད་དུ་དྲིལ་བསྒྲགས། དེར་སློབ་དཔོན་ལྷོ་ཕྱོགས་ནས་སྤྱན་དྲངས་ཏེ། བྲམ་ཟེའི་སྐྱེ་བོ་སྟོང་ཕྲག་ལྔ་ཙམ་དང༌། རྒྱལ་པོ་ལ་སོགས་པ་སྐྱེ་བོ་དཔག་ཏུ་མེད་པ་ཡང་འདུས་སྔོན་བཞིན་བསྟན་པ་དཔང་དུ་གཙུགས་པ་ལས། ཤིན་ཏུ་ཚར་གཅད་པས། ཡང་གངྒཱ་ལ་འཆོངས་ཏེ་ཤིའོ། དེ་དག་གི་རྗེས་འབྲངས་ ༢༥༡༽མང་པོ་ལ་རབ་ཏུ་བྱུང་ལ་ལ་དགེ་བསྙེན་ལ་བཙུད་དོ། དེའི་ཙེ་ཁ་ཆེའི་སློབ་དཔོན་གསུམ་བྱུང་བར་དྲང་པོའི་སེམས་ཀྱི་གྲུབ་མཐའ་ལ་བརྒལ་བརྟག་མང་དུ་བྱས་པས་ནང་པ་ཤིན་ཏུ་དད་དེ། སྐྱབས་འགྲོ་དང་བསླབ་པ་བླངས་གྲུབ་མཐའ་ཉན་ནས་ཚད་མ་སྟེ་བདུན་ལ་ཤིན་ཏུ་མཁས་པར་གྱུར་ནས་བྱང་ཕྱོགས་ཁ་ཆེའི་ཡུལ་དུ་སོང་ནས་ཆོས་ཀྱི་གྲགས་པའི་ལུགས་ཀྱི་རྟོག་གེ་དར་བར་བྱས་སོ།
སླར་ཡང་ལྷོ་ཕྱོགས་ཀྱི་རྒྱུད་དུ་བྱོན་ཏེ། སངས་རྒྱས་ཀྱི་བསྟན་པ་དར་བ་དང༌། བསྟན་པའི་འགལ་རྐྱེན་རྣམས་རྩོད་པས་ཚར་བཅད། རྒྱལ་པོ་དང་བློན་པོ་ལ་སོགས་པ་ཆོས་ཀྱི་སྒོ་ནས་དབང་དུ་བསྡུས། དགེ་འདུན་གྱི་སྡེ་དང་ཆོས་གཞི་ཐུག་མེད་དུ་དར་བར་མཛད། སློབ་དཔོན་ཉིད་ཀྱིས་བཞེངས་པའི་ལྷ་ཁང་ཡང་བརྒྱ་ཙ་ཙམ་ཡོད་ཅིང༌། གཞན་ལ་བསྐུལ་ཏེ་བཞེངས་པ་ནི་བགྲངས་བ་ལས་འདས། སློབ་དཔོན་འདི་ཡོངས་སུ་བསྐུལ་ཏེ་ ༢༥༢༽བསྟན་པ་ལ་བཅུག་པའི་དགེ་སློང་དང་གེ་བསྙེན་ཡན་ཆད་སྡོམས་ན་འབུམ་དུ་ཉེ་བ་ཙམ་ཡོད་པར་གྲགས་ནའང༌། ཕལ་ཆེར་མཁན་སློབ་གཞན་ལ་གཏད་པ་ཁོ་ན་ཡིན་ཞིང༌། ཆོས་ཀྱི་འབྲེལ་བའི་སློབ་མས་ནི་ས་སྟེང་ཐམས་ཅད་ཁྱབ་ཀྱང༌།
ཕྱི་བཞིན་རྗེས་སུ་འབྲངས་བ་ནི་ལྔ་ལས་ལྷག་པ་ཡོངས་སུ་མ་བཟུང་ངོ་ཞེས་གྲགས་སོ། སྐུ་ཚེ་ཐ་མའི་ཚེ་ཡང་སྔར་གྱི་སམ་ག་ར་ཨཱ་ཙརྻ་དེ་ཉིད་བྷ་དྲ་ཨཱ་ཙརྻ་ཕྱི་མའི་བུར་སྐྱེ་བ་བླངས་སྟེ་སྔོན་ལས་ཀྱང་བློ་གྲོས་ཀྱི་སྟོབས་ལྷག་པར་ཆེ་བ། རང་གི་ལྷ་མདུན་དུ་འོངས་ཏེ་མངོན་སུམ་དུ་རིག་པ་སློབ་པ། རེས་འགའ་དེའི་ལུས་ལ་ཞུགས་ནས་ཀྱང་སྔོན་མེད་པའི་རིག་པ་བརྗོད་པ་བྱུང་བ། སུ་རྒྱལ་གྲུབ་མཐའ་ལ་འཇུག་པར་བྱས་ནས་བརྩད་པས། དཔལ་ཆོས་ཀྱི་གྲགས་རྒྱལ་བ་བྱུང་བས། དེ་ཉིད་སངས་རྒྱས་ཀྱི་བསྟན་པ་ལ་བཅུག་ནས། ལྷོ་ཕྱོགས་ཀྱི་རྒྱུད་དུ་བྲམ་ཟེ་དགེ་བསྙེན་ཚངས་སྤྱོད་ལ་གནས་ ༢༥༣༽པ་སངས་རྒྱས་ཀྱི་བསྟན་པ་མཆོད་པར་བྱེད་པ་བྱུང་ངོ་ཞེས་གྲགས་ཤིང༌། དེ་ནས་དུས་ཀྱི་མཐར་ཡུལ་ཀ་་་་ར་གཙུག་ལག་ཁང་བཞེངས་ཤིང་སྐྱེ་བོ་མང་པོ་ཆོས་ལ་བཀོད་ནས་སྐུ་འདས། གདུང་དུར་ཁྲོད་དུ་ཞུགས་ལ་ཞེན་པས་མེ་ཏོག་ཆར་བབས་ཤིང༌།
ཕྱོགས་ཐམས་ཅད་དྲི་བཟང་པོ་དང་རོལ་མོས་ཁྱབ་པ་ཞག་བདུན་གྱི་བར་དུ་བྱུང༌། གདུང་ཐམས་ཅད་འཆིང་བུ་འདྲ་བའི་རྡོའི་གོང་བུ་གཅིག་ཏུ་འདྲིལ་བ་ལས་རྒྱུས་པའི་རྣམ་པ་ཡེ་མེད་དེ་ལྟ་ཡང་དུས་སྟོན་གྱི་མཆོད་པ་བྱེད་དོ། སློབ་དཔོན་འདི་དང་བོད་ཀྱི་རྒྱལ་པོ་སྲོང་བཙན་སྒམ་པོ་དུས་མཉམ་མོ་ཞེས་གྲགས་པ་བཞིན་དོན་ལ་གནས་པར་མངོན་ནོ། སློབ་དཔོན་འདིས་སྡེ་བདུན་བརྩམས་ནས་པཎྜི་ཏ་ཕལ་ཆེར་གྱིས་མ་གོ། འགའ་ཞིག་གོ་བ་བྱུང་ཀྱང་ཕྲ་དོག་གི་དབང་གིས་མི་ལེགས་སོ་བྱས། ཁྱིའི་མཇུག་མ་ལ་བཏགས་པས། ཁྱི་ནི་ལམ་སྲང་ཀུན་ཏུ་རྒྱུ་བ་ ༢༥༤༽དེ་བཞིན་དུ་ངའི་བསྟན་བཅོས་ཀྱང་ཕྱོགས་ཀུན་ཏུ་ཁྱབ་པར་འགྱུར་རོ་ཞེས་གསུངས་ཤིང༌། གཞུང་གི་མགོར། སྐྱེ་བོ་ཕལ་ཆེར་ཕལ་མ་ཆགས་ཤིང་སོགས་ཤོ་ལོ་ཀ་གཅིག་བཅུག་པ་དང༌། ཕྱིས་སློབ་དཔོན་ལྷ་དབང་བློ་དང༌།
ཤཱཀྱ་བློ་ལ་སྡེ་བདུན་ལེགས་པར་བཤད་དེ། རང་འགྲེལ་གྱི་འགྲོས་ལྷ་དབང་བློ་ལ་བརྩམས་པར་བསྐོས། ལན་གཅིག་བརྩམས་ཏེ་གཟིགས་ཕུལ་བས་ཆུས་བཀྲུས། ཡང་བརྩམས་པ་མེས་བསྲེགས་ཏེ་སླར་ཡང་བརྩམས་ཏེ། ཕལ་ཆེར་སྐལ་བ་མེད་ཉིད་དང༌། དུས་ལའང་སྡོད་པ་མེད་པའི་ཕྱིར། གོམས་པའི་ཕྱིར་ནི་མདོར་བསྡུས་ནས་བཀའ་འགྲེལ་འདི་ནི་འདིར་བྱས་སོ། ཞེས་བྲིས་ཏེ་ཕུལ་བས། འཕྲོས་དང་ཚིག་ཟུར་གྱིས་མཚོན་པའི་གནད་དོན་རྣམས་མ་བྱུང་བ་འདུག་ཅིང་ཚིག་གི་དངོས་བསྟན་གྱི་དོན་རྣམས་འབྱུང་འདུག་གསུངས་ནས་བཞག ངའི་རིག་པ་འདི་དཔྱིས་ཕྱིན་པ་སུས་ཀྱང་མི་ཤེས་པ་འདུག་དགོངས་ ༢༥༥༽ནས་རྣམ་འགྲེལ་གྱི་མཇུག་ཏུ།
རྒྱ་མཚོ་ལ་ནི་ཆུ་བོ་བཞིན་དུ་རང་གི་ལུས་ལ་ཐིམ་ཞིང་ནུབ་པ་ཉིད་དུ་འགྱུར། ཞེས་པའི་ཚིག་བཅད་བཅུག་གོ། དེ་ལྟར་ན་རྒྱན་དྲུག་པ་དེ་དག་ལས། ཀླུ་སྒྲུབ་ཐོགས་མེད། ཕྱོགས་གླང་གསུམ་ནི་གཞུང་བྱེད་པ་པོ་ཡིན་ལ། འཕགས་པ་ལྷ། དབྱིག་གཉེན། ཆོས་ཀྱི་གྲགས་པ་གསུམ་ནི་འགྲེལ་བྱེད་ཡིན་ནོ། དེ་རྣམས་སོ་སོའི་དུས་སྐབས་ལ་ལྟོས་ཏེ་ཨིནྡྲ་བྷཱུ་ཏི་བར་པ་དང༌། ཀུ་ཀུ་རཱ་ཛ་དང༌།
སློབ་དཔོན་མཚོ་སྐྱེས་རྡོ་རྗེ་དང༌། ལཱ་ལི་ཏ་བཛྲ་རྣམས་འོལ་སྤྱི་ཙམ་དུ་དུས་མཉམ་མོ། འདི་སྐབས་ཀྱི་མཚོ་སྐྱེས་རྡོ་རྗེ་ནི་བར་པ་དེ་ཡིན་ནོ། ལ་ལི་ཏ་བཛྲ་ནི་ན་ལེནྡྲའི་པཎྜི་ཏ་གཅིག་ཡིན་ལ། རྣམ་སྣང་རྒྱུ་དྲའི་རྒྱུད་ལ་བརྟེན་ཏེ་འཇམ་ ༢༥༦༽དཔལ་ལ་ཡི་དམ་དུ་བྱས་ནས་སྒྲུབ་པ་མཛད་པས་ལོ་ཉི་ཤུ་ཙམ་ན་ཞལ་གཟིགས་ཏེ་རྒྱུད་བྱིན་གྱིས་བརླབས། ཨོ་རྒྱན་གྱི་གནས་ཆོས་ཀྱི་མཛོད་ནས་གཤིན་རྗེ་གཤེད་ཀྱི་རྒྱུད་སྤྱན་དྲོངས་ཤིག་པའི་ལུང་བསྟན་བྱུང་བ་ལྟར། ཨོ་རྒྱན་གྱི་གནས་དྷརྨ་གཉྫ་ཞེས་བྱ་བ་ནས། མ་འོངས་པའི་སེམས་ཅན་ལ་ཕན་པའི་དོན་དུ་གཤིན་རྗེ་གཤེད་ཀྱི་རྒྱུད་སྤྱན་འདྲེན་ནོ་ཞེས་མཁའ་འགྲོ་མ་རྣམ་ལ་ཞུས་པར། ཞག་བདུན་དུ་བློ་ལ་ཇི་ལྟར་གསུམ་པ་དང༌། རྟོག་པ་བདུན་པ་དང༌།
གཞན་ཡང་གཟུངས་དང་རྒྱུད་དང༌། རྟོག་པའི་རིམ་པ་འཐོར་བུ་བ་མང་པོ་དང་བཅས་པ་ཐུགས་སུ་ཆུད། འཛམ་བུའི་གླིང་དུ་དར་བར་མཛད་དོ། གཞན་ཡང་མུ་སྟེགས་ཕམ་པ་དང༌། ལྷ་ཁང་བཞེངས་པ་སོགས་མཛད་པ་མཐའ་ཡས། གཤིན་ ༢༥༧༽རྗེ་གཤེད་ཀྱི་རིགས་སྔགས་ཀྱིས། ནང་པ་ལ་ཤིན་ཏུ་གནོད་པའི་ཀླུ་དང་བསྟན་པར་སྡང་པའི་མུ་སྟེགས་དང༌། མི་མ་ཡིན་གདུག་པ་ཅན་དང༌། སྟག་གཟིག་སོགས་མང་པོ་མངོན་སྤྱོད་ཀྱི་འཕྲིས་ཀྱིས་འགྲོ་དོན་མཛད་ནས་མཐར་འཇའ་ལུས་སུ་གཤེགས་སོ། དེའི་སློབ་མ་ལཱི་ལ་བཛྲ་གྱིས་སློབ་དཔོན་གྱི་གསུང་ངག་ཡིག་གེར་བཀོད་པས་བཤིན་རྗེ་གཤེད་འབྱུང་བ་དང་ཞི་ཁྲོ་རྣམ་རོལ་སོགས་ལཱི་ལ་བཛྲ་ཆེན་པོས་མཛད་པར་བྱེད་དོ།
ལྭ་ཝ་པ་དང༌། ལཱ་ལི་བཛྲ་དང༌། ཨིནྡྲ་བྷཱུ་ཏི་རྣམས་ཀྱིས་ཆོ་འཕྲུལ་འགྲན་པའི་ལོ་རྒྱུས་ཡོད་ཀྱང་མ་བྲིས། རྣལ་འབྱོར་གྱི་དབང་ཕྱུག་གི་རྒྱུ་པ་འདི་གཤིན་རྗེ་གཤེད་ཉིད་དང་མི་གཉིས་པ་ཡིན་པས་གཤེད་དམར་གྱི་རྒྱུད་སྤྱན་དྲངས་ཤིང༌། སྒྲུབ་ཐབས་དང་མན་ངག་ཡི་གེར་བཀོད། དེའི་སྦལོ་མ་སྔོ་མ་བྷི་ཧེ་རུ་ཀས། ཀུ་རུ་ཀུལ་ལེའི་རྟོགས་པ་དང་ཡ་ར་ལེ་གཉིས་སྤྱན་དྲངས། རྒྱུད་དོན་མངོན་ ༢༥༨༽ཤེས་ཀྱིས་མཁྱེན་ཅིང༌། ཡེ་ཤེས་ཀྱི་མཁའ་འགྲོ་མ་རྣམས་དང་བཀའ་བགྲོས་པ་ལས་དགྱེས་རྡོར་གྱི་རྒྱུད་ཀྱི་སྙིང་པོ་བླངས་ནས། བདག་མེད་མའི་སྒྲུབ་ཐབས་དང་ལྷན་ཅིག་སྐྱེས་སྒྲུབ་ལ་སོགས་པ་གཞུང་དུ་མ་མཛད་ཅིང་སློབ་མ་ལ་དབང་བསྐུར་རོ།
དེ་ནས་སློབ་དཔོན་ལཱ་ཝ་བཔ་དང་མཚོ་སྐྱེས་གཉིས་ཀྱི་དགྱེས་རྡོར་གྱི་རྒྱུད་སྤྱན་དྲངས་ནས་བསྟན་བཅོས་མཛད་པས་སྒྲུབ་ཐབས་མཚོ་སྐྱེས་རྡོ་རྗེ་ཞེས་གྲགས་སོ། ཆོས་ཀྱི་གྲག་པ་སྐུ་འདས་ཙམ་ན། རྒྱལ་པོ་བྷཏྠཱ་རེ་དང་གོ་་་་ཙནྡྲ་བྱུང༌། རྒྱལ་པོ་དེ་གཉིས་གྲུབ་ཐོབ་ཛ་ལནྡྷ་རི་པ་དང༌། སློབ་དཔོན་ནག་པོ་སྤྱོད་པས་བཏུལ་ནས་གྲུབ་པ་ཐོབ་ཚུལ་འདུག་གོ། དེ་སྐབས་ཐགས་མཁན་གྱི་བྱ་བས་འཚོ་བའི་གྲུབ་ཐོབ་རནྟེ་པ་ཡང་བྱུང༌། ཡུལ་པ་རྣམས་མ་མོ་མཆོད་པའི་ཕྱིར་ར་སྐྱེས་སྟོང་ཕྲག་མང་པོ་གསོད་པར་བརྩམས་པ་ན། སློབ་དཔོན་དེས་རྭ་རྣམས་ལ་སྔགས་བཟླས་པས། ཐམས་ཅད་ཀྱང་ལྕེ་སྤྱང་གི་གཟུགས་ ༢༥༩༽སུ་གྱུར། མ་མོས་གཟུགས་བསྟན་པར།
མངར་གསུམ་གྱིས་མཆོད་པས་ཚིམ་པར་བགོས་པས་ད་ལྟའི་བར་དུ་ཡང་དེ་ལྟར་བྱེད་དོ། དེ་རྗེས་གྲུབ་ཐོབ་རྒྱལ་པོ་ལྷན་སྐྱེས་རོལ་པ་དང༌། སློབ་དཔོན་དུ་བ་ལྷ་བྱུང༌། དེས་ཚད་མ་སྡེ་བདུན་ལ་འགྲེལ་པ་བྱས། མདོ་སྡེ་འཛིན་པ་ཤུ་བྷ་མི་རྟ་དང༌། ཚུལ་ཁྲིམས་བསྐྱངས་དང༌། ཤནྟི་སོ་མ་ལ་སོགས་བྱུང༌། རྣམ་རིག་གི་གྲུབ་མཐའ་རྩ་བར་བཟུང༌། མདོ་སྡེ་དང་འདུལ་བ་ཡང་དར་བར་བྱས་སོ། སློབ་དཔོན་དཔལ་སྦས་རང་གི་ལོ་རྒྱུས་ཞིག་པ་མ་མཐོང་ཡང་དེའི་སློབ་མ་སློབ་དཔོན་ཡེ་ཤེས་སྙིང་པོ་ནི།
ལེགས་ལྡན་གྱི་བསྲོལ་འཛིན་དབུ་མ་པ་ཆེན་པོར་གྲགས་པ་ཡིན་ཏེ། སྤྱན་རས་གཟིགས་སྒྲུབ་ནས་ཡིད་བཞིན་ནོར་བུའི་འཁོར་ལོས་བསྒྱུར་བ་ཞལ་གཟིགས། མངོན་ཤེས་དང་ལྡན་པ་གཅིག་བྱུང༌། མདོ་སྡེ་དུ་མ་ཐུགས་ནས་འདོན་པ་མུ་སྟེགས་རྣམས་ཕམ་པར་མཛད་པ་ཡིན་ནོ། ༢༦༠༽དགེ་བསྙེན་བཙུན་པ་ངོ་བོ་ཉིད་མེད་པ་ནི། ཐེག་པ་ཆེན་པོར་རིགས་སད་ཅིང་འཇམ་དཔལ་གྱི་ཞལ་གཟིགས། མདོ་སྡེ་ལྔ་ཅུ་ཙམ་ཐུགས་ནས་འདོན་པ་འཁོར་དགེ་བསྙེན་སྟོང་ཕྲག་དང་བཅས་པ། འཁོར་རྣམས་ལ་དུག་སྦྲུལ་གྱི་གནོད་པ་བྱུང་བ་སྒྲོལ་མའི་རིགས་སྔགས་ཀྱིས་མེ་ཏོག་གཏོར་བས་ཁོང་དུ་མེད་པ་རྣམས་ཀྱང་ཕྱིར་ཕྱུང་སྟེ་ཐམས་ཅད་བདེ་བར་གྲོལ་ལོ། དུས་སྐབས་འདི་ཙམ་ན་དུས་དབང་གིས་མཁས་པ་ཉུང་བ་དང༌། མུ་སྟེགས་ཀྱི་རྒོལ་བ་ལྷག་པར་མངས་བས།
ནང་པའི་རྒོལ་བ་རྣམས་སེམས་འཚབ་འཚབ་མོར་གནས་པ་གཅིག་ཡོད་པ་ན། པཎྜི་ཏ་བི་ཧ་ར་ཞེས་བྱ་བ་ཞིག་ཡོད་པ་དེས། ནང་པར་རྒོལ་བའི་མུ་སྟེགས་མང་པོ་དང་རྩོད་པར་ཁས་བླངས་ཀྱང༌། ཐུབ་བམ་མི་ཐུབ་བམ་སྙམ་པའི་ཐེ་ཚོམ་མ་ཡོད་པ་ལས། བུད་མེད་རྒན་མོ་ཞིག་བྱུང་ནས། ཚེར་མ་ལྟ་བུའི་ཅོད་པན་མགོ་བོར་གྱོན་ཏེ་རྩོད་གཅིག་རྒྱལ་བར་འགྱུར་རོ་ཟེར། ༢༦༡༽དེ་བཞིན་བྱས་པས། དེར་རྒྱལ་ཞིང༌། གཞན་དུ་ཡང་རྒྱལ་བ་བྱུང་ནས། དེ་ཕྱིན་ཆད་ནས་པཎྜི་ཏ་རྣམས་ཞྭ་རྩེ་རིངས་གྱོན་པ་རིམ་གྱས་དར་རོ།
དེ་ནས་ལེ་ཁ་ར་ཤིང་འཕེལ་གྱི་ནགས་ཚལ་དང་ཉེ་བ་ཞིག་ན། རྒྱལ་རིགས་ཀྱི་བུ་མོ་གཟུགས་བྱད་ལེགས་པ་ཞིག་ཤིང་གི་ལྷ་དང་འདུས་པ་ལས། ནམ་ཞིག་ན་ཁྱིའུ་མཚན་དང་ལྡན་པ་ཞིག་བཙས། ཆེར་གྱུར་ནས་ལྷ་མོ་ཙནྡྲ་ལིའི་སྒོམ་ལུགས་ཞུས་ཏེ་སྒྲུབ་པས་རྨི་ལམ་དུ་ཞལ་བསྟན་ཏེ། རྒྱལ་སྲིད་ཐོབ་པར་གསོལ་བཏབ་པས། ཁྱོད་ཤར་ཕྱོགས་སུ་སོང་ཤིག་དང་ཐོབ་པར་འགྱུར་རོ་ཞེས་ལུང་བསྟན་ཏེ། དེའི་ཚེ་བྷངྒ་ལའི་ཡུལ་དུ་རྒྱལ་པོ་མེད་པར་མང་ཞིང་སོང༌། ཡུལ་མི་རྣམས་སྡུག་བསྔལ་བར་གྱུར་པས། གཙོ་བོ་གཙོ་བོ་རྣམས་འདུས་གྲོས་བྱས་ཏེ། རྒྱལ་པོ་ཞིག་བསྐོས་པ་ལས།
དེ་ན་ཀླུ་མོ་མཐུ་ཆེ་བ་གདུག་རྩུབ་ཅན་ཞིག་ཡོད་ ༢༦༢༽པ་དེས་བསྐོས་པའི་ནུབ་མོ་ཟོས་སོ། དེར་རེས་ཀྱིས་བསྐོས་ཀྱིན་སྔ་དྲོ་བསྐོས་པ་དེ་ནུབ་ཟོས་པར་སྐྱ་རེངས་ཤར་བ་ཙམ་ན་ཕུང་པོ་འདོན་ནོ། ལྷ་མོ་ཙནྡྲ་གྲུབ་པ་དེས་ཁྱིམ་ཞིག་ཏུ་ཕྱིན་པ་དེ་རྣམས་སྡུག་བསྔལ་གྱིས་ནོན་པ་ལ། རྒྱུ་མཚན་དྲིས་པས། ནང་པར་དེའི་བུ་ལ་རྒྱལ་པོའི་རེས་འབབས་ཟེར། གླ་བྱིན་ན་ངས་ཚབ་བྱའོ་བྱས་པས་ཤིན་ཏུ་དགའ་སྟེ། གླ་ཡང་བླངས། ནང་པར་རྒྱལ་སར་བསྐོས། དེའི་ན་ཕྱེད་ན་ཀླུ་མོ་དེ་སྲིན་མོའི་གཟུགས་སུ་བསྒྱུར་སྔར་བཞིན་ཟ་བར་འོངས་པ་ལ། ཡི་དམ་གྱི་ཕྱག་མཚན་བརྫུན་པས་ཀླུ་མོ་རང་ཤིའོ།
ཐོ་རང་ཕུང་པོ་དབྱུང་མཁན་རྣམས་བྱུང་མལ། མ་ཤིན་བར་མཐོང་ནས་ཐམས་ཅད་ཡ་མཚན་དུ་གྱུར་ནས་རྒྱལ་སྲིད་ལ་བསྐོས་ཏེ། སྐུ་ཚེའི་སྟོད་ལ་བྷངྒ་ལར་དབང་བསྒྱུར་སྨད་ཡ་དབང་དུ་བསྡུས་ཏེ། ཨོ་ཏཏྣ་པུ་རི་དང་ཉེ་བར་ནཱ་ལེན་དྲ་ཞེས་བྱ་བའི་གཙུག་ལག་ཁང་ཞིག་ཀྱང་བཞེངས། ཡུལ་དེ་ཉིད་དུ་དགེ་འདུན་གྱི་སྡེ་ ༢༦༣༽མང་དུ་གཙུག་ནས་བསྟན་པ་མཆོད་པར་བྱས་སོ། རྒྱལ་སྲིད་ལོ་ཞེ་ལྔ་བྱས། རྒྱལ་པོ་འདིའི་རིངས་ལ་ཞི་བ་འོད་དང༌། བསོད་ནམས་གྲགས་ཀྱི་སློབ་མ་ཤཱཀྱ་འོད་ཀྱི་ཁ་ཆེའི་ཡུལ་དུ་འགྲོ་དོན་མཛད། དེའི་ཡུལ་དུ་དྷ་ན་ཤྲི་ལ་ཆེན་པོ་དང༌། ཁྱད་པར་བཤེས་གཉེན་དང༌།
ཤེས་རབ་གོ་ཆ་དང༌། འདུལ་འཛིན་སློབ་དཔོན་དཔའ་བོ་རྣམས་བྱུང༌། ཤར་ཕྱོགས་སུ་སློབ་དཔོན་ཡེ་ཤེས་སྙིང་པོ་ཡོད་ཐོག སངས་རྒྱས་ཡེ་ཤེས་ཞབས་ཡེ་ཤེས་སྙིང་པོ། ཞི་བ་འཚོ་རྣམས་ཀྱིས་དབུ་མའི་ལུགས་སྲོལ་འཛིན། དེ་རྗེས་ནུབ་ཕྱོགས་གཙྪའི་ཡུལ་དུ་བི་བྷ་ར་ཊྚ་ཅེས་བྱ་བའི་རྒྱལ་པོ་བྱུང༌། དེའི་དུས་སུ་བི་རུ་པ་ཆུང་བ་བྱུང༌། རྒྱལ་པོ་ད་ནང་པ་ལ་མོས་ཀྱང་བློན་པོ་རྣམས་ཕྱིས་པ་ལ་མོས་པས། དེར་ལྷ་ཁང་ཕྱི་ནང་གཉིས་ཀའི་ལྷའི་རྡོ་སྐུ་མི་ཚད་ཙམ་མང་པོ་བཞེངས། ཕྱི་ནང་གི་ལྷ་ཁང་ཐ་དད་བྱེད་བྱས་པས་བློན་པོ་རྣམས་ཀྱིས་གཅིག་ཏུ་བཀོད་དེ།
དེར་རབ་ ༢༦༥༽ ............ BLANK ............ ༢༦༥༽གནས་ལ་མཁས་པ་གཅིག་དགོས་པར། གཞན་མེད། ནང་པའི་དགེ་བསྙེན་ཞིག་ལ་ཡོན་ཏན་དེ་འདུག་པ་མཐོང་སྟེ། དེས་གྱིས་བྱས་པ། མུ་སྟེགས་པའི་སྒྲུབ་གཡོག་མི་བྱེད་ཟེར། དེ་ན་རེ། ཁྱོད་མུ་སྟེགས་པ་ལ་སྐྱབས་སུ་འགྲོ་ནི་མི་དགོས། ལོངས་སྤྱོད་མི་ཟད་པ་འབྱུང་བས་ཆོས་དར་བ་བྱས་ཆོག་མོད་ཟེར། འོ་ན་སློབ་དཔོན་ལ་ཞུས་ནས་འོང་གི་བྱས་ནས། ཞུས་པས་ག་སྣ་སྟེ།
དེའི་སྒྲུབ་གཡོག་བྱས། རོ་ལངས་ལྕེ་ཕྱིར་གཡུག་པ་ལན་གསུམ་བྱེད། དང་པོ་ཟིན་ན་དངོས་གྲུབ་ཆེན་པོ། གཉིས་པ་འབྲིང༌། གསུམ་པ་ལ་ཆུང་ངུ་འགྲུབ། ལན་གསུམ་པ་ལ་མ་ཟིན་ན། དང་པོར་འོ་སྐོལ་གཉིས་ཟ། དེ་ནས་ཡུལ་ཁམས་ཐམས་ཅད་སྟོངས་པ་ཙམ་དུ་འགྲོ་ཟེར། དགེ་བསྙེན་དེས་དང་པོ་གཉིས་ལ་མ་ཟིན། དེ་ནས་རོ་ལངས་དང་ཁ་སྤྲད་དེ་བསྡད་པས།
གསུམ་པ་ལ་སོ་བཏབ་པས་ཟིན། དེ་ ༢༦༦༽ནས་ལྕེ་རལ་གྲིར་གྱུར། ལུས་གསེར་དུ་སོང་ངོ༌། དགེ་བསྙེན་གྱིས་རལ་གྲི་ཐོགས་ཏེ་བསྐོར་ནས་ནམ་མཁའ་ལ་འཕགས་པ་ན། མུ་སྟེགས་པ་ན་རེ། ངས་རལ་གྲིའི་དོན་དུ་བསྒྲུབ་པ་ཡིན་པས་རིལ་གྲི་ང་ལ་མཐོང་ཟེར། ངས་ལྟད་མོ་ཞིག་ལྟས་ལ་འོང་གི་བྱས་ནས་རི་རབ་གྱི་རྩེ་མོར་ཕྱིན། གླིང་བཞི་གླིང་ཕྲན་དང་བཅས་པ་ཡུད་ཀྱི་བསྐོར་ནས། རལ་གྲི་ཁོ་རང་ལ་གཏད་པས། ལུས་གསེར་དུ་སོང་བ་འདི་ཁྱོད་རང་གིས།
རུས་པ་ལ་མ་ཐུབ་པར་ཤའི་ཐད་ནས་ཆོད། ཆང་རིམ་དང་སྨད་ཚོང་མའི་དོན་སོགས་ལོག་པ་ལ་མ་སོང་བ་གྱིས། རང་འཚོ་བ་དང་དགེ་བའི་ལས་ལ་སྤྱད་ན་དེ་རིང་བཅད་པའི་ཤུལ་དོ་ཤུལ་དོ་ནུབ་གང་སྟེ་ཟད་མི་ཤེས་པ་ཡིན་ནོ་ཟེར། ཁོ་རང་རལ་གྲི་ཐོགས་ནས་ལྷ་ཡུལ་དུ་སོང་ངོ༌། དགེ་བསྙེན་དེས་རོ་ལངས་ཀྱི་གསེར་ལ་བརྟེན་ནས། ཨོ་ཏནྟ་པུ་རིའི་གཙུག་ལག་ཁང་བཞེངས། ཨོ་ཏནྟ་འཕུར་བྱེད་ཀྱི་དོན་ཡིན་ལ། ནམ་ ༢༦༧༽མཁར་ཕྱིན་ནས་རི་རབ་གླིང་བཞི་དངོས་སུ་མཐོང་བའི་བཀོད་པ་ལྟར་བཞེངས། དེ་བཞེངས་པའི་རྒྱུ་དང་དེར་གཉུག་མར་གནས་པའི་དགེ་སློང་ལྔ་བརྒྱ་དང༌། དགེ་བསྙེན་ལྔ་བརྒྱའི་འཚོ་བའང་སྦྱར།
རང་མ་ཤིའི་བར་ཁོ་རང་གིས་ཆོས་གཞི་གཏེག འདའ། བའི་ཚེ་གསེར་ལྷག་མ་འོངས་པའི་སེམས་ཅན་གྱི་དོན་དུ་གཏེར་དུ་སྦས། ཆོས་གཞི་རྒྱ་ཆེན་པོ་དེ་ཝ་པཱ་ལ་གཏད་པར་གྲགས། དེ་ཀླུའི་བུ་ཡིན་པར་གྲགས་ཏེ། རྒྱལ་པོ་འདིའི་ཡབ་རྒྱལ་པོ་གོ་བོ་པཱ་ལ་ཡིན་ལ། དེའི་བཙུན་མོས་བྲམ་ཟེ་རིགས་སྔགས་གྲུབ་པ་ཞིག་ལ་རྒྱལ་པོ་དབང་དུ་བྱེད་པའི་རིག་སྔགས་ཞུས་པས། སྨན་ལ་སྔགས་བཏབ་ཁ་ཟས་དང་སྦྱར་རྒྱས་བཏབ་རྒྱལ་པོ་ལ་དྲོངས་ཤིག་བྱས་ནས་བྲན་མོ་ལ་བསྐུར་བས་རྫས་ཆུ་ལ་ལྷུངས་ཆུས་ཁྱེར་ཏེ་ཀླུའི་གནས་སུ་སླེབ་པ་ན། ཀླུའི་རྒྱལ་པོ་རྒྱ་མཚོ་སྐྱོང་ཞེས་བྱས་བས་ཟོས་པས། དེ་དབང་ ༢༦༨༽དུ་གྱུར་ཏེ།
རྒྱལ་པོའི་གཟུགས་ཀྱིས་འོངས་ནས་བཙུན་མོ་དང་འཕྲད་སྦྲུམ་པར་གྱུར་པས་ནམ་ཞིག་ཁྱིའུ་བཙས་ཏེ་ལྷ་མཆོད་པའི་ཚེ་སྦྲུལ་མགོ་རོང་གིས་བྱུང་བས། ཀླུའི་རྒྱལ་པོའི་བུར་ཤེས་ནས་བསྐྱེད་བསྲེངས། རྒྱལ་པོ་གོ་བོ་པཱ་ལ་འདས་ནས་རྒྱལ་པོ་དེ་ཝ་པཱ་ལ་དེས་སྲིད་བྱས། གོང་མ་ལས་ཀྱང་མངའ་ཐང་ཚེ་སྟེ། ཤར་ཕྱོགས་ཞ་རེནྡྲ་མངའ་འོག་ཏུ་འདུས། གཙུག་ལག་ཁང་ཁྱད་འཕགས་ཞིག་རྩིག་པར་བཞེད་ནས་སོ་མ་པུ་རེ་བཞེངས། འདི་ལ་བོད་ཀྱི་ལོ་རྒྱུས་ཕལ་ཆེ་ན་ཆོས་སྐྱོང་ལ་མར་མེ་ཕུལ་ནས་གསོལ་བ་བཏབ་ཀོང་བུ་གང་དུ་ཁྱེར་བ་དེར་རྩིག་གོ་སྙམ་པ་ན་ཆོས་སྐྱོང་གི་སྤྲུལ་པ་བྱ་རོག་ཞིག་བྱུང་ནས་ཀོང་བུ་མཚོར་བསྐྱུར་བས་ཡིད་ཆད་པ་ན་ཀླུའི་རྒྱལ་པོ་སྦྲུལ་མགོ་ལྔ་པ་བྱུང་སྟེ་ང་ཁྱོད་ཀྱི་ཕ་ཡིན་མཚོ་སྐབས་ནས་རྩིག་པར་གཞུག་གོ་བྱས་པ་ལྟར་མཚོ་སྐམས་པའི་ཤུལ་དུ་རྩིག་ཟེར་བ། དེ་ནི་ཁ་ཆེའི་ ༢༦༩༽ཡུལ་གྱི་རྒྱ་མཚོ་སྦས་པའི་གཙུག་ལག་ཁང་བཞེངས་པའི་ལོ་རྒྱུས་འདིར་སྦྱར་བར་ཟད་དོ་ཞེས་ཇོ་ནང་རྗེ་བཙུན་ཏ་ར་ནཱ་ཐས་གསུང༌། རྒྱལ་པོ་འདིས་མུ་སྟེགས་རྣམས་ཕམ་པར་བྱ་བའི་ཆེད་དུ་དམག་བསྡུས་ནས་གནས་པ་ན་ནག་པོ་ཆེན་པོས་བྱེ་མའི་ཕུང་པོ་འདི་བསལ་བའི་འོག་ན་མུ་སྟེགས་ཀྱི་ལྷ་ཁང་ཡོད་དེ་འཇིག་པར་འདོད་ན་མཐའ་དམག་གིས་སྐོར་ལ་རོལ་མོ་གྱིས་ཤིག་ཟེར། དེ་ལྟར་བྱས་པས།
བྱེ་མའི་ཕུང་པོའི་འོག་ནས་རྡོའི་ལྷ་ཁང་ངོ་མཚར་ཅན་ཞིག་ཐོན། དཔལ་ཚང་གསུམ་གྱི་གཙུག་ལག་ཁང་དུ་མིང་གཏགས་སོ། ལོ་རྒྱུས་ཁ་གཅིག་ན། དེ་ལྟར་བྱས་པས་བྱེ་མའི་འོག་ནས་ཉན་ཐོས་འགོག་པའང་བྱུང་ཆོ་འཕྲུལ་བསྟན་ནས་མྱ་ངན་ལས་འདས། མུ་སྟེགས་ཀྱི་གཙུག་ལག་ཁང་དང་གནས་གཞི་བཞི་བཅུ་ཙམ་རང་ཞིག་པར་སོང་ངོ་ཟེར་བར་ཡང་སྣང༌། རྒྱལ་པོ་ ༢༧༠༽འདིའི་རིང་ལ་ནག་པོ་སྤྱོད་པ་ཆུང་བ་བྱ་ནོ། དེས་ནི་བདེ་མཆོག་སྒོམ་པས་མཁའ་འགྲོ་མས་ལུང་བསྟན་ནས། ཀཱ་མ་རུའི་ལྷ་མོའི་གནས་ན་དངོས་གྲུབ་ཀྱིས་རྫས་ཡོད་ལོངས་ཤིག་ཟེར། དེར་ཕྱིན་པས་ཟ་མ་ཏོག་ཅིག་རྙེད། ཁ་ཕྱེ་ལབ་ཌཱ་མ་རུ་དྲ་བ་ཅན་ཞིག་བྱུང༌།
དེ་ལག་ཏུ་ཐོགས་པ་ཙམ་གྱིས་རྐང་པ་ས་ལ་མི་རེག་ཅིང༌། དྲག་ཏུ་དཀྲོལ་ན་གྲུབ་པའི་རྣལ་འབྱོར་ཕོ་མོ་ལྔ་བརྒྱ་ཙམ་གང་ནས་ཆ་མེད་པར་འོངས་ནས་དེའི་འཁོར་བྱེད་པ་བྱུང་སྟེ་ཡུན་རིང་པོར་འགྲོ་དོན་མཛད་དོ། འདི་སྐབས་སློབ་དཔོན་ཤཱཀྱ་འོད་ཀྱི་སློབ་མ་ཤཱཀྱ་བཤེས་གཉེན་དང༌། ་་་་ པྱ་ན་རེ་མཆེ་བའི་སྡེ་དང༌། ཡེ་ཤེས་ཟླ་བ་དང༌། རྡོ་རྗེ་མཚོན་ཆ་དང༌། འཇམ་དཔལ་གྲགས་པ་དང༌། ཡེ་ཤེས་བྱིན་དང༌། ལྷོ་ཕྱོགས་ཀྱི་་་་དུ་བཙུན་པ་སྤྱན་རས་གཟིགས་བརྟུལ་ཞུགས་གྲུབ་པ་རྣམས་དང༌། སློབ་དཔོན་སེང་གེ་བཟང་པོ་ཡང་རྒྱལ་པོ་འདིའི་དུས་པཎྜི་ཏར་གྱུར།
དེ་ནས་རྒྱལ་པོ་ཏཱ་པ་པཱ་ལས་རྒྱལས་སྲིད་ ༢༧༡༽ལོ་བཅུ་གཉིས་བྱས་སྐབས། ཨོ་རྒྱན་གྱི་སློབ་དཔོན་སྒེག་པ་རྡོ་རྗེས་དཔལ་ན་ལེནྡྲར་ལོ་བཅུའི་བར་དུ་བཞུགས། དེ་ལ་སློབ་དཔོན་སྒེག་རྡོར་ནི། ཨོ་རྒྱན་གྱི་གནས་སུ་རབ་ཏུ་བྱུང་ཞིང་གྲུབ་མཐའ་རྣམས་དབུ་མ་པ་རིག་པའི་གནས་ཐམས་ཅད་ལ་མཁས་པའི་མཐར་ཕྱིན། ཨོ་རྒྱན་གྱི་གླིང་ཕྲན་མ་དྷཱི་མ་ཞེས་བྱ་བར་འཇམ་དཔལ་གྱི་སྒྲུབ་པ་མཛད་པ་བྲིས་སྐུའི་ཞལ་ལས་འོད་ཟེར་ཆེན་པོ་བྱུང་སྟེ་གླིང་དེ་ཡུན་རིང་དུ་སྣང་བར་བྱས། དུས་དེར་ལོག་པར་ལྟ་བ་འགའ་ཞིག་ལ་ནང་པའི་པཎྜི་ཏའི་དབང་པོ་ལྔ་སྒྲུབ་རྫས་ལ་དགོས་པ་བྱུང༌། སློབ་དཔོན་དཀྲོང་དུ་འོངས་པས་གླང་པོ་དང་རྟ་དང་བུ་མོ་ཁྱིའུ་སོགས་སྣ་ཚོགས་ཀྱི་གཟུགས་སུ་བསྒྱུར་བས་ངོ་མ་ཤེས་པར་ཕྱིན་ལོག་པས། སྣ་ཚོགས་གཟུགས་ཅན་ཞེས་པའི་མཚན་གསོལ། དེ་ལ་སོགས་རེ་ངོ་མཚར་བའི་མཛད་པ་མཐའ་ཡས། མཐར་འདའ་ལུས་རྡོ་རྗེའི་སྐུ་བསྙེས་སོ།
༢༧༢༽དེའི་རྗེས་རྒྱལ་པོ་དྷརྨ་པཱ་ལས་རྒྱལ་སྲིད་ལོ་དྲུག་ཅུ་རྩ་བཞི་བྱས་སྐབས་སུ། ཡེ་ཤེས་ཞབས་བླ་མར་བརྟེན། གསང་འདུས་དང་ཕར་ཕྱིན་ཤེས་པ་པཎྜི་ཏ་ཀུན་གྱི་གྲལ་མགོར་འཇོག་པ་སོགས་དེ་གཉིས་ལ་གུས་པ་ཆེར་མཛད། རྒྱལ་པོ་འདིས་སྤྱིན་ཆོས་གཞི་ལྔ་བཅུ་ཙམ་གཙུགས་པ་ལས། ཤེར་ཕྱིན་འཆད་པའི་ཆོས་གཞི་སུམ་ཅུ་སོ་ལྔ་ཡོད། དཔལ་བི་ཀྲ་མ་ལ་ཤྲཱི་ལའི་གཙུག་ལག་ཁང་བཞེངས་ཏེ། དེ་ཡང་མ་གྷ་དྷའི་བྱང་ངོས་ཆུ་བོ་གངྒའི་འགྲམ་རི་དེའུ་ཞིག་གི་རྩི་ལ་ཡོད་ཅིག་དབུས་སུ་བྱང་ཆུབ་ཆེན་པོའི་སྐུ་ཚད་ཀྱི་ལྷ་ཁང༌། མཐའ་བསྐོར་དུ་གསང་སྔགས་ནང་གི་ལྷ་ཁང་ཆུང་བ་ལྔ་བཅུ་ང་གསུམ། ལྷ་ཁང་དཀྱུས་མ་ལྔ་བཅུ་ང་བཞི་སྟེ་ལྷ་ཁང་བརྒྱ་རྩ་བརྒྱད་ཡོད་པ་ཕྱི་ལྕགས་རིས་བསྐོར་བ་བཞེངས་པཎྜི་ཏ་བརྒྱ་རྩ་བརྒྱད། གཏོར་མའི་སློབ་དཔོན།
རབ་གནས་སློབ་དཔོན། སྦྱིན་བསྲེག་སློབ་དཔོན། བྱི་བ་སྲུང་བ། ཕུན་རོན་བསྲུང་བ་དང༌། ལྷ་འབངས་ཀྱི་ ༢༧༣༽གཉེར་བྱེད་པ་བརྒྱ་དང་བཅུ་གཅིག་ལ་ཟས་གོས་འཚོ་བའི་ཁྱད་པར་འགྲན་དུ་མེད་པར་སྦྱར། ཟླ་དུས་སུ་ཆོས་ཉན་པོ་པོ་དང་བཅས་པ་ཐམས་ཅད་ལ་སྟག་རེས་འཁོར་གྱི་སྟོན་མོ་དང་འབུལ་བ་བཟང་པོ་རེ་ཡང་མཛད། རགས་རྩེས་ཙམ་དུ་བྱས་ན་རྒྱལ་པོ་འདི་དང་བོད་ཀྱི་རྒྱལ་པོ་ཁྲི་སྲོང་ལྡེ་བཙན་དུས་མཉམ་དུ་བཤད། འདིའི་དུས་སུ་སངས་རྒྱས་གསང་བ་དང༌། སངས་རྒྱས་ཞི་བ་དང༌། ཁ་ཆེའི་ཡུལ་དུ་སློབ་དཔོན་པདྨ་འབྱུང་གནས་དབྱངས་དང༌།
རྟོག་གི་གི་ས་ཆོས་འབྱུག་བྱིན་དང༌། འདུལ་འཛིན་སེང་གེའི་གདོང་པ་ཅན་སོགས་བྱུང༌། དེ་ལས་སློབ་དཔོན་སེང་གེ་བཟང་པོ་ནི་རྒྱལ་པོའི་རིགས་ལས་རབ་ཏུ་བྱུང་བ། གཞུང་ལུགས་ལ་མཁྱེན་པ་རྒྱས་ཤིང༌། སློབ་དཔོན་ཞི་བ་འཚོ་ལ་དབུ་མ་དང༌། མཁན་པོ་སྣམ་སྣང་མཛད་ལ་ཤེར་ཕྱིན་གསན། རྒྱལ་བ་མི་ཕམ་པ་སྒྲུབ་པས་མནལ་ལམ་དུ་ཞལ་བསྟན་ནས། ཤེར་ཕྱིན་གྱི་དོན་འབྲེལ་བར་བྱེད་པའི་ ༢༧༤༽བསྟན་བཅོས་གྲུབ་མཐའ་མི་གཅིག་པ་མང་ནས། སུའི་རྗེས་སུ་འབྲང་ཞུས་པས་འཐད་དཔའི་ཆ་བསྡུས་ཤིག་ཅེས་བཀའི་གནང་བ་ཐོབ། རྒྱལ་པོ་དྷརྨ་པཱ་ལས་སྤྱན་དྲངས་ནས་ཚ་བ་གསུམ་གྱི་གཙུག་ལག་ཁང་དུ་བཞུགས་ཏེ་ཤེར་ཕྱིན་ཉན་པ་སྟོང་ཕག་མང་པོ་ལ་ཆོས་སྟོན་ཅིང༌།
བརྒྱད་སྟོང་འགྲེལ་ཆེན་སོགས་བསྟན་བཅུས་མང་དུ་མཛད་པ་སོགས་འགྲོ་ཕན་རྒྱ་ཆེ་བར་གྲགས། སློབ་དཔོན་རྒྱ་མཚོའི་སྤྱིན་ནི། རྒྱལ་བ་མ་ཕམ་པའི་ཞལ་གཟིགས་ནས་ས་སྡེ་ལྔ་ལ་འགྲེལ་པ་མཛད་པར་ཡང་གྲགས་ཤིང་བྱང་པའི་འགྲེལ་པ་ནི་གྲགས་ཆེའོ། པདྨ་འབྱུང་གནས་དབྱངས་ནི་ལོ་དྲི་མཁན་པོ་ཡིན་ནམ་སེམས། སངས་རྒྱས་ཡེ་ཤེས་ཞབས་ནི། སེང་བཟང་གི་སློབ་མའི་ཐོག་མ་ཡིན། མི་རིང་བར་གྲུབ་པ་ཐོབ། རྒྱལ་པོའི་བླ་མར་གྱུར། སློབ་དཔོན་འདི་ལ་ནུབ་རེ་བཞིན་ཛམ་བྷ་ལས་གསེར་པཱ་ན་བདུན་བརྒྱ་རེ་དང་ནོར་རྒྱུན་མས་མུ་ཏིག་དོ་ཤལ་སུམ་བརྒྱ་རེ་ ༢༧༥༽འབུལ་ཞིང༌། ལྷའི་མཐུས་དེ་དག་ཉོ་བ་ཡང་ཕྱི་དེ་ཉིན་ཁོ་ནར་འབྱུང་ལ།
དེ་ཐམས་ཅད་དགེ་བའི་ལས་མ་ཟད་པར་མཛད་ནས་ཚུལ་དེས་དུས་འདའ་བར་མཛད་དེ། དཔལ་གསང་བ་འདུས་པ་ལྷ་བཅུ་དགུ་ལ་མར་མེ་ཤིང་རྟའི་འཕང་ལོ་ཙམ་བདུན་བདུན། བྱང་སེམས་བརྒྱད་དང་ཁྲོ་བོ་དྲུག་ལ་གསུམ་གསུམ། ཕྱོགས་སྐྱོང་ཆེན་པོ་བཅོ་ལྔ་ལ་གཏོར་མ་མི་གཉིས་ཀྱི་འཁྱོགས་ཀྱིས་འདེགས་པ་བཅོ་ལྔ་རེ་སྟར་མ་ཆག་པ་འབུལ་ཞིང༌། ཆོས་ཉན་པའི་སློབ་མ་དང༌། རབ་ཏུ་བྱུང་བ་དང༌། སློང་མོ་བ་ལ་སོགས་པ་ཐམས་ཅད་སྦྱིན་པས་ཚིམ་པར་མཛད་པར་གྲགས། སློབ་དཔོན་འདིས་ཀྲྀ་་་་་་གསུམ་དང༌། འདུས་པ་མོད། སྒྲུལ།
མཉམ་སྦྱོར། ཟླ་གསང་ཐིག་ལེ། འཇམ་དཔལ་ཁྲོས་པ་སྟེ་ནང་གི་རྒྱུད་སྡེ་ཡང་མང་དུ་གསུངས། ཁྱད་པར་གསང་བ་འདུས་པ་རྩལ་བཏོན་དུ་དར་བར་མཛད་དོ། ༢༧༦༽རྒྱལ་རིགས་སྒྲ་གཅན་འཛིན་བཟང་པོ་ནི། རིགས་གནས་ལ་སྦྱངས་པས་པཎྜི་ཏའི་གནས་ཐོབ། སངས་རྒྱས་ཡེ་ཤེས་ཀྱིས་དབང་བསྐུར་ཞིང་བྱིན་གྱིས་རློབས། གསང་བ་འདུས་པའི་སྒྲུབ་པ་མཛད་པས། དེ་བཞིན་གཤེགས་པ་ལྔའི་ཞལ་གཟིགས། གསང་བའི་བདག་པོ་དངོས་སུ་འགྲུབ།
འཛམ་བུའི་གླིང་དུ་འགྲོ་དོན་ཆེར་མ་མཛད་འགྲོ་ལྡིང་གི་ཡུལ་དུ་བྱོན་ནས་གསང་སྔགས་ཀྱི་རྒྱུད་སྡེ་མང་དུ་གསུངས་ཤིང༌། ཀླུ་རྣམས་འདུལ་བར་བཞེད་ནས་རྒྱ་མཚོའི་འགྲམ་དུ་བྱོན་ཏེ་ད་ལྟ་འང་བཞུགས་པར་གྲགས། སློབ་དཔོན་སངས་རྒྱས་གསང་བ་ནི། སངས་རྒྱས་ཡེ་ཤེས་ཞབས་ཀྱི་སློབ་མ་ཡིན། ཝ་ར་ཎཱ་སིར་འཇམ་དཔལ་སྒྲུབ་པས་ནམ་ཞིག་ན་བྲིས་སྐུ་གཞད། དངོས་གྲུབ་ཀྱི་རྫས་བ་དམར་སེར་གྱི་མར་ཡང་ཁོལ་མེ་ཏོག་རྙིང་པ་རྣམས་ཁ་འབུས་པས་དངོས་གྲུབ་ཀྱི་ལྟས་སུ་མཁྱེན་ཡང༌། ཐོག་མར་མེ་ཏོག་འབུལ་ལམ་མར་ཁུ་འཐུང་སྙམས་ཐེ་ཚོམ་ ༢༧༧༽དུ་ཅུང་ཟད་ལུས་པ། གནོད་སྦྱིན་མོ་ཞིག་གིས་གེགས་བྱས་ཏེ། སློབ་དཔོན་གྱི་འགྲམ་པར་ཐལ་ཕྱག་རྒྱབ་པས་སློབ་དཔོན་ཅུང་ཟད་བརྒྱལ། བརྒྱལ་བ་སད་ཙམ་ན་བྲིས་སྐུ་རྡུལ་གྱིས་གོས་སོ།
མེ་ཏོག་རྙིངས། མར་ཁུ་ཡང་བོ། འོན་ཀྱང་རྡུལ་ཕྱིས། མེ་ཏོག་དབུ་ལ་ཕུལ། མར་ཁུ་གང་ཡོད་འཐུངས་པས་སྐུ་ལུས་ནད་ཐམས་ཅད་དང་བྲལ་ཞིང༌། སྟོབས་དང་ལྡན་པ། བློ་གྲོས་རྣོ་བ། མངོན་ཤེས་དང་ལྡན་པ་བྱུང༌། སངས་རྒྱས་ཞི་བས་རྫས་དང་བྲིས་སྐུ་སོགས་གང་གིས་ཀྱང་སྤྲོས་པ་མེད་པར་སྒོམས་པས་ཀྱང་སངས་རྒྱས་གསང་བ་དང་ཡོན་ཏན་མཚུངས་པ་ཐོབ། སློབ་དཔོན་དེ་གཉིས་རེ་བོ་ཏ་ལར་བྱོན།
རིའི་རྩ་བར་འཕགས་མ་སྒྲོལ་མ་ཀླུའི་ཚོགས་ལ་ཆོས་སྟོན་པར་བཞུགས་པ་རྒན་མོ་བ་གླང་གི་ཁྱུང་ཆེན་པོ་འཚོ་བར་མཐོང༌། རི་སྐེད་ན་ཁྲོ་གཉེར་ཅན་མ་ལྷ་མིན་དང་གནོད་སྦྱིན་གྱི་ཚོགས་ལ་ ༢༧༨༽ཆོས་སྟོན་པ་བུ་མོ་ར་ལུགས་འཚོ་བར་གཟིགས། རིའི་རྩེར་བྱོན་པ་སྤྱན་རས་གཟིགས་ཀྱི་སྐུ་རྡོ་སྐུ་ལས་མ་གཟིགས། སངས་རྒྱས་ཞི་བས་རང་ལས་སྣང་མ་དག་པ་ཡིན་གནས་འདི་ན་ཕལ་པ་ག་ལ་ཡོད་སྙམ་ཡིད་ཆེས་ཆེན་པོ་བྱས་ནས་གསོལ་བ་བཏབ་པས་ཐུན་མོངས་ཀྱི་དངོས་གྲུབ་མངོན་ཤེས་སོགས་དང་མཆོག་གི་དངོས་གྲུབ་གནས་ལུགས་ནམ་མཁའ་དང་མཉམ་པའི་དོན་རྟོགས་པ་གཅིག་བྱུང༌། སངས་རྒྱས་གསང་བ་ཡིད་མ་ཆེས་བཞིན་དུ་གསོལ་བ་བཏབ་པས། ཞབས་ས་ལ་མ་རེག་པར་འགྲོ་བ་ཙམ་གྱི་དངོས་གྲུབ་ཐོབ། དེར་རྒན་མོ་དེས། ཁྱོད་རང་རི་ཁ་བ་ཅན་གྱི་གངས་ཏི་སེར་སོང་ལ་སྒྲུབ་པ་གྱིས་ཞེས་ལུང་བསྟན་པ་བཞིན་བྱོན་ནས། ཏི་སེར་སྒྲུབ་པ་མཛད་པས་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོ་ཡང་ནས་ཡང་དུ་ཞལ་གཟིགས་ཤིང༌། འཕགས་པ་འཇམ་དཔལ་དང་མི་ལབ་པ་བཞིན་དུ་བྱུང༌།
དེའི་ཚེ་ ༢༧༩༽བོད་ཀྱི་བཙན་པོ་ཁྲི་སྲོང་ལྡེའུ་བཙན་གྱིས་དབས་མཉྫུ་ཤྲཱི་ལ་སོགས་པ་སྤྱེན་དུ་བཏང་ཡང་འཇམ་དཔལ་གྱིས་བཀའ་མ་གནང་བས་མ་བྱོན། དེར་ཀྲི་ཡོག་སྡེ་གསུམ་གྱི་བཤད་པ། རྡོ་རྗེ་དབྱིངས་ཀྱི་སྒྲུབ་ཐབས་ཡོ་ག་ལ་འཇུག་པ། རྣམ་སྣང་མངོན་བྱང་གི་བསྡུས་འགྲེལ། བསམ་གཏན་ཕྱི་མའི་རྒྱས་འགྲེལ་ལ་སོགས་པ་བསྟན་བཅོས་མང་དུ་མཛོད་དོ། དེ་རྗེས་རྟོག་གེ་པ་ཆོས་མཆོག་དང༌། དྷརྨ་མི་ཏྲ་དང༌། དྷརྨ་ཀ་ར་ལ་སོགས་པ་བྱུང༌། འདི་ཙམ་ན་རགས་རྩིས་སུ་བྱས་ན་བོད་ན་་་་་པོ་ཁྲི་རལ་སྐུ་འདས་པ་ཙམ་གྱི་དུས་ཡིན་པར་བཤད། དེ་རྗེས་གྲུབ་ཐོབ་ཏི་ལི་པ་དང་སློབ་དཔོན་ཀུན་དགའ་སྙིང་པོ་ཡང་བྱུང༌།
དེ་རྗེས་ཤེས་རབ་འབྱུང་གནས་སྦས་པ། ཡོ་ག་ལྕགས་ཀྱུ་པདྨ། ཛེ་ཏ་རི། ནག་པོ་དམ་ཚིག་རྡོ་རྗེ། སློབ་དཔོན་ཐ་ག་པ་ལ་སོགས་པ་བྱུང་བར་གྲགས། དེ་ནས་བྲམ་ཟེ་ཡེ་ཤེས་ཞབས་དང་ནག་ ༢༨༠༽པོ་སྤྱོད་པ་ཆུང་བ་ཡང་བྱུང༌། འདི་ཙམ་ན་བོད་ན་བསྟན་པ་ཕྱི་དར་གྱི་མགོ་ཙམ་པ་ས་རགས་རྩིས་བྱས་ན་མཉམ་པར་བཤད། དེ་ནས་མཁས་པ་སྒོ་དྲུག་བྱུང་བ་ལ། བི་ཀྲ་མ་ལའི་གཙུག་ལག་ཁང་ན་བཞུགས་པ་སྟེ། ཤར་ན་ཤཔྟེ་པ།
ལྷོ་ནང་གི་དབང་ཕྱུག་གྲགས་པ། ནུབ་པ་ཤེར་འབྱུག་བློ་གྲོས། བྱང་ན་ནཱ་རོ་པཎ་ཆེན། དབུས་ན་རིན་ཆེན་རྡོ་རྗེ་དང༌། ཛྙཱ་ན་ཤྲཱི་རྣམས་ལས། ཤིནྟ་པའི་ལོ་རྒྱུས་མ་མཐོང་ངག་གི་དབང་ཕྱུག་གྲགས་པ་ནི་དགེ་འདུན་ཕལ་ཆེན་པ་ཡིན་ཅིང༌། སྒྲ་ཚད་དང་གཞུང་ལུག་དུ་མ་མཁྱེན་ཅིང༌། ངག་གི་དབང་ཕྱུག་གི་དངོས་གྲུབ་སྒྲུབས་ནི་འགྲུབ་བམ་མི་འགྲུབ་སྙམ་བརྟག་པ་མཛད་པས་འགྲུབ་པར་མཁྱེན་ནས་གངྒའི་འགྲམ་དུ་བསྒྲུབས་བས། ཤིང་ཀ་ར་ཝི་རིའི་མེ་ཏོག་དམར་པོ་སྒྲ་དག་འོད་འབྱིན་པ་དེ་གངྒཱ་ལ་འཕངས། དཔག་ཚད་མང་པོར་ཡུད་ཀྱིས་ཁྱེར་ནས།
སླར་ཡང་གྱེན་དུ་ ༢༨༡༽ལྡོག་པས་དེ་ཉིད་ཆུ་དང་བཅས་པ་གསོལ་བས་ངག་གི་དབང་ཕྱུག་ཆེན་པོ་འགྲུབ་སྟེ། ཉིན་རེར་ཚིགས་བཅད་སྟོང་ཕག་རེའི་གཞུང་གི་ཚིན་དོན་མཁྱེན་པར་ནུས་པའི་བློ་གྲོས་བྱུང་བས་ངག་གི་དབང་ཕྱུག་ཅེས་མཚན་གསོལ། འཆད་རྩོད་བརྩོམ་གསུམ་དག་མདོ་སྔགས་རིགས་གནས་མཐའ་དག་ཕུལ་དུ་ཕྱིན། ཁྱད་པར་འཕགས་མ་སྒྲོལ་མས་ཞལ་བསྙན་ནས་ཐེ་ཚོམས་གཅོད་པ་བྱུང་མུ་སྟེགས་ཚར་གཅོད་པ་ཞེས་པའི་གྲགས་པས་ཁྱབ་པས། རྒྱལ་པོས་སྤྱན་དྲངས་ནས་ན་ལེནྡྲ་དང་བི་ཀྲ་མ་ལ་ཤྲཱི་ལའི་ལྷོ་སྒོ་བསྲུང་བར་བསྐོས། ཆོས་ཀྱི་ཕྲིན་ལས་དང་རྫུ་འཕྲུལ་གྱི་མཛད་པ་མཐའ་ཡས། ནུབ་སྒོང་བསྲུང་བ་སོང་ཤེས་རབ་འབྱུག་གནས་བློ་གྲོས་ནི། རིག་པའི་གནས་ཐམས་ཅད་ལ་མཁས་ཤིང་འཇམ་དཔལ་གྱི་ཞལ་གཟིགས་པས། མུ་སྟེགས་དང་རྩོད་པའི་ཚེ་འཇམ་དཔལ་ཡིད་ལ་དྲན་ཞིང་གསོལ་བ་བཏབ་པ་ ༢༨༢༽ཙམ་གྱིས་མུ་སྟེགས་ཀྱི་རྩོད་པ་ཇི་ལྟར་ཟེར་བ་དང༌། དེའི་ལན་འདེབས་ཚུལ་གཉིས་ཅར་ཐུགས་ལ་ཤར་ནས་བརྩོད་པ་ངེས་པར་རྒྱལ་བ་ཞིག་ཡོད་པར་གྲགས་སོ།
ཤེར་འབྱུང་བློ་གྲོས་དང་ཤེར་འབྱུང་སྦས་པ་གཉིས་གཅིག་པར་འདོད་པའི་འཁྲུལ་པ་ཡང་འདི་ནི་རྟེན་དགེ་སློང་ཡིན་ལ། ཤེར་འབྱུང་སྦས་པ་ནི་དགེ་བསྙེན་ནོ། བྱང་སྒོ་བསྲུང་བ་ནཱ་རོ་པ་ནི། རྫུ་འཕྲུལ་ཟླ་དང་བྲལ། སློབ་མ་ནི་རྩོད་དུས་ཀྱི་ཐམས་ཅད་མཁྱེན་པ་་་་་་པས་ཆོས་གསན་དབང་ལུང་སོགས་རྗེས་སུ་གདམས་པ་ཤིན་ཏུ་མང་བར་གནང་དངོས་གྲུབ་ཀྱང་བསྙེས། སྐབས་ཤིག་ན་ནཱ་རོ་པས་ཐོད་པ་གཅིག་བསྣམས་ཏེ། སྐྱེ་བོ་ཀུན་ལ་སློང་བ་ལྟར་མཛད་པ་ལ། ཆོམ་པོ་གཅིག་གིས་ཐོད་པའི་ནང་དུ་གྲི་ཆུང་གཅིག་བསྐྱུར། ནཱ་རོ་པས་ལྟ་སྟངས་མཛད་པས་མར་ཞུ་བ་ལྟར་བསྟེམས་ཀྱི་ཞུ་ནས་གསོལ་ཏེ་སོང༌། གཞི་མདོ་ན་གླང་ཆེན་ཤི་བའི་རོར་གྲོང་འཇུག་མཛད་རེ་དུར་ཁྲོད་དུ་བསྐྱལ་ཏེ་ཁོ་བོ་ ༢༨༣༽རྣལ་འབྱོར་པ་ཡིན་པའི་རྟགས་དེ་ལྟར་ཡིན།
མཁས་པ་ཆེན་པོ་ཡང་རྟགས་སྟོན་པར་མི་སྤྲོའམ་ཞེས་ཤིནྟཱ་པ་ལ་གནང་བས། བདག་ལྟ་བུས་ཅི་འཚལ་ཏེ། འོན་ཀྱང་ཁྱེད་ལྟ་བུས་སྣང་ན་བྱའོ་གསུང༌། ཆུའི་བུམ་པ་ཐོགས་པ་འགའ་སླེབས་བྱུང་བར་ཆུ་ལ་སྔགས་རེ་བཏབ་པས་ཐམས་ཅད་གསེར་ཞུན་མར་སོང༌། དེར་དགེ་འདུན་རྣམས་དང་བྲམ་ཟེ་རྣམས་ལ་བྱིན་པར་གྲགས་སོ། དེ་ནས་ནཱ་རོ་པས་བྱང་སྒོ་བསྲུང་བལོ་འགའ་ཞིག་མཛད་ནས་རྣལ་འབྱོར་ལ་གཤེགས་སོ། དེ་རྗེས་དེའི་ཚབ་གནས་བརྟན་བྱང་བཟང་གིས་མཛད། དེ་ནི་སྤྱན་རས་གཟིགས་འགྲུབ་ནས་ཞལ་གཟིགས་ཏེ་ཆོས་དངོས་སུ་གསན་པ་གཅིག་གོ། དབུས་ཀྱི་ཀ་ཆེན་དང་པོ་བྲམ་ཟེ་རིན་རིན་ཆེན་རྡོ་རྗེ་ནི། སྔོན་ཁ་ཆེའི་ཡུལ་དུ་བྲམ་ཟེ་ཞིག་གི་ལྷ་དབང་ཕྱུག་སྒྲུབས་པས་ཁྱོད་ཀྱི་རིགས་རྒྱུད་ལ་མཁས་པ་གྲགས་ལྡན་ཤ་སྟག་འབྱུང་ངོ་ཞེས་ ༢༨༤༽ལུང་བསྟན་ཐོབ་པ་ལྟར་ལོ་གྲངས་ཉི་ཤུ་རྩ་བཞིའི་བར་དུ་མུ་སྟེགས་ཀྱི་གྲུབ་མཐའ་ལ་མཁས་པར་གྱུར།
རྩ་ལྔ་པ་དེས་སངས་རྒྱས་པ་དང་བསྟན་པ་དཔང་དུ་གཅུག་སྟེ་རྩོད་པས་ཕམས་ཏེ་ནང་པ་ལ་ཞུགས། ཆོས་ཀྱང་མཁས་པར་མཁྱེན་པའི་པཎྜི་ཏར་གྱུར། དེའི་སྲས་རིན་ཆེན་རྡོ་རྗེ་འདི་ཡིན་ཞིང༌། ཆུང་ངུ་ནས་མདོ་སྔགས་རིགས་གནས་ཐམས་ཅད་ལ་མཁས་པར་གྱུར། སྡེ་བདུན་དང་བྱམས་ཆོས་སྡེ་ལཐ་ལ་འཆད་ཉན་གཙོ་བོར་མཛད། མུ་སྟེགས་མང་པོ་ཞིག་རྩོད་པས་སྲུན་ཕྱུངས་ནས་སངས་རྒྱས་ཀྱི་བསྟན་པ་ལ་བཙུད། སྐུ་ཚེའི་སྨད་ཨོ་རྒྱན་གྱི་ཡུལ་དུ་བྱོན་ནས་དབང་ཕྱུག་གི་ཞལ་མཐོང་བའི་མུ་སྟེགས་པ་ཞིག་ཡོད་པ་རྩོད་པས་འཕམས་ཏེ་ནང་པའི་ནང་པའི་བསྟན་པ་ལ་བཙུད་ཕྱིས་དངོས་གྲུབ་ཀྱང་ཐོབ་ཏེ་བོད་དུ་བྱོན་པའི་ཨཱ་ཙརྻ་དམར་པོ་གྲགས་པ་དེ་ཡིན། དབུས་ཀྱི་ཀ་ཆེན་གཉིས་པ་ཛྙཱ་ན་ཤྲཱི་མི་ཏྲ་སྟེ། མཐའ་གཉིས་སེལ་བའི་བསྟན་བཅོས་མཛད་ ༢༨༥༽མཁན་དེ་ཡིན། དཔལ་ཨ་ཏི་ཤའི་སྐུ་དྲིན་ཆེ་བའི་བླ་མ་གཅིག་ཡིན།
ཀླུ་སྒྲུབ་དང་ཐོགས་མེད་ཀྱི་གཞུང་ལ་མཁས་པར་སྦྱངས། ཁྱད་པར་མདོ་རྒྱུད་ཀྱི་གསན་རྒྱ་ཤིན་ཏུ་ཆེ། རྟག་ཏུ་བྱང་ཆུབ་ཀྱི་སེམས་ལ་གོམ་པས་ཤཱཀྱའི་རྒྱལ་པོ་དང༌། བྱམས་པ་དང༌། སྤྱན་རས་གཟིགས་ཡང་ཡང་ཞལ་གཟིགས། མངོན་ཤེས་ཐོགས་མེད་མངའ། ལན་གཅིག་བི་ཀྲ་མ་ལར་བཞུགས་སྐབས་སློབ་མ་དགེ་ཚུལ་ཞིག་ཡོད་པ་དེར་བྱང་ཆུབ་ཆེན་པོ་བཞུགས་པའི་གནྡྷོ་ལ་ལ་མེའི་གནོད་པ་འོང་བ་འདུག་པས་ཁྱོད་མྱུར་བར་སོང་ལ་ཉི་མ་གུང་ལ་ག་ཡའི་གྲོང་དུ་སླེབས་པ་གྱིས། དེར་རྡོ་རྗེ་གདན་གྱི་དགེ་འདུན་དང་དཀོན་གཉེར་རྣམས་བྲམ་ཟེ་ཞིག་གིས་དུས་སྟོན་ལ་བོས་ནས་ཡོད་དེ་རྣམས་ཁྲིད་ལ་མེ་རྣོལ་ཞིག་གསུང༌། དེས་དེར་ཕྱིན་ནས་ཁོ་བོའི་སློབ་དཔོན་གྱིས་ལུང་བསྟན་པ་ཡིན་པས་འབྱོན་པར་བཞེངས་ ༢༨༦༽ཞེས་གསོལ་བས། ཕྱེད་ཙམ་ཡིད་མ་ཆེས་པར་བསྡད།
ལྷག་མ་ཕྱེད་ཙམ་དང་བཅས་རྡོ་རྗེའི་གདན་དུ་སོང་བས་རྡོ་རྗེ་གདན་གྱི་གནྡྷོ་ལ་ལ་མེ་ཤོར་ཏེ། ཕྱི་ནང་ཀུན་ཏུ་འབར་གྱིན་འདུག དེར་ལྷ་ལ་གསོལ་བ་འདེབས་ཀྱིན་མེ་བསད་པས་ལྷ་ཁང་ཞིག་ས་ཆེར་མ་བྱུང༌། རི་མོ་གཟུགས་པ་དང་ཤིང་ཚིག་པ་རྣམས་སློབ་དཔོན་གྱིས་གསོས་པ་སོགས་ངོ་མཚར་བའི་མཛད་པ་མཐའ་ཡས་སོ། མཁས་པ་སྒོ་དྲུག་འདས་པའི་འོག་ཏུ། ཇོ་བོ་རྗེ་དཔལ་ལྡན་ཨ་ཏི་ཤ་མཁན་པོར་སྤྱན་དྲངས། འདིས་ཨོ་རནྟ་པུ་རི་ཡང་བསྐྱངས། དེ་ནས་མངའ་བདག་མི་ཏྲིའི་འཕྲིས་ཡང་དར་བ་ཡིན། དེ་ནས་ལོ་མང་ཞིག་སོང་བ་དང་སློབ་དཔོན་ཨ་བྷ་ཡ་ཀ་ར་དང༌། ཁ་ཆེའི་ཡུལ་དུ་པཎྜི་ཏ་ཆེན་པོ་ཤཱཀྱ་ཤྲི་བྷ་དྲ་དང་ཆོས་འབྱུང་ཞི་བ་དང༌།
བུདྡྷ་ཤྲི་དང༌། བཛྲ་ཤྲི་ལ་སོགས་པའི་པཎ་གྲུབ་རྣམས་དང༌། ཨ་བྷ་ཡ་ཀ་དང༌། ནཱ་རོ་པའི་སློབ་རྒྱུད་ལ་སོགས་ ༢༨༧༽པ་རྣམས་ཀྱིས་བསྟན་པ་བསྐྱངས་བར་མཛད་དོ། དེ་ནས་ལོ་མང་ཙམ་སོང་བ་ན་མུ་སྟེགས་པ་འཕེལ་ཚེས་ཤིང་སྟག་གཅིག་དང་ཀླ་ཀློའི་གྲུབ་མཐའ་འཛིན་པ་ཡང་མང་དུ་བྱུང་བས་རྡོ་རྗེ་གདུན་དུ་ཐེག་ཆེན་གྱི་གྲྭ་མ་ཚུགས། ཨོ་རནྟ་པུ་རི་དང་བི་ཀྲ་མ་ལ་ཤྲཱི་ལར་ཡང་རྒྱལ་པོས་རྫོང་གི་རྣམ་ཅུང་ཟད་བྱས་ཏེ་དམག་གིས་བསྲུང་བ་བྱུང༌། དེ་ནས་ལོ་འགའ་ཞིག་འདས་པ་ན་གངྒ་དང་ཡ་མུ་ནའི་བར་གྱི་ཡུལ་ཨནྟར་བྷི་དིའི་ཡུལ་དུ་རུཥྐའི་རྒྱལ་པོ་ཟླ་བ་ཞེས་བྱ་བ་བྱུང༌། དགེ་སློང་འགའ་རེས་རྒྱལ་པོ་ཕོ་ཉ་བྱས་པས་རྐྱེན་བླངས་ཏེ། ཡུལ་གཞན་དང་གཞན་ན་གནས་པའི་རྒྱལ་ཕྲན་མང་པོ་ཕྱོགས་གཅིག་ཏུ་བསྡུས་ཏེ། མ་གྷ་དྷའི་ཡུལ་ཐམས་ཅད་བཙོམས།
ཨོ་ཏནྟ་པུ་རིའི་རབ་ཏུ་བྱུང་བ་མང་པོ་ཞིག་བསད། དེ་དང་བི་ཀྲ་མ་ལ་གཉིས་ཀ་བཤིག ཤུལ་དུ་སྟག་གཟིག་གིས་རྫོང་བཅས། པཎྜི་ཏ་ཤཱཀྱ་ ༢༨༨༽ཤྲཱི་ཤར་ཕྱོགས་སུ་བྱོན། དེར་ལོ་གསུམ་བཞུགས་ནས་བོད་དུ་བྱོན་པ་ཡིན། པཎ་ཆུང་བརྒྱ་ཙམ་ནུབ་ཕྱོགས་ཀྱི་ཡུལ་དུ་བྱོན། སྟོབས་བཅུ་མངའ་བའི་སློབ་དཔོན་བཛྲ་ཤྲི་དང་པཎ་ཆུང་མང་པོ་ལྷོ་ཕྱོགས་ཐག་རིང་པོའི་སར་བྲོས། མ་གྷ་དྷྲ་བསྟན་པ་ནུབ་པ་ལྟར་གྱུར་རོ། དེ་སྐབས་གྲུབ་པ་ཐོབ་པ་དང༌། རྫུ་འཕྲུལ་སྟོན་ནུས་པ་མང་ཞིག་ཡོད་ཀྱང༌།
སེམས་ཅན་སྤྱི་མཐུན་གྱིས་ལས་ལ་བཟློག་ཐབས་མ་བྱུང་བར་གྲགས། དེ་རྗེས་བྷཾ་ག་ལའི་ཡུལ་དུ་ཙ་ག་ལ་ར་ཙ་ཞེས་བྱ་བ་ཞུགས་ཆེན་པོ་གཅིག་བྱུང༌། དེས་ཏུ་རུཥྐ་ཐམས་ཅད་ལ་དབང་བསྒྱུར། དེ་དང་པོ་བྲམ་ཟེ་ལ་དད་པ་གཅིག་ཡིན་ཡང༌། བཙུན་མོ་སངས་རྒྱས་ལ་དད་པས་བློ་བསྒྱུར་ཏེ། དེ་རྡོ་རྗེ་གདན་དུ་མཆོད་པ་ཆེན་པོ་བྱས། ལྷ་ཁང་ཐམས་ཅད་ལ་ཞིག་གསོས་དང༌། གནྡྷོ་ཆེན་པོ་དགུ་ཐོག་ཡོད་པའི་ཐོག་བཞི་བར་སྐབས་ཏུ་རུཥྐས་བཤིག་པ་ལེགས་པར་གསོས། པཎྜི་ཏ་ཤ་རི་པུ་ཏྲ་བཞུགས་ཏེ་ཆོས་གཞི་གཙུགས་ ༢༨༩༽ན་ལེནྡྲར་ཡང་མཆོད་པ་ཆེན་པོ་བྱས། འོན་ཀྱང་ཆོས་གཞི་རྒྱ་ཆེན་པོ་ནི་མ་ཚུགས།
རྒྱལ་པོ་འདི་ཚེ་རིང་པོ་བྱུང་བར་གྲགས། འདི་འདས་ནས་ལོ་བརྒྱ་དང་དྲུག་ཅུ་ཙམ་སོང་བ་ནས་མ་གྷ་དྷའི་ཡུལ་དུ་ཆོས་ལ་སྤྱོད་པ་མ་བྱུགས་བར་གྲགས་སོ། ཆོས་འབྱུང་བསྟན་པའི་་་་མ་ལས། རྒྱ་གར་འཕགས་པའི་ཡུལ་གྱི་སྐབས་ཏེ་དང་པའོ། གཉིས་པ་གངས་ཅན་བོད་ཀྱི་ཡུལ་འདིར་བསྟན་པ་དམ་བའི་ཆོས་ཇི་ལྟར་བྱུང་བའི་ཚུལ། འཇམ་དཔལ་རྩ་བའི་རྒྱུད་ལས། ང་ཡི་དུས་ནས་ལོ་བརྒྱ་ན། ཁ་བ་ཅན་དུ་མཚོ་བྲི་ནས། སཱ་ལའི་ནགས་ནི་འབྱུང་བར་འགྱུར། ཞེས་ཐོག་མར་མཚོས་གང་བ་རིམ་གྱིས་བྲིས་ནས་ཤུག་པ་ལ་སོགས་པའི་ནགས་ཆགས་པའི་སཱ་ལའི་ལྗོངས་སུ་གྲགས་ཤིང་ཡུལ་དུ་རུང་བར་གྱུར་ནས།
དང་པོ་མི་མ་ཡིན་གྱིས་རིམ་པར་བདག་ཏུ་བཟུང་བ་སྟེ། དེ་ཡང་ཐོག་མར་གནོད་སྦྱིན་གྱིས་བཟུང་ ༢༩༠༽སྟེ། ཡུལ་མིང་བཟང་ཡུལ་རྒྱན་མེད་དང༌། དེ་ནས་བདུད་་་་་་་བཟུང་སྟེ། བདུད་ཡུལ་ཁ་རག་མགོ་དགུ། དེ་ནས་སྲིན་པོས་བཟུང་སྟེ། སྲིན་པོ་ནག་པོ་དགུ་ཡུལ། དེ་ནས་ལྷས་བཟུང་སྟེ། ལྷ་ཡུལ་གུང་ཐང༌། དེ་ནས་དམུས་བཟུང་སྟེ།
འཕྲང་རྩེ་འཕྲང་ཡུལ། དེ་ནས་འདྲེས་བཟུང་སྟེ། ལང་ཐང་ལིང་ཐང༌། དེ་ནས་མ་བཟང་སྤུན་དགུས་བཟུང་སྟེ། བོད་ཡུལ་ཉ་ཁ་དྲུག དེ་ནས་ཀླུས་བཟུང་སྟེ། བོད་ཁམས་གླིང་དགུ། དེ་ནས་རྒྱལ་པོས་བཟུང་སྟེ། དམ་པ་རྩེ་ཡུལ། དེ་ནས་མགོན་པོ་སྤུ་་་་དགུས་བཟུང་སྟེ།
སྟོང་སྡེ་བཅོ་རྒྱད་ཅེས་ཡུལ་མིང་དུ་གྲགས་པ་འདི་ཉིད་ནི། ཡུལ་ཉི་ཤུ་རྩ་བཞིའི་ཡལ་གྱལ་དུ་བྱེད་པ་བདེ་མཆོག་མཁའ་འགྲོ་རྒྱ་མཚོ་ལས། བོད་ཡུལ་དུ་ནི་ལྷན་སྐྱེས་ཏེ། ཞི་ཞིང་གསལ་བའི་གཟུགས་ཅན་མ། ཆུ་སྲིན་རྒྱན་མཚན་ལག་ན་ཐོགས། བྲག་གི་ཁྱིམ་ལ་བརྟེན་ཏེ་གནས། རང་བྱུང་གི་ནི་སྐྱེ་གནས་ཅན། ཞེས་གསུངས་སོ། དེ་ཡང་ ༢༩༡༽སློབ་དཔོན་ཤེས་རབ་གོ་ཆའི་ལྷ་ལས་ཕུལ་བྱུང་གི་འགྲེལ་པ་ལས། སྐྱ་སེང་བུ་ལྔ་དང་དགྲ་ངན་དཔུང་ཚོགས་ཡན་ལག་བཅུ་གཉིས་འཐབས་པའི་ཚེ།
རྒྱལ་པོ་རུ་པ་ཏི་ཞེས་དམག་སྟོང་ཕྲག་གཅིག་དང་བཅས་བུད་མེད་ཀྱི་ཆས་སུ་ཞུགས་ཏེ་རི་གངས་ཅན་གྱིས་དབུས་སུ་བྲོས་པ་ལས་མཆེད་པར་བཤད་ཅིང་ཡོངས་སུ་གྲགས་པ་སྤྱིར་འཛམ་བུ་གླིང་པའི་མི་རིགས་ལ་ཕྱི་བར་ནང་གསུམ་ལས་རྒྱལ་རིགས། རྗེ་རིགས་བྲམ་ཟེའི་རིགས། དམངས་རིགས་ཏེ་ཕྱི་རིགས་བཞི། རྒྱ་གར་ལྷ། རྒྱ་ནག་ཀླུ། ཧོར་ལྷ་མིན། བོད་སྤྲེའུ་དང་བྲག་སྲིན་མ་སྟེ་བར་གྱི་རིགས་བཞི། དེ་ཡང་སྤྲེའུ་དང་བྲག་སྲིན་གཉིས་འདུས་པའི་་་་༌། ནུབ་ཕྱོགས་བདེ་བ་ཅན་ན་སངས་རྒྱས་སྣང་བ་མཐའ་ཡས་ཀྱིས་འཕགས་པ་སྤྱན་རས་གཟིགས་ལ། བོད་ཁ་བཅན་གྱི་རྒྱལ་ཁབས་ཞེས་བྱ་བ་སྟོན་པ་ཤཱཀྱ་ཐུབ་པའི་དངོས་ཀྱིས་གདུལ་བྱར་མ་གྱུར་པ་ཡོད་པས་དེ་དག་ལ་ཁྱོད་ ༢༩༢༽ཀྱིས་ཆོས་ཀྱི་སྦྱིན་པས་ཐུལ་གཅིག་ཅེས་གསུངས་པ་ལྟར།
སྤྱན་རས་གཟིགས་ཀྱི་སྤྲུལ་པ་སྤྲེའུ་ཞིག་དང་རྫེ་བཙུན་སྒྲོལ་མའི་སྤྲུལ་པ་བྲག་སྲིན་མ་གཉིས་འདུས་པ་ལས། སྤྲེའུ་ཕྲུག་མཇུག་མ་མེད་པ་སྤྲུས་ཁེངས་པ་གདོང་དམར་བསྲུག་བྱུང་བ་གཅིག་ལྷ་ལས་ཚེ་འཕོས་པ་ངང་རྒྱུད་དང་བྱད་བཞིན་བཟང་བ། ལྷ་མིན་ནས་ཚེ་འཕོས་པ་ཐུ་ལ་ཕྲ་དགོ་ཆེ་བ། མི་ནས་ཚེ་འཕོས་པ་སེམས་ཆུང་ཤེས་རབ་རྒྱས་པ། ཡི་དྭགས་ནས་འཕོས་པ་ལུས་ངན་པ་ཟས་ལ་སྲིད་ཅིང་སེར་སྣ་ཆེ་བ། དུད་འགྲོ་ནས་འཕོས་པ་ལེགས་ཞན་མེད་པའི་གླེན་པ་གཅིག དམྱལ་བ་ནས་འཕོས་པ་ངོ་ནག་པ་བཞིན་མི་སྡུག་པ་སྡུག་སྲན་ཆེ་བ་རྣམས་བྱུང༌། དེ་རྣམས་འཕེལ་ཏེ་བཞི་བརྒྱ་ལོང་དེ་ཚན་པ་བཞིར་འཐབས་པ་དང་མིང་བསོ་བར་མཚམས་བྱས་ཏེ་ཞིང་ལ་ཆ་བཞིར་བགོས་གཅིག་ལ་གཅིག་འཇིགས་ནས་ཚན་པ་བཞིར་བྱས་པས། སེ་དང༌། རྨུ་དང༌།
ལྡོང་ ༢༩༣༽དང༌། སྟོང་སྟེ་ནང་གི་མིའུ་རིགས་བཞི་དང༌། ཡང་འགའ་ཞིག་ཏུ་དབྲ་དང་འབྲུ་བསྣན་པའི་དྲུག་སོགས་བཞེད་ཚུལ་མང་ཞིང་དུས་དེར་རྒྱལ་ཕྲན་བཅུ་གཉིས་དང་བསིལ་མ་བཅུ་གཅིག་རྣམས་ཀྱིས་དབང་བྱས་པར་བཤད་ཀྱང་སངས་རྒྱས་ཀྱི་བསྟན་པ་སྤེལ་བ་མ་བྱུང༌། རིགས་གསུམ་མགོན་པོ་དང་སྒྲིབ་པ་རྣམ་སེལ་དང༌། ཀུན་ཏུ་བཟང་པོ་སོགས་ཀྱིས་རྣམས་འཕྲུལ་གྱི་ཆོས་ཀྱི་རྒྱལ་པོས་བོད་ཀྱི་འགྲོ་བ་འདུལ་བ་ལུང་བསྟན་པ་ལྟར། བོད་སྤྱི་ལ་དབང་བའི་རྒྱལ་པོའི་ཐོག་མ་རྒྱ་གར་གྱི་རྒྱལ་པོདམག་བརྒྱ་པའི་སྲས་མིག་མས་འགེབས་གཡུའི་སྨིན་མ་དང་དུང་སོ་འཁོར་མ་ལག་པའི་མཐིལ་དུ་འཁོར་ལོའི་རི་མོ་ཡོད་པའི་མི་ལས་འདས་པ་ཞིག་བཙས་པ་ལྷ་འདྲེའི་སྤྲུལ་པར་དགོས་ནས་སྤྱུགས་པ་ལྷ་རི་གྱང་ཐོའི་རྩེར་བྱོན་ནས་གཟིགས་པ་ན་ཡར་ཀླུང་ཡུལ་གྱི་དགེ་མཚན་ཕུན་སུམ་ཚོགས་པ་དང༌། ཤམ་པོའི་གངས་རི་དཔྱད་བཟང་བར་མཁྱེན་ ༢༩༤༽ནས་ལྷ་རི་རོལ་པོའི་སྟེང་ནས་ལྷ་སྐས་བརྒྱུད་བཙན་ཐང་སྒོ་བཞིར་བྱོན་པས་ཕྱུགས་སྐྱོང་བ་སོགས་ཀྱིས་མཐོང་སྟེ་དྲིས་པ་ན་གནམ་ལ་མཛུབ་མོ་ཀེར་བས་ལྷར་ངོས་ནས་གཉའ་བར་ཀྲི་བྱས་གདན་དྲངས་པས་གཉའ་ཁྲི་བཙན་པོར་གྲགས། དེ་ནས་རྒྱལ་རབས་ཉེར་བདུན་འདས་པ་ན་ལྷ་ཐོ་ཐོ་རི་གཉན་བཙན་ཕོ་བྲང་ཡུམ་བུ་གླ་སྒང་ན་བཞུགས་པའི་ཚེ་དཔང་སྐོངས་ཕྱག་རྒྱ་པ། གསེར་གྱི་མཆོད་རྟེན། མདོ་སྡེ་ཟ་མ་ཏོག་གི་སྙིང་པོ་ཡི་གེ་དྲུག་མ།
ཚེནྡྷ་མ་ཎིའི་རྐོས་ཕོར་རྣམས་ཕོ་བྲང་གི་ཡང་ཐོག་ཏུ་བབས་པ་ན་དམ་པ་ཆོས་ཀྱི་དབུ་བརྙེས། གང་ཡིན་མི་ཤེས་ཀྱང་བཟང་པོར་གོ་སྟེ་གཉན་པོ་གསང་བར་བཏགས་ནས་མཆོད་པ་རྒྱ་ཆེར་མཛད་པས་རྒྱལ་པོ་སླར་གཞོན་ཤ་ཅན་དུ་གྱུར་ནས་ལོ་བཞི་བཅུ་འཕར་བས་ཀུན་དྲིལ་ལོ་བརྒྱ་དང་ཉི་ཤུ་ཐུབ། དེ་ཡང་རྒྱལ་པོ་ཛཿའི་ཁང་སྟེང་དུ་གླེགས་བམ་གྱི་ཆར་བབས་ཚེ་མོད་ཟ་མ་ཏོག་རླུང་གི་ཁྱེར་ནས་ཡུམ་བུ་གླ་སྒང་གི་རྩེར་
Terms of use
 BDRC has determined that this work is in the Public Domain. This means that you can copy, modify, distribute and perform the work, even for commercial purposes, all without asking permission.
Although BDRC does not impose any legally binding conditions on its access, BDRC requests that it is given attribution as a source of the content, to the extent it is feasible to do so. BDRC cannot be held liable for the copyright analysis. If you are the owner of the copyright of this book, please contact us at .
To view our full Terms of Service, please visit: 
 BDRC确认此作品属于公众领域，这表示您可复制丶修改丶流通以及演出此作品，甚至用于商业用途，都毋需获得许可。仅管BDRC没有在此作品的使用上强加任何具有法律约束力的条件，但BDRC要求您在情况允许下，注明您的资料来源为BDRC。对于版权的判定，BDRC不承担任何法律责任。如果您是本作品版权的拥有者，请通过以下信箱: 与我们联系。
若需查看我们的完整服务条款，请见此网站：  。
 བརྩམས་ཆོས་འདི་ནི་བདག་དབང་གི་དུས་ཚོད་ཡོལ་ཏེ་སྤྱི་སྤྱོད་ཁྱབ་ཁོངས་སུ་ཚུད་ཡོད་ཅིང་ཐུན་མོང་ལ་དབང་བས་ན། ཁྱེད་ཀྱིས་ཡིག་ཆ་འདི་པར་བཤུས་བྱེད་པ་དང་། བཟོ་བཅོས་གཏོང་བ། གཞན་ལ་བཀྲམས་པ། ཚོང་བསྒྱུར་བྱེད་པ། དེ་བཞིན་ཡིག་ཆ་འདི་ལ་གཞིར་བཞག་ནས་བརྙན་འཕྲིན་ཕབ་པ་དང་འཁྲབ་སྟོན་སོགས་གང་བྱེད་ཀྱང་ཆོག་མཆན་གང་ཡང་མི་དགོས་པར་སོ་སོའི་འདོད་མོས་ལྟར་དུས་དང་རྣམ་པ་ཀུན་ཏུ་རིན་མེད་ངང་དེ་དག་ལ་ལོངས་སུ་སྤྱོད་ཆོག
རབ་བྱུང་ན་ཁྱེད་ཀྱིས་བཀོལ་སྤྱོད་བྱེད་སྐབས་ཡིག་ཆའི་ཡོང་ཁུངས་ངེད་ཚོགས་པའི་མིང་འགོད་རྒྱུ་མ་བརྗེད་རོགས། ཁྲིམས་ཐོག་ནས་བྱེད་དགོས་པའི་བཀའ་རྒྱ་གང་ཡང་མེད། གོང་བཀོད་ལྟར་ངེད་ཚོགས་པས་ཡིག་ཆ་འདི་བདག་དབང་མེད་པར་ར་སྤྲོད་བྱས་ཡོད་ཀྱང་། ར་སྤྲོད་དེ་ནི་ཁྲིམས་ཀྱི་ཐོག་ཏུ་འཁྱེར་ཐུབ་པ་ཞིག་མེད་པས། ཡིག་ཆ་འདིའི་བདག་དབང་ཁྱེད་ལ་ཡོད་ན་ང་ཚོར་ དྲ་བྱང་འདིའི་ཐོག་ནས་འབྲེལ་བ་གནང་རོགས།
ཞིབ་ཕྲ་མཁྱེན་འདོད་ཚེ་གཤམ་གསལ་དྲ་བྱང་བརྒྱུད་ང་ཚོའི་དྲ་ཚིགས་ཀྱི་སྒྲིག་གཞིའི་ཡིག་ཆ་ལ་གཟིགས་རོགས། 
